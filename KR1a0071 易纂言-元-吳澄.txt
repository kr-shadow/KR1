#+TITLE: 易纂言-元-吳澄
#+DATE: 2018-05-12 10:13:18
#+SOURCE: github.com/kanripo/KR1a0071 master 02e98caa                
欽定四庫全書　　　　經部一
　易纂言　　　　　　　易類
　　提要
　　　　(臣/)等謹案易纂言十二卷元吳澄撰字幼清
　　　　號草廬崇仁人宋咸淳末舉進士不第入元
　　　　以薦擢翰林應奉文字官至翰林學士卒諡
　　　　文正事迹具元史本傳是書用吕祖謙古易
　　　　本經文每卦先列卦變主爻每爻先列變爻
　　　　次列象占十翼亦各分章數其訓解各附句
　　　　下音釋考證則經附每卦之末傳附每章之
　　　　末間有文義相因即附辨于句下者偶一二
　　　　見非通例也澄于諸經好臆為㸃竄惟此書
　　　　所改則有根據者為多如師卦丈人吉改大
　　　　人吉據崔憬所引子夏𫝊本比卦比之匪人
　　　　下増凶字據王肅本小畜卦輿説輻改輿説
　　　　輹據許慎説文尚徳載改尚得載據京房虞
　　　　翻子夏本泰卦包荒改包巟據説文及虞翻
　　　　本大畜卦曰閑輿衛改日閑輿衛從鄭元虞
　　　　翻陸希聲本萃卦萃亨刪亨字從馬融鄭元
　　　　虞翻陸績本困卦劓刖改臲卼據荀爽王肅
　　　　陸績本鼎卦其形渥改其刑剭據鄭元本比
　　　　彖比吉也刪也字據王昭素本賁彖補剛柔
　　　　交錯四字據王弼注震彖驚逺而慎邇也下
　　　　補不喪匕鬯四字據王昭素所引徐氏本漸
　　　　彖女歸吉也改女歸吉利貞據王肅本坤象
　　　　履霜堅氷改初六履霜據魏志坎象樽酒簋
　　　　貳刪貳字據陸徳明釋文(案澄注明言舊本/有貳字陸氏釋文)
　　　　(無之今世所行張弧陸希聲本皆同是𫝊文/已刪去貳字徐氏通志堂本乃劖補刋板増)
　　　　(入貳字是顧湄等校正之時/以不誤為誤也謹附識于此)繋辭上𫝊繋辭
　　　　焉而明吉凶下補悔吝二字據虞翻本繋辭
　　　　下𫝊何以守位曰仁改何以守位曰人據王
　　　　肅本耒耨之利改耒耨之地據王昭素本以
　　　　濟不通下刪致逺以利天下六字據陸徳明
　　　　釋文序卦傳故受之以履下補履者禮也四
　　　　字據韓康伯本皆據引古義具有源流不比
　　　　師心變亂其餘亦多依傍胡瑗程子朱子諸
　　　　説澄所自改正者不過數條而已惟以繋辭
　　　　𫝊中説上下經十六卦十八爻之文定為錯
　　　　簡移置于文言𫝊中則悍然臆斷不可以為
　　　　訓矣然其解釋經義詞簡理明融貫舊聞亦
　　　　頗賅洽在元人説易諸家固終為巨擘焉乾
　　　　隆四十六年九月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官　(臣/)　陸　費　墀
欽定四庫全書
　易纂言卷首
　　　　　　　　　　　　　元　吳澄　撰
易
　(易者陰易相變易也上古包羲氏見天地萬物之性/情形體一易一陰而已於是作一竒畫以象陽作一)
　(耦畫以象陰見一陽一陰之互相易也故自一竒一/耦相易而為四象八卦極於六十四卦是為卦畫之)
　(象又作揲蓍之法教民以卦而占吉凶自一變而極/於十有八變是為蓍數之變卦象蓍變皆以陰陽相)
　(易故名之曰易其時未有易字也後之造字者合日/月二文而為易字日陽精昱乎畫月陰精昱乎夜日)
　(往則月來月往則日來陰陽相易而成晝夜故易從/日從月字書乂謂易字象蜥蜴之形而假借為變易)
　(之易蓋不然也禮記曰昔者聖/人達陰陽天地之情立以為易)
􁁇
􁁆
　(羲皇畫卦之時先作此一畫一者為竒陽之象也一/者為耦陰之象也陽渾合无間故一陰受衡即開故)
　(二後人名之為兩儀繫辭傳曰易有太極是生兩儀/邵子謂一分為二朱子謂一竒一耦為一畫者二是)
　(也其畫一其位二/其竒耦之數三)
□
□
□
□
　(竒耦一畫之上再加一竒一耦以象陰陽之有老少/竒上加竒者陽之純故象老陽竒上加耦者陰雜於)
　(陽中故象少陰耦上加竒者陽雜於陰中故象少陽/耦上加耦者陰之純故象老陰後人名之為四象繫)
　(辭傳曰兩儀生四象邵子謂二分為四朱子謂兩儀八/各生竒耦為二畫者四是也其畫二其位四其積畫)
　(其竒耦之數十二蓋一畫加/一為二其位則倍二為四也)
☰
☱
☲
☳
☴
☵
☶
☷
　(二畫之上又各加一竒一耦竒竒之上加一竒象天/而名乾竒竒之上加一耦象澤而名兊竒耦之上加)
　(一竒象日象火而名離竒耦之上加一耦象雷而名/震耦竒之上加一竒象風而名巽耦竒之上加一耦)
　(象月象水而名坎耦耦之上加一竒象山而名艮耦/耦之上加一耦象地而名坤乾一兊二離三震四巽)
　(五坎六艮七坤八總名之曰八卦然當時未有乾兊/離震巽坎艮坤八字及卦字也即此各卦三畫之象)
　(而名為乾名為兊名為離名為震名為巽名為坎名/為艮名為坤也天地山澤日月水火雷風亦有其名)
　(而未有其字繫辭傳曰四象生八卦八卦成列象在/其中矣邵子謂四分為八朱子謂四象各生竒耦為)
　(三畫者八是也其畫三其位八其積畫二十四其竒/耦之數三十六盖二畫加一為三其位則倍四為八)
　(也/)
　
　
　
　
　
　
　
　
　(畫至三而卦有八為卦之小成三才之象具矣故定/為此圖直豎則乾上坤下離左坎右震左後兊左前)
　(巽右前艮右後平布則乾南坤北離東坎西震東北/兊東南巽西南艮西北繫辭傳曰天尊地卑乾坤定)
　(矣説卦傳曰天地定位山澤通氣雷風相薄水火不/相射謂此圖也邵子曰太極既分兩儀立矣陽下交)
　(於陰陰上交於陽四象生矣陽交於陰陰交於陽而/生天之四象剛交於柔柔交於剛而生地之四象於)
　(是八卦成矣乾以分之坤以翕之震以長之巽以消/之長則分分則消消則翕也乾坤定位也震巽一交)
　(也兊離坎艮再交也震陽少而陰尚多也巽陰少而/陽尚多也兊離陽浸多也坎艮陰浸多也乾坤之名)
　(位不可易也坎離名可易而位不可易也震巽位可/易而名不可易也兊艮名與位皆可易也離在天而)
　(當夜故陽中有陰也坎在地而當晝故陰中有陽也/震始交陰而陽生巽始消陽而陰生兊陽長也艮陰)
　(長也震兊在天之陰也巽艮在地之陽也故震兊上/陰而下陽巽艮上陽而下陰天以始生言之故陰上)
　(而陽下交泰之義也地以既成言之故陽上而陰下/尊卑之位也順數之乾一兊二離三震四巽五坎六)
　(艮七坤八逆數之震一離兊二乾三巽四坎艮五坤/六也乾坤定上下之位離坎列左右之門天地之所)
　(闔闢日月之所出入是以春夏秋冬晦朔弦望畫夜/長短行度盈縮莫不由乎此矣乾坤縱而六子衡易)
　(之本/也)
□
□
□
□
□
□
□
□
□
□
□
□
□
□
□
□
　(三畫之上又各加一竒一耦邵子謂八分為十六朱/子謂八卦各生竒耦為四畫者十六兩儀之上加八)
　(卦八卦之上加兩儀是也其畫四其位十六其積畫/六十四其竒耦之數九十六盖三畫加一為四而其)
　(位則倍八/為十六也)
□
□
□
□
□
□
□
□
□
□
□
䷲
□
□
□
□
□
□
□
□
□
□
□
□
□
□
□
□
□
□
□
□
　(四畫之上又各加一竒一耦邵子謂十六分為三十/二朱子謂四畫各生竒耦為五畫者三十二四象之)
　(上加八卦八卦之上加四象是也其畫五其位三十/二其積畫一百六十其竒耦之數二百四十盖四畫)
　(加一為五其位則倍/十六為三十二也)
䷉
䷪
䷍
䷡
䷈
䷄
䷙
䷊
䷉
䷹
䷥
䷵
䷼
䷻
䷨
䷒
䷌
䷰
䷝
䷶
䷤
䷾
䷕
䷣
䷘
䷐
䷔
䷲
䷩
䷂
䷚
䷗
䷫
䷛
䷱
䷟
䷸
䷭
䷑
䷭
䷅
䷮
䷿
䷧
䷺
䷜
䷃
䷆
䷠
䷞
䷷
䷽
䷴
䷦
䷳
䷎
䷋
䷬
䷢
䷏
䷓
䷇
䷖
䷁
　(五畫之上又各加一竒一耦邵子謂三十二分為六/十四朱子謂五畫各生竒耦為六畫者六十四蔡氏)
　(謂八卦重為六十四卦一卦之上各有八卦是也其/畫六其位六十四其積畫三百八十四其竒耦之數)
　(五百七十六盖五畫加一為六其位則倍三十二為/六十四也邵子曰一變而二二變而四三變而八卦)
　(成矣四變而十有六五變而三/十有二六變而六十四卦備矣)

　(畫至六而卦有六十四為卦之大成兼三才而兩之/萬物萬事悉備矣故又為此圖以圎函方圎者象天)
　(周地外方者象地在天中説卦傳曰八卦相錯數往/者順知來者逆謂此圖也邵子曰八卦相交錯而成)
　(六十四卦數往者若順天而行是左旋也皆已生之/卦也知來者若逆天而行是右行也皆未生之卦也)
　(无極之前陰含陽也有象之後陽分陰也陰為陽之/母陽為陰之父故母孕長男而為復父生長女而為)
　(姤是以陽起於復陰起於姤也夫易根于乾坤而生/于姤復盖剛交柔而為復柔交剛而為姤自兹而无)
　(窮矣復至乾凡百有十二陽姤至坤凡八十陽姤至/坤凡百有十二陰復至乾凡八十陰陽在陰中陽逆)
　(行陰在陽中陰逆行陽在陽中陰在陰中則皆順行/此真至理案圖可見之矣邵氏曰此圖圓布者乾盡)
　(午中坤盡子中離盡卯中坎盡酉中陽生于子中極/于午中陰生于午中極于子中其陽在南其陰在北)
　(方布者乾始于西北坤盡于東南其陽在北其陰在/南二者陰陽對待之數圖於外者為陽方於中者為)
　(陰圓者動而為天/方者靜而為地也)
　　　右羲皇之易昔在羲皇始畫八卦因而重之為
　　　六十四當是時易有圖而无書也後聖因之作
　　　連山作歸藏作周易雖一本諸羲皇之圖而其
　　　取用盖各不同焉三易既亡其二而周易獨存
　　　世儒誦習知有周易而已羲皇卦圖鮮或傳授
　　　而淪落於方伎家雖其説具見於夫子之繫辭
　　　説卦而讀者莫之察也至宋邵子始得而𤼵揮
　　　之於是人乃知有羲皇之易而學易者不斷自
　　　文王周公始也今於易之一經首揭此圖冠于
　　　經端以為羲皇之易而後以三易繼之盖欲使
　　　夫學者知易之本源不至尋流逐末而昧其所
　　　自云爾(以上凡八圖其八卦定位六十四卦方/圎凡二圖邵子得之於李之才挺之李)
　　　(得之穆修伯長穆得之希夷先生陳摶圖南盖/羲皇八卦重卦既成之後作此二圖也儒者不)
　　　(傳而方伎家傳之以為修養火候之節其一畫/二畫三畫四畫五畫六畫凡六圖則朱子推而)
　　　(得之載於易學啓蒙雖失其傳授所自然考夫/子繫辭傳所言及邵子觀物外篇所推則古有)
　　　(此圖也必矣盖羲皇未作八卦定位重卦方圓/二圖之時先有此圖也故今定此以為羲皇之)
　　　(易/云)
易
　連山
䷳(艮下/艮上)
　(此連山易之首卦也以下六/十三卦先後之次不可知)
　　　右夏之易周官大卜掌三易一曰連山二曰歸
　　　藏三曰周易其經卦皆八其别皆六十有四或
　　　曰神農作連山夏因之以其首艮故曰連山今
　　　亡
　歸藏
䷁(坤下/坤上)
　(此歸藏易之首卦也以下六/十三卦先後之次不可知)
　　　右商之易子曰我欲觀殷道是故之宋而不足
　　　徴也吾得坤乾焉説者以坤乾為歸藏或曰黄
　　　帝作歸藏商因之以其首坤故曰歸藏今亡(案/夏)
　　　(商二易盖因羲皇所畫之卦而用之以占筮卦/序與先天自然之序不同故連山首艮歸藏首)
　　　(坤朱子易贊曰降帝而王傳夏歴商有占无文/民用弗彰以為二易无繇辭也或曰春秋左氏)
　　　(傳所載繇辭與周易不同者盖夏商之易則以/為有繇辭矣然今莫可考證世俗所傳歸藏易)
　　　(偽書/也)
　
　
　
　
　
　易纂言卷首
欽定四庫全書
　易纂言卷一
　　　　　　　　　　　　　元　吳澄　撰
易
　周易(周者岐山下之地名太王亶父自豳徙居其地/至曽孫武王伐商為天子遂以周為有天下之)
　(號易始於羲皇周之文王在羑里時演羲皇八卦之/名為六十四且作彖辭周公相成王制禮作樂時又)
　(作爻辭以重卦之名及彖爻之辭乃文王問/公所作故名之曰周易以別於夏商之易云)
　　　上經第一(文王以六十四卦分為上下二篇此/篇首乾坤竟坎離對體之卦六反體)
　　　(之卦十二反體一卦為二/卦總計三卜卦謂之上經)
䷀(乾下/乾上)○(一之一上之一經八/純父六陽辟主上九)
乾(此羲皇乾下乾上之卦而文王亦名之曰乾乾天也/朱子曰乾者健也陽之性也陽之數竒三畫皆竒之)
(卦名乾而象天三畫之乾重為六畫上下/皆乾則陽之純健之至也故乾之名不易)元亨(占也元/首也文)
(人上為元在人一身之上為衆體之長凡有大徳為衆/善之長曰元或居大位在人上官之正長家之宗嫡皆)
(可曰元亨字與獻享之享同備物以獻謂之享亨者極/盛之時百嘉聚㑹有如享禮衆美之物具備也萬物資)
(始於乾是為天徳之首乾有此元徳故能致萬物/長茂蕃殖之亨也占者有長人之大徳者必亨)利貞
(占也利者宜於事如刀之刈禾順而便也貞者主其/事如木之楨榦正而固也占者宜於正主其事也)
初九(初之畫得九/為乾之姤)潛龍(象也藏伏而不可見曰潛龍陽/物震為龍者一陽在坤體之下)
(如龍之在地下也陽畫雖不具震體皆可象龍六畫之/卦初二為地二地之上初地之下也陽畫在初猶龍之)
(潛伏於地下/而未出見也)勿用(占也用謂用之以作事也筮得此/爻者凡事皆不可作為故曰勿用)
九二(九居第二畫/為乾之同人)見龍在田(象也出而可見曰見田地/上也二地上之位九居二)
(猶龍之出見/而在地上也)利見大人(占也見謂身親見之凡卦畫陽/為大陰為小以三畫卦言二為)
(人位九居二為大人而占/者利於見大徳之人也)
九三(九居第三畫/為乾之履)君子終日乾乾夕惕若(象也君者臣/之所事也子)
(者貴稱也天子之大夫稱子諸侯未踰年亦稱子諸侯/有臣天子之大夫亦有臣自其臣尊稱之曰君本稱曰)
(子而又尊之故曰君子而凡有位者皆通稱之又借以/為有徳者之稱也三為六畫卦之人位陽剛得正人之)
(有賢徳者君子也三變為柔二三四成離離為日三為/人間二為地上日照人間將至于地日將終之時也故)
(曰終日乾乾謂下乾之終接上乾之始也日既終則/為夕矣惕戒慎恐懼之意乾剛實心有主故能敬惕)厲
(占也厲危也在下之/上如登髙臨深故危)无咎(占也无咎者善其能補過處/危地本當有咎以其終日乾)
(乾進修不息至夕猶/惕然戒懼故无咎也)
九四(九居第四畫/為乾之小畜)或躍在淵(象也或者非必之辭淵者/地之下龍所潛處謂初也)
(四之位在人之上天之下與初之位相應言龍潛在淵/或其時可以飛而上天則躍而出也既躍則不復在淵)
(而猶言在淵者謂在淵中度其可躍而後躍也見龍在/田者謂己見而在於田飛龍在天者謂已飛而在於天)
(皆言其已然故為已定之決辭而稱龍或躍在淵者謂/將躍而猶在於淵蓋言其將然故為未定之疑辭而稱)
(或淵乃四所應之位/而非四所居之位也)无咎(占也能審度其/時之可故无咎)
九五(九居第五畫/為乾之大有)飛龍在天(象也六畫之/卦五上為天)利見大人(占/也)
(與九二同五為/上卦之人位)
上九(上之畫得九/為乾之夬)亢龍(象也亢人之喉骨剛而在/上者也故剛而居髙曰亢)有悔
(占也悔謂事闕/敗而追恨也)
用九(六畫俱得九/為乾之坤)見羣龍无首(象也羣龍六畫皆陽也/乾為首以人身而喻卦)
(之上畫為首首剛而在上六陽皆變乾體不存則无有/剛而在上者矣故曰无首見羣龍无首猶睽上九言見)
(豕負/塗)吉(占也六畫皆陽剛之過也變為柔則不偏/於剛矣所謂剛健中正純粹精也故吉)
　　　(經彖辭凡五字爻辭凡六十二字乾乾燥之乾/假借渠焉切亨與獻享之享同古讀為香今許)
　　　(庚切見龍賢遍切利見見羣龍如字亢苦浪切/註長知兩切出見曰見已見賢遍切潛處昌據)
　　　(切不復扶豆/切度待洛切)
䷁(坤下/坤上)○(八之八上之二經八/純母六陰辟主上六)
坤(此羲皇坤下坤上之卦而文王亦名之曰坤坤地也/朱子曰坤者順也陰之性也陰之數耦三畫皆耦之)
(卦名坤而象地六畫之卦上下皆坤/則陰之純順之至也故坤之名不易)元亨(占也坤之徳/可以配乾故)
(亦名元而可/以致亨也)利牝馬之貞(占也牝馬占中之象也放牧/之地馬羣中之牝者順以從)
(陽而専於一此占謂宜専/一順從於陽以正主事也)君子有攸往先迷後得主(占/也)
(君子有所往者其先迷失道路其後乃得所主陰不可/先倡但可後隨陽明陰暗六畫純陰暗昧之象故迷凡)
(卦各有一爻為主彖爻之辭言主者皆謂主爻/也坤之上六為主爻主在卦終故後乃得主)利西南
得朋東北喪朋(占也凡卦之位四為西三為南初為東/上為北朋同類也占者利於行西南方)
(則得其朋類若行東北方則失其朋類也盖六四六三/二陰相比近故為得朋初六上六二陰相隔逺故為喪)
(朋/)安貞吉(占也安謂靜也安靜者/坤道故正主事則吉也)
初六(初之畫得六/為坤之復)履霜(象也卦之下畫為地人所履也/霜者露所結露者坤土之氣所)
(化/)堅冰至(象也自五月一陰生九月而五陰陰消陽將/盡則露為霜矣其時猶有一陽未為純坤也)
(馴至十月則六陰為坤而水凍為冰至十一月以後而/冰益堅夫履霜在坤體未成之前堅冰在坤體既成之)
(後然初履霜而已知堅冰之必至盖陰盛必至於極而/陽消必至於盡也有國家者能知此戒則其於折姦萌)
(塞禍原宜早圖之豈可坐待/其盛哉有象无占占在象中)
六二(六居第二畫/為坤之師)直方(象也以卦體則坤之中以卦位/則地之上故以地取象六居中)
(而變為剛象地之中天氣自下而上故/曰直初二兩耦畫象地之方故曰方)大不習(象也以/直計之)
(地之厚上下相去三萬里以方計之地之廣輪東西相/去南北相去亦各三萬里直之厚方之廣有形之物其)
(大無可與比故曰不習習重/也言不再有如此大者也)无不利(占也筮得此爻/於事无所不利)
六三(六居第三畫/為坤之謙)含章(象也含如口之含陰陽相間雜/而成文曰章𤼵生萬物粲然有)
(章者陽之為也然非陰成之則不可坤陰含蔵陽氣於/内陽内陰外有衣錦尚絅闇然日章之美三變為陽有)
(章在内四含之於/外而不見其美也)可貞(占也可以正主其事也謂可不/謂利於義則可不能必其利也)
或從王事无成有終(占也謂儻或從王事雖无成完而/可以有終盖有人倡之已无全功)
(故曰无成人倡之於先/已畢之於後故曰有終)
六四(六居第四畫/為坤之豫)括囊(象也括謂結之也坤體虚而容/物囊之象也四變為竒塞壓其)
(上猶括結囊之上口人之謹/閉其口而不言亦猶是也)无咎(占/也)无譽(占也不言雖/可免過咎而)
(亦无稱譽也四變為剛而應初如否/之初四上下不交故其象占如此)
六五(六居第五畫/為坤之比)黄裳(象也五位在中其色為黄坤畫/耦象裳之兩開不屬初為足二)
(為脛三為股而四則身也當裳之要坤為布帛六五以/黄色之布帛為裳掩蔽下四畫猶裳之掩蔽人下體也)
元吉(占也徳位之无/者得此占則吉)
上六(上之畫得六/為坤之剥)龍戰于野其血𤣥黄(象也陰變為陽/象龍地與天連)
(接處為野上之位天也坤之畫地也上位之天與坤畫/之地相接故象野坤之六陰皆民也上六化陽象龍臨)
(于五民之上則民而為君矣坤為民乃其素分順也民/而為君則不順而逆矣上六一民為逆五民之順其肯)
(從之乎故下之五陰與之戰于野戰則上六敗而遭傷/故其血𤣥黄氣陽也血陰也陰傷故言血𤣥者暫變為)
(黄之色黄者本質為陰之色雖變為陽而質則陰故其/血雖𤣥而猶黄也順者理直故下之五陰戰而勝逆者)
(理不直故上之一陰敗而傷或曰血者陰之傷也何以/知其非下五陰之傷而必其為上一陰之傷乎曰下五)
(陰傷則其血黄而已无𤣥也且𤣥且黄二色混雜以是/知其為上六一陰之血也盖上六陰質化陽君而非君)
(民而非民有如王莽黄巢之死項氏曰𤣥黄説者謂陰/陽俱傷爻辭惡陰之盛故陳其禍敗以為戒血指陰而)
(言无與陽事澄案舊説以為陽與上六戰故項/氏云然今觀卦内无陽何以得陽與上六戰乎)
用六(六畫俱得六/為坤之乾)利永貞(占也坤之六陰皆變為陽其/占利於永乆正主事陰柔非)
(能永乆者變為/陽故能永久也)
　　　(經彖辭凡三十字爻辭凡六十字坤困昆切牝/頻忍切喪息浪切註比近皮二切夫履音扶占)
　　　(見賢遍切後不見同與比補履切間居限切衣/因既切絅科茗切闇囚感切屬之欲切要亦遥)
　　　(切接處昌據切分符問切/惡烏路切无與因據切)
䷂(震下/坎上)○(四之六上之三緯/八純艮變主九五)
屯(此羲皇震下坎上之卦而文王名之曰屯屯之字象/草上穿出地而下猶未伸物始生艱難未暢達之時)
(也内卦乾始交坤成震而外卦乾之一陽陷於二/陰有所艱阻人方行動於内而外阻艱難故為屯)元亨
(占也元/謂九五)利貞(占也屯之時未易亨也其占為大/徳之人能致亨則利於正主事)勿用有
攸往(占也此占於坎取義卦變艮三往五陽/陷於二陰之中故勿宜用之有所往)利建侯(占/也)
(此占於震取義卦變艮上來初一君居内/為二民之主諸侯之象也故利於筮立君)
初九(初之畫得九/為屯之比)磐桓(象也磐石也桓杙也四坎之下畫/為石互艮之中畫為木四下應)
(初初地之下也象磐石之根著於地桓本之埋豎於地/也震為足初剛變為柔則足弱不能動猶磐石桓杙之)
(在地而不/可動也)利居貞(占也居者靜處也既未可動但利/於居而貞春秋傳云弱足者居)利
建侯(占也與彖辭同上言居貞若建而為侯則不可居/矣春秋傳云侯主社稷臨祭祀奉民人事鬼神從)
(㑹朝又焉得居然則初之磐桓非終不動者也/磐桓居貞以剛變為柔取義建侯以不變取義)
六二(六居第二畫/為屯之節)屯如邅如(象也如語助邅遲回不進/也二有正應然逼近初剛)
(欲進不能/故屯邅)乗馬班如(象也乗馬四馬也班分也猶班師/之班卦四陰四馬之象下二陰震)
(馬也上二陰坎馬也四陰為五所間隔四馬分散/之象一車有二服二驂則行四馬分散則不行矣)匪㓂
㛰媾(象也坎為冦象五為二之/正應非冦也乃㛰媾也)女子貞不字十年乃字
(占也二以柔居柔女子也字許嫁也禮記曰女子許嫁/笄而字二為初剛所逼而不得往從五猶女子為强暴)
(所凌而未得成㛰也其占為女子所正主之事㛰議不/成二三四五坤坤數十過坤十數則逢五正應而許嫁)
(矣/)
六三(六居第三畫/為屯之既濟)即鹿无虞惟入于林中(象也即就也/鹿虞翻王肅)
(作麓山足也三互艮下畫山之足也虞掌山澤之官四/當三之前在艮山之間虞人之象然應初比五與三不)
(相得不為三之嚮導故三即鹿而无虞人也平地有竹/木曰林互坤為平地互艮木也震竹也震坤艮之交故)
(象林坤之中畫故曰中就山麓而獵者必資/嚮導若无虞人嚮導則惟有陷入林中而已)君子㡬不
如舍往吝(占也㡬鄭作機弩牙也逸書云若虞機張楚/辭云矰弋機而在上凡設械以取禽獸皆曰)
(機不但機弩而已舍釋也占謂君子機而取禽獸/不若舍置而不為若往則未必獲禽徒取羞吝也)
六四(六居弟四畫/為屯之隨)乗馬班如(象也與/六二同)求㛰媾往吉(占也/四雖)
(柔弱不行然初為正應上進就已故占者若求/㛰媾而往則吉也凡言往者皆謂自内適外)无不利
(占也筮得此爻者占求㛰固吉占他事亦无所不利/盖四雖才弱然居得其正又有剛正之應求已故也)
九五(九居第五畫/為屯之復)屯其膏(象也坎為豕為雨為雲考工/記天下之大獸五膏者脂者)
(膏謂犬豕五在坎體之中豕之膏也時雨謂之膏雨言/其潤澤如膏也凡坎在上體者象水之氣升而為雲屯)
(需是也坎在下體者象水之液降而為雨解是也屯卦/坎在上為雲而不為雨天之膏澤艱屯而不下之象)
小貞吉(占/也)大貞凶(占也凡易經言小者皆謂陰言大者/皆謂陽此爻之辭小指六二大指九)
(五屯之二五中正相應非不善也方時之屯未克有濟/六二在下雖有乗剛之難然守正俟時終必復常是小)
(者之貞可以吉也九五之尊命令不行威權去已不能/度時審勢而有所作為必招禍敗此大者之貞所以凶)
(也筮得此爻者若所遇之時與象相類在下卑小之人/主事可吉在上尊大之人主事則凶也或所遇之時與)
(象不同則隨其時隨其事隨/其人而審處之以合占之意)
上六(上之畫得六/為屯之益)乗馬班如(象也與二四同項氏曰凡/稱馬者皆陰爻惟大畜九)
(三特舉乾本象稱良馬他馬皆陰也屯稱馬者卦中四/陰也四馬之中獨六三居剛故无虞而徑進二四上居)
(柔皆班而不行屯之/時柔者不能行也)泣血漣如(象也泣者无聲而出涕/血者出涕如出血也漣)
(泣貌凡身之液皆水也項氏曰坎為水故有泣/血之象陰柔難輔勢孤无應无可廷之䇿矣)
　　(六畫俱九六/為屯之鼎)
　　　(經彖辭凡十三字爻辭凡八十七字屯張倫切/磐俗本作盤邅張連切乗繩證切舍音捨註險)
　　　(難乃旦切未易以豉切著直略切傳直戀切朝/音潮焉伊虔切間居限切比皮二切解音蟹度)
　　　(待洛/切)
䷃(坎下/艮上)○(六之七上之三緯/八純震變主九二)
蒙(此羲皇坎下艮上之卦而文王名之曰蒙蒙者昏昧/无所見如巾之掩覆草之遮蔽然艮山之下有坎險)
(險在内而止/於外故為蒙)亨(占也蒙而開啓之則不/蒙矣占者所以可亨也)匪我求童蒙童
蒙求我初筮告再三瀆瀆則不告(占也古者占筮不過/三一不吉則可再再)
(不吉則可三三不吉則止不復筮故文王特於蒙比二/卦彖辭𤼵三筮再筮之例匪我求童蒙童蒙求我者所)
(筮之事也我謂教師指九二言九二卦主故稱我童蒙/謂學子指六五言六五艮少男故稱童蒙禮有來學无)
(往教凡筮人來從師問道初筮若得此卦則可告之告/謂許其來學而教之也或初筮不吉再筮而得此卦或)
(再筮不吉三筮而得此卦雖非不吉之占然因至再至/三瀆神而後得與初筮即得此卦者不同所以不告之)
(也/)利貞(占也承上文凡再筮三筮而/得此卦者利於正主事也)
初六(初之畫得六/為蒙之損)𤼵蒙(象也卦之四陰蒙者也二陽治/蒙者也陰斂閉陽開𤼵之初六)
(近九二之陽得陽之開/𤼵如徹去其覆冂然)利用刑人(占也凡易言用刑必/有震二三四互震九)
(二震之下畫為用刑之主初六得九二開𤼵柔變而剛/能肋九五施教刑四居相應之位獨逺於陽初變為陽)
(而應四治四之蒙四為受刑之人初為承稟於二以施/刑於四故其占為利於用以刑人也刑如周官所謂鄉)
(刑上徳糾孝圖土聚教罷民以明刑恥之刑人不虧體/罰人不虧財者盖以教愚蒙之民使之知恥知畏而改)
(過遷善非五/刑之刑也)用説桎梏以往吝(占也上為施刑之人占/以初柔變為剛而言也)
(此為受刑之人占以初柔未變而言也桎足械梏首械/互震為足初足械也而在震足之下足械已脱於脛之)
(象坎為耳四首械也而在坎耳之外首械已脱於項之/象初畫四畫耦而不連如械木之判而不合故象桎梏)
(之已説者案周官火司冦乎罷民桎梏而坐諸嘉石或/旬有三日或九日或七日或五日或三日以此恥之使)
(知改悔既説桎梏之後當羞愧懲/艾而不出若遽有所往則吝矣)
九二(九居第二畫/為蒙之剝)包蒙(象也包如包裹之包容物於内/也陽畫連亘有包之象二剛而)
(得中能包/裹羣蒙者)吉(占/也)納婦吉(占也二五正應如夫婦二居内/五在外猶婦在父母家將納之)
(歸夫家婦人内夫家也上之吉汎言之凡事/皆吉也此之吉指定言之占納婦則吉也)子克家(申/明)
(納婦吉之義克家者能勝治家之任也以剛中之子納/柔中之婦得其内肋則克家矣項氏曰二為子上其嚴)
(君/與)
六三(六居第三畫/為蒙之蠱)勿用取女(占也陰柔不正故其/占為勿用之以取女)見金
夫不有躬(申明勿用取女之義見謂近接於目金夫謂/九二六三有正應在上乃近見九二剛强富)
(實之夫而不能保有其躬以爻位言之四為躬六四柔/而正比應皆无陽女之獨處无夫可從能保有其躬者)
(六三不正舍其夫而貳於所見之金夫不/能如六四之保有其躬也故曰不有躬)无攸利(占也/柔而)
(不正不擇所從以/占他事亦无所利)
六四(六居第四畫/為蒙之未濟)困蒙(象也困者四面皆窮无路可通/也陰之愚蒙必資陽之啓𤼵蒙)
(卦四陰唯六四不與九二上九之陽為比應僻逺/愚民无君師以治之教之者也故為困窮之蒙)吝(占/也)
(蒙而獨无啓𤼵/之者所以吝也)
六五(六居第五畫/為蒙之渙)童蒙(象也五艮體為童柔中而應於/剛中之二如童稚之蒙有所受)
(教/)吉(占/也)
上九(上之畫得九/為蒙之師)擊蒙(象也二剛皆治蒙者九二剛而寛/得中其於蒙也能包之治之以)
(者也上九剛極不中其於蒙也乃擊/之治之以猛者也艮為手有擊象)不利為冦(占也冦/謂六三)
(坎體陰柔不/中正冦也)利禦冦(占也治蒙之初而用刑已非得已/況治蒙之終而用兵乎聖人於初)
(爻為用刑受刑之人兩設其占於上爻為受兵用兵之/人乂兩設其占焉上九六三正應六三愚蒙為冦者也)
(上九治蒙禦冦者也其占為冦者不利而禦冦者利夫/葛伯之仇餉宻人之不共湯文王用兵擊伐之者以其)
(昬迷不悛故也彼若能悛則此无可禦之冦而兵/亦不用矣禦者止之使不為㓂也上之義取諸艮)
　　(六畫俱六九/為蒙之革)
　　　(經彖辭凡二十三字爻辭凡六十二字告公獨/切説吐活切桎真失切梏公獨切取十聚切註)
　　　(不復扶豆切比皮二切後同少式照切斂上聲/徹去起吕切覆孚阜切同茗狄切罷音皮上為)
　　　(此為云偽切後爻為同艾音乂勝平聲君與音/余舍音捨夫音扶餉式亮切共音恭悛聰全切)
䷄(乾下/坎上)○(一之六上之四緯四/陽大壯變主九五)
需(此羲皇乾下坎上之卦而文王名之曰需/需須待也乾健上進坎險在前故須待也)有孚(占也/五以)
(中實感人/而人應之)光亨(占也申上意言有人/之孚致光顯而亨也)貞吉(占也正主/事則吉也)利
涉大川(占也需自大壯而變四往/居五三四五互離成舟象)
初九(初之畫得九/為需之井)需于郊(象也卦中四畫象國中初上/象國門相近之郊去險尚逺)
(而需待不進/需于郊者也)利用恒(占也初九變為柔成巽得恒下體/四五變唯上六不變成震得恒上)
(體初雖變而終不變則為恒也至終/不變是能常乆須待不進而近險也)无咎(占/也)
九二(九居第二畫/為需之既濟)需于沙(象也九二剛而在地上位與/坎水之中相應猶沙地雖未)
(瀕水而逺水已漸潰於/其中故曰需於沙)小有言終吉(占也小陰也謂二/若變為柔則其占)
(如此有言如鄭息有違言謂以口語相傷也小者得/此占雖人有違言而自處不失其中故終吉也)
九三(九居第三畫/為需之節)需于泥(象也三近坎水剛變為柔亦/如水際之濕土故為泥謂須)
(待于瀕水/之泥也)致冦至(象也坎雖為冦已不逼近之則冦何/由而至三進逼於險是自致坎冦之)
(至/也)
六四(六居第四畫/為需之夬)需于血(象也四已在險地坎/為血卦故曰需于血)出自穴
(象也出謂自内而出外也四者坎内之耦/盡象穴往順于五則是自穴而出在外矣)
九五(九居第五畫/為需之泰)需于酒食(象也坎水為酒二三四互/兊為食九五剛中正位天)
(位酒食燕樂/以俟之而已)貞吉(占/也)
上六(上之畫得六/為需之小畜)入于穴(象也入謂自外而入内也四/為穴上應三是入于穴之内)
(也上獨不言需者時既/終矣无復有所需也)有不速之客三人來敬之(象也/因以)
(教戒占者不速不召也客三人乾三陽也乾為客來謂/處於内如泰之大來也乾三陽在内乃其素處之位非)
(上六所召而來者上六柔正下應九三之/陽初二與九三同為陽類上六皆敬之也)終吉(占也以/陰在上)
(能敬在下之陽故/居需之終而吉也)
　　(六畫俱九六/為需之晉)
　　　(經彖辭凡十一字爻辭凡六十一字/註漸漬將廉切樂音洛无復扶豆切)
䷅(坎下/乾上)○(六之一上之四緯/二陰遯變主九二)
訟(此羲皇坎下乾上之卦而文王名之曰訟訟以言相/爭辨也以二人言則上剛下險以一人言則内險外)
(健所以/為訟)有孚(占也二以中實/感人而人應之)窒惕(申占之意言雖有孚/者然猶窒塞未通而)
(惕懼中實故窒得/乾健之中畫故惕)中吉(占也凡易言初中終皆謂其時/中之時吉者訟至中半而止則)
(吉/也)終凶(占也終之時凶者訟至終極而不止/則凶也終凶雖勝亦凶況不勝乎)利見大人
(占也大人者/乾之九五也)不利涉大川(占也訟自遯而變三來居二/二三四互離有舟象渉川之)
(舟利於進前不利於退後需主爻九五自四上往為五/進舟而前所以利也訟主爻九二自三下來為二退舟)
(而後所以/不利也)
初六(初之畫得六/為訟之履)不永所事(象也此邵子所謂意象也/柔弱居下不能終訟故有)
(不永所/事之象)小有言終吉(占也初六陰也故曰小其占始/雖有言語之傷至終則吉也)
九二(九居第二畫/為訟之否)不克訟(象也能勝曰克二與五訟五/剛中正居尊位非可勝者故)
(二不/克訟)歸而逋(象也訟由遯而變遯以六居二訟則九居/二二不克訟變剛為柔以避五則九二還)
(為遯之六二/故曰歸而逋)其邑人三百户(象也二變成坤坤為邑二/為人艮二畫之耦為門户)
(者門之半故一畫之耦為戸庶人有户无門故民數以/户稱坤之數十十其十為百坤三耦為三百户三又坎)
(數/也)无眚(占也眚過尤也處弱避/强邑小民寡所以无眚)
六三(六居第三畫/為訟之垢)食舊徳(象也五四三互兊之倒體口/向内而食也陰虚食陽之實)
(上九應六三六三食於上九也舊謂素常徳謂所得之/食上九在上而食人六三在下而食於人三之從上乃)
(食其素常所/得之食也)貞厲終吉(占也以正主事始雖危而終得/吉也危謂處險而上九應之終)
(可吉以其能從/陽剛之應也)或從王事无成(占也從王事坤六三謂/无成而有終但不敢為)
(倡而已訟六三止云/无成則終始皆无矣)
九四(九居第四畫/為訟之渙)不克訟(象也與九二同四亦/訟五而不能勝也)復即命
(象也復還其舊也即命就受命也命自上出者也四訟/五則拒上命矣既不克訟變則為柔復其舊而受上命)
(也四變成巽巽為命/故有復而即命之象)渝(象也渝變也變其/訟上逆命之非也)安貞吉(占也/安靜)
(以正主事/則吉也)
九五(九居第五畫/為訟之未濟)訟元吉(占也居訟之時有長人之善/而吉也項氏曰人謂九五為)
(聴訟之君非也爻象皆稱訟何謂聴訟但訟卦五爻皆/不正唯九五一爻既中且正中則我不終訟正則人不)
(克訟此訟之最善者或為徳之尊/或為位之尊不必專指人君也)
上九(上之畫得九/為訟之困)或錫之鞶帶終朝三褫之(象也錫與/也鞶帶革)
(带也所以繫鞸繫佩凡命服先束革带乃加大带三四/五互巽為股上九一畫連亘當股之上鞶带之象也自)
(旦至食時為終朝五之位為日之正中上之位在五之/外偏而不中故為日之朝褫鄭本作拕徒可切晁氏曰)
(如拕紳之拕澄案若只依今本作褫與搋通用訓拽亦/拕之義訟勝受服矜喜之極故終朝之間三拕拽而加)
(諸身也上九與坎之上畫為應二坎數也項氏曰凡訟/皆起於剛而止於柔九二九四皆剛者也是以起訟終)
(以居柔而不克訟故一逋一渝皆變而止初六六三雖/居剛位而其徳皆柔故能終吉一為不永所事一為從)
(事无成獨九五一爻有全剛之資有尊大之勢可以訟/矣而居中履正非好訟者也故為元吉上九以剛居柔)
(可以不克訟矣而在訟之終居髙/用剛不勝不已此終訟之凶人也)
　　(六畫俱六九/為訟之明夷)
　　　(經彖辭凡十八字爻辭凡七十一字褫敕紙切/註食於食人音嗣長人知兩切好訟虚到切)
䷆(坎下/坤上)○(六之八上之五緯/一陽復變主九二)
師(此羲皇坎下坤上之卦而文王名之曰師師衆也/一陽在下卦之中衆陰從之有將帥統衆之象焉)貞
大人吉(占也正主用師之事者必大人乃吉大人九二/也陽為大二人位舊本作丈人崔氏憬曰子夏)
(傳作大人今案子夏傳雖後人附託之書然此彖作貞/大人吉與困卦彖辭同皆以内卦坎中畫九二為大人)
(其義為得丈字盖大字之訛又案太𤣥衆首擬師卦其/贊辭曰丈人㩁孥盖用易語則大之訛為丈在先漢已)
(然矣王弼解丈人為嚴莊之稱陸績則云丈人者聖人也/澄案論語莊子等書稱丈人者謂老人无力以老而扶)
(杖故曰丈人解為嚴莊固未當若績之/意則是而无此訓義今定從崔説作大)无咎(占也程子/曰吉而无)
(咎也盖有吉而有咎者有无咎而不吉者吉/且无咎乃盡善也吉謂必克无咎謂合義)
初六(初之畫得六/為師之臨)師出(象也在一卦之内/由内而外為出)以律否臧(象/之)
(教戒辭也謂師出之初冝以律而否臧之春秋左氏傳/曰執事順成為臧逆為否有律以如已也故曰律否臧)
(此盖謂聴吹律之聲以占師之或否或臧也案周官春官/大師之職執同律以聴軍聲而詔吉凶鄭註引兵書云)
(王者行師出軍之日授將弓矢大師吹律合音宫則軍/和士卒同心商則戰勝軍士强角則軍擾多變失士心)
(微則將急數怒軍士勞羽則兵弱少威明又案春秋傳/晉人聞有楚師師曠曰吾驟歌北風又歌南風南風不)
(競多死聲楚必无功杜註云歌者吹律以詠八風又案/史記律書曰六律為萬事根本其於兵械尤所重故望)
(敵知吉凶聞聲效勝負武王伐紂吹律聴聲推孟春以/至於季冬殺氣相并而音尚宫司馬氏索隠云古者師)
(出以律凡出軍皆聴律聲澄謂律自坎取象荀/九家逸象坎為律上下空而陽氣實其中也)凶(占也/初柔)
(弱在下而不正不正非出師之義柔弱非出師之才故/凶然聖人先教戒之俾師出之初定其否藏于律囚律)
(聲之不吉而師不/出則不至於凶也)
九二(九居第二畫/為師之坤)在師(象也在師在軍中也古者制軍/之法二千五百人為師五師為)
(一軍軍將皆命卿九二以一陽在五/陰之中猶一軍將在五師之中也)中吉(占也中者以/二居下卦之)
(中也其占為中主之時則/吉亦以戒其老師黷武也)无咎(占也與/彖辭同)王三錫命(申明/中吉)
(无咎之義將之在師者中之時吉且无咎當膺王三錫/命之寵錫命如王使宰周公錫齊侯命王使内史過錫)
(晉侯命也至于三者天寵之優渥/也二應在五五為王三坎之數也)
六三(六居第三畫/為師之升)師或輿尸(象也坎為輿人死曰尸盧/氏曰坤為尸坤尸在坎輿)
(之上故象輿尸范氏大性曰二為卦主三以失位之柔/而乗之此師之所甚忌者故有僨軍之象古者兵雖敗)
(猶不忍棄死者故載尸以歸輿户猶以車/載棺而謂之輿櫬也或者有時而然之辭)凶(占/也)
六四(六居第四畫/為師之解)師左次(象也春秋師次于郎師退次/于召陵左氏傳曰凡師三宿)
(為次虞氏曰震為左澄案兵事尚右右為前左為後故/八陳圖天前衝地前衝在右天後衝地後衝在左左次)
(猶言退舍謂不/進前而退後也)无咎(占也程子曰師之進以强勇也四/以柔居陰非能進而克捷者度不)
(能勝而完師以退/愈於覆敗逺矣)
六五(六居第五畫/為師之坎)田有禽(象也田謂二下卦坎有禽/象田有禽則可以獵獲)利
執言(象也執言謂/奉辭以伐罪)无咎(占也程子曰師之興必以蠻夷/猾夏冦賊姦宄為生民之害不)
(可懐來然後奉辭以誅之如此而動/乃得无咎若輕動以毒天下咎矣)長子帥師弟子輿
尸(象也凡次子以下為長子之弟者皆曰弟子震為長/男坎為中男九二震之下畫長子也六三坎之上畫)
(弟子也帥師當專任長子若又兼任弟子則事權不專/威令不一必至喪敗而輿尸以歸六三居剛而乗九二)
(之丄如先穀不順荀林父之命馬謖/固違孔明節制以取敗者故有此象)貞凶(占也正主其/事而如此則)
(凶程子曰自古任將不專而致覆敗者如晉/荀林父邲之戰唐郭子儀相州之敗是也)
上六(上之畫得六/為師之蒙)大君有命開國承家(象也六上變為/剛居一卦之上)
(大君之象巽風震雷皆命令之象互震在下大君之命/自上而達於下也三四五互坤為國震為諸侯開國也)
(上變則二三四五上成離象家震為長子承家也此以/師之終言之用師成功大君有命命之或開國為諸侯)
(或承家為/大夫也)小人勿用(占也小人謂細民農工商賈也庶/人在官者亦是若小人得此爻之)
(占則勿用盖開國承家之/賞非小人之所可當也)
　　(六畫俱六九/為師之同人)
　　　(經彖辭凡七字爻辭凡六卜九字大人舊本作/丈人今依崔憬所定否音鄙長子知兩切註天)
　　　(師之職大音泰傳直戀洛後同内史過君和切/債音奮櫬初覲切度待  切覆敗孚卜切喪敗)
　　　(喪去聲穀胡谷切/謖所六切賈音古)
䷇(坤下/坎上)○(八之六上之五緯/五陰剥變主九五)
比(此羲皇坤下坎上之卦而文王名之曰比二人反面/相從謂之比一陽居尊而五陰從之如五家為比而)
(比長統/之也)吉(占也人相附從/則无乖爭故吉)原筮元永貞无咎(占也原再/也再熟之)
(蠶謂之原蠶初筮而得此比卦者其占吉再筮而得此/比卦者其占為元徳之人永久正主其事則可无咎盖)
(不能如初筮/所占之吉也)不寜方來(占也考工記曰唯若寜侯毋或/若女不寜侯不寜盖諸侯之不)
(朝貢者也王者再筮而得此卦具占為前/時不寜之國繼今以後方且來朝貢也)後夫凶(占也/昬姻)
(之家再筮而得此卦者占為女子所嫁之後夫則凶盖/夫不可再也比卦衆陰所從一陽而已如民之戴一君)
(女之事一夫不可以二因/再筮而𤼵此不可再之義)
初六(初之畫得六/為比之屯)有孚(占也初變為剛以實/感人而二孚於初)比之(象也/初與)
(二相比近故/二來比之)无咎(占也比自近始二有/孚而比初所以无咎)有孚(占也此有/孚謂三四)
盈缶終來(象也初變為剛則初二三四有缶象言有孚/者不止於二若三若四皆在缶之中其有孚)
(者盈滿於缶之中/而終來孚於初也)有他吉(占也初不止比二而又有他/并往比三四在下之陰同一)
(心而順從九/五則吉也)
六二(六居第二畫/為比之坎)比之自内(象也比之者初比/二也故曰自内)貞吉(占/也)
六三(六居第三畫/為比之蹇)比之匪人(象也三近於二二比三者/也然三居人位而不中正)
(是人而无人道也故曰匪人/二雖比之三豈可比者哉)凶(占/也)
六四(六居第四畫/為比之萃)外比之(象也外謂五也四/近於五故五比之)貞吉(占也/已得)
(正而陽剛中正之賢比/之故正主事而吉也)
九五(九居第五畫/為比之坤)顯比(象也五以陽剛當天之中衆所/共覩與上冥下幽者不同故曰)
(顯顯比顯明其/道以比天下也)王用三驅失前禽邑人不誡吉(占也謂/王者筮)
(得此爻而用之以田獵也三驅者因田以教戰凡馳驟/進趨皆以三為節周官大司馬仲冬大閲立三表是其)
(法也驅即所謂驅逆之車驅出禽獸使趨田也三坎數/坤馬駕坤輿以行象驅禽被驅而前去者不追唯順而)
(來者取之失謂任其去失前指上六禽坎象坤為邑二/三四皆人也誡期約也田獵之時其民竭作不期約之)
(是聴其自至也九五比之主以一陽統衆陰然上六之/在前者縱其去四陰之在下者不必其皆從王者大公)
(无我之心不計人之從已而人自无不從此/爻為田獵之吉占而占之中又有此二象也)
上六(上之畫得六/為比之觀)比之无首(象也比之謂九五比之聖/人一視同仁不以上六在)
(外而不親比之也然上六居一卦之上如人首在一身/之上也獨外王化不内嚮九五是比之下體具足而獨)
(上體不完猶人之无首也盖比卦五陰下四陰皆順從/一陽唯上六一陰在一陽之外非嚮化者故有此象)
凶(占也苗之於舜葛之於湯/崇之於文王自取其凶也)
　　(六畫俱六九/為比之大有)
　　　(經彖辭凡十六字爻辭凡六十二字比之匪人者/下舊本无凶字今從王肅本比皮二切後不音)
　　　(並同註比長知兩切/若女音汝朝貢音潮)
䷈(乾下/巽上)○(一之五上之六緯/五陽夬變主六四)
小畜(此羲皇乾下巽上之卦而文王名之曰小畜小謂/陰畜藏也一陰藏畜於五陽之間小者藏畜也)
亨(占也雖小者畜/藏而亦可亨也)宻雲不雨自我西郊(象也坎之水其/氣上升為雲其)
(液下降為雨二三四互兊兊有坎之上半體變坎之下/半體上有雲而下无雨也坎之下畫窒塞不通窒塞象)
(雲之宻不通象雨之不降我謂六四為卦主故稱我西/四之位又互兊之上畫也内卦象國中四象郊西郊陰)
(方也陽倡陰和則雨陰倡陽和則不雨自西郊陰倡/也小畜一陰為主未能成濟物之功故其象如此)
初九(初之畫得九/為小畜之巽)復自道(象也小畜一陰為主而初九/獨與之應宜有咎也若外不)
(繫於陰柔内自守其陽剛是為能復復一陽五陰小畜/一陰五陽卦之相反者小畜五畫俱變唯初九不變則)
(為小畜之震九以一陽居初與復之初九同故以復為/象道正路也震為大塗故以道為象初之能復也不繫)
(正應之四而比同徳剛中之二/復而由正道者故曰復自道)何其咎(占也舍柔應從/同徳何咎哉)
吉(占/也)
九二(九居第二畫為/小畜之家人)牽復(象也剛而得中初九舍六四/正應而牽連九一以復于初)
(初之復也二有/力焉故曰牽復)吉(占/也)
九三(九居第三畫為/小畜之中孚)輿説輹(象也輹伏兎也在軸之上/承輿者車不行則説之二)
(若是耦畫則二三四互坎為輿九二竒畫是坎之下畫/不存也輿下說去其輹之象九二為輿之輹九三為在)
(輿中之人人在輿中而輿下之輹説則不能行也輹舊/作輻晁氏曰案説文作輹澄案輻因音近而誤也輻者)
(輪轑非可説者作輹/字乃與大畜九二同)夫妻反目(象也三夫也四妻也反/目反其目而不相視也)
(互離為目離目視上不視下反目之象初四為正應四/乃初之妻也初能自復而逺絶之三與之比欲與為妻)
(然四上合五而不下視三故反/其目三欲妻四而四不夫三也)
六四(六居第四畫/為小畜之乾)有孚(占也有/五之孚)血(象也坎為血卦三四/有坎之半體血陰之)
(傷也四與三/不和故有傷)去惕出(象也去如微子去之紀侯大去其/國之去惕出謂惕懼以出也杜詩)
(云怵惕乆木出避三之見傷故去其所而出外以懼也/上合於九五一陰介二陽之間變為剛實故能惕)无咎
(占也不從近比强昬之夫而歸寜歸/宗以依于君親其補過亦可善也)
九五(九居第五畫為/小畜之大畜)有孚(占也有/四之孚)攣如(申占之意言四/孚五五亦攣四)
(其交/固結)富以其鄰(象也陽實為富陰虚為不富鄰謂四/言九五富實而能提挈帶挾其鄰也)
上九(上之畫得九/為小畜之需)既雨既處(象也陰畜藏於陽之内陽旋/繞不已則為風巽上畫變)
(為柔則成坎而為雨故曰既雨雨作處/而風息處者外陽不復動也故曰既)尚得載(象也尚猶/配也與己)
(配而在己上者也臣下取帝女曰尚公主漢書卓王孫/自以得使其女尚司馬長卿尚謂六四小畜以六四為)
(主爻而九三以之為妻四在三上故曰尚得舊作徳晁/氏曰京房虞翻子夏傳皆作得今從之載者車中所載)
(之物也故為輿上九坎之上畫而實其中象車之有載/故曰尚得載上九與九三為敵應之爻上九爻辭自此)
(以下皆取應爻九三及主爻六四而言亦於卦/終總言一卦之義故不專取上九一爻之義也)婦貞厲
(占也婦亦謂六四六四既與九三反目九三/為夫不自正主事而俾六四貞之則危矣)月㡬望(象/也)
(㡬孟荀一行作既今案㡬亦有既音左氏傳庸可幾乎/㡬既古字盖通用納甲巽卦象既望之月參同契曰十)
(六轉受統巽辛見平明月㡬望者陰之盛謂六四為卦/主也易以月㡬望為象者三皆陰為主之卦也筮日得)
(此爻則以/此象為占)君子征凶(占也君子謂九三也征行也行軍/往正其罪曰征凡行役在路者皆)
(曰征受制於妻失為夫之道/矣其能行乎故征則凶也)
　　(六畫俱九六/為小畜之豫)
　　　(經彖辭凡十一字爻辭凡六十二字輹舊本作㡬/輻得舊本作徳說土活切攣力專切載才再切)
　　　(音既註和胡臥切轑音老逺絶于願切強如字/昬起兩切取帝女音娶長卿知兩切所載)
䷉(兊下/乾上)○(二之一上之六緯/一陰姤變主六三)
履虎尾不咥人(此羲皇兊下乾上之卦而文王名之曰/履履足踐地也卦之初二為地卦自垢)
(而變初柔升三履二之地故曰履卦名連彖辭象也二/三四互離為虎離於飛類象雉於走類象虎外文明而)
(中陰質也二與初在後虎之尾也以三履二為履虎之/尾上乾為虎之首所履之尾在後而虎首趨前上口不)
(開為不咥人/之象三為人)亨(占/也)
初九(初之畫得九/為履之訟)素履(象也絲帛未加采色曰素言不/改其舊也初九陽剛安於在下)
(不變所守素其位而行者也舜飯糗茹革若將/終身顔子居於陋巷不改具樂其斯之謂與)往无咎
(占也其往也安行其素耳豈/有慕乎外而往哉故无咎)
九二(九居第二畫/為履之无妄)履道坦坦(象也二為地上九二剛變/為柔得坤中畫成震大塗)
(所履者地上之正路/坦坦然平夷者也)幽人貞吉(占也初在地之下為幽/二為人二比初而居中)
(故曰幽人二比初亦比三然能内取剛正之初而/不外昵柔邪之三所以為幽人之正主事而吉也)
六三(六居第三畫/為履之乾)眇能視(象也眇一目少也二三四互/離為目目眇者所視偏離之)
(中虚在三不中不正視之偏也視雖偏/而離目无所傷目雖𦕈而猶能視之象)跛能履(象也跛/足偏廢)
(也震為足兊變震之中畫足跛也震下/畫之陽猶存足雖跛而猶能履之象)履虎尾咥人(象/也)
(象與彖辭同彖通指一卦而言則上九虎之首也虎口/實而合有不咥之象此專據一爻而言則三為人之位)
(兊之上畫也兊口虚而開如/人在虎口中故有咥人之象)凶(占也居不正非能馴暴/養貪者其被咥而凶也)
(冝/哉)武人為于大君(象也柔而居剛内剛也外比九四外/剛也質柔而内外俱剛血氣之勇非)
(義理之勇故為武人之象為猶虞書汝為之為謂以膂/力之剛而效使令也大君上九也大謂陽乾為君六三)
(應上九以力而效用于大君之象咥人之象其占固者/凶矣乂有此象則不皆凶也易之前民用其變不常)
(如/此)
九四(九居第四畫/為履之中孚)履虎尾愬愬(象也初為虎之尾四應/初下履虎之尾也愬愬)
(畏懼之貌剛而/居柔故能畏懼)終吉(占也臨禍害而能/畏懼終獲其吉也)
九五(九居第五畫/為履之睽)夬履(象也夬決也五剛決去一柔為/夬他爻所言履字各爻之自)
(履也此爻所言履字則卦名之履專指六三而言盖六/三成卦之主也夬與履皆一柔五剛之卦上下二體互)
(易耳六三以不中不正之柔下履九二之剛小人之凌/君子也九五與九二徳同位應欲為九二決去六三故)
(曰夬/履)貞厲(占也陽之不能无陰天地之常道君子之不/能无小人亦古今之常理小人值當去之時)
(有可去之勢固在所必去茍時勢或有未然則姑且容/之而已夬之一柔乗五剛此當去之時可去之勢也故)
(決而去之為冝履之六三雖乗九二之剛然和説以應/上出力以奉上彼自不中不正耳非能敵陽者也共鯀)
(驩兜與稷契臯夔同處堯朝何損於堯之冶必欲正主/決而去之之事則反危矣危謂於時未冝於勢未易也)
上九(上之畫得九/為履之兊)視履(象也居履之終人皆視其所履/之何如六三離目為應自下視)
(上故曰/視履)考祥其旋(占之事也人之行莫大於孝養生之/孝未為大喪死之孝最為大上爻當)
(乾父之終父死稱考祥者父喪既終之時也旋反還也/居喪在外旋者祥後復寢之時也視其所履於親之終)
(者當視其所/履於喪之終)元吉(占也三年之喪盡禮可謂能慎終矣/上九陽剛健極故能強有力以終喪)
(此大善之人/所履之吉也)
　　(六畫俱九六/為履之謙)
　　　(經彖辭凡七字爻辭凡六十二字咥徒結切𦕈/妙小切跛波我切愬山革切註飯糗上孚晚切)
　　　(下其乆切其樂音洛使令來丁切當去可去去/之並起吕切共音恭朝音潮未易以豉切之行)
　　　(下孟切養/生于尚切)
䷊(乾下/坤上)○(一之八上之七經/三陽辟主九三)
泰(此羲皇乾下坤上之卦而文王名之曰泰三陽長出/地上六陰已消其半夏正正月之卦也泰者流通无)
(滯之謂天氣下降地氣/上騰二氣交而相通也)小往大來(象也小謂陰大謂陽/三陰皆往居外三陽)
(皆來/居内)吉亨(占也吉而文亨/占辭之極善者)
初九(初之畫得九/為泰之升)拔茅茹以其彚(象也初九變為柔成/巽象茅茹茅根也彚)
(類也三陽為類茅雖不共本拔之則其/根相連而起初之以其類同進似之)征吉(占也三陽/同行而進)
(故吉/也)
九二(九居第二畫/為泰之明夷)包巟(象也包者古人盖以茅葦之屬/包裹魚肉也凡易中言包者皆)
(謂陽畫巟與□通血也九二變為柔互坎之陽畫為血/九三陽畫在外包之郊祭天神燔柴之後最先進血禮)
(記曰郊血至敬不饗味而貴氣臭也包□謂包裹牲血/以進而達誠於天也二五正應五天之位也而陰上升)
(以交乎天二地之位也而陽下降以交乎地此禮所謂/升中于天饗帝于郊者陽象天神陰象下地主祭之人)
(二之交五必包裹祭天之血以達誠于上也巟諸本作/荒今依許慎説文及虞翻本作巟考象義當作□諧聲)
(字從省故云血其後傳冩訛巟/下去血而上加草則失其義矣)用馮河不遐遺朋亡(占/也)
(馮徒涉也河者流水之名遐逺也遺謂物有遺失亡云/也九二剛變為柔二三四互坎為水之流三四五互震)
(為足之動初二三成離雖有舟象然震足動於前而舟/在其後為舍舟而徒涉之象九二實變而虛為失物之)
(象不離本位不遐之象不遐而遺猶曰不逺而復也初/陽在水之内不與同渉朋亡之象陽猛於進故其占為)
(用之以徙涉河水則不逺而已有所遺/失朋類亦皆亡去此戒其進之鋭也)得尚于中行(占/也)
(尚配之在己上者謂六五也中行中路也五居上卦/之中故曰中行其占雖朋亡於下而得配于上也)
九三(九居第三畫/為泰之臨)无平不陂无往不復(象也泰至半矣/慮其將變也泰)
(三四相易則變歸妹九三比六四故以二畫之相易取/象泰之上體坤也若三四相易則三四五互坎而平夷)
(之坤變為險陂之坎矣故曰无平不陂陰往在外若四/易三則往外之陰來復于内矣故曰无往不復程子曰)
(三居泰之中泰之盛也物理如循環在下者必升居上/者必降泰久必否故為之戒曰无常安平而不險陂者)
(謂无常泰也无常往而/不反者謂陰當復也)艱貞无咎(占也泰將變之時以/艱難之心正主事則)
(无咎/也)勿恤(占也又戒以勿憂恤盖徒/憂无益必有處之之道)其孚于食有福(占/也)
(其者期之之辭陽者陰所食六四食於九三九三若能/孚于食已之實者而得其心則必无來復易位之禍是)
(有福也互/兊象食)
六四(六居第四畫/為泰之大壯)翩翩(象也翩翩飛而向下也小過有/飛鳥之象者陽象鳥身陰象鳥)
(翼翼在兩旁而身在中也泰六四變為剛三四五上得/小過全體之半陽在下陰在上如鳥身投下翼飛于上)
(而隨身/以下也)不富以其鄰(象也其占為雖不富而能以其鄰/陰虚為不富鄰謂五盖三陰皆欲)
(求陽故四趨下而/鄰皆肯從之也)不戒以孚(象也四孚于其鄰鄰亦應/四之孚故不待期約而能)
(以其所孚/之鄰同下)
六五(六居第五畫/為泰之需)帝乙歸妹以祉(象也帝乙商王也六/五以柔中應在下之)
(剛中帝乙下嫁從夫之象泰卦互體及卦變皆成歸妹/卦故以歸妹為辭祉福也以祉言將其寵禄以歸夫家)
(也祉指四上二陰而言六五下嫁九二而二陰從之也/朱子曰帝乙歸妹之時常占得此爻凡經以古人為言)
(如髙宗箕子之類皆放此澄案他書載湯嫁妹之辭云/云其辭雖善要是後世好事者假託為之或乃因是遂)
(指帝乙為湯而謂非/受辛之父者惑矣)元吉(占/也)
上六(上之畫得六/為泰之大畜)城復于隍(象也掘隍取土以築城隍/陷入地中隔絶不通耦畫)
(似之城髙出地上連亘不斷竒畫似之上城也三隍也/泰之上其畫耦而為坤體是城之髙者平矣泰之三其)
(畫竒是隍之虚者實矣故為城土/頺圯復還舊處填塞其隍之象)勿用師(占也上六變/為剛則坤體)
(不完衆散邑削/故勿冝用師)自邑告命貞吝(占也邑既削矣兊口在/四不比不應威令不行)
(乃自邑而告之以命欲川/其衆如是正主事則吝也)
　　(六畫俱九六/為泰之否)
　　　(經彖辭凡七字爻辭凡八十七字巟舊本作荒/彚音胃註􁁊風黄切去血起吕切放封廣切好)
　　　(事虚/到切)
䷋(坤下/乾上)○(八之一上之七經/三陰辟主六三)
否(此羲皇坤下乾上之卦而文王名之曰否三陰長出/地上六陽已消其半夏正七月之卦也否隔塞也與)
(病痞之痞同義天氣上而不下地/氣下而不上二氣不交而隔塞也)不利君子貞(占也君/子道消)
(故不利/正主事)大往小來(象也二陽皆往居外/三陰皆來居内也)
初六(初之畫得六/為否之无妄)拔茅茹以其彚(象也三四五互巽為/茅初二柔畫皆茅之)
(茹也泰之三陽以其類同進否之三/陰亦以其類同進故象與泰之初同)貞吉亨(占也正主/事者吉而)
(亨也或曰泰之三陽並進君子之類也其占貞吉冝矣/否之三陰並進小人之類也其占正主事亦吉亨何也)
(曰君子之有小人猶夫之有婦陽之有陰豈能絶其類/哉唯艱其進遏其盛不使之勝善類而害治道斯可矣)
(小人者治世之能臣亂世之姦雄也自占治世為君子/分憂任勞者固亦有亂世之姦雄特世治黨衰則不能)
(為惡耳方否之初陰以類進聖人不遽絶之也初與九/四正應奉承君子固可以吉且亨也誘之趨善俾天下)
(无棄人聖人之仁也貞者以正主事也不能改心/易慮以從君子烏能以正主事哉而何吉亨之有)
六二(六居第二畫/為否之訟)包承(象也承當作脀牲之正體也古/字通用故作承六二坤體為牛)
(牲居中為正體與九五應以九五之陽包之也小人當/否而求通豈能守道俟命唯以包苴饋遺為事而已曲)
(禮曰以包苴簞笥問人莊子曰/小夫之知不離乎包苴竿牘)小人吉(占也如象所云/小人之事也故)
(吉/)大人否亨(占也大人謂九五九當五之時則能休否/而吉在二之時雖未出乎否然守道俟命)
(豈肯妄為以求通故/身雖否而道則亨也)
六三(六居第三畫/為否之遯)包羞(象也羞者􁂄胾膾炙醢醬之屬/食之加品非食之正品也六三)
(亦牛牲然位不居中又不得正非牲之正體也故象羞/九四之陽在外包之以包苴遺人而其遺非正饌又非)
(中正之二/可比矣)
九四(九居第四畫/為否之觀)有命(占也有命與師上六大君有命/同三四五互巽為命以剛健之)
(才居近宻之位受君命/之寵委任以濟否者也)无咎(占也居不當位冝有咎也/有君之命得展其才以濟)
(時故/无咎)疇離祉(占也疇類也離附麗也疇謂陽之類指三/陽也祉謂陰之福指三陰言四受命於君)
(行其濟時之志故三陽皆將出乎否三陰/皆將順乎陽是陽類同受陰祉之附麗也)
九五(九居第五畫/為否之晉)休否(象也人依木旁以息曰休三四/五互巽為木人情厭亂思治冀)
(得休息九五陽剛中正之大人如木有芘蔭可依/故在下者依其芘蔭以休息於否將變之時也)大人
吉(占也否將變而得以休/息唯大人為可依故吉)其亡其亡繫于苞桑(象之教/戒辭也)
(其者慮其將然之辭亡去失也與馬匹亡及莊子俱亡/其羊之亡同苞叢生也大人者安不忘危故於否既可)
(休之時其逺慮深戒如有一動物在此未至於亡也而/恐其亡曰其亡矣其亡矣其繫之于苞桑乎諸木之中)
(桑之根最深固而又叢生則固之甚也盖唯恐繫之不/固而或至走逸慎之至也程子曰否將反泰不可便為)
(安肆當常虞否之復來聖人之戒深矣漢/王允唐李徳裕不知此戒所以致禍敗也)
上九(上之畫得九/為否之萃)傾否(象也傾猶倒也否者泰之反體/坤下乾上為否反而倒之則乾)
(在下坤在上而為泰矣故曰傾否泰過半則泰將變至/終則泰反為否否過半則否將變至終則否反為泰四)
(之時否可祉而未能休也五之時否已休而未能傾也/上九否之終則反而傾否既傾則轉而泰也程子曰極)
(而必反理之常也然反危為安易亂為治必有陽剛變/之才而後能故否之上九能傾否屯之上六則不能)
(屯/也)先否後喜(占也占者先之時猶/否後之時則喜也)
　　(六畫俱六九/為否之泰)
　　　(經彖辭凡十字爻辭凡五十八字舊本卦名下/有之匪人三字朱子曰疑衍文由比六三而誤)
　　　(也今從其説註為君子為云偽切脀諸仍切饋/遺云偽切知音智離力智切􁂄黒各切胾則四)
　　　(切炙之夜切可比/補履切復扶豆切)
䷌(離下/乾上)○(三之一上之八緯/一陰姤變主六二)
同人于野(此羲皇離下乾上之卦而文王名之曰同人/同人者同心同徳之人也六二九五俱以中)
(正居人位而相應六二為九五所同之人故曰同人卦/名連彖辭象也人目所望地連天際處為野六二在下)
(居乎地也上應乾五應/乎天也故曰同人于野)亨(占也六二卦主而乾/五為應故能致亨)利涉大
川(占也初二三有舟象乾健前行而/舟隨其後故以涉大川則利也)利君子貞(占也二/五中正)
(相應其相同者皆君子之正/道故利於君子之正主事也)
初九(初之畫得九/為同人之遯)同人于門(象也同人謂六二乃九五/所同之人也初九變為柔)
(成艮門闕之象初者時之初同人自姤/而變六二自初往二猶自門而出外也)无咎(占也於初/而出門以)
(就同己者/非有咎也)
六二(六居第二畫/為同人之乾)同人于宗(象也宗如宗子之宗六二/為一卦之主猶宗子為一)
(族之主也凡宗者各有所宗非天下為公之同也六二/以中正應九五同乎九五而已他无與同者是六二之)
(為同人不過于其/同宗之人而同也)吝(占也程子曰同於所繫應是有所/偏與在同人之道為私狹故可吝)
九三(九居第三畫為/同人之无妄)伏戎于莽升其髙陵三嵗不興(象/也)
(離之戈兵為戎九三變為柔互震上畫互巽下畫為有/草茅竹木之處故曰莽又互艮中畫山之半也故為陵)
(義與丘同下卦之上故為髙伏者伏于四之下升者升/于二之上三震數項氏曰伏戎于莽處下卦也升其髙)
(陵望上卦也程子曰卦唯一陰諸陽皆欲同之二中正/與五相應三與之比欲奪而同之然理不直義不勝故)
(不敢顯𤼵伏藏兵戈于林莽之中負不直又畏懼時升/髙陵以顧望至三嵗之久終不敢興既不敢𤼵故不至)
(凶/也)
九四(九居第四畫為/同人之家人)乗其墉弗克攻(象也墉城垣也離/中虚外周象墉九)
(三為六二之墉四在三上乗其墉也九四亦欲得六二/乗二之墉將攻而取之然二之應五正也四之於二非)
(應非比其攻之為无名而逆理甚矣二雖弱而直四雖/强而不直始有攻之之意終以義之不可故弗克攻而)
(止項氏曰凡爻言不克者皆陽居陰位訟之九二九四/同人之九四是也唯其陽故有訟有攻唯居陰故不克)
(訟弗/克攻)吉(占也程子曰知不直而不攻畏義而能改其吉/冝矣澄案三之伏戎四之乗墉或並以為抗五)
(或並以為侵二或謂三欲侵二四欲抗五以爻義考之皆/非也夫陽之得陰陰之從陽者以其應也以其比也姤)
(之初六正應九四而九二與比者得之同人六二若非/以中正與九五同則不保其不為姤之初六矣九三不)
(慮六二之不從己唯忿九五之能得二故不急圗二而/專以敵五為心晉文公一戰勝楚諸侯之從楚者自不)
(能不從晉九三非能如此也而謬計妄想盖欲如此九/三與九五度徳雖殊度力猶頗相等均之為以剛居剛)
(故也若九四之以剛居柔則力非能抗九五者矣故不/敢咎五而徑以攻二為事晉悼公與楚爭鄭不伐楚但)
(伐鄭鄭不能支而楚自不能與爭九四非能如此也而/輕舉妄動盖欲如此然三之於五卒不能興者以勢之)
(不敵而不敢也故僅可以免凶四之於二卒不/攻者以義之不克而不為也故猶可以獲吉)
九五(九居第五畫/為同人之離)同人先號咷而後笑(象也同人亦指/六二號大呼也)
(咷哭也號咷者離火之聲笑者兊口之説也六二往應/九五而厄於九三之强鄰其先六二在離火炎焚之中)
(而號咷其後與九五相遇九/五變為柔則成兊口而笑矣)大師克相遇(象也同人六/畫俱變則成)
(師師以坤為衆坤衆自乾惕而變故為大師九三之强/必時事俱變以大師克勝之然後二與五得相遇也)
上九(上之畫得九/為同人之革)同人于郊(象也初九六二九五所稱/同人皆謂六二盖六二者)
(一卦之主為九五所同之人此爻所稱同人謂九五盖/九五者與六二相同之人也郊謂國門之外凡卦初上)
(二爻有擬之以人者有但言其時者此卦之初上是也/二五為心徳相同之人三四為爭奪六二之人此四爻)
(各擬之以人者也初九但言時之初同人于門以六二/在初之時而言也上九但言時之終同人于郊以九五)
(在終之時而言也此二爻不擬之以人者也九五與六/二以中正相同然可與同者止有六二而已虞有八元)
(八凱周有亂臣十人下至中林罝兎之夫猶可以為公/侯之腹心何其同者之多也漢昭烈僅得一孔明猶魚)
(之有水何其同者之寡也乾九中而居五則六二為應/終而在上則下无應與如出在國門之外環視四顧无)
(一可與/同者矣)无悔(占也非自處不善時則然也雖无衆賢共/事措天下於大同之治而亦可无悔也)
　　(六畫俱六九/為同人之師)
　　　(經彖辭凡十三字爻辭凡六十一字葬莫黨切/號户髙切咷道刀切註夫陽音扶勝楚升正切)
　　　(度待洛切/頗匹可切)
䷍(乾下/離上)○(一之三上之八緯/五陽史變主六二)
大有(此羲皇乾下離上之卦而文王名之曰大有大謂/陽有者盛多之義繫辭傳云富有詩小雅云㫖且)
(有釋者謂有猶多也卦以大名者四大有言大者多有/也大畜言大者藏畜也大過言大者太過也大壯言大)
(者盛壯也此卦一陰居尊為主而五陽具/備故曰大有舊説謂陽為陰所有非也)元亨(占/也)
初九(初之畫得九/為大有之鼎)无交害(象也交如朋友之交无交如/文言傳所謂无交而求孟子)
(所謂无上下之交者初九无應而逺於不利/所主故曰无交害者利之反也謂所求)匪咎艱則无咎
(占也其害也匪己之過咎所處之地然爾能艱/難則可无咎上无交契前有剛間不可慢易也)
九二(九居第二畫/為大有之離)大車以載(象也坤為大輿其畫耦而/虚大有之下體乾也其畫)
(竒而實猶坤之火車/而以載實其中也)有攸往无咎(占也剛健勝重故有/所往則无咎言无覆)
(敗之/憂也)
九三(九居第三畫/為大有之睽)公用亨于天子(占也言諸俟筮得此/爻而用之以享于天)
(子也享備物以獻也凡諸侯朝覲天子先朝而後享朝/者禮之重享者禮之盛案覲禮先執圭以覲後乃備物)
(三享也蔡氏曰公三也天子五也居下之/上故稱公進近乎五故有享于天子之象)小人弗克(占/也)
(小人筮得此爻則弗/克承當不冝用也)
九四(九居第四畫為/大有之大畜)匪其彭(象也彭者作樂聲容之盛/也大有者陽之盛多唯初)
(九處下无交不言其盛九二大車重載則盛矣九三備/物亨上則又盛矣九四在三陽之上以陽息之卦言之)
(則為四陽之大壯盛之至也物忌滿盛九四離體能明/此理居柔不過於剛不自處以盛者也故曰匪其彭)
无咎(占也當盛之時不/處其盛故无咎)
六五(六居第五畫/為大有之乾)厥孚交如威如(象也六五以柔中下/應剛中之九二其孚)
(信于九二如物之交合固而不可解又得/九二之剛以濟已之柔故有威如之象)吉(占/也)
上九(上之畫得九為/大有之大壯)自天祐之(象也六五者一卦之主/也上居卦之終故於卦)
(終言卦主之盛四陽在六五之下者皆應之矣上九一/陽在六五之上而亦應之上天之位也上一陽之應五)
(是天之/祐五也)吉(占/也)无不利(占/也)
　　(六畫俱六九/為大有之比)
　　　(經彖辭凡四字爻辭凡六十字載才再切亨香/兩切彭陸氏步郎切又如字註剛間居限切易)
　　　(以豉切勝重/音升朝音潮)
䷎(艮下/坤上)○(七之八上之九緯/一陽復變主九三)
謙(此羲皇艮下坤上之卦而文王名之曰謙謙者屈己/下物也艮山之髙而在地下是貶抑其尊廿處物下)
(也坤地之卑而在山上是推遜卑者使居己上也内/止則退己而不進外順則讓人而不爭所以為謙也)亨
(占/也)君子有終(占也其占既能致亨矣若君子筮得此卦/則其占又能有終也凡單言有終者有初)
(而有終也九三為一卦之/主君子盖指九三言之)
初六(初之畫得六/為謙之明夷)謙謙(象也陰柔處至/下謙而謙者也)君子用涉大川
吉(象也君子筮得此爻而用之以涉大川則吉也初六/變為剛初二三成離有舟象坤順在上前无阻隔故)
(吉柔變而剛/故曰君子)
六二(六居第二畫/為謙之升)鳴謙(象也三四五互震為雷雷有聲/韓文曰天以雷鳴夏六二外比)
(互震之下畫謙在中/而鳴聲𤼵於外也)貞吉(占也中正故/正主事則吉)
九三(九居第三畫/為謙之坤)勞謙(象也震動者勞之象有功勞而/能謙如周公是也顔子之願无)
(施勞抑/其次與)君子有終吉(占也與彖同九三一卦之主彖辭/之占以九三言之也筮得此爻者)
(其占如彖又加一吉字/以明其占之極善也)
六四(六居第四畫/為謙之小過)无不利(占也順而得正上而/能下故其占如此)撝謙(象/也)
(撝如手之撝下有艮手為撝示其謙於下之象六四固/能謙矣然以无功而處九三有功者之上故施布其謙)
(以示下盖居三之/上而不敢自安也)
六五(六居第五畫/為謙之蹇)不富以其鄰(象也象與泰六/四同鄰謂六四)利用侵
伐(占也不名其罪而加兵曰侵聲其罪而致討曰伐六/五變為剛三四五成離有戈兵象故其占利用之以)
(侵伐所侵伐者盖上六也能下為謙上六居一卦之上/而乗君位非能謙者故侵伐之朱子曰自初九積到六)
(五謙亦極矣自冝人人服之猶有未服者則利侵伐也/或問謙不與人爭如何言侵伐朱子曰老子言抗兵相)
(加哀者勝矣孫子言始如處女敵人開戸後/如脱兎敵不及距大抵謙自是用兵之道)无不利(占/也)
(朱子曰於他事亦无不利也項氏曰三為獨陽為萬民/所服己下人人亦下己故止於謙无所復為五以陰柔)
(居尊位己雖隆謙人未免有不謙者必用侵伐以一之/帥衆謙以攻少不謙不謙者去則天下皆謙故无不利)
(不富以其鄰不待賞而服同謙者也利用侵伐待/刑而後服不同謙者也二者皆服則无不謙矣)
上六(上之畫得六/為謙之艮)鳴謙(象也鳴者以震之一陽也六二/外比震之一陽由中而鳴其謙)
(於外上六下應震之一陽自上而鳴其謙于下由中𤼵/乎外而鳴者情也自上達乎外而鳴者不情也上六以)
(柔居柔順體之極冝能謙矣然志欲自伸於一陽四陰/之上非能屈己下人者也其鳴謙也特畏九三而為是)
(聲音以/媚之爾)利用行師征邑國(占也謙之二三四五上師之/初二三四五也行師謂師行)
(在道震為大塗行之象坤邑國之象邑謂天子畿内詩/曰商邑翼翼四方之極邑國畿内之國也畿内大國皆)
(王之三公出封封于疆地爵以上公上畫於一卦為最/逺外於六位為最髙上故象王畿大都所封上公之國)
(也上六應九三乗六五能謙于剛强之臣而不能謙于/柔順之主當謙之時虧謙之道故冝用師以正其罪邑)
(國者上六之國也征者王命帥師之臣征之也如春秋/時王師伐虢之類舊説以為上六自征其邑國非矣所)
(征之邑國即六五之所侵伐者據六五出命而言則曰侵/伐據上六在國而言則以行師至其國而正其罪為義)
(故曰行師/征邑國也)
　　(六畫俱六九/為謙之履)
　　　(經彖辭凡六字爻辭凡五十八字撝毁皮/切註次與音余復為扶豆切去起吕切)
䷏(坤下/震上)○(八之四上之九緯/五陰剥變主九四)
豫(此羲皇坤下震上之卦而文王名之曰豫豫者暇而/樂也以卦徳則内順外動凡人從容和緩順序以動)
(則先事詳審故事成而樂若非先事蚤圗匆遽紛擾而/為之則事未必如意何樂之有以卦象則雷出地上陽)
(氣伏藏地中非一日矣一陽二陽至三陽上達於地之/後雷始𤼵聲故其聲和樂諸儒皆曰豫者樂也而不曰)
(先時而暇毛氏璞謂豫當訓先釋為安逸者非范氏大/性因此遂專以前定釋之二説均之為偏中庸云事豫)
(則立以前定則不跲不困不疚不窮也前定者先時而/暇矣不跲不困不疚不窮則如意而樂矣象傳於既濟)
(言豫防固取先暇之義序卦傳言以喜隨/人亦取喜樂之義合二説為一其義始備)利建侯行師
(占也鄭氏謂建侯震象行師坤象/然坤為震侯之國震為坤衆之師)
初六(初之畫得六/為豫之震)鳴豫(象也應震之一陽而鳴其喜樂/以上達于九四九四以一陽為)
(卦主五爻之豫皆由之初六陰柔不正喜其獨為九四/之應故其𤼵于聲音者如此朱子謂小人有強援是也)
凶(占/也)
六二(六居第二畫/為豫之解)介于石不終日(象也介如介乎大國/之間之介加田為田)
(之畔其義同石謂九四剛而在坤地之中也艮為小石/石之在山上者也坎為石石之在地中者也三四五互)
(坎石也二與三接界介于石也六二變為剛則成離日/三為人之位下履乎地離日在三日將至地之時也故)
(三為終日不終日不至于三也九四豫之主人皆趨附/獨六二不與之比應退而以中正自守不待至三而能)
(早疏逺之盖圣三則己與之比矣此君子見㡬之/早不以進附權勢為樂而以退守中正為樂也)貞吉
(占/也)
六三(六居第三畫/為豫之小過)盱豫(象也盱上視也六三不中不正/上視九四而預以趨時附勢為)
(樂者/也)悔遲有悔(占也上悔字改悔之悔教戒辭也下悔/字悔吝之悔占辭也如六三之不能自)
(守速宜改悔若改/悔之遲則有悔矣)
九四(九居第四畫/為豫之坤)由豫(象也由如路之可由震為大塗/二三四互艮為徑路可由者也)
(豫自剥而變上來易四卦/之所以為豫者由九四也)大有得(占也徐氏㡬曰大剛/也一剛而得五柔故)
(曰大/有得)勿疑(占也教戒辭陰多疑/居陰故戒之以勿疑)朋盍簪(占之象也朋謂/衆柔盍合也簪)
(笄也所以收髮九四一剛貫衆柔之中一簪貫衆髮之/象也大有得者言一剛之得彼衆柔也朋盍簪者言衆)
(柔之合此一剛也九四固能合衆/柔矣又勿疑則衆柔皆歸心焉)
六五(六居第五畫/為豫之萃)貞疾(占也與貞凶貞吝貞厲之例同/豫皆由九四權之所在衆之所)
(歸也六五以柔弱處其上正主事則/如有疾之人厭厭不振无能為也巳)恒不死(象也恒常/乆也得恒)
(卦上體之中畫受震東方生氣故不死五受制於四雖/知疾人然能固守其恒則是不失其中也其疾可以不)
(死如周衰之時權歸霸國/周雖微弱而亦乆存也)
上六(上之畫得六/為豫之晉)冥豫(象也上居天之上杳冥之間/冥迷而豫悦樂過極者也)成
有渝(象也成謂以和好相結約也如春秋傳求成之成/渝謂改變如渝盟之渝成有渝者既成矣而又有)
(改變也五柔同豫如諸侯之結成上六變為剛則同者他/巽矣渝其成也楚辭曰初既與予成言兮後悔遯而有)
(成有渝/之謂也)无咎(占也處豫之極當改變之/時也既極而變則无咎矣)
　　(六畫俱六九/為豫之小畜)
　　　(經彖辭凡六字爻辭凡五十一字盱香于切盍/胡閣切簪側森切註樂音洛從千容切匆初崇)
　　　(切跲其劫切疚見舊切帥所類切援于願切畔/皮半切疏新鉏切笄音雞厭因兼切和好虚到)
　　　(切/)
䷐(震下/兊上)○(四之二上之十緯/三陰否變主初九)
隨(此羲皇震下兊上之卦而文王名之曰隨隨謂從於/人也卦自否而變三陽三陰否隔不交今一陽來初)
(而下卦二陰隨之一陰往上而隨/上卦之二陽以陰從陽故曰隨)元亨(占也元者九五/初九二剛之徳)
利貞(占也初九為卦主而得正九五居尊位/而中正是徳之元能致亨而利於貞)无咎(占也/有无)
(徳能致亨利於正主事者/則有人隨之所以无咎)
初九(初之畫得九/為隨之萃)官有渝(象也官統治人者初成卦之/主以震之一君統二民為二)
(之官故二以近比而隨之私係爾非正應之隨也初/雖无應渝則變為坤以柔順應四而為正應之隨矣)貞
吉(占也去係就應/正主事則吉也)出門交有功(象也二三四互艮象門/交謂四初出門往應四)
(四得其助是於所/交之友有功也)
六二(六居第二畫/為隨之兊)係小子失丈夫(象也程子曰二應五/而比初初陽在下)
(小子也五正應在上丈夫也二若志係於初則失九五/之正應隨先於近柔不能固守故為之戒云若係小子)
(則失丈/夫也)
六三(六居第三畫/為隨之革)係丈夫失小子(象也丈夫謂九四陽/之在己上者也小子)
(亦謂初九二之以五為丈夫者正其夫也三之以四為/丈夫者非其夫也三无應无夫之婦也四亦无應无婦)
(之夫也无夫之婦近於无婦之夫而隨之遂以為夫此/三之係四所以謂之係丈夫也初者三之君也否上一)
(陽降處于初震之二民皆隨之者六三係四失初是隨/不正之夫而不隨其君也故曰係丈夫失小子係謂不)
(當隨者乃牽於私情而隨之失謂所/當隨者乃違於正理而不隨之也)隨有求得(象也隨/之為言)
(猶三從人也三為四之隨兩皆无應四之與/三者其情專故三之有求於四者无不得也)利居貞(占/也)
(占辭盖因象辭之有善而示教也能知靜處/以正主事之為利則必不係四而有所求矣)
九四(九居第四畫/為隨之屯)隨有獲(象也隨謂六三三為四之從/人四與之專凡三有求于四)
(則必得盖不可矣又倚勢貪利不待求四而自/有獲尤不可也獲謂攫取財物如獵取禽獸然)貞凶(占/也)
(初九舍私係之陰則貞吉/九四昵私係之陰則貞凶)有孚(占也謂有/初九之孚)在道以明(象/也)
(在道謂行而在路震為大塗道也以如以其鄰以其彚/之以明謂賢明之人即初九也九四初九其位相應雖)
(皆陽剛有相求相與之理初上孚於四四履震塗之/上而與震下一陽同位如在路以賢明之人隨行也)何
咎(占也四剛而不正資初之匡救禆益以初之正正其/不正則何咎之有九四以六三隨從則貞凶以初九)
(隨從則何咎人可不慎其所與哉四居/陰故或與六三九體陽故能交初九)
九五(九居第五畫/為隨之震)孚于嘉(象也有孚者彼孚于此單言/孚者此孚于彼嘉美也謂六)
(二昬曰嘉禮妃曰嘉耦六二為五之正應配/耦之嘉者故曰嘉五之孚于嘉謂應二也)吉(占也中/正相應)
(故/吉)
上六(上之畫得六/為隨之无妄)拘係之乃從維之(象也拘謂攣縶其/手係謂聨綴之維)
(謂四旁羅絡之凡維係之象取諸坎皆陰畫維係于陽/也隨之三四五上肖坎卦變上六一陰自初往上而隨)
(上卦之陽上居隨之極其隨於五也固結而不可/解如既拘縶又係縛之矣又從而四維之也)王用
亨于西山(占也王筮得此爻而用之以祭享于西山也/王謂九五西山岍隴諸山其尊者吳嶽在正)
(西兊方又地祸陰神也故兊之陰畫為西山拘係維之/象陰之固結其志於陽也享西山之占陽之升達其誠)
(於陰/也)
　　(六畫俱九六/為隨之蠱)
　　　(經彖辭凡七字爻辭凡七十一字亨香兩切註/從人才縱切下隨從同攫俱縛切舍私音捨昵)
　　　(寜的切妃音配攣來全切摯/之泣切綴真嵗切岍音牽)
䷑(巽下/艮上)○(五之七上之十緯/三陽泰變主初六)
蠱(此羲皇巽下艮上之卦而文王名之曰蠱蠱者事之/蠧壊卦自泰而變初上相易内剛外柔為泰泰之後)
(剛往居外而不復有為柔來/居内而无能為所以蠱也)元亨(占也有元徳者治蠱/則亨矣初六卦主柔)
(弱居下亦可謂元而能致亨乎曰初六才雖不足然當/蠱之初牽補支吾俾不至大壊以俟九三之君用事而)
(治蠱此亦初六之元而九三遂能致/亨於後者不可謂非初六之功也)利涉大川(占也蠱/之時不)
(可靜俟當往濟險難/而三四五上有舟象)先甲三日後甲三日(占也此筮日/之占漢書武)
(紀元鼎五年詔曰先甲三日後甲三日丁酉拜況于郊/註云先甲三日辛也後甲三日丁也曲禮云内事用柔)
(日辛丁皆柔日也蠱之主爻初六為東方甲乙納丁/故先後自甲而數初二三巽納辛二三四互兊)
初六(初之畫得六/為蠱之大畜)幹父之蠱(象也蠱之為卦父殁母老/子㓜女長之象也泰之乾)
(為父坤為母乾父自初往上成艮父殁而有少男也坤/母自上來初成巽母老而𫝊家事於長女也爻義兼取)
(互卦故初六幹父之蠱者巽女也九二幹母之蠱者兊/女也九三幹父之蠱者震男也六四裕父之蠱者艮男)
(也家之二女二男巽女為長兊女次之震男乂次之艮/男最㓜故其出而任事也有先後卦位之尊者五與上)
(也五陰為母上陽為父上陽自乾往而居陰父之已亡/者也五陰坤之中畫而居陽母之猶存者也幹者木之)
(正身又為築墻之木文言傳云貞者事之幹也凡有智/有力能成立其事謂之幹初六巽之下畫長女也為)
(成卦之主乾父既往家事蠧壊震子未能任事/巽女最長而主其家故先出而當治蠱之任)有子考
无咎(占也言考者見父已亡也家之蠱豈巽女之柔弱/所能辦必有震子陽剛之才然後足以補弊救敗)
(而考得/无咎也)厲終吉(占也以柔弱處艱難危矣然姑少俟/爾震子成人而能當家則終於吉也)
九二(九居第二畫/為蠱之艮)幹母之蠱(象也九二互兊之下畫少/女也剛而得中女之能而)
(賢者與六五應六五坤體母也父歿母老震子未能承/家巽女居長暫攝亡父所遺一家之事兊女居次專任)
(寡母所治一身之事服勞/奉養其母故曰幹母之蠱)不可貞(占也女雖能且賢居/中奉母其職也不可)
(以正主事貞謂正主一家之事也以此坊民猶或有吕/武牝晨之妖若初六之長女代長男盖遭家之難權時)
(之冝暫焉而已/於理則不可也)
九三(九居第三畫/為蠱之蒙)幹父之蠱(象也九三互震之下畫長/子也以剛居剛而在巽體)
(有智有力而能權者也至下卦之終始出/而任事才足以幹父之蠱者獨此爻而已)小有悔(占也/小謂)
(陰謂九三若變為柔則有悔/矣盖蠱非剛强不能濟也)无大咎(占也大謂陽大咎/謂以陽剛致過咎)
(也九三不變為陰柔但為/陽剛則必无陽剛之咎)
六四(六居第四畫/為蠱之鼎)裕父之蠱(象也裕饒益也六四艮之/下畫少男也年㓜穉而才)
(柔弱不能拯救父/之蠱但以裕處之)往見吝(占也僅可止而自守若往而/有為則不勝其任而見吝也)
六五(六居第五畫/為蠱之巽)幹父之蠱(象也泰未變蠱則六五為/坤之中畫泰已變蠱則六)
(五為艮之中畫故六五為母又為少男之依乎母者六/四以陰居陰才既弱而志亦弱盖艮男方穉未能如六)
(五之時也故以无能而裕父之蠱六五以陰居陽才雖/弱而志稍强盖艮男漸長已勝於六四之時矣故亦有)
(為而幹/父之蠱)用譽(占也六五柔剛適中善事其母而追孝其父/以此用事雖未必有實功而可有虚名也)
上九(上之畫得九/為蠱之升)不事王侯髙尚其事(象也少男長女/為蠱盖以象家)
(事之蠧壊諸爻皆以父母男女取義自初六至六五同/一意也上九乃父之既死而以蠱事遺後人者然斯義)
(也下五爻言之已詳故上一爻別𤼵一義陽剛止於艮/山之上賢人髙舉逺遯之象夫蠱者必有事也仕於君)
(者事其事賢人止而不仕則天子不得臣諸侯不得友/而不事王侯之事矣王五也侯三也上九居與五比而)
(不相遜位與三應而不相應故曰不事王侯凡處世間/而有為者皆卑下之事唯出世間而无為者乃髙出之)
(事也尚上通上九在一卦至髙至上之位故曰髙尚下/五爻屑屑於一家之事至此則一國之事天下之事猶)
(且視為卑下而不屑為彼/一家之事又何足道哉)
　　(六畫俱九六/為蠱之隨)
　　　(經彖辭凡十五字爻辭凡六十二字先悉薦切/後去聲註不復扶豆切而數所主切女長之兩)
　　　(切少男詩照切下並同言傳直戀切見父賢遍/切少俟如字奉養羊尚切坊音防之難乃旦切)
　　　(咸殺沙界切穉直二切不勝/音升已勝去聲夫蠱音扶)
䷒(兊下/坤上)○(二之八上之十一/緯二陽辟主九二)
臨(此羲皇兊下坤上之卦而文王名之曰臨二陽長而/消二陰夏正十二月之卦也臨者居上涖下之名二)
(陽浸長於下而陰居上/臨之以俟其進也)元亨(占/也)利貞(占也占與乾之彖/同乾之六陽自臨)
(之二陽/而進也)至于八月有凶(占也自天正建子之月一陽始/生為復其二建丑之月二陽長)
(而為臨其七建午之月一陰始生為姤至其八建未之/月則二陰長而為遯遯者臨之正對臨卦六畫變盡也)
(今日二陽之臨陽長而消陰也至于八月二隂之遯/則隂長而消陽矣故其占為至于八月則有凶也)
初九(初之畫得九/為臨之師)咸臨(象也初二之陽長於下而四五/之陰臨其上陽君也隂民也民)
(豈可以臨君也哉凡易於陽上陰下者以尊卑定分取/義天地之否夫婦之恒是也陽下陰上者以往來交感)
(取義天地之泰夫婦之咸是也咸交感之義艮男當居/上而反居下兊女當居下而反居上所以為咸治世君)
(民上下之志通亦若男女交感之咸咸之四五二陽降/而下接於民則為臨之初九九二咸之初二二陰升而)
(上逹於君則為臨之六四六五此臨之初二二爻所/以謂之咸臨初與四應咸之九四下降而為初九也)貞
吉(占/也)
九二(九居第二畫/為臨之復)咸臨(象也二與五應咸之九五下降/而為九二也項氏曰初九九二)
(皆臨隂者也以陽臨陰反在隂下有男下/女之象故皆為咸夫之臨婦其道如此)吉(占/也)无不利
(占/也)
六三(六居第三畫/為臨之泰)甘臨(象也六三互坤之下畫坤土味/甘兊口柔説以言媚人隂柔不)
(正下臨浸長之剛勢將逼己/而甘言以媚説之故曰甘臨)无攸利(占也柔説豈足以/禦陽剛之進哉雖)
(甘亦无/所利也)既憂之无咎(占也三雖臨二剛之上而未離下/體既能以剛進之不可遏為憂而)
(安於處下不敢以賤臨貴斂藏退避以俟剛之上進則/可无咎項氏曰六三以甘媚臨而无攸利見君子之難)
(説也既憂之无咎又見君子之易事也其處己也嚴故/不受不正之媚其與人也寛故不治既憂之人爻辭雖)
(為六三言之然亦可/以見二陽之用心矣)
六四(六居第四畫/為臨之歸妹)至臨(象也四五二爻皆以剛臨柔取/義至者鳥飛自上而極於地也)
(初之剛本居四自四而降以下接於初而初為九所謂/至臨也四之柔本居初自初而升以上達於四而四為)
(六此民情上達之象/非六本居於四也)无咎(占也六上達/於四故无咎)
六五(六居第五畫/為臨之節)知臨(象也剛為智柔為愚五柔而智/何也曰五非柔也剛也五之剛)
(下接乎二二之剛即五之剛也五剛下二是君之智下/燭民間也此堯之清問下民也所謂聰明睿智足以有)
(臨者故曰知臨然則六何以居五也曰六非五也二也/柔自二而上升于五五之柔乃二之柔也二柔升五是)
(民之情上達君所也/此堯之鰥寡无盖也)大君之冝吉(占也大者剛畫也君/者五位也九五大君)
(也六五非大君也此六五而曰大君明六五本是九五/也因五之九降二而二之六升五也六民也非君也六)
(而在五之位民之上達於君也民之得上達於君由君/之能下逮乎民也君民一體上下志通大君之臨民冝)
(如是故曰大君/之冝所以吉也)
上六(上之畫得六/為臨之損)敦臨(象也敦厚也坤之上畫地之最/厚處天髙而覆物者以上臨下)
(也地厚而載物者以下承上非臨也上六陰柔居髙臨/下然以坤厚載物之徳臨之以俟二陽之進而非敢以)
(柔臨剛也在上而不以髙自居厚之至/也故曰敦臨此爻取義乃臨卦之正意)吉(占/也)无咎(占/也)
　　(六畫俱九六/為臨之遯)
　　　(經彖辭凡十二字爻辭凡四十八字知音智註/浸長知兩切下同定分符問切柔説音曰下同)
　　　(未離來至切易事因利切/雖為云偽切覆孚豆切)
䷓(坤下/巽上)○(八之五上之十一/緯四隂辟主六四)
觀盥而不薦(此羲皇坤下巽上之卦而文王名之曰觀/四陰長盛消陽已過其半夏正八月之卦)
(也觀以目視物也二剛在上四陰在下仰觀之此四隂/消陽之卦聖人名卦但以下觀上取義卦名連彖辭與)
(履同人艮三卦同例舊以卦名自為句者非也象也盥/潔手也字從左右二手從水從皿以水沃手而以皿盛)
(其餘水也三四五互艮為手上一陽在手上象沃手之/水下二隂在手下象盛水之皿薦進也進祭物以獻神)
(也下體坤為牛象所薦之牲下之所觀莫大於敬上之所敬莫大/於祭盥者祭之始薦者祭之盛觀盥謂觀其盥也不薦謂不觀其)
(薦也敬之感人其應甚速觀祭者但觀於其初盥之時/不待觀於其既薦之後而已感應矣項氏曰相觀而化)
(其神如此先儒謂盥則誠意方專薦則誠意已/散仁人孝子之奉祀也豈皆至薦而誠散乎)有孚(占/也)
(謂下四隂/之孚也)顒若(占之象也顒仰首而望之貌下之觀上/也一觀其初祭之敬而有孚者已顒若)
(矣謂其感應/之神速也)
初六(初之畫得六/為觀之益)童觀(象也觀艮之複體艮少男為童/下之所觀觀九五中正之道也)
(初最下去五最逺如未有知識/之童子而觀不能有所見也)小人无咎(占也項氏曰/初六為下民)
(日用而不知則/其常也故无咎)君子吝(占也項氏曰君子而/不著不察則可羞矣)
六二(六居第二畫/為觀之渙)闚觀(象也闚者窺門也三四五互艮/為門闕二在其内猶女子不能)
(出外在門内而窺觀門外其所見狹矣二與五應而陰/柔不能見逺故如女子之闚觀初居陽象男童二居隂)
(象女/子)利女貞(占也朱子曰人夫/得之則非所利矣)
六三(六居第三畫/為觀之漸)觀我生進退(象也凡彖辭爻辭稱我/者皆謂彖之主爻蒙九)
(二為主爻彖辭匪我求童蒙我謂九二也凡息卦消卦/十有二一陽一隂之卦初為主二陽二陰之卦二為主)
(三陽三陰之卦三為主四陽四隂之卦四為主五陽五/陰之卦五為主六陽六陰之卦上為主觀四陰之卦故)
(六四為主爻我謂六四也生猶生之謂性之生謂其身/之動作也六四巽之下畫巽為進退四陰進逼而消陽)
(六四為之先初六六二逺弱未有凌陽之勢六三居下/卦之上居剛而不中正與六四同惡者也然雖隂盛之)
(時而陽剛中正之君在上六四逼近九五者方且臣順/則六三豈能獨進故比於六四唯觀六四之動作而為)
(進退爾六四進而凌逼則六三亦隨之而進六四退而/臣順則六三亦隨之而退諸家或以九五為觀之主爻)
(盖擇其徳位之盛/者為主非通例也)
六四(六居第四畫/為觀之否)觀國之光(象也坤為國互艮有光象/九五以陽剛臨坤土之上)
(國之光也六四入近君側下觀坤土/之廣上近天子之光故曰觀國之光)利用賓于王(占也/諸候)
(朝貢干王曰賓六四變為剛則成乾乾為賓四隂勢盛/進逼二陽幸九五能君故六四不敢不臣以强臣逼上)
(之勢轉為諸侯朝王之象筮得此爻者利用之以賓于/王也陰消陽之時而四當位得陰之正故有從順而无)
(跋扈項氏曰履正故為賓使其不正則為敵矣國/有光則賓无光可觀則敵當觀之時聖人懼焉)
九五(九居第五畫/為觀之剥)觀我生(象也我亦指六四而言隂盛/消陽六四已進逼君側九五)
(不失君道則六四猶為臣九五一失君道則六四將不/臣矣當此之時九五但觀六四之動作如何以驗吾君)
(道之得失也/危迫甚矣)君子无咎(占也占本有咎君子得之則可/无咎盖君子御得其道而狙詐)
(作使若非君子則御失其道而狙詐作敵斯有咎矣九五以陽/剛中正為下所觀而无吉占何也時則然也况又變而為剥乎)
上九(上之畫得九/為觀之比)觀其生(象也其指上九而言/謂自觀其身之動作)君子无
咎(占也陰長陽危自觀一身之所為果合君子之道與/則自處得冝而可免於咎若不合君子之道則自處)
(失冝有咎必矣故其占惟君子則无咎也項氏曰上在/卦外无民无位小人之進退下民之向背皆不由己但)
(謹視其身思自免咎而己觀本是小人逼君子之卦但/以九五中正在上羣陰仰而觀之故聖人取之以為小)
(人觀君子之象象雖如此勢實漸危故五上二爻皆曰/君子无咎言君子方危能如五之居中履正上之謹身)
(在外僅可免咎二陽/向消道大而福小也)
　　(六畫俱九六/為觀之大壯)
　　　(經彖辭凡九字爻辭凡五十四字觀平聲篇内/並同盥音管顒魚恭切闚苦規切詿盛其盛水)
　　　(時貞切朝音潮跋蒲末切扈音戸/狙七余切道與音余向背蒲貝切)
䷔(震下/離上)○(四之三上之十二緯/三隂否變主六二)
噬嗑(此羲皇震下離上之卦而文王名之曰噬嗑噬齧/也嗑合也卦象頤口中虚而有一剛畫間隔於其)
(中頤口本合有物間之則不合矣故/必齧噬其中之間而後上下合也)亨(占也梗而未合/則不亨噬而合)
(之則/亨矣)利用獄(占也獄者有訟而拘囚於獄也離體中虚/獄之象六五柔中為卦主用於上以震動)
(於下治獄者也兩辭參差亦猶有梗於中而不合鞫問/而得其情則其辭一矣亦猶噬之而後合也故其占為)
(利於用之/以治獄)
初九(初之畫得九/為噬嗑之晉)屨校滅趾(象也彖辭之占利用獄故/初上爻辭皆因用獄取象)
(屨謂著於其足如納屨然校械也滅没也猶浸在水中/没而不見也震下畫為趾初剛横亘於震足之下足械)
(滅没其趾之象足械之制周圍其脛而已下不及趾也/今械木之廣既圍脛而遮掩又過其脛并不見脛下之)
(趾也入獄之初未加鞫問恐其走逸亦械其足雖屨校/而滅趾然其人非必有罪也特桎之使不得去爾鞫問)
(无罪則釋其/械而縱之矣)无咎(占也在卦之初為初犯得位之正則/非有罪也鞫問明直而獲縱釋此人)
(者足曽被械因是知所懲㣻/不復犯法故其占為无咎)
六二(六居第二畫/為噬嗑之睽)噬膚滅鼻(象也初上二爻既因彖辭/用獄取象其中四爻並自)
(卦名噬嗑取象卦之全體象頤初上二剛象頤口上下/齗齶有齒牙能噬者也其中四畫乃頤中虚而容物之)
(處故各象所噬之物二三五柔畫物之脆者四剛畫物/之堅者二三五皆柔三五以柔居剛雖脆而堅二以柔)
(居柔最為易噬膚者豕腹之下柔軟无骨之肉古禮别/實於一鼎曰膚鼎二最易噬象膚又近初剛初為下頤)
(之齶凡噬物下齶之動最有力以至近能噬之剛噬至/柔易噬之物一舉盡臠略无留難以至所噬之膚掩過)
(噬者之鼻也坎為豕二在互坎下畫之下象豕腹向下/之膚艮為鼻二當互艮之下畫鼻之下端也正與所噬)
(之膚相直故有/膚滅其鼻之象)无咎(占也噬嗑在於去間所噬者易/噬是其間易去也故其占无咎)
六三(六居第三畫/為噬嗑之離)噬腊肉遇毒(象也腊正作昔上□象/肉之形下從日月之日)
(乾者也其後假借為今昔之昔乃於左畔加肉以别之/而為腊肉之腊非字之正也鼎實以兎之薨為腊鼎田)
(獵所獲野物或獸或禽全體乾之通謂之腊彼單稱為/腊此言腊肉非指野物全體之乾者而言盖六三六五)
(二柔畫爻辭並云肉謂无骨者也九四一剛畫爻辭不/云肉而云胏謂有骨者也若以六三為全體帶骨之腊)
(則與爻象不合六三互坎之下畫有離日在上豕肉受/日之暵者肉者六之柔也腊之則柔亦堅矣位剛故也)
(凡食物臭味之惡者為毒以上九之/陽噬六三不中不正之陰故為遇毒)小吝(占也小者筮/得此爻則吝)
(也上九陽剛為大上古神農嘗百草一日數遇毒而不/為害者大智大力能勝其毒也若小者遇毒則不能堪)
(而可/吝矣)无咎(占也大者噬之雖遇/毒而不害故无咎)
九四(九居第四畫/為噬嗑之頤)噬乾胏得金矢(象也胏骨之連肉者/在離體之内火所乾)
(也骨而又乾其堅至矣九之剛象之骨而連肉剛之居/柔象之不期遇而遇曰得金矢鐵箭鏃也九之剛為金)
(離為矢殺矢之金金三錫二金之雜錫亦猶骨之連肉/皆九四以剛居柔之象也乾胏者九四也噬之者初九)
(也噬乾胏而乃於胏之中得金矢焉其堅又過於乾胏而/矣然金矢雖堅而可為用堅者為梗所以噬之不為梗)
(反為用則雖/堅可不噬也)利艱貞(占也冝以艱難/之心正主事也)吉(占也艱貞故吉/初九所噬者九)
(四與六二也六二近而柔以其易噬也初九以易視之/僅能无咎而已九四逺而堅以其難噬也初九以難處)
(之所以/吉也)
六五(六居第五畫為/噬嗑之无妄)噬乾肉得黄金(象也六五互坎之/上畫亦豕肉也與)
(六三皆質柔而居剛象无骨之肉以乾而堅也六三在/離日之下日所乾者故曰腊六五在離火之中火所乾)
(者與九四同故曰乾黄者中央之色五居中故曰黄五/變為剛故曰金凡單稱金者金銅銀錫皆金也唯曰黄)
(金者為正色之金乾肉者六五也噬之者上九也噬乾/肉而乃於肉之中得黄金焉其堅又遇於乾肉矣黄金)
(雖堅然不為梗而可為用則雖堅可不噬也項氏曰四/五兩爻稱得金者下卦為間尚淺故用力易上卦為間)
(已大故用力難有噬有得者噬道將終必盡其慮也噬/者除其惡得者取其善有惡則去有善則取憎而知其)
(善也於九四則噬其乾胏之强而收其金矢之用於六/五則噬其乾肉之强而收其黄金之用聖人之待强梗)
(其仁/如此)貞厲(占也上九位不當所噬雖/近猶難故正主事則危厲)无咎(占也噬其梗/之堅而乃得)
(所用之貴/貴故无咎)
上九(上之畫得九/為噬嗑之震)何校滅耳(象也何負也謂負之於首/也上畫為首剛畫在上首)
(械之象三四五互坎為耳首械之制周圍其項上不及耳/今首械在坎耳之上是械之厚掩過其耳而耳不見也)
(居卦之終盖問獄已成以其有罪/而首何至厚之械罪不可解矣)凶(占也剛不正而/在終之時是終)
(為惡而受罪者也故凶噬嗑六爻分為二義初上兩爻/於用獄起義盖以六五為治獄之主初上為坐獄被校)
(之人兩爻之占各指本爻而言初之无咎初九自无咎/也上之凶者上九自凶二三四五於噬間起義初九上)
(九為噬物之頤二三四五為頤中所噬之物兩爻之占/皆指初上而言初比二而位應四噬二噬四者初九也)
(六二之占无咎謂初九之无咎也九四之占利艱貞吉/謂初九之利與吉也上比五而位應三噬三噬五者上)
(九也六三之占小吝无咎謂上九之无咎也六五之占/貞厲无咎謂上九之厲與无咎也雖筮者得之直據各)
(爻之辭為占然聖人觀象繫/辭之意則如此不可不知也)
　　(六畫俱九六/為噬嗑之井)
　　　(經彖辭凡六字爻辭凡五十八字噬市制切嗑/胡閣切屨紀具切校爻教切腊音昔乾音干胏)
　　　(兹此切何何可切註齧五結切間居限切後並/同參七森切差七思切鞫恭曲切著足略切曾)
　　　(泰登切㣻音又復符后切斷魚斤切齶魚各切/脆音翠易以豉切後同臠劣逺切别彼列切薧)
　　　(苦老切暵音漢數音/朔勝音升鏃子木切)
䷕(離下/艮上)○(三之七上之十二緯/三陽泰變主六二)
賁(此羲皇離下艮上之卦而文王名之曰賁賁文飾也/字從貝諧卉聲貝水蟲背有文如錦故為文飾之義)
(卦自泰變二之剛往上文外/二柔上之柔來下文内二剛)亨(占也内卦文/明衆美之會)小利有攸
往(占也小謂陰也外卦剛止於上/四五二柔冝往上以求其文)
初九(初之畫得九/為賁之艮)賁其趾(象也初畫在下為趾賁其趾/者屝屨之屬以飾其趾為行)
(計/也)舍車而徒(象也二三四互坎為車徒步行也二之柔/來飾初之剛初剛不受其飾而惟自飾)
(故舍二之車而自飾其趾以步行内飾於/已而不資外飾於人剛正而明者能之)
六二(六居第二畫/為賁之大畜)賁其須(象也三四五上肖頤六二在/頤下須之象須之美者生而)
(美也美由中出不假外飾六二柔麗乎中正固有其美/如須之賁非有待於外物而賁者然陰柔不能自動必)
(附麗於陽如須雖有美必附麗於頤也六二卦之主也/以一柔來文下卦之二剛初九自賁而不受六二之賁)
(矣六二既自賁又附麗於/九三而為九三之賁也)
九三(九居第三畫/為賁之頤)賁如濡如(象也九三者互坎之中畫/坎水有濡象猶詩言六轡)
(如濡謂所飾之文采鮮澤也處文明之極一剛在二柔/之間錯雜成文故賁如乂六二之柔飾之於下賁之最)
(盛者也/故濡如)永貞吉(占也得二之飾而不溺於/二長永正主其事則吉也)
六四(六居第四畫/為賁之離)賁如皤如(象也九三居文明之極六/四有輝光之懿二爻當上)
(下剛柔相雜之際故皆曰賁如賁之成卦以六二自外/來而文二剛上九自内往而文二柔也九三與六二比)
(近而得其賁故需如六四與上九隔逺/而不得其賁故皤如言白而未受采也)白馬翰如(象也/六四)
(震馬之中畫坎馬之上畫變為剛則成巽為白翰如言/其走之疾如羽翰也六四弗得上九文柔之賁故疾走)
(以就正應而求/賁於初九之陽)匪冦㛰媾(象也四與初正應然初九孤/潔自守近不昵二逺不交四)
(二比爻也不就之者義也四應爻也就之者正也初不/昵二而并疑四因六四之下求初九之疑始釋而知六)
(四非冦也乃已之㛰/媾也象同屯六二)
六五(六居第五畫/為賁之家人)賁于丘園(象也六五柔中艮體有徳/之賢止而不仕者也艮之)
(中畫山之半也為丘園丘之有草木者互震草也體艮/木也丘園賢者隠處之地上九一剛為二柔之君賁二)
(柔者也六四隔逺不受其賁所賁者六五而已以上九/賁六五為上之人禮聘賢者恩光下逮賁于丘園之象)
束帛戔戔(象也五兩為束坤為帛而坤之上畫連束之/於外之象戔戔委積貌多也賢者隠處而受)
(聘幣之禮其光顯榮輝被于丘園如伊/尹耕于有莘之野而湯以幣聘之也)吝(占也柔雖得/中而不當位)
(故/吝)終吉(占也受君賜/之榮故終吉)
上九(上之畫得九/為賁之明夷)白賁(象也賁自泰變者也泰之九二/升在上而文二柔泰之上六降)
(在下而文二剛然初九不肯受二之賁受二之賁者惟/九三一剛六四不能受上之賁受上之賁者惟六五一)
(柔濡如之賁丘園之賁虚文之飾爾有之不為甚益无/之不為大損二爻成賁之功亦淺鮮矣賁極當變變而)
(復于泰則善不變而受之剥則壞矣文窮反質賁復為/泰以還其初上九復于二六二復于上則三剛三柔皆)
(守其質而不相文所謂白也泰二三四互兊為白故曰/白賁於卦終總言賁極而反質白者通全卦而言非專)
(指上九一/爻言也)无咎(占也文極必弊復反于質/則不至于弊矣故无咎)
　　(六畫俱九六/為賁之困)
　　　(經彖辭凡七字爻辭凡五十四字賁彼偽切舍/音拾皤白波切又音槃翰雄干切戔在千切又)
　　　(音牋註貝必佩切屝扶味切鮮澤音/仙錯千各切昵女力切淺鮮雖典切)
䷖(坤下/艮上)○(八之七上之十二/緯五陰辟主六五)
剥(此羲皇坤下艮上之卦而文王名之曰剥五陰長盛/消陽將盡夏正九月之卦也剥者以刀割削而去之)
(也五隂消/盡五陽也)不利有攸往(占也以卦體而言則陰長已至/五僅存一陽再往則并一陽消)
(之矣故不宜有往以占者而言則小人極/盛之時當順時而止不可以有所往也)
初六(初之畫得六/為剥之頤)剥牀以足(象也陰之剥陽自五月一/陰始消一陽而為姤六月)
(二隂消二陽而為遯七月三隂消三陽而為否八月四/隂消四陽而為觀九月五隂消五陽而為剥剥之初六)
(即姤之初六也故此以姤之初六言之姤之初六下耦/承上竒牀之象初為牀之足隂消陽自下始五月姤之)
(一隂始消一陽於下猶/剥牀而先及其足也)蔑貞凶(占也陸氏曰蔑猶削也/楚俗有削蔑之言澄謂)
(當小人削蔑君子之/時正主事則凶也)
六二(六居第二畫/為剥之蒙)剥牀以辨(象也剥之六二即遯之六/二也此以遯之六二言之)
(辨牀之榦也中畫象之剥陽至下卦/之中畫猶自牀足而上剥至于榦也)蔑貞凶(占也與/初六同)
六三(六居第三畫/為剥之艮)剥之(象也剥之猶比卦言比之損卦/言損之益卦言益之小過卦言)
(過之也之指陽而言剥之六三即否之六三也此以否/之六三言之謂剥陽已及三也三牀之上也不言剥牀)
(而汎言剥之其辭比初六六二六四差緩也剥陽及三/者乘隂長之勢至此非專三之罪三雖居剥陽之位而)
(獨與上九一陽為應則无害陽之心故聖人/繫爻特異其辭以别於初二四之三隂也)无咎(占也/程子)
(曰衆隂剥陽之時三獨居剛應剛/志從於正在剥之時為无咎也)
六四(六居第四畫/為剥之晉)剥牀以膚(象也剥之六四即觀之六/四也此以觀之六四言之)
(言剥陽已至干四也四在人為身之位膚者身之皮膚/也初為牀足二為牀辨三為牀上人所臥處四人之身)
(也非牀也非牀而曰剥牀以膚/言剥牀而上及於人之肌膚也)凶(占也災已/及身矣)
六五(六居第五畫/為剥之觀)貫魚(象也六五變為剛則成巽巽下/之柔為魚一柔之下又有三柔)
(羣魚之象也五變為剛畫連亘其上貫穿之象也魚隂/物五羣陰之主在上統率羣陰如貫穿羣魚而為一也)
以宫人寵(象也以者將之也宫人衆妾也以之者誰后/也后為宫人之主五統羣陰如后統衆妾衆)
(隂戴陽如后以衆妾進御於王而獲寵愛之象隂長消/陽至於五極矣不可以再長也一陽在上非可剥者故)
(取羣隂順承一陽為義六三應上九而寜失羣陰之心六/五比上九而率羣陰以求一陽之寵一陽之功大矣天)
(道之不可一日无陽世道之不可一日无君子者此也/項氏曰六五君位五為王后與君同處四為夫人佐后)
(者也三為九嬪以主九御下卦/之長也二為世婦初為御妻)无不利(占也程子曰五/能使羣陰順從)
(如貫魚然獲寵愛於在上之/陽如宫人則无所不利也)
上九(上之畫得九/為剥之坤)碩果(象也艮為果蓏果謂上畫一剛/蓏謂中下二柔上九艮之上畫)
(故為果碩謂/陽之大也)不食(象也卦无兊口故不食下五陽皆已/剥獨存一陽在上如木之果實皆已)
(落獨一碩大之果不為人所食而猶在木末論語云吾/豈匏瓜也哉焉能繫而不食亦匏瓜不為人所取食而)
(常繫於/蔓也)君子得輿(占之象也君子謂一陽坤為輿五隂/承戴上九之一陽如人之在車上君)
(子筮得此爻則其象/為得輿而占亦如之)小人剥廬(占之象也小人謂上九/變為柔也一陽上覆五)
(隂有廬之象竒變為耦則如廬之破壞穿漏其上而无/以盖覆其下故小人筮得此爻則其象為剥廬而占亦)
(如之/也)
　　(六畫俱六九/為剥之夬)
　　　(經彖辭凡六字爻辭凡五十六字蔑莫結切辨/平免切註去之起吕切下同長之兩切别彼列)
　　　(切蓏李果切/覆孚豆切)
䷗(震下/坤上)○(四之八上之十三/緯一陽辟主初九)
復(此羲皇震下坤上之卦而文王名之曰復一陽初生/於地下而消一陰夏正十一月之卦也復還反也冬)
(至之前六陽消盡而為純坤冬/至之後一陽還反而生于下也)亨(占也陽/復則亨)出入无疾(占/也)
(凡一陽之卦皆自復而變无有自他卦變為復者此取/復所變之卦再還復未變之時為義師自復而變者也)
(師之初還復于二為出師之二還復于初/為入筮者占之或出外或入内皆可无疾)朋來无咎(占/也)
(一陽既生日進日盛又取臨泰大壯夬所變之卦還復/未變之時為義明夷自臨而變者也明夷之三還復來)
(二則為二陽之臨歸妹自泰而變者也歸妹之四還復/來三則為三陽之泰需自大壯而變者也需之五還復)
(來四則為四陽之大壯大有自大而變者也大有之上/還復來五則為五陽之夬此陽之朋類次第而來也筮)
(者占之已之或出或入既无疾/而朋類自然來至者亦无咎也)反復其道七日來復(占/也)
(自五月一陰生至十一月一陽生凡歴七月筮者占之/出外而反者還復其初所行之道路則七日可以來至)
(於家而復也道者震/為大塗七震之數也)利有攸往(占也陽之長貴乎日進/故占者宜有所往也)
初九(初之畫得九/為復之坤)不逺復(象也師卦自復而變初九自/師之九二還反於初出外不)
(逺而遄/復者也)无祗悔(占也祗適也抵也猶云至也字從衣從/氐與祇敬之祇不同祇敬之祇從氏從)
(示程子曰无祗悔不至於悔也復者陽反來復也陽君/子之道故復為反善之義失而後有復不失則何復之)
(有唯失之不逺而/復則不至於悔)元吉(占也常人筮得之固无至於悔/矣有大善之徳者筮得之則吉)
(也/)
六二(六居第二畫/為復之臨)休復(象也人於勞暍之得得依木之/芘蔭以息至美也故休有美義)
(否之九五中正大人也在下者依其芘蔭以休息於否/將變之時故曰休否初九一陽之復勢孤援寡六二中)
(正與初九比近為朋初九在下依其芘蔭相與休息六/二變而為剛同初之復故曰休復否五復二皆卦之中)
(也否有巽木復有震之竹/與萑葦為芘蔭可休之處)吉(占也陽剛浸長相與休息/同其吉也或曰凡占辭特)
(為占者設爾然聖人繫辭之意則有定指此吉字指六/二乎指初九乎曰六二能比初九依之以息六二之吉)
(也而初九/與有焉)
六三(六居第三畫/為復之明夷)頻復(象也頻水厓也六三變為剛二盡/三四成坎三下卦之終如岸之)
(處瀕乎水也行至水厓不可/以進而後復復之不早者也)厲(占也阻水不/能進故厲)无咎(占也/能復)
(故亦无/咎也)
六四(六居第四畫/為復之震)中行獨復(象也行者路也震為大塗/卦之五隂二三近陽五上)
(逺陽四居逺近之中猶路之半也故曰中行五陰唯四/與初陽為應四變為陽則與初九同是震體下畫之一)
(陽獨能與初九一陽之/復同者也故曰獨復)
六五(六居第五畫/為復之屯)敦復(象也三四五互坤五為坤上畫/坤土最厚之處敦之象敦者篤)
(厚靜重而若遲鈍/亦復而不速之意)无悔(占也由初至五五畫之復六五/最後復雖不速然柔順得中故)
(无/悔)
上六(上之畫得六/為復之頤)迷復(象也迷者冥行失其正道也上/六一卦之終猶迷塗至極盡之)
(處也迷行至終乃求還反晚矣梁武帝之迷至侯景兵/入臺城而圖復唐明皇之迷至安禄山陷洛陽而圖復)
(當是時也雖復竟何如哉舊註皆謂上六終迷不復案/爻辭言迷復註謂迷而不復似與經竟相戾始也南行)
(今冋轅向北始也北行今旋面向南是之謂復楚辭云/迴朕車以復路兮及行迷之未逺復字從彳卦爻之義)
(皆以行取喻初曰不逺者行出未逺而復二曰休者休/息於塗而復三曰頻者行至水厓而復四曰中行者行)
(至中道而復五曰敦者敦篤緩行而復上曰迷者迷行/至終而復行而迷失正道者其終之復亦是循其故道)
(而復然其故道非正道也往復皆迷展轉錯誤不可專/以能復為善不由其道而復者雖復亦不善也上為冥)
(昧之位六為柔/暗之質故迷)凶(占也如梁武帝/唐明皇是也)有災眚(占也占既曰/凶矣而又曰)
(有災眚何也迷復有輕重小大也其重者大者則凶輕/者小者亦有災眚災謂禍災眚謂過眚災自外至而由)
(己所致眚自内有而非己所致也眚災者非己所致而/為災書帝典王誥言眚災是也災眚者由己所致而為)
(眚此復之上六及小過/之上六言災眚是也)用行師終有大敗(占也上二占/泛言之此一)
(占專以行師一事言師卦由復而變一陽統坤衆也行/亦取震塗之象大謂上六變為陽也復之六五不取君)
(義上六位最髙變為陽而下臨坤衆有君象焉但常時/所行既失君道民心之去乆矣一旦用其民民豈為之)
(用哉故其君必至於敗是之謂大敗如商以師敵周而/前徒倒戈衞以師禦狄而受甲兵者曰余焉能戰商紂)
(衞懿卒/以敗亡)以其國君凶(占也以如春秋蔡侯以吳子及楚/人戰于柏舉之以上言行師者自)
(主兵也此言以其國君者不自主兵出兵助人如為人/所以也國君亦指上六下有坤土為國變為剛而居上)
(曰君以者他人以之初九一陽為主于内者君也上六/變為陽而統衆于外又一君也故有内國君以其外國)
(君之象凶如鄭國君王世充以夏國君竇/建徳拒唐師而建徳并為太宗所禽也)至于十年不
克征(占也行師一事分為三占既言為己為人兩皆凶/敗矣又言自已不興師亦不為人興師幸可免目)
(前之凶敗然民心離貳國勢削弱乆而至于十年之後/亦不能出征也十坤數案周易雖用爻之變為占而爻)
(辭多只就不變取義其取變者間見耳復之六爻惟初/九一陽為己復者故爻義以不變者言其餘五隂乃未)
(復者而爻辭各有復字皆取爻之變者/言也盖不變為陽則不可謂之復矣)
　　(六畫俱九六/為復之姤)
　　　(經彖辭凡二十二字爻辭凡五十九字祗音/支註長盛知兩切下同暍音謁間見居限切)
䷘(震下/乾上)○(四之一上之十四緯/二陰遯變主初九)
无妄(此羲皇震下乾上之卦而文王名之曰无妄无妄/者誠也有天理之真實无人欲之虚偽凡陽剛象)
(天理之誠陰柔象人欲之妄卦自遯變遯三來初以无妄/陽剛之正易去隂柔之不正為去妄存誠之義故曰)元
亨(占/也)利貞(占也无妄之動以天/故其占與乾卦同)其匪正(目下二占无妄/者无私心而又)
(合正理也雖无私心茍不合正理亦是妄/也其所為非正理則其占如下之所云)有眚(占也匪/正則有)
(過/尤)不利有攸往(占也匪正而不往且/有眚往則是妄動也)
初九(初之畫得九/為无妄之否)无妄往吉(占也陽剛當位而无應得/正理而无私心也為无妄)
(之主當震動之初无/妄而往者也故吉)
六二(六居第二畫/為无妄之履)不耕穫不菑畬則利有攸往(占也耕/穫菑畬)
(占之象也春而治田曰耕秋而收禾曰穫初墾荒田曰/菑三嵗熟田曰畬不耕穫謂不耕而穫不菑畬謂不菑)
(而畬夫有耕然後有穫有菑然後有畬不耕而穫不菑/而畬者何也在先无求之之心而在後有得之之實也)
(此所謂无妄也无妄史記作无望謂无所期望而有得/盖亦此意夫陽剛之實為无妄二雖中正然質柔非剛)
(而又有應非剛則未能實也有應則未能无私也是未/能純乎无妄之道也有攸往者往應五也往應五者求)
(陽剛之實以益己也得剛實以益己雖為正事而求之/之心猶為私心也必也先絶其有求之心所謂不耕不)
(菑也後自獲其有實之益所謂穫畬也言能如此則所/往乃為无妄也有應之私易至害于无妄之道故爻辭)
(為之戒孟氏集義養氣之學不揠苗以助長而氣自无/餒盖如此也震耜耕象乾金穫象二地上為田菑畬之)
(象/)
六三(六居第三畫為/无妄之同人)无妄之災(占也筮得此爻者其占/為有災而其災非由己)
(致朱子曰卦之六爻皆无妄者也澄案无妄之善有三/剛也當位也无應也剛者實也當位者正也无應者无)
(私累也諸爻或有其三或有其二或有其一初九三者/全其最善也九五九四有其二九五剛而中正九四剛)
(而无應是其次也六二上九有其一六二中正上九剛/實是又其次也唯六三於三者咸无焉而亦得為无妄)
(何也下比中正之六二上比剛實无私之九四譬如有/人在己雖无一善而上有嚴師下有良友親近切磨夾)
(持熏染亦不至於為惡此六三之所以亦得為无妄也/項氏曰六三所遇之災非人為也故為无妄之災廬陵)
(楊氏曰我求而我得者有妄之/災非我求而我得者无妄之災)或繫之牛行人之得邑
人之災(象也設此象以明上占辭如或繫一牛於此乃/邑人之牛也偶脱所繫而為行人所得邑人有)
(失牛之災亦適然不幸爾非己有以致之是謂无妄之/災因卦變取象无妄自遯變遯下卦艮也坤為牛艮以)
(一陽交坤上畫為坤之君坤牛艮之所有也一竒實坤/上畫之畫如有物以繫牛之前也此以遯之九三未變)
(為无妄之六三而言也及遯之既變為无妄也三下易/初成震則震之一陽為坤之君而坤牛為震之所有矣)
(震動于大塗行人也初非人位而曰行人者初自三之/人位來也震遂有坤行人得牛也无妄六三坤上畫也)
(坤為邑三人位邑人也己所有之牛為他人所得失牛/者災也六三之遇此災莫之致而至也廬陵楊氏謂牛)
(繫於斯塗之人取去牛主訟邑居者而己朱子亦謂行/人牽牛以去而居者遭捕詰之擾考之爻象无此義)
九四(九居第四畫/為无妄之益)可貞(占也九四乾體剛實无應故可/以正主事可貞與利貞不同利)
(者冝也可/者僅可)无咎(占也居不當位當有咎也/以有實无私故得无咎)
九五(九居第五畫為/无妄之噬嗑)无妄之疾(占也筮得此爻者其占/為有疾而其疾非由己)
(致九五剛健中正可謂无妄矣而下有應故曰疾疾者/以外物之應能為内心之病也然有有妄之疾有无妄)
(之疾常人之於應物外物一接而已心從之此有妄之/疾也聖人之於應物其心湛然如明鏡止水物來則照)
(物去不留動而无動雖應未/嘗應也是之謂无妄之疾)勿藥(占之戒辭也有妄之/疾必須用藥治療无)
(妄之疾慎勿用藥治療也外物之紛至任其自來自去/勿藥者也若或厭惡而以術屏絶之是用藥以治療也)
(非徒无益而又有害告子之冥然罔思悍然力制以為/不動心釋氏之息滅人倫違棄世故以為不住相犯勿)
(藥之戒/者也)有喜(占也疾去曰有喜不治療而其疾自/去不屏外物而外物自不能為累也)
上九(上之畫得九/為无妄之隨)无妄行有眚(占也上九之善雖不及/初九然亦无妄者也初)
(九以无妄而往則吉上九以无妾而行則有眚何也時/位不同也无妄之有往也何所為而往也豈為濟其欲)
(哉盖為進其善也進善者如登可上不可下也初九之/位猶下時之初也其往也進而升于上也上九之位己)
(極時之終也前无可往之地矣唯有退而降於下爾初/九言往者謂其進前也上九言行者謂其在塗也既不)
(進而上則必退而下以就所應之六三六三震體故曰/行夫无妄之徳動而健未嘗禁其行也但上九時位己)
(至窮極故不可以有行靜守而終焉可也大抵无妄六/爻下三爻以動為善初九往則吉六二如是而往則利)
(六三居而有災上三爻以靜為善九四可貞/而无咎九五勿藥而有喜上九行而有眚也)无攸利(占/也)
(於己既有眚於/事亦无所冝也)
　　(三畫俱九六/為无妄之升)
　　　(經彖辭凡十六字爻辭凡六十二字菑則斯切/註去妄起吕切夫有音扶後夫陽夫无同易至)
　　　(以豉切揠一戛切助長知兩切餒年猥切厭伊/欠惡烏路切住相息亮切屏必令切累郎遂切)
　　　(所為為濟為/並云偽切)
䷙(乾下/艮上)○(一之七上之十四緯/四陽大壯變主上九)
大畜(此羲皇乾下艮上之卦而文王名之曰大畜大謂/陽也畜者藏也亦有止義一陰畜藏於五陽之中)
(為小畜一陽畜止於二陰之上而三陽畜藏於二陰之/内故為大畜陽固為大聖人名卦於陽之多者特以大)
(名五陽為大有四陽為/大畜大壯大過是也)利貞(占也一陽在上為畜止/之主冝於正主事也)不
家食吉(占也陽剛之畜象賢人之聚賢人衆多則當食/君之禄而不食于家也家人二五易位成大畜)
(大畜與家人易位不在家/也兊口在四食於外也)利涉大川(占也三四五上有/舟象乾健應五上)
(進有舟行/而前之象)
初九(初之畫得九/為大畜之蠱)有厲(占也程子曰大畜艮止乾也故/乾三爻皆被止在他卦則正應)
(相援者也在大畜則正應乃為相止陽上進之物上與/三皆陽故同志而无相止之義初陽剛健體居下必上)
(進六四在上止已安能敵在上得/位之勢若犯之而進則有危厲)利已(占也已止也程/子曰利在已而)
(不進/也)
九二(九居第二畫/為大畜之賁)輿説輹(象也輿下伏兔為輹一三四/互兑坎輿而毁其下畫是説)
(去輿下之輹也九二當輿輹之處而其輹脱去故其輿/不行也程子曰二為六五所止勢不可進五據在上之)
(勢豈可犯也二雖剛健之體然其處得中道故進止无/失雖志于進度其勢之不可則止而不行如輿説去其)
(輹/也)
九三(九居第三畫/為大畜之損)良馬逐(象也乾為良馬乾之三陽在/下為艮之二柔所止而未可)
(以進九三處下體之上漸可進矣健體之極/如良馬之馳逐然逐謂追躡於艮之後也)利艱貞(占/也)
(良馬雖可以進然二柔止之於前其進甚難之/時也故宜艱難以主事不可以易心處之也)日閑輿
衛(象也三四五上肖離為日閑習也古者乗車三人在/車上步卒七十二人在車下輿之衛也當艱難之時)
(未可輕易而進且當每日閑習其輿之衛以為行之備/九三變為柔三四五成坤為輿初二其衛也言九三當)
(與二陽同心協力无日不訓/國人討軍實而為行訐也)利有攸往(占也四止初五/止二故二陽皆)
(不可往獨上九與九三同徳同位既不止之而/又援之以進況九三儆備周完則宜有所往矣)
六四(六居第四畫為/大畜之大有)童牛之牿(象也内乾之健為外艮/所止止乾陽者艮二隂)
(也然二隂歸功於上九之一陽葢艮由上一陽而成卦/所以止也彖傳所謂剛上而上賢能止健是取此義夫)
(牛之角豕之牙皆剛物之在前者艮上畫一剛象之上/九一剛畫在四五之前四之視上猶牛首之有牿五之)
(視上猶豕首之有牙四為童牛上為牿五為豶豕上為/牙也牿者設横木於牛角以止觸所謂幅衡也六四艮)
(之下畫即坤之下畫也坤為牛艮為男之少牛之童犢/者童牛未有角之牛也坤牛而連其上畫設横木於牛)
(首之象童牛无角故上/畫之剛不象角而象牿)元吉(占也六四尊成卦之主而/以止健之功歸上九占之)
(所以為/元吉)
六五(六居第五畫為/大畜之小畜)豶豕之牙(象也豕去勢為豶坎為/豕坎五上相易成艮坎)
(中畫之剛易為柔是刳去其中之實豕之豶者也坎上/畫之柔易為剛是已豶之豕而有牡牙之剛在外也六)
(五之中虚象豶豕上九之外剛象牙六/五之柔能以外剛為主故曰豶豕之牙)吉(占也柔以剛/為主故吉也)
上九(上之畫得九/為大畜之泰)何天之衢(象也何與噬嗑上九何校/之何同後漢王延夀魯靈)
(光殿賦云荷天衢以元亨何作荷以人一身而言上為/首何謂以首戴之也天之衢雲霄之上四通八達之路)
(无所障礙之處也何天之衢其辭猶詩言何天之休何/天之龍其意猶莊子言鵬之背負青天而飛于九萬里)
(之上也大畜者一陽止於外而三陽畜藏於内畜極則/散止極則行故上九雖艮體至畜之終則不止而行也)
(葢初九九二之進為四五二柔所阻上九與九三同徳/其位相應不阻其進而引之使前九三得超二隂以達)
(於上九上九天上之衢九三進造其下如何之以首通/行乎雲霄之路而莫之障礙矣項氏曰初九為六四所)
(止九二為六五所止九三與上九相合健極而進前有/二隂尚當艱貞而防衛既越二隂而至於上九則乾道)
(通行无復疑阻矣上九在上/而導乾以行故為天之衢)亨(占也陽剛之道得行而/无阻遏衆美之會也)
　　(六畫俱九六/為大畜之萃)
　　　(經彖辭凡十二字爻辭凡四十八字利巳夷止/切説吐活切輹音服日舊本作曰鄭虞皆作日)
　　　(晁氏曰陸希聲謂當作日程朱並從之牿古毒/切豶符云切何河可切衢其俱切註度待洛切)
　　　(易心以䜴切輕易同卒尊率切彖傳馳戀切夫/牛音扶楅音福少詩詔切犢亭篤切去勢起吕)
　　　(切下同刳音枯荷河可切之處充註/切龍陳隴切造七到切无復符后切)
䷚(震下/艮上)○(四之七上之十五緯/八純坎變主上九)
頤(此羲皇震下艮上之卦而文王名之曰頤頤者人之/頤頷凡飲食皆自頤而入所以養人之身故頤有養)
(義程子曰上艮下震上下二陽中含四/隂上止下動外實中虚頤頷之象也)貞吉(占/也)觀頤(象/也)
(卦自坎而變先以二易上成觀再以五易初成頤故取/觀為象觀者下觀上也初九下頤也上九上頤也初九)
(觀上九之頤謂觀其養人之道也/上九頤之主爻故得専頤之名)自求口實(象也自自/已謂初九)
(口實食物之實於口中者坎之初六其畫耦如口之虚/剛畫自五來實之口實之象初九先觀上九之頤又自)
(求所以實口之物謂求其自養之道也觀頤以坎之/一上相易取象自求口實以坎之五初相易取象)
初九(初之畫得九/為頤之剝)舍爾靈龜觀我朶頤(象也爾謂初我/謂上程子曰初)
(九陽體靈龜喻其明智龜能咽息不食可以不求養於/外項氏曰頤卦肖離為龜靈龜伏息而在下初九象之)
(朶頤在上而下垂上九象之卦唯有二陽上九在上為/所養之主初九在下為自養之賢上九卦主故稱我羣)
(隂從我而求養固其所也初九本无所求乃亦仰而觀/我聖人以其居養之初故深戒之以明自養之道澄案)
(此爻辭與彖辭觀頤自求口實相表裏皆初九觀上九/也彖為初九言之則言初九既觀上九之飬人者而又)
(自求其養已者爻為上九言之則言上九謂初九舍爾/之養已者而觀我之養人者葢陽實能自養而養人隂)
(虚不能自養而資養於人頤之二陽能飬者也四隂受/陽者也上九居上當養人之任故為朶垂向下之頤以)
(養在下之羣隂初九處下不當養人之任故為靈智自/養之龜而无求於外然卦有觀之象初雖下伏而猶上)
(觀是羡上九之能養其下而不无舍已為人/之意也與素其位而行不願乎其外者異矣)凶(占也項/氏曰有)
(靈而不自貴/宜其凶也)
六二(六居第二畫/為頤之損)顛頤(象也卦中四隂皆資初上二陽/之養顛者頭頂倒而在下謂求)
(養於初也程子曰以上養下理之正也二不/能自養反下求於初則為顛倒故曰顛頤)拂經于丘
頤(象也拂謂舉手摩拭其上如引袖拂天星階前樹拂/雲之拂經過也歴也丘謂六五五艮山之中畫為丘)
(經于丘如陶淵明言崎嶇而經丘也六二比初而求下/之養固為顛倒若欲拂上而求上之養則上非其應必)
(須經從六五之丘而後可至上九之頤六五雖為六二/所應之位然亦資養於上九何能為人求養也哉六二)
(拂上則必經于丘以求/頤故曰拂經于丘頤)征凶(占也下比於初可資其/養行而求上則凶也)
六三(六居第三畫/為頤之賁)拂頤(象也六三與上九應拂/摩以求養於上者也)貞凶(占/也)
(上九之所養者養賢也六三亦受上九之養然隂柔不/中正不賢而竊祿者也所養之人如此何所用哉以之)
(正主事則凶矣如使鯀治水而績/弗成使管叔監殷而以殷畔是也)十年勿用(占也用謂/用此占而)
(有為也十年數之極戒以十年勿用/則終不可用矣三四五互坤十坤數)无攸利(占也六三/之占曰貞)
(凶再曰十年勿用者言非但今時之凶雖後時亦不可用/也又曰无攸利者言非但此事之凶雖他事亦无所利也)
六四(六居第四畫/為頤之噬嗑)顛頤(象也六四與初九應顛/倒以求養于下者也)吉(占也/陰柔)
(不能自養而求養于在下之正應如在上之人才有不/足而求益於在下大賢以飬其德者程子曰四賴初之)
(飬使在下之賢由己以行其/道而澤施於民何吉如之)虎視眈眈其欲逐逐(象也/離象)
(龜又象虎龜者以其介甲之外堅虎者以其文明之外/著夫自養於内者莫如龜求養於外者莫如虎故頤之)
(初九六四取二物為象視亦離目之象也虎視常下眈/眈專一貎逐逐相繼也四之於初其下賢求益之心必)
(如虎之視下求食而後可其視下也専一而不他其欲/食也繼續而不歇如是則於人不貳於己不自足乃得)
(居上求/下之道)无咎(占也其占雖吉然苟下賢之心不専則賢/者不樂告以善矣求益之心不繼則未少)
(有得而止矣朱子曰視眈眈下而専/也欲逐逐求而繼也能如是則无咎)
六五(六居第五畫/為頤之益)拂經(象也拂經謂拂上求養者之所/經從也六五比近上九凡在下)
(求養於上九者皆必經從乎五而後至於上也案頤與/噬嗑卦體相似噬嗑以上下二爻嗑中四爻頤以上下)
(二爻養中四爻各以所比所應之爻而為受噬受養者/噬嗑則初九噬二噬四上九噬五噬三頤則初九養二)
(養四上九養五養三倒首在下曰顛引手摩上曰拂六/二六四皆資養於下故以顛為象六五六三皆資養於)
(上故以/拂為象)居貞吉(占也六五隂柔才弱資養于上静處而/正主事則吉朱子曰居貞吉如洪範用)
(静吉用作凶六五賴上/九之養故守常則吉)不可渉大川(占也卦之六畫有/舟象然卦變坎之)
(九五降為頤之初九坎之初六升為頤之/六五强者退後弱者進前故不可渉大川)
上九(上之畫得九/為頤之復)由頤(象也一陽在上諸隂皆由之以/養内有震之大塗外有艮之徑)
(路人所由以求養/於上者故曰由頤)厲(占也居至髙而求/之者至衆故危)吉(占也上能兼/養天下故吉)
(鄭氏剛中曰頤卦上三爻皆吉喜/其止也下三爻皆凶惡其動也)利渉大川(占也坎之/九三升為)
(頤之上九坎之上六降為頤之六三/强者進前弱者退後故利涉大川)
　　(六畫俱九六/為頤之大過)
　　　(經彖辭凡九字爻辭凡七十二字舍音捨拂敷/勿切舊音符勿切者非眈東南切註頷戸感切)
　　　(為初為上云偽切夫自音/扶樂告音洛惡其烏路切)
䷛(巽下/兊上)○(五之二上之十六緯/八純離變主上六)
大過(此羲皇巽下兊上之卦而文王名之曰大過大謂/陽也過者不及之對行而踰越其處謂之過未至)
(其處謂之不及卦有六畫隂陽各三則為均平此卦陽/畫四隂畫二隂半於陽小者不及也陽倍於陰大者過)
(也故為/大過)棟橈(象也棟屋之脊檩橈弱而曲也卦自離而/變先以二易上而成大壯再以五易初而)
(成大過大壯下四象有棟象而大過所取棟橈之象又/不與大壯同大過下卦巽木也上卦二陽皆巽木之身)
(上一陰則巽小之末也通六畫象一木以此木為屋之/棟中四陽象木身之强初上二陰象木末木之弱屋棟)
(居中衆材輻湊木身雖强然棟之所任者重茍本末皆/弱則亦不免於曲橈也大過陽之過盛也有棟橈之象)
(何也中有四陽之强而上下猶有二隂之弱也聖人崇/陽之意多以其未能如純乾之六陽故大者雖過而棟)
(猶橈盖猶有所/不足於此也)利有攸往(占也陽雖盛而不自/恃其盛故冝於往)亨(占也/陽冝)
(於往故/可以亨)
初六(初之畫得六/為大過之夬)藉用白茅(象也藉祭藉也占者祭祀/縮酌沃灌薦牲薦黍稷皆)
(藉以茅巽為白又為茅初柔在下而承剛如白茅藉物/之象陽之勢過盛故隂之承陽其謹敬亦過於常時譬)
(之祭物措之於地亦可矣而/必藉之以茅謹敬之至也)无咎(占也以卑弱之隂畏/强盛之陽能過於慎)
(所以/无咎)
九二(九居第二畫/為大過之咸)枯楊生稊(象也楊易生而先榮咸陽/氣之盛者巽木之中上二)
(畫皆重陽楊之象也稊根上再生穉茅也二剛居中而/變為柔楊枯而空其中之象根雖枯而下有初柔如根)
(之生/稊也)老夫得其女妻(象也三四五互乾五乾夫之終為/老夫九二變為柔與九五應二三)
(四成巽二巽女之初為女妻楊根生稊長/而為穉楊如老夫娶女妻猶能生育也)无不利(占/也)
九三(九居第三畫/為大過之困)棟橈(象也通六畫象一木為一棟以/東西霤之屋譬之棟之兩端指)
(南北初六木之本也指北而在後上六木之末也指南/而在前三四木之中身也以木末之弱故當中身之處)
(任重而曲橈此一卦之象也故彖辭云棟橈爻之三四/皆當橈處故九三爻辭取象與彖辭同九四亦當橈處)
(乃不曰橈而曰隆何也此又因兩爻之義有不同而異/其象以寓教戒也夫棟之橈者别用短木培補其橈處)
(則可以取平而不撓矣九二九五不當屋中故不橈以/剛之過而裁減就中二五所裁減之餘可以資三四培)
(補之用亦木工用材之法也九三以剛居剛强悍不受/人益故九二之培補无所施而撓者自若九四以剛居)
(柔謙抑能受人益故九五之培補自外來而棟之橈者/隆然以起大概陽過之時惡剛之居剛者惡其自恃也)
(喜剛之居柔者喜/其有以相濟也)凶(占也棟而撓焉則屋之他材輻湊/於棟者不得其宜矣所以凶也)
九四(九居第四畫/為大過之井)棟隆(象也以剛居柔不自滿假能受/益者也資九五之所餘以培補)
(其橈處故棟之橈/者隆起而不橈也)吉(占也當橈之處能受人/之益而隆焉所以吉也)有他吝(占/也)
(有他謂應初四之橈正以本之弱幸頼五之培補而隆/矣若又係初之應則吝也盖四宜上資五之剛不宜下)
(應初之/柔也)
九五(九居第五畫/為大過之恒)枯楊生華(象也五剛居中而變為柔/楊枯而空其中之象中已)
(枯而上有一柔如枝上生華也九二之陽臨之二也臨/二陽建丑之月為楊根生稊之時九五之陽夬之五也)
(夬五陽建辰之月/為楊枝生華之時)老婦得其士夫(象也二三四互乾二/乾夫之初士夫也九)
(五變為柔與九二應三四五成兌五兊女之終老婦也/老婦雖嫁士夫亦不能生育如楊枝之上生華非久即)
(飄零矣大過二正皆象夫婦者以其變為咸恒也二之/變為咸交感生育者也故取老夫女妻象五之變為恒)
(内外常居者也故取老婦士夫象或曰巽長女何以象/女妻兊少女何以象老婦曰長女者謂姊妹之次居第)
(一非謂年之已長也少女者謂姊妹之次居第三非謂/年之猶少也伯姬伯姜之十五十六也謂非女妻可乎)
(叔姬叔姜之五十六十也謂非老婦可乎三畫之初為/女謂未嫁之時也三畫之終為老謂近死之年也稱女)
(稱老以卦畫之初終起義不以倫次之長少起義/也虞翻不達而以上為女妻初為老婦失之矣)无咎
(占也變為柔而與二正應昏姻嫁娶/之正禮非比近不正之合也故无咎)无譽(占也夫婦不當/其年故无可稱)
上六(上之畫得六/為大過之姤)過渉滅頂(占也大過肖坎坎之中畫/水也積四陽為一中畫水)
(之深過於常時也上為首之頂下應於三如下行至水/深之處首頂被水浸過也四陽過盛二陰卑身以尊事)
(乎陽者過其常度初柔居下而得其所故其仰承也謹/而又謹上柔居髙而不自安故其下行也卑而又卑如)
(行過涉水愈趨愈下以至地/卑水深之處滅没其頂也)凶(占/也)无咎(占也過涉而滅/頂於身固凶然)
(過卑以下於陽/於義則无咎也)
　　(六畫俱九六/為大過之頤)
　　　(經彖辭凡九字爻辭凡六十一字橈乃教切藉/在夜切稊徒稽切華古花字呼瓜切註處昌據)
　　　(切檩力錦切易生以豉切長而知兩切後/同夫棟音扶惡烏路切少詩詔切下同)
䷜(坎下/坎上)○(六之六上之十七經/八純中男主九五)
習坎(此羲皇坎下坎上之卦而文王名之曰習坎朱子/曰習重習也坎險陷也陽陷陰中象水澄案坎之)
(卦體乾中畫交坤上下二畫乾畫天一之水也坤畫兩/岸之土也坤地陷下而水流其中岸髙水深故為陷為)
(險水由地中行者為坎非泉穴初出之水非平地散漫/之水非沮澤鍾聚之水也習坎者二坎相重陷而又陷)
(險而又險者也項氏曰重卦之序坎在六子之先故加/習字以起後例示離震艮巽兊皆當以重習起義不與)
(初經三畫之卦同也乾最為首不於乾加習字乾坤六/畫只是一爻白二以上皆為習習義在爻不在重卦至)
(六子而後/重與單異)有孚(占也二五中實感人而人應之/盖四柔孚于二剛也故曰有孚)維心(象/也)
(中剛象心二柔象纒絡於外中心/之實人係戀之而不解故曰維心)亨(占也彼之孚者/縻係乎此故亨)行
有尚(占也謂六四互震之上畫由大塗而行也四无應/於下行則成九五中正之剛而得其配合於上也)
初六(初之畫得六/為坎之節)習坎(象也初六在重坎/之下故曰習坎)入于坎窞(象/也)
(坑坎中小穴旁入者曰窞坎之柔畫象水/旁兩岸其耦象岸側小穴故曰入于坎窞)凶(占/也)
九二(九居第二畫/為坎之比)坎有險(象也凡言坎字及險字/皆指坎之中畫言也)求小
得(占也此以九二變為柔而言小謂陰也一陽陷於二也/陰之中未能出險茍有所求惟變為陰小則可有得)
六三(六居第三畫/為坎之井)來之坎坎(象也來之如詩國風知子/之來之論語修文徳以來)
(之來謂招之處内之指六三也九二為下卦之主主二/而言曰來之謂九二欲招六三來處于二也來之則陷)
(于坎坎之中九五一坎/九二乂一坎故曰坎坎)險且枕(象也居三則下有九二/之險且已又枕于其上)
(處不/安也)入于坎窞(象也初與三皆坎之耦畫故其象同謂/之故窞初在下坎之内三在上坎之内)
(故皆/曰入)勿用(占也筮得此爻者戒之使/勿用用則必有凶悔吝也)
六四(六居第四畫/為坎之困)樽酒簋貳用缶(象也坎為酒二三四/五有尊簋缶之象以)
(尊盛酒以簋盛食又以缶盛酒貳其尊虞氏曰貳副也/禮有副尊故貳用缶朱子曰貳益之也周禮大祭三貳)
(弟子職左執虚豆右執梜七周旋而貳是也澄案周官/大祭三貳其下云皆有酌數皆有器量鄭氏註謂酌酒)
(所用注尊中者貳用缶缶即酌器也為尊之/副尊中之酒不滿則酌此器之酒以益之也)納約自牖
(象也納如納言之納約謂歡好相結之言坎之柔維繋/於中剛有繩約之象四耦畫虚而通明又當西之位故)
(象牖上卦三爻上爻居險極而陷于罪惟四五三爻剛/柔各當其位四以柔正順承五之剛中正設饗禮以尊)
(事之自牖而出徃通於五以納其結歡之約誰能出不/由户不由户而自牖葢非常時所由出之處四五非正)
(應而以比近/相得故也)終无咎(占也比近相得雖不如正應然既/是敵應无相與者於險陷之時親)
(仁善鄰講信修睦可謂合時之宜矣朱子/曰始雖不甚好然於義理无害故終无咎)
九五(九居第五畫/為坎之師)坎不盈(象也九二九五為險陷之主/九二之坎有險謂坎之中有)
(流水而深也九五之坎不盈謂坎之中有流水而/不滿也葢流水陷在深地而不上及兩岸者也)祇既
平无咎(占也盈科而進水之道也盈則與岸平矣九五/變為柔則不盈者未有盈之時也程子曰祇於)
(既平則无咎未平而尚在險中未得无咎也九五剛中/之才居尊位宜可濟險然下无助也二陷于險中未能)
(出餘皆陰柔非濟險之才人/君雖才安能獨濟天下之險)
上六(上之畫得六/為坎之渙)係用徽纆寘于叢棘三歲不得(象也/徽纆)
(黒索也所謂縲絏也坎有繩係之象坎中實象棘之身/外耦象棘之刺二坎象棘之叢葢拘係罪人之處栫之)
(以棘也三者坎之數上六陰柔居險極乗剛中正之君/失為民之道者也故陷于罪戾既係縛之以徽纆又囚)
(寘之于叢棘三歲而不得免也周官司圜收敎罷民能/改者上罪三年而舍其不能改而出圜土者殺三歲不)
(得罪大而不/能改者與)凶(占也犯上/而致凶也)
　　(六畫俱六九/為坎之離)
　　　(經彖辭凡十字爻辭凡七十二字窞徒坎切枕/針甚切祇音支徽許韋切纒音墨寘之豉切註)
　　　(沮子須切盛時貞切量音亮好吁告切縲力追余/切絏辛列切刺千恣切罷音皮舍音捨者與音)
䷝(離下/離上)○(三之三上之十八經/八純中女主六五)
離(此羲皇離下離上之卦而文王亦名之曰離離麗也/明也一隂附麗上下二陽而明象火象日二離相重)
(麗而復麗明/而復明者也)利貞(占也下卦三畫皆得正二/五皆得中故宜於正主事)亨(占也由/利貞而)
(亨/也)畜牝牛吉(占也畜養之也牝牛皆坤象離中畫一陰/坤之中畫也故象牝牛坤之二五麗於乾)
(四畫之中如牛之繋養于牢也項氏曰坤以全體配乾/而行故為牝馬之行地離以二五附乾而居故為牝牛)
(之畜/養)
初九(初之畫得九/為離之旅)履錯然敬之(象也初趾也剛畫如趾/之納於履中初地也以)
(履履地也附麗之初善惡未别明之初不/可太察故履錯然而雜進者皆當敬之)无咎(占也初/剛之進)
(六二能敬之故六二/无咎非初之无咎也)
六二(六居第二畫/為離之大有)黄離(象也黄中之色二/麗乎中故為黄離)元吉(占也坤/六五之)
(象黄裳為文在中離六二之象/黄離亦為文在中故其占同)
九三(九居第三畫/為離之噬嗑)日昃之離(象也五者上卦之中當天/之位故日在五為中之時)
(三者下卦之終當人之位故日在三為昃/之時日昃之離如人之老而光景垂盡)不鼓缶而歌
則大耊之嗟(象也九三變為柔成震成艮震為鼓為聲/而二三四有缶象艮為少男有反老還童)
(之象詩述陳國之風史稱秦人之俗皆鼓缶而歌葢以/樂生也人之老也不能以生為樂則必以死為憂矣年)
(八十曰耊九三下卦之終陽氣將盡故曰大耊二三四/互倒體之兑歌嗟於兊口取象此爻有將老而死之象)
(其變又有復少而生之象人能自作/元命或順受正命則皆樂而不憂也)凶(占也以其近死/故凶惟超出乎)
(生死之外者/能不凶也)
九四(九居第四畫/為離之賁)突如(象也此言下體之象突竈突也/説文引突字作方以為不順之)
(子義固可通然焚如取火象則突如亦當取火象/三四當繼明之時而二剛相值葢繼之不善者也)其來
如焚如死如棄如(象也此言上體之象舊火上升三以/接乎四如火氣之出於突新火下來)
(四以逼乎三其猛烈如火之焚繼承之際不善如此必/至身殞國亡九四變為柔成坎成艮火入坎水而滅死)
(也火滅成灰而歸于艮山之土/棄也其安慶緒朱友珪之事乎)
六五(六居第五畫/為離之同人)出涕沱若戚嗟若(象也涕目液也離/為目有出涕象二)
(三四五肖坎為水為雨有沱若象五心位有戚象三四/五互兑為口有嗟若象六五為重離之主繼明而嗣位)
(者也居倚廬而无命戒百官總已以聽於冡宰其哭泣/而出涕也至于沱若其居䘮而戚也至於嗟若以繼父)
(為悲不以得位為樂也/嗣天子之孝者葢如是)吉(占也項氏曰九四逆子也來/迫焚如六五順子也悲憂不)
(樂四五之吉/凶可知矣)
上九(上之畫得九/為離之豐)王用出征有嘉(占也離有甲胄戈兵/之象王者筮得此爻)
(而用之以出征則有嘉美之功王謂六五出謂自五徃/上征謂興師正其罪六五之所征者上九也初上二爻)
(並以時之初終起義方初之時而已附麗者則敬之以/示勸也至終之時而不附麗者則征之以示懲也上九)
(居重離之終乗君位之上怙終不臣者也與比謙之上/六同六五繼體重明之君如啟嗣禹成王嗣武王啟嗣)
(位而有扈不服成王嗣位而商奄不靖上九之征如啟/之征扈成王之征奄也離之上體二剛多不正剛惡者)
(也故四則不/子上則不臣)折首獲匪其醜无咎(占之象也以人身言/首在上獲謂兵之所)
(俘獲醜衆也首指上九醜指衆爻至終而不附麗者上/九而已其他皆已附麗者也所征者獨上九而衆不與)
(焉故所折者首爾所獲者匪其類也國不受/兵則无所俘獲矣刑不濫武不究所以无咎)
　　(六畫俱九六/為離之坎)
　　　(經彖辭凡八字爻辭凡六十九字畜許六切錯/七各切耊田節切折子舌切註復符后切别彼)
　　　(列切少詩詔切下同樂音洛下同/怙徒忽切不與音預黷徒各切)
　
　
　
　
　
　
　
　
　
　
　易纂言卷一
欽定四庫全書
　易纂言卷二
　　　　　　　　　　　　元　吳澄　撰
　　下經第二(此篇起咸恒終既濟未濟對體之卦二/反體之卦十六反體一卦為二卦總計)
　　(三十四卦/謂之下經)
䷞(艮下/兑上)○(七之二下之一經/三隂否變主九三)
咸(此羲皇艮下兑上之卦而文王名之曰咸咸交感也/以少男下子少女男下女上男内女外夫婦之交惑)
(也卦自否變三上相易否上下不交今三之隂升/上而交乎陽上之陽降三而交乎隂交感之義也)亨(占/也)
利貞(占/也)取女吉(占也其占亨又利于/貞又為取女之吉占)
初六(初之畫得六/為成之革)咸其拇(象也拇足大指初下體之下/拇之象初與四正應而四舍)
(初將欲取近故初欲舉趾/而往就四也有象无占)
六二(六居第二畫/為咸之大過)咸其腓(象也腓足肚也在踝之上膝/之下足之中也二下卦之中)
(故象腓腓隨股而動三為股二不能逺俟/正應之五而近感所比之三故曰咸其腓)凶(占也感近/而私從所)
(比故/凶)居吉(占也居謂止而不動以俟正應之來感不自/動以感三也范氏大性曰六爻皆應所以為)
(咸然諸爻皆舍應取近故雜卦云咸速也二取三則失/正而凶止而待五之感則善故曰居吉居者艮止象)
九三(九居第三畫/為咸之萃)咸其股(象也四為身二為腓三在腓/之上身之下股也二三四為)
(翼亦為股腓隨股而動腓動則股動/矣二感三而三亦感二故曰咸其股)執其隨(象也執猶/詩執我仇)
(仇之執謂係戀之也隨/者隨從之人謂二也)往吝(占也三有正應在上乃下/戀六二而又欲往就正應)
(心貳乎邪迹徇乎正可羞吝也崔氏憬曰二/隨于巳志在所隨而遂往感上失義故吝)
九四(九居第四畫/為咸之蹇)貞吉(占也四居三剛之中/下有正應故貞則吉)悔亡(占也/處不)
(當位宜有悔以貞吉故其悔亡/毛氏璞曰易言悔亡自此爻始)憧憧往來(象也憧憧思/慮不定貌變)
(剛為柔則是内易所守而思慮不定也往謂四/變為柔而上感五來謂五因四感而下感四也)朋從爾
思(象也朋謂同類四五皆陽故以五為朋爾思猶逸詩/所云豈不爾思爾謂四五為心思者五思四也四正)
(應在初下感正應則貞吉悔亡若變為柔上感所比之/五五朋來從其從者思爾之人也言私心之從非大公)
(至正之/感也)
九五(九居第五畫/為咸之小過)咸其脢(象也脢夾脊肉前與心對而/稍近上五當心位而中正下)
(與中正之二為正應咸之時欲速相感近感所比而不/感正應二既欲不感五而感三五亦欲不感二而感上)
(是不以其中正之心相感乃以其/非心之處相感也故曰咸其脢)无悔(占也不以其中/正相感故僅可)
(无悔/而已)
上六(上之畫得六/為咸之遯)咸其輔頰舌(象也兑為口輔頰在口/旁舌在口中輔牙車之)
(外頰之裏也頰兩臉輔之表也輔頰舌皆口之所以言/者口有言則輔頰舌動也上與三正應三感二而舍上)
(故上子口舌之間言之不已猶婦人之夫舍其配偶而/貳于他人故其婦有怨言責言也案咸卦六畫各有正)
(應然咸感之時欲速感而不能久俟故諸爻逺舍正應/而近取所比二感三三感二五感上皆舍其正應而所)
(感非正四本无他感而變為柔以感五亦不正也唯初/上二爻雖為正應所舍然其心不敢有他初在下故舉)
(趾以往就于四上在上故滕口以怨責于三此二爻之/德視諸爻為善爻辭无占者蓋二爻之德雖无凶悔吝)
(之感而難必其得吉无咎之應也衛莊姜之/為人妻楚屈原之為人臣其亦若此者與)
　　　(六畫俱六九/為咸之損)
　　　　(經彖辭凡七字爻辭凡五十一字取七具切/拇芒茍切腓房非切憧昌容切脢芒杯切頰)
　　　　(兼叶切註少詩詔切舍音捨後竝同踝户/瓦切隨從才用切處昌據切者與音余)
䷟(巽下/震上)○(五之四下之一經/三陽泰變主初六)
恒(此羲皇巽下震上之卦而文王名之曰恒恒常久也/程子日咸少男在少女之下以男下女交感之義恒)
(長男在長女之上男尊女卑居室之常論交感之情則/少為深切論尊卑之叙則長當謹正故兑艮為咸而震)
(巽為恒也男在女上男動于外/女順于内入理之常故為恒也)亨(占/也)无咎(占也程子曰/恒之道可以)
(亨恒而能亨乃无咎也恒而不/可以亨非可常之道為有咎也)利貞(占也貞者正主其/事不失其常也)
利有攸往(占也卦自泰變陽自初徃四恒/非一定不易之謂故利有所往)
初六(初之畫得六/為恒之大壯)浚恒(象也恒者夫婦居室之常也内/卦巽女為婦外卦震男為夫故)
(爻辭内三爻言婦道外三爻言夫道浚掘而深之也初/地之下有浚象婦道雖以卑巽而貴得中初巽體之下)
(卦變自四降初卑巽而入居至下之處猶不居地上而/掘地及泉婦之初歸以此為常才弱志卑退處深入内)
(職不修/者也)貞凶(占也卑巽之至不能/正主事者也故凶)无攸利(占也雖不正/主事亦无所)
(利内之三爻初不及/三過唯二得中也)
九二(九居第二畫/為恒之漸)悔亡(占也婦以柔順為正二以剛居/内卦之中中得婦位而剛非婦)
(德有悔者也然應五之柔蓋賢婦配懦夫夫之才弱其/剛也不得已以濟夫之不及而又居柔則剛柔適中而)
(非過于剛也/故其悔亡)
九三(九居第三畫/為恒之解)不恒其德(象也一與之齊終身不改/此夫婦常久之道婦居中)
(主饋常久不變者也德謂食物詩言既飽以德是也三/以剛居剛位不在中婦之悍戾遭出者不得常其主饋)
(之職故曰/不恒其德)或承之羞(象也或者无所指定之辭或嬖妾/或賤人不知其為誰非可主饋者)
(也承以手奉而進之也羞食之加饌非正饌也主饋者/既出不得以職其職或人非可以主饋而代之所承而)
(進者又非正/饌皆非常也)貞吝(占也非可以主饌之人/而正主事其可吝也)
九四(九居第四畫/為恒之升)田无禽(象也國風女曰雞鳴之詩曰/特翺將翔弋鳬與鴈弋言加)
(之與子宜之蓋弋獵於外者夫之事烹餁於内者婦之/職四震男之初卦變自初升四為外卦之主而居不當)
(位夫不夫矣爻位四為上卦之地故曰田不成坎象故/曰无禽田无禽者弋獵於外而无所獲无以供中饋之)
(烹餁也居柔失夫之剛蓋无才/而非有惡也故不言㓙悔吝)
六五(六居第五畫/為恒之大過)恒其德(象也外卦之中夫之正位互/卦兑女之終居之女歸夫家)
(終其身唯酒食是/義故曰恒其德)貞婦人吉夫子凶(占也柔中婦道之/善故如此而正主)
(事者在婦人則吉若夫子則凶蓋五位以震/男居外卦之中而為夫然柔非男子所宜也)
上六(上之畫得六/為恒之鼎)振恒(象也振者于終而奮迅也上震/動之極然柔而不夫久矣今變)
(柔為剛不安于弱而/欲奮迅於終以為常)凶(占也質本柔也乃變為剛而奮/迅于終是欲強其才之所不能)
(也烏能變弱而/為強哉故凶)
　　　(六畫俱六九/為恒之益)
　　　　(經彖辭凡十字爻辭凡四十七字恒胡登切/浚荀閏切振之刄切註少詩詔切長知兩切)
　　　　(掘權月切處昌據切饋權位切悍侯玩切奉/父勇切饌泰戀切烹丕庚切餁忍審切迅音)
　　　　(信強其/其兩切)
䷠(艮下/乾上)○(七之一下之二緯/二隂辟主六二)
遯(此羲皇艮下乾上之卦而文王名之曰遯二隂長而/消二陽夏正六月之卦也二隂浸長而四陽退避之)
(也王氏弼曰柔長故剛遯/劉氏牧曰逃内而之外也)亨(占也此占謂四陽也時/當遯而遯所以亨也)小
利貞(占也此占謂二隂也隂得時/得志故小者利于正主事)
初六(初之畫得六/為遯之同人)遯尾(象也四陽在前遯去而初之一/隂最在後如獸之尾故曰遯尾)
厲(占也隂道雖長然四陽尚盛初以在下隂柔敵之危/之道也戒隂之進使之知所畏憚不敢前進以消陽)
(也/)勿用有攸往(占也止于初而不進以逼陽則庶乎可/免矣故戒以勿用有所往也此卦本謂)
(四陽去以避隂之進而聖人設教又/欲隂勿進以避陽之盛其意深逺矣)
六二(六居第二畫/為遯之姤)執之用黄牛之革莫之勝説(象也執/謂拘留)
(之也二下卦之中為黄坤為牛而上畫變成艮是牛外/之皮變矣故為革隂之勢浸長欲其留止勿進故拘執)
(之以黄牛之革使之不可解説而去/聖人慮隂之長而欲遏其進也如此)
九三(九居第三畫/為遯之否)係遯(象也隂浸長陽當避之而三/與二比有所私係故曰係遯)有
疾(占也隂侵/陽疾也)厲(占也治疾者去隂邪則瘳矣今係戀/于隂則疾不除故為有疾而危厲)畜
臣妾吉(占也以三之陽係戀于二之隂施之于畜養臣/妾則吉也臣妾謂下二隂初位剛臣也二位柔)
(妾/也)
九四(九居第四畫/為遯之漸)好遯(象也隂消陽之時而四應初與/之和好故曰好遯三與二私比)
(也故為係戀四與初/正應也故為和好)君子吉小人否(占也雖有和好亦/宜避去唯君子見)
(幾之明避禍之決乃能如此故吉若小/人則必昵于情好而不善矣否不善也)
九五(九居第五畫/為遯之旅)嘉遯(象也五與二中正相應如嘉耦/然雖嘉耦亦當避之故曰嘉遯)
(四與初皆不正故其相應謂之好言以情合也/五與二皆中正故其相應謂之嘉言以禮合也)貞吉(占/也)
(遯之時好與嘉皆不當顧唯當遯去四不正未必能遯/故兩開君子小人之端五中正故正主事而吉言不以)
(嘉耦而係/其志也)
上九(上之畫得九/為遯之咸)肥遯(象也上卦乾三陽四五皆應隂/唯上无應无私昵之累則心廣)
(體胖故/曰肥遯)无不利(占也遯宜在人先上九遯之先也遯去/而最先脱然无所累遯之最善者故其)
(占无/不利)
　　　(六畫俱六九/為遯之臨)
　　　　(經彖辭凡五字爻辭凡五十七字勝音升説/吐活切好虚到切否音鄙註長知兩切解音)
　　　　(蟹去音邪起吕切瘳音/抽累郎遂切胖音盤)
䷡(乾下/震上)○(一之四下之二緯/四陽辟主九四)
大壯(此羲皇乾下震上之卦而文王名之曰大壯四陽/長盛消隂已過其半夏正二月之卦也大謂陽也)
(壯強盛也陽長至四/大者強盛故曰大壯)利貞(占也陽壯盛故利于正主事/遯二隂長則小者利于貞大)
(壯四陽盛故大/者利于貞也)
初九(初之畫得九/為大壯之恒)壯于趾(象也初陽居剛當陽壯之/時猛于前進故曰壯于趾)征
凶(占也恃陽之壯盛而猛于前進/非善處壯者也故以征則凶)有孚(占也四為壯之/主牽聨四陽以)
(進以同德同位而孚/于初志在同進也)
九二(九居第二畫/為大壯之豐)貞吉(占也以剛居中中而不過故不/恃其壯以之正主事則吉也)
九三(九居第三畫為/大壯之歸妹)小人用壯君子用罔(占之戒辭也/以陽居剛而)
(不中過于壯者也故戒之曰小人乗時恃勢則用其壯/君子則不然故用其罔罔无也勢雖壯盛而不自恃慊)
(然若/无也)貞厲(占也剛過而不中/以正主事則危)羝羊觸藩羸其角(象也大/壯者複)
(體之兑九三變為柔則下卦又成兑兑為羊羝牡羊也/陽之壯盛故象羝羊羸傷損也九三過用其剛如羝羊)
(之喜觸九四剛畫在前如藩籬然進而觸之必羸毁其/角大概陽盛之時不宜過剛二居柔得中則吉初與三)
(以剛居剛則占皆不吉也聖人雖喜陽/之進盛而猶抑其太過以示教戒也)
九四(九居第四畫/為大壯之㤗)貞吉(占也以剛居柔善處/壯者也故以貞則吉)悔亡(占也/居不)
(當位本當有悔為其以柔/濟剛而處壮故其悔亡)藩決不羸(象也變為柔則二/三四成兑為羊五)
(當四前其畫斷而不連如/藩籬決開不至羸羊之角)壯于大輿之輹(象也坤為大/輿四當坤體)
(之下以剛承上輿下之輹也剛畫故壯四為壯之主/爻以柔濟剛而進如大輿之輹强壯而可以行也)
六五(六居第五畫/為大壯之夬)喪羊于易(象也三四五互兑為羊五/變為剛則非羊矣易謂疆)
(場邊界將盡之處也上乃疆之盡處而五/近之故為易謂喪其羊于疆場之間也)无悔(占也象/曰喪羊)
(而占乃云无悔者謂羊若羣行而/隂狠乘身則悔无隂狠所以无悔)
上六(上之畫得六為/大壮之大有)羝羊觸藩不能退不能遂(象也三/四五互)
(兑為羊成羣狠進六五變剛則非羊矣故其爻辭曰喪/羊其不變則羊之狠進者自若上六之柔變為剛如藩)
(籬之當其前羊很進既不能退/前阻于藩又不能遂其進也)无攸利(占也狠進不能/遂故无所利)
艱則吉(占也能知其艱難而/不狠進則可以言吉)
　　　(六畫俱九六/為大壮之觀)
　　　　(經彖辭凡四字爻辭凡七十六字羝音低羸/力追切輹音服喪息浪切易音肄註長知兩)
　　　　(切為其/云偽切)
䷢(坤下/離上)○(八之三下之三緯/四隂觀變主六五)
晉(此羲皇坤下離上之卦而文王名之曰晉晉進也離/日出坤地之上進進而麗于天中卦自觀變四之柔)
(進居五在下之衆民進而仰/觀在上之文明故為晉也)康侯用錫馬蕃庶晝日三
接(占也坤臣道也日君象也下坤進而上瞻離日有諸/侯朝貢天子之象離日下照坤土有天子禮接侯國)
(之象康侯安康之侯猶考工記所謂寜侯也錫下錫上/也猶納錫大龜禹錫𤣥圭之錫蕃庶多也案覲禮享之)
(時匹馬卓上九馬隨之故曰蕃庶侯馬蕃庶皆以坤取/象六五離日當中天之位故曰晝日三接者王接侯之)
(禮覲禮延升一也覲畢致享升致命二也享畢/王勞之升成拜三也三四五互坎三坎數也)
初六(初之畫得六/為晉之噬嗑)晉如摧如(象也推抑退也柔順居下/力弱難進將進而又抑退)
(故曰晉/如摧如)貞吉(占也順德不急于進/唯自以正主事故吉)罔孚(占也四為正應/而不與之孚故)
(曰罔/孚)裕无咎(占也裕饒益也心泰无不足之意人雖罔/孚處之泰然不急于求孚而終必得其孚)
(故无/咎)
六二(六居第二畫/為晉之未濟)晉如愁如(象也進而无應于上故愁/以隂居隂前後皆隂隂盛)
(多慘有/愁之象)貞吉(占也中正故/正主事而吉)受兹介福于其王母(占也介/大也五)
(君位以隂居尊王母之象爾雅曰父之妣為王母以六/二而言六三之隂在已上猶母也九四之陽尊于母猶)
(父也六五之隂又尊于父猶王母也二與五德同位應/進而感格于五猶順孫之享王母王母降介福于二而)
(二受之也朱子以此/為享先妣之吉占)
六三(六居第三畫/為晉之旅)衆允(象也坤為衆允與□通進也三/在坤衆之先率衆同進故曰衆)
(允案易中以允字為象者二此爻及升初六也説文引/升初六爻辭為□升其字從本從少諧允聲本者進趨)
(􁁉亦進而上徹之意古者鐘鼎銘用諧聲字多只用偏/旁蓋從省也此爻允字亦當依説文所引升初六之辭)
(作□乃/叶象義)悔亡(占也居不當位宜有悔也然坤順之極前/導二隂進順乎上衆進而進故其悔亡)
九四(九居第四畫/為晉之剥)晉如鼫䑕(象也鼫與碩同子夏傳鄭/氏皆作碩説者因鼫字指)
(為五技而窮之鼠遂謂之螻蛄失于僻矣碩大也二三/四互艮象鼠九陽畫為大䑕畫伏夜動四近天子之光)
(以剛居柔值大明當空之/晝畏而不敢進故為鼫鼠)貞厲(占也四之象如此而正/主事其進乃危行也)
六五(六居第五畫/為晉之否)悔亡(占也柔居尊而不當位/宜有悔也以中故悔亡)失得(占/也)
(有失者可得位在中而隂畫虚喪失其中所有之象然/隂畫居陽位隂為无陽為有无而有失者可得之象)
勿恤(占也又戒之以/勿勞于憂恤)往吉(占也往上則遇/剛以濟柔故吉)无不利(占也/承上)
(文往字言得剛濟柔/則于事无所不利)
上九(上之畫得九/為晉之豫)晉其角(象也角剛而在上之/物以剛居上故象角)維用伐
邑(占之事也三四五互坎有維繋象伐者離為甲胄戈/兵之象邑者下卦坤所象也進貴乎柔進之極而以)
(剛居上但可因下人之維繋用之/以伐畿内未順乎上之邑而已)厲(占也位/髙故危)吉(占也民/之心服)
(故/吉)无咎(占也以吉/故无咎)貞吝(占也剛伐進極僅可用之以伐/邑雖吉而无咎正主其事者亦)
(可吝/也)
　　　(六畫俱六九/為晉之需)
　　　　(經彖醉凡二十字爻辭凡七十一字蕃音煩推/罪雷切鼫音碩註朝音潮勞力到切□音允)
　　　　(本音滔􁁉音徹省所梗切/𫝊直戀切螻音樓蛄音姑)
䷣(離下/坤上)○(三之八下之三緯/二陽臨變主六二)
明夷(此羲皇離下坤上之卦而文王名之曰明夷夷傷/也字與痍通日入地下掩蔽其明而不見若有傷)
(之者然故/曰明夷)利艱貞(占也明者遭傷艱難之時/也利于艱難而正主事)
初九(初之畫得九/為明夷之謙)明夷于飛垂其翼(象也明夷者明而/遭傷之人謂六二)
(也六二明夷之主爻初九六二九三所謂明夷者皆指/六二而言于飛謂自二升三也卦自臨變臨之九二升)
(為九三而成明夷初畫若變為柔則自初至五有飛鳥/之象三象鳥身初二四五象鳥翼以小過飛鳥之象擬)
(之鳥翼皆是耦畫明夷之初為鳥翼而其畫竒又居地/下之位是鳥翼之傷合而不開下垂于地者也鳥之善)
(飛者直翅而上明而遭傷之人如鳥方飛而初之翼下/垂向地不能直翅以戾天也此象為六二卦主言非為)
(初九一/畫言也)君子于行三日不食(占也此占乃專就初九一/畫言君子謂初行謂道路)
(初與四應六四互震之中畫為大塗于行謂自初適四/也二三四互坎其數三无兑口故不食六二明夷之主)
(明而遭傷垂翼不能去初與二同體亦當靜處以俟出/而在路欲就正應必至饑餓三日而不得食明夷之時)
(皆不宜動六二中正能自守者初以/剛居剛其志不能不動故其占如此)有攸往主人有言
(占也往謂往二二為卦主故曰主人初九逺適四則有/三日不食之厄近往二則二以其不宜動而動故亦有)
(言/也)
六二(六居第二畫/為明夷之泰)明夷夷于左股(象也明夷謂六二左/股謂九三二之爻位)
(在人身為股互震下畫為左九三者六二之左股也六陽/二明夷之主而九三之遭傷者傷于左股也蓋九三之)
(乃六二之所以為明者而自二升三逼近坤體受其掩/蔽卦之名為明夷正以九三之明遭傷也故曰明夷夷)
(于左股六二為離日之中虛非其受傷之處九三為離/日之外明傷者掩蔽其外明也故明之遭傷専指九三)
(言/之)用拯馬壯吉(占也拯救也九三為六二之左股雖遭/傷然九三陽剛在六二之前互震初畫)
(為馵足作足之馬互坎中畫為美脊亟心之馬如危難/之中用以拯救而得強壮之馬蓋九三雖遭傷而能拯)
(救六二明/夷之主也)
九三(九居第三畫/為明夷之復)明夷于南狩(象也明夷謂六二三為/南之位卦變自二升三)
(故曰南狩如升之卦變自初升三而曰南/征也狩者四時田獵之通名非專言冬也)得其大首(象/也)
(大謂三之陽上畫為首三與上應上者三之首也故曰/大首明夷之人狩于南而得大首謂能得上六也説者)
(以武王伐紂/之事譬之)不可疾貞(占也狩獵之事宜武勇乃能有/獲正主事者不可示疾疾則怯)
(弱而損威強春秋時用師者曰擐甲執兵固即死也病/未及死豈敢言病奈之何其以病敗君之大事蓋亦此)
(意若鄭人侵衛而疾作不可以執弓則不可也故曰不/可疾貞疾者隂柔之為患六二明夷之主而以柔居柔)
(然至此之時外既用九三之剛則中不可以復主于柔/也故戒其不可疾蓋文王遵養時晦之時可以柔武王)
(是用大介之時不可以柔也上帝臨汝无貳爾心今日/之事有進无退牧野之師王杖鉞麾旄師尚父鷹揚將)
(士如虎貔熊羆/豈可以疾貞哉)
六四(六居第四畫/為明夷之豐)入于左腹(象也自外來内曰入入者/五入之左腹者四也互震)
(中畫為左四之爻位在人身/為腹此言六五下交于四也)獲明夷之心于出門庭(象/也)
(下卦明夷之人謂六三上卦明夷之人謂六五也五柔/順得中而无應四與五比四腹五心也三四五艮之反)
(體艮為門闕五在門闕之外門外之庭也五來比四為/入于左腹自内往外曰出四往比五為獲明夷之心于)
(出門庭獲心猶詩言實獲我心謂稱彼之心也明夷之/時徧地昬暗以一卦言則上坤傷下離之明以各爻言)
(則唯上六居暗極而傷九三之明若六四六五皆有柔/順之德五中四正為以柔順中正相親比而處于昬暗)
(之世其譬則微子箕子各敷心腹以相告語/自靖人自獻于先王者也五箕子四微子也)
六五(六居第五畫為/明夷之既濟)箕子之明夷(象也以箕子之賢而/為紂所囚明而遭傷)
(者也六五居中而柔順以自晦箕子之佯狂為奴似之/故曰箕子之明夷五之位與離日中畫之虚相應明也)
(居坤暗之/中夷也)利貞(占也猶彖辭之利艱貞也上文有/明夷字即艱之義故此不言艱)
上六(上之畫得六/為明夷之賁)不明晦(象也明指九三而言九三為/離日之明上六與之應相應)
(乃相傷者也九三之明為上/六所掩蔽故不明而晦也)初登于天後入于地(象也/上六)
(能用九三正應之明則九三之明往以應上而登于天/矣天謂上也儻若商紂能用文王為三公文王之明上)
(登于天如兩相暉暎然則文王之明即紂之明耳惟其/不然文王之明入于坤地之下則羑里之囚不相應而)
(相傷矣非/不明晦乎)
　　　(六畫俱九六/為明夷之訟)
　　　　(經彖辭凡五字爻辭凡八十九字拯之逞切/註痍延知切翅施智切象為非為云偽切明)
　　　　(處昌據切馵音注危難乃旦切/擐音患復主扶豆切稱昌證切)
䷤(離下/巽上)○(三之五下之四緯/八純兑變主六二)
家人(此羲皇離下巽上之卦而文王名之曰家人卦自/兑變三往易四上來易二上體成長女下體成中)
(女二女各得正位而有其夫家家人者其夫也五為巽/女之夫居三畫卦之人位三為離女之夫居六畫卦之)
(人位故/曰家人)利女貞(占也宜于女人正主事者以/二女之主爻皆得正位也)
初九(初之畫得九/為家人之漸)閑有家(象也卦之初汎言治家之始/事艮為門闕初艮之下畫而)
(連亘如以木拒門為閑有家者防閑之于初則為/力易古語曰教子嬰孩教婦初來閑之于初也)悔亡
(占也男女同處不免有悔自初閑之則其悔亡案家人/卦初上二爻以卦之初終取義中閒四爻分上下二體)
(取義下體在下之家也以有家之臣而言三為夫二為/婦上體在上之家也以有天下之君而言五為王四為)
(后不取逺應為配而取近比為配者家道尚親也/舊説以二五相應為夫婦皆與各爻象義不協)
六二(六居第二畫為/家人之小畜)无攸遂(象也禮大戴記曰婦人從/夫无所敢自遂也六二柔)
(順中正上承九三剛正之夫/婉娩聴從无或專行者也)在中饋(象也居中而主饋/者婦人之職故曰)
(中饋中謂二居下卦之中饋者二三四互/坎二變為剛則二三四互兑有飲食象)貞吉(占也以/六二柔)
(順之德在于中饋之婦/如是而貞其事則吉也)
九三(九居第三畫/為家人之益)家人嗃嗃(象也九三下體之上一家/之長也故稱家人嗃嗃嚴)
(酷貎字與熇通如火之炎熾也離火/上畫以剛居剛過剛不中故象嗃嗃)悔厲吉(占也悔者/追恨其非)
(而有欲改之意治家過嚴則/傷恩能改悔則雖厲而吉)婦子嘻嘻(象也婦謂二子/謂初嘻嘻歎聲)
(字與譆通苦熱痛呼之聲也亦于離火取象項氏曰家/人治家者也婦子其所治者也治家失道而強威嚴行)
(之如谷風之有洗有潰小弁之維其忍之使為婦為子/者嘻歎怨讟則不可嗃嗃嘻嘻只一意非相反之辭嘻)
(嘻二字在詩之噫嘻禮之嘻其甚矣左氏傳/之譆譆出出陽虎從者曰嘻皆為歎懼之辭)終吝(占也/上文)
(謂改悔其嚴酷則雖厲而吉此占為不改悔者言范氏/大性曰治家雖不可縱弛茍過乎嚴而或近乎酷致婦)
(子之間常聞愁恨之聲斯/賊恩之大者故終吝也)
六四(六居第四畫為/家人之同人)富家(象也陽實為富謂九五也九/五王也六四后也后所處乃)
(王之家也王之家富有四海/以天下為家者故曰富家)大吉(占也大者陽也亦謂/九五六四柔順得位)
(王后之賢者也不敢有其吉而以其吉歸之九五娥皇/嬪虞塗山氏相夏大姒邑姜興周此舜禹文武之吉也)
九五(九居第五畫/為家人之賁)王假有家(象也王九五也剛中正居/尊位天子之能正其家者)
(假至也字與格通如舜格于文祖公假于太廟之假有/家與初九有家同朱子謂如夙夜浚明有家之有非奄)
(有四海之有范氏大性謂此言有家猶革渙言有廟項/氏謂王假有家王假有廟言王至于家王至于廟也澄)
(謂王入廟祭告則為假于有廟退朝適寢則為/假于有家舜在牀琴文王雝雝在宫之時也)勿恤吉
(占也聖人心正身修齊家特其餘事外治内/治靡不修舉故至于有家不待夏恤而吉也)
上九(上之畫得九為/家人之既濟)有孚(占也上九以陽實居最上之/位在下者皆以誠心相應也)
威如(占之象也身容整肅下皆望而畏之/也陽剛嚴敬非隂柔寛弛者故威如)終吉(占也此/卦之終)
(總言治家之終事下皆有孚而又畏之治家/之道如此至終而吉非特暫焉之吉而已)
　　　(六畫俱九六/為家人之解)
　　　　(經彖辭凡五字爻辭凡五十五字饋巨偽切/嗃黒各切嘻喜悲切假庚白切註長知兩切)
　　　　(亘居鄧切易以豉切洸音光潰胡對切讟徒/谷切弁音盤嬪皮賓切大姒音泰朝音潮)
䷥(兑下/離上)○(二之三下之四緯/八純巽變主六五)
睽(此羲皇兑下離上之卦而文王名之曰睽睽目不相/視兩情乖異也火上澤下兩相背戾二女同居各異)
(所歸故/曰睽)小事吉(占也陽大隂小睽以六五為主睽異之時/隂柔主事故小事則吉大事則不吉也)
初九(初之畫得九/為睽之未濟)悔亡(占也无應當有悔自處得/正而无求于外故其悔亡)喪馬
勿逐自復(象也言所失之馬不待追覓而自還坎為馬/睽之下體兑也坎下畫之柔為兑下畫之剛)
(則坎體失故為喪馬初變為/柔則坎體復故為勿逐自復)見惡人无咎(占也見謂目/所視也二三)
(四互離為目在初之外而接乎四見也非往見之見人/而不仁疾之已甚則致亂九四剛強不正而為敵應惡)
(人也目不相視為睽初四雖敵應不相與而初之待四/无睽異之情故目常見之不與之絶所以免于咎也)
九二(九居第二畫/為睽之噬嗑)遇主于巷(象也主謂五也巷者里中/之道離中虚有巷之象二)
(與五正應睽異之時難于遇合又兩皆不正二往就/五與之遇于里巷之間也當睽而遇則情不睽矣)无
咎(占也當睽之時正應/之情不睽故无咎)
六三(六居第三畫/為睽之大有)見輿曳其牛掣(象也二三四互離六/三互離之中畫有目)
(故能見三四五互坎為輿曳謂從後拖曳之而車不得/進也説卦傳坎之象其于輿也為曳牛謂引車之牛互)
(離為牛掣謂以手控制之而牛不得行也六三當坎輿/之後欲往應上九而柔弱不能前進若或曵其輿然九)
(四當離牛之前剛強為梗阻隔六三之進若或掣其牛/然夫牛之引車車在牛後此則三四五之坎稍前于離)
(牛二三四之離反却于坎輿故/有輿曳不進牛掣不行之象)其人天且劓(象也其人/謂三即乘)
(輿服牛之人也三當人位故曰其人天去須之刑劓割/鼻之刑上體離有頤象三在其下須也三變為剛是去)
(其須矣故為天艮為鼻九四在六三之上以剛畫易劓/艮之下畫艮之下體不具如鼻之下端遭傷也故為)无
初有終(占也三之輿牛初雖曳掣而不得合于/上九然正應終必合也故无初而有終)
九四(九居第四畫/為睽之損)睽孤(象也四當睽時一陽介二隂/之間獨處无朋故曰睽孤)遇
元夫(象也九四初九敵應不相與者然九四居柔變為/柔而應初則如婦人失其配偶而忽遇元夫元夫)
(謂初夫也猶元配之元四隂/位初陽位故四以初為夫)交孚(象也隨之初九九四/敵應相與故初以四)
(為交睽之初九九四亦敵應相與故四以初為交四下/遇初初上孚四故曰交孚初者四之交友也四雖以元)
(夫視初初則唯/以交友自處也)厲(占也孤而/无應故危)无咎(占也同德相應而/不孤則无咎也)
六五(六居第五畫/為睽之履)悔亡(占也項氏曰初以在下不與世/事而悔亡五以柔進上行得中)
(應剛是/以悔亡)厥宗噬膚(象也此象及下占皆為應爻九二言/之宗謂六五也六五一卦之主猶宗)
(子為衆兄弟之主也二為五之正應而五其宗也故曰/厥宗二應五而四隔之所以睽也二至上有頤之象四)
(梗于其間猶噬嗑卦之頤中有物九二剛畫猶頤之下/齒能噬者也然于九四非比非應勢不相及故不噬強)
(梗之四而唯上就正應之五六五互坎之/外體而柔如豕膚之柔而易噬故曰噬膚)往何咎(占也/四雖)
(剛強然可以害五不可以梗二二不往外則已/往則必合于五矣豈九四所能梗哉故曰何咎)
上九(上之畫得九/為睽之歸妹)睽孤(象也上剛而與柔比亦睽之/時而獨處者也故象與四同)見
豕負塗載鬼一車先張之弧後説之弧(象也上九離明/之極故能見豕)
(鬼車弧皆坎之象六三互坎下畫為上九之應九四互/坎中畫為六三之梗坎下隂畫水旁土也坎中陽畫地)
(中水也四之水溼三之土為塗泥六三坎豕居于兑澤/體有坎土四以坎水溼之如豕之背負泥塗也六三坎)
(輿之下畫上載九四于坎輿之中九四坎月之魄為鬼/一車者陽實之體充滿車中也一亦坎數四與三近而)
(不相得九四以剛險陵下而欲傷三故其先張弧而射/之六三以柔説承上而獲免禍故其後説弧而不射)
匪冦婚媾(象也冦婚媾亦坎象九四説弧六三不為所/梗則上九正應之睽可合矣故上九謂六三)
(非異己之冦乃/同己之婚媾也)往遇雨則吉(占也雨亦坎象六三之往/應上九也歴四歴五四不)
(為三之梗而與三和如隂陽之和而雨則六三之/往也无所隔礙可以上合于上九矣所以吉也)
　　　(六畫俱九六/為睽之蹇)
　　　　(經彖辭凡四字爻辭凡九十二字而舊本作/天安定胡氏謂當作而蓋古篆而與天字體)
　　　　(相似而誤也睽苦圭切喪息浪切復音服曳/以制切掣尺逝切劓魚器切説吐活切註背)
　　　　(音佩夫牛音扶去須起吕切不與音/預易噬以豉切射食亦切柔説音曰)
䷦(艮下/坎上)○(七之六下之五緯/八純震變主九五)
蹇(此羲皇艮下坎上之卦而文王名之曰蹇蹇者/行步艱難之名有險在前止而不進故為蹇)利西
南(占也凡爻位初為東三為南四為西上為北卦變蒙/蹇自震而變屯解自艮而變蹇解之變以三四二畫)
(相易其義為往來于上下體交際之處故蹇解二彖其/占為行者利往來于西南二方也若屯蒙之變以初上)
(二畫相易其義為往來于上下體窮盡之處/不若西南在上下二體交際之處為利也)不利東北
(占也初東山下之窮處止之最下者也上北水外之/窮處險之最極者也故行者不利于東北二方也)利
見大人(占也九五剛中正大人也六二/在下為正應往而見之則利)貞吉(占也五當位/二三四上亦)
(當位故正主/事而吉也)
初六(初之畫得六/為蹇之既濟)往蹇來譽(象也蹇之六畫唯初四不/相應其餘皆有應然蹇跛)
(不行之時難于逺取正應卦中四畫相往來者皆近取/比爻也卦上坎下艮故宜來而不宜往往則遇險來則)
(可止故也初六最在下有可徃无可來故爻辭以六二/言之六二中正有譽者也往比三則近上體之險而蹇)
(來比初則其止最先去/險最逺而可保其譽也)
六二(六居第二畫/為蹇之井)王臣蹇蹇匪躬之故(象也九五王也/六二王之臣也)
(蹇蹇蹇而又蹇也由下體之蹇歴上體之蹇故曰蹇蹇/二徃應五近阻九三之山已為蹇矣再前則阻六四之)
(水蹇而又蹇也六二之蹇者以三之故蹇而又蹇者以/四之故四為躬六二中正守道安命而不尤人不以蹇)
(而又蹇歸尤于四故曰匪躬之故子思子曰素患/難行乎患難上不怨天下不尤人其斯之謂與)
九三(九居第三盡/為蹇之比)往蹇來反(象也反猶窮上反下之反/陽自下升初起于下而動)
(為震升及于中而陷為坎升極于上而止為艮九三艮/之上畫升極而止者也三往比四則涉上體之險而蹇)
(來比二則是既止于上/而復反于下以逺險也)
六四(六居第四畫/為蹇之咸)往蹇來連(象也連猶連諸候連横之/連六四上體九三下體上)
(下異體不相連屬者也四徃比五則陷坎險之中/而蹇來比三則與下體連屬而依艮止之安也)
九五(九居第五畫/為蹇之謙)大蹇(象也大謂陽也卦自震而變震/初之陽徃外易五而陷坎險之)
(中大者/蹇也)朋來(象也朋謂九三卦唯二陽九三與九五同/類故曰朋震四之陽來内易三而居艮止)
(之上故曰來九五之往外者雖蹇而/九三同類之來内者得止則可幸也)
上六(上之畫得六/為蹇之漸)往蹇來碩(象也上六最在外有可來/无可往故爻辭以九五言)
(之九五陽剛碩大者也往比上則冒坎險之極而蹇/來比四則近下體之止漸將脱險而可保其碩也)吉
(占也此占為九五言也諸爻雖以來為善而不言吉者/蹇之時得免于蹇為幸何望其吉也唯九五居尊位剛)
(中正有濟蹇之才以身蹇而未能𢎞濟自處/得宜身漸脱險則可圖濟天下之蹇矣故吉)利見大人
(占也此占為上六言也五為大人上六利于見之彖辭/之利見九五者六二在其下而徃見也此爻辭之利見)
(九五者上六在/其外而來見也)
　　　(六畫俱六九/為蹇之睽)
　　　　(經彖辭凡十四字爻辭凡四十五字蹇紀免/切註屯職倫切解音蟹之處昌注切跛彼可)
　　　　(切患難乃旦切謂與音余屬/之故切為九為上云偽切)
䷧(坎下/震上)○(六之四下之五緯/八純艮變主九二)
解(此羲皇坎下震上之卦而文王名之曰解解謂分釋/其糾結也雷動于上雨降于下則鬰結解人動乎險)
(之外則險/難解也)利西南(占也卦自艮而變三往易四四來易/三四西也三南也行者利往來於西)
(南之/方也)无所往其來復吉(占也艮之上極于卦外无所往/矣則來而反復于内以易二也)
(故曰其/來復吉)有攸往夙吉(占也艮之二處于卦内猶可有所/往也則往而出居于外以易上也)
(上居六畫之前猶一/日之朝也故曰夙吉)
初六(初之畫得六/為解之歸妹)无咎(占也為難者四隂也而二陽解/之九二解之主也初六之柔居)
(下近比九二得中之陽順從之而/不復為難解之最先者也故无咎)
九二(九居第二畫/為解之豫)田獲三狐(象也二地之上田也坎為/狐下卦為坎三四五又互)
(坎二坎有三隂為三狐田之獲謂能取之而已其害也/九二比初比三而應五故能獲三狐也三狐皆為九二)
(所獲則隂/之難解矣)得黄矢(象也黄者中之色矢之齊五分其金/而錫居二以柔濟剛也九二以剛居)
(柔而不過于剛故象矢九二所以解三狐之難/者以其得黄矢也黄矢者得中而不過剛也)貞吉(占/也)
(得中而不過剛故正主事而吉蓋解隂之難不尚/猛烈潛化服之使之順從而不為難所以吉也)
六三(六居第三畫/為解之恒)負且乗致冦至(象也六三上承九四/猶負重任也下乘九)
(二坎為輿猶乘乘車也負擔之人而復乘乘車處非其/據必有刼奪之者故致冦至冦自九四而言也至謂自)
(外而内也九四亦上卦解隂之主豈可謂之冦三四五/互坎故象冦也卦之正體則三為下坎之上畫三狐之)
(一也即負四乘二者也卦之互體則三為互坎之下畫/九四之民也為四冦三者也互坎之下畫就居六三之)
(位奪其所據柔變為剛以君子易小人不使小人乘九/二之輿也六三隂類之狐九二既獲之彼不能為害矣)
(雖乗九二九二不與校也蓋九二剛而中是以能容之/九二者九四同類之朋而為六三隂柔所乗故九四使)
(其民冦奪六三而易其類蓋九四剛而不中是以不能/容之也案九四射上六則稱公奪六三則稱冦何也上)
(六不服從九四者也九四與九二同為解隂之難者射/而獲之正也六三已服從九二者也負乗之僭誠有可)
(罪置而不問不失為容德九四奪之固當然田廣已下/漢而韓信復進襲臨菑項羽已歸太公而漢軍復追至)
(垓下其成功雖偉帝王之兵/則不如是所以亦謂之冦與)貞吝(占也六三為九二所/獲隂之難既解矣但)
(以柔乗剛為九四所惡是以遭冦奪也其占正主事則/可吝若難未解之時而六三之所處如此則凶矣奚止)
(于吝而/已哉)
九四(九居第四畫/為解之師)解而拇(象也二陽解四隂之難茍有/所私係則難不解矣拇謂初)
(六初者四之正應而汝也指四而言謂初/爻汝之拇也能解去之然後為无私係也)朋至斯孚(占/也)
(朋謂九二至鳥飛自上而下至地也卦變艮上之陽自/上而下易二故曰至四不私于初則九二同類之陽孚)
(于四也二陽同解四隂而九四或私于/其所應之隂則同類之朋不能无疑也)
六五(六居第五畫/為解之困)君子維有解(象也君子謂九二維坎/象謂初三二隂維絡中)
(畫之陽也九二為初三二隂所維而/能解去之不以近比而有所私也)吉(占也九二不私/于近比所以吉)
(也/)有孚于小人(占也六五有九二之孚也小人謂六五/蓋九二不私于初六六三之近比故其)
(誠足以感六五之心/而六五亦誠服也)
上六(上之畫得六/為解之未濟)公用射隼于髙墉之上獲之(象也公/謂九四)
(震為長子公候之象故曰公三四五互坎為三公柔變/為剛則四五上成離為矢有弓矢故用射隼隂鷙之物)
(謂上六也上天位六鳥象之飛而戾天者初三五之隂/在地在人間故象狐上之隂在天際故象隼也二三四)
(互離有墉象九四居卦之上體互離之三畫故為髙墉/之上獲之者上柔化剛為矢之鏃離矢𤼵于九四之手)
(而達于上六之翼柔畫化剛猶以矢鏃之實貫鳥翼之/虚而獲之也初之一隂最在下九二解之甚易上之一)
(隂最在上九四解之甚難故于卦終而後能獲之/也繋辭傳謂之待時而動則非如初六之易解矣)无不
利(占也初六六三六五于九二為比為應力之所及故/九二能獲之上六一隂于九二非比非應力之所不)
(及故九二不能獲之也九四上六雖不近比然同在上/體上柔化剛為九四之離矢矢能及上故上六為九四)
(所獲也上六隂柔小人據髙恃逺最難獲者也今能獲/之則四隂俱為二陽所獲而隂柔之難无不解者矣故)
(其占為于事/无所不利也)
　　　(六畫俱六九/為解之家人)
　　　　(經彖辭凡十六字爻辭凡六十三字解音蟹/拇而茍切乘平聲射食亦切隼筍準切註險)
　　　　(難乃旦切後同不復扶豆切而復復進復追/同齊才詣切乗車成證切為四云偽切冦與)
　　　　(音余所惡烏路切鏃子木切甚易/易解以豉切甚難如字𫝊直戀切)
䷨(兑下/艮上)○(二之七下之六經/三陽泰變主六三)
損(此羲皇兑下艮上之卦而文王名之曰損損謂減殺/之也凡陽為有餘隂為不足殺陽之有餘以補隂之)
(不足卦自泰變損三之陽益/上之隂故取損下益上為義)有孚(占也六三孚上九也/卦體内外實而中虚)
(似中孚損下益上民孰不疑其厲己然當損之時/而損在下者以為當然故誠心應上而无疑也)元吉
(占也六三卦之主居下卦/之上元也當損而損故吉)无咎(占也六三不當位咎也/以合時之宜故得无咎)
可貞(占也柔非能正主事/者合時宜則亦可也)利有攸往(占也卦變三往益/上故利有攸往)
曷之用二簋可用享(占也上五占以六三上九言此一占/以初二四五言用者得此占而用)
(之于此事先為問辭曰曷之用乎荅云所用者二簋也/雖二簋而亦可用之以享祀蓋用于損之時為宜也下)
(卦兑為食六三饋食之主也初二在六三之内象二簋/陽實為黍稷實于簋初應四二應五象二簋以享祀上)
(之神二簋盛黍稷禮之甚薄少者然當減/殺之時則薄少為宜故可用享也二兑數)
初九(初之畫得九/為損之蒙)己事遄往(占也初在下而與四應以/下陽益上隂己止也事所)
(自作為之事陽動喜作為初在下蓋/止其所作為之事而速往以益四也)无咎(占也初九陽/動喜于作為)
(蓋有用之才而能遄往以求為/上益此處下之道也故无咎)酌損之(象也四受初之/益如以器挹取)
(初之有餘/而損之也)
九二(九居第二畫/為損之頤)利貞(占也宜自守其/中以正主事也)征凶(占也二三/四互震為)
(大塗有征行之象二當自/守不當征行上就六五也)弗損益之(象也二與五應當/自損以益五然五)
(雖柔而居剛非不足者二雖剛而居柔非有餘者故二/弗損已唯以中相應自可益五也案初九九二皆是以)
(下卦之陽益上卦之隂者而爻辭之意相反初必自止/其事而速當上徃就四二宜自貞其事而不可上征就)
(五初之益四則損已而益之二之益五則不損己/而益之蓋初以陽居陽二以陽居隂故不同也)
六三(六居第三畫/為損之大畜)三人行則損一人一人行則得其友
(象也卦自泰而變泰下卦三陽三人行也減三陽之一/以益上損一人也上之一隂來易三一人行也三上相)
(交而得上九之益得其友也三人位故曰人行亦于互/震取象友能益己者也九自三往上而為六之益六自)
(上來三而受九之益/故上為三之友也)
六四(六居第四畫/為損之睽)損其疾(象也凡損卦皆是損下益上/初剛好作為此有餘之疾也)
(四酌而損之取初之有餘益已之/不足是損初之疾也其指初而言)使遄有喜(占也疾則/有憂疾愈)
(則有喜四損初益已是使/初之疾愈而遄有喜也)无咎(占也四居上能取在下/之賢以益己故无咎有)
(喜屬初无/咎屬四)
六五(六居第五畫/為損之中孚)或益之(象也五受二之益故二益/之或者不為必然之辭也)十
朋之龜弗克違(象也古者五貝為一朋王莽時改兩貝/為一朋十朋之龜一龜直五十貝大寳)
(龜也弗克違謂龜謀從己自之吉也自二至上肖離有/龜象然因陽自三徃上而成此象故十朋之龜専指上)
(九而言謂二儻益五則非但/二益之而上亦從其謀也)元吉(占也居三隂之上元/也所應之二所比之)
(上皆益之所以/為元之吉也)
上九(上之畫得九/為損之臨)弗損益之(象也九自三而往益上者/既往益上又還益六三之)
(柔其于益上也不/損下而自能益之)无咎(占也益上而下/不損故无咎)貞吉(占也此爻/三占與彖)
(辭同但彖言可貞爻言貞吉為異彖以六三/言隂柔之貞可而已上九陽剛之貞則吉也)利有攸往
(占也因三徃上而有/所益故利有攸往)得臣无家(象也成卦由三上相易/上九居上為君六三在)
(下為臣自三而言則三得上為得友自上而言則上得/三為得臣也凡臣之有家者公則利其國私則利其家)
(未免不專于奉上三獨隂居下專意奉上臣之无家而/專于為國者也故曰无家謂不有其家也賈誼曰為人)
(臣者國/爾忘家)
　　　(六畫俱九六/為損之咸)
　　　　(經彖辭凡二十一字爻辭凡八十字已事音/以遄市專切註殺所戒切饋食音嗣盛音成)
　　　　(好虚到切為/國云偽切)
䷩(震下/巽上)○(四之五下之六經/三隂否變至初九)
益(此羲皇震下巽上之卦而文王名之曰益益謂増補/之也卦自否而變上損九四之陽下益初六之隂故)
(以損上益/下為義)利有攸往(占也二之柔中正往/應五之剛中正也)利渉大川(占/也)
(自初至五/有舟之象)
初九(初之畫得九/為益之觀)利用為大作(占也初自四來益下為/益之主凡益下之事必)
(大有所興作陽居震/動之初大作者也)元吉(占也為益之主元也大/有所興作以益民故吉)无咎
(占也大作者益下之事而/非勞民動衆也故无咎)
六二(六居第二畫/為益之中孚)或益之(象也二受五之益益之謂五/也益六二即損六五也故爻)
(辭/同)十朋之龜弗克違(象也二得益于初而初至五有龜/象十朋之龜指初九而言謂五當)
(來益二則非特五益/之而初必從其謀也)永貞吉(占也六隂也故有永貞之/戒謂能永久正主事則吉)
(也/)王用享于帝吉(占也王謂五二地上也祭天掃地而/祭因吉土以饗帝于郊九五降心在)
(二猶王者于地上享帝/能致帝之來格也故吉)
六三(六居第三畫/為益之家人)益之(象也凡益皆損上益下初九自/四來益下六四受初九之益而)
(易位居上此己益者也五上在上之二陽當益二三在/下之二隂此方益者也九五能益六二而上九不能益)
(六三六三在下體當其益者也故曰益之然非上九益/之乃自能益之也何以能自益六之質隂也隂雖不足)
(三之位陽也陽為有/餘故六三能自益也)用凶事无咎(占也凶事謂喪禮也/六三既无外乘之益)
(而唯以已所自有為以此而用之于凶事則无咎也凡/他事皆可待人之益喪禮有禭賵賻贈亦資人之益者)
(然或偶无人益則急遽不暇于營求唯當隨其見在所/有以供事蓋親喪當自盡于已而不當取辦于人稱家)
(之有无可也茍无矣斂手足/形還葬无槨人豈非之乎)有孚(占也初九孚六三也/六三既不受上九之)
(益初九為益之主與六三同體/其剛實之誠能感六三者也)中行告公用圭(象也中/者三居)
(六畫卦之中也行者震為大塗之象公謂初九初九孚/于六三故六三在中路而告初九以致歸嚮求益之意)
(臣之告君用圭以通信如禹告治水成功則以𤣥圭錫/帝也圭指六二言震為圭六二震之中畫也能為六三)
(通信于初九三與初在下卦雖同體然非比非應必因/六二以通其信六二外比六三而下近于初則二乃初)
(九之近臣也故六三用/二為圭以通信于公)
六四(六居第四畫/為益之无妄)中行告公從(占也中者六畫卦中之/位也行者與初九畫互)
(易而居其位也九陽自上益下而下居初六隂自下受不/易而上居四六四與初九為應而交相為益者茍有所)
(足則于中路告公而公從之也三四二爻皆中中行告/公謂居六畫卦中之位不親造公所而使人告也四與)
(初正應故其告公也公從其所告三與初非正應又非/近比故其告公也必因六二為圭以通其信不敢必其)
(從也故三不言從/而四不言用圭也)利用為依遷國(占也凡遷國必有所/依左氏傳謂周之東)
(遷晉鄭焉依是也故曰依遷國初四相易各去其位故曰/遷二三四互坤國之象陽君也隂民也六二六三國之)
(舊民不遷者四遷于初而依六二遷國之君也初遷于/四而依六三新遷之民也故此爻之占利用之以依于)
(人而/遷國)
九五(九居第五畫/為益之頤)有孚(占也此言六二孚九五也/五下益二故二孚于五)惠心
(象也惠者懐其恩也五為心二/孚于五而惠九五益之之心也)勿問(占也問即繋辭𫝊/問焉而以言之問)
(勿問者不/待占筮也)元吉(占也五之德與位皆為元/不待占筮而知其吉也)有孚(占也此/言六二)
(孚初/九也)惠我德(象也六二不但有孚于九五而惠九五之/心又有孚于初九而惠初九之德初為卦)
(主故指初為我初剛實六二所食者故曰德二五相應/應逺故惠其心初二相比比近故惠其德也爻辭言九)
(五所應之六二因及六二所比之初九六二爻辭亦言/六二受九五之益而又得初九之弗違與此爻辭之意)
(同/)
上九(上之畫得九/為益之屯)莫益之(象也上九當下益六三而/不能益之故曰莫益之)或
擊之(象也擊者虐害之也三四五互艮為手有擊之象/上九之于六三非徒不能益之而或又虐害之故)
(曰或/擊之)立心勿恒(占之戒辭也立如三十而立之立謂固/守之也五為心而在上九之内立心者)
(固守其在内之心也恒常久不變也益之上下二體互/易為恒恒與益相悖者也故戒之曰立心勿恒如此而)
(不變/也)凶(占也茍恒如此不益民而害民則/民莫之與而或傷其君凶之道也)
　　　(六畫俱九六/為益之恒)
　　　　(經彖辭凡九字爻辭凡九十字註禭音遂賵/方貢切賻符遇切見在賢遍切稱昌證切斂)
　　　　(力檢切還音旋能為云偽切/造七到切傳直戀切悖音佩)
䷪(乾下/兑上)○(一之二下之七緯/五陽辟主九五)
夬(此羲皇乾下兑上之卦而文王名之曰夬五陽長盛/而消隂將盡夏正三月之卦也夬決也五陽決去一)
(隂/也)揚于王庭(象也髙舉在上曰揚推播在前曰揚王謂/五庭謂上五王之居也上六在王居之前)
(王之庭也一隂處于五陽之上故/曰揚于王庭猶詩言在前上處也)孚號(象也孚謂九五/孚于上六也號)
(號呼也一隂在五陽之上處不自安孤立将亡而與五/比故號呼以求援于五然小人失勢則祈哀乞憐于其)
(所親厚之君子及稍得志則傾害君子不/遺餘力君子豈可因其號呼而遽信之哉)有厲(占也此/占為九)
(五言也九五夬之主先四陽以進而與所決之一隂比/近茍以狎昵之故信其號呼遂不察其中心之狡而哀)
(憐之則危矣有厲者今雖未危將有危之漸也或以此/占為言上六非也上六將亡矣爻辭謂之終有凶奚止)
(于有厲/而已哉)告自邑(象也兑口有告之象卦自坤變坤為邑/坤之五隂變為陽僅存坤上六之一畫)
(邑之削小者也告自邑将以起/徒役然邑小民寡雖告何為)不利即戎(占也范氏大/性曰兵戎乃)
(用衆坤為衆乾變坤至五則/㡬于无衆矣故不利即戎)利有攸往(占也往指九五/言九五往而上)
(進則為/純乾矣)
初九(初之畫得九/為夬之大過)壯于前趾(象也卦以五陽決一隂乾/三陽兑二陽乾健兑説彖)
(傳言健而説決而和和者剛柔適中也健而且説二者/不偏如此決之而後和偏于健則剛過而鄰于暴矣偏)
(于説則剛不及而流于懦矣下體健者也初三剛居剛/而不中有過而暴之失九二雖健體而居柔得中故不)
(暴上體説者也九四剛居柔而不中有不及而懦之失/九五雖説體而居剛得中故不懦爻辭于初三之壮則)
(戒其過于四之次且則勉其不及二雖健而惕懼五雖/説而夬夬唯其中故能无過无不及也項氏曰夬初至)
(四大壮也加九五一爻而成夬下四爻與大壯相似初/之壮趾二之以中三之用壮四之悔亡是也丁氏易東)
(曰四陽為壯五陽為夬大壮初九曰壮于趾此曰壮于/前趾因大壯而言也澄案初為趾四在下卦三陽之前)
(而與初趾同位前趾謂四之位也初九居一卦之下急/于前進以決上六之隂故用其勇壮欲超升大壮四陽)
(之位以近九五而決上/六也故曰壮于前趾)往不勝為咎(占也勝謂勝其任/壮于前趾勇往也)
(往而不勝其任則為/咎矣戒之之辭也)
九二(九居第二畫/為夬之革)惕號(象也惕儆懼也剛中實故能惕/號指上六而言九二得中不過)
(剛故當五陽勢盛之時聞上/六之號呼待盡猶且儆懼也)莫夜有戎(象也二地上之/位日至地上將)
(入地下莫夜之時也戎者二/變為柔成離有戈兵之象)勿恤(占也能儆懼則知戒/備矣故雖莫夜之時)
(卒有兵戎之變/亦不用憂恤也)
九三(九居第三畫/為夬之兑)壯于頄(象也頄面顴骨謂上六也夬/之三即大壯之三其壮也猶)
(大壮之小人用壮壮于頄者言其勇壯及于上也三與/上應當夬之時應爻乃其所欲決者猶噬嗑之時應爻)
(乃其所囓/噬者也)有凶(占也隂固當決去然待其時以其漸則/不勞力不傷己三剛居剛恃其勇壮以)
(下淩上非十全/之道故有凶)君子夬夬(象也剛居剛而不中為小人/之壮若君子則不如此矣夬)
(而復夬其決柔之意未嘗/止息然不恃剛過壮也)獨行遇雨若濡(象也君子不/必絶小人之)
(交而去之自有其道夬五陽而九三獨與上六一隂應/隂陽和為雨故有獨行遇雨而濡之象若語辭猶言而)
(也濡謂為其所沾濡九三變為/柔則三四五上肖坎象雨象濡)有愠(占也獨為上六所/濡中有含怒之意)
(而欲/決之)无咎(占也雖欲決之然決之而/和故无勞力傷己之咎也)
九四(九居第四畫/為夬之需)臀无膚(象也四居上體之下為臀膚/在臀下而柔者四乘九三之)
(剛其下不柔/臀无膚也)其行次且(象也以剛居柔又為説體當同/進決柔而其進不勇故曰行次)
(且/)牽羊(象也兑為羊羊羣行九四兑之下畫羊之在後/者九五兑之中畫羊之在前者也牽謂牽聨而)
(進四隨九五/以進為牽)悔亡(占也次且本當有悔九五陽長之主/如羊羣之在前四在五後牽聨而進)
(以決柔則其悔/亡此勉其進也)聞言不信(象也四變為柔成坎坎為耳/然四爻剛實塞而不虚耳之)
(不聰者也言謂流言遺言之言信實也/四既不聰故所聞流言不謂其實也)
九五(九居第五畫/為夬之大壯)莧陸夬夬(象也項氏曰莧音丸土羊/也陸其羣行之路猶鴻漸)
(于陸之陸澄案項説是也莧字上從艹羊之角也中從/目羊之目也下從凡象羊之足莧字諧莧聲舊誤作莧)
(從草從見竟解作草名羊羣之行山牽而前引之牧于/陸九五變為柔成大壯為互體之兑象羊之羣行五在)
(其前猶莧之行山路故曰莧陸夬夬者/行而不息也五變成震為大塗陸之象)中行(象也中行/者所行之)
(路至中半也未中半為不及過中半為/過五居上卦之中不過其半中行之象)无咎(占也五在/上體中得)
(中則不恃剛而過亦不/比隂為不及故无咎)
上六(上之畫得六/為夬之乾)无號(象也上當兑口故為號呼之象/彖之孚號上向五而號也二之)
(惕號二聞上之號也夫以五陽上進一隂豈能久存而/猶號呼者所謂將死之鳴臨絶之音也其終也上六變)
(為純乾則一隂消亡而无復號呼之聲/矣故曰无號无有无之无非禁止之无)終有凶(占也卦/之終一)
(隂消亡不復能/存故曰有凶也)
　　　(六畫俱九六/為夬之剥)
　　　　(經彖辭凡二十字爻辭凡七十六字夬君邁/切號平聲後同勝音升莫音暮頄求龜切臀)
　　　　(徒敦切次七私切且七餘切莧户官切註為/九云偽切説音曰𫝊直戀切卒七率切顴音)
　　　　(權囓擬結切復夬扶豆切无復不復/同陽長知兩切丸户官切羖音古)
䷫(巽下/乾上)○(五之一下之七緯/一隂辟主初六)
姤(此羲皇巽下乾上之卦而文王名之曰姤一隂初生/于地下而消一陽夏正五月之卦也姤遇也一柔遇)
(五剛也女之邂逅/而與男遇為姤)女壯(象也下巽為一索之女女生之/最先者陽長至四畫然後為壮)
(姤一隂初生而曰女壮何也蓋初隂雖㣲與/四為應己足敵四畫之壯陽矣故曰女壯)勿用取女
(占也一隂初生己能消陽/故戒之以勿用取此女也)
初六(初之畫得六/為姤之乾)繫于金柅(象也柅以止輪金者喻其/堅也坎為輪坎之上爻為)
(剛畫是以堅剛之柅柅其輪也剛畫為金金柅指九三/而言金柅止輪之行于前而又繫其輪于柅之後則輪)
(不可動矣初象輪之後牙柅之于前三也繫之于中者/二也以象固止初隂使不得前進如是則可无隂長消)
(陽之/患矣)貞吉(占也使初隂止而不/進正主事則吉也)有攸往見凶(占也初隂/往而進以)
(消陽陽勢猶盛往則不敵必見/凶也此亦戒初六使不進也)羸豕孚蹢躅(象也羸瘠/也蹢躅不)
(靜也坎為豕坎上畫之柔為巽上畫之剛則坎之外體/變矣柔象肉剛象骨坎外之柔為剛如豕之外體无肉)
(而有骨也故為羸瘠之豕孚謂初六孚于九二也㣲隂/雖孚應于陽而其中未易制伏如羸形之豕雖暫孚而)
(猶懐蹢躅之心也蓋坎之外體雖變而其内體不變如/豕之外形雖羸而其心常不靜也聖人為戒之意深矣)
九二(九居第二畫/為姤之遯)包有魚(象也初與四為正應而與二/比近故先為二所有古人魚)
(肉包之以草詩曰野有死麕白茅包之是也魚隂物謂/初二能得之猶包苴之中有此魚也二陽畫連亘有包)
(之象巽為魚魚者/巽下畫之隂也)无咎(占也蔡氏曰遇雖非正/當遇之時故可无咎)不利賓
(占也初卦之主四對之故為賓乾亦為賓賓主相對遇/之正也九二以近比而得初九之遇則初不復往遇于)
(正應之四矣故其/占為不利于賓也)
九三(九居第三畫/為姤之訟)臀无膚(象也四為臀三在四下剛而/不柔猶臀之无膚也此三四)
(比近而二剛/不相得之象)其行次且(象也三與四既不相得四欲下/行與初六正應相遇而為三所)
(阻隔故其行次且姤之九三即夬之九四故其象同行/次且者九四以陽居隂故行次且舊註以為三之行者)
(非夬九四之行欲上決一隂也/姤九四之行欲下遇一隂也)厲(占也三以剛居剛過/剛而不中居下之上)
(故/危)无大咎(占也三之自處雖危然下能柅初六之上進/上能阻九四之下行不使隂進遇陽而消陽)
(也有防㣲杜漸之功故/于陽剛之道為无咎)
九四(九居第四畫/為姤之巽)包无魚(象也初者四之正應而為二/所得故二之包中有魚而四)
(之包中/无魚也)起凶(占也己之正應與他人遇猶男之失其配/君之失其民也今雖未凶凶由是起矣)
九五(九居第五畫/為姤之鼎)以把包瓜(象也下巽為木二巽之中/畫其位與五位之天同象)
(木之髙聳参天者也故為把瓜地下之瓜隂物也謂初/六二與初遇包而有之猶把木之葉下包其瓜也九五)
(剛中正居尊與九二之位應二之得民猶五之瓜/得民也二把包初瓜以之者五也故曰以把包)舍章
(象也九五變為柔與二正應而藏/二三四之三陽在内故曰含章也)有隕自天(象也/五之)
(剛中正在上在下者皆欲遇之然初六九二非比非應/无由得而相遇今五變為柔以應二比四而包含三陽)
(之章于内則三因四之比初因二之應皆得以遇于九/五如有物自天而隕于下也九五天位隕于下謂與下)
(相接而為在/下者所遇也)
上九(上之畫得九/為姤之大過)姤其角(象也剛而在上者角也至姤/之終下之所遇者如角之剛)
(也/)吝(占也前不可進剛而/能觸竟何為哉故吝)无咎(占也處時之窮/非己有咎也)
　　　(六畫俱六九/為姤之復)
　　　　(經彖辭凡七字爻辭凡六十八字姤古豆切/取七喻切柅乃履切羸力追切蹢直㦸切躅)
　　　　(直録切註索所白切陽長知兩切隕云/隠切麕蠲囷切不復扶豆切蓏即可切)
䷬(坤下/兑上)○(八之二下之八緯/四隂觀變主上六)
萃(此羲皇坤下兑上之卦而文王名之曰萃萃聚也兑/説為澤坤順為衆為地在上以説臨其下民聚于下)
(以順其上澤者水之所歸澤滿溢而上于地則/澤不受水而衆流之歸皆聚于地上故為萃)王假有
廟(象也王謂九五艮為廟二三四互艮六二艮之下畫/廟之内也五下應二是王者至于有廟聚己之精神)
(以聚祖考/之精神也)利見大人(占也五陽剛中正為大人四/隂聚而歸五利見大人也)亨(占/也)
(大人能聚天下/之衆美者也)利貞(占也能致亨則/宜正主事矣)用大牲吉(占也大/牢為大)
(牲少牢為次牲特牲為小牲下坤為牛上/兑為羊三四五上肖坎為豕三牲具也)利有攸往(占/也)
(六二上應九五為往物聚而衆多則宜備禮人聚而衆/多則宜出外損之時則用二簋而可萃之時則用大牲)
(吉屯之時則勿用有攸往萃之/時則利有攸往各順其時也)
初六(初之畫得六/為萃之隨)有孚(占也四以説道聚民而/與初應故有孚于初)不終(占/也)
(四位不當故/其孚不終)乃亂乃萃若號(象也初以四之孚不終故/其志擾亂與三隂相聚而)
(號呼以求四之孚初柔變/為剛成震故有聲而號)一握為笑(象也初之號衆皆/笑之一握猶言一)
(團二三四爻互艮為手艮數一故曰一握二三象手之/指能握笑者蓋二三笑之三為兑口之倒而向下者故)
(能笑初/之號)勿恤(占也雖為衆所笑然所求/者正應故戒之以勿恤)往无咎(占也勿/恤衆笑)
(上往求四/則无咎也)
六二(六居第二畫/為萃之困)引吉(占也二聚于下而順上五説乎/上以聚下中正相應然二柔居)
(柔懼其易變故戒之以/引而至于長久則吉)无咎(占也能引而得/吉則无咎也)孚乃利用
禴(占也孚謂六二之誠孚于九五也禴者夏祭之名舊/説相承以禴為薄祭蓋宗廟四時之祭春祠夏禴秋)
(嘗冬烝其孝誠一也物則隨時而有厚薄之殊秋之時/萬物成熟故秋嘗之物豐冬烝則彌豐春之時萬物始)
(生故春祠之物殺夏禴則彌殺卦位五為天上卦之中/也上為北五者日行天中而近北夏之時也故凡禴祭)
(之象皆以五而言二之順五以其中正而已然隂虚非/實故為之戒云必其誠實先孚于五乃可于萃聚用大)
(牲之時而利于用夏月薄物之祭以事其上蓋誠既先/孚則在上者不疑其簡也項氏曰羣聚之時為禮當厚)
(必如二五之交信在/其中而後外可畧也)
六三(六居第三畫/為萃之咸)萃如嗟如(象也三與下二隂萃于下/而上无應故嗟歎不得志)
(六三兑口之/倒體能嗟)无攸利(占/也)往无咎(占也三雖无應而比近/九四之陽茍能往而上)
(求九四則/可无咎)小吝(占也若但安于隂小而/不上往求陽則吝矣)
九四(九居第四畫/為萃之比)大吉(占也四應初下臨三隂之聚可/以得民矣然位不當而其孚不)
(終蓋雖陽而居隂故也若如九五之以陽居陽則吉矣/四雖陽畫而非陽位必陽畫居陽位而後為大也凡九)
(居二者雖中而非大中必九居五則畫與位/俱陽而謂之大中此大吉之大猶大中之大)无咎(占也/能如)
(九五以陽居陽之大/則吉乃可无咎也)
九五(九居第五畫/為萃之豫)萃有位(象也萃之時陽畫居/陽位故曰萃有位)无咎(占/也)
匪孚(占也二為五之正應然以柔居柔隂虚不實或未/能孚于五也故曰匪孚二之爻辭以為必能孚于)
(五而後利于用禴亦因二/之不足于孚而戒之也)元永貞悔亡(占也九五以陽/居陽其占固為)
(无咎矣然儻木能得二之孚則當有悔必有元以長人/之德永久貞其事則其悔乃可亡也大抵聚而衆多之)
(時慮其不可以久故二以引長而後吉五/以永貞而後悔亡皆欲其久而不變也)
上六(上之畫得六/為萃之否)齎咨涕洟(象也齎咨者嗟歎之聲涕/目液洟鼻液兑口有聲三)
(四五上肖坎有液上自四升上為萃之主以柔居柔不/敢當天下之聚故不安于居衆人之上而至于齎咨涕)
(洟可謂懦而/无立者矣)无咎(占也説極而致天下之順聚雖/柔懦不安无傷于萃也故无咎)
　　　(六畫俱六九/為萃之大畜)
　　　　(經彖辭凡二十字爻辭凡七十四字舊本卦/名下有亨字程子曰羡文也陸氏曰馬鄭虞)
　　　　(陸續竝无此字晁氏曰王昭素謂當无假庚/白切號平聲禴羊畧切齎將兮切洟音夷註)
　　　　(説音曰少牢詩照切/殺所戒切長知兩切)
䷭(巽下/坤上)○(五之八下之八緯/二陽臨變主初六)
升(此羲皇巽下坤上之卦而文王名之曰升升上進也/萃與升皆自坤取義萃者兑之一隂説而為主于上)
(故坤之三隂順而聚于二陽之下升者巽之一隂入而/為主于下故坤之三隂順而升于二陽之上又地氣上)
(騰木生地中日/進而上故曰升)元亨(占也元以二陽之大而言/四隂巽順而應之故亨)用見大
人勿恤(占也升者萃之反萃九五在上之大人三隂萃/而在下者利往見之升九二在下之大人三隂)
(升而在上者降而來見/則可勿恤言其无憂也)南征吉(占也卦自臨變初三相/易一陽在初上進居三)
(三南也故于南/方征行則吉也)
初六(初之畫得六/為升之泰)允升(象也説文引此爻之辭允作□/進也諧聲字本義存聲從省作)
(允升自臨變升之初六本臨之六三也臨六三之隂/下退于初而進初九之陽以上升于三也故曰允升)大
吉(占也大指三之剛畫而言臨之初與三易位/故剛得上進以升于三居下體之上而吉也)
九二(九居第二畫/為升之謙)孚乃利用禴(象也二剛中而應五然/五柔未易速孚故必俟)
(既孚于五而後乃利用禴也禴者宗廟之禮薄/于常時者蓋升其誠意于上以誠不以物也)无咎(占/也)
(誠孚于上而後用禴則/上不疑其簡故无咎)
九三(九居第三畫/為升之師)升虚邑(象也臨之三四五互坤為邑/柔畫耦為虚三自初而升以)
(實臨三之虚/故曰升虚邑)
六四(六居第四畫/為升之恒)王用亨于岐山吉(占也王謂九三二/三四互兑兑西方)
(坤為國邑西方之山在國邑之内者岐山也山地示隂/神也兑上畫隂也以象岐山之神九三兑之中畫為王)
(九三之陽升其誠意于上之隂神祭山之占也隨上六/王用亨于西山亦以九五兑中畫為王上六兑上畫為)
(山之/神)无咎(占也三四之相得以近比非以正應有咎也/然九三之誠上升于四以合乎坤之順故无)
(咎/)
六五(六居第五畫/為升之井)貞吉(占也二剛中而應五五階/之而升故正王事則吉)升階
(象也二之升至五如升階然坤三/耦如地勢之自下而髙也故象階)
上六(上之畫得六/為升之蠱)㝠升(象也上天上之位也在青㝠杳/㝠之上而隂又昏暗故曰㝠升)
利于不息之貞(占也位在上則為㝠升位之升不可過/髙也唯進德不息而正主事則利蓋德)
(之升愈髙愈進/其升无已時也)
　　　(六畫俱六九/為升之无妄)
　　　　(經彖辭凡十二字爻辭凡五十三字用/亨許兩切註説音曰□音允示與祇同)
䷮(坎下/兑上)○(六之二下之九緯/三隂否變主九二)
困(此羲皇坎下兑上之卦而文王名之曰困困窮瘁也/字象木在囗中四面不得通達二之一剛為初三二)
(柔所揜四五二剛為三上二柔所/揜蔽塞其前後无由通達故為困)亨(占也卦德内雖有/險而外能説故雖)
(處困而/可以亨)貞大人吉(占也卦自否而變上之陽下居而為/困之主剛中之大人也正主事者以)
(此大人/則吉)无咎(口也困之時有此大人/貞其事而吉乃可无咎)有言不信(占也兑/口在上)
(有言之象以言傷人而其/言誣毁不實不能困人也)
初六(初之畫得六/為困之兑)臀困于株木(象也卦唯初四有應臀/謂四也三四五至巽為)
(木木下曰本木上曰末木中曰朱字正作朱後人加木/為株朱為木之中身也四為巽木之中畫故曰株木四)
(欲下拯初而不能來猶臀/之困于朱木而不能動也)入于幽谷(象也在卦之内故/為入地下之位故)
(為幽水注溪曰谷坎水之下故為谷以柔居下在困之/初不得正應之助故入于幽谷不能自拔以出于困也)
三嵗不覿(象也三坎數也幽谷之中雖三/嵗之久不能上覿四之正應也)
九二(九居第二畫/為困之萃)困于酒食(象也坎為酒兑為食九二/處坎中畫應兑中畫得中)
(而以酒食優游自養者也在困之/時他无所困但為酒食所困而已)朱紱方來(象也三四/五互巽為)
(股三又股之位也二三四互離為牛二以離牛之革蔽/于巽股之下紱之象也朱者赤黄之色坎之色赤中之)
(色黄坎之中畫居下卦之中為朱紱/卦變九自否之上來二故曰方來)利用亨祀(占也朱/紱者祭)
(服之紱也困于酒食之時而上之人方/且賜以祭服之紱故利于用之以亨祀)征凶(占也困之/時居中自)
(養可也征行則/失其中而凶矣)无咎(占也以其得中能固守/不動雖有咎可无咎也)
六三(六居第三畫/為困之大過)困于石(象也坎中畫之剛為石/三在石上為石所困也)據于
蒺藜(象也據者居其上也謂居坎之上畫也蒺藜之/象亦坎也坎之上六曰寘于叢棘即此蒺藜也)入
于其宫(象也三互離之/中畫中虚象宫)不見其妻(象也三陽位夫也其/畫柔夫之柔邪者也)
(上隂位三之妻也三雖有離目能視然妻在離宫之/外柔與柔不相應夫與其妻隔絶故不得而見也)凶
(占也此爻之辭蓋謂困若拘囚之人六三隂柔不中正/猶周官所謂罷民也困于石其坐諸嘉石者與據于蒺)
(藜其寘之圜土而薦之以棘者與入于其宫不見其妻/則雖暫時還家而其妻已離異隔絶也國語云罷士无)
(伍罷女无家蓋古法凡坐嘉石入圜土之罷民則離異/其夫妻而不使之有室家與凶者𫝊所謂既辱且危而)
(死將/至也)
九四(九居第四畫/為困之坎)來徐徐(象也來謂下應初徐徐者/以居柔而其行不勇也)困
于金車(象也坎為輪為輿金者剛物九四坎之下畫也/剛而成兑金如以金錮其車輪也雖堅固而不)
(利轉行之所以遲/也故曰困于金車)吝(占也下來拯初而/重滯不速故吝)有終(占也不速/雖可吝然)
(終必能下/與初應也)
九五(九居第五畫/為困之解)臲卼(象也臲卼髙而不自安之象五/居互巽之上畫巽為髙居髙不)
(安故/臲卼)困于赤紱(象也赤紱者二也五既居髙不安九二/在應位而非正應故不能為助而反為)
(繫累故為/困于赤紱)乃徐有説(象也二既不應而五之中正能自/處雖有所繫累而能徐徐説去之)
(也/)利用祭祀(占也赤紱常繋于身雖困人而用之以祭/祀則為宜故利用祭祀陸氏曰祭一本作)
(享程子曰享祀祭祀泛言之則通分言之則祀天神祭/地示享人鬼澄案帝天神也而亦言亨禴人鬼也而亦)
(言祭難以分言二五爻辭/宜同陸氏别本作享為是)
上六(上之畫得六/為困之訟)困于葛藟(象也三四五巽木也上六/以柔纒繞于巽木之上葛)
(藟之象故為/困于葛藟)于臲卼(象也九五巽之上畫既髙而不安/上六又處九五之上愈髙愈不安)
(矣故為困于臲卼蒙/上困字故不復言困)曰動悔有悔(占也二悔字之義與/豫六三同上居困之)
(極圖欲離去曰者兑口之言也其言若曰自處未善/故困今當動而改悔然雖如此亦不免于有悔也)征
吉(占也若能征行則離于困矣故吉蓋曰動悔者言之/虚也征者行之實也茍徒有其言而不勇于行則亦)
(何能離/困哉)
　　　(六畫俱六九/為困之賁)
　　　　(經彖辭凡十二字爻辭凡九十五字九五爻/辭臲卼舊本作劓刖陸氏曰荀王肅陸續作)
　　　　(臲卼鄭云當為倪仉晁氏曰倪㐳即臲卼之/省文也與上六字同臲五結切卼五骨切有)
　　　　(説吐活切註囗音圍説音曰罷民音皮下罷/女同者與家與音余傳直戀切離去離于離)
　　　　(困來/至切)
䷯(巽下/坎上)○(五之六下之九緯/三陽㤗變主九五)
井(此羲皇巽下坎上之卦而文王名之曰井井人/取食水之所巽木下入而取坎水至上故為井)改邑
不改井(象也卦自泰而變上體坤也為邑泰初易五坤/地之中畫降初而坤邑變成坎水此邑之改也)
(泰五易初而初二三四肖坎坎水在下為井之象二/三之陽畫井水也而二畫不改易此井之不改也)无喪
无得(占也占者无所喪亦无所得蓋邑雖改而實/无減損故无喪井不改而非有増加故无得)往來
井井(象也又以卦變往來取象初上往五而成坎體井/水之至上者也五下來初而初二三四亦肖坎體)
(坎水之在下者也剛上往而成上之井柔下來/而成下之井故曰往來井井此句上下二象)汔至亦
未繘井(象也此申言往而至上之井汔幾也繘者汲水/之綆井卦三陽畫象水以水之至上者而言九)
(五之水至坎中畫未至坎上畫雖㡬于/至而水猶未出井口也亦與未繘井同)羸其瓶(象也此/申言來)
(而在下之井羸損傷也瓶者汲井之甕以水之在下者/而言二三之水實在汲井之甁而下一畫耦猶甁底傷)
(損而水/下漏)凶(占也此占専/為羸瓶而言)
初六(初之畫得六/為井之需)井泥(象也井以陽剛為泉隂柔為土/初六隂柔在水之下故為泥)
不食(象也居卦之下井在卑下之地而淺者也/有泥无水而不可食逺于兑口不食之象)舊井无
禽(象也不為人所食則為荒廢之井故曰舊井井在卑/地者禽鳥或食其水杜詩鸕鷀窺淺井是也泥而不)
(可食不但為人所棄雖禽鳥亦不下顧/坎禽象也在上而不來下故曰无禽)
九二(九居第二畫/為井之蹇)井谷(象也九二陽剛象井中之水井/水上出而不下流初六耦畫象)
(谷在九二之下下流不塞而水泄于/下之象水之下注者谷也故曰井谷)射鮒(象也鮒謂小/魚亦指初六)
(初六巽下之隂象魚水既下注惟/衝射以活小魚而已故曰射鮒)甕敝漏(象也甕汲水/之器即彖所)
(謂瓶也九二剛畫中實象水實甕中初畫耦象甕之敝/舊而下漏者二无應于上而水不上出故其象如此)
九三(九居第三畫/為井之坎)井渫(象也九三剛居剛居下/之上井之渫治清潔者)不食(象/也)
(二三四互兑三在兑口之/下故有不為人所食之象)為我心惻(象也我心謂九五/九五井卦之主故)
(稱我居心之位惻者為之動心也以九三之渫而不見/食故九五之心為之惻然閔其不見用于時也蓋卦唯)
(九五九三以剛居剛為可食之清泉九五居上體在兑/口之上人所食者也九三居下體在兑口之下人所不)
(食九五所以/為之而惻也)可用汲(占也如三之清/泉可汲以食也)王明竝受其福(申/占)
(之意仕進者遇王之明則必見用而賢入與衆人俱受/其福王五也三四五互離為明賢者為明王所用則賢)
(者得行其道天下得被其澤猶井之為人所食而有益/于人也九五能以九三之不見用為惻者其明也卒使)
(正應之上六汲之以上是/即九五之明王用之也)
六四(六居第四畫/為井之大過)井甃(象也甃謂以石以甓包砌其旁/也六四隂畫井旁之土也居得)
(其位如井之四旁甃/砌完整故曰井甃)无咎(占也甃則井旁之土不崩頽/而井中之水不汚壊矣故无)
(咎/)
九五(九居第五畫/為井之升)井洌(象也洌甘潔也變為柔則成坤/坤土之味甘剛居剛為清潔)
寒泉食(象也寒冷也坎正北方為寒水甘潔而又寒冷/五之中正具此數美居兑口之上為人所食者)
(也九五之德美如此有象无占何也曰九五雖為洌寒/可食之泉然未上出井口此彖辭所謂汔至亦未繘井)
(者蓋井必至上而後成功也程子曰五于井道為至善/而不言吉者未至于上未及用也故至上而後言元吉)
上六(上之畫得六/為井之巽)井収(象也収謂轆轤収綆水至井口/也畫耦在井上有轆轤雙柱對)
(立之象變為剛而/動有収綆之象)勿幕(象之戒辭也幕字當作冂俗作/冪今作幕從省羃蔽覆也勿幕)
(者欲人人可汲溥其功用耦畫/開而不塞井口不蔽覆之象)有孚(占也孚謂九三正/應上六應九三能)
(汲九三之水以出于井口故九/三以其剛實孚應于上六也)元吉(占也井以上出為/功故上六之德為)
(首而/吉也)
　　　(六畫俱六九/為井之噬嗑)
　　　　(經彖辭凡二十四字爻辭凡六十一字喪息/浪切汔許訖切繘音橘羸力追切射食亦切)
　　　　(甕屋送切敝皮世切渫息列切甃則候切洌/音列収詩救切幕當作羃莫狄切舊音莫非)
　　　　(註綆音梗㡬居希切専為云偽/切為之同甓蒲歴切覆孚豆切)
䷰(離下/兑上)○(三之二下之十緯/八純巽變主六二)
革(此羲皇離下兑上之卦而文王名之曰革革者改其/舊之謂皮去毛曰革皮有毛而去其毛改變其舊也)
(澤為容水之處澤中有火以消乾其水蓋海之尾閭名/為焦釡之谷水入其中如沃焦釡消乾而无復有是為)
(澤中之火水熄火者也而反為澤中/之火所熄改變其常也故名為革)已日乃孚(象也天/有十日)
(甲至戊為前五日己至癸為後五日變革天下之事不/當輕遽乃能孚信于人故以十日為率革于未及中半)
(之前不若革于己過中半之後則无輕遽之失而能孚/于人也卦自巽而變先以巽初易上成需是猶需待而)
(未變革也後以巽四易二成革則可以變革而不需待/矣當此之時是猶十日之已過中半也下卦離之中畫)
(為革之主爻離象日以之/象月則納已故曰己日)元亨(占也變革者必有長人/之德如九五之剛中正)
(者然後可/以致亨)利貞(占也元者能致亨/則利于正主事)悔亡(占也凡革易于/有悔如上所云)
(則所革皆當/而其悔亡也)
初九(初之畫得九/為革之咸)鞏用黄牛之革(象也鞏以韋束物也/象與遯六二同初變)
(為柔成艮坤畫三柔為牛艮之上畫變坤之外牛皮變/為草之象革謂三黄謂二革之初在下而无應必堅固)
(其志確守故常而不輕為拘束于六二九三/之内如鞏固之以黄牛之革令不得動作也)
六二(六居第二畫/為革之夬)已日乃革之(象也象與彖辭同二中/正應亦中正革之善者)
(也離納已在卦中為中半/之義故曰已日乃革之)征吉(占也至中半而後革則/不輕遽矣故征行則吉)
无咎(占/也)
九三(九居第三畫/為革之隨)征凶(占也革卦内三爻皆不欲輕革/六二中正猶必待至已日乃可)
(革之初則固守而不可動九三雖當/位而不中未可以革也故征行則凶)貞厲(占也居下之/上雖不征行)
(但正主/事亦危)革言三就(象也上來應之以變革之言來就已/者至于三就如欲有謀焉則就之之)
(就兑口在上為言九三變/為柔則成震三震數也)有孚(占也上來就/已孚于己也)
九四(九居第四畫/為革之既濟)悔亡(占也不當位宜有悔/自處之善故悔亡)有孚(占也/四无)
(應卦變以巽之四易二二為卦主二/四本相易之爻故四能有二之孚)改命吉(占也巽為/命令四者)
(巽之主爻四改為二是改其命/矣改者得中而為卦主故吉)
九五(九居第五畫/為革之豐)大人虎變(象也皮之去毛者為革故/初九黄牛之革以去毛之)
(皮而言九五上六之時革將變矣故无毛之革又變而/為有毛之皮五陽剛中正居人位大人也離隂質而文)
(明象虎九五卦之外體與内離之中畫以中正相應是/内之文明形見于外者也故為虎變言虎之革變而有)
(文/也)未占(猶益六五/言勿問也)有孚(占也九五得六二之孚不待占/筮而知之矣故曰未占有孚)
上六(上之畫得六/為革之同人)君子豹變(象也上六柔畫變為剛則/象君子離之文明象虎九)
(五與離之中畫相應文明見于外故為虎變上六與離/之上畫相應文明亦見于外五陽位為大上隂位為小)
(豹者似虎而小故上六不為虎而為豹豹/變者亦言无毛之革變而為有文之豹也)小人革面(象/也)
(上六變為剛而為君子亦不能如九五大人之變也不/過為豹而已況其本質隂柔小人也若不變為剛則不)
(取文明形見于外之義三剛居剛而不中為剛惡上柔/居柔而不中為柔惡上六與九三正應内懐剛很而外)
(之顔色變為柔媚以順從九三之君故曰革面面之顔/色見于外而在衆體之上者也上六居外居上故為面)
(内應剛而外則柔心/很面柔之小人也)征凶(占也處革之極革道終矣君/子變革其心而有文小人變)
(革其外而順君復何求哉/靜守可也征行則凶矣)居貞吉(占也居謂靜/處不行也)
　　　(六畫俱九六/為革之蒙)
　　　　(經彖辭凡十一字爻辭凡六十五字己日音/紀鞏九勇切註去毛吕舉切後同消乾音干)
　　　　(復有扶豆切長人知兩切易于以豉/切令不趨貞切形見賢遍切下同)
䷱(巽下/離上)○(五之三下之十緯/八純兑變主六五)
鼎(此羲皇巽下離上之卦而文王名之曰鼎鼎者烹餁/之器以巽木入于離火之内而烹餁也卦之下一畫)
(耦鼎足之象二三四三畫竒鼎腹中實以牲體之象/五畫耦鼎耳之象上一畫竒鼎鉉之象故名為鼎也)元
亨(占也有長人之/德則能致亨)
初六(初之畫得六/為鼎之大有)鼎顛趾(象也初在下而耦鼎趾之象/四為鼎腹之上口而與初應)
(顛者上反居下下反居上之謂初六上應四則/鼎趾向上九四下應初則鼎口向下故曰顛趾)利出否
(占也否不善之物謂鼎中之穢惡也當鼎之初未實牲/體正當洗濯之時顛其趾以傾出其穢惡故趾雖顛而)
(于出否則/為利也)得妾以其子(象也柔居下賤妾之象兑為妾/巽者兑之倒體也故初柔為妾)
(九四陽在上而不中正妾子之象初上應四如妾因其/子之貴而得以上達故曰妾以其子以與以其鄰以其)
(國君之/以同)无咎(占也妾以其子而達于/上則非上僭也故无咎)
九二(九居第二畫/為鼎之旅)鼎有實(象也二中實鼎之有實在中/者謂牲體之實于鼎中者也)
我仇有疾不我能即(象也我謂六五五為卦主故稱我/仇如君子好仇之仇言為五之匹)
(配五下應二故彖傳言得中而應乎剛二當上應五以/其有實在中難于上進如有中滿之疾氣不上行人之)
(道德充積于中在下位而不援上所謂不召之臣也君/欲有謀焉則就之而不敢必其就我六五尊德樂道而)
(忘勢不以二之不上應為尤故言我之仇匹以有疾之/故而不我能即然臣不就君而君就其臣自重重賢兩)
(得其/道矣)吉(占也二不枉已五/能下賢所以吉)
九三(九居第三畫/為鼎之未濟)鼎耳革(象也卦自兑而變兑三柔易/五而為鼎之耳兑初九易上)
(而為鼎之鉉今三之剛變為柔居下體之上亦耳之/象是鼎耳之在五者今變革而在三矣故曰鼎耳革)其
行塞(象也震為大塗象三變為柔二三四成/離九四以陽而塞其前也故曰其行塞)雉膏(象也/離為)
(雉離之中畫為雉腹/中之膏故為雉膏)不食(占也三四五互兑為口三/居兑口之下故為不食)方
雨(象也剛變為柔則三四五成坎/為雨故曰方雨言方將有雨也)虧悔終吉(占也陽畫/實為盈隂)
(畫虚為虧悔者心欲改悔也三變為/柔是以盈為虧改悔其舊也故終吉)
九四(九居第四畫/為鼎之蠱)鼎折足(象也足謂初以初之上應九/四而言則為鼎顛趾而向上)
(以四之下應初六而言則為鼎足折于下鼎/仆而横卧故四腹下與初趾齊著于地也)覆公餗(象/也)
(三為公位餗者鼎實也公餗公之餗也四當鼎腹之上/口而應初柔是鼎折其足腹卧于地而覆其鼎中之餗)
其刑剭(象也剭者刖足之刑鼎之折其/足猶人之刖其足故曰其刑剭)凶(占也初未實/鼎之時則顛)
(趾而以出否為利四已實鼎/之後故折足而以覆餗為凶)
六五(六居第五畫/為鼎之姤)鼎黄耳金鉉(象也黄者中之色居上/卦之中故曰黄五畫耦)
(在九四鼎口之上為耳鉉者鼎之扄以木横貫鼎耳而/舉之者也上畫竒在六五鼎耳之上鉉也九剛故為金)
(謂鼎耳之虚能受上之金鉉以實其/中也鉉以木為之曰金者取剛之義)利貞(占也中虛而/能受外之剛)
(以相提挈故/宜正主事)
上九(上之畫得九/為鼎之恒)鼎玉鉉(象也上為鼎鉉在五則取九/之剛而曰金在上則取畫剛)
(而位柔故為玉/玉剛柔兼有)大吉(占也以陽大在上舉/鼎而行故其占吉)无不利(占也/又且)
(于事无所/不利也)
　　　(六畫俱六九/為鼎之屯)
　　　　(經彖辭凡三字爻辭凡七十九字元亨舊本/作元吉亨程子曰羨吉字朱子亦云刑剭舊)
　　　　(本作形渥陸氏曰鄭作刑剭晁氏曰京虞荀/悦九家陸希聲一行竝作刑剭今從之否音)
　　　　(鄙折之舌切餗送鹿切剭音屋註長人知兩/切彖傳直戀切援音袁樂道音洛齊著直畧)
　　　　(切扄君/熒切)
䷲(震下/震上)○(四之四下之十一經/八純長男主九四)
震(此羲皇震下震上之卦而文王亦名之曰震震動也/雷之象一陽動于二隂之内而奮𤼵故曰震此重震)
(則二雷相/踵而動也)亨(占也震動而萬物𤼵生者亨也/人聞雷而恐懼修省亦能致亨)震驚百里
(象也凡震字皆謂動也雷聲聞于百里聞者皆驚震象/諸侯諸侯地方百里以雷聲所及象其政令所及之逺)
(近也乾下畫易坤下畫為震乾陽君也坤地國邑也分/乾之一陽以主坤之國邑者諸侯之君也一陽象雷聲)
(二隂象百/里之地)不喪匕鬯(象也喪謂失也匕以升肉于爼鬯/以灌地降神皆祭者所執下震象)
(匕互坎象鬯互艮象手執之震為諸侯為長子皆主宗/廟社稷之祭者主祭之人其心一于誠敬雖值雷震之)
(威而不喪失其所執之匕鬯/蓋不以驚懼而亂其所守也)
初九(初之畫得九/為震之豫)震來虩虩後笑言啞啞(象也初九下/震之主九四)
(上震之主雷震之威皆此二陽所為也來謂人自外而/入内言雷震之初有自外來至雷震之所者初能恐懼)
(則後必安樂也程子曰蠅虎謂之虩虩虩顧慮不自寜/也啞啞言笑和適之貌當震之始恐懼不敢寜則終保)
(安吉故笑/言啞啞)吉(占/也)
六二(六居第二畫/為震之歸妹)震來厲(占也震來與初九同來謂自/二而來初也二乘初剛來内)
(則犯初震/之威故危)億喪貝(象也億者古有詭億之戲億度錢貨/之數較其中否以相賭賽也後漢梁)
(冀傳註云若今攤錢也二五皆以隂柔居中為敵應有/相對較利之象故為億貝者水中介蟲古者以為貨漢)
(志大貝二枚直錢二百一十六牡貝二枚直錢五十幺/貝二枚直錢三十小貝二枚直錢十初二三四肖離有)
(貝象億戲者被震雷驚散而喪失其所億之貝也與不/喪匕鬯者異矣一于誠敬者心有主役于貨利者心无)
(主故/也)躋于九陵(象也九陵謂六三二三四互艮為山六/三在艮山之半故為陵九者艮數人之)
(怯懦者有所怖畏則辟易數里六二柔居柔怯懦者也/比近初九雷震之威怖畏而喪貝自二從三而避之故)
(曰躋于/九陵)勿逐七日得(象也逐謂追尋七者震數上下更/始得謂得其所喪之貝也六二因)
(怖畏而有喪失又且辟易逺避可謂怯懦无所守矣然/居中得正若有墮甑弗顧之達則有去珠復還之喜故)
(曰勿用追尋至七日/而所喪之貝可得也)
六三(六居第三畫/為震之豐)震蘇蘇(象也蘇蘇神氣緩散自失之/狀三以隂居陽不正自處不)
(正于平時且不能安況處震乎故/其震懼而蘇蘇然不勝其自失也)震行无眚(占也若因/震懼而能)
(行去不正而就正則可以无過眚過也三行則至四正/也動以就正為善故二勿逐則自得三能行則无眚以)
(不正而處震/懼有眚可知)
九四(九居第四畫/為震之復)震遂泥(象也遂者竞不復還之義三/四五互坎四當坎中畫在二)
(隂之間有遂陷于泥之象震遂泥者言雷聲沈抑陷下/不能奮揚而上也虞氏翻曰坤土得水為泥位在坎中)
(故遂/泥)
六五(六居第五畫/為震之隨)震往來厲(占也徃上則值震之窮來/四則犯震之威故皆危)
億无喪(象也五與二對億者也二居柔則志氣餒故逢/初九之震而喪其貝五居剛則持守堅故逢九)
(四之震而无所喪失也隂柔之為億一也然/二有所喪五无所喪者居剛居柔之異也)有事(象也/有事)
(如必有事焉之義六五有所事謂以固守其/中為事也有事則心有主故威不能懾也)
上六(上之畫得六/為震之噬嗑)震索索(象也索盡也九四之雷聲至/上六竭矣第一字言聲至六)
(五而將盡第二字言聲至/上六則已盡也故曰索索)視矍矍(象也變為剛則成離/目能視矍矍驚駭不)
(定貌雷聲耳所聞非目所視也雷聲至上六索索而聴者/无聞矣惟驚駭之餘目視猶有不定也案震卦以重字為)
(象者五此爻之矍矍與初之虩虩啞啞皆言人也此爻之/索索與三之蘇蘇皆言雷聲也初爻震下有來字謂雷)
(震之時人自外來者虩虩也三上則言/震者謂雷聲之復生雷聲之已盡也)征凶(占也居卦/之終前无)
(所之征則唯可下行而已/下行則趨而近威震故凶)震不于其躬于其鄰(象也躬/謂九四)
(鄰謂六三震上體之主爻在四震之威四所自為而四/无所驚懼故曰不于其躬四之雷聲遂泥下而不上三)
(在四下為四之鄰迫近九四之/威震而受其驚懼故曰于其鄰)无咎(占也上六與六三/為敵應下視六三)
(之迫近九四而受驚懼也/因此知所警畏故无咎)婚媾有言(象也凡易言婚媾/者皆謂應爻上六)
(與六三雖是敵應然同位也三陽位上隂位故六三為/上六之婚媾也上六逺于九四之震而无驚懼六三近)
(于九四之震而有驚懼故上六則視六三而知畏六/三則怨上六而有言以其獨逺威震而不相顧恤也)
　　　(六畫俱六九/為震之巽)
　　　　(經彖辭凡十字爻辭凡七十八字彖辭亨字/下舊本有震來虩虩笑言啞啞八字初九爻)
　　　　(辭重出也今正之喪息浪切鬯勅亮切虩許/逆切啞鳥格切泥陸氏曰荀乃低切索桑洛)
　　　　(切矍俱縳切註長子知兩切安樂音洛億度/待洛切幺于喬切辟易音闢亦復還復生扶)
　　　　(豆切餒/努璀切)
䷳(艮下/艮上)○(七之七下之十一經/八純少男主上九)
艮其背(此羲皇艮下艮上之卦而文王亦名之曰艮艮/止也一陽止于二隂之上而不行故曰艮此重)
(艮則内外俱止也卦名連彖辭象也背北/堂也詩曰焉得諼草言樹之背背謂初六)不獲其身(象/也)
(艮為手能獲/身謂六四)行其庭(象也三四五互震為/足能行庭謂上九)不見其人(象/也)
(三四五上肖離為/目能見人謂九三)无咎(占也卦之二三四五象堂房室/初在堂之後象背上在堂之前)
(象庭以一人之體言四為身以三才之位言三為人六/四之身艮于初九之背者身止于其内也身既止于内)
(而形不在外初六不應六四也六四亦不應初六故外/亦不能獲其止于内之身内不出靜而止也九三之人)
(行于上九之庭者人行于其外也人雖行于外而影不/至内上九不應九三也九三亦不應上九故内亦不能)
(見其行于外之人外不入動而止也隂靜陽動靜者止/于内動者行于外初六隂畫而在内故象止上九陽畫)
(而在外故象行初内之下四外之下三内之上上外之/上四之身止于其初之背三之人行于其上之庭同位)
(故也外不獲乎内内不見乎外敵體不相應无與/故也无與當有咎以内外各止其所故无咎也)
初六(初之畫得六/為艮之賁)艮其趾(象也初當下體之下象趾趾/能行者也六隂畫能靜止于)
(下而不行故/曰艮其趾)无咎(占也位不當有咎也/止而不行故无咎)利永貞(占也隂/柔非能)
(固守者以居剛而變為剛/故永久正主其事而利也)
六二(六居第二畫/為艮之蠱)艮其腓(象也二當下體之中象腓腓/在股之下隨于股而好自動)
(二居中得正自止其所而不動/故曰艮其腓此其字指二而言)不拯其隨(象也九三下/卦之主二民)
(之君也六二在其下乃其隨從者然以中正自守止其/所止而不上從于三故三亦不援手而拯之故曰不拯)
(其隨此其字/指三而言)其心不快(象也心謂六五快猶喜也二五/柔中同德同位然敵應不相與)
(故二不應五而五亦不快于二也不快謂其不相取不/相得也此其字指五而言蓋六二中正自守近不昵同)
(體之三逺不應同位之五不願乎/其外如此可謂能止其所止者矣)
九三(九居第三畫/為艮之剥)艮其限(象也限者上下之際股之上/身之下也三以剛居剛而不)
(中止之太過者也凡人上下之際須轉/動屈伸止其限而不轉動屈伸可乎)列其夤(象也列/分裂也)
(夤背膂肉屬上體指四而言膂即吕也謂之膂力者人/之有力由于此止其限則上下體分隔為二如裂絶其)
(夤而血脉不/相聨貫矣)厲(占也過剛而止其/所不可止者故危)熏心(占之象也熏如/火氣之上熏詩)
(曰憂心如熏三四五上肖離為火有熏象心者六五也/九三止其上下之限六四之夤既裂絶而不相屬矣其)
(為危厲又越比近之六四而上熏于六五雖/相去之逺者亦覺其危以言其危之甚也)
六四(六居第四畫/為艮之旅)艮其身(象也身謂股以上膈以下前/臍腹後腰膂腎所在處乃生)
(身之所由始故以此為身呼吸之根氣所從生也止其/身則氣住而神亦住四以柔居柔專氣致柔者所以止)
(其身/也)无咎(占也柔而正得止/其身之道故无咎)
六五(六居第五畫/為艮之漸)艮其輔(象也五當腹之上項之下心/之位也不言止其心者凡一)
(身衆體之止皆心止之也輔在口旁言所從出謂上九/也上九艮之主爻五為心而在上九之内為上九宰制)
(其所當止者以心止上九之輔不待至上九而/于六五之爻曰止其輔者止之于未言之先也)言有序
(象也言者心之聲也非禮勿言一皆聴命于/心則口无擇言而言必中倫矣故曰有序)悔亡(占也/先立)
(乎其大者言前定/則不跲故悔亡)
上九(上之畫得九/為艮之謙)敦艮(象也上變為柔成坤故象與臨/上復五同敦者如地之厚也敦)
(厚于止故曰敦艮此爻一卦之主也故/不言艮其蓋諸爻之艮皆上之敦也)吉(占也三亦下/卦之主然以)
(剛居剛止而過者也止非其所當止故厲上以剛居柔/止而不過者也止于其所當止故吉六爻唯此最善)
　　　(六畫俱六九/為艮之兑)
　　　　(經彖辭凡十六字爻辭凡五十六字背音佩/舊讀為人身之背今案爻辭其趾其腓其限)
　　　　(其身其輔是就人身取象彖辭其背與其庭/為對是就宫室取象舊讀非陸氏曰徐莆載)
　　　　(切今從其音夤引真切熏許云切註諼匪元/切好自虚到切隨從才用切援手音袁昵尼)
　　　　(質切轉朱戀切相屬之欲/切膈音格中倫貞仲切)
䷴(艮下/巽上)○(七之五下之十二緯/三隂否變主九三)
漸(此羲皇艮下巽上之卦而文王名之曰漸漸者進有/次序而不急遽也山上有木以漸而長内男聘外女)
(以漸而進/故為慚也)女歸吉(占也巽女在外將入而未來歸艮男/在内方止而未往迎有女歸以漸之)
(象聘則為妻奔則為妾自納采問名納吉納徴請期親/迎六禮備而後成婚女歸之以漸如此卦自否變三徃)
(四為巽女四來三為艮/男得位之正所以吉也)利貞(占也二三四五剛柔各得/正位初上雖非正位而剛)
(居上居外柔居下居内亦得/女歸之正故利于正主事者)
初六(初之畫得六/為漸之家人)鴻漸于干(象也巽為鴻干水涯也二/三四互坎為水初近水為)
(干初六鴻之止于水涯而未逺去者也鴻水鳥而乗風/以飛下卦艮止而有坎水故下三爻之象曰干曰磐曰)
(陸皆鴻之漸進而止于水際者也上卦巽為風為髙故/上三爻之象曰木曰陵曰逵皆鴻之漸進而飛于風中)
(者/也)小子厲(占也艮為小子幼弱在下初進而无應故危/而不安項氏曰小子對丈夫言士窮則困于)
(流/俗)有言(象也危而又有/言語之傷也)无咎(占也項氏曰初始離水其/進不速猶在水濱窮感之)
(地小憂小故時時有之然寜止于此而不進則于義猶/无失也元稹初時亦不肯茍合特以不能堪困躓之厄)
(受衆多之言遂改途/而妄迎故以此戒之)
六二(六居第二畫/為漸之巽)鴻漸于磐(象也磐石之安平者蓋水/旁石墩也漢書引易作般)
(註云水中堆也鴻離水涯進而止于水旁之墩坎為石/互坎之下畫故為磐程子曰自干之磐又漸進也二五)
(以中正相應其進/之安平莫加焉)飲食衎衎(象也坎為飲二變為剛成/兑為食衎衎和樂自得貌)
(中正相應止而不急于/進自養以俟時者也)吉(占也居易以/俟命故吉)
九三(九居第三畫/為漸之觀)鴻漸于陸(象也地之髙平曰陸九三/互坎之中畫水中也變為)
(柔成坤為平地在下體之上是水中有平地而髙故曰/陸鴻水宿之鳥干者水之涯地雖窮感而切近于水磐)
(在水旁而髙于干雖離水而安平暫棲息焉得其所矣/九三髙平之陸雖在水中然謂之陸則有人耕治非如)
(磐石之上人跡不到而可安棲也詩言鴻飛遵陸毛𫝊/亦謂陸非鴻所宜止水中變為平地非其常也水烏止)
(于平陸非所安也初二柔而靜故漸而得其所止/九三剛而躁故漸而不得其所止以剛居剛故躁)夫征
不復婦孕不育(象也三往為六四四來為九三自否變/為漸而九三得居正位三四男女之交)
(也九三剛躁不安其居又欲往四則漸變為否而男女/不交矣三艮男夫也征謂行而往四三往四則上體成)
(乾上征而不下復故曰征不復四巽女婦也四之位為/腹艮為少男在腹之内孕也四來三則下體成坤而艮)
(體壊有坤母而无艮男故曰孕不育三/往則四來因夫征不復故孕婦不育也)凶(占也夫婦離/居而繼嗣不)
(成故/凶)利禦冦(占也互坎為冦艮禦止之故曰利禦冦禦/冦謂止三之動則三四不相徃來而漸體)
(不變/矣)
六四(六居第四畫/為漸之遯)鴻漸于木(象也六四巽之下畫也象/木鴻不木棲漸于木者非)
(止集于木飛而過其上如烏鵲南飛遶樹/三匝也上體之下飛而未髙猶在木杪也)或得其桷(象/也)
(桷屋椽之方者鴻之飛過木上也或得横平之柯有似/于桷茍可以棲猶有棲止之意故曰或得其桷巽為木)
(而六居四得正故象横平之柯乗風之鴻可髙飛矣漸/進不遽迴翔人間未即沖天也猶将擇木而止賢人君)
(子之難進/者似之)无咎(占也居上乘風而/其進不遽故无咎)
九五(九居第五畫/為漸之艮)鴻漸于陵(象也九五變為柔成艮在/艮山之半故曰陵漸于陵)
(者飛而過髙陵之上也詩/曰鴥彼飛隼率彼中陵)婦三嵗不孕終莫之勝(象也/二為)
(五之正應婦也體有少男為孕互坎下畫坎數三為三/嵗進以漸而不急遽五與二經三嵗之久未諧夫婦之)
(好故不孕正應終必得合故曰終莫之勝程子曰二正/應而中正之德同乃隔于三四三比二四比五皆隔其)
(交者也未能即合至三嵗不孕然終莫之能勝但其合/有漸耳虞氏翻曰勝陵也澄案勝无訓陵者勝堪也任)
(也莫之勝謂莫之能任也中正相應惟二五相堪終无/有能如之者舊讀作勝負之勝非也无爭何有于勝若)
(同人之四五則與九三有爭故必克勝而後相遇也然/則三四隔二五之交者何也曰二五中正而應天作之)
(合也然五近于四四亦欲以為夫二近于三三亦欲以/為婦故五不得以速聘二二不得以早許五也久而他)
(議寢然後正配諧所謂終莫之勝也三四既為夫婦而/二五又為夫婦何也曰三四雖以往來相易而成夫婦)
(然比也而非應也二五則以剛柔正應而成夫/婦乃夫婦之得其正者故爻辭特于九五明之)吉(占也/終得)
(相合/故吉)
上九(上之畫得九/為漸之蹇)鴻漸于逵(象也逵舊作陸安定胡氏/曰當作逵字體相類傳録)
(誤也程子從之朱子曰以韻讀之良是澄案蓋因襲之/訛辵為􁂅也路九達曰逵容九軌曰逵路也天上風髙)
(之處鴻翼戾天飛過九逵九達之逵通道大都之人皆/見之也震為大塗下艮乃震之倒體自上視下倒是為)
(鴻漸在天際下視人間地/上之大塗所謂漸于逵也)其羽可用為儀(象也儀法也/如鳯皇來儀)
(之儀詩曰鴻鴈于飛肅肅其羽言其羽翮整肅羣飛有/序可為儀法也項氏曰胡以陸為逵是也繇辭協韻當)
(然然不必謂之雲路鴻之漸于逵飛而過之如六鷁之/過宋都爻辭恐人以為鴻有立于逵者故繼之以其羽)
(可用為儀望飛鴻之羽于九達/之逵見其次序之足儀刑也)吉(占也六爻之占/上九為最吉)
　　　(六畫俱六九/為漸之歸妹)
　　　　(經彖辭凡六字爻辭凡八十三字術苦岸切/勝音升逵渠規切註而長知兩切迎宜慶切)
　　　　(離水力智切稹止忍切躓職利切墩音敦般/音盤和樂音洛居易以豉切少男詩照切離)
　　　　(居如字匝作納切鴥音欲之好虚到切任音/壬勝負繩證切辵丑畧切􁂅符缶切翮下革)
　　　　(切繇/音宙)
䷵(兑下/震上)○(二之四下之十二緯/三陽泰變主六三)
歸妹(此羲皇兑下震上之卦而文王名之曰歸妹婦人/謂嫁曰歸妹者少女也兑為少女而居内卦内卦)
(夫家也婦人内夫家故以入于夫家為歸震長男也而/居外卦外卦女家也卦自泰而變乾三往四成震乾父)
(沒而長子承家以兄而/嫁其妹也故曰歸妹)征凶(占也此以三四二畫言泰/之三四當位三往四四來)
(三而變歸妹則三四皆不當位/是因征行而失正也故征凶)无攸利(占也此以初上/二畫言初上雖)
(當位然上以柔居一卦之上初以剛/居一卦之下柔乗剛故亦无所利)
初九(初之畫得九/為歸妹之解)歸妹以娣(象也此為卦之初爻不取/一爻之義而統言一卦之)
(義歸妹者將歸之妹謂六五也以與妾以/其子之以同娣女弟為媵者謂六三也)跛能履(象也/履卦)
(之下體兑也六三有跛能履𦕈能視之象歸妹之下體/亦兑也初九曰跛能履九二曰𦕈能視分履卦六三之)
(二象于二爻其二象皆指六三一爻而言也兑體變震/足之中畫跛也初二為地六三在初二之上履地者也)
(六爻獨二五相應有夫婦之義六五在女家為震兄所/歸之妹九二在夫家為兑女所從之夫六三即泰之六)
(四為六五之娣泰三四相易成歸妹六四來居三女君/未歸而先至夫家比近于夫既非匹配之正无與為偶)
(如兩足而跛其一雖/能履地亦何為哉)征吉(占也六四之降為六三非正/也而為卦主故言六三如跛)
(者之能履若征行而往四上承六五之女君以同歸于/夫家則吉矣初九即泰之初九也泰初九其占征吉故)
(此爻其占亦同泰言一爻之義謂三征于四/則吉此言一卦之義謂三征于四則吉也)
九二(九居第二畫/為歸妹之震)𦕈能視(象也此象亦指六三而言離/目之中畫偏而不正𦕈也有)
(離目能視也六三歸妹之主爻然與/九二非匹配之正故象𦕈者之能視)利幽人之貞(占也/項氏)
(曰二以五為婦三雖相比非正配如兩目之𦕈其一為/九二者但當守幽人之貞以俟正配澄案履之九二其)
(占曰幽人貞吉歸妹九二/即履之九二故其占亦同)
六三(六居第三畫為/歸妹之大壯)歸妹以須(象也須賤女媵之妾也/天文有須女字或作嬃)
(楚辭女嬃之嬋媚荀陸續作嬬子夏孟京作口音義竝/同六三來自泰之六四六四于五為娣今來居三失其)
(正矣故降為須/而不得為娣也)反歸以娣(象也反謂還其舊處三若反/居于四待六五女君之歸而)
(以其娣同行則得娣之正矣漸與歸妹皆因三四之徃/來成卦然漸自否變不宜再變復為否也故九三夫征)
(不復則可憂歸妹自泰變欲令再變/復為泰也故六三反歸以娣則可喜)
九四(九居第四畫/為歸妹之臨)歸妹愆期(象也上卦震為長男九四/以震一陽為女家之主歸)
(妹之兄也四為兄五為妹九二為壻皆不得位/故婚姻不得及其時此歸妹之所以愆期也)遲歸有
時(象也雖遲其歸其歸必有/其時雖不言吉亦无凶也)
六五(六居第五畫/為歸妹之兑)帝乙歸妹(象也帝乙謂九四所歸之/妹謂六五歸妹六五即泰)
(之六五也故象與泰六五同/柔得中居尊帝女之貴也)其君之袂不如其娣之袂
良(象也君謂女君袂衣袖也良善也美也乾為衣一衣/而二袂乾三畫皆竒變其外一竒為耦者袂之象下)
(卦六三娣之袂也六五變為竒則上六為女君之袂然/必六五變為奇而後成如裁改而成之袂不如下卦六)
(三之袂固有而自成者之為善也帝女下嫁有中德不/尚外飾故其袂不如其娣之袂良娣則以容飾事人者)
(也/)月幾望(象也巽為月既朢之象六五變為剛則三四/五成巽六三當巽之下畫而為卦主娣盛亢)
(君月朢亢/日之象)吉(占也娣之袂良于君月之望亢于日六三/始上僭矣六五以己之立德為貴不計人)
(之何如也吉者自/吉爾人何與焉)
上六(上之畫得六/為歸妹之睽)女承筐无實士刲羊无血(象也女謂/上六士謂)
(初九此卦六爻惟九二六五相應成夫婦五為所歸之/妹二為歸妹之壻三四无應不得位而為成卦之主四)
(為歸妹之兄而愆其歸妹之期不得為兄之道矣三為/歸妹之娣而降居賤女之列不得為娣之道矣初上二)
(爻隂陽得位而无應此男女之守正而婚姻不成者也/有室者男女之初也于其初无室可受則不成娶故不)
(得為夫而但稱士適人者女之終也于其終无人可適/則不成嫁故不得為婦而但稱女女之嫁者非受幣不)
(交不親上卦震有筐之象上六欲從夫于三而三非陽/也陽為實无陽則无以實其筐故曰承筐无實蓋婚不)
(成而无納幣之禮也士之娶者為酒食以召鄉黨僚友/下卦兑為羊初九欲迎婦于四而四非隂也隂為血无)
(隂則无血故曰刲羊无血蓋婚不/成不饗食賓客不刲羊故无血也)无攸利(占也與彖辭/同咸恒漸歸)
(妹四卦之為男女夫婦何也曰漸者男方求女之事歸/妹者女將歸男之時以未成夫婦而名卦也咸者夫婦)
(始初相合之情恒者夫婦終久相處之道以己成夫婦/而名卦也漸歸妹皆内卦為男家外卦為女家故漸内)
(艮外巽若歸妹之内兑者歸于男家之娣也外震者主/于女家之兄也咸恒皆内卦為女身外卦為男身故恒)
(内巽外震若咸之内艮者男之下交/乎女也外兑者女之上交乎男也)
　　　(六畫俱九六/為歸妹之漸)
　　　　(經彖辭凡七字爻辭凡七十六字娣大計切/跛波可切𦕈彌小切𬒮彌世切幾讀作既刲)
　　　　(苦圭切註少詩照切長知兩切/媵以證切亢苦浪切饗食音嗣)
䷶(離下/震上)○(三之四下之十三緯/三陽泰變主六二)
豐(此羲皇離下震上之卦而文王名之曰豐/豐盛大也雷電交至聲光赫奕盛大之義)亨(占也盛/大之時)
(百嘉所/聚也)王假之(象也假至也王假之者就諸侯之國而/言有王者至其國也外震象諸侯内離)
(為日象王離日下照居内為主蓋天子廵守侯國入其/國内而為主所謂天子无客禮也離入居下有明入地)
(中太陽下同萬物之疑故彖/辭特以天子適諸侯取義)勿憂(占也盛大之時當豫/憂其衰徴戒以勿憂)
(者當有道以常保其盛大不可/徒憂而已能持滿則可不憂也)宜日中(象也盛大之時/如日之中宜常)
(如此不可令/其過中也)
初九(初之畫得九/為豐之小過)遇其配主(象也配主謂六二隂陽之/合曰配主者六二為卦之)
(主爻/也)雖旬无咎(占也旬十日也離初納己卯離二納己/丑為一旬初二非正應而以近比相遇)
(不可以久然淹留十日亦无咎也但不可過旬之外凡/卜筮吉凶以一旬之内為斷過旬則再卜再筮矣故于)
(初二之遇亦以/一旬為限節也)往有尚(占也往謂往二遇者彼此不相/求適然邂逅而已非應往而有)
(遇也初二皆无應則固可相配合尚謂配合在己上者/初徃求合于二則二在其上而為之配故曰徃有尚)
六二(六居第二畫/為豐之大壮)豐其蔀(象也蔀障蔽之物五天之位/也日麗乎天而九四一竒畫)
(在天之下/如障蔽然)日中見斗(象也二之應位在五如麗天之日/離之中畫在二為照地之日日麗)
(天中而光照地上故二象日中九四為蔀障蔽麗天之/日而地上无光日暗則星見故日中而見斗也斗北斗)
(七星星之大而易見/者震仰盂有斗象)往得疑疾(占也疑疾如樂廣之客/見杯中蛇影遂致疾蓋)
(因疑而得疾也凡陽者无疑暗則多疑麗天之日不明/則照地之日无光二既昏暗故不可以往往則必得心)
(疑之/疾也)有孚(占/也)𤼵若(占之意也二若不往則有四三之陽/自來孚而𤼵其昏暗𤼵如𤼵蒙之𤼵)
(謂徹去/其蔀也)吉(占也初九待二來遇則二失正往合于二則/初得中故初不宜待而宜往待則有過旬之)
(咎往則有尚也六二往求于三四則此失中待三四來/孚則彼得中故二不宜徃而宜待往則有心疑之疾待)
(則有孚/而吉也)
九三(九居第三畫/為豐之震)豐其沛(象也陸氏曰沛或作斾澄案/古字通用斾旛幔之屬凡陽)
(畫連亘不開皆象障蔽之物故四為蔀三為斾四既為/蔀障蔽日明三又為斾在蔀之下重障蔽之則明者愈)
(暗/)日中見沬(象也沬斗下小星也震象斗三在震下斗/下之星也暗未甚則但見大而易見之星)
(見斗是也暗愈甚則雖小而/難見之星亦見見沫是也)折其右肱(象也三四五互/兑為右為肱五)
(亦為肱右肱謂六五也六五當兑上畫兑為毁折故曰/折五如日之在天中四與三重蔽五之明不能照下故)
(二當日中而无光二卦主也既蔽五/之明如人之折其右肱而不可用也)无咎(占也四之蔽/重三之蔽輕)
(蔽五非専三之咎/故在九三為无咎)
九四(九居第四畫/為豐之明夷)豐其蔀(象也與六二同蔀者正指九/四而言故于此爻又言其象)
日中見斗(象也與六二同日中謂六二斗者震象卦因二/四相易而成此二象故二爻之辭同剛自二)
(往四為蔀而蔽五之明故/二當日中昏暗而見斗也)遇其夷主(象也二豐之主爻/為四所障蔽而昏)
(暗二之明在天為四所傷也四變為柔成明夷故四以/二為夷主謂遭傷之主也四若下與夷主遇則剛柔相)
(易豐轉為泰蔀/徹而明不傷矣)吉(占也為/泰故吉)
六五(六居第五畫/為豐之革)來章(象也來謂下求四五四皆无應/五之柔若下求四之剛則隂陽)
(相間而成章/故曰來章)有慶譽(占也隂下從陽是庸愚從賢智既/有福慶歸于己而又有名譽聞于)
(人/也)吉(占也有慶有/譽所以吉也)
上六(上之畫得六/為豐之離)豐其屋(象也上六柔變為剛蓋覆于/上如屋又居極髙之地有崇)
(大其屋/之象)蔀其家(象也上變為剛則六五當離之中畫在/上之内為家九四障蔽于其下為蔀故)
(曰蔀/其家)闚其户闃其无人三嵗不覿(象也五中虚象户三/居人位與上應為其)
(家之人然隠藏于下為九四之蔀所隔而不得見上故/自外而居其户則其家内闃其无人覿見面也九三深)
(藏于内雖三嵗之久亦不能與/上六相見有障隔故也三震數)凶(占/也)
　　　(六畫俱六九/為豐之渙)
　　　　(經彖辭凡十字爻辭凡八十八字假庚白切/蔀普茍切沛與斾同莆蓋切沬音妹闚苦規)
　　　　(切闃苦鵙切註守詩又切令離丁切斷廷亂/切星見賢遍切餘竝如字易見以豉切旛孚)
　　　　(煩切幔莫半切相間/居限切覆孚豆切)
䷷(艮下/離上)○(七之三下之十三緯/三隂否變主六五)
旅(此羲皇艮下離上之卦而文王名之曰旅旅者衆處/于外之名凡家居者入而舉火于内旅寓者止而舉)
(火于外晝食夜宿皆欲憑髙見逺毎/依山而舉火故山上有火為旅之義)小亨(占也小亨小/者亨也六五)
(為旅之主五隂也故曰小/以其得中而順于剛故亨)旅貞吉(占也内艮為止外離/為麗為明止宿而麗)
(于明處旅中之正主事者如此則吉此蓋指九三/而言彖辭之占吉而爻辭之占厲取義各不同也)
初六(初之畫得六/為旅之離)旅𤨏𤨏(象也此旅字无所指名于旅/初之時泛言處旅之道爾𤨏)
(𤨏細碎貌六為隂小初又卑/下小之又小者也故曰瑣瑣)斯其所取灾(占也旅貴乎/得衆旅而𤨏)
(𤨏則失衆心此/其所以取灾也)
六二(六居第二畫/為旅之鼎)旅即次(象也旅謂六五也旅因三五/相易而成卦六五上卦之主)
(九三下卦之主卦中稱旅者六五與九三也旅以應位/為次六二者上旅六五之次上九者下旅九三之次也)
(六五下就六二既得中又/得位次舍之最善者也)懐其資(象也懐謂懐藏而不/失資者財貨也巽為)
(利二三四/互巽資也)得童僕貞(象也艮少男童也艮中畫為童僕/之能正主事者有宿止之地有資)
(用之財有幹事之童僕六五之/旅得六二為次而諸美具焉)
九三(九居第三畫/為旅之晉)旅焚其次(象也旅謂九三其次則上/九也上九為九三之次而)
(在離火之上/故為焚其次)喪其童僕貞(象也否卦六居三當互艮中/畫為童僕之貞者否變為旅)
(則艮之中畫去三而就五/是喪其童僕之貞者矣)厲(占也處旅不善而/居下之上危地也)
九四(九居第四畫/為旅之艮)旅于處(象也此旅謂六五也九四乃/六五比近依乗故曰于處處)
(謂暫時居處/非其次舍也)得其資斧(象也互巽為資巽木連離兵為/斧斧者行旅所用以析薪斬伐)
(者也周公東征/有破斧之詩)我心不快(象也我謂五也卦主故稱我/五之位為心依乗近地而處)
(有資有斧亦云可矣然所依者居柔之剛非正位也豈/心之所樂哉故我心不快必若六二之得正位乃為得)
(所安之/次舍也)
六五(六居第五畫/為旅之遯)射雉一矢亡(象也雖為雉乾之剛象/矢以卦變言六上居五)
(變乾為離射而得雉也乾之三陽一下居三三矢/而亡其一也朱子曰亡如秦无亡矢遺鏃之亡)終以
譽命(占也六五之旅始者乾以射取文明之柔而不免/亡矢中實之陽及其終也即應位之次則有二之)
(譽有五之命羈旅之中名譽未易得命令未易行人/之譽歸于己巳之命行于人旅而能兼之者蓋鮮矣)
上九(上之畫得九/為旅之小過)鳥焚其巢(象也上變為柔成小過有/飛鳥之象三四為鳥身而)
(三之位與上應鳥蓋指九三也二三四互巽為木五上/在巽木之上象鳥巢在木杪六五耦畫巢之中空處上)
(九竒畫巢之上覆也當離火之上畫為火焚其巢上奇/變為耦象巢被火焚而毁其上覆九三為旅人則上九)
(為旅之次九三象鳥則上九為鳥之巢/上九之焚其巢即九三之焚其次也)旅人先笑後號
咷(象也旅人九三也三居六畫卦之人位兑為笑離為先/號咷同人離在下五變為柔三四五互兑在上故為)
(號咷而後笑此旅卦三四五互兑在下離在上故為先/笑後號咷蓋九三先在下而未遭焚則笑後就上而遭)
(焚則/號咷)喪牛于易(象也小過坎之複體象輿離為牛在前/有旅人以牛服車之象上既變為柔失)
(離體為喪牛上一卦窮處疆埸之/象旅人喪其服車之牛于境外也)凶(占也喪失其牛則/无以挽資糧之重)
(車而不可行矣所謂凶也此卦六畫惟六五九三為旅/人初言其時二四上言其地五本失位而以大二為次)
(則得位三本得位而以上九為次則失位蓋處旅之道/宜柔不宜剛五柔而中三剛而過是以五得財得人而)
(譽命三既无可居/又不可行而凶也)
　　　(六畫俱六九/為旅之節)
　　　　(經彖辭凡六字爻辭凡七十六字喪息浪切/卦内及下卦同射食亦切于易音亦註少男)
　　　　(詩照切所樂音洛未易以豉切鮮/悉翦切空處昌據切上覆孚豆切)
䷸(巽下/巽上)○(五之五下之十四經/八純長女主六四)
巽(此羲皇巽下巽上之卦而文王亦名之/曰巽巽入也一隂入伏于二陽之下也)小亨(占也卦/以二隂)
(為主故其占/為小者亨也)利有攸往(占也柔在内剛在外内柔往/外順從于陽故利有攸往)利
見大人(占也二五陽剛居中陽為大中/為人位大人也故利見大人)
初六(初之畫得六/為巽之小畜)進退(象也巽為進退不果隂欲進而/從于陽又欲退而安于下疑而)
(不決/也)利武人之貞(占也武人質柔而位剛又依附外剛/以為強如人之被甲胄執戈兵六居)
(初比九二二人位也初以二之剛為己之強故曰武人/剛強自治然後能果決而上進以從陽故利武人之貞)
九二(九居第二畫/為巽之漸)巽在牀下(象也初耦二竒有牀之象/巽為卑伏而入于下指初)
(六而言牀者二也初在二/下卑伏而入于下之象)用史巫紛若(占之象也史作/䇿以告神巫歌)
(舞以事神皆卑下順承以求神者也紛若多也卦之名/巽本取二柔之卑伏者言然巽之時陽亦當卑巽故陽)
(爻亦以巽為善蓋陽為隂所順從亦必以卑巽待之若/剛強自處非所以懐柔順服之人也二剛而得中又居)
(柔故亦能卑巽二之位與五應與三比卑巽以同于在/上比應之陽如人之卑巽以事神然既能巽于在己上)
(者則亦能巽于/在己下者矣)吉(占也能巽于上則/能巽于下而吉也)无咎(占也不當位/宜有咎得中)
(故无/咎也)
九三(九居第三畫/為巽之渙)頻巽(象也三變為柔則下卦成坎三/當下卦之終水之盡處也為頻)
(于水之象九三以剛居剛非能卑巽者當下/卦之終而變為柔猶頻于水而後能巽也)吝(占也頻/而後巽)
(故/吝)
六四(六居第四畫/為巽之姤)悔亡(占也无應承乗皆剛當有悔/也能上從于陽故其悔亡)田
獲三品(象也四上卦之地田也獵者所獲一為乾豆以/奉宗廟一充君庖一頒徒御遍及上下四順從)
(于上下之陽如獵于田者之獲三品而遍/及上下也上宗廟五君下之二三徒御也)
九五(九居第五畫/為巽之蠱)貞吉(占也剛巽乎中正/故正主事則吉)悔亡(占也无/應宜有)
(悔中正/故亡)无不利(占也剛而中正故/于事无所不利)无初有終(占也下比/于柔故无)
(初上同于/剛故有終)先庚三日後庚三日(占也先于庚之三日者/丁也後于庚之三日者)
(癸也巽之主爻六四為西方庚辛故先後自庚而數二/三四互兑納丁三四五互離納癸離納己又納癸者己)
(為日之體朔日子時日/會月于癸故又納癸也)吉(占也筮日則丁/癸吉皆柔日也)
上九(上之畫得九/為巽之井)巽在牀下(象也四耦五奇亦有牀象/巽謂六四牀者五也六四)
(在五之下巽在牀下也四卑伏以從上二陽猶初之卑/伏以從下二陽也故其象同然二能有初之巽而上不)
(能有四/之巽也)喪其資斧(象也下巽為資互離為兵貫于巽木/之上為斧自初至五資斧也而上處)
(其外不能有之/是喪其資斧也)貞凶(占也如此而正/主事則凶也)
　　　(六畫俱六九/為巽之震)
　　　　(經彖辭凡十一字爻辭凡七十字先/庚悉薦切註乾豆音干而數色主切)
䷹(兑下/兑上)○(二之二下之十四經/八純少女主上六)
兑(此羲皇兑下兑上之卦而文王亦名之曰/兑兑説也一柔見于二剛之上而説也)亨(占也程/子曰物)
(莫不説而與/之是以致亨)利貞(占也利正主事者防/非道邪諂之説也)
初九(初之畫得九/為兑之困)和兑(象也六畫惟初不比隂柔與九/二相説二陽相比説道之善故)
(曰和和者中節而无所乖戾也兑之説/以三上二柔言也而四剛畫亦取説義)吉(占/也)
九二(九居第二畫/為兑之隨)孚兑(象也二以中/實孚于三也)吉(占/也)悔亡(占也比/柔當有)
(悔以誠心待小人則小人/无所用其姦故其悔亡)
六三(六居第三畫/為兑之夬)來兑(象也三不中正下求説于二故/曰來兑小人以諂説媚君子者)
(也/)凶(占/也)
九四(九居第四畫/為兑之節)商兑(象也商度量也與周書商賚九/章商工商除之商同義四下比)
(三柔上承五剛皆其所説/故商度其所説而未定)未寜介疾有喜(占也未寜者/未定也四與)
(五同體同德始雖商度未定終能舍三説五介疾者介/乎上下之疾有喜者疾安也未寜之疾安謂无復有不)
(定之/意也)
九五(九居第五畫/為兑之歸妹)孚于剥(象也五之中實孚于上猶二/之孚于三也然隂者在下之)
(物居于極上者剥陽已盡而後能至上/也五之孚于上者孚于剥陽之隂也)有厲(占也君子/誠心待小)
(人然小人未必无害君子之心也故有有厲之/戒有厲者今未厲也言其有則不可不知戒也)
上六(上之畫得六/為兑之履)引兑(象也説至于上可以已矣樂不/可極也隂柔但知以説為事于)
(説之終又引而長/之豈君子之説㦲)
　　　(六畫俱九六/為兑之艮)
　　　　(經彖辭凡四字爻辭凡三十八字註説音曰/見賢遍切中節貞仲切度量待洛切舍三音)
　　　　(捨无復扶豆/切樂音洛)
䷺(坎下/巽上)○(六之五下之十五緯/三隂否變主九二)
渙(此羲皇坎下巽上之卦而文王名之曰渙渙散也/離也水凝結而氷合風渙散之則氷釋而離也)亨
(占也二五剛中故亨蔡/氏曰二與四交用故亨)王假有廟(象也五為王三四五/互艮為宗廟九五當)
(互艮之上象王者祭祀而至于宗廟之中也案萃卦渙/卦皆言王假有廟蔡氏曰人生則神氣聚死則神氣散)
(朱子曰祖考之精神既散/王者當至廟以聚之也)利涉大川(占也卦有舟象故/繋辭下𫝊舟楫之)
(利以濟不通/取諸渙也)利貞(占/也)
初六(初之畫得六/為渙之中孚)用拯馬壯(象也坎水在下風渙之于/上此氷凍将釋之初也氷)
(凍合則車行其上氷將釋而不疾馳則陷矣故用以拯/渙必馬壮也坎馬在後二三四互震馬在前與明夷六)
(二/同)吉(占/也)
九二(九居第二畫/為渙之觀)渙奔其机(象也否之三陽聚處于上/四之一陽降而居二乃成)
(坎體坎為輿二在坎輿中如車中之有机是為渙/散之時而奔就其居中之机也凡乗安車用机)悔亡
(占也陽居隂位陷隂中宜有悔/也得所依倚而安故其悔亡)
六三(六居第三畫/為渙之巽)渙其躬(象也四于人之體為躬否九/四之剛乃六三之柔所比近)
(者如人下體之股比于上體之躬也否之九自四/降二而為渙則四躬與三股相離矣故曰渙其躬)无悔
(占也躬自去四而就三/非三之過也故无悔)
六四(六居第四畫/為渙之訟)渙其羣(象也其羣謂初六六三也否/卦三隂同處于下為羣二之)
(一隂去二升四離其初三隂柔之羣故曰渙其/羣蔡氏曰言散其同類之私羣而上同乎五也)元吉(占/也)
(上同剛中正之五其德/之所以為元而吉也)渙有丘(象也三四五互艮為山/四山之半為丘六自二)
(升四是渙散其羣而有/此丘也故曰渙有丘)匪夷所思(象也四上同于五自/五言之則曰四自二)
(升而有丘匪遭傷夷者也乃吾所思者爾卦之五畫俱/變而惟四之一畫不變則為明夷故曰匪夷四上同于)
(五而五當心位故/四為五之所思也)
九五(九居第五畫/為渙之蒙)渙汗其大號(象也巽為風大塊噫氣/作則萬竅怒號陽為大)
(大號者風也五者心之位汗者心之液風中于心以汗/而散由中心浹于四體則散矣故曰渙汗其大號巽風)
(命令之象王言自中心而𤼵為命令以徧及于四方猶/風之自中心而散為汗液以周浹于四體也不言風而)
(曰其大號猶屯九五/不言兩而曰其膏也)渙王居(象也居如居貞之居言處/而不去也五上卦之中王)
(之位也王之命令當如風之散于四方而王之位則當/常居于中渙王居者在渙之時唯王居中而不渙也若)
(出居于鄭居于狄泉居于成周者不得居/中而居于外王位之渙也豈宜見此事哉)无咎(占也渙/之時惟)
(王獨居于中而/不渙則无咎也)
上九(上之畫得九/為渙之坎)渙其血(象也上應三三坎體之隂血/也上居渙之終去三逺為渙)
(其血之象謂血之凝聚結/毒為害而今渙散之也)去逖出(象也逖逺也上去三/逺猶人去其禍害而)
(逺出則禍害/不能及之也)无咎(占/也)
　　　(六畫俱六九/為渙之豐)
　　　　(經彖辭凡十二字爻辭凡五十八字假庚白/切號平聲逖徒歴切註下𫝊直戀切噫于界)
　　　　(切風中/貞仲切)
䷻(兑下/坎上)○(二之六下之十五緯/三陽泰變主九五)
節(此羲皇兑下坎上之卦而文王名之曰節節猶竹節之/節有分限而不可踰越也澤之上有水其所容受有)
(限則故/曰節)亨(占也九五/剛中故亨)苦節(象也苦火之味初至五肖離/上六節之極離火之所熏烝)
(故其象為苦節苦/節者節之太過也)不可貞(占也節貴乎得中乃可以/正主事太過則不可貞矣)
初九(初之畫得九/為節之坎)不出户庭(象也初變為耦象户二在/户前為庭二之剛畫窒塞)
(于前不/可出也)无咎(占也當節之初守正/于内而不出故无咎)
九二(九居第二畫/為節之屯)不出門庭(象也二變為柔成震震者/艮之倒體有門闕之象三)
(四在二前為門外之庭畫皆耦而无所窒礙出三四則/上合于剛中正之九五矣九二以敵應不相與故不出)
(門/庭)凶(占也可出而不出/不合時宜故凶)
六三(六居第三畫/為節之需)不節若則嗟若(象也六三不中正雖/或有不節之事然居)
(澤之上有所限止而兑口有能嗟之象三/節而能嗟與泰侈而不自知其非者異矣)无咎(占也以/不節為)
(嗟故/无咎)
六四(六居第四畫/為節之兑)安節(象也節上三爻皆能節者蓋澤/之止水有限止故也四承中正)
(之五所居得正安于節而无所/強勉者坤體之隂靜重故能亨)亨(占也承上/得正故亨)
九五(九居第五畫/為節之臨)甘節(象也五變為柔成坤坤為土土/之味甘故為甘節甘者樂易而)
(无難苦/之謂)吉(占/也)往有尚(占也下雖无應于二然有六四徃/外承上而與己配合故曰徃有尚)
(凡爻辭言往皆謂内往外然有此往彼者亦有彼往此/者屯六四往吉初往四也睽上九往遇雨三往上也此)
(之往有尚/四往五也)
上六(上之畫得六/為節之中孚)苦節(象也上六變為剛則六畫成複/體之離離為火火味苦居節之)
(極而又變為剛節之/太過者也故曰苦節)貞凶(占也節之太過/正主事則凶)悔亡(占也苦/節雖有)
(悔然能過于節禮與其/奢也寜儉故其悔亡)
　　　(六畫俱九六/為節之旅)
　　　　(經彖辭凡七字爻辭凡四十六字註/強勉其兩切樂易上音洛下以豉切)
䷼(兑下/巽上)○(二之五下之十六緯/八純離變主六四)
中孚(此羲皇兑下巽上之卦而文王名之曰中孚中謂/二五此以實感而彼應之曰孚二五剛實居中以)
(中心之實感人而三四二柔皆孚應之風/感于上則澤之浪遄應于下其信不渝也)豚魚(象也豚/魚澤中)
(之物似猪俗謂江豚澤將有風則浮出水面有南風則/口向南有北風則口向北舟人稱為風信唐人詩曰江)
(豚吹浪夜還風風澤之卦故取/以為象中實之孚其信如豚魚)吉(占也信如豚/魚則吉也)利涉大
川(占也巽木在兑澤之/上卦體中虚有舟象)利貞(占也四為卦主得/位而承五之中)
初九(初之畫得九/為中孚之渙)虞吉(象連占也初居澤之内如澤之/虞人近孚于九二之中不逺交)
(于外専守其職不/變其志所以吉也)有他不燕(占也有他謂外應四也若/不專孚于九二而又有他)
(志則不/安矣)
九二(九居第二畫/為中孚之益)鳴鶴在隂其子和之(象也二三四互/震為鳴為鶴二)
(隂位澤之中山之下幽隠之處故曰在隂子謂六三陽/大隂小九二陽也鶴之大者六三隂也鶴之小者故二)
(為鶴而三/為鶴之子)我有好爵吾與爾靡之(象也我六四也四中/孚之主故稱我好爵)
(猶曰尊爵謂九五也天下有達尊三爵一齒一德一德/之尊者稱其人為懿德詩言好是懿德是也爵之尊者)
(稱其人為好爵此言我有好爵是也猶詩言我有嘉賓/也九五位在六四之上故六四稱之為好爵猶儀禮士)
(稱大夫為異爵也吾亦謂六四爾謂九二也靡與縻通/謂係戀之也四與五相孚二與五同位亦以中實相孚)
(故設為六四卦主與九二言我有九五之好爵我與爾/之心同向慕之鶴鳴子和二得三之孚也吾與爾靡之)
(四與二共/孚于五也)
六三(六居第三畫為/中孚之小畜)得敵(象也敵謂與己同等者也/三與四同為隂柔敵也)或
鼓或罷或泣或歌(象也三與四二柔雖同類然其志不/同而相反三鼔四罷四泣三歌三居)
(剛互震之中畫震動故為鼔又兑口也故為歌四居柔/互艮之中畫艮止故為罷四多懼又離目也故為泣四)
(得正而上孚于五矣三不實/而欲四之孚故四不來孚也)
六四(六居第四畫/為中孚之履)月㡬朢(象也巽為月既朢之象六四/當巽下畫為中孚之主隂之)
(得位得時者也其/盛如既朢之月)馬匹亡(象也二三四互震為馬四與/三同類而不孚于三下絶其)
(類而上孚于五如/馬之亡其儔匹)无咎(占也當位而孚于/中實之君故无咎)
九五(九居第五畫/為中孚之損)有孚(占也有/四之孚)攣如(占之象也四孚于/五固結不解如攣)
(其手象與小/畜九五同)无咎(占也中實而得人/之孚如此故无咎)
上九(上之畫得九/為中孚之節)翰音登于天(象也巽為雞雞曰翰音/謂其羽有文采而能鳴)
(也豚魚知風鶴知夜半雞知旦皆物之有信者故中孚/彖爻取三物為象上九天之位也雞飛類之走鳴于地)
(上以孚于人者欲其音/登徹于天則非所能矣)貞凶(占也項氏曰巽雞之翰音/而欲效澤鳥之鳴登聞于)
(天愈久/愈凶)
　　　(六畫俱九六為/中孚之小過)
　　　　(經彖辭凡十一字爻辭凡六十六字和胡卧/切靡忙皮切罷音皮幾讀作既攣力圓切翰)
　　　　(侯案切註好/是虚到切)
䷽(艮下/震上)○(七之四下之十七緯/八純坎變主九四)
小過(此羲皇艮下震上之卦而文王名之曰小過小謂/隂也為卦隂倍陽半二陽陷于四隂隂過而陽不)
(及故曰/小過)亨(占也蒙卦名小字言/小者過盛故小者亨)利貞(占也亦蒙小字言/利于小者正主事)
(也/)可小事不可大事(占也小人可小知而不可大受也/隂柔小人但可以為小事非陽剛)
(君子則豈可/以當天事哉)飛鳥遺之音不宜上宜下(象也小過者隂/柔小人過盛而)
(得志之時也陽剛君子衰微不得志彖辭上三占既皆/為隂柔小人言矣此之象及下文之占乃為陽剛君子)
(謀也卦有飛鳥之象三四二陽鳥之身也上下四隂飛/之巽也音者鳥鳴之聲遺者鳥飛過而其鳴聲遺留于)
(人耳也陶詩曰來鴈有遺聲凡動物飛類屬陽聲音亦/屬陽飛鳥遺之音指二陽而言隂強過盛陽弱不及君)
(子其可知進而不知退乎若飛鳥然其飛鳴而過也不/宜自下而趨上但宜自上而趨下上則進為盛隂所忌)
(易以取禍下則退就卑處可以全/身也至哉聖人處憂患之道乎)大吉(占也大者陽剛/君子也小過之)
(時大者非可以吉惟善于自處能辭尊而居卑勇退而/不進如鳥音之下而不上則大者可吉此君子不得志)
(之時轉凶為/吉之道也)
初六(初之畫得六/為小過之豐)飛鳥以凶(象連占也卦以二陽象飛/鳥擬君子此飛鳥謂九四)
(也過盛之隂傷不及之陽其為正應者乃為敵讎也故/初六害九四者也上六害九三者也九四之凶以初六)
(而凶/也)
六二(六居第二畫/為小過之恒)過其祖遇其妣(象也六五過其祖而/六二遇其妣也陽在)
(己上者父也在父之上者祖也隂居尊位者妣也故六/二之視九三猶父也視九四猶祖也而六五與九四同)
(在上體祖之妣也祖之妣處九四之上過其祖也過之/者六五其祖之其指六二而言祖者九四也六二六五)
(雖非正應然隂過之時以柔中相合故六二往與六五/遇所遇者過其祖之妣也遇之者六二其妣之其指九)
(四而言妣者六五也六五之為妣也過其祖/而上居二之應位故二得以上應而遇其妣)不及其君
遇其臣(象也六二不及其君而六五遇其臣也下卦艮/九三艮之君也六二君之臣也君之臣處九三)
(之下不及其君也不及之者六二其君之其亦指六二/而言君者九三也六二徃合六五故六五得與六二遇)
(所遇者不及其君之臣也遇之者六五其臣之其指九/三而言臣者六二也六二之為臣也不及其君而下居)
(五之應位故五得/以下應而遇其臣)无咎(占也二五當隂過之時而无害/陽之事得中故也五中而不正)
(二中而正故其爻/辭比六五尤善)
九三(九居第三畫/為小過之豫)弗過(象也過謂踰越也九三弗過上/六也九三與上六正應然陽不)
(及之時豈可踰越于隂上六在上體九三/在下體而不敢上進以就正應是謂弗過)防之(象也惟/當如扞)
(水之防以隄備上六俾不能為己害斯可矣防之扞水/内不得出外不得入則在内者可以避害而在外者不)
(能加害也九四陽畫連/亘在前象扞水之防)從或戕之(象也若往從上六則/或為其所戕害矣)
凶(占也往從上則/凶不往可也)
九四(九居第四畫/為小過之謙)无咎(占也无九三之/凶者以居柔也)弗過(象也九四/弗過六五)
(也九四上與六五比然初六内卦之下九四外卦之下/同在下位不敢踰越而上合于五是謂弗過項氏曰九)
(三九四二爻為隂所過非/能過人者也故皆曰弗過)遇之(象也下與初六為應惟/當與初六遇而已與初)
(六遇則是退居至下之位也不上而下則/免為初六所害矣彖所謂不宜上宜下也)往厲必戒(占/也)
(若上往合五則危必/當戒之不可往也)勿用永貞(占也不但不可往五雖/長永正主事于四之位)
(亦不可惟退而下就初之位其庶/乎大概小過之時陽但宜處下也)
六五(六居第五畫/為小過之咸)密雲不雨自我西郊(象也九四六五/得坎之上體又)
(有九三一陽重蔽其下如雲之密然坎之下畫塞而不/通則隂上而不下故不雨所以然者九四為主爻陽弱)
(隂強故隂陽不和不能成雨我西郊謂四也四為西又/互兑體故曰西郊郊者以其在内卦之外也蓋九四不)
(上合六五何望乎隂/陽之和而成雨哉)公弋取彼在穴(象也公謂四彼謂/初在穴謂初在坎)
(穴之内四與初應猶弋而取彼在穴之物/蓋言四但下取彼初而不上取此五也)
上六(上之畫得六/為小過之旅)弗遇(象也上六弗/與九三遇也)過之(象也謂過越/九三而居極)
(髙之位小過者隂過陽不及故九三之弗過弗能過上/六也此云過之上六過九三也九四之弗過弗敢過六)
(五也六二云過其祖六五過九/四也皆隂能過陽陽不過隂也)飛鳥離之(象也九三為/飛鳥離麗也)
(詩曰鴻則離之上六變為剛成離離象網罟使九三處/下猶或可避其害儻趨髙應上如鳥之上飛沖天則離)
(于上六之/網中矣)凶(占也初六害九四然九四宜應初六上六/害九三而九三不宜應上六蓋隂過之時)
(陽剛不宜上宜下九四下應初六則是退于卑下而/可免凶九三上應上六則是進于髙亢而必致凶也)是
謂灾眚(占也灾謂禍灾眚謂過眚灾由己取眚非己致/單言眚者非己所致之眚灾眚者由己所致之)
(眚也九三剛居剛不退居于下以避禍乃進趨乎上以/取禍其凶乃己所自致也此卦初六與九四九三與上)
(六兩爻之辭皆相表裏然初六之以凶其辭若急至九/四曰无咎曰厲曰勿用則其辭緩何也九三之或戕其)
(辭猶疑至上六曰離之曰凶曰灾眚則其辭決何也蓋/隂柔過盛陽剛但宜下退不宜上進四居柔則能下也)
(三居剛則好上也下則凶或可免上則凶不可免矣此/初四之辭所以先急而後緩三上之辭所以始疑而終)
(決與嗚呼陽剛有不幸而際斯/時者可不知所以自處之道哉)
　　　(六畫俱六九為/小過之中孚)
　　　　(經彖辭凡一十四字爻辭凡八十字註為隂/為陽云偽切易以以豉切卑處昌據切好上)
　　　　(虚到切失/與音余)
䷾(離下/坎上)○(三之六下之十八經/三陽泰變主六二)
既濟(此羲皇離下坎上之卦而文王名之曰既濟濟者/渡水已竟之名二物相資相成亦曰濟此卦取水)
(火相成之義水性下以金盛水于上則水不滅火火性/上以木𫝊火于下則火能熱水水上火下已能成烹餁)
(之功故/曰既濟)亨小(占也小謂隂柔也既濟以二為/主爻其亨者隂柔也故曰亨小)利貞(占也/六爻)
(皆得位故六二主/爻利于正主事)初吉(占也謂内卦六二也柔/居離明之中故初則吉)終亂(占/也)
(謂外卦上六也柔居/坎險之極故終則亂)
初九(初之畫得九/為既濟之蹇)曳其輪(象也二三四互坎為輿為/輪初在輿後曳之者也)濡
其尾(象也坎又為狐初在狐之後尾/之象也在水之下濡之象也)无咎(占也既濟之/初可以濟而)
(守正不遽進也如車將濟水而曵其輪狐將/濟水而濡其尾雖不遽濟而終可濟故无咎)
六二(六居第二畫/為既濟之需)婦喪其茀(象也二五相應猶女之将/從夫而需待未行坎輿為)
(婦所乘之車茀者車後蔽也初在二後而不/遽進如車喪失其後蔽而不行故曰喪其茀)勿逐七日
得(象也居中守正終必可得故喪茀不待追尋七日/之後自得之則可行矣二變為剛成乾七乾數)
九三(九居第三畫/為既濟之屯)髙宗伐鬼方(象也髙宗商之賢君武/丁也商頌言髙宗伐荆)
(楚荆楚南方之國好巫鬼故曰鬼方伐之者離為戈/兵也九三離之終南方之窮處也故象鬼方之國)三
年克之(象也髙宗指九五而言自五來三歴三畫三又/坎數也為三年克之之象此乃伐逺國久而後)
(勝之/占)小人勿用(占也小人得此占則/不可用故戒以勿用)
六四(六居第四畫/為既濟之革)繻有衣袽(象也漢制裂帛邊繻頭以/為闗門符信繻帛之未成)
(衣者袽衣之已成而敝壊者四已過既濟之半/凡事過半則有將敗壊之理猶繻之必為袽也)終日戒
(象也終日戒者慮其必至于此也下卦離為日/五為日中之時四為將昃之時將昃則漸終矣)
九五(九居第五畫為/既濟之明夷)東鄰殺牛不如西鄰之禴祭實受
其福(象也初為東二與之鄰東鄰謂六二也離為牛四/為西五與之鄰西鄰謂九五也禴夏祭五于時為)
(夏四時之祭夏祭最薄六二當一卦之中有殺牛之盛/祭九五當過半之後但有夏禴之薄祭然六二雖中正)
(柔豈能自濟也必九五之剛中正應之乃能/成既濟之功故五祭雖薄而二實受其福也)
上六(上之畫得六為/既濟之家人)濡其首(象也上于人之體為首未/濟取象于濡上六居坎險)
(之終濟水而將及岸也然隂之柔/弱如人之濟水將及岸而濡其首)厲(占也雖不至/溺死亦危矣)
　　　(六畫俱九六為/既濟之未濟)
　　　　(經彖辭凡十字爻辭凡六十八字喪息浪切/茀分勿切繻音需袽音如註盛水時征切好)
　　　　(巫虚/到切)
䷿(坎下/離上)○(六之二下之十八經/三隂否變主九二)
未濟(此羲皇坎下離上之卦而文王名之曰未濟火/上水下不相為用未能成烹飪之功故曰未濟)亨
(占也六五柔/得中故亨)小狐汔濟(象也三四五互坎為狐剛大柔/小以六五隂柔故曰小狐汔幾)
(也言幾及于上也井卦之水在九五井口之中未出上/六井口之外則曰汔至未濟之狐在六五坎水之中未)
(登上九水外之岸故曰汔濟蓋六五狐之前體也若至/上九則為出水登岸矣未至上九則是幾于濟而猶未)
(濟也諸家説以下卦之坎/為狐者于辭義皆不協)濡其尾(象也初六連九二在/互坎之後象小狐之)
(尾在前水之内後水之中故濡狐身向前幾/于濟矣而其尾在後濡于水中則不能濟)无攸利(占/也)
(將濟未濟/故无所利)
初六(初之畫得六/為未濟之睽)濡其尾(象也此即彖辭所謂/小狐之濡其尾者)吝(占/也)
九二(九居第二畫/為未濟之晉)曳其輪(象也三四五互坎為輪二在/其後為曳輪君子難進之象)
貞吉(占/也)
六三(六居第三畫/為未濟之鼎)未濟征凶(占也六三居險極宜于奮/𤼵而尚在險中是渡水而)
(猶未濟所濟尚未盡于險則未可行/于陸也未濟而其才弱故行則凶)利涉天川(占也六/三變為)
(剛則二三四成乾上卦變為坎矣而乾健在後能進而/前故利涉也李氏曰蓋濟者可以水浮而不可以陸走)
(也/)
九四(九居第四畫/為未濟之蒙)貞吉(占也四陽剛比柔中/之五故正主事則吉)悔亡(占也/陽居)
(隂宜有悔得/所比故悔亡)震用伐鬼方(象也四變為柔二三四成震/震謂動其奮𤼵如雷之震也)
(有離之戈兵為伐居離下畫之陽故為鬼方既濟伐鬼/方九三為天子而伐之也未濟伐鬼方九二為諸侯而)
(伐之也震/諸侯象)三年有賞于大國(象也天子伐而三年克之/者天子之兵勝也諸侯伐)
(之而有賞于大國者用兵有功而受賞于天子也大國/謂天子之國指五而言五陽位為大九四變為柔三四)
(五成坤/為國)
六五(六居第五畫/為未濟之訟)貞吉(占也六五柔中/故正主事而吉)无悔(占也得中/故雖不當)
(位而无悔視九四/之悔亡為尤善也)君子之光(象也君子謂九二離日在/天下照地上光被于九二)
(而為九/二之光)有孚(占也九二為正應/而孚于六五也)吉(占也六五下光于九/二而九二上孚于六)
(五所以/吉也)
上九(上之畫得九/為未濟之解)有孚于飲酒(占也上九與六三應六/三坎體為酒上就三飲)
(酒而三往孚焉因飲酒而/後有孚故曰有孚于飲酒)无咎(占也當未濟之時因歡/洽而得正應之孚信故)
(可无/咎)濡其首(象也三坎體為水上在人之體為首上九/下就六三飲酒而忘反如以上體之首下)
(入坎水之内故六三之/水得以濡上九之首也)有孚失是(占也柔邪易以溺人/飲其酒而沈湎過度)
(以至被水濡其首而亦不知則三雖有孚于上而/上下皆失其正是者非之對失是者失其是也)
　　　(六畫俱六九為/未濟之既濟)
　　　　(經彖辭凡十三字爻辭凡七十字汔/許訖切註易以以豉切湎彌免切)
　
　
　
　易纂言卷二
欽定四庫全書
　易纂言卷三
　　　　　　　　　　　　　元　吳澄　撰
　　彖上傳(彖者文王所繫六十四卦之辭彖傳者夫/子為釋文王之彖辭而作也經有上下二)
　　(篇故傳亦依經而分上下陸氏云彖斷也以斷一/卦之吉凶者□字書彖即豕字從勺從豕勺豕頭)
　　(象其上鋭之形益野豕也其頭最有力而鋭善㫁/物故假借為決㫁之義音與豕同又音羊至切因)
　　(假借其義又假借/其音為通貫切)
大哉乾元萬物資始乃統天(此釋彖辭元字凡易中言/大者皆謂陽乾以剛健為)
(元故稱大資取也始謂本其氣統猶總也元為天/徳之總名天之徳統於元猶人之徳統於仁也)雲行
雨施品物流形(此釋彖辭亨字雲行於天雨施於地則/各品之物生者皆長形由短而倐至於)
(修如水之流由此而倐至於彼也故曰流形乾有/元徳能致品物之亨是謂元亨元亨者元之亨也)乾道
變化各正性命保合大和乃利貞(此釋彖辭利貞變者/化之斬化者變之成)
(乾道以漸變物而至於化長者成實則一實之中各具一/性帝正者全而无偏也以天所賦則謂之命以物所受)
(則謂之性而物所受即天所賦者也故曰性命保如保/城之保猶言完也合如合衆之合猶言聚也所受所賦)
(之性命完聚於一實中藏天徳之大畧无乖戾故曰大/和各正謂貞大和謂利先言貞後言利者天道之貞無)
(所不利乃所謂利貞/利貞者利於貞也)首出庶物萬國咸寧(上文言天道/之元亨此言)
(聖人之元亨也聖人之徳如人之首獨髙而出乎庶物/之上所謂元也有此元徳故能致萬國咸寧之治所謂)
(亨/也)大明終始六位時成時乘六龍以御天(上文言天道/之利貞此言)
(聖人之利貞也大明日也聖人之隨時應務如大明之/照今日既終明日又始因其潛躍見飛惕亢之時處之)
(曲當各无虧欠所謂貞也隨六者之時而/乗此龍徳以當天運與時宜之所謂利也)
　　　(傳一之一凡五十七字大明至御天十五字舊/本錯簡在品物流形之下今正之施申志切長)
　　　(知兩切見/賢遍切)
至哉坤元萬物資生乃順承天(此釋彖辭元字程子曰/乾稱大故坤稱至至義)
(差緩不若大之盛也澄謂乾以陽為元故稱大坤以隂/為元故不得稱大也至極也始者氣之始生者形之始)
(天地一元而以萬物之形皆生於地原其氣之所始則/出於天坤所生之物即乾所始之物同此一元乾既始)
(之則坤以順上承/天之施而生之爾)坤厚載物徳合无疆含𢎞光大品物
咸亨(此釋彖辭亨字坤體之厚能載萬物其徳合於乾/之无疆謂配乾元也𢎞亦大也靜翕之時含藏天)
(氣於地中者甚𢎞動闢之時萬物生出光輝發見於地/上者甚大而諸品之嘉美咸會也坤徳配乾元其能致)
(品物之咸亨者雖乾之功亦也/坤之功也乾坤非有二元亨)牝馬地類行地无疆柔順
利貞君子攸行(此釋彖辭利牝馬之貞而并釋君子有/攸往一句馬陽物也牝則屬陰而與地)
(同類故取牝馬為象其行於地而能无疆足以配乾之/健也坤柔之順乎乾剛如牝馬之順乎牡馬則利於正)
(主事君子之有所往/者其行亦當如是也)先迷失道後順得常西南得朋乃
與類行東北喪朋乃終有慶(言君子所行先則迷而失/其道後則順而得其常得)
(常謂得主也蓋陰柔不宜倡而宜隨也西南方之得朋/者謂三四相比近也然不過與其同類之陰同行而已)
(東北方之喪朋者謂初上相隔逺也然散去陰朋而/往從陽則終必有慶也葢陰朋不宜合而宜離也)安
貞之吉應地无疆(安象地之屹然不動安而貞則吉者/謂其能如地道之无疆也无疆者謂)
(終古常安靜也程子曰三无疆葢不同徳合无疆天之/不已也應地無疆地之无窮也行地无疆馬之健行也)
　　　(傳一之二凡七十六字註之施申志切發/見賢遍切比近皮二切後凡不音者並同)
屯剛柔始交而難生動乎險中(以卦體卦徳釋卦名朱/子曰始交謂震難生謂)
(坎程子曰動乎/險中艱屯之義)大亨貞雷雨之動滿盈(以下釋彖辭大/釋元大者謂陽)
(屯之元以九五之陽為卦主也乾坤之外有元亨利貞/者五卦屯隨臨无妄革也有元亨者四卦大有蠱升鼎)
(也屯隨无妄革之五臨升之二以陽為元彖傳皆釋為/大大有鼎之五蠱之初以陰為元則不釋為大止謂之)
(元亨程子以為大不足以盡元義元亨重於大亨非也亨/乾元稱大者陽也坤元者陰則不稱大矣屯之時非元)
(也解其屯而後亨雷雨以卦之二象言動謂震雷滿盈/謂坎雨雲上雷下鬰結而未成雨所以為屯若震坎二)
(象上下互易變屯為解則雷動乎上雨䧏而滿盈乎下/屯之鬰結者解而未亨者亨矣卦主九五雖陽剛中正)
(然爻辭屯其膏之象何有元亨大貞凶之占何有於利/貞彖辭之元亨利貞必變易雷雲之屯轉為雷雨之解)
(乃是陽元之大能致亨而利於正主事也程子曰所謂/大亨貞者雷雨之動滿盈也艱屯木能通暢及其和洽)
(則成雷雨生物/乃遂亨之道也)天造草昧宜建侯而不寧(天造草昧釋/勿用有攸往)
(天造謂天地肇造之初草昧謂人與禽獸雜處於草莽/茫昧之中屯難之時一如鴻荒草昧之世不可以有往)
(也宜建侯而不寧釋利建侯宜利也方時之屯无所統/屬則亂宜立君以治之故一陽自外而入居於内以君)
(其民也蔡氏曰不寧不安也言當急也朱子曰未可遽/謂安寧也丘氏富國曰章首先釋卦名次釋卦辭又卦)
(義有未盡者從而推廣之此彖傳定例也雜取卦體卦/象卦徳卦變四者卦體以兩體及六爻之義言如屯剛)
(柔始交而難生之類卦象以天地雷風山澤水火言如/雷雨之動滿盈之類卦徳以健順明險動入止説言如)
(動乎險中之類卦變以剛柔往來上下言如柔來文/剛分剛上而文柔之類自屯以下大要皆不越此)
　　　(傳一之三凡三十一字難生乃旦切/註傳直戀切後不音者並同解音蟹)
蒙山下有險險而止蒙(以卦象卦徳釋卦名艮山之下/有坎水之險地之蒙也内險不)
(可處外止莫能/進人之蒙也)蒙亨以亨行時中也(以下釋彖辭蒙元/亨也九二為蒙之)
(主其才可以致亨也以險而止蒙未亨之時也以亨而/行蒙既亨之時也所以致此者以九二當其時而得中)
(也/)匪我求童蒙童蒙求我志應也(程子曰二以剛明之/賢處下五以童蒙居)
(上非是二求於五蓋/五之志應於二也)初筮告以剛中也再三瀆瀆則不
告瀆蒙也(初筮得此卦則許其來學而告之告之者以/剛中之道開發其蒙也若再筮三筮始得此)
(卦則當不答所求儻或告之則不但我之問/筮者為瀆神而我之告童蒙者亦為瀆蒙矣)蒙以養正
聖功也(釋利貞而廣其義彖辭為占者言謂占者利於/正主事也凡他卦之利貞其義皆然彖傳則為)
(童蒙言謂童蒙未有所為无正主之事利貞者利於養/其良知良能之正此乃作聖之功也然童蒙所養之正)
(即他日長而主事之正夫子雖是/惟廣文王之辭而亦非有二義也)
　　　(傳一之四凡五十三字註為/占為童云偽切長而知兩切)
需須也險在前也剛健而不陷其義不困窮矣(以卦徳/釋卦名)
(程子曰險在前未可遽進故需待剛健之人其動必躁/以乾之剛健而能需待不陷於險處之至善者也故夫)
(子賛之云其/義不困窮矣)需有孚光亨貞吉位乎天位以正中也(以/下)
(釋彖辭需待之時有孚應者光顯而亨正主事而吉葢/以九五位乎天位之尊而得正又得中也朱子曰正中)
(與中正同倒其/辭以協韻爾)利涉大川往有功也(需自大壯而變四/往居五而成舟象)
(五在舟之前往進以/出乎險故曰有功)
　　　(傳一之五凡/四十一字)
訟上剛下險險而健訟(以卦徳釋卦名程子曰乾上坎/下上剛下險剛險相接能无訟)
(乎又人内險外剛險而又健是以訟也晁氏曰上以剛/陵下下不險則未必訟下以險䧟上上不剛則未必訟)
(外健而内不險未必生訟/内險而外不健未必能訟)訟有孚窒惕中吉剛來而得
中也(以下釋彖辭此以卦變言占之如此者以九二之/剛自三來二而得下卦之中也惟剛實故能致人)
(之孚又為窒塞惟在中故能惕/懼又能止於中半之時而不過)終凶訟不可成也(程子/曰成)
(謂窮盡/其事也)利見大人尚中正也(以卦體言尚上也中正/之人在上謂九五也)不
利涉大川入于淵也(以卦變言淵謂初也初地下之位/故曰淵乾九四爻辭在淵亦謂初)
(也九二自三降二若舟行退/後又自二降初是入于淵也)
　　　(傳一之六凡/四十六字)
師衆也貞正也能以衆正可以王矣(以卦體釋卦名及/彖辭貞丈人之義)
(以猶言用也朱子曰以謂能左右之一陽在下卦之中/而五陰皆為所以也澄謂能以其衆而正主事者湯武)
(之師是也故曰可以王矣王謂九二剛中之大人崔/氏憬曰域中有四大而王居其一為王者必大人也)剛
中而應行險而順以此毒天下而民從之吉又何咎矣
(以卦體卦徳釋吉无咎之義朱子曰剛中謂九二應謂/六五應之行險謂行危道順謂順人心毒害也師旅之)
(興不无害於天下然以其有是才徳是以民説/而從之也澄案毒天下謂内坎民從之謂外坤)
　　　(傳一之七凡三十六/字注左右之並去聲)
比吉也比輔也下順從也(以卦體釋卦名及彖辭吉之義/比輔釋卦名比字下順從釋吉)
(字比輔謂如車輔之比近而輔於輻/下謂初二三四之民順從者坤徳也)原筮元永貞无咎
以剛中也(再筮之占元永貞而无咎者以九五之剛/而得中也程子曰所謂元永貞如五是也)不
寧方來上下應也(不寧謂上六比之時下四陰皆順從/九五唯上一陰居比之終如萬國朝)
(禹而防風獨後今此方且來從則下四/陰應而上一陰亦應故曰上下應也)後夫凶其道窮
也(女再嫁而從後夫男娶之而為後夫/夫婦之常道至此窮矣所以凶也)
　　　(傳一之八凡三十五字此吉下舊本有也字/王昭素云多也字比皮二切注朝禹音潮)
小畜柔得位而上下應之曰小畜(以卦體釋卦名柔得/位謂六居四上下謂)
(五陽五陽皆應之而一/陰得以藏畜於其間也)健而巽剛中而志行乃亨(以卦/徳卦)
(體釋彖辭之占以一卦言則内剛健以立心外柔巽以/應事以二爻言則九五剛得中六四與之合而志得行)
(所以能/致亨也)宻雲不雨尚往也自我西郊施未行也(雲氣上/往故雨)
(不下來西郊者陰陰/非能施者故施未行)
　　　(傳一之九凡三十/八字施申志切)
履柔履剛也(以卦變/釋卦名)説而應乎乾是以履虎尾不咥人
(以卦徳兼卦體釋彖辭之象莊子云虎與人異類而媚/養己者順也其殺者逆也六三成卦之主為履虎尾之)
(人柔居説體能和説以馴順乎虎者也上乾為虎之首/而剛猛六三應乾之上九是能應虎之所求上畫實有)
(以實其口也既能和悦以順之又有以應其求而養之/能如是虎亦媚之矣所以雖踐其尾而不遭其咥也)
亨剛中正履帝位而不疚光明也(又以卦體釋彖辭之/占言占之亨者以九)
(五之剛中正履帝位而不疚且光明也剛而得中得正/其徳之不疚病也尊居帝位而臨下其位之光明顯著)
(也不疚光明/所以亨也)
　　　(傳一之十凡三十一字説/音曰咥徒結切疚居又切)
泰小往大來吉亨(總提卦名/與彖辭)則是天地交而萬物通也
上下交而其志同也(釋卦名通謂句萌畢達生/出地上上謂君下謂臣民)内陽而
外陰内健而外順内君子而外小人(釋小往/大來)君子道長
小人道消也(釋吉/亨也)
　　　(傳一之十一凡五十一字/長知兩切注句居侯切)
否不利君子貞大往小來(總提卦名/與彖辭)則是天地不交而
萬物不通也上下不交而天下无邦也(釋卦名春天地/之氣交則萬物)
(發達而生秋天地之氣不交則萬物天閼而死先王建/邦以分治天下之民君之心下逮於民民之情上通於)
(君則天下治而為泰若君心不下逮民情不上通是上/下隔絶不交天下雖有邦與无邦同矣所以為否也)
内陰而外陽内柔而外剛内小人而外君子(釋大往/小來)小
人道長君子道消也(釋不利/君子貞)
　　　(傳一之十二凡五十八字否下舊本有之匪人/三字因經文衍而誤增也長知兩切注夭因了)
　　　(切閼因/葛切)
同人柔得位得中而應乎乾曰同人(以卦體釋卦名柔/謂六二乾謂九五)
同人于野亨利涉大川乾行也(以下釋彖辭承上文應/乎乾而言所以致亨而)
(利涉大川者由乾之剛健而行也柔雖得/位得中然非應乎乾則不能有此亨利也)文明以健中
正而應君子正也唯君子為能通天下之志(以卦徳卦/體釋利君)
(子貞内文明則察於理外剛健則勇於義中正則内无/私心應乾則外合天徳此皆君子之正道也天下之志)
(不一也唯君子得大同之正道故能至公无私視人由此/己通達天下衆人之志而為一利君子之正主事者以)
　　　(傳一之十三凡四十八字曰同人下舊/本有同人曰三字胡氏程子皆謂衍字)
大有柔得尊位大中而上下應之曰大有(以卦體釋卦/名柔謂六五)
(尊位謂五五陽位居上卦之中故曰大中上下謂上卦/二陽下卦三陽一柔而得五陽之應是陽之多也故曰)
(大/有)其徳剛健而文明應乎天而時行是以元亨(以卦徳/卦體釋)
(彖辭應乎天謂六五應九二時行謂柔不當居尊然其/時適行而至此則當其可也夫有剛健文明之徳又順)
(乎天理行之所至當其可如是可/謂善之長矣宜其能致嘉之㑹也)
　　　(傳一之十四凡三十/三字注長知兩切)
謙亨天道下濟而光明地道卑而上行(以卦體釋卦名/及彖辭亨之義)
(天道下濟而光明謂艮在下卦濟猶既濟未濟之濟艮/之下畫中畫即坤之下畫中畫也以乾之上畫交坤成)
(艮陽下濟陰天光下臨故艮有光明之象地道卑而上/行謂坤在上卦坤在下至卑也而其氣能上行以與天)
(氣交下濟與卑釋謙字光明上/行釋亨字惟其謙所以亨也)天道虧盈而益謙地道
變盈而流謙鬼神害盈而福謙人道惡盈而好謙謙尊
而光卑而不可踰君子之終也(又廣言謙理以釋君子/有終虧益以消長進退)
(之氣言變流以髙下凹凸之形言害福以殃慶休咎之/應言惡好以從違向背之情言朱子曰變謂傾壊流謂)
(聚而歸之澄謂謙者尊崇他人以居己上而己亦光顯/卑抑自己以居人下而人亦不可踰越之此君子之所)
(以有/終也)
　　　(傳一之十五凡五十七字惡好竝去聲/長知兩切凹於交切凸徒語切背音佩)
豫剛應而志行順以動豫(以卦體卦徳釋卦名一剛為/主上下衆柔應之而剛之志)
(得行順序以動動不後時/事皆如意所以暇而樂也)豫順以動故天地如之而況
建侯行師乎(以卦徳釋彖辭豫卦之義順序以動而己/雖天地之運亦如此也而況建侯行師之)
(事/乎)天地以順動故日月不過而四時不忒聖人以順動
則刑罰清而民服(廣豫義天地之順序而動豫也故日/月之行不少過差而四時之不忒由)
(此聖人之順序而動豫也故刑罰清/明无不允當而民心之咸服由此)豫之時義大矣哉
(時義言豫時之義理項氏曰豫隨遯姤旅皆若淺事而/有深意曰時義大矣哉欲人之思之也險睽蹇皆非美)
(事聖人有時而用之曰時用大矣哉欲人之别之也頤/大過解革皆大事火變也曰時大矣哉欲人之謹之也)
(澄謂夫子於彖傳特言十二卦之時専言時者四盖聖/人之博施兼養賢才之極盛過多此古今至治之世解)
(除大難革變大命此古今非常之事孰有如此時之大/者非大徳大才不能當其㑹也故曰時大矣哉言時義)
(者五盖豫説隨從君子方遯而必消小人初遇而必盛/與夫羈旅於外非時之大也而處之必適其宜所以處)
(斯時之義則大故曰時義大矣哉言時用者三盖險非/可恃睽蹇非人之所願然亦有時而用之非常用者也)
(於斯時而用則為大如莊子所謂雞癕豕零是時為帝/故曰時用大矣哉専言時者重在時字時義重在義字)
(時用重在用字或乃以時義為時與義時用為時/與用失之矣唯項氏謹之思之別之之説得其意)
　　　(傳一之十六凡六十字註樂音洛别/彼列切施申志切夫音扶癕音雍)
隨剛來而下柔動而説隨(以卦變卦徳釋卦名一剛自/上來初下於二柔而柔隨之)
(震男動乎内而兌女/説乎外以隨之也)大亨貞无咎而天下隨之(釋彖辭/陽剛之)
(元徳能致亨而貞則无/咎而天下皆從之也)隨之時義大矣哉(為人之隨者/以己從人而)
(己宜若小然於斯時也而思其義之/大則不以隨為小事而輕且苟矣)
　　　(傳一之十七凡二十七字天下隨之舊本之作/時隨之時義舊本作隨時之義朱子依王肅本)
　　　(説音/曰)
蠱剛上而柔下巽而止蠱(以卦變卦徳釋卦名剛上則/有為者退柔下則无能者進)
(巽懦而止則无能而又/不為也卦之成蠱以此)蠱元亨而天下治也(以下釋彖/辭有元徳)
(能致亨而天/下之蠱治矣)利涉大川往有事也(蠱之時當勇往有所/事以濟險難若巽懦)
(而止則終於/蠱而已矣)先甲三日後甲三日終則有始天行也(有/又)
(通數日以甲者以其為十日之始也先乎甲之三日者/辛也由辛而壬癸則十日終終則又始於甲厯乙丙而)
(至丁則又為後乎甲之三日矣終始者天行之循/環也治蠱者柔當先甲辛後甲丁如天之行也)
　　　(傳一之十八凡四十一字註/險難乃旦切數日色主切)
臨剛浸而長(釋卦名臨者上之親近乎下也剛浸而長/以上與下親而下漸親附也上柔順之心)
(臨在下之剛在下之剛浸長則/在上者愈相親近臨之義也)説而順剛中而應大亨
以正天之道也(以下釋彖辭以卦徳卦體言剛以説進/而柔在上順之九二剛中而六五在上)
(應之此陽剛之大所以能致亨/而正主事者合乎天之道也)至于八月有凶消不久
也(臨卦二陽長而消二隂然自一陽生之月厯八月則/為遯卦二隂長而消二陽矣今之二陽長至于八月)
(而二陽消亦不久也朱子曰雖天運之當然然君子冝/知所戒項氏曰元亨利貞指六陽之卦也八月有凶指)
(二隂之卦也二陽方長雖未成乾而己有乾之徳必至/於乾者天道然也故曰天之道未至成遯而己有遯之)
(禍其長如此其消亦如此故曰消不久然則撫消息/盈虚之運者可不勉其所必至而防其所將及哉)
　　　(傳一之十九凡三十/字長知兩切説音曰)
大觀在上順而巽中正以觀天下(以卦徳卦體釋卦名/大謂二剛觀天下之)
(觀去聲示也二剛之大為四柔所觀而在其上其徳順/於民而巽於己九五居中得正示表儀於天下居在上)
(之位而又有如是之徳是以為下之所觀而卦名曰觀/也項氏曰觀四隂方咸以二陽為大而曰大觀大壯二)
(隂在上以四陽為大而曰大壯不論其多寡上下而論/其徳也觀字卦名并卦内並是平聲惟觀天下一字是)
(去聲爾序卦以可觀解卦名雜卦以或求解卦義皆下/觀上也彖之觀天象之觀民六爻之所以觀无一可作)
(去聲者頤與觀互相變故頤之/卦辭爻辭皆用觀字亦是乎聲)觀盥而不薦有孚顒若
下觀而化也(釋彖辭觀其盥不待觀其薦而有孚已顒/若者下之觀上而化也言感應之機甚速)
觀天之神道而四時不忒聖人以神道設教而天下服
矣(廣觀義上文所言感應之速者觀道之神也因言天/道之神神者妙不可測之謂服者從而化也人觀天)
(道之神莫知其然而四時代謝終古如一无少差忒觀/道亦然常人以言設教則有聲音以身設教則有形迹)
(聖人之道如天之妙不可測以之設教非有聲音非有/形迹不設而設不教之教天下一觀感之餘其應捷如)
(影響莫不從而化焉應其所感亦如四時之應乎天而/无有差忒也盖所存甚神故所過即化篤恭而天下平)
(如上天之无聲无臭而萬邦/皆作孚此其所以為神道與)
　　　(傳一之二十凡四十/九字註道與音余)
頤中有物曰噬嗑(以卦體釋卦名程子曰外剛中虚頤/口之象中虚之中又一剛為頤中有)
(物之象口中有物隔其上下不/得嗑必齧之則得嗑故為噬嗑)噬嗑而亨剛柔分動而
明雷電合而章(以下釋彖辭以卦變卦徳卦象言卦自/否變否之三陽分其一為初九而成震)
(之動否之三柔分其一為六五而成離之明剛柔分則/隔而未合也動而噬之使合也明則有亨之意矣電開)
(而雷合則既噬而嗑也雷合而電章則既嗑而亨也章/有嘉美之義剛柔分動而明言未嗑之前以噬而致亨)
(雷電合而章言既噬之後以嗑而遂亨先之以/噬嗑而亨四字者項氏曰此二句解噬嗑亨也)柔得中
而上行雖不當位利用獄也(以卦變言否之初五相易/柔自初上行至五得上卦)
(之中居五雖不當位然以柔居剛為以剛濟柔而不過/於柔治獄所宜也結之以利用獄也四字者項氏曰此)
(兩句解利用獄也噬嗑而亨何事不利而獨利用獄者/六五以柔在上才不當位不足以致大利獨以柔得中)
(利於用/獄而已)
　　　(傳一之二十一/凡三十六字)
賁柔來而文剛故亨分剛上而文柔故小利有攸往(以/卦)
(變釋彖辭項氏曰二剛為質而以柔文之則卦之内體/固有能亨之道及内之一剛分往居外反使二柔為質)
(而以剛文之故小利有攸往而已以柔文剛則順以剛/文柔則悖蓋其質既弱則文无所施也澄案項説小字)
(雖未合爻義/然亦一義也)剛柔交錯天文也文明以止人文也觀乎
天文以察時變觀乎人文以化成天下(廣賁義以卦體/言交錯者初與)
(二三與四五與上皆以一剛一柔相閒在天日月之行/星辰之布亦剛柔交錯故曰天文也以卦德言文明者)
(文彩著明止者不踰分限在人五典之叙五禮之秩粲/然有文而各安所止故曰人文也時變謂四時寒暑代)
(謝之變化謂舊者化新成謂久而成俗程子曰天文謂/日月星辰之錯列觀之以察四時之遷改人文人理之)
(倫序觀之以敎化天下成其/禮俗乃聖人用賁之道也)
　　　(𫝊一之二十二凡五十二字賁下舊本有亨字/朱子曰疑衍今刪去天文也上舊本无剛柔交)
　　　(錯四字胡氏曰蓋遺脱朱子曰或然也澄案王/弼註天文也三字自為一節不與上文連而註)
　　　(云剛柔交錯而成天文則疑若當時/此四字未遺脱然今從胡氏説補之)
剥剥也柔變剛也(以卦體釋卦名隂柔割/剥陽剛變五剛為柔也)不利有攸往
小人長也順而止之觀象也君子尚消息盈虚天行也
(以卦體卦德釋彖辭隂柔小人方長盛而消剥陽剛君/子豈宜有往也下坤順上艮止有順時而止之象君子)
(觀此卦象知隂方息而盈陽方消而虚此乃天運之流/行唯當順時而止所以不往也尚猶貴也所貴者能知)
(消息盈/虚也)
　　　(傳一之二十三凡三/十三字長知兩切)
復亨剛反也(釋卦名及彖辭亨之義剛反釋復字而亨/之意在其中剛既反則日長日盛而亨矣)
動而以順行是以出入无疾朋來无咎(以卦德言動而/以順行則其動)
(皆无逆理咈意之事所以己之/出入朋之來至皆无疾咎也)反復其道七日來復天
行也(自隂生至陽復凡七月此乃天運之行自然而然/故人之出外而反者復其故道亦當七日而來至)
(其占應乎天行之自然也項氏曰剥曰君子尚消息盈/虛天行也復曰反復其道七日來復天行也道之興廢)
(皆天/命)利有攸往剛長也(剛之長當進而往人於剛長之/時亦宜有所往也項氏曰剥曰)
(不利有攸往小人長也復曰利有攸/往剛長也易之意凡以為君子謀也)復其見天地之心
乎(程子曰一陽復於下乃天地生物之心也先儒皆以/静為見天地之心蓋不知動之端乃天地之心也非)
(知道者孰能識之邵子曰冬至子之半天必无改移一/陽初動處萬物未生時𤣥酒味方涉大音聲正希此言)
(如不信更請問包羲問天地之心雖静未嘗不流行何/為必於復乃見之朱子曰三陽之時萬物蕃新只見物)
(之盛大天地之心却不可見唯是一陽初復萬物未生/冷冷静静而一陽既動生物之心闖然而見雖在積隂)
(之中自掩藏不得此所以/必於復見天地之心也)
　　　(傳一之二十四凡四十六字剛反/下舊本无也字今補之長知兩切)
无妄剛自外來而為主於内(以卦變釋卦名剛為天理/柔為人欲外謂三内謂初)
(遯之初三相易剛自三來初為一卦之主易去/内柔是天理為主於内而去其人欲之妄也)動而健
剛中而應大亨以正天之命也(以下釋彖辭以卦德卦/體言動而剛徤不息剛)
(得中而柔應之此天之所以為天者而卦具此善是與/天之道合矣故其大德能致亨以正主事其占與乾同)
(也天之命即天之道以其自然則曰/道以其流行則曰命改字叶韻爾)其匪正有眚不利
有攸往无妄之往何之矣天命不佑行矣哉(上之字助/語下之字)
(適也往也无妄天之正命也无妄者之往冝何所適乎/適正可也匪正而往則是咈天命矣天命所不佑其可)
(行乎/哉)
　　　(傳一之二十五凡五/十字註去起吕切)
大畜剛健篤實輝光日新其徳(以卦體釋卦名乾體剛/健艮體篤實乾艮互離)
(為光輝此陽剛之大德畜而然也大者畜/則可久故其德日新而有常日新亦離象)剛上而尚賢
能止健大正也(以下釋彖辭以卦變卦德言利貞卦自/大壯而變一剛由四升上為大畜之主)
(爻五四二柔以一剛為賢而尊上之上艮之止能止下/乾之健考爻義則止乾之健者艮之二柔為之也彖傳)
(乃謂二柔尊上一剛於己之上其能止健者一剛之大/正主其事也而非二柔之小者為之不以止健之功歸)
(之於隂小蓋/聖人之㣲意)不家食吉養賢也(賢為陽類賢人之聚君/上當養之使之食天禄)
(不當使之家食也/此賢字謂乾三陽)利涉大川應乎天也(渉險非乾健之/力不能六五下)
(應乎乾故/能渉大川)
　　　(傳一之二十六/凡三十八字)
頤貞吉養正則吉也(釋卦名及彖辭貞吉之義/養釋頤正則吉釋貞吉)觀頤觀
其所養也自求口實觀其自養也(所養養人自養養己/項氏曰觀其所養指)
(上九言觀其自養指初九言初上二陽上下兩卦之主/爻也非夫子賛辭明白則後儒必不分作養人養己兩)
(條/也)天地養萬物聖人養賢以及萬民(廣頤義初上二畫/乾之初九上九也)
(中間四畫坤之六二六三六四六五也天包地外萬物/生養於地中上九在上之陽聖人也初九在下之陽賢)
(人也四隂坤之衆萬民也程子曰聖人養賢所以養萬/民也與共天位食天禄俾施澤於天下養賢以及萬民)
(也/)頤之時大矣哉(程子曰天地之中品物之衆非養則/不生聖人裁成天地之道輔相天地)
(之宜川養天下至於鳥獸草木皆有養之之政其道配/天地故曰頤之時大矣哉或云義或云用或止云時以)
(其大者也萬物之生/與養時為大故云時)
　　　(傳一之二十七凡四十三/字註施申志切相息亮切)
大過大者過也(以卦體釋卦名/過謂多於隂)棟橈本末弱也(以卦體/釋彖辭)
(之象本謂初末/謂上弱謂隂柔)剛過而中巽而説行利有攸往乃亨(以/卦)
(體卦德釋彖辭之占剛雖過盛而二五皆得中則雖過/不過矣以柔巽柔説而行是以柔濟其過盛之剛也不)
(恃其盛而過於剛所/以利於往而能致亨)大過之時大矣哉(大過之時君子/之過盛也苟善)
(於處則為君子利且/亨之時故賛其大)
　　　(傳一之二十八凡/三十三字説音曰)
習坎重險也(釋卦/名)水流而不盈行險而不失其信(以下/釋彖)
(辭以卦象卦徳言流者一陽之動於中不盈者陷於二/隂而未能出險謂中能陷人隔絶内外不失其信謂逝)
(者如斯不舍畫夜雖動流於科坎之中而不盈滿以出/乎科坎之外此釋卦名坎字雖行於有險之中而不失)
(其有常之信此釋彖辭有孚字水之有信如此故/筮得此卦者人之有孚於己亦如水之有信也)維心
亨乃以剛中也(以卦體言二五剛中之實足以感人故/人皆維係其心而不釋致亨之道由此)
行有尚往有功也(六四往則上得九五之/配合是往而有功也)天險不可升
也地險山川丘陵也王公設險以守其國(廣坎險義不/可升者无形)
(之險山川丘陵者有形之險王公因有形之/險為无形之險設此以固守其國是謂人險)險之時用
大矣哉(險雖非美事而有/時得用故賛其大)
　　　(傳一之二十九凡五/十九字註舍音捨)
離麗也日月麗乎天百穀草木麗乎土重明以麗乎正
乃化成天下(釋卦名項氏曰日月麗乎天而成明百穀/草木麗乎土而成文故卦為文又為明重)
(明以麗乎正此統論一卦之義以釋卦名也上卦為重/明下卦三爻皆麗乎正故曰重明以麗乎正以字如同)
(人之文明以健賁之文明以止皆論上下兩卦上為重/明之君下皆麗乎正之人此明君能化成天下之象)
柔麗乎中正故亨是以畜牝牛吉也(以卦體釋彖辭雖/柔而利於正主事)
(者以其麗乎中正也亨吉二占皆由利貞而得項氏曰/柔麗乎中正此以二五成卦之爻釋卦辭也五麗乎中)
(二麗乎正中人能附順乎中正之道故亨是以畜牝牛/吉加是以二字明柔附本非令德以能附麗乎中正是)
(以吉也苟附麗非正則安得吉哉朱子曰柔麗乎中正/説六二分數多六五柔麗乎中正不得其正特借中字)
(包正/字爾)
　　　(傳一之三十/凡四十字)
　
　
　
　
　
　
　
　
　
　
　易纂言卷三
欽定四庫全書
　易纂言卷四
　　　　　　　　　　　　元　呉澄　撰
　　彖下傳
咸感也柔上而剛下二氣感應以相與(以卦變卦體釋/卦名否剛柔不)
(交之卦也否六三之柔上往上而交乾之剛否上九之/剛下來三而交坤之柔故為交感之卦二氣謂隂陽相)
(與謂有應卦之二體陽感而隂應隂感而陽/應六畫皆相與卦之所以得咸感之名也)止而説男
下女是以亨利貞取女吉也(以卦徳卦象釋彖辭止於/此則不妄動説於此則不)
(他慕交感之情専一无二故能致嘉美聚會而宜/正主事又男先求女而下於女故取女則吉也)天地
感而萬物化生聖人感人心而天下和平觀其所感而
天地萬物之情可見矣(廣咸義天地之氣交相感其應/則萬物由化而生聖人之一心)
(感天下萬人之心其應則天下之人由和而平化謂无/者有枯者榮和謂不乖戾平謂均齊而无一不和所感)
(者天地聖人之情應所感者萬物與人之情末句但言/天地萬物不言聖人與人心者聖人即天地人亦萬物)
(也蔡氏曰天地萬物之情感而/必應應感之間情无所遁矣)
　　　(傳二之一九六/十二字説音曰)
恒久也剛上而柔下雷風相與巽而動剛柔皆應恒(以/卦)
(變卦象卦德卦體釋卦名卦自泰變初剛上四四柔下/初陽剛在上隂柔在下恒道也雷風天所以動撓萬物)
(者雷不恒有而風恒有與猶助也相與相應而相助也/上震象雷下巽象風二卦六畫皆相應是二者之相助)
(也无風之時有雷以為風之助无雷之時有風以為雷/之助二者不必同時皆有有无相資雨相補助則不恒)
(者恒矣内巽入而外震動剛柔无/一不相應凡此均為人物之常道)恒亨无咎(句/)利貞久
于其道也(以下釋彖辭恒久之道可致亨則為无咎所/謂利貞者恒久於其所可恒之道也貞者)
(可以恒久/之道也)天地之道恒久而不己也利有攸往終則有
始也(天地之道非以一定為可恒久以其變易相禪運/動不己也所以利有攸徃者欲其終則復始如環)
(无端而後/可恒久也)日月得天而能久照四時變化而能久成聖
人久於其道而天下化成觀其所恒而天地萬物之情
可見矣(廣恒義天圎轉運行日月亦如之是謂得天故/能恒久以照萬物温凉寒暑之代謝變舊而化)
(新是謂變化故能恒久以成嵗功聖人恒久於其可恒/久之道故天下視效而化以成風俗王者必世而後仁)
(此之/謂也)
　　　(傳二之二凡九十一字/撓乃教切禪時戰切)
遯亨遯而亨也剛當位而應與時行也(以卦體釋彖辭/剛當位以九五)
(言應謂應六二之隂時謂隂進陽退之時項氏曰遯本/无亨之理遯而能亨者剛當位而能應柔隨時用權不)
(與為敵故亨也爻得正為當位以正自居而以權應柔/得遜遯之義如陳仲弓不忤中人能脱潁川於黨禍所)
(謂遯而亨也澄謂彖辭遯亨為四陽言也彖傳専言/九五者九五四陽之統得處遯之宜有致亨之道也)小
利貞浸而長也(小者利於貞以其浸而長以消陽/也於斯時也君子其可以不遯乎)遯之
時義大矣哉(君子於時當遯而遯其義甚大/當遯而不遯則失身而致禍矣)
　　　(傳二之三凡三十九字長/知兩切註為四云偽切)
大壯大者壯也剛以動故壯(以卦體卦徳釋卦名朱子/曰以卦體言則陽長過中)
(大者壯也以卦德言則/乾剛震動所以壮也)大壯利貞大者正也正大而天
地之情可見矣(釋彖辭利貞而又蒙卦名大壯二字者/以見利貞為利於大者正主事也正主)
(事者出於陽剛故曰正大正者以陽/之大而不以隂之小此天地之情也)
　　　(傳二之四凡二十/九字註長知兩切)
晉進也明出地上(以卦象釋卦名明出地上/進進而上所以為晋也)順而麗乎
大明柔進而上行是以康侯用錫馬蕃庶晝日三接也
(以卦徳卦變釋彖辭坤順之臣進而附麗於離明之君/此釋康侯錫馬之義柔臣徳也五君位也四近君卦自)
(觀變六四之柔近君進而上行至五九五之剛下降居/四而成離日猶朝貢之臣為天子所禮接此釋晝日三)
(接之/義)
　　　(傳二之五凡三十/二字註朝音潮)
明入地中明夷(以卦象/釋卦名)内文明而外柔順以蒙大難文
王以之(以卦徳申上文釋卦名之義内離文明外坤柔/順蒙猶言冒犯也大難謂明而遭傷大釋明字)
(難釋夷字以猶用也文王為紂所囚内文明而不失己/外柔順以免於禍是文王所用合於明夷全卦之義)
利艱貞晦其明也(釋彖辭於艱難而正/主事能晦其明者也)内難而能正其
志箕子以之(申上文釋彖辭之義内難釋艱字能正其/志釋貞字内謂箕子為紂近親在其國内)
(難謂為坤暗所蔽而自晦正其志謂猶以離明主事箕/子為紂所囚能晦其明而陽狂為奴是箕子所用合於)
(六五一/爻之義)
　　　(傳二之六凡三十/九字難乃旦切)
家人女正位乎内男正位乎外男女正天地之大義也
(以卦體釋彖辭彖辭止言女貞者以二體之主爻言也/彖傳兼言男正者通卦中之四畫言也女為正而位乎)
(内謂二與四也男為正而位乎外謂三與五也二内三/外在下者之家也无妄剛自外來而為主於内以三為)
(外初為内也四内五外在上者之家也比六四外比之/以五為外四為内也男正於五三五為六畫卦之天三)
(為三畫卦之天女正於四二四為三畫卦/之地二為六畫卦之地故曰天地之大義)家人有嚴君
焉父母之謂也父父子子兄兄弟弟夫夫婦婦而家道
正正家而天下定矣(廣家人義家人之尊嚴者有君道/父是也母配父曰小君其尊同故)
(皆稱嚴君上九居一卦最上之位象父母陽畫象父而/亦象母者儀禮饋食篇妣配考同位不别設位也朱子)
(曰上父初子五三夫四二婦五/兄三弟以卦畫推之又有此象)
　　　(傳二之七凡五/十五字食音嗣)
睽火動而上澤動而下二女同居其志不同行(以卦象/釋卦名)
(燎而麗于高上之處者火也流而瀦于卑下之地者澤/也故曰動而上動而下此二物之性睽異也居謂處父)
(母家行謂嫁歸夫家婦人以嫁為行少則同處長則/各有夫家故曰同居不同行此二女之志睽異也)説
而麗乎明柔進而上行得中而應乎剛是以小事吉(以/卦)
(德卦變卦體釋彖辭睽之時无所謂吉以能得在下之/説而在上能麗乎明此其可吉者一也六五之柔自初)
(而進上行至五柔不能振舉進而在上有勢位以臨下/與退伏在下者不同此其可吉者二也得中則不太柔)
(下應九二之剛資之以濟其弱此其可吉者三也然説/而麗乎明者進而上行者得中而應剛者皆柔之為也)
(柔豈能成大事哉故/其吉者小事而已)天地睽而其事同也男女睽而其
志通也萬物睽而其事類也(廣睽義程子曰天高地下/其體睽也然陽降隂升相)
(合而成化育之事則同也男女異質睽也而相求之志/則通也生物萬殊睽也而得天地之和稟隂陽之氣則)
(相類也物雖異而理本同故天下之大羣生之/衆睽散萬殊聖人為能同之乃合睽之道也)睽之時
用大矣哉(項氏曰百官分職而治之則凡職皆治萬國/分土而平之則凡土皆平若混而无分則皆)
(不治矣睽之有時而可用者謂此類也澄案項氏以睽/之有時而用者為大程子則承上文而以合睽之用為)
(大/)
　　　(傳二之八凡七十字説音/曰註處展吕切長知兩切)
蹇難也險在前也見險而能止知矣哉(以卦德釋卦名/難者謂行之難)
(也行之所以難者以有坎險在前也見險在外而能止/於内如人之蹇跛不行也三四五互離故能見二三四)
(互坎故/有知)蹇利西南往得中也(以下釋彖辭以卦變言震/初之剛上往易五而得上)
(卦之中故震四之剛得以下來易/三而利於自西來南自南往西也)不利東北其道窮也
(以卦體言初東也於艮山之阻為最在下上北/也於坎水之險為最在外皆道路之窮處也)利見大
人往有功也(六二往見九五之大人則中正之君/中正之臣得以相資而有濟蹇之功)當位
貞吉以正邦也(九五當位者君之一身正也上下四畫/當位者一國之人正也君能以其一身)
(之正而正一/國所以吉也)蹇之時用大矣哉(蹇豈美事哉有時當見/險而止則其用亦大也)
　　　(傳二之九凡五十四字難/乃旦切知音智跛畢我切)
解險以動動而免乎險解(以卦德釋卦名解者險難釋/散之時也坎險在内震動在)
(外是動而出乎險之外/得以脱免於危難也)解利西南往得衆也其來復吉
乃得中也有攸往夙吉往有功也(以卦變釋卦辭三南/四西艮三之陽自南)
(往西而艮四之隂自西來南則下卦成坤體坤為衆艮/陽往四而下臨坤三隂之衆故曰往得衆也此以艮三)
(易四艮四易三而言也艮上之陽自外而來復反于下/以易二乃得下卦之中故曰乃得中也此以艮上易二)
(而言也艮二之隂自内而往以易上上當朝之位是蚤也/得成解難之功也故曰往有功也此以艮二易上而言)
天地解而雷雨作雷雨作而百果草木皆甲拆(廣解義/天地之)
(氣冬而閉塞立春以後雨水驚蟄之節閉塞者解散而/雷動雨降此天地冬而春之時也甲謂殻籜包裹未生)
(之萌芽在内拆謂迸開而生出也天地之氣既解散而/當春雷雨則物之鬱結於地中者亦皆解散而生出也)
(此萬物藏而/生之時也)解之時大矣哉(時當屯蹇則解散天下之/難以至天地解散而雷雨)
(百果草木解散而發生皆為/解之時此其所以為大也)
　　　(傳二之十凡/五十九字)
損損下益上其道上行(以卦變釋卦名泰卦損其下體/之九三以益其上體之上六九)
(益六而居上其陽剛/之道得以上行也)損而有孚元吉无咎可貞利有攸
往曷之用二簋可用享二簋應有時損剛益柔有時損
益盈虚與時偕行(釋彖辭有時者有其時謂當損之時/也損剛益柔有時一句釋有孚元吉)
(无咎可貞利有攸往也謂所以孚所以吉所以无咎而/可貞利者以損下之剛益上之柔適當其時也二簋應)
(有時一句釋曷之用二簋可用享謂初二之應四五亦/適當其時也損三之盈益上之虚已損者也損初二之)
(盈益四五之虚方損者也已損方損/皆損之於當損之時故曰與時偕行)
　　　(傳二之十一/凡五十字)
益損上益下民説无疆自上下下其道大先(以卦變釋/卦名損否)
(之九四以益初六是損其上以益下也下之民受上之/益則其説无窮極二三四互坤為民上巽為充之倒體)
(説者在下也陽自上體之四來初而下於下體二三之/隂其陽剛之道為大而成卦肖離體之中虚則大而又)
(有光/也)利有攸往中正有慶利渉大川木道乃行(以卦體/卦象釋)
(彖辭二之中正往應五之中正隂陽㑹合而有慶也上/體巽為木下體震動為行木之行動者舟行渉大川也)
益動而巽日進无疆天施地生其益无方凡益之道與
時偕行(廣益義以卦德言人事之益人之動而能卑巽/則日有進益无窮已也商書曰惟學遜志務時)
(敏厥修乃來是也又以卦變言天地之益乾之九四易/初而下交於坤天之施也坤之初六易四而上達於乾)
(地之生也天布施地發生萬物並育其増益衆多无有/方所也凡益之道總言天地之於萬物人之於萬事其)
(為増益者无時而止/息所謂與時偕行也)
　　　(傳二之十二凡五十七/字説音曰施申志切)
夬決也剛決柔也健而説決而和(釋卦名而賛卦德之/善雖以五陽決去一)
(隂然不可恃陽之盛而過於猛卦德内健而外説健説/相濟而其決隂也无不及亦无過故和和者无過不及)
(之中/也)揚于王庭柔乗五剛也(以下釋彖辭以卦體言所/謂揚于王庭者言一柔乗)
(五剛之上也項氏曰上六揚于九五/之側而臨諸陽此君側之惡人也)孚號有厲其危乃
光也(九五能知比近隂柔為危不以其號呼求援而孚/信之則陽明不為隂柔所㸃汚而陽德光矣是其)
(危者乃所/以為光也)告自邑不利即戎所尚乃窮也(尚上也坤邑/喪亡僅存一)
(民在上其所上於五陽者乃/將窮盡矣无衆何以即戎也)利有攸往剛長乃終也(陽/剛)
(之長至五然上畫猶有一隂則其長猶未終也九五/往前決去一隂則為純乾然後剛之長乃終畢也)
　　　(傳二之十三凡五十二字説/音曰長知兩切註喪息浪切)
姤遇也柔遇剛也(釋卦/名)勿用取女不可與長也(釋彖辭/程子曰)
(取女者欲長久而成家也一隂既生漸長而盛漸盛之/隂將消勝於陽不可與之長久也凡女子小人勢苟處)
(於漸盛何/可與久)天地相遇品物咸章也剛遇中正天下大行
也(廣姤義上卦正體為乾二三四互體為乾天也初六/一隂坤之下畫地也四月為純乾之卦五月坤之一)
(隂始生於下而與乾遇故曰天地相遇斗建正南午位/盛夏之時萬物長盛而相見故曰品物咸章九五以陽)
(剛居中正之位故曰剛遇中正有德有位居尊臨下其/剛陽之道得行於天下故曰天下大行卦之一隂遇五)
(陽乃隂始生而消陽之卦然九五剛中正居尊位故彖/辭雖慮小者之始生而勢漸盛彖傳又喜大者之居尊)
(而道得行亦扶/陽抑隂之意也)姤之時義大矣哉(程子曰天地不相遇/則萬物不生君臣不)
(相遇則政治不興聖賢不相遇則道德不亨事物不相/遇則功用不成姤之時義甚大也澄謂一隂之生雖㣲)
(處斯時者宜有以/豫待之其義大矣)
　　　(傳二之十四凡四十一/字註漸長長盛知兩切)
萃聚也順以説剛中而應故聚也(以卦德卦體釋卦名/在下者順在上者之)
(説己九五剛中而能得六二/之應己皆隂萃而歸陽之義)王假有廟致孝享也(以下/釋彖)
(辭致者至其極也極盡孝享/之道乃能萃己散之精神也)利見大人亨聚以正也(大/人)
(者能聚百嘉又/能正主事也)用大牲吉利有攸往順天命也(物聚人/聚而衆)
(多之時祭者冝盛居者冝/往此皆順天道之自然也)觀其所聚而天地萬物之情可
見矣(廣萃義徐氏幾曰天地萬物高下散殊感則見其/情之通恒則見其情之久聚則見其情之同不于)
(其聚而觀之情之一/者不可得而見矣)
　　　(傳二之十五凡五/十六字説音曰)
柔以時升(以卦體釋卦名萃之三柔在下反/易為升則三柔以時而升於上矣)巽而順剛
中而應是以大亨(以下釋彖辭以卦德卦體言巽者一/柔巽於二剛也順者坤之三柔順於)
(二剛也剛中而應者九二剛中而六五之柔應之也初/六比而巽九二六五順而應九二六四順而比九三上)
(六應而順九三此二/剛之大所以亨也)用見大人勿恤有慶也(六五見九/二九二亦)
(升而應之隂陽/相得而有慶也)南征吉志行也(以卦變言九三自初而/升三其志得行也釋卦)
(名以二柔言釋彖辭三占則巽之順之應之見之/者四柔也而大亨有慶志行皆為二剛而言也)
　　　(傳二之十六/凡三十字)
困剛掩也(以卦體釋卦名謂三剛/為三柔所掩所以困也)險以説困而不失其
所亨其唯君子乎(以下釋彖辭以卦德言險/則困説則不失其所亨)貞大人吉
以剛中也(以卦變言剛自上來而居中/為卦主此正主事之大人也)有言不信尚口
乃窮也(尚上也柔自二往上成兌口猶小人在上以口/謗傷人者然居卦終窮極之地其言不實不足)
(以困人所上之口乃/至於窮極而自困耳)
　　　(傳二之十七凡三/十六字説音曰)
巽乎水而上水井井養而不窮也(以卦象釋卦名養而/不窮言井之功也)
改邑不改井乃以剛中也(以卦變卦體釋彖辭初之剛/往上得中而坤之邑改二之)
(剛在下得中而為/井中之水者不改)汔至亦未繘井未有功也羸其瓶是
以凶也(往井之水未上出雖未有功而亦/未凶來井之水既下漏則凶矣)
　　　(傳二之十八/凡四十字)
革水火相息二女同居其志不相得曰革(以卦象釋卦/名息與熄通)
(滅熄也水熄火者也火又熄水故曰相息此變革其常/也中少二女同居父母家其初同所自出曷嘗不相得)
(哉其後將有適志各有在則/改變其初而其志不相得矣)已日乃孚革而信之(以下/釋彖)
(辭以卦變言巽再變而下卦成離為卦之主離納己故/曰已日已者十日中半之後待此時而後革則謹審而)
(不輕違故革/而人信之)文明以説大亨以正(以卦德言六二卦主/内藴文明外應九五)
(而九五説之下持美而效之君上樂取諸人以為善二/之文明遂為五之文明矣文明以説則盡事理得人心)
(元大之德能致亨/以正主事者此也)革而當其悔乃亡(以卦體言除九四/一爻五畫剛柔皆)
(當位有所革各得其當之義/使不當者亦當其悔乃亡也)天地革而四時成湯武革
命順乎天而應乎人(廣革義天地之温熱涼寒生長牧/藏逓相代謝而春夏秋冬之時成)
(湯武伐夏伐商變革二國所受之命順天/之理而應人之望是二事變革之最大者)革之時大矣
哉(因上文而賛/其時之大)
　　　(傳二之十九凡六十三/字説音曰註少詩詔切)
鼎象也以木巽火亨飪也聖人亨以享上帝而大亨以
養聖賢(以卦體卦象釋卦名象謂形之似卦體竒耦似/鼎器足腹耳鉉之形此言鼎之體也以木巽火)
(謂巽内離外亨煮也飪熟也以巽木入于離火之内煮/物而熟之此言鼎之用也以木巽火亨飪也七字為句)
(蔡氏曰亨飪不過祭祀賔客二事而祭之大者上帝賔/客之重者聖賢祀天尚質故止言亨養聖賢貴多故曰)
(大亨朱子曰享帝用犢而己/養賢則饔飱牢禮當極其盛)巽而耳目聰明柔進而上
行得中而應乎剛是以元亨(以卦象卦變卦體釋彖辭/上離為目六五為鼎之耳)
(中虛聰明之象卦自兑變兑三之柔進而上行為六五/得上卦之中而應九二之剛聰明則非昬懦之巽上行)
(則非卑下之柔應剛則非止柔中而已/卦有此三善所以為元而能致亨也)
　　　(傳二之二十凡四/十五字亨丕庚切)
震亨震驚百里驚逺而懼邇也不喪匕鬯出可以守
宗廟社稷以為祭主也(釋彖辭不釋震亨者朱子謂震/有亨道不待言也驚百里謂所)
(驚者逺也逺且驚則邇尤甚懼邇懼甚於驚也雷聲之/近令人懼而執匕鬯以奉祭事者不以驚懼而有喪失)
(其誠敬専一中有所守故可以出主宗廟社稷之祭堯/之試舜取其烈風雷雨弗迷者蓋亦以是也出對處而)
(言震為長子處之時則世子也出之時則嗣守宗廟社/稷以主其祭程子曰誠敬之至威懼不能使之自失如)
(是而後可以守/世祀承國家也)
　　　(傳二之二十一凡二十九字亨下舊本有震來/虩虩恐致福也笑言啞啞後有則也十六字今)
　　　(案此因彖辭重出初九爻辭故後人於彖傳亦/重引初九象傳以釋之冝衍懼邇下舊本无不)
　　　(喪匕鬯晁氏曰王昭素案徐氏云出字上脫此/四字程子亦以為文脫而朱子從之今増補喪)
　　　(息浪切註令來/丁切長知兩切)
艮止也時止則止時行則行動靜不失其時其道光明
(釋卦名時止謂定心之時時行謂應事之時動謂行靜/謂止不失謂常得所止其時謂時止時行之時此以止)
(字釋艮義而兼及行字者蓋人心无事之時則定有事/之時則應故曰時止則止時行則行豈可厭動好靜専)
(務外滅而内寂哉故其止而靜也固不失所止於斯時/其行而動也亦不失所止於斯時是謂動靜不失其時)
(也或止或行有時不同而不失所止无時不然也靜而/止不失其時内卦之止動而行不失其時外卦之止内)
(止固止外行亦止此釋重艮之義程子曰定/性者靜亦定動亦定張子曰定然後有光明)艮其背止
其所也上下敵應不相與也是以不獲其身行其庭不
見其人无咎也(釋彖辭止字釋艮字其所字釋背字謂/止於其所也上下體應爻剛柔皆相敵)
(故初四不相應而不獲止其背之身三上不相應而不/見行其庭之人二止於内不與外應五止於外不與内)
(應皆兩各止其所故无咎也凡八純卦六爻皆敵相與/應而不相與獨於艮卦言之者以明内外各止其所之)
(義/)
　　　(傳二之二十二凡五十二字艮其背舊本/背作止晁氏曰當依卦辭作背今從之)
漸漸進也(釋卦/名)女歸吉利貞進得位往有功也進以正
可以正邦也其位剛得中也止而巽動不窮也(以卦變/卦體卦)
(德釋彖辭進得位往有功也釋女歸吉進謂進而求女/非以女歸為進也往謂男家之禮往女家漸卦以内卦)
(為男家外卦為女家否未變漸之時坤母在内男家之/母也乾父在外女家之父也坤五往四而成巽女乾四)
(來三而成艮男譬猶男家求昬而為父者有得位之女/女家既許昬而為母者有得位之男因此一進而男女)
(得位是其往為有功也進以正可以正邦也釋利貞進/以正謂三進四而二畫之往來者以正因三四往來之)
(正而初一五上亦正猶家既正而可以正國也三四象/二家之男女初二艮之二民五三巽之二君四畫象一)
(國之君民故曰邦二五當位固為正初上雖不當位亦/得剛上柔下之正故曰正邦又以卦體申釋利貞之義)
(言九五當位以剛得中而正故利於女家之正主事而/歸其女者又以卦徳申釋女歸吉之義言艮男止於内)
(而巽女卑巽於外以入故其動不窮動謂/女子有行釋歸字不窮謂不困厄釋吉字)
　　　(傳三之二十三凡三十七字漸漸進也舊本作/漸之進也朱子曰之字疑衍或是漸字澄案因)
　　　(寫下漸字作二遂譌為之女歸下舊/本无利貞字有也字今從王肅本也)
歸妹天地之大義也天地不交而萬物不興歸妹人之
終始也説以動所歸妹也(以卦體卦德釋卦名前二句/以天地明歸妹之義興猶立)
(也五天也二地也六居五地上交於天也九居二天下/交於地也六往上九来下是乾坤交而後萬物生為天)
(地之大義女歸於夫而有生育亦猶是也故以天地之/大義明歸妹之義凡女必歸為人婦歸妹者為人女之)
(終為人婦之始説者女説其所行為婦始者因遣行之/以終其為女因所説於婦而動之使歸焉是乃為所歸)
(之妹/也)征凶位不當也无攸利柔乗剛也(以卦變卦體釋/彖辭泰三往四)
(泰四來三位皆非正來與往皆不當故征行則凶二五/亦位不當然占言征凶専指三四往來之畫而言也初)
(九雖當位然柔居上剛居初為柔乗剛故亦无攸利諸/家解柔乗剛指三五言此獨言上者在夬之彖傳上六)
(柔乗五剛則上六乗初九亦是柔/乗剛矣豈必比近而後為乗剛哉)
　　　(傳二之二十四凡/四十四字説音曰)
豐大也明以動故豐(以卦徳釋卦名但光明而不震動/非盛大也不光明而但震動亦非)
(盛大/也)王假之尚大也勿憂宜日中宜照天下也(釋彖辭/不釋亨)
(字者豐大則必亨不待釋也尚上也大謂王也老子曰/域中有四大王居其一此言諸侯之國而有王者至之)
(是下之所上者乃天下至大之王也處豐之時固當憂/而今勿憂者謂宜保持其盛大使長如日中之時而其)
(明普照於天下/則乃可不憂也)日中則昃月盈則食天地盈虚與時消
息而況於人乎況於鬼神乎(廣豐義食虧也因彖辭宜/日中三字而推言之謂豐)
(无常豐之理豐者如天地之氣息極而盈則将漸消而/虚矣朱子曰天地舉其全體而言鬼神指其中運動變)
(化者而言物盛必衰雖鬼神不能為也常湏謹守得曰/中時此邵子所謂酩酊離披時也項氏曰日月有昃食)
(天地之一盈一虚猶隨時而消息則形氣之運於其間/者從可知矣人者形也鬼神者氣也人之智不免於死)
(生鬼神之靈不免於聚散則豐亦豈吾之所能常有言/此以足卦辭日中之義使知中者人之所當勉而昃亦)
(非人之所/能為也)
　　　(傳二之二十五凡五十字註令/來丁切酩名上聲酊丁上聲)
旅柔得中乎外而順乎剛止而麗乎明是以小亨旅貞
吉也(以卦變卦德釋彖辭卦自否變坤之一柔自三往/五得外卦之中而順乎乾之二剛此以六五一爻)
(釋小亨也柔止於内而外附麗於明此以重卦二德釋/旅貞吉也小亨言上卦六五之旅旅貞吉言下卦凡三)
(之/旅)旅之時義大矣哉(旅最難處處旅之時/其義難盡故曰大)
　　　(傳二之二十六凡三十字柔得/中之上舊本有小亨二字衍)
重巽以申命(釋卦名重巽巽下巽上也巽入也而象風/申重也命號令也號令之入人如風之无)
(所不入故巽為號令重巽而亦名為巽者以象號令之/中也蔡氏曰二剛示乎上而下一柔順之號令之象)
剛巽乎中正而志行柔皆順乎剛是以小亨利有攸往
利見大人(以卦體釋彖辭剛巽乎中正九五也三剛同/之二柔順之而九五之志得行也柔謂初四)
(剛謂二五小謂柔也大人二五也二柔皆順剛故小/者亨而小者在下利於上往以見二五之大人也)
　　　(傳二之二十/七凡三十字)
兊說也(釋卦/名)剛中而柔外說以利貞是以順乎天而應
乎人(以卦體釋彖辭剛中謂二五能得民之説而不言/亨者致之而有餘也但言說而亨在其中矣柔外)
(謂三上為民而説以從君必利貞者防其所不足也三/上天位也而柔處之順乎天之理也二五人位也而剛)
(處之中實能應/乎人之心也)説以先民民忘其勞説以犯難民忘其
死説之大民勸矣哉(廣兊義先民謂君率其民犯難謂/民救其君説之大猶言説之至極)
(民勸謂忘其/勞忘其死也)
　　　(傳二之二十八凡四十四字/説音曰先悉薦切難乃旦切)
渙亨剛來而不窮柔得位乎外而上同(釋彖辭二五剛/中故能致亨以)
(卦變言剛自四來居二而不居初是得中而不居窮極也/之處柔自二往四得位於外卦而上同於九五之剛中)
王假有廟王乃在中也(以卦體言九五互艮上畫為廟/九居五是王乃在宗廟之中)
利渉大川乘木有功也(以卦象言巽為木乘木於坎水/之上有功者謂利也利貞不待)
(釋/)
　　　(傳二之二十九/凡三十三字)
節亨剛柔分而剛得中(釋彖辭致亨者九五剛中也以/卦變言坤之三柔分其一為六)
(三乾之三剛分其一為/九五而得上卦之中也)苦節不可貞其道窮也説以行
險當位以節中正以通(上六之苦而不可貞者居節之/終節道己窮也六三之説行乎)
(坎險之内六四之當位節於兊澤之上九五位中正似/此三爻之節皆節之通者非若上六之窮此又以卦徳)
(卦體言三爻之善而證苦節不可貞之義蓋六三之説/六四之柔居柔九五之中正皆非如上六之過而苦也)
天地節而四時成節以制度不傷財不害民(廣節義天/地之運渾)
(然無迹聖人裁成其限節定為二分二至及二十四氣/而四時以之成又以限節制為長短大小之度則用財)
(取民俱有定限而所用不至/於傷財所取不至於害民也)
　　　(傳二之三十凡四/十七字説音曰)
中孚柔在内而剛得中説而巽孚乃化邦也(以卦體卦/德釋卦名)
(柔謂三四剛謂二五三四二柔在二五之内而二五二/剛得上下之中此以卦體釋中字二五中實能孚於三)
(四而三能説四能巽以孚於二五是二五之孚能化一/國之民而使之孚也邦指三四二民而言此以卦德釋)
(孚/字)豚魚吉信及豚魚也(以下釋彖辭信及豚魚/言其信能格豚魚也)利涉大
川乘木舟虚也(乘木言巽木在兊澤之/上舟虚言全卦之形象)中孚以利貞乃
應乎天也(天謂九五九乾畫也五天位也六四得/正而孚應於中正之九五故曰應乎天)
　　　(傳二之三十一凡/四十二字説音曰)
小過小者過而亨也過以利貞與時行也(以卦體釋卦/名及彖辭小)
(者過而得亨矣又過而利於貞隂柔/過盛小者方得時也故曰與時行也)柔得中是以可小
事也剛失位而不中是以不可大事也(二五之柔得中/隂柔小人得時)
(也然小人可以為小事而已為大事者必陽剛君子而/後能三四之剛不中而四又失位則陽剛不得志矣是)
(以不可為/大事也)有飛鳥之象焉飛鳥遺之音不宜上宜下大
吉上逆而下順也(卦體有飛鳥之象不宜上進但宜下/退然後陽剛之大可以避禍全身而)
(吉方隂強陽弱之時上進則是逆時下退乃為順時也/此卦四隂強盛太過二陽衰弱不及彖辭小過亨利貞)
(可小事之吉為隂柔小人之強盛而過者言也不可大/事不宜上宜下大吉之占為陽剛君子之衰弱不及者)
(言也傳所謂與時行柔得中著小人之得時也所謂剛/失位不中上逆而下順傷君子之不得時也程子曰有)
(飛鳥之象焉一句蓋/解者之辭誤入彖中)
　　　(傳二之三十一凡六十二字可小事舊本作小/事吉項氏曰脫可字羨吉字石經云是以可小)
　　　(事也沙隨程氏/亦云然今從之)
既濟亨小者亨也(以卦體釋彖辭小謂六二或謂/既濟亨之下又當有一小字)利貞
剛柔正而位當也(利貞亦謂六二利於正主事蓋與九/五剛柔正相應而又當其位當位之)
(柔得在上當位之剛為應固有助矣而初四三上之剛/柔亦皆正而當位則是時俗之美易於撫御此正主事)
(者之所/以吉也)初吉柔得中也(以上三占皆以/卦主六二言)終止則亂其道
窮也(六十四卦之中三隂三陽皆得位者既濟一卦也/然彖傳惟釋利貞兼取三剛三柔而言釋亨釋初)
(吉釋終亂皆専以柔而言者柔為卦主也柔者為主固/非能濟之才然六工當時位之得中猶可以亨及至上)
(六當終而窮極之時則力弱不能行而止於此矣豈復/能出險哉程子曰濟之終不進而止衰亂至矣蓋其道)
(己窮極也時極道窮必變惟聖人/能通其變於未窮故有終而无亂)
　　　(傳二之三十/三凡三十字)
未濟亨柔得中也(以卦體釋彖辭柔得中謂六五既濟/未濟二卦剛柔適均而亨之占皆以)
(柔言何也二爻剛雖得中而䧟於險中/故唯得中之柔麗乎文明者能致亨也)小狐汔濟未出
中也濡其尾无攸利不續終也(原本闕/)
(能至終終謂上九狐力不續則不/      而登于岸故无所利也)雖不當位剛柔應也
(又以卦之二體申釋彖義言汔濟濡尾无攸利者以六/畫皆不當位然能致亨者以六畫剛柔皆相應也六五)
(之柔中得九二之剛中為應所以能致亨也項氏曰既/濟三剛三柔皆正然剛柔正而位當則謂六二九五剛)
(柔正應而又當位也若泛言則失彖義未濟六爻皆不/當位其曰雖不當位亦指二五言之剛柔應者覆解亨)
(字雖无攸利用其柔中以/與剛應自有致亨之理)
　　　(傳二之三十四/凡三十三字)
　
　
　
　
　
　
　易纂言卷四
欽定四庫全書
　易纂言卷五
　　　　　　　　　　　　　元　吴澄　撰
　　象上傳(象者文王所立六十四重卦之名象傳者/夫子為釋文王之卦名而作也象獸名象)
　　(其形而為字因假借其字為物形肖似之稱凡虎/咒虎兎馬牛羊犬等字皆象其形也而肖似之義)
　　(獨於象字取之者象為極南之獸中土所无惟觀/圖畫而想見其形由是圖寫物形之肖似謂之象)
　　(羲皇八卦之畫象天地八物則謂八卦之畫為象/文王重卦之名象上下二體則謂重卦之名為象)
　　(凡傳釋重卦之名故曰象傳卦名之下言卦之用/夫子所以推廣卦畫卦名之象也既釋文王所名)
　　(各卦二體之象而并釋周公所繫各卦六爻之辭/焉或乃指爻辭為象誤矣其以釋卦名者為大象)
　　(釋爻辭者為/小象亦非也)
天行(此釋乾下乾上也乾之畫象天上下二乾者二天/也天一而已安得有二故曰天行天之行一日繞)
(地一匝一天自西而下降一天又自東而上升是二乾/為天行之象朱子曰昨日行一天也今日行又一天也)
(其實一天而/行不已也)健(此仍羲皇八卦之名而為重卦之名當/曰乾而曰健健即乾也陽之性健而成)
(象之大者天也故羲皇以三畫純陽之卦為乾其徳為/健而象天因而重之下上皆乾則象天之行一日一周)
(健而又健者也故文王亦名之為乾以卦徳易卦名者/以其居六十四卦之首故特異其辭以別於他卦如春)
(秋首年不曰一年而曰元年/首月不曰一月而曰正月也)君子以自彊不息(君子者/以徳言)
(生知學知在上在下之通稱其以位言則於古曰先王/於今曰后曰上曰大人而先王大人則兼以徳言也以)
(者用也言人觀此卦之象而用之以治身治世也自强/能如重乾之健則能不息也自强謂内有所主中立不)
(倚不息謂終始如/一不須臾離也)潛龍勿用陽在下也(陽釋龍在下釋/?龍之?如大)
(人之隠於卑下未出用世故/得此占者亦不可用事也)見龍在田徳施普也(龍見/而在)
(田如大人之已出見於世雖未/為君而其徳之所施己普矣)終日乾乾反復道也(反/復)
(道釋乾乾以學言之也行道己竟又還反以復于己/行之道而再行如初一乾既終一乾又始之象也)或
躍在淵進无咎也(未可躍則在淵既可躍則自淵躍出/以上于天如是而進是能審其可故)
(其進/无咎)飛龍在天大人造也(造猶作也作謂起也大/人起而居天子之位也)亢龍
有悔盈不可久也(五為君位不可更過也過乎君位則/為盈水盈則必溢而不可以久大人)
(能知進退則/不至於盈也)用九天徳不可為首也(乾之徳剛健中正/中則不過於剛正)
(則不偏於剛用九者純剛俱變為柔葢以柔濟剛而不/過不偏也是為天徳不可以純剛居上故曰不可為首)
　　　(傳三之一凡六十八字施申志切註別/必列切稱昌證切離力至切竟音敝)
地勢(此釋坤下坤上也坤之畫象地上下二坤者二地/也地一而已安得有二故曰地勢地之勢有下有)
(髙下一級一地也髙一級又/一地也是二坤為地勢之象)坤(此仍羲皇八卦之名而/為重卦之名坤者順也)
(隂之牲順而成形之大者地也故羲皇以三畫純隂之/卦為坤其徳為順而象地因而重之上下皆坤則象地)
(之勢有下有髙順而又順/者也故文王亦名之為坤)君子以厚徳載物(厚徳能如/重坤之厚)
(則能載物也厚謂不薄徳之敦/厖无一物而不容受承藉之也)初六履霜隂始凝也馴
致其道至堅冰也(馴如馬之馴其行徐徐而至/馴致釋至謂其至以漸也)六二之
動直以方也不習无不利地道光也(六二爻義施於人/事之動則如坤道)
(之直以方其大不重習其占/无所不利者地道之光顯也)含章可貞以時發也或從
王事知光大也(程子曰義所當為則以時而發非含藏/終不為也或從王事而能无成有終者)
(是其知之光大也澄/謂柔變為剛故云大)括囊无咎慎不害也(慎釋括囊不/害釋无咎)
黄裳元吉文在中也(朱子曰文在中/而見於外也)龍戰于野其道窮
也(柔居下為宜至于上/則其道己窮極也)用六永貞以大終也(坤六畫皆/柔小也用)
(六者純柔俱變為剛是始/小而終則大故曰以大終)
　　　(傳三之二凡九十一字初六履霜舊本作履霜/堅冰今依魏志所引知音智註藉齊夜切見賢)
　　　(遍/切)
雲雷(此釋震下坎上也震之畫象雷坎之畫在天象雲/雨在地象水泉水氣自地而上升于天則為雲故)
(象雲者坎在上卦也水氣自天下降/于地則為雨故象雨者坎在下卦也)屯(此重卦之名屯/者鬰結未解之)
(時雲升于上而雷動于下未能成雨則鬱結而屯及雷/動于上雨降于下則屯之鬱結解矣故上雷下雨之卦)
(名為解而上雲下/雷之卦名為屯也)君子以經綸(經綸皆治絲之事治世/亦曰經綸者治世猶治)
(絲也君子治世猶治絲而欲解其紛亂亦猶屯之時必/欲解其鬱結也經者先總其緒為一而後分之象雲之)
(自一而分綸者先理其緒為二/而後合之象雷之自二而合也)雖磐桓志行正也以貴
下賤大得民也(志行正因爻辭居貞而廣其義居則不/行行則不居初以陽剛之才雖磐桓未)
(可進其志固在於得行而貞也居而貞非其志也大得/民釋爻辭建侯大謂陽也民謂二隂屯自艮而變初剛)
(自三來初以陽之貴下於二隂之/賤大者為君而得二民之歸嚮也)六二之難乘剛也十
年乃字反常也(剛謂初也反復也程子曰六二乘剛為/剛陽所逼是其患難也至於十年則難)
(久必通矣乃得反/其常與正應合也)即鹿无虞以從禽也君子舍之往吝
窮也(程子曰无虞而即鹿以有從禽之心/也君子則舍之若往則吝而窮困也)求而往明也
(初九能求六四而自内往外以/就之初乃剛正賢明之人也)屯其膏施未光也(程子/曰膏)
(澤不下是其徳/施未能光也)泣血漣如何可長也(程子曰屯難窮極/如此其能長久乎)
　　　(傳三之三凡七十三字難乃旦切舍/音捨施申志切註解音蟹欲解如字)
山下出泉(此釋坎下艮上也艮之畫象山兩山之間流/而為川者人所可見之水一山之下出而為)
(泉者人所不見之水山下謂山腹之下/非山麓之側也後凡言山下者皆同)蒙(此重卦之名/蒙猶人之童)
(穉也泉之初出?伏山下未達于外不汚不滑亦猶人/之童穉良知良能藴蓄於内未為外誘所汚滑者故山)
(下出泉之卦/名為蒙也)君子以果行育徳(果行象出泉育徳象山/下行謂身之所行徳謂)
(心之所得君子之動也勇於義以果毅其行象内泉之/涓滴而决𨗳其流於外也君子之靜也主於敬以養育)
(其徳象外山之包藏而渟涵其源於内也徐氏㡬曰蒙/未有所適體坎之剛中以果其行而達之蒙未有所害)
(體山之靜止以/育其徳而成之)利用刑人以正法也(刑人者正其法/以示懲戒也)子
克家剛柔接也(接謂交際五之柔與二之剛接/故能有助而使二為克家之子)勿用取
女行不慎也(行不謹慎謂/不有其躬也)困蒙之吝獨逺實也(陽實隂/虚獨逺)
(實者言獨逺於陽也項氏曰初三近九二五近上九三/五皆與陽應唯六四所比所應无非隂在六爻中獨為)
(无陽/之人)童蒙之吉順以巽也(順以巽謂六五柔順以卑巽/入從九二之陽也五坤順也)
(變剛成/巽巽也)利用禦宼上下順也(因其為宼禦而止之上之/順也因禦而止遂不為宼)
(下之順也互坤之下畫為下順上/九變為柔得坤之上畫為上順)
　　　(傳三之四凡五十九字行不慎舊本慎作順朱/子曰順慎古字通用荀子順墨作慎墨作慎於)
　　　(經意尤切今從之行下孟切下同逺于願/切注汚音烏滑音骨亭音亭逺於陽如字)
雲上于天(此釋乾下坎上也坎在上卦象雲/而乾在下卦雲上於天之上也)需(此重卦/之名需)
(者待也雲上于天雖未成雨/而雨可待矣故卦名為需)君子以飲食宴樂(君子之需/待安分樂)
(天以俟時而已潘時舉問屯需皆隂陽未成雨之象然/屯言經綸需言飲食宴樂者何也朱子曰屯之時齟齬)
(艱難故曰經綸需是緩意他无所致力其義不同又曰/事之當需者但飲食宴樂以俟其自至一有所為則)
(非需也程子曰雲方上於天而未成雨猶君子蓄其才/徳而未施於用也觀需雨之象懐其道以待時飲食宴)
(樂所謂居易俟命也澄謂飲食者非謂醉醲飽鮮以奉/己各因其自養之素如夫子之飲水疏食顔子之一簞)
(一瓢皆飲食也宴者身安而他无所營作樂者心愉而/他无所謀慮也飲食則素其位而宴樂則不願乎外也)
(飲食於上坎取象宴樂於下乾取象坎為酒飲也坎下/一畫連乾上中二畫成兊食也乾陽之性上進而來居)
(於内有宴以安其身之象乾純陽陽舒/為樂樂天不憂有樂以愉其心之象)需于郊不犯難
行也利用恒无咎未失常也(程子曰不冒犯險難而行/復宜安處不失其常雖不)
(進而志動者不能常也安静自守志雖/有須而恬然若將終身焉乃用常也)需于沙衍在中
也雖小有言以吉終也(衍者下平之地雖水所可及然/猶在内卦之中則未至於水也)
(小者得此占始雖有言語之傷而終於吉/若大者得之則始亦无言始終皆吉也)需于泥災在
外也自我致宼敬慎不敗也(朱子曰外謂外卦占得此/雖若不吉然能敬慎處之)
(得其道亦可不凶或失其剛正之/德又无堅忍之志則不能不敗矣)需于血順以聽也(謂/六)
(四柔順以聽從於九/五也聽取坎耳之羲)酒食貞吉以中正也(程子曰需於/酒食而貞吉)
(者以五得/中正也)不速之客來敬之終吉雖不當位未大失也
(需上卦三爻皆當位下卦三陽初三皆當位雖有九二/一爻不當位然剛而得中不以居陰位而失陽剛之道)
(也天謂陽剛也未大失者於陽剛之道未/為失也故下之三陽皆上六之所當敬)
　　　(傳三之五凡九十二字樂音洛難乃旦切/注居易以豉切疏食音似復宜扶豆切)
天與水違行(此釋坎下乾上也水行而下天行/而上其行兩相背戾是違行也)訟(此重/卦之)
(名訟者爭辯也人情相順嚮則无事相背戾則有爭人/情背戾若天水之相違爭訟所由起也故卦名為訟)
君子以作事謀始(人情有始順嚮而終背戾者當順嚮/之時始謀不能深逺輕信苟交及終)
(而背戾必生訟矣君子知其然凡所作事謀於其始不/輕信不苟交事事謹審絶訟端於始則他日訟无由興)
(作事坎象謀始乾象坎水流行如有事作為/乾知大始能説諸心如始謀之髙不可及)不求所事
訟不可長也雖小有言其辯明也(訟不可長猶彖傳言/訟不可成小者柔弱)
(始雖受人誣毁其終也辯析/既明則其言息矣所以吉也)不克訟歸逋竄也自下訟
上患至掇也(項氏曰上兩句皆是爻辭下兩句方是象/傳如需之上六象傳句法朱子曰掇自取)
(也程子曰自下而訟其上義乖勢/屈禍患之至猶掇拾而取之也)食舊徳從上吉也(食/上)
(之徳者從乎上也項氏曰此/從字與從王事從字不同)復即命渝安貞不失也(程/子)
(曰能如是則/為无失矣)訟元吉以中正也(元之吉者以/其中正也)以訟受服
亦不足敬也(程氏曰謂其/受服為可鄙)
　　　(傳三之六凡七十七字竄于/㫁切掇端奪切注背音佩)
地中有水(此釋坎下坤上也地猶人之肌肉水猶人之/血脉地中有水猶人肌肉中有血脈灌注之)
(也/)師(此重卦之名師者衆也以地之至廣而水之灌注/无不周徧猶人之至衆而將之統御无不管攝也)
(故卦名/為師)君子以容民畜衆(水之周徧能容王質故所畜/者廣君之寛𢎞能容其民故)
(所畜者衆衆者民之多言非止一民也能容民所以能/畜衆也項氏曰地之能固以其中有水也水所以畜地)
(君子之於民也浸潤之道深入乎其中所以能涵蓄萬/衆而不分也容畜屬坎民衆屬坤或謂有陽畫則隂為)
(民民盖坎之二柔容民言内卦坤為衆畜衆言外/卦也澄案臨之容保民觀之觀民民皆指坤而言)師出
以律失律凶也(當聴律聲不吉則止/違律而行必取喪敗)在師中吉承天寵
也王三錫命懐萬邦也(方伯為諸侯之長得専征伐有/功而受三錫之寵萬邦諸侯見)
(之知有功必賞則/无不懐徳者矣)師或輿尸大无功也(大謂陽指九二/也輿尸之敗雖)
(在六三然九二為主帥偏禆之喪師即主帥之无功故/曰大无功也城濮之戰楚左師右師敗唯子玉之中軍)
(不敗然子玉帥也故/敗師之罪子玉當之)左次无咎未失常也(程子曰見可/而進知難而)
(退師之常也如四退次/乃得其宜故未為失也)長子帥師以中行也弟子輿尸
使不當也(程子曰二以中徳受任以行若復使/其餘是任使之不當也其凶宜矣)大君有
命以正功也小人勿用必亂邦也(大君有開國承家之/命者以此恩賞正軍)
(旅之功也受此賞者必有位之君子或大夫有功而命/之為諸侯或士有功而命之為大夫皆非小人无位者)
(所得與故小人得此占則勿用盖諸侯為一邦之君大/夫為一邦之臣使之治其邦也若以小人為之則上之)
(所命非其人下之所處非其據/不能治其邦必至亂其邦矣)
　　　(傳三之七凡八十四字長知兩切往/喪息浪切復使符后切得與音預)
地上有水(此釋坤下/坎上也)比(此重卦之名相比而无間者莫/如地上之有水故卦名為比)
先王以建萬國親諸侯(太古之時凡是立法定制世守/不變之事則稱先王坤為衆為)
(土萬國象地諸侯布其上象水震為諸侯坎之一君統二/民與震同也先王知民之不可无所比也故分土分民)
(建為萬國各以君治之故有諸侯諸侯為父母而子其/民則萬國之民各親其君如父母君民之情一體无間)
(如水地之相親比也國分為萬者以/民之多也侯曰諸侯者非止一君也)比之初六有他吉
也(有他者无/所不比也)比之自内不自失也(自謂己也六二不自/失中正之道故人之)
(比之者自内而始未有内不相/親比而能使外人相親比者也)比之匪人不亦傷乎(雖/有)
(中正者比之然己不中正非人/也必自取凶禍不亦可傷矣乎)外比於賢以從上也(五/賢)
(而在四之上比於賢謂賢者/比之也從上四順從九五也)顯比之吉位正中也舍逆
取順失前禽也邑人不誡上使中也(九五之位得正得/中禽之逆我而去)
(者舍之順我而來者取之不誡者上之使/民合於中道聴其自順不强其必從也)比之无首无
所終也(下四隂五之所比而上獨居後九五无上六猶/人之无首下畫皆順從惟上畫在卦終而逆命)
(卦之无/所終也)
　　　(傳三之八凡七十八字/舍音捨註間居限切)
風行天上(此釋乾下巽上也巽之畫在天象風在地象/木天无處不在无所謂上下也天上者逺非)
(人目力所及者/而風上行焉)小畜(此重卦之名風者陽包隂在内隂/少乎陽又行乎天上則既有包隂)
(之陽在其外又有天之陽在其内内外之/陽甚多所包畜之隂甚少故卦名小畜)君子以懿文
徳(懿美也如仲山甫之懿徳柔嘉維則今儀令色小心/翼翼也文如柔來文剛剛上文柔之文懿象巽之一)
(隂徳象乾之三陽風行天上其所以畜者風中之一隂/甚少也然中一隂而内外陽有離卦文明之體以一柔)
(而文五剛君子之以懿而文其徳者象之項氏曰懿者/小徳之名君子以小徳而文大徳雖不若前言往行啓)
(發培灌之多然而和氣愉色婉容/令辭所以輔成其徳者不可廢也)復自道其義吉也(能/舍)
(己所獨應之隂則不徇人欲之/私而合天理之宜所以吉也)牽復在中亦不自失也
(五陽共畜一隂私於隂則為自失初居剛既能不自失/矣二為初所牽連而復者以其在下卦之中故雖居柔)
(而亦不/自失也)夫妻反目不能正室也(非正應而欲以四為妻/不能正室家之道也其)
(反目也/宜哉)有孚惕出上合志也(出外而上與/九五合志也)有孚攣如不
獨富也(五之能攣四也不獨有/其富而與四共之也)既雨既處得積載也君
子征凶有所疑也(上九之剛為柔孚六四之柔得載矣/此柔能勝剛之時也有所疑者疑君)
(子之不可有行也既雨既處得積載也如訟卦九二/象𫝊例上舉爻辭下文有所疑也四字乃并釋其義)
　　　(傳三之九凡六十九字得積載舊本/得作徳因經文誤而誤也往舍音捨)
上天下澤(此釋兌下乾上也兌之畫象澤卑下之/處水瀦而不流者曰澤其大者海也)履(此/重)
(卦之名履謂足之所踐也地之上有天/下有澤人在其中履也故卦名為履)君子以辨上下
定民志(辨謂分別也天不可以為澤澤不可以為天人/之有上下之分亦猶是也分別上下之分以示)
(民則民之志有定而无僭踰上象乾天下象兑澤辨象上/互離在中民象互離中之一柔定象一柔處二剛介乎)
(下履二承四上不至九五上九之天下不至初九地下/之澤也程子曰古之時公卿大夫位各稱徳士修其學)
(學至而君求之農工商賈勤其事而所享有限故皆/有定志後世自庶士至公卿日志于尊榮農工商賈)
(日志于富侈億兆之心交騖於利天下紛然如之何其/可一君子觀履之象而分辨上下使各當其分以定民)
(之志/也)素履之往獨行願也(以獨行其志為願/非他有所願也)幽人貞吉
中不自亂也(范氏大性曰剛中故不/以乘剛之柔亂其意)眇能視不足以有
明也跛能履不足以與行也咥人之凶位不當也武人
為于大君志剛也(目之眇者雖猶能視豈能如不眇者/之明乎足之跛者雖猶能履豈能如)
(不跛者之行乎項氏曰眇跛六之柔也能視能履三之/剛也程子曰隂柔之人其才不足視不能明行不能逺)
(以柔居三履非其正其能免於害乎所以被咥而凶也/澄案剛謂上九六三欲為大君效力志在從上九之剛)
(也志剛如咸卦/象傳言志末)愬愬終吉志行也(畏懼禍害而終獲其/吉者其志之得行也)
夬履貞厲位正當也(位正而當所處必得其宜不至於/貞夬履之事而厲爻辭示戒焉爾)
(彖傳所謂不疚光明足以見九/五之善矣又安有貞厲之事哉)元吉在上大有慶也(大/謂)
(陽剛元徳之人終喪盡禮所/以吉也大釋元有慶釋吉)
　　　(傳三之十凡八十八字注別彼列切分/扶問切稱充證切賈音古騖榮暮切)
天地交(此釋乾下坤上也天在上而其氣下降以/交乎地地在下而其氣上騰以交乎天)泰(此/重)
(卦之名泰者流通无滯也天地之/氣交而上下流通故卦名為泰)后以財成天地之道
輔相天地之宜以左右民(后君也天子諸侯之通稱此/后謂天子也財裁通乾陽不)
(可以无隂坤隂不可以无陽必二氣交通於上下而後/為泰人君參贊於其中亦必有以交通之而後能納民)
(於泰也渾然而全者天地之道則自其全者裁制而成/之以品分大徳之一本截然而分者天地之宜則因其)
(分者輔助而相之以曲全小徳之萬殊全者分之分者/全之亦交而通之之意民者坤也左右之者乾也坤上)
(者民之情達於上乾下者左之右之/之徳至於下也此君民之交通也)拔茅征吉志在外
也(在外謂應四蔡氏曰應隂隂/為民君子在内則思澤乎民)包荒得尚于中行以光
大也(項氏曰泰之所以成泰者以九二六五上下/相交也程子曰言如此則其道光明顯大也)无往
不復天地際也(徐氏㡬曰乾坤相遇之際泰/否反復之機在此可不戒哉)翩翩不富
皆失實也不戒以孚中心願也(失謂不得四翩翩向下/雖不富而其鄰肯従之)
(者蓋三隂皆不得陽而欲下求也不待期約而以其相/孚之人同下盖二隂亦下求陽各出於其中心之所願)
以祉元吉中以行願也(謂柔得中而行歸以應剛/者乃其心之所願欲也)城復
于隍其命亂也(泰極而否治極而亂矣程也/子曰雖其命之亂不可止)
　　　(傳三之十一凡八十二/字相息亮切左右去聲)
天地不交(此釋坤下乾上也地不交天而氣/不上騰天不交地而氣不下降也)否(此重卦/之名否)
(者閉塞不通也天地之氣不/交而上下隔絶故卦名為否)君子以儉徳辟難不可榮
以祿(上下隔絶之時君子惟當在下以儉約為徳而避/免禍難在上雖欲榮之以祿而不可儉徳避難者)
(安處下坤而此不交乎上不可榮以禄者逺絶上乾使/復不能以交乎下盖法天地不交之象也儉徳者守坤)
(之儉嗇避難者就坤之平順禄者天祿不可榮者不居/乾之崇髙儉與奢對隂虚而貧則儉陽實而富則奢榮)
(與辱對天尊而貴則榮地卑而賤則辱否之時寧貧母/富寧賤母貴故居儉而辭榮也項氏曰儉徳避難不與)
(害交也不可榮以祿不與利交也不可/榮者言不可得而榮非戒其不可也)拔茅貞吉志在
君也(泰初九應六四六四隂也民也初之陽志在澤民/不獨善其身而兼濟天下故曰志在外否初六應)
(九四九四陽也君也初之隂志在承君/不自植私黨而同仕公朝故曰志在君)大人否亨不亂
羣也(程子曰大人於否之時守其/正節不雜亂於小人之羣類)包羞位不當也(位不/當者)
(不得其/正也)有命无咎志行也(謂其濟否之/志得以行也)大人之吉位正
當也(程子曰有大人之徳而得至尊之正位故能休天/下之否是以吉也无其位則雖有其道將何為乎)
(故聖人之位/謂之大寳)否終則傾何可長也(程子曰否終則必傾/豈有長否之理)
　　　(傳三之十二凡六十二字辟皮/二切難乃旦切注逺于院切)
天與火(此釋離下乾上也離之畫在地象火而在天象/電象曰天在上而火之性亦炎上天與之同故)
(曰天/與火)同人(此重卦之名在上之天與炎上之火同人之/相同者亦如天與火之相同故卦名同人)
君子以類族辨物(天之所生各族殊分法乾覆之无私/者於殊分之族而類聚其所同異中)
(之同也火之所及凡物均照法離明之有別者於均照/之物而辨析其所異同中之異也族言人物言動植之)
(屬/)出門同人又誰咎也(又誰咎者又誰/得而咎之也)同人于宗吝道
也(所同者私狹而不公/廣其道為可吝也)伏戎于莽敵剛也三嵗不興安
行也(項氏曰言敵剛恐人誤以為攻二也程子曰所敵/者五既剛且正其可奪乎故畏憚伏藏至於三嵗)
(不興終安/能行乎)乘其墉義弗克也其吉則困而反則也(項氏/曰恐)
(人以弗克攻為力之弱故釋之曰義弗克也又曰困而/反則也澄謂九四之力敵五則不足攻二則有餘其弗)
(克攻者知義之不可而止故云義弗克非力弗克也困/謂於義不通也程子曰以其義之弗克困窮而反於法)
(則也二者衆陽所同欲獨三四有爭奪者二爻居二五/之間也三以剛居剛故終其强而不能反四以剛居柔)
(故有困而能反之/義能反則吉矣)同人之先以中直也大師相遇言相
克也(直即正也六二於先而號咷者以中正逺同中正/之九五不昔近同强暴之九三故也及九五用大)
(師而後二與五得相遇者言九三欲克五奪二不能敵/九五之大師而始受克於五也九三先欲克五九五後)
(乃克三故/言相克)同人于郊志未得也(天可同之人/故志未得)
　　　(傳三之十三凡八/十字注別彼列切)
火在天上(此釋乾下離上也火之體隱而不見麗於物/以為體者昔燧人氏之世有火麗空而明盖)
(火見其體於空中也火在天/上者火見其體於天之上也)大有(此重卦之名文王名/卦凡曰大者皆謂陽)
(剛大子大象則取大小之義唯天為火在天成象者不/一火在天上則皆能照及是火之所照者大而多有也)
(與在地之火所照不逺於/寡少者不同故卦名大有)君子以遏惡揚善順天休命
(火之所照能分別善惡而天道福善故於善人則必福/之以休美之命君子既能如離火之分別善惡矣而惡)
(者則抑遏之善者則舉揚之所以順上天福善之休命/也分善惡屬離休命屬乾遏揚又屬乾順必屬離火之)
(別淑慝盖以順天之所休天之有禍福盖以遏揚/火之所照命言休而不言咎者遏惡亦以揚善也)大有
初九无交害也(言因无交/而有害也)大車以載積中不敗也(車大/則能)
(勝重載故載雖多積於中而車行/不至於敗占之所以往无咎也)公用亨于天子小人
害也(小人得此占/則不利也)匪其彭无咎明辨晳也(以離明辨別/事理而能照)
(晰故知盈滿之戒而不處/其盛也朱子曰晢明貌)厥孚交如信以發志也威如
之吉易而无備也(孚信於九二賴其剛以啓發已之志/故不過於柔而威嚴可畏也威如而)
(後吉者盖居尊不可太柔太柔/則人將易之而无畏備之心也)大有上吉自天祐也(天/錫)
(之祐謂君至大有之上其占所以吉/者盖居上應天是自天而祐之也)
　　　(傳三之十四几七十九字晳/先的切處敞吕切易以豉切)
地中有山(此釋艮下坤上也闕/)
　　　　　　　　　　　　　謙(此重卦之名劉表/曰謙之道降已升)
(人者也澄謂山之髙而降之以居卑地之下地之卑而/升之以居髙山之上有如降已升人之謙故卦名為謙)
君子以裒多益寡稱物平施(山在地中則髙者降而下/卑者升而上一降一升而)
(髙卑適平矣物之多者裒取而使之寡猶降山之髙而/使之卑也物之寡者増益而使之多猶升地之卑而使)
(之髙也一裒一益而多寡適平矣稱物乎施謂稱量物/之多寡而損益之然後所施均平而多者不偏多寡者)
(不偏/寡也)謙謙君子卑以自牧也(牧如牧牛之牧常常看顧/不令亡失也程子曰自牧)
(自處/也)鳴謙貞吉中心得也(中心有得於謙/而外發為聲也)勞謙君子萬
民服也(功勞及於天下之萬民而退讓不居冝其民之/心服也萬民服謂有終而吉也萬民以卦之五)
(隂言隂為民萬者極言其數之多也以一/卦則五數為至多以天下則萬數為至多)无不利撝謙
不違則也(既无不利矣而又撝示其謙於下不違於/謙之則也則謂理之當然可以為法者)利
用侵伐征不服也(不服謂上六上六應九三而居六五/之上有恃三陵五之象然體順質柔)
(非强抗跋扈也但謙之時无有不附雖九三之大功亦/止於下小大帖然獨上六自尊髙而不屈下斯為不服)
(之人耳如此則上六之罪不可以不侵伐而往正之盖/以五柔順得中之君人之視之易失之慢易若不略振)
(威武則不及而非中矣然其侵伐也非進兵求勝也彼/能服罪則已矣往正其罪有征无戰故曰征不服也)
鳴謙志未得也可用行師征邑國也(上六之志常欲自/伸而不肯下人其)
(鳴謙於九三也畏其勲勞之大權勢之重不得已而然/故曰志未得也其於六五之君也盖如邑國之臣自為)
(尊髙而不入王朝故用師征之而可𫝊曰一不朝則貶/其爵再不朝則削其地三不朝則六師移之此先王行)
(師征邑國/之制也)
　　　(傳三之十五凡八十八字裒蒲侯切稱尺證/切施申志切註稱量並平聲慢易以豉切)
雷出地奮(此釋坤下震上也雷者地之陽氣薄於險而/有聲方陽氣之消而始生也則此氣在於地)
(中伏藏而无聲雷在地中是也及陽氣之長而既盛/也則此氣出於地上奮發而有聲雷出地奮是也)豫
(此重卦之名豫者和緩悦樂之意陽氣伏藏於/地久矣一旦發聲不急遽不慘戚故卦名為豫)先王以
作樂崇徳殷薦之上帝以配祖考(凡作樂者以象其徳/也周之世徳卑順抑)
(畏不務表顯既得天下之後作樂以象之然後昔之遵/晦自卑者今見其崇項氏曰崇徳猶章徳也澄謂樂聲)
(之發象雷周徳之卑順象地殷盛大也上帝即天也饗/燕朝會祭祀皆用樂而其最盛者則以薦之上帝而又)
(以祖考配也謂冬至祀天於南郊而以祖后稷配季秋/祀帝於明堂而以考文王配也上帝象上卦之震祖考)
(象下卦之坤樂指九四一陽而言五上皆天也上者郊/外所祀之天五者廟中所祀之天三祖也二考也初者)
(武王之徳也初與四為正應初六之徳章於九四之樂/聲則卑者升而崇二三與五上為敵應二三之祖考)
(以薦九四之樂而/升配五上之天也)初六鳴豫志窮凶也(小人之志窮極/於其所喜樂也)
(朱子曰窮/謂滿極)不終日貞吉以中正也(以其中正故能/見㡬而作也)盱豫
有悔位不當也(六三與六二枉反者六二/中正而六三不中正也)由豫大有得
志大行也(謂大者之志得行也即/彖傳所謂剛應而志行)六五貞疾乘剛也恒
不死中未亡也(乘剛而有衰弱之疾則不能制强臣矣/處上卦之中則天子之名位猶未亡也)
㝠豫在上何可長也(豫既終極何可以長處此樂/也故必改變其所已成者)
　　　(傳三之十六凡七十七字注長/而知兩切悦樂喜樂此樂音洛)
澤中有雷(此釋震下兑上也雷者陽氣出地薄於隂而/成聲澤中安得有雷哉易之六十四大象皆)
(實有非虚言也或求此卦實有之象而不得則以為虚/試以人問所嘗有之事得於耳目聞見之實者言之嘗)
(一人家白晝霹靂一聲自臺柱中出視之則有一龍飛/去又一人家白晝霹靂一聲自鼔中出視之亦然盖神)
(龍所養已熟形質查滓銷盡俱无惟有一團純陽之氣/莊子所謂聚則成體散則成胎者故能出入有无靜則)
(?於柱間鼓間而人不見動作衝破隂氣而成霹靂之/聲也雷者陽氣所為此龍乃陽氣之聚其?於澤中之)
(時龍之所在即雷之所在也雷之與龍一也故震為雷/亦為龍但地中之雷則地之陽氣所成而此澤中之雷)
(則龍之陽氣所成均是陽氣所成之雷然惟神龍能如/此若凡龍則水獸爾不能為雷也神龍所居之靈湫其)
(水清澈不容穢濁每喧汚輒興/雲雨所謂澤中有雷者此也)隨(此重卦之名水動而/常流者也澤中之水)
(則止而不流雷動而有聲者也澤中之雷則/静而无聲以雷之動隨澤而靜故卦名為隨)君子以嚮
晦入宴息(嚮如夜嚮晨之嚮晝為明夜為晦入謂居於/内雷行天而動者也然亦有居澤而靜之時)
(是以人之動亦當有時而靜也君子晝則動以勤其事/夜則靜以安其身故嚮晦之時入居於内而宴安休息)
(謂夜而寐也人之寐猶雷之蟄也嚮晦象日在兑方而/將晦入象震之在内卦宴息象震之動極而靜初二三)
(震之動也二三也/四互艮動而止)官有渝從正吉也出門交有功不失也
(近舍私係上從正應所以吉也不失謂初以九四為交/則不失所可隨之人也異于六二之失丈夫六三之失)
(小子/者矣)係小子弗兼與也(二之中正非必果背五嚮初也/但以其近比易於牽係儻若係)
(此則必失彼二者弗能兼與也故爻辭/示戒云爾程子曰戒人從正當専一也)係丈夫志舍下
也(下謂初取四/則舍初也)隨有獲其義凶也有孚在道明功也(天/理)
(之宜為義其義凶謂凶者固其宜也明功/謂賢明之功即初九爻辭所謂有功也)孚于嘉吉位
正中也(二之位正而/中故曰嘉也)拘係之上窮也(窮極也在上為隨/之極故其固結不)
(解如/此也)
　　　(傳三之十七凡七十字舍音捨/注近舍同背音佩易以䜴切)
山下有風(此釋巽下艮上也地之理山為牡川為牝牝/者水之所歸牡者氣之所行氣之行在山腹)
(之内故曰山下然有養物之氣有賊物之氣養物之氣/温煖和緩烘烘如烝者謂之火賊物之氣冷凊勁急拂)
(拂如吹者謂之風山下有風者/謂山腹之内有此賊物之風也)蠱(此重卦之名蠱敗壊/也山下有風其氣賊)
(物内氣冷凊則外壤枯朽其山崩圯/童秃草木之生不遂故卦名為蠱)君子以振民育徳
(蠱之象非美也君子以之則取其美風在内而能振動/外物則象之以振動其民山在外而能涵育内氣則象)
(之以涵育其徳振者作興彼之善新民之事也育者培/養已之善明徳之事也育徳以山下取象與蒙卦同)
幹父之蠱意承考也(隂柔豈能幹父之蠱哉然其意亦/欲承父之志焉爾才雖不足意則)
(可嘉/也)幹母之蠱得中道也(長女暫當家則少女専/奉母得時中之道也)幹父
之蠱終无咎也(以陽剛幹父之蠱終不/變為隂柔則終无咎)裕父之蠱往未
得也(往未得者/穉弱故也)幹父用譽承以徳也(有柔剛適中之徳/故能幹父而用譽)
(盖以徳而承父之志也初六六五皆才不足故初六之/意承考其承之也有其意而已非有其才也六五之承)
(以徳其承之也以其徳而已非以其才也夫承者固子/道之宜然隂柔事親之道爾陽剛事親之道則異乎是)
(啓賢能敬承繼禹之道此以賢嗣聖隂柔之道也善繼/人之志善述人之事周公成文武之徳此以聖嗣聖陽)
(剛之/道也)不事王侯志可則也(言其志之髙尚/可為法則也)
　　　(傳三之十八凡六十字注凊七正切圮部/鄙切長女知兩切少女詩詔切夫承音扶)
澤上有地(此釋兑下坤上也若西海北海/之濵大澤之上而有髙地也)臨(此重卦之/名大澤之)
(上而有高地下臨/深海故卦名為臨)君子以教思无窮容保民无疆(教謂/教之)
(以義其教也思之所及深逺長久无有窮已之時容保/謂容保之以仁其容保也尺地一民皆被其恵澤无有)
(疆界之限教者兑澤之所漸民者坤地之所有思如澤/之漸入於地中容保如澤之四周於地外无窮者如澤)
(水之不涸无疆者如坤土之至廣師卦以地水容/畜坤地為容民臨卦以兌澤容保坤地為容保民)咸臨
貞吉志行正也(陽在四而下感以臨初其貞吉者/以君之志下行於民而得其正也)咸臨
吉无不利未順命也(陽在五而下感以臨二必如此而/後吉且无不利者盖以二陽雖長)
(四隂猶盛民未順君之命必自降下以感其/民此盤庚之斆于民而命衆悉至于庭者也)甘臨位不
當也既憂之咎不長也(以不正故為媚説之態先雖媚/説而後能憂則始雖有咎而其)
(咎不長故/可无咎也)至臨无咎位當也(四剛下初為至臨故初/柔得以升四而當其位)大
君之宜行中之謂也(以五之中而/下行於二也)敦臨之吉志在内也
(内二剛也志在順乎内/之二剛以俟其進故吉)
　　　(傳三之十九凡七十二字思息嗣切注漸/兹僉切涸曷各切雖長知兩切媚説音曰)
風行地上(此釋坤下/巽上也)觀(此重卦之名風之徧行地上如/人之徧行地上而游觀故卦名)
(為/觀)先王以省方觀民設敎(巡省四方象風之行於地觀觀/民俗之如何而設教以示之)
(民象風之吹萬不同設教象風之因萬竅而成聲方民/坤之象教巽之象省之觀之者由上觀下也設之者使)
(下觀/上也)初六童觀小人道也(程子曰所觀不明如童穉乃/小人之分故曰小人道也)
闚觀女貞亦可醜也(項氏曰婦人之目所闚者狹婦无/公事所知者蠶織女无是非所闚)
(者酒食此在女徳為不失男/子而寡見諛聞則可醜矣)觀我生進退未失道也(釋/臨)
(九二曰未順命謂二剛浸長而猶必俯就其民盖以四/隂猶盛而民或未順君命也釋觀六三曰未失道謂六)
(三從六四同進消陽然觀六四而為進退四猶臣順而/三亦未失臣道也未順命慮之之辭未失道幸之之辭)
(未順言終不能以不順也未失言終不保其不失也/臨進為泰則未順者順矣觀進為剥則未失者失矣)觀
國之光尚賔也(言上進以朝貢/于王而為賔也)觀我生觀民也(五為四/之君四)
(為五之民五觀四之所為者/觀民之向背逆順何如也)觀其生志未平也(小人長/盛君子)
(孤危上九自觀其身圖以免禍其/志未得帖然安平而无憂患也)
　　　(傳三之二十凡五十九字注之分扶問切謏/音小浸長長盛知兩切朝貢音朝背音佩)
電雷(此釋震下離上也電在前而雷繼其後也卦畫以/下為先而上為後時之先後也卦象以上為前而)
(下為後位/之先後也)噬嗑(此重卦之名既開為電而有光矣又合/為雷而有聲既開又合猶噬之而使開)
(者合也故/卦名噬嗑)先王以明罰勅法(明者辨別精審之意勅者/整飭嚴儆之意明象電光)
(勅象雷威罰者一時所用之法法者平日所定之罰一/時所用之允當者示平日所定之信必也故明其罰所)
(以勅/其法)屨校滅趾不行也(於初而屨校滅趾者未經鞫問/之人以此拘留之令其不得行)
(去終獲/釋免也)噬膚滅鼻乘剛也(以至柔乘至近之剛故噬之/易而膚滅其鼻也項氏曰他)
(卦以乘剛為厄噬惡者以乘剛為利/二最易噬又乘剛焉如膚在齒上)遇毒位不當也(位/之)
(不當在肉為不正/之臭味所謂毒也)利艱貞吉未光也(初九以六二之易/噬有易心焉遂至)
(滅鼻若九四之難噬則非可易者故戒/以艱貞而後得吉是其道之未光也)貞厲无咎得當
也(乾肉之堅難噬也故貞厲黄/金之得為得其所當故无咎)何校滅耳聰不明也(由/其)
(耳之不聰不聞善言故/怙終極惡以致受罪也)
　　　(傳三之二十一凡五十三字電雷舊本作雷電/程子曰象无倒置者疑文互也朱子曰當作電)
　　　(雷今從之注別彼/列切易以豉切)
山下有火(此釋離下艮上也麗於物而其燄炎熱者有/體之火未麗於物而其氣温暖者无體之火)
(山下有火者山腹之内有此无體之火也醫書六氣論/火分為二有君火有相火而以温暖之氣為君火炎熱)
(之氣為相火邵子謂火半隠半見盖隱而无體者君火/見而有體者相火也易之以火為象凡十卦惟賁卦之)
(火是以/君火言)賁(此重卦之名草木暢茂而光華為賁古文書/曰賁若草木火者温暖之氣能養萬物山下)
(有此火氣藴藏於内則山上之草/木暢茂賁然有光華故卦名為賁)君子以明庶政无敢
折獄(朱子曰庶政事之小者折獄事之大者項氏曰賁/之用可以明庶政而不可以折獄澄謂明者離之)
(明无敢者艮之止庶政又艮象猶山中之多庶物也折/獄又離象猶火光之能照見也交互取象其明但可用)
(於艮之庶政止而不/敢用於離之折獄也)舍車而徒義弗乘也(義弗乘六二/之車者盖以)
(就賁於所比之/隂柔為非義也)賁其須與上興也(程子曰須隨頤而動/者繫於所附與上同)
(興/也)永貞之吉終莫之陵也(陵謂漸卑迤也九三與上九/同位山之髙也若降在六二)
(則與六五同/位陵之卑也)六四當位疑也匪宼㛰媾終无尤也(六四/當居)
(其位非有可疑者也其始也初九疑之而不親其終也/知其匪宼乃㛰媾也則无尤之之意而與之為應矣)
六五之吉有喜也(聘幣之至可/喜之事也)白賁无咎上得志也(上/復)
(反為泰之九/二故得志)
　　　(傳三之二十二凡六十八字折之舌/切註相火悉亮切半見火見賢遍切)
山附於地(此釋坤下艮上也山高聳於地者也山之下/址朽蝕銷圯則山之上頂頽塌陷下而附著)
(於地/也)剥(此重卦之名程子曰山高起於地而/反附著於地圯剥之象故卦名為剥)上以厚下
安宅(下謂民也宅謂君之所居也民在下為君之基猶/地在下為山之基也地基厚於下則山安於上民)
(基厚於下則君安於上故居上者厚其下所以安己之/宅也下者坤象宅者艮象厚者欲其如地安者欲其如)
(山/也)剥牀以足以滅下也(滅與爻辭蔑字同義非滅没滅/息滅絶之滅剥其足者謂削蔑)
(其下/也)剥牀以辨未有與也(丘氏富國曰與應也凡隂陽/相應為有與困九四應初六)
(言有與是也陰陽不應為无與井初六不應六四言无/與是也咸六爻皆應則謂之感應以相與艮六爻皆不)
(應則謂之敵應不相與剥之未有與者言當剥之時在/上未有以應陰无以止陰之進也大凡小人為害使其)
(間有一君子與之為應以遏止之則猶有所顧忌而不/敢肆惟其未有與此剥道所以進長而不可救也聖人)
(於此不謂之无與而謂之未有與葢不忍陰柔之害正/而猶冀有以止之也澄案丘説是也初六之剥足惟无)
(與也故剥遂至於四使六二之剥辨而有與則剥不及/五矣惟其未有與故剥遂至於五若六三之剥之唯其)
(有與也上九之所以不剥也未有云者言六二之所未/有至六三而後有也葢傷有與之不蚤而僅能存一陽)
(也/)剥之无咎失上下也(程子曰其所處與上下諸陰不/同是與其同類相失於處剥之)
(道為无咎如東/漢之吕强是也)剥牀以膚切近災也(程子曰剥及其膚/切近於災禍也)
以宫人寵終无尤也(程子曰羣陰剥陽以至於極六五/若能長率羣陰駢首順序獲寵愛)
(於陽則終/无過尤也)君子得輿民所載也小人剥廬終不可用也
(民謂五陰小人得之有剥廬之象雖卦已至/終其占不可用也項氏曰協韻蓋用有以音)
　　　(傳三之二十三凡六十八字注圯部鄙切/塌託合切著直略切進長長率知兩切)
雷在地中(凡釋震下坤上也一陽初生於地中未能為/雷也而曰雷者春時之雷即此初生之陽所)
(為/也)復(此重卦之名復者還反也十月純坤陽氣消盡則/无能為雷者矣為雷之陽初生於地中猶既去而)
(來還也故/卦名為復)先王以至日閉闗商旅不行后不省方(闗者/四郊)
(之門至日一陽初生故閉闗不開商旅不通行則外者/不入内人君不巡狩則内者不出外蓋欲地上安靜以)
(養地下初動之陽也至日震一陽之象閉闗坤闔户之/象商旅者坤為衆之象行者震為大塗之象后者震為)
(君之象方者坤為國土之象項氏曰外之人/未可行内之君未可出皆象雷之在地也)不逺之復
以修身也(程子曰不逺之復者君子所以修其身也學/問之道无他也唯其知不善則速改以從善)
(而/已)休復之吉以下仁也(六二陰變而復於陽猶未善者/變而復於善處已中正芘蔭及)
(人仁者之事也能使初九初復之陽依附以休息占之/吉者以六二之仁而初九下之也下謂初九處六二之)
(下尊之使在上也舊注皆以初九為仁而六二下之案/他處凡言下者皆謂在其下也彖傳隨卦剛來而下柔)
(初剛在二柔之下也咸卦男下女艮男在兑女之下也/象傳屯初九以貴下賤初九貴六二賤而初九在六二)
(之下也未有在其上而曰下者復之六二處初九之上/而曰下仁與他處所言之例不合注家之意欲尊初九)
(一陽之復不知中正之六二/變剛為二陽之復尤可尊也)頻復之厲義无咎也(頻雖/有厲)
(復則能補過矣故/於義為无咎也)中行獨復以從道也(道者所行之路/也遵其故道而)
(還曰復獨復者以其在五陰之中/獨能從初九所行之道而上也)敦復无悔中以自考
也(考成也程子曰五處中而體順能敦篤其志以/中道自成可以无悔自成謂成其中順之徳)迷復
之凶反君道也(反字與彖傳剛反同人象傳困而反則/序卦傳窮上反下古文尚書乃反商政)
(之反同上六之迷其失君道久矣其復者欲復反于君/道也然為君之道甚難既失豈易復哉迷而後復雖欲)
(反於君道其/凶莫可救也)
　　　(傳三之二十四凡六十/九字注豈易以豉切)
天下雷行(此釋震下乾上也言普天之下雷之行无不/徧而六合之内物之衆无不聞也案卦之有)
(雷者凡十五二雷及與雲雨電風並者共七卦皆言其/名而不言其處澤中地中雖言其處然无聲之雷也山)
(下天上雖是有聲之雷然一則幽潛而未及一則亢極/而已過至若澤上之雷間或有之而不常有皆非可以)
(人間常聞之雷一槩論有其聲有其處人間所常聞者/惟山上之雷出地之雷天下之雷三象而已山上出地)
(之雷此處所聞他處不徧聞也雖二雷之洊其聲不過/百里之逺唯天下雷行則是雷徧行於天下而无一處)
(之不閉與風行地上之象同彼謂風徧行於地/之上而无一處之不被也故唯二象以行字言)物與无
妄(此重卦之名而加以物與二字者无二字則辭義不/達也物兼人及動植而言普天之下雷皆徧行无一)
(物不聞其聲聞之者雖庸愚之人莫不恐懼而心无妄/思身无妄為有知无知之物一同驚駭振動而无有所)
(私皆无妄也是物物而與/之以无妄矣故卦名无妄)先王以茂對時育萬物(茂懋/通勤)
(勉之意上奉天時以行政令使无一民不得其所无一/物不遂其生也天有四時萬物出乎震故時屬乾萬物)
(屬震上之時而對之以在下之/震下之物而育之以在上之乾)无妄之往得志也(得志/釋吉)
(字程子曰誠之於物无不能動以之修身則身正以之/治事則事得其理以之臨人則人感而化以无妄而往)
(无不得/其志也)不耕穫未富也(富謂陽實也二陽未實往資於/五以實之聖人慮其有妄求之)
(心故以不耕示戒雖不耕而終必有穫者蓋以其未能/如陽實之富必至有穫而後可以為富也項氏曰小畜)
(九五富以其隣泰六四謙六四不富以其隣升上六消/不富也皆以陽為富陰為不富无妄之六二進於陽矣)
(但未純耳故/曰未富也)行人得牛邑人災也(其得者无妄之福其/失者无妄之禍以无)
(妄之人居无妄之時災/福非可以妄而致也)可貞无咎固有之也(六三之為/无妄者已)
(无一善可稱賴上下夾持之益而不至於妄若九四之/可貞无咎則其剛實无私之善乃已固有之而非資於)
(人者/也)无妄之藥不可試也(試猶用也不可試者/深戒其用藥治療也)无妄之
行窮之災也(朱子曰上九非有妄也但/以其窮極而不可行爾)
　　　(傳三之二十五/凡六十二字)
天在山中(此釋乾下艮上也天无處不有凡虚空處皆/天也高山之下嵓洞之中隔絶人世而其中)
(空曠可見日月有晝有夜方外之/人謂之洞天者是為天在山中也)大畜(此重卦之名天/至大之物而藏)
(畜於一山之中是其所藏/畜者大也故卦名大畜)君子以多識前言往行以畜
其徳(識謂記之於心徳大於前言往行猶天之大於山/也以外之所聞所見而涵養其中至大之徳猶山)
(在外而藏畜至大之天於中也前言/往行象山中寳藏之多徳象天之大)有厲利己不犯災
也(程子曰有厲則宜已/不犯災危而進也)輿説輹中无尤也(程子曰輿説/輹而不行者)
(葢處得中道動不失宜故无過尤也善莫善於剛中柔/中者不過柔爾剛中中而才也初九處不得中故戒以)
(有危宜已二得中進止自无過/差故言輿説輹謂不能下行也)利有攸往上合志也(程/子)
(曰上九與三/合志上進也)六四元吉有喜也(元徳之人能以隂柔/遜其功有可喜者也)六
五之吉有慶也(剛在外而主夫柔柔在下而/遜夫剛剛柔俱有福慶也)何天之衢
道大行也(天謂陽剛言湯/剛之道得行也)
　　　(傳三之二十六凡六十二字/識音志又如字往行下孟切)
山下有雷(此釋震下艮上也山内為陽氣所包故多雷/每遇天隂雨時山下懸崖絶深之處陽氣轟)
(隠而出俗謂之雷/是為山下有雷也)頤(此重卦之名山下嵓洞天隂雨之/時雷聲殷殷在其中山側有穴如)
(人頤口象而雷自中出騰騰以上於天是山下/有口如人之頤為雷所出入之處故卦名為頤)君子以
慎言語節飲食(人之言語自口出飲食自口入觀象於/頤而慎節之者朱子曰諺云禍從口出)
(病從口入項氏曰慎言語象雷之藏聲節飲食象山之/生物澄謂卦體中虚象口而義則為養雷者氣也震在)
(内而口向外故慎其自内出外之言語以養氣山者形/也艮在外而口向内故節其自外入内之飲食以養形)
觀我朶頤亦不足貴也(程子曰自我為可賤也項氏/曰亦不足貴者示其本貴也)六
二征凶行失類也(類謂初九同體比近乃其類也近舍/初九而行求上九則失其類矣所求)
(者非其類/所以凶也)十年勿用道大悖也(大謂上九之陽六三小/人不足以當君子之養)
(與上九養賢之/道相悖戾也)顛頤之吉上施光也(程子曰顛倒求養/而吉者蓋得剛陽)
(之應以濟其事致已居上之/徳施光被于天下吉孰大焉)居貞之吉順以從上也(六/五)
(之但能居貞而吉者葢柔順以從上九而求養者爾非/陽剛之才能自養且養人者也故不可以動而有為)
由頤厲吉大有慶也(陽剛之大能養已以養天/下已與人俱有福慶也)
　　　(傳三之二十七凡六十四字施/申志切注殷倚謹切舍音捨)
澤滅木(此釋巽下兑上也木生在澤木高澤卑澤水漲/溢浸過木杪滅没其木則澤高出於木上而木)
(低入於/澤下矣)大過(此重卦之名澤之水滅没其木是/水之大過於常時也故卦名大過)君子以
獨立不懼遯世无悶(君子大過人之事其獨立不移也/如木在水中挺特而不傾歌其遯)
(世不見也如水過木杪淹没而不呈露不懼於内而无/悶乎外猶木不動搖而任水之淹浸也蔡氏曰獨立不)
(懼巽木象遯世/无悶兑説象)藉用白茅柔在下也(柔而又在下/故畏謹過甚)老夫
女妻過以相與也(相與相應也二五皆陽本不相應因/二變柔遂相應而為夫妻其相與之)
(情過於/常也)棟橈之凶不可以有輔也(車輻之弱則縛木於/兩旁以為輔九三之)
(有九二如車輻之有輔也可以培補橈處/而三不受益輔九所施故云不可以有輔)棟隆之吉不
橈乎下也(下謂初也不橈乎下謂不因下之弱而至於/橈也葢九三之橈以在上正應之弱九四之)
(不橈以在下正應之弱然三不得二之輔則遂以上之/弱而橈四能得五之輔則不以上之弱而橈也象傳於)
(三不言橈乎上於四不/言有五之輔互相備也)枯楊生華何可久也老婦士夫
亦可醜也(程子曰枯楊而生華安能乆乎/老婦而得士夫亦為可醜也)過涉之凶不
可咎也(與初皆為卑下以事陽者上六不/幸而遇凶其无咎則與初一也)
　　　(傳三之二十八凡六十/八字注下見賢遍切)
水洊至(此釋坎下坎上也洊再也洊/至者一水至又一水至也)習坎(此仍羲皇八/卦之名而為)
(重卦之坎上加習字以别於八卦之坎舉此一卦/為例而離震艮巽兑五卦不復加者可類推也)君子
以常徳行習教事(始終如一之謂常一再不已之謂習/常習以象二坎之重徳行者徳之行)
(教事者教之事徳行者一君之所進修九二如此九五/又如此常其徳行也教事者二民之所視效初三如此)
(四上又如此/習其教事也)習坎入坎失道凶也(程子曰柔弱无愋而/處不得當由習坎而)
(更入坎窞/失道也)求小得未出中也(一陽未能出於中而脱險/陷變為小陰則成坤順故)
(得所/求)來之坎坎終无功也(用事則終必无/功故勿宜用)樽酒簋貳剛
柔際也(五剛四柔相交/際而結好也)坎不盈中未大也(二五皆取剛/變為柔之義)
(蓋剛中而不能出險亦與柔隂同也九二之經曰求小/得謂其求得而不免為隂柔之小也九五之傳曰中未)
(大謂其居中而未/能為陽剛之大也)上六失道凶三嵗也(失道謂民而/敢乘君也)
　　　(傳三之二十九凡六十字樽酒簋下舊本有貳/字案陸氏釋文无之今世所行張□陸希聲皆)
　　　(同/)
明兩作(此釋離下離上也明謂大明日也作猶起也兩/作者一明起又一明起也古人言十日並出自)
(甲至癸為十日甲之旦一日出乙之旦又一/日出為並出此言明兩作猶彼言日並出也)離(此仍羲/皇八卦)
(之名而為/重卦之名)大人以繼明照于四方(大人者有大徳居大/位之人繼者先後相)
(續象二離之重明指中虚之二畫而言六二之明于下/地六五之明又上於天二明相繼也四方者指四陽畫)
(而言初為東三為南四為西上為北項氏曰繼明如言/聖繼聖程子曰凡以明相繼皆繼明也舉其大者故以)
(世襲繼/照言之)履錯之敬以辟咎也(項氏曰邪正錯然並陳於/前欲其敬者未論求福且)
(欲辟/咎也)黄離元吉得中道也(程子曰无吉者以得中道也/不云正者離以中為重所以)
(成文明由中也/正在其中矣)日昃之離何可久也(程子曰日既傾昃/明能久乎明者知)
(其然故求人以繼其事退處以休/其身安常處順何足以為凶也)突如其來如无所容
也(亂臣賊子人人得而誅之无/所容於天地之間必无幸也)六五之吉離王公也(繼/明)
(而照四方上則麗于一王/之位下則麗于羣公之固)王用出征以正邦也(邦謂侯/國征者)
(所以正不臣/順之邦也)
　　　(傳三之三十凡六/十二字辟皮二切)
　
　
　
　
　
　
　
　
　
　
　
　
　
　
　易纂言卷五
欽定四庫全書
　易纂言卷六
　　　　　　　　　　　　元　呉澄　撰
　　象下傳
山上有澤(此釋艮下兑上也山頂/之上而有容水之澤也)咸(此重卦之名澤在/上而水下潤於山)
(山在下而氣上蒸於澤此二/氣之交感也故卦名為咸)君子以虚受人(澤虚容水/於上以虚)
(而能受在下山氣之蒸山虚含氣於下以虚而能受在/上澤水之潤故君子象之而以虚心受人之諫敎也上)
(六之耦澤之虚也四五之實所受山氣之蒸也初/二之耦山之虚也九三之實所受澤水之閏也)咸其
拇志在外也(外謂四四之志不在初而/初之志則在四初善矣)雖凶居吉順不
害也(順謂順理靜守以/俟正應為順理)咸其股亦不處也志在隨人所
執下也(隨人謂隨已之人范氏大性曰處止也艮之徳/止而今不能然二欲從三三亦志於得二三居)
(二之上故云所執下也艮體在他卦近爻/亦不相取而此不然者居感之時故也)貞吉悔亡未
感害也憧憧往來未光大也(凡相感以情者利相感以/偽者害四感初正應是相)
(感以情而未感於害者也若變其剛憧憧然與五相感/則非公正无私之感未可以為充實有光輝之大也)
咸其晦志末也(李氏鼎祚曰末猶上也志/末者謂五志感於上也)咸其輔頰舌
滕口説也(滕騰通滕猶播也國風曰士也罔極二三其/徳離騷曰初既與子成言兮後悔適而有他)
(所滕之口説/盖如此也)
　　　(傳四之一凡/七十一字)
雷風(此釋巽下/震上也)恒(此重卦之名雷發聲於卯中收聲於/酉中一年之間唯半年有雷風則盛)
(治之世五日一風或風多之時恒風者有矣雷不恒有/而風恒有雷不兼風不能恒也雷而以風濟之則恒矣)
(故卦名/為恒)君子以立不易方(雷之起每嵗各有方風之起/八節各有方周則復始常然)
(而不易故君子之自立而不易其方者象之曰雷風所/起之方雷則毎歳不同風則每節不同非一方矣豈所)
(謂不易者哉君子所立之方如此其可乎曰正如此也/項氏曰立不易方方之所在則立焉非一方也程子亦)
(曰恒非一定之謂一定則不能恒矣唯隨時乃常道也/澄謂立不易象二五之居中方象初三四上之分布於)
(内/外)浚恒之凶始求深也(始謂卦之初畫猶婦歸夫象之/始也始歸而即求深入不出以)
(相夫而/克家者)九二悔亡能久中也(有悔而悔亡者以能常/久於中而不過剛也)不
恒其徳无所容也(不得以恒久其飲食之徳者以/悍戾被出而无所容其身也)久非
其位安得禽也(非其位謂居柔丈夫以剛為有才/居柔則是无才也安能得禽哉)婦人
貞吉從一而終也夫子制義從婦凶也(以柔中順從一/夫終身主饋者)
(此婦人正主事之吉也為夫子則當以剛裁制事理之/宜不主故常乃為男子之正主事若亦如婦人之從一)
(而終則/凶矣)振恒在上大无功也(隂柔而振奮於上雖變為/陽剛之大而亦无能强之)
(功/也)
　　　(傳四之二凡六十/字註相悉亮切)
天下有山(此釋艮下/乾上也)遯(此重卦之名山髙有侵天之勢/天行不息有似逃避而去之故)
(卦名/為遯)君子以逺小人不惡而嚴(天行在上非有意於逺/山而山止於下自不能)
(近此逺小人不惡而嚴之象艮二隂之浸長小人也乾/三陽上進而逺去逺之也乾三陽之剛健嚴也下與艮)
(之一陽合而為同類不惡也項氏/曰艮為少男故小乾為君父故嚴)遯尾之厲不往何災
也(以初長之隂往應上盛之陽豈能久應/知其危厲止而不往則何有於災也)執用黄牛固
志也(堅固其志使之留/止而不肯進也)係遯之厲有疾憊也畜臣妾吉
不可大事也(係於隂而不能去猶不去其疾而至於憊/所以為厲係戀陰柔所以為疾畜臣妄之)
(私恩不可為/之大事也)君子好遯小人否也(君子雖與之和好而/亦遯所以吉小人則)
(不能然/所以否)嘉遯貞吉以正志也(以正主事為志/而无私情也)肥遯无不
利无所疑也(疑謂滯儗於隂/而為所惑也)
　　　(傳四之三凡七十三字/逺于願切憊步拜切)
雷在天上(此釋乾下震上也天无上下以人所不/覩處為上雷聲在天之上極其髙也)大壯
(此重卦之名雷聲卑下者陽氣猶弱也/雷聲髙亢者陽氣盛壯也故卦名大壯)君子以非禮弗
履(君子之非禮弗履唯剛健以動者能之禮者天之理/而其用卑下乾在下之象也履者足之所踐如雷行)
(所過震在/上之象也)壯于趾其孚窮也(窮謂征凶也以初之恃其/壯而猛於進雖有九四之)
(孚牽引於前征行則必窮而凶/也盖曰雖其有孚亦必困窮)九二貞吉以中也(中則/无過)
(不恃其壯/而猛進也)小人用壯君子罔也(三之用壯非能如君子/之罔也兩開其端一則)
(以戒一則/以教也)藩決不羸尚往也(尚上也前行无所礙/故得上進而往也)喪羊
于易位不當也(六居五為位不當變為剛則/位當矣故喪羊而无悔也)不能退不
能遂不詳也艱則吉咎不長也(不詳謂不詳審藩籬之/礙其前而乃很進也知)
(其艱難不可以進則吉矣/是其殃咎不至於長也)
　　　(傳四之四凡六十/五字註很休懇切)
明出地上(此釋坤下離上也日西入於地/下則暮日東出於地上則旦)晉(此重卦之/名日出地)
(上進進而上/故卦名為晉)君子以自昭明徳(明徳者離日之象自/昭者出地上之象)晉
如摧如獨行正也裕无咎未受命也(獨行謂四不援而/進之也正釋貞也)
(裕者不急於求四之孚/故未進而受命於四也)受兹介福以中正也(以六二中/正故能順)
(事六五而/受其福也)衆允之志上行也(衆志同進故三與/二隂進而上行也)鼫鼠貞
厲位不當也(以居柔故如鼠/之伏於晝也)失得勿恤往有慶也(有慶/謂陰)
(陽相/遇合)維用伐邑道未光也(道未光/釋貞吝)
　　　(傳四之五凡/六十六字)
明入地中(此釋離下/坤上也)明夷(此重卦之名日入地下而暗/若明之遭傷然故卦名明夷)
君子以涖衆用晦而明(項氏曰明出地上君子以之自/治明入地中君子以之治人明)
(而遭傷本非善事君子觀之皆為有用用之以居人上/聰明睿知守之以愚使小人有所容君子得以自盡豈)
(非君子之善道哉蔡氏曰涖離象衆坤象用晦坤象明/離象澄謂涖衆者以離照坤也用晦而明者以坤養離)
(也/)君子于行義不食也(明傷之時君子在路雖有可食/然以義不當食而不食之也)
六二之吉順以則也(六二以柔居中為順而有則故能/得强壯之馬以拯己之傷而有吉)
(也/)南狩之志乃大得也(以陽明獵隂暗/而有所得也)入于左腹獲心
意也(五入于四之腹者四/能得五之心意也)箕子之貞明不可息也(明雖/遭傷)
(而其明不以傷而遂息/故亦利於正主事也)初登于天照四國也後入于地
失則也(下之明登用于上則可以照四國不用而/使之入于地故在上者失其所法則也)
　　　(傳四之六凡七十/一字注睿知音智)
風自火出(此釋離下巽上也邵子謂火為風盖風者火/氣之所化火能生風風自火而出也火盛則)
(其氣上衝其猛急/飄揚者即風也)家人(此重卦之名屋下有火炊爨則/屋上有風自突而出凡有外風)
(自内火而出者是其家有/人居之也故卦名家人)君子以言有物而行有恒(人/之)
(家必竈有火而後突有風君子以家之本在身修身者/必言有物而後行有恒言有物者言皆有實而顧其行)
(也言有實則行自有恒而顧其言矣洪範五事一曰言/屬火言有物如火之麗於物而傳故言之有物象火身)
(所行之行如行地之風雷得風/而其卦為恒故行之有常象風)閑有家志未變也(程子/曰閑)
(之於志意未變動之前也/志變而後治則所傷多矣)六二之吉順以巽也(六二自/上來得)
(坤順之中盡上九自二往成上/卦之巽體能柔順而卑巽者也)家人嗃嗃未失也婦子
嘻嘻失家節也(嗃嗃而改悔則於治家之道未為失否/則傷思而失治家之節矣嗃嗃下不舉)
(悔字而有其意象𫝊舉/爻辭之例如此者多矣)富家大吉順在位也(順謂得坤/順下畫在)
(位謂以柔居柔得其正位故/能作配正家而致王之吉也)王假有家交相愛也(程子/曰夫)
(愛其内助婦愛其/刑家交相愛也)威如之吉反身之謂也(言反求諸身/自治嚴肅故)
(下皆畏之非以/威刑為威也)
　　　(傳四之七凡七十一字行下孟/切註其行行自之行故行並同)
上火下澤(此釋兌下/離上也)睽(此重卦之名火氣炎上澤水/潤下兩相睽異故卦名為睽)君
子以同而異(項氏曰睽非善事然有當睽者同而異是/也二女同居同也其志不同行異也此人)
(道之當然其在君子則周而不比和而不同羣而不黨/皆同而異也同人於異之中見其同睽於同之中見其)
(異同兌説之象也/異離明之象也)見惡人以辟咎也(項氏曰初以四為/惡人其見之也辟)
(其為咎爾非望/其有所行也)遇主于巷未失道也(里巷之相遇雖非/其所然所遇者正)
(應未為/失道也)見輿曳位不當也无初有終遇剛也(三陽位六/以柔居之)
(才弱不能進故與/曳剛謂上九也)交孚无咎志行也(敵應本不相與交/既孚而初之志得)
(行於四所/以无咎也)厥宗噬膚往有慶也(二剛噬五之柔則隂/陽相合而有慶矣)遇
雨之吉羣疑亡也(六三者上九之正應也因九四之梗/于前故上九之見六三疑其如負塗)
(之豕疑其如載鬼之車又疑其遭張弧之射其疑不一/故曰羣疑心疑則情不親矣故雖㛰媾也而速逺之反)
(若宼然及九四之􁀥先張後説柔弱之三與强梗之四/既和則上九之羣疑俱亡而正應相求六三上九之睽)
(合/矣)
　　　(傳四之八凡六十/三字辟皮二切)
山上有水(此釋艮下坎上也山上有澤者山上有水渟/之澤也山上有水者山上有川流之水也)
蹇(此重卦之名山之峻已不可躋攀至山之上而水/之險又不可超越則不可行而進也故卦名為蹇)君
子以反身修徳(行有不得者皆反求諸已前遇險而外/不可行唯當靜止於内反求諸身以自)
(修其德也反身自艮取象陽止於外而回顧其内象反/身修徳自坎取象陽在於中而坎水常流象中心修為)
(之不/息)往蹇來譽宜待也(宜止於初而/待不宜往也)王臣蹇蹇終无尤
也(安於義命終无/所怨尤於人也)往蹇來反内喜之也(内謂六二九三/反于下以親六)
(二而六二/亦喜之也)往蹇來連當位實也(六四雖當位然柔而虛/九三之當位則剛而實)
(下連九三是得當位/而實者為己之援也)大蹇朋來以中節也(中節者謂九/五居中之節)
(九五往外而居外卦之中故九三得以來内而居内卦/之上九三之所以能來内者其由蓋以九五之得中也)
往蹇來碩志在内也利見大人以從貴也(内謂六四/貴謂九五)
　　　(傳四之九凡五十九字案鄭本宜待下有時字/蓋以叶韻故然離騷徑待與為期叶則不添時)
　　　(字亦/叶韻)
雷雨作(此釋坎下/震上也)解(此重卦之名雷動乎上雨降乎下/則鬱結之氣解矣故卦名為解)
君子以赦過宥罪(雷雨作而解散鬱結之氣則物被發/生之仁君子以之解散囚繫之人則)
(人蒙寛大之恩過者震動之愆赦則縱之使去象雷之/怱有遂无罪者坎險之惡宥則減之使輕象雨之潤漸)
(而不/驟)剛柔之際義无咎也(以柔承剛與之交際而順/從之合時之冝矣故曰義)九
二貞吉得中道也(不過剛而隂之難/解得中道者能之)負且乘亦可醜也
自我致冦又誰咎也(負擔小人而乗君子之器非能為/君子之害也彼自可醜爾為九四)
(之民所宼奪者彼所/自取非人之咎也)解而拇未當位也(九四以剛居柔/未當其位是未)
(能純乎君而得中則能獲三/狐而解其難脱然无所累也)君子有解小人退也(近比/之初)
(三既有解則正應之五自/退聰而三隂之難俱解也)公用射隼以解悖也(隂不順/陽悖也)
(初三五之三隂九二解之於前既順乎陽矣唯上六一/陰悖而未順也至於終為九四所射而後得以解其悖)
(也/)
　　　(傳四之十凡六十五字自我致宼舊本冦作戎/晁氏曰其失自虞始虞前皆依爻辭作宼解悖)
　　　(佳買切註難奴旦切未當/當位並去聲比皮二切)
山下有澤(此釋兌下艮上也山之下有澤非山之邊側/有澤也澤者瀦水之委非通流之川亦非有)
(源之泉所瀦/者死水而已)損(此重卦之名山下之澤潤上/行而水漸減故卦名為損)君子以懲
忿窒慾(懲平之也窒塞之也忿氣之起如山之高慾心/之留如澤之深朱子曰觀山之象以懲忿觀澤)
(之象以窒慾項氏曰少男多忿少女多慾人之所/當損者唯忿與慾九思之終曰忿思難見得思義)已事
遄往尚合志也(尚上通上謂六四也往/益六四與之合志也)九二利貞中以
為志也(以其中為志而益六五/利在自守不宜行往也)一人行三則疑也(疑謂/不專)
(一无所適從也繋辭/傳所謂致一是也)損其疾亦可喜也(有喜者初可喜/者四故言亦)
六五元吉自上祐也(龜弗克違者/上九祐之也)弗損益之大得志也
(大謂陽上九不損下而/能益上所謂得志也)
　　　(傳四之十一凡五十/九字註委役偽切)
風雷(此釋震下/巽上也)益(此重卦之名風雷皆氣也然風之聲/因物而後盛雷則其聲自盛奮迅之)
(威甚於風風得雷則増/助其勢故卦名為益)君子以見善則遷有過則改(人/之)
(益莫大於遷善改過遷善巽象巽在外於人之善見則/遷之自外而益也改過震象震在内於己之過有則改)
(之自内而益也遷如風之行改如雷之撃朱/子曰遷善當如風之速改過當如雷之猛)元吉无咎
下不厚事也(厚猶言重大也事作為之事也厚事即爻/辭所謂大作也初九所以元吉无咎者蓋)
(下民小弱之力不能厚有所事大作為以/益之必陽剛之才自上而來益下者也)或益之自外
來也(外謂/九五)益用凶事固有之也(固猶故也凶事急遽不/暇於求人上九不能下)
(益六三所謂益之乃六三舊時已/所自有之者而非上九益之也)告公從以益志也(告/者)
(告之以求益之志/而初九從之也)有孚惠心勿問之矣惠我徳大得志
也(在下者受益而惠其心不待問筮而吉可知大謂初/九之陽初九益之主徳被于人人懐其恩得遂以己)
(益人之志也益之初九即損之上九皆/一卦之主爻故象傳皆言其大得志)莫益之偏辭也
或擊之自外來也(偏者徇己而不益人之謂大學傳云/辟則為天下僇辟即偏也六二之自)
(外來謂九五自外而來内以益六二也此爻之自外來/謂上九自外而來内以擊六三也夫子之傳如此其明)
(舊註猶且誤以或擊之為擊/上九而不知其為擊六三也)
　　　(傳四之十二凡七十/三字註辟匹亦切)
澤上於天(此釋乾下兌上也凡海岸之上皆天也/海水湧起髙數十丈是為澤上於天)夬(隄/壊)
(而河水泛溢謂之河決海水湧起而髙出/虚空謂之海決故澤上於天之卦名為夬)君子以施禄
及下居徳則忌(海決者災異非美事也君子觀其象既/革其不美以為美又因其不美以為戒)
(海水上湧則注溉于下故象之而施祿以及下人海水/盈溢則湧出于上故象之而居徳則忌滿盛或以禄為)
(兌象徳為乾象然兌澤禄也乾天亦禄也是兌之二陽/乾之三陽皆可象禄乾健徳也兌説亦徳也是乾之三)
(陽兌之二陽皆可象徳施者自上而施以至於下故五/而四四而三三而二二而初陽之禄施自五始而極於)
(初葢上之所施必使及於下而後止者欲其溥徧也居/者在下而積以至于上故初而二二而三三而四四而)
(五陽之徳積至五止而不極於上葢下之所積不使至/于上而過髙者忌其盈溢也項氏曰居訓積書之化居)
(易之居業皆是/漢人猶言居積)不勝而往咎也(陽盛之時陽居陽/位故戒其輕往)有戎
勿恤得中道也(得中則不恃剛而能惕能惕/則有備故雖有戎而无憂也)君子夬夬
終无咎也(君子之夬夬也不恃其剛雖和於柔而終/能決去之故无咎與壯而有凶者異矣)其
行次且位不當也聞言不信聰不明也(位不當謂以剛/居柔故次且聰)
(不明謂坎耳塞其/内也故不聰於聽)中行无咎中未光也(夬之主爻比近/所決之柔以其)
(中而无不及故能引進羣剛同決一柔/然僅免咎而已於剛中之道未為光也)无號之凶終不
可長也(言一柔在上終不可以長/久必為五陽所決去也)
　　　(傳四之十三凡七/十一字施申志切)
天下有風(此釋巽下乾上也天下有風猶天下雷行言/普天之下覆燾所及无一處不有此風也)
姤(此重卦之名天之下處處有風則/无一物不與風遇故卦名為姤)后以施命誥四方
(風徧及乎普天之下猶君人命令徧及乎四方也命者/巽之命施者乾之所施誥者以乾九五所施巽九二之)
(命由中而達于四方也四方者/下體之初三上體之四上也)繫于金柅柔道牽也(程/子)
(曰牽者引而進也隂始生而漸進柔/道方牽也繫于金柅所以止其進也)包有魚義不及賓
也(二之剛中既包有初之魚/其義不能以及於九四矣)其行次且行未牽也(行未/牽謂)
(使九四之行未能下就/初六而與之相牽聨也)无魚之凶逺民也(九四陽君也/初六陰民也)
(初不應四是君不能/有其民而逺其民也)九五含章中正也有隕自天志不
舎命也(志者下之志命者天之命舍猶違也志壹動氣/能致天命不違已也謂下之三陽一隂能致九)
(五之下臨而與之遇也下有志於遇五故能致天命之/不違已志志不舎命辭意與逺民相似民之逺君由君)
(使其民之逺也故不曰民逺而曰逺民天命之不違人/由人能使天命之不違也故不曰命不舍而曰不舍命)
(也/)姤其角上窮吝也(處上而窮極其吝者/時位則然非已之咎)
　　　(傳四之十四凡六十六字逺于願/切舍音捨注覆孚豆切燾同冒切)
澤上於地(此釋坤下兌上也澤上於地謂/澤中之水溢出岸旁地上也)萃(此重卦之/名西海北)
(海之濱澤上有地者為臨東海南海之濱澤上於地者/為萃葢東南地勢卑下澤水溢出海岸淹浸平地萬有)
(餘里衆流之歸悉聚/於此故卦名為萃)君子以除戎器戒不虞(除猶治也/又與儲通)
(蓄聚也戒猶備也虞度也不虞謂不虞度而至之事也/衆聚之事有備則无患故除治兵戎之器以戒備不虞)
(之事也兌西方金三四五互巽巽木外有兌金戎器之/象坤平地无險阻可恃不虞之象坤能儲蓄兌能戒備)
乃亂乃萃其志亂也(謂其志之/擾亂也)引吉无咎中未變也(引/之)
(至久者固守其/中而未變也)往无咎上巽也(上從九四以一隂入于/二陽之下三四五互成)
(巽體故曰/上巽也)大吉无咎位不當也(雖是剛畫以其居柔/則未可謂之大也)萃
有位志未光也(雖有陽位而未能得二之/孚故其志未能光顯也)齎咨涕洟未
安上也(未能安於衆人/羣聚之上也)
　　　(傳四之十五凡五十/九字注度待洛切)
地中生木(此釋巽下坤上也地中生木謂/木根生於地中而未出土者也)升(此重卦之/名木根既)
(生於地中漸而升以/出土故卦名為升)君子以順徳積小以成髙大(項氏/曰順)
(徳坤也積小以髙大巽也澄謂初六之柔小也積謂自/下畫而始九二九三之剛大也自下升至于上高也成)
(謂至上畫而終九三巽/體之上畫也巽為髙)允升大吉上合志也(上謂九三/三之志欲)
(升初與之合志故與之易/位而三得以遂其志也)九二之孚有喜也(有喜謂利/且无咎也)
升虚邑无所疑也(无所疑謂如入无人之/境无所疑惑顧慮也)王用亨于岐
山順事也(六四坤之初畫為順九三近比六/四能得坤之順徳以事隂神也)貞吉升階
大得志也(大指九二剛畫而言/應五而上升得志也)㝠升在上消不富也(消/不)
(富謂柔畫剛為息柔為消剛實為富柔虚為不富所謂/冥升以柔畫之消而不富者在上也若剛畫息而富者)
(升于上則為照/升而非㝠升矣)
　　　(傳四之十六凡六十三字以成高大舊本无/成字陸徳明王昭素皆云一有成字今從之)
澤无水(此釋坎下兑上也水在澤之/下是水漏于下而澤无水也)困(此重卦之名水/下漏而澤上枯)
(乏悴之象故/卦名為困)君子以致命遂志(君子處困窮之時凡事/委之天命而必遂已志)
(苟不知命貪生趨利而改其志則何以為君子哉命自/外至故致命以外兑取象志由内守故遂志以内坎取)
(象兑一隂乘二陽之上而得正命之出於天而正者也/柔説於外有能委順之意坎一陽陷二隂之間而得中)
(志之厄於時而不屈者也/剛實於内有能直遂之意)入于幽谷幽不明也(謂墮落/在幽暗)
(不明之/地也)困于酒食中有慶也(以其得中故/有福慶也)據于蒺藜乘
剛也入于其宫不見其妻不祥也(剛謂坎之中畫不/祥者死將至也)來
徐徐志在下也雖不當位有與也(下謂初志在於拯初/也不當位謂居柔故)
(其行徐有與謂與初為正應行/雖徐終必能就初而拯其困也)臲卼志未得也乃徐有
說以中直也利用祭祀受福也(志未得謂居髙不安中/直即中正改正為直以)
(叶韻受福謂/其中實也)困于葛藟未當也動悔有悔吉行也(未當/者所)
(處未得其當也吉行者/能行而去之則吉也)
　　　(傳四之十七凡九/十四字註説音曰)
木上有水(此釋巽下坎上也程子曰木承水而上之乃/器汲水而出之象澄案彖傳言巽乎水而上)
(水此象傳言木上有水合彖傳象傳之義其為木器入/水而承水以上无疑説者乃因彖爻有羸瓶甕敝之辭)
(則謂古人葢以陶器汲而不以木器汲於是以木為轆/轤桔橰井幹之屬然三物非入水者亦不可謂三物之)
(上有水與彖象傳意不協夫陶器木器皆可/汲也何以知古人必用陶器而不以木器乎)井(此重卦/之名丁)
(氏易東曰以木為器汲水而上井之用也澄謂卦名為/井以此或云木杪抽水以上有井中汲水而上之象其)
(説雖巧而不/若舊説之安)君子以勞民勸相(井之養人所及者衆君/子觀其象教民以相養)
(之道勞者閔其勞而休息之也勸勤勉之意相助力也/勸相者使之各勤勉以相助也商法八家同井共耕公)
(田而已周則私田亦令通力合作出入相友守望相助/疾病相扶持此皆勸相之法各相助力則民有休息之)
(時勸相者所以勞其力也勞民取坎象水者萬物所歸/故説卦傳曰勞乎坎勸相取巽象木本根生枝葉枝葉)
(芘本根勸相之義坎之二柔民也中一剛動者而休息/於二柔之間勞之意巽外二剛力有餘能相助人内一)
(柔力不足而能卑巽以下二/剛使之肯來助己勸之意也)井泥不食下也舊井无禽
時舍也(下謂在六畫之下井之上出者為可食之水其/在下者為不可食之泥也舍不用也時所不用)
(非但人不食禽/鳥亦不食也)井谷射鮒无與也(與謂應无應在上故/无提挈之以出者)
井渫不食行惻也求王明受福也(行惻者欲其得行故/為之惻然也王之明)
(者則必見用而受福自渫於己即所以求之/之道所謂夫子之求之異乎人之求之也)井甃无咎
修井也(修謂甃砌/完整也)寒泉之食中正也(九五之冽寒而可/食者以其中正也)
元吉在上大成也(大指九三之剛而言上六能汲之至/上故其陽剛濟物之功得以成也)
　　　(傳四之十八凡六十六字勞林到切相息亮切/舍音捨注其勞相養相助相友相扶如字為之)
　　　(云偽/切)
澤中有火(此釋離下兌上也海為大澤萬水所歸海之/尾閭名曰焦釜之谷水至其處如沃焦釜有)
(火在下消乾其水/是為澤中有火)革(此重卦之名水能滅火而水反為/火所消以至多之水悉化而无有)
(皆改變其常也/故卦名為革)君子以治厯明時(此變革之至大者也/厯謂日月五緯之躔)
(次時謂春夏秋冬之代序推日月而後可定四時故治/厯所以明時也治厯取兌象明時取離象治猶治水之)
(治俾軌道秩然而理如澤之衆流有歸明如火明之明/俾氣候粲然而見如火之纖微畢照兌為巫史司厯必)
(有其官也離為日/定時皆起於日也)鞏用黄牛不可以有為也(時在初位/在下上无)
(應援不可以有為/但當固守不動也)已日革之行有嘉也(行釋征有嘉/釋吉无咎)革
言三就又何之矣(之往也即征之義九三不當往求上/六之應惟當待上六來就己也又何)
(之謂又何/待於往也)改命之吉信志也(改命而吉者二孚於四/是二能信四之志也)大
人虎變其文炳也(炳者如火日/之光明也)君子豹變其文蔚也小
人革面順以從君也(九五應離中畫離為火為日故其/文炳然如火日之光明上六應互)
(巽中畫巽為木故其文但蔚然如草木之荗盛不能如/九五之炳然也小人則變為柔順以順從於君又不能)
(如變為剛/之君子矣)
　　　(傳四之十九凡七/十字注消乾音于)
木上有火(此釋巽下離上也以木入火則火/然木而起髙燄是為木上有火)鼎(此重卦/之名鼎)
(烹飪之器以木入火而成烹飪之用故卦名為鼎項氏/曰鼎之木上有火猶井之木上有水非井鼎之本形也)
(水至木杪為滋液象水泉之上出火至木杪為華實象/鼎氣之上蒸澄謂以木之滋液為水猶為可通以木之)
(華實為火則/迂僻甚矣)君子以正位凝命(正位者敬也凝命者信/也容貌不敬則民慢政)
(令不信則民疑正位取離象離為南面之位舜之恭已/正南面是也凝命取巽象巽為命令凝者凝結而不可)
(解謂命令之已出者不可輒改當堅如金石/信如四時也二者象鼎之重固而不可遷也)鼎顛趾未
悖也利出否以從貴也(足反居上為悖逆以其出否故/為未悖貴謂四妾賤而上從其)
(子之貴則非僭猶趾顛而/傾出其中之否則非悖也)鼎有實慎所之也我仇有疾終
无尤也(鼎之有實如人之有道德者也慎其所往豈肯/自輕而往求於上哉九二雖不即六五而六五)
(終无所尤於九/二之不我即也)鼎耳革失其義也(鼎耳在五卦之主也/而變革居三失其宜)
(矣非改悔何/能終吉乎)覆公餗信如何也(信實也言鼎中/之實竟如何也)鼎黄耳
中以為實也(黄耳中虚故能/受鉉以為實也)玉鉉在上剛柔節也(不太/剛不)
(太柔而適/其宜為節)
　　　(傳四之二十/凡七十字)
洊雷(此釋震下震上也一雷/之後又一雷洊雷也)震(此仍羲皇八卦之/名為重卦之名)君子
以恐懼修省(懼甚於恐修省修而又省也君子初聞雷/聲既恐而自修矣再聞雷聲愈懼而加省)
(焉葢慮所修之有未/至取重震之象也)震來虩虩恐致福也笑言啞啞後
有則也(恐謂虩虩致福謂致笑言啞啞之福/有則謂不以恐懼而失其常度也)震來厲乗
剛也(柔乗初剛迫/近雷威故危)震蘇蘇位不當也(所居之位不當/故宜行而去之)震
遂泥未光也(震雷開而為電則有光遂陷於泥/則未能有離電之光也故曰未光)震往來
厲危行也其事在中大无喪也(上行下行皆危故曰危/行有事者在固守其中)
(柔中居剛為大中故能有守而億无所喪也/與六二之柔中居柔小而非大者不同矣)震索索中
未得也雖凶无咎畏鄰戒也(中未得謂九四雷震之聲/遂泥而不得上達但能驚)
(懼在下之六三而已雖六五上卦之中與之比近且未/得至況上六去九四益逺矣故其聲索索而盡也戒如)
(予有戒心之戒月令有不戒其容止之/戒同畏鄰戒謂因鄰之戒而知畏也)
　　　(傳四之二十一凡七/十五字洊在薦切)
兼山(此釋艮下艮上也一山/之外又一山兼山也)艮(此仍羲皇八卦之/名而為重卦之名)君子
以思不出其位(項氏曰兩雷兩風兩水兩火兩澤皆有/相徃來之理獨兩山並立各止其所不)
(相徃來人之至難止者心能使心之所思各止其位不/貳不雜則可以言止矣位字又見艮上艮下之象澄謂)
(思不出其位者在下則思止於下/在上則思止於上取重艮之象也)艮其趾未失正也(能/止)
(於下則位雖不當猶未至於失/其正也不止而行則失正矣)不拯其隨未退聴也(二/為)
(三之隨則當卑退而聽從於三今乃不然三所以不拯/其隨者以六二自止其止未嘗退聽於三而為之隨故)
(也/)艮其限危熏心也(五非比非應而亦熏/及之則其危甚矣)艮其身止諸
躬也(諸之於也躬謂腰膂間人鞠躬之/處所謂止其身者止之於此處也)艮其輔以正中
也(中謂心也正口之輔者以此中心也正中蓋如文言/傳龍德而正中舊本作中正朱子曰正字羡文項氏)
(曰姚小彭氏云當作以/正中於韻為協今從之)敦艮之吉以厚終也(以敦厚而/居卦之終)
(也/)
　　　(傳四之二十二凡五十五字以正中舊本作以/中正也今倒其文者從項氏所引姚小彭氏之)
　　　(説/)
山上有木(此釋艮下/巽上也)漸(此重卦之名山上有木木長一/尺則山亦高一尺其進以漸不)
(能遽也故/卦名為漸)君子以居賢徳善風俗(居猶居貨之居謂積/於内也賢德謂純美)
(之德善謂新美之使未善者善之風俗謂因風成俗進/修己德轉移民俗皆非一日所能必以漸而至也積徳)
(取艮山之象化/俗取巽風之象)小子之厲義无咎也(項氏曰小子居之/危厲不安但於義)
(无咎固大丈/夫之所安也)飲食衎衎不素飽也(素猶空也與詩素餐/之素同待可進而進)
(非徒飽於飲食/以自養而已)夫征不復離羣醜也婦孕不育失其道
也利用禦宼順相保也(羣醜謂初二艮之二民也詩曰/從其羣醜九三往四則離其民)
(矣四來居三則不得正位是失婦道矣順謂二柔初二/二柔之順能止九三一剛之動是能禦止坎之宼也使)
(三四不易位男女各安居而三四/之有室有家得以相保如舊矣)或得其桷順以巽也
(得坤下之順為巽下之風風勢順矣而猶以卑巽自處/未欲高飛而上或欲擇桷而棲進之漸而不急也如此)
終莫之勝吉得所願也(中正相應乃二五所願其/合雖遲終得其所願也)其羽
可用為儀吉不可亂也(鴻飛之次序不可亂人以比兄弟/之序其可為儀者此也有釋儀)
(為執鴻羽以舞者非也此言/飛鴻之羽豈謂死鴻之羽哉)
　　　(傳四之二十三凡八十二字善風俗舊/本无風字今依王肅本離羣力智切)
澤上有雷(此釋兌下震上也震雷象亦龍象神龍純陽/之氣所聚潛於澤為无聲之雷神龍自澤起)
(則陽氣動而為有聲/之雷此澤上有雷也)歸妹(此重卦之名神龍飛去出澤/上澤水從下起立高湧如屋)
(從其所至而止如歸妹之從夫而/動以歸于夫家也故卦名歸妹)君子以永終知敝(神/龍)
(飛去則澤水湧起以從之龍既止澤水亦落矣龍之飛/去者必止是其終之時也水之湧起者必落是其敝之)
(時也君子觀其象以物之有始必有終事之有新必有/敝故必先有以永之而不使至於終先有以知之而不)
(使至於/敝也)歸妹以娣以恒也跛能履吉相承也(恒當也歸/妹以其娣)
(同歸者乃常事也六三之娣降為須如跛者之能履其/所以吉者往四而上承六五以同歸夫家也娣往承女)
(君女君受其/承故曰相承)利幽人之貞未變常也(幽貞自守待正配/之歸不私比不正)
(之須則未變易/夫婦之常道也)歸妹以須未當也(娣降為須雖歸於夫/家九二守貞不私昵)
(之以須之賤而不正未/能與其君子相當也)愆期之志有待而行也(古有殺/禮而多)
(㛰者此則必待/備禮而後行也)帝乙歸妹不如其娣之袂良也其位在
中以貴行也(上兩句舉爻辭下兩句釋其義如需上六/象傳例五之位在中中者德之貴以中德)
(之貴而行歸于夫家/不以外飾為美也)上六无實承虚筐也(手奉虚筐而/无幣以實之)
(㛰禮不/成故也)
　　　(傳四之二十四凡八/十字註殺禮所戒切)
雷電皆至(此釋離下震上也皆交也/有雷又有電二者皆至也)豐(此重卦之名雷/電同時而至威)
(燄盛大故/卦名為豐)君子以折獄致刑(折謂剖斷決之於已也致/謂行用加之於彼也離為)
(獄震為刑折獄者其明如電/之光致刑者其動如雷之威)雖旬无咎過旬災也(初與/二遇)
(於初僅可在一旬之内過旬則/為災矣遇者非正配合故也)有孚發若信以發志也
(有陽明之人來孚信於已以/開發其心志使之不昬暗也)豐其沛不可大事也折其
右肱終不可用也(沛之蔽雖輕於蔀然蔽雖輕亦不可/作大事矣五居尊位如日麗天而照)
(臨天下此日不明如人之折/其右肱終不復可用事矣)豐其蔀位不當也日中見
斗幽不明也遇其夷主吉行也(豐蔀見斗之象六二爻/辭已有象傳不於六二)
(釋之而於九四釋之者蓋蔀象由九四而成四為蔀故/二見斗二爻之象同而所重在四也位不當者謂位柔)
(而剛居之故竒畫連亘而似蔀若耦盡居此則位當而/障蔽者開豁矣幽二也二在地為幽四蔀蔽天故二幽)
(暗而不見日之明吉行謂/四若下行與二遇則吉也)六五之吉有慶也(但舉爻辭/有慶二字)
(而不復言譽/者取韻協也)豐其屋天際翔也闚其户闃其无人自藏
也(六居上之位有小過飛鳥之象言上六之大其屋其/髙如鳥之翔於天際也九三乃上六家内之人自外)
(闚之而无人者三/自藏而不見故也)
　　　(傳四之二十五凡九十二字折/之舌切註斷丁亂切𫝊直戀切)
山上有火(此釋艮下離上也宿止山/上舉火炊爨故山上有火)旅(此重卦之名旅/之字以外聚衆)
(言羣衆相從宿止於外也故行軍謂之旅非一人客寓/之謂舉火於内而人望見其突中之風則為家居之人)
(舉火於外而人望見其山上之光則為/旅次之人故山上有火之卦名為旅)君子以明慎用
刑而不留獄(離明將以明刑也然不恃其明而慎用謂/重之而不輕行刑也慎用刑者山止不動)
(之象艮止將以止獄也然不泥於止而不留獄謂出之/而不留在獄也不留獄者火行不處之象雖不恃其明)
(因慎用而刑不誤乃所以為明也雖不泥於正因不留/而獄遂空乃所以為正也推其極功則由慎用而至於)
(刑措由不留而至於圄空可也以/旅卦之象而君子用之乃如此)旅瑣瑣志窮災也(柔/而)
(居下其志猥/陋故曰窮)得童僕貞終无尤也(有童僕之貞者在旅/終无得罪於人之事)
旅焚其次亦以傷矣以旅與下其義喪也(以已通焚其/次已可傷矣)
(況又喪其童僕之貞者乎以旅之時而剛自五降三來/與其下因上乾中畫之剛來内與下而互艮中畫之柔)
(往外居五此為/喪童僕之義)旅于處未得位也得其資斧心未快也
(未得位言五依四以居而四未得/正位也故雖得資斧而心未快)終以譽命上逮也(上/謂)
(六五在六二上上逮及也居上而能/逮下故下即六二而有譽有命也)以旅在上其義焚
也喪牛于易終莫之聞也(以下之旅而其次在離火之/上此為遭焚之義終莫之聞)
(謂終莫能知其牛之所在无/處尋求而喪者不可復得也)
　　　(傳四之二十六凡八十/十六字註復得扶豆切)
隨風(此釋巽下巽上也一風先倡/一風後和二風相隨從也)巽(此仍羲皇八卦之/名而為重卦之名)
君子以申命行事(巽風象命令為一事而出一命命既/出而又申命之則事之行不中止矣)
(取重巽/之象也)進退志疑也利武人之貞志治也(進退者志之/疑能如武人)
(之剛强則/志治矣)紛若之吉得中也(得中故不過柔而能如事/神者之卑巽以待人也)
頓巽之吝志窮也(窮謂坎水之盡處志至/于窮極之地而後巽也)田獲三品有
功也(有功謂益/及上下也)九五之吉位正中也(位正中正/而且中也)巽在牀
下上窮也喪其資斧正乎凶也(六四之巽雖在牀下以/順承于上而九剛在上)
(當窮極之地故失下之心而不能有六四/牀下之巽也正主事則凶故曰正乎凶也)
　　　(傳四之二十七凡六十七字/注和胡臥切為一云偽切)
麗澤(此釋兌下兑上也一澤在内/一澤在外二澤相附麗也)兌(此仍羲皇八卦之/名而為重卦之名)
君子以朋友講習(二澤相滋潤之益如朋友共講習之/益先己講而後又習焉取重兌之象)
(也/)和兌之吉行未疑也(蔡氏曰未牽於隂故未疑/若四則有商兌之疑矣)孚兌
之吉信志也(以誠信之吉/待六三也)來兌之凶位不當也(不中正/故諂媚)
(以為/説也)无四之喜有慶也(慶即/喜也)孚于剥位正當也(位正當/者中正)
(也故雖剥陽之隂亦能以誠孚之聖人并包兼/容化小人為君子者一以誠心待之而已矣)上六引
兌未光也(引長已終之説於/説之道為未光)
　　　(傳四之二十八凡五/十四字注説音曰)
風行水上(此釋坎下/巽上也)渙(此重卦之名水凝為氷風行水/上則氷釋而渙散也故卦名為)
(渙/)先王以享于帝立廟(天大无涯而神氣无不在渙散/也享于帝者合其散於一壇人)
(死則魄降而魂氣无不之渙散也立廟以祭者合其散/於一室天之神升上如在天之風故享帝取上卦巽風)
(之象二三四互震為春時生萬物之帝則象祭者降在/天之神于地上也人之魄降下如在地之水故立廟取)
(下卦坎水之象三四五互艮為廟/則象祭者升在地之魄于廟中也)初六之吉順也(震馬/坎馬)
(共有三柔得坤順/之馬而拯渙也)渙奔其机得願也(自四奔就坎輿中/之机而即所安是)
(得其所/願也)渙其躬志在外也(三之志在四之/躬而今則渙矣)渙其羣元吉
光大也(去柔羣而承剛君是/其光輝之盛大也)王居无咎正位也(九居五/者王居)
(其正位而/不去也)渙其血逺害也(謂逺去坎血/之禍害也)
　　　(傳四之二十九凡五/十四字逺云願切)
澤上有水(此釋兌下/坎上也)節(此重卦之名澤上有水水滿則/澤不容水而溢出有限節也故)
(卦名/為節)君子以制數度議徳行(制裁割也數度數之度葢/度起於數也議審訂也徳)
(行徳之行葢行本乎徳也數度節於外者也而取内卦/兌澤象容受之淺深有則澤之數度也坎為矯輮則有)
(制之象焉以外坎制内兌之數度而節於外也徳行節/於内者也而取外卦坎水象晝夜之流行不息水之徳)
(行也兌為口則有議之之象焉以/内兌議外坎之徳行而節於内也)不出户庭知通塞也
(知九二塞其前/而不可出也)不出門庭凶失時極也(當其可之謂時/中九二不出以)
(合於九五不得時宜甚矣初之知通塞/知節者也二之失時極不知節者也)不節之嗟又誰
咎也(不節而能嗟則知節矣又何咎乎項氏曰小象又/誰咎也凡三同人初九為褒辭解六三為貶辭節)
(之六三王弼從解沙隨程迥從同人澄謂程從同人者/是葢同人節是釋經文无咎又誰咎者言誰得而咎己)
(解六三經文无咎字乃夫子自言其誰可以咎他/人也誰字意同咎字一為人咎己一為己咎人)安節
之亨承上道也(上謂/五也)甘節之吉居位中也(五之甘而吉/者以其居上)
(卦三位之中也中/則不過而至於苦)苦節貞凶其道窮也(同彖/傳)
　　　(傳四之三十凡六/十三字行下孟切)
澤上有風(此釋兌下巽上也大/澤之上常有風也)中孚(此重卦之名澤廣/則風盛風施而澤)
(受兩相感應/故卦名中孚)君子以議獄緩死(蔡氏曰議獄兌象緩死/巽象徐氏幾曰象言刑)
(獄者五噬嗑賁豐旅中孚也離有獄象又取離明照知/情實中孚六畫之離噬嗑豐兼取震賁旅兼取艮非震)
(動无以威衆非艮止或輕於用刑胡氏一桂曰噬嗑豐/有離之明震之威賁次噬嗑旅次豐離明不易震皆反)
(為艮葢明貴无時不然威則有時當止中孚全體似離/互體有震艮而又兌以議之巽以緩之聖人即象垂教)
(仁哉五卦中文王唯於噬嗑取象夫子即噬嗑賁豐旅/中孚以盡其義澄謂五獄皆離象離中虚外窒有似囹)
(圄刑之用不用則自震艮而異震動也故其刑必用艮/止也故其刑不用噬嗑豐有震二卦皆用刑者也然噬)
(嗑之罪輕豐之罪重罪輕而人不在獄則薄罰其罪以/正吾之法而已罪重而人在於獄則明定其罪而加之)
(以刑也賁旅有艮二卦皆不用刑者也然賁之情重旅/之情輕情重而未明則須待鞠問而未可出獄情輕而)
(猶疑則雖未行罰而暫命出獄也葢賁豐離獄在内者/其獄有人噬嗑旅離獄在外者其獄无人也四獄三畫)
(之離獄之小者中孚六畫之離獄之大者獄之小者可/罰可刑而非殺也噬嗑旅可罰之獄噬嗑已罰旅未罰)
(中孚死獄也死獄而互體有震又有艮則刑之用不用/未決故議之議之則非必死亦非必不死緩之而已矣)
(議獄緩死者必誠求/之故見於中孚之象)初九虞吉志未變也(初上應九/四其志未)
(變而他/從也)其子和之中心願也(五之孚二出於中心之所/願自然之應非彊非偽項)
(氏曰甚言其孚也否六四/不戒以孚亦曰中心願也)或鼓或罷位不當也(位不當/者陽位)
(而柔居之柔則不實/豈能得人之孚哉)馬匹亡絶類上也(上謂九五絶六/三同類之隂而)
(上孚於/九五也)有孚攣如位正當也(位正而當故能/得人之孚也)翰音登于
天何可長也(何可長者項氏曰聲聞/過情其涸可立而待)
　　　(傳四之三十一凡六十一/字註彊其兩切聞音問)
山上有雷(此釋艮下/震上也)小過(此重卦之名山上之雷震於/高處然其高不能及天上之)
(雷但能小過於出地之雷與/澤上之雷而已故卦名小過)君子以行過乎恭䘮過乎
哀用過乎儉(獨立不懼遯世无悶乃大過於人之事恭/哀儉三者雖過於人亦只小過於人之事)
(也行過恭取内艮下二畫之象用過儉取外震上二畫/之象震艮自坤變上下四柔畫皆坤也躬行内事也止)
(於下而象坤之柔順者柔之過乎恭財用外物也動於/上而象坤之吝嗇者用之過乎儉喪過哀取卦中二剛)
(畫之象喪者人道之終始非彊力者弗能勝九三内卦/之終九四外卦之始二剛彊力勝喪者也三在内為情)
(之哀四在外/為文之哀)飛鳥以凶不可如何也(遭時如此非人/所能逃免也)不及
其君臣不可過也(小過皆是隂過陽陽不敢過隂故上/六過九三六五過九四九四雖處初)
(六之上亦不敢過初六獨六二處九三之下而使九三/過之小過之時陽得過隂者唯此而已蓋所以明君臣)
(之分也九三君也六二臣也臣不/可以過君故甘處其下而不及也)從或戕之凶如何也(如/何)
(者謂其凶不/可測知也)弗過遇之位不當也往厲必戒終不可長
也(陽居於四為位不當終不可長者言不可久/居上體之四宜退居下體之初而與初遇也)宻雲不
雨已上也(已猶太也言隂太居上而不居下/若隂下居三則坎體全而成雨矣)弗遇過之
已亢也(言上六所居太髙亢而/九三趨上以離其網也)
　　　(傳四之三十二凡七十八字行/下孟切注勝音升分扶問切)
水在火上(此釋離下/坎上也)既濟(此重卦之名水在火上/兩相為用故卦名既濟)君子
以思患而豫防之(時雖既濟凡事當慮其後患而為之/先備有備則无患思者慮其後也豫)
(者為之於其先也患者謂如火之為災防者謂如防之/畜水項民曰人之用莫大於火而火常生患善濟火者)
(莫如水思火之為患而儲水以防使水常在火上其力/足以勝之則其患亡矣是以君子修道立教設政舉事)
(知末流之生患必/皆有以防而濟之)曵其輪義无咎也(守正不急/於濟也)七日得
以中道也(程子曰喪茀七日當復得/謂自守其中異時必行也)三年克之憊也(憊/言)
(用力之疲困以見克之/之難而用兵非美事也)終日戒有所疑也(有所疑者於/猶盛之時疑)
(其必有/敗壞也)東鄰殺牛不如西鄰之時也實受其福吉大來
也(時謂祭雖薄而當其可得其宜吉即福也大謂九五/之陽來謂自外至内六二所受之吉福實自九五而)
(來/也)濡其首厲何可久也(何可久謂治安之/久必至危亂也)
　　　(傳四之三十三/凡六十九字)
火在水上(此釋坎下/離上也)未濟(此重卦之名火在水上/不相為用故卦名未濟)君子
以慎辨物居方(火能辨羣物照於上則其辨愈明水必/居下方流於下則其居不忒故辨物當)
(如火之在上居方當如水之在下也同人辨物亦取離/象項氏曰火在上為辨物水在下為居方必加慎字者)
(以其未濟也在濟之時且當思患豫防況未濟乎水火/交則有難未交則未有難然難將生矣辨之不早居之)
(不得其所皆難之所由生也可不慎/乎易終於未濟而始於屯其意深矣)濡其尾亦不知極
也(項氏曰極終也六五不能終濟使下有濡尾非但初/六之罪然初六柔暗在下亦非能知終者朱子曰極)
(字未詳考上下韻亦不叶澄/疑當作拯字或云極叶音競)九二貞吉中以行正也(守/中)
(故能行/其正也)未濟征凶位不當也(未濟諸爻位皆不當而象/傳特於六三言之者隂柔)
(居險/極也)貞吉悔亡志行也(近柔中之君/其志得行也)君子之光其暉吉
也(項氏曰先儒謂暉為揮散非也暉者光中之氣管輅/曰日中為光朝日為暉詩曰庭燎有暉周禮眂祲以)
(十暈為十暉澄案散暉及物為光斂光在體為暉故日/中之日夜閒之燎其暉散則為光朝日之日向晨之燎)
(其光斂則為暉暈者亦光斂於體内暉光相為體用光/及九二而暉在六五九二之光乃六五之吉也以其暉)
(吉為言九/二者非)飲酒濡首亦不知節也(飲酒過多而不知節/遂至被水濡其者也)
　　　(傳四之三十四凡六十三/字註難乃旦切輅音路)
　
　易纂言卷六
欽定四庫全書
　易纂言卷七
　　　　　　　　　　　　　元　吳澄　撰
　　繋辭上傳(繫者謂如綴繩於物辭者易書之言也/文王所作之辭繫於各卦之下者為象)
　　(周公所作之辭繫於各畫之下者為爻夫子述此/篇以釋文王周公所繋彖辭爻辭之意故曰繋辭)
　　(傳未子曰通論一經之凡例/无經可附而自為上下云)
天專地卑乾坤定矣卑高以陳貴賤位矣動靜有常剛
柔斷矣方以類聚物以羣分吉凶生矣在天成象在地
成形變化見矣(此言聖人因天地自然之易而作易也/天者陽氣之輕清尊者謂其昭著在上)
(也地者隂質之重濁卑者謂其凝聚在下也乾坤以三/畫之卦言乾純陽之卦坤純隂之卦定謂定其方位定)
(乾於上以擬天之尊定坤於下以擬地之卑也葢羲皇/卦圖乾上坤下離左坎右震下之左兊上之左巽上之)
(右艮下之右八卦但言乾坤六卦在其中矣卑高以陳/以天地間植物言藪澤墳衍原隰丘陵山嶽所生之草)
(木卑高等第不一下土微草之著地者最卑高山喬木/之參天者最高陳猶列也貴賤以卦之上下六位言上)
(為貴下為賤位猶置也卦之六位目下而上猶兩間衆/植之陳列而有卑高也動靜有常以天地之用言天運)
(轉不已陽常動也地填嶷不移隂常靜也剛柔以卦之/奇耦二畫言剛謂奇畫柔謂耦畫㫁猶判也剛畫猶陽)
(動之實而一柔畫猶隂靜之虚而二也方以類聚物以/羣分以天地間動物言方謂東西南北物謂羽毛鱗介)
(五方之人各以類聚諸族之物各以羣分吉凶以揲蓍/求卦所值之占言生謂因此生出蓋卦之貴賤六位或)
(比應相得而吉或比應不相得而凶猶人類物羣之聚/分而有乖和也在天成象在地成形以天地之體言象)
(謂日月星辰形謂水火土石成象於天者降而在地則/象變而化為形成形於地者升而在天則形變而化為)
(象變化以揲蓍求卦所變之畫言見謂因此顯見蓋卦/之剛柔二畫或剛變而化柔或柔變而化剛猶在天之)
(象或變而化形在地之形或變而化象也天地卑高動/靜類羣象形者天地自然之易乾坤貴賤剛柔吉凶變)
(化者聖人所/作之易也)是故剛柔相摩八卦相盪鼓之以雷霆潤
之以風雨日月運行一寒一暑乾道成男坤道成女(是/故)
(承上起下之辭承上文而言八卦章首但言乾坤葢舉/父母以包六子此先言六子而後總之以乾坤也摩與)
(磨通猶兩石相磑切也盪猶以器盪于水上也畫卦之/初以一剛一柔與第二畫之剛柔相摩而為四象又以)
(二剛二柔與第三畫之剛柔相摩而為八卦八卦既成/則又各以八悔卦盪于一貞卦之上而一卦為八卦八)
(卦為六十四卦也震為雷離為電霆即電也春秋穀梁/傳曰震者何雷也電者何霆也巽為風坎為雨羲皇卦)
(圖左起震而次以離鼓之以雷霆也又起巽而次以坎/潤之以風雨也風不能潤風而雨故通言潤樂記潤作)
(奮離為日坎為月艮山在西北嚴凝之方為寒兊澤在/東南温熱之方為暑左離次以兊者日之運行而為暑)
(也右坎次以艮者月之運行而為寒也邵子曰日為暑/月為寒書曰日月之行有冬有夏夏至之日道近極暑)
(之侯也冬至之月道近極寒之候也文王卦位乾在西/北故乾為寒羲皇卦位艮在西北故艮為寒也乾成男)
(者父道也坤成女者母道也左起震厯離厯兊而終于/乾右起巽厯坎厯艮而終於坤故以乾道成男坤道成)
(女二句總/之於後也)乾知大始坤作成物乾以易知坤以簡能(上/言)
(八卦而總之以乾坤此又接成男成女二句而專言乾/坤也乾男為父者以其始物也始謂始其氣也坤女為)
(母者以其成物也成謂成其質也知者主之而无心也/作者為之而有迹也乾始物不言物者與下句坤成物)
(互相備也始之上加大字者賛乾之始物甚大非坤之/成物所可同也易簡者以乾坤之理言始物者乾之所)
(知然乾之性健其知也宰物而不勞心故易而不難成/物者坤之所作然坤之性順其作也從陽而不造事故)
(簡而不繋此乾坤皆指天地/而易之乾坤二卦象之者也)易則易知簡則易從易知
則有親易從則有功有親則可久有功則可大可久則
賢人之徳可大則賢人之業(上言天地之易簡此言人/之易簡立心如乾之易則)
(其心明白而人易知行事如坤之簡則其事要約而人/易從易知則與之同心者多故有親易從則與之共事)
(者衆故有功有親則有人𫝊繼其心故自今而可至於/永久有功則有人充拓其事故自小而可至于廣大徳)
(者言其心之所得業者言其事之/所就徳業至此可以為賢人矣)易簡而天下之理得
矣天下之理得而成位乎其中矣(上言賢人之易簡此/又言聖人之易簡得)
(謂不失也聖人如乾坤之易簡而于天下之理一无所/遺謂其能盡性也聖人能盡其性則可以與天地參天)
(位乎上地位乎下而聖人位乎其中與天地並而/為三故曰成位成者完全備具三者而无虧欠也)
　　　(傳五之一章凡百六十三字㫁東亂切見賢遍/切盪定黨切大始音泰易並以豉切注著直畧)
　　　(切見謂顯見並賢遍切/磑于對切加大者泰)
聖人設卦觀象繫辭焉而明吉凶悔吝剛柔相推而生
變化(此篇名繫辭傳正以釋文王周公之繫彖繫爻也/首章先言作易之本此章乃言繫辭之㫖聖人謂)
(文王周公設卦謂文王設立六十四卦也揚子雲曰易/始八卦而文王六十四蓋羲皇始有八卦之名至文王)
(増益之而設立六十四卦之名也羲皇畫八卦因而重/之則已有六十四卦之畫矣其時未有文字八卦之名)
(止是因其三畫之形而生聲既有文字之後乃以乾兊/離震巽坎艮坤為卦名之字然惟坤字震字是正卦名)
(其餘六卦之名皆是假借他字若六十四卦則未有名/也但以三畫卦名分注于各卦六畫之下以相識别而)
(已文王仍八卦舊名而設為八純重卦之名又設立新/名以名五十六卦而共為六十四卦名也象謂卦名所)
(肖似文王之名卦皆象各卦之二體而立名既設卦名/則觀其名之所肖似于卦名之下繫彖辭其明而占之)
(為吉為凶為悔為吝也周公又因文王之彖而繫爻辭/焉爻辭吉凶悔吝備彖辭但言吉凶惟革彖有悔亡一)
(占周公之繫爻辭也又以剛柔兩畫相推而生出各爻/之變化推如手之推柔推去剛則剛變而化柔剛推去)
(柔則柔變而化剛也蓋爻辭有就未變之/剛柔取義者亦有就已化之剛柔取義者)是故吉凶者
失得之象也悔吝者憂虞之象也變化者進退之象也
剛柔者晝夜之象也六爻之動三極之道也(此覆説上/文也然專)
(指爻辭文王之卦名謂之象而周公之爻辭亦有所象/爻辭中之言吉凶者以其于人事有失得之象也得故)
(吉失故凶言悔吝者以其于人事有憂虞之象也憂謂/憂患於中虞謂虞度於外事之憂虞雖未為失亦不為)
(得而占之悔吝雖未至凶亦不為吉矣剛柔二畫之變/化者天地陰陽有進退之象剛變而化柔象陽退而隂)
(進柔變而化剛象陰退而陽進也已變而化之剛柔者/天地隂陽有晝夜之象也剛之為柔象自晝而為夜柔)
(之為剛象自夜而為晝也動者人之作為也三極天地/人也三才同一至極之理故曰三極吉凶悔吝象人事)
(之失得憂虞變化剛柔象天地隂陽之進退晝/夜是六爻所言人事之動兼有天地人之道也)是故君
子所居而安者易之象也所樂而玩者爻之辭也(君子/謂學)
(易之人安如安土之安樂如樂天之樂玩習熟也易之/象即文王所名一卦之象爻之辭即周公所繫一爻之)
(辭文王觀卦象繫彖辭此言象不言辭者文王之彖以/象為本故言象以該辭周公爻辭亦有所象此言辭不)
(言象者周公之爻以辭為用故言辭以該象學易之君/子平居无事之時身所居處安之若命者於易之象有)
(得也心所樂循玩之无/斁者於爻之辭有得也)是故君子居則觀其象而玩其
辭動則觀其變而玩其占(觀其象而玩其辭即上文二/句常時學易者之事觀其變)
(而玩其占乃動時用易者之事人有所作為之時問之/於筮遇某卦某爻則觀其蓍䇿之變而玩其象爻占以)
(應事也凡言變化者卦畫之/變占言變者蓍䇿之變也)
　　　(傳五之二章凡百一十字而明吉凶下舊本无/悔吝字易之象也舊本象作序今並依虞翻本)
　　　(而玩其占下舊本有是以自天祐之吉无不利/十字案此乃文言𫝊釋大有上九爻辭錯簡重)
　　　(出在此今刪去樂音洛注識别上音志下/彼列切手之推推去並吐回切度待洛切)
彖者言乎象者也爻者言乎變者也吉凶者言乎其失
得也悔吝者言乎其小疵也无咎者善補過也(此承上/章正釋)
(二聖人繫辭之㫖彖者文王所繫一卦之辭因名卦之/象而言即上章所謂設卦觀象也爻者周公所繫六爻)
(之辭因揲蓍之變而言即上章所謂剛柔相推而生變/化也卦畫之變化而以蓍䇿之變言者葢蓍三變得九)
(則剛變而化柔蓍三變得六則柔變而化剛也彖辭爻/辭或曰吉或曰凶者以言其事之有得有失也辭曰悔)
(曰吝者以言其事雖未大失而已有小疵也辭曰无咎/者以善其能補過也有過當有咎能補之則不過矣故)
(得无/咎也)是故列貴賤者存乎位齊小大者存乎卦辯吉凶
者存乎辭憂悔吝者存乎介震无咎者存乎悔(列貴賤/者存乎)
(位覆説爻者言乎變上貴下賤布列於六位而每位各/繫以爻辭也齊小大者存乎卦覆説彖者言乎象項氏)
(曰彖辭之例專取主爻為言隂爻為小陽爻為大或小/或大雖有不齊而為一卦之主則无小人之間故謂之)
(齊然存乎卦者存乎卦之位也位之貴賤以六爻言卦/之大小以一爻言明於六位之中取一位以為卦主也)
(澄謂分辯吉凶存乎彖爻之辭此覆説言乎其失得也/悔吝介乎吉凶之間憂其所介則趨於吉不趨於凶矣)
(此覆説言乎其小疵也震者動心戒懼之謂有咎而能/戒懼則能改悔所為而可以无咎此覆説善補過也)
是故卦有小大辭有險易辭也者各指其所之(上文有/貴賤小)
(大吉凶悔吝无咎五句此獨再提卦有小大而不及其/他蓋卦彖為諸辭之總也卦主既有小大之殊而聖人)
(繫辭則亦因時取宜其辭或難或易也之適也凡彖爻/所言吉凶悔吝无咎之辭各指示人以所適之路使之)
(趨於吉无咎而/免於凶悔吝也)
　　　(傳五之三章凡九十四字易/以豉切注小大之間居限切)
易(易通卦象蓍數而言也卦畫蓍法皆羲皇肇創合卦/與蓍而名之曰易前第二章第三章既釋繫辭之㫖)
(以明文王周公之易矣自此第四章至/第七章又推原易之道以明羲皇之易)與天地準故能
彌綸天地之道(此言卦象之體同乎天地也準所以為/平謂與之平等也彌如開弓愈開愈滿)
(綸如合繩漸大彌綸謂充/而廣之與天地之道一也)仰以觀於天文俯以察於地
理是故知幽明之故(此言隂陽隠顯之道在天地者以/申上文與天地準之意以謂以此)
(易也卦之象觀於天文察於地理而皆相合易之與天/地準也明者文之顯而易觀幽者理之隠而難察故謂)
(所以然之迹知天文所以明地理所/以幽之故則能彌綸天地之道矣)原始反終故知死
生之説(此言卦象之體該乎萬物也原謂本其所從來/反謂復其所歸往原始反終謂易中具萬物始)
(終之/理)精氣為物游魂為變是故知鬼神之情狀(此言隂/陽屈伸)
(之理在萬物者以申上文原始反終之意氣之精者聚/則為物物謂自无而有萬物之始也魂之游者散則為)
(變變謂自有而无萬物之終也鬼者氣之屈而歸神者/氣之伸而至情言其用狀言其體知氣聚而伸氣散而)
(屈之情狀則知死生之説矣天地之道幽明之故皆言/天地也而以知幽明三句申釋彌綸天地二句死生之)
(説鬼神之情狀皆言萬物也而以知鬼神三句申釋知/死生二句其兩節各二句者言故而兩節各三句者言)
(是故所以釋上文也羲皇卦象隂陽二畫而已然大而/天地之與齊小而萬物始終之悉備觀先天方圓圖可)
(見矣邵子曰圖雖无文吾終日言而未嘗離乎是蓋天/地萬物之理盡在其中所謂與天地準原始反終者也)
與天地相似故不違(此言蓍數之用與天地相似故其/所占吉凶之應雖天地亦不能違)
(之/)知周乎萬物而道濟天下故不過(蓍數之用其燭物/情无不通其前民)
(用无不溥故雖萬物之衆天下之廣/皆囿其中无或有踰越而出其外者)旁行而不流□□
□□□(此申上文與天地相似之意旁行如天而不流/如地謂蓍之周萬物者其知無不徧及而因物)
(之則其理一定不流蕩失正也下闕一句其意若曰中/立而不滯蓋中立如地而不滯如天謂蓍之濟天下者)
(其仁无少偏倚而因人之問/其事多端不拘滯執一也)樂天知命故不憂安土敦
乎仁故能愛(此申上文知周萬物道濟天下之意其知/之周也順乎自然灼見其流行之理而事)
(无迷惑是以不憂其道之濟也隨所居處每厚其慈閔/之心而人有利益是以能愛或曰蓍亦有憂愛之情乎)
(曰聖人以其知仁寓之於蓍蓍之知即聖人不憂之知/也蓍之仁即聖人能愛之仁也其曰不憂猶後章言易)
(无思/也)範圍天地之化而不過(範鑄金之模也如範模在/外圍繞得天地之化莫能)
(踰越乎此此以卦象之與天地/隼蓍數之與天地相似者言)曲成萬物而不遺(曲謂/一偏)
(纎悉成完而无一物之或遺也此以/蓍數之知周萬物道濟天下者言)通乎晝夜之道而
知(萬物死生之道通貫為一而能知/之此以卦象之原始反終者言)故神无方而易无
體(以上三句而觀則蓍數之神妙不測无有/方所而卦象之變易隨時无有定體也)
　　　(傳五之四章凡百三十六字不流下闕五字詳/其文勢蓋如老氏所謂獨立而不改周行而不)
　　　(殆彌木畀切知周音智樂音洛注合/繩音閤易觀以䜴切嘗離來地切)
一隂一陽之謂道(天地間隂陽二氣而已聖人合卦象/與蓍數而名曰易者取隂陽互相更)
(易之義莊氏云易以道隂陽是也故此章專言隂陽二/字以明易之所以為易者隂陽也一隂一陽謂隂而陽)
(陽而隂循環无端也周子曰動而生陽動極而静靜而/生隂靜極復動一動一靜互為其根是也隂陽氣也道)
(者理也然非别有一物在氣中即是氣而為之主宰/者道也程子曰隂陽非道也所以一隂一陽者道也)繼
之者善也成之者性也(繼之謂隂陽之運而為造化者/繼續而无息也成之謂隂陽之)
(凝而為人物者成完而无虧也繼續流行而无息者其/理則謂之善成完備具而无虧者其理則謂之性繼之)
(成之者隂陽之氣/善者性者道也)仁者見之謂之仁知者見之謂之知
百姓日用而不知故君子之道鮮矣(此因上文成之者/性而言也此道以)
(隂陽混成而賦與於人物則謂之性性之在人聖愚賢/不肖一也而上聖大賢以下所禀隂陽之氣不能無偏)
(或得陽之多而為仁者或得隂之多而為知者見之之/之指道而言仁者知者各因其所偏而有見於道或謂)
(之仁或謂之知不能盡如其性之所有而全之然仁知/之人雖不能全其性猶各能見其一偏至若百姓之愚)
(不肖則日用之間无非由行此道而皆不能知仁者知/者知之而不全百姓由之而不知故君子之道雖各具)
(於性然能全而知之者少矣君子通賢/聖而言此道字即上文之謂道之道也)顯諸仁藏諸用
鼔萬物而不與聖人同憂盛徳大業至矣哉富有之謂
大業日新之謂盛徳(此因上文繼之者善而言也此道/以隂陽相繼而流行於天地間則)
(謂之善仁者生物之元由春生而為夏長之亨此仁顯/見而發達乎外長物之所顯者生物之仁也故曰顯諸)
(仁用者收物之利由秋收而為冬藏之貞此用藏伏而/歸復乎内閉物之所藏者收物之用也故曰藏諸用二)
(氣運行於四時之間鼓動萬物而生長收閉之然自生/自長自收自閉天地无心而造化自然非如聖人之於)
(民有所憂而治之教之也仁之顯而生長者為徳之盛/用之藏而收閉者為業之大徳之為仁業之為用其顯)
(者流行不息其藏者充塞无間此所謂易簡之善極其/至者故賛之曰至矣哉生物之仁及夏而日長日盛故)
(曰日新收物之用至冬/而包括无餘故曰富有)生生之謂易成象之謂乾效法
之謂坤(此以一陰一陽之謂道寓於卦象者言也陽畫/變而生陰隂畫變而生陽互相變易生生不窮)
(故曰易陽畫之竒如天氣之連亘而一者成天之象故/曰乾凡陽畫皆乾非但三畫純陽為乾也隂畫之耦如)
(地形之分㫁而殊者效地之法故曰坤凡陰畫皆坤非/但三畫純隂者為坤也乾坤法象之隂陽而主之者生)
(生之易易者隂陽變易之/體也其所以生生者道也)極數知來之謂占通變之謂
事陰陽不測之謂神(此以一隂一陽之謂道寓於蓍數/者言也窮極過揲掛扐之數以知)
(方來之事之吉凶所謂占也貫通十有八變之變俾每/變所得之占皆可行事而无窒礙所謂事也然數有九)
(六七八之隂陽不可測知其為九六七八也變有五九/四八之陰陽不可測知其為五九四八也故曰隂陽不)
(測數者變之已成變者數之未定占在事之先事在占/之後數變占事之隂陽而主之者隂陽不測之神神者)
(隂陽神妙之用也其所以不測者道也上言乾坤之隂/陽而先之以易此言占事之隂陽而終之以神以見變)
(易之道在乎未有卦象之先而神/妙之道行乎已有蓍數之後也)
　　　(傳五之五章凡百一十二字知者音智下同鮮/上一注復動扶豆切夏長知兩切下同顯是賢)
　　　(遍切无間居限/切易簡以豉切)
夫易廣矣大矣以言乎逺則不禦以言乎邇則靜而正
以言乎天地之間則備矣(此言易畫之廣大也禦猶止/也不禦言其大謂以至逺之)
(處而言則雖无窮无盡而其用徧及无所極也靜而正/言其廣謂以至近之處而言則雖无思无為而其體兼)
(該无所偏也備謂二皆具天地間衆理具備言雖至廣/至大而其中纎悉不遺也下篇所謂易之為書廣大悉)
(備是/也)夫乾其靜也專其動也直是以大生焉夫坤其靜
也翕其動也闢是以廣生焉(此言天地之廣大也乾坤/謂天地非指易卦言也專)
(謂无處不有直謂无可屈撓翕謂合而氣之專者藏乎/此闢謂開而氣之直者出乎此以其專直而見其氣之)
(大故曰大生焉以其翕闢而/見其形之廣故曰廣生焉)廣大配天地變通配四時
隂陽之義配日月易簡之善配至徳易其至矣乎(言易/書之)
(廣大配乎天地之廣大先以此一句結上文兩節又推/言易之變通配乎天地之四時易之陰陽配乎天地之)
(日月蓋易書廣大之中有變通焉有陰陽之義焉亦猶/天地之有四時日月也四時日月即天地猶易之六子)
(即乾坤也易之廣大變通陰陽皆易簡之善為之主宰/而天地之至徳亦此簡易之善而已是易書易簡之善)
(配乎天地之至徳也天地之徳至矣而易能配之則易/之書亦可謂至也故賛之曰易其至矣乎此章曰乾天)
(坤地曰四時日月者陰陽也曰易簡之善曰/至徳者道也善字因上章繼之者善而言)
　　　(傳五之六章凡九十字易其至矣乎上舊本有/子曰字蓋因後人欲分此句屬下章故加子曰)
　　　(字以别之夫音扶下/同易簡以䜴切注同)
夫易聖人所以崇徳而廣業也知崇禮卑崇效天卑法
地(上章言易書之配天地此章言聖人配易中之天地/也崇徳者立心之易而所得日進日新也廣業者行)
(事之簡而所就日充日富也徳之進而新由所知之/崇高明如天業之充而富由所履之卑平實如地)天
地設位而易行乎其中矣(此天地謂易中之天地即兩/儀之竒耦二畫也設位謂圓)
(圖陽儀在左陰儀在右也易謂六子由陰陽交易而成/卦也陽竒陰耦對立者天地之設位而乾陽坤隂交錯)
(換易流行於其/中以生六子也)成性存存道義之門(成性具知禮知天/也禮地也存存謂)
(无時不存也道謂所由之路義謂所處之宜道陽也義/陰也門謂從此出也知禮之成性常存猶天地之位設)
(也道義皆自所存之成性中出猶陰陽之變易流行於/天地間也知之崇格物致知也禮之卑誠意慎獨也成)
(性存存心正也道義者一身之應接萬事循理得宜无/一不當也此章曰天地曰易者陰陽也曰成性曰道義)
(者道也性字因上/章成之者性而言)
　　　(傳五之七章凡四十一字夫音扶/知音智注之易以䜴切當丁浪切)
聖人有以見天下之賾而擬諸其形容(賾頤中深處以/喻卦義之藴奥)
(難見擬比類也諸之於也形容謂有形之狀貌可象者/如天地日電雷風雲雨水泉火木山澤是也六畫之卦)
(有畫无名其義賾而難見文王即其上下二體所象/之物以擬之於是見其各卦難見之義以定其名也)象
其物宜是故謂之象(宜猶稱也物宜謂所擬之物與卦/畫之義相稱也象其物之宜稱者)
(而以名其卦如卦之義與雲雷二物相稱則名之曰屯/以雲雷鬱結未能成雨之象有屯之義也卦之義與山)
(泉二物相稱則名之曰蒙以山下出泉未有所適之象/有蒙之義也此象字謂文王之名卦故以對周公之繫)
(爻而言不以彖對爻言而以象對爻言者文王未繫彖/辭之先先立重卦之名謂之象象先於彖言象則彖在)
(其中或以此象字為如説卦所列者彼乃彖爻之辭泛/引物類以取象言爻足以包之矣何為與爻辭相對而)
(言哉若謂獨指彖辭中所言之象則彖辭中所言之象/甚少不如爻辭中所言之象為多豈有舍其所言之多)
(者乃舉其所言之少者而名之曰象乎必不然/矣故知此是指文王六十四卦之名為象也)聖人有
以見天下之動而觀其㑹通以行其典禮(動謂人所作/為之事㑹如)
(㑹府之㑹自彼而來者面面可至通如通都之通自此/而往者方方可達會通謂大中至正之理非一偏一曲)
(有所拘礙者也典謂君臣父子夫婦長㓜朋友五典禮/謂吉凶軍賔嘉五禮人所行之事未有出於五典五禮)
(之外者聖人見天下不一之動觀其極善/之理以行其事見理精審則行事允當也)繫辭焉以斷
其吉凶是故謂之爻(周公以處事之法為辭繫於各爻/之下使筮而遇此爻者如此處事)
(則吉不如此/處事則凶也)言天下之至賾而不可惡也言天下之至
動而不可亂也(惡謂厭惡亂謂棼亂文王所名六十四/卦之象所以章顯天下至幽之義而名)
(言宜稱人所易知則自不至於厭惡其賾矣周公所繫/三百八十四爻之辭所以該載天下至多之事而處決)
(精當人所易從則自/不至於棼亂其動矣)擬之而後言議之而後動擬議以
成其變化(擬之者比類於物以取義所謂擬諸其形容/也文王名卦而謂之象者先擬之而後示人)
(以言也言者謂其所定之名也議之者講度其理以處/事所謂觀其㑹通以行其典禮也周公繫辭而謂之爻)
(者先議之而後教人以動也動者謂其所占之事也其/象之所擬爻之所議皆所以成定剛柔二畫之變化蓋)
(畫有變化而一象可作六十四/象用一爻可作十二爻用也)
　　　(傳五之八章凡九十五字此章後舊本有文言/傳錯簡釋中孚九二同人九五大過初六謙九)
　　　(三乾上九節初九解六三爻辭七節賾思革切/㫁東亂切惡烏路切注緼于尹切稱昌證切長)
　　　(知兩切當丁浪切棼音分易/知易從以豉切度待洛切)
天一地二天三地四天五地六天七地八天九地十(天/之)
(氣専直而无間斷故其數一而竒地之形翕闢而有容/受故其數二而耦天一地二者天地本數也一本而四)
(支已有二矣而又加竒一耦二則為天三地四已有四/矣而又加竒一耦二則為天五地六已有六矣而又加)
(竒一耦二則為天七地八已有八矣而又加竒一耦二/則為天九地十支四加而數成焉數成於十實則竒一)
(耦二而已此天地自然/之數也河圖數與此同)天數五地數五五位相得而各
有合天數二十有五地數三十凡天地之數五十有五
此所以成變化而行鬼神也(天數五謂一三五七九也/地數五謂二四六八十也)
(五位相得謂一得三五七九或三得一五七九或五得/一三七九或七得一三五九或九得一三五七者天之)
(五位相得也二得四六八十或四得二六八十或六得/二四八十或八得二四六十或十得二四六八者地之)
(五位相得也各有合者凡謂總并天五位相得則合而/為二十有五地五位相得則合而為三十又總并天地)
(之數則合而為五十有五凡陰變而化陽則為水木陽/變而化陰則為火金皆以此五十五數而後完備故曰)
(成變化蓋一生水六成之二生火七成之三生木八成/之四生金九成之五生土十成之也鬼神即此二氣之)
(屈伸往來者其所以運行終而/復始者以此也故曰行鬼神)大衍之數五十其用四
十有九分而為二以象兩掛一以象三揲之以四以象
四時歸竒於扐以象閏五歳再閏故再扐而後掛(衍如/水之)
(溢出平地加羡之意天地之數共十位然數起於一其/對為二一參之而為三二兩之而為四有一二三四而)
(十數具矣四者正位十者積數也故以正位之四衍積/數之十每一加羨以四謂之衍如算數家之因法即天)
(地數本一枝四之推也一而衍四者一并一則為五矣/邵子所謂小衍之而為五是也二而衍四者二則八也)
(并二則為十矣三而衍四者三則十二也并三則為十/五矣四而衍四者四則十六也并四則為二十矣合五)
(數十數十五數二十數則為五十邵子所謂大衍之數/為五十是也衍母之一數之所起故大衍五十之數虚)
(其一而不用所用者四十有九其數七七蓋以一一為/體七七為用也分者兩手總持四十有九䇿信意平分)
(為二兩謂陰陽左手所持之䇿象陽置之於左右手所/持之䇿象陰置之於右掛者右手就所置右䇿之中取)
(一䇿掛於左手小指无名指之間三謂陰陽及大一沖/氣兩既分則一不可見故掛此一䇿以與左䇿右䇿為)
(三以象陰陽沖氣之三也揲以手數之也大衍之母至四/而具大衍之子以四而衍故數䇿之法每揲以四以象)
(春夏秋冬之四也竒謂揲左揲右之餘扐謂扐於兩指/間也先以右手四揲置右之䇿别置於所置左䇿位之)
(右揲竟所餘或四或三或二或一歸之於左手无名指/將指之間此初扐也又以右手四揲置左之䇿混於已)
(揲右䇿之中揲竟所餘或四或一或二或三歸之於左/手將指食指之間此再扐也厯法一章凡十九年七閏)
(前閏至二年九月之外置後閏大率五年之間置閏者/再故以掛一揲右揲左象不閏之嵗三初扐再扐象再)
(閏之嵗二再扐既畢則合一掛二扐之䇿或五或九别/置於所置左䇿位之左是謂一變復以兩手總持已揲)
(之䇿或四十四或四十而分二掛一揲左初扐揲右再/扐如前其一掛二扐之䇿或四或八别置於一變掛扐)
(之左是謂二變復以兩手總持已揲之䇿或四卜或三/十六或三十二而分二掛一揲左初扐揲右再扐如前)
(其一掛二扐之䇿或四或八别置於二變掛扐之左是/謂三變而得一畫矣再扐而後掛者言第一變再扐畢)
(則第二變又掛一第二變再/扐畢則第三變又掛一也)乾之䇿二百一十有六坤
之䇿百四十有四凡三百有六十當期之日二篇之䇿
萬有一千五百二十當萬物之數也(此言過揲之䇿數/三變得一畫第三)
(變過揲所積其䇿三十六則曰九其䇿二十四則曰六/其䇿二十八則曰七其䇿三十二則曰八周易用九六)
(不用七八故三百八十四爻辭皆以九六名爻而不曰/七八也若第三變得三十六䇿則為乾之初九其第六)
(變第九變第十二變第十五變第十八變又各得三十/六䇿則成乾之六畫而乾六畫之䇿共二百一十有六)
(矣君第三變得二十四䇿則為坤之初六其第六變第/九變第十二變第十五變第十八變又各得二十四䇿)
(則成坤之六畫而坤六畫之䇿共百四十有四矣然陽/畫非必皆得九而不得七陰畫非必皆得六而不得八)
(但以易用九六故設言卦若得乾而六畫皆九卦若得/坤而六畫皆六則其過揲之䇿數如此云爾期者四時)
(一周帀也每嵗凡三百六十五日有竒十二月凡三百/五十四日有竒三百六十者正數也嵗二十四氣共多)
(五日有竒者氣之盈月十二朔共少五日有竒者朔之/虚損其盈益其虚而為一期之正數三百六十日乾坤)
(六畫之䇿數亦共三百六十與期三百六十日之數符/也又以上下二篇六十四卦而言凡陽畫百九十二若)
(皆以三十六䇿之九計之則為六千九百一十二䇿凡/陰畫百九十二若皆以二十四䇿之六計之則為四千)
(六百八䇿合之共萬有一千五百/二十䇿與天地間萬物之數符也)是故四營而成易十
有八變而成卦八卦而小成引而伸之觸類而長之天
下之能事畢矣(四營謂分二掛一揲四歸竒也營猶言/規度也易變也謂揲蓍之一變也以分)
(掛揲歸四者營度而成一變如是七十二營為十八變/而成一卦也引如丈引之引謂加長之也伸謂舒展之)
(也以此扺彼曰觸物之相同曰類長猶增益也畢猶盡/也又遡其先而言四營成一變之後三變得一畫九變)
(則得三畫而内卦之體具是為八卦中之一卦八卦者/卦之小成也由九變引長而展之倍為十八變則得六)
(畫而外卦之體全是為六十四卦中之一卦六十四卦/者卦之大成也十八變成一卦之後其卦或不變或一)
(畫二畫三畫四畫五畫變或六畫俱變若變則以此先/得之卦觸彼同類之卦増益其名曰某卦之某卦而此)
(一卦可變六十三卦充之則六十四卦可作四千九十/六卦唯筮者所值何如爾夫自八而六十四自六十四)
(而四千九十六足以該括天下之/動凡人所能為之事盡在是矣)顯道神徳行(道謂天/之道徳)
(行謂人之所行吉凶禍福天之道也問蓍得此以占未/來之事者能前知天道至幽也因占説出而幽者顯矣)
(故曰顯道人之行事不敢自為必待決之於蓍聴從神/物所告而為之則所行之事雖在人而實出於神矣故)
(曰神徳行蔡氏曰顯道/闡幽也神徳行微顯也)是故可與酬酢可與佑神矣(主/導)
(賔飲曰酬賔報主獻曰酢故人之應接事物譬之曰酬/酢佑賛助也天道幽也以占而顯則雖天之道而可以)
(用之應接人事矣徳行人也以占而神則雖人之所行/而可以賛助神之所為矣蓋所行皆神之所教訓則是)
(以人而代神之/所為也故曰佑)知變化之道者其知神之所為乎(此章/自大)
(衍至能事畢矣言蓍數之神自顯道至佑神矣言蓍占/之神蓍變蓍占者神之所為也然變占之用究其所歸)
(不外乎陰陽二畫之變化而已九六陰陽二畫之變化/象天地陰陽二氣之變化也故章首天一地二至行鬼)
(神也先以天地之數言陰陽變化之道然後言蓍數變/占之神以見蓍之數而以此總結之曰知天數地數變)
(化之道者其能知蓍數/變占之所以神者乎)
　　　(傳五之九章凡二百二十字天一至地十舊本/在第十一章之首程子張子並云此二十字宜)
　　　(在天數五上而朱子從之又案漢書律厯志引/此章天一地二至行鬼神也六十四字相連則)
　　　(是班固時此簡猶未錯也知變化之道上舊本/有子曰字亦是後人欲分此一節屬下章而妄)
　　　(増也程子朱子並云宜屬上章今從之期一作/朞音基伸一作信音伸而長知兩切徳行下孟)
　　　(切酬市由切酢在洛切佑舊本作祐今依荀氏/作佑注復始扶豆切下復以同羨夷見切手數)
　　　(色主切下數䇿同度待洛切加長引長並如/字長猶知兩切夫自音扶所行行事並如字)
易有聖人之道四焉以言者尚其辭以動者尚其變以
制器者尚其象以卜筮者尚其占(辭變象占皆聖人之/道在易書之中者第)
(八章已言象辭第九章已言變占故此章合四者並言/之以謂以上易之書言謂謀議陳誨問辯應對等語辭)
(謂彖爻一篇之辭動謂祭祀㛰姻田狩征伐等事變謂蓍/䇿四營之變制器謂創物以利用象謂所擬物形之肖)
(似卜筮謂叩神以決疑/占謂所㫁事情之可否)是以君子將有為也將有行也
問焉而以言其受命也如嚮无有逺近幽深遂知來物
非天下之至精其孰能與於此(有為謂作内事有行謂/作外事問謂問之於蓍)
(以言與上以言同謂求彖爻之辭而以之發言也此三/句尚辭者也其指蓍命謂令蓍之命蓍受人之命則荅)
(人所問如響之應聲或在逺或在近凡幽深難見之事/皆遂知其方來之休咎此三句尚占者也至精謂其吉)
(凶悔吝之辭甚驗蓋尚占然後得所尚/之辭而至精之辭所以知所尚之占也)參伍以變錯綜
其數通其變遂成天地之文極其數遂定天下之象非
天下之至變其孰能與於此(參三也伍五也參以變謂/初揲之餘右四左四再揲)
(三揲之餘右四左三左三右四合掛一及右左之餘得/九得八而為耦者凡三也伍以變謂初揲之餘右三左)
(一右一左三左二右三再揲二揲之餘左二右一右一/左一合掛一及右左之餘得五得四而為竒者凡五也)
(通謂暢逺不窒塞通伍之變五四皆為奇則參天而成/天之文通參之變九八皆為耦則兩地而成地之文此)
(三句尚變者也交入為錯綜猶綜絲之綜以作緯之絲/交入作經之絲一一相間是謂錯綜極謂究竟之窮盡)
(毎以三變掛扐之數錯而綜之究竟至極則參參參為/九者凡十二定為乾之象參參兩為八者凡十二定為)
(兑之象參兩參為八者十二定為離之象參兩兩為七/者凡十二定為震之象兩參參為八者凡四定為巽之)
(象兩參兩為七者凡四定為坎之象兩兩參為七者凡/四定為艮之象兩兩兩為六者凡四定為坤之象定此)
(六十四象與重卦六十四之數相符觀之可以制器矣/此三句尚象者也至變謂其彼此多少之數不常蓋尚)
(象必先由所尚之變而至變/之變所以定所尚之象也)易无思也无為也寂然不
動感而遂通天下之故非天下之至神其孰能與於此
(易謂蓍卦此總上四者而言寂閴靜也感觸動也蓍枯/莖爾卦陳編爾非能有所思慮有所作為也未用則寂)
(然不動同於無情之物及有人問之一感觸而動遂能/通達天下之事故而无一不知靜則同乎一物動則妙)
(乎萬物其至神/不可測者如此)夫易聖人之所以極深而研㡬也唯深
也故能通天下之志唯㡬也故能成天下之務唯神也
故不疾而速不行而至(極深謂卦之辭能窮極理之深/邃研㡬謂蓍之變能磨研事之)
(㡬微朱子曰極深者至精也研㡬者至變也澄謂唯辭/之能極深也故以辭為占則可以前知而開通天下人)
(之心志唯變之能研㡬也故以變得象則可以制作而/完成天下人之事務然辭占變象所以能如此者皆妙)
(不可測之神為之唯其妙不可測故不待疾之而自/速不待行之而自至謂自然而然非人所能為也)易
有聖人之道四焉者此之謂也(重舉起語作結/語以終此章)
　　　(傳五之十章凡二百六字章末易有上舊本有/子曰字與音預下同夫音扶註㫁丁亂切否符)
　　　(苟切相間居限切間/夫役切邃徐醉切)
夫易何為者也開物成務冒天下之道如斯而已者也
(設問而自荅開物謂人所求知者開發之成務謂人所/欲為者成全之冒謂韜尸之冐謂天下之道悉包裹於)
(其中也此第一節/總起下文六節)是故聖人以通天下之志以定天下
之業以斷天下之疑(通志開物也定業成務也㫁疑謂/易於天下之道包裹无遺故於天)
(下之疑事皆能決/之也此第二節)是故蓍之徳圓而神卦之徳方以知
六爻之義易以貢聖人以此洗心退藏於宻(圓謂七七/之用无所)
(凝滯方謂八八之體无所缺折易謂變易貢猶告也圓/而叵測所以通志方而能知所以定業因蓍變所得卦)
(内之爻辭告人以吉凶而決其疑也洗謂滌去思慮退/謂退處藏謂潛藏宻靜也聖人以此蓍卦六爻俾民自)
(擇吉凶則其心脱然无累而得以退/處潛藏於无為也此第三節之始)吉凶與民同患神
以知來知以藏往其孰能與於此哉古之聰明睿知神
武而不殺者夫是以明於天之道而察於民之故是興
神物以前民用聖人以此齋戒以神明其徳夫(申上文/意言不)
(能趨吉避凶者民之所患也聖人亦為民而患之故曰/同患聖人未能忘民之所患則何以能退藏於宻者蓋)
(以其與民同患之心寓之於蓍卦有蓍之神足以知吉/凶未至之事於其先有卦之知足以藏吉凶已定之理)
(於其内俾民問蓍求卦則自能趨吉避凶而聖人之心/不復以此為患也能如是者其誰乎故設問云其孰能)
(與於此哉而又自荅之也古蓋謂羲皇聰明睿知謂耳/之所聞目之所覩心之所思无不能知生知之知也神)
(武不殺蓋借不殺之武以譬不言之教教之必以言猶/武之必以殺也神於武者不待殺而敵自服以譬神於)
(教者不待言而民自喻也明於天之道謂卦之知興猶/言起立神物謂蓍之神齋戒即洗心也齋者致齋戒者)
(散齋皆屏絶人事不以役心也神明即神知其指蓍卦/言徳即上文所謂蓍之徳卦之徳聖人以其生知之知)
(寓諸卦故明於天道之卦可為察民事之知以其不言/而教之神寓諸蓍故興起人物之蓍可為前民用之神)
(聖人則无所用其心若齋戒然凡民有事皆必取決於/蓍卦而信其為神信其為知所以神明蓍卦之徳也但)
(舉蓍卦二者而不復言六爻之義/蓋二者足以該之此第三節之終)是故闔户謂之坤闢
户謂之乾一闔一闢謂之變往來不窮謂之通見乃謂
之象形乃謂之器制而用之謂之法利用出入民咸用
之謂之神(闔户謂蓍之未分猶坤之静翕含靜專者於/内也闢户謂蓍之既分猶乾之動直自動闢)
(者而出也一合一分而蓍之一變成往來不窮謂兩揲/兩扐左右多少之數无定也左往而來右則左少右多)
(右往而來左則右少左多故謂卦之象著見因象以知/器生其象而制之以為器則民得而用之也不但制器)
(可以利民之用凡出而作外事入而作内事无一不問/於蓍故曰咸用之此第四節承上第三節申言圓而神)
(之蓍因及制器者所尚之象闔闢變通/蓍之圓也象器法民咸用之者其神也)是故易有太極
是生兩儀兩儀生四象四象生八卦八卦定吉凶吉凶
生大業(易謂陽竒陰耦互相更換而為四象八卦也太/者大之至也極者屋棟之名天地間之有此理)
(猶屋之有極也易有太極謂一陰一陽之相易有理以/為之主宰也儀匹也一陰一陽相匹配而為兩卦之第)
(一畫也是謂兩儀兩儀之上各加一陽一陰則倍二而/為四卦之第二畫也是謂四象四象之上又各加一陽)
(一隂則倍四而為八卦之第三畫也是謂八卦有此八/卦則其别有六十四而可用之占筮以定吉凶俾民无)
(所疑而勇於趨事赴功故曰生大業此第五節承上第/三節申言方以知之卦因及卜筮者所尚之否二四而)
(八卦之方也定吉凶/生大業者其知也)是故法象莫大乎天地變通莫大
乎四時縣象著明莫大乎日月(法謂地之理象謂天之/文天地謂乾坤二卦變)
(通謂陰陽寒暑之相禪不窮四時謂震巽艮兊四卦日/月謂坎離二卦飛走草木亦有文理朝暮晝夜亦有變)
(通列星亦懸象著明而皆不如天地四時日月之大故/聖人畫八卦以象天地象四時象日月也此第六節之)
(始言卦以申/第五節之意)崇高莫大乎富貴備物致用立象成器以
為天下利莫大乎聖人(崇高謂位在人上富謂有四海/貴謂為天子以位而言无如有)
(四海為天子之崇高者將言聖人之利天下而先言此/葢苟无其位則雖有其徳亦不能以利天下也備物葢)
(指生蓍而言致用謂以之占決庶物立象蓋指畫卦而/言成器謂以之制作百度古初以來若鑚燧取火合土)
(範金造字制律厯數醫藥等類何莫非備物制用立象/成器以利天下之事聖人亦有不自為而任人為之者)
(帷有蓍卦則出於聖人神知之所獨而非他人所能古/之為天下利者不一而莫大於生蓍畫卦之聖人也此)
(第六節之中於言卦之後言蓍之前特言聖人/於二者之間以表蓍卦之利皆聖人之功也)探賾索
隠鉤深致逺以定天下之吉凶成天下之亹亹者莫大
乎蓍龜(探如以手入内而取之索謂求之於彼鈎如以/鈎引下而取之致謂至之於此亹亹猶勉勉也)
(賾者隠而不可見如探於頤之賾而求之使隠者顯而/可見也深者逺而不可即如鈎於水之深而致之使逺)
(者近而可即也此謂蓍之靈能知末來幽深之事也定/此事為吉此事為凶事既瞭然而无疑則勉勉行之而)
(不怠也占決吉凶固亦有其他小術而皆莫能如蓍龜/之卜筮言蓍而兼言龜者卜筮之理一也此第六節之)
(終言蓍以申第四節之意第四節第五節分/言蓍卦至此合言蓍卦而歸功於聖人也)是故天生
神物聖人則之(天生蓍龜神物聖人則之者用之以卜/筮也此第七節之始言蓍以申第六節)
(莫大乎蓍/龜之意)天地變化聖人效之天垂象見吉凶聖人象
之(變化即四時之變通效之者效天地四時以畫乾坤/震巽艮兑也見猶示也日月如常則是示人以吉有)
(變則是示人以凶象之者象日月以畫坎離也此第七/節之中言卦以申第六節莫大乎天地莫大乎四時莫)
(大乎日/月之意)河出圖洛出書聖人則之(河圖者羲皇時河出/龍馬背之旋毛後一)
(六前二七左三八右四九中五十以象旋毛如星㸃而/謂之圖羲皇則其陽竒陰耦之數以畫卦生蓍洛書者)
(禹治水時洛出神龜背之拆文前九後一左三右七中/五前之右二前之左四後之右六後之左八以其拆文)
(如字畫而謂之書禹則其自一至九之數以叙洪範九/疇洛書雖出於畫卦生蓍之後而并言之者亦言其理)
(之一如言蓍筮而并及龜卜也此第七節之終既/言蓍言卦矣而又言此者此為蓍卦之本原也)
　　　(傳五之十一章凡三百四十字開物成務上舊/本再有夫易二字陸氏曰一本无今從之立象)
　　　(成器舊本无象字朱子曰立下疑有闕文澄案/荀悦漢紀引此文作立象成器今増補夫易音)
　　　(扶者夫徳夫同以㫁東亂切以知音至知以睿/知同易以音亦洗悉殄切與於音預齋戒側皆)
　　　(切見乃賢遍切見吉同太極音泰縣音𤣥探吐/南切註求知能知知吉生知並如字餘並音至)
　　　(屏卑正切復言符后切蓍/見賢遍切其别彼列切)
易有四象所以示也繫辭焉所以告也定之以吉凶所
以斷也(四象謂竒上加竒竒上加耦耦上加竒耦上加/耦也凡畫卦自八而十六十六而三十二三十)
(二而六十四皆由此四者而生四象者羲皇六十四卦/之畫也示謂示人以意繫辭者文王周公所繫彖爻之)
(辭也告謂告人以言既告以言而為教為戒又定/其占之為吉為凶所以斷決其疑而使之趨避也)書不
盡言言不盡意然則聖人之意其不可見乎(書不盡言/言不盡意)
(或古有是語也上文四象繫辭定吉凶皆謂易之書也/此承上文而謂書有限言无窮易經上下二篇之書豈)
(能盡聖人之言又謂言有限意无窮雖有六十四彖三/百八十四爻之言豈能盡聖人之意然則以下設問而)
(下文荅/之也)聖人立象以盡意設卦以盡情偽繫辭焉以盡
其言變而通之以盡利鼓之舞之以盡神(立象謂羲皇/之卦畫所以)
(示者也盡意謂雖无言而與民同患之意悉具於其中/設卦謂文王設立重卦之名也盡情偽謂六十四名足)
(以盡天下事物之情其情之本乎性而善者曰情情之/怫乎性而不善者曰偽辭謂文王周公之彖爻所以告)
(者也羲皇之卦畫足以盡意矣文王又因卦之象設卦/之名以盡情偽然卦雖有名而未有辭也又繫彖辭爻)
(辭則足以盡其言矣此三句荅上文不盡言不盡意二/語設卦一句在立象之後繫辭之前葢竟盡意之緒啓)
(盡言之端也盡意盡情偽盡言者皆所以為天下利又/恐其利有所未盡於是作揲蓍十有八變之法使其所)
(用之䇿往來多少相通不窮而其所得之卦一可為六/十四亦相通不窮其象其辭皆可通用而不局於一則)
(其用愈廣而足以盡利矣因變得占以定吉凶則民皆/无疑而行事不倦如以鼓聲作舞容鼓聲愈疾而舞容)
(亦愈疾鼔聲不已而舞容亦不已自然而然不知其孰/使之者所謂盡神也項氏曰立象設卦繫辭三盡者作)
(易之事變通鼓舞二盡者用易之事澄謂立/象設卦象也繫辭辭也變通變也鼓舞占也)乾坤其易
之緼邪乾坤成列而易立乎其中矣乾坤毁則无以見
易易不可見則乾坤或㡬乎息矣(此申立象以盡意一/句乾坤謂兩儀竒畫)
(為乾耦畫為坤非謂三畫已成之卦也上云易有四象/此又以四象本乎兩儀也成列謂竒耦二畫相對易謂)
(竒耦交互相易緼謂藏蓄在中如衣之著也有陽儀陰/儀則一易而成四象再易而成八卦毁謂不先列兩儀)
(之體无此體則无以見其相易之用乾坤相易之用/不可見則其一定之體殆若无所用故曰㡬乎息)是
故形而上者謂之道形而下者謂之器化而裁之謂之
變推而行之謂之通舉而錯之天下之民謂之事業(有/乾)
(坤則相易而成八卦八卦皆象有形之物而兩儀之本/乎太極則无形也故有形之上者道也太極是也有形)
(之下者器也八卦所象之物是也因剛畫之可化柔柔/畫之可化剛而以揲蓍之變裁制之使蓍之三變得九)
(則剛畫化柔三變得六則柔畫化剛惟得七得八則剛/自為剛柔自為柔而不化也推即剛柔相推之推行謂)
(通行此可為彼彼可為此也既有卦畫之象又有蓍䇿/變通之法舉此二者錯之天下之民俾用之以占則得)
(以成務/定業也)聖人有以見天下之賾而擬諸其形容象其物
宜是故謂之象聖人有以見天下之動而觀其㑹通以
行其典禮繫辭焉以㫁其吉凶是故謂之爻(朱子曰重/出以起下)
(文澄案象其物宜謂文王之象申設卦以盡情偽一句/繫辭以㫁吉凶謂周公之爻申繫辭焉以盡其言一句)
極天下之賾者存乎卦鼔天下之動者存乎辭化而裁
之存乎變推而行之存乎通神而明之存乎其人黙而
成之不言而信存乎徳行(極猶極深之極卦即象也辭/即爻也上文七謂明其所以)
(然者也此之六存實其所能然者也神而明之即前章/所謂神明其徳也之指蓍卦其人謂聖人聖人不自用)
(其神知而教民用蓍卦以占所以明蓍之為神明卦之/為知也黙即不言也聖人不以言教而托蓍卦以教民)
(趨避吉凶是不言而成全之也聖人雖不言而能使民/自信蓍卦之為神明徳行者謂聖人有徳有行備陳蓍)
(卦之象辭變占而歸功/於作易用易之聖人也)
　　　(傳五之十二章凡二百六十五字所以㫁也下/舊本有文言傳錯簡釋大有上九爻辭一節因)
　　　(此間隔後人遂截此以上二十四字屬上章而/於書不盡言上加子曰字以為此章之首聖人)
　　　(有以見天下之賾上舊本有是故夫象四字東/萊吕氏音訓曰衍文㫁東亂切緼委引切錯七)
　　　(故切一作措徳行下孟切註衣/之著展吕切神知音至為知同)
　
　
　
　
　易纂言卷七
欽定四庫全書
　易纂言卷八
　　　　　　　　　　　　　元　呉澄　撰
　　繫辭下傳
八卦成列象在其中矣因而重之爻在其中矣剛柔相
推變在其中矣繫辭焉而命之動在其中矣吉凶悔吝
者生乎動者也(八卦成列謂乾一兌二離三震四巽五/坎六艮七坤八相次也象謂文王所名)
(之卦在其中者謂包含於其中也因而重之謂因八卦/而重之為六十四也爻謂周公所繫之辭變者蓍之變)
(命猶名也動者人之動已有八卦之時猶未有六十四/卦之名也已有重卦之時猶未有三百八十四爻之辭)
(也剛柔二畫雖能相推變化然蓍未變則未有九六也繫/辭雖名為吉為凶然人未動則未有吉凶也雖未有之)
(而其理已具故曰在其中矣吉凶悔吝因人之動而後/有周子曰吉一而已動可不慎乎澄謂此承前篇卒章)
(言蓍卦之象辭變占曰在其中者凡四一象二爻三變/四動爻者辭也動則有吉凶悔吝之占焉前篇動者尚)
(其變而此以動屬占/者動因變而得占也)剛柔者立本者也變通者趣時者
也(剛柔之畫其體一定如木本之植立因蓍之變其用/相通隨時所遇趣而就之剛或化柔柔或化剛也此)
(承剛柔相推變在其/中之語而言蓍之變)吉凶者貞勝者也天地之道貞觀
者也日月之道貞明者也天下之動貞夫一者也(貞謂/正主)
(之也吉凶二占正主于一勝吉勝則无凶凶勝則无吉/非如悔吝之可吉可凶也觀猶示也因吉凶之正主于)
(勝遂言天地之文理正主于示人日月之往來正主于/明照而天下人事之動則正主于一而不可以二不吉)
(則凶不凶則吉所謂貞勝也此承吉/凶悔吝生乎動之語而言蓍之占)夫乾確然示人易
矣夫坤隤然示人簡矣爻也者效此者也象也者像此
者也(乾謂天坤謂地非卦名也確剛健貌隤柔順貌天/地之貞觀者天則剛健而示人以易地則柔順而)
(示人以簡周公之爻文王之象則亦效像天地而示人/以易簡也此承象在其中爻在其中之語而言卦之爻)
(與/象)爻象動乎内吉凶見乎外功業見乎變聖人之情見
乎辭(内謂易書之内外謂易書之外爻象无非示人以/動而趨吉之理然其動在乎易書之内實未嘗有)
(動之事也人之動如是而吉不如是而凶則著見于人/事而在乎易書之外矣以蓍之變決其嫌疑定其猶豫)
(而勇于趨事則功業之成皆因蓍之變而著見也以上/言辭言象言吉凶之占言見乎變四者備矣而又以一)
(句結之謂聖人與民同患之情皆於易而著見此辭字/兼彖爻言也聖人之道四而獨歸重於辭盖此篇為繫)
(辭之傳/故也)
　　　(傳六之一章凡百四十六字趣立樹切勝繩證/切觀古喚切夫音扶確苦各切易以豉切隤同)
　　　(捸切見經電切諸本皆至下章禁民為非曰義/為一章今案天地之大徳曰生與此文不相屬)
　　　(當為下章之/首屬之欲切)
天地之大徳曰生聖人之大寳曰位何以守位曰人何
以聚人曰財理財正辭禁民為非曰義(生生不已者天/地之大徳然天)
(地生物生人又生與天地合徳之聖人命之居君師之/位為人物之主而後能使天地之所生得以各遂其生)
(也苟或但有其徳而无其位則亦不能相天地而遂人/物之生故位為聖人之大寳大寳謂大可貴重守謂保)
(有之必得衆人之歸嚮乃能保有君師之位聚謂養之/而使蕃盛衆多財者天地所生之物以養天地所生之)
(人故聚人以財也理謂以道取而用之理財必正其辭/謂取其所當取可取言之而无悖无愧者禁謂防制之)
(盖財者民之所同欲爭盜之所由起必設法令以禁其/為非使之不敢爭不敢盜義者事理之宜理財之所宜)
(理禁民之所不宜為夫是之謂義以下/言五聖人之制作皆聚人理財之事)古者包犧氏之
王天下也仰則觀象於天俯則觀法於地觀鳥獸之文
與地之宜近取諸身逺取諸物於是始作八卦以通神
明之徳以類萬物之情(包犧氏大昊也氣之有文者曰象/形之有理者曰法漢書藝文志相)
(地為形法家天有雷風日月雷風氣也日月象也言象/可以兼氣地有水火山澤水火質也山澤形也言形可)
(以兼質鳥獸之文謂動物地之宜謂植物身就人而言/物該服食器用而言通同之也神明天地之氣象形質)
(妙而叵測顯而可見者也徳若健順動入陷麗止説及/鼔之散之潤之烜之之屬類似之也萬物凡動植人噐)
(皆是情猶言其意義也羲皇觀于天地觀于動植近取/逺取洞見兩間自然之易乃畫竒耦二畫交互成八卦)
(以象之而天地萬物悉不外是故與其徳同而與其情/无不相似也天開地闢之後不知其㡬萬年矣而洪荒)
(朴略未有文字至羲皇始畫八卦實肇人/文之端故將言制作之事而首言此也)作結繩而為
網罟以佃以漁葢取諸離(以散絲散麻絆緊而合之曰/結結之以為繩也網以取獸)
(曰佃罟以取魚曰漁或曰網罟通用上古之時已有結/繩矣作之而為網罟者羲皇也或曰結繩而治亦自羲)
(皇始結繩網罟二事結繩以防欺詐因以為網罟而佃/漁也二説未詳孰是盖者不敢決定之辭聖人非必模)
(倣此卦以制此器其象相類爾又此時未有重卦之名/借後本所立卦名言之故不決定其辭而曰葢離謂重)
(離重離兩目相承邊實中虚為物所麗結繩網罟之象/人无爪牙不能敵獸之猛羲皇以前獸每食人既有網)
(罟之後人始能取魚獸以食之而/免為獸所食大哉聖人之仁乎)包犧氏没神農氏作
斲木為耜揉木為耒耒耨之地以教天下盖取諸益(神/農)
(氏炎帝也斲謂削而銳之耜者耒首揉謂揉而曲之耒/者耜柄教天下者古未有粒食神農始教民稼穡者也)
(益之二三四互坤地也上巽二陽象耒之自/地上而入下震一陽象耜之在地下而動也)日中為市
致天下之民聚天下之貨交易而退各得其所盖取諸
噬嗑(案周官有三市此獨言日中者或剏市之初惟用/日中後王乃増朝夕二市與噬嗑上離日中之象)
(離中虚可藏貨市之象震動而前致民之象震二柔畫/為民離明萬物相見聚貨之象離二剛畫富實貨也一)
(剛一柔相間有相交相易之象退謂交易既畢而歸其/家各得其所謂以其所有易其所无而歸各得以遂其)
(願濟其/所用也)神農氏没黄帝堯舜氏作通其變使民不倦神
而化之使民宜之易窮則變變則通通則久(黄帝軒轅/氏堯陶唐)
(氏舜有虞氏也通其變者通其所當變之事使不至于/窮也變而无迹曰化上古之時民與禽獸无異有網罟)
(而鮮食者有耒耜而得艱食者艱鮮既奏而又為市以/質遷其有无則與禽獸稍異矣然民用之未備者猶多)
(也風氣漸開不可如朴略之世此窮而當變也變之則/通而不窮矣其能使民喜樂不倦者以其通之之道神)
(妙不測變而不見其迹使于民而民皆宜利之故爾凡/易之道窮則必變而通之然後可以久而无弊黄帝堯)
(舜之通其變者易之道也九事皆黄帝時而并言堯舜/者肇始于黄帝而極備于堯舜也不言少昊顓頊帝嚳)
(者承黄帝之後因/之而无所損益也)黄帝堯舜垂衣裳而天下治盖取諸
乾坤(衣上體之服裳下體之服上古以禽獸羽毛草木/華葉蔽其體至此始以絲麻為衣裳也上衣下裳)
(如天尊地卑上下分定故天下治乾畫竒象/衣之縫合為一坤畫耦象裳之前後殊為二)刳木為舟
剡木為楫舟楫之利以濟不通盖取諸渙(刳木者刳空/其中為舟以)
(浮水剡木者剡薄其端為楫以運舟水所阻隔道路不/通則以舟楫渡而濟之也渙巽木在坎水之上二三四)
(五上舟虚之象初耦/二楫運于舟後之象)服牛乘馬引重致逺以利天下盖
取諸隨(服者以軛加其項而使之引重載乘者以衡加/其背而使之致達道隨下震自坤而變坤為牛)
(一竒畫在後者象所引之重物也上兊自乾而變乾/為馬一耦在前者象前路開通无礙而可以致逺也)重
門擊柝以待暴客盖取諸豫(郭門城門為重門擊拆所/以警夜而防姦盜也暴客)
(謂姦盜豫前二耦畫重門之象九四一竒畫而動體擊/柝于門内之象坤三畫在下民安居于内而无暴客侵)
(陵之/象)斷木為杵掘地為臼臼杵之利萬民以濟盖取諸
小過(杵以舂臼以容用之擣去粟殻而得米其利便萬/民亦猶渡水之得濟也小過横而觀之中二竒畫)
(象木杵内外四/耦畫象地臼)弦木為弧剡木為矢弧矢之利以威天
下葢取諸睽(弧木弓也兵器不一弓矢所及者逺為長/兵威天下者示有警備而使之畏也坎象)
(弧者中弣强而上下兩弰弱也離象天者前鏃後栝實/中笴虚也暌三四五互坎弧象二三四互離及上體之)
(離皆/矢象)上古穴居而野處後世聖人易之以宫室上棟下
宇以待風雨盖取諸大壯(上古謂黄帝以前穴居土中/營窟也野處木杪橧巢也後)
(世聖人謂黄帝堯舜也外垣四同曰宫户牖之内曰室/棟檩之上隆者宇椽之下垂者有棟宇而成屋則可以)
(障風蔽雨大壯下四剛棟承上而/隆之象上二柔宇覆下而垂之象)古之葬者厚衣之以
薪𦵏之中野不封不樹喪期无數後世聖人易之以棺
槨盖取諸大過(厚衣之以薪謂以薪承藉其下而寘尸/焉復以薪盖覆於其上也中野野中也)
(不封不封土為墳也不樹不樹木以識也䘮期无數哀/盡則止无卒哭祔練祥禫之日數也棺内棺槨外棺也)
(凡竒畫為長耦畫為短大過中四長畫九二棺底木也/九三九四棺兩傍木也九五棺盖木也初上二短畫上)
(六棺前端木也初/六棺後端木也)上古結繩而治後世聖人易之以書
契百官以治萬民以察盖取諸夬(結繩説者謂民淳事/簡結繩以為信大事)
(大其繩小事小其繩以識别也書以刀筆畫木簡為文/字也契以木刻一二三四之畫而中分之各執其一合)
(之以為信也契者書之始也契惟以畫記數而已書則/有指事象形之變有文字則可以治百官之事察萬民)
(之情矣書契自一畫二畫三畫四畫始至五畫則為又/盖至五而窮也窮則變夬有五奇畫象書契之一二三)
(四五至六則變矣故上畫耦者竒之變也又象契之上/端分為二之處十三卦之制作自畫卦而始至書契而)
(終盖萬世文字之祖肇/於畫卦而備於書契也)是故易者象也象也者象也(此/章)
(之首第一節總叙以起下文自包犧至書契十四節言制/作之事而以是故總結之謂易卦皆器物之象象者)
(像似之義聖人制/器皆與卦象合也)彖者材也爻也者效天下之動者也
(既結一章之意矣因象而及於辭謂文王彖辭以六畫/之象而論一卦之材質周公爻辭以一畫之象而效人)
(所作為/之事)是故吉凶生而悔吝著也(又以是故結上文二/句謂彖爻如此故生)
(出吉凶而使人趨避著/明悔吝而使人警悟也)
　　　(傳六之二章凡四百二十九字守位曰人舊本/人作仁陸氏曰王肅卞伯王桓𤣥明僧紹作人)
　　　(耒耜舊本耜作耨晁氏曰王昭素云諸本或作/耜乃合上文澄謂傳寫者譌右傍㠯字為辱也)
　　　(今正之通則久下舊本有是以自天祐之吉无/不利十字繫文言傳釋大有上九爻辭錯簡重)
　　　(出以濟不通下舊本有致逺以利天下六字陸/氏曰一本无今案此六字見下文羨文重出也)
　　　(包白交切王于況切柝天作切厚衣於既切註/相天地息亮切後相地同夫是音扶叵平可切)
　　　(止説音曰烜沉逺切合之音閤二市與音餘相/間居限切喜樂音洛分定封問切重載親采切)
　　　(舂黍容切弣封古切弰新巢切鏃子本切笴見/汗切僧音曽垣音袁檩林錦切藉晴夜切寘音)
　　　(至復以扶后切覆孚后切以識音/志後識別同潭汀坎切別彼列切)
陽卦多隂隂卦多陽其故何也陽卦奇隂卦耦其徳行
何也陽一君而二民君子之道也隂二君而一民小人
之道也(陽卦震坎艮也皆一陽二隂隂多於陽隂卦巽/離兊也皆一隂二陽陽多於隂故者其迹之粗)
(徳行者其理之精先粗後精兩設問而兩荅之也陽卦/數奇多陰則一竒二偶合成五數隂卦數耦多陽則一)
(耦二竒合成四數數分竒耦以荅其故之問陽畫為君/隂畫為民陽卦一君統二民寡能治衆主必致一得理)
(之正為君子之道隂卦一民事二君土无二王物不兩/大非理之正為小人之道道分君子小人以荅其徳行)
(之/問)乾坤其易之門邪乾陽物也坤隂物也隂陽合徳而
剛柔有體以體天地之撰以通神明之徳(上文既言六/子之卦此乃)
(言六子自乾坤而生也易謂六子以竒耦相易而成卦/故曰易乾坤者六子之所從出故曰門物猶言畫也射)
(禮畫於地者亦曰物乾三畫皆陽故曰陽物坤三畫皆/隂故曰隂物乾陽之徳坤隂之徳交互相合以生六子)
(而震坎艮有一剛二柔之體巽離兊有一柔二剛之體此/八卦者與天地神明一也故曰體曰通體謂以之為體也)
(撰猶言所為也體天地之撰以/卦象言通神明之徳以卦徳言)其稱名也雜而不越於
稽其類其衰世之意邪(此又言六十四卦自八卦而生/也名謂重卦之名離謂不一越)
(過也於歎辭稽推考也文王所稱五十六卦之名雖其義/不一而皆不過自八卦中出歎其推考重卦兩體與八)
(卦所象相類而立名之意見其遭遇衰/世憂患危懼是以推考如是其精㣲也)夫易彰往而察
來而㣲顯闡幽開而當名辨物正言斷辭則備矣(以上/三節)
(首言六卦之體次言六卦本乎二卦而為八又言重卦/本乎八卦而為六十四此以下總上三節而言文王之)
(彖辭彰往即藏往也謂明於天之道而彰明已往之理/察來即知來也謂察於民之故而察知未來之事微顯)
(即神徳行也謂以人事之顯而本之於天道所以微其/顯闡者闡而顯之也闡幽即顯道也謂以天道之幽而)
(用之於人事所以闡其幽上篇之藏往知來顯道神徳/行兼蓍而言此則專以卦而言也開明名卦之意而使)
(當其名辨别隂陽之物而正言其占夫易以下諸義自/文王斷以彖辭之後則皆具備矣朱子曰而微顯恐當)
(作微顯而開而/之而亦疑有誤)其稱名也小其取類也大其㫖逺其辭
文其言曲而中其事肆而隠因貳以濟民行以明失得
之報(小謂其義專而狹大謂其義汎而廣㫖意也文謂/修節而不質直曲謂一偏而不該徧中如居中而)
(四外皆通肆謂縱而不拘隠謂晦而不顯彖首所稱卦/名如上雲下雷則名為屯上山下泉則名為蒙但就本)
(卦二體之象而生名故曰小彖中所取象類如類動物/則有虎尾豚魚飛鳥小孤之屬類用物則有盥薦二簋)
(羸瓶匕鬯之屬汎及天下諸物之形而比類故曰大稱/名之義雖小而其㫖則逺謂推索而无窮盡也取類之)
(義雖大而其辭則文謂假托而不質言也小者雖偏曲/而局於一方然㫖之逺則中而可旁通也大者雖縱肆)
(而徧於諸物然辭之文則隠而不顯露也貳謂疑而不/決用筮以占而彖辭為决所疑則行事之果如渡水之)
(得濟故曰濟民行民於行事之失得未能明也以彖辭/而知如此為得而行之則有吉報如彼為失而行之則)
(有凶報故曰明失得之報或謂此一節葢論彖爻夫取/類之大辭之文事之肆而隠爻辭亦然而此則專為彖)
(辭言/也)
　　　(傳六之三章凡百六十二字小人之道也下舊/本有文言傳錯簡釋咸九四困六三解上六噬)
　　　(嗑初六上六否九五鼎九四豫六二復初九損/六三益上九爻辭十一節間隔之故與乾坤其)
　　　(易之門不相屬遂於乾坤上加子曰字而分為/别章今定錯簡歸文言傳刪去子曰字而此章)
　　　(復合為一徳行下孟切後民行同撰士免切於/音烏夫音扶㫁東亂切中如字注索悉革切為)
　　　(決云偽切後為彖/同夫微顯音扶)
易之興也其於中古乎作易者其有憂患乎(中古謂文/王時羲皇)
(之易有畫而已三畫之卦雖有名而六畫之卦未有名/文王始名六畫之卦而繫之以辭易道幾微而至此復)
(興也卦名及辭皆前所未有故不云述而云作作易在/羑里時故云其有憂患乎葢于其名卦而知其有憂患)
(也下文舉九卦之名/以見其憂患之意)是故履徳之基也謙徳之柄也復
徳之本也恒徳之固也損徳之修也益徳之裕也困徳
之辨也井徳之地也巽徳之制也(履踐行也基如築土/之下址積累之所始)
(也謙恭讓也柄所執持者也復反也孟子謂君子必自/反也行有不得者反求諸已如木之反也本歸根也恒)
(常久也固謂常守而不變也損者減損謂消除其私欲/也修謂完補其闕也益者増益謂充長其善端也裕如)
(加厚其衣也困阨窮也辨者識之明孟子謂人之徳慧/術智存乎疢疾因身之困而心識開明也井不動而及)
(物之惠普徧猶地之靜而成物之功廣博巽者柔順卑/下以入則無處而不可入如利刀之裁制布帛隨其長)
(短而裁之無不如意也始之以實踐繼之以自謙人不/我是而自反已之所守必有常損其不善益其善雖處)
(困而識愈明身不可動而不忘及物柔順卑下/无入而不自得此九字之義皆處憂患之道也)履和而
至謙尊而光復小而辨於物恒雜而不厭損先難而後
易益長裕而不設困窮而通井居其所而遷巽稱而隠
(上文初陳九卦之名取其字義而已此再陳乃取卦義/項氏曰釋卦之兩體九句皆以相反成文朱子曰如書)
(之九徳澄案和謂兑之説至謂乾之健蓋雖與物无乖/而行必造極也鄉原之閹然媚世而不可入堯舜之道)
(則履之和而不至者尊謂坤地之卑而尊之使居艮上/光謂艮山雖下於坤而自不失其為髙已處人下疑若)
(晦昩而不光然謙則雖尊他人而已亦光也小謂震一/陽之動辨於物謂珅衆隂之順一陽之復甚㣲猶君子)
(之自反所操甚約也然陽復於内雖㣲而隂順於外則/衆猶君子一自反而横逆者皆順非明於接物不能也)
(雜謂其事不一震雷之時復一鳴似之不厭如言學不/厭巽風之无日不有似之行事不一而終終不厭倦所)
(以為恒也先難謂方損之初如浚兑澤於下而畚土以/上也後易謂既損之後如艮山之静止而受土以成其)
(髙也長裕謂日益設謂施為之虚假如設使設或之説/揠苗而長之其苗非實有長裕也虚假所為爾震雷之)
(聲則實能助益巽風之勢而不虚假也窮謂兑澤涸於/上通謂坎水流於下或謂彖傳之險而説亦窮而通之)
(義彼蓋合上下二徳以釋困亨與此不同也居其所謂/巽之二陽在下體水之在井中者也遷謂坎之一陽在)
(上體水之汲而上以及物者也稱謂巽二陽在隂之前/二陽體鈞其重不偏如稱物之平隠謂巽一隂入陽之)
(内為卦之主以事二君而人莫知其所以能入二陽之/故履復損井取義以下體為先謙恒益困取義以上體)
(為先巽八純重卦但就一/體取二義而二體皆然)履以和行謙以制禮復以自知
恒以一徳損以逺害益以興利困以寡怨井以辯義巽
以行權(此章三陳九卦先後有淺深初陳雜舉卦名而/每字之下先就人身言之以明其字義未及卦)
(義也再陳乃於卦名之下説上下二體之義三陳則卦字/名一字之中包含上文所説卦體二義非専指卦名一)
(言也以猶象𫝊君子以之以謂取此卦之義用之於人/事也踐行之履在人為徳之基故名下兑上乾之義曰)
(履其義兑和而乾至人則以此履卦之義而和行和行/謂所行无乖忤也恭讓之謙在人為徳之柄故名上坤)
(下艮之卦曰謙其義坤尊而艮光人則以此謙卦之義/而制禮禮者恭敬退讓自卑而尊人制禮謂制為儀則)
(也自反之復在人為徳之本故名下震上坤之卦曰復/其義震小而辯於坤之物人則以此復卦之義而自知)
(愛人不親反其仁治人不治反其智禮人不荅反其敬/惟自知反己不責人之不親不治不荅也常久之恒在)
(人為徳之固故名上震下巽之卦曰恒其義震之雷雜/而巽之風不厭人則以此恒卦之義而一徳一謂終始)
(如一也減省之損在人為徳之修故名下兊上艮之卦/曰損其義先損兑之澤難而後成艮之山易人則以此)
(損卦之義而逺害為不善者有害於已減損其不善所/以逺去其害也増多之益在人為徳之裕故名上巽下)
(震之卦曰益其義巽之風長裕而震之類不設人則以/此益卦之義而興利為善者有利於已増益其善所以)
(興起其利也阨窮之困在人為徳之辯故名上兑下坎/之卦曰困其義兊窮而坎通人則以此困卦之義而寡)
(怨知命安分者雖阨窮患難而无怨寡之以至於无也/掘地得泉之井在人為徳之地故名下巽上坎之卦曰)
(井其義巽居其所而坎遷人則以此井卦之義而辯義/已之恵澤及人者義也柔順卑下以入之巽在人為徳)
(之制故羲皇三畫之卦名巽文王名六畫之重卦亦曰/巽其義上中二陽宜稱於外而下之一隂隠伏於内人)
(則以此重巽之義而行權行謂不定在一處權者稱錘/前却无定以等物之輕重而取衡之平時中是也六十)
(四卦其可以處憂患者不止於九夫子姑舉其大槩爾/五十六重卦舉八卦七之一也純卦舉一卦八之一也)
　　　(傳六之四章凡百四十五字厭因劒切易以䜴/切長知両切稱充證切行下孟切逺于願切註)
　　　(充長同上疢充震切尤處充許切後一處同鄉/原音願閹音淹横逆封孟切時復符后切畚音)
　　　(本以上時掌切後而上同揠音戛切涸曷各切/而說音曰減省所梗切安分奉問切難乃旦切)
　　　(掘羣厥切/錘程追切)
易之為書也不可逺為道也屢遷(不可逺謂其書之利/於民用不可離去也)
(屢遷謂其變/易不一定也)變動不居周流六虚上下无常剛柔相易
不可為典要唯變所適(以卦變言也變動謂卦畫更變/移動兩易其位也不居不止定)
(在一處也周流周徧流行也六虚卦之六位也在上位/者或䧏而下在下位者或升而上无有常處者以剛柔)
(二畫之互相易也典要典籍中之契要常而不可易者/也不可為典要謂其易而不可常也唯其變畫之所之)
(適在何位爾案𫝊之單言變者謂蓍䇿之變言變化者/謂卦畫之變唯變所適非謂蓍䇿也而亦單言變者蓋)
(此言卦變之互易其位非爻變之變化其畫也不可言/化故亦單言變夫子於彖傳已言卦變矣而於此又言)
(之一體三畫自相易者復姤臨遯大壯觀夬剥所變也/下體三畫與上體三畫互相易者泰否坎離震艮巽兊)
(所變也蔡氏曰此/言易道之屢遷也)其出入以度外内使知懼又明於憂
患與故无有師保如臨父母(出入以度外内知懼言人/事之動亦當如卦畫之變)
(也出謂升上入謂降下外者上也内者下也卦畫之出/而外入而内者皆以其度或一體自易或二體互易六)
(子八辟之所變各二卦泰否二辟之所變各九卦如度/之分寸各有界限不可僭差人事之或出或入亦必如)
(卦畫之出入以度其出入動循禮法使出而在外入而/在内之時惕然知所畏懼此聖人作易訓人之意使謂)
(聖人之使人如此也凡人之出入能明於聖人之憂患/與民同之義以慎乃事而守之嚴雖无有師保顯為之)
(敎戒而畏懼不敢慢易惕然一如父母之/臨其上也蔡氏曰此言易書之不可逺也)初率其辭而
揆其方既有典常苟非其人道不虚行(初始也率循也/辭彖爻之辭也)
(揆度也方所向也既盡也典常典籍中所載之常法一/定而不可易者也言人於用易之始循易書之辭而揆)
(其處事之方其道盡有常法不可變易也上言卦畫之/變其道變而不常此言彖爻之辭其道常而不變也苟)
(猶若也其人謂聖人易之道雖如此若非作易之聖人/示此道以敎人則易之道不能无人而自行也蓋言易)
(道之行于世者皆聖人之功/蔡氏曰此合書與道為言也)
　　　(傳六之五章凡八十三字要去聲度如字註並/同註離艮智切更變音庚一處常處充註切辟)
　　　(音壁慢易以䜴切度也/待洛切處事昌主切)
易之為書也原始要終以為質也六爻相雜唯其時物
也(要如要於路之要謂遮截其歸宿之處質謂卦之體/質文王原卦義之始要卦義之終以為卦之體質各)
(名其卦而繫彖辭也爻之為言交也六位之隂陽相雜/而交錯也時謂初二三四五上之時物謂陽竒隂耦二)
(畫之物周公觀六爻之交錯唯其六位之時或是陽物/或是隂物各因其義而繫爻辭也此章言六爻而六爻)
(統於彖故先言彖下/文乃分說六爻也)其初難知其上易知本末也初辭
擬之卒成之終(此言初上二爻侯氏果曰初則事㣲故/難知上則事彰故易知澄謂初如木下)
(之本上如木上之末觀木者其下之本根難見其上之/枝葉易見也項氏曰初禍福未定故其辭多擬議上已)
(覩其成禍福判矣故其辭多決定澄案終謂上爻初爻/之辭擬之者猶有商度卒竟成完而言之者終爻之辭)
(也初與終為對擬之與卒成/之為對兩句文法顚倒相互)若夫雜物撰徳辯是與非
則非其中爻不備(此言卦中四爻中爻謂二三四五也/朱子曰先儒多解此為互體胡氏一)
(桂曰雜物謂隂陽一物自中四爻雜而互之又自撰成/兩卦之徳也是與非謂中與不中當位與不當位也内)
(外卦既足以示人復自互體而辯之則是非益可見澄/謂内外既有二正體之卦中四爻又成二互體之卦然)
(後其義愈无遺缺非以此正體互體並觀則其義猶有/不備正體則二為内卦之中五為外卦之中互體則三)
(為内卦之中四為外卦/之中故皆謂之中爻)噫亦要存亡吉凶則居可知矣
知者觀其彖辭則思過半矣(上文既分言初上二爻及/中四爻此又緫六爻言之)
(存亡者隂陽之消息吉凶者事情之得失居猶坐也要/其存亡吉凶之所歸則六爻之義坐而可知矣又謂知)
(者能見事於未形雖不觀各爻之義但觀卦首之彖辭/則所思已得十分之五六矣蓋彖辭或論二體或論主)
(爻或論卦變相易之爻是以不待觀六爻而已可見也/章首第一句言彖第二句緫言六爻此一節又緫言六)
(爻而後歸重於彖蓋為結語與章首起語/相始終下文則又更端而言中四爻也)二與四同功
而異位其善不同二多譽四多懼近也柔之為道不利
逺者其要无咎其用柔中也(二與四同是隂位若皆以/柔居之則六二六四同是)
(以柔居隂故曰同功然其位則有逺近之異五者一卦/之尊位故逺近皆自五而言二與五應為逺四與五比)
(為近以位之逺近有異而其善亦不同逺者意氣舒展/而多譽近者勢分逼迫而多懼多者謂不盡然而若此)
(者衆爾近也二字釋四多懼謂四之所以懼不能如二/之譽者蓋迫近尊位不得自安故也柔之為道以下釋)
(二多譽柔不能自立近者有所依倚逺者宜若不利二/逺於五而其歸得以无咎者以其用柔而居下卦之中)
(也/)三與五同功而異位三多凶五多功貴賤之等也其
柔危其剛勝邪(三與五同是陽位若皆以剛居之則九/三九五同是以剛居陽故曰同功然其)
(位則有貴賤之異五天子之位為貴三諸侯之位為賤/以位之貴賤有異賤者剛居剛為大過而多凶貴者剛)
(居剛為適宜而多功二多譽四多懼之上有其善不同/一句而三多凶五多功之上无之者譽懼雖不同而皆)
(可謂之善凶則不可謂善矣故不言也等謂兩相比並/而有品級貴賤之等也五字釋三多凶謂三之所以凶)
(不能如五之功者蓋貴賤有等賤者不與貴者同不宜/以剛居剛故也其柔危以下釋五多功五為尊位以柔)
(居之則不勝其任而危惟剛/居之則能勝其任而有功也)
　　　(傳六之六章凡百四十四字要一遥切後同易/知以䜴切夫音扶撰士免切知者音智思先次)
　　　(切勝音升註啇度待洛切竟音敬復/自符后切五比皮二切勢分符問切)
易之為書也廣大悉備(廣謂如地之无所不容大謂如/天之无所不包悉備謂人物之)
(理纎悉具/備於其中)有天道焉有人道焉有地道焉(此言三畫之/卦天道謂上)
(畫象大覆於上人道謂中畫象悉備/於中地道謂下畫象廣載於下)兼三才而兩之故
六六者非他也三才之道也(此言六畫之卦兼猶言雙/也一手持二秉曰兼三畫)
(之卦象三才三才各一而已一而不兩則獨而无對天/獨陽而无隂地獨隂而无陽人之隂陽亦混而不分必)
(皆兼而兩之天人地各有隂陽然後其道全而不偏所/以重三畫之卦而為六畫者此也有六畫則初二為地)
(道三四為人道五上為天道各兩其一而為/六六者非有他也以三才之道各有隂陽也)道有變動
故曰爻爻有等故曰物物相雜故曰文文不當故吉凶
生焉(道即上文所謂天道人道地道也有變動謂卦位/之為天為人為地者有更變移動也三畫之卦重)
(為六畫惟初為地道上為天道不改移中四畫皆有改/移二人也而為地三天也而為人四地也而為人五人)
(也而為天故曰道有變動隂位陽位交錯相間謂之爻/三畫之卦不曰爻者无隂陽相間也既有六畫而三才)
(之道改移其位然後初為地之陽二為地之隂三為人/之陽四為人之隂五為天之陽上為天之隂相交錯而)
(謂之爻也等如上章貴賤之等各爻之畫比並有不同/故曰有等其有等不同者或是竒畫則為陽物或是耦)
(畫則為隂物也二物相雜在六位之中然後成文若隂/陽純而不雜則不文矣文不當謂陽物居隂位隂物居)
(陽位當位者多吉不當位者多凶吉凶由當不當/而生不言當而但言不當者省文自可見意也)
　　　(傳六之七章凡六十六字註覆孚/后切間居限切下同省文所梗切)
易之興也其當殷之末世周之盛徳邪當文王與紂之
事邪(殷之末世謂紂周之盛徳謂文王因第四章之起/語而申言之彼但言其時此并言其人也此卒章)
(之第/一節)是故其辭危危者使平易者使傾其道甚大百物
不廢懼以終始其要无咎此之謂易之道也(是故以下/終第一節)
(之意危者懼而不敢安也易者怱而不知懼也文王以/盛徳遇末世而有憂患故其繫易也有危懼之辭蓋謂)
(人之處事其心危懼則可保平康其心怱易則必至傾/覆使者理有必至若或使之云爾前篇以易則易知言)
(乾之善此章又以易者使傾言人之惡易知之易敬勝/怠而其心易直也使傾之易怠敬勝而其心怱易也字)
(雖同而其意正相反其道謂作易之道物猶事也不廢/謂具備於中而无所棄遺也易之道雖无一事不該然)
(不過欲人於每事自始至終以危懼之心處之其指歸/欲人之无咎而已易有彖辭有爻辭而所謂其辭危者)
(乃専以文王彖辭言何也蓋繫辭自文王始周公不過/補文王之未及為者爾无異㫖也父統子葉但言彖辭)
(而爻辭在其中矣下文則/皆兼彖爻之義而言也)夫乾天下之至健也徳行恒
易以知險夫坤天下之至順也徳行恒簡以知阻能説
諸心能研諸慮定天下之吉凶成天下之亹亹者(言聖/人作)
(易之道本乎天地也乾坤謂天地非卦名也天之健地/之順造化流行常易常簡无有繁難也又豈有妨害之)
(者而天地猶且知險知阻人事則不无妨害之虞其可/怱易而不危懼乎天地之知險知阻非如人之知也天)
(之下凡有險陷之處天皆臨而照之是天下之險天无/一不知也地之上凡有阻礙之處地皆載而有之是地)
(上之阻地无一不知也作易聖人能如天之知險故凡/可以陷害於人者必為之指示以通其志使人皆灼見)
(則其心開釋而說懌能如地之知阻故凡可以妨礙於/人者必為之處置以成其務使人皆慎行則其慮精審)
(而研覈定其所占之如是則吉如是則凶使人/之於事无疑有決而勉勉為之也此第二節)是故變
化云為吉事有祥象事知器占事知來天地設位聖人
成能人謀鬼謀百姓與能(是故以下終第二節之意云/為言動也人能以易中隂陽)
(變化之道而用之以言用之以動則於事皆可以㫖而/有祥必不至於凶而有災也或有所象之事則能知器)
(之形而可以制器或有所占之事則能知未來之吉凶/而可以決疑易之用惟此四者而已云為象占即上篇)
(所謂以言以動以制器以卜筮也此四者皆聖人本諸/天地之道以教人者故天地設位於上下雖有此道而)
(不能使悉由此道聖人作易教人由此道所以成天地/之能也成謂有所闕而完足之鬼謀謂覡巫與如中庸)
(可以與知焉之與人謀羲文之易而用之以占凡有一/事既謀之於人又謀之於鬼而後為之則所為皆合易)
(道之教雖其愚不肖亦可以與聖人之能也健順易簡/知險知阻此天地之能說心研慮定吉凶成亹亹此聖)
(人之能而成天地之能也云為之祥象占/之知此百姓之能而與聖人之能者也)八卦以象告
爻彖以情言剛柔雜居而吉凶可見矣變動以利言吉
凶以情遷(八卦謂六爻四象之上下二體也項氏曰八/卦以象告謂卦之以四象示人爻彖以情言)
(謂辭之以言諭人也剛柔雜居而吉凶可見再言象之/所以示人者明也變動以利言吉凶以情遷再言辭之)
(所以諭人者殊也自彖辭觀之卦體本以變動而成故/彖辭専言其變動之利如柔來而文剛分剛上而文柔)
(之類是也雖睽蹇明夷至不美之卦其彖皆有所利蓋/類變而成卦則以成卦者為利故曰變動以利言自爻)
(辭觀之據逐爻之情而處事則吉凶皆異於本彖矣故/有在彖為主爻而在本爻則為凶者如震之九四震驚)
(百里可為祭主而在本爻則為泥而未光之類是也故/曰吉凶以情遷觀彖之本辭則為遷易也澄謂變動即)
(第五章所謂變動不居者言卦畫之更變移動其位也/爻彖以情言彖與爻皆言情也吉凶以情遷則情専屬)
(爻而不及彖何也蓋變動以利言利亦自情而/生也彖亦有情爻亦有利互文也此第三節)是故愛
惡相攻而吉凶生逺近相取而悔吝生情偽相感而利
害生凡易之情近而不相得則凶或害之悔且吝(是故/以下)
(至篇終皆終第三節之意愛惡者情也相攻謂相愛兩/相惡也逺謂應近謂比相取謂逺取逺近取近也情之)
(真者曰情情之非真者曰偽相感謂情感情偽感偽也/愛惡逺近皆有情偽或以情相取或以偽相取情偽皆)
(有愛惡其相愛或真或偽其相惡亦或真或偽偽者情/之反害者利之反凡占曰不利无攸利者害也項氏曰)
(自此以下皆言吉凶以情遷之事以六爻吉凶悔吝之/三辭分出於相攻相取相感之三情而緫屬於相近之)
(一情四相者爻之情也命辭之法必各象其爻之情故/觀其辭可以知其情利害者商略其事冝有利有不利)
(也悔吝則有迹矣言凶則其成也故緫而名之曰吉凶/相感者情之始交故以利害言之相取則有事矣故以)
(悔吝言之相攻則其事極矣故以吉凶言之逺近情偽/姑就淺深分之若錯而緫之則相攻相取相感之人其)
(意皆有逺近其行皆有情偽其情皆有愛惡也故緫以/相近一條明之近而不相得則以惡相攻而凶生矣以)
(偽相感而害生矣不以近相取而悔吝生矣是則一近/之中備此三條也凡爻有比爻有應爻有一卦之主爻)
(皆情之當相得者也凡稱近者止據比爻言之反以三/隅則逺而為應為主者亦必備此三條矣但居之近者)
(其吉凶尤多故聖人槩以近者明之近而不相得則惡/相攻偽相感近不相取則愛相攻情相感而近取者為)
(相得矣不相得則凶害悔吝其相得則吉利悔亡无悔/无咎從可知也夫子之己言者三其未言者三緫之凡)
(六條然此據近之比爻言爾若逺之應爻及主爻亦當/各備六條緫之為十八條矣嘗以此十八條之例考之)
(爻辭皆合乃知作傳聖人以此該括易之辭情/至為精密而諸家註釋唯項氏能究其底藴焉)將叛者
其辭慙中心疑者其辭枝吉人之辭寡躁人之辭多誣
善之人其辭游失其守者其辭屈(上章言易之辭皆由/情而生此又以人譬)
(之人之辭亦由情而生也將欲倍畔猶未發露中有所/慊唯恐為人所覺故其辭慙怍中心疑惑不能剖決意)
(謂如此又恐不如此故其辭如木之枝兩閒端岐不敢/執一吉人静重深厚故其辭謹而簡躁人輕動淺薄故)
(其辭易而繁誣毁善人自知非實故其辭浮游不定困/阨沮喪失所操守故其辭卑屈不伸叛疑吉躁誣失者)
(人之六情有不同故慙枝寡多游屈其六辭各因其情/而不同焉朱子曰卦爻之辭亦猶是也澄案此篇之首)
(章泛言辭變象占四道而末句歸重於辭且以本於聖/人之情至此卒章凡三節其中亦言四道而首末皆言)
(彖爻之辭末又本於易之情以終繋辭之傳蓋唯聖人/之情能知易之情而繫易之辭也是為一篇始終之脈)
(絡/云)
　　　(傳六之八章凡二百五十四字研諸下舊本有/侯之二字案王氏略例无之晁氏曰王昭素司)
　　　(馬温公皆以為衍字易者恒易以䜴切要一遥/切夫音扶行下孟切說音曰與能音預惡烏路)
　　　(切註必為之云偽切與如字與知之與與於而/與竝音預比皮二切繫辭傳上下篇共二十章)
　　　(章首發端以天地字者三以聖人字者二以易/字者卜一以彖爻以一隂一陽以八卦以陽卦)
　　　(隂卦者各一舊本有子曰者六先儒以為後人/所加今考之易其至矣乎知變化之道者其知)
　　　(神之所為乎皆是前章之結語後之分章者欲/以此為後章之起語書不盡言乾坤其易之門)
　　　(邪皆是連上文共為一章後之分章者欲分截/自此别為一章故四處各加子曰字以别之易)
　　　(有聖人之道四馬者是再提章首起句為結句/聖人立象以盡意是以荅語荅上文問語故兩)
　　　(處亦各加子曰字今竝刪去庶俾讀者不/致生疑而妄謂繫辭傳非夫子所作云)
　
　
　
　
　
　
　
　
　
　
　
　易纂言卷八
欽定四庫全書
　易纂言卷九
　　　　　　　　　　　　　元　呉澄　撰
　　文言傳(文言者彖爻之辭也案繫辭傳曰其辭文/謂彖爻之辭文其言而不質直言之也此)
　　(篇天子所以釋文王周公之文言故曰文言傳繋/辭傳者統論聖人繫辭之意也文言傳者詳釋經)
　　(中文言/之辭也)
元者善之長也亨者嘉之㑹也利者義之和也貞者事
之榦也君子體仁足以長人嘉㑹足以合禮利物足以
和義貞固足以榦事君子行此四徳者故曰乾元亨利
貞(此一節釋乾彖辭彖辭本意謂元者亨而利於貞元/言其人貞言其事亨利言其占也夫子於此釋元亨)
(利貞四字而分為四徳後人因之以配春夏秋冬以配/仁義禮智皆推廣而言也元如人首在衆體之上於時)
(為春先乎四時於人為仁統乎五常故為衆善之長亨/如享禮萃諸物之珍於時為夏萬物茂盛於人為禮多)
(儀備具故為嘉美之㑹利如刀刃之利於時為秋凡物/各遂不相妨害於人為義凡事得宜无所乖戾故為義)
(之和貞如木身之楨於時為冬物皆歸復而有藏於人/為智物皆辨察而有立故為事之榦榦者木之枝葉所)
(依以立智之能立事亦猶是也項氏曰在事之初為善/善之衆盛為嘉衆得其盛為義義所成立為事一理而)
(四名之澄案春秋左氏傳亦載此言但善字作體字彼/釋人首之元此則假借元字以名天徳故改體為善蓋)
(自昔有此訓詁夫子述之爾君子謂用易之人法乾之/元而以仁為體則善之長在已可以為人之長矣合禮)
(之合如合樂之合謂㑹聚備具也法乾之亨而嘉美會/聚則美物衆盛可以備具乎禮矣法乾之利而宜利於)
(應物則可以不乖乎義矣法乾之貞而智之正如木楨/之固則可以為事之榦矣春秋傳无君子字嘉會作嘉)
(徳此加君子字以表用易者改徳為會乃與上文協而/得亨字之意君子如是則為能行此四徳而亦如乾之)
(元亨利/貞也)初九曰潜龍勿用何謂也龍徳而隠者也不易
乎世不成乎名遯世无悶不見是而无悶樂則行之憂
則違之確乎其不可拔潛龍也(此一節釋乾初九爻辭/龍徳喻聖人之徳隠釋)
(潛也易變移也成完全周足也不易乎世者有守於中/不随時俗而變移也不成乎名者无願於外不使聲實)
(之周足也遯世身隠而不見也不見是人不以之為是/也不随世而易則不肯以身殉世故雖隠遯於世而亦)
(无悶不使其名之成則不肯以身殉名故雖不見是於/人而亦无悶樂則行之釋上文无悶二句憂則違之釋)
(上文不易不成二句樂者謂无悶也行之謂為之也憂/者謂非其所樂也違之謂不為也不求見於世不求知)
(於人者此其所樂也則為之易乎世成乎名者此非其/所樂也則不為確堅貌拔如拔木之抜謂其志堅確不)
(可轉徙/而他也)九二曰見龍在田利見大人何謂也龍徳而正
中者也庸言之信庸行之謹閑邪存其誠善世而不伐
徳博而化(此一節釋乾九二爻辭朱子曰正中不潛而/未躍之時也常言亦信常行亦謹盛徳之至)
(也閑邪存其誠无斁亦保之意澄謂中正釋見而在田/也以下卦言初在下三在上二在當其中也庸言以下)
(釋大人閑邪外物不能入也應物而中不動故實心不/為物所引而常存於中也善世以下利見之意善於一)
(世而不自驕徳之及人者博而人皆化蓋雖/居下位而徳已著故世之人利於見之也)九三曰君
子終日乾乾夕惕若厲无咎何謂也君子進徳修業忠
信所以進徳也修辭立其誠所以居業也知至至之可
與幾也知終終之可與存義也是故居上位而不驕在
下位而不憂故乾乾因其時而惕雖危无咎矣(此一節/釋乾九)
(三爻辭九二言大人之徳九三言君子之學進徳修業/釋終日乾乾夕惕若君子終日乾乾至夕而猶惕若者)
(何哉以進其徳修其業也進謂日新不已修謂徧舉无/遺忠信以下詳言進修之目忠信者盡心於中而逹乎)
(在外之信也心常實則徳无時不進矣修辭立其誠者/修辭於外而固守其在中之誠也事皆實則業无一不)
(修矣居猶居貨之居雖未徧為而已藏積於此也知至/知終知也至之終之行也可與猶論語之可與共學先)
(知所至而行以至之則自其動之微而趨於善故曰可/與㡬也幾者進徳之端也既知所終而行以終之則制)
(事之宜皆存於此故曰可與存義也存猶居也義者修/業之方也知至至之可與㡬格物致知而誠意也知終)
(終之可與存義盡性至命而理於義也居上在下釋厲/以下體言則三居上畫故曰上位以二體言則三在下)
(卦故曰下位不驕不憂釋无咎程子曰君子之學如是/故知處上下之道而无驕憂不懈而知懼雖在危地而)
(无咎/也)九四曰或躍在淵无咎何謂也上下无常非為邪
也進退无恒非離羣也君子進徳修業欲及時也故无咎
(此一節釋乾九四爻辭朱子曰内卦以徳學言外卦以/時位言進徳修業九三備矣此則欲其及時而進也澄)
(謂下釋在淵進釋躍无常无恒釋或或則不必其然故/下兼上言或自淵而天也進兼退言或未躍則潛也下)
(在淵而退潛上向天而進躍皆未可必故曰无常无恒/非為邪非離羣釋无咎自下而上以向乎天者非敢為)
(干上之邪而不臣也不退而進以躍出乎淵者非欲離/在下之羣而為君也時當然爾平日之進修固欲其及)
(時也時之及則其上進為无咎矣舜自匹夫之賤而陟/帝位之貴湯武去諸侯之卑而就天子之尊時之當其)
(可也舜與湯武何心/焉豈為邪離羣也哉)九五曰飛龍在天利見大人何謂
也同聲相應同氣相求水流溼火就燥雲從龍風從虎
聖人作而萬物覩本乎天者親上本乎地者親下則各
從其類也(此一節釋乾九五爻辭鶴鳴而子和蟲雄鳴/而雌應一雞鳴則衆雞皆鳴同聲相應也日)
(火之精而取火於日月水之精而取水於月磁石鐵之/母而可以引鍼同氣相求也溼者下地故水之流趨之)
(燥者乾物故火之然就之龍興則致雲雲從龍也虎嘯/則生風風從虎也凡此六者皆同類相感召聖人與人)
(亦同類故作於上而萬物咸覩作起也物猶人也覩見/也作字釋飛而在天覩字釋利見程子曰龍徳升尊位)
(人之類莫不歸仰朱子曰本乎天謂動物本乎地謂植/物澄案動物首在上親上也植物首在下親下也先以)
(聲氣水火雲風六句為比而後言聖人作則人利見之言/又以動植之親上親下喻利見者之親聖人亦是諄複)
(之而以各從其類一句緫結上文九句也或以同聲為/震雷巽風之聲同氣為艮山兊澤之氣水流溼為坎水)
(趨兊澤火就燥為離火焚艮山雲從龍為坎震風從虎/為巽離本乎天為震雷巽風坎月離日之統於乾本乎)
(地為坎水離火艮山兊澤之統於坤其說/陋矣案夫子託物廣喻非取卦象所擬也)上九曰亢龍
有悔何謂也貴而无位髙而无民賢人在下位而无輔
是以動而有悔也(此一節釋乾上九爻辭陽貴隂賤貴/謂九為陽畫也无位者陽不得陽位)
(也髙謂上居上卦之上也陽為君隂為民无民者純陽/无隂也賢人謂九三在下位謂在下卦也敵體而不應)
(上故上无輔貴釋九之為龍髙釋上之為亢无位无民/賢人不為之輔故有悔也然亢者天時有悔者人事吉)
(凶悔吝皆生乎動亢極之時宜静退不冝動進動而後/有悔也識時善處者雖亢而能不動則亦不至於有悔)
(洪範言用作凶言静/而不作亦不凶也)潛龍勿用下也見龍在田時舍也
終日乾乾行事也或躍在淵自試也飛龍在天上治也
亢龍有悔窮之災也乾元用九天下治也(此一節申乾/象傳意下釋)
(潛與象傳同時舍謂龍之在田猶在下位未為時用也/行事謂行其進徳修業之事試猶嘗試之試自試其可)
(躍而後躍非必於躍也上謂在天上治居上而治下也/窮謂亢災謂有悔亢而有悔者時至於窮而有災也乾)
(元謂以乾徳居元首之尊用九者則變/為柔以柔濟剛而治天下故天下治也)潛龍勿用陽氣
潛藏見龍在田天下文明終日乾乾與時偕行或躍在
淵乾道乃革飛龍在天乃位乎天徳亢龍有悔與時偕
極乾元用九乃見天則(此一節再申象傳意陽氣潛藏/於地中象傳所謂陽在下也天)
(下見其文明之徳而化象傳所謂徳施普也行即行事/之行進徳修業時當如此故曰與時偕革謂變革離下)
(而升上也有天徳而位天位故曰位乎天徳極者窮而/止也三之當行上之當止皆因其時故亦曰與時偕也)
(剛柔適中天之則也則者理之有限節而无過无不及/者也澄案此前半章釋一彖六爻已竟又申繹象傳至)
(再推演周悉以見彖爻之辭義理无窮緼奥難盡然獨/於乾卦如此者蓋以六十四卦之首卦故特致詳焉以)
(下後半章重釋乾卦彖爻七節則/與第二章釋坤卦彖爻七節相似)乾元者始而亨者也
利貞者性情也乾始能以美利利天下不言所利大矣
哉大哉乾乎剛健中正純粹精也六爻發揮旁通情也
時乗六龍以御天也雲行雨施天下平也(此一節申乾/彖傳意彖傳)
(以大哉乾元萬物資始乃統天雲行雨施品物流行五/句釋元亨此約其言謂乾元者始物而能致品物流行)
(之亨者也彖傳以乾道變化各正性命保合太和乃利/貞四句釋利貞此約其言謂利貞者其情无所不利於)
(其性之貞也又緫元亨利貞而以始言元美言亨利天/下言利不言所利言貞謂乾始物之元能以嘉美之亨)
(為利而利天下但言利貞不言所利之為何事蓋所包/甚大非止一事之貞而己故賛之曰大矣哉其曰大哉)
(乾乎剛健中正純粹精者又言元也彖傳言大哉乾元/此言其所謂大哉者以其徳之如是也剛健而中正則)
(其剛健无過无不及而不偏純剛純健故不雜不駁矣/而中且正焉則至精之剛健而非其麤者也然惟九五)
(足以當之乾之无九五也曰六爻發揮旁通情者又言/貞也發如發矢揮如揮手旁廣也通達也彖傳以六位)
(時成言聖人之貞此言六爻隨其時位發揮其辭俾各/得其貞者所以廣達其貞性所利之情也曰時乗六龍)
(以御天者又言利也彖傳以此一句言聖人之利而此/重言之也曰雲行雨施天下平者又言亨也彖傳以雲)
(行雨施言天道之亨以萬國咸寧言聖/人之亨此言天下平者即萬國咸寧也)君子以成徳為
行日可見之行也潛之為言也隠而未見行而未成是
以君子弗用也(此一節再釋乾初九爻辭成徳謂内有/其實外有其名名實兩全无所虧欠行)
(謂身之所行日可見謂顯著於時當日人皆可得而見/人不可見曰隠人所可見曰見君子若以成徳為行則)
(其所行之行皆當日人所可見者初九之潛隠晦於時/而未顯見則非所謂日可見之行也所行内實有餘外)
(名不足而未完成則非所謂以成徳為行也隠而未顯/見者潛之象行而未完成是欲其弗用也故占云勿用)
君子學以聚之問以辯之寛以居之仁以行之易曰見
龍在田利見大人君徳也(此一節再釋乾九二爻辭前/釋初九九二皆曰龍徳謂聖)
(人也再釋皆曰君子則通學知利行者而言學效也有/所未知則效知者以求知之蓋理具於心而散於事物)
(事物之理有一未明則心之所具有未盡必博學周知/俾萬理皆聚而无所闕遺故曰學以聚之辯剖决也既)
(聚矣必問於先知先覺之人以剖決其是否故曰問以/辯之寛猶曽子所謂𢎞張子所謂大心也居謂居業之)
(居問既辯矣必有𢎞廣之量以藏蓄其所得故曰寛以/居之仁者心徳之全天理之公也既有以居之矣心徳)
(渾全存存不失應事接物皆踐其所知而所行无非天/理之公故曰仁以行之學聚之以知其理仁行之以行)
(其事問辯之以審别所當行於學知之後寛居之以存/貯所已知於仁行之先寛之所居即學之所聚者仁之)
(所行即問之所辯者學至於是則為/大人雖居下位而其徳乃君徳也)九三重剛而不中
上不在天下不在田故乾乾因其時而惕雖危无咎矣
(此一節再釋乾九三爻辭九三重剛而不中七字為句/下九四同重剛謂重乾九三居下乾之終接上乾之始)
(九四居上乾之始接下乾之終當重乾上下之際故皆/曰重剛不中者已過九二未及九五也不在天則非上)
(卦之中不在田則非下卦之中所處在下之上危地也/以其重剛用之於學能乾乾不懈又因夕之時而惕若)
(知懼則雖處危/地而无咎也)九四重剛而不中上不在天下不在田
中不在人故或之或之者疑之也故无咎(此一節再釋/乾九四爻辭)
(六畫之卦三與四皆人位也然九三下履二地乃人所/常居之處九四上戴五天在人頭上空虚之間故曰中)
(不在人不在天不在田又不在人則无依倚停駐之所/故疑而未決可以至天則自淵躍出經由乎四而遂上)
(於天若未可至天則且當在淵而潛未可望四而躍也/蓋四之位可經過而非可停駐必審其可躍而後躍乃)
(无咎/也)夫大人者與天地合其徳與日月合其明與四時
合其序與鬼神合其吉凶先天而天弗違後天而奉天
時天且弗違而況於人乎况於鬼神乎(此一節再釋乾/九五爻辭九二)
(九五皆大人前釋九二盛言其徳釋九五則不言其徳/但言人之利見至此再釋乃言九五大人之徳與前所)
(釋互相備也夫天専言之則道也此雖兼地言之而曰/天地然與専言天之一字者同蓋以其主宰之理而言)
(非指輕清之氣為天重濁之質為地也日月四時鬼神/皆天地之氣所為氣之有象而照臨者為日月氣之循)
(序而運行者為四時氣之徃來屈伸而生成萬物者為/鬼神命名雖殊其實一也其所以明所以序所以能吉)
(能凶皆天地之理主宰之天地以理言故曰徳日月四/時鬼神以氣言故曰明曰序曰吉凶也程子曰天地者)
(道也鬼神者造化之迹也大人與天地日月四時鬼神/合者合乎道也朱子曰日月四時鬼神是指形而下者)
(人與天地鬼神本无二理特蔽於有我之私是以梏於/形體而不能相通大人无私與道為體曽何彼此先後)
(之可言哉先天弗違謂意之所為黙與道合後天奉時/謂知理如是奉而行之澄謂人弗能違故聖人作而皆)
(利見/之也)亢之為言也知進而不知退知存而不知亡知得
而不知喪知進退存亡而不失其正者其唯聖人乎(此/一)
(節再釋乾上九爻辭進退言人事存亡得喪言時命得/與存之時進之時也喪與亡之時退之時也但知其得)
(與存而進不知其喪與亡而退所以亢也知進之有退/存之有亡得之有喪而處之至當各得其理之正則可)
(以不亢而无喪亡之禍矣故惟聖人能/之知進退存亡下不再言得喪者省文)
　　　(傳七之一章凡七百五十六字釋乾卦彖爻之/辭舊本何謂也六句之下各有子曰共十二字)
　　　(蓋後人所加徳博而化之下有易曰見龍在田/利見大人君徳也十三字蓋下文重出情性也)
　　　(作性情今依鄭本知得而不知喪之下有其唯/聖人乎五字亦下文重出安定胡氏以為羡文)
　　　(長知兩切下同樂音洛見龍未見竝賢遍切庸/行為行之行竝下孟切幾平聲離力智切舍音)
　　　(捨施時至切夫音扶先天悉薦切喪昔浪切註/身隠而不見曰見顯見竝賢遍切子和苻臥切)
　　　(乾物音于審别彼列切/夫天音扶省文所梗切)
坤至柔而動也剛至靜而徳方後得主而有常含萬物
而化光坤道其順乎承天而時行(此一節申坤彖傳意/彖傳言至哉坤元此)
(言其所謂至哉者以其柔静之至而又剛方也坤體中/含乾陽如人肺藏之藏氣故曰至柔然其氣幾一動而)
(闢之時乾陽之氣直上而出莫能禦之故曰剛剛即六/二爻辭所謂直也乾運轉不已而坤體隤然不動故曰)
(至靜然其生物之徳普徧四周无處欠缺故曰方方即/六二爻辭所謂方也坤之元六二也乾之九五不徒剛)
(健而能中正故為乾元之大坤之六二不徒柔静而能/剛方故為坤元之至彖傳言後順得常此言後則順而)
(得所主是有坤道之常也彖傳言含𢎞光大此言静翕/之時含萬物生意於中動闢則化生萬物而光輝也彖)
(傳言乃順承天此言坤道之順/承天之健而隨天之時以行也)積善之家必有餘慶積
不善之家必有餘殃臣弑其君子弑其父非一朝一夕
之故其所由來者漸矣由辯之不早辯也易曰履霜堅
冰至蓋言慎也(此一節釋坤初六爻辭為善則有福慶/為不善則有禍殃必然之理也然皆自)
(小而積以至於大小善積而為大善則福慶亦大而為/餘慶小不善積而為大不善則禍殃亦大而為餘殃程)
(子曰家之所積者善則福慶及於子孫所積不善則災殃/流於後世其大至於弑逆之禍皆因積累而至非朝夕)
(所能成也朝與夕漸不可長小積成大辯之於早使民/下之惡无由而成乃如履冰之戒也澄謂履霜於純坤)
(將用事之初知隂之始凝而漸盛堅冰必至於純坤既/用事之後也不善之積必為大禍殃亦如此防幾杜漸)
(者當慎之於初不可坐待/其由漸而積以至於極也)直其正也方其義也君子敬
以直内義以方外敬義立而徳不孤直方大不習无不
利則不疑其所行也(此一節釋坤六二爻辭象辭之所/謂直者言坤體之上下也方者言)
(坤體之東西南北也此就人言之則直者言其心體之/正也方者言其制事之義也正之存於中如物之直而)
(不斜倚義之應於外如物之方而不虧缺也程子曰君/子主敬以直其内守義以方其外敬立而内直義形而)
(外方義形於外非在外也敬義既立其徳盛矣徳不孤/也无所用而不周无所施而不利孰為疑乎朱子曰不)
(孤言大也澄謂兩者對峙之謂立有敬直而无義方有義乃/方而无敬直則獨而不兩孤而不可以為大敬義兩立徳)
(不孤釋直方然後大也/不疑其所行釋无不利)隂雖有美含之以從王事弗敢
成也地道也妻道也臣道也地道无成而代有終也(此/一)
(節釋坤六三爻辭項氏曰隂雖有美含之絶句以含之/連下文讀者非澄謂陽明隂晦隂雖有章明之美亦含)
(藏於内而不顯露隂者為臣之道也故臣以之而從王/事者不敢居其完全之功蓋地道但得天道之半妻道)
(臣道皆然无成者无全功也天始物而地代天生物以/終天之施代猶繼也繼陽之後而終之也不有其始但)
(有其終闕其半而不完全故曰无成夫倡於前妻随/於後君令於始臣行於終是亦无成而代有終也)天
地變化草木蕃天地閉賢人隠易曰括囊无咎无譽蓋
言慎也(此一節釋坤六四爻辭上卦為天下卦為地上/下體不相應有天地否隔之象四居上下體之)
(際故發此義四變為剛則如否卦之初六九四亦天地/不交也變化謂天地交而變化生萬物此以小氣数言)
(一嵗之春夏也閉謂天地不交而閉塞不相通此以大/氣数言一運之秋冬也春夏天地變化而草木蕃秋冬)
(天地閉塞而草木瘁嵗氣然也盛世君臣和同而賢人/出衰世君臣乖隔而賢人隠運数然也各言其一者互)
(相備也或云皆言運數也特其盛衰治亂有似一嵗之/春夏秋冬爾草木蕃者召南所謂朝廷既治庶類蕃殖)
(也賢人隠洪範所謂百穀不成俊民用微也項氏曰草/禾且蕃況於人乎言盛者要其終也賢人隠則物從之)
(矣言衰者記其始也程子曰天地交感則變化萬物草/木蕃盛君臣相際而道亨天地閉隔則萬物不􁀅君臣)
(道絶賢者隠遁四於閉隔之時括囊晦藏/則雖无令譽可得无咎言當慎自守也)君子黄中通
理正位居體美在其中而暢於四支發於事業美之至
也(此一節釋坤六五爻辭爻辭曰黄裳言以中央之色/為下體之飾以譬君子之徳美在中心而形見於身)
(為事業也黄中黄色在中也通達也理身之膚腠也東方/青南方赤西方白北方黒皆偏位唯中央黄色為正位)
(也居體居下體也黄在中而外達於身之膚腠者以正/位之色為裳而居於身之下體也美在其中謂黄中正)
(位暢於四肢謂通理居體君子之發於事業以飾其身/由其中心徳美之至也故自中心而發為飾身之事業)
(亦如在中黄色之美而為飾身之裳也裳之所蔽者二/足而言四支者立言之法如此也項氏曰黄中正位美)
(在其中屬黄字通理居/體暢於四支屬裳字)隂疑於陽必戰為其嫌於无陽
也故稱龍焉猶未離其類也故稱血焉夫𤣥黄者天地
之雜也天𤣥而地黄(此一節釋坤上六爻辭疑如禮記/疑於臣疑於君疑女於夫子之疑)
(謂與之竝也六隂同類同類之中一隂獨疑於陽五隂/其肯從之乎必與之戰矣戰者五真隂敵一偽陽也坤)
(本无陽上六變而為陽若不稱龍則不見其已變為陽/也雖已變為陽而本質則隂故其遭傷也稱血以見其)
(雖變為陽而未脫離隂類也血者隂之傷而上六之隂/異乎真隂故其血𤣥而黄若真隂則有黄无𤣥也蓋𤣥)
(者新變為陽之色黄者舊質為隂之色也𤣥黄之血相/雜有天陽之色又有地隂之色以見其非臣亦非君也)
(項氏曰𤣥黄者上下无别所謂雜也曰疑於陽曰嫌於/无陽曰猶未離其類曰天地之雜皆言隂之似陽臣之)
(似君楚公子圍之美矣君哉/也然終以野死則亦何利哉)
　　　(傳七之二章凡二百五十六字釋坤卦彖爻之/辭蓋言慎也舊本慎作順朱子曰古字順慎通)
　　　(用此當作慎言當辯之於微也今從之為其云/僞切離力智切夫音扶註漸不可長知兩切要)
　　　(一遥切形見見其竝/賢遍切无别彼列切)
危者安其位者也亡者保其存者也亂者有其治者也
是故君子安而不忘危存而不忘亡治而不忘亂是以
身安而國家可保也易曰其亡其亡繋于苞桑(此一節/釋否九)
(五爻辭自處於危者乃自安其位之道也凛乎若将亡/將亂者乃所以常保其存常有其治也九五否将休矣)
(而不忘戒懼如此蓋於安存治之時而能不忘危亡亂/之禍是以身之位得以安而國家可保其久存長治也)
(爻辭亡字失物之亡𫝊所謂亡亡國亡家之亡案繋辭/傳明中古聖人憂患之深意而蔽以一言曰其辭危此)
(傳於乾坤二卦外釋諸爻之辭而首及危/之一字夫子之意亦文王周公之意與)同人先號咷
而後笑君子之道或出或處或黙或語二人同心其利斷
金同心之言其臭如蘭(此一節釋同人九五爻辭君子/之道不皆同也以身之行則出)
(處或不同以口之言則黙語或不同然一人之心既同/則言行不必同而无能間其同者故同心者之行譬如)
(至利之器可㫁至堅之金无物能梗礙之也同心者之/言譬如幽生之蘭自有逺聞之香无物能障隔之也九)
(五六二其心同一中正其先暫為三四所間而號咷其/後終得相遇而笑蓋其心之同非三四所能梗礙障隔)
(也/)易曰自天祐之吉无不利祐者助也天之所助者順
也人之所助者信也履信思乎順又以尚賢也是以自
天祐之吉无不利也(此一節釋大有上九爻辭天謂上/九順謂六五得坤之柔中人謂九)
(四信謂九四剛實六五履剛實之四所履者信也五為/心位能思而得坤中之順以順上九之陽思乎順也上)
(九陽剛為賢而六五尊之在已上所尚者賢也六五有履/信思順尚賢之徳不但九四之人助之而上九之天亦)
(助之是自天而祐之也宜/其占之吉而且无不利也)勞謙君子有終吉勞而不伐
有功而不徳厚之至也語以其功下人者也徳言盛禮
言恭謙也者致恭以存其位者也(此一節釋謙九三爻/辭勞謂竭其力勞者)
(有功之本有功者勞之效厚之至謂非氣量淺薄者所/能也徳言盛釋勞字禮言恭釋謙字言助辭如說卦傳)
(之說言成言詩之薄言駕言也致恭謂勞而能謙存其/位謂有終而吉程子曰有勞而不自矜伐有功而不自)
(以為徳是其徳𢎞厚之至也言以其功勞而自謙以下/於人也以其徳則至盛以其自處之禮則至恭所謂謙)
(也存守也致其恭巽以守其位故髙而不危滿而不溢/是以能終吉也夫君子履謙乃其常行非謂保其位而)
(為之也言能致恭所以能存其位如言為善有令名君/子豈為令名而為善也哉亦言有令名者為善之故也)
知幾其神乎君子上交不諂下交不瀆其知幾乎幾者
動之微吉凶之先見者也君子見幾而作不俟終日易
曰介于石不終日貞吉介如石焉寧用終日斷可識矣
君子知微知彰知柔知剛萬夫之望(此一節釋豫六二/爻辭知㡬謂知之)
(於其事未顯著之先所以為神也君子謂六二有中正/之徳也上謂六三下謂初六六二上比三下比初然六)
(二中正初三柔邪雖比近而不同情交而不諂不瀆者/也蓋九四以不中不正為豫樂之主而三比之初應之)
(初三者四之黨與也二中正自守不肯阿附四之權勢故雖/四之黨與亦不與之深交者杜絶阿附之事於幾微之)
(時也故曰其知幾乎幾者動之始其端眇芒要終而論/其後或謂六二之貞吉或謂初三之凶悔皆以阿附不)
(阿附而判所當辨别於始也其始吉凶雖未顯著而其/端可見矣故曰先見者也作如作者七人之作謂起去)
(而退處也穆生得免申白之禍者能見幾而作也劉栁/竟陷伾文之黨者不能見幾而作也二介於三雖未措)
(足於四之剛而已知其如石矣謂三為互坎之下畫與/四同體也寧用終日謂雖與三比而不久畱於三速退)
(處二以自守其見早也幾動之在先者雖微而吉凶之/先見者則彰六三之為比者雖柔而其前之為四者則)
(剛知所動之微而已知其後之必彰矣不待見吉凶而/始知其彰也知所比之柔而已知其前之有剛矣不待)
(近九四而始知其剛也非知幾其孰能之程子曰見事/之幾微者其見必早如交於上以恭巽過則為諂交於)
(下以和説過則為瀆君子見於幾微故不至於過焉幾/者始動之微吉凶之端可先見而未著者也明哲見幾)
(而動豈俟終日斷别也其判别可見矣微與彰柔與剛/相對君子見微則知彰見柔則知剛知幾如是衆所仰)
(也故曰萬/夫之望)小人不恥不仁不畏不義不見利不勸不威
不懲小懲而大誡此小人之福也易曰屨校滅趾无咎
此之謂也(此一節釋噬嗑初九爻辭小人愚下不知不/仁之事為可恥不知不義之事為可畏故不)
(誘以利則不能勸其為善不懾以威則不能懲其為惡/噬嗑之初聽訟之初也初九為初犯之人逮捕方至情)
(實未明拘以足械防其走逸而待訊及其既訊則无可罪/而得釋免其小人一受小威之懲因此知恥知畏以受)
(大刑為戒而終身不敢為惡則此一小懲反為小/人之福所以暫屨滅趾之校而卒无再犯之咎也)善不
積不足以成名惡不積不足以滅身小人以小善為无
益而弗為也以小惡為无傷而弗去也故惡積而不可
掩罪大而不可解易曰何校滅耳凶(此一節釋噬嗑上/九爻辭為善者必)
(有利益自小善積為大善而後成名為惡者必有害傷/自小惡積為大惡而後滅身小人无知以人之嘗為小)
(善而未成名則以為无益而弗之為以已之嘗為小惡/而未滅身則以為无傷而弗之去於是長惡不悛犯罪)
(至極噬嗑之終聽訟之終也上為怗終之人獄辭既具/罪名已定錮以首械表其罪犯而待刑此積成大惡而)
(不復可以揜覆犯至大罪而不復可以解脫者所以既/荷滅耳之校而卒受刑誅之凶也𫝊文滅身之滅滅死)
(也經文滅耳/之滅滅沒也)顔氏之子其殆庶幾乎有不善未嘗不知
知之未嘗復行也易曰不逺復无祇悔元吉(此一節釋/復初九爻)
(辭項氏曰殆將也庶㡬近辭朱子曰言近道也程子曰/顔子无形顯之過夫子謂其庶幾未能不勉而中所欲)
(不踰矩是有過也然其明而剛故一有不善未嘗不知/既知未嘗不遽改乃不逺復也過既未形而改何悔之)
(有復者陽反來復也陽君子之道故復為反善之義初陽/來復處卦之初復之最先不逺而復者也失而後有復)
(唯失之不逺而復/則不至於悔也)初六藉用白茅无咎苟錯諸地而可矣
藉之用茅何咎之有慎之至也夫茅之為物薄而用可
重也慎斯術也以往其无所失矣(此一節釋大過初六爻/辭苟猶若也慎謹敬也)
(薄猶輕也術猶道也大過之時四陽過盛初六以卑弱/之隂在下承藉四陽其謹敬亦過甚譬之祭物若但措)
(之於地亦可矣而必藉之以茅謹敬之至也夫茅之為/物雖輕非可重者而用之以藉祭物則其用可重也人)
(能謹敬於此所行之道則凡事皆无所失矣蔡氏曰/天下之事過則有失唯過於慎則无所失故无咎)
　　　(傳七之三章凡四百四十九字釋上經八卦九/爻之辭此章并第四章舊木錯簡在繋辭上下)
　　　(傳二篇中蓋夫子既釋乾坤二卦其餘六十二/卦三百七十二爻之辭不能徧釋故上經釋九)
　　　(爻下經釋九爻以發其例而他爻可以類推是/為文言傳後人以所釋乾坤二卦之辭附入本)
　　　(卦於是所釋上下經十六卦爻辭十八節不能/成篇遂散入繋辭傳離為三處顛倒紊亂特甚)
　　　(如釋大有爻辭内十字斷簡重出至再釋乾彖/爻既附於乾卦而釋上九爻辭一節亦復重出)
　　　(雜於十八節之間但少上九曰何謂也六字今/悉更定釋否九五豫六二噬嗑初九復初九四)
　　　(處並増子曰字發端釋同人九五大有上九謙/九三大過初九四處並増子曰字在所引經文)
　　　(之下唯釋噬嗑上九一節未増其所増者今刪/去吉凶之先見舊本无凶字號平聲㫁金東管)
　　　(切先見陸賢遍切今讀如字㫁可東亂切校胡/校切弗去羌吕切何河可切復行符后切藉疾)
　　　(夜切錯初故切夫音扶註意與音余之行言行/常行並下孟切間居限切逺聞音問説言音曰)
　　　(夫君子音扶非為豈為並云偽切要一遥切辨/别斷别判别並彼列切和易以豉切弗之去羌)
　　　(召切長惡知兩切悛七全切不復符后/切覆孚后切荷河可切而中貞仲切)
易曰憧憧往來朋従爾思天下何思何慮天下同歸而
殊塗一致而百慮天下何思何慮日往則月來月往則
日來日月相推而明生焉寒往則暑來暑往則寒來寒
暑相推而嵗成焉往者屈也來者信也屈信相感而利
生焉尺蠖之屈以求信也龍蛇之蟄以存身也精義入
神以致用也利用安身以崇徳也過此以往未之或知
也窮神知化徳之盛也(此一節釋咸九四爻辭九四變/剛為柔舍其正應之感其意憧)
(憧不定昵於近比之感四往感五五因四之感而來感/四私意相感非此心正理之感也夫子先言人心定應)
(寂然之感以明九四憧憧之非次言天道往來自然之/感以明四五往來之非也思者心之用慮者謀度其事)
(也歸者所歸之舍致者所至之地皆謂心也心體虚靈/如止水明鏡未與物接寂然不動何思之有既與物接)
(應之各有定理何慮之有理之在心者同因事之不同/而所行之塗各殊理之在心者一因事之不一而所發)
(之慮有百塗雖殊慮雖百而應事之理則同而一也故/定心應事動而无動則亦何思何慮之有此人心定應)
(寂然之感也若九四之憧憧則豈如是乎因日之往而/有月之來因月之往而有日之來二曜相推以相繼則)
(明生而不匱因寒之往而有暑之來因暑之往而有寒/之來二氣相推以相代則嵗成而不缺往者之屈感來)
(者之信來者之信又感往者之屈而有明生歳成之利/此天地往來自然之感也若四五之往來則豈如是乎)
(夫子既以屈信二字釋往來之相感復以物理之屈信/聖學之屈信言之而廣其意尺蠖不屈則其行不能伸)
(既伸而再行則又屈也龍蛇不蟄則其來嵗之身不能/奮既奮於來嵗則又蟄也此物理之屈伸相感也義理)
(精明則應物有定而神不外馳入者无出内之屈也而/乃所以致極其外之用屈之感信也日用冝利則毎事)
(曲當而身之所處隨寓而安外之信也而乃所以増崇/其内之徳信之感屈也此聖學之屈信相感也因言聖)
(學之交相養互相發工力至此則蔑以加矣過此以往/者為更進而前也未之或知者謂非人之所能知也朱)
(子曰自是以上亦无所用其力矣至於窮神知化乃徳/盛仁熟而自致爾澄謂窮神者究竟至此則心之所存)
(與天地之心為一知化者了悟至/此則身之所行與天地之事如一)作易者其知盜乎易
曰負且乗致宼至負也者小人之事也乗也者君子之
噐也小人而乗君子之噐盜思奪之矣上慢下暴盜思
伐之矣慢藏誨盜冶容誨滛易曰負且乗致宼至盜之
招也(此一節釋解六三爻辭作易者作爻辭之聖人也/坎體之隂畫為盗即爻辭所謂宼也思語辭六三)
(負四乗二九四為互坎中畫之君以其互坎下畫之民/據處六三之位而奪之六三在四之下而无順戴之恭)
(慢其上也在二之上而有凌乗之僣暴其下也故聲其/暴慢之罪而伐之慢藏誨盜冶容誨滛八字蓋舊有此)
(語而引之以證六三之招盜然所招之盜能奪六三非/據之位能伐六三可罪之惡其奪之也當其伐之也有)
(名亦異乎發藏取貨之盜矣而謂之寇者凡可以已而/擅興以奪人伐人者其事雖當雖有名亦寇盜也程于)
(曰作易者其知盜乎謂盜者乘釁而至苟无釁隙盜安/能犯負者而乗非所安也故盜乗釁而奪之滿假而慢)
(上暴下盜則乗其過惡而伐之伐者聲其罪也貨財而/輕慢其藏是教盜使取之也女子而天冶其容是教淫)
(者使暴之也小人而乗君/子之噐是招盜使奪之也)易曰公用射隼于髙墉之上
獲之无不利隼者禽也弓矢者器也射之者人也君子
藏器於身待時而動何不利之有動而不括是以出而
有獲語成器而動者也(此一節釋解上六爻辭翰飛之/戾天者隼也三四五互坎為弓)
(上六變則上體成離為矢九四上卦之君爻辭所謂公/者射之之人也君子即九四也有弓矢之器在身必得)
(時至上六而後動者蓋解以二陽解四隂之難初三五/之三隂已為九二所解矣上六所居最逺九二之力不)
(能及之九四之力亦止可以及三隂唯上六一隂之難/未解待至上六變柔而剛則成離矢之鏃而九四之矢)
(鏃能及上六戾天之隼矣故九四之動无所結礙一出/而能有獲者待至器成之時而動故也上六未變則九)
(四之弓雖具而矢猶未具是弓矢二器未能完全也上六/既變為離則弓具矢具而器成矣括結礙也成完全也)
(程子曰行一身至於天下之事苟无其器與不以時而/動小則括塞大則喪敗自古喜有為而无成功或顛覆)
(者皆由/是也)天地絪緼萬物化醇男女構精萬物化生易曰
三人行則損一人一人行則得其友言致一也(此一節/釋損六)
(三爻辭凡物之相合可二而不可三蓋以一合一則其/情專以一合二則其情分故三人行則有餘而當損其)
(一一人行則无對而當益其一然後二人相與其情專/致於一而不二乎他也夫子因以天地之隂陽男女之)
(牝牡言之絪緼者氣之交也構精者形之交也天地之/二氣交故物之以氣化者其氣醲厚而能醇男女之二)
(形交故物之以形化者其精凝聚而能生此氣形之相皆/交以二與三人損一一人得友之義合蓋二者其理同)
(言其以一合一故/能致一而不二也)君子安其身而後動易其心而後語
定其交而後求君子修此三者故全也危以動則民不
興也懼以語則民不應也无交而求則民不與也莫之
與則傷之者至矣易曰莫益之或撃之立心勿恒凶(此/節)
(釋益上九爻辭安其身謂循理則身康安動謂由已及/物以變動其民也易其心謂闕志則心和易語謂由中)
(達外以告語其民也定者前定交者下交於民謂先施/於民以固結之求猶責也謂責其愛戴歸嚮也修謂安)
(身易心定交三者皆无缺全謂民興起而與之也欲勝/理則身多危而不足以率人故動之而民不興喜氣勝)
(志則心多懼而不足以感人故語之而民不應合无交/而求則民弗與者无以固結其民於先而求其報上則)
(民不助之也益者以上益下上九之君當益六三之民/今不能利益其民乃或有時而撃害其民是上之先施)
(者无以交結其民而求民之報上則民之所報亦如君/之所施者矣君莫益其民而民亦莫與其君君或撃其)
(民而民亦或傷其君民莫之與而傷之者至此曽子所/謂出乎爾者反乎爾孟子所謂民今而後能反之者也)
(上九无益民之心而或有害民之心當速改變此心不/可恒也故爻辭戒之曰立心勿恒莫益之或撃之之義)
(尤足示訓戒者故夫子發明君民施報之理如此蓋因/經文凶字而生出此意也釋爻辭但取定其交一句因)
(汎及安其身易/其心二句耳)易曰困于石據于蒺藜入于其宫不見
其妻凶非所困而困焉名必辱非所據而據焉身必危
既辱且危死其將至妻其可得見邪(此一節釋困六三/爻辭非所困非所)
(據謂六三不當乗九二也六三以不中不正之柔乗九/二剛中之上其周官所謂罷民之有過惡者與困于石)
(者過惡猶輕而坐于嘉石者也或三日或五日或七日/或九日或旬有三日而免未麗于法恥之而已矣故曰)
(名辱據于蒺藜者過惡加重而寘于叢棘者也入圜土/收教之能改者或一年或二年或三年而舍不能改而)
(出圜土者殺已麗于法刑罸将及矣故曰身危先困辱/于坐石後據危于蒺藜由辱而至危非能改其過惡者)
(必至于死故曰死其将至其者将然之辭雖暫還家而/妻已離異故曰妻其可得見邪詳見經註及象傳註)
徳薄而位尊知小而謀大力小而任重鮮不及矣易曰
鼎折足覆公餗其刑剭凶言不勝其任也(此一節釋鼎/九四爻辭九)
(四陽畫離體而與初正應陽剛有徳者也而居柔則其/徳薄矣上體而近君則其位尊也離明有知者也而未)
(中則其知小矣三牲而大烹則其謀大也徳知在已力/資乎人者也初六正應而柔弱則其力小矣鼎重器而)
(有公餗實之則其任重也有大徳者職位可以尊徳薄/則不足以稱其位矣有大知者圖謀可以大知小則不)
(足以周其謀矣有大功者負任可以重力小則不足以/勝其任矣徳不稱其位知不周其謀力不勝其任則鮮)
(有不及禍者程子曰四下應初初隂柔不勝任猶鼎之/折足覆公上之餗也澄案釋爻辭取力小而任重之義)
(因及前/二句爾)不出户庭无咎亂之所生也則言語以為階君
不密則失臣臣不密則失身幾事不密則害成是以君
子慎密而不出也(此一節釋節初九爻辭初九當節之/初慎守其正而不輕動猶人在内而)
(不輕出至户外之庭夫子以為人之慎言而不輕出諸/口者亦當如是階猶云所由也禍亂之所生每由于言)
(語君不慎密其言則臣或受禍而因此遂失其臣臣不/慎密其言則身或受禍而因此遂失其身幾密之事未)
(彰于外不可使人知者若不慎密其言則或至漏泄而/因此遂成患害是以君子慎密其言而不敢輕出者節)
(之也此爻辭所象慎動之節而夫子以發言之辭釋之/程子曰在其所節惟言與行節于言則行可知言當在)
(先/也)鳴鶴在隂其子和之我有好爵吾與爾靡之君子居
其室出其言善則千里之外應之況其邇者乎居其室
出其言不善則千里之外違之況其邇者乎言出乎身
加乎民行發乎邇見乎逺言行君子之樞機樞機之發
榮辱之主也言行君子之所以動天地也可不慎乎(此/一)
(節釋中孚九三爻辭鳴鶴謂九在隂謂二君子居室猶/鶴之在隂也出言之善猶鶴之鳴也千里之外應之謂)
(九二逺得九五之應也況其邇者乎謂九二近得六三/之和也若其出言之不善則反是逺不孚而近亦不孚)
(矣何以有九五之應六三之和哉言出乎身加乎民釋/鳴鶴在隂其子和之二句言者九二之鳴也出乎身釋)
(鶴在隂謂其言肇起于二也二剛畫鶴之身也加乎民/釋子和之謂其言及于三也三柔畫二之民也行發乎)
(邇見乎逺釋我有好爵吾與爾靡之二句行者九五之/好爵也發乎邇釋我有謂其行先逹于四也四近比故)
(曰邇也見乎逺釋爾靡之謂其行形著于二也二應位/故曰逺也二五以中實相感應故九二近得六三同體)
(之孚而逺得九五同徳之孚九五近得六四同體之孚而/逺得九二同徳之孚也樞門棖機弩牙也樞一發而扉)
(動機一發而矢去言行之發有善不善而逺近之應與/違各異應主榮違主辱亦猶扉動而有開闔矢去而有)
(中否也言行不唯可以動人而又可以動天地君子豈/可不慎其言行而出善言善行乎九二之言近感三而)
(逺感五誠之動人而上動乎天也九五之行近感四而/逺感二誠之動人而下動乎地也天地非有二地亦天)
(也以卦位上下分/屬則如此爾)
　　　(傳七之四章九六百一十九字釋下經八卦九/爻之辭舊本釋咸九四解上六困六三節初九)
　　　(中孚九二五處並増子曰字在所引經之下釋/解六三益上九鼎九四三處並増子曰字發端)
　　　(唯釋損六三一節未増其所増者今刪去則民/不興也興作與今案與字與下文重興字則興)
　　　(應韻叶死其将至其作期今従陸氏釋文本及/東萊吕氏音訓所定其刑剭俗本作形渥說見)
　　　(經註乗平聲信音伸竝同藏木浪切射食亦切/易其心以豉切知小音智鮮仙展切折之設切)
　　　(勝音升子和胡臥切靡蒙池切見賢遍切行下/孟切後同註舍其音捨近比皮二切謀度待洛)
　　　(切難奴旦切喪敗去聲施報時至切/罷民音皮稱充證切為比云偽切)
　
　
　
　易纂言卷九
欽定四庫全書
　易纂言卷十
　　　　　　　　　　　　元　呉澄　撰
　　說卦傳(說卦者備載卦位卦德卦象之說蓋自昔/有其說夫子傳述之以為傳爾首章次章)
　　(則夫子總說聖人作易大意以為說卦傳之發端/也其餘十一章以下語頗叢雜其義不可盡通於)
　　(經亦不盡合或是夫子賛易以前如八索之書所/載有若此者而夫子筆削之以其无大害於理者)
　　(姑存/之也)
昔者聖人之作易也幽賛於神明而生蓍參天兩地而
倚數觀變於隂陽而立卦發揮於剛柔而生爻(幽謂神/明之理)
(㣲而不顯也賛猶助也生蓍生出揲蓍之法也此言聖/人肇創蓍法代為神明告人以吉凶所以賛助其幽而)
(使其靈之顯也參三之也天謂竒數蓍之掛扐得五得/四者也兩二之也地謂耦數蓍之掛扐得九得八者也)
(倚依於其旁也蓍毎揲以四故以四為一一掛二扐得/五得四者一其四也故為竒而謂之天得九得八者二)
(其四也故為耦而謂之地天之象圓圓者徑一圍三地/之形方方者徑一圍四此言揲蓍一變之後掛扐得天)
(一竒數則象天之圓而其圍三三者參其竒數之一也/故以三數倚於天一竒數之旁所謂參天也掛扐得地)
(二耦數則法地之方而其圍四四者兩其耦數之二也/故以二數倚於地二耦數之旁所謂兩地也變謂揲蓍)
(之變隂陽謂老少二隂老少二陽也立卦謂立成卦畫/也三變所倚之數參天者三則為九而謂之老陽參天)
(者一兩地者二則為七而謂之少陽二陽皆為竒畫兩/地者一參天者二則為八而謂之少隂兩地者三則為)
(六而謂之老隂二隂皆為耦畫此言揲蓍三變之後觀/蓍變或得六八之隂或得七九之陽而立竒耦之卦畫)
(也剛謂竒畫柔謂耦畫爻謂爻之辭此言揲蓍十八變/之後六畫既成則發揮其剛畫柔畫之或變或不變而)
(生出所用之/爻辭以占也)和順於道德而理於義窮理盡性以至於
命(爻辭之占其所行之利於民者不乖於天之道不逆/於人之德而不亂於處事之義也其所知之明於天)
(者研窮於事之理究盡於人之性/而又極至於天道流行之命也)
　　　(傳八之一章凡五十六字註/代為云偽切老少書紹切)
昔者聖人之作易也將以順性命之理是以立天之道
曰隂與陽立地之道曰柔與剛立人之道曰仁與義兼
三才而兩之故易六畫而成卦(性之理謂人之道也命之/理謂天地之道也立者兩)
(相對之謂天地人之道无獨而有對故天之氣有隂與/陽地之質有柔與剛人之德有仁與義皆兩者相對而)
(立道則主宰其氣質而為是德者也三才各一則為三/三者各兼而兩之則為六故聖人之畫卦必備六畫而)
(後成卦者所以象天地人之各有兩而為六也初二象/地初剛也二柔也三四象人三仁也四義也五上象天)
(五陽也/上隂也)分隂分陽迭用柔剛故易六位而成章(上文以/隂陽為)
(天之道其位屬五屬上此隂陽二字則總言六位也六/位之中分初三五為陽位分二四上為隂位也上文以)
(柔剛為地之道其位屬初屬二此柔剛二字則總言六/畫也六畫之中竒畫皆謂之剛耦畫皆謂之柔也位无)
(質故以隂陽名之畫有質故以柔剛名之位之隂陽相/間則分布一定畫之柔剛不同則迭為用以居於六位)
(之中而不一定也故六位之中或用柔畫居之或用剛/畫居之錯雜而成文章也繫辭傳所謂物相雜曰文即)
(此成章/之謂也)
　　　(傳八之二章凡六十/九字註相間居限切)
天地定位山澤通氣雷風相薄水火不相射(邵子曰此/伏羲先天)
(八卦之位也澄案天地定位者乾南坤北上天下地定/其尊卑之位也山澤通氣者艮西北兌東南山根着於)
(地澤連接於天通乎天地之氣也雷風相薄者震東北/巽西南雷從地而起風自天而行互相衝激也水火不)
(相射者坎西離東水火相害之物今一/左一右不相侵克也此皆以圓圖言也)八卦相錯數往
者順知來者逆是故易逆數也(八卦相錯者八卦之上/各加八卦而成六十四)
(也自左而右則以坤艮坎巽震離兊乾為次皆數其已往/所生之卦故曰順自右而左則以乾兊離震巽坎艮坤)
(為次皆推知其未來所生之卦故曰逆凡數易卦生出/之先後則乾一兊二離三震四巽五坎六艮七坤八正)
(如自右至左之序故曰逆數此皆以方圖言也朱子曰/數往猶自今日而追數昨日也知來猶自今日而逆計)
(來日也蔡氏曰順者馴也馴其舊迹逆者迎也迎之於/未形如逆料之逆邵子曰順若順天而行是左旋也皆)
(已生之卦故曰往逆若逆天而行是右行也皆未生/之卦故曰來夫易之道由逆而成若逆知四時之比)
　　　(傳八之三章凡三十五字薄旁各切射食亦切/數往逆數竝色主切註根着直畧切夫易音扶)
雷以動之風以散之雨以潤之日以晅之艮以止之兊
以說之乾以君之坤以藏之(此承上章羲皇卦位之後/而言八卦之用上章逆數)
(者以生出之序為次此章八卦先後以運行之序為次/蔡氏曰動則物發萌散則萬殊具二者生物也潤則物)
(滋晅則物舒二者長物也止則物成說則物鬯二者收/物也君則物有所歸藏則物有所息二者藏物也乾至)
(陽也居上而括下故為君坤至隂也居下而括終故為/藏丁氏易東曰雷風初畫之竒耦雨日中畫之竒耦艮)
(兊上畫之竒耦乾坤三畫之竒耦震巽坎離以其象言/艮兊乾坤以其卦言動止説以其性言散潤晅以其功)
(言君以其道言/藏以其德言也)
　　　(傳八之四章凡二十二字晅沈逺/切説音曰後皆同註長物知兩切)
帝出乎震齊乎巽相見乎離致役乎坤說言乎兊戰乎
乾勞乎坎成言乎艮(邵子曰此文王後天八卦之位也/澄謂帝主宰萬物者也出謂物之)
(初生震位東方春之時也齊謂物之畢達巽位東南春/夏之交也相見者物之長盛明著也離位南方夏之時)
(也致至而極之也役猶使也坤位西南夏秋之交也乾後/君道夫道坤臣道妻道故役使坤土以養物於既長之)
(將收之先也說者物皆收斂各得自遂而說也言助辭/兊位西方秋之時也戰者鬭敵也乾位西北秋冬之交)
(也五隂之剥進為純隂之坤六隂將及一陽在上將盡/然陽之性健雖垂盡而猶與隂敵也勞去聲勞動之餘)
(而休息曰勞坎位北方冬之時也萬物皆歸藏於内而/休息也成完全也艮位東北冬春之交也完全者既終)
(藏物之冬又始/生物之春也)萬物出乎震震東方也齊乎巽巽東南
也齊也者言萬物之絜齊也離也者明也萬物皆相見
南方之卦也聖人南面而聽天下嚮明而治葢取諸此
也坤也者地也萬物皆致養焉故曰致役乎坤兊正秋
也萬物之所說也故曰說言乎兊戰乎乾乾西北之卦
也言隂陽相薄也坎者水也正北方之卦也勞卦也萬
物之所歸也故曰勞乎坎艮東北之卦也萬物之所成
終而所成始也故曰成言乎艮(此申釋上文八句萬物/之所以為萬物者帝也)
(故上文言帝而此言萬物絜謂新而鮮潔也相薄者戰/也出齊相見致役說勞成七者皆言萬物唯戰字非指)
(萬物言故曰言隂陽相薄日月之蝕曰薄此前章雷風/相薄謂雷風對位而相衝激猶望之日薄月也此言隂)
(陽相薄謂隂陽同處而相鬭敵猶朔之月薄日也蔡氏/曰帝之出入不可見而物可見故又以物言震巽離乾)
(坎艮言方兊言時坤言地地者體也夫子欲備三者之/義而互言之爾項氏曰後天之序播五行於四時也震)
(巽二木主春故震在東方巽東南次之離火主夏故為/南方之卦兊乾二金主秋故兊為正秋乾西北次之坎)
(水主冬故為北方之卦土旺四季故坤土在夏秋之交/為西南之卦艮土在冬春之交為東北方之卦木金土)
(各二者以形王也水火各一者以氣王也坤隂土故在/隂地艮陽土故在陽地震陽木故正東巽隂木故近南)
(而接乎隂兊隂金故正西乾陽金故近北而接乎陽坤/旺季夏義在中央故言地而不言西南兊以物成為說)
(故言秋而不言西/亦以例餘卦也)
　　　(傳八之五章凡百八十二字勞來到切註長/盛知兩切後同勞動如字形王氣王音旺)
神也者妙萬物而為言者也動萬物者莫疾乎雷撓萬
物者莫疾乎風燥萬物者莫熯乎火說萬物者莫說乎
澤潤萬物者莫潤乎水終萬物始萬物者莫盛乎艮故
水火不相逮雷風不相悖山澤通氣然後能變化既成
萬物也(此承上章文王卦位之後而言六卦之用不言/乾坤者乾坤主宰萬物之帝行乎六子之中所)
(謂神也者妙萬物而為言者也萬物有迹可見而神在/其中無迹可見然神不離乎物也即萬物之中而妙不)
(可測者神也故曰妙萬物雷之所以動風之所以撓火/之所以燥澤之所以說水之所以潤艮之所以終始皆)
(乾坤之神也動者發萌啟蟄震之出也撓者吹拂長養/巽之齊也燥者炎赫暴炙離之相見也說者欣懌就實)
(兊之說也潤者滋液歸根坎之勞也終始者貞下起元/艮之成也五卦皆言卦象艮獨言卦名者終始萬物之)
(事非山之所能盡也逮及也悖逆也既盡也水火相及故/則相滅熄矣坎位正北離位正南兩不相及各得其用)
(坎水能潤物於冬藏之時離火能燥物於夏長之時勢/也雷風本是同氣震位正東巽位東南連續協助聲)
(相同不相反逆故震雷能奮發於春生之時巽風能長/養於春夏之交也深山大澤材木卉草之所叢聚羽毛)
(鱗介之所窟宅艮位東北兊位正西各通其氣以蕃毓/容畜故艮能終物始物于冬春之交兊澤能說物於秋)
(收之時也六子之能變化萬物者用乾道始物之神能/既成萬物者用坤道成物之神也案第三章及此章言)
(山澤雷風水火皆本羲文卦位而言六卦各居其位各/有所用不取相對二卦相為用之義山澤通氣者山澤)
(各自通其氣也若謂山澤之氣相通則有山之處多无/澤有澤之處多无山何以能得山氣通於澤澤氣通於)
(山也哉或乃因損咸二卦而生相通之義葢未嘗察於/地理也如先天卦位艮兊相對猶可强以相通解之然)
(一居西北一居東南邈乎相遼非如東北之雷西南之/風其氣可以相及而相通至於後天卦位則艮在東北)
(兊在正西既不相對其氣何以能相通也於是對者遷/就其說謂此亦是以先天卦對而言且此章承前章皆)
(主文王卦位豈有章末結語而又用羲皇卦位聖人立/言而本末舛逆首尾衡決意脈乃不相貫如此乎必不)
(然矣邵子詩云天地定位否泰反類山澤通氣損咸見/義雷風相薄恒益起意水火相射既濟未濟此乃借用)
(說卦傳之言以說彼八卦合二象之/義非可以彼義而釋此篇之言也)
　　　(傳八之六章凡八十七字水火不相逮或无不/字者非撓乃飽切熯音漢註長養知兩切暴炙)
　　　(上皮卜切下知/石切强其兩切)
乾健也坤順也震動也巽入也坎陷也離麗也艮止也
兊說也(健者天之德順者地之德動者雷之德入者風/之德陷者水之德麗者火之徳止者山之德說)
(者澤之德此八者繫辭傳所謂神明之德也將言八卦/所類之形體而先言其所通之性情也蔡氏曰乾純剛)
(故健坤純柔故順震陽生乎二隂之下則剛而進故動/坎陽在二隂之中則其剛為隂所溺故陷艮陽出二隂)
(之上雖健亦无所往矣故止巽隂成乎二陽之下則以/順而伏故入離隂在二陽之中則以順而附故麗兊隂)
(在二陽之上則以順而見故說項氏曰動陷止皆屬健/入麗說皆屬順凡物健則能動順則能入健遇順則陷)
(順遇健則麗健者始於動而終於止順者始於入而終/於說此章以八字斷八卦之德其下乃以物以身以家)
(依八德之類而分主之自此以下皆以隂陽純/卦及初中終為序又非上章先天後天之序也)
　　　(傳八之七章凡二十/四字註斷東亂切)
乾為馬坤為牛震為龍巽為雞坎為豕離為雉艮為狗
兊為羊(健而行不息者馬也順而勝重載者牛也以動/奮之身而靜息於地勢重隂之下與地雷同其)
(馭者龍也龍之潛於淵底者重隂之處也以入伏之身/而出聲於天氣重陽之内與地風同其感者雞也雞之)
(鳴於丑半者重陽之時也或曰雞之行首動於前足動/於中身不動而隨其後能動之二陽在前在中不動之)
(一隂在後也前後皆隂之汚濁而中心剛躁者豕也前/後皆陽之文明而中心柔怯者雉也外剛能止物而中)
(内柔媚者狗也外柔能說草而中内剛/很者羊也此以動類之八物擬八卦也)
　　　(傳八之八章凡二/十四字註勝音升)
乾為首坤為腹震為足巽為股坎為耳離為目艮為手
兊為口(至剛至實而在上者首也至柔至虛而容物者/腹也陽動隂靜動而在下者足也動而在上者)
(手也隂拆陽連拆而在下者股也拆而在上者口也耳/之外内皆凹者隂也中之凸而實者陽也目之上下皆)
(白者陽也中之黒而虛者隂也/此以人身之八體擬八卦也)
　　　(傳八之九章凡二十四字/註凹於交切凸田結切)
乾天也故稱乎父坤地也故稱乎母震一索而得男故
謂之長男巽一索而得女故謂之長女坎再索而得男
故謂之中男離再索而得女故謂之中女艮三索而得
男故謂之少男兊三索而得女故謂之少女(萬物資始/於天猶子)
(之氣始於父也萬物資生於地猶子之形生於母也故/乾稱父坤稱母索求而取之也坤交於乾求取乾之初)
(畫中畫上畫而得長中少三男乾交於坤求取坤之初/畫中畫上畫而得長中少三女一索謂交初再索謂交)
(中三索謂交上以索之先後為長中少/之次也此以人家之八屬擬八卦也)
　　　(傳八之十章凡八十字索色白切長/男貞文切中男貞仲切少男詩照切)
乾為天為圜為君為父為玉為金為寒為冰為大赤為
良馬為老馬為瘠馬為駁馬為木果(天者乾之本象羲/皇畫三以象天也)
(三竒象天氣之无涯也為父見第十章為馬見第八章/此加良老瘠駁四字以見純陽无隂異於震坎隂陽相)
(雜之馬良謂純陽健之最善者也老謂老陽健之最久/者也瘠謂多骨少肉健之最堅强者也駁馬鋸牙食虎)
(豹健之最威猛者也沙隨程氏曰為圜天之體也為君/居上而覆下也為玉德粹也為金堅剛也為寒位西北)
(也為冰寒之凝也為大赤盛陽之色也為木果以實承/實也若艮為果蓏則下有柔者存焉澄謂赤加大字以)
(别於坎坎中陽為赤/乾純陽故為大赤)
　　　(傳八之十一章凡三十五字/註覆符后切以别彼列切)
坤為地為母為布為釡為吝嗇為均為子母牛為大輿
為文為衆為柄其於地也為黒(地者坤之本象羲皇畫/☷以象地也三耦象地)
(形之厚積也為母見第十章為牛見第八章此加子母/字以見其順而蕃育也為布旁有邊幅而中平廣也為)
(釡容物熟物以養物也為吝嗇三畫皆虛故歉縮也為/均均者陶人造瓦所用載土以成器物也為大輿三畫)
(虛所容載者多也坎惟二畫虚亦為輿而不得為大也/為文竒畫之連者質耦畫之分者文也為衆謂民也純)
(耦之數多如民之衆也為柄謂在下而承物於上凡執/持之物其本著地者柄也其於地也為黒地之土色有)
(五若坤之所象則於地為/黒土也黒者極隂之色也)
　　　(傳八之十二章凡三十/三字註著地直畧切)
震為雷為龍為𤣥黄為旉為大塗為長子為決躁為蒼
筤竹為萑葦其於馬也為善鳴為馵足為作足為的顙
其於稼也為反生其究為健為蕃鮮(雷者震之本象羲/皇畫☳以象雷也)
(二隂包裹於一陽之外而一陽動奮於其内也為龍見/第八章為長子見第十章為𤣥黄乾坤始交而生震故)
(兼有天地之色得乾初畫為𤣥得坤中畫上畫為黄孔/䟽謂𤣥黄雜而成蒼色也為旉色又作敷與華通花蔕)
(下連而上分為花出也為大塗一竒動於内而二耦開/通前无壅塞也為決躁決者陽生於下而上進以決隂)
(躁者陽之動也為蒼筤竹蒼深青色筤謂色之美葢竹/之筠也為萑葦萑荻葦蘆竹萑葦皆下本實而上榦虚)
(其於馬也為善鳴為馵足為作足為的顙善鳴者陽在/内為聲上畫耦口開出聲也馵足足骹白陽之色作足)
(足超起陽之健皆言下畫之陽也的顙額有旋毛巾虚/如射者之的言上畫之虚也其於稼也為反生稼諸穀)
(之類反生萌芽自下而生反句向上陽在下也其究為/健中上二畫變則為乾也為蕃鮮蕃盛而鮮美謂春生)
(之草也草下一根/而葉分開於上也)
　　　(傳八之十三章凡五十六字旉音孚筤音郎萑/音九馵主樹切的說文作馰東歴切蕃音煩註)
　　　(骹空交切旋毛斯/戀切句公侯切)
巽為木為風為長女為繩直為工為白為長為髙為進
退為不果為臭其於人也為寡髮為廣顙為多白眼為
近利市三倍其究為躁卦(風者巽之本象羲皇畫☴以/象風也一隂入藏於二陽之)
(内而三陽旋繞於其外也為木見象傳耦而下入者木/之極竒而上升者木之榦也為長女見第十章為繩直)
(以柔正剛也為工以柔巽隨宜制器以繩直木者木工/也為白者陽之色外陽多故曰色見於外也為長為髙)
(陽長隂短陽髙隂卑中陽積而達於上故長而髙也為/進退為不果前二陽欲進後一隂欲退将進又退不果)
(於進者也為臭者香羶腥焦朽之五氣及物有聲色臭/味聲臭屬陽色味屬隂巽二陽外達故為臭反以三隅)
(則震一陽内主為聲兊者巽之反體為味艮者震之反/體為色也其於人也為寡髪為廣顙為多白眼皆上陽)
(盛也以頭言隂血盛者髪多陽氣盛者髮少以顙言陽/體勝者額廣隂體勝者額狹以眼言白者為陽黒者為)
(隂離目上下白而黒者居中黒白相間而停勻巽日上/中白而黒者在下上白多於下黒也為近利市三倍義)
(理者陽也利欲者隂也震陽在内義理主於内也故一/剛為主於内之卦為无妄巽隂在内利欲主於内也故)
(為近利曰市三倍者猶詩言賈三倍謂市物而得利三/倍近利之至甚者也其究為躁卦三畫皆變則為震也)
(震之三畫皆變則成巽巽之中上二畫變則成坤於震/不變其初畫之陽而但變其中上二畫故其究為乾而)
(不為巽於巽先變其初畫之隂而盡變其初中上三畫/故其究為震而不為坤蓋喜隂卦為陽卦陽卦為純陽)
(卦而不欲陽卦為隂/卦隂卦為純隂卦也)
　　　(傳八之十四章凡五十二字長女知兩/切註見於賢遍切相間居限切賈音古)
坎為水為溝瀆為隠伏為矯揉為弓輪其於人也為加
憂為心病為耳痛為血卦為赤其於馬也為美脊為亟
心為下首為薄蹄其於輿也為曵為多眚為通為月為
盜其於木也為堅多心(水者坎之本象羲皇畫☵以象/水也上下二隂象土之凹中陽)
(象水之流於凹中也為月者天之水也故方諸可取水/於月二隂象上下之匡郭一陽象中之明也為耳見第)
(九章此加痛字為溝瀆為隠伏溝水之通流而注於川/者瀆水之通流而注於海者隠伏水之潛流於地中者)
(繋辭傳巽稱而隠雜卦傳兊見巽伏巽六隠亦伏者得/坎下半體也為矯揉謂以剛物納於陷空之中面矯其)
(曲者使之直揉其直者使之曲也為弓輪中剛象弓之/弣上下之柔象弓之隈弰中竒象輪之軸上下之耦象)
(輪之輻牙也其於人也為加憂為心病為耳痛陷於險/中故其憂加重中實者心也為二隂所揜故病耳痛義)
(同為血卦離火在人身為氣坎水在人身為血也為赤/得乾中畫之陽故與乾同色其於馬也為美脊為亟心)
(為下首為薄蹄脊者外體之中心者内藏之中坎陽在/中故脊美心亟急也前畫柔故首下而不昻下畫柔故)
(蹄薄而不厚其於輿也為曵坤輿為平地載物之大車/坎輿為險路人乗之小車坤畫皆虚以待物來實之坎)
(畫中實以象人在車中曵者險路艱於前進若或曵其/後也為多眚已有過而致患害曰眚多眚者坎之險陷)
(多患害而少平康也舊說以為輿之多眚有險陷而多/阻礙蓋行於險道不若坤輿之行於平地者易且安也)
(為通一陽貫乎二隂之中也為盜隠伏而/潛通於中也其於木也為堅多心中剛也)
　　　(傳八之十五章凡七十二字其於輿也為曵舊/本為曵二字在其於輿也之上矯一作橋紀表)
　　　(切輮馬鄭陸績王肅本作汝九切註凹於交切/稱尺證切見賢遍切弣非古切隈波囬切弰辛)
　　　(交切牙音迓藏才/浪切易以豉切)
離為火為日為電為中女為甲胄為戈兵其於人也為
大腹為乾卦為鼈為蟹為蠃為蚌為龜其於木也為科
上槁(火者離之本象羲皇畫☲以象火也火中虚而麗/於實物其中黒者一隂為光明而色赤者上下二)
(陽也為日者天之火也故陽燧可取火於日中一隂象/日之内歛上下二陽象日之外明也象傳曰作明為電)
(則象傳中下二畫震之雷也上畫一陽則霹靂掣光見/乎外也為中女見第十章為甲胄上剛象胄下剛象甲)
(中柔者被甲胄之人也為戈兵上剛象其刃下剛象其/罇鐓中柔者其柲也其於人也為大腹中虚也為乾卦)
(坎水為溼離火為乾也為鼈為蟹為蠃為蚌為龜二剛/象其前後上下之介中柔象其肉也其於木也為科上)
(稿科下實中空也上稿上亦堅也稿者僵/死乾枯之木也木生則柔脆死則堅剛)
　　　(傳八之十六章凡四十四字中女貞仲切乾卦/古端切蟹户賣切蠃力禾切蚌步項切註霹匹)
　　　(厯切靂來狄切掣尺列切見乎賢遍切鐏/祖本切鐓徒對切柲兵媚切脆七醉切)
艮為山為徑路為小石為門闕為果蓏為閽寺為指為
狗為鼠為黔喙之屬其於木也為堅多節(山者艮之本/象羲皇畫☶)
(以象山也下二隂地也上一陽隆起而在地之上者山/也為指即第九章為手也為狗見第八章為徑路徑者)
(路之小也艮者震之反體髙山之上成蹊非如平地之/大塗也為小石剛在坤土之上象山頂髙處之小石坎)
(剛在坤土之中則象平地土中之大石也為門闕闕者/門之出入處上畫連亘中下二畫數峙而虚似門闕也)
(為果蓏果者木實蓏者草實乾純剛故為木果艮一剛/在上者木之果二柔在下者草之蓏沙隨程氏引詩果)
(蠃之實以為一物然蓏作蠃字不同也為閽寺外一剛/閽人无足而禦止於外者也内二柔寺人无陽而給使)
(於内者也為鼠為黔喙之屬皆謂前剛也黔字當與鉗/通以鐵持束物者黔喙之屬山居猛獸齒牙堅利如鐵)
(能食生物者也其於木/也為堅多節剛在外也)
　　　(傳八之十七章凡三十七字蓏力大/切黔其廉切喙兄衞切註處昌據切)
兊為澤為少女為巫為口舌為毁折為附決其於地也
為剛鹵為妾為羊(澤者兊之本象羲皇畫☱以象澤也/澤之大者海海之下際天下二陽天)
(也上一隂虚缺而在天之上者澤也凡水之豬有似於/海者亦名為澤為少女見第十章為口見第九章此加)
(舌字外之畫耦象口中内之畫竒象口中之舌為羊見/第八章為巫少女外以口媚恱陽神俾陽神降於其身)
(内也為毁折前畫缺如物之毁折也為附決一柔附於/外而内之二剛將決去之也其於地也為剛鹵鹵鹹土)
(也東方曰斥西方曰鹵東方之斥在溼地而柔西方之/鹵在燥地而剛下二陽剛也上一隂鹵也西方之地中)
(下堅堅如石而上柔為鹵者化鹽□為妾則不稱為妻/也兊者巽之反體長女為人妻之象従之而為娣也)
　　　(傳八之十八章凡二十八字少失照切鹵郎古/切註長女貞丈切案第七章至第十章合八卦)
　　　(徳象言之而分四類為四章第十一章至第十/八章合所象諸類言之而分八卦為八章項氏)
　　　(曰反覆推廣使之明備沙隨程氏曰八卦之象/八物而已充其類則百物不廢極其說可以類)
　　　(萬物之情然説卦之象有與卦爻相符者有不/與卦爻相符者有見於卦爻而說卦不載者有)
　　　(見於說卦而卦爻无之者若夫大琴謂之離小/壘謂之坎此見於他書而易與說卦又可以類)
　　　(推/也)
為龍(乾初九九二九五/上九用九坤上六)為直(坤六/二)為衣(既濟/六四)為言(需九/二訟)
(初六師六五明夷初九夬九四困彖革九三震/上六漸初六然乾不象言也以上乾逸象四)為牝(坤/彖)
(離/彖)為迷(坤彖復/上六)為方(坤六/二)為囊(坤六/四)為裳(坤六/五)為帛(賁/六)
(五/)為漿(彖爻辭无以/上坤逸象七)為圭(誤作土/益六三)為鶴(誤作鵠中/孚九二)為鼓
(中孚六三以/上震逸象三)為楊(大過九/二九五)為鴻(誤作鸛漸初六六二九/三六四九五上九以上)
(巽逸/象二)為宫(困六/三)為律(師初/六)為可(坤六三无妄九四損彖/井九三漸上九小過彖)
(皆以可為辭然/非取象於坎也)為棟(大過彖九/三九四)為叢棘(坎上/六)為狐(解九/二未)
(濟/彖)為蒺藜(困六/三)為桎梏(蒙初六以上/坎逸象八)為牝牛(離彖以上/離逸象一)
為鼻(噬嗑/六二)為虎(履彖六三九四頤六四革九/五履革皆无艮艮不象虎也)為豹(誤作/狐革)
(上六義同上以/上艮逸象三)為常(彖爻辭无或曰當為裳或曰當為/商或曰常九旗之一下二竒象通)
(帛下垂上一耦象/為繋於杠音工)為輔頰(咸上六艮六五/以上兊逸象二)
　　　(凡八卦之逸象共三十荀爽九家易有之皆附/前各章之末項氏曰逸象多取於繇辭沙隨程)
　　　(氏曰查籥云若不通/倫類雖多添亦不盡)
　
　
　
　
　
　
　
　
　
　
　
　
　
　易纂言卷十
欽定四庫全書
　易纂言卷十一
　　　　　　　　　　　　　元　吳澄　撰
　　序卦傳(羲皇六十四卦之序始乾終坤蓋竒畫耦/畫之上每加一竒一耦二而四四而八八)
　　(而十六十六而三十二以極於六十四乃其生卦/自然之序非人所安排也後之易各因羲皇之卦)
　　(而其序不同如連山之首艮歸藏之首坤不復可/知其六十四卦之序何如矣始乾坤終既濟未濟)
　　(者周易六十四卦之序也蓋文王既立卦名之後/而次其先後之序如此皆以施用於人事者起義)
　　(而夫子為之傳以發明其卦序之意或者乃疑其/非夫子之作張子曰序卦不可謂非聖人之藴其)
　　(間雖无極至精義大槩皆有意思今欲安置一物/猶求審處況聖人之於易必湏布遍精密如是大)
　　(匠豈以一/斧可知哉)
有天地然後萬物生焉(此言乾坤所以為上經之/首也天地謂乾坤二卦)盈天
地之間者唯萬物故受之以屯屯者盈也屯者物之始
生也(此言屯所以次乾坤也盈者窒塞填滿之意也始/生艱難未能暢達如人欲吐未吐欲㵼未㵼窒塞)
(填滿於中程子曰天地生萬物萬物之始生/鬱結未通盈塞於天地之間故繼乾坤之後)物生必蒙
故受之以蒙蒙者蒙也物之穉也(此言蒙所以次屯也/程子曰屯物之始生)
(穉小/蒙昩)物穉不可不養也故受之以需需者飲食之道也
(此言需所以次蒙也程子曰物之幼穉必待養而成養/物之需者飲食也飲食所以潤益於物雲上於天有蒸)
(潤之象故需/為飲食之道)飲食必有訟故受之以訟(此言訟所以次/需也程子曰人)
(之所需者飲食既有/所需爭訟所由起)訟必有衆起故受之以師師者衆
也(此言師所以次訟也程/子曰師之興猶有爭也)衆必有所比故受之以比比
者比也(此言比所以次師也程子曰比親/輔也既有衆必相親輔然後能安)比必有所畜
故受之以小畜(此言小畜所以次比也程/子曰物相比輔則為聚畜)物畜然後有
禮故受之以履履者禮也(此言履所以次小畜也程子/曰物之聚則有大小之别髙)
(下之等美惡之分是物畜/然後有禮禮人之所履也)履而泰然後安故受之以泰
泰者通也(此言泰所以次履也程子曰/履得其所則舒泰泰則安矣)物不可以終通
故受之以否(此言否所以次泰也程子曰通泰/之極則必否隔絶不相交通否也)物不可
以終否故受之以同人(此言同人所以次否也程子曰/天地不交則為否上下相通則)
(為同人世之否與/人同力乃能濟)與人同者物必歸焉故受之以大有
(此言大有所以次同人也程子曰與人/同者物之所歸物之所歸為大有之義)有大者不可以
盈故受之以謙(此言謙所以次大有也程子曰有/既大不可至於盈滿必在謙損)有大
而能謙必豫故受之以豫(此言豫所以次謙也程子曰/有既大而能謙則有豫樂豫)
(者安和恱樂之義承/二卦之義而為次也)豫必有隨故受之以隨(此言隨所/以次豫也)
(程子曰豫恱之/道物之所隨)以喜隨人者必有事故受之以蠱蠱者
事也(此言蠱所以次隨也程子曰喜恱以隨於人者必/有事也无事則何喜何隨承二卦之義以為次蠱)
(非訓事蠱/乃有事也)有事而後可大故受之以臨臨者大也(此言/臨所)
(以次蠱也程子曰韓康伯云可大之業由事而生二陽/方長而盛大為臨澄謂因蠱之有事而後有臨之盛大)
(也/)物大然後可觀故受之以觀(此言觀所以次臨也物/之小者在下視之而不)
(見必大而後可以觀也以臨卦二陽之大反易/其體則大者在上矣故為在下四隂之所觀)可觀而
後有所合故受之以噬嗑嗑者合也(此言噬嗑所以次/觀也程子曰既有)
(所觀然後有/來合之者)物不可以苟合而已故受之以賁賁者飾
也(此言賁所以次噬嗑也不執贄則不可以成賔主之/合不受幣則不可以成男女之合程子曰物之合必)
(有文/飾也)致飾然後亨則盡矣故受之以剥剥者剥也(此言/剥所)
(以次賁也致其文飾而百嘉聚㑹則華美之極/至矣盡矣程子曰極則必反故賁終則剥也)物不可
以終盡剥窮上反下故受之以復(此言復所以次剥也/程子曰物无剥盡之)
(理故剥極則復陽剥極於上/而復生於下窮上而反下也)復則不妄矣故受之以无
妄(此言无妄所以次復也程子曰復者反/於道也既復於道則合正理而无妄)有无妄然後
可畜故受之以大畜(此言大畜所以次无妄也程子/曰无妄則為有實故可畜聚)物
畜然後可養故受之以頤頤者養也(此言頤所以次大/畜也程子曰物既)
(畜聚則必有以養无養則不能存息項氏曰需當物生/之初如兒之湏乳苖之須溉故曰飲食之道頤當畜聚)
(之極萬物交致/其養故曰養也)不養則不可動故受之以大過(此言大/過所以)
(次頤也程子曰凡物養而後/能成成則能動動則有過)物不可以終過故受之以
坎坎者陷也(此言坎所以次大過也/程子曰過極則必陷)陷必有所麗故受
之以離離者麗也(此言離所以次坎也程子曰陷/於險難之中則必有所附麗)
　　　(傳九之一章凡四百九字故受之以履下舊本/无履者禮也四字韓註有之今案王弼略例引)
　　　(此四字蓋是後人誤以正文書作註字否備鄙/切觀平聲註填音田上於時掌切之别彼列切)
　　　(豫樂音洛方長知/兩切坎難乃旦反)
有天地然後有萬物有萬物然後有男女有男女然後
有夫婦有夫婦然後有父子有父子然後有君臣有君
臣然後有上下有上下然後禮義有所錯(此言咸所以/為下經之首)
(也夫婦謂咸卦先言天地萬物男女者有夫婦之所由/也後言父子君臣上下者有夫婦之所致也有夫婦則)
(其所生為父子由家而國雖非父子而君尊臣卑之分/如父子也由國而天下雖非君臣而上貴下賤之分如)
(君臣也禮義所以分别尊卑貴賤之等錯猶置也乾坤/咸不出卦名者以其為上下篇之首卦特别異之程子)
(曰天地萬物之本夫婦人倫之始/所以上經首乾坤下經首咸恒也)夫婦之道不可以不
久也故受之以恒恒者久也(此言恒所以次咸也程子/曰咸夫婦之道夫婦終身)
(不變/者)物不可以久居其所故受之以遯遯者退也(此言/遯所)
(以次恒也程子/曰久則有去)物不可以終遯故受之以大壯(此言大/壮所以)
(次遯也程子曰遯為違去之義壯為進盛之義遯者隂/長而陽遯大壯陽之壯盛也衰則必盛消息相須故既)
(遯則/必壯)物不可以終壯故受之以晉晉者進也(此言晋所/以次大壮)
(也程子曰物无壯而止/之理既盛壯則必進)進必有所傷故受之以明夷夷
者傷也(此言明夷所以次晋也程/子曰進而不己必有所傷)傷於外者必反其家
故受之以家人(此言家人所以次明夷也程/子曰傷困於外則必反於内)家道窮必
乖故受之以睽睽者乖也(此言暌所以次家人也程/子曰家道窮則暌乖離散)乖
必有難故受之以蹇蹇者難也(此言蹇所以次睽也程/子曰暌乖之時必有蹇)
(難/)物不可以終難故受之以解解者緩也(此言解所以/次蹇也程子)
(曰難極則必/散解者散也)緩必有所失故受之以損(此言損所以次/解也程子曰緩)
(縱則必有所/失失則損)損而不已必益故受之以益(此言益所以/次損也程子)
(曰盛衰損益如/循環損極必益)益而不已必決故受之以夬夬者決也
(此言夬所以次益也程子曰/理无常益益之極必潰矣)決必有遇故受之以姤姤
者遇也(此言姤所以次夬也程子曰夬判也/物之決判則有遇合不合則何遇)物相遇而
後聚故受之以萃萃者聚也(此言萃所以次姤也程子/曰物相會遇必成羣聚)
聚而上者謂之升故受之以升(此言升所以次萃也程/子曰物之積聚而益髙)
(大聚而上/也故為升)升而不己必困故受之以困(此言困所以次/升也程子曰升)
(者自下而上自下升上/以力進也不己必困矣)困乎上者必反下故受之以井
(此言井所以次困也程子曰上升不己也/而困則必反於下物之在下者莫如井)井道不可不革
故受之以革(此言革所以次井也程子曰井之為物存/之則穢敗易之則清潔不可不革者也)
革物者莫若鼎故受之以鼎(此言鼎所以次革也程子/曰鼎之為用變腥而為熟)
(易堅而為柔水火不可同處也能使/相合為用而不相害是能革物也)主器者莫若長子
故受之以震震者動也(此言震所以次鼎也程子曰鼎/者器也震為長男傳國家繼位)
(號者也故為主器/之主而繼鼎之後)物不可以終動止之故受之以艮艮
者止也(此言艮所以次震也程子曰動静相理/因静則有動動則有静物无常動之)物不可以
終止故受之以漸漸者進也(此言漸所以次艮也程子/曰進以序為漸今人以緩)
(進為漸進止必有進止之/所生亦進也所反亦進也)進必有所歸故受之以歸妹
(此言歸妹所以次漸也程子曰進必有所至故漸有歸/義項氏曰晉之義進而明也明之極必至於无進故有)
(所傷漸之義不急於進其/進以漸故得其所歸也)得其所歸者必大故受之以
豐豐者大也(此言豐所以次歸妹也程子曰物所歸聚/必成其大澄謂臨之大以其所臨之二陽)
(為大豐之大以其/卦名為盛大之義)窮大者必失其居故受之以旅(此言/旅所)
(以次豐也程子曰豐盛至/於窮極則必失其所安)旅而无所容故受之以巽巽
者入也(此言巽所以次旅也程子曰羈旅親寡非巽順/何所取容苟能巽順雖旅困之中何往而不能)
(入/)入而後說之故受之以兊兊者說也(此言兊所以次/巽也程子曰物)
(相入則/相說)說而後散之故受之以涣涣者離也(此言涣所/以次兊也)
(程子曰人之氣憂/則結聚說則舒散)物不可以終離故受之以節(此言節/所以次)
(涣也程子曰物既/離散則當節止之)節而信之故受之以中孚(此言中孚/所以次節)
(也程子曰節者為之制節使不得過越也信而/後能行上能信守之下則信從之節而信之也)有其信
者必行之故受之以小過(此言小過所以次中孚也項/氏曰有其信猶書所謂有其)
(善言以此自負而居有之也自恃其信者其行必果而/過於中程子曰信則必行行則過也澄謂過者行動而)
(踰越之也故大過云動小過云行凡行動未至其所為/未及既至其所為至既至而又動又行則為踰越其所)
(至之地/而過也)有過物者必濟故受之以既濟(此言既濟所以/次小過也人卑)
(才智踰越於人為過程子曰能過於物必可以濟項氏/曰大過則踰越常理故必至於陷小過則或可濟事故)
(有濟而/无䧟也)物不可窮也故受之以未濟終焉(此言未濟所/以次既濟而)
(為六十四卦之終也程子曰既濟矣物之窮也物窮而/不變則无不己之理易者變易而不窮也既濟之後受)
(以未濟則/未窮也)
　　　(傳九之二章凡五百二字錯七路切難乃旦切/解音蟹而上時掌切長子知兩切說音曰註之)
　　　(分扶問切分别别異竝彼列切隂長知両切吕/氏大圭曰序卦之意有以相因為序如屯蒙需)
　　　(訟是也有以相反為序如泰否同人/是也天地間不出相反相因而已)
　
　
　
　
　
　
　
　
　
　
　
　
　
　易纂言卷十一
欽定四庫全書
　易纂言卷十二
　　　　　　　　　　　　元　吳澄　撰
　　雜卦傳(雜者錯糅其次不依文王卦序也序卦上/經三十卦下經三十四卦以反對而觀則)
　　(上經十八卦下經十八卦也此篇仍其反對之偶/而不仍其先後之序故曰雜其義則以明六十四)
　　(卦所主/之爻也)
乾剛坤柔比樂師憂臨觀之義或與或求(六十四卦乾/坤為純剛純)
(柔之卦剛柔之畫自初起至上而極然後見乾為純剛上/坤為純柔故乾主上九坤主上六乾坤六陽六隂之卦)
(為主夬剥五陽五隂之卦五為主大壯觀四陽四隂之/卦四為主泰否三陽三隂之卦三為主臨遯二陽二隂)
(之卦二為主復姤一陽一隂之卦初為主此十二卦主/爻與術家世爻同比九五居上為顯比之主故樂師九)
(二居下為行師之主故憂與者上與下求者下求上臨/九二二陽浸長在上之隂不敢以勢臨之而與之以俟)
(其上進觀六四四隂已盛然不進逼犯陽而統率三/隂居下以求觀九五之中正此一節六卦四句一韻)屯
見而不失其居蒙雜而著震起也艮止也損益盛衰之
始也(屯蒙皆二陽之卦屯九五見於上卦二隂之中而/為主其下一陽則動於坎險之内而固守故曰不)
(失其居蒙九二雜於下卦二隂之中而為主其上一陽/則止於坎險之外而光明故曰著坎陽陷於隂中一也)
(見者陽在上卦之天而位顯雜者陽在下卦之地而位/幽也震九四起而在上卦之下艮上九止而在上卦之)
(上損自泰變泰三往上損其下也泰變而損為衰之始/益自否變否四來初益其下也否變而益為盛之始或)
(以損之後必益為盛之始益之後必損/為衰之始非也此一節六卦五句二韻)大畜時也无妄
災也萃聚而升不來也謙輕而豫怠也(大畜以大壯之/四往上為主二)
(隂尊而上之得其時也无妄以遯之三來初為主九不/處三而三受失中之災也萃以觀之四往上為主而同)
(類之三隂聚於下升以臨之三來初為主而同類之三/隂升於上升上為往降下為來不來謂升而不降也謙)
(一陽居下卦之上為謙卑之主而不尊大故自小而輕/豫一陽居上卦之下為豫樂之主而志滿足故自肆而)
(怠此一節六/卦四句一韻)噬嗑食也賁无色也兊見而巽伏也隨无
故也蠱則飭也(食者物在口中必噬而合之无色者質/而不文必賁而飭之否上下不交不能)
(噬囓而食也噬嗑以否初往五而為主否五遂得來初/成頤口之象而可噬嗑以食泰上下皆純卦無間雜)
(之色成文也賁以泰上来二文剛而為主泰二遂得往/上文柔而賁其无色之質兊上六一隂說而見於二陽)
(之上巽六四一隂入而伏於二陽之下隨初九為主聽/二隂自隨而无所作為蠱初六為生承乾父體壊而有)
(所整治无故者无所事也飭者韻/有所事也此一節六卦五句一)剥爛也復反也晉晝也
明夷誅也井通而困相遇也(剥六五消陽将盡僅存一/陽陽剛壊爛之極也復初)
(九當純坤之後一陽生於下陽剛來反之初也晉六五/離日當天晝也明夷六二離日入地明者夷傷也誅即)
(夷傷之義升九五自初升五坎水上通而将出井口困/九二自上降二與二隂相遇而揜其前後此一節六卦)
(五句/二韻)咸速也恒久也渙離也節止也解緩也蹇難也(咸/九)
(三不上感正應而下感近比欲速感也恒初六以柔巽/處卑下妻道之可久者也渙九二坎水在巽風之下為)
(風所離散節九五坎水在兊澤之上為澤所節止解九/二坎陷在内震則出險而動於外内險已解緩也蹇九)
(五坎險在外艮則見險而止於内外/險方艱難也此一節六卦六句二韻)睽外也家人内也
否泰反其類也大壯則止遯則退也(睽六五在外為主/家人六二在内為)
(主否三四相易為漸泰三四相易為歸妹漸四復反於/三就其同類之隂則為否歸妹四復反於三就其同類)
(之陽則為泰故曰反其類也大壯四陽進而消隂遯二/隂進而消陽慮後陽之恃其壮故不欲九四之進而欲)
(其止慮前陽之不及遯故不欲六二之進而欲其退也/聖人於五陽之夬亦不欲陽之輕進於一隂之姤亦惟)
(欲隂之不往蓋同此意也/此一節六卦五句一韻)大有衆也同人親也革去故
也鼎取新也小過過也中孚信也(大有六五以一隂有/五陽所有衆也同人)
(六二以中正同中正其情親也革六二離火在内而兊/澤燥涸蓋尾閭焦釡之火去其澤水之故者也鼎六五)
(離火在上而巽木生之蓋燧改薪傳之火取其木火之/新者也小過九四主也而為六五所過蓋隂盛能過陽)
(衰不及也中孚六四主也而為九五所信蓋陽/實能感隂虚能應也此一節六卦六句一韻)豐多故
也親寡旅也離上而坎下也小畜寡也履不處也(篇内/三故)
(字三義隨无故事故之故也革去故新故之故也豐多/故親故之故也豐六二在内為主於明盛之中外與四)
(相易而情相得初亦往尚三亦來孚故舊之多也旅六/五在外為主於羈窮之中内與三相易而情不相親相)
(親者寡也蓋豐盛則故舊合旅窮則親戚離人情然也/離六五為主火炎而上故上征而折上九之首坎九五)
(為主水潤而下故下比而納六四之約小畜一隂畜藏/於五陽之間所畜者甚寡少也履六三履行於二陽之)
(上所履者剛又不得正位非其所安故行/去而不留處也此一節六卦五句一韻)需不進也訟
不親也大過顛也頤養正也既濟定也未濟男之窮也
歸妹女之終也漸女歸待男行也姤遇也柔遇剛也夬
決也剛決柔也君子道長小人道憂也(需九五為主而/下三陽需待於)
(内不上進乎五也訟九二為主而上三陽違行於外不/下親乎二也萃聚升不來需不進訟不親皆言三隂三)
(陽之於卦主為同類而不相與也大過上六為主而下/應九三猶首之向下而顛也頤上九為主而下養五四)
(以上之養下為正也既濟六二主也以隂居隂得其定/位而上下五爻亦皆得其定位故曰定也未濟九二主)
(也以陽居隂失其正位而同類二陽亦皆失其正位故/曰男之窮也三隂亦不得正位不足言也歸妹六三為)
(女君之娣而歸於男家女之少者既歸則歸女之事終/也漸九三得男位之正而将往迎女六四之女待其親)
(迎而後行也姤初六一隂始生於下而遇九二之剛有/浸長消陽之勢夬九五五陽將極於上而夬去上六之)
(隂陽剛君子之道息而將極故曰長隂柔小人之/道消而将盡故曰憂也此一節十卦十四句五韻)
　　　(先生著是書幾四十年其間藳成改易者凡數/四壬戌秋書成然未嘗以示人明年春觀生固)
　　　(請鋟諸梓以惠學者先生幸慨然許之猶慮傳/冩之或差乃命抄冩而自督視因正其未安明)
　　　(其句讀而益加詳密寫未及半適特㫖遣使召/入翰林度不可辭不數日上道觀生隨侍至郡)
　　　(城集同志分帙畢寫將及九江㸃校纔竟若卦/圖象例陸續刋行因書之成遂誌年月于右方)
　　　(云然嘗聞諸先生曰吾於易書用功至久下語/尤精其象例皆自得于心亦庶乎文王周公繋)
　　　(辭之意又曰吾於書有功於世視易為猶小吾/於易有功於世為甚大則讀是書者其可不知)
　　　(先生用意深切/而泛視之哉)
　　　(至治癸亥五月/五日觀生謹誌)
　
　
　
　
　
　
　
　
　
　
　
　易纂言卷十二
