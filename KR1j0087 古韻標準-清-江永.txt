#+TITLE: 古韻標準-清-江永
#+DATE: 2018-05-12 10:15:25
#+SOURCE: github.com/kanripo/KR1j0087 master bfd287e7                
欽定四庫全書　　　　經部十
　古韻標準　　　　　　小學類三(韻書之屬)
提要

　　　　臣等謹案古韻標準四卷

國朝江永撰永有周禮疑義舉要已著録自昔

　　　　論古音者不一家惟宋吳棫明楊慎陳第

國朝顧炎武柴紹炳毛竒齡之書最行于世其

　　　　學各有所得而或失於以今韻部分求古韻
　　　　或失於以漢魏以下隋陳以前隨時遞變之
　　　　音均謂之古韻故拘者至格閡而不通泛者
　　　　至叢脞而無緒永是書惟以詩三百篇為主
　　　　謂之詩韻而以周秦以下音之近古者附之
　　　　謂之補韻視諸家界限較明其韻分平上去
　　　　聲各十三部入聲八部每部之首先列韻目
　　　　其一韻岐分兩部者曰分某韻韻本不通而
　　　　有字當入此部者曰别收某韻四聲異者曰
　　　　别收某聲某韻較諸家體例亦最善每字下
　　　　各為之註而每部末又為之總論書首復冠
　　　　以例言及詩韻舉例一卷大㫖于明取陳第
　　　　于

國朝取顧炎武而復補正其訛缺吳棫楊慎毛

　　　　竒齡之書間有駁詰柴紹炳以下則自鄶無
　　　　譏焉古韻之有條理者當以是編為最未可
　　　　以晚出而輕之也乾隆四十六年十月恭校
　　　　上
　　　　　　　　　　總纂官臣紀昀臣陸錫熊臣孫士毅
　　　　　　　　　　總校官臣陸費墀
古韻標準例言
人靈萬物情動聲宣聲成文謂之音錯綜縱横四七經
緯由是侈弇異呼鴻殺異等清濁異位開發収閉異類
㗋牙齒舌脣輾轉多變悉具衆音音之諧謂之韻前聖
作書江从工河从可霜从相䨮从彗即韻之萌芽古人
命物日者實月者缺水者準(準古音之水切)火者毁(火古音虎洧切)亦
韻之寄寓屬而為辭詩歌箴銘宫商相調里諺童謠矢
口成韻古豈有韻書哉韻即其時之方音是以婦孺猶
能知之協之也時有古今地有南北音不能無流變音
既變矣文人學士騁才任意又从而汨之古音于是益
淆訛如棼絲之不可理三百篇者古音之叢亦百世用
韻之準稽其入韻之字凡千九百有竒同今音者十七
異今音者十三試用治絲之法分析其緒比合其類綜
以部居緯以今韻古音犂然其間不無方語差池臨文
假借按之部分間有出入之篇章然亦可指數矣以詩
為主經傳騷子為證詩未用而古今韻異者采它書附
益之標準既定由是可考古人韻語别其同異又可考
屈宋辭賦漢魏六朝唐宋諸家有韻之文審其流變斷
其是非視夫泛濫羣言茫無折衷槩以後世淆訛之韻
為古韻者不有間乎余既為四聲切韻表細區今韻歸
之字母音等復與同志戴震東原商定古韻標準四卷
詩韻舉例一卷於韻學不無小補焉
唐人釋經不具古音且云古人韻緩不煩改字宋吳棫
才老始作韻補蒐羣書之韻異乎今音者别之為古音
明楊慎用修又増益之為轉注古音言韻學者謂二家
為古韻權輿而韻補尤毛詩功臣余謂凡著述有三難
淹博難識斷難精審難二家淹博有之識斷精審則未
也三百篇後古音亦漸尨矣屈宋辭賦往往有齟齬之
韻漢雖近古時有古音而踳駮舛謬者亦不少其故有
數端一則方音有流變一則臨文不細檢一則讀古不
審沿古而反致誤一則韻學不精雜用流於野鄙一則
恃才負氣以為不妨自我作古夫音有流變時為之韻
之舛錯則才人為之也魏晉而後古韻益微降及唐宋
日習今韻而又間為古韻如習漢音者強效鄉音其似
者如叔敖之貌其劣者若東施之顰此何足為典據而
二家惟事徵引殊少決擇古韻亦茫無界畔似諸韻皆
可混通此識斷之難言也古有韻之文亦未易讀稍不
精細或韻在上而求諸下韻在下而求諸上韻在彼而
誤叶此或本分而合之本合而分之或間句散文而以
為韻或是韻而反不韻甚則讀破句據誤本雜鄉音其
誤不在古人而在我二家往往不免此精審之難言也
余為是書淹博逺遜吳楊亦安敢言識斷精審有疎繆
處伏俟方家指摘焉
萬厯間閩三山陳第季立著毛詩古音攷又有屈宋古
音義其最有功於詩者謂古無叶音詩之韻即是當時
本音此説始於焦竑弱侯陳氏闡明之焦氏為之作序
其書列五百字以詩為本證他書為旁證五百字中有
不必攷者亦有當攷而漏落者盖陳氏但長於言古音
若今韻之所以分喉牙齒舌脣之所以異字母清濁之所
以辨槩乎未究心焉故其書皆用直音直音之謬不可
勝數以此知音學須覽其全一處有闕則全體有病今
書本證旁證之法本之其説之善者多采錄若其舛誤
處間摘一二不能盡舉正也
近世音學數家毛先舒稚黄毛竒齡大可柴紹炳虎臣
各有論著而崑山顧炎武寧人為特出余最服其言曰
孔子傳易亦不能改方音又曰韓文公篤於好古而不
知古音非具特識能為是言乎有此特識權度在胸乃
能上下古今考其同異訂其是非否則彼以為韻則韻
之何異侏儒觀優乎細攷音學五書亦多滲漏盖過信
古人韻緩不煩改字之説於天田等字皆無音古音表
分十部離合處尚有未精其分配入聲多未當此亦攷
古之功多審音之功淺每與東原嘆惜之今分平上去
三聲皆十三部入聲八部實欲彌縫顧氏之書顧氏嘗
言五十年後當有知我者(見李榕村集)盖同時若毛氏竒齡
輩自負該博未肯許可余學謭陋匪云能知顧氏然已
傾倒其書而不肯苟同是乃所以為知更俟後世子雲
論定之毛氏著古今通韻其病即在通字古韻自有疆
界當通其所可通毋強通其所不可通若苐據漢魏以
後樂府詩歌何不反而求之三百篇某韻與某韻果通
乎有數字通矣豈盡一韻皆通乎偶一借韻矣豈他詩
亦常通用乎今書三聲分十三部入聲分八部疆界甚
嚴間有越畔必求其故正所以遏其通也
古韻既無書不得不借今韻離合以求古音今韻有隋
唐相傳二百六部之韻有宋末平水劉淵合併一百七
部之韻今世詞家習於併韻談韻學者亦粗舉併韻甚
且誤以劉韻為沈約韻夫音韻精微所差在毫釐間即
此二百六部者吾尚欲條分縷析以别音呼等第以尋
支派脈絡况又以併韻混而一之宜乎不得要領而迷眩
於真文元寒刪先之通轉質物月曷黠屑之通轉也
顧氏書悉用唐韻最為有見今本之每部首先列韻目
一韻岐分兩部者曰分某韻韻本不通而有字當入此
部者曰别収某韻四聲異者曰别収某聲某韻顧氏分
十部今何以平上去皆十三部也第四部為真文魂一
類第五部為元寒僊一類顧氏合為一也第六部為蕭
肴豪分出一支不與尤侯通第十一部為尤侯一類當
分蕭肴豪之一支不與第六部通而顧氏亦合為一也
第十二十三自侵至凡九韻當分兩部而顧氏又合為
一也其説詳於各部總論
四聲雖起江左按之實有其聲不容増減此後人補前
人未備之一端平自韻平上去入自韻上去入者恒也
亦有一章兩聲或三四聲者隨其聲諷誦咏歌亦有諧
適不必皆出一聲如後人詩餘歌曲正以雜用四聲為
節奏詩韻何獨不然前人讀韻太拘必強紐為一聲遇
字音之不可變者以強紐失其本音顧氏始去此病各
以本聲讀之不獨詩當然凡古人有韻之文皆如此讀
可省無數糾紛而字亦得守其本音善之尤者也然是
説也陳氏實啟之陳氏於不宜有怒句引顔氏怒有上
去二音之説駁之曰四聲之説起于後世古人之詩取
其可歌可詠豈屑屑毫釐若經生為耶且上去二音亦
輕重之間耳又於綢繆束芻三星在隅註云芻音鄒隅
音魚矦切或問二平而接以去聲可乎曰中原音韻聲
多此類音節未嘗不和暢也是陳氏知四聲可不拘矣
他處又仍泥一聲何不能固守其説耶四聲通韻今皆
具於舉例其有今讀平而古讀上如予字今讀去而古
讀平如慶字可平可去如信令行聽等字者不在此例
唐人叶韻之叶字亦本無病病在不言叶音是本音使
後人疑詩中又自有叶音耳叶韻六朝人謂之協句顔
師古注漢書謂之合韻叶即協也合也猶俗語言押韻
故叶字本無病自陳氏有古無叶音之説顧氏從之又
或以古音有異須别轉一音者為叶音今亦不必如此
分别凡引詩某句韻某字悉以韻字代之
毗陵邵長蘅子湘曰吳才老作韻補古韻始有成書朱
子釋詩註騷盡從其説又引沙隨程可久之言曰吳説
雖多其例不過四聲互用切響同用二條如通其説則
古書雖不盡見可以例推盖才老韻補為朱子所推服
如此今四子經書訓詁悉宗朱子朱子宗之吾從而詆
排之傎也論非不正然古人著書草創者未必盡精韻
補豈遂為不刋之典叶韻者詩中之末事朱子取韻補
釋詩所以便學者誦讀意不在辨古音故桃之夭夭灼
灼其華之子于歸宜其室家晝爾于茅宵爾索綯其桐
其椅其實離離豈弟君子莫不令儀此類今音可讀即
不復加叶音今書意在辨古音此類勢不得復仍舊貫
凡吳氏之叶音集傳從之而不安者亦不得不行改正
書之體宜爾且朱子於經書既得其大者古韻一事不
暇辨析毫釐亦何損於朱子篤信先儒固不在此區區
也
顧氏詩本音改正舊叶之誤頗多亦有求之太過反生
葛藤如一章平上去入各用韻或㒳部相近之音各用
韻率謂通為一韻恐非古人之意小戎二章以合軜邑
叶驂以念字叶合軜邑尤失之甚者今隨韻辨正亦不
能盡辨也
經傳楚辭子史百家可證詩韻者引之亦不必多引取
證明而已凡旁證取其近古者魏晉以後間引一二欲
考其詳自有顧氏專書音變源流及詩外之字亦多採
顧説
桐城方以智宻之曰古音之亡於沈韻猶古文之亡於
秦篆然沈韻之功亦猶秦篆之功自秦篆行而古文亡
然使無李斯畫一則漢晉而下各以意造書其紛亂何
可勝道自沈韻行而古音亡然使無沈韻畫一則唐至
今皆如漢晉之以方言讀其紛亂又何可勝道此言實
為確論方氏雖誤以今行之韻為沈韻然則韻之合併
亦因唐宋之同用幸而二百六部之韻書猶存考古者
猶可沿流而􁄕源使無其書人自為韻則真侵寒咸亦
且可合不但如周徳清宋景濂等之併江陽與庚青蒸
而已一東且將闌入朋彭兄榮等字不止風馮弓雄而
已甚則依吳楊二家之書雜採漢晉唐宋舛謬鄙俚之
韻而命之曰此古韻也其紛亂曷有極乎韻書流傳至
今者雖非原本其大致自是周顒沈約陸法言之舊分
部列字雖不能盡合於古亦因其時音已流變勢不能
泥古違今其間字似同而音實異部既别則等亦殊皆
雜合五方之音剖析毫釐審定音切細尋脈絡曲有條
理其源自先儒經傳子史音切諸書來六朝人之音學
非後人所能及同文之功擬之秦篆當矣今為三百篇
攷古韻亦但以今韻合之著其異同斯可矣必曰某字
後人誤入某韻混入某韻此顧氏之過論余則不敢今
韻之有條理處别有四聲切韻表音學辨微二書明之
顧氏曰三百五篇古人之音書魏晉以下去古日逺辭
賦日繁而後名之曰韻至宋周顒梁沈約而四聲之譜
作然自秦漢之文其音已漸戾於古至宋益甚而休文
作譜乃不能上據雅南旁摭騷子以成不刋之典而僅
按班張以下諸人之賦曹劉以下諸人之詩所用之音
撰為定本於是今音行而古音亡為音學之一變按顧
氏所以責休文者似矣愚謂不然當時四聲之説新立
聲病之論甚嚴又反切之學盛行於南北而等韻字母
亦漸傳自西域演於緇流休文盖因李登吕靜之聲類
周顒之四聲切韻而譜之觀其與王筠論郊居賦霓字
之讀首須嚴於辨聲若夫東冬鍾支脂之别之為三寒
桓刪山蕭宵肴豪析之為四江次冬鍾不隨陽唐侯間
尤幽不厠愚模此類盖因當時通行之音審其粗細以
别部居若一部之中同韻異等如公宫同母異呼如饑
龜同音異字如岐竒皆别其音切不令淆混由當時反
切等韻之理大明故能條分縷析然則四聲乃嚴於審
音之書亦為避八病之用不止為詩家分韻而已如欲
分韻則當時未有近體取韻本寛一聲分十數部足矣
奚必二百六部若此其嚴宻哉
欽定四庫全書
　古韻標準卷首
　　　　　　　　　　　　　婺源江永撰
　詩韻舉例(韻本無例詩用韻變動不居衆體不同則例生焉不明體例將有誤讀韻者故先舉)
(此以發其凡自是而古韻可求其非韻者亦不致強叶誤讀矣)

連句韻
　連兩句如關關雎鳩在河之洲○連三句如言告言
　歸薄汚我私薄澣我衣○連四句如維葉莫莫至服
　之無斁○連五句如揆之以日至爰伐琴瑟○連六
　句如北流括括至庶士有朅○連七句如老使我怨
　至不思其反○連八句如氓之蚩蚩至子無良媒○
　連九句如匪居匪康至爰方啟行○連十句如濟濟
　蹌蹌至孝孫有慶○連十一句黄耉無疆至湯孫之
　將○連十二句秋而載嘗至魯邦是常(小戎首章連三句游環脅)
　(驅韻在上不在下七月五章連八句嗟我婦子非韻烈祖黄耉無疆與下連韻上文賚我思成至時靡有)
　(爭别是一韻此類今皆正之)
間句韻
　間一句如窈窕淑女君子好逑間二句如嗟我婦子
　曰為改嵗入此室處間多句而遥韻者别見後(有間句誤)
　(以為韻如赫如渥赭徂賚孝孫工祝致告無不克鞏克咸厥功建爾元子不敢迨遑之類今皆正之)
一章一韻
　如關雎首章(有後章仍用前章韻者如車攻七八章正月四五章靈臺三四章)
一章易韻
　如關雎二章(有屢易者如載芟良耜○易韻不可不審如斯干八章乃生男子不易韻而九)
　(章乃生女子則易韻詩體固不拘也如謂是一韻从舊讀瓦儀議罹皆叶地楊以非古音从顔氏説讀地如陀)
　(既未安而裼字亦不可強讀如唾以為閒句又非體惟陳氏轉韻之説得之但陳氏不知瓦字韻連下耳若鹿)
　(鳴首章大東二章易韻甚分明誤叶則平聲第一部第九部皆與第八部混而一之有乖古韻矣今正之)
　○已上體例之常不可枚舉以下體例之變詳舉以

證

隔韻
　兔罝一二三章(首句與第三句韻次句與第四句韻後放此)○行露三章
　(牙與家韻墉與訟韻舊叶誤)○殷其靁一二三章(靁與斯韻)○小星一
　二章○野有死麕首章○何彼襛矣首章○柏舟三
　章(石席韻舊失叶音)○燕燕一二三章○雄雉首章(飛懷韻)○
　谷風首章(風心韻舊失叶音)○載馳三章(㐀懷尤韻舊失叶音)○氓五
　章(婦寐遂知之韻亦平上去通韻)○黍離一二三章(離靡韻)○揚之水
　一二三章(水子韻)○葛藟一二三章(藟弟韻)○大叔于田
　首章(藪狃自為韻)○蘀兮一二章(蘀伯韻舊失叶音)○揚之水一
　二章(水弟韻)○南山二三四章(㒳蕩韻何何韻)○甫田一二章
　(田人韻舊失叶音)○碩鼠二三章(鼠女女韻)○蟋蟀一二三章(堂康)
　(荒韻)○采苓一二三章(言旃韻)○終南一二章(有止韻舊失叶音)
　○無衣一二三章(衣師韻)○下泉一二三章(泉嘆韻舊失叶韻)
　○東山首章(蠋宿韻)○二章(實室韻)○四章(飛歸韻)○狼跋
　首章○四牡二章○皇皇者華首章○常棣七章
　(合翕韻)○天保五章(弔質韻福食韻)○采薇一二三四章(薇歸韻何)
　(何韻)○出車二章(旐悄韻)○杕杜一二章(杜鹽韻)○魚麗一
　二三章○六月首章(棲騤韻)○二章(成征韻)○吉日二章
　(同从韻)○沔水二章(水隼韻舊失叶音)○白駒三章(駒侯游韻來期思韻)
　(駒音鉤來音釐舊叶誤此章分明是隔韻誤讀則駒侯皆失本音平聲第十一部之韻不分明而來别音)
　(云俱反游别音汪胡反他處亦無此音韻例之有關係如此)○節南山八章(惡懌韻舊)
　(失叶音)○十月之交四章(士宰史氏韻宰奬里切舊失叶音)○小宛五
　章(扈寡韻舊失叶音顧氏通一章為韻亦不必)○巧言六章(勇韻)○大東
　三章(泉嘆韻舊叶誤)○魚藻一二三章○菀栁一二章(栁蹈韻蹈)
　(从侯切不必讀作神)○白華四章七章○瓠葉二三四章○漸
　漸之石三章(蹢畢韻)○何草不黄四章○大明六章(天莘)
　(為韻)○七章(旅野女韻舊失叶音)○皇矣二章(屏平韻辟剔韻)○行葦二
　章(席酢韻御斚韻)○卷阿九章○桑柔四章(東字方音偶借)○五章
　(毖恤韻)○六章(風心韻)○七章(國力韻舊失叶音)○九章(林譖韻)○
　瞻卬五章(祥亡韻)○六章(罔亡韻)○召旻五章(富疚韻)○六
　章(竭竭韻)○雝(十六句皆隔韻)○酌(師熈韻)○泮水一二三章(水止)
　韻○閟宫三章(解帝韻)
三句隔韻
　葛覃首章(兮萋飛喈韻谷木韻)○采芭首章(芭畝止試韻田千韻田千舊失叶音)
　(二章同)○二章(芭止韻田千韻鄉央韻)○三章(隼止止試韻天千韻隼息止切舊失)
　(叶音天千亦失叶音)○韓奕首章(甸命韻道考韻舊失叶音)
四聲通韻(説見例言○帝歌以熙韻喜起五子之歌首章以圖韻下予馬已有此體)
　關雎三章(芼樂去入為韻)○漢廣一二三章(廣泳永方平上去通韻)○
　鵲巢首章(居御平去為韻)○小星二章(昴裯猶平上為韻)○行露二
　章(家與角屋獄足平入為韻或亦可為間句)○野有死麕首章(包誘平上為韻)○
　日月首章(土處顧上去為韻)○擊鼓二章(仲宋忡平去為韻)○谷風
　四章(舟游求救平去為韻)○五章(慉讎售鞠覆育毒平去入通韻)○泉水三章
　(舝邁衛害去入為韻)○君子偕老二章(翟髢揥晳帝去入為韻)○三章(展袢)
　(顔媛平去為韻)○桑中首章(唐鄉姜上平去為韻)○定之方中二章(虚楚)
　(平上為韻)○蝃蝀三章(人姻信命平去為韻)○干旄首章(紕四畀平去為韻)
　淇奥一二章(僩咺諼平上為韻)○考槃首章(澗寛言諼平去為韻)○氓
　三章(葚耽平上為韻)○四章(隕貧平上為韻)○六章(怨岸泮宴晏旦反上去為韻)
　黍離一二三章(離靡平上為韻)○揚之水三章(蒲許平上為韻)○中
　谷有蓷(脩歗淑平去通韻)○兔爰二章(罦造憂覺平上去通韻)○緇衣
　一二三章(館粲上去為韻)○叔于田二章(狩酒好上去為韻)○大叔
　于田三章(慢罕上去為韻)○清人三章(軸陶抽好平上入通韻)○遵大
　路首章(袪故平去為韻)○丰首章(丰巷送平去為韻)○風雨三章(晦已)
　(喜上去為韻)○子衿二章(佩思來平去為韻)○野有蔓草首章(漙婉)
　(願平上去通韻)○溱洧首章(渙蕳平去為韻)○著首章(著素華平去為韻)○
　甫田三章(孌丱見弁上去為韻)○猗嗟三章(孌婉選貫反亂上去為韻)○碩
　鼠首章(鼠黍女顧土所上去為韻)○蟋蟀首章(莫除居瞿平去為韻)○揚之
　水二章(皓繡鵠憂平上去通韻)○三章(鄰命人平去為韻)○綢繆二章
　(芻隅逅平去為韻)○杕杜二章(菁睘姓平去為韻)○羔裘首章(袪居故平)
　(去為韻)○葛生四章(夜居平去為韻)○駟驖首章(阜手狩上去為韻)○
　小戎首章(續轂馵玉屋曲去入為韻此章韻本分明首三句収輈驅為一韻下則五入一去為)
　(一韻載馳首章驅字袪尤反則此處亦當音邱舊誤以驅字連下為韻驅續轂馵皆有去入二叶音未安)
　(顧氏亦誤以驅字連下又轉續玉屋曲皆為平聲尤誤盖顧氏不知十虡韻有一支通十八尤十九候而)
　(候韻字皆轉从模於是不得驅字之音又不知入聲别有轉紐意屋即為烏之入聲於是悉轉續玉屋曲)
　(為平以叶驅此顧氏之蔽)○三章(羣錞苑平上為韻)○宛丘三章(缶道翿上去為)
　(韻)○墓門二章(顧予上去為韻)○月出三章(照燎紹懆上去為韻)○羔
　裘三章(膏曜悼平去為韻)○匪風二章(飄嘌弔平去為韻)○蜉蝣三
　章(閲雪説去入為韻)○候人首章(祋芾去入為韻)○七月首章(火衣平上)
　(為韻發烈褐嵗去入為韻)○二章(火衣同上)○䲭鴞首章(子室上入為韻勤閔平上)
　(為韻)○東山三章(垤室窒至去入為韻)○鹿鳴二章(蒿昭恌傚敖平去為韻)
　四牡五章(駸諗平上為韻)○伐木三章(阪衍踐逺愆平上為韻湑酤鼓舞暇湑上)
　(去為韻)○采薇首章(家故平去為韻)○三章(疚來去入為韻)○出車首
　章(牧來載棘去入為韻)○二章(郊旐旄平上為韻)○杕杜四章(來疚至恤去入)
　(為韻)○魚麗六章(有時平上為韻)○南有嘉魚首章(罩樂去入為韻)○
　四章(來又去入為韻)○彤弓首章(藏貺饗平去為韻)○二章(載喜右上去為)
　(韻)○三章(櫜好醻平去為韻)○采芭首章(芭畆止試上去為韻)○三章
　(隼止試上去為韻)○四章(讎猶醜平上為韻)○車攻二章(好阜草狩上去為韻)
　○六章(駕猗馳破平去為韻)○斯干首章(苞茂好猶平上去通韻)○三章
　(除去芋平去為韻)○九章(瓦儀議罹平上為韻)○無羊二章(物具去入為韻)○
　節南山首章(巖瞻惔談斬監平上為韻)○五章(届闋去入為韻)○六章(定生)
　(寧成政姓平去為韻)○十章(誦訩邦平去為韻)○正月十章(輻載意去入為)
　(韻)○十月之交五章(時謀萊矣平上為韻)○六章(向藏王平去為韻)○
　八章(里痗上去為韻)○雨無正五章(出瘁去入為韻)○小旻首章(从用)
　(卭平去為韻)○二(哀違依底平上為韻)○小宛二章(克富又去入為韻)○小弁
　六章(先墐忍隕上去為韻)○七章(醻究平去為韻掎扡佗上去為韻)○巧言首
　章(威罪平上為韻)○何人斯五章(舍車盱平上為韻)○六章(易知祇平去為)
　(韻)○蓼莪三章(恤至去入為韻)○大東二章(來疚去入為韻)○四章
　(裘試平去為韻)○楚茨首章(祀侑上去為韻)○四章(熯愆平上為韻祀食上入為韻)
　○五章(僃戒位去入為韻戒入聲)○大田二章(穉火上去為韻)○裳裳者
　華四章(左宜平上為韻)○桑扈首章(扈羽胥祜平上為韻)頍弁二章
　(上怲臧平去為韻)○車舝二首(鷮教平去為韻)○五章(仰行平上為韻)○賓
　之初筵二章(鼓奏祖上入為韻能仇又時平去為韻)○三章(反幡遷僊平上為韻)
　○四章(呶豆平去為韻)○采菽三章(股下紓子平上為韻命申平去為韻)○五
　章(哉矣平上為韻戾字非韻)○角弓二章(逺然平上為韻)○三章(裕瘉上去為韻)
　○五章(駒後饇取平上去通韻)○六章(木附屬去入為韻)○苑栁一二
　章(栁蹈上去為韻)○瓠葉二章(燔獻平去為韻)○何草不黄三章(虎野)
　(暇上去為韻)○文王首章(時右平上為韻)○八章(臭孚平去為韻)○大明
　首章(上王方平去為韻)○綿九章(附後奏侮上去為韻)○旱麓四章(載僃)
　(祀福上去入為韻)○六章(藟枚囘平上為韻)○皇矣二章(椐柘為韻)○四
　章(類比悔祉子上去為韻)○八章(附侮上去為韻)○靈臺二章(囿伏去入)
　(為韻濯翯沼躍上入為韻)○文王有聲三章(欲孝去入為韻)○生民首章
　(祀子止稷上入為韻)○三章(字翼去入為韻去􁀾訏路平去為韻)○五章(道草茂苞褎秀)
　(好平上去為韻)○七章(軷烈嵗去入為韻)○八章(時祀悔平上為韻)○行葦
　三章(句樹侮上去為韻)○既醉五章(時子平上為韻)○六章(壼􁀮上去為韻)
　○假樂首章(命申平去為韻)○公劉二章(原繁宣嘆巘平去為韻)○六
　章(館亂鍛上去為韻)○泂酌首章(饎母上去為韻)○卷阿八章(天人命平)
　(去為韻)○民勞五章(安殘綣反諫平上去為韻)○板首章(板癉逺管亶諫上去)
　(為韻)○四章(虐謔蹻耄熇藥去入為韻)○六章(益易辟去入為韻)○八章(明王)
　(平上為韻旦衍上去為韻)○蕩五章(式止晦上入為韻)○七章(時舊平上為韻)○
　八章(掲害撥世去入為韻)○抑首章(疾戾去入為韻)○四章(尚亡章兵方平去為)
　(韻)○五章(度虞平去為韻)○六章(讎報平去為韻)○十一章(昭樂慘藐教虐)
　(耄平去入為韻)○桑柔二章(翩冺燼頻平去為韻)○三章(將往競梗平上去為韻)
　○五章(毖恤去入為韻)○八章(相臧膓狂平去為韻)○九章(林譖平去為韻)○
　十章(里喜忌上去為韻)○十二章(谷穀垢上入為韻)○十三章(隧類對醉)
　(悖去入為韻)○雲漢四章(沮所顧助予上去為韻)○五章(川焚熏聞遯平去為)
　(韻)○六章(去故莫虞怒平去為韻)○崧高二章(事式上入為韻)○蒸
　民六章(舉圖助補平上為韻)○韓奕首章(懈位易辟去入為韻)○五章(到樂)
　(去入為韻)○江漢二章(平定爭寜平去為韻)○五章(人田命年平去為韻)○六章
　(首休考壽平上為韻)○常武五章(嘽翰漢平去為韻)○瞻卬五章(刺富狄忌)
　(去入為韻)○六章(罔亡平上為韻)○維清(典禋平去為韻)○濳(鮪鯉祀福上入為韻)
　閔予小子(造疚考孝上去為韻庭敬平去為韻)○載芟(濟積上去為韻)○勺(嗣師)
　(平去為韻)○泮水二章(藻蹻昭笑教平上去為韻)○八章(林黮音平上為韻)○閟
　宫二章(野虞女平上為韻)○玄鳥(里止海祈平上為韻)○長發五章(共厖龍勇)
　(動竦總平上為韻)○殷武三章(辟績適解去入為韻)○四章(監嚴濫平去為韻)○
三句見韻(文王曰咨諸章不在此例)
　東山一二三四章○正月十二章○大田首章○賓
　之初筵首章○假樂首章(舊叶子音則誤)○泂酌一二三
　章○抑六章○蒸民三章六章○韓奕四章○江漢
　五章○常武首章(舊叶士音所誤)○召旻七章○豐年一章
四句見韻(瞻彼洛矣文王曰咨諸章不在此例)
　賓之初筵三章○生民首章(舊叶嫄魚倫反未安説見平聲第四部)○
　桑柔八章(舊叶瞻側姜反誤)○常武三章(舊叶業宜郤反未安)○有客
　一章(有客宿宿四句見韻)
五句見韻
　巷伯六章(章首彼譖人者誰適與謀複第二章語起下文本不為韻舊叶謀滿補反誤一説此)
　(二句衍文如此則是第三句見韻)
隔數句遥韻
　抑三章(克共明刑與興迷亂于政遥韻首句及中間皆非韻又此篇第九章其維哲人數句皆無)
　(韻)○臣工一章(此篇韻不分明如何新畬似與來咨來茹遥韻)○有客一章
　(以縶其馬隔三句)
隔韻遙韻(大禹謨弗詢之謀勿庸與后非衆罔與守邦句韻中隔可愛非君可畏非民二句已)
　(有此體)
　桑中首章(送我乎淇之上矣與唐鄉姜平去遥韻中間中宫自為韻舊叶誤)○巧言
　首章(首尾且辜憮憮辜為韻中隔昊天已威二句威罪平上自為韻)○楚茨首章(以介)
　(景福與前遥韻以饗以祀以妥以侑上去自為韻)○生民首章(時維后稷與攸介攸止上)
　(入遥為韻載震載夙載生載育二句自為韻)○三章(鳥覆翼之與牛羊腓字之去入遥韻中間)
　(二林字自為韻)○八章(以迄于今與上帝居歆遥韻中間時祀悔平上自為韻)○瞻卬
　二章(女覆説之與女覆奪之遥韻中間兩罪字自為韻女反収之雖叶女反有之而有収韻不諧宜)
　(各以本音讀之此處不必泥韻韻在奪説兩字耳)○酌一章(首以師晦熙介隔韻末用嗣師)
　(遙韻中間受造自為韻)
隔章尾句遙韻
　麟之趾一二三章(于嗟麟兮遙韻)○騶虞一二章(于嗟乎騶虞首章與)
　(葭豝韻次章即與首章遙韻舊叶誤)○桑中一二三章(送我乎淇之上矣首章隔韻二)
　(三章遙韻)○君子揚揚一二章(其樂只且遙韻)○褰裳一二章(狂童)
　(之狂也且遙韻)○權輿一二章(于嗟乎不承權輿首章韻二章遙韻)○文王有
　聲一章至八章(皆以烝哉遙韻)○有駜一二三章(于胥樂兮遙韻)○
隔章章首遙韻
　東山一二三四章○瞻彼洛矣一二三章○蕩二章
　至八章
分應韻
　有瞽一章(設業設虡以下應瞽字韻喤喤厥聲以下應庭字韻)
交錯韻
　烈文(公邦崇功疆皇忘相錯為韻)○絲衣(紑俅觩柔敖休基牛鼒相錯為韻○按此二詩)
　(因當時方音韻可相通故錯互用韻今各隨其本音讀之可也)
句中韻
　小星二章(維參與昴抱衾與裯參衾亦韻)○柏舟五章(日居月諸一句中自為韻)
　(日月篇同)○匏有苦葉二章(顧氏引説文鷕从鳥聲舊音以水反傳寫訛為以小反又)
　(引戴侗云上半句瀰與鷕協下半句盈與鳴協)○北風一二三章(其虛其邪自為韻)
　君子偕老首章(委委佗佗自為韻委於何切)○陟岵首章(子與已止韻)
　二章(季與寐棄韻)○三章(弟與偕死韻)○候人四章(薈蔚婉孌自為韻)
　○巷伯首章(萋菲平上為韻)○二章(哆侈自為韻顧氏曰古音皆昌果反)○卷
　阿八章(菶雝為韻)○那(猗那為韻)
叠句韻
　車舝四章(析其柞薪叠句二薪字自為韻)
雅無韻之句(公劉四章末二句即以之字為韻顧氏謂無韻非是)
　巷伯六章(首二句複次章起下文顧氏謂者與虎韻非是)○谷風三章(末二句無)
　(韻)○賓之初筵首章(首二句無韻)○三章(首二句無韻)○假
　樂首章(首二句無韻)○抑三章(顛覆厥徳四句無韻酒紹不可為韻)○九章
　(其維哲人三句無韻)○桑柔八章(首二句無韻吳氏讀瞻諸良反非是)○十六章
　(戾詈為韻寇可非韻末二句無韻)○烝民二章(末二句無韻顧氏謂若轉音如遇反非是)
　常武三章(首三句無韻)○召旻四章(末句無韻)
頌無韻之句(顧氏謂天作末句無韻愚謂子孫保之之與岐為韻又我將于時保之之與威為韻)
　思文(後四句無韻)○豐年(首二句無韻)○訪落(末二句無韻)○載芟
　(末三句無韻)○良耜(播厥百榖二句無韻末句無韻)
雅無韻之章
　思齊三章四章五章○召旻四章
頌無韻之章(朱子曰周頌多不叶韻疑自有和聲相叶清廟之瑟朱弦而䟽越一倡而三歎歎即)
　(和聲也顧氏曰凡周頌之詩多若韻若不韻者意古人之歌必自有音節而今不可考矣○賚篇以止之)
　(思語助為韻别是一體顧氏謂無韻今不从)
　清廟○維天之命○昊天有成命○時邁○噫嘻(顧氏)
　(強叶韻今不从)○武○桓(顧氏謂王方為韻天閒為韻惟首三句無韻今不从閒與天古音不)
　(相協也)○般
　古韻標準卷首
欽定四庫全書
　古韻標準卷一
　　　　　　　　　　　　　　婺源江永撰
平聲第一部
　韻目一東○二冬○三鍾○四江
詩韻

一東東(徳紅切○桑柔四章自西徂東韻慇辰其音稍轉似徳真切乃從方音偶借非本音詳見總)
(論○小東大東讀本音舊叶都郎反誤)○同(從紅切○附辯決拾既佽弓矢既調射夫既同助我舉柴)
(此以首句與第四句韻中二句非韻猶之民之未戾職盜為寇涼曰不可覆背善詈戾詈韻而冦可非韻也吳)
(氏棫以調同為韻讀調如同引離騷為證愚謂調字本音在第六部與此部不可強通離騷云勉升降以上下)
(兮求榘矱之所同湯禹儼而求合兮摰咎繇而能調盖屈子亦誤以此詩為韻故效之古人讀書不必其無誤)
(也東方朔七諫不量鑿而正枘兮恐矩矱之不同不論世而高舉兮恐操行之不調則又誤效離騷者耳)童
僮○中(陟躬切○期我乎桑中要我乎上宫送我乎淇之上矣中宫皆讀本音上字與唐鄉姜平聲去)
(聲遙為韻後二章復叠此三句中宫亦讀本音上字則與首章末句遙為韻也舊叶中諸良反宫居王反誤顧)
(氏炎武詩本音亦如此説○騏駵是中與驂韻此方音稍轉似陟林切猶易恒象傳中與深禽韻也舊叶諸仍)
(反未親顧氏謂中字不入韻而轉下文合軜邑念為平聲以韻驂者誤辯見入聲第七部○泉之竭矣不云自)
(中與頻弘躬韻此亦方音稍轉似陟人切與頻字韻而弘躬亦從方音借韻也舊叶諸仍反未親○顧氏曰古)
(人之字必有定音非盡音而可叶也中字止有竹沖竹仲二反或通為仲字自古及今惟此三音而已集傳於)
(桑中叶諸良反於小戎叶諸仍反何中字之多音哉○按字固有定音而方音脣吻稍轉不無微異古今皆然)
(今各引本詩擬一近似之切音註於正音之後聊以便讀此詩而已而方音終不得為正音它部亦不復収後)
(倣此○)蟲(直躬切○雲漢二章用此部韻有上帝不臨句臨在第十二部舊叶臨力中反今按當轉蟲宫)
(宗躬以叶臨猶小戎轉中以叶驂也蟲似直林切亦方音)冲沖(鞗革冲冲如本音二之日鑿氷沖沖字从)
(仌音亦同以韻納于凌隂稍轉亦似直林切)○忡(丑中切○憂心有忡與仲宋平去為韻)○終
(職戎切○鮮克有終韻諶似職金切亦方音)螽○崇(鉏躬切)○戎(如融切○又見上聲第三)
(部)○躬(居戎切○無遏爾躬韻天不灾我躬韻頻皆似居人切寧丁我躬韻臨以居林切説皆見前)
宫(要我乎上宫讀本音自郊徂宫似居林切説皆見前)○融(以戎切)○窮(渠宫切)○豐
(芳戎切)○充(昌終切)○空(苦紅切○小東大東杼軸其空二句一韻下文自以霜行為韻舊叶)
(空枯郎反誤)○公(古紅切○列文篇公疆二韻各讀本音)工功(功字無讀古者上帝臨女敦商)
(之旅克咸厥功王曰叔父建爾元子俾侯于魯此以女旅父魯為韻克咸厥功建爾元子皆閒句舊叶功居古)
(反誤)攻○䝉(莫紅切)濛○龐(盧紅切○此字廣韻収於江部薄江切顧氏云古音薄工反或)
(音龍引詩四牡龐龐音鹿同反今江韻不復収)○訌(户公切)○潨(徂紅切)○聰(倉紅切)
○恫(它紅切)○總(祖紅切○素絲五總讀平聲百禄是總讀上聲)豵○蓬(蒲紅切)逢
(鼉鼓逢逢)菶(菶菶萋萋陸氏釋文存三音一布孔反一薄孔反一薄公反今按薄公之音得之盖與下句雝)
(雝喈喈皆平聲相諧也菶菶雖非句末然與雝雝為韻亦得収之後倣此薄公即蒲紅切)二冬冬(都宗)
(切)○宗(祖冬切○靡神不宗以祖林切説見前食之飲之君之宗之之字為韻宗字非韻○按易同人)
(于門同人于宗似有韻又論語信近於義章朱子謂有韻宗叶音族愚謂宗當與親韻似祖真切此皆非正音)
三鍾鐘(職容切)○龍(力鍾切○何天之龍入上聲)○松(祥容切○俗讀思㳟切非也方)
(音呼松樹猶有祥容之音)○衝(尺容切)罿○容(餘封切)庸墉鏞○傭(敕龍切)
○葑(方容切)○凶(許容切)訩○顒(魚容切)○雝(於容切)廱􁈰○濃
(女容切)襛(何彼襛矣唐石經从衣今本有作穠者唐張參五經文字曰从禾者訛)○重(直容切)
(維塵雝兮祇自重兮舊存平上二音今惟讀平聲可也)○從(疾容切)○縫(符容切)○蜂
(方容切)丰(子之丰兮與巷送平去為韻不必叶芳用反)○卭(渠容切)○恭(居容切)共
(受小共大共亦讀平聲)○樅(七恭切)四江(此韻古音相通今音稍逺詳為考證)厖(莫工切○)
(本證為下國駿厖韻共龍勇動竦總○按此平上為韻共厖平聲龍以上下聲○顧氏曰荀子引此作駿䝉大)
(戴禮引此作恂䝉)○邦(卜工切○本證以畜萬邦韻訩保其家邦韻同殿天子之邦韻蓬同從以御于)
(家邦韻公恫敢距大邦韻恭共登是南邦韻功式是南邦韻庸實靖夷我邦韻訌共無封靡于爾邦韻崇至于)
(海邦韻䝉東同從功旁證書協和萬邦黎民於變時雍又無稽之言勿聽弗詢之謀勿庸衆非元后何戴后非)
(衆罔與守邦易則是天地不交而萬物不通也上下不交而天下无邦也又利見大人往有功也當位貞吉以)
(正邦也又進得位往有功也進以正可以正邦也又中孚柔在内而剛得中説而巽孚乃化邦也又在師中吉)
(承天寵也王三錫命懷萬邦也平上為韻又大君有命以正功也小人勿用必亂邦也又六五之吉離王公也)
(王用出征以正邦也禮記無體之禮上下和同無服之喪以畜萬邦老子修之於邦其徳乃豐易林招禍致凶)
(來弊我邦○釋名邦封也有功於是故封之也○説文邦从邑丰聲)○降(户工切○本證我心則降草蟲)
(韻螽忡出車韻螽忡戎福禄攸降旱麓韻中鳬鷖韻潨宗崇旁證月令天氣上騰地氣下降天地不通閉塞而)
(成冬離騷帝高陽之苗裔兮朕皇考曰伯庸攝提貞於孟􁑈兮惟庚寅吾以降九歌雲中君靈皇皇兮既降猋)
(逺舉兮雲中天問皆歸射而無害厥躬何后益作革而禹播降宋玉風賦故其清涼雄風則飄舉升降乘陵)
(高城入于深宫)○雙(所工切○本證冠緌雙止韻庸從旁證史記龜策傳禍與福同刑與徳雙聖人察之)
(以知吉凶列女傳魯寡陶嬰歌悲夫黄鵠之早寡兮七年不雙宛頸獨宿兮不與衆同後漢書荀氏八龍慈明)
(無雙又天下無雙江夏黄童晉書卞氏八龍玄仁無雙隋書于仲文傳明斷無雙有于公)

補考(詩未入韻之字有當考者補之亦不能盡考其詳自有顧氏之書)

一東聾(盧紅切○戰國策蘇秦語舌敝耳聾不見成功吕氏春秋何以知其聾以其耳之聰也○按聾)
(字以此為正老子五色令人目盲五音令人耳聾五味令人口爽馳騁田獵令人心發狂聾字入陽韻矣顧氏)
(謂聾字不入韻非也今時方音猶有似此者凡東冬鍾韻入陽唐者皆非正音)三鍾封(方容切○天問)
(比干何逆而抑沈之雷開何順而肆封之按此偶從方音封似孚金切猶詩之韻隂韻臨韻諶非正也)四
江江(音工○九章將運舟而下浮兮上洞庭而下江去終古之所居兮今逍遙而來東又馮崑崙以澂霧)
(兮隱㞶山以清江憚湧湍之礚礚兮聽波濤之洶洶荀子成相篇禹有功抑下鴻辟除民害逐共工北決九河)
(通十二渚疏三江易林霖雨不止流為河江南國憂凶晉書大安時童謠五馬浮渡江一馬化為龍○廣雅江)
(貢也風俗通出珍物可貢獻釋名江公也小水流入其中所公共也説文江从水工聲)釭(釋名釭空也其)
(中空也)杠(漢史游急就篇妻婦聘嫁齎媵僮奴婢私隷枕牀杠蒲蒻藺席帳帷幢)○尨(莫工切○)
(左傳狐裘尨茸詩狐裘䝉戎即尨茸異文)駹(司馬相如文因朝冉從駹定笮存卭)○窻(初工切○晉陸)
(雲詩凱風有集飄颻南窻思樂萬物觀異知同左思魏都賦都䕶之堂殿居綺窻輿騎朝猥蹀㩻其中○釋)
(名窻聰也於内窺外為聰明也説文窻从穴悤聲○按窻雖从悤得聲以聰取義而字為二等正齒音故唐韻)
(及玉篇皆作之江切是也玉篇又有千公切之音則與聰同韻矣盖在江韻則為二等正齒音在東韻則為一)
(等齒頭音也凡方音呼二等正齒照穿牀審四母多與齒頭精清從心四母混顧氏引左傳文十八年明四聰)
(注聰本亦作窻七工反又引風俗通人君者闢門開牕牕即聰字又引三國志註四窻八達各有主名以四窻)
(為四聰是皆窻聰同音正齒穿母混入齒頭清母者也其引左傳定九年載蔥靈謂以蔥為窻以靈為櫺者得)
(之又引蔥靈釋文蔥初江反初江即初工亦得之然註窻字云古音蔥則未知其為蔥靈之蔥與抑蔥韭之蔥)
(與今定為初工切使不混於聰楊用修云今俗呼煙窔牕猶曰煙聰此亦方音之混楊不能辯者也其方音之)
(正者呼煙囱為正齒穿母不入齒頭清母等韻字母之學前人未能了了因此字及之)○缸(户工反○説文)
(缸瓨也从缶工聲○今方音呼如岡)洚(孟子洚水者洪水也○此字四収於東冬江絳部中)○逢(薄工)
(切○顧氏曰廣韻此字有二在三鍾部者从夆符容切迎也在四江部者从夅薄工切姓也按孟子逄䝉薄工)
(反薄工當音蓬而字止从夅莊子作蓬䝉音符恭反字从夅从廾孟子作相逢之逢而讀為蓬蒿之蓬莊子作)
(蓬蒿之蓬而讀為相逢之逢其字皆不从夅也顔之推匡謬正俗曰逢姓之逢與逢遇之逢要為别字其論未)
(允○按重脣輕脣之音方俗呼之易混逢䝉一人而莊子作蓬䝉藝文志與王頌作逢門七略與龜策傳作)
(蠭門終不知何者為正又反切家於重脣輕脣字有隔類切之法則尤易混今逢䝉定讀為薄工切猶馮婦定)
(讀為房戎切從其相傳已乆者也○此與鼉鼔逢逢同字異部故别出)○腔(苦工切○説文从肉空聲)
○幢(宅工切○韓非子萬民不夭命於冦戎雄駿不創壽於旗幢急就篇見前○釋名幢容也施之車盖)
(童童然以隠蔽形容也説文从巾童聲)撞(戰國策寛則兩軍相攻迫則杖㦸相撞然後可建大功○説文)
(从手童聲)橦(漢張衡西京賦烏獲扛鼎都盧尋橦衝狹燕濯胷突銛鋒説文从木童聲)○憃(丑工切○)
(説文从心憃聲○按此字孫愐丑江切丑江即丑工舌上音徹母之字也禮記哀公問惷愚音如容反表記惷)
(而愚音傷容反徐邈音昌容反今从孫音)○樁(株工切○説文从木憃聲○按此字舌上知母字孫愐都)
(江切隔韻切也顧氏謂古音舂未的)淙(鉏工切○説文从水宗聲)

總論

(按此部東冬鍾三韻本分明而方音脣吻稍轉則音隨而變試以今證古以近證逺如吾徽郡六邑有呼東韻)
(似陽唐者有呼東冬鍾似真蒸侵者皆水土風氣使然詩韻固已有之文王以躬韻天桑柔以東韻慇辰召)
(旻以中躬韻頻似第四部之音矣小戎以中韻驂七月以冲韻隂雲漢以蟲宫宗躬韻臨蕩以終韻諶似第十)
(二部之音矣其詩皆西周及秦豳豈非關中有此音詩偶假借用之乎夫子傳易於屯於比於恒於艮以窮中)
(終容凶功韻禽深心皆在侵韻豈非魯地亦有此音假借用之乎又於䝉於比於未濟用應字皆與中䝉功從)
(窮諸字韻應之平聲在蒸韻蒸侵之音相似詩中亦有從方音借韻東冬鍾既借侵亦可借蒸皆轉東冬鍾以)
(就侵蒸非轉侵蒸以就東冬鍾也要之此皆方音偶借不可為常其轉東冬鍾似陽唐者詩中未見桑中首章)
(及二三章大東二章自是後人訛讀然而烈文一篇用公疆兩韻交錯為韻亦是後世之音之萌芽審定正音)
(乃能辨别方音别出方音便能審定正音諸部皆當如此)○因此部方音似侵侵又似凡故風楓芃諸字後　
(世音轉而入東方音又似蒸蒸通登故弓雄熊瞢馮諸字後世音轉亦入東轉之中又有辨焉弓牙音轉也雄)
(熊㗋音轉也瞢馮風芃脣音轉也唯舌齒不轉亦似出於天然非人之所能為今東韻弓風諸字其始也一二)
(處之方音後則呼之者多其始也一二人之偶用後則用之者衆於是周顒沈約陸法言諸人欲定四聲韻書)
(為當世詞人之用不得不収諸字入一東馮與瞢夢猶兩収之亦可謂斟酌矣後世非無方音名流亦有著撰)
(而立説之誤如楊用修謂朋與蓬同音沈約不當収之於蒸不自知其誤讀翹翹車乘之詩也又不知朋蓬同)
(音乃卿俗之音不可通諸四方也甚且據越絶書淮南子讀榮為融據孝經緯讀萌為䝉誠如是則此部之音)
(大紊朋可収則崩薨諸字亦將収之乎榮萌可収則兄彭諸字亦將収之乎幸而千餘年相傳之韻書已定一)
(家之言終不得而易之此不可謂非周沈陸諸人之功也愚於古今音辨之甚嚴而於編韻書諸人論之甚恕)
(且明其功焉豈私阿諸人哉考古貴原情立論貴持平焉耳)○江韻古皆通東冬鍾甚明也然使合而為一　
(併江於公併腔於空併厖於䝉併降於紅則又不可盖此韻之字偏旁雖多从東冬鍾得聲而音微轉以等韻)
(言之通韻皆二等音又合開口合口呼為一韻牙音重脣㗋音為開口舌上正齒半舌為合口與東冬鍾三韻)
(皆為合口者不同又與他韻開口合口可劃開者不同是以東冬鍾之後别出此韻其音呼特異粗讀之古音)
(公江空腔䝉庬紅降似一也細審之彼為合口此為開口彼為一等此為二等此非等韻不能辨也嗚呼微矣)
(古人口歛呼之近東冬鍾後人口張呼之似陽唐然必不可通陽唐故編韻書者不置此部於下平從陽唐而)
(必從東冬鍾其審音精矣位置當矣○顧氏曰按江韻與東冬鍾同用南北朝猶然唐以下始襍入陽唐韻宋)
(吳棫因之有通陽之説元周徳清中原音韻乃以江陽合韻洪武正韻遂併江入陽○按此可知宋元明人之)
(音學逺不及六朝而又輕於改作反詆沈約為吳音其説終不可行也○柴紹炳引易林頥之漸邦韻疆昌謂)
(邦字始入陽韻顧氏辨之曰易林用邦字如䝉之比離之大畜咸之節家人之渙升之漸渙之豫皆入陽韻不)
(獨此卦而它字東陽合用者甚多又不獨邦字不可以為據也○又曰唐韻冬鍾同用江獨用而玄宗紀泰山)
(銘奄有萬邦張説奉和聖製過晉陽宫詩廻輿綏萬邦並以邦字入鍾韻始知唐人同用獨用之例不過行之)
(於塲屋而著作之文自不拘也○陳第引東方朔七諫降韻旁謂之音變有自來顧氏曰降入陽韻不始東方)
(朔九歌東君青雲衣兮白霓裳舉長矢兮射天狼操余弧兮反淪降援北斗兮酌桂漿已先之矣然古人長篇)
(中固有一二句不韻者即以為韻可謂之叶而不可謂之正音即以楚辭為據亦不得舍離騷雲中君天問風)
　賦之四而從東君之一也(○按東君降字變音偶隨文勢之便不必屈原本地方音即他處方音有似陽唐)
(者亦得借用之凡一人之文或一篇之中用韻不同者皆倣此○顧氏又曰古人降下之降與降服之降並讀)
(為平聲故自漢以上之文無讀為去聲者左傳鄭子展賦草蟲而趙文子以為在上不忘降爾雅降婁降户江)
(反而孫炎云降下也奎為溝瀆故穪降也是平聲之降即降下之降也晉習鑿齒燈詩始用入漾韻○按此則)
(降之百福文王陟降或降于阿復降在原陟降庭止之類好古者亦當以古音讀之○柴氏紹炳曰雙字自樂)
(府吳子玉歌不為匹雙與皇傷韻始入陽韻○顧氏曰江字自宋符瑞志沈演之嘉禾頌始與攘彰廂陽為韻)
(○又曰厖字自吳越春秋塗山歌九尾厖厖始入陽韻○又曰逢字自史記龜策傳殺關龍逢始入陽韻○又)
(曰漢人用韻已襍東冬陽唐往往並見以下厯引淮南子老子韓非子諸書文多不錄○按屈原九歌雲中君)
(謇將憺兮夀宫與日月兮齊光河伯魚鱗屋兮龍堂紫貝闕兮珠宫靈何為乎水中九章涉江哀吾生之無樂)
(兮幽獨處乎山中吾不能變心以從俗兮固將愁苦而終窮接輿髠首兮桑扈臝行卜居尺有所短寸有所長)
(物有所不足智有所不明數有所不逮神有所不通皆襍第八部韻總之皆非正音吳棫楊慎所引諸書尤襍)
(凡文魂陽唐庚清蒸登侵咸似無不可通者不足以明古音適所以病古音耳)
平聲第二部
　韻目分五支○六脂○七之○八微○十二齊○十
　三佳○十四皆○十五灰○十六咍○分十八尤○
　(别収)二十三魂(别収)八戈○(别収)去聲八未○(别収)去聲十六
　怪

詩韻

分五支(此韻分兩支一入第七部)支(章移切)枝○觽(許規切)○萎(於危切)倭
(周道倭遲雙聲字又委蛇之委從蛇字雙聲入第七部)○吹(昌垂切)○岐(巨支切)伎疧
(俾我疧兮俗本作疷説文無此字又祇自㡳兮乃字之誤)祁○提(是支切○此歸飛提提之提與)
(好人提提異音)○卑(賓彌切)○紕(蒲支切○素絲紕之釋文毛府至反鄭毗移反廣韻唯収入五)
(支是從鄭也與四卑平去為韻廣韻用隔類符支切今改蒲支切一用音和以省疑混)○斯(息移切)
○雌(此移切)○知(陟移切)○箎(直斯切)六脂脂(㫖夷切)祇○夷(以脂)
(切)姨桋○師(疏夷切)○毗(頻脂切)　資(即夷切)○饑(居夷切)○
䲭(處脂切)○茨(疾資切)○遟(直尼切)坁○私(息夷切)○尸(式之切)蓍○黎
(力脂切)○葵(渠惟切)○追(陟誰切)○龜(居追切)○維(以追切)惟遺○
纍(力追切)○綏(息遺切)○逵(渠追切○施于中逵韓詩作馗馗亦渠追切陳氏音求其説云)
(馗九逵道沈約亦収尤韻黄公紹吳才老讀作求並證王粲詩詩云館宅充鄽里士女滿莊馗自非聖賢國誰)
(能享斯休今按脂韻字古無入尤韻者逵韻仇仇讀渠之切匡衡引作公侯好逑彼亦讀逑為渠之切如古音)
(之裘字耳今尤韻之収馗乃後人因王粲詩収之不足為據)騤○眉(旻悲切)湄麋郿○
悲(逋眉切)○鵻(職追切)○伾(攀悲切)駓○屎(馨夷切)七之之(止而切)
○飴(與之切)○時(市之切○凡與上聲韻者皆讀本音不必叶上紙反)塒○疑(語其切)
○思(息兹切)絲○期(渠之切)淇騏○詩(書之切)○僛(去其切)○姬
(居之切)其基箕○狸(里之切)○熈(許其切)○治(直之切)○蚩(充之切)
○兹(子之切)鼒八微微(無非切)薇○圍(雨非切)違○霏(芳非切)騑
○飛(甫微切)○腓(符非切)○威(於非切○昊天已威與罪平上為韻不必讀去聲)○
祈(渠希切○來假祈祈與里止海平上為韻)畿頎○㡬(居衣切)○晞(香衣切)○衣
(於希切)依(又見上聲)○歸(舉韋切)十二齊齊(徂奚切)蠐○妻(七稽切)萋
淒○氐(都奚切)○荑(田黎切)○兮(胡鷄切○語辭不以為韻帷葛之覃兮似與萋飛喈)
(為韻而中間谷木自為韻采芑一二三章亦此體也)棲(先稽切)屖○躋(祖稽切)隮懠○
迷(莫兮切)○圭(古攜切)○攜(户圭切)十三佳(以後古今音有稍異者用考證此韻)
(中詩未有用為韻者榖旦于差之差字入麻韻)十四皆階(居奚切○本證職為厲階韻斯麋維厲之)
(階韻䲭旁證班固西都賦雖輕迅與僄狡猶愕眙而不能階攀井幹而未半目眩轉而意迷古詩西北有高樓)
(上與浮雲齊交疏結綺牕阿閣三重階)喈(本證其鳴喈喈韻兮萋飛北風其喈韻飛歸雞鳴喈喈韻凄夷)
(倉庚喈喈韻遟萋祁歸夷鼓鍾喈喈韻湝悲囘雝雝喈喈韻萋八鸞喈喈韻騤齊歸)湝(本證淮水湝湝韻喈)
(悲囘)○懷(胡偎切○本證維以不永懷韻嵬隤罍願言則懷韻靁懷哉懷哉韻歸曷又懷止韻崔綏歸兄)
(弟孔懷韻威寘予于懷韻頺遺旁證左傳聲伯歌濟洹之水贈我以瓊瑰歸乎歸乎瓊瑰盈我懷乎九歌東君)
(河伯懷皆韻歸)○霾(謨悲切○本證終風且霾韻來思)十五灰虺(呼恢切○虺隤雙聲)○
囘(户恢切)○枚(模杯切)梅媒鋂(諸字本音自諧不必叶莫悲反)○靁(魯囘切)罍
○隤(徒囘切)頽○崔(倉囘切)○摧(昨囘切)○嵬(魚囘切)○推(他囘切)
(焞字入第四部補考)十六咍哀(於希切○本證莫知我哀韻依思霏遟饑悲亦孔之哀韻微又韻違)
(依維以告哀韻薇桋旁證九辯靚秒秋之遙夜兮心繚悷而有哀春秋逴逴而日高兮然惆悵而自悲)○
來(陵之切○本證惠然肯來韻霾思曷云能來韻思羊牛下來韻期哉塒思子寧不來韻思兄弟具來韻期)
(時旁證易莫益之偏辭也或擊之自外來也又東鄰殺牛不如西鄰之時也實受其福吉大來也九歌望夫君)
　兮未來吹參差兮誰思(○陳氏曰來音釐儀禮來女孝孫注云來讀為釐劉向傳貽我來牟作飴我釐麰又)
(有力利二音○按舊叶唯平入二音)萊(本證北山有萊韻臺基期田卒汙萊韻時謀)○臺(田飴切○)
(本證南山有臺韻萊基期旁證老子衆人熈熈如享太牢如登春臺我獨泊兮其未兆如嬰兒之未孩漢天馬)
(歌天馬徠龍之媒游閶闔觀玉臺○按經始靈臺舊亦注叶音臺雖有古音而此句非韻下以營成為韻)○
哉(將黎切○本證已焉哉韻之亦已焉哉韻思曷至哉韻期塒來思旁證曲禮儼若思安定辭安民哉惜誓)
(黄鵠後時而寄處兮䲭梟羣而制之神龍失水而陸居兮為螻蟻之所裁夫黄鵠神龍猶如此兮況賢者之逢)
(亂世哉漢武時柏梁臺詩和撫四夷不易哉刀筆之吏臣執之)○偲(桑之切○本證其人美且偲韻鋂旁)
(證左傳于思于思棄甲復來偲思通用)○才(前栖切○本證思馬斯才韻騏伾期)○能(奴怡切○)
(其湛曰樂各奏爾能賓載手仇室人入又酌彼康爵以奏爾時此以能仇又時為韻仇渠之切又夷至切平去)
(為韻舊以能叶上有壬有林奴金切又叶仇為求時音醻又有由怡二首皆誤旁證離騷紛吾既有此内美兮)
(又重之以修能扈江離與白芷兮紉秋蘭以為佩佩蒲寐切平與去韻九章登高吾不説兮入下吾不能固朕)
(形之不服兮然容與而狐疑淮南子藏于不敢行于不能恬然無慮動不失時○按九章淮南子證最明易乾)
(以易知坤以簡能人謀鬼謀百姓與能皆此音又借為三台之台台亦他怡切又與耐通轉奴登切入登韻非)
(古音)分十八尤尤(于其切○本證無我有尤韻思之莫知其尤韻梅旁證易鼎有實慎所之也我)
(仇有疾終无尤也旅瑣瑣志窮灾也得童僕貞終无尤也九章信讒諛之溷濁兮盛氣志而過之何貞臣之無)
(罪兮被讟謗而見尤)訧(本證俾無訧兮韻治旁證太玄傒首傒禍介介與禍期也禍不禍非厥訧也)郵
(本證不知其郵韻僛旁證孔子誦韠之麛裘投之無郵○陳氏曰古尤郵音義同禮記郵罰麗於事漢成帝詔)
(以顯朕郵列子魯之君子迷之郵者)○牛(魚其切○本證我車我牛韻哉維羊維牛韻之自羊徂牛韻紑)
(俅基鼒旁證易无妄之灾或繫之牛行人之得邑人之灾天問恒秉季徳焉得夫樸牛何往營班綠不但還來)
(九章吕望屠於朝歌兮寗戚歌而飯牛不逢湯武與桓繆兮世孰云而知之○我將篇舊無叶音讀右為由誤)
(絲衣篇牛字亦失叶音)○邱(袪其切○本證陟彼阿㐀韻懐之至于頰㐀韻蚩絲謀淇期媒猗于牡㐀)
(韻詩之旁證渙有邱匪夷所思左傳為雷為火為嬴敗姬車説其輻火焚其旗不利行師敗于宗邱九章曼余)
(目以流觀兮冀一反之何時鳥飛反故鄉兮狐死必首邱)○裘(渠之切○本證錦衣狐裘韻梅哉為公子)
(裘韻狸熊羆是裘韻試平去為韻旁證列子引逸詩良工之子必先為箕良冶之子必先為裘左傳魯人歌臧)
(之狐裘敗我于狐駘)俅(本證載弁俅俅韻基)仇(本證公侯好仇韻逵賓載手仇韻能又時旁證漢趙王歌)
(為王而餓死兮誰者憐之吕氏絶理兮託天報仇○又見第十一部)○紑(符其切○絲衣篇以紑俅基牛)
(鼒為一韻下别為一韻可也)○謀(謨悲切○本證聊與之謀韻淇思來即我謀韻蚩絲淇邱期媒周爰)
(咨謀韻騏絲不即我謀韻時萊誰適與謀韻箕旁證左傳晉輿人頌原田每每舍其舊而新是謀魯人歌深思)
(而淺謀邇身而逺志家臣而君圖有人矣哉此以謀與志哉為韻萊人歌景公死乎不與埋三軍之士乎不與)
(謀師乎師乎何黨之乎莊子真其實知不以故自持媒媒晦晦無心而不可與謀荀子聖知不用愚者謀前車)
(已覆後未知○按謀字古無别音巷伯五章彼譖人者誰適與謀複前語起下文本不為韻舊叶莫補反誤民)
(雖靡膴或哲或謀或肅或艾三句一韻舊叶莫徒反亦誤)别収二十三魂敦(都囘切○本證)
(王事敦我韻遺摧○按敦字偏旁宜在魂韻乃入此部者字有假借而音隨之變有客篇曰敦琢其旅敦琢猶)
(曰追琢盖此字借為追故轉都囘切行葦篇之敦弓恐亦是追治之弓未必與鵰通也)别収入戈
和(户危切○本證倡予和女韻吹旁證易鳴鶴在隂其子和之我有好爵吾與爾靡之史記叙傳依之違之)
(周公綏之憤發文徳天下和之莊子我守其一以處其和我故修身千二百嵗矣而形未嘗衰淮南子平而不)
(阿明而不苛覆霑萬物無不囊懷溥記無私靜正以和○按和从禾宜在戈韻乃入此部者支韻字多與歌戈)
(互通猶委字亦从禾得聲萎倭又从委得聲亦入支韻又如上聲火字今在果韻古在紙韻其理一也易以和)
(韻靡靡字猶可音磨詩以和韻吹吹不可入歌戈則和字定讀為户危切易之靡當音謨悲切矣史記莊子其)
(韻甚分明淮南子既以和韻懐又韻阿苛則阿苛亦入此部盖方音也又莊子外物篇和與摩多火為韻則和)
(與火如今音别存第七部補考可也)别収去聲八未畏(於非切○本證亦可畏也韻懷不可)
(畏也韻懷旁證枚乗七發有似勇壯之士突怒而無畏蹈壁衝津窮曲隨隈○陳氏曰古畏威通用書曰天明)
(畏自我民明威禮記引書徳威惟威考工記當弓之畏畏讀隈)别収去聲十六怪壞(胡威)
(切○本證無俾城壞無獨斯畏旁證國語武王飫歌天之所支不可壞也其所壞亦不可支也禮記孔子歌泰)
(山其頽乎梁木其壞乎哲人其萎乎○按板篇壞畏舊存平去二叶音今畏字从平則壞字亦从平可也)
補考

十三佳佳(古兮切○大招姱修滂浩麗以佳只曽頰倚耳曲眉規只滂心綽態姣麗施只小腰秀頸)
(若鮮卑只)崖(魚兮切○莊子彼且為嬰兒亦與之為嬰兒彼且為無町畦亦與之為無町畦彼且為無崖亦)
(與之為無崖達之入於無疵)涯(漢書叙傳商竭周移秦決南涯自兹距漢遂亡八支)十四皆荄
(居奚切○亦作核漢書孕毓核當是此音)痎(痎瘧當是此音)○諧(胡奚切○宋玉高唐賦王乃乘)
(玉輿駕蒼螭垂旒旌斾合諧紬大弦而雅聲流冽風過而増悲哀於是調謳令人惏悷憯悽脅息増欷)○
排(步迷切○説文从手非聲)○乖(姑囘切○漢書叙傳官失學微六家分乖壹彼壹此庶研其㡬)○
淮(胡威切○説文从水佳聲)○豺(士之切○説文从豸才聲)儕(説文从人齊聲)○埋(謨悲切○)
(左傳見前謀字)○齊(側其切○曲禮坐如尸立如齊)十六咍咍(呼其切○九章忠何辜以遇罰)
(兮亦非余之所志也行不羣以顛越兮又衆兆之所咍也平去為韻)○開(苦囘切○漢息夫躬絶命辭虹)
(蜺曜兮日微孽杳㝠兮未開)○埃(烏衣切○漁父辭新沐者必彈冠新浴者必振衣安能以身之察察)
(受物之汶汶者乎寧赴湘流葬於江魚之腹中又安能以皓皓之白而䝉世俗之塵埃乎龜策傳若為楛旱風)
(而揚埃蝗蟲生百姓失時○按汶字不入韻疑有誤字舊叶莫悲反)○菭(俗作苔徒尼切○管子地)
(員五蘟之狀墨土黒菭青怵以肥芬然若灰)駘(左傳見前裘字)○該(古衣切○垓陔絯侅諸字同音)
○財(前栖切○大戴禮武王牖銘隨天之時以地之財敬祀皇天敬以先時成王冠祝辭嗇於時惠於財)
(親賢而任能)裁(惜誓見前哉字)材(漢柏梁臺詩郡國士馬羽林材總領天下誠難治)○灾(將黎)
(切○易无妄之灾或繫之牛行人之得邑人之灾又亢龍有悔窮之灾也乾元用九天下治也又剝卦見前尤)
(字又行人得牛邑人灾也可貞无咎固有之也无妄之藥不可試也无妄之行窮之灾也犬畜卦見前尤字又)
(雖旬无咎過旬灾也有孚發若信以發志也旅卦見前尤字雜卦傳大畜時也无妄灾也萃聚而升不來也漢)
(柏梁臺詩三輔盜賊天下危盜阻南山為民灾)○胎(他飴切○漢樂章衆庶熈熈施及天下胎羣生啿啿)
(如春之祺枚乗傳福生有基禍生有胎)○孩(户黎切老子見前臺字)十八尤肬(于其切○)
(九章竭忠誠以事君兮及離羣而贅肬忘儇媚以背衆兮待明君其知之)○不(顧氏曰古㔻字詩有周不)
(顯帝命不時不顯亦世不顯其光不顯申伯不顯不承不顯維徳不顯成康皆㔻字集古錄考古博古二圖所)
(載銘辭及詛楚文不顯皆作㔻顯是其證也説文㔻大也从一不聲盖一在不字之中間三國志闞澤言不及)
(十年丕其没矣以字言之不十為㔻説文云从一者即从十之異辭也後人以一字移不字下闞澤之言遂不)
(可解矣不字見於經者止有丕趺二音丕音見上趺則常棣鄂不鞾韡箋云不當作柎柎鄂足也古音不柎同)
(是也晉以下則轉而為府鳩切又轉而為方九切)○罘(扶之切○秦之罘刻石文常職既定後嗣循業)
(長承聖治羣臣嘉徳祇誦聖烈請刻之罘漢柏梁臺詩走狗逐兔張置罘齧妃女脣甘如飴)一先蠲
(顧氏曰古音圭詩吉蠲為饎韓詩作圭書多方不蠲烝蠲吉玄反一音圭周禮蜡氏令州里除不蠲註蠲讀如)
(吉圭為饎之圭儀禮士虞禮哀子某圭為而哀薦之饗註圭潔也詩曰吉圭為饎後漢書循吏傳贊推忠以及)
(衆瘼自蠲始與鮮弦賢為韻當改八齊韻)二仙鮮(顧氏曰古音屖漢書匃奴傳黄金屖毗一師古曰屖)
(毗胡帶之鉤也亦曰鮮卑亦謂師比總一物也語有輕重耳楚辭大招小腰秀頸若鮮卑只註鮮卑衮帶頭也)
(此即師古所云屖毗亦曰鮮卑者也爾雅釋畜疏引魏時西卑獻千里馬西卑則鮮卑也詩有兔斯首箋云斯)
(白也今俗語斯白之字作鮮齊魯之閒聲近斯尚書大傳西方者何鮮方也白虎通洗者鮮也西本音先今讀)
(屖鮮本音屖今讀仙洗本音銑今讀先禮反三字互誤今字在五支韻音斯説文从雨鮮聲鮮上聲則先禮)
(反見詩新臺當改八齊韻)八戈蓑(顧氏曰古音初危反張衡南都賦布綠葉之萋萋敷華蘂之蓑蓑公)
(羊傳不蓑城也音素戈反一音初危反今此字兩収於灰戈部中當改入支韻)

總論

(顧氏唐韻正五支韻注云此韻當分為二自支枝以下皆讀如今音所以俱引經文及楚辭以明其與移蛇以)
(下等字絶不相通然後可分之各自為部耳子史諸書閒引一二不若它韻之備列也上去二聲倣此○衰字)
(注云以上字當與六脂七之通為一韻凡从支以氏从是从兒从此从卑从虒从爾从知从危之屬皆入此○)
(齹字注云以上字當與七歌八戈通為一韻凡从多从為从麻从乖从皮从从竒从義以罷从离从也从差)
(从麗之屬皆入此○按顧氏此説甚善以字偏旁别聲音尤得要領九麻十二庚十八尤皆用此例析一韻為)
(二以辨古音之通否愚謂十虞一先三蕭五肴六豪皆當用此例虞韻一支通魚模一支通尤矦先韻一支通)
(真文魂一支通元寒僊蕭肴豪一支通宵一支通尤矦不猶支韻一支通脂之一支通歌戈乎顧氏議論則異)
(矣愚之異於顧氏大者在此特録此注以明辨韻之法)○顧氏曰二韻在古詩截然不相入楚辭亦然黄石　
(公三略始以施和宜移化隨入支韻漢司馬相如大人賦以馳離河沙入脂之微灰韻卓文君白頭吟以離為)
(入支韻枚乗七發以離入支韻東方朔七諫以池入脂徽韻列女傳魯秋胡妻頌以河入之微韻揚雄甘泉賦)
(以馳迆入脂微灰韻反離騷以馳入脂韻冀州牧箴以多入脂皆韻張衡西京賦以施羆儀馳入支韻南都賦)
(以池螭入微齊灰韻思玄賦以離虧八支韻王逸九思以施戯峨為入支脂韻禰衡鸚鵡賦以巇離儀竒宜入)
(支韻蔡琰胡笳十八拍以為離虧宜移隨垂入支韻古詩行行重行行以離入支韻冉冉孤生竹以阿蘿宜陂)
(為入支微韻滿歌行以巇罹移入支韻焦仲卿妻詩以移為施儀離竒池入支微灰韻王延壽王孫賦通篇出)
(入支離二韻至七諫哀命一篇則憂尤知離三韻合用是則此韻之訛其來乆矣○按此二韻易尚書詩儀禮)
(左傳固皆分明若楚辭則不盡然如委蛇二字楚辭用為韻者四離騷與逺遊韻馳而東君篇云駕龍舟兮乘)
(雷載雲旂兮委蛇長太息兮將上心低佪兮顧懷羌聲色兮娛人觀者憺兮忘歸是與微皆灰韻矣逺遊篇末)
(云指炎神而直馳兮吾將往乎南疑覽方外之荒忽兮沛􁥃養而自浮祝融戒而蹕御兮騰告鸞鳥迎虙妃張)
(咸池奏承雲兮二女御九韶歌使湘靈鼓瑟兮令海若舞馮夷玄螭蟲象並進兮形蟉虬而逶蛇雌蜺便娟以)
(増撓兮鸞鳥軒翥而翔飛音樂博衍無終極兮焉乃逝以徘徊此皆通為一韻是與脂之微灰韻且襍入尤韻)
(之浮似扶其切歌韻之歌似居支切矣顧氏於逺遊篇強解之云妃與夷為韻歌與蛇為韻楚辭無隔韻遙韻)
(之體也又如離字少司命篇云悲莫悲兮生别離樂莫樂兮新相知顧氏強解之謂上句不入韻然老子以離)
(韻兒疵雌知谿莊子兩以離韻知皆其灼然者老莊用離字音皆變則屈子用離字寧必其音羅乎以委蛇離)
(三字推之其以馳韻蛇者安知其不音遟乎與離同音若離騷之江離漁父之啜醨安知其不如今音乎而與)
(離相韻之化字與醨相韻之移為字音不隨之而變乎逺遊之歌字音變為基則漁父之波字不亦變為卑乎)
(由是輾轉以推恐音之變者已多由老莊屈子推之恐秦漢以前諸家之書亦未必皆如古音顧氏分出此韻)
(之字與歌戈韻者安知其不變歌戈之音而从支之乎百里奚妻扊扅歌以皮扅為三字韻奚時雌其較著者)
(也不獨此歌而已夫子龜山操云予欲望魯兮龜山蔽之手無斧柯奈龜山何不以柯何韻之乎將歸操云狄)
(之水兮風揚波舟楫顛倒兮更相加歸來歸來兮胡為斯不以波加韻斯乎如曰此皆音變之後後人擬作也)
(則更以雙聲字推之如倭字於禾切而詩已言周道倭遲則倭從遲變為於非切矣離字音羅而左傳哀公為)
(支離之卒莊子有支離疏又曰支離其形支離其徳則離从支變為吕支切矣然則二韻之變不始於黄石公)
(司馬相如至齊梁時音之變者已定作韻書者不得不収移為諸字入五支而七歌八戈别為部不使混於支)
(脂猶為界限分明唐韻正一書考音之流變甚詳而凡今韻不合古音者一例以為訛誤恐周顒沈約陸法言)
(諸人不任受其咎故詳論之○二韻音變而詩用韻有常此詩韻所以可為百世標準○顧氏曰脂之微齊佳)
(皆灰咍同用之證如詩南山首章兼用脂微皆灰出車六章烝民八章兼用脂微齊皆其用二三韻者甚多易)
(傳楚辭諸子先秦之書無不同者即漢魏而下如古詩西北有高樓上與浮雲齊兼用脂微齊皆灰咍蘇武詩)
(黄鵠一逺别千里顧徘徊兼用脂微皆灰咍魏武帝苦寒行北上大行山艱哉何巍巍兼用支微齊皆灰咍其)
　他出入四五韻或二三韻者不可勝述(○又十八尤韻注云此韻當分為二謀字注云以上字當與五支之)
(半及六脂七之通為一韻○又曰尤字自東方朔七諫始與憂為韻○又曰牛字自漢王褒九懷始與州修遊)
(流休悠浮求懤儔怞為韻○又曰邱字自王褒九懷始與蕭條蜩嗥留為韻揚雄反騷與流為韻其後無不讀)
(為去鳩反矣○又曰裘字自魏文帝善哉行始與憂為韻○又曰謀字自魏文帝煌煌京雒行始與救為韻○)
(又曰能字古但有奴來奴代二音來讀如犂則能亦讀如泥又周禮大宗伯注三台作三能正義曰古者以耐)
(字為今之能字能字為三台之字後世廢古耐字以三台之能替耐字之變而為能也又更作三台之字是古)
(今變也是能與台音相近故春秋元命苞謂三能能之為言耐也晉時此音未改江左以降始以方音讀為奴)
(登反而又不可盡没古人奴來奴代之音故兼収之咍代登三韻後之註釋者於咍韻止云三足鼈而能字始)
(移之登部矣今當削去併入咍代二韻○又曰能音奴登反始自宋齊之世後漢書郭杜孔張傳贊羊賈廉能)
(與朋肱輣為韻梁劉勰文心雕龍以盡厥能與恒朋騰為韻○又曰尤牛等字與憂流州鳩本不相通而漢人)
(於支韻中字往往混讀入此如龜䇿傳揚雄荆州牧箴班固幽通賦張衡西京賦李尤辟雍賦宋讀曲歌並讀)
(龜為鳩魏王粲從軍行讀馗為求今尤韻中亦収龜馗二字而後人獨從支韻然則尤牛等字正與此一例特)
(編韻者不曽収入五支以致混八此韻千年末正耳○按龜馗雖兼収尤韻而舉世從支韻者多則支韻為正)
(音尤牛等字雖古音在支而舉世皆讀從憂流則不能復反於支矣)
平聲第三部
　韻目九魚○分十虞○十一模○分九麻

詩韻

九魚魚(語居切)○書(傷魚切)舒紓(彼交匪紓與股下予平上為韻不必叶上與反)○
居(九魚切○按居本平聲采薇韻華塗書我行其野韻樗家魚藻韻蒲此類可見若鵲巢之韻御蟋蟀之韻)
(瞿羔裘之韻故采薇首章之韻故雜卦傳之韻著招魂之韻絡呼易林井之復之韻據皆以平去為韻耳且羔)
(裘豹袪袪固不可讀為去也周禮神仕者猶鬼神示之居釋文雖音紀㨿反未嘗不可讀平聲郅都傳條矦至)
(貴居以倨為居或假借或傳寫脱誤耳今止存平聲)琚据椐(其檉其椐與柘平去為韻)車(本證王姬)
(之車韻華攜手同車韻狐烏邪且有女同車韻華琚都君子之車韻華遑脂爾車韻舍舒乗馬路車韻屠壺魚)
(蒲且胥既出我車韻旟舒鋪旁證易暌孤見豕負塗載鬼一車先張之弧後説之弧又來徐徐困于金車離騷)
(為余駕飛龍兮雜瑤象以為車何離心之可同兮吾將逺逝以自䟽馮驩歌長鋏歸來乎出無車○王氏應麟)
(曰古車本音居至説文有尺遮之音乃自漢而轉其聲陸氏釋文引韋昭云古皆尺遮反後漢始有居音非也)
(○按廣韻兩収於魚麻方音亦有兩讀今惟存居音第七部麻韻不復出何彼襛矣舊失叶音采薇讀尺遮反)
(今正)○渠(強魚切)○餘(以諸切)輿旟譽(平去二音)畬(如何新畬與來咨來茹平去為)
(韻)○胥(相居切○桑扈首章與扈羽祜平上為韻舊叶思吕反誤)○苴(七魚切)砠沮(猗與)
(漆沮)○樗(抽居切)○邪(詳余切○其虛其邪即徐字又思無邪亦此音今音思無邪音似嗟切入)
(麻韻今并此韻)○廬(巾居切)藘　除(直魚切○蟋蟀日月其除天保何福不除小明日月方除)
(斯干風雨攸除皆讀去聲而除本有平聲今亦存此音或蟋蟀亦可如居字之例以平去相韻讀之)○且
(子余切)○袪(去魚切○袪本平聲遵大路以袪韻路惡故羔裘以袪韻居故皆平去為韻耳舊叶起㨿)
(反不必然又宋玉登徒子好色賦遵大路兮攬子袪贈以芳華辭甚妙玅與袪絶逺豈都字之誤乎)虛(朽居)
(切○其虛其邪亦韻也)○菹(側魚切)分十虞(此韻分兩支一支从魚模一支从矦尤説見總)
(論)虞(元俱切○虞本平聲抑與雲漢以平韻去猶閟宫二章以平韻上舊叶用戒不虞則不我虞元具反)
(誤又騶虞首章葭音姑豝音伯吾反末句與之韻舊於葭豝無叶音讀虞如今音之牙已誤二章末句本與首)
(章遙為韻如權輿之例舊於二章又叶五紅反尤誤)娛○吁(况于切)訏(實覃實訏去聲呱路平去)
(為韻舊叶呱吁皆去聲誤)盱芋○夫(風無切)膚十一模蒲(蒲胡切)○胡(戸吳)
(切)乎壺狐　辜(胡古切)呱(説見前)○徒(同都切)塗圖(我儀圖之亦平聲)
屠瘏荼　帑(乃都切)○憮(荒烏切)○租(則吾切)○徂(昨胡切)○蘇
(素姑切)○烏(哀都切)○都(當胡切)○鋪(普胡切)痡(亦音敷)分九麻罝
(子余切○本證肅肅兔罝韻夫旁證揚雄長楊賦左太華而右裦斜㭬嶻嶭而為戈紆南山以為罝)○華
(芳無切○本證灼灼其華韻家常棣之華韻車顔如舜華韻車琚都隰有荷華韻蘇都且猗儺其華韻家皇皇)
(者華韻夫維常之華韻車黍稷方華韻塗居書旁證易枯楊生華老婦得其士夫九歌折疏麻兮瑤華將以遺)
(兮離居老冉冉兮既極不寢近兮愈疏漢光武語仕宦當作執金吾娶妻當得隂麗華○按古音華卉華實皆)
(此音後世以此為華實之華而華卉别為花皆轉入麻韻)○家(古胡切○本證宜其室家韻華誰謂女無)
(家二章與角屋獄平入為韻三章韻牙樂子之無家韻華曰予未有室家韻据荼租瘏雨無正韻都宜爾室家)
(韻帑圖乎靡有室家與居故平去為韻復我邦家韻樗居俾立室家韻徒旁證左傳迯歸其國而棄其家韻孤)
(弧姑逋虛用不恢于夏家韻夫離騷羿淫遊以佚田兮又好射夫封狐固亂流其鮮終兮浞又貪夫厥家戰國)
(策馮煖歌長鋏歸來乎無以為家按桃夭之家舊失叶音行露二章之家舊音谷三章之家舊各空反皆誤)
葭(本證彼茁者葭韻豝舊失叶音旁證司馬相如子虚賦藏莨蒹葭東牆彫胡蓮藕觚盧菴閭軒于)口
瓜(亦古胡切本證投我以木瓜韻琚七月食瓜韻壺苴樗夫疆場有瓜韻廬菹旁證左傳登此昆吾之虛綿)
(綿生之瓜余為渾良夫呌天無辜)○瑕(洪孤切○本證徳音不瑕韻胡旁證左傳引諺心苟無瑕何恤)
(乎無家又諺高下在心川澤納汚山藪藏疾瑾瑜匿瑕龜策傳日辰不全故有孤虛黄金有疵白玉有瑕)騢
(本證有駰有騢韻魚袪邪徂)○豝(博古切○本證壹發五豝韻葭虞舊失叶音)○牙(五胡切○)
(本證誰謂䑕無牙韻家予王之爪牙韻居旁證揚雄太玄毅其牙發以張弧夷其牙或飫之徒豫州箴陪臣執)
(命不慮不圖王室陵遲喪其爪牙○按行露三章首四句隔句為韻與二章不同牙自與家韻墉自與訟從韻)
(舊叶牙五紅反家各空反皆誤)○闍(當胡切本證出其闉闍韻荼且藘娛後轉時遮切入麻韻古無此音)

補考

九麻蟆(莫胡切○史記龜策傳日為徳而居於天下辱於三足之○月為刑而相佐見食於蝦蟆易林)
(坎中蝦蟆乍盈乍虛三夕二朝形消無餘)○奢(商居切○史記滑稽傳甌窶滿篝汚邪滿車五榖蕃孰穰)
(穰滿家臣見其所持者狹而所欲者奢序傳維建遇讒爰及子奢尚既匡父伍員奔吳鼂錯傳憂勞百姓列侯)
(就都親耕節用視民不奢○按荀子佹詩閭娵子奢註即子都此偶通都耳不必凡奢皆音都)賖(説文从貝)
(余聲)○邪(以諸切○史記自序為布所襲喪其荆吳營陵激吕乃王琅邪司馬相如上林賦留落胥邪仁)
(頻并閭揚雄徐州牧箴降周任姜鎮于琅邪姜姓絶苗田氏攸都○顧氏曰邪字韻中有二音以遮切者古音)
(餘侣嗟切者古音徐古人凡不定之辭皆曰與後變而曰邪與邪一義亦一音也陸氏釋文也嗟反此漢魏以)
(後之音古無之)斜(揚雄長楊賦左太華而右裦斜㭬嶻嶭而為弋紆南山以為罝○説文从斗余聲)○
遮(止余切○淮南子變常易故以知要遮○説文遮从辵庶聲○顧氏曰遮本音摭轉平聲則音諸故唐韻)
(於遮下収入諸字易康侯用錫馬蕃庶鄭康成讀庶為遮釋名庶摭也至漢車華等字並轉入歌戈而上林賦)
(遮與和波歌為韻羽獵賦遮與羅波為韻西都賦庶與化歌為韻雖與古音不合然亦可以證遮庶之同音矣)
○姱(苦胡切○九歌鳴篪兮吹竽思靈保兮賢姱九章憍吾以其美好兮覽余以其修姱與余言而不信)
(兮盖為余而造怒大招朱脣皓齒嫭以姱只比徳好閒習以都只)夸(老子朝甚除田甚蕪倉甚虛服文采)
(帶利劍厭飲食財貨有餘是謂盜夸○顧氏曰説文从大于聲又洿刳瓠絝字皆以夸得聲楊慎据韓非子改)
(老子盜夸為盜竽恐非)豭(古胡切○左傳野人歌既定爾婁豬盍歸吾艾豭)○遐(洪孤切○太玄)
(缺船跋車其害不遐○顧氏曰詩遐不謂矣表記引作瑕註瑕之言胡也儀禮永受胡福註胡猶遐逺無窮也)
(按詩降爾遐福古胡遐字同音)霞(逺遊餐六氣而飲沆瀣兮漱正陽而含朝霞保神明之清澄兮精氣入而)
(麤穢除)鰕(易林鯉鮪鮒鰕積福多魚資所有無富我窮家○一作蝦)○巴(博古切○漢書司馬相如)
(傳諸蔗巴苴史記作猼且)○芽(五乎切○月令安萌芽養㓜少存諸孤揚雄徐州牧箴禍如邱山本在萌)
(芽牧臣司徐敢告僕夫)衙(九辨左朱雀之茇茇兮右蒼龍之躍躍屬雷師之闐闐兮通飛廉之衙衙○説)
(文从行吾聲)○窊(哀都切○顧氏曰此與孟子數罟不入洿池之洿同是一字後漢楊方雜詩爾根深)
(且堅予宅淺且洿移植良無期歎息將如何則并洿字亦讀為烏撾反矣)○查(側孤切○按襄十年㑹吳)
(于柤即查字釋文莊加反此後人之音古音當側孤切三國志柤中註引襄陽記柤讀如租税之租此方音正)
(齒混齒頭耳查字又有鉏加反之音)去聲五寘戱(荒胡切○逺遊春秋忽其不淹兮奚乆留此故)
(居軒轅不可攀援兮吾將就王喬而娛戯按嗚呼通作於戯是戱有呼音)九御去(邱於切○左傳其卦)
(遇蠱曰千乗三去三去之餘獲其雄狐○從吳氏韻補讀)
總論

(顧氏注十虞韻云古與九魚通為一韻注十九侯韻云古與丸魚十虞十一模通為一韻○按此説顧氏持之)
(甚堅古音表直移侯韻繼虞模愚竊謂不然十虞正猶五支一韻分為二其與魚模通者乃是虞無于吁諸字)
(若與侯韻通者則是隅儒駒驅等字而侯自通十八尤之大半及蕭肴豪分出之字與十二幽也虞韻亦當以)
(偏旁别之凡从吳从無从巫从于从瞿从夫从旉以夸从具从奭者皆通魚模其从禺从芻从句从區从需从)
(須从朱从殳从兪从㬰从婁从付从咅从孚从取从厨从求者皆通侯尤顧氏但分出从孚之字及捄字謂當)
(入憂韻不知禺區諸字亦與從孚者相類侯字自當别出一韻次於尤幽之閒而顧氏直讀矦為胡舉一韻盡)
(歸之虞模上聲厚去候亦如之其意見牢不可破令辨之於第十一部)○五支本有一類通歌戈及其音之　
(變變而定也則通歌戈者盡入五支而不可反十虞本有一類通矦尤及其音之變變而定也則通矦尤者盡)
(入十虞而不可反二韻正相類也矦韻固有從虞模之方音厚候亦有從麌姥遇暮之方音此猶歌韻亦有從)
(支脂之方音昔之編韻書者固不能反虞麌遇三韻内之字使之從古音而猶截然分出矦厚候三韻異其部)
(居次第不使其牽連而溷於虞模麌姥遇暮不可謂不精審顧氏則皆牽連而溷同之矣毋乃失昔人之精意)
(乎且謂書之有矦厚候三韻亦非編書者所能為自是溥天之下有此音聲音之理異中有同同中有異不變)
(中有變變中有不變編書者非不知自秦漢以來矦有胡音厚有户音候有互音而不能不别之為矦厚候所)
(謂同中有異變中有不變者也如顧氏説㡬欲舉矦厚候三韻之名而盡削之豈能上合逺古之遺音放諸四)
(海而皆準俟諸後世而不惑乎○觀今所分出虞娛吁訏盱芋夫膚八字與第十一部所分出遇隅等字上聲)
(侮愈等字去聲饇樹等字詩中絶無同用在一章者可知今音通而古音不相通正猶支韻支枝與移蛇不相)
(通之説也顧氏明於支韻而虞韻則昧焉何也矦有胡音先入為主凡與矦相通驅駒等字盡歸之十虞而不)
(知其非也其獨分出從孚字者因詩中萬邦作孚與臭韻成王之孚與求韻不可通也非此二詩則亦謂孚古)
(音夫矣而不知詩中如孚字比者正有之詳見第十一部)○九麻韻顧氏分為二自蟆至苴註云以上字當　
(與九魚十虞十一模通為一韻凡以者从余从邪从華从夸以叚从且从巴从牙从吾之屬皆入此○按此説)
(固是又須知麻韻分出之字與今虞韻分出愚隅等字入第十一部詩中未嘗同章非其偶不用也不相通也)
(○陳氏曰車之韻歌自魏程曉詩平生三伏日道路無行車閉門避暑臥出入不相過再轉而韻麻○顧氏曰)
(漢張衡西京賦車與颬葩蛇韻蔡邕協和昬賦車與蛇華韻東觀記一馬二車茨子河則車之韻歌不始於程)
(曉詩也○陳氏曰邪字魏晉轉入歌韻陳思王大魏篇舍利從辟邪韻歌潘岳河陽詩楚風被琅邪韻蘿是其)
(證也又轉則入麻韻矣○華字陳第謂至魏晉轉為和嵇康贈秀才入軍詩與歌韻毛先舒謂後漢酈炎見志)
(詩蔡邕祖徳頌已先之顧氏曰華之入歌不始酈炎蔡邕司馬相如上林賦外發芙蓉菱華内隠鉅石白沙東)
(方朔戒子詩才盡者身危好名者得華有羣者累生孤貴者失和又先之矣○瓜字陳第引道藏韻波顧氏曰)
(張衡南都賦蓼蕺蘘荷藷蔗薑䪤菥蓂芋瓜已先之矣家字陳第引雉朝飛操韻何魏程曉嘲熱客思與過何)
(為韻今乃知加音之遞變也顧氏曰東方朔戒子詩與蛇化韻揚雄逐貧賦與遐加砂韻已先之矣○暇字陳)
(第引程曉詩與呵韻顧氏曰九辨尚黯黮而有瑕亦多端而膠加已入麻韻淮南子若珠之有纇玉之有瑕置)
(之而全去之而虧虧音科此為後人讀胡加切之祖○宋魏了翁邛州先茶記曰今韻書自二漢以前上沂六)
(經凡有韻之語如平聲魚模上聲麌姥去聲御暮同是音者本無他訓自音韻分於孫沈反切盛於羌胡然後)
(别為麻馬等音於是魚歌二音併入於麻而魚麻二韻一字二音上去亦莫不然其不可通則更易字文以成)
(其説且茶之始其字為荼春秋齊荼漢志荼陵之類陸顔諸人雖已轉入麻韻而未敢輒易字文爾雅本草猶)
(从艸从余而徐鼎臣訓荼猶曰即今之茶也自陸羽茶經盧仝茶歌以後則遂易荼為茶終無有命茶為荼者)
　矣(○顧氏曰古未分麻韻荼荈之荼亦只讀為徒漢魏以下乃音宅加反而加字音居何反猶在歌戈韻梁)
(以下始有今音又妄減一畫此字變於中唐以下鶴山之論篤矣○又曰昔人作韻兼採方音此韻有新舊二)
(音故或從魚或從麻或兩収而並存之今考以上諸字並當入魚虞模而麻嗟瘥嘉加珈沙鯊等字則自入歌)
(戈見於三百篇者井然具列也○又論麻韻大扺出於西音其説甚詳○又曰模韻轉入歌戈始于漢人不獨)
(車華等字班彪北征賦以圖韻娑那張衡西京賦以齬韻峩羅南都賦以鸕韻鵝波之類是知東京以後魚虞)
(模歌戈麻六韻全無分别晉宋以下始稍正之而其雜入于麻者遂不可反矣)
平聲第四部
　韻目十七真○十八諄○十九臻○二十文○二十
　一殷○二十三魂○二十四㾗○分一先○(别収)二僊
　○(别収)二十八山○(别収)八微○(别収)十二齊○(别収)十五青
　○(别収)十六蒸○(别収)上聲十六軫○(别収)去聲三十二霰

詩韻

十七真振(之鄰切)○姻(於真切)駰禋(維清篇肇禋二字為韻顧氏謂與典字平上為)
(韻)○新(息鄰切)薪(陟彼髙岡析其柞薪析其柞薪兩薪字為韻舊叶音襄誤)○辰(時鄰切)
晨臣○人(如鄰切)仁○神(食鄰切)○親(七人切)○申(失人切)身信
(屈伸之伸古亦作信故凡詩中不我信兮大無信也之類皆讀如伸今亦從之然忠信之信師再宿之信後世)
(皆讀息晉切疑亦有所由來即詩中用信字去與平韻未嘗不可今並存去聲)○賓(必鄰切)○濱
(力珍切)粼麟(于嗟麟兮三章遥韻)○陳(直珍切)填(倉況填兮孔填不寧並此音)塵○
頻(毗賔切)蘋○巾(居銀切)麕○囷(去淪切)○民(彌鄰切)泯緡􁈶(祇自)
(疧兮當作􁈶顧氏曰唐人避太宗諱故致此誤)○貧(皮巾切)十八諄詢(相淪切)洵○
淳(常倫切)㬀○漘(船倫切)○春(昌脣切)○淪(力迍切)輪○旬(詳遵切)
○鈞(居勻切)均十九臻臻(側詵切)榛蓁溱○莘(所臻切○纘女維莘韻天)
詵二十文聞(無分切)○雲(于分切)云耘員　焚(符分切)○羣(渠云)
(切)○薰(許云切)○君(舉云切)○芬(敷文切)雰二十一殷殷(於巾切)
慇○勤(巨巾切)芹○欣(許斤切)二十三魂昆(古渾切)○門(莫奔切)
璊亹○孫(思渾切)飱存(徂尊切)○錞(都昆切○厹矛鋈錞韻羣苑舊云音隊叶)
(朱倫反按釋文一音敦戴侗曰記進矛㦸者前其鐓與此通)○啍(他昆切)○奔(博昆切)鶉之　
(奔奔左傳作賁)二十四痕(詩未有韻)分一先(此韻分兩支一在本部一入第五部)先(蘇鄰)
(切○相彼投兔尚或先之舊叶蘇晉反今按亦可作平聲古音皆蘇鄰切旁證禮記清明在躬志氣如神耆慾)
(将至有開必先天降時雨山川出雲逺逰篇壹氣孔神兮於中夜存虚以待之兮無為之先庶類以成兮此徳)
(之門招䰟魂兮歸來入修門些工祝招君背行先些又士女雜坐亂而不分些放敶組纓班其相紛些鄭衛妖)
(玩來襍陳些激楚之結獨秀先些大招炙鴰烝鳧煔鶉陳只煎鰿臛雀遽爽存只䰟乎歸徠麗以先只)○
千(倉新切○本證騋牝三千韻淵嵗取十千韻田陳人年其車三千韻田旁證虎豹九闗啄害下人些一夫)
(九首拔木九千些易林騋牝龍身日取三千南上蒼梧與福為婚漢靈帝時孔廟碑周流應聘歎鳯不臻自衛)
(反魯奮徒三千)○天(鉄因切○本證母也天只韻人悠悠蒼天韻人三星在天韻人彼蒼者天韻人身如)
(何昊天韻信臻身翰飛戾天韻人不畏于天韻陳身人蒼天蒼天韻人亦傅于天韻臻矜於昭于天韻新為章)
(于天韻人鳶飛戾天韻淵人受祿于天韻人命申亦傅于天韻人峻極于天韻神申亂匪降自天韻人旁證易)
(飛龍在天利見大人中庸肫肫其仁淵淵其淵浩浩其天尚書大傳八伯歌明眀上天爛然星陳日月光華宏)
(予一人九歌乘龍兮轔轔髙馳兮沖天結桂枝兮延竚羌愈思兮愁人史記滑稽傳此鳥不飛則已一飛冲天)
(不鳴則已一鳴驚人)○堅(居因切○本證敦弓既堅韻鈞均賢○按堅从臤聲堅賢从臣聲故古音堅賢)
(皆在此部堅與肩􁊄音異)○賢(下珍切○本證我從事獨賢韻濵臣均序賔以賢韻堅鈞均旁證荀子成)
(相曷謂賢明君臣上能尊主下愛民又堯讓賢以為民汜利兼愛徳施君太玄懐利滿匈營私門也小盛臣臣)
(事人賢也○按賢與形音相近故劉向校列子錄云字多錯誤以賢為形陳氏謂賢形同音誤矣)○田
(徒鄰切○本證税于桑田韻零人淵千叔于田韻人仁浸彼稻田韻人徹申伯土田韻人錫山土田韻人命年)
(人有土田韻人旁證見龍在田利見大人又上不在天下不在田中不在人國語佞之見佞果喪其田佞讀平)
(聲奴珍切易林邪徑賊田惡政傷民夫婦咒詛太山覆顛○陳氏謂田音陳古田陳音通故陳之後改姓為田)
(愚謂田舌頭音陳舌上音陳改田者舌上改入舌頭非即同音也天字既為舌頭則田顛年亦從之)闐(本證)
(振旅闐闐韻淵淵於巾切○按楚辭雷填填亦此音闐填顛皆从真諧聲)○年(泥因切按年泥母字舊尼)
(因反音微差尼孃母字○本證胡不萬年韻榛人于今三年韻新實維豐年韻溱夀考萬年韻賔自古有年韻)
(田千陳人天子萬年韻人田命旁證儀禮嘏辭來女孝孫使女受祿于天宜嫁于田肩夀萬年大戴禮成王冠)
(祝辭使王近于民逺于年荘子可以養親可以盡年)○顛(典因切○本證倒之顛之韻令有馬白顛韻鄰)
(令旁證雜卦傳需不進也訟不親也大過顛也漢成帝時謡邪徑賊良田䜛口亂善人桂樹華不實黄爵巢其)
(顛易林採薪得麟大命隕顛)巔(本證首陽之巔韻苓信旁證九章上髙巖之峭岸兮處雌蜺之標巔據青)
(㝠而攄虹兮遂倐忽而捫天吸湛露之浮涼兮潄凝霜之雰雰)○淵(一均切○本證其心塞淵韻身人秉)
(心塞淵韻零人田千或潛在淵韻天潛逃于淵韻鳶天魚躍于淵韻天人旁證大戴禮武王盥槃銘與其溺于)
(人也寧溺于淵老子魚不可脱於淵國之利器不可以示人招䰟豺狼從目往來侁侁些懸人以娭投之深淵)
(些○按􁂙因二字音相近故姻亦作婣而鼔聲淵淵亦作咽咽有駜之鼔咽咽亦當音一均切又按此部與第)
(九第十部詩未嘗通小旻卒章兢氷韻而如臨深淵非韻那篇成聲平韻而鞉鼔淵淵與於赫湯孫非韻舊於)
(二詩淵字皆注叶音又叶孫思倫反似此部與蒸清通者當辨)○玄(胡勻切○本證何草不玄韻矜民旁)
(證老子玄之又玄衆妙之門揚雄解嘲司馬長卿竊貲於卓氏東方朔割炙於細君僕誠不能與此數子並故)
(黙然獨守吾太玄)别収二僊翩(枇賔切○本證緝緝翩翩韻人信旟旐有翩韻泯燼頻旁證易)
(翩翩不富以其鄰)○川(樞倫切○本證滌滌山川韻焚薰聞遯旁證易不利涉大川入于淵也漢書序)
(傳昔在上聖昭事百神類帝禋宗望秩山川)○鳶(以旬切○本證匪鶉匪鳶韻天淵○按鳶本作音)
(員故有以旬切之音)别収二十八山鰥(居銀切○本證其魚魴鰥韻雲旁證天問舜閔在家)
(父何以鰥堯不姚告二女何親○陳氏曰鰥矜古通用烝民不侮矜寡禮運矜寡孤獨論衡引何人不矜作何)
(人不鰥周書哀矜折獄于定國傳作哀鰥折獄故魴鰥魚也亦有矜音按陳説得之矜字今在蒸韻别見於後)
○艱(亦居銀切○本證莫知我艱韻門殷貧其心孔艱韻門云無有後艱韻亹熏欣芬旁證崔駰大理箴)
(昔在仲尼哀矜罪人子罕禮刑衛人釋艱○按艱从難省取義从艮省取聲故有居銀切之音崔駰猶用古音)
(若離騷哀民生之多艱與替字平去為韻則艱音基非復古音不可以證詩豈古艱字亦有从喜作囏者因之)
(冇基音乎後乃轉入山韻古閑切山與僊通故曺植王粲誄以艱韻遷陸機弔魏武以艱韻年年在先韻亦如)
(今音則艱字之音變矣)别収八微煇(許云切○本證庭燎有煇韻晨旂旂音芹旁證張衡西都)
(賦金戺玉階彤庭煇煇珊瑚琳碧瓀珉璘彬○按煇从軍聲故音熏)○旂(渠斤切○本證庭燎言觀其旂)
(韻晨煇采菽泮水言觀其旂並韻芹旁證左傳童謡丙之晨龍尾伏辰袀服振振取虢之旂鶉之賁賁天策焞)
(焞火中成軍虢公其奔○按旂从斤聲故音芹又按煇旂之偏旁較然也而今音轉入第二韻猶翬亦从軍而)
(褘衣取義於翬遂與褘同音也然析頎圻蘄沂亦从斤而古今音皆入第二部近字古亦入第二部則諧聲有)
(旁紐有轉音故也)别収十二齊西(蘇鄰切○本證明明上天照臨下土我征徂西至于艽野)
(天與西為韻旁證漢郊祀歌象載瑜白集西食甘露飲滎泉赤鴈集六紛員殊翕雜五采文易林否之家人俱)
(為天民雲過我西風伯疾雨與我無恩○按西本與先同音故史傳先零羌亦作西零先西皆蘇鄰切漢以後)
(先韻與真文至仙十四韻相通用西字皆與此十四韻相協至六朝此音猶存方音轉為先稽切此字遂入十)
(二齊不可復反矣顧氏謂自王逸九思蟊􁉻兮號西始與璣低霏棲等字為韻也又新臺有洒之洒字茜草之)
(茜字皆從西轉音得聲而哂字式忍切尤可見從西得聲也)别収十五青令(力珍切○本證)
(自公令之韻顛盧令令韻仁寺人之令韻鄰顛不寧不令韻電電徒震切平去為韻或令亦有去聲力震切旁)
(證説文引詩盧令令作盧獜獜○按舊叶力呈反混入第九部顧氏易力珍反是也可疑者小宛三章用鳴征)
(生為韻首句題彼脊令似從之顧氏謂不入韻也十月之交三章有二韻令與電韻非與騰崩陵懲韻舊未分)
(析陳氏證令字連引下文誤矣説見總論○又見去聲)苓(本證隰有苓韻榛采苓采苓韻巔信)零(本證)
(靈雨既零韻人田淵千)别収十六蒸矜(居銀切○本證居以凶矜韻天臻何人不矜韻玄民)
(寧不我矜韻旬民填○矜與鰥通説見前○顧氏曰張華女氏箴潘岳哀永逝文始入蒸韻當改入真韻)别
収上聲十六軫畛(之人切○本證徂隰徂畛韻耘按平上亦可為韻從舊讀平聲)○别
収去聲三十二霰甸(直鄰切○本證信彼南山維禹甸之韻田韓奕維禹甸之韻命旁證)
(劉邵瑞龍賦有蜿之龍來游郊甸應節合義象徳合仁○陳氏音陳引周官掌令邱乘之政令注云四邱為乘)
(讀與維禹敶之之敶同韓詩維禹敶之○去聲亦兼存之)

補考

二十三魂焞(他屯切○左傳童謡鶉之賁賁天策焞焞火中成軍虢公其奔○采芑戎車嘽嘽嘽)
(嘽焞焞釋文焞吐雷反又他屯反本又作啍顧氏曰漢書韋玄成傳引此作嘽嘽推推顔師古讀吐雷反後人)
(遂并啍字讀為吐雷反梁簡文帝金錞賦揮秦筝之慷慨代晉鼔之嘽啍與諧才徊杯來為韻則從口作啍亦)
(音吐雷反今按嘽啍自為一韻雷威自為一韻未嘗不可何必改經文以就史傳況从火之焞見於左傳僖五)
(年从口之啍見於大車並音他屯反不當讀為吐雷反也○按从享之字如王事敦我敦琢其旅讀都回切則)
(此焞字亦似可讀吐雷切然左傳讀他屯切既有確證顧氏謂不必改經文以就史傳者良是但謂嘽焞自為)
(一韻恐不然嘽在寒韻焞在䰟韻凡元寒删等韻詩中未有與䰟為韻者疑戎車嘽嘽六句唯有雷威一韻戎)
(車嘽嘽嘽嘽焞焞此閒句猶之顯允方叔征伐玁狁亦不入韻也今詩韻第二部及此部皆不收唯收之於補)
(考)二十八山慳(苦銀切○按慳在山韻苦閑切字从堅聲古音當為苦銀切)一先芊
(倉新切○宋玉髙唐賦仰視山顛肅何芊芊典因切)○煙(於真切○史記若煙非煙若雲非雲郁郁紛紛)
(蕭索輪囷漢元帝時童謡井水溢滅竈煙灌玉堂流金門)咽(詩鼔咽咽雖不入韻亦當此音)○憐(力珍)
(切○漢謡邪徑賊良田讒口亂善人桂樹華不實黄雀巢其顛昔為人所棄今為人所憐○按此憐字本音九)
(辨惆悵兮而私自憐與清人新平生聲等字雜用為韻雖从方音亦可見憐字不與先同韻)○畋(徒鄰)
(切○書畋爾田當是此音田獵亦作畋周禮作甸同一音)佃(易以佃以漁當是此音)窴(通作填天問洪)
(泉極深何以窴之地方九則何以墳之)○瘨(典因切○胡寧瘨我以旱瘨我饑饉當是此音)○牽
(去真切○易繫于金柅柔道牽也包有魚義不及賔也其行次且行未牽也无魚之凶逺民也)○眠(彌鄰)
(切○从民當是此音又瞑亦與眠通招䰟豺狼從目往來侁侁些縣人以嬉投之深淵些致命於帝然後得瞑)
(些歸來歸來往恐危身些)○蠙(毗賔切○書淮夷蠙珠當是此音)○編(卑鄰切○以詩翩字推之)
(當是此音)二仙偏(批賔切○洪範無黨無偏王道平平○按偏猶詩之翩平在第九部書用韻寛借用)
(之)篇(以詩翩字推之當是此音)○穿(樞倫切○晉綠珠懊儂歌絲布澀難縫令儂十指穿黄牛細犢)
(車游戯出孟津)􁇠(于分切○幅􁇠既長當是此音毛傳􁇠均也)八微揮(許云切○魏王粲詩荆軻)
(為燕使送者盈水濵縞素易水上涕泣不可揮○説文从手軍聲)暉(太玄鸞鳳紛如厥徳暉如漢安平相)
(孫根碑皇矣府君含徳厚純恢廓術藝以道蒞民行行義勇無猾不儐抑抑珪質光容有暉○説文从日軍聲)
翬(説文从羽軍聲○按翬固有熏音而王后褘衣取義於翬雉遂入微韻)○沂(魚斤切○班固荅賔)
(戯言通帝王謀合聖神殷説夢發於傅巖周望兆動於渭濵齊寗激聲於康衢漢良受書於邳沂杜篤論都賦)
(踏滄海跨崑崙奮彗光掃項軍遂濟大難蕩滌於泗沂○説文从水斤聲)去聲五窴賁(苻文切○)
(易賁卦陸徳明音義云李軌府汾反傅氏云賁古班字文章貌鄭云變也文飾之貌王肅符文反云有文飾黄)
(白色書湯誥賁若草木徐邈音扶云反盤庚用宏兹賁音扶云反大誥敷賁音扶云反徐音憤詩賁然來思傳)
(賁飾也箋引易山下有火賁徐並音奔○説文墳濆轒蕡豶鼖憤僨皆以賁得聲○今此字四收於微文魂寘)
(部中顧氏曰易賁六四賁如皤如白馬翰如皤音蹯賁皤翰三字為韻賁當從王肅音為定當併入文韻○按)
(易書詩賁字後人讀彼義切者俗音也豈以其从貝而誤以為聲與顧氏謂易賁卦當從符文反者是也謂賁)
(皤翰三字為韻則非賁如皤如猶屯如邅如皆同母異韻之雙聲凡雙聲有二類一為同韻異母如窈窕委蛇)
(一為同母異韻如蹢躅踟蹰而屯邅賁皤亦蹢躅踟蹰之類顧氏惑於真臻十四部相通之説强不韻者以為)
(韻誤矣)
總論

(自十七真至下平二僊凡十四韻説者皆云相通愚獨以為不然真諄臻文殷與魂痕為一類口歛而聲細元)
(寒桓刪山與僊為一類口侈而聲大而先韻者界乎兩類之間一半從真諄一半從元寒者也詩中用韻本截)
(然不紊讀者自紊之耳自二十八山以前所當辨者艱鰥二字覲字説文本从艮聲不猶銀垠根痕之从艮得)
(聲者乎宜古音為居銀切不為古閑切也鰥字从衆猶昆弟之昆古亦从眔作鰥與矜古皆作一字通用宜)
(其亦為居銀切不為古頑切也此二字後來音轉始入二十八山古音實从真文故敝笱以鰥韻雲猶何草不)
(黄以矜韻民北門何人斯鳬鷖三用艱字韻門殷等字皆是本部自韻未嘗溢出第五部也)
平聲第五部
　韻目二十二元○二十五寒○二十六桓○二十七
　刪○二十八山○分一先○二僊○别收二十五願

詩韻

二十二元原(愚袁切)園垣援(平去兩存)媛(平去兩存)○燔(符袁切)樊繁
袢(是紲袢也平去兩存)○番(孚袁切)蕃幡藩翻(反字説見上聲)○諼(況袁切○終不)
(可諼兮與僴咺平上為韻舊叶沉逺反今唯為平聲)貆○言(語軒切)○軒(虚言切○)二十
五寒翰(胡安切○亦存去聲)○單(都寒切)○安(烏寒切)○難(那干切○)○餐
(七安切)○嘆(他干切)嘽○壇(徒干切)○殘(昨干切)○干(古寒切)乾二
十六桓丸(胡官切)完○溥(度官切)博○冠(古丸切)○欒(落官切)○
寛(苦官切)二十七刪關(古還切)○還(户關切)○蠻(莫還切)○顔(五姦)
(切)○菅(古顔切)二十八山山(所閒切)○閒(古閒切)蕳○閑(户閒切○)
(已上五韻本無僊通口呼微有侈弇相去非逺陸德明謂古人韻緩不煩改字者此類是也舊叶音反切下一)
(字多取僊韻欲合叶音之似恐失古音之真今切音各隨本韻經傳用韻與僊韻相叶者亦不必一一引證○)
分一先肩(古前切○本證竝驅從兩肩各韻還閒儇○按肩與堅今音同而古音異竝驅從兩肩兮)
(則韻還間儇敦弓既堅則韻鈞均賢各有脈絡不可亂故一先韻分兩支當分入兩部古今言韻者槩云相通)
(誤矣此部入詩韻者唯此字其他若􁊄枅前錢戔燕蓮岍汧妍研涓籩懸等字皆此部字與天田等字異)
(矣)二僊僊(相然切)○遷(七然切)○然(如延切)○旃(諸延切)○梴(丑延)
(切此徹母字集傳刋本誤作五延反)○廛(直連切)○連(力延切)漣○泉(疾縁切○大東)
(有冽氿泉與嘆韻采菽觱沸檻泉為間句舊叶才勻反誤)○宣(須縁切)○儇(隳縁切)○還
(似宣切)○悁(縈縁切)○䖍(渠焉切)○愆(䖍切○按愆字無别音不遐有愆韻顔左傳)
(荀子引逸詩禮義之不愆韻言皆平聲乾餱以愆韻阪衍踐逺則平上相韻耳舊拘於四聲叶起淺反固可不)
(必我孔熯矣式禮莫愆熯而善切亦是平上相韻舊叶起巾反與徂賚孝孫韻則誤工祝致告徂賚孝孫苾芬)
(孝祀三句一韻祀與下文上聲入聲相韻徂賚孝孫句非韻)○卷(巨縁切)鬈○焉(于䖍切)
别收去聲二十五願憲(許言切○本證萬邦為憲韻安軒閑原百辟為憲韻翰無然憲)
(憲韻難文武是憲韻畨嘽翰旁證揚雄交州箴泉竭中虛池竭頻乾牧臣司交敢告執憲○陳氏曰憲音軒禮)
(記武坐致右憲左鄭氏云憲讀如軒聲之誤也)

補考

七歌鼉(徒丹切○司馬相如子虛賦其中則有神龜蚊鼉毒冒鼈黿馬融廣成頌左挈䕫龍右提蚊鼉)
(春獻王鮪夏薦鼈黿○月令取鼉大多反又徒丹反中庸黿鼉徒河反一音直丹反按直丹隔類切即徒丹○)
(説文从黽單聲亦作鱓魚名名可為鼓从魚單聲史記曲沃桓叔子鱓索隱音時戰反又音善又音陁○按夏)
(小正剥鼉鱓以為鼓吕氏春秋顓頊令鱓先為樂倡鱓即鼉也以索隱之音推之鼉亦可音禪時連切葢單亦)
(有善音故可轉為禪○顧氏曰鼉字自淮南子主術訓水殺黿鼉陸補熊羆始入歌韻字以單者徃徃轉為多)
(音史記高祖功臣表封周緤子應為鄲侯索隐曰鄲蘇林音多而嚲字亦音丁可反皆鼉音陀之類也○按願)
(説是也又如有驒有駱之驒亦从單而癉憚皆有丁佐切之音亦是然亦不止此此部之字徃徃轉入第七部)
(如難儺音那鄱番音婆若干之干通於個涴音宛亦烏卧切而入聲則怛笪妲皆从旦頞以安斡从倝鬝从間)
(揠从匽齾从獻皆諧聲之旁紐而箭笴之笴以可乃音古旱切則亦互相轉是以鼉番等字古今方言有流變)
(也○又按徒丹切則入寒韻顧氏謂古音徒官切當改入桓韻非也寒韻音彈開口呼桓韻音團合口呼顧氏)
(未明此理)八戈皤(符袁切○易賁如皤如白馬翰如董遇云皤薄官反馬馽足横行曰皤鄭玄陸績本)
(作蹯音煩○本義讀白波反皤白也人白則馬亦白○按皤字之義當從本義以韻讀之又以賁如皤如之音)
(審之當音煩葢賁字本音墳賁如皤如猶屯如邅如皆同母異韻之雙聲也音煩則當入元韻顧氏從董遇音)
(磻謂當改入桓韻非是葢顧氏未明雙聲之説又説見第四部補考賁字)○鄱(薄官切○史記六國年表)
(秦拔我鄱吾索隱音盤亦作番趙世家番吾君徐廣音盤正義曰今作蒲吾番蒲古今音異耳○按今饒之鄱)
(陽縣秦為番縣正義片寒反又音婆今皆音婆葢從盤轉音)○番(按申伯番番之番音翻已入詩韻史)
(記漢書凡地名之番注家或音潘或音盤或音婆皆方音也)上聲二十四緩煖(況袁切○)
(天問何所冬煖何所夏寒焉有石林何獸能言○按煖與暄烜同易日以烜之樂記煖之以日月莊子煖然似)
(春又馮驩亦作馮煖)

總論

(此部字詩中自為韻不與第四部通説見第四部總論○一先韻分入此部者詩有肩字易有戔字賁于丘園)
(束帛戔戔餘可類推蹮與先􁊄枅與堅燕與煙咽蓮與憐岍􁇥與牽胼軿與蠙邊籩與編縣與玄皆今音同)
(而古音異也)
平聲第六部
　韻目分三蕭○四宵○分五肴○分六豪

詩韻

分三蕭恌(吐彫切○不必叶音洮)○苕(徒僚切)蜩○僚(落彫切○佼人僚兮亦讀)
(平聲可也)膋○嘵(馨幺切)四宵消(逍遥雙聲字)翛○朝(陟遥切)○調(駝遥)
(切)○囂(虚嬌切)驕(載獫歇驕)○譙(昨焦切)○驕(舉喬切)鷮○椒(即消切)
○堯(如招切)○遥(餘昭切)摇謡瑶○昭(止遥切○其音昭昭與藻蹻笑教平上去)
(通韻不必叶之繞反德音孔昭本音自諧不必叶側豪反)○鑣瀌(韻書一收此韻一收幽韻今惟存此)
○苗(睂鑣切)○要(於消切)葽○喬(巨嬌切)○夭(於喬切)○溧(紕招切○)
飄嘌(匪風飄兮匪車嘌兮與中心弔兮平去為韻不必叶去聲)○翹(渠遥切)荍○燎(力昭)
(切○民所燎矣舊讀去聲庭燎之光徐邈音力燒反平去竝存之)分五肴(此韻有入第十一部者○)
殽(何交切○)○郊(古肴切)○巢(徂交切)分六豪(此韻三分兩支一入第十一部)號
(胡刀切)○勞(魯刀切○又見去聲)○高(古勞切)膏(羔裘如膏韻曜悼隂雨膏之韻苗勞盖平)
(去通韻舊讀膏去聲古音未必如此分别)○蒿(呼高切)○毛(莫勞切)旄○刀(都牢切)
忉○桃(徒刀切)○敖(五勞切○又見第十一部又見去聲)嗷囂(讒口囂囂)

總論

(按此部為蕭肴豪之正音古今皆同又有别出一支與十八尤二十幽韻者乃古音之異於今音宜入第十一)
(部本不與此部通後世音變始合為一顧氏總為一部愚謂不然此部之音口開而聲大十一部之音口弇而)
(聲細詩所用畫然分明其間有當入此部如四宵之儦字本為悲驕切而載驅四章以韻滔滔字據江漢韻浮)
(逰求則儦字轉為必幽切入十一部又敖字碩人三章鹿鳴二章車攻三章及去聲之謔浪笑敖偏旁之哀鳴)
(嗸嗸皆在此部而絲衣不吳不敖皆以韻觩柔休君子陽陽二章以韻陶翿載驅四章以韻滔疑此字方音有)
(異故兩用之又如以敖以逰敖逰亦似雙聲也然則詩所用韻偶出入者唯儦敖二字其他字之入十一部如)
(平聲所分之三蕭五肴上聲所分之三十一巧三十二皓去聲所分之三十四嘯皆其字當入彼部考之偏旁)
(而可知證之它書而皆合者也雖偏旁諧聲若翛从攸朝从舟荍从收椒从叔不無介於疑似而諧聲亦有轉)
(紐則偶有相通之字亦無可疑吳氏叶音雖有誤叶之字如風雨二章隰桑三章猶是分為兩韻顧氏通為一)
(韻則黍離首章苗摇與憂求音豈能相諧乎考顧氏詩本音誤韻者數章柏舟髦字不入韻而以為韻舟也木)
(瓜二章平去兩韻分雨部而通為一韻也彤弓三章弨字非韻而以為韻櫜好醻也十月之交交字不入韻而)
(以為韻卯醜也魚藻首章藻鎬一韻首酒一韻而併為一韻也采緑三章狩釣非韻而亦以韻讀也思齊三章)
(無韻而誤以廟韻也公劉二章舟字不入韻而以為韻瑶刀也抑三章以政刑遥韻酒紹非韻而亦以韻讀)
(也良耜荼蓼朽止黍稷茂止二句易韻而猶與上文糾趙蓼韻也於是兩部混同不復細尋其脈絡矣試以同)
(音之字别之高膏櫜鼛似一也而髙膏之音洪必與勞朝諸字韻櫜鼛从咎得聲其音細則與醻洲妯猶諸字)
(韻矣倒禱擣似一也而倒从到得聲到从刀得聲則與召韻禱擣从壽得聲則與阜醜首諸字韻矣若夫好為)
(許厚許侯切道為徒苟切草為此苟切老為魯吼切詩中俱是此音經傳諸子皆可旁證非襍用有皓兩韻於)
(一章其它以此類推可知兩部截然不亂○顧氏於十八尤韻臚舉詩用憂流秋猶等字其同章有蕭宵肴豪)
(韻字者謂此尤韻之入蕭宵肴豪不知此蕭宵肴豪分出一支古音通尤韻非尤韻襍入蕭宵肴豪也即其臚)
(舉之外有無尤韻字者甚多今併平上去三聲數之柏舟四章終風首章凱風首章干旄首章碩人三章氓五)
(章河廣二章木瓜二章首二句黍離首章首四句清人二章園有桃首章碩䑕三章○駟驖三章防有鵲巢首)
(章月出首章三章鴞羔裘首章三章匪風二章下泉四章七月四章鴟檜五章鹿鳴二章出車二章車攻三章)
(鴻雁三章白駒首章正月十一章蓼莪首章北山五章信南山五章車牽二章魚藻一二三章藻與鎬韻角弓)
(七章黍苗首章旱麓五章公劉二章末二句板三章抑十一章韓奕五章小毖末三句載芟厭厭其苗二句良)
(耜其笠伊糾三句泮水二章此皆不入十八尤四十四有四十九宥朗然自為一音故當分為第六部○魚藻)
(首章兼用雨部為隔句韻月出全篇以第六部為首章三章韻以第十一部為二章韻尤見用韻之有條理一)
(篇數章用一部為韻全詩所未見月出二章之易韻甚明也○信南山五章毛字韻刀膋凡字从毛者皆在此)
(部干旄首章旄韻郊出車二章旄韻郊旐車攻三章旄韻苗囂敖抑十一章耄韻昭樂懆藐教虐板四章耄韻)
(入聲虐謔蹻熇藥關雎三章芼韻入聲樂皆無入第十一部者角弓八章之髦本是庸蜀羌髳之髳即廣韻十)
(八尤韻之􁬧莫浮切是以與浮流憂韻若柏舟之髦音毛不得與舟韻是以知舟髦非韻詩用舟字必與流憂)
(逰滺休韻不得與瑶刀韻是以知公劉二章舟字不入韻此辨韻之法也○此部之韻見於經傳楚辭者禹貢)
(厥草維夭厥木維喬易若號一握為笑又鳥焚其巢旅人先笑後號咷禮運作其祝號玄酒以祭薦其血毛腥)
(其俎孰其殽大戴禮武王觴豆銘戒之憍憍則逃左傳童謡鸜鵒之巢逺哉遥遥裯父喪勞宋父以驕國語山)
(不槎蘖澤不伐夭魚禁鯤鮞獸長麑䴠離騷欲逺集而無所止兮聊浮㳺以逍遥及少康之未家兮留有虞之)
(二姚九歌既含睇兮又宜笑子慕予兮善窈窕天問日安不到燭龍何照逺逰建䧺虹之采旄兮五色襍而昡)
(燿服偃寒以低昻兮驂連蜷以驕驁又云欲度世以忘歸兮意恣雎以担撟内欣欣而自羙兮聊媮娛以淫樂)
(九辨獨耿介而不隨兮願慕先聖之遺教處濁世而顯榮兮非余心之所樂與其無義而有名號寧窮處而守)
(高又云邅翼翼而無終兮忳惽惽而愁約生天地之若過兮功不成而無効此皆本部之韻大招以遽字叶昭)
(逃遥終是誤字惜徃日篇用流幽聊由是第十一部之韻而襍以惜癰君之不昭一句是為出韻然亦僅一見)
(耳至高唐賦夭嗷號鳩巢逰流始襍用漢人詞賦易林如此類者不可勝數頋氏不能辨正一一徵引韻蕭宵)
(肴豪尤皆通何其漫無疆界乎○禹貢厥草惟夭厥木惟喬是此部之韻厥草維繇厥木維條是第十一部之)
(韻即此四言可判兩部之界○易在上位而不驕在下位而不憂二句未必有韻即設是韻亦是從方音借韻)
(詩用驕字不用第十一部用憂字不入此部也若家語樂之方至樂而不驕患之將至思而不憂三畧士可下)
(而不可驕將可樂而不可憂皆方音耳○凡此部之字有從十八尤韻字諧聲如調蜩雕彫翛朝之類者皆柏)
(近而借諧有今音入蕭宵肴豪如條聊鍬茅之類本从十一部得聲者古者皆歸十一部經傳音釋有兩讀韻)
(書有兩收如萩湫繇裯之類者亦以十一部之音為正考古者當以此辨之)
平聲第七部
　韻目七歌○八戈○分九麻○分五支○别收上聲
　四紙○别收去聲五寘

詩韻

七歌歌(古俄切)○磋(倉何切)傞○多(得何切)○娑(素何切)○佗(徒何)
(切)紽沱○瘥(才何切)○莪(五何切)俄峩○他(湯何切)○羅(魯何切)
○那(諾何切)難(不戢不難讀那其葉有難韻阿何顧氏曰此字有二音中谷有蓷常棣音乃丹反板)
(小毖音乃旦反平去同為一音桑扈及隰桑音乃多反禮記月令命國難天子乃難命有司大難並音乃多反)
(與難同左傳襄十八年劉難音乃多反是其證也今韻書止收入寒翰二韻)○何(胡歌切○百禄是何)
(亦讀平聲)荷河○阿(烏何切)八戈過(古禾切)○婆(薄波切○婆婆雙聲字亦收之)
○磨(莫婆切)○吪(五禾切)訛○波(博禾切)○薖(苦禾切)分九麻庥
(莫婆切○本證丘中有麻韻嗟施舊失叶音不績其麻韻差娑可以漚麻韻池歌)○嗟(子娑切○本證)
(彼留子嗟韻麻施舊失叶音憯莫懲嗟韻猗何瘥多嘉旁證易日昃之離不鼓缶而歌則大耋之嗟又出涕沱)
(若戚嗟若天問列擊紂躬叔旦不嘉何親揆發定周之命以咨嗟)○蛇(唐何切○本證委蛇委蛇韻皮)
(紽維虺維蛇韻何羆羆彼何切旁證王褒九懷鷦䳟問路兮後屬青蛇步驟桂林兮超驤卷阿揚雄反騷既亡)
(鸞車之幽靄兮駕八龍之委蛇臨江濵而掩泣兮何有九招與九歌○按蛇古音皆唐何切音轉則于其切楚)
(辭用委蛇多與第二部字韻或從于其切蛇虺之蛇後則變為食遮切矣)○嘉(居何切○本證其新孔嘉)
(韻縭儀何亦孔之嘉韻錡吪維其嘉矣韻多民言無嘉韻猗何瘥多嗟爾殽既嘉頍弁韻何他鳧鷖韻沙宜多)
(為飲酒孔嘉韻儀籩豆静嘉韻何儀無不柔嘉韻儀磨為旁證士冠禮辭爰字孔嘉髦士攸宜天問叔旦不嘉)
(見前嗟字○東山縭儀嘉何舊存二叶音當歸一)加(木證七言加之韻宜宜音俄旁證天問斡維焉繫天)
(極焉加八柱何當東南何虧虧苦何切子虚賦戈白鵠連駕鵞雙鶬下玄鶴加○加宜舊存一叶音當歸一○)
珈(本證副笄亦珈韻佗河宜何)○差(倉何切○本證穀旦于差韻麻娑)○沙(桑何切○本證)
(鳧鷖在沙韻宜多嘉為旁證春秋緯引古語月麗于畢雨滂沱月麗于箕風揚沙賈誼賦恭承嘉惠兮竢罪長)
(沙仄聞屈原兮自沈汨羅)鯊(本證鰭鯊韻多)分五支為(吾何切○本證不死何為韻皮儀我生之初尚)
(無為韻羅罹吪敝予又改為兮韻宜寤寐無為韻陂荷何沱或靡事不為韻議議音俄福禄來為韻沙宜多)
(嘉不可為也韻儀嘉磨旁證易鞏用黄牛不可以有為也已日革之行有嘉也九歌愁人兮奈何孰若今兮無)
(虧固人命兮有當孰離合兮可為天問明明闇闇惟時何為隂陽三合何本何化招魂芙蓉始發雜芰荷些紫)
(莖屏風文縁波些文異豹飾傳陂陁些軒鯨既低步騎羅些蘭薄户樹瓊木籬些魂兮歸來何逺為些莊子或)
(之使莫之為未免於物而終以為過○吳氏曰史記引書南訛字作為陳氏曰説文譌譌言也从言為聲此見)
(為加言讀譌去言亦讀譌)○陂(彼禾切○本證彼澤之陂韻荷何為沱旁證莊為青青之麥生於陵陂生)
(不有施死何含珠為○顧氏曰史記貨殖傳水居千石魚陂漢書作魚波灌夫傳陂池田園漢書作陂池漢書)
(景十三王傳雷陂作雷陂王莾傳陂水作波水以同音假借)羆(本證維熊維羆韻何蛇赤豹黄羆韻皮皮)
(蒲何切舊失叶音旁證淮南證推移大犧水殺黿鼉陸捕熊羆○説文羆从熊从罷省聲不可重兩能為文故)
(省其一)○錡(居何切○本證又缺我錡韻吪嘉○舊叶巨何反今按當居何切葢一等音無羣母字)
○犧(虛何切○本證享以騂犧韻宜多旁證淮南子決鼻而羈生子而犧尸祝齋戒以投諸河○按犧尊)
(之犧舊讀為娑從喉音轉齒頭今不必然宜讀虚何切犧宜多舊存二音當歸一)○宜(牛何切○本證)
(象服是宜韻珈佗河何緇衣三宜兮韻為與子宜之韻加君子宜之韻左平上為韻福禄宜之韻羅髦士攸宜)
(韻峩公尸來燕來宜韻沙多嘉為是饗是宜韻儀多殷受命咸宜韻河何旁證易神而化之使民宜之冠禮字)
(辭見前莊子若然者且不知耳目之所宜而㳺心乎徳之和淮南子各用之於其所適施之於其所宜即萬物)
(一齊而無由相過○顧氏曰天問簡狄在臺帝何宜玄鳥致詒女何嘉今本嘉作喜是後人不通古音而改之)
(後漢禮樂志引此作嘉又周伯琦六書正譌上屋下一地為中从多聲案詩中字皆此音則从多為諧聲)
(明矣世俗篆字省作宐俗又从且大謬惟秦泰山石刻可考李斯所書今以為正)儀(本證實維我儀韻河)
(他人而無儀韻皮為九十其儀韻嘉何莫不令儀韻椅離舊失叶音樂且有儀韻莪阿無非無儀韻瓦議罪平)
(上去為韻維其今儀韻嘉攝以威儀韻何嘉敬爾威儀韻嘉磨為不愆于儀韻嘉旁證穆天子傳黄澤謡黄之)
(陀其馬歕沙皇人威儀管子弟子職相切相磋各長其儀九章穆眇眇之無垠兮莾芒芒之無儀聲有隱而相)
(感兮物有純而不可為○顧氏曰漸上九鴻漸于陸范諤昌改為逵朱子本義從之謂合韻非也古人讀儀為)
(俄不與逵為韻○按顧説是也然引虞翻朱震説以九三為陸則非漸五爻皆有韻則上九亦當有韻陸葢阿)
(字之誤爾雅大阜曰陸大陵曰阿九五既為陵則上九宜為阿儀與阿則合韻矣)○皮(蒲何切○本證)
(羔羊之皮韻紽蛇相䑕有皮韻儀為獻其貔皮韻羆舊失叶音旁證左傳牛則有皮犀兕尚多棄甲則那從其)
(有皮丹漆若何説文虎豹為猛人尚食其肉寢其皮譽人者少惡人者多)○離(良何切○本證鴻則離之)
(韻施施詩戈切彼黍離離韻靡靡莫何切其實離離韻椅儀椅音阿儀音俄舊皆失叶音旁證易日昃之離不)
(鼓缶而歌則大耋之嗟又弗遇過之飛鳥離之離騷高余冠之岌岌兮長余佩之陸離芳與澤其襍糅兮惟昭)
(質其猶未虧虧枯何切又固時俗之工巧兮又孰能無變化覽椒蘭其若兹兮又況掲車與江離)○罹
(本證逢此百罹韻羅為吪無父母詒罹韻瓦儀議舊音麗誤我獨于罹韻何○陳氏曰罹音羅方言罹謂之羅)
(羅謂之罹顧氏曰書爾萬方百姓罹其㓙害本亦作羅漢書于定國傳羅文法者注羅罹也○按小弁首章斯)
(提為韻罹與何韻舊無叶音是與斯提韻矣非古音又按羅从网从維義取以維屬网非以維諧聲罹从心从)
(羅者聲非从网从惟也)○施(詩戈切○本證得此戚施韻離舊失叶音將其來施施韻麻嗟舊叶音蛇)
(誤旁證莊子何少何多是謂謝施天問授殷天下其位安施反成乃亡其罪伊何漢高帝歌横絶四海當可奈)
(何雖有繒繳將安所施)○椅(於何切○本證其桐其椅韻離儀舊失叶音)猗(本證緑竹猗猗韻磋)
(磨兩驂不猗與駕馳破平去為韻有實其猗韻何瘥多嘉嗟猗與那與雙聲為韻)○池(唐何切○本證)
(東門之池韻麻歌舊失叶音或飲于池韻阿訛我泉我池韻阿旁證九歌與女沐兮咸池晞女髮兮陽之阿望)
(媺人兮未來臨風怳兮浩歌招魂坐堂伏檻臨曲池些芙蓉始發雜芰荷些)馳(本證不失其馳與駕猗破)
(平去為韻既閑且馳韻多歌)别收上聲四紙靡(莫婆切○本證行邁靡靡離離旁證易鳴)
(鶴在隂其子和之我有好爵吾與爾靡之○又説見第二部和字)别收去聲五寘議(牛何)
(切○本證唯酒食是議韻瓦儀罹或出入風議韻為旁證史記叙傳及周侵禾王人是議劉向七諫髙陽無故)
(而委塵兮唐虞㸃灼而毁議誰使正其真是兮雖有八師而不可為○按斯干末章之韻陳氏據説文裼作􁊧)
(以寢衪衣禓為韻下文轉韻不嫌與上章異此説得之瓦五果切儀議皆音俄罹音羅舊叶瓦魚位反儀音義)
(罹音麗未確北山末章叶議魚羈反為無叶音亦非洪适隸釋云儀義古皆音俄義既有俄音則議音俄宜矣)
(○又按儀禮少牢篇獻衆賔其脀體儀也注儀度餘骨可用而用之儀今文或作議然則議亦借為儀不唯音)
(同而義亦相通矣)

補考

五支移(戈多切○漁父夫聖人者不終滯於物而能與世推移舉世皆濁何不淈其泥而揚其波衆人)
(皆醉何不餔其糟而醊其醨何故深思高舉自令放為管子忽然易鄉而移忽然易事而化化毁禾切莊子物)
(之生也若驟若馳無動而不變無時而不移何為乎何不為乎夫固將自化淮南子轉化推移得一之道而以)
(少正多○顧氏曰説文从禾多聲徐鉉曰多與移聲不相近葢不知古音也)扅(顧氏曰古樂府百奚妻歌)
(百里奚五羊皮憶别時烹伏雌炊扊扅今日富貴忘我為皮扅為三字為韻其同用奚時雌三字則非也葢此)
(韻自漢已誤○按此歌未必漢人擬作春秋時此韻已變矣説見總論)匜(儀禮既夕禮兩㪟両盂槃匜劉)
(音徒何反)○麾(許戈切○逺逰擥彗星以為旍兮舉斗柄以為麾叛陸離其上下兮㳺驚霧之流波大招)
(舉傑壓陛誅譏罷只直贏在位近禹麾只豪傑執政流澤施只魂乎歸徠國家為只)撝(易子夏傳撝謙化謙)
(也)○倭(顧氏曰古音於禾反今此字三收於五禾八戈三十四果部中○按以詩倭遲為雙聲推之亦)
(有於危切之音)○糜(莫何切○説文从米麻聲)縻(易鳴鶴在隂其子和之我有好爵吾與爾靡之子夏)
(陸績本作縻○説文从糸麻聲)○(徒何切○説文埵唾皆以垂得聲)○羸(力禾切○老子故物)
(或行或隨或呴或吹或强或羸或載或隳隳許戈切○説文从羊􁄡聲􁄡郎果反)○披(普禾切○九歌)
(靈衣兮披披玉佩兮陸離壹隂兮壹陽衆莫知兮余所為劉向九歎服隂陽之正道兮御厚土之中和佩蒼龍)
(之􁈡虬兮帶隱虹之逶蛇曵彗星之皓旰兮撫朱爵與鵕䴊㳺清霧之颯戾兮服雲氣之披披)○隨(徒禾)
(切○老子音聲相和前後相隨吕氏春秋無倡有和無先有隨古之王者其所為少其所因多○楊氏曰宋人)
(小説説周八士命名而四韻伯達伯适一韻仲突仲忽一韻叔夜叔夏一韻季隨季騧隨旬禾反騧烏戈反一)
(韻周人尚文命子名亦緻密不苟如此○顧氏曰古音旬禾反○按隨从隋得聲隋有徒禾反他果反二音則)
(隨古音當為徒禾反後隨為等字皆轉入支韻乃有旬為切之音此不當音旬禾反)○虧(去禾切○離騷)
(髙余冠之岌岌兮長余佩之陸離芳與澤其襍糅兮唯昭質其猶未虧九歌愁人兮奈何願若今兮無虧天問)
(斡維焉繫天極焉加八柱何當東南何虧九章望三五以為像兮指彭咸以為儀夫何極而不至兮故逺聞而)
(難虧易林明德孔昭萬歲無虧説苑行者比於鳥上畏鷹鸇下畏網羅夫人為善者少為讒者多若身不死安)
(知禍罪不施行年七十常恐行節之虧)窺(列子人欲見其所不見視人所不窺欲得其所不得修人所不)
(為)○竒(古何切○招魂羙人既醉朱顔酡些娭光眇視目曾波些被文服纖麗而不竒些靈樞經天地)
(相感寒暖相移隂陽之道熟少孰多隂道偶陽道竒○按古音竒哀之竒與竒偶之竒皆音歌後轉入支韻乃)
(有渠羈居宜二切在歌韻不可音渠何切一等韻無羣母字故也顧氏謂古音渠禾居禾二反今不從)羈
(淮南子決鼻而羈生子而犧尸祝齊戒以沈諸河)畸(荀子有齊而無畸則改令不施有少而無多則羣衆)
(不化)○羲(許何切○亦作戲荀子成相篇基必施辨賢罷文武之道同伏戲由之者治不由者亂何疑為)
巇(亦作戲東方朔七諫棄捐葯芷與杜蘅兮余奈世之不知芳何何周道之平易兮然蕪穢而險戲)○
﨑(去何切○司馬相如上林賦九嵕嶻薛南山峩峩巖陁甗錡嶊崣崛﨑)碕(淮南子積牒旋石以純修)
(碕抑淢怒瀨以楊激波)○轙(魚何切○淮南子遺人馬而解其羈遺人車而税其轙所受者少而所亡)
(者多)䴊(司馬相如上林賦掩翡翠射鵔鸃微矰出纖繳施戈白鵠連駕鵞)○疲(蒲何切○易林厯險)
(登危道逺勞疲去家自歸困涉大波)罷(易或鼔或罷或泣或歌大招見前麾字易林褰衣涉河水深請罷賴)
(幸舟子濟脱無他○顧氏曰罷音皮皮音婆凡經侍中罷倦之罷罷休之罷皆讀婆今人因皮而誤又添一蒲)
(蟹反至土音易又轉而為蒲怕矣)○籬(良何切○招魂軒輬既低步騎羅些蘭薄户樹瓊木籬些)
蘺(離騷固時俗之從流兮又孰能無變化覽椒蘭其若兹兮又况掲車與江蘺)蠡(劉向九歎握申椒與)
(杜若兮冠浮雲之峩峩登長陵而四望兮覽芷圃之蠡蠡揚雄長楊賦驅櫜駞燒熐蠡○顧氏曰文子聖人法)
(蠡蜂而閉户蠡與嬴同今亦作螺此字三牧於五支八戈十一薺部中)醨(漁父見前移字)○彲(丑戈)
(切○史記周本紀非熊非羆非虎非彲)螭(九歌與女逰兮九河衝風起兮水揚波乗水車兮荷葢駕兩龍)
(兮驂螭淮南子爰止羲和爰息六螭)○漪(於何切○吳越春秋漁父歌日昭昭乎侵已馳與子期乎蘆之)
(漪)○規(居何切○淮南子若欲規之乃是離之揚子法言蕭也規曹也随)○(徒何切○管子)
(弱子下瓦慈母操)○齹(在何切○左傳鄭子齹音在何反)八戈和(户戈切○易嗚鶴在隂其)
(子和之我有好爵吾與爾靡之莊子利害相摩生火實多衆人焚和月固不勝火○按和火皆入第七部此皆)
(如今音别存之於此)九麻騧(居禾切○見前隨字)○髽(莊和切○説文从髟坐聲)上聲四
紙蟻(牛何切○按蟻蛾古常通用左傳蛾析謂慶鄭釋文蛾魚騎反或作蟻一音五和反今兩收之)○
蘤(于何切○張衡思玄賦天地烟煴百卉合蘤嗚鶴交頸雎鳩相和處子懷春精魂回移如何淑明忘我實)
(多)○陁(唐何切○考工記輪已庳則於馬終古登陁也阤徐音大爾反劉音堂何反)去聲五寘
義(牛何切○書無偏無頗遵王之義易鼎耳革失其義也覆公餗信如何也中庸仁者人也義者宜也宜牛)
(何切宋至登徒子好色賦目欲其顔心顧其義揚詩守禮終不過差荀子成相篇論臣過反其施尊主安國尚)
(賢義拒諫飾非愚而上同國必禍韓非子上不與義之使獨為之○周禮肆師治其禮儀以佐宗伯注故書儀)
(為義鄭司農云義讀為儀古者書儀但為義今時所謂義為誼吳棫曰儀義古皆音俄○洪範無偏無頗遵王)
(之義唐玄宗改頗為陂其敕畧云朕三復兹句常有所疑據下文竝皆協韻惟頗一字實則不倫宜改為陂○)
(吳氏曰古義字皆音俄周官注亦音俄故古文尚書本作無偏無頗遵王之義以叶俄音唐明皇以義字今音)
(為又改頗為陂以從今音古音遂湮滅矣○顧氏曰義魚賀反○按以中庸峩者宜也推之古音當牛何切顧)
(氏不引中庸而引表記仁者右也道者左也仁者人也道者義也為證恐未確又禮運命降于社之謂效地降)
(于祖廟之謂仁義顧氏謂地音沱亦未必然大抵義古音俄其後儀宜等字皆轉入支韻則義轉去聲魚寄切)
(禮運以義韻地其古音之已變者乎又儒行篇言加信行加義終沒吾世不敢以儒為戲此亦是音之已變戲)
(字如今音未必音許戈切也且世字亦恐入韻矣顧氏引太玄經畫夜相承夫婦繫也終始相生父子繼也日)
(月合離君臣義也孟季有序長㓜際也兩兩相闔朋友㑹也義字始入寘韻愚謂變音恐不始此○又春秋繁)
(露宜在我者而後可以稱義義之言我也又曰愛在人謂之仁義在我謂之義仁者人也義者我也此自是漢)
(儒之訓詁然亦可見義有俄音)僞(莊子仁可為也義可虧也禮相偽也顧氏曰詩民之譌言石經作偽言)
(漢書王莾傳以勸南偽師古讀曰訛郭璞注方言偽音訛)四十禡化(毁禾切○易神而化之使民宜)
(之離騷初既與余成言兮後悔遁而有他余既不難夫離别兮傷靈修之數化九辯專思君兮不可化君不知)
(兮可奈何管子鴻鵠鏘鏘唯民歌之濟濟多士殷民化之莊子其生也天行其死也物化静而與隂同德動而)
(與陽同波○頋氏曰化字古讀多從平聲)

總論

(此部當分九麻及五支之半合於歌戈無疑義但戈韻之和字詩與吹韻不可入此韻而皤音蹯當入第五部)
平聲第八部
　韻目十陽○十一唐○分十二庚○别收上聲三十
　六養○别收去聲四十一漾○别收去聲四十二宕
　○别收去聲四十三映

詩韻

十陽陽(與章切)楊揚鍚羊洋痒○詳(似羊切)祥翔○良(吕張切)
梁粱糧凉○香(許良切)鄉○商(式羊切)傷湯觴○房(符方切)鯨
防○章(諸良切)璋○昌(尺良切)○羌(去羊切)○姜(居良切)彊疆○
長(直良切○亂是用長亦讀平聲)腸場○張(陟商切)粻○穰(汝陽切)瀼○方
(府良切)○襄(息良切)驤相箱○將(即良切○天不我將與徃競梗平去上韻)漿○
亾(武方切)㤀望(萬民所望令聞令望皆讀平聲可也)○牀(仕莊切)○常(市羊切)裳
嘗○霜(色莊切)爽(其德不爽可平可上肅霜馬亦作肅爽今兩存之)○牆(在良切)○
鏘(七羊切)將(凡言將將者皆此音)蹌瑲鶬戕○筐(袪王切)○王(兩方切○俾守)
(我王韻向藏平去為韻不必讀去聲及爾出王當讀上聲)○央(於良切)泱○狂(巨羊切)十
一唐唐(徒郎切)螗堂○狼(魯堂切)稂○倉(七岡切)蒼○岡(古郎切)
剛綱○桑(息郎切)喪(受禄無喪之類皆可讀平聲)○康(苦岡切)○荒(呼光切)
○黄(胡光切)簧皇煌遑○光(古黄切)洸○湯(吐郎切)鏜○行(户郎)
(切○古皆此音後世始入庚韻詩易楚辭不必盡引又古音不甚分别德行之行亦可讀平聲)杭頏○
芒(謨郎切)○臧(咨郎切○庶幾有臧與上怲平去為韻不必叶才浪反)牂○囊(奴當切)
○雱(鋪郎切)○旁(補郎切○駟介旁旁)傍(王事傍傍)○卬(五剛切)○藏(昨郎切○)
(亶侯多藏可平可去)分十二庚庚(古郎切○本證有鳴倉庚韻陽筐行桑西有長庚謂襄章箱)
(明行旁證漢文帝占大横庚庚余為天王夏啟以光○釋名庚剛也堅彊貌也○顧氏曰莊子庚桑楚史記)
(作元桑子列子作亢倉子又説文唐穅以庚得聲)羮(本證如沸如羮韻螗喪行方毛炰胾羮韻嘗衡剛將)
(房洋慶昌臧方常旁證禮運體其犬豕牛羊實其簠簋籩豆鉶羮招魂和酸若苦陳吳羮些臑鼈炮羔有柘漿)
(些大招鼎臑盈望和致芳只内鶬鴿鵠味豺羮只○左傳楚子城陳蔡不羮釋文音郎正義曰古者羮臛之羮)
(音亦為郎故魯頌楚辭急就章與房漿糠為韻近世以來獨以此地音為郎耳○按地名多别音不羮之羮音)
(郎若羮臛之羮惟從牙音轉音岡非必從本音轉音郎也○陳氏曰羮音岡陳氏音學不精此字音岡獨得之)
(又按羮雖音岡烈祖篇亦有和羮間句非韻舊讀成平言爭皆從羮韻誤)○蝱(謨郎切○本證言采其蝱)
(韻行狂○説文作莔从艸朙省聲徐鍇曰貝母一名莔今詩作蝱假借顧氏曰二字同音葢傳寫之誤○按假)
(借之説是管子地員篇其山之旁有彼黄蝱即此蝱字亦即音草)○喤(胡光切○本證其泣喤喤韻牀)
(裳璋皇王鐘鼓喤喤韻康皇方明將穰漢書引作鐘鼓鍠鍠)○祊(補光切○本證祝祭于祊韻蹌羊嘗)
(亨將明皇饗慶疆)○觥(古黄切○本證我姑酌彼兕觥韻岡黄傷稱彼兕觥韻霜塲饗羊堂疆○説文)
(周禮作觵)○彭(薄郎切○本證清人在彭韻旁英翔行人彭彭韻湯蕩翔出車彭彭韻方央襄四牡彭彭)
(韻傍將剛方駟騵彭彭韻洋煌楊王商明又四牡彭彭韻鏘方百兩彭彭韻鏘光以車彭彭韻皇黄疆臧旁證)
(劉韻遂初賦求仁得仁固其常兮守信保志比老彭兮)○英(於良切○本證二茅重英韻彭旁翔韻如)
(舜英韻行翔將姜忘尚之以瓊英乎而韻堂黄羙如英韻方桑行旁證荀卿佹詩人人絀約敖暴擅强天下幽)
(險恐失世英離騷朝飲木蘭之墜露兮夕餐秋菊之落英苟余情其信姱以練要兮長顑頷亦何傷九歌浴蘭)
(湯兮沐芳華采衣兮若英)○亨(鋪郎切○本證或剥或亨韻鎗羊嘗將祊明皇饗慶疆采之亨之韻嘗)
○京(居良切○本證景山與京韻堂桑臧念彼周京韻稂憂心京京韻霜傷將痒如坻如京韻梁食箱梁)
(慶疆祼將于京韻常曰嬪于京韻商行王依其在京韻疆岡王配于京韻王宅是鎬京韻王迺觀于京韻岡旁)
(證左傳懿氏占五世其昌並于正卿八世之後莫之與京)○明(謨郎切○本證東方明矣韻昌光東方未)
(明韻裳不可與明韻桑粱兄東有啟明韻襄章箱庚行祀事孔明韻蹌羊嘗亨將祊皇饗慶疆以我齊明韻羊)
(方臧慶㑹朝清明韻洋煌彭揚王商介爾昭明韻將憯不思明韻康方良王昊天曰明韻王王音徃平上為韻)
(爾徳不明韻卿卿音羌仲山甫明之韻將斤斤其明韻康皇方喤將穰在公明明韻黄旁證書元首明哉股肱)
(良哉庶事康哉易潛龍勿用陽氣潛藏見龍在田天下文明禮記無體之禮日就月將無服之喪沌德孔明九)
(章玄天處幽兮矇瞍謂之不章離婁微睇兮瞽以為無明)盟(本證君子屢盟韻長旁證史記序傳殺鮮放度)
(周公為盟太任十子周以宗彊)○兵(補芒切○本證踊躍用兵韻鏜行舊失叶音修我甲兵韻裳行弓矢)
(戎兵韻章方旁證左傳趙鞅占是謂沈陽可以興兵利以伐姜不利于商荀卿佹詩志愛公利重樓疏堂無私)
(罪人憼革二兵)○兄(虚王切○本證我以為兄韻彊良畏我諸兄韻牆桑瞻望兄兮韻岡復我諸兄韻桑)
(梁明則友其兄韻慶光桑方旁證晉惠公童謡恭太子更葬兮後十四年晉亦不昌昌乃在其兄天問眩弟並)
(滛危害厥兄何變化以作詐而後嗣逢長班固辟雍詩聖皇莅止造舟為梁皤皤國老乃父乃兄)○卿
(袪良切○本證以無陪無卿韻明舊失叶音旁證左傳懿氏占有媯之後將育于姜五世其昌並于正卿大招)
(三公穆穆登降堂只諸侯畢極立九卿只)○衡(户郎切○本證約軧錯衡采芑韻瑲皇珩烈祖韻彊鶬亨)
(將康穰饗嘗簟茀錯衡韻王章錫夏而福衡韻嘗剛將羹房洋慶昌臧方常實維阿衡韻王旁證荀卿賦篇以)
(能合從又善連衡下覆百姓上飭帝王)珩(本證有瑲蔥珩韻衡瑲皇)别收上聲三十六
養享(虚良切○本證是用孝享韻嘗王彊是烝是享韻明皇彊既右享之韻方王以孝以享韻王章陽央)
(鶬光以假以享韻疆衡鶬將康穰饗嘗莫敢不來享韻卿湯羌王常旁證漢郊祀歌嘉籩别陳庶幾宴享滅除)
(凶菑烈騰八荒○按享獻之亨與亨通之亨亨煮之亨古同一字亨通亨煑皆平聲則享獻亦讀中聲後乃轉)
(上聲與他處以上聲韻平聲者不同)饗(本證朋酒斯饗韻霜場羊堂觥疆一朝饗之韻藏貺神保是饗韻蹌)
(羊嘗亨將祊明皇慶疆來假來饗韻疆衡鶬享將康穰嘗旁證天問彭鏗斟雉帝何饗夀命永多夫何長漢郊)
(祀歌嘉薦芳矣告靈饗矣告靈既饗德音孔臧○按享饗古亦通用故一例讀平聲)别收去聲四
十一漾讓(如羊切○本證受爵不讓韻良方亡旁證弟子職對容無讓應旦遂行大戴禮投壺弓既)
(平張四侯且良決拾有常既順乃讓大招招質既設大侯張只執弓挾矢揖辭讓只魂乎歸來尚三王只○陳)
(氏曰讓平聲禮記左右攘辟注云攘古讓字)别收去聲四十二宕抗(居郎切○本證)
(大侯既抗韻張旁證蔡邕釋誨九河盈溢非一閈所防帶甲百萬非一勇所抗○陳氏曰抗伉古音皆亢聲周)
(禮凡賔客之事則抗皮鄭司農讀亢○按居郎切從舊音或讀苦郎切亦可也)○伉(苦郎切○本證臯門)
(有伉韻將行旁證張衡思玄賦冀一年之三秀兮遒白露之為霜時亹亹而代序兮疇可與乎比伉又西京賦)
(猛毅髬髵隅目高眶威攝兕虎莫之敢伉)别收去聲四十三映慶(袪羊切○本證孝孫)
(有慶楚辭韻蹌羊嘗亨將祊明皇饗疆閟宫韻嘗衡剛將羮房洋昌臧方常農夫之慶韻明羊方臧是以有慶)
(矣韻黄章則篤其慶韻兄先喪方旁證易西南得朋乃與類行東北喪朋乃終有慶又積善之家必有餘慶積)
(不善之家必有餘殃士冠禮辭黄耉無疆受天之慶急就章所不侵龍未央尹嬰齊翟回慶○陳氏曰蕭該漢)
(書音義慶音羌詩與易凡慶皆讀如羌慶雲讀卿雲卿亦讀羌)
補考

十二庚更(古郎切○禮記少儀怠則張而相之廢則埽而更之司馬相如長門賦望中庭之藹藹兮)
(若季秋之降霜夜曼曼其若歲兮懷欝欝其不可再更)秔(急就篇稽黍秫稷粟麻秔通章皆用陽韻)○
阬(苦岡切○九歌髙飛兮安翔乗清氣兮御隂陽吾君兮齊速導帝之兮九阬莊子變化齊一不生故常在)
(谷滿谷在阬滿阬)坑(易林道涇為坑輪䧟躓僵)○盲(彌郎切○老子五色令人目盲五音令人耳聾)
(五味令人口爽馳騁田獵令人心發狂)○横(户光切○九辨收恢台之孟夏兮然坎傺而沈藏葉菸邑)
(而無色兮枝煩挐而交横○顧氏曰漢傅毅舞賦長袖交横始與傾聲并驚輕清冥為韻)鍠(曹植文帝誄鸞)
(輿幽藹龍旗太常爰迄太廟鐘鼓鍠鍠)○亨(許郎切○易坤厚載物徳合無疆含弘光大品物咸亨)
(顧氏曰自漢王延夀魯靈光殿賦荷天衢以元亨始與精靈為韻)○鎗(七羊切○顧氏曰晉書潘岳傳)
(衝牙錚鎗音七將反説文鎗从金倉聲)○瑲(於良切○易林茹芝餌黄飲食玉瑛)○䳟(謨郎切○)
(司馬相如上林賦拂翳鳥捎鳯皇捷鵷雛掩焦䳟)○棖(直良切○詩俟我乎堂兮箋堂當作棖又孔子)
(弟子申林史記作申黨説文棖从木長聲)䟫(考工記維幹强之張如流水維體防之引之中參維角䟫之○)
(説文䟫从止尚聲)○鯨(渠良切○説文本作䲔从魚畺聲)○迎(五剛切○莊子至人之用心若)
(鏡不將不迎應而不臧故能勝物而不傷○説文从辵卬聲晉語若川然有原以卬浦而後大注卬迎也按離)
(騷九疑繽其並迎與故韻當是迓字之悞)○胻(户郎切○龜策傳聖人部其心壯士斬其胻箕子恐死被)
(髮佯狂)蘅(九歌白玉兮為瑱疏石蘭兮為芳芷葺兮荷屋繚之兮杜蘅)十三耕萌(謨郎切○)
(韓非子八姦一曰在同牀二曰在旁三曰父兄四曰養殃五曰民萌六曰流行七曰威强八曰四方白虎通芒)
(之為言萌也)氓(淮南子湯風興夜寐以致聰明輕賦薄歛以寛民氓布德施惠以振困窮弔死問疾以養)
(孤孀○説文从民亡聲又作甿)十四清餳(徒郎切○急就篇棃柿奈桃待露霜棗杏瓜棣饊飴餳○)
(釋名餳洋也煑米消爛洋洋如也方言餳謂之餹説文从食易聲○按字音有與偏旁諧聲絶逺者飴餳之餳)
(當音唐今入清韻徐盈切駔儈之駔當音祖今入蕩韻子朗切昌歜之歜當音觸今入感韻在感切皆昔人誤)
(讀編韻書者誤收之與他字方音變者不同)去聲四十二宕當(都郎切○易眇能視不足)
(以有明也跛能履不足以與行也咥人之㓙位不當也武人為于大君志剛也愬愬終吉志行也夬履貞厲位)
(正當也元吉在上大有慶也○按易諸當字皆可讀平聲)浪(魯當切○離騷曾歔欷余欝邑兮哀朕時之不)
(當攬茹蕙以掩涕兮霑余襟之浪浪○按當浪皆可讀平聲)四十一漾愴(初良切○王逸九思)
(􁍞蚗兮噍噍螂蛆兮穰穰歲月忽兮惟暮余感時兮悽愴○按愴當讀平聲)

總論

(十二庚顧氏注云此韻當分為二庚至珩注云以上字當與十陽十一唐通為一韻又引趙宦光曰庚阬盲横)
(彭撑烹兄行等字並以今吳下方音為正○按凡一韻之音變則同類之音皆隨之變雖變而古音未嘗不存)
(各處方音徃徃有古音存焉如吾徽郡六邑有三四邑之人呼麻韻中麻沙差嘉等字皆如古音他方可知矣)
(大抵古音今音之異由脣吻有侈弇聲音有轉紐而其所以異者水土風氣為之習俗漸染為之人能通古今)
(之音則亦可以辨方音入其地聽其一兩字之不同則其它字可類推也因趙氏言方音而及之○顧氏曰祊)
(字自魏王粲思親詩始與寧征嬰為韻○又曰英字自班固西都賦始與榮生嶸莖刑庭寧為韻白雉詩與精)
(成為韻王延夀魯靈光殿賦與嶸洽驚精為韻琴操處女吟與榮名幷清生為韻袁山松後漢書天下忠貞魏)
(少英天下才英趙仲經此為變韻之始○又曰烹字自魏陳思王矯志詩始與名為韻○又曰京字自漢韋孟)
(諷諫詩始與寧征平為韻韋玄成自劾詩與形聲為韻班固西都賦與情靈成為韻幽通賦與靈聲為韻雀駰)
(河南尹箴與營為韻○又曰明字自素問四氣調神大論秋三月此為容平天氣以急地氣以明早卧早起與)
(雞俱興使志安寧以緩秋刑始襍入平清等字為韻然古文中亦有一二不拘者此篇明興二字亦可不入韻)
(六韜將不智則三軍不終將不明則三軍大傾乃音之始變也漢世之文自王褎四子講德論與精靈為韻班)
(倢伃自悼賦與靈庭成為韻漢書叙傳赫赫明明與經平為韻縣象著明與精成刑為韻增主之明與平為韻)
(河間賢明與輕醟為韻大畧孔明與刑精經為韻克聰克明與平刑聲為韻班固西都賦與靈成為韻北征頌)
(與冥城徑庭為韻泗水亭碑銘與榮為韻傅毅北海王誄與銘聲榮為韻崔駰大理箴與平清聽逬為韻雀瑗)
(尚書箴與庭成清榮經聲為韻張衡東征賦與寧為韻自此庚耕清青四韻中字襍然同用矣○又曰兵字自)
(魏王粲刀銘始與清成形靈為韻陳思王孟冬篇與清亭為韻○又曰兄字自漢韋玄成自劾詩始與形聲為)
(韻○又曰卿字自魏陳思王精微論始與傾生零名頸為韻○又曰行字漢以上唯淮南子説林訓兎絲無根)
(而生蛇無足而行魚無耳而聽蟬無口而鳴入後人清青韻後漢則曹昭東征賦維永初之有七兮余隨子兮)
(東征時孟春之吉日兮撰良辰而將行其始變也○又曰衡字自莊子胠篋篇剖斗折衡而民不爭始入耕清)
(韻)
平聲第九部
　韻目分十二庚○十三耕○十四清○十五青

詩韻

分十二庚平(蒲兵切)苹○鳴(睂兵切○按鹿鳴首章二韻舊叶鳴音芒苹音旁誤)○
驚(舉卿切)○瑩(永平切)○生(所庚切○生在本部不必叶音舊皆叶桑經反未確)甥牲
笙(鹿鳴笙與鳴苹韻後别轉韻舊叶師莊反誤)十三耕丁(中莖切)○嚶(鳥莖切)○
爭(側莖切○烈祖篇賚我思成以下成平爭為韻羮言皆非韻黄耉無疆轉韻與下衝鶬等字韻舊皆叶從)
(疆字誤)十四清清(七情切)○菁菁(並子盈切)旌○盈(以成切)楹贏○
營(余傾切)○楨(陟盈切)禎○成(是征切)城○程(直真切)酲○聲(書盈)
(切)○正(諸盈切又見去聲)征○名(彌幷切)○傾(去營切)○睘(渠營切)○
縈(於營切)十五青青(倉經切)○經(古靈切)涇○刑(户經户)○庭(特丁)
(切○陟降庭止與敬平去為韻不必叶去聲)霆○馨(呼刑切)○星(桑經切)○靈(郎丁)
(切)○寧(奴丁切)○聽(他丁切○亦可讀去聲)○冥(莫經切)○屏(薄經切○亦讀)
(上聲)

補考

去聲四十三映醟(永兵切○漢書叙傳魯恭館室江都訬輕趙敬險陂中山滛醟○顔師古)
(曰合韻音榮)四十六徑甯(奴丁切○漢郊祀歌周流常羊師所幷穰穰復正直徃甯○師古曰)
(合韻音寧)

總論

(顧氏曰庚韻平驚鳴諸字及耕清青三韻古人無與陽唐同用者易詩之文固已截然不紊又如爾雅釋天春)
(為青陽夏為朱明秋為白藏冬為玄英春為發生夏為長贏秋為收成冬為安寧尤可見二韻之不相入也西)
(京以下則雜矣然若漢郊祀歌景星篇鼓吹曲初之平篇用韻最多而無一雜又如李陵録别詩蔡邕王子喬)
(碑胡根碑銘蔡琰悲憤詩苦縣老子銘魏陳思王棄婦篇亦無一雜又曰韓文公篤於好古而不知古音其所)
(作此曰足可惜一篇兼用陽唐庚耕清青六韻又旁及東冬鍾江最為不倫葢知古人之合而不知古人之分)
(也它文類此甚多自此以後學為古文者多以臆揣為韻至宋大濫矣而退之實為之祖○按此論切中古人)
(用韻錯雜之病吳氏韻補廣引唐宋人錯襍之韻可謂無所取材邵長蘅云唐人精通古韻者惟子羙退之香)
(山栁州數君李因篤云杜韓詩家之譜也我軰作詩舍杜韓奚宗其識逺遜亭林矣)
平聲第十部
　韻目十六蒸○十七登○别收一東

詩韻

十六蒸蒸(煑仍切)烝(文王有聲篇章末皆以烝哉遥為韻)○承(署陵切)○懲(直陵)
(切)○陵(力膺切)○膺(於陵切)○馮(皮冰切○馮从仌聲東韻之馮姓氏轉音耳)○
冰(筆陵切)掤○繩(神陵切)乗(車乗可讀平聲又見去聲)○升(書蒸切)勝○陾
(如乗切)○兢(居陵切)○興(虚陵切○維予侯興韻林心従方音偶借非古音之正)十七
登登(都騰切)豋(豆豋之豋)○崩(悲朋切)○増(作榺切)憎○朋(步崩切○楊氏)
(曰音與蓬同沈約韻朋在蒸韻疑編次之誤考之約以前韻語無有以朋叶蒸韻者毛詩毎有良朋烝也無戎)
(左傳引逸詩翹翹車乗招我以弓豈不欲往畏我友朋則古韻朋與戎弓相叶無疑詩為韻祖捨聖經不宗而)
(泥守沈約偏方之音其固甚矣○按用脩此説甚誤逸詩乗弓朋為韻古音皆在此部弓字見詩楚辭者皆如)
(肱音乗與弓韻猶閟宫公車千乗下文繼以二矛重弓也常棣務與戎韻戎有汝義音亦隨之非朋與戎韻也)
(詩用朋字椒聊韻升菁菁者莪韻陵閟宫韻崩騰陵甚分明何謂無叶蒸韻者乎用脩讀書不審考韻不精又)
(溺於方音之不正者讀朋為蓬反譏沈約為偏方之音誣矣陳季立又為之説曰朋有兩音與東韻者以逸詩)
(為據逸詩何嘗入東韻乎)○弘(胡肱切○按職兄斯弘與頻中躬為韻此従方音近似而偶借或讀為間)
(句亦可)○肱(古弘切)○薨(呼肱切)○騰(徒登切)縢○恒(胡登切)别收
一東弓(古弘切○本證抑鬯弓忌韻掤交韔二弓韻膺縢興言韔其弓韻繩二矛重弓韻乗縢綅増膺)
(懲承旁證左傳引逸詩翹翹車乗招我以弓豈不欲往畏我友朋九歌帶長劍兮挟秦弓首雖離兮心不懲誠)
(既勇兮又以武終剛强兮不可陵○按弓本在登韻古音流變轉入東韻亦有因如穹字从弓得聲且與字)
(為雙聲穹在東韻則弓亦從之矣弓肱似同音而肱終得守其本部猶弘鞃之在本部其辨又有徵焉者也古)
(音不能無變古人定韻或出或入亦因其固然後人習今音者咤異古韻泥古韻溺方音者呶呶于沈約之為)
(吳音皆非深通音學者也舉此一字以見梗概○陳氏専為毛詩古音考大叔于四篇弓字始見即當考證通)
(部無之葢誤以今音之在東韻者為古音謂無須攷證也觀其論逸詩朋字在東韻可見矣弓在東韻則掤字)
(亦可入東韻乎小戎閟宫九歌之弓字陳氏必以間句讀之矣采緑以弓韻繩不識其何以通之皆由讀逸詩)
(不分明不悟首句乗字之為韻又為楊氏論朋字所惑也吁讀古豈易言哉)○夢(莫登切○本證甘與)
(子同夢韻薨憎乃占我夢韻興視天夢夢韻蒸勝憎訊之占夢韻陵懲雄旁證揚雄甘泉賦般倕棄其剞厥兮)
(王爾投其鉤繩雖方征僑與偓佺兮猶彷彿其若夢按夢本作瞢薨字从瞢省聲古音在蒸韻後轉入東韻)
(音蒙潘岳哀永逝文以夢韻躬古音變矣亦猶弓雄之轉入東也後人又惟視天夢夢與雲夢之夢讀平聲而)
(夢寐之夢皆讀去聲入送韻則又變矣)○雄(于陵切○本證以雌以雄韻蒸兢肱升誰知烏之雌雄韻)
(陵懲夢旁證左傳卜繇兆如山陵有夫出征而喪其雄九歌誠既勇兮又以武終剛强兮不可陵身既死兮神)
(以靈魂魄毅兮為鬼雄冀州從事張表碑懿烈乾徳繼踵相承于来君我亦邦之雄○按雄在登韻漢張表碑)
(猶見古音之存後乃與弓夢等字轉入東韻又按雄在登韻當于陵切喻母也熊字古音亦是于陵切故春秋)
(夫人嬴氏公羊穀梁皆作熊氏熊嬴音同故也今韻雄熊皆入東韻孫愐羽弓切猶是喻母後世皆變匣母則)
(又改回弓切矣今人呼雄熊無不為回弓切者猶幸孫切之存可證三傳嬴熊二字之異同因可以定雄字之)
(古音不為胡陵切而為于陵切也集傳於無羊雄字叶于陵反扵正月雄字叶胡陵反常以于陵反為正又朱)
(子説九歌雄字謂閩音讀為形此亦㣲有辨形在第九部古今皆與此部不通左傳卜繇有征字九歌有靈字)
(皆間句非韻也)

補考

一東熊(羽陵切○左傳昭七年正義曰張叔皮論云牛哀虎變鯀化為熊久血為燐積灰生蠅傳玄潜)
(通賦云嬴政沈壁以祈福兮鬼告凶而命窮黄母化而為黿兮鯀殛變而成熊或疑張叔為能字著作郎王劭)
(曰古人讀雄與熊皆于陵反張叔用舊音傅玄用新音張叔亦作熊也案詩無羊正月及襄十年傳皆以雄韻)
(陵劭言是也○頋氏曰宣八年敬嬴公羊榖梁傳皆作頃熊頃音近敬熊音近嬴也雄熊當改入蒸韻○按唐)
(韻羽弓切今人皆讀為回弓切非也)

總論

(按詩用蒸登韻甚分明若小戎以膺弓滕興韻者大明以興韻林心則従方音偶借耳又十月之交篇電令自)
(為韻不與騰崩陵懲相連楚辭九歌誠既勇兮又以武終剛强兮不可陵身既死兮神以靈魂魄毅兮為鬼雄)
(靈字不入韻也若曺植應詔詩興韻寧征李陵録别興韻冥傾乃後人用韻之雜邵長蘅古今韻畧不知審擇)
(乃謂此皆庚青蒸相通之左證不亦惑乎○神珙等韻分曽梗兩攝知其不可併也周徳清始併之洪武正韻)
(因之其説卒不可行)
平聲第十一部
　韻目分十八尤○十九侯○二十幽○分十虞○分
　三蕭○分四宵○分五肴○分六豪○别收上聲四
　十五厚

詩韻

分十八尤憂(於求切○逢此百憂云何其憂皆本音罦造覺與憂平上去為韻皓繡鵠與憂平去)
(為韻皆不入第六部舊叶一笑反誤左傳齊人歌魯人之臯數年不覺使或髙蹈唯其儒書以為二國憂亦是)
(以皋覺蹈韻憂也)優○流(力求切)旒劉○秋(七由切○荀子引逸詩鳯皇秋秋其翼若)
(干其音若簫正猶采葛以蕭韻秋蕭簫皆蘇鳩切楊慎謂秋音鍫引逸詩為證非是)○由(以周切)悠
滺游遊猶(無相猶矣與苞茂好平上去為韻舊叶余久反誤○禮記咏斯猶鄭氏曰猶當為摇摇謂)
(身動摇也秦人猶摇聲相近按此亦相近耳頋氏謂古時猶與摇同一音恐未必然)揄(或舂或揄周禮作抌)
(頋氏曰此字不當从俞依周禮作抌為是○按俞字古音由故渝榆揄从之皆音由頋氏之説非是又禮記借)
(作摇狄之摇則音之轉耳)○酋(自秋切)遒○脩(息流切○暵其脩矣與歗淑平入為韻不必叶)
(武竹反歗音肅頋氏謂歗音蕭淑音人遥反非是)○抽(丑鳩切)妯瘳(瘳字今音即古音風雨首)
(章瀟蘇鳩切膠居由切舊叶瘳憐蕭反非是)○周(職流切)洲舟(何以舟之非韻舊叶之遥反頋)
(氏亦以為韻今不従)○讎(市流切○無言不讎與報平去為韻不必叶市又反)醻(與酬同瓠葉四章以)
(炮韻醻炮蒲侯反則彤弓三章亦當以櫜好韻醻舊叶大到反誤)○柔(耳由切)蹂○收(武州)
(切○瞻卬二章有與收非韻有字無酉由三音而收字亦無殖酉反之音)○鳩(居求切)○捜(所鳩)
(切)○休(可不休息釋文云本或作休思正義曰詩之大體韻在辭上疑休求為韻二字俱作思王氏應)
(麟曰朱子従韓詩作不可休思○對揚王休與首考夀平上為韻不必叶虚久反)○囚(似由切)○
裯(直由切)○求(巨鳩切)絿觩球銶逑仇(仇字有二音與子同仇此音又見第二部)
○浮(縛牟切)罦(雉羅于罦與造憂覺平上去為韻舊叶步廟反誤)○矛(莫浮切)髦(如蠻)
(如髦即牧誓羌髳之髳从矛得聲廣韻亦作若髧彼兩髦之髦音毛當入第六部而詩不入韻頋氏謂舟髦)
(為韻非是)十九侯侯(户鉤切○詩侯字皆本音詳見總讑後人方音乃音胡)○婁(力侯切○)
(按韻書虞侯兩收在侯韻者為降婁之婁在虞韻者為曳婁之婁今詳山有樞篇樞榆婁驅渝皆此部之韻後)
(世音轉乃入虞韻耳婁字古無力俱反之音虞韻不復收)○諏(子侯切○皇皇者華二章駒濡驅諏皆此)
(部韻○廣韻十虞部中諏字音子于切又子侯切而侯部無諏字頋氏謂轉寫脱漏是也今收入此韻其子于)
(切非古音)○裒(薄侯切○原隰裒矣與求韻則此韻之通由憂等字甚明)分十虞(除分出入第三)
(部之外古音通尤侯者入此)愚(魚侯切○靡哲不愚與隅韻當是此音○凡从禺之字如偶耦在上聲厚)
(韻考工記菑蚤不齵有五構反之音亦音隅廣韻兩收於虞侯部中在侯部者五婁切去聲遇字今雖引為韻)
(而雜卦傳晉晝也明夷誅也井通而困相遇也則遇字古音五構切故與畫字韻而誅字古音亦為陟由切也)
(以此隅反可知愚隅之木音為魚侯切)隅(本證俟我于城隅韻姝蹰三星在隅韻芻逅平去為韻止于丘)
(隅韻趨維徳之隅韻愚旁證老子建徳若偷質直若渝大方無隅揚雄反騷有周氏之嬋嫣兮或鼻祖于汾隅)
(靈宗初諜伯僑兮流于末之揚侯梁鴻適吳詩過季札兮延陵求魯連兮海隅雖不察兮光貌幸神靈兮與休)
(○陳氏曰隅舊音偶芻亦上聲與逅為韻然無所據按芻音鄒隅音魚侯切揚雄梁鴻詩賦可證或問二平而)
(接以去聲可乎中原音韻聲多此類其音莭未嘗不和暢也○按陳氏此説甚善考其全書又皆泥扵四聲自)
(相牴牾何也又按舊雖以芻隅逅皆叶上聲猶是此部若頋氏則必讀芻隅従魚模讀逅胡故反偷渝侯等字)
(皆従之而梁鴻詩不採録矣)○芻(窻侯切○本證綢繆束芻韻隅逅○按説文趨鄒騶縐皆从芻聲趨)
(字今音雖入虞韻而鄒騶在尤韻側鳩切縐在宥韻側救切則芻字本音當窻侯切)○濡(而由切○本證)
(羔裘如濡韻侯渝六轡如濡韻駒驅諏旁證易賁六二賁其須九三賁如濡如湏息由切隂長生平都觀詩青)
(腰垂翼與我為仇入火不灼入水不濡○陳氏曰濡音柔周禮注有此音○按皇皇者華二章舊無叶音羔裘)
(如濡舊叶而朱而由二反侯渝亦有二音當以而由切入此部為正葢載馳首章之侯白駒三章之侯皆本音)
(則此章侯字亦本音侯字音定則濡渝亦定矣)○株(陟由切○本證朝食于株韻駒駒音鉤○按不濡其)
(咮韻媾左傳鶴鵒跦跦韻侯以此隅反可知古音朱字之由切凡从朱者皆入此部舊失叶音鄒)○殳
(從侯切○本證伯也執殳韻驅驅音摳旁證韓詩外傳故亾國之社以戒諸侯庶人之戒在於桃殳○投殳从)
(幾聲㡬音殊古音市由切殳今音頭故投字从之得聲在侯韻舊失叶音)○渝(容周切○木證舍命不渝)
(韻濡侯敬天之渝韻驅旁證左傳繇曰専之渝攘公之羭一薰一蕕十年尚猶有臭○按舊叶容朱容周二反)
(當以容周反為正左傳確正也)榆(本證隰有榆韻樞婁驅愉)愉(本證他人是愉韻樞榆婁驅○按渝从俞)
(既音由則榆愉亦如之舊皆失叶音陳氏謂詩或舂或揄周禮注引作抌抌音由揄可讀由又何疑于榆此説)
(最確又云婁讀閭則樞榆皆可如今音何其無定見與愉或作媮有偷音然愉樂之愉惟當音由)○驅
(袪由切○本證載馳載驅載馳篇韻侯悠漕憂皇皇者華篇韻駒濡諏為王前驅韻殳㳺環脅驅韻收輈無敢)
(馳驅韻渝旁證陸雲賦昶愁心以自邁肅榜人以曽驅詔河馮以清川命湘娥而安流○陳氏曰驅音丘説文)
(从馬區聲區古讀丘曲禮禮不諱嫌名注謂若禹與雨丘與區○按陳氏證區字之音得之陳氏又惑于侯字)
(一音胡則驅字之音亦變矣舊惟載馳篇叶袪尤反小戎驅字本與收輈韻下文續轂馵玉屋曲别為韻舊叶)
(居懼居録二反誤頋氏讀如今音且轉入聲字為平尤誤)○趨(七騶切○本證畏不能趨韻隅○今本誤)
(作趨按説文趨直離反不得與隅韻)○蔞(力侯切○本證言刈其蔞韵駒駒音鉤○按蔞从婁聲婁本力)
(侯切則蔞亦同音舊音閭非古音)○孚(方由切○本證萬邦作孚韻臭平去為韻成王之孚韻求旁證)
(太玄鼎血之蕕九宗之好乃後其孚○舊有房尤孚尤二音今從後音○陳氏曰孚音浮説文浮烰蜉皆云孚)
(聲桴字孫愐音附柔切亦有浮音○頋氏曰當改入憂韻又論虞韻殍字云以古音正之則孚字已不當入此)
(部○按孚字今音芳無切者後世音轉也若正以古音則虞韻中字當入憂韻者多不止孚字)○樞(昌由)
(切○本證山有樞韻榆婁驅愉舊失叶音旁證王逸九思将喪兮玉斗遺失兮鈕樞我心兮煎敖惟是兮用憂)
姝(本證靜女其姝韻隅蹰舊失叶音○按莊子有曖姝者有濡需者有卷婁者姝需婁皆此部之音)○
蹰(直由切○本證搔首踟蹰韻姝隅舊失叶音旁證鄭季曼荅陸雲詩誰謂河廣曽不容舟企予望之搔首)
(踟蹰○按厨字有直由切之音詳後補考)○駒(居侯切○本證言秣其駒韻蔞乗我乗駒韻株我馬維駒)
(韻濡驅諏皎皎白駒三章韻侯㳺老馬反為駒韻後饇取平上去為韻旁證易林川湥難游水為我憂多虚少)
(實命鹿為駒○按詩駒字皆此音舊以今音讀之白駒篇侯叶洪孤反㳺叶汪胡反皆誤侯之方音固有音胡)
(者㳺則必不可為汪胡反又角弓五章平仄為韻舊叶駒去聲亦誤)分三蕭蕭(蘇鳩切○木鐙彼采)
(蕭兮韻秋浸彼苞蕭韻周旁證九歌風颯颯兮木蕭蕭思公子兮徒離憂)瀟(本證風雨瀟瀟韻膠瘳○按蕭)
(从肅聲故古音為脩蕭既音脩則瀟亦同音舊讀瀟如今音而轉膠瘳之音叶之誤)○條(徒求切○本證)
(椒聊且逺條且聊音留舊失叶音旁證禹貢厥草惟繇厥木惟條繇音由楚辭招隠秋風兮颼颼舒芳兮振條)
(班固幽通賦妣聨呱而劾石兮許相理而鞠條道混成而自然兮術同原而分流○按條从攸聲故古音如此)
○聊(力求切○本證椒聊且韻條旁證九章君無度而弗察兮使芳草為藪幽焉舒情而抽信兮恬死亡)
(而不聊又憐思心之不可懲兮證此言之不可聊寧溢死而流亾兮不忍此心之常愁招隠士嵗暮兮不自聊)
(蟪蛄鳴兮啾啾戰國策蘇秦語上下相愁民無所聊易林鄭國讒多數被楚憂征夫愁苦民困無聊)
○陶(以周切○本證淑問如皋陶韻囚旁證易林懿基逢時稷契皋陶貞良得願徵子解囚杜度吳漢誄)
(堯隆稷契舜嘉皋陶伊尹佐殷吕尚翼周○按皋陶亦通作咎繇)○儦(必幽切○本證行人儦儦韻滔)
(敖○按儦當音標而此與滔韻滔古音他侯切則儦敖皆當從之轉音疑従方音借韻)分五肴膠
(居由切○本證雞鳴膠膠韻潚瘳徳音孔膠韻幽舊叶音驕音交皆誤旁證大招東有大海溺水浟浟只螭龍)
(並流上下悠悠只霧雨滛滛白黒膠只魂乎無東湯谷寂寥只寥音流急就篇縳束脱漏亡命流攻擊刼奪檻)
(車膠)○怓(奴侯切○本證以謹惛怓韻休逑憂○按怓从奴而古音奴侯切今音筑此諧聲之轉紐異扵)
(常例者也)呶(本證載號載呶與豆平去為韻○按此字亦从奴今亦音銑正與怓字一類而與豆韻葢豆之)
(本音徒侯切也頋氏曰呶音奴與豆協後人誤入五肴至民勞之怓則不得不入五肴矣今竝收之扵此)○
茅(莫侯切○本證晝爾于茅韻綯綯音投舊失叶音露彼菅茅韻猶旁證離騷時繽紛以變易兮又何可以)
(淹留蘭芒變而不芳兮荃蕙化而為茅邯鄲淳曺娥碑何者大國防禮自修豈况庶賤霧露草茅○説文从草)
(矛聲)○包(逋侯切○本證白茅包之與誘平上為韻不必叶補苟反○凡从包者古音皆入此部)苞
(本證如竹苞矣韻茂好猶平上去為韻實方實苞韻道草茂褎秀好平上去為韻皆不必叶補苟反如山之苞)
(韻流旁證太玄蒼木維流厥羙可以逹于瓜苞)○匏(蒲侯切○本證酌之用匏韻曺牢舊失叶音)炮
(本證燔之炮之韻醻)分六豪牢(郎侯切○本證執豕于牢韻曺匏舊失叶音旁證易林失志懐憂如)
(幽狴牢又失羊補牢無益于憂○按牢古音如此故釋名云留牢也老子衆人熙熙如享太牢如登春臺莊辛)
(引鄙語亾羊而補牢未為遲也皆讀如釐葢方音耳)○鼛(居侯切○本證鼓鐘伐鼛韻洲妯猶○按鼛鼓)
(亦作皋音同見補考)櫜(本證受言櫜之韻好醻平去為韻○按鼛櫜皆从咎聲同居侯切舊讀好如今音櫜)
(叶古侯反醻叶大到反誤)○滔(他侯切○本證汶水滔滔韻儦敖説見前武夫滔滔韻浮逰求)慆(本證)
(日月其慆韻休憂○按滔慆皆从舀聲舀音由此同韻諧聲耳陳氏謂滔熖皆音由誤)○騷(蘇侯切○)
(本證徐方繹騷韻遊旁證張衡思玄賦行積冰之皚皚兮清泉泜而不流寒風淒其永至兮拂空岫之騷騷○)
(按蚤古音子苟切故騷从之得聲史記屈原傳離騷者猶離憂也騷憂聲相近)○袍(蒲侯切○本證與子)
(同袍韻矛仇)○陶(徒侯切○本證君子陶陶韻翿敖敖字説見後駟介陶陶韻軸抽好平上入為韻舊)
(叶徒侯反誤○按石鼓歌我車既好我馬既騊君子員獵員獵員㳺麋鹿速速君子之求騊陶同音亦可以證)
綯(本證宵爾索綯韻茅茅音矛舊失叶音)翿(左執翿韻陶敖值其鷺翿韻缶道○翿與纛通亦可讀去)
(聲平去兩收之)○敖(五侯切○本證右招我逰敖韻陶翿齊子遊敖韻滔儦○按敖本音五勞切他詩皆)
(入第六部此二詩五侯切疑方音有異借用之)○曹(祖侯切○本證乃造其曺韻牢匏舊失叶音旁證史)
(記滑稽傳男女雜坐行酒稽留六博投壺相引為曺楚辭招隠禽獸駭兮亾其曺王孫兮歸来山中兮不可以)
(久留)漕(本證思須與漕韻悠憂言至于漕韻驅侯悠憂)别收上聲四十五厚叟(蘇侯)
(切○本證釋之叟叟韻揄蹂浮○按爾雅引作溞溞郭音騷亦蘇侯切)

補考

十虞禺(魚侯切○漢書叙傳西南外夷種别域殊南越尉佗自王畨禺攸攸外寓閩越東甌爰泊朝鮮)
(燕之外區漢興柔逺與爾剖符○按古音殊禺區符皆當從甌字為韻)齵(考工記察其菑蚤不齵此字廣)
(韻亦收於侯部五婁反)○儒(而由切○左傳魯人誦朱儒朱儒使我敗于邾○邾字之音見下)襦
(左傳鸜鵒跦跦公在乾侯㣲褰與襦)○須(思由切○漢息夫躬絶命辭嗟若是兮欲何留撫神龍兮㩜其)
(須)需(易需須也古音皆當思由切)○誅(陟由切○易晉晝也明夷誅也莊子竊鉤者誅竊國者為)
(諸侯)邾(戴侗六書故曰邾鄒同聲實一字也春秋時邾莒用夷故邾謂之邾婁合邾婁之音為鄒也○按戴)
(説得之以等韻細别邾與鄒亦不同邾今音陟輸切古音陟由切三等舌上音鄒古今音皆側鳩切二等正齒)
(音然以邾婁二字合音審之則邾鄒皆當在此部明矣頋氏扵鄒字引唐韻誤作則鳩切既與齒頭相混又云)
(古音則俱反以鄒入十虞誤矣)跦(左傳見襦字)禂(周禮甸祝禂牲禂馬後鄭云禂讀為㐲誅之誅今侏)
(大字也○按漢人讀禂為誅而禂本从周得聲則誅侏禂皆當在此部矣)○貙(今音椿俱切古音當與樞)
(同音入此部)○殊(漢書見前禺字○銖洙亦當在此部)○兪(容周切○以詩用渝榆愉字推之凡)
(从兪者皆入此部)踰(左傳卜繇闔門塞竇乃自後踰平去為韻)羭(左傳卜繇見渝字)臾(以詩用楰)
(字推之凡从臾者皆入此部)○區(祛由切○以詩用驅字推之區當同音今方音呼一區田為一丘田)
(正猶鄭氏注曲禮謂嫌名若丘與區也雖丘字異古音而區驅皆為祛由切可知矣)軀(卜居寧昻昻若千里)
(之駒乎將汜汜若水中之鳬與波上下偷以全吾軀乎○今方音呼身軀亦有祛由切之音)摳(廣韻虞侯)
(二部皆收)○朱(章由切○以株誅跦殊等字推之凡以朱者皆入此部)珠(易林老猾大偷東行盗珠)
○膢(力侯切○立秋獵祭曰貙膢雙聲名也廣韻亦收入侯韻)○符(扶由切○漢書見禺字)鳧
(鳧之言浮也卜居見軀字)瓿(瓿甊瓦罌雙聲名)○雛(仕由切○以芻鄒字推之雛當入此部)○
郛(方由切○以詩用孚字推之凡郛莩桴俘皆入此部)○輸(式由切○凡从俞者入此部)○廚
(直由切○九章君無度而弗察兮使芳草為藪幽焉舒情而抽信兮恬死亾而不聊獨障雝而蔽隠兮使貞臣)
(為無由聞百里之為虜兮伊尹烹扵庖厨)○拘(居侯切○曲禮以袂拘而退又則自下拘之皆此音)三
蕭簫(蘇鳩切○荀子引逸詩鳯皇秋秋其翼若千其音若簫)○寥(力求切○大招見膠字)五
肴咆(蒲侯切○淮南小山招隠士攀援桂枝兮聊淹留虎豹鬬兮熊羆咆易林虎豹怒咆慎戒外憂上下)
(俱搔士民無聊)六豪嗥(胡侯切○王褒九懐望谿兮滃欝熊羆兮呴嗥唐虞兮不存何故兮久留)○
皋(古侯切○左傳齊人歌魯人之皋數年不覺使我髙蹈唯其儒書以為二國憂王褒九懐將息兮蘭皋失)
(志兮悠悠)○搔(蘇鳩切○易林見咆字)○襃(博侯切○以詩用保字推之當是此音)○濤
(直由切○漢邯鄲淳曺娥碑或泊洲渚或在中流或趨湍瀨或逐波濤○頋氏曰濤儔二字古人同音)檮
(左傳文十八年檮戭音直由反楊慎謂檮杌之檮亦當音稠)○遭(作侯切○易林依宵夜逰與君相遭)
(除解煩惑使心不憂)○螬(徂侯切○以詩用曺漕推之當是此音)○峱(女由切○説文从山狃聲)

總論

(十九侯韻頋氏注云古與九魚十虞十一模通為一韻二十幽韻注云古與三蕭四宵五肴六豪及憂流以下)
(等字通為一韻侯字唐韻户鉤切頋氏注云古音胡按十八尤十九侯二十幽除尤韻分出尤牛等字入第)
(二部其餘皆與侯幽通又十虞韻分出愚偶等字與尤侯韻通又蕭宵肴豪各有分出之字與尤侯幽通上聲)
(有厚黝去聲宥候幼大約如之詩中厯厯分明頋氏必欲畫出侯韻使従魚虞模不得與尤幽通凡有讀虞韻)
(分出之字従侯韻之音者一切反之使従魚虞模有用侯韻字與尤韻叶者㮣謂後人之誤上聲厚去聲候亦)
(如之持之甚堅牢不可破此因侯有胡音之説先人為主又見秦漢以来侯韻與魚虞模韻雜然並用遂變詩)
(中之音以就之此頋氏之大惑也今當先審定侯字之本音詩用侯字為韻者三載馳首章歸唁衛侯與驅悠)
(漕憂為韻驅者虞韻分出之字漕者豪韻分出之字悠憂皆尤韻之正音即此一詩而侯之不為胡也審矣羔)
(裘首章洵直且侯與濡渝為韻濡渝者虞韻分出之字凡虞韻分出之字與尤侯韻者皆彼之来而従此非此)
(之往而従彼也白駒三章爾公爾侯與駒㳺為隔句韻而來期思自為韻駒者虞韻分出之字㳺者尤韻之正)
(音即此詩合之載馳又見侯韻與尤韻之正音相通也審矣因此三詩而知詩中驅字皆袪由切伯兮首章山)
(有樞首章小戎首章皇皇者華二章板八章皆此音而小戎以驅韻收輈尤分明也凡偏旁从區者可知矣又)
(知詩中駒字皆居侯切漢廣三章株林二章皇皇者華二章角弓五章皆此音而凡偏旁从句者可知矣又知)
(濡字必為而由切渝字必為容周切而凡偏旁从需从俞者可知矣由此輾轉以推凡虞韻分出之字及與侯)
(韻並收之字皆可決其本音之在此部矣若無羊二章之餱字不入韻者也行葦三章之鍭與句與遇韻分出)
(之樹字虞韻分出之侮字為韻亦彼之来而就此也侮字詩中似有二音或上去聲當時有異音若平聲則今)
(所分出之字未有與魚模叶者可知矣頋氏意既有偏主於載馳讀侯従驅而謂驅馬悠悠以下别自為韻白)
(駒讀侯従駒而游字不以入韻既失驅字之本音則小戎首三句分明一韻者不使其通下文與驅字本不相)
(闗者强使之合甚且轉入聲為平以就之豈其然乎驅駒之音皆失而凡與驅駒相韻之字皆入魚虞模不得)
(通尤幽豈其然乎○左傳公在乾侯與跦襦為韻此亦跦襦従侯非侯従跦𥜗凡偏旁従朱者皆通尤侯吾以)
(株林株韻駒而知之又以邾婁沒改為鄒而知之又以離卦傳誅韻畫而知之又以春官甸祝裯牲禂馬注謂)
(裯讀如伏誅之誅今侏大字而知之莊子竊鉤者誅竊國者為諸侯亦猶是也豈必轉侯以就跦誅乎凡偏旁)
(从需者皆通尤侯羔裘既以濡韻侯矣而需與須同音故易曰需須也賁其須與賁如濡如亦韻也息夫躬之)
(辭曰嗟若是兮欲何留撫神龍兮㩜其須則須字古音思由切知須則知需矣知需則知襦為而由切矣豈必)
(轉侯以就襦乎○頋氏曰古侯韻與魚虞模同用無與憂流州鳩同用者魏陳思王箜篌引晉劉琨贈慮諶始)
(合而為一唐人遂以尤侯幽三韻同用而古音亾矣○按載馳白駒二詩侯之通悠憂游三字分明如此頋氏)
(必欲避之何耶即據頋氏所考頭字自卓文君白頭吟始與流韻豈至魏晉始合為一耶又如曲禮不諱嫌名)
(鄭注云謂若禹與雨丘與區可知漢人讀丘區同音雖丘字非古音而區則為祛由切矣因區字可推其餘頋)
(氏不引鄭注非忘之也有所嫌而諱之耳又如羔裘之侯與渝韻左傳繇辭渝與蕕臭韻尤可見侯尤之相通)
(頋氏於臭字亦不引此繇矣此等處能禁後人不指摘耶○頋氏於侯韻盡入魚虞模止留褒捊二字謂當改)
(入憂流州鳩一韻褒則因常棣二章韻求字捊則因易君子以褒多益寡鄭苟董蜀本俱作捊也此正猶十虞)
(韻摘出从孚數字謂當入憂韻者同皆因詩嘗用之相通者也夫文字至多詩何能盡用為韻但有一二處用)
(為同韻則可輾轉以推其餘如因載馳小戎白駒三詩即可推及餘字是也褒字既與求韻頋氏亦不得不入)
(憂流假令無此詩則亦必曰褒古音薄胡反一例歸之魚虞模矣)樂記區萌達釋文區古侯反左傳豆區釜　
(鐘僕區之法釋文皆烏侯反冶區夫夏區夫亦皆烏侯反頋氏扵此等侯字亦讀為胡謂今人讀區萌之區為)
(古矛豆區之區為烏矛乃因侯而誤夫韻書侯韻在尤幽之間陸氏作釋文在韻書之後謂其用侯字皆讀為)
(胡豈可信乎魏文帝孟津讌詩用豆區字與娱衢等字為韻乃是後人俗音而頋氏謂爾時古音尚未改驅字)
(詩中分明與收輈韻而頋氏謂至晉宋之間驅字亦讀為苦矛反可見其音之變豈其然乎○侯韻之通虞韻)
(者通其分出之字愚説異於頋氏者彼此轉音之異頋氏轉侯韻之音以就彼似魚虞楷皆可通愚則轉隅芻)
(等字之音以就此不但魚模二韻與此不同即虞韻中虞吁等字亦與此絶不通也古人亦有方音或轉侯厚)
(侯之音以就虞虞遇者有之又或彼部不通之字亦以相近而合韻如常棣六章之合豆飫具孺者亦有之若)
(其他篇固未嘗不犁然自詩以外用韻紛襍魚虞模侯語麌姥厚御遇暮候比而通之亦各隨其方音不可以)
(末流之失而謂詩中概無分别也)
平聲第十二部
　韻目二十一侵○分二十二覃○分二十三談○分
　二十四鹽○别收一東○别收去聲五十六㮇

詩韻

二十一侵駸(七林切)○鬵(徐林切)○林(力沈切)臨(雲漢二章蟲宫宗躳韻臨)
(葢第一部方音口斂近侵韻也臨當讀本音舊叶力中反誤)○琛(丑林切)○煁(知林切)○
諶(氏壬切○其命匪諶韻終亦終字方音近侵韻也諶音忱舊或叶市隆反非是)○深(式針反)○
心(息林反)○琴(巨金切)芩○欽(去金切)衾(抱衾與禂與參字句中相韻)○欹
(許金切○上帝居欹與末句以迄于今隔韻遥韻)○今(居吟切)金衿○音(於金切○小戎)
(末章音弓滕興韻音此第十部方音口斂近侵韻也音字不必叶一陵反)隂(二之日鑿冰冲冲韻音此亦第)
(一部方音近侵韻也隂字不必叶於容反)參(取今切○維參與昴與衾字似句中相韻又苟子議兵窺敵觀)
(變欲潜以深欲伍以參)分二十二覃驂(疏簮切○騏騑是中騧驪是驂此亦以第一部叶此)
(部從方音也舊叶中諸仍反未的)○南(泥心切○本證逺送于南韻音心凱風自南韻心從夏南韻林)
(胡不自南韻風心以稚以南韻欽琴音借飄風自南韻音狄彼東南韻心旁證招魂目極千里兮傷春心魂兮)
(歸來哀江南易林公孫争之彊入委禽不悦于心乃適于南○逺送于南陸氏釋文云南如字沈云協句宜乃)
　林反今謂古人韻緩不煩改字(按陸氏此說亦非確論古今音相近者不煩改字稍逺者當轉音切顧氏泥)
(此語凡相通韻皆不注古音今不從)男(本證則百斯男韻音○按釋名及白虎通皆云男者任也任以事功)
(也此可見古音易林豐之節以男韻承不足據)○湛(持林切○本證和樂且湛韻芩琴心常棣韻琴子孫)
(其湛韻林○按中庸引詩作和樂且耽耽今音丁含切而古音持林切者舌頭音轉舌上音古湛耽相通陳遵)
(傳浮沈作浮湛)耽(本證無與士耽韻葚平上相韻○爾雅妔樂也疏云毛詩鹿鳴和樂且湛氓無與士耽詩)
(之作非一人故有音義同而字形踳駮者詩作湛耽而此作妉音義皆同)分二十三談三(疏簪)
(切○本證其實三兮韻今○按三今音蘓甘切而古音䟽簪切者齒頭音轉正齒音古三參相通參之本音如)
(森也)分二十四鹽綅(息林切○按今在鹽韻音纎字從得聲古音當息林切悶宫五章乘縢)
(弓增膺懲氶皆第十部字方音口斂近侵韻遂有貝冑朱綅句猶小戎以膺弓縢興韻音大明以興韻林心也)
(舊叶息稜反今改)别收一東風(孚金切○本證凄其以風韻心習習谷風韻心鴥彼晨風韻林)
(欽其為飄風韻南心如彼遡風韻心穆如清風韻心旁證九章登大墳以逺望弓聊以舒吾憂心哀州土之平)
(樂兮悲江介之遺風又乘卾渚而反顧兮欸秋冬之緒風歩余馬兮山臯邸余車兮方林司馬相如長門賦廓)
(獨潜而專精兮天飄飄而疾風登蘭䑓而遥望兮神怳怳而外淫○按風从凡聲凡韻二十九與侵韻近故方)
(音孚金切後世方音轉乃入東韻猶風颿颿颿本音凡而今人皆以輕脣轉重脣呼之如逄亦是凡韻轉東韻)
(也)别收去聲五十六㮇僭(子林切○本證以籥不僭韻欽琴音南復謂我僭韻心○)
(按僭从朁聲而朁又从兓聲兓即古簪字則僭固可讀平聲又按復謂我僭朋友以僭其義皆為不信則僭又)
(與譖通平去兩存可也舊叶七林反今改子林切)

補考

二十二覃潭(徐林切○九章長瀬湍流泝江潭兮狂顧南行聊以娱心兮韓詩外傳逢天之暑思)
(思潭潭願乞一飲以表我心○按潭亦作潯)楠(泥心切○張衡西京賦木則樅栝椶楠梓棫楩楓嘉卉灌)
(叢蔚若鄧林)二十四鹽潛(昨林切○陸雲詩皇維南洛舊邦匪歆委弁釋位如龍之潛○按潛)
(今音昨鹽切然禹貢潛水漢書作灊固當有昨林切之音)一東楓(孚金切○招魂湛湛江水兮上有楓)
(目極千里兮傷春心○西京賦見前)

總論

(二十一侵至二十九凡九韻詞家謂之閉口音顧氏合為一部愚謂此九韻與真至仙十四韻相似當以音之)
(侈弇分為兩部神珙等韻分深攝為内轉咸攝為外轉是也南男參三等字古音口弇呼之若巖詹談餤甘監)
(等字詩中固不與心林欽音等字為韻也雖諸韻字有參互入聲用韻復寛若不可以韻為界然謂合為一部)
(則太無分别矣今不從○招魂篇末朱明承夜兮時不可淹臯蘭被徑兮斯路漸此以淹漸自為韻不必與下)
(文楠心南通為一韻也○此部字詩及易間有與東冬蒸登韻者方音也亦因呼彼韻音細有似此部非此部)
(往而從彼也若真先諸韻與此兩部絶不相通吴氏韻補謂侵古通真覃古通删鹽古通先咸古通删先誤甚)
平聲第十三部
　韻目分二十二覃○分二十三談○分二十四鹽○
　二十五添○二十六嚴○二十七咸○二十八衘○
　二十九凡

詩韻

分二十二覃涵(胡婪切)分二十三談談(徒甘切)惔餤○甘(古酣)
(切)○藍(魯甘切)分二十四鹽詹(職亷切○按魯邦所詹舊無音六日不詹舊叶都甘)
(反今皆音占藍與詹亦自諧)瞻(民具爾瞻舊叶側衘反今讀平音亦自諧維此恵君民人所瞻此二句無)
(韻舊叶側姜反誤)襜(不盈一襜舊叶都甘反今讀古音)二十五添(詩未有韻)二十六
嚴嚴(語杴切○按殷武四章天命降監下民有嚴不僭不濫三句連韻嚴在嚴韻監在去聲五十九鑑亦)
(在平聲二十八衘濫在去聲五十三勘平與去可通韻也下文不敢怠遑乃間句耳舊叶嚴側剛反引楚辭天)
(問為證天問云勲闔夢生少離散亡何壮武厲能流厥嚴嚴亦音莊愚謂第八部與此部無相通之理此亦如)
(以調韻同之類皆古人誤讀詩因强傚其韻耳陳氏又為之説曰漢明帝諱莊改莊助為嚴助以其音之同也)
(古人改易名姓如陳田馬葬之類皆字異音同愚謂嚴與莊義相近耳非音同也)二十七咸讒
(士咸切)二十八銜巖(五衘切○㤗山巖巖不必叶魚杴反)○監(古衘切○何用不監讀平)
(聲天命降監亦可讀平聲)二十九凡(詩未有韻)

總論(見第十二部)

　古韻標準卷一
欽定四庫全書
　古韻標準卷二
　　　　　　　　　　　　　婺源江永撰
上聲第一部
　韻目一董　二腫　三講
詩韻

一董幪(莫孔切)○總(作孔切)○唪(補孔切)○動(徒總切)二腫龍(丑勇)
(切○何天之龍與寵通)○勇(余隴切)○尰(市勇切)○竦(息供切)三講(詩未有韻)
補考

三講港(古永切○此字三講一送皆有之古音當為古永切)○蚌(步孔切○郭璞毆野絲贊女子)
(鮫人體近蠶蚌出珠匪甲吐絲匪蛹化出無方物豈有種)玤(説文从玉丰聲)○項(胡孔切○張衡西京)
(賦鮪鯢鱨鯋修頟短項大口折鼻詭類殊種○説文从頁工聲)

總論

(凡上聲去聲與平聲無異論者从畧○講字今音固為江之上聲而古音有異講棓缿三字見第十一部補考)
上聲第二部
　韻目分四紙○五㫖○六止○七尾○十一薺○十
　二蟹○十三駭○十四賄○十五海○分四十四有
　○分四十厚○(别收)十六軫○(别收)十七準○(别收)十九隠
　○(别收)二十八獮○(别收)三十四果○(别收)平聲十四皆○
　(别收)去聲七志○(别收)去聲十八隊○(别收)去聲四十九宥

詩韻

分四紙砥(諸氏反)○氏(承紙切)○燬(許委切)○泚(雌氏切)○爾(兒氏)
(切)邇○瀰(綿婢切)濔(有濔濟盈有鷕雉鳴雖非句末音亦相諧鷕本以水切音唯)○訿
(将此切○潝潝訿訿與哀違依㡳平上相韻)五㫖㫖(職雉切)指㡳(伊于胡㡳與訿哀違依平)
(上為韻)○視(承豕切)○美(母鄙切)○否(補美切○按否徳之否與可否之否古皆此音)
(害澣害否舊讀如字非古音)○兕(徐姊切)○几(居履切)○姊(将几切)秭○匕
(卑履切)妣○失(式視切)○洧(榮美切)鮪○死(息姊切)○履(力凢切)○
水(式誄切)○藟(力軌切)○秠(普鄙切)○唯(以水切)鷕(此字説文本作以水反後)
(傳冩譌作以小反韻書遂收入小韻誤鷕與濔韻説見前)六止止(諸市切)沚趾○恃(上止)
(切)○喜(虚里切)○紀(居里切)○以(羊巳切)巳苢○似(詳里切○按似讀本)
(音自諧舊叶養里反○棠棠者華末章右有似三字皆同音何以别義乎今不从)耜祀(耜祀皆讀本音)
(不必叶養里反又楚茨首章以饗以祀以妥以侑以介景福上去入為韻四章苾芬孝祀神嗜飲食上入為韻)
(大田末章來方禋祀與上文止子畝喜為韻以享以祀以介景福亦上入為韻旱麓四章以享以祀間句或亦)
(上入韻舊皆叶逸織反今不从)汜(亦讀本音)○史(疎士切)使○耳(而止切)○里(良巳)
(切)理李鯉裏○始(詩止切)○起(虛里切)芑杞屺○士(鉏里切)仕
俟涘(俟涘本音自諧不必讀以)○子(祖里切○按子齒頭音今人呼之有若祖耳切然耳字亦是而)
(止切祖耳切與祖里切實無以異皆不出止韻舊因吳棫韻補凡子皆叶奨里反贅矣又子字無别音舊叶既)
(取我子入聲假樂君子音則嗟我婦子建爾元子祖古反皆誤鴟鴞以上韻入假樂首二句無韻嗟我父子建)
(爾元子間句非韻也陳第於子字一二引證謂古子有二讀與紙叶者聲近濟水之濟與語叶者如今讀耔梓)
(一類凡詩悉止音晉宋時猶此音此説尤紕繆子齒頭音止正齒音可混而一之乎今讀微異者不過若祖耳)
(切耳何嘗與語韻叶乎陳氏閩人葢溺於方俗不悟其非耳)梓耔○齒(昌里切)○矣(于紀)
(切○禮則然矣與時謀萊平上為韻舊叶於姬反誤優哉悠哉亦是戾矣此亦以平上為韻而戾字非韻)○
薿(偶起切)○恥(敕里切)祉七尾尾(無匪切)○依(於豈切○公劉四章兩依字韻)
(濟几本可以平韻上而禮記黼扆皆作依不學博依亦讀上聲則依字固有上聲今平上兩存)○豈(去幾)
(切○豈弟豈樂樂豈夀豈之豈今音愷在海韻古皆去㡬切在海韻者不復收)○菲(敷尾切)○韡
(于鬼切)煒葦十一薺薺(徂禮切)○禮(盧啟切)醴鱧○體(他禮切)涕
○濟(子禮切)泲○弟(徒禮切)○襧(奴禮切)泥濔(垂轡濔濔)十二蟹(詩未)
(有韻)十三駭(詩未有韻)十四賄悔(虎洧切○本證其後也悔韻汜以其徳靡悔韻祉子庶無)
(罪悔韻時祀庶無大悔韻子止旁證離騷既替余以蕙纕兮又申之以攬茝亦余心之所善兮雖九死其猶未)
(悔又阽余身而危死兮覽余初其猶未悔不量鑿而正枘兮固前修以菹醢醢虎洧切○按今韻賄隊二韻皆)
(收古惟入上聲又吳氏云今聲濁叶隊古聲清韻志即晦明之晦亦然愚謂古今口有侈弇音有粗細耳非清)
(濁之謂)○罪(徂洧切○昊天已威予慎無罪平上為韻不必讀威為畏讀罪為悴也)十五海
海(虎洧切○本證朝宗于海韻水隼止弟友母至于南海韻理肇域彼四海韻里止旁證禮記無聲之樂氣)
(志既起無體之禮施及四海漢高帝歌鴻鵠高飛一舉千里羽翼已就横絶四海)○宰(奨里切○本證)
(家伯冡宰韻士史氏疚哉冡宰韻紀氏右止里)○殆(養里切○本證無小人殆韻仕子已孔棘且殆韻仕)
(使子友受命不殆韻有子旁證接輿歌已而已而今之从政者殆而荀子宥坐㓜不能强學老無以教吾恥之)
(去其故鄉事君而達卒遇故人曾無舊言吾鄙之與小人處者吾殆之恥鄙殆三字三韻天問女歧縫裳而館)
(同爰止何顛易厥首而親以逢殆易林将戍係亥陽藏不起君子㪚亂大上危殆)怠(本證無俾大怠韻否)
(史恥旁證左傳讒鼎銘昧旦丕顯後世猶怠況曰不悛其能久乎久音几○按易謙輕而豫怠也上韻來下韻)
(食色伏飭葢平上入為韻)○采(此禮切○本證左右采之韻友薄言采之韻苢有蒹葭采采韻已涘右沚)
(庶民采之韻子負似旁證荀卿賦此夫文而不采者與簡然易知而致有理者與九章文質疏内兮衆不知余)
(之異采材樸委積兮莫知余之所有)○在(此里切○本證侯誰在矣韻喜祉久友鯉友我辰安在韻梓止)
(母裏旁證離騷吾令豐隆乘雲兮求宓妃之所在解佩纕以結言兮吾令蹇修以為理)分四十四
有有(羽已切○本證薄言有之韻苢采亦莫我有韻藟涘弟母終南何有韻止旨且有韻鯉物其有矣韻)
(時平上為韻其祁孔有韻俟友右子寧莫我有韻紀仕終善且有韻止子畝喜右否敏君子有之韻右似爰衆)
(爰有韻理嵗其有韻始子邦國是有韻喜母士祉齒旁證九章莫知余之所有韻采見前漢書叙傳文豔用寡)
(子虚烏有寓言淫麗託諷終始)右(本證淇水在右韻弟道阻且右韻采已涘沚悉率左右韻有俟友子攘其)
(左右韻止子畝喜否有敏在帝左右韻時平上為韻廼左廼右韻止理畝事膳夫左右韻宰氏止理旁證九章)
(軋洋洋之無從兮馳委移之焉止漂翻翻其上下兮翼摇摇其左右○按維天其右之此以之與牛韻舊叶右)
(音由誤)友(本證琴瑟友之韻采卭須我友韻子否飲御諸友韻喜祉久鯉在或羣或友韻有俟右子邦人)
(諸友韻水海隼止弟母怨及朋友韻仕殆使子雖無好友韻喜燕及朋友韻紀士子恵于朋友韻子旁證九章)
(願嵗并謝與長友兮淑離不淫梗其有理兮漢天馬歌體容與迣萬里今安匹龍為友)○久(舉里切○)
(本證何其久也韻以我行永久韻喜祉友鯉在友不如死之久矣韻恥旁證易既濟終日戒有所疑也東鄰殺)
(牛不如西隣之時也實受其福吉大來也濡其首厲何可久也平上為韻雜卦傳咸速也恒久也渙離也節止)
(也招䰟層氷峩峩飛雪千里些歸來歸來不可以久些秦嶧山刻石廼今皇帝一家天下兵不復起災害滅除)
(黔首康定利澤長久○陳氏曰久音几或曰孔子傳易方有糾音盈不可久叶天徳不可為首併謂雜卦是孔)
(子以前書愚疑久有二音不然何楚辭秦刻皆讀几耶○按久音几古音之正也或音九方音之異也易讀几)
(者不止雜卦既濟何可久也亦是此音在乾則韻道咎造者在臨則韻道在大過則韻醜在離則韻咎道葢古)
(人行文亦隨便用韻而詩之久則皆音几又按上聲之止有猶平聲之之○去聲之志宥其字音多互異如仇)
(字詩有兩讀舅字詩韻牡韻首而漢書韻宰易林韻齒起舊字詩韻時韻里而漢書韻朽鳩宜久字之有異音)
玖(本證報之以瓊玖韻李貽我佩玖韻李子)○婦(扶委切○本證京室之婦韻母思媚其婦韻以士耜)
(畝舊皆失叶音旁證天問水濵之木得彼小子夫何惡之媵有莘之婦易林析薪熾酒使媒求婦和合齊宋姜)
(子悦喜○陳氏曰古音喜後轉音缶故古詩昔為倡家女今為蕩子婦蕩子行不歸空牀難獨守亦古音之變)
(也再變則音負矣○按婦古音扶委切非音喜後轉音阜非音缶阜房九切缶方九切清濁不同婦負今皆在)
(有韻正古詩與守韻之音非再變乃音負也今人呼婦頗似麌韻之父然未嘗入麌韻則古音亦未嘗再變陳)
(氏論音韻之疎謬大扺如此)負(本證蜾臝負之韻采子似是任是負韻秠芑畝祀○按婦負古音皆扶委)
(切説文負恃也从人守貝有所恃也此解其義耳陳氏謂恃亦音欲讀負為恃誤甚)分四十五厚
母(滿彼切○本證歸寧父母韻否舊失叶音謂他人母韻藟涘弟有必告父母韻畝畏我父母韻里杞瞻望)
(父母兮韻屺不遑将母韻止杞憂我父母韻杞民之父母韻杞李已誰無父母韻水海隼止弟友文王之母韻)
(婦舊失叶音泂酌民之父母韻饎上去為韻亦右文母韻祉令妻夀母韻喜士有祉齒旁證淮南子以天為父)
(以地為母陰陽為經四時為紀漢歌涉危厯險不逺萬里去俗歸徳心歸慈母○按母字詩皆滿彼切獨蝃蝀)
(二章韻兩似入麌韻此亦因便偶借非其常也)畝(本證衡从其畝韻母饁彼南畝韻耜趾子喜于此菑畝韻)
(芑止試南東其畆韻理令適南畝韻耔薿止士饁彼南畝韻止子喜右否有敏俶載南畝韻事耜廼宣廼畆韻)
(止右理事是穫是畝韻秠芑負祀載芟俶載南畝韻以士耜良耜俶載南畝韻耜旁證離騷余既滋蘭之九畹)
(兮又樹蕙之百畮畦留夷與揭車兮襍杜蘅與芳芷張衡東京賦躬三推于天田修帝藉之千畝供禘郊之粢)
(盛必致思乎勤已)别收十六軫敏(母鄙切○本證農夫克敏韻止子畝喜右否有旁證漢書)
(叙傳宣之四子淮陽聰敏舅氏籧篨幾陷大理○按履帝武敏歆閒句耳未可以敏字為韻)别收十
七準隼(息止切○本證采芑鴥彼飛隼韻止試沔水鴥彼飛隼韻水海止第友母○按采芑首章三章)
(用韻之體皆以首句與第三句韻四句六句與首句三句韻而第二第五句别為韻故鴥彼飛隼句是韻舊以)
(今音息允反讀之失韻體且失古音矣沔水首章隼字亦是韻二章雖易韻而沔彼流水鴥彼飛隼猶是隔句)
(韻末章隼字獨無韻者章首脱二句故也準字从隼得聲隼息止切則準字古音當之水切準與水聲諧故白)
(虎通云水之為言準也釋名云水準也準平物也考工記輈注則利準鄭司農讀準為水觀準與水音義之相)
(通可知隼字之音矣從來讀詩者皆不覺唯顧氏知鴥彼飛隼句是韻然謂隼字古音即是之水反恐不然諧)
(聲取相近不必同音自當从今音轉紐為息止切)别收十九隠近(渠豈切○本證㑹言近止)
(韻偕邇旁證潘岳射雉賦算分銖商逺近揆縣刀騁絶伎江淹祭戰士文千秋同盡百齡一世魂而有知咸無)
(逺近○按往近王舅毛讀已鄭讀記亦與渠豈切相近旂與近皆从斤聲旂古音芹而今音祈近今音渠謹切)
(而古音渠豈切音之互異也)别收二十八獮鮮(想止切○本證籧篨不鮮韻泚濔○按癬)
(从鮮亦有从徙作㿅者史記齊吳疥㿅也可知鮮有徙音)别收三十四果火(虎委切○本證)
(七月流火一二章與衣平上為韻三章韻葦秉畀炎火韻稺平去為韻旁證易林鬼行摇尾逐雲吹火又从風)
(吹火牽騏驥尾又从風吹火荻芝俱死○按荘子利害相摩生火實多衆人焚和月固不勝火火字似如今音)
(葢方音之異)别收平聲十四皆皆(舉里切○本證降福孔皆韻秭醴妣禮○按皆从比)
(聲故古音几偕又從皆聲古亦音几左傳引詩作降福孔偕荀朂東西廂歌作降福孔偕以音之同也)偕
(本證夙夜必偕韻死卜筮偕止韻近邇維其偕矣韻㫖飲酒孔偕韻㫖旁證九辯四時遞來而卒嵗兮陰陽不)
(可與儷偕白日晼晼其将入兮明月銷鑠而減毁太玄螟蛉不屬失其體也賔親于禮賔主偕也○按偕字無)
(與平聲韻者至漢時猶然又按陟岵篇子季弟三字雖非韻而言子行役則韻已止言季行役則韻寐棄言弟)
(行役則韻偕死是韻从三字生以此益知皆有几音)别收去聲七志事(鉏里切○本證公矦)
(之事韻沚朝夕从事韻芑子母周爰執事韻止右理畝言示之事韻子否耳王纘之事韻式上入為韻旁證石)
(鼔歌丞徒徨止其奔我以阻其乃事)别收去聲十八隊悔(虎洧切○本證其後也悔韻汜)
(以其徳靡悔韻祉子庶無罪悔韻時祀庶無大悔韻子止旁證離騷既替余以蕙纕兮又申之以攬茝亦余心)
(之所善兮雖九死其猶未悔又阽余身而危死兮覽余初其猶未悔不量鑿而正枘兮固前修以菹醢)晦
(本證風雨如晦韻已子喜靡明靡晦韻止旁證易林商風數起天下昬晦)别收去聲四十九
宥舊(巨已切○本證殷不用舊韻時平上為韻不尚有舊韻里旁證韋玄成詩天子我監登我三事顧我)
(傷隊爵復我舊○按漢書叙傳枯楊生華曷惟其舊上韻朽下韻隝首則入有韻矣)

補考

四紙徙(斯氏切○説文从辵止聲○顧氏曰此字經無明據以止聲讀斯氏反於理為長然韓非子揚)
(權篇名正物定名倚物徙荀子成相篇世之禍惡賢士子胥見殺百里徙穆公任之彊配五伯六卿施並讀為)
(斯可反○按論語徳之不修學之不講聞義不能徙不善不能改四句似有韻講古音為構之上聲故與修韻)
(而徙與攺韻攺古音已則徙字宜為斯氏切矣韓非子徙與倚韻恐倚字讀如今音荀子成相既用士字則徙)
(施皆當从之首句禍字或有方音入此部如火字之比顧氏説未確又按字从徙者多與从麗者相通如屣與)
(躧縰與纚疑是麗字則於古亦有郎許切之音不必皆力過切也)十二蟹解(舉履切○古詩著以)
(長相思緣以結不解以膠投漆中誰能别離此)十三駭駭(矦已切○管子凡聴徴如負猪豕覺而駭)
○楷(苦已切○後漢語天下模楷李元禮)十五海醢(虎洧切○離騷見前悔字招䰟雕題黒齒)
(得人肉以祀以其骨為醢些)○攺(居里切○九章易初本廸兮君子所鄙章畫志墨兮前圗未改)○
亥(胡豈切○易林見前殆字)○茝(昌止切○離騷昔三后之純粹兮固衆芳之所在雜申椒與菌桂兮)
(豈惟紉乎蕙茝又見前悔字)十六軫牝(毗履切○老子谷神不死是為玄牝大戴禮高者為生下)
(者為牡谿谷為牝淮南子所謂地利者後生而前死左牡而右牝○按牝从匕得聲而今音為毗忍切此後世)
(方音之轉猶敏為眉隕切準為之尹切隼為息允切巹為居隠切也顧氏謂牝字後人以其通俗不雅而改音)
(非是)十七準準(之水切○白虎通水之為言準也釋名水準也準平物也○按準從水从隼聲隼古)
(音息止切)十九隠巹(居里切○説文巹从已丞讀若詩云赤舄几几)二十八獮獮(斯民)
(切○説文本作􁒄从犬璽聲)癬(史記越世家齊與吳疥㿅也㿅即癬字釋名癬㿅也浸淫移徙青徐人謂)
(癬為徙)四十三等等(多改切○管子視其不可使因以為民等韓非子愛臣太親必危其身人)
(臣太貴必易主位主妾無等必危嫡子兄弟不服必危社稷賈誼新書兩者不等各由其母○顧氏曰此字在)
(韓非子二句一韻必不可易而孟子之愛無差等施由親始亦似有韻之文其字從竹寺聲从竹者古人等威)
(之辨書之於策也許慎不得其解而曰寺者官曺之等謬矣春秋以前未有名官府為寺者其言寺皆閽寺也)
(廣韻收此字於十五海而音多改切唐時此音未泯故韓愈許國公神道碑銘有曰上之宅憂公讓太宰養安)
(蒲坂萬邦絶等李庾西都賦乃㑹漢酺發周賚謐萬類渟四海遂開國以報功差子男之五等此正唐韻十五)
(海之音當時功令許人兼用者也或疑寺聲與多改稍逺不知待字亦寺聲也)四十四有臼(其以)
(切○淮南子解門以為薪塞井以為臼人之从事或時相似)○不(方彼切○荀子賦篇此夫文而不采)
(者與簡然易知而致有理者與君子所敬而小人所不者與○顧氏曰不字古音丕从一為丕从口為否然古)
(字多通用如詩中不顯亦世不顯不承之類皆是丕字其未然之詞皆曰不轉而上聲則曰否易師初六否臧)
(凶晁氏曰先儒多作不)四十五厚拇(滿彼切○爾雅釋訓敏拇也)
上聲第三部
　韻目八語○分九麌○十姥○分三十五馬○(别收)四
　十五厚○(别收)平聲一東

詩韻

八語語(魚巨切)圉禦○旅(力舉切)○紵(直吕切)羜○與(余吕切)予
(本證顛倒思予韻顧上去為韻或敢侮予韻雨土户将伯助予韻雨輔女轉棄予韻雨女胡寧忍予四月韻夏)
(暑雲漢韻沮所顧助旁證離騷女嬃之嬋媛兮申申其詈予曰鮌婞直以亡身兮終然殀乎羽之野又紛總總)
(其離合兮班陸離其上下吾令帝閽開闗兮倚閶闔而望予又忽吾行此流沙兮遵赤水而容與麾蛟龍以梁)
(津兮詔西皇使涉予九歌帝子降兮北渚目眇眇兮愁予又君迴翔兮以下踰空桑兮从女紛總總兮九州何)
(夀夭兮在予又䆋蘭兮麋蕪羅生兮堂下綠葉兮素枝芳菲菲兮襲予又子交手兮東行送美人兮南浦波滔)
(滔兮來迎魚麟麟兮媵予又東風飄飄兮神靈雨留靈修兮憺忘歸嵗既晏兮孰華予○按取予之予借為予)
(我之予古皆同音後始轉入平聲顔師古匡謬正俗曰予當讀如與不當讀如余詩予悉音與又按鄭康成注)
(曲禮云余予古今字豈是時音已變與而晉人陸機陸雲詩猶入上聲韻也)○渚(章與切)○女
(人渚切)茹(又去聲)○暑(舒吕切)䑕黍○處(昌與切)○湑(私吕切)○女
(尼吕切)○許(虛吕切)○虚(其吕切)秬○所(疎舉切)○楚(創舉切)○阻
(側吕切)○沮(慈吕切)○舉(居許切)筥○緒(徐吕切)鱮藇分九麌麌
(虞矩切)噳俁○羽(王矩切)雨宇○甫(方矩切)父脯黼○武(文甫切)
舞務(外禦其務左傳引詩作侮是務侮通也而詩用侮字似當入第十一部)○父(扶雨切)釡
輔○冔(況羽切)栩訏○踽(俱雨切)十姥土(他魯切)吐○杜(徒古切)
土(桑土之土)○魯(郎古切)虜○堵(當古切)○鼔(公户切)瞽罟酤盬股
羖○五(疑古切)午○祖(則古切)組○虎(呼古切)滸許(伐木許許)○怒
(奴古切○上去兩存)○苦(康五切)○户(矦古切)祜岵怙酤(既載清酤)扈○浦
(旁古切)○補(博古切)分三十五馬馬(滿補切○本證言秣其馬韻楚爰喪其馬韻下)
(舊失叶音巷無服馬韻野武乘乘馬韻組舞舉虎所女駕我乘馬韻野皇駁其馬韻羽嘽嘽駱馬韻盬處既差)
(我馬韻午麌所蹶維趣馬韻處路車乘馬采菽韻筥予黼崧高韻土亦白其馬韻且旅駉駉牡馬韻野者旁證)
(離騷朝吾将濟于白水兮登閬風而緤馬忽反顧以流涕兮哀高邱之無女九歌霾兩輪兮縶四馬援玉枹兮)
(撃鳴鼔漢郊祀歌靈之下若風馬左倉龍右白虎○陳氏曰馬音姥説文馬武也怒也史記索隠音姥古莽亦)
(音姥漢有馬何羅者明徳皇后惡其先有叛以莽易馬改字不改音楚辭莽與土韻是其證也後馬轉為母果)
(切潘岳西征賦韻坐繆襲挽歌韻我可以觀聲之變矣)○者(掌與切○本證薄言觀者韻鱮薄言駉者)
(韻馬野旁證九歌捐余袂兮江中遺余褋兮灃浦搴汀洲兮杜若将以遺兮逺者)○野(上與切○本證)
(逺送于野韻羽雨叔適野韻馬武蘝蔓于野韻楚處説于株野韻馬七月在野韻股羽宇户下鼠處烝在桑野)
(韻下劬勞于野韻羽寡聲聞于野韻渚至于艽野韻土暑苦雨罟率彼曠野韻虎暇京師之野韻處旅語在坰)
(之野韻馬者旁證穆天子傳萬民均平吾顧見女比及三年将復而野左傳童謡鸜鵒之羽公在外野往饋之)
(馬説苑載逸詩綿綿之葛在于曠野良工得之以為絺紵離騷終焉殀乎羽之野見前予字)○嘏(果五)
(切○本證俾緝熙于純嘏韻祜天錫公純嘏韻魯許宇旁證禮運修其祝嘏以降上神與其先祖)○夏
(後户切○本證無冬無夏韻鼔下羽四月維夏韻暑予旁證穆天子傳子還東土和理諸夏萬民均平吾顧見)
(女揚雄城門校尉箴昔在上世有殷有夏癸辛不徳而設夫險阻)下(本證宗室牖下韻女在南山之下韻)
(處于林之下韻馬舊失叶音在浚之下韻苦首陽之下韻苦與宛邱之下韻鼔夏羽婆娑其下韻栩十月蟋蟀)
(入我牀下韻股羽野宇户鼠處亦在車下韻野載飛載下韻栩盬父溥天之下韻土至于岐下韻父馬滸女宇)
(福祿來下韻渚處湑脯昭假于下韻甫鷺于下韻舞旁證易潜龍勿用陽在下也見龍在田徳施普也禮運玄)
(酒在室醴醆在户粢醍在堂澄酒在下離騷覽相觀於四極兮周流乎天余乃下望瑶臺之偃蹇兮見有娀之)
(佚女)○寫(想羽切○本證我心寫兮蓼蕭韻湑語處裳裳者華韻湑處車牽韻湑旁證諺云書三冩魚成)
(魯帝成虎)○且(七羽切○本證有萋有且韻馬旅)○舍(商羽切○本證亦不遑舍韻車旴平上為)
(韻不必叶商居反旁證易潜龍勿用下也見龍在田時舍也又井泥不食下也舊井無禽時舍也)○寡
(果五切○本證哀此鰥寡韻羽野哀我填寡韻扈舊失叶音不侮鰥寡韻茹吐禦旁證易小畜寡也履不處也)
(史記叙傳天下已平親屬既寡悼恵先壮實鎮東土)别收四十五厚垢(果五切○本證征以)
(中垢韻谷榖上入為韻不必叶居六反○按垢从后聲宜古厚切入第十一部此與谷榖為韻者入聲第一部)
(亦平上去第十一部之轉聲故可通叶既與谷榖韻則轉為果五切入此部若後字之韻祖矣此亦當時有此)
(方音如左傳引諺國君含垢與汚瑕平上為韻也漢以後用垢字多入此部如荘忌哀時命不獲世之塵垢韻)
(處後漢張超誚青衣賦尚有塵垢韻父繁欽詩同塵共垢韻輔)别收平聲一東戎(而渚切○)
(本證烝也無戎韻務以修我戎韻祖父○按戎有汝義遂有汝音此音韻之變非可以例求者陳氏疑戎為武)
(字之誤姑存一説)别收去聲九御助(牀所切○助从且得聲可讀上聲亦可去聲兩收之)

補考

三十五馬社(辰五切○甘誓用命賞于祖不用命戮于社左傳成季占閒于兩社為公室輔漢書)
(叙傳布厯燕齊叔亦相魯民思其政或金或社)假(果五切士冠字辭宜之于假永受保之曰伯某甫)雅
(阮古切樂記今夫古樂進旅退旅和正以廣弦匏笙簧㑹守拊鼔始奏以文復亂以武治亂以相訊疾以雅君)
(子於是語於是道古○按和正以廣閒句吳氏謂廣果五切誤○揚雄趙充國頌昔周之宣有方有虎詩人歌)
(功乃列于雅)赭(章與切漢天馬歌太一況天馬下霑赤汗沫流赭○按詩赫如渥赭當為閒句舊叶陟畧)
(反誤)三十七蕩莽(滿補切離騷汨余若将不及兮恐年嵗之不我與朝搴阰之木蘭兮夕攬洲之)
(宿莽日月忽其不淹兮春與秋其代序九章滔滔孟夏兮草木莽莽傷懐永哀兮汨徂南土又搴長洲之宿莽)
(與草韻音稍異○今韻姥蕩二韻兩收)平聲九麻姱(後五切九歌縆瑟兮交鼔簫鐘兮瑶虡鳴)
(䶵兮吹竽思靈保兮賢姱)
上聲第四部
　韻目十六軫○十七準○十八吻○十九隠○二十
　一混○二十二很○分二十七銑○(别收)二十阮

詩韻

十六軫畛(章忍切○徂隰阻畛與耘平上為韻)○忍(而軫切)○盡(慈忍切)○引
(余忍切)○閔(眉隕切○鬻子之閔斯與勤平上為韻不必叶眉貧反)○隕(于閔切○涕既隕之)
(不必音藴其黄而隕與貧平上為韻不必叶于貧反)十七準(詩未有韻隼字入第二部)十八吻
(詩未有韻)十九隠(詩未有韻近字入第二部)二十一混壼(苦本切○室家之壼與胤上去)
(為韻)二十二很(詩未有韻)分二十七銑(詩未有韻)别收二十阮苑(於粉)
(切○䝉伐有苑與羣錞平上為韻○按苑於阮切當入第五部而詩韻羣錞則入此部葢音相近而轉也我心)
(苑結亦音韞又按易大人虎變其文炳也君子豹變其文蔚也小人革面順以从君也易用韻稍寛炳與君可)
(平上為韻蔚字甚逺何以合韻葢即此苑字耳)
上聲第五部
　韻目二十阮○二十三旱○二十四緩○二十五澘
　○二十六産○分二十七銑○二十八獮○(别收)十四
　賄

詩韻

二十阮(自阮至産不必加叶音説見平聲)逺(雲阮切○按詩用逺字皆上角弓二章與然字平上)
(為韻不必因二章并首章逺字亦讀平聲也)○反(府逺切○按詩用反字皆上聲不思其反四矢反兮)
(皆上去為韻不必叶孚絢反翩其反矣與逺韻猶逸詩偏其反而與逺韻楚辭用反字亦多韻逺字皆不必叶)
(分邅反雖漢書平反之反讀平聲他書亦有翩其翻而之語然詩與論語皆作反又威儀反反一見賔之初筵)
(一見執競執競與簡韻可知是上聲賔之初筵與幡遷遷平上為韻耳舊叶分邅反與幡同音夫反反者威儀)
(之善幡幡者威儀之不善若同音何以别義乎)阪○婉(於阮切○清揚婉兮與漙願韻平上去通韻也)
(漙不必叶土兖反願不必叶五逺反)○綣(苦逺切)○咺(火逺切)二十三旱亶(當旱)
(切)癉○罕(許旱切○叔發罕忌與慢上去為韻不必叶虚旰反)二十四緩管(古滿切)
館(適子之館兮與粲上去為韻不必叶古玩反)痯二十五澘板(布綰切)○僩(下赧)
(切)二十六産簡(古限切)分二十七銑殄(徒典切)二十八獮衍
(以淺切)○踐(慈演切)○墠(常演切)○幝(昌善切)○巘(魚蹇切○陟則在巘與原)
(繁宣嘆平上為韻不必叶魚軒反)○孌(力兖切○今韻獮線皆收以候人末章推之薈兮蔚兮去聲之)
(雙聲婉兮孌兮上聲之雙聲當以上聲為正甫田猗嗟用孌字皆上去為韻耳不必叶龍眷反)○轉(陟兖)
(切)○卷(居轉切)○選(思兖切○舞則選兮與貫亂上去為韻不必讀去聲)○熯(而善切○)
(按我孔熯矣式禮莫愆熯與愆平上為韻釋文熯亦音漢亦是平去為韻舊誤以為閒句而以愆與下文孫字)
(為韻非是俗本又誤音善)别收十四賄洒(先典切○按新臺有洒與浼殄韻當為先典切與今)
(音璀者異葢洒从西聲西字古音簫前切故上聲即先典切)○浼(美辨切○按浼从免聲故河水浼浼)
(與洒殄韻今音每與古音異矣)
上聲第六部
　韻目二十九篠○三十小○分三十一巧○分三十
　二皓

詩韻

二十九篠皎(古了切)○鳥(都了切)○僚(盧鳥切○佼人僚兮)蓼三十小
小(思兆切)○旐(治小切○設此旐矣與郊旄平上為韻)趙○沼(之少切○魚在于沼與樂)
(上入為韻王在靈沼與躍上入為韻皆不必叶音灼)○少(書沼切)○摽(婢小切)○紹(市沼)
(切○舒夭紹兮與照燎懆上去為韻)○蹻(居夭切○其馬蹻蹻與藻昭笑敎平上去通韻四牡蹻蹻與入)
(聲韻上入兼收)糾○悄(親小切)分三十一巧(所分之字如狡姣絞佼齩稍等字詩未有)
(韻其餘分入第十一部)分三十二皓鎬(胡潦切)○潦(虚倒切)○倒(都鎬切○)
(顛之倒之與召上去為韻亦可讀去聲)○藻(子鎬切)○懆(七早切○説見去聲)
上聲第七部
　韻目三十三哿○三十四果○分三十五馬○分四
　紙

詩韻

三十三哿瑳(此我切)○我(五可切)○儺(乃可切)○可(枯我切)○左
(臧可切○左之左之與宜平上為韻不必叶平聲)三十四果禍(胡果切)分三十五
馬瓦(五果切○按斯干末章載寝之地載衣之裼為一韻載弄之瓦以下又易韻瓦與儀議罹為韻儀議)
(皆音俄罹音羅而瓦以上聲與之韻當為五果切今時方音猶有此音管子弱子下瓦慈母操箠箠徒何切可)
(證舊叶魚位反未確)分四紙掎(居我切○伐木掎矣今音已舊叶居何反今按當讀居我切與予之)
(佗矣上去為韻)○杝(湯可切○析薪杝矣今音侈舊叶湯何反今按當讀湯可切與佗上去為韻)
上聲第八部
　韻目三十六養○三十七蕩○分三十八梗

詩韻

三十六養養(餘兩切)○兩(良奨切)○仰(魚兩切○髙山仰止與行平上為韻不必)
(叶五剛反)○掌(諸兩切)○爽(疎兩切○其徳不爽平上皆可讀)○罔(文兩切○天之降罔)
(與亡平上為韻)○往(于兩切)王(及爾出王王即往字與明平上為韻)三十七蕩蕩(徒郎)
(切)湯(子之湯兮與蕩同)○廣(古晃切○漢之廣矣與泳永方平上去通韻不必叶古曠反誰謂河)
(廣與杭望平上為韻)分三十八梗梗(古黨切○本證至今為梗與将往競平上去通韻旁證黄)
(香九宫賦走札楬而繚桔梗槁屑屈而卻梁黨)○怲(比郎切○憂心怲怲與上藏平上去通韻不必叶兵)
(旺反)○景(居養切○本證汎汎其景韻養旁證夏矦湛扺疑九疑之从王化猶洪聲之收清響黎苗之樂)
(函夏若㳺形之招恵景郭璞逰仙詩翹首望太清朝雲無増景雖欲思隨化龍津未易上○按周禮正日景釋)
(文云景如字或作影非是古無影字大禹謨之影響後人以今字易之耳汎汎其景釋文景如字又音影當以)
(如字之音為是古音居養切)○永(于廣切○江之永矣與廣泳方平上去通韻不必叶弋亮反)

補考

三十八梗炳(比郎切郭璞畢方贊畢方赤文離精是炳集乃流灾火不炎上)
上聲第九部
　韻目分三十八梗○三十九耿○四十静○四十一
　迥

詩韻

分三十八梗熲(俱永切○舊韻在迥韻禮部韻畧改入梗韻)三十九耿(詩未有韻)
四十静騁(丑郢切)○屏(必郢切)○領(良郢切)四十一迥冥(莫迥切○)
(維塵冥冥舊讀上聲今从之)
上聲第十部
　韻目四十二拯○四十三等
四十二拯(詩未有韻)四十三等(詩未有韻等字見第二部補考)
上聲第十一部
　韻目分四十四有○四十五厚○四十六黝○分九
　麌○分二十九篠○分三十一巧○分三十二皓○
　(别收)五㫖○(别收)去聲五十候

詩韻

分四十四有栁(力韭切○有苑者栁與蹈上去為韻)罶懰(佼人懰兮舊叶郎老反誤)○
杻(女九切)狃(将叔無狃舊叶女古反按大叔于田首章雖以馬組諸字為韻而狃字从丑猶杻之从五)
(隰有杻北山有杻既皆在此部則狃亦當在此部又國語引商銘嗛嗛之食不足狃也不能為膏而祇離咎也)
(晉輿人誦得國而狃終逢其咎皆與舊韻可知狃字今音即古音将叔無狃葢别出此部字與叔在藪句遥韻)
(耳今藪狃皆收此部)○朽(許九切)○韭(舉丑切○四之日其蚤獻羔祭韭舊叶韭已小反蚤音早)
(今按此韻字不入小韻而皓韻字多入此部韭當如字而讀蚤為子苟切)○首(始九切)手○醜
(齒九切)魗(與醜同當在此韻韻書誤入尤韻)○阜(房九切)○缶(方九切)○舅(其九)
(切)咎(凡上聲最濁次濁之字音有轉紐讀之似去而非去舅咎皆羣母最濁聲讀之似究實則羣母之上)
(聲非見母之去聲也詩用舅咎皆本音無須他證陳氏不達似去非去之理二字皆纍纍引證彼意以為今人)
(讀去聲古人讀上聲耳又不達最濁聲轉紐似最清之理謂舅音九咎音糾夫舅咎皆音臼耳豈可以最清字)
(音之乎此理前人多未究皇極經世多汎出聲音亦由此致誤諸字不可勝辯論此以例其餘)○誘(與九)
(切)莠槱○受(殖酉切○舒懮受兮舊叶時倒反誤)夀(今韻有宥兩收古音上聲)○酒(子酉)
(切○荒湛于酒非韻舊叶子小反誤)四十五厚(此韻字舊多叶第三部漢以後固多此音如白渠歌)
(口後斗與所雨黍韻逺夷慕徳歌厚與雨韻他多類此然以詩考之平聲矦韻既不入第三部則此韻厚後斗)
(口等字亦當讀本音)厚(胡口切○本證顔之厚矣韻樹數口舊叶厚胡五反今按當胡口切口讀如字樹數)
(皆轉入此部亦孔之厚矣舊存兩叶一很口反一下主反今按前讀為是)后(文武維后舊不用叶音為是○)
後(谷風小弁遑恤我後韻笱舊皆讀如字克昌厥後韻后亦不用叶音為是保艾爾後韻枸楰耉不自我後)
(韻瘉口愈侮予曰有先後韻附奏侮舊皆叶下五反今按當讀如字其所韻字皆在此部又瞻仰末章不自我)
(先不自我後藐藐昊天無不克鞏無沗皇祖式救爾後鞏字不入韻兩後字似與祖韻音下五切葢當時方音)
(亦有此偶一用之他詩不必皆此音也)○牡(莫厚切)○斗(當口切○本證酌以大斗韻主醹耉)
(旁證易豐其蔀日中見斗弟子職三飯二斗左執虚豆○按酌以大斗舊叶腫庾反雖漢白渠歌有此音而詩)
(當讀如字主醹耉古音皆在此部易之蔀亦在本韻弟子職之豆在矦韻皆此部也)○耉(古厚切○遐不)
(黄耉以祈黄耉舊皆叶果五反今按耉从句聲句有鉤姤之音耉宜古厚切)笱(無發我笱舊無叶音為是)
枸(本有枳枸又有枸檵韻書枳枸之枸在麌韻枸檵之枸在厚韻南山有枸注謂枳枸也愚謂皆音苟亦以)
(从句聲知之)○藪(蘇后切○叔在藪舊叶素苦反今按此句别用一韻與下将叔無狃句遥韻耳次章)
(叔在藪無韻三章叔在藪則與鴇首手阜為韻矣)○口(苦後切○本證好言自口莠言自口韻瘉後愈)
(侮旁證正考父鼎銘一命而僂再命而傴三命而俯循牆而走亦莫予敢侮饘於是粥於是以餬余口戰國策)
(寧為鷄口毋為牛後○按口字方音雖有讀苦者而詩只讀本音所韻字瘉後俞侮皆本部鼎銘之僂傴俯走)
(亦皆在此部不得以白渠歌而疑之)○奏(子苟切○予曰有奔奏即走字舊叶宗五反今當讀走鼎銘循)
(牆而走亦讀如字)○趣(此苟切○左右趣之與槱韻自是本音)取(如酌孔取韻駒後饇平上去通)
(韻駒音鉤舊皆叶去聲誤天問湯謀易旅何以厚之覆舟斟尋何以取之取韻厚本音非叶音)四十六
黝(詩未有韻糾字亦在小韻入第六部)分九麌侮(莫厚切○本證是以有侮韻瘉後口愈予曰有)
(禦侮韻附後奏序賔以不侮與句樹上去為韻旁證正考父鼎銘韻僂傴俯走口見前口字○按侮从每聲)
(古音當為莫厚切音轉則音武常棣外禦其務左傳引作侮葢當時亦有轉音詩之侮及左傳鼎銘之侮當讀)
(拇)○愈(容九切○本證憂心愈愈韻瘉後口侮○按俞字有由音渝榆皆音由則愈亦當容九切)瘉
(本證胡俾我瘉韻後口愈侮説見上又交相為瘉與裕上去為韻)楰(本證北山有楰讀枸耉後此亦當容)
(九切葢㬰字亦有由音)○主(當口切○本證曾孫維主韻醹斗耉百神爾主矣韻厚旁證易遇其配主)
(雖旬无咎又豐其蔀日中見斗遇其夷主老子受國之垢是謂社稷主○按曾孫維主韻斗亦與醹同韻觀易)
(斗韻主可見舊叶斗腫庾反耉果五反非是百神爾主矣舊叶當口之庾二反宜以當口反為正)○醹
(而口切○酒醴維醹舊奴口反今改而口切此猶濡字之為而由切)○數(蘇后切○本證心焉數之韻樹)
(口厚當讀此音)分二十九篠(詩未有韻如篠謏是此部字)分三十一巧飽(補苟)
(切○本證今也每食不飽韻簋既醉既飽韻首考鮮可以飽韻首罶旁證易飲食衎衎不素飽也夫征不復離)
(羣醜也)○卯(莫後切○本證朔日辛卯韻醜)茒(本證薄采其茒韻酒老道醜)昴(本證維參與昴)
(與裯猶平上為韻舊叶力求切疑非旁證春秋元命苞昴之為言留也)分三十二皓昊(胡口)
(切○本證投畀有昊韻受○按受昊皆上聲舊叶去聲誤)晧(本證白石晧晧與繡鵠憂平上去通韻不必讀)
(去聲月出皓兮韻懰受慅舊失叶音)○老(魯吼切○本證與子偕老擊鼔韻手女曰雞鳴韻酒好維憂用)
(老韻道草擣首永錫難老韻茒酒道醜旁證荀卿蠶賦此夫身美好而頭馬首者與屢化而不夀者與善壮而)
(拙老者與○按釋名老者朽也史記酉者萬物之老也古音如此)○道(徒苟切○本證不可道也韻埽)
(醜遭我乎峱之道兮韻茂牡好宛邱之道韻缶翿踧踧周道韻草擣老首行彼周道韻草有相之道韻草茂苞)
(襃秀好順彼長道韻茒酒老醜旁證易終日乾乾反復道也或躍在淵進无咎也又夫征不復離羣醜也婦孕)
(不育失其道也)稻(本證十月穫稻韻棗酒夀)○埽(蘇后切○本證不可埽也韻道醜弗洒弗埽韻栲杻)
(考保)○禱(丁口切○本證既伯既禱韻戊好阜醜旁證易林白茅醴酒靈巫拜禱又為設歡酒寃尤誰禱)
擣(本證惄焉如擣韻道草老首)○草(此苟切○本證在彼豐草韻考鞠為茂草韻道擣老勞人草草)
(韻好率彼幽草韻道茀厥豐草韻道茂苞襃秀好旁證左傳虞人箴芒芒禹跡畫為九州經啟九道民有寝廟)
(獸有茂草各有攸處徳用不擾在帝夷羿冒于原獸忘其國恤而思其麀牡○舊多失叶音)慅(本證勞心)
(慅兮韻晧懰受○按此章當讀懰受如今音讀皓胡口切○慅此苟切舊讀誤)○蚤(子苟切○本證四之)
(日其蚤韻韭○按騷字从蚤聲古音蘇矦切即蚤宜子苟切舊讀蚤如今音轉韭字叶之誤)棗(本證八月)
(剝棗韻稻酒夀)○皁(徂苟切舊子苟反未的○本證既方既皁韻好莠旁證揚雄太僕箴廐焚問人仲尼)
(深醜僕臣司馬敢告執皁)造(本證尚無造韻罦憂覺平上去通韻遭家不造韻疚考孝上去為韻蹻蹻王之)
(造韻受旁證太玄端往述來遵天之造無或改作遵天之醜○按造皆徂苟切兔爰之造舊無叶音周頌之造)
(皆叶徂侯反未的)○好(許厚切○本證洵美且好韻狩酒中軍作好韻軸陶抽平上去通韻不寁好也)
(韻手魗莫不静好韻酒老揖我謂我好兮韻茂道牡驕人好好韻草舊失叶音既堅既好韻皁莠實堅實好韻)
(道草茂苞襃秀好代食維好韻寶舊失叶音旁證箕子歌麥秀漸漸兮禾麥油油彼狡童兮不與我好兮平上)
(為韻王襃四子講徳論毛嬙西施善毁者不能蔽其好嫫姆倭傀善譽者不能掩其醜)○寶(補九切○)
(本證稼穡維寶韻好舊失叶音以作爾寶韻舅保保亦補苟切與上文路車乘馬莫如南土易韻舊皆叶音補)
(誤旁證龜策傳未見其利恐離其咎寡人狐疑安事此寶)保(本證他人是保韻栲杻埽考南土是保韻寶舅)
(王躬是保韻考永言保之韻考夀舊多失叶音旁證易夫征不復離羣醜也婦孕不育失其道也利用禦㓂順)
(相保也老子揣而鋭之不可長保金玉滿堂莫之能守漢房中歌加被寵咸相保施大徳世曼夀)鴇(本證)
(乘乘鴇韻首手藪阜此字本作鴇今作鴇誤)○考(去九切○本證弗鼔弗考韻栲杻埽保在宗載考韻)
(草舊失叶音使君夀考韻飽首享于祖考韻酒牡纘戎祖考韻保韓奕韻道舊皆失叶音作召公考韻首休夀)
(假哉皇考韻牡既右烈考韻夀率見昭考韻夀保於乎皇考韻造考上去為韻不必叶袪候反旁證易幹父之)
(蠱意承考也幹母之蠱得中道也○按考从丂聲丂音糗故古音去九切曾孫夀考閒句舊叶孔五反誤)栲
(本證山有栲韻杻埽考保南山有栲韻杻夀茂)别收五㫖軌(居酉切○本證濟盈不濡軌韻牡旁)
(證太玄永不軌凶亡流于後○按軌从九聲後轉居洧切班固幽通賦韻趾異古音矣)簋(本證於我乎每)
(食四簋韻飽陳饋八簋韻埽牡舅咎旁證易樽酒簋貳用缶納約自牖○按説文簋古作匭匭从軌得聲故同)
(音九後皆轉入㫖韻)别收去聲五十候戊(莫口切○本證吉日維戊韻禱好阜醜○按漢)
(志豐茂於戊故戊茂同音古皆上聲後轉去聲莫候切今方音又為務古音彌變矣)茂(本證子之茂兮韻道)
(牡好徳音是茂韻栲杻夀如松柏之茂韻夀如松茂矣韻苞好猶平上去通韻種之黄茂韻道草苞裦秀好黍)
(稷茂止韻朽旁證張衡西京賦流長則難竭根深則難朽故奢泰肆情而馨烈彌茂)

補考

九麌蔀(薄口切見前主字)僂(郎口切左傳見前口字)傴(烏后切左傳見前口字)俯(方九)
(切左傳見前口字)乳(忍九切易林文王四乳仁愛篤厚)二十九篠擾(而九切左傳見前草)
(字)三十一巧巧(去九切管子地員五臭所校寡疾難老士女皆好其民工巧其泉黄白其人夷)
(姤離騷吾令鴆為媒兮鴆告余以不好雄鳩之鳴逝兮余猶惡其佻巧)三十二皓㛮(蘇后切天)
(問惟澆在户何求于㛮何少康逐犬而顛隕厥首)討(他口切易林城弱不守郭君自討)抱(普后切相)
(如賦長千仞大連抱夸條直暢實葉復茂)隝(都后切漢書叙傳横雖雄材伏于海隝沐浴尸鄉北面奉首)
三講講(古厚切○按講从冓而今音古項切疑古音不然論語徳之不修學之不講聞義不能徙不善)
(不能改葢徙與改為一韻修與講平上為韻也又戰國策講和之講與媾字通用亦可知講有古厚切之音矣)
(从冓而今音轉為古項切猶之趙廣漢缿筩之缿从后而方音讀作胡講切音項也)○缿(胡口切○趙廣)
(漢缿筩字从后而音項疑亦有胡口切之音)○棓(薄口切按星名天棓曺操作五色棓皆與棒通歩項)
(切而字從音疑有薄口切之音)
上聲第十二部
　韻目四十七寝○分四十八感○分五十一忝

詩韻

四十七寝寢(七稔切)○枕(章荏切○按輾轉㐲枕韻蓞儼舊叶如檢切愚疑寝韻字不轉)
(他音枕當讀本音畧轉萏儼以叶之萏在感韻感與寝字有相通儼在广韻似不相通以其音近似假借為韻)
(耳今讀枕如字收萏字入此部而儼仍歸第十三部易以枕韻坎窞坎窞皆感韻字也)○諗(式荏切○)
(按将母來諗與駸平上為韻不必叶音深)○甚(常枕切)○葚(食忍切○按無食桑葚與耽平上為)
(韻不必叶知林反)黮(同葚食我桑黮與林音琛金平上為韻)○錦(居飲切)分四十八
感萏(徒稔切○按有蒲菡萏舊叶待檢反今讀徒稔切韻枕菡萏雙聲字菡當為胡稔切)分五十
一忝簟(徒錦切○本證下莞上簟韻寝舊叶徒檢徒錦二反今讀徒錦切)

補考

四十八感坎(苦錦切易來之坎坎險且枕入于坎窞)窞(徒稔切見上)
上聲第十三部
　韻目分四十八感○四十九敢○五十琰○分五十
　一忝○五十二广○五十三豏○五十四檻○五十
　五范

詩韻

分四十八感(所分字如感􁇡等字詩未有韻)四十九敢敢(古覽切)○菼(土敢)
(切)五十琰貶(悲歛切)分五十一忝玷(多沗切)五十二广儼(魚檢)
(切○按碩大且儼與萏枕韻葢畧轉其音若魚錦切此近似假借耳而魚檢切自是儼之本音今仍收之此部)
五十三豏斬(側減切○按國既卒斬與巖瞻惔談監平上為韻不必叶側銜反)五十四
檻檻(胡黤切)五十五范(詩未有韻)
古韻標準卷二
欽定四庫全書
　古韻標準卷三
　　　　　　　　　　　　　婺源江永撰
去聲第一部
　韻目一送○二宋○三用○四絳
詩韻

一送送(蘇弄切)○控(苦貢切)○仲(直衆切)二宋宋(蘇統切)三用用
(余頌切○按不臧覆用與从卭平去為韻不必叶于封反)○誦(似用切○按家父作誦與訩邦平去為韻)
(不必叶疾容反)訟(按何以速我訟與墉从平去為韻不必叶祥容反)四絳巷(胡貢切○本證俟我)
(乎巷兮韻丰送旁證離騷啟九辨與九歌兮夏康娛以自縱不顧難以圗後兮五子用失乎家衖衖同巷)
去聲第二部
　韻目分五寘○六至○七志○八未○十二霽○十
　三祭○十四泰○十五卦○十六怪○十七夬○十
　八隊○十九代○二十廢○分四十九宥

詩韻

分五寘辟(毗智切)○詈(力智切)○積(子智切○有實其積與濟上去為韻不必叶上)
(聲)柴(助我舉柴與佽韻)○刺(七賜切○是以為刺天何以刺皆不必叶音砌)○易(以䜴切)
六至至(脂利切○按我征聿至與垤室窒去入為韻期誓不至與來疚恤去入為韻皆不必叶入聲)
○位(于愧切)○遂(徐醉切)隧檖穟穂○醉(将遂切)○誶(息悴切○按離)
(騷謇朝誶而夕替王逸引詩誶予不顧誶字為是今詩作訊字之誤也説文誶告也訊問也義既不同歌以訊)
(之與萃韻亦不諧作誶則義與音皆合矣凡百君子莫肯用訊亦是誶字之誤誶韻退遂瘁亦正協也誶訊字)
(相近故譌耳今直作誶字讀第四部震韻不復收訊字)○類(力遂切)○閟(兵媚切)毖○
匱(求位切)○備(平祕切)○利(力至切)○棄(誥利切)○稺(直利切○無害我田)
(稺與火上去為韻)○寐(彌二切)○悸(其季切)○佽(七四切)○四(息利切)駟
○季(居悸切)○比(毗至切○克順克比與克明克類韻)○畀(必至切)○萃(秦醉切)
瘁○地(徒四切○按地字説文雖云也聲而古文作墬是从䧘聲也字亦有轉音如髢亦以也諧聲不)
(必若池馳之音陀也斯干載寝之地與載衣之裼韻裼字説文作􁊧則地字不音陀矣顧氏據天問啟棘賔商)
(九辨九歌何勤子屠母而死分竟地謂地與歌韻古音陀愚謂歌字當時有方音讀如基故逺逰篇云二女御)
(九韶歌使湘靈鼔瑟兮令海若舞馮夷天問之歌字亦是音基故地字以去聲與之韻又橘頌篇云閉心自慎)
(終不過失兮秉徳無私參天地兮地與失去入為韻尤可見地字只如本音陳氏引橘頌過失作失過謂過讀)
(平聲與沱正韻誤朱子楚辭皆作過失陳氏自刻屈○宋古音義亦作過失吳氏及顧氏皆作失過非是)
肄(羊至切)勚○懟(直類切)○出(尺類切○按出字入聲匪舌是出韻瘁去入亦可為韻舊)
(讀去聲今兼收之)七志識(職吏切○三爵不識又見入聲)○寺(詳吏切)嗣(載用有嗣與師)
(平去為韻)○試(式吏切○按師干之試與止上去為韻不必叶詩止反百僚是試與裘平去為韻不必叶)
(申之反易終日乾乾行事也或躍在淵自試也飛龍在天上治也亦平上去通韻)○字(疾置切○牛羊)
(腓字之與鳥覆翼之去入為韻)○異(羊吏切)貽(知子之來之雜佩以贈之舊叶贈音則未安陳氏曰)
(疑贈是貽字之誤按此説是來與貽平去入去皆可韻也今不復收贈字)○事(鉏吏切○詩用事字多韻)
(上聲此亦存之)○忌(渠記切○胡斯畏忌與里喜平去為韻不必叶巨已反)○熾(昌志切)饎
(可以餴饎與毋上去為韻不必叶昌里反)八未謂(于貴切)渭○蔚(於胃切)○溉(居毅)
(切○今韻未代兩收存此去彼可也)○塈(許既切)十二霽濟(子計切)○穧(在詣切)
○裼(他計切○陳氏曰説文􁊧緥也从衣啻聲詩曰載衣之􁊧又裼袒也从衣易聲斯干詩宜以説文為)
(據寝地衣􁊧為韻下又轉韻不嫌與上章異也)髢替○帝(都計切)嚏○棣(待計切)○
翳(於計切)曀○恵(胡計切)○嘒(呼恵切)戾(郎計切○按優哉㳺哉亦是戾矣此以矣)
(字與維葵膍哉平上為韻猶之禮則然矣亦以矣字韻也舊叶戾郎之反未安)十三祭嵗(相鋭切○)
(按何以卒嵗韻發烈以興嗣嵗韻軷烈皆以去入為韻不必轉發烈軷為去聲亦不必讀嵗為雪)○衛
(于嵗切○遄臻于衛是韻)○税(舒芮切)説(於我歸説與閲雪去入為韻不必叶輸爇反)○蹶
(居衛切)○晢(征例切)晰○逝(時制切)○泄(餘制切)○厲(力制切)栵○
憩(去例切)愒揭○世(始制切○蕩八章揭害撥世去入為韻不必存兩叶音)○偈(其例)
(切)○揥(丑例切)○淠(匹世切)十四泰艾(魚肺切○本證彼采艾兮韻嵗或肅或艾)
(韻敗福祿艾之韻秣去入為韻俾爾耆而艾韻熾富背試大嵗害)○大(特計切○本證而實弘大韻愒)
(泄敗俾爾昌而大韻熾富背試艾嵗害旁證易含章可貞以時發也或從王事知光大也栁下恵誄䝉恥救民)
(徳彌大兮雖遇三黜終不弊兮太玄獨狩逝逝不可大也白日臨辰老得勢也漢書叙傳博物不伐含弘光大)
(天誘其衷慶流苗裔)○害(胡憩切○本證不瑕有害二子乘舟篇韻逝泉水篇韻舝邁衛眉夀無有害韻)
(大艾嵗旁證易或从王事知光大也括囊无咎慎不害也○害有曷音又見入聲第三部)○帶(丁計切○)
(本證之子無帶韻厲旁證九歌荷衣兮蕙帶倐而來兮忽而逝)○肺(普葢切)○斾(蒲葢切○胡不)
(斾斾是韻武王載斾非韻)茷○兑(杜㑹切)○噦(呼㑹切)○外(五㑹切)○祋(都㑹)
(切○何戈與祋與芾去入為韻舊有都律都外二反今唯存去聲)○薈(烏兑切○薈兮蔚兮雙聲字)
○脱(吐肺切)十五卦解(居寐切○本證夙夜匪解韻位易辟稼穡匪解韻辟績適皆去入為)
(韻不必叶訖力反春秋匪解似與皇皇后帝膈韻)○(蒲寐切○本證彼疏斯韻替)十六怪
瘵(側例切○本證無自瘵焉韻愒邁士民其瘵韻恵厲屆)○屆(居氣切○本證不知所屆韻嘒淠寐)
(君子所屆韻淠嘒駟靡有夷屆韻恵厲瘵)介(是用大介與晦韻)○拜(博制切○本證勿剪勿拜韻説)
十七夬邁(莫制切○本證日月其邁韻逝外蹶越以鬷邁韻逝後予邁焉韻愒瘵言從之邁韻厲蠆)
○敗(蒲寐切○本證勿翦勿敗韻憩無淪胥以敗韻艾無俾正敗韻愒泄厲大旁證武王箠銘馬極則躓)
(民極則敗荀卿蠶賦功立而身廢事成而家敗棄其耆老收其後世)○蠆(丑制切○本證卷髮如蠆韻厲)
(邁)十八隊駾(徒對切)○佩(蒲昧切○本證青青子佩韻思來瓊瑰玉佩韻思皆平去為韻)
(不必叶蒲眉反旁證離騷溘吾逰此春宫兮折瓊枝以繼佩及榮華之未落兮相下女之可貽又民好惡其不)
(同兮惟此黨人其獨異户服艾以盈要兮謂幽蘭其不可佩按此二證可知佩是去聲)悖拔(本證柞棫)
(拔矣韻兑駾喙柞棫斯拔韻兑對季)○妹(莫佩切)痗○誨(荒内切)晦(遵養時晦與介韻是)
(去聲風雨如晦韻已喜靡明靡晦韻止皆上去為韻不必叶呼淆反)○對(都隊切)○退(他内切)
○潰(胡對切)○内(奴對切)○背(蒲昧切○有去入二音言樹之背黄髮台背皆此音餘見)
(入聲)十九代逮(徒既切○本證荓云不逮韻僾旁證易旅于處未得位也得其資斧心未快也終以)
(譽命上逮也)○載(子置切○本證受言載之與喜右上去為韻謂之載之韻誨旁證九章乘騏驥以馳)
(騁兮無轡銜而自載乘汜泭以下波兮無舟檝而自備荘子福輕乎羽莫之知載禍重乎地莫之知避○又見)
(入聲)○愛(於既切○本證心乎愛矣韻謂旁證易王假有家交相愛也威如之吉反身之謂也九章世溷)
(濁莫吾知人心不可謂兮知死不可讓願勿愛兮明告君子吾将以為類兮)僾(本證亦孔之僾韻逮逮徒)
(既切)二十廢吠(符廢切)○喙(許穢切)分四十二宥又(夷至切○本證嘉賔)
(式燕又思與來去入為韻天命不又韻富室人入又與能仇時平去為韻矧敢多又韻識)侑(以妥以侑與祀)
(上去為韻)囿(王在靈囿與伏去入為韻伏蒲北切)○疚(居至切○本證憂心孔疚與來去入為韻又與)
(來至恤去入為韻使我心疚與來去入為韻○舊皆叶訖力反未的又見第十一部)○富(方未切○壹醉)
(日富與克又去入為韻何神不富與刺狄忌去入為韻俾爾夀而富韻熾背試旁證易有孚惕出上合志也有)
(孚孿如不獨富也又无妄之往得志也不耕穫未富也荀子成相篇治之志後勢富君子誠之好以待)

補考

祐(夷至切見上)憊(平祕切易係遯之厲有疾憊也畜臣妾吉不可大事也)饋(求位切易无攸遂在)
(中饋)貴(居胃切易往蹇來碩志在内也利見大人以从貴也)貝(博寐切易震來厲億喪貝)沛(普寐切易)
(豐其沛日中見沬)沬(莫佩切見上)快(苦貴切易旅于處未得􁮯也得其資斧心未快也)氣(去既)
(切易天地定位山澤通氣)㚄(敕置切武王杖銘於乎危於忿㚄於乎失道於嗜慾於乎相忘於富貴)躓
(陟利切武王箠銘見前敗字)代(徒既切武王席銘安樂必敬無行所悔一反一側亦不可以怠所監不逺)
(視爾所代)蒯(苦貴切左傳引詩雖有絲麻無棄菅蒯雖有姬姜無棄蕉萃凡百君子莫不代匱)繋(胡計)
(切左傳佩玉橤兮余無所繋之㫖酒一盛兮余與褐之父睨之)睨(五計切見上)刈(魚肺切離騷冀枝葉)
(之峻茂兮願竢時乎吾捋刈雖萎絶其亦何傷兮哀衆芳之蕪穢)穢(於廢切見前)詒(羊吏切離騷見)
(前佩字)蔽(必袂切離騷何瓊佩之偃蹇兮衆薆然而蔽之惟此黨人之不諒兮恐嫉妒而折之去入為韻)
曵(餘制切易見輿曵其牛掣其人天且劓)掣(尺制切見上)劓(牛例切見上)裔(餘制切九歌麋)
(何為兮庭中蛟何為乎水裔朝馳余馬兮江臯夕濟兮西澨聞佳人兮召予将騰駕兮偕逝築室兮水中葺之)
(兮荷葢)澨(時制切見上)葢(古憩切見上)態(他既切九章懲熱羮而吹韲兮何不變此志也欲釋)
(階而登天兮猶有曩之態也)竢(鉏志切九章竊快在其中心兮揚厥憑而不竢芳與澤其雜糅兮羌芳華)
(自中出○竢同俟詩韻在上聲此轉去聲)汰(特計切九章乘舲船余上沅兮齊吳榜而擊汰船容與而不進)
(兮淹回水而凝滯)滯(直例切見上)締(特計切九章愁鬱鬱之無快兮居戚戚而不可解心鞿羈而不)
(開兮氣繚轉而自締上去為韻)置(陟吏切九章願陳情以白行兮得罪過之不意情寃見之日明兮如列宿)
(之錯置○意字詩韻在入聲)再(之既切九章背法度而心治兮辟與此其無異寧溘死而流亡兮恐禍殃)
(之有再)慨(苦既切九章憎愠惀之修美兮好夫人之慷慨衆踥蹀而日進兮美超逺而愈邁)示(神至)
(切九章任重載盛兮陷滯而不濟懐瑾握瑜兮窮不知所示邑犬羣吠兮吠所怪也非俊疑傑兮固庸態也)
怪(古喟切見上)喟(苦胃切九章曾傷爰哀永嘆喟兮世溷濁莫吾知人心不可謂兮)昧(莫佩切九)
(辯事綿綿而多私兮竊悼後之危敗世雷同而炫曜兮何毁譽之昧昧)磕(苦既切高唐賦礫碨磥而相摩)
(兮巆震天之磕磕巨石溺溺之瀺灂兮沫潼潼而髙厲水澹澹而盤紆兮洪波淫淫之溶㵝奔揚踊而相撃兮)
(雲興聲之霈霈猛獸驚而跳駭兮妄奔走而馳邁虎豹豺兕失氣恐喙鵰鶚鷹鷂飛揚伏竄股戰脅息安敢妄)
(摰)㵝(餘制切見上)霈(普寐切見上)竄(七芮切見上○按易不克訟歸逋竄也自下訟上患至掇)
(也竄今在換韻七亂切掇今在入聲末韻丁括切其韻不諧顧氏收竄入泰韻亦未的今詳竄與喙摯韻古音)
(當為七芮切而掇當音綴陟衛切如此則易與賦兩處韻皆得矣)摰(脂利切見上)蒂(都計切髙唐賦)
(綠葉紫裹朱莖白蒂纎條悲鳴聲似竽籟清濁相和五變四㑹感心動耳迴腸傷氣孤子寡婦寒心酸鼻愁思)
(無已歎息垂淚)籟(郎既切見上)㑹(黄沛切見上)鼻(毗至切見上)淚(力遂切見上)藹(於㑹)
(切高唐賦徙靡澹澹隨波閽藹東西施翼猗狔豐沛)蔡(倉貝切好色賦腰如束素齒如含貝嫣然一笑惑陽)
(城迷下蔡)勢(舒制切太玄見前大字)弊(毗祭切栁下恵誄見前大字)吏(力置切漢書叙傳泯泯羣)
(黎化成良吏淑人君子時同功異沒世遺愛民有餘思)思(相吏切)
去聲第三部
　韻目九御○分十遇○十一暮○分四十禡○(别收)五
　十候○(别收)入聲十九鐸

詩韻

九御御(魚據反○百兩御之與居平去為韻又良御忌韻射射音斁授几有緝御韻斚斚音故良御緝)
(御舊皆叶魚駕反未的)○據(居御切)○去(邱倨切)○庶(商署切○又見入聲第四部)
○著(直慮切○俟我於著乎而充耳以素乎而韻華此以去與平韻舊叶著直居反素孫租反誤)除
(又見平聲)○助(牀據切○已見上聲夏諺韻豫度亦可去聲)○飫(依居切)○茹(而恕切)
(又收上聲)洳○豫(羊洳切)譽(平聲兼收)分十遇附(符遇切○如塗塗附與木屬去入為)
(韻又見第十一部)○馵(之戍切○駕我騏馵與續榖玉屋曲去入為韻續轂不可讀去而馵亦不可讀)
(入舊存兩叶音誤)○瞿(九具切)○孺(而遇切○按孺从需以濡儒例之本當入第十一部因常)
(棣六章與豆飫具韻故入此部葢當時方音亦有如此者又疑飫與饇通豆飫皆可入第十一部但與具字不)
(合韻耳)○具(其瞿切○兄弟既具是本音爾牲則具與物去入為韻近似假借耳)十一暮莫
(莫故切○从日在茻中莫之本字亦轉入聲維葉莫莫求民之莫皆入入聲)○度(徒故切○又見入聲)
○斁(都故切○在此無斁與射通又見入聲)○路(洛故切)露○吐(他故切○上去兩收)
○顧(古暮切○有與上聲韻者不必叶果五反)故固○愬(蘇故切)素(説見著字)○怒
(乃故切○有與上聲韻者不必叶暖五反)○圃(博故切○韻書上去並收)○惡(烏路切○又見入聲)
○呼(荒故切)○作(臧助切○作皆入聲薇亦作止韻莫故葢方音亦有如此者後漢歌謡亷叔度)
(來何暮不禁火民安作昔無襦今五袴)分四十禡禡(莫故切○本證是類是禡與附侮韻附侮)
(當入第十一部方音亦有入此部者故得通韻)○稼(古䕶切○本證十月納禾稼韻圃)斝(本證洗爵)
(奠斚韻御舊叶居訝反誤)○暇(胡故切○按憚我不暇韻去聲是本音迨我暇矣朝夕不暇去與上韻不)
(必叶後五反)○夜(羊茹切○本證豈不夙夜韻露不能辰夜韻圃瞿莫冬之夜韻居俾晝作夜韻呼庶)
(幾夙夜韻惡斁譽旁證離騷吾令鳯鳥飛騰兮繼之以日夜飄風屯其相迎兮率雲霓而來御○又見入聲第)
(四部)○射(都故切○本證叔善射忌韻御好爾無射韻譽旁證射義引詩以燕以射則燕則譽○按射與)
(斁通而射御之射亦有此音故孟子云序者射也以其音相近也後世轉入禡韻神夜切音始變又射斁皆有)
(亦音見入聲第四部)柘(本證其檿其柘韻椐路固)别收五十候豆(徒故切○儐爾籩豆韻飫)
(具孺似有此音亂我籩豆似與呶韻當入第十一部兩部兼存之)别收入聲十九鐸穫
(胡誤切○按整居焦穫韻茹郭璞以為瓠中此地名與瓠同故入此部若收穫之穫在入聲第四部)

補考

著(陟慮切易屯見而不失其居䝉雜而著平去為韻)舍(始故切曲禮将適舍求毋固)步(薄故切離)
(騷彼堯舜之耿介兮既遵道而得路何桀紂之昌被兮夫唯㨗徑以窘步)索(蘇故切離騷衆皆競進以貪婪)
(兮馮不厭乎求索羌内恕己以量人兮各興心而嫉妒○按此篇兩用索字一韻迫者入入聲第四部)妒
(當故切見上)錯(倉故切離騷固時俗之工巧兮偭規矩而改錯背繩墨以追曲兮競周容以為度天問九)
(州安錯川谷何洿○交錯攻錯之錯入聲)洿(烏故切見上)寤(五故切離騷世溷濁而嫉賢兮好蔽美而)
(稱惡閨中既以邃逺兮哲王又不寤)迎(魚據切離騷百神翳其備降兮九疑繽其並迎皇剡剡其揚靈兮告)
(予以吉故○此迎猶迓字)數(色句切天問九天之際安放安屬隅隈多有誰知其數○數當在第十一部音)
(轉入此部)懼(其遇切天問伯林雉經維其何故感天抑墬夫誰畏懼)璐(洛故切九章被明月兮珮寶璐)
(世溷濁而莫余知兮吾方髙馳而不顧)慕(莫故切九章古固有不並兮豈知其何故湯禹久逺兮邈而不)
(可慕)慮(良倨切九章曾歔欷之嗟嗟兮獨隱伏而思慮涕泣交而淒淒兮思不眠以至曙)曙(常恕切見)
(上)瓠(胡誤切賈誼弔屈原賦吁嗟黙黙生之無故兮斡棄周鼎寶康瓠兮)傅(方具切神女賦顧女師命)
(大傅歡情未接将辭而去)遽(居女切神女賦願假須㬰神女稱遽徊腸傷氣顛倒失據闇然而㝠忽不知處)
處(昌據切見上)絡(洛故切招魂秦篝齊縷鄭綿絡些招具該備永嘯呼些)賦(方具切招魂人有所)
(極同心賦些酎飲盡歡樂先故些)菟(湯故切漢石顯傳長安謡伊徙鴈鹿徙菟去牢與陳實無賈○菟同)
(兔賈同價)賈(古暮切見上)袴(苦故切見前作字)躇(丈預切漢武帝賦何魂靈之紛紛兮哀裵以)
(躊躇執路日以逺兮遂荒忽而辭去)假(古暮切招䰟蘭膏明燭華鐙錯些結撰至思蘭芳假些大招瓊轂錯)
(衡英華假只茝蘭桂樹鬱彌路只○假本上聲亦可去聲)詐(側助切國語詐之見詐果喪其賂○按詐古音)
(詛詐从乍猶侯作侯祝作亦音詛也今在禡韻)賂(洛故切見上)詛(側助切漢書叙傳燕剌謀逆廣陵祝)
(詛昌邑短命昬賀失據)
去聲第四部
　韻目二十一震○二十二稕○二十三問○二十四
　焮○二十六慁○二十七恨○分三十二霰○分三
　十三線○(别收)三十一襉○(别收)四十三映○(别收)四十五
　勁

詩韻

二十一震信(息晉切○又見平聲)○胤(羊進切)○燼(餘刃切○具禍以燼與翩泯頻)
(平去為韻不必叶咨辛反)○墐(其刃切)二十二稕順(食閏切)二十三問問
(云運切)○訓(許運切)○愠(於問切)二十四焮(詩未有韻)二十六慁遯
(徒困切○寧俾我遯與川焚熏聞平去為韻不必叶徒匀反)二十七恨(詩未有韻)分三十
二霰先(蘇晉切○尚或先之讀去聲又見平聲)○倩(倉晉切○巧笑倩兮韻盼論語又韻絢音)
(皆在此部)○電(徒震切○爗爗震電韻令令亦在此部)甸(信彼南山維禹甸之舊叶徒鄰切然讀去)
(聲亦可與平聲韻韓奕維禹甸之舊無叶音此句與命字韻命亦在此部可平可去又四邱為甸先儒讀乘則)
(轉入第十部矣)分三十三線(詩未有韻以平聲翩川推之徧釧亦當在此部)别收三十
一襇盼(匹晉切○與倩絢韻皆在此部此字从分聲故當在此部)别收四十三映命
(彌吝切○本證不知命也韻人姻信我聞有命韻鄰人天子命之韻申保佑命之韻人天申維君子命韻天人)
(于周受命自召祖命韻人田年皆平去為韻韓侯受命王親命之無廢朕命韻甸旁證荀子國有大命不可以)
(告人妨其躬身漢北海相景君銘流徳元城興利恵民强禦改節微弱䝉恩威立澤宣化行如神帝嘉厥功授)
(以符命守郡益州路遐戀親崔駰安封矦詩戎馬鳴兮金鼔震壮士激兮亡身命○顧氏曰詩命字凡九見皆)
(與人申為韻是古無眉病反之音或曰命與正協始自孔子繋易然姤象傳牽賔民正命吝為韻牽讀去因反)
(而賔民吝與命同為一韻是夫子讀正為征非以命叶正也及楚辭大招曼澤怡面血氣盛只永宜厥身保夀)
(命只室家盈廷爵祿盛只䰟乎歸來居室定只荘子天運篇吾又奏之以無怠之聲調之以自然之命始與盛)
(定諸字為韻傳之至今反以詩之彌吝反者為叶音矣○按陳氏云命音名左傳異哉君之名子又曰今名之)
(大以从盈數史記皆作命孟子命世之才謂名世也亡命匿名也然則命字轉音名又轉眉病切亦有其故矣)
别收四十五勁令(力震切○不寧不令韻電可讀去聲餘見平聲及總論)

補考

四十六徑佞(奴震切○國語晉人頌佞之見佞果喪其田平去為韻田徒鄰切)
去聲第五部
　韻目二十五願○二十八翰○二十九換○三十諫
　○三十一襇○分三十二霰○分三十三線

詩韻

二十五願(自願至襇不必加叶音説見平聲)願(魚怨切○適我願兮與漙婉平上去通韻不必)
(叶五逺反)○怨(於願切)○獻(許建切○酌言獻之與燔平去為韻不必叶虚言反)二十八
翰(翰入平聲)旦(得案切)○岸(五旦切)○衎(苦旰切○易飲食衎○衎韻磐平去為韻)
漢(呼旰切)○爛(郎旰切)○粲(倉案切)二十九換渙(呼玩切○方渙渙兮與蕳)
(平去為韻不必叶吁元反)○貫(古玩切)○亂(郎段切)○鍛(丁貫切)○袢(博漫切○)
(又見平聲)○泮(普半切)三十諫諫(古晏切○民勞篇是用大諫與安殘綣反平上去通韻板)
(篇是用大諫與板癉然逺管亶平上去通韻左傳荀子並作簡)澗(考槃在澗與寛言諼平去為韻不必叶居)
(賢反)○晏(烏澗切)○鴈(魚諫切)○汕(所晏切)○慢(謨晏切)○丱(古患切)
三十一襇(詩未有韻盼字入第四部)分三十二霰霰(蘇晏切)○駽(呼縣切)
○見(古霰切)○宴(於見切)燕分三十三線展(之彦切○其之展也與袢顔媛)
(平去為韻不必叶諸延反)○彦(魚戰切)○援(王眷切)媛(邦之媛也與展袢顔平去為韻不必)
(叶于權反)○弁(皮變切)○羨(似面切)

補韻

變(彼眷切易初九虞吉志未變也其子和之中心願也○他卦用變字多與㢲韻葢從方音與第四部通)
宦(胡慣切列子引語曰人不婚宦情欲失半)半(博漫切)縵(莫半切卿雲歌卿雲爛兮糺縵縵兮日月)
(光華旦復旦兮)骭(古案切寗戚歌南山粲白石爛生不逢堯與舜禪短布單衣適至骭)禪(時戰切見上)
縣(黄練切漢書叙傳三代損益降及秦漢革剗五等制立郡縣畧表山川彰其剖判)判(普半切見上)
贊(則旰切漢書叙傳敞亦平平文雅自贊尊實赳赳邦家之彦章死非辠士民所歎)歎(他旦切見上詩)
(韻平聲亦可讀去聲)賤(才線切翟公署門一貴一賤交情乃見)
去聲第六部
　韻目分三十四嘯○三十五笑○分三十六效○分
　三十七號

詩韻

分三十四嘯弔(多呌切)三十五笑笑(私妙切○勿以為笑與僚囂蕘平去為韻)
(不必叶思邀反)○照(之笑切)炤(亦孔之炤中庸引作昭與沼樂懆平上去入為韻詩本作炤上去入)
(通韻不必音灼)○曜(弋照切)○召(直照切)○燎(力照切○又見平聲)分三十六
效傚(胡敎切○君子是則是傚與蒿昭恌敎平去為韻不必叶胡高反)○敎(古效切○按今時方)
(音教亦有平聲然爾之敎矣韻傚匪怒伊敎韻笑敎本為去聲令徳來敎韻鷸者平去為韻耳不必叶居爻反)
(又匪用為教與入聲韻不必叶入聲)○罩(陟敎切)分三十七號盜(徒到切)悼○
到(都道切)倒(又見上聲)○敖(五到切○謔浪笑敖)○芼(莫到切○左右芼之與樂去入為韻)
(不必叶音邈)耄(匪我言耄亦聿既耄皆與入聲韻不必叶音莫)○勞(郎到切○郇伯勞之召伯勞之)
(神所勞矣皆讀去聲雖古音未必如此分别亦兼存之)○懆(七到切○勞心慘兮開元五經文字作懆)
(陳氏曰説文懆愁不安也从心喿聲孫愐以七早音之又懆毒也从心參聲孫愐以七感音之此其文形既異)
(音義不同宜易辨也迨後俗書既勝音釋亦淆雖通人不能釐正矣北山之慘慘畏咎宜讀慘白華之念子懆)
(懆宜讀懆月出之勞心慘兮抑之我心惨惨皆宜改而从懆○按正月之憂心慘惨亦當是懆字懆雖七早切)
(而念子懆懆亦音慥今上去兼收之且當以去聲為正去入相近故以韻虐樂等字也)○暴(薄報切)

補考

約(於笑切九辯邅翼翼而無終兮忳惽惽而愁約生天地之若過兮功不成而無効)効(胡敎切見上)
燿(弋照切漢房中歌雷震震電燿燿眀徳鄉治本約師古曰約讀曰要)
去聲第七部
　韻目三十八箇○三十九過○分四十禡

詩韻

三十八箇賀(何佐切)○佐(子賀切)三十九過佗(湯卧切○子之佗矣與掎)
(扡上去為韻掎扡不必轉平聲佗不必叶湯何反)○破(普過切○舍矢如破與駕猗馳平去為韻不必)
(叶普過反)分四十禡駕(古卧切○本證四黄既駕韻猗馳破)

補考

貨(呼卧切漢書叙傳靡法靡度民肆其詐偪上并下荒殖其貨矦服玉食敗俗傷化○詐字見第三部補考)
化(呼卧切見上○化字楚辭皆與平聲韻)
去聲第八部
　韻目四十一漾○四十二宕○分四十三敬

詩韻

四十一漾向(式亮切)○上(時亮切○送我乎淇之上矣與唐鄉姜平去為韻赫赫在上與)
(王方平去為韻皆不必叶辰羊反九歌登白蘋兮騁望與佳朝兮夕張鳥何萃兮蘋中罾何為兮木上亦然)
尚(肆皇天弗尚與亡章兵方平去為韻不必叶平聲天問兩用尚字一韻匠者是本音一韻行者平與去韻)
(也)○望(巫放切○而無望兮韻蕩上其他可讀平聲)○貺(許旺切○中心貺之韻藏饗平去為)
(韻不必叶虚王反左傳女承筐亦無貺也韻􁀱償九章故統世以自貺與章羊等字韻亦平去為韻也)○
相(息亮切○考慎其相與臧腸狂平去為韻不必叶平聲)四十二宕藏(徂浪切○亶侯多藏)
(亦可讀平聲)○喪(蘇浪切○喪服之喪與喪失之喪古音未必分别此亦兼存之)分四十三
敬競(其亮切○本證秉心無競與将往梗平上去為韻)○泳(于誑切○本證不可泳思與廣永方)
(平上去為韻)

補韻

亢(苦浪切易密雲不雨巳上也弗遇過之巳亢也)匠(疾亮切天問登立為帝孰道尚之女媧有體孰制匠)
(之)壯(側亮切逺逰玉色頩以脕顔兮精醇粹而始壮質銷鑠以汋約兮神要眇以淫放)放(甫妄切見)
(上)恙(餘亮切九辯計專專之不可化兮願遂推而為臧賴皇天之厚徳兮還及君之無恙平去為韻)量
(力讓切神女賦視之盈目孰者克尚私心獨説樂之無量交希恩疎不可盡暢他人莫睹玉覽其状)暢(丑亮)
(切見上)状(鉏亮切見上)塟(則浪切漢書叙傳王孫臝塟建廼靳将)将(子亮切見上)
去聲第九部
　韻目分四十三敬○四十四諍○四十五勁○四十
　六徑

詩韻

分四十三敬敬(居命切○夙夜敬止與庭平去為韻)四十四諍(詩未有韻)四十
五勁政(之盛切○不自為政與姓韻與生寧酲成平去為韻不必叶諸盈反興迷亂于政與克共明刑)
(遥韻其在于今句非韻政亦不必叶平聲周禮政或與征通)正(亦可讀平聲)○姓(息正切○不如)
(我同姓與菁睘平去為韻不必叶桑經反)○聘(匹正切)四十六徑定(徒徑切○王國庶定)
(與平争宣平去為韻不必叶唐丁反又麟之定與定之方中皆音丁徑切)○聴(他定切○又見平聲)

補考

命(眉病切易咸臨貞吉志行正也咸臨吉无不利未順命也○易用命字皆在此部詩見平去聲第四部)
令(力正切左傳逸詩講事不令集人來定○詩用令字見平去聲第四部)
去聲第十部
　韻目四十七證○四十八嶝

詩韻

四十七證乘(繩證切○公車千乘與縢弓綅増膺懲承平去為韻左傳引逸詩翹翹車乘亦與弓)
(朋平去為韻又可讀平聲)四十八嶝(詩未有韻○雜佩以贈之贈當作貽)
去聲第十一部
　韻目分四十九宥○五十候○五十一㓜○分十遇

分三十四嘯○分三十七號○(别收)三十六效○(别收)

　入聲二沃

詩韻

分四十九宥救(居袖切○匍匐救之與舟游求平去為韻不必叶居尤反)究疚(疚見第三)
(部嬛嬛在疚與造考孝上去為韻亦有此音)○狩(舒究切)○咮(陟救切)○臭(尺救切○)
(無聲無臭與孚平去為韻不必叶初尤反左傳一薰一蕕十年尚猶有臭亦是平與去韻國語貞之無報也孰)
(是斯人而有是臭也可證臭是去聲)○祝(之救切)○秀(息救切○實發實秀與道草茂苞褎好平)
(上去通韻不必叶思久反)繡(素衣朱繡舊叶先妙反誤)○褎(似秀切○羔裘豹褎此音又實種實褎今)
(音余救切不必叶徐久反)○售(市口切○賈用不售與慉讎鞠覆育毒平去入通韻舊叶市周反誤)五
十候鍭(胡遘切○既挾四鍭與句樹侮上去為韻句鍭不必讀平聲)逅(見此邂逅與芻隅平去為)
(韻)○豆(徒侯切○亂我籩豆與呶韻説見平聲十一部呶字○又見第三部)○句(古侯切○敦弓)
(既句韻鍭樹侮句與彀同)媾覯○漏(盧侯切)五十一㓜(詩未有韻)分十遇饇
(烏侯切○如食宜饇與駒後取平上去為韻)○樹(上晝切○本證君子樹之與數口厚上去為韻四鍭)
(如樹與句鍭侮上去為韻○按樹从尌平聲蹰字既與姝隅韻入第十一部則樹字亦宜入此部)○附
(符晝切○本證予曰有疏附與後奏侮上去為韻○又見第三部)○裕(羊晝切○本證綽綽有裕與瘉)
(上去為韻)分三十四嘯歗(息救切○本證條其歗矣與修淑平去入為韻)分三十七
號蹈(徒侯切○本證上帝甚蹈與栁上去為韻旁證左傳齊人歌魯人之臯數年不覺使我高蹈惟其儒)
(書以為二國憂平去通為韻)翿(本證值其鷺翿與缶道上去為韻○又見平聲)○冒(莫候切○本證)
(下土是冒韻好報)○報(博候切○本證寧不我報韻冒好匪報也韻好雜佩以報之韻好無徳不報與)
(讎平去為韻旁證國語晉輿人誦貞之無報也孰是斯人而有斯臭也)○好(許候切○本證逝不相好)
(韻冒報永以為好也韻報知子之好之韻報維子之好韻褎究中心好之韻櫜醻式相好矣與苞茂猶平上去)
(為韻旁證書無有作好遵王之道道徒苟切九章晉申生之孝子兮父信讒而不好行婞直而不豫兮鮌功用)
(而不就○又見上聲)别收三十六效覺(古候切○本證尚寐無覺與罦造憂平上去為韻旁)
(證左傳齊人歌見前)○孝(許候切○本證遹追來孝與欲去入為韻禮記引作匪棘其猶平去為韻永世)
(克孝與造疚考上去為韻旁證禮記孝者畜也順於道不逆於倫是之謂畜)别收入聲二沃
鵠(胡候切○本證從子于鵠與皓繡憂平上去入通韻)

補考

十遇遇(牛候切○雜卦傳晉畫也明夷誅也井通而困相遇也)三十七號告(居候切)
(九章道逺作頌聊以自救兮憂心不遂斯言誰告兮○詩有入聲兩音去聲又有此音)○奥(烏侯切○)
(禮記鬼神以為徒故事可守也五行以為質故事可復也禮義以為器故事行有考也人情以為田故人以為)
(奥也四靈以為畜故飲食有由也平上去通韻)○竈(則候切○論語與其媚於奥寧媚於竈)
去聲第十二部
　韻目五十二沁○分五十六㮇

詩韻

五十二沁譖(荘蔭切○朋友已譖與林平去為韻不必叶子林反)分五十六㮇僭
(荘蔭切○以籥不僭韻欽琴音復謂我僭韻心皆可平去相韻舊叶七林反今平去兩收)
去聲第十三部
　韻目五十三勘○五十四闞○五十五豔○分五十
　六㮇○五十七釅○五十八陷○五十九鑑○六十
　梵

詩韻

五十三勘(詩未有韻)五十四闞濫(盧瞰切○不僭不濫與監嚴平去為韻)五十
五豔(詩未有韻厭字見入聲)分五十六㮇(詩未有韻玷字見上聲)五十七釅
(詩未有韻)五十八陷監(格懴切○天命降監與嚴濫平去為韻○又見平聲)五十九鑑
(詩未有韻)六十梵(詩未有韻)
　古韻標準卷三
欽定四庫全書
　古韻標準卷四
　　　　　　　　　　　　　婺源江永撰
入聲第一部
　韻目一屋○分二沃○三濁　分四覺○(别收)二十三
　錫○(别收)去聲五十候
詩韻

一屋屋(烏谷切)○讀(從谷切)獨○轂(古祿切○文茵惕轂舊叶去聲誤)穀(大田)
(篇播厥百穀閒句舊叶工洛反誤)榖谷○樕(桑谷切)○祿(盧谷切)鹿○族(昨木)
(切)○僕(蒲木切)○卜(博木切)○木(莫卜切)沐霂○腹(方六切)復覆
○六(力竹切)陸○軸(直六切○碩人之軸在此清人在軸與平上第十一部韻)蓫○菊
(居六切)鞠　淑(殊六切)○俶(昌六切)○育(余六切○按既生既育韻鞠覆毒長我育)
(我韻鞠畜復腹則育不入第六部生民載震載夙載生載育此以夙育為韻而時維后稷與祀子止上聲入聲)
(遥為韻也舊叶夙相即反育曰逼反未安)○祝(之六切)○菽(式竹切)○畜(許六切)慉
○蹙(子六切)○燠(於六切)奥(日月方奥)薁○肅(息逐切)夙宿○穆(莫六)
(切)分二沃毒(徒篤切)○篤(冬毒切)○告(古篤切○楚茨四五章工祝致告皆閒句)
(抑二章韻見第六部)三燭屬(之欲切)○玉(魚欲切)獄○蠋(殊玉切)○辱(而蜀)
(切)○束(書玉切)○欲(余蜀切○匪棘其欲聿追來孝禮器引作匪革其猶然欲亦可與孝韻孝)
(許候切)○綠(力玉切)○曲(邱玉切)○局(渠玉切○予髪曲局在此不敢不局韻蹐脊入)
(第五部)○足(即玉切)○續(似足切)藚○粟(相玉切)分四覺(此韻有一枝入)
(第四部又覺字轉去聲入第十一部)角(古屋切○本證麟之角韻族誰謂雀無角韻屋獄足有捄其角韻續)
(旁證東方朔傳臣以為龍又無角謂之為蛇又冇足○舊叶盧谷反按角里之角音鹿此姓氏轉音若頭角之)
(角當古屋切此與羮字一例)○㭬(都木切○本證天夭是㭬韻屋榖祿獨○今音竹角切此舌頭轉舌)
(上)○濁(徒谷切○本證載清載濁韻穀旁證孺子歌滄浪之水濁兮可以濯我足)○渥(於谷切○)
(本證旣優既渥韻霂足穀旁證易鼎折足覆公餗其形渥)别收二十三錫廸(徒六切○本證)
(弗求弗廸韻復毒○按廸从由由在平聲第十一部而入聲第一部亦為平聲候由之入聲故从由之字多相)
(通如軸柚从由而音逐笛从由而周禮从逐作篴則笛字古音亦當為徒六切矣廸笛後轉入錫韻徒厯切猶)
(覿字古音讀而今音徒厯切也)○戚(七六切○本證自詒伊戚韻奥蹙菽宿覆旁證太玄孚其肉其志資)
(戚○按戚从尗聲釋名戚蹙也考工記不微至無以為戚速也戚音促後世始轉入錫韻)别收去聲
五十候奏(倉木切○本證樂具入奏韻祿○陳氏曰古奏族通音漢書云太簇族奏也言陽氣大奏)
(地而達物也又嚴安傳調五聲使有節族○按樂既和奏雖間句與鼔祖舞亦似上入為韻奔奏之奏音走)

補考

覿(徒谷切易臀困于株木入于幽谷三嵗不覿○今在錫韻)餗(蘇谷切易見前渥字)桷(古木切易鴻漸)
(于木或得其桷)瀆(徒谷切易初筮告再三瀆)目(莫六切左傳城者謳睅其目皤其腹棄甲而復)鵒(余蜀)
(切左傳童謡鸜之鵒之公出辱之又鸜鵒鸜鵒往歌來哭)哭(空谷切見上)樸(普木切荘子同乎無欲是)
(謂素樸)竺(冬毒切天問稷維元子帝何竺之投之氷上鳥何燠之)慼(七六切九章忽若去不信兮至)
(今九年而不復慘鬱鬱而不通兮蹇仛傺而含慼)孰(殊六切禮運升屋而號告曰臯某復然後飯腥而苴)
(孰)縠(胡谷切漢郊祀歌被華文厠霧縠曵阿錫佩珠玉)俗(似足切漢郊祀歌易亂際邪革正異俗兆)
(民反本抱素懷樸條理信義望禮五嶽)嶽(五谷切見上又漢語五鹿嶽嶽朱雲折其角)肉(如六切太)
(玄見前戚字)觸(尺玉切易林東龍見獨與石相觸摧折兩角)縟(而蜀切郭璞山海經贊有獸如豹厥)
(文維縟閭善躍嶮􁙹馬一角)漉(盧谷切古樂府獨漉獨漉水深泥濁)戮(力竹切班固幽通賦雍造怨而)
(先賞兮丁繇恵而被戮直取弔于逌吉兮王膺慶於所慼)竹(張六切古彈歌斷竹續竹飛土逐肉)

總論

(入聲與去聲最近詩多通為韻與上聲韻者閒有之與平聲韻者少以其逺而不諧也韻雖通而入聲自如其)
(本音顧氏於入聲皆轉為平為上為去大謬今亦不必細辨也)
入聲第二部
　韻目五質○六術○七櫛○八物○九迄○十一没

分十六屑○分十七薛○(别收)二十四職


詩韻

五質質(之日切○天保五章弔質為一韻福食徳為一韻弔在第五部近似而借韻也)○日(人質)
(切)○實(神實切)○秩(直一切)○一(於悉切)壹○七(親吉切)漆○匹
(譬吉切)○吉(居質切)○逸(夷質切)○㮚(力質切)○窒(陟㮚切)桎○
疾(秦悉切)○室(式質切)○畢(卑吉切○月離于畢與蹢韻蹢在第五部亦近似借韻)珌
韠○怭(毗必切)○吉(謂之尹吉鄭讀為姞其吉切)○密(芙畢切)六術述(食聿)
(切)○卒(即聿切)○卒(昨律切○維其卒矣)　恤(辛聿切○而多為恤韻至出則銜恤韻至)
(告爾憂恤韻毖皆去入為韻)○律(吕恤切)○出(赤律切)七櫛櫛(阻瑟切)○瑟
(所櫛切)八物物(微律切○三十維物與去聲具假借為韻具○其未切)○弗(分勿切)拂
茀芾(三百赤芾與祋去入為韻)九迄仡(魚乞切)十一没没(莫勃切)○忽(呼骨)
(切)分十六屑結(居質切○本證我心藴結韻一心如結兮韻七一我心苑結韻實吉旁證荀子)
(成相治復一修之吉君子執之心如一戰國策言語相結天下為一○又見第三部)○節(資悉切○何誕)
(之節兮韻葛曰○按節當在第三部此章之韻相近韻假借又見第三部)○噎(於悉切○本證中心如噎)
(韻實)○血(虚屈切○本證鼠思泣血韻疾室旁證易需于血出自穴又女承筐無實士刲羊无血高唐賦)
(弭節奄忽蹄足灑血舉功先得獲車已實)○闋(苦聿切○本證俾民心闋與○去入為韻)○穴(户橘)
(切○本證死則同穴韻室日陶復陶穴韻瓞漆室旁證易需于血出自穴)○垤(地一切○本證鸛鳴于垤)
(與室窒至去入為韻)耋(本證逝者其耋韻漆栗瑟)瓞(本證綿綿瓜瓞韻漆穴室)分十七薛設
(書質切○本證鐘鼔既設韻逸)○徹(直質切○本證天命不徹韻逸旁證○雲九愍君在初之嘉恵每成)
(言而永日怨谷風之攸歎彌九齡而未徹)别收二十四職即(子悉切○本證子不我即韻栗)
(室履我即兮韻日室芮鞠之卽韻室旁證易鼎有實我仇有疾不能我即吉○顧氏曰即後人分入職韻職與)
(質術櫛轉去聲則並是一韻○按職韻亦之止志共用之入聲故即字可與此部字通)
入聲第三部
　韻目十月○十二曷○十三未○十四黠○十五轄
　○分十六屑○十七薛

詩韻

十月月(魚厥切)○伐(房越切)○越(于伐切)鉞○蕨(居月切)○闕(去月)
(切)○髪(方越切)發(不可讀芳吠反説見去聲嵗字)○揭(居謁切)○竭(其謁切)朅
十二曷害(許葛切○本證我獨何害蓼莪四月皆韻烈發無災無害韻月達枝葉未有害韻揭撥○)
(按害在去聲第二部然害澣害否時日害喪皆與曷通故又有曷音)褐(無衣無褐與發烈嵗去入為韻不必)
(叶許例反)○怛(當割切)○闥(他達切)達(先生如達達小羊本作羍)○曷(烏葛切○則莫)
(我敢曷與遏同)○渴(苦曷切)○蘖(五葛切)○葛(古曷切)十三末秣(莫撥切○)
(摧之秣之與艾去入為韻)○撥(北末切○本實先撥與揭害世去入為韻不必叶方吠反)○括(古活)
(切)佸活(北流活活)○闊(苦括切)○活(户括切)○奪(徒括切)○濊(呼括切)
撮(于括切)○説(他括切○女覆説之)○捋(郎活切)○掇(丁括切○易患至掇也與竄韻)
(當音綴當見去聲第二部補韻竄字)○茇(蒲撥切)軷(取羝以軷與列嵗去入為韻不必叶蒲昧切)
十四黠(詩未有韻)十五轄舝(胡轄切○載脂載舝與轄衛害去入為韻閒闗車之舝兮與逝)
(渴括去入為韻○字又作轄鎋)分十六屑結(古屑切○如或結之韻厲滅烕又見第二部)○
袺(薄言袺之)○節(子結切)○烕(許劣切)○襭(胡結切○薄言襭之)○截(昨結切)
十七薛烈(良薛切○二之日栗烈與發褐嵗去入為韻載燔載烈與軷嵗去入為韻皆不必叶力制)
(反)○桀(渠列切)傑○舌(食列切○莫捫朕舌與逝去入為韻)○孽(魚列切)○滅
(亡列切)○雪(相絶切)○説(弋雪切)閲○説(失爇切)○惙(陟劣切)○孑
(居列切)偈

補考

末(莫撥切易咸其脢志末也咸其輔頰舌滕口説也)刖(魚厥切易劓刖困于赤紱乃徐有説)缺(苦穴)
(切老子其政察察其民缺缺)割(古達切荘子桂可食故伐之漆可用故割之)熱(如列切風賦中心惨)
(怛生病造熱中脣為胗得目為䁾)䁾(莫結切)
入聲第四部
　韻目十八藥○十九鐸○分二沃○分四覺○分二
　十陌○分二十一麥○分二十二昔○分二十三錫
　○(别收)去聲九御○(別收)去聲四十禡

詩韻

十八藥藥(以約切)籥躍(本證於牣魚躍與沼上入為韻)○蹻(居約切○上聲兼收)○
若(而灼切)○綽(昌約切)○虐(魚約切)○削(息約切)○爵(即畧切)○臄
(其虐切)○謔(虚約切)十九鐸度(徒落切)○莫(慕各切)瘼○落(盧各切)
樂(有與去聲韻者不必叶五敎反亦不必叶力告反)駱雒○橐(他各切)蘀○作(則落)
(切○又見去聲第三部)鑿○錯(七各切)○閣(古落切)○恪(苦各切)○咢(五各)
(切)○惡(烏各切)○薄(旁各切)○壑(呵各切)熇貉○酢(在各切)○博
(補各切)襮○諾(奴各切)○藿(虚郭切)○穫(胡郭切○又見去聲第三部)濩○
廓(苦郭切)鞹分二沃沃(鬱縳切○本證從子于沃韻鑿襮樂其葉有沃韻樂旁證夏民之歌)
(曰樂兮樂兮四牡蹻兮六轡沃兮去不善而從善何樂兮)分四覺較(古岳切)○駁(北藐切)
○藐(美駁切)○濯(直駁切)○翯(胡學切)分二十陌貊(末各切○本證其追)
(其貊韻伯壑藉舊失叶音淮夷蠻貊韻繹宅諾若○陳氏曰貊其徳音左傳禮記皆作莫以其音之同也)○
白(僕各切○本證或黄或白韻駱若旁證招魂箟􁙤象棊有六簙些分曺並進遒相追些成梟而牟呼五白)
(些易株申酉退跌陰慝前作柯蓧花枝復泥不白)○伯(逋各切○本證叔兮伯兮頡蘀舊失叶音王錫)
(申伯韻藐蹻濯以贈申伯韻須舊失叶音因以其伯韻貊壑藉舊失叶音旁證史記叙傳襄子困辱乃禽智伯)
(主父生縳饑死探爵)柏(本證施于松柏韻奕懌新甫之柏韻度尺舄碩奕作若旁證九歌山中人兮芳杜若)
(飲石泉兮蔭松柏君思我兮然疑作齊人歌松耶柏耶住建共者客耶客音恪)○㦸(註約切○本證修我)
(矛㦸韻澤作旁證太玄吐禮為甲冠矜為㦸被甲荷㦸以威不恪)○柞(疾各切○本證載芟載柞韻澤)
(澤音繹)○綌(去畧切○本證為絺為綌韻莫濩斁)○逆(宜畧切○本證孔淑不逆韻博斁獲旁證)
(易八卦相錯數往者順知來者逆揚雄揚州箴當周之隆越裳重譯春秋之末侯甸叛逆)○客(克各切○)
(本證於焉嘉客韻藿夕為賔為客韻踖碩炙莫庶錯度獲格酢我有嘉客韻斁奕懌昔作夕恪舊失叶音旁證)
(易重門撃柝以待暴客弟子職出入恭敬如見賔客危坐郷師顔色無怍九章順風波而流从兮焉洋洋而為)
(客陵陽侯之汜濫兮忽翺翔之焉薄漢謡牢邪石邪五鹿客邪印何纍纍綬若若耶)○赫(墨各切○本證)
(臨下有赫韻莫獲度廓宅反予來赫韻作獲旁證汳冢周書穆穆虞舜叨叨赫赫立義治律萬物皆作)○
格(剛鶴切○本證神保是格韻踖碩炙莫庶客錯度獲酢神之格思韻度射旁證易林任刀隨身如蝟見鵲)
(偃視怒膓不敢拒格○陳氏曰格音閣説文从木各聲古鐘鼎篆字皆作各漢義縱傳廢格沮事吾邱壽王善)
(格五韓非子嚴家無格虜皆此昔斯干約之閣閣周禮注作約之格洛是其證也)○宅(達各切○本證)
(其究安宅韻澤作此維與宅韻赫莫獲度廓定申伯之宅韻伯遂荒徐宅韻繹貊諾若旁證禮記蜡辭土反其)
(宅水歸其壑昆蟲毋作草木歸其澤揚雄解嘲惟寂惟寞守徳之宅○陳氏曰説文宅託也人所假託也漢書)
(注古文宅度同禮記引詩度是鎬京論衡引詩此惟子度古音可見)澤(本證與子同澤韻㦸作集于中澤韻)
(作宅其耕澤澤韻柞旁證班固東都賦睹萬物之歡娛又沐浴於膏澤懼其侈心之将萌而怠於東作)分
二十一麥獲(黄郭切○本證舍拔則獲韻碩遇犬獲之韻作莫度其政不獲韻赫莫度廓宅時亦)
(弋獲韻作赫淮夷卒獲韻博斁逆旁證九章善不由外來兮名不可虚作孰無施而有報兮孰不實而有獲)
分二十二昔昔(七各切○本證自古在昔韻作夕格舊失叶音旁證大招易中和心以動作只)
(粉白黛黒施芳澤只長袂拂面善留客只魂乎歸徠以娛昔只○陳氏曰考工記老牛之角紾而昔鄭司農云)
(昔讀為交錯之錯)○舄(七畧切○本證赤芾金舄韻奕繹舊失叶音松桷有舄韻柏度尺碩奕作碩若)
(旁證太玄心惕惕足金舄不至溝壑○按説文與鵲同)踖(本證執㸑踖踖韻碩炙莫庶客錯庶獲格酢)
○繹(弋灼切○本證㑹同有繹韻奕舄舊失叶音以車繹繹韻駱雒斁作保有鳧繹韻宅貊諾若旁證九)
(辯悲愁窮戚兮獨處廓有美一人兮心不繹)奕(本證四牡奕奕韻舄繹舊失叶音憂心奕奕韻白懌新廟)
(奕奕韻白度尺舄碩作若萬舞有奕韻斁客懌舊失叶音)懌(本證既夷既懌韻惡舊失叶音庶幾説懌韻栢)
(奕辭之懌矣韻莫亦不夷懌韻斁奕客舊失叶音)斁(本證服之無斁韻莫濩綌思無斁韻駱雒繹作徒御)
(無斁韻博逆獲旁證枚乘七發誠必不悔決絶以諾忠信之色形於金石高歌陳唱萬嵗無斁)射(本證矧可)
(射思韻格度○斁射皆有都故切之音見去聲第三部射又有石音見後補考)○尺(昌約切○本證是尋)
(是尺韻柏度舄碩奕作若旁證曲禮将即席容無怍兩手摳衣去齊尺漢長安語城中好高髻四方髙一尺城)
(中好廣眉四方且半頟頟音岳)○石(常約切○本證我心匪石韻席他山之石韻蘀錯舊皆失叶音旁證)
(招魂魂兮歸來東方不可以託些長人千仞惟魂是索些十日代出流金鑠石些彼皆習之魂往必釋些東方)
(朔七諫悲楚人之和氏兮獻寶玉以為石遇厲武之不察兮羌兩足以畢斮班固留侯銘赫赫将軍受兵黄石)
(規圖勝負不出帷幄)碩(本證辰牡孔碩韻獲為俎孔碩韻踖炙莫庶客錯度獲格酢既庭且碩韻若其詩孔)
(碩韻伯舊失叶音路寝孔碩韻柏度尺舄奕作若旁證禮記引諺人莫知其子之惡莫知其苗之碩太玄我心)
(孔碩乃後有鑠)○炙(陟畧切○本證或燔或炙楚茨韻踖碩莫庶客錯度獲格酢行葦韻席酢臄咢燔之)
(炙之韻酢旁證禮運以亨以炙以為醴酪又薦其燔炙君與夫人交獻以嘉魂魄是謂合莫○附辨行葦二章)
(醓醢以薦是閒句非韻薦舊叶即畧反按薦在去聲霰韻字亦作薦與此部不通舊叶誤)○席(祥勺切○)
(本證我心匪席韻石舊失叶音肆筵設席韻酢旁證曲禮毋踐屨毋踖席摳衣趨隅必慎唯諾弟子職攝衣共)
(盥先生乃作沃盥徹盥汎拚正席)蓆(本證緇衣之席兮韻作)夕(本證齊子發夕韻薄鞹以永今夕韻)
(藿客莫肯朝夕韻夜惡旁證晉李興孔明表閭文仁智所處能無規鞹日居月諸時隕其夕)○藉(秦勺)
(切○本證實畝實藉韻貊伯壑舊失叶音旁證滑稽傳男女同席履舄交錯杯盤狼藉堂上燭滅主人留髠而)
(送客)分二十三錫櫟(厯各切○本證山有苞櫟韻駁樂)○的(丁藥切○本證發彼有的)
(韻爵)○翟(直駁切○本證右手秉翟韻籥爵○按翟冇二音其之翟也音狄故糴籊等字从之得聲此音)
(濯故濯躍等字从之得聲)○溺(昵剝切○本證載胥及溺韻削爵濯)别收去聲九御庶
(陟畧切○本證為豆孔庶韻踖碩炙莫客錯度獲格酢旁證石鼔文有鱄有􁍊其影孔庶又六轡沃若徒駢孔)
(庶廓騎宣博○按庶有二音以莫不庶我事孔庶皆商署切此又有陟畧切之音葢席字从庶省聲而摭蹠等)
(字亦从庶得聲也)别收去聲四十禡夜(弋灼切○本證莫肯夙夜韻夕惡○按詩楚辭)
(用夜字皆羊茹切獨此處弋灼切夜亦有二音也夜从夕从亦亦字古音奕是弋灼切觀奕字古音可知又亦)
(與掖通戰國策云千羊之皮不如一狐之腋千人之諾諾不如一士之諤諤是掖音弋灼切皆可證夜字之音)

補考

虩(許卻切易震來虩虩笑言啞啞)啞(烏各切見上)索(蘇各切易震索索視矍矍離騷吾令羲和弭節)
(兮望崦嵫而勿迫路漫漫其修逺兮吾将上下而求索○按離騷兩用索字一與妒韻音素葢方音有異各隨)
(便用之又見第六部)矍(居縳切見上)柝(他各切易見前客字)射(時若切易雷風相薄水火不相射八)
(卦相錯天問馮珧利決封豨是射何獻蒸肉之膏而后帝不若○詩韻兩音見前)怍(在各切曲禮将即席)
(容毋怍)酪(盧各切禮運以亨以炙以為醴酪治其麻絲以為布帛以養生送死以事鬼神上帝皆从其朔)
帛(僕各切見上)朔(所駁切見上)魄(僕各切禮運君與夫人交獻以嘉魂魄是謂合莫)擇(徒落)
(切左傳引諺山有木工則度之賔有禮主則擇之大招鮮􁎃甘鷄和楚酪只醢豚苦狗膾苴蓴只吳酸蒿蔞不)
(沾薄只魂兮歸來恣所擇只)蒪(補各切見上)迫(卜各切離騷見前索字招魂箟􁙤象棊有六簙只分)
(曹並進遒相迫只)簙(補各切見上)邈(美駁切離騷抑志而弭節兮神高馳之邈邈奏九歌而舞韶兮)
(聊假日以媮樂)釋(施灼切招魂見前石字)託(他各切招魂見前石字)蹠(職畧切九章心嬋媛而傷)
(懷兮眇不知其所蹠順風波而流从兮焉洋洋而為客)掖(弋灼切見前夜字)諤(五各切見前夜字)
陌(末各切龜䇿傳收牧人民為之城郭内經閭術外為阡陌)百(卜各切楚人諺得黄金百不如得季布諾)
縳(符矍切史記序傳見前伯字)鵲(七畧切易林見前格字)寞(慕各切揚雄解嘲見前宅字)亳
(傍各切揚雄兖州箴成湯五徙卒都于亳盤庚北渡牧野是宅)譯(弋灼切揚雄箴見前逆字)鑠(書藥切太)
(玄見前碩字)幕(慕各切太玄大開帷幕以引方客)斮(之若切七諫見前石字)幄(於剥切班固銘)
(見前石字)頟(五各切漢語見前尺字)樂(五剥切漢書叙傳上天下澤春雷奮作先王觀象爰制禮樂)
籍(秦勺切漢書叙傳漢法九章太宗改作輕重之差世有定籍)霍(虚郭切漢書叙傳恵張景薄武陳宣)
(霍)斥(勑畧切史記叙傳主父生縛餓死探爵王遷辟淫良将是斥)激(訖約切張衡西京賦翔鶤仰而)
(不逮況青鳥與黄雀伏櫺檻而頫聴聞雷霆之相激)雀(即畧切見上)胙(疾各切班固西都賦牧禽會衆)
(論功賜胙陳輕騎以行炰騰酒車以斟酌割鮮野食舉烽命釂)酌(之若切見上)釂(即畧切見上)礫
(厯各切郭璞三水山贊三水之山珍石惟錯爰有璿瑰金沙丹礫)赤(勑畧切郭璞狰賛章義之山竒怪所)
(宅有獸似豹厥色惟赤宅徒洛切)檄(奚約切郭璞蜜蜂賦誅戮峻於鉄鉞招徴速乎羽檄集不謀而固期)
(動不安而齊約)約(於畧切見上)
入聲第五部
　韻目分二十一麥○分二十二昔○分二十三錫○
　(别收)三燭

詩韻

分二十一麥簀(側厄切)○讁(陟隔切)適(勿予禍適)○厄(於隔切)分二
十二昔脊(資益切)蹐○益(伊脊切)○易(羊益切○朕命不易)蜴○適(施益)
(切)○辟(毗益切)○璧(必益切)辟分二十三錫錫(思厯切)皙(揚且之皙)
(也與髢揥帝韻去入近似相韻猶其之翟也翟亦入聲舊叶皙征例反則與明星晢晢之晢同音矣晢从日从)
(折皙从白从析二字不同音亦當異左傳澤門之皙實興我役皙不讀去聲也)○蹢(都厯切○有豕白蹢)
(似與畢韻畢在第二部亦近似而借韻也)弔(神之弔矣與質韻亦近似借韻)○鷊(五厯切)○狄
(徒厯切○舍爾介狄與刺富忌去入為韻)翟(其之翟也與髢揥帝去入為韻翟又見第四部)○剔(他厯)
(切)惕○績(則厯切)○幭(莫狄切)○甓(蒲厯切)○鶪(古覓切)別收三
燭局(居亦切○不敢不局與蹐脊蜴韻此字之音可疑葢亦偶借之韻耳)
入聲第六部
　韻目分二十一麥○二十四職○二十五徳○(别收)一
　屋○(别收)去聲七志○(别收)去聲十六怪○(别收)去聲十八
　隊○(别收)去聲十九代○(别收)平聲十六咍○(别收)二沃

詩韻

分二十一麥麥(莫革切○舊叶訖力反未的)○馘(古域切)○革(古麥切)二
十四職職(之翼切)織○直(徐力切)○力(林直切)○敕(恥力切)飭○
食(桀力切)○息(相力切)○識(賞職切又去聲)○飾式○奭(許極切)○極
(渠力切)○暱(女力切)○億(於力切)○色(所力切)穡○棘(紀力切)襋亟
○弋(與職切)翼○稷(子力切)○蜮(雨逼切)域緎○淢(況逼切○按築城伊)
(淢淢與洫通作豐伊匹匹在第二部相近而借韻也)○側(阻力切)○嶷(魚力切)二十五
徳徳(多則切)得○則(子徳切)○忒(他徳切)慝○克(苦得切○飲酒温克與富)
(又去入為韻)○特(徒得切)螣○黒(呼北切)○賊(昨則切)○塞(蘇則○切)
北(必墨切)○匐(蒲北切)○國(于逼切○陳氏曰釋名國域也博古圗周南宫鼎光相南國周)
(穆公鼎南國東國皆作或周官蟈氏鄭司農亦云國讀如域至晉宋時猶此音○按國今音古或切本在徳韻)
(古音讀如域域亦在職韻不出此部詩及他書用國字皆與本部字韻可不必引證又按老子修之於邦其徳)
(乃豐别本邦作國或是漢人避諱所改易林后稷農功富利我國國亦是邦字今人韻書引此叶國古紅切誤)
(甚)别收一屋福(筆力切○本證詒爾多福韻食徳介爾景福小明韻息直既醉韻徳以介景福)
(楚茨韻棘稷翼億食大田韻黒稷行葦韻背翼潛韻鮪鯉祀上入為韻卜爾百福韻食式稷敕極宜其遐福韻)
(翼並受其福韻徳自求多福韻徳聿懐多福韻翼國干祿百福韻億降之百福韻稷穋麥穡封建厥福韻國旁)
(證書歛時五福用敷錫厥庶民惟時厥庶民于汝極錫汝保極又而康而色曰予攸好徳汝則錫之福時人斯)
(其惟皇之極又惟辟作福惟辟作威惟辟玉食易井渫不食為我心惻可用汲王明並受其福又震來虩虩恐)
(致福也笑言啞啞後有則也又劓刖志未得也乃徐有説以中直也利用祭祀受福也又井渫不食行惻也求)
(王明受福也士冠禮祝辭見服字考工記祭侯辭强飲强食詒汝曾孫諸侯百福禮記求服其志不貪其得故)
(以戰則克以祭則受福老子故以智治國國之賊不以智治國國之福漢郊祀歌神所見施祉福登蓬萊結無)
(極漢房中歌皇皇鴻明蕩侯休徳嘉承天和伊樂厥福)輻(本證坎坎伐輻兮韻側直億特食員于爾輻韻)
(載意旁證逸詩轂既破碎乃大其輻事以敗矣乃重太息)葍(本證言采其葍韻特○下文富異易韻在去聲)
(第二部或亦與此去入相韻)○伏(蒲北切○本證塵鹿攸伏韻囿囿夷至切去聲第二部去入為韻旁)
(證易兑見而㢲伏也隨无故也蠱則飭也禮記儒有澡身而浴徳陳言而伏賈誼鵩賦禍兮福所倚福兮禍所)
(伏憂喜聚門兮吉凶同域易林南至之日陽消不息北風烈寒萬物藏伏揚雄上林苑箴夷原汚藪禽獸攸伏)
(魚鼈以時芻蕘咸殖)服(本證寤寐思服韻得側之子無服韻側好人服之韻襋采采衣服韻翼息不稱其服)
(韻冀象弭魚服韻翼戒棘載是常服韻飭急國既成我服韻則共武之服韻翼國簟茀魚服韻翼奭革粲粲衣)
(服韻來來六直切侯于周服韻億昭哉嗣服韻徳無思不服韻北曾是在服韻克徳力淮夷攸服韻徳旁證易)
(觀天之神道而四時不忒聖人以神道誤敎而天下服矣又鳴謙貞吉中心得也勞謙君子萬民服也天地以)
(順動故日月不過而四時不忒聖人以順動則刑罸清而民服士冠禮祝辭令月吉日始加元服棄爾㓜志順)
(爾成徳夀考維祺介爾景福又吉月令辰乃申爾服敬爾威儀淑慎爾徳眉夀萬年永受胡福又以嵗之正以)
(月之令咸加爾服兄弟具在以成厥徳禮記故禮行於郊而百神受職焉禮行於社而百貨可極焉禮行於祖)
(廟而孝慈服焉禮行於五祀而正法則焉又因物之精制為之極明命鬼神以為黔首則百衆以畏萬民以服)
(爾雅藹藹萋萋臣盡力也噰噰喈喈民協服也大戴禮武王劒銘帶之以為服動必行徳成王冠頌欽闕仲夏)
　之吉日並遵大道邠或　　　　(秉集萬福之休闕始加昭明之元服推逺雉兔之㓜志崇積文武之寵徳)
(宣王時童謡檿弧箕服實亡周國離騷蹇吾法夫前修兮非世俗之所服雖不周於今之人兮願依彭咸之遺)
(則秦泰山刻石皇帝臨位作制明法臣下修飭廿有六年初并天下罔不賔服漢天馬歌天馬徠兮从西極經)
(萬里兮歸有徳承靈威兮降外國涉流沙兮四夷服)○穋(六直切○本證黍稷重穆七月韻麥閟宫韻稷)
(福麥國○按此字與麥韻猶之彧牧二字亦入此部也閟宫之韻尤明七月篇顧氏引李因篤云黍稷重穋二)
(句不入韻以下句夫字為韻與圃稼功協非是)○彧(于逼切○本證黍稷彧彧韻翼稷食○按舊叶于逼)
(反與域同音以其从或得聲然今音郁則古音或可夷職切)○牧(莫逼切○本證于彼牧矣韻來載棘)
(旁證易謙謙君子卑以自牧也鳴謙貞吉中心得也天問伯昌號衰秉鞭作牧何令徹彼岐社命有殷國易林)
(伯蹇叔育菓與守牧失我衣裘代已除服)别收去聲七志意(於力切○本證曾是不意韻輻)
(載旁證易入于左腹獲心意也箕子之貞明不可息也天問厥萌在初何所意焉璜臺十成誰所極焉)别
收去聲十六怪戒(訖力切○本證豈不日戒韻翼服棘既敬既戒韻國旁證震索索中未得)
(也雖凶无咎畏鄰戒也九章何芳草之早夭兮微霜降而下戒諒聪不明而蔽壅兮使讒諛而日得○陳氏曰)
(鹽鐵論引詩我是用戒今詩作急以音之同也○按戒皆讀入聲而楚茨鐘鼔既戒與備位韻豈戒亦有去聲)
(乎抑去與入韻乎若備位則不可讀入聲)别收去聲十八隊背(必墨切○本證黄耈台背)
(韻翼福職涼善背韻極克力譛始竟背韻忒極慝識織○按背从北故亦有北音又見去聲)别收去
聲十九代載(節力切○本證謂之載矣韻牧來棘不輸爾載韻輻意尚可載也韻息縮版以載韻)
(直翼旁證瑯琊刻石日月所照舟輿所載皆終其命莫不得意意音億○又見去聲)别收平聲十
六咍來(六直切○本證我行不來與疚去入為韻謂我來矣韻牧載棘匪載匪來與疚去入為韻烝然)
(來思與又去入為韻既往既來與疚去入為韻職勞不來韻服庶民子來韻亟徐方既來韻塞旁證孟子引放)
(勲辭勞之來之匡之直之輔之翼之使自得之又從而振徳之易萃聚而升不來也謙輕而豫怠也噬嗑食也)
(賁無色也又困于酒食朱紱方來老子民各甘其食美其服至老死不相往來太玄不往來不求得○按陳氏)
(謂來有釐利力三音今唯讀平入二音可也)别收二沃告(古得切○按告在第一部抑二)
(章逺猶辰告與維民之則叶疑其非韻然爾雅釋訓篇子子孫孫引無極也顒顒卬卬君之徳也以下多用此)
(部之韻中間間以告毒鞠三字則告亦有古得切之音葢方音之異也告又有居秀切之音見去聲第十一部)
(補考)

補考

纆(莫北切易係用徽纆寘于叢棘三嵗不得)惻(初力切易井渫不食為我心惻可用汲王明並受其福)
昃(阻力切易日中則昃月盈則食)劇(其力切武王箠銘馬不可極民不可劇)殛(紀力切天問桀伐䝉)
(山何所得焉妺喜何肆湯何殛焉)惑(胡國切天問彼王紂之躬孰使亂惑何惡輔弼讒謟是服)黙(莫北)
(切九章登石巒以逺望兮路眇眇之黙黙入景響之無應兮聞省想而不可得)軾(賞職切九辯倚結軨兮長)
(太息涕潺湲兮下霑軾)殖(常職切漢房中歌在樂不荒惟民之則浚則施徳下民咸殖○按此殖字正音)
(左傳我有田疇子産殖之與誨嗣韻去入借韻耳)翊(與職切漢郊祀歌既畏兹威惟慕純徳附而不驕正)
(心翊翊)索(山側切嘉量銘時文思索允臻其極嘉量既成以觀四國永啓厥後兹器惟則○又見第四部)
入聲第七部
　韻目二十六緝○分二十七合○分二十九葉○分
　三十二洽

詩韻

二十六緝隰(似入切)○輯(昨合切○本證辭之輯矣韻洽洽音合可也)集(本證有命)
(既集韻合○按是用不集舊从韓詩作就叶疾救反與不我告猶句叶猶叶于救反今考左傳引詩亦作是用)
(不集則就字似是韓詩所改疑此四句之韻葢第一句與第四句韻猶決拾既佽與助我舉柴韻民之未戾與)
(覆背善詈韻也我龜既厭厭字雖在去聲豔韻而入聲葉韻亦有厭字於葉切葉韻本與緝韻相通此厭字亦)
(讀入聲如集字是昨合切則厭字於合切故厭與集可為韻○陳氏曰集音雜説文雜作雥謂从三隹也集作)
(雥或省為集故集有雜音古皆通用楚辭九辯衆鳥皆有所登棲兮鳯獨惶惶而無所集願銜枚而無言兮嘗)
(被君之渥洽○按陳説得之九辯上文與入韻下文與合韻古韻寛入集洽合可通韻也)○入(人執切○)
(此部與六部不通不聞亦式不諫亦入疑非韻)○濕(失入切)○揖(子入切○螽斯羽揖揖兮是此)
(音)○及(其立切○燕燕韻泣中谷有蓷韻濕泣皇皇者華韻隰皆本韻崧高與業㨗韻韻稍寛泛出第)
(八部)○蟄(直入切)○笠(力入切○何蓑何笠似與物具韻葢假借耳)○急(居立切○按此)
(部與第六部不通六月我是用急與飭服國韻疑是棘字或亟字音相近而譌耳鹽鐵論引作我是用戒或别)
(有據又天問云武發殺殷何所悒載尸集戰何所急此急字本音)○泣(去急切)○翕(許合切)
(本證兄弟既翕與合韻)○濈(阻立切)○邑(於合切○本證温其在邑韻合軜○陳氏曰邑音匼)
(張湯傳以知阿邑人主與俱上下是古有此音)分二十七合合(侯閣切)○軜(奴合切)
(本證鋈以觼軜韻合邑○按小戎二章騏駵是中騧驪是驂自相叶龍盾之合與軜邑韻末二句期之自為韻)
(顧氏蔽於入聲通轉平上去之説謂驂合軜邑念平去入通為一韻驂何能與合軜邑韻末二句韻本分眀乃)
(讀念字為韻誤甚)分二十九葉楫(即入切○本證烝徒楫之韻及○按楫从咠聲毛晃亦音)
(集入緝韻又作檝)○厭(於合切○按厭有平上去入四聲而古音亦通用儀禮賔厭介禮記厭冠皆一)
(涉反檀弓畏壓溺於甲反小旻我龜既厭今音去聲於豔反古或讀為入聲與一涉於甲之音相似故與是用)
(不集韻又説見前)分三十二洽洽(侯合切○本證民之洽矣韻輯○左傳引作協協今在怗)
(韻胡頰切又九辨證見前)

補考

二十六緝悒(於汲切○天問見前急字)○湆(去急切○按儀禮大羮湆羊内湇之湇从肉泣)
(聲此湆字訓為幽濕亦當从日而以泣為聲説文从水音聲恐誤顧氏引之以為入轉平聲之證恐不然)
入聲第八部
　韻目分二十七合○二十八盍　分二十九葉○三
　十帖○三十一業○分三十二洽○三十三狎○三
　十四乏

詩韻

分二十七合(合軜見前)二十八盍(詩未有韻)分二十九葉葉(與涉切)
○涉(時攝切)○韘(書涉切)○㨗(疾葉切)三十帖(詩未有韻)三十一業
業(魚怯切○按四牡業業韻㨗人韻及有震且業韻葉業字之音如此常武三章第四句匪紹匪逰始見韻)
(赫赫業業有嚴天子王舒保作皆非韻舊叶業宜卻反與作字韻未安第四部與此部無相通之字漢書叙傳)
(建武紀云世宗曅曅思弘祖業疇咨熙載髦俊並作又述藝文志云虙羲畫卦書契後作虞夏商周孔纂其業)
(豈非誤讀此詩之韻而强效之與若夫易林革之賁云亥午相錯敗亂緒業民不得作猶是錯與作韻業字不)
(入韻也班氏之誤吳陳不能舉正反引之以證詩古韻滋紛亂矣讀書當自具眼毋為古人所愚篇終因此字)
(而及之)分三十二洽(洽字見前)三十三狎甲(古協切○本證能不我甲韻葉韘旁)
(證九歌操呉戈兮被犀甲車錯轂兮短兵接)三十四乏(詩未有韻)

補考

三十四乏法(古乏切○易利用刑人以正法也子克家剛柔接也漢書叙傳四民食力罔有兼業)
(大不淫侈細不匱乏葢均無貧遵王之法)○乏(房法切○上見)
　古韻標準卷四

