#+TITLE: 韻補-宋-吳棫
#+DATE: 2018-05-12 10:15:20
#+SOURCE: github.com/kanripo/KR1j0059 master a3c9cbc3                
欽定四庫全書　　　　經部十
　韻補　　　　　　　　小學類三(韻書之屬)
提要

　　　　臣等謹案韻補五卷宋呉棫撰棫字才老武
　　　　彞徐蕆為是書序稱與蕆本同里而其祖後
　　　　家同安王明清揮麈三録則以為舒州人疑
　　　　明清誤也宣和六年第進士召試館職不就
　　　　紹興中為太常丞以為孟仁仲草表忤秦檜
　　　　斥為通州通判以終蕆序稱所著有書禆傳
　　　　詩補音論語指掌考異續解楚辭釋音韻補
　　　　凡五種陳振孫書録解題詩類載棫毛詩補
　　　　音十卷註曰棫又别有韻補一書不専為詩
　　　　作小學類載棫韻補註五卷註曰棫又有毛
　　　　詩補音一書别見詩類今補音已亡惟此書
　　　　存自振孫謂朱子註用棫之説朱彞尊作經
　　　　義考未究此書僅五卷於補音十卷條下誤
　　　　註存字世遂謂朱子所據此書莫敢異議考
　　　　詩集傳如行露篇二家字一音谷一音五紅
　　　　反騶虞篇二虞字一音牙一音五紅反漢廣
　　　　篇廣音古曠反泳音於誑反緑衣篇風音為
　　　　愔反之類為此書所無者不可殫舉兔罝篇
　　　　仇音渠之反以與逵叶此書乃據韓詩逵作
　　　　馗音渠尤反以與仇叶顯相背者亦不一又
　　　　朱子語録稱棫音務為䝉音嚴為莊此書有
　　　　務而無嚴周宻齊東野語稱朱子用棫之説
　　　　以艱音巾替音天此書有艱而無替則朱子
　　　　所據非此書明甚葢棫音詩音楚辭皆據其
　　　　本文推求古讀尚能互相比較麤得大凡故
　　　　朱子有取焉此書則泛取旁搜無所持擇所
　　　　引書五十種中下逮歐陽修蘇軾蘇轍諸作
　　　　與張商英之偽三畧旁及黄庭經道藏諸歌
　　　　故參錯冗襍漫無體例至於韻部之上平註
　　　　文殷元魂痕通真寒桓刪山通先下平忽註
　　　　侵通真覃談咸銜通先鹽沾嚴凡通刪上聲
　　　　又註梗耿靜逈拯等六韻通軫寖亦通軫感
　　　　敢琰忝豏檻儼范通銑去聲又註問焮通震
　　　　而願慁憾自為一部諫襇通霰而翰換自為
　　　　一部勘闞通翰豔栝斂通霰陷覽梵通諫割
　　　　為三部入聲又註勿迄職徳緝通質為一部
　　　　曷末黠戛屑薛葉帖業乏通月為一部顛倒
　　　　錯亂皆亘古所無之臆説世儒不察乃執此
　　　　書以誣朱子其傎殊甚然自宋以來著一書
　　　　以明古音者實自棫始而程迥之韻式繼之
　　　　迥書以三聲通用雙聲互轉為説所見較棫
　　　　差的今已不傳棫書雖牴牾百端而後來言
　　　　古音者皆從此而推闡加宻故闢其謬而仍
　　　　存之以不没篳路繿縷之功焉乾隆四十六
　　　　年十月恭校上
　　　　　　　　　　總纂官臣紀昀臣陸錫熊臣孫士毅
　　　　　　　　　　總　校　官(臣)陸費墀
韻補序
盈天地間物凡有形必有聲乃自然之理也仰觀於天若雷霆
之號令風雨之吹嘘俯察於地若江河之衝激鳥獸之嘷鳴無
不有聲亦無不有韻况人靈於萬物參乎三才其言之出自中
五聲而文字又聲之精者故上古聖人制為律吕以諧五聲使
咸協音韻可以被之管絃用之家鄉邦國其極至於動天地感
鬼神而致雍熈泰和之盛良有以也詩三百篇之有韻固不待
言矣若夫易之爻象彖繫書之明良賡歌儀禮之祀醮嘏辭春
秋左傳之繇詞歌諺句語短長率皆協韻雖或出於旁通假借
而實合乎音律之自然下及國語史漢諸書老莊荀楊韓歐諸
子其叙述之詞間出韻語亦皆脗合世變既逺經生學子役於
詞賦聲偶雖讀其書而不知其韻識者病之宋儒呉才老博學
好古迺采輯古經傳子史協韻分為四聲各釋其音義彚成一
書名曰韻補其援引該博考據精當誠有功於文字之學晦菴
先生作詩集傳悉本其韻以協三百篇之音其見信於大儒蓋
不苟也嘉興郡舊有刻板歲乆漫漶毁而未完而習舉業者復
視之為長物是以無傳焉予讀書中秘時見同館胡世臣購得
一本嘗假而錄之僅得其音而不及悉其義乆而亡失後宦游
中外往往求諸縉紳間未得正徳己卯予以服闋北上道經三
衢會提學憲副今光祿劉公徳夫論及書籍徳夫曰方伯何公
道亨藏有善本欲刻之以傳比至錢唐首訪何公遂假其書閲
之不啻如獲拱璧公因屬予序之既而公以入勤未及梓頃
擢大中丞巡撫河南保釐之暇迺成厥志焉伻來以書速序予
既辭不獲迺述韻補之源流暨重刋之顛末以引諸篇端使四
方學者知是書之不易得不可以忽焉而不之究心也公名天
衢楚之道州人與子同舉弘治丙辰進士歴官中外風節才望
推重當時而力學稽古汲汲不倦觀於斯刻足以見其志之所
存矣陳鳯梧序
韻補書目
尚書(賡歌五子之歌仲虺之誥佑賢輔徳一節伊訓聖謨洋洋一節洪範歳日月時一節皆韻)
毛詩(風小雅大雅商頌魯頌皆韻惟周頌或不韻)
周易(彖小象雜卦皆韻爻辭或用韻)
周禮(量銘祭侯文鄭注如某之言某也之類皆韻)
禮記(曲禮將即席一節禮運後聖有作一節樂記子夏對樂孔子閒居五起皆韻鄭注寓韻與周禮注同)
孔叢子(孔氏書有孔子歌孔臧賦)
老子道徳經(周柱下史老聃所作多韻語今往往失其讀)
左氏春秋傳(魯左丘明所作繇辭歌諺皆韻)
國語(亦丘明所作有歌謠韻語)
三略(世傳黃石公書文既簡古亦多用古韻恐非秦漢時人所能作)
六韜(世傳周太師吕望書雖間有韻語而文與用韻不及三畧逺甚)
戰國策(七國策士書間有韻語)
楚辭(自楚屈原騷經至後漢王逸九思無不韻者後世所作或不用韻失之)
荀子(戰國荀况所作古詩成相篇賦篇皆韻)
呉子(戰國呉起所作間有韻語)
史記(漢司馬遷所作秦刻石辭)
淮南子(漢淮南王所作鴻烈解前數篇多韻語)
易林(漢焦贛所作法古繇辭無不韻者)
列女頌(漢劉歆所作皆韻)
太玄經(漢揚雄所作以擬易易小象彖辭雜卦皆韻雄所擬亦韻)
二十四箴(亦雄所作)
蔡邕(漢人有文集十卷多古韻)
後漢書(宋范曄所作後漢文章與曄所作贊皆韻)
白虎通(後漢丁鴻等所作本名白虎通徳論依聲寓義多用古韻)
釋名(後漢博士劉熈所作依聲寓義與白虎通同)
黃庭經(當是魏晉時人所作多用陽聲作步虚詞歌之尢宜文義非儒家所急取其韻古也)
急就章(前漢黄門史游所作皆韻)
三國志(晉陳壽所作魏有曹植文歌詩呉有胡綜賦華覈文蜀有李興文卻正釋譏楊戲贊皆韻)
漢魏文章(不載所集人名凡文章數十篇多它書所闕揚雄元后誄幾數百言班固止取四句載傳中蓋深知雄者)
陳琳(魏人有文集九卷在建安諸子中字學最深大荒賦幾三千言用韻極竒古尤為難知)
阮籍(魏人有文集十卷間用古韻)
晉書(唐太宗時所修古韻至晉尚多知者自宋齊而下浸以湮滅)
陶潛(晉人有文集十卷多用古韻)
山海經贊(晉郭璞所作晉之字學璞最深)
陸機(晉人字學不在郭璞之下有文集十卷見於文選藝文類聚諸書者十之七八)
陸雲(晉人文章雖不及兄機超詣而字學或過之有文集八卷多世所未見者)
道藏歌詩(當是魏晉時人所作其文詞非儒家所急取其韻古也多陽聲與黃庭同)
文選(梁昭明太子所集賦詩樂府歌頌贊七箴銘誄文連珠皆韻)
類文(此書本十卷或云梁昭明太子作文選時所集今存止三十卷本朝陶内翰穀所編)
江淹(梁人有文字十卷間用古韻)
玉臺新詠(陳徐陵所編詞雖淫豔以其多古韻故取之)
藝文類聚(唐歐陽詢所編凡百卷多古文章為類書之冠)
韓愈(唐人有文集四十卷唐之字學愈為獨冠當不在揚雄之下元和聖徳詩止用一韻此日足可惜詩亦止用一韻擬)
(史記龜筴傳而作能讀龜策傳則能讀此詩能讀此詩則能讀張籍祭愈詩)

柳宗元(唐人有文集三十卷字學在白居易之次未知與張籍孰優劣韓愈贈籍詩云時來論形聲當講之熟矣而籍)

(自祭愈詩外未見用韻甚古者)

白居易(唐人有文集百卷字學可次韓愈)
文粹(宋朝姚鉉所編凡百卷間有古韻)
歐陽參政(宋朝人名修有文集三十卷多用古韻)
蘇内翰(宋朝人名軾有文集三十卷用古韻可次歐陽參政)
蘇黃門(宋朝人名轍有文集四十卷字學不在兄内翰之下)

右韻補凡書五十種其用韻已見集韻諸書者皆不載雖


其韻書而訓義不同或諸書當作此讀而注釋未收者載


之凡字有一義即以一條為證或二義三義即以二三條


為證若謬誤若未盡皆俟後之君子正而成之庶斯道之

不墜也武夷呉棫

欽定四庫全書
　韻補卷一
　　　　　　　　　　　　　　　宋　呉棫　撰
　上平聲
一東

江(沽紅切水出岷山釋名江公也小水流入其中公共也風俗通江者貢也珍物可貢獻也晉童謠五馬浮渡江一馬)
(化為龍又曰阿童復阿童銜刀浮渡江二凡反切皆用今音後倣此)杠(牀前横釋名杠公也衆人所公共也急就章妻)
(婦聘嫁齎媵僮奴婢私隸枕牀杠)　控(姑公切引也班固西都賦鳥驚觸絲獸駭值鋒機不虚掎弦不再控五臣)
(讀)　禽(渠容切二足而翼曰禽周易即鹿無虞以從禽也易林吉日車攻田弋獲禽宣王飲酒以告嘉功)
登(都籠切升也漢書叙傳子夫既興扇而不終鉤弋憂傷孝昭以登二)棟(梁也蘇黄門徐孺亭詩徐君鬰鬰澗)
(底松陳君落落堂上棟澗底松茂不遭伐堂毁棟折傷其躬)　橦(徒紅切長木可緣也張衡西京賦烏獲扛鼎都)
(盧尋橦衝挾燕濯胷突銛鋒六)幢(旛幢童也其狀童童然也急就章蒲蒻藺席帳帷幢鏡奩梳匣比各異二)調
(味也屈原騷經勉升降以上下兮求矩矱之所同禹湯儼而求合兮摯咎繇而能調)洞(空也淮南子天地鴻洞注云讀)
(如同賜之同繁欽鳯闕賦橋不彫兮木不龍反淳龎兮踵玄洞闡所迹兮超遐蹤)慟(哀過也晉愍懷太子文今爾之)
(負抱寃於東悠悠有識孰不哀慟)唐(國名歐陽參政楊諌議銘震官太尉四世以公於陵正直僕射於唐二)
徵(陟隆切證也班固靈臺詩乃經靈臺靈臺既崇帝勤時登爰考休徵)　寵(癡凶切榮名也周易在師中吉)
(承天寵也王三錫命懷萬邦也邦悲工切詩受小共大共為下國駿厖荷天之龍鄭氏作寵此二句本一韻荀卿既讀厖為䝉)
(以叶共寵亦當為此讀)　撞(傳容切突也戰國策寬則兩軍相攻急則仗㦸相撞然後可建大功)　邦
(悲工切國也釋名邦封也有功於是故封之也周易小人勿用必亂邦也韋孟詩至於有周歴世㑹同王赧聴政實絶我邦二)
崩(山壞也馮衍顯志賦美闗雎之識微兮愍王道之將崩拔周唐之盛德兮捃桓文之譎功)　分(膚容切别)
(也曹植七啓太極之初渾沌未分萬物紛錯與道俱隆二)方(所也道藏左夫人謌騰躍雲景轅浮觀霞上空霄輧縱横)
(舞紫葢記靈方)　朋(蒲蒙切同門曰朋劉楨魯都賦時謝節移和族綏宗招歡合好肅戒友朋三)憑(記也)
(華覈自責文越從朽壤蟬蜕朝中熈光紫闥青瑣是憑)馮(憑或作馮太玄維豐維崇百辟馮馮伊徳敢興興火宫切)
　房(符風切室在旁也道藏中嶽僊人謌徘徊玄嶽顛翻焉御飛龍齊騰八紘外翺翔閶闔房)　厖(謨逢)
(切厚也毛詩受小共大共為下國駿厖荀卿讀如䝉借用䝉四)務(矛屬毛詩兄弟䦧於墻外禦其務每有良朋烝也無)
(戎左氏傳作侮未詳)甍(屋棟也釋名屋脊曰甍甍蒙也在上覆䝉屋也)　夢(夢寐也石崇贈曹嘉詩世事非)
(所務周公不足夢玄寂令神玉可以守至冲)　尊(祖賨切高也太玄日飛懸隂君道隆也進以懼疏制於尊也)
　䆫(麤叢切在屋曰䆫説文怱聲釋名䆫聦也於内窺外以為聦也鮑昭翫月詩蛾眉蔽珠櫳玉鈎隔瑣忩三五二)
(八時千里與君同)牎(忩或從片陶潛詩有酒有酒閒飲東牎願言懷人舟車靡從)　縱(將容切南北曰)
(縱東方朔七諫願悉心之所聞兮遭值君之不聦不開悟而難道兮不别横之與縱)　誦(牆容切讀也宋玉九辯欲)
(循道而平驅兮又未知其所從然中路而迷惑兮自壓按而學誦徐邈讀三)訟(爭也潘岳闗中詩既徵爾辭既蔽爾)
(訟當乃明實否則證空)頌(歌也楊雄河東賦麗鈎芒與驂蓐收兮服玄冥及祝融敦衆神使式道兮奮六經而攄頌)
(顔師古讀如容非)　心(思容切火藏也東方朔七諌賢士窮而隱處兮亷正方而不容子胥諫而靡軀兮比干忠)
(而剖心)　彰(之戎切著也薛綜騶虞頌奮威揚徳豈弟之風聖徳極盛騶虞乃彰)　童(諸容切夫童地)
(名春秋公㑹宋公于夫童左氏榖梁皆作鍾)　讒(鉏弓切譖也劉向九歎吸精粹而吐氛濁兮横邪世而不容行)
(叩誠而不阿兮遂見排而逢讒)　雙(䟱工切偶也後漢語天下無雙殿中無雙江夏無雙皆此讀左氏傳駟氏􁒍息)
(拱切以雙得聲或讀所江切非)　深(書容切邃也周易浚恒之凶始求深也韓愈送李愿序窈而深廓其有容繚而)
(曲如往而復)　乘(神融切駕也張衡東京賦發鯨魚鏗華鐘太丙弭節風后陪乘二)繩(直也陳琳武庫)
(賦陵九城而上躋起齊軌乎玉繩車軒轔於雷室騎浮厲乎雲宫)　膺(於容切黄庭經舌下玄膺生死岸陶弘景)
(讀五)應(當也周易童蒙求我志應也初筮告以剛中也)隂(水之南山之北毛詩三之日納于凌隂太玄日飛懸)
(隂萬物融融)(塞也劉向九歎聲哀哀而懷高丘兮心愁愁而思舊邦願乘閒而自恃兮徑淫曀而道邦悲工切二)
壅(一作壅東方朔七諫赴㳂湘之流澌兮恐逐波而復東懷沙皪而自沈兮不忍見君之蔽壅)　甕(烏工)
(切罌也急就章繫臂琅玕虎魄龍壁碧珠璣玫瑰甕)　薨(呼公切卒也張昭陶謙哀辭將平世難社稷是崇降年不)
(永奄忽殂薨)　興(火宫切起也馬融笛賦曲終闋盡餘絃更興繁手累發宻櫛疊重)　降(胡公切下)
(也毛詩我心則降屈原騷經帝高陽之苗裔兮朕皇考曰伯庸攝提貞于孟陬兮惟庚寅吾以降三)洚(水逆行不遵道)
(孟子洚水者洪水也一曰洚洞水無厓貌洞音同)弘(大也陸機贈陸雲詩懷襲瑰瑋播植清風非德莫勤非道莫弘)
　湛(羊戎切宋玉九辯乘精氣之摶摶兮騖諸神之湛湛驂白霓之習習兮歷羣靈之豐豐)　用(餘封)
(切以也毛詩謀臧弗從不臧覆用我視謀猶亦孔之卭)　壟(盧東切土壟東方朔七諫修往古以行㤙兮封比干)
(之丘壟賢俊慕而自附兮日浸淫而合同)　臨(良中切涖也毛詩臨衝韓詩作隆假借司馬相如長門賦奉虚言而)
(望誠兮期城南之離宫修薄具而自設兮君不肯兮幸臨二)陵(大阜也釋名陵隆也體隆高也胡廣侍中箴國有學)
(校侯有泮宫各有攸教徳用不陵)

二冬(古通東)


三鍾(古通東)


四江(古通陽或轉入東)


五支

皆(堅奚切俱辭也漢書蜀人趙賓好小數書以為氣無箕子箕子者萬物方荄兹也顔師古曰荄音皆古皆荄與箕音)
(同九)階(陛也釋名階梯也如梯有等級也班固西都賦雖輕迅與僄狡猶偔貽而不能階攀井幹而未半目眩轉而意)
(迷)喈(鳥聲也徐幹齊都賦磬管鏘鏘鐘鼓喈喈制度之妙非衆所竒喈喈蓋用毛詩辭詩本作此讀)偕(俱也)
(顔延年詩采茨葺昔宇翦棘開舊畦物謝時既宴年往志不偕)街(四通道也風俗通街攜也離也四出之後攜離而别)
(也顔延年赭白馬賦惟德動天神物儀兮於時駔駿兌階街兮稟靈月駟袒雲螭兮)佳(美也揚雄反騷閨中容競綽約)
(兮相態以麗佳知衆嫭之嫉妒兮何必楊纍之蛾眉)　垓(八極也郭璞遊仙詩姮娥揚妙音洪崖頷其頥升降隨長)
(烟飄颻戲九垓)該(備也揚雄交州牧箴大漢受命中國兼該南海之宇聖德是恢)　陔(階次也道藏詩玉皇)
(命真王飛軒浪夭陔諸夭驩且悦瓊音自瑲凄)　乖(公回切暌也漢律厯叙傳官失學微六家分乖壹彼壹此庶研)
(其幾)　加(居之切増也三畧柔有所設剛有所施弱有所用強有所加三)　嘉(善也楚辭天問簡狄在臺)
(嚳何宜玄鳥致昭女何嘉)　歌(以聲吟咏也屈原逺逰張咸池奏承雲兮二女御九韶歌使湘靈鼓瑟兮令海若舞)
(馮夷)　娃(涓畦切江淹空青賦楚之夏姫越之西施趙妃節后秦娥吳娃二)蠲(潔也儀禮哀子某圭為而)
(哀薦之饗注云毛詩吉圭為饎今作蠲揚雄太常箴我祀斯祗我粢孔蠲匪愆匪忒君子攸宜)　丘(祛其切聚也左)
(氏傳史蘇之占為雷為火為嬴敗姬不利行師敗於宗丘齊謠大冠若箕修劍拄頥攻狄不能下壘枯丘二)開(張也)
(左思蜀都賦宣化之闥崇禮之闈華闕雙邈重門洞開)　裘(渠之切皮衣也毛詩取彼狐狸為公子裘易林蔡侯)
(兩裘乆若流離三)求(索也曹大家東征賦貴賤貧富不可求兮正身履道以俟時兮)仇(讎也漢趙王之歌曰)
(為王餓死兮誰者憐之呂氏絶理兮託天報仇)　虯(渠伊切龍有角者揚雄甘泉賦登鳯凰兮翳華芝駟蒼螭兮六)
(素虯)　釿(渠希切黄庭經天庭地闗列斧釿靈臺盤固永不衰)　義(魚羈切仁義也釋名義者宜也裁制)
(事物使合宜也周官凡殺人而義者史記君義嗣王逸九思濿滄海兮東遊沐盥浴兮天池訪大昊兮道要云靡貴兮仁義八)
　議(謀也顔師古糾謬正俗或問議誼二字今人讀為宜音得以通答曰書云無偏無陂遵王之誼詩云出入諷議)
(或靡事不為故知亦有宜音)誼(善也説見上陂彼為切今讀陂彼義切書誼為義皆當以師古為正)峩(嵳峩)
(也司馬相如上林賦九嵕嶻嶭南山峩峩巖陁甗錡摧崣崛﨑)峨(峩山或在左劉向九嘆懷芬香而挾蕙兮佩江蘺之)
(菲菲握申椒與杜若兮冠浮雲之峨峨)我(己稱也太玄周首出我入我吉凶之魁)魚(鱗屬徐幹七喻大宛)
(之犠三江之魚雲鶬水鵠禽蹯豹胎胎音怡)厓(際也揚雄甘泉賦樵蒸焜上配藜四施北爌幽都南煬丹厓)
牛(魚其切大牲也屈原九章呂望屠於朝歌兮甯戚歌而飯牛不逢湯武與桓繆兮世孰從而知之二)皚(霜雪)
(白貌徐幹詩涼風吹礫礫霜氣何皚皚明月照緹幕華燈散炎暉)　焞(吐雷切盛也毛詩嘽嘽焞焞如霆如雷漢)
(書韋玄成傳作推顔師古讀)　臺(田黎切釋名臺持也築土堅高能自勝持也漢柏梁臺七言衛尉曰周衛交㦸)
(禁不時光錄勲曰總領從官柏梁臺廷尉曰平理請讞决嫌疑二)逃(遁也劉歆列女贊衛君不聴後果遁逃許不能)
(救女作載馳)能(年題切賢能也工善也韓子矜而好能下之所欺荀卿成相篇堯授能舜遇時尚賢推徳天下治陸)
(機挽歌殉殁身易亡救子非所能含言言哽咽揮涕涕流離二)旎(從風柔弱貌揚雄甘泉賦騰清霄而軼浮景兮夫何)
(旟旐之旖旎流星旄以電爥兮咸翠蓋而鸞旗)　智(珍離切知也六韜將不智則三軍大疑將不明則三軍大傾)
　波(班麋切浪也漁父辭世人皆濁何不淈其泥而揚其波衆人皆醉何不餔其糟而歠其醨)　否(普悲)
(切屈原九章君含怒以待臣兮不清澈其然否蔽晦君之聰明兮虚惑誤又以欺)　佩(蒲枚切佩玉也釋名佩陪)
(也言有陪貳也毛詩我送舅氏悠悠我思何以贈之瓊瑰玉佩四)斾(繫旐曰斾陳琳大荒賦華蓋建杠招搖樹斾攝)
(提運杓文昌承魁)排(推也釋名排非也所惡排去之也揚雄演連珠明君取士貴拔衆之所遺忠臣薦善不廢俗之)
(所排)俳(優也傅玄啄木詩嚶喔嚶喔聲正悲專為萬物作倡俳當此之時樂不可迴)　配(鋪枚切偶也張)
(衡東京賦宗上帝於明堂推光武以作配辨方位而正則五精帥而來摧)　罘(貧悲切罟也又之罟地名揚雄羽獵)
(賦荷垂天之罼張竟野之罘靡日月之朱竿曳彗星之飛旗秦東觀刻石常職既定後嗣循業長承聖治羣臣嘉徳祇誦聖烈)
(請刻之罘二)備(具也荀卿成相篇妻以二女任以事大人哉舜南面而立萬物備哉牋西切)　浮(符非)
(切汎也屈原逺遊指炎神而直馳兮吾將往乎南疑覽方外之荒忽兮沛罔象而自浮)　謀(謨杯切計也周官媒)
(氏鄭氏云媒之言謀也荀卿成相篇聖知不用愚者謀前車已覆後不知又曰主好論議必善謀莫不理續主執持二)沬
(昧也屈原騷經惟兹佩之可貴兮委厥美而歴茲芳菲菲而難虧兮芬至今猶未沬)　灾(牋西切天火也易林三徳)
(五材和合四時隂陽順序國無咎灾五)災(灾籕文作災龜筴傳十有二月日至為期聖人徹焉身乃無灾)哉
(語助也龜策傳此無他故其崇在龜後雖悔之豈有及哉)嚌(衆聲也班彪北征賦鴈雝雝以羣翔鵾雞鳴以嚌嚌遊子)
(悲其故鄉心愴悢以傷懷撫長劍而慨息泣漣落而霑衣懷音而)濟(渡也班固幽通賦懿前烈之純淑兮窮與達其)
(必濟咨孤矇之眇眇兮將圮絶而罔階顔師古讀階堅奚切)　雌(千西切雌雄莊子猨猵狙以為雌毛詩尚求其)
(雌老子知其雄守其雌為天下谿為天下谿常德不離二)猜(疑也鮑昭擬古詩日中安能止鐘鳴猶未歸夷世不可逢)
(賢君信愛才明慮自天斷不受外嫌猜才前西切)　才(前西切能也毛詩思無期思馬斯才陸雲詩咨予頑矇蕞)
(爾弱才沈曜玄渚挹庇雲淇四)財(貨也舜南風之歌南風之時兮可以阜吾民之財兮)材(木梃也劉歆列女傳)
(妻往説公陳其幹材列言勞苦公遂釋之)裁(裁衣也楚詞惜誓黄鵠後時而寄處兮䲭梟羣而制之神龍失水而陸居)
(兮為蟻螻之所裁)　莎(蘇回切馬融廣成頌鎮以瑤臺純以金堤樹以蒲栁被以綠莎)　多(章移切廣)
(雅祇也周易無祇悔九家本作多論語多見其不知量本或作祇二)㩼(多也張衡西京賦炙炰夥清酤㩼皇恩溥洪徳)
(施)　志(真而切意慕也屈原九章忠何辜以遇罰兮亦非余心之所志行不羣以顛越兮又衆兆之所咍徐邈讀)
(二)齋(禮記齋者齊也齊不齊以致齋者也後漢語曰一年三百六十日三百五十九日齋一日不齋醉如泥)
釵(稱脂切婦女岐䈂也繁欽定情何以慰别離耳後玳瑁釵)　春(川佳切首時也尚書大傳物之動何以謂)
(之春春者出也出也者物之出也出吹去聲左貴嬪楊后文懸名日月垂萬春焉嗚呼庶妾感四時焉)　儕(仕之)
(切類也韓愈猛虎行猛虎雖云惡亦各有匹儕羣行深谷門百獸望風低)　沙(山宜切水散石也流沙地名司馬相)
(如子虚賦湧泉清池激水推移外發夫容䔖華内隱巨石白沙揚雄甘泉賦樵蒸昆上配黎四施東爥滄海西燿流沙五)
鯊(魚類今吹沙小魚也徐幹齊都賦罛鱣鮷網鯉鯊拾蠙珠籍蛟蠵)魦(鯊或作魦馬融廣成頌魴鱮鱏鯿鰋)
(鯉鱨魦樂我純德騰躍相隨)疏(稀也劉章言田深耕概種立苗欲疏非其種者鉏而去之)灑(揚水劉向九歎)
(曽哀悽欷心離離兮還顧高丘泣如灑兮)　試(申之切用也周易可貞旡咎固有之也旡妄之藥不可試也)
　是(市之切直也蔡邕釋誨予惟悼哉害其若是天高地厚跼而蹐之)　哀(於希切悲也說文衣聲爾)
(雅哀哀懷報徳也裴瑜讀宋玉九辯靚杪秋之遙夜兮心繚㤡而有哀春秋連逴而日高兮然惆悵而自悲三)埃(塵也)
(說文矣聲龜筴傳若為枯旱風而揚埃蝗蟲暴生百姓失時)憂(愁也易林不見叔姬使伯心憂又曰寒燠失時雖耗)
(無憂)　畏(於非切懼也古文尚書天威匪忱禮記引書徳威惟威今皆作畏毛詩亦可畏也伊可懷也懷胡隈切)
　柯(於離切枝也黄庭經丹靑紫條翠靈柯七蕤玉籥閉兩扉)　毁(翾規切壞也太玄減首減其疾不至)
(危也瀏漣之減生根毁也)　諱(呼韋切忌也東方朔七諫願承間而效志兮恐犯忌而干諱卒撫情以寂漠兮然怊)
(悵而自悲二)緯(張玄劉向九歎慶忌囚於阱室兮陳不占戰而赴圍破伯牙之號鐘兮挾人筝而彈緯徐邈讀)
淮(胡隈切水出桐柏釋名淮圍也圍繞揚州北界東至海也左氏傳有酒如淮有肉如坻寡君中此爲諸侯師七)
禍(害也荀子成相篇論臣過反其施尊主安國尚賢義距諫飾非愚而上同國必禍義音宜)化(變也三畧變動)
(無常因敵變化不為事先動而輙隨陳琳大荒賦越洪寜之蕩蕩兮追玄漠之造化跨五三其無偶兮邈卓立而獨竒)䃶
(堅峻貌司馬相如大人賦鑽羅列聚叢以蘢茸兮衍曼流爛壇以陸離徑入雷室之砰磷鬱律兮洞出鬼谷之崫礨嵬䃶)懷
(回也安也思也抱也釋名懷回也本有去意回來就已也張衡東京賦辨方位而正則五精帥而來摧尊赤氏之朱光四靈懋)
(而允懷漢房中歌大海蕩蕩水所歸高賢愉愉民所懷左氏傳聲伯之歌曰濟洹之水贈我以瓊瑰歸乎歸乎瓊瑰盈吾懷乎)
壞(自破也國語云周詩有之天之所支不可壞也其壞亦不可以支也又孔子之歌泰山其頽乎兮梁木其壞乎哲人)
(其萎乎)和(順也諧也史記叙傳依之違之周公綏之憤發文徳天下和之老子聲音之相和前後之相隨)
諧(弦雞切和也後漢語諧不諧在赤眉周澤傳時人為之語曰生世不諧作太常妻三)湝(湝湝猶湯湯也毛詩)
(淮水湝湝憂心且悲淑人君子其徳不囘)孩(嬰孩也郭璞遊僊詩竒齡邁五龍千歲方嬰孩姮娥揚妙音洪崖含其頥)
　尤(盈之切過也異也韋玄成自劾詩誰謂徳難厲其庶而嗟我小子於貳其尤屈原九章信讒諛之溷濁兮盛氣)
(志而過之何貞臣之無辜兮被離謗而見尤五)訧(過也毛詩俾無訧兮太玄傒首次七與禍期也次八非厥訧也)
肬(結病也屈原九章竭忠誠而事君兮反離羣而贅肬忘儇媚以背衆兮待明君其知之)怠(懈也范蠡曰得)
(時無怠時不再來來讀如釐周易謙輕而豫怠虞氏作怡劉歆列女贊齊姜公正言行不怠勸勉晉文反國無疑)胎
(孕也漢樂章衆庶熈熈施及夭胎羣生啿啿受春之祺)　易(余支切說也毛詩爾還而入我心易也還而不入否)
(難知也二)蛇(虺也毛詩男子之祥維熊維羆女子之祥維虺維蛇古龍蛇之蛇皆此讀)　猷(延知切圖也魏)
(卞蘭太子賦超古人之遐踪崇先聖之宏基躭八素之祕奥遵二儀之大猷五)悠(悠逺也梁竦賦彼皇麟之高舉兮熈)
(太清之悠悠臨岷川以懷恨兮指丹海以為期)由(從也馮衍顯志賦往者不可攀援兮來者不可與期病没世之不稱)
(兮願横逝而無由)遊(放也班彪閒居賦望常山之峩峩登北岳以高遊嘉孝武之乾乾親釋躬於伯姬)游
(遊或作游司馬相如上林賦拖蜺旌靡雲旗前皮軒後道游)　運(于非切淮南子晝隋灰而月運闕注云運讀如)
(連闈之闈)　來(陵之切儀禮來女孝孫注云來讀為釐釋名往歸於彼也故其言之卬頭以指逺也來使之入也故)
(其言之低頭以招之也漢書無說詩匡鼎來五)萊(夫蕦也陸機草木䟽萊藜也說文萊蔓華爾雅作釐郭璞遊僊詩朱)
(門何足榮未若託蓬萊臨泉揖清波陵岡掇丹荑)霾(雨土也說文貍聲釋名風而雨土曰霾霾晦也言如物塵晦之)
(色也顔延年詩雖慚丹雘施未謂玄素暌徒遭良時詖王道奄昏霾)埋(藏也釋名葬不如禮曰埋埋痗也趨使也腐而)
(已也萊人之歌曰景公死乎不與埋三軍之事乎不與謀師乎師乎何黨之乎謀音媒)羅(遭也揚雄方言羅謂之罹)
(罹謂之羅周官樹王舍注云為之藩羅太玄䎡首木衝振其枝三郤鈎羅)　人(如之切天地人為三才荀卿成相篇)
(請布基慎聖人愚而自專事不治)　資(津私切聲如齎貨也周官共財用之弊齎一作資眡祲九曰隮故作資今)
(讀訛咨虀類同)　薺(才資切蒺藜也資聲如齎薺亦當如齊趨以采薺或讀平聲陳琳大荒賦鐘鼓恊於肆夏兮步)
(驟應乎采薺聲啾鎗以儵忽兮入南端之紫闈今讀訛茨餈類同二)次(舍也劉向九歎念余邦之横陷兮宗鬼神之無)
(次閔先祀之中絶兮心惶惑而自悲)　斯(相支切聲當如西毛詩斧以斯之徐鍇說文繫傳曰凡斯皆當讀如西今)
(惟馬嘶方讀如西蓋失之疵疾移切貲即移切聲皆放此)　私(息夷切不公也聲當近綏釋名私恤也有所恤念也)
(必讀近綏方與恤聲相近亦與支韻相叶今讀訛)　茲(子之切此也子聲本如濟水之濟以濟翻茲方得本音思)
(息茲切詞似茲切皆當用此音以翻今讀訛又菑本側持切聲當近之慈本疾之切聲當近齊今俗讀此二音幾與魚虞等韻)
(相叶其失之甚矣)

六脂(古通支)


七之(古通支)


八微(古通支)


九魚

家(攻乎切居也又室家左氏傳伯姬之占曰姪其從姑六年其逋逃歸其國而棄其家馮驩歌曰長鋏歸來乎食無魚)
(又曰長鋏歸來乎無以為家四)瓜(㼌也説文孤罛觚皆以瓜得聲毛詩投我以木瓜左氏傳登有莘之墟綿綿生之瓜)
(余為渾良夫呌天無辜)葭(蒹葭司馬相如子虚賦藏茛蒹葭東蘠彫胡蓮藕觚盧奄閭軒于)故(辜也賈誼)
(弔屈原文般紛紛其離此尤兮亦夫子之故也歴九州而相其君兮何必懷此都也史記作辜)　據(斤於切依也龜)
(筴傳事有所疾亦有所徐物有所拘亦有所據八)鉤(曲也周官鈎樊纓注云故書鉤為拘古日出東南隅詩羅敷善)
(蠶桑採桑城南隅青絲為籠繩桂枝為籠鈎)溝(瀆也易林馬驚破車王孫墜溝身死魂去離其室廬)歌(吟也)
(栁宗元饒娥碑辭鄱民哀號或以頌歌齊女色憂傷槐罷誅)鳩(鳥名道藏歌重萌鬰以赫朱風引鳲鳩既忘榮曜契)
(何不寶仙居)獢(偈獢短喙犬張衡西京賦千乘雷動萬騎龍趨屬車之簉載獫猲獢)龜(水蟲也王褒僮約結)
(網捕魚繳鴈彈鳬登山射鹿入水捕龜)驕(六尺馬也漢書叙傳漢興柔逺與爾剖符皆恃其岨乍臣作驕)去
(丘於切離也左氏傳秦伯伐晉卜之曰千乘三去三去之餘獲其雄狐二)　丘(丘陵也陳琳大荒賦過不死之靈域兮仍)
(羽人之丹丘惟民生之每每兮佇盤桓以躊躇)　恢(空胡切大也道藏歌五老監魂戒心端情自恢身度水火官名)
(入九龍廬)求(疆於切索也陳琳大荒賦雖遊目於西極兮大道卷而未舒仍皇靈之攸舒兮爰稽余之所求二)仇
(讎也陸機感丘賦抨神爽以嬰物兮濟性命而為仇忘大暮於千祀兮爭朝榮於須臾)　衙(牛居切釋名敔衙也)
(衙止也所以止樂也宋玉九辯左朱雀之茇茇兮右蒼龍之躣躣屬雷師之闐闐兮通飛亷之衙衙又五乎切徐邈讀二)
吾(吾者我自親之貌國語優施歌曰暇豫之吾吾不如烏烏人皆集於苑己獨集於枯)　頭(同都切首也釋)
(名頭獨也於體高而獨也靈光殿賦上紀開闢逐古之初五龍比翼人皇九頭三)逃(亡也易林國破為墟君子犇逃)
(或曰國破空虚君奔走逃)臺(土高四方也易林典策法書藏在蘭臺)疇(陳如切田疇也等也韓愈王弘中銘)
(方平所部禁絶浮屠風雨順易秔稻盈疇陸機感丘賦翳形骸以下淪兮漂營魄而且浮隨隂陽以融冶兮託山原而為疇八)
幬(帳也丁廙寡婦賦靜閉門以卻掃魂孤㷀以窮居刷朱扉以白堊易玄帳以素幬)籌(畫也蔡洪圍棋賦攄妙思)
(奮玄籌飾服色玩騂駒)儔(侣也韓愈盧夫人墓銘伊昔淑哲或圖或書嗟咨夫人孰與為儔)濤(波也栁宗)
(元饒娥詩蒸蒸在家其父世漁飲酒不節死於風濤)懲(戒也柳宗元佩韋賦陽宅身以執剛兮卒易帥而䝉辜羽愎心)
(以盭志兮首身離而不懲)朝(朝廷也急就章向夷吾竺諫朝易林赤帝懸車廢職不朝叔帶之灾居于汜廬)持
(執也古隴西行清白各異尊酒上玉華疏酌酒持與客客言主人持)　能(女居切善也栁宗元佩韋賦歴九折而直犇)
(兮固摧轅而失途遵大路而曲轍兮又求達而不能二)挐(紛挐亂也王逸九思嗟嗟兮悲夫散亂兮紛挐茅絲兮同)
(䋴冠履兮共絇)　杯(犇謨切酒器也古隴西行郤畧再拜跪然後持一杯談笑未及竟左顧勑中厨二)兵
(械也道藏歌解帶天皇寑停駕高上兵玉真啓角節翊衛自相扶)　溥(滂模切大也陳琳大荒賦懿淳燿之明徳)
(兮願請間於一隅温風翕以陽烈兮赤水汩以涌溥)　華(芳無切榮也郭璞曰江東謂華為敷陸徳明曰古讀華如)
(敷不獨江東也漢光武曰仕宦當作執金吾娶妻必得隂麗華二)傅(相也揚雄解嘲或解縛而相或釋褐而傅或倚)
(夷門而笑或橫江潭而漁)　不(馮無切否也日出東南隅行使君謝羅敷還可共載不羅敷前致辭使君一何愚)
　謀(䝉晡切計也易林懿公淺愚不受深謀又曰張陳嘉謀贊成漢都十一)蟇(水蟲也龜筴傳日為徳而)
(君於天下辱於三足之烏月為刑而相佐見食於蝦蟇)旄(注於干首者傅毅洛都賦崑山美玉濤海明珠金銀璆琳)
(翠鷩貂旄)髳(羌類栁宗元劍門銘界山為門環于蜀都叢險積貨混并羌髳)毛(無也後漢馮衍傳饑者毛食太)
(子賢曰案衍集作無今俗語猶然者或古語亦通乎當讀如模)媒(妁也易林塗行破車醜女無媒莫適為偶孤困獨居)
鍪(兠鍪胄也急就章弓弩箭矢鎧兠鍪鐵棰檛杖梲柲殳)墓(墳也漢書叙傳農不出貢罪不收孥宫不新館)
(陵不崇墓顔師古讀)侔(等也權徳輿幾銘沖用為工方寸為鑪周行不殆造物可侔)幕(帷也李陵歌徑萬里)
(兮度沙幕為君將兮奮匈奴)髦(長毛也韓愈毛穎傳筮辭缺口而長須八竅而趺居獨取其髦)　廡(㣲夫)
(切堂下也昭明太子殿賦建廂廊於左右造金墀於前廡卷高帷於玉楹且散志於琴書)　鄹(遵須切邑孔子自趙)
(反衛息鄹遂為操曰黄河河洋洋攸攸之魚臨津不濟還轅自鄹四)郰(鄹一作郰説文魯下邑孔子之鄉從邑取聲)
陬(隅也張衡南都賦天封大孤列僊之陬上平衍而曠蕩下蒙籠而﨑嶇)(諏也太玄事首事在樞不咨不)
(喪其晳符)　驟(逡須切走也淮南子縱志舒節以馳大區可以步而步可以驟而驟)　素(孫租切帛)
(也古上山採蘪蕪詩新人工織縑故人工織素織縑日一匹織素五丈餘)　消(詢趨切息也崔駰反都賦幹弱枝強)
(末大本消禍起蕭牆不在須臾四)修(飾也陸機感丘賦妍蚩混而為一兮孰云識其所修必眇世以逺覽兮夫何殉)
(以區區)　邪(詳余切不正也詩其虚其邪爾雅作徐又曰思無邪思馬斯徂班彪北征賦降几杖於藩國兮折呉)
(濞之逆邪惟太宗之蕩蕩豈曩秦之所圖四)琊(琅琊地名揚雄徐州牧箴降周任姜鎮於琅琊姜氏絶苗田氏攸都)
囚(拘也王逸九思白龍兮見射靈龜兮執拘仲尼兮困厄鄒衍兮幽囚)遒(迫也道藏歌不見九靈母北真道相)
(遒九龍運東井天馬發西隅)　周(專於切姬姓國李興諸葛亮表閭之文漢高歸魂於豐沛太公五世而反周想)
(㒺象以髣髴冀影響之有餘六)州(五黨為州釋名州注也郡國所注仰也春秋說題辭曰州之言殊也合同類其界也)
(易林鸇鳩徙巢西至平州遭逢雷電霹我葺廬)洲(渚也釋名洲聚也鳥物所聚息之處也劉楨魯都賦素秋二七天漢)
(指隅緹帷彌津丹帳覆洲)舟(行水曰舟道藏謌玉龜七寶林唱讚願同舟丹景曜目精令我心踟蹰)昭(明也)
(漢書叙傳受命之初贊功剖符奕世宏業爵土乃昭)朝(朝夕王逸九思望舊邦兮路逶隨憂心悄兮心勤劬魂㷀㷀兮)
(不遑寐目眇眇兮寤終朝)　騶(窻俞切廐御也淮南子四時為馬隂陽為騶乘雲陵霄與造化者俱)　巢
(牀魚切鳥在木上曰巢崔駰反都賦大漢之初雍土是居哀平之世鴝鵒來巢)　舍(商居切息也說文舍聲又曰)
(余語之舒也舍省聲公羊傳書君舍左氏穀梁傳皆作荼音舒毛詩爾之安行亦不遑舍爾之亟行遑脂爾車二)奢
(張也急就章耿潘扈焦滅胡晏竒能邢麗奢)　酬(常如切報也栁宗元饒娥碑辭懿兹徳女家世不儒竒行特出)
(神道莫酬)　謳(衣虚切齊謌也郭迻讀曹植詩吾與二三子曲晏此城隅秦箏發西音齊瑟揚東謳三)憂
(愁也易林出入休居安止無憂黄庭經三神之樂由隱居倐歘遊遨無遺憂)妖(異也孔臧鴞賦觀之歡然覽考經書)
(在徳為祥棄常為妖)　煦(匈于切日出温也李嵩述志賦稟玄元而陶衍承景靈之冥符䕃朝雲之罨藹仰朗日之)
(照煦六)嘔(猶煦也揚雄美新權輿天地睢睢盱盱或玄而萌或黄而牙玄黄剖判上下相嘔牙音吾)休(美也)
(胡綜大牙賦含契河洛動與道俱天贊人和僉曰惟休)庥(廕也韓愈溪堂詩公在中流右詩左書無我斁遺此邦是)
(庥)嬉(戲也劉楨魯都賦素秋二七天漢指隅民胥祓禊國子水嬉)姱(美也楚辭大招朱唇皓齒嫭以姱比)
(徳好閑習以都)　灰(荒胡切火餘也陳琳栁賦有孤子之細栁獨么枰而剽殊隨枯木於㸑側將並寘於土灰)
侯(洪孤切公侯也史記斬盧胡王漢書作侯張衡西京賦自君作故何禮之拘増昭儀於婕妤賢既公而又侯十)
騢(馬也毛詩有駰有騢有驔有魚以車袪袪)瑕(疵也禮記引詩瑕不謂矣鄭注云瑕之言胡也龜筴傳日辰不)
(全故有孤虚黄金有疵白玉有瑕事有所疾亦有所徐)豭(豖也左氏傳野人之歌曰既定爾婁猪盍歸我艾豭)
霞(赤雲也屈原逺遊篇飡六氣而飲沆瀣兮潄正陽而含朝霞保神明之清澄兮精氣入而麤穢除)鰕(水蟲)
(易林鯉鮒鮪鰕積福多魚資所有無富我窮家家攻胡切)鏵(鍫也釋名鏵刳也刳地為坎也)候(伺也易林升高)
(登虚欲有望候駕之北邑與喜相扶)遐(逺也太玄缺舩跋車其害不遐)孩(嬰孩也道藏謌仰翕長庚井練胎反)
(嬰孩太一保命籍南陵拔夜居)　牙(訛乎切齒也漢地里志允吾字作牙揚雄豫州牧箴不慮不圖喪其爪牙二)
芽(初生草也揚雄徐州箴禍如丘山本在萌芽牧臣司徐敢告僕夫)　偷(容朱切薄也張衡東京賦敬慎)
(威儀示民不偷我有嘉賓其樂愉愉三)媮(樂也張衡西京賦鑒戒唐詩佗人是媮自君作故何禮之拘)喻
(譬也道藏歌同歡舞雲華衆真欣誰喻丹景曜目精令我心踟蹰)　遊(羊諸切放也黄庭經五靈夜燭煥八區子)
(存内皇與我遊身披鳯衣御虎符二)由(用也焦仲卿詩阿母謂府吏何乃太區區此婦無禮法舉動自專由)尤
(雲俱切異也道藏歌日月粲華暉迴光照真符億兆不同刼千載莫之尤)　樓(凌如切重屋也古日出東南隅行日)
(出東南隅照我秦氏樓秦氏有好女自名為羅敷八)婁(離婁刻鏤貌蕭該漢書讀何晏景福殿賦繚以藻井編以綷疏)
(紅葩丹綺離婁)鏤(彫刻也王延壽靈光殿賦綠房紫菂窋䆛垂珠雲楶藻棁龍桷雕鏤)慮(思也林慮縣或)
(作隆廬淮南子恬然無思澹然無慮以天為蓋以地為輿)陵(侮也栁宗元佩韋賦雲岳岳而專強兮果黜志而乖圖咸)
(觸屏以拒訓兮肆殞越而就陵)流(水流也陸雲贈顧尚書樂奏聲哀言發涕流唯願吾子徳與福俱)留(住也)
(陸雲賦遊士非乎故宇步彷徨以踟蹰佇盤桓而不能聊相佯以淹留)僚(官僚也傅毅洛都賦革服朔正官僚辨方)
(位摹八區)　仍(人余切重也栁宗元佩韋賦冶訐諫於昏朝兮名崩陁而陷誅苟縱直而不羇兮乃變罹而禍仍)
　資(如今讀叶魚韻貨也韓愈毛穎傳筮曰八竅而趺居獨取其髦簡牘是資天下其同書髦音模古資雌疵思詞)
(一類多與今魚虞等韻叶用下同二)訾(思也郭璞山海經足訾贊見人則呼其名足訾)　斯(如今讀叶魚韻)
(此也蔡邕短人賦熱地蝗兮蘆即且子如切繭中蛹兮蠶蠕音而須視短人兮形如斯二)思(念也徐幹詩妾身雖在逺)
(豈違君須臾既厚不中薄想君時見思)　詞(如今讀叶魚韻言也劉楨魯都賦素秋二七天漢指隅工祝掩渚揚)
(茢陳詞)　鷺(音盧毛詩振鷺音義云一音盧)

十虞(古通魚)


十一模(古通魚)


十二齊(古通支)


十三佳(古轉聲通支)

十四皆(古轉聲通支)


十五灰(古通支)


十六咍(古轉聲通支)


十七真

昆(俱倫切兄也昆明也禮記昆蟲未蟄鄭注亦曰昆明也度尚曹娥碑辭若堯二女為湘夫人時効髣髴以詔後昆八)
鵾(鵾雞也傅毅洛都賦屬蒲且以矰紅命詹何使沈綸維高冥之獨鵠連軒翥之雙鵾)琨(石之美者蘇内翰李)
(氏潛珍閣銘眩古潭之百尺涵萬象於瑤琨耿月魄以終夜湛天容之方春)鰥(大魚也老而無妻曰鰥鰥鵾也愁悒)
(不寐目恒鰥鰥然也屈原天問舜閔在家又何以鰥堯不姚告二女何親昆音同)宮(葛盈切栁宗元孝門銘惟昔魯侯見)
(命夷宫亦有考叔寤莊稱純)觀(視也高彪詩枉道依合復無所觀先公高節越可永遵)悁(憂貌徐幹詩安)
(得鴻鸞羽見此心中人誠心亮不遂搔首立悁悁)　弓(姑弘切弧也公羊傳書黑弓左氏穀梁傳作黑肱儀禮侯)
(道五十弓注云今文改弓為肱屈原九歌帶長劍兮挾秦弓首雖離兮心不懲二)躬(身也周易震不于其躬于其鄰)
(又曰艮其限危薫心也艮其身止諸躬也班固東都賦登靈臺考休徵俯仰乎乾坤參象乎聖躬)堅(古因切固也白)
(虎通臣者堅也屬志自堅固也雷義傳鄉里語曰膠漆自謂堅不如雷與陳二)間(中間也高彪詩人有計策六竒五間)
(緫兹三事謀則諮詢)　徑(堅靈切小路也孫楚韓王䑓賦卉木鬱以成行兮屯羽嘈以成羣翦榛楛以投跡兮披籠)
(叢以為徑)　頸(拘盈切項也曹植魏文帝誄咨逺臣之眇眇兮感凶諱以怛驚心孤絶而靡告兮紛流涕而交頸)
　敬(居卿切肅也曹植車渠椀賦何神恠之巨偉信一覽而尤敬雖離朱之聰明猶炫燿而失精)　功
(居銀切伐也司馬相如子虚賦騖於鹽浦割鮮染輪射中獲多矜而自功)　坤(區倫切乾坤釋名坤順也上順乾也)
(陸機呉大帝誄厥靈伊何克聖克仁茂對四象克配乾坤二)髠(人名春秋楚世子商臣弑其君髠左氏傳作頵音同)
　磬(苦丁切樂器也董京詩鸚鵡能言泗濱浮磬衆人所翫豈合物情)　慶(丘京切福也班固白雉詩)
(容潔朗兮於純精彰皇徳兮侔周成永延長兮膺天慶)　肯(苦恩切可也太玄應首上施下和匪其肯也一縱一)
(横經緯陳也)　愆(乞鄰切過也韓愈祭兄文生不偕居疾藥不親斂不摩棺瘞不繞墳趨奔朿制生死虧恩歸女)
(教男反骨本原其不有年以補我愆古墳原恩皆恊真韻各見本字)　牽(輕因切挽也周易繫于金柅柔道牽也包)
(有魚義不及賓也二)謙(遜也太玄少首冥自少不見謙也自少不至謙不誠也)　艱(渠巾切險也釋名艱)
(根也如物根也周官以恤民之艱阨鄭注云故書艱為㨷崔駰大理箴昔在仲尼哀務辜人子罕禮刑衛人釋艱一讀居銀切)
(五)覲(見也蔡邕筆賦紀三皇之功伐兮表八百之肆覲傳六經而綴百代兮建皇極而叙彛倫)乾(乾乾不息)
(也釋名乾進也行不息也魏邯鄲淳受命述治詠儒墨納策公卿昧旦孜孜夕惕乾乾務在諧萬國叙彛倫而折不若懷逺人)
䖍(恭也高彪詩文武將墜乃俾俊臣整我皇綱董此不虔)旂(交龍為旂説文斤聲徐鍇繫傳曰斤初近似聲)
(韻家所以言傍紐也爾雅焉芹字亦云以詩與左氏傳騐之合音芹)原(虞雲切廣平曰原史記叙傳懷王客死子蘭咎)
(屈原好諛信讒楚并於秦六)源(水原也韓愈王弘中墓銘有事其末而忘其源切近昧陋道由是堙)嫄(帝嚳)
(妃也毛詩厥初生民時惟姜嫄)元(始也華元春秋大夫桓君山僊賦呼則出故翕則納新夭矯經引積氣關元史記叙)
(傳莊王之賢乃復國陳既赦鄭伯班師華元)黿(大鼈也蘇内翰李氏潛珍閣銘因石阜以庭字跨飲江之鼇黿岌飛)
(簷與鐵柱揷清江之奫淪)頑(㮯頭也蘇内翰祭韓忠獻文援手拯溺期我於仁豈知無用既老益頑)　研
(魚巾切磨也陸雲贈顧尚書詩厥弘伊何靡曠不遵厥明伊何靡妙不研二)顏(眉目之間也蘇内翰祭韓忠獻文勿)
(以大匠笑彼汗顔援手拯溺期我於仁)　嵓(魚金切山巖也稽康琴賦盤紆隱深磪嵬岑嵓玄嶺巉巖岞崿嶇崯)
　言(魚斤切語也韓愈孔戣墓銘白而長身寡笑與言其尚類也莫與之倫二)沂(水名杜篤論都賦奮彗光)
(埽項軍遂濟人難蕩滌於泗沂)　顛(典因切頂也説文以貞得聲司馬相如上林賦長嘯哀鳴翩幡互經夭蟜枝格)
(偃蹇杪顛二)巔(山頂王褎洞簫賦朝露清泠而隕其側兮玉液浸淫而承其根孤雌寡鵠娯優乎其下兮春禽翺翔)
(乎其巔)　敦(都鈞切厚也崔瑗南陽文學頌我國既淳我俗既敦)　天(鐵因切至高無上也白虎通天)
(者身也天之為言鎮也禮統天之為言神也陳也珍也毛詩與周易凡天皆當為此讀屈原九歌乘龍兮轔轔高駝兮冲天結)
(桂枝兮延竚羌愈思兮愁人)　焞(他鈞切火色也左氏傳上陽之占袀服振振取號之旂鶉之賁賁天策焞焞振)
(音真旂音芹賁逋鈞切二)暾(日初出貌蘇内翰衆妙堂詩湛然無觀古真人跌坐一醉扶桑暾)　田(地因)
(切樹穀曰田顏師古急就章注云古者田陳聲相近太玄失首滿其倉蕪其田張衡南都賦開竇灑流浸彼稻田溝澮脉運堤)
(相輑輑丘均切二)佃(佃狩也馬融廣成頌忽蒐狩之禮闕槃虞之佃闇昧不覩日月之光聾昏不聞雷霆之震音真)
　遯(徒鈞切退也徐幹齊都賦砏殷奰戾壯氣無倫凌高越險追逺逐遯六)豚(豕也説文遯以豚得聲禮)
(記圈豚行不舉足鄭注云豚之言若有所循李尤席銘施席接賓士無過賢直時所有何必羊豚賢下珍切)遁(遷也)
(蘇内翰李仲蒙哀詞乆而不堪厭則遁兮渾樸簡易棄弗申兮)溷(濁也劉楨魯都賦旁厲四邑延於休溷冠蓋交錯隱)
(隱轔轔)臀(脽也急就章鬭變殺傷捕伍鄰盗賊繫囚榜笞臀)屯(聚也傳毅洛都賦岳凟為之㠌蕩穹蒼為)
(之動運武臣將校按部勒屯運音云)　定(唐丁切止也毛詩不弔昊天亂靡有定式月斯生俾民不寧)　南
(尼心切火方也白虎通曰夷狄來朝中國於是作樂樂之南之為言任也又曰八月之律謂之南律何南者任也言陽氣尚有)
(任生薺麥也毛詩逺送於南沈重讀陸雲喜霽賦朱明啓候凱風自南復火正之舊司黜后土於重隂二)男(男子釋名)
(男任也典任事也白虎通男者任也任功業也易林隂化為陽女化為男治道得通君臣相承)　難(奴鈞切艱難也)
(王褎九懷河伯兮開門迎余兮歡欣顧念兮舊都懷恨兮艱難)　年(禰因切穀一熟也釋名年進也進而前也漢書)
(武帝叙傳封禪郊祀登秋百神恊律改正饗兹永年四)(邑也説文年聲許慎讀若寧)佞(口才夏侯湛抵)
(疑倚靡容悦出入﨑傾逐巧㸃妍嘔喁辯佞)甯(顧也漢樂章周流常羊思所并穰穰復正直往甯顔師古)
葚(知林切開封五經文字椹音碪又桑葚也或從草或從木皆音碪毛詩于嗟鳩兮無食桑葚于嗟女兮無與士耽耽)
(持林切)　逞(癡真切盡也張衡思玄賦遇九臯之介鳥兮怨素意之不逞遊塵外而瞥天兮據冥翳而哀鳴太子)
(賢讀)　闐(池鄰切盛貌說文以真得聲毛詩振旅闐闐三)填(塞也鄭氏詩注云古者寘填塵同陸徳明云依)
(字皆是田字亦音陳故陳公子奔齊以田為氏也)甸(丘甸也周官掌令丘乘田之政令注云四丘為甸讀與維禹敶)
(之之敶同又劉劭瑞龍賦有蜿之龍來遊郊甸應節合義象徳效仁)　奔(逋鈞切走也崔駰七依乃命長狄使驅獸)
(夷羿作虞人騰句喙以追飛騁韓盧以逐奔三)賁(虎賁崔實諫議大夫箴處有誦訓出有旅賁木鐸之求爰納道人)
崩(殂也揚雄元后誄享國六十殂落而崩四海傷懷擗踴拊心)　風(方愔切氣也毛詩穆如清風屈原九)
(章乘鄂渚而反顧兮款秋冬之緒風步余馬兮山臯低余車兮方林五)楓(楓香木也張衡西京賦木則樅枯椶柟梓)
(棫楩楓嘉卉灌叢蔚若鄧林)分(散也曹植文帝誄皓皓太素兩儀始分中和產物肇有人倫)藩(屏也韓愈)
(苗夫人墓銘或毗於王或式於藩是生夫人戴穆公聞爰初在家孝友惠淳聞微勻切)蕃(盛也栁宗元祭從兄文我)
(姓嬋嫣由古而蕃聯事尚書十有八人)翩(紕芩切飛貌陸機大暮賦庭樹兮華落暮草兮根陳松柏兮鬱鬱飛鳥兮)
(翩翩三)偏(不正也何晏景福殿賦温房承其東序涼室處其西偏開建陽則朱炎啓金光則清風臻)篇
(籍也道藏謌白帝行炁道當新名書紫府得其篇西龜定錄位真人)　雰(孚愔切雰雰雪落貌毛詩雨雪雰雰白居)
(易雪詩窮隂蒼蒼雲雰雰雪深殁脛泥殁輪正用此讀六)紛(亂也班固西都賦紅羅颯纚綺組績紛精曜華燭俯仰如)
(神)芬(芬芳又芬芬香貌亦盛貌王裦九懷乘龍兮偃蹇高回翔兮上臻襲英衣兮緹䌌披華裳兮芳芬何晏景福殿)
(賦結實商秋敷華青春藹藹萋萋馥馥芬芬揚雄甘泉賦盻蠁豐融懿懿芬芬炎感黄龍熛訛碩麟)氛(祲也謝靈運祖)
(德詩兼抱濟物性而不纓垢氛段生蕃魏國展季救魯人)翻(飛也鄭曼季贈陸雲鴛鴦于飛徘徊翩翻載頡載頏命侣)
(鳴羣)璠(璵璠陸雲贈顧秀才藻不雕樸華不變淳有匪君子如珪如璠)　便(毗并切安也陳琳車渠椀賦王)
(爵不揮欲厥珍兮豈若陶梓為用便兮指今棄寶與齊民兮三)盆(盎也蘇内翰東樓詩白髪蒼顔自照盆董生端合是)
(前身)盤(器名崔瑗大將軍鼎銘禹鏤其鼎湯刻其盤紀功申戒貽則後人)　焚(符筠切燎也曹植文帝誄)
(季嗣不維綱漏於秦崩樂滅學儒坑禮焚九)濆(水際陸雲詩於時翻飛虎嘯江濆式遏不虞俾也無塵)憤
(懣也蘇黄門祭范蜀公文力言不從遂致為臣開門接士不怨不憤)墳(墳衍也劉楨魯都賦舉成均之舊志建學校乎)
(泗濱表泮宫之憲肆有唐虞之三墳)繁(多也陸雲夏府君誄玄祐秀朗輝景絪緼誔載豐美俊穎夙繁)煩(勞也)
(陳琳大暑賦料救藥之千百兮祗累熱而増煩燿靈管之匪念兮將損性而傷神)樊(丘樊也揚雄元后誄夏撫鄠杜冬䘏)
(涇樊緩宥耆幼不拘婦人)凡(常也崔駰達㫖高樹靡隂獨木不材隨時之宜道貴從凡)燔(爇也歐陽參政菱溪石)
(詩乃知異物世所少萬金爭買傳幾人或疑右者燧人氏鑽以出火為炮燔)　門(眉貧切户也荀卿賦往來惽憊)
(通於大神出入甚亟莫知其門四)捫(摸也歐陽參政菱溪石詩嗟予有口莫能辯歎息但以兩手捫皆云女媧初鍜)
(鍊融結一氣凝精純)悶(懣也老子其政悶悶其民淳淳)閔(傷也左氏傳書圍緡穀梁作閔毛詩恩斯勤斯育子)
(之閔斯)　綿(彌鄰切纒綿固也魏文帝閔思賦神爽紛其曖昧憂慮結而纒綿逈夜曠其既祛明星爛而曜晨四)
緜(綿或作緜長乆貌魏文帝思親賦痛弱條之眇昧兮悲瓜瓞之緜緜蒙屯險而自育兮常含瘁而履辛)泯
(滅也詩靡國不泯陸機答賈謐詩王室之亂靡邦不泯如彼墜景㑹不可振乃眷三后俾乂斯民振之人切)蠻(夷也)
(班固東都賦受四海之圖蠻應萬國之貢珍内撫諸夏外綏百籍)　命(彌并切使也左氏傳異哉君之名子又曰)
(今名之大以從盈數史記皆作命太玄勤首勞有思勤有諸情也羈角之吾不得命也)　夢(莫滕切毛詩視天夢)
(夢沈重讀揚雄甘泉賦般倕棄其剞劂兮王良投其鈎繩雖方征僑與偓佺兮猶髣髴其若夢)　萌(眉兵切芽也楊)
(雄幽州牧箴元戎屢征如風之騰義兵渉漢偃我邊萌)　聞(微匀切聴也曹植文帝誄弗求古訓嬴政是遵王綱)
(帝典閴爾無聞一音閺閺鄉建安中改為聞三)文(文章也田文齊相崔駰達㫖摛以皇質雕以唐文六合怡怡比屋為)
(仁張衡西京賦都邑遊俠張趙之倫齊志無忌擬跡曰文一音珉禮記大夫以魚須文竹)紋(織紋也歐陽參政蘄簟詩)
(端谿琢出鐵月様蘄竹織成雙水紋黃琉璃光緣玉潤瑩淨冷滑無埃塵)　燼(詞辛切火餘也毛詩民靡有黎具禍)
(以燼於乎有哀國步斯頻)　進(資辛切前也周易雜卦需不進也訟不親也太玄陽引而進物出溱溱)
尊(蹤倫切尊卑也漢書叙傳太祖元勲啓立輔臣支庶藩屏侯王並尊四)樽(尊俗作樽馬融東巡頌圭璋峩)
(峩犠牲潔純鬱鬯宗彛明水玄樽)罇(樽又作罇白居易北村詩村老見予喜為予開一罇紫文挾刀斧草草十餘人)
宗(尊也易林嵩嶽岱宗峻直且神觸石膚寸千里蒙㤙)　千(雌人切十百也劉邵趙都賦宫妾盈兮數百食)
(客過兮三千越信孟之卑體慕姬旦之懿仁二)遷(徙也陳琳大暑賦樂以忘憂氣變志遷爰速嘉賓式燕且殷)
村(士倫切墅也白居易北村詩晨遊紫峯閣暮宿山下村主人退後立斂手反如賓)　存(從倫切存也荀)
(卿賦篇長幼待之為而後存名號不美與暴為鄰四)嶟(山貌揚雄甘泉賦配帝居之懸圃兮象泰壹之威神洪臺崛其)
(獨出兮㮹北極之嶟嶟)蹲(踞也蘇黄門三遊洞詩夜深明月出山頂下照洞口纔及脣深山大澤亦有是野鳥鳴噪)
(孤熊蹲)泉(泉源李尤東觀銘房闥内布䟽綺外陳是謂東觀書籍林泉)　寢(千尋切臥也毛詩乃安斯)
(寢乃寢乃興)　潛(才淫切藏也陸士衡赴洛詩無迹有所匿寂寞聲必沉肆目眇不及緬然若雙潛四)替
(廢也屈原騷經長太息以掩涕兮哀人生之多艱余雖好修姱以鞿羈兮謇朝誶而夕替艱音勤)潭(深水貌鄭虔季)
(贈陸雲瞻彼江漢言泳其潭所謂伊人在水之隂)蕈(桑䓴也陸雲詩思樂葛藟薄采其蕈疾彼攸遂乃孚惠心)
前(慈鄰切先也劉向九歎陸魁堆以蔽視兮雲㝠㝠而闇前山峻高以無垠兮遂曽閎而迫身)　靜(千廷)
(切動靜六韜春道生萬物榮夏道長萬物成秋道歛萬物盈冬道藏萬物靜)　孫(蘇昆切子之子也博雅孫順也)
(荀卿書注云漢宣帝名詢劉向編錄故以荀為孫漢書叙傳姼姼公主迺女烏孫使命迺通條支之顏三)宣(布也徐幹)
(齊都賦日不遷晷玄澤普宣鶉火南飛我后來廵)飱(夕食也宋玉九辯竊慕詩人之遺風兮願託志乎素飱蹇充倔)
(而無端兮汩莽莽而無垠)　信(斯人切忠信也韓信漢將白虎通高辛者道徳太信也張衡思玄賦彼無合其何傷)
(兮患衆偽之冐真旦獲讒於羣弟兮啓金縢而乃信漢書叙傳猗與元勲包漢舉信鎮守闗中足食成軍顔師古讀五)西
(金方也尚書大傳西方者何鮮方也或曰鮮方訊訊之方也訊者訊人之貌王延壽靈光殿賦玄醴騰涌於隂溝甘露被宇而)
(下臻朱桂黝儵於南北蘭芝阿那於東西)先(先後也急就章菰荻起居課後先斬伐林木斫株根)僊(神僊也班)
(固東都賦建章甘泉館御列僊孰與靈臺明堂統和天人)鮮(潔也老子治大國若烹小鮮)　生(桑經切史)
(記建星者所建生也釋名青生也象物之生時色也賈誼新書先生者猶先醒也後生者後醒也後漢童謠千里草何青青十)
(日卜不得生三)姓(姓氏也白虎通姓生也人所稟以生者也漢童謠游平賣印自有平不避高賢及大姓)牲
(犠牲也周官牲三十有六又不受饗禮受牲禮鄭氏皆云牲當作腥聲之誤也釋文亦云依注當音星班固東都賦薦三犠効)
(五牲禮神祇懷百靈)　旋(松倫切還也李尤陽徳殿賦上䗶蟠其無際兮狀紆回以周旋開三堦而參㑹兮錯金銀)
(於兩楹二)還(復返也蘇内翰祭張龍公文惟師道迨復餞公還咨爾庶邦益敬事神)　爭(甾陘切競也顏)
(延年陽瓚誄憬彼危䑓在滑之坰周衛是交鄭翟是爭昔惟華國今實邊亭)　中(諸仍切半也劉貢父詩話云闗)
(中以中為烝周易有孚窒惕中吉剛來而得中也終凶訟不可成也三)終(極也周易坤文言以終叶成蔡邕九疑山)
(碑詞泰階以平人以有終遂葬九疑解體而升)衆(多也太玄減首減其儀欲自禁也減於艾無以涖衆也減黃貞臣道)
(丁也)　旃(之人切通帛為旃陸雲夏府君誄廣命俊乂惟弓與旃震我聲教遇響惟殷四)鸇(晨風鳥也高彪)
(詩吕尚七十氣冠三軍詩人作歌如鷹如鸇)章(文章黄庭經可以充飢使薦神上蓋玄畜下虎章)震(起也)
(班固東都賦赫然發憤應者興雲霆擊昆陽慿怒雷震)　診(知鄰切驗也急就章鬭變殺傷捕伍鄰游徼亭長共)
(雜診)　政(儲盈切政化也周官掌均地政以土均平政鄭氏皆讀如征潘岳許由頌虚薄忝任來宰斯城愧無惠化)
(豹産之政)　川(樞倫切通流水漢書叙傳昔在上聖昭事百神類帝禋宗望秩山川)　闡(稱人切開也陳)
(琳悼龜賦探賾索隱無幽不闡下方大祇上配青純二)襜(襜襜搖搖貌司馬相如長門賦飄風廻而赴闈兮舉帷幄)
(之襜襜桂樹交而相紛兮芳酷烈之誾誾)　傳(重倫切轉也漢書叙傳帝庸親親厥國五分徳不堪寵四支不傳分)
(叶真韻)　耽(持林切爾雅妉樂也疏云毛詩鹿鳴和樂且湛氓蚩無與士耽時作者非一人故有音義同而字形異)
(者詩作湛耽而此妉音義皆同)　　笙(疏臻切樂器史記笙瀆索隱云鄒誔生本作莘又云笙聲近莘毛詩呦呦)
(鹿鳴食野之苹我有嘉賓鼓瑟吹笙必讀如莘方恊二)山(山嶽也班固東都賦吐焰生風飲野山日月為之奪明)
(丘陵為之搖震震音真)　爽(疏簪切摻爽茂盛貌馬融廣成頌豐彤對蔚崟頟摻爽翕習春風含津吐榮太子賢)
(讀如生當讀如森二)三(數也參音三又音森毛詩標有梅其實三兮求我庶士殆其今兮)　船(殊倫切舟)
(也釋名船循也循水而行也)　淵(一均切深也班固東都賦恥纎靡而不服賤竒麗而不珍捐金於山沈珠於淵)
(二)鼘(鼓聲也毛詩伐鼓淵淵開元五經文字作鼘)　怨(紆云切恨也陳琳悼龜賦參千鎰而不賈兮豈)
(十朋之所云通生死以為量兮夫何人之足怨七)宛(大宛西域國漢書叙傳漢武勞神圖逺甚勤王師驒驒致誅大)
(宛)愠(怒也舜南風歌南風之薫兮可以解吾民之愠兮)韞(藏也陳琳悼龜賦山節藻棁既櫝且韞參千鎰)
(而弗賈兮豈十朋之所云)寃(屈也卞和怨歌去封立信守信芸兮斷者不續豈不寃兮)温(和也白居易苦寒詩)
(褐裘覆絁被坐卧有餘温念彼深可愧自問是何人)剜(刻也歐陽參政菱谿石詩皆云女媧初鍜鍊融結一氣凝精純)
(苟非神聖親手迹不然孔竅誰雕剜)焉(於堇切助語劉歆列女贊齊女徐吾㑹繢獨貧夜託燭明李吾絶焉)
厭(紆勤切足也易林羊舌叔虎野心善怒瀆貨無厭以滅其身)　燕(伊真切國名易林涉伯徇名棄禮誅)
(身成子奔燕五)烟(火氣也劉楨魯都賦曳髪編芒蔚若霧烟九采灼爍菁藻紛繽)咽(咽咽鼓聲也開元五經文)
(字云鼘音因毛詩伐鼓淵淵又鼓咽咽音義皆同)煙(火氣也周官以煙祀祀昊天上帝鄭氏曰禋之言禋也柳宗元)
(祭從兄文留連遊歡涉月彌旬夜爇膏炬晝凌風煙)安(靜也蘇内翰李仲蒙哀詞矯矯犖犖自貴珍兮欺世幻俗内弗)
(安兮)　衣(於斤切衣裳亦國名禮記壹戎衣而有天下鄭注衣讀如殷聲之誤也齊人言衣聲如殷今姓有衣者殷)
(之謂與白虎通衣者隱也所以隱形也)　嚶(伊盈切鳥聲也王逸九思玄鶴兮高飛曽逝兮青冥鶬鶊兮喈喈山)
(鵲兮嚶嚶二)譻(小聲也張衡思玄賦屬箕伯以函風兮懲淟涊而為清曳雲旗之離離兮鳴玉鸞之譻譻太子賢讀)
　昏(許云切日冥也三畧軍䜟曰竊公為恩令上下昏曹大家東征賦悵容與而乆駐兮忘日夕而將昏到長坦之)
(境界察農野之居民八)婚(嫁也易林牝馬龍身日取三千上蒼梧與福為婚婚千雌人切)揮(振也王粲詩荆)
(軻為燕使送者盈水濱縞素易水上涕泣不可揮)煇(赤色貌毛詩庭燎有煇張衡西都賦金戺玉階彤庭煇煇珊瑚)
(琳碧瓀珉璘彬)壎(壎篪白虎通壎之為言勲也陽氣於黃泉之下勲蒸而萌)塤(壎一作塤風俗通引毛詩天之)
(牖民如塤如篪塤壎古今字也)閽(守門吏也揚雄甘泉賦選巫咸兮呌帝閽開天庭兮延羣神)訓(誡也衛瓘)
(字勢大晉開元弘道敷訓天垂其象地燿其文文微匀切)　軒(許巾切車也陸雲夏府君誄丘園靡滯鸞驥慿軒豈)
(方伊類捉髪躬勤)　賢(下珍切多才也劉向校列子錄云字多錯誤以賢為形荀卿成相篇曷謂賢明君臣又曰)
(堯讓賢以為民三)寒(凛也歐陽參政荅韓子華詩俊乂沈下位惡去善乃伸家至與户到飽饑而衣寒)弦
(弓弦也崔駰七依弓彈交錯把弧控弦彎繁弱鼓千鈞)　玄(胡匀切赤黒色也班固東都賦女修織絍男務耕耘)
(器用陶匏服尚素玄五)渾(濁也蘇黄門寄范景仁詩留連四月聴鶗鴂扁舟一去浮奔渾人生聚散未可料世路險)
(惡終勞神)桓(桓武也高彪詩古之君子即戎忘身明其果毅尚其桓桓)鉉(鼎錧也周易鼎金鉉徐邈古冥切又)
(古熒切蔡邕楊司空碑詞包羅五典本根道真頻歴卿校五登宰鉉)魂(魂魄白虎通魂者云也猶沄沄行不休也曹大)
(家東征賦乃遂往而徂逝兮聊遊日而遨魂歷七邑而觀覽兮遭鞏縣之多艱艱音勤)　咸(胡倫切平也張衡舞)
(賦歌以詠志舞以旌心細則聲窕大則不咸)　莖(乎經切枝也釋名脛莖也直而長似物莖也屈原九歌秋蘭兮)
(青青綠葉兮紫莖滿堂兮美人忽獨與余兮目成)　雄(于陵切雌雄也左氏正義云兆如丘陵有夫出征而喪其)
(雄皆是繇辭繇辭法當韻又云古人讀雄與陵為韻毛詩正月無羊詩皆以雄韻陵是也二)熊(敬熊人名春秋葬我)
(小君敬熊左氏傳作嬴)　蜒(夷真切蜿蜒動貌李尤陽徳殿賦連壁組之爛漫兮雜虬文之蜿蜒動坎擊而成響)
(兮似金石之音聲二)延(宛延盤旋也揚雄甘泉賦乘雲閣而上下兮紛蒙籠以掍成曳紅采之流離兮颺翠氣之宛延)
(宛音縈)　楊(以征切赤莖柳馬融廣成頌珍林嘉樹建木叢生椿梧栝柏柜栁楓楊太子賢讀)　醟
(于平切酗酒也漢書叙傳魯恭館室江都訬輕趙敬險詖中山淫醟顔師古讀)捐(余倫切棄也陸雲贈奚世都青雲方)
(乘芳餌可捐達觀在我萬物自賓三)緣(緣由釋名脣緣也口之緣也陸機思歸賦練王率以奔命兮靡旌斾其如雲苟)
(殊時而弗弭兮雖懷歸其何緣)運(轉也蔡邕述行賦彌信宿而後闋兮絲威儀以東運陽光見之顥顥兮懷少弭之有)
(欣)　圓(余倫切天體蔡洪圍棊賦曲直有正方而不圓算塗授卒三百惟羣)　園(于羣切所以樹果也)
(蘇内翰祭韓忠獻文意廣才疏將歸丘園公治此邦没食其民)　憐(離珍切愛也宋玉九辯廓落兮而無友生惆悵)
(兮而私自憐燕翩翩其辭歸兮蟬寂寞而無聲二)連(合也續也淮南子形子連謱注主連讀如陵陸雲夏府君誄祈)
(祈搢紳泣涕留連故作斯誄著之不泯泯平聲)　嶺(離珍切山坂也王褎九懷駕玄螭兮北征曏吾路兮葱嶺連五)
(宿兮建旄揚氛氣兮為旌二)領(項也韓愈田氏廟碑銘嶪嶪魏土嬰兒弄兵吏戎愁毒莫保首領)　隆
(閭承切高也陸雲贈孫世顯制動以靜祕景在隆雲根可栖樂此隈岑)　崙(龍春切崑崙山名揚雄雍州牧箴黑)
(水西河横截崑崙邪指閶闔盡為雍恨)　然(而鄰切是也劉歆列女贊齊女傳母防女未然莊姜亦材卒能修身)
燃(俗作燃馬融東巡頌散齊既畢越翼良辰棫槱増積烈火燔燃)刃(刀刃也太玄旌旗絓羅大恨民也兵衰衰)
(不血刃也)軔(礙車輪之木也太玄守首車案軔圭璧塵)

十八諄(古通真)


十九臻(古通真)


二十文(古轉聲通真)


二十一殷(古通真)


二十二元(古轉聲通真)


二十三魂(古轉聲通真)


二十四痕(古通真)


二十五寒(古轉聲通先)


二十六桓(古轉聲通先)


二十七刪(古轉聲通先)


二十八山(古轉聲通先)

　韻補卷一
欽定四庫全書
　韻補卷二
　　　　　　　　　　　　　　宋　呉棫　撰
　下平聲
一先

間(經天切中也漢黃間弩一作肩班固西都賦云裛以藻繡絡以編連隋珠明月錯落其間十七)蕳(蘭也毛詩)
(彼澤之陂有蒲與蕳有美一人碩大且卷卷其員切)澗(山夾水曰澗詩考槃在澗碩人之寛獨寐寤言永矢弗諼寛驅)
(員切)姦(詐僞也張衡西京賦禁禦不若以知神姦魑魅魍魎莫能逢旃)姧(姦一作姧曹植禹贊舜居隴畝明徳)
(上宣孝乎頑瞽乂不格姧)艱(難也班彪北征賦嗟西伯於羑里兮傷明夷之逢艱演九六之變化兮永幽隘以歷年)
巾(庶人巾韓愈孟東野失子詩東野夜得夢有夫玄衣巾闖然入其户三申天之言)斤(斧屬蘇黃門龍川道)
(士詩刺口問生事蹇裳觀運斤我老益不堪唯有二頃田)乾(燥也韓愈晚春詩斖斖新葉大瓏瓏晚花乾青天何寥寥)
(兩蝶飛翩翩)干(涯也犯也比干商賢臣曹植善哉行慙無靈輙以救趙宣月殁參横北斗闌干黃庭經回紫抱黃入)
(丹田潄咽靈液災不干王逸九思俛念兮子胥仰憐兮比干投劒兮脱冕龍屈兮蜿蟤蟤壯員切)犴(獸也孔臧諫格)
(虎賦手格猛虎生縛􁋯犴昧爽而出見星而旋)豻(犴一作豻司馬相如子虚賦白虎玄豹蟃蜒貙豻兕象野犀窮竒獌)
(狿)玕(琅玕曹植美女篇攘袖見素手皓腕約金環頭上金爵釵腰佩翠琅玕環胡涓切)肝(木藏蔡邕趙夫)
(人哀讚悼孤子之不遂兮思悄憭以傷肝幽情淪於后神兮精哀達於旻乾)奸(犯也史記龜策傳寒暑不和賊氣相)
(奸同歳異節其時使然)忓(犯也白居易傷宅詩一堂費百萬鬱鬱起青烟洞房温且清寒暑不能忓)竿(竹也)
(白居易悟真寺詩或旹洩光彩夜與星斗連中頂最高峯柱天青玉竿)　監(古嫌切臨也韓愈子産頌在周之興)
(養老乞言及其已衰謗者使監)　官(居員切吏事君也崔駰大理箴嗟兹大理慎於爾官賞不可思斷不可䖍九)
觀(視也傅毅七激推深窮類靡不博觀光潤嘉美世宗其言)貫(穿也蔡洪圍棊賦勢貌多矣孰能究傳自逺來)
(近予一以貫)冠(冕總名白虎通冠者也所以持其髪也劉歆孟母贊子學不進斷機示焉子遂成徳為當世冠)
棺(棺槨陸機吊魏武文執姬女以嚬瘁指季豹而漼焉氣衝襟以嗚咽涕垂睫而氿瀾違率土以靖寐戢彌天乎一棺)
(瀾陵延切)均(平也韓愈東野失子詩問天主下人薄厚胡不均天曰天地人由來不相闗闗圭玄切)宫(宫室)
(黃庭經自高自下皆真人玉堂綘宇盡玄宫人音然)躬(身也楚詞大招山林險隘虎豹蜿鰅鱅短狐上虺騫魂兮無南)
(蜮傷躬)昆(後也韓愈胡評事墓銘宜兹人肖後昆五十七不足年)　闗(圭玄切横木持門也劉歆遂初)
(賦馳太行之嚴防入天井之喬闗望庭燧之皦皦飛旌旐之翩翩三)莞(席草韓愈剝啄行欲不出納以堙其源空堂幽)
(幽有秸有莞)菅(草名也毛詩東門之池可以漚菅彼美淑姬可以晤言)　鰥(姑元切老而無妻也蘇内)
(翰月華寺詩天公胡為不自憐爛漫黍麥蘇惸鰥二)君(長也列女頌引過推讓宣王悟焉夙夜崇道為中興君)
寬(驅圓切裕也韓愈閔己賦昔顏氏之庶幾在隱約而平寬固哲人之細事兮夫子乃嗟嘆其賢二)坤(乾坤)
(桓君山僊賦氾氾濫濫隨天轉旋容容無為壽極乾坤)　刋(丘䖍切削也曹植怨歌行周旦佐文武金縢功不刋)
(推心輔王室二叔反流言三)㸔(視也呉邁逺長相見詩經春不舉袖秋落寧復㸔一見願道意君門已九闗闗圭玄)
(切)嶔(嶔崟也釋名嶔欠也開張其口嶔嶔然也)　羣(逵員切輩也楊方合歡説不覩佳人來但見飛鳥還)
(飛鳥亦何樂夕宿自作羣還音旋四)帬(下裳也黃庭經腦髪相扶亦俱鮮九色錦衣綠華帬)瓊(玉也宋玉招魂)
(經堂入奥朱塵筵砥室翠翹挂曲瓊)睠(不忘也劉向九歎思念郢路兮還顧睠睠流涕交集兮泣下漣漣)　勤
(渠焉切勞也鄭曼季贈陸雲詩垂龔之㑹匪言不宣嗟我懷人斯恩斯勤二)懃(慇懃蘇内翰祭栁仲逺文乆而不試)
(理豈其然雖不負米實勞且懃)　顏(倪堅切容也説文以彥得聲陸機嘆逝賦啓四體而深悼懼兹形之將然毒娯)
(情之寡方怨感日之多顏二)彥(美也陸雲陸公誄和音嗣世不替碩彥明鑒在下降命上玄)　狺(魚軒)
(切犬爭也趙壹刺世疾邪賦欲竭誠而盡忠路絶險而靡緣九重既不可啓又羣犬之狺狺四)銀(白金也楊方合歡詩)
(修塗曲且險秋草生兩邊黃華如沓金白華如散銀)垠(岸也屈原逺遊道可受兮不可傳其小無内兮其大無垠無淈)
(滑而魂兮彼將自然)巘(山峯謝靈運山居賦九泉别澗五谷異巘抗北嶺以葺館瞰南峯以啓軒)　頑(虞袁)
(切愚也春秋鄭伯髠頑如㑹公羊穀梁皆作元白居易悟真寺詩及為山水遊彌得縱疎頑野糜斷羈絆行走無拘攣)刓
(削也白居易悟真寺詩危石礨四五􁓈嵬欹且刓造物者何意惟在嵓東偏二)　􁌛(亭年切以玉充耳也陳琳神女)
(賦糽玄靈之鬢髢兮珥明月之雙􁌛結金鑠之婀娜兮飛羽袿之翩翩)單(都玄切獨也魏文帝寡婦賦北風厲兮赴門)
(食常苦兮衣單傷薄命兮寡獨内惆悵兮自憐六)殫(盡也張衡東京賦祈福乎上玄思所以為䖍肅肅之儀盡穆穆)
(之禮殫)丹(赤也陸機羅敷歌南崖充羅幕北渚盈軿軒清川含藻景高崖被華丹)鄲(邯鄲地名呉邁逺樂)
(府人馬風塵色知從河塞還時我有同栖結宦遊邯鄲還音旋)敦(勉也蘇内翰祭同安郡夫人嗣為兄弟莫如君賢婦)
(職既修母道克敦)端(緖也陸機文賦整澄心以凝思眇衆慮而為言籠天地於形内挫萬物於筆端)　嘽(它涓)
(切嘽嘽閒暇也栁宗元劒門銘内獲固圉外臨平原天兵徐驅卒乘嘽嘽五)歎(太息也曹大家東征賦涉封丘而踐)
(路兮慕京師而竊歎小人性之懷土兮自書傳而有焉)暾(日出貌蘇黃門呉山人詩一去呉興十五年一寸閒田曉)
(日暾)湍(急瀨也劉孝綽詩行衣侵曉露征舠犯夜湍無因停合浦見此去珠還還音旋)灘(水灘白居易悟真寺)
(詩手拄青竹枝足蹋白石灘漸怪耳目曠不聞人世喧)　吞(他穿切咽也王筠詩桓桓信無敵堂堂寧有前九鼎)
(良易舉八荒安足吞)　彈(徒㳂切丸射也陸機文賦抱景者咸叩懷響者必彈或因枝以振葉或㳂波以討源九)
檀(木也張衡南都賦楈枒栟櫚柍柘檍檀結根聳本垂條嬋娟)壇(憚也柏君山仙賦周覽八極還崦華壇氾)
(氾濫濫隨天轉旋)屯(聚也馬融廣成頌按隊案部前後有屯甲乙相伍戊己為堅)鼉(水蟲馬融廣成頌左)
(挈夔龍右提蛟鼉春獻鱣鮪夏薦鼈黿)摶(玩也賈誼賦忽然為人何足控摶化為異物又何足患患胡涓切)團
(圓也白居易悟真寺詩往往白雲過决開露青天西北日落時夕暉紅團團)豚(小豕也歐陽參政送呉生詩今來决)
(疑惑幸冀蒙洗湔子路初來時雞冠佩豭豚)㹠(豚或作㹠鮑昭東武吟腰鎌刈葵藿倚杖收雞㹠昔如鞲上鷹今似)
(檻中猨)　難(那㳂切艱也古詩嫂叔不親授長幼不比肩勞謙得其柄和光甚獨難二)南(炎方李邦直超)
(然臺賦向誰者其使之忽馳驅以北南惝躊躇以慕古感四時之徂遷)　展(張連切衣也詩瑳兮瑳兮其之展也)
(蒙彼縐絺是紲絆也絆汾㳂切二)珍(寶也陳琳馬腦勒賦遭時顯價冠世珍兮君子窮達亦時然兮)　塵
(澄延切揚土也班彪北征賦忽進路以息節兮飲余馬兮洹泉朝露漸余冠蓋兮衣晻藹而蒙塵二)陳(列也黃庭經火)
(兵符圖備靈闗前昻後卑高下陳闗圭玄切)　斑(卑連切文也原壤歌貍首之斑然執女手之卷然曹植七啓形)
(不抗首骨不隱拳批熊碎掌拉虎摧斑四)頒(賜也蘇黃門澄泥硯詩長安新硯石同堅不待書來遂許頒)班
(次也别也魯班古巧人周易乘馬班如泣血漣如何晏景福殿賦光明熠爚文彩璘班清風萃而成響朝日曜而増鮮古詩雕)
(文各異類離婁自相連誰能為此器工輸與魯班)般(或作搬張衡西京賦蚩尤秉鉞奮鬛被般禁禦不若以知神姦)
(魑魅魍魎莫能逢旃姦經天切)　賓(卑眠切賓客陸機挽歌人往有反歳我行無歸年壽堂延螭魅虚無自相賓此)
(詩全篇皆叶先韻四)濱(水濱蘇黄門龍川道士詩送我出重嶺長揖清江濱我老益不堪惟有二頃田)奔(走也)
(釋名奔變也有急變奔赴之也韓愈秋懷詩鳴聲若有意顛倒相追奔空堂黃昏暮我坐黙不言)半(中分也道藏歌)
(遊雲落太陽飊景凌三天千秋似清旦萬歳猶日半)　分(膚眠切别也班固東都賦九市開場貨别隧分人不得顧)
(車不得旋二)風(氣也釋名風氾也其氣博氾而動物也兖豫司冀橫口含脣言之王粲詩烈烈冬日肅肅凄風潛鱗)
(在淵歸鴈載軒)攀(普邊切引也楊泉蠶賦縱者相屬橫者相連分薪柴而解著繭絲互而相攀)　幡(孚焉)
(切幟也孫綽天台賦冺色空以合跡忽即有而得玄釋二名之同出消一無於三幡九)藩(屏也崔駰司徒箴尹氏不)
(堪國度斯愆徒臣司衆敢告執藩)翻(飛也張衡西京賦建戲事樹修旃侲僮程材上下翩翻又杜甫詩孤月浪中翻)
飜(翻或作飜王粲贈蔡子篤苟非鴻雕孰能飛飜雖則進慕予思周宣)番(數也毛詩申伯番番既入於謝徒御)
(嘽嘽嘽他涓切)反(覆也毛詩騂騂角弓翩其反矣兄弟婚姻無胥逺矣逺于元切)紛(亂也孫楚雪賦豐隆灑雪)
(交錯翻紛膏澤偃液普潤中田)雰(雰雰散也屈原九章吸湛露之浮源兮潄凝霜之雰雰依風穴以自息兮忽傾寤以)
(嬋媛)芬(芬芬楊方合歡詩爰有承露枝紫榮合素芬扶疎垂清藻布翹芳且鮮)　盤(蒲松切本器古詩上)
(枝似松柏下根據銅盤雕雕文各類離婁自相連四)槃(或從木劉邵趙都賦牛首湡溟波池潺湲經絡疇邑詰曲縈槃)
鞶(帶也太玄帶其鈎鞶錘以玉環環胡涓切)蟠(屈也左思呉都賦翫其磧礫者未知驪龍之所蟠習其弊邑者)
(未知英雄之所躔)　平(頻眠切正也尚書平章平秩大傳皆作辨平聲三)貧(財分少也歐陽參政送魏)
(主簿詩士欲見所守視其居賤貧何用慰離居贈子以短篇)瓶(器也王暉修真訣中嶽鎮和氣般輸共成篇若能思)
(得之賜與金一瓶)　燔(汾㳂切炙也左思魏都賦琴高沈水而不濡時乘赤鯉而周旋師門使火以驗術故將去)
(而焚燔十一)焚(燔或作焚郭璞炎火山贊木含陽精氣結則焚理其微乎其妙在傳)蹯(足有文也曹植名都)
(篇歸來燕平樂美酒斗十千膾鯉臇胎鰕炰鼈炙熊蹯)蘩(皤蒿也左思蜀都賦攢蔣叢蒲綠菱紅蓮雜以藴藻揉以)
(蘋蘩)袢(袢延也毛詩瑳兮瑳兮其之展也蒙彼縐絺是紲袢也展平聲)薠(草名司馬相如上林賦鮮枝黃礫蔣)
(芊靑薠布濩閎澤延曼太原)繁(多也左貴嬪楊后誄天祚貞吉克昌克繁則百斯慶育聖育賢)璠(璵璠潘尼)
(贈陸機詩今子徂東何以贈旃寸晷惟寳豈無璵璠)蕃(盛也張衡南都賦固靈根於夏葉終三代而始蕃非純徳之宏)
(圖孰能揆而處雄)樊(縶不行也山之邊也亦姓樊姬古賢后張華詩乘馬佚於野澤雉苦於樊役心以嬰物豈云我)
(自然白居易中隱詩大隱住朝市小隱入丘樊不如作中隱隨月有俸錢左思贈妹詩才麗漢班明朗楚樊黙識苦記下筆成)
(篇)煩(心中熱也勞也樓煩地名嵇康琴賦更唱迭奏聲若自然流楚窈窕懲躁雪煩宋玉神女賦淡清靜其愔嬺兮)
(性沈詳而不煩意似近而既逺兮若將來而復旋劉邵趙都賦出雲中涉居延徑林胡過樓煩)　蠻(民堅切夷也書)
(三百里蠻顔師古曰謂以徳蠻幕而覆之揚雄揚州牧箴獷矣淮夷蠢爾荆蠻翩彼昭王南征不旋十)漫(水貌釋名)
(回漫也魏文帝寡婦賦歷夏日兮苦長涉秋夜兮漫漫微霜隕兮集庭燕雀飛兮我前)慢(怠也古詩太古之不慢兮)
(禮義之不愆兮何恤人之言兮)縵(縵縵逺也班彪北征賦越安定以容與兮遵長城之縵縵劇蒙公之疲民兮為疆秦)
(乎築怨怨平聲)謾(誕也史記龜筴傳或輕而不可遷或忠信而不如誕謾)槾(欀頭板也釋名槾緜也緜連欀)
(頭使齊平也)鬘(纓絡也白居易悟真寺詩疊霜為袈裟貫雹為華鬘逼觀疑鬼功其跡非彫鐫)瞞(目不明也)
(莊子以為門户則液瞞謝惠連隴西行未若蔽牛永保液瞞嗟我君子朂爾何言)門(户也屈原逺遊篇虚以待之兮)
(無為之先庶類以成兮此徳之門)泯(盡也陸雲夏府君誄祈祈搢紳泣涕留連故作斯誄著之不泯)　瞑
(彌延切昧也張衡南都賦攢立叢駢青冥盱瞑杳藹蓊鬱於谷底森䔿䔿而刺天李善讀七)罠(罟也張載七命布飛)
(羉張修罠陵黃岑桂青巒巒音攣)碈(石也傅毅洛都賦通谷岋㞹石瀬寒泉砥碬所出爰有碝碈)名(譽也)
(三畧内貪外亷詐譽取名道藏歌玄挺自嘉㑹金書東華名賢安密所戒相期陽洛汧)媔(美也楚詞大招靑色直眉)
(美且媔只靨酺竒牙宜笑嘕只)民(萌也楊方合歡詩齊彼蛩蛩獸舉動不相捐生有同穴好死成併棺民)明
(照也道藏歌觀見學仙客蹊路放炎烟陽光不復朗隂精不復明)　文(無㳂切文章蔡洪棊賦畫路表界白質朱)
(文曲直有正方而不圓三)聞(聴也屈原九章孤子唫而抆淚兮放子出而不還孰能思而不隱兮昭彭咸之所聞還音)
(旋)曼(長也楚辭大招嫮目宜笑娥眉曼容則秀雅稚朱顔魂兮歸來靜以安顏倪堅切安於䖍切)　讚
(租全切稱美也蔡洪碁賦或設死而稱枉臯陶不能治其怨或巧逸以樂胥后夔不足以之讚怨平聲四)尊(尊卑三畧)
(軍䜟曰強宗聚姦無位而尊威無不震葛藟相連漢書叙傳割制廬井定爾士田什一供貢下富上尊)樽(酒尊古只)
(周尊俗作樽蘇内翰祭單君貺文何以慰君千里一尊人生如夢何促何延)遵(循也李尤陽徳殿賦白若炎唐稽古)
(作先於赫聖漢抗徳以遵)　津(將仙切水渡黃庭經中有童子冥上玄主諸六府九液源外應兩耳百液津)
　餐(逡緣切吞也古君子行周公下白屋吐哺不足餐一沐三握髮後世稱聖賢)　親(蒼先切近也楊)
(方合歡詩磁石招長針陽燧下炎煙宫商聲相和心同自相親)　殘(財先切餘也釋名踐也踐使殘壞也班彪北征)
(賦身首分而不寤兮猶數功而辭諐何夫子之妄説兮孰云地脈而生殘)　存(從緣切在也曹植文帝誄朝聞夕逝)
(孔志所存皇維一没天祿永延二)攢(聚也韋誕景福殿賦枅梧綺錯楶棁鱗攢芙蓉側植藻井倒懸)　巡
(松宣切逡巡歐陽參政送呉生詩我笑謂呉生爾其聴我言君子能自知改過不逡巡二)旬(十日也栁宗元祭兄文留)
(連遊歡涉月彌旬夜爇膏炬晝凌風煙)　生(生死古以叶先韻黃庭經内養二神可長生魂欲上天魄入淵還魂)
(反魄道自然)　西(蕭前切金方白虎通西者遷方也萬物遷落也前漢志少隂者遷方漢樂章象載瑜白集西食)
(甘露飲榮泉顏師古讀三)辛(薑味也焦仲卿詩奉事循公姥進退故自專晝夜勤作息伶娉縈苦辛)新(初也)
(淮南子姑洗者陳去而新來也道藏歌終刼復始刼愈覺靈顔新道林蔚天京下光諸地仙)　珊(相然切珊珊聲)
(淸揚貌宋玉神女賦宜高殿以廣意兮翼放縱而綽寬動霧縠以徐步兮拂墀聲之珊珊寬驅圓切三)跚(蹣跚足不)
(進蘇黃門記病詩我意藥有功服乆功則全侵尋作風痺兩足幾蹣跚)　酸(苟緣切醋也韓愈秋懷詩作者非今)
(士相去時已千其言有感觸使我復悽酸三)孫(子之子也趙壹窮鳥賦天乎祚賢歸賢永年且公且侯子子孫孫)
狻(狻倪也張衡西京賦鼻赤象圈巨狿攎彿猬豼窳狻)　唌(孫連切沫也郭璞江賦揚鰭掉尾噴浪飛唌排)
(流呼哈隨浪游延)　真(之然切仙人變形而登天也一曰實也黃庭經積功成鍊非自然是由精神亦由專内守)
(堅固真之真陸雲陸常侍誄於惟君徳齊聖廣淵羣彥景附漸化濯真三)振(舉救也一曰奮也陳琳栁賦救斯民之絶)
(命擠山岳之隕顛匪神武之勤恪幾踣斃之不振陸機挽歌人往有反歳我行無歸年金玉素所佩鴻毛今不振)震
(動也道藏歌推校干精執馘雷震五帝秉鉞神公吐烟)　臻(聲與今讀爭相近叶先韻至也晉樂章羣兇受誅殛)
(百祿咸來臻黃華應福始王凌為禍先四)榛(榛榛密也春秋左氏正義云榛聲近䖍司馬相如弔二世賦汩淢靸以永)
(逝兮注平臯之廣衍觀衆樹之蓊薆兮覽竹林之榛榛衍平聲)蓁(蓁蓁盛也左思蜀都賦總莖柅柅裛葉蓁蓁蕡實時)
(味王公羞焉)簪(釋名簪連也所以連冠於髮也)　諄(朱遄切誠懇貌司馬相如頌厥之有章不必諄諄依類)
(託喻喻以封巒巒閭員切)　闡(稱延切明也陸雲陸府君誄瑰光既耀靈寶未闡弗慮皇圖銜恨殂遷二)嗔
(怒也韓愈剝啄行我不出應客去而嗔從者語我子胡為然)　椿(昌緣切木類道藏歌徘徊三元際内觀自纒綿)
(靈胎運九霞永保億萬椿)　純(殊㳂切粹也陸雲陸丞相誄我公初載天嘏之純重光納照旋璣授銓)　讒
(銀炎切譖也梁鴻詩欲乘策兮縱邁疾吾俗兮作讒競舉枉兮措直咸先佞兮唌唌唌音延)　孱(銀連切薄也白)
(居易送毛仙翁詩晴眺五老峯玄洞多神仙何當恫涇厄授道安虚孱二)潺(潺湲白居易悟真寺詩藍水色似藍日夜)
(長潺潺泓澄最深處浮出蛟龍涎)　山(輸旃切土高有石曰山説文宣也毛詩陟彼景山古詩藳砧在何許山下)
(復見山何時大刀頭破鏡飛上天二)訕(謗也三畧軍䜟曰同位相訕是謂亂源丁儀厲志賦羨首陽之遺譽憎千駟之)
(餘訕宗舍藏之偉節薄鼎俎之自干干經天切)　刪(所邅切削也崔瑗草書勢時之多僻政之多權官事荒蕪勦其)
(墨翰惟作佐隸舊字是刪翰胡干切二)潸(涕流貌蘇黃門澄泥硯詩長安新硯石同堅淸露霑流發涕潸)
身(尸連切躬也楊方合歡詩我情與子合亦如影追身寢其織成被絮用同功綿二)紳(帶也韓愈謝自然詩)
(奈何不自信反欲從物遷感傷遂成詠昧者宜書紳此詩皆叶先韻)　心(息亷切火藏釋名心纎也所識纎㣲無物)
(不貫於心也)　晨(時連切早也陸機挽歌側聴隂溝涌卧觀天井懸廣霄何寥廓大暮安可晨五)辰(星辰)
(韓愈孟東野失子詩吾懸日與月吾繫星與辰日月相噬齧星辰踏而顛)臣(事君也道藏歌躋景西那東肆觀善因緣)
(常融無地官皆是聖皇臣)嬗(相連也賈誼賦斡流而遷或推而還形氣轉續變化而嬗還音旋)神(鬼神焦仲)
(卿詩念與世間辭千萬不復全故作不良計勿復怨鬼神自全至神皆叶先韻)　安(於䖍切靜也長安都名史記伐)
(魯安陵李竒曰六國時鄢陵也釋名偃安也又曰安晏也屈原騷經鷙鳥之不羣兮自前世而固然何方圓之能周兮夫孰異)
(道而相安班固西都賦在於雍州寔曰長安左據函谷二崤之阻表以太華終南之山山輸旃切五)鞍(馬鞍焦仲卿詩)
(躑躅青騘馬流蘇金縷鞍齎錢三百萬皆用青絲穿)隂(隂陽黃庭經上有魂靈下闗元左為少陽右太隂)英
(英華班固西都賦翡翠火齊流耀含英懸黎垂棘夜光在焉)殷(赤黑色白居易悟真寺詩白珠垂露凝赤珠滴血殷)
(㸃綴佛髻上合為七寶冠冠居員切)　因(伊連切緣也陸雲贈顧尚書殊音合奏曲異響連絶我懽條統我思因四)
姻(婚姻焦仲卿詩雖與府吏要渠㑹永無緣登即相許和便可作婚姻)禋(祭也周官以禋祀祀昊天上帝鄭氏)
(曰禋之言煙也)堙(塞也陸機弔蔡邕文彼洪川之方割豈一簣之所堙故尼父之惠訓智必愚而後賢)　彎
(紆權切開弓也曹植魏徳論威光佐掃神彗比彎首尾爭擊氣齊率然三)灣(水曲也白居易悟真寺詩去山四五里先)
(聞水潺湲自兹捨車馬始涉藍溪灣)温(和也蘇内翰柳湖詩四時盛衰各有態搖落悽愴驚寒温南山孤松積雪底抱)
(凍不死誰能賢)　衍(夷然切逺也劉歆甘泉賦高巒峻阻臨眺曠衍深林蒲葦涌水清泉)　憲(虛言切禮)
(記武坐致右憲鄭氏曰憲讀如軒聲之誤也詩天之方難無然憲憲難那㳂切四)欣(喜也陸雲贈顧尚書英華已曜餘光)
(難延㑹淺别速哀以紹欣)忻(欣或作忻韓愈東野失子詩闖然入其户三稱天之言再拜謝玄夫收悲以歡忻)獻
(進也劉歆列女頌驪姬繼母惑亂晉獻謀譖太子毒酒為權)　歡(許元切喜也韋誕親蠶頌同碩慶於生民發三)
(靈之永歡苞繁祐於萬國卷福釐以言旋九)懽(歡或從心馮敬通杯銘樂則思奮燕則思懽民之失徳乾餱以愆)
讙(讙譁顔延年文邑野淪靄戎夏悲讙來方可述往駕弗援)驩(讙或從馬蘇内翰祭單君貺文信於朋友人得)
(其驩博學工詩數術精研)薫(香草黃庭經沐浴盛潔棄肥薫入室東向誦玉篇)勲(王功也道藏歌今日慶元)
(吉億曽狀曲泉法師及弟子至徳自然勲)昏(日冥也馬融廣成頌子野聴聳離朱目眩隸首策亂陳子籌昏太子賢曰)
(眩合韻音玄)婚(婚姻崔子七依孔子傾於阿谷栁下忽而更婚老耼遺其虚靜揚雄失其太玄)閽(閉門也蘇)
(黄門上清詞帝蕩蕩其無尊兮居深高乎九閽顧后土之茫昧兮若世人之觀天)　顯(馨煙切著也郭璞朝鮮贊)
(箕子避商自竄朝鮮善者所在豈有隱顯)翰(胡干切羽也筆也陸機弔魏武文迨營魂之未離假餘息乎音翰執姬女)
(以嚬瘁指季豹而漼焉崔瑗草書勢時之多僻政之多權官事荒蕪勦其墨翰四)䮧(䮂䮧馬名蘇内翰書韓幹牧馬)
(圖白魚赤兔騂皇䮧龍顱鳯頸獰且妍)寒(寒暑屈原天問何所冬暖何所夏寒焉有石林何獸能言)韓(國名)
(孫楚白起贊神機電斷氣齊率然南折勁楚走魏禽韓)　完(胡勬切全也王粲七哀詩未知身死所何能兩相完)
(驅馬棄之去不忍聴此言五)桓(武也盤桓乆也禮記檀弓桓公卒于㑹鄭氏曰曹伯廬謚宣言桓聲之誤也陶潛歸)
(去來賦雲無心以出岫鳥倦飛而知還景翳翳以將入撫孤松而盤桓還音旋)紈(綺也陸機羅敷歌窈窕多容儀婉媚)
(巧笑言暮春春服成粲粲綺與紈)丸(圜傾反而轉者曹植善哉行徑厯名山芝草翩翩仙人王喬奉藥一丸)魂
(魂魄黃庭經赤帝黃老與我魂三真扶胥共房津津音煎)　環(胡涓切肉好若一也馬融廣成頌棲鳯鳥於高梧宿)
(麒麟於西園納僬僥之珍羽受王母之白環十)鐶(環或從金太玄帶其鈎鞶錘以玉鐶鞶蒲㳂切)鍰(金六兩也)
(蘇内翰月華寺詩天公胡為不自憐莫使百鎰朝千鍰)患(害也晉樂章雖欲盡忠誠結舌不敢言結舌亦何憚盡忠)
(為身患)䍺(獸類郭璞䍺贊有獸無口其名曰䍺至理之盡出入自然)寰(境也白居易悟真寺詩聞名不可到)
(處所非人寰又有一片石大如方足甎)鬟(結也白居易悟真寺詩俯窺不見人石髪垂若鬟驚出白蝙蝠雙飛如雪)
(翻翻孚薦切)眩(目病也馬融廣成頌羣鳴膠膠鄙騃譟讙子野聴聳離朱目眩讙音諠)鉉(舉鼎也史孝山)
(出師頌鼔無停響旗不暫褰澤霑荒遐功銘鉉鉉)泫(流也郭璞江賦曽潭之府靈湖之淵澄澹汪洸瀇滉囦泫)
閑(何甄切暇也習也止也潘岳閑居賦明堂辟雝清穆敝閑環林縈映圓海回淵曹植王粲誄發言可詠下筆成篇何)
(道不洽何藝不閑曹植吁嗟篇吁嗟此轉蓬居世何獨然長去本根逝夙夜無休閑三)閒(閑一作閒屈原九歌石瀨)
(兮淺淺飛龍兮翩翩交不忠兮怨長期不信兮告予以不閒)嫺(雅也魏文帝登臺賦登高臺以騁望好銅雀之麗嫺)
(飛閣崛其特起層樓儼以承天)紘(如今讀叶先韻八紘也司馬相如上林賦道盡途殫回車而還消搖兮襄芊降集兮)
(北紘還音旋)　逺(于元切疏也角弓詩爾之逺矣民胥然矣韓愈閔己賦余昏昏其無類兮望夫人其已逺行舟)
(楫而不識四方兮涉大水之漫漫漫音綿六)云(言也韓愈剥啄行我謝再拜汝無復云往追不及來可待焉)紜
(紛紜黃庭經十絶盤空扇紛紜火鈴冠霄隊落烟)沄(轉流也柳宗元懲咎賦凌洞庭之茫茫泝湘流之沄沄飄風擊)
(以揚波兮舟摧折而迴邅)耘(耕耘韓愈謝自然詩奈何不自信反欲從物遷寒衣及饑食在蠶績耕耘此詩終篇皆先)
(韻)雲(山川氣也陳琳瑪瑙勒賦初傷勿用俟慶雲兮君子窮逹亦時然兮)　瀾(陵延切大波也汎瀾涕流)
(也又飛動貌釋名瀾連也波體轉流相連及也陸機歎逝賦茍性命之弗殊豈同波而異瀾啓四體而深悼懼兹形之將然陸)
(機弔魏武文執姬女以嚬瘁指季豹而漼焉氣衝襟以嗚咽涕垂睫而汎瀾陸機文賦或因枝以振葉或㳂波而討源或虎變)
(而獸擾或龍見而鳥瀾十一)蘭(香草宋玉招魂川谷徑復流潺湲光風轉蕙汎崇蘭經堂入奥朱塵筵)闌
(晚也蘇内翰遊東西巖詩况復情所鍾感槩萃中年常恐兒輩覺坐令高趣闌)爛(明也韓愈江漢詩流沙信難行馬足)
(常往還凄風結衝波狐裘能禦寒終宵處幽室華燭光爛爛寒胡千切)欄(檻也白居易傷宅詩高堂虚且迥坐卧見)
(南山繞廊紫藤架夾砌紅藥欄山翰旃切)麟(麒麟韓愈雜詩指摘相告語雖還今誰親翩然下大荒被髮騎麒麟親音)
(千此詩終篇皆先韻)瞵(班瞵雜色貌皇甫謐釋勸忽全白之輝耀忘青紫之班瞵辭容服之光粲抱弊褐之終年)鄰
(親也釋名五家謂之鄰鄰連也相接連也陸機挽歌人往有反歳我行無歸年昔居四民宅今託萬鬼鄰)潾(水勢也郭)
(璞江賦泓汯浻澋涒鄰㘤潾混澣灦渙流映揚焆)鱗(魚甲也道藏歌白鵠揮輕翮神虬奮綠鱗羣仙儼軒駕玉女㪚)
(華烟)林(平土有叢木曰林道藏歌策駕玄中漢轡垂扶桑林妙微渾混遘長扇回五烟)　齡(靈年切年也道)
(藏歌逍遙聚無散身生水火先大運㑹開度彌刼為一齡二)靈(巫以主事也道藏歌冥化自有數我真法自然妙曲)
(發空洞宫商結仙靈)　論(閭員切言有理也曹植文帝誄考諸先記尋之哲言生若浮寄惟徳可論十)倫
(倫比也黃庭經耳神空閑字幽田舌神通命字正倫齒神鍔鋒字羅千)輪(車輪陸機羽扇賦夫創始者恒樸而飭終)
(者必妍是故烹飪起於熱石玉輅基於推輪)綸(青絲綬道藏元始歌黃庭戊已無流源散通五藏十二綸)淪
(小波為淪道藏歌今日慶元吉憶曽狀曲泉萬神同斯和億刼豈知淪)欒(曲枅木也釋名欒拳也其體上屈欒拳也)
鑾(輅鈴也劉邵七華載金鉦鳴玉鑾鼓興雷起野火雲延)羉(罔也馬融廣成頌充斥山谷罦罝羅羉彌綸阮)
(澤皋牢陵山山輪旃切)巒(鋭山也蘇内翰贈歐陽晦夫攜兒過嶺今七年眉宇秀發如春巒)鸞(五彩鳥陸)
(機羅敷歌赴曲迅驚鴻蹈節如集鸞綺態隨緣變沈姿無乏源)　人(如延切民也列女頌望邑請罪桓公嘉焉厥後)
(治内立為夫人二)仁(仁義歐陽參政送呉生詩我笑謂呉生爾其為我言顏回不貳過後世稱其仁)　根
(聲近耕叶先韻柢也三畧軍䜟曰侵侮下民國内譁諠臣蔽不言是謂亂根李尤東觀賦潤色枝葉繁茂荄根萬品鱗萃充此)
(林川)　慳(聲近鏗叶先韻恡也蘇内翰約李公擇飲詩薫衣理鬢夜不眠曉來顛風塵暗天我思其由豈坐慳)
恩(聲近鸎叶先韻澤也趙壹窮鳥賦鳥也雖頑猶識密恩内以書心外用告天)　痕(聲近行叶先韻疝也)
(趙壹疾世刺邪賦干謁掩其視聼近習秉其威權所好則鑽皮出其毛羽所惡則洗垢索其瘢痕)　行(聲如今讀)
(叶先韻易林缺破不完殘祭側偏公孫幽遏跛踦後行)

二仙(古通先)


三蕭

矯(居妖切矯矯高貌漢書序傅賈生矯矯弱冠登朝顔師古讀)　多(都勞切重也蘇黃門巫山廟詩歸來)
(無恙無以報山下麥熟可作醪神君尊貴豈待我再拜長跪神所多)　農(奴刀切田甿也束晳勸農賦惟百里之置)
(吏各區别而異曹考治民之賤職美莫富乎勸農)　廟(眉麃切貌也後漢孝章諸王贊平原抱痼三王薨廟振振)
(子孫或莠或苗)　笑(思邀切哂也史記趙譌言曰秦為號趙為笑以為不信視地之生毛)　愁(鋤交切憂)
(也道藏謌椿齡㑹見衰刼往豈足遼虚刀揮至空鄙滯五神愁)　優(於喬切半也禮記深衣要縫半下鄭注云要或)
(為優)　舟(陟遙切帶也毛詩何以舟之惟玉及瑤鞞琫容刀)　幽(於交切黑色也釋名窔幽也春秋元)
(命苞幽州幽之為言窈也道藏歌迴舞太空嶺六氣運重幽我際豈能尋使爾終不彫)　休(虚嬌切美也陸雲贈)
(鄭曼季拊翼墜夕和鳴興朝我之思之言懷其休)　膠(何高切宋玉招魂霧雨滛滛白皓膠只魂兮無東湯谷寂)
(寥只)　俲(何交切詩我有嘉賓徳音孔昭視民不恌君子是則是俲)　媮(餘昭切偷也韋孟詩務此鳥獸)
(忽此稼苗烝民以匱我王以媮三)踰(過也易林擊鼓陷陔不得相踰章文文徳福厭禍消)婬(要婬王逸九思)
(使素女兮鼓簧乘戈龢兮謳謠聲噭咷兮清和音晏衍兮要婬)　瘳(憐蕭切疾捐也毛詩風雨瀟瀟雞鳴膠膠既見)
(君子云胡不瘳)

四宵(古通蕭)


五肴(古通蕭)


六豪(古通蕭)


七歌

加(居何切増也楚辭七諫蓬艾親人御於牀笫兮馬蘭踸踔而日加棄捐葯芷與杜衡兮余奈世之不知芳何九)
家(居也孔臧蓼賦非徳非義不以為家安逸無心如禽獸何)嘉(美也後漢趙岐傳漢有逸人姓趙名嘉有志無)
(時命也奈何)珈(婦人首飾君子偕老副笄六珈委委佗佗如山如河)哿(珈假僣太玄瞢首時䰈䰈不獲其嘉)
(男子折笄婦人易哿嘉居何切)高(崇也蘇黃門嚴顔碑相傳昔者嚴太守刻石千載字已訛嚴顔平生吾不記獨憶城)
(破節最高)葭(蒹葭張衡西京賦齊栧女縱棹歌發引和挍鳴葭)佳(好也白居易効陶詩坐愁今夜醒其奈秋)
(懷何有客忽叩門言語一何佳)笳(笳簫夏侯湛笳賦南閭兮拊掌北閻兮鳴笳鳴笳兮協節分唱兮相和)　瓜
(古禾切㼌也道藏謌僊童掇朱實神女獻王瓜浴身丹浥池濯髮甘泉波)　誇(苦禾切大言也韓愈東方朔詩頷頭)
(可具奏送以紫玉珂方朔不懲創挾㤙更矜誇五)姱(好也鮑昭鶴賦踐神區其既逺積靈祀而方多引圓吭之纎婉)
(頓修趾之洪姱)夸(奢也陸機感丘賦或趨時以風發兮或遺榮而婆娑或冲虚以後已兮或招世而自夸)洿
(楊方合歡詩爾根深且固余根淺且洿移植良無期歎息將如何)枯(槁也黄庭經金鈴朱帶坐婆娑調血理命身不)
(枯)　儀(牛何切容儀也史記艤舩待徐廣曰古音儀一音俄太玄爭首陽氣氾施不偏不頗物與爭訟各遵其儀)
(十)義(宜也周官注儀作義古皆音俄周易鼎耳革失其義也古文尚書無偏無陂遵王之義陂音坡)議(謀也)
(史記叙傳桓公之東太史是庸及周侵禾王人是議)牙(牙齒草木之芽亦或作牙晉童謠遙望魯國何嵯峨千歳髑髏)
(生齒牙張續瓜賦納佳種於畦畹應時運而剖牙揮萌散蘖栽葉負柯)芽(萌也白居易種桃歌食桃種其核一年核)
(生芽去春已稀少今春漸無多此詩終篇用歌韻)移(徙也張衡思玄賦處子懐春精魂囘移如何淑明忘我實多)
齬(嵒齬山勢也張衡西京賦列瀛洲與方文夾蓬萊而駢羅上林岑以壘㠑下嶄巖以嵒齬)涯(岸也栁宗元道)
(州孔子廟銘欽惟聖王厥道無涯世有頌辭益疾其多)衙(衙所治也韓愈東方朔詩頷頭可具奏送以紫玉珂詆欺)
(劉天子且晝溺殿衙此詩終篇用歌韻)宜(所安也詩如山如河象服是宜子之不淑云如之何)　為(吾禾)
(切造作也史記引書南訛字作為嚴忌哀時命知貧餌而近死兮不如下遊乎清波寧幽隱以逺禍兮孰侵辱之可為三)偽
(吪假借漢書王莽傳以勸南偽韋昭讀)　都(當何切有先君之舊宗廟曰都道藏歌晏景玉京上遊輪蹲玄都逍)
(遥犬明中長鐙煥翠羅)　胎(湯河切孕也道藏歌乞免五難中制召諸天魔靈嶽不崩陷福地更鍊胎)　蛇
(唐何切委蛇行貌詩委蛇郭璞流沙贊經帶西極頽塘委蛇注于黒水永溺餘波六)虵(蛇或作虵揚雄反騷既亡鸞車)
(之幽藹兮焉駕八龍之委虵臨江瀕而掩涕兮何有九招與九歌)徒(步行也道藏謌運役自然氣於是息三徒一暢)
(萬刼感慶賀西王那)途(旅途也道藏歌五道息對魂九幽罷三途不聞孤魂聲但聞樂與歌)圖(畫也道藏歌榮)
(秀却椿期乘運應靈圖兠術開大有一慶享祚多)池(池沼揚雄羽獵賦相與集於靖㝠之館以臨珍池灌以岐梁隘)
(以江河)　旎(囊何切旖旎東方朔七諫拔搴玄芝兮列樹芋荷橘柚萎枯兮苦李旖旎)播(逋禾切散也劉)
(琨答盧諶詩威之不建禍延凶播斯􁏌之積如彼山河)　皮(蒲波切膚也説文波坡頗跛皆以皮得聲儀禮君射)
(則皮樹中今文皮作繁皆婆音左氏傳華元謂役者曰牛則有皮犀兕尚多棄甲則那役者曰縱其有皮丹漆若何)　罷
(倦也止也春秋楚薳罷或訛作頗易或鼓或罷或泣或歌易林褰衣涉河水深漬罷幸頼舟子濟脱無佗)蒲(水草蘇黃)
(門巫山賦覽松柏之靑靑兮紛其若江上之菰蒲惟其大之不可知兮具撓雲之修柯)蟠(屈也陸雲贈鄭曼季所謂)
(伊人在谷之阿虎質山嘯龍輝淵蟠)琶(琵琶白居易詩菱角執笙簧谷兒挾琵琶紅綃信手舞紫綃隨意歌)葩
(滂禾切花也左思魏都賦勇若任城才若東阿抗旍則威噞秋霜摛翰則華縱春葩三)蘤(葩或作蘤張衡思玄賦天)
(地絪緼百卉含蘤鳴鶴交頸雎鳩相和)披(分也劉邵趙都賦布護中林綠延陵阿從風發曜猗靡雲披)　麻
(眉波切苧也潘岳河陽詩曲蓬何以直託身依叢麻黔黎竟何常政在成民和四)蟇(蝦蟇白居易詩蠢蠢水中物無)
(用者蝦蟇地既蕃其生使之族類多)蟆(蟇或作蟆道藏歌下㸔榮競子篤似蛙與蟆顧盼塵濁中憂患自相羅)劘
(削也王褎九懷蹇驢服駕兮無用日多修潔處幽兮貴寵沙劘)　嗟(遭哥切歎也釋名嗟佐也言之不足以盡故發)
(此聲以自佐也周易大耋之嗟阮籍詠懷詩李公悲東門蘇子狹三河求仁自得仁豈復歎咨嗟二)佐(助也太玄睟惡)
(無善終不可佐也睟終之貞誠可嘉也嘉音歌)　差(倉何切謬互也屈原騷經湯禹儼而祗敬兮周論道而莫差舉)
(賢才而受能兮循繩墨而不頗頗滂皮切)　邪(徐蹉切不正也傳玄秋胡詩奈何秋胡中道懷邪美此節婦高行峩)
(峩三)衺(邪一作衺白居易續古詩自從富貴來恩薄讒言多冢婦獨守禮羣妾互竒衺)斜(邪又作斜韓愈雉帶)
(箭詩地形漸窄觀者多雉驚弓滿勁箭加衝人决起百餘尺紅翎白鏃隨傾斜加音歌)　曹(木何切司也蘇黃門)
(嚴顔詩斫頭除死子無怒我豈畏死如兒曹匹夫受戮或不避所重壯氣吞黃河二)徂(往也道藏謌靜心念至真隨運)
(順離羅感應理常通神適還自徂)　遮(之戈切蔽也司馬相如上林賦山陵為之震動川谷為之蕩波巴渝宋蔡)
(淮南干遮二)者(助語韓愈盧氏墓銘命不侔身茲其奈何刻名墓石以告觀者)　撾(結戈切馬杖蘇内翰)
(守歳詩晨雞且勿唱更鼓畏添撾明年豈無年心事恐蹉跎)　車(昌戈切車輿程曉伏日詩平生三伏時道路無)
(行車閉門避暑卧出入不相過)　施(詩戈切設也漢高祖戚夫人歌横絶四海又可奈何雖有矰繳尚安所施五)
奢(侈也陸機感丘賦或被褐以敦儉兮或侯服以崇奢或延祚於黃耇兮或喪志於札瘥)賒(逺也謝靈運感)
(時賦相物類以迨已闗交臂之匪賒揆大耋之或遄指崦嵫於西阿)赦(宥也韓愈東方朔詩羣仙急乃言百犯庸不科)
(向觀睥睨處事在不可赦)貰(貸也白居易効陶詩家醖欲已盡村中無酒貰坐愁今夜醒其奈秋懷何)　沙
(桑何切水散石也長沙流沙皆地名晉童謠南風起吹白沙遙望魯國何嵯峨賈誼渡湘賦恭承嘉惠兮待罪長沙側聞屈原)
(兮自沈汨羅杜篤論都賦東綜滄海西綱流沙朔南暨聲諸夏是和九)砂(沙或從石白居易詩容光未消歇恩愛忽)
(蹉跎何意掌上玉化作眼中砂)裟(袈裟晉棗據難沙門全髪膚去袈裟釋胡服被綾羅)紗(絹屬劉楨魯都賦妖)
(服初工刻畫綺紗和顔揚眸盱風長歌)鯊(小魚毛詩魚麗于罶鱨鯊君子有酒㫖且多)魦(鯊或作魦庾闡)
(楊都賦鮫鱣䲋鮪比目鱨魦修鯤横海徵鯨偃波)㲚(毛衣韓愈月蝕詩於菟蹲於西旗旄衛毿㲚至此外内官瑣細)
(不足科此詩皆用歌韻)穌(舒悦也黃庭經臨絶呼之亦復穌乆乆行之飛太霞霞音何)霄(漢也道藏謌彈)
(璈北寒臺七靈曜紫霄濟濟羣仙舉紛紛塵中羅)　猗(於何切美盛也毛詩瞻彼淇澳菉竹猗猗有斐君子如切)
(如磋三)旖(猗亦作旖東方朔七諫拔搴玄芝兮列樹芊荷橘柚萎枯兮苦李旖旎旎音那徐邈讀)錡(釜屬)
(毛詩既破我斧又缺我錡周公東征四國是吪)　華(呼戈切荂也邊讓章華賦體迅輕鴻榮曜春華進如浮雲退若)
(激波三)花(華俗作花棗據詩延首觀神州迴精盼曲阿芳林挺修榦一歳再三花)化(變化屈原騷經初既)
(與余成言兮後悔遁而有他余既不難夫離别兮傷靈修之數化)　鞾(呼何切履屬梁簡文帝馬詩任俠稱六輔輕薄)
(出三河風吹鳯凰袖日映織成鞾)　呀(虎河切吧呀韓愈東方朔詩方朔乃豎子驕不加禁訶王母聞以笑衛官)
(助呀呀此詩皆用歌韻二)鰕(大鯢也左思呉都賦罩兩魪罺鰝鰕乘􁘑黿鼉同罛共羅)　霞(寒歌切赤氣也)
(曹植洛神賦逺而望之皎若太陽升朝霞迫而察之灼若芙蕖出綠波五)遐(逺也左思魏都賦閒居隘巷室邇心遐富)
(仁寵義職競弗羅)瑕(疵也陸機文賦混妍蚩而成體累良質而為瑕象下管之偏疾故雖應而不和)蝦(蝦蟆)
(傅玄雨詩湍深激牆隅門庭若決河爨炊不復舉竈中生蛙蝦)豪(豕鬛蘇黃門嚴顔詩被擒不辱古亦有吾愛善折張)
(飛豪軍中生死何足怪乘勝使氣可若何)　華(胡戈切榮盛也徐鍇説文繫傳曰華木竒和故今人謂華表為和表)
(棗據詩矯足登雲閣相伴步九華徙倚憑高山仰攀桂樹柯二)譁(諠譁左思魏都賦豐肴衍衍行庖皤皤愔愔謳詠酣)
(湑無譁)　耶(余侳切助語韓愈施先生墓銘縣曰萬年原曰神禾高四尺者先生墓耶)　罹(良何切遭)
(也楊雄方言罹謂之羅羅謂之罹盧諶詩五臣奚與契闊百罹身經險阻足蹈幽遐遐音何二)離(散也韓愈裴少尹墓)
(銘裴為顯姓入唐尤盛支分族離各為大家家宜音歌)

八戈(古通歌)


九麻(古轉聲通歌)


十陽

觥(姑黃切酒器説文觵黃聲又曰俗觵從光劉楨魯都賦奉彛執羃納觶授觴引滿輙釂滴瀝受觥五)肱(股肱)
(班固高祖泗水亭贊序將八十贊述股肱休勲顯祚永永無疆)功(勞也白虎通景風至則爵有徳封有功凉風至則報)
(地徳化四方東方朔七諌信直遏而毁敗兮虚偽進而得當追悔過之無及兮豈盡忠而有功)攻(擊也龜筴傳入於周)
(地得太公望興卒聚兵與之相攻望平聲)公(公私釋名公廣也可廣施也東方朔七諫邪説飾而多曲兮正法弧而不)
(公直士隱而避匿兮讒諛登于明堂)　宫(俱王切室也班固張敖銘功成德立襲封南宫垂號萬朞永保無疆三)
躬(身也陳琳大荒賦曰延年其可留兮何勤逺以苦躬紛吾情之駘蕩兮詹有願而弗遑)恭(肅也道藏謌太)
(虚感靈㑹命我生成章天神普欣悦一切稽首恭)　京(居良切大也班固東都賦遂綏哀牢開永昌春王三朝㑹)
(同漢京七)金(黃金易林剛柔相傷火爛銷金鄙諺曰家有千金坐不垂堂)荆(荆楚劉歆列女頌屬以州犁以)
(免咎殃伯宗遇禍州犂奔荆)今(今古易林庭燎夜明追古傷今陽弱不制隂雄坐房)驚(懼也張籍祭韓愈詩)
(月中登高灘星漢交垂芒釣車擲長綫有獲齊驩驚)競(爭也黃庭經魂魄内守不爭競神生腹中衘玉璫)　經
(歴也韓愈此日足可惜詩日念予來遊子豈知我情别離未為乆辛苦多所經情音翔)　庚(居良切説文庚位西)
(方象秋時萬物庚庚有實也釋名庚剛也堅彊貌也武庚紂之子漢文帝之占曰大横庚庚余為天王夏啓以光陸機管叔鮮)
(贊公旦居攝三監叛亡或放或殛并禍武庚四)阬(虚也楚詞九歌高飛兮安翔乘精氣兮御隂陽吾與君兮齊速導帝)
(之兮九阬)坑(阬或作坑東方朔七諫髙山巍巍兮水流湯湯死日將至兮與麋鹿同坑坑文苑作岡)更(歴也司馬)
(相如長門賦望中庭之藹藹兮若季秋之降霜夜曼曼其若歳兮懷鬱鬱其不可再更)空(枯江切盡也徐幹室思詩)
(良㑹無有期中心摧且傷不聊憂飱食嗛嗛常飢空)　慶(墟羊切賀也福也蕭該漢書音義曰慶音羌今漢書亦有)
(作羌者詩與易凡慶皆當讀如羌急就章所不侵龍未央伊嬰齊翟囘慶二)卿(公卿説文卿章也白虎通卿之為言)
(章善明理也楚辭大招三公穆穆登降堂諸侯畢極立九卿昭質既設大侯張)　抗(丘岡切拒也張衡思玄賦冀一)
(年之三秀兮遒白露之為霜時亹亹而代序兮疇可與乎比抗四)伉(抗一作伉蔡邕釋誨九河盈溢非一曲所防帶)
(甲百萬非一勇所伉)亢(抗又作亢揚雄趙充國贊營平守節屢奏封章料敵制勝威謀靡亢)慷(慷慨成公綏嘯)
(賦時幽散而將絶中矯厲而慨慷徐婉約而優游紛繁鶩而激揚)　傾(曲王切側也黄庭經心精意專内不傾上)
(合三焦下玉漿)　窮(渠王切極也黃庭經同服紫衣飛羅裳但思一部壽無窮)　迎(語薑切龜筴傳理逹)
(於理文相錯迎使工占之所言盡當)東(都郎切春方也楊泉蠶賦粤召役夫築室于旁于旁伊何在庭之東三)燈
(燈火魏敷鯨魚燈賦寫載其形託于金燈隆脊矜尾鬛甲舒張)登(升也易林南山高岡囘隤難登道里遼逺行者無粮)
　端(多汪切緒也楊戲贊秦子敇正方受遺豫聞後綱不陳不僉造此異端)　冰(筆良切凍也陳琳大)
(荒賦心慇懃以伊感兮愵永思以増傷悵太息而攬涕兮乃揮雹而淚冰)　丁(當陽切日辰也當也白虎通丁者強)
(也釋名丁壯也物體皆丁壯也韓愈此日足可惜詩相見不復期零落甘所丁嬌女未絶乳念之不能忘)　通(他王)
(切達也東方朔七諫身寢疾而日愁兮情沈抑而不揚衆人莫可與論道兮悲精神之不通)　聽(他陽切聆也蘇)
(黃門讀道藏詩昔者惠子死莊子哭自傷微言不復知言之使誰聴)　桐(徒黄切木名龜筴傳邦福重寶聞于傍鄉)
(殺牛取革被鄭之桐七)同(合也陳琳答客難六合咸熈九州來同倒載干戈放馬華陽)童(獨也韓愈此日)
(足可惜詩驚波暗合沓星宿爭翻芒馬乏復悲鳴左右泣僕童)談(言論也司馬同或作談急就章曹富貴李尹桑蕭彭)
(祖屈宋談同亦此音)洞(通也道藏謌開度飛玄真凝化輪空洞帝真始明精號曰子元陽)峒(山冗也道藏謌)
(綠蓋協晨霞青軿擲空峒右揖東林帝上朝太虚皇)壇(墠也屈原九歌蓀壁兮紫壇匊芳椒兮成堂桂棟兮蘭橑辛夷)
(楣兮葯房)　逿(徒郎切過也張衡思玄賦偃蹇夭嬌宛以連卷兮雜沓叢顇颯以方驤戫汩飂淚沛以罔象兮爛漫)
(麗靡藐以迭逿太子賢讀二)餳(飴餳釋名餳洋也煑米消爛洋洋然也急就章梨柿柰桃待露霜棗杏瓜棣饊飴餳)
　庭(徒陽切門庭韓愈此日足可惜詩馳辭對我策章句何煌煌禮終樂亦闋相拜送於庭三)停(息也韓愈)
(此日足可惜詩從喪朝至洛還走不及停假道經盟津出入行澗岡)亭(今亭子班固高祖泗水亭碑寸木尺土無竢斯)
(亭揚威斬蛇金精摧傷)　農(奴當切田農也潘岳籍田頌思樂甸畿薄采其芳大君戾止言籍其農)　寧
(尼良切安也蘇内翰富鄭公碑詞堂堂韓公與萊相望再聘于燕四方以寧望平聲)　中(陟良切風俗通皇者中也)
(釋名兄忪亦曰兄章顔師古曰古讀中為章胡宗大牙賦四靈既布黃龍處中周制日月是曰太常三)漲(大水貌郭)
(璞江賦衝巫峽以迅激躋江津而起漲極泓量而海運狀滔天以淼茫)忠(直也漢溧陽潘君碑彬文烈武扶弱抑彊)
(龕刈骾雄流惡顯忠)　倡(蚩良切樂也屈原九歌䟽緩節兮安歌陳竽瑟兮浩倡靈偃蹇兮姣服芳菲菲兮滿堂)
　懲(仲良切戒也屈原騷經民生各有所樂兮余獨好修以為常雖體觧吾猶未變兮豈奈心之可懲三)程
(式也張籍祭韓愈詩公比欲為書遺約有條章令我署其末以為後事程)沖(和也道藏謌鬱鬱對啓明圓華煥三沖飊)
(粲麗九天天綠繞丹房)　兵(逋旁切戈也左氏傳晉趙鞅之占曰是謂沈陽可以興兵利以伐姜不利子商三)
崩(壞也陳琳大荒賦天儻芒其無色兮地潰坼而裂崩心慇懃以伊感兮愵永思以増傷)封(爵也白虎通封)
(者廣也書乃命諸王邦之蔡或作封韓愈李道古銘本支於今其尚有封當公兄弟未續又亡)　并(卑陽切合也張)
(籍祭韓愈詩偶有賈秀士來兹亦聞并移船入南溪東西縱篙桹)　放(分房切去也史記瓠子歌蛟龍騁兮逺放)
(漢樂志神裵􁄑若留放殣冀親以肆章二)風(八風也教也釋名青徐跡曰含脣推氣言之風放也氣放散也班固高祖)
(泗上亭碑承魁流裔襲唐末風寸木尺土無廢兹亭亭徒陽切)　亨(鋪郎切煮也韓信傳狡兔死獵狗亨高鳥盡良)
(弓藏敵國破謀臣亡二)烹(亨或作烹太玄竈首首脂牛正肪不濯釜而烹)　豐(敷康切茂也韓愈歐陽詹)
(哀辭友則既獲兮祿實不豐以志為養兮何有牛羊四)紛(紛紜釋名紛放也防其放弛以拘之也)酆(都也)
(道藏歌斬滅六天嚴整北酆束精縛妖受事玉皇)峯(山峯道藏謌停蓋濯碧溪采秀月支峯咀嚼三靈華吐吸九神)
(芒)　蓬(皮江切草也穆天子傳西王母蓬髮戴勝注音龎楚辭滅規矩而不固兮背繩墨之正方離憂患而乃寤)
(兮若縱火於秋蓬二)螽(毒蟲王逸九思陞車兮命僕將馳兮四荒下堂兮見蠆出門兮觸螽)　祊(蒲光切禮)
(記為祊乎鄭氏祊明日之繹祭也謂之祊者於廟門之旁詩或肆或將祝祭于祊祀事孔明先祖是皇四)􁅂(説文􁅂彭)
(聲或從方詩祝祭于􁅂彭蒲光切)彭(旁也亦姓釋名彭排旁也在旁排禦敵也劉歆遂初賦求仁得仁固非常兮守)
(信保己比老彭兮)朋(朋友白虎通朋者黨也陳琳大荒賦王父皤焉白首兮坐清零之爽堂愧獨處而無疇兮願揖)
(子以為朋)　平(皮陽切和也張籍祭韓愈詩北臺臨稻疇茂栁多隂涼板亭坐垂釣煩苦稍已平)　逢
(符方切值也易林觧之豫曰裹糗荷粮與利相逢)　明(謨郎切光也白虎通清明風者淸芒也書歌元首明哉股)
(肱良哉屈原九歌暾將出兮東方照吾檻兮扶桑撫余馬兮安驅夜皎皎兮既明徐邈讀十)蝱(蚊蝱説文以亡得聲)
(詩陟彼阿丘言采其蝱女子善懷亦各有行行寒剛切)䖟(蝱亦作䖟易林異國他土出良駿馬去如奔䖟害不能傷)
莔(貝母草説文從明省聲明謨良切徐鍇説文繫傳曰貝母一名莔治目眩不得返顧許穆夫人思歸衛不得而作詩)
(曰言采其莔今詩作蝱假借)盲(目病釋名盲茫也茫茫無所見也荀卿賦篇天地易位四時易鄉列星隕墜旦暮晦)
(盲)萌(芽也白虎通芒之為言萌也韓子四曰養殃五曰民萌琴操鳯凰之歌瞻天按圖殷將亡兮蒼蒼皇天始有萌)
(兮神連精合謀於房兮)猛(強梁也太玄疆首金剛内柔法太傷也山拔梁折終以猛也)䳟(焦䳟鳯屬司馬)
(相如上林賦拂翳鳥稍鳯皇捷鵷鶵掩焦䳟)盟(誓也史記序傳殺鮮放度周公為盟太任十子周以宗強又謨郎切)
鳴(嘶鳴張華俠曲孟嘗東出關濟身由雞鳴信陵西反魏秦人其疆)　㝠(謨陽切幽也龜筴傳正畫無見)
(風雨晦冥雲蓋其上五采青黃三)民(氓也龜筴傳徵絲灼之務以費民賦歛無度殺戮無方)名(自命也范)
(蠡曰失德滅名流走死亡韓愈曹成王碑辭子父易封三王守名延延百載以有成王)　龍(莫江切鱗蟲之長周)
(宫外祭毁事用尨古作龍周易震為龍虞氏于氏皆作䮾楊戲闗張贊敵以乘舋家破車亡乖道反德託鳯攀龍五)蒙
(覆也詩狐裘蒙茸徐邈讀為厖陳琳大荒賦帝告我以至賾兮重訊我以童蒙義混合於宣尼兮理齊歸於文王)夢
(神遇也陳琳大荒賦懼蓍兆之有惑兮退齊思乎蘭房魂營官與神遇兮又訢余以嘉夢)矇(瞽也東方朔七諫終不變)
(而死節兮惜年齒之未央將舫舟而下流兮冀幸君之發矇)濛(微雨也陳琳正欲賦拂穹岫之蕭渤兮飛沙礫之濛)
(濛玄龍戰於幽野兮昆蟲蟄而不藏)　愴(初良切悲也王逸九思􁍞蚗兮噍噍唧蛆兮穰穰嵗月忽兮惟暮余感時)
(悽愴)　葬(兹郎切藏也荀卿賦篇生者以壽死者以葬城郭以固三軍以強)宗(祖光切尊也史記序傳蠲)
(除肉刑通開闗梁廣恩博施厥稱太宗)　精(咨良切擇也道藏謌靈章廕萬方仰感旋曜精詵詵繁茂萌重德必)
(克昌)　聦(千剛切察也陳琳栁賦重曰穆穆天子亶聖聦兮徳音允塞民所望兮宜肅嘉樹配甘棠兮二)葱
(葷菜黃庭經五色雲氣紛青葱閉目内盼自相望)　淸(千羊切澄也張籍祭韓愈詩籍時官休罷兩月同遊翔黃)
(子陂岸曲池曠氣色清)　秦(慈良切國也易林否之談曰玉璧琮璋執贄是王百里寧越應聘齊秦三)情
(欲也韓愈此日足可惜詩閉門讀書史清風窗户涼日念子來遊子豈知我情)晴(雨而夜除星見也張籍祭韓愈詩公)
(因同歸還居處隔一方中秋十六夜魄圓天差晴)　顙(蘇郎切額也魏文帝詩古公宅岐邑實始翦殷商孟獻營)
(虎牢鄭人懼稽顙)　從(徐王切就也陳琳柳賦文武方作小大率從旟旐藹藹干戈戚揚)　象(徐羊)
(切大獸也易剝之象曰剝剝也柔變剛也不利有攸往小人長也順而止之觀象也君子尚消息盈虛天行也長與象皆平聲)
(行寒剛切)　鍾(諸良切當也顔師古曰今闗中俗呼舅曰章章者鍾之轉也蜀昭烈帝贊皇帝遺植爰兹八方别自)
(中山靈精是鍾五)蒸(衆也漢校官碑辭翼翼皇慈惠我黎蒸貽我潘君平兹溧陽)衆(多也道藏謌攜袂明)
(真館仰期無上皇北鈞唱羽人玉女粲賢衆)瞻(視也毛詩惟此惠君民人所瞻秉心宣猷考慎其相漢校官碑以瞻)
(為彰崔駰反都賦以瞻為障)終(極也陳琳迷迭香賦竭歡慶於夙夜兮雖幽翳而彌彰事罔隆而不殺兮亦無始而不)
(終)　壯(側羊切大也伏滔望濤賦宏濤於是欝起重流於是電驤起沙淳而迅邁觸横門而克壯二)箏
(樂器張籍祭韓愈詩公既相邀留坐語於階楹乃出二侍女合渾琵琶箏楹音洋)　蹤(即王切跡也陸雲陸府君)
(誄耽精遐奥肆志篇章仰咨遺訓思齊曩蹤)　撐(抽剛切柱也司馬相如長門賦刻木蘭以為欀兮飾文杏以為)
(梁羅丰茸之遊樹兮離樓梧而相撐二)錚(玉聲張籍祭韓愈詩頃息萬事盡感情多摧傷舊塋盟津北野窆動皷錚)
　衝(昌王切通道也道藏謌引領囂庭内開心機穢衝一靜安居苦試去視滄浪二)充(滿也道藏謌淵響啓)
(靈扉七門扇羽章陽臺大洞野幽逸芝英充)　叢(徂黃切聚也韓愈此日足可惜詩蕭條千萬里㑹合安可逢淮)
(之水舒舒楚山直叢叢逢音房)　崇(仕莊切高也陳琳大荒賦仰閬風之城樓兮縣圃邈以隆崇垂若華之景曜兮)
(天門閌以高驤)　重(傳王切復也道藏謌神暢感寂庭嘿思徹九重靈歌理冥運百和結朱章)　爽(師莊)
(切差也宋玉招魂鵠酸臇鳬煎鴻鶬露雞臛蠵厲而不爽粔籹蜜餌有餦餭二)生(長也傳毅舞賦在山峨峨在水湯湯)
(與志遷化容不虚生明詩表指嘳息激昻)　升(尸羊切起也司馬相如頌宛宛黃龍興徳而升采色炫燿熿炳煇煌)
(五)聲(音聲韓愈此日足可惜詩嬌女未絶乳念之不能忘忽如在其側耳若聞啼聲)勝(克也龜筴傳十言十)
(當十戰十勝三畧故其衆可望而不可當可下而不可勝)身(躬也荀卿成相篇天乙湯論舉當身讓卞隨舉牟光道古)
(賢聖基必張)莘(地名毛詩有命自天命此文王于周于京纘女維莘)　上(辰羊切上下楚辭臨淵兮汪洋)
(顧林兮忽荒修余兮袿衣騎霓兮南上五)成(就也范蠡曰得時不成反受其殃龜筴傳天數枯旱國多妖祥螟蟲歳生)
(五穀不成)承(奉也班固高祖泗水亭碑休勲顯祚永永無疆於皇舊亭苗嗣是承)城(城郭韓愈此日足可惜詩)
(俄有東來説我家免禍殃乘船下汴水東去趨彭城)誠(審也韓愈歐陽生哀辭哭泣無益兮抑哀自彊推生知死兮以)
(慰孝誠)　慵(蜀王切懶也韓愈月蝕詩丁寧附耳莫漏泄薄命正值飛亷慵慵蹤通公四字皆叶腸韻)　往
(於王切去也戰國策齊士卒倡曰可往矣宗廟亡矣左九嬪徳柔頌邈邈德柔越天之剛神以知來智以藏往二)噰
(鳥聲陳琳神女賦深靈根而固蔕兮精氣育而命長感仲春之和節兮嘆鳴鴈之噰噰)　英(於良切草華而不實)
(也一曰智出萬人為英屈原九歌浴蘭湯兮沐芳華采衣兮若英靈連蜷兮既留爛昭昭兮未央荀卿賦篇仁人絀約傲暴擅強)
(天下幽險恐失世英二)瑛(玉光也易林茹芝餌黃飲食玉瑛與神流邁長無憂凶凶虚王切)　泓(烏光)
(切水泓易林羽翮病傷無以為強宋公徳薄敗於水泓三)翁(頸毛也一曰老稱道藏謌霄軿縱横舞紫蓋託朱方風塵)
(有憂哀隕我白鬢翁)蓊(盛也道藏謌司命保算丹書南昌解枝七元腐骨更蓊)　兄(虚王切白虎通兄者)
(況也況父法也釋名荒兄也故青徐人謂兄為荒也漢語雖有親兄安知其不為狼四)貺(賜也左氏傳伯姬之繇曰)
(女承筐亦無貺也屈原九章荼薺不同畝兮蘭茝幽而自芳惟佳人之永都兮更統世以自貺)虚(空也道藏謌提攜高)
(上賓反我素靈房道場靈沬内高歌登太虚)凶(禍也東方朔七諫業失之而不救兮尚何論乎禍凶彼離畔而朋黨)
(兮獨行之士其何望)饗(虚良切獻也漢房中歌嘉薦芳矣告靈饗矣告靈既饗徳音孔臧三)享(饗或作享漢郊)
(祀歌嘉籩列陳庶幾宴享滅除凶災列騰八荒)興(起也徐幹詩沈隂増憂愁憂愁為誰興念與君生别乃在天一方)
亨(火剛切通也周易坤彖曰坤厚載物徳合無疆含弘光大品物咸亨又曰既濟亨小者亨也利貞剛柔正而位當也)
(陶弘景讀)　轟(呼光切大聲也韓愈此日足可惜詩卑賤不敢辭忽忽心如狂飲食豈知味絲竹徒轟轟)　雄
(胡匡切雌雄曹植高祖贊禽嬰克羽掃滅英雄承機帝世功著武湯)　衡(寒剛切横也玉衡正天文之器阿衡湯相)
(荀卿賦篇以能合從又善連衡下覆百姓上飾帝王晉樂章陟位繼天正玉衡化行象神明至哉道隆虞與唐史記序傳維契)
(作商爰及成湯太甲居桐徳盛阿衡六)行(步也五行水火金木土釋名兩脚進曰行行伉也伉足而前也左氏傳載)
(夏書曰有此冀方今失其行亂其紀綱乃滅而亡曹植夏桀贊夏道既衰生此桀王婉孌是嘉政違五行)胻(脚胻也龜)
(筴傳聖人剖其心壯士斬其胻箕子恐死被髮佯狂)䀪(頡䀪上下貌揚雄甘泉賦紫虒參差魚頡而鳥䀪半散昭爛粲)
(以成章)珩(珩璜張衡思玄賦辮真亮以為鞶兮雜技藝以為珩昭綵藻與琱琢兮璜聲逺而彌長)蘅(香草)
(屈原九歌白玉兮為鎮疏石蘭兮為芳芷葺兮荷蓋繚之兮杜蘅)　橫(胡光切衡也釋名篁橫也嚴忌哀時命冠)
(崔峩而切雲兮劒淋漓而從横衣攝葉以儲與兮左袪挂於摶桑四)鍠(和也説文皇聲曹植文帝誄鸞輿幽藹龍旂太)
(常爰迄太廟鐘鼓鍠鍠)弘(大也陸雲陸常侍誄於穆皇源時維誕弘權輿有媯爰帝暨王)鴻(大也吕氏春秋)
(語曰變化應來而皆有章因性任物莫不宜當彭祖以壽三代以昌五帝以昭神農以鴻)　容(于方切顔也從容暇)
(豫貌韓愈獨孤申叔哀辭如聞其聲如見其容嗚呼遠矣何日而忘陳琳馬腦勒賦月令吉日天氣晏陽公子命駕敖讌從容)
(五)蓉(芙蓉徐幹七喻懸明珠於長韜燭宵夜而為陽玄鬢擬於雲霧艶色過乎芙蓉)營(度也張籍祭韓愈詩)
(薦待皆寒羸但取其才良親明有孤稚婚姻有辦營)庸(用也陳琳車渠椀賦亷而不劌婉而成章徳兼聖哲行應中庸)
墉(垣也道藏謌玉臺敷朱霄綠霞高有墉體矯萬津波神生攝十方)　恙(余章切憂也宋玉九辯計蚩蚩)
(之不可化兮願遂推而為臧賴皇天之厚徳兮還及君之無恙五)頥(養也釋名頥養也動於下應於上上下咀物以)
(養人者也又曰百年曰期頥頥者養也)宧(室中也釋名東北隅為宧宧養也東北陽氣始生布生物也)楹
(柱也張籍祭韓愈詩中秋十六夜魄圓天差晴公既相邀宿坐語於階楹晴音翔)盈(滿也張籍祭韓愈詩新亭成未)
(登閉在莊西廂書札與詩文重疊我笥盈)　羮(盧當切臛也左氏傳陳蔡不羮釋文音郎正義曰古者羮臛之字亦)
(為郎故魯頌楚辭急就章與陽房漿為韻近世獨以為地名宋玉招魂肥牛之腱臑若芳和酸若苦陳呉羮二)朗(明也)
(王逸九思旻天兮清涼玄氣兮高朗北風兮潦洌草木兮蒼黃)　聾(盧黃切耳病易林黈䌙塞耳使君闍聾老子五)
(色令人目盲五音令人耳聾五味令人口爽馳騁田獵令人心發狂盲音茫爽音霜聾亦作此讀)　令(吕張切使)
(也韓愈谿堂詩凡公四封既富以疆謂公吾父孰違公令)　隆(盧王切豐也道藏謌但聞仙道貴不聞鬼道隆謠謌)
(參天氣賈生元正章)　讓(如陽切遜也禮記左右穰避注云穰古讓字古文尚書作攘六韜發之以其隂㑹之以其)
(陽莫進而爭莫退而讓守國如此與天地同光二)壤(土也急就章屏厠溷渾糞土壤墼絫廥廐庫東廂)

十一唐(古通陽)


十二庚(古通真或轉入陽)


十三耕(古通真或轉入陽)


十四清(古通真或轉入陽)


十五青(古通真)


十六蒸(古通真)


十七登(古通真)


十八尤

駒(居侯切馬駒易林川深難游水爲我憂多虚少實命鹿為駒四)高(上也栁宗元栁評事墓銘栁族之分在北)
(為高充于史氏世相重侯)鼛(役鼓也毛詩鼓鐘伐鼛淮有三洲憂心且妯)膠(膠漆急就章縛購脱漏亡命流)
(攻擊刼奪檻車膠)　救(居尤切護也止也三畧軍䜟曰使讎治讎其禍不救武王盤銘與其溺於人寧溺於淵溺)
(於淵尚可游也溺於人不可救也淵一勾切二)龜(水蟲也說文龜舊也白虎通龜之為言乆也張衡西京賦摭紫貝搏)
(耆龜搤水豹馽潛牛)　糾(居由切結也嵇康琴賦瀄汩澎湃䖤蟺相糾放肆大川濟乎中州)　駈(抾尤)
(切駈馳陸雲九愍昶愁心以自邁肅榜人以曽駈詔河馮以淸川命湘娥而安流四)驅(駈亦作驅毛詩子有車馬弗馳)
(弗驅宛其死矣他人是愉愉音偷鄭康成讀)軀(身也楊方合歡詩同聲好相應同氣自相求我情與子親譬如影追)
(軀)墟(大丘也易林則天順時周流其墟與樂並居無有咎憂)　旗(渠尤切旌旗班固西都賦行輚輅登)
(龍舟張鳯蓋建華旗四)期(信也漢班婕妤賦奉供養於東宫兮託長信之末流共洒掃於帷幄兮永終死以為期)
衢(四達路也陳琳詩春天潤九野卉木渙油油紅華紛曄曄發秀曜中衢)馗(九交之道也王粲從軍詩館宅)
(光廛里士女滿莊馗自非聖賢圖惟能享斯休李善注引韓詩肅肅兔罝施于中馗)　鼻(渠幽切用引氣也易林長)
(面大鼻來解已憂)　隅(魚侯切陬也梁鴻詩過季札兮延陵去魯連兮海隅雖不察兮光貌幸神靈兮與休二)
愚(蠢也華覈自責文聖恩雨注哀棄其尤猥命草對潤被下愚)　魚(語鳩切鱗屬庾闡詩煉形去人俗飄)
(忽乘雲遊暫憇扶桑隂忽見東岳魚)　慆(他侯切過也毛詩蟋蟀在堂役車其休今我不樂日月其慆三)滔
(水流貌毛詩江漢浮浮武夫滔滔匪安匪遊淮夷來求)愉(取也毛詩他人是愉鄭氏曰愉讀如偷漢書志作媮顔師)
(古亦音偷)　條(徒鏐切小枝也陸雲夏府君誄百行殊揆君望斯周栖儀初九戢翼洪條)　綯(徒侯切絞)
(也楊方合歡詩衣用雙絲綫寢共無縫綯子靖我不動子遊我無留)　譨(奴侯切多言也王逸九思令尹兮謷謷羣)
(司兮譨譨哀哉兮淈淈上下兮同流二)農(田農也束晳勸農賦惟百里之置吏各區别而異曹考治民之賤職美莫)
(當乎勸農曹祖侯切)　怓(尼猶切惽怓大亂貌毛詩無縱詭隨以謹惽怓式遏冦虐以為民憂)　怊(丑鳩)
(切恨也皮日休悼賈浮沅波之翕洫兮或漾棹以夷猶望靈均之没所兮䚔其心之怊怊二)臭(氣總名也左氏傳卜)
(繇曰一薫一蕕十年尚猶有臭蕕音猶)　蜩(陳留切大蟬也王褎九懷林不容兮鳴蜩余何留兮中州陶嘉月兮)
(總轡搴玉英兮自脩五)濤(大波也木華海賦於是鼓怒溢浪揚浮更相觸摶飛沫起濤)懤(憂貌王褎九懷)
(泱莽莽兮究志懼吾心兮懤懤步余馬兮飛柱覽可與兮匹儔)蹰(踟蹰鄭曼季答陸雲詩誰謂河廣曽不容舟企予望)
(之搔首踟蹰)厨(庖屋也屈原九章獨障壅而蔽隱兮使貞臣而無由聞百里之為虜兮伊尹烹於庖厨)　杯
(逋侯切飲器也楊方合歡詩我情與子親譬如影追軀食共並根穗飲共連理杯軀音邱三)苞(茂也叢生也毛詩如)
(山之苞太玄蒼水維流厥美可以達於瓜苞)襃(美也歐陽參政遂國公銘中充實外譽優見於言帝所褒)　鑣
(必幽切馬銜也韓愈祭穆員外文草生之春鳥鳴之朝我轡在手君揚其鑣朝音舟)孚(芳尤切采也禮記孚尹旁連信)
(也詩上天之載無聲無臭儀型文王萬邦作孚臭平聲二)䴸(麥殻也晉童謠昔年食白飯今年食靑䴸天公誅讁汝教)
(汝捻嚨喉)　匏(蒲侯切匏瓜也毛詩執豕于牢酌之用匏一讀牢如樓匏蒲侯切四)咆(熊虎聲劉楨魯都賦)
(晝藏宵行俯仰哮咆禽獸布竄失偶喪儔)炮(裹物燒也毛詩有兔斯首燔之炮之君子有酒酌言醻之)袍(襦也)
(毛詩豈曰無衣與子同袍王于興師修我戈矛)　夫(房尤切語助陳琳詩仲尼以聖徳行聘徧周流遭斥厄陳蔡歸)
(之命也夫四)符(信也陳琳大荒賦考律厯於鳯鳥兮問民事於五鳩傷典墳之圮墜兮闗大聖之顯符)扶
(扶持也陸雲答兄詩昔我先公爰造斯猷今我六蔽匪崇克扶)包(地名春秋公及莒人盟于包來左氏作孚)　茅
(迷侯切草也説文矛聲屈原騷經時繽紛其變易兮又何可以淹留蘭正變而不芳兮荃蕙化而為茅四)瞀(翳也王逸)
(九思進慕兮仇荀復顧兮彭瞀擬斯兮二蹤未知兮所投一作務)務(事也劉楨瓜賦豐細異形圓方殊務揚暉發藻)
(九采雜糅糅平聲)媒(謀也陳琳正欲賦惟今夕之何夕兮我獨無此良媒雲漢倬以昭回兮天水混而光流)
苗(眉彪切田苗也韓愈楚國夫人墓銘高陵相漢義以家酬遷于南陽始自郎苗二)謬(誤也韓愈鄭夫人表)
(道順徳嚴顯且裕宜壽而貴今何謬永貞冬至前四日寓殯墳此非其丘)　災(將侯切咎也班固幽通賦余遭世之)
(顛覆兮罹填塞之阨災舊室滅以丘墟兮曽不得乎少留二)遭(逢也易林依霄夜遊與君相遭徐觧煩惑使心不憂)
　燋(將由切傷火也盧仝月蝕詩憶昔堯為天十日燒九州金鑠水銀流玉熠丹砂燋)趨(雌由切走也易)
(林車馳人趨卷甲相仇齊魯寇戰敗於炎丘)　曹(徂侯切釋名曹酋也楚辭招隱士禽獸駭兮亡其曹王孫兮歸)
(來山中不可以乆留二)漕(衛地毛詩驅馬悠悠言至于漕大夫跋涉我心則憂)才(能也易林季子多才使我)
(心憂)　消(思留切滅也司馬相如大人賦莅颯卉翕熛至電過兮煥然霧除霍然雲消邪絶少陽而登太隂兮與真)
(人兮相求五)須(面毛也陸雲九愍生遺年而有盡居靜言其何須將輕舉以逺覽眇天路而高遊)鬚(俗作)
(鬚釋名鬚秀也物成乃秀人成而鬚生也)霄(近天氣也陸機詩恢恢天網飛沈是收受兹下臣騰光清霄)簫
(樂器劉邵趙都賦擊靈鼓鳴籟簫乘素波鏡清流)　騷(先侯切張衡思玄賦行積冰之磑磑兮清泉泫而不流寒)
(風凄而永至兮拂雲岫之騷騷太子賢讀又所流切李善讀三)叟(老叟也劉琨贈盧諶詩恠彼太公望昔在渭濱叟鄧)
(生何感激千里來相求)臊(腥臊易林東家殺牛汙臭腥臊神皆西顧命絶衰周)　岫(徐由切山有穴也庾)
(闡詩崢嶸激清崖蒙籠隂巖岫咀嚼延六氣俛仰以九周)　芻(初尤切草也韓愈駑驥詩力小若易制價微良易酬)
(渴飲一斗水飢食一束芻)　啁(陟鳩切啁嘐也韓愈赴江陵詩逺地觸事異吏民似猿猴生獰多忿恨辭舌紛嘲啁)
　誅(之由切責也華覈自貴文不敢違勑懼速罪涑冒承詔命魂逝形留三)昭(明也屈原九章臨沅湘之)
(玄淵兮遂自忍而沈流卒没身而絶名兮惜壅君之不昭)招(呼也韓愈祭穆員外文於後八年君從杜侯我時在洛亦)
(應其招)　朝(張流切早也韓愈祭穆員外文罔有疑忌惟其嬉遊草生之春鳥鳴之朝)　珠(之彪切明)
(珠易林鼎之震曰老猾大偷東行盜珠)　巢(鋤尤切鳥在木上曰巢宋玉高唐賦王睢鸝黃正冥楚鳩姊歸思婦)
(垂雞高巢)　蕭(疎鳩切蒿也屈原九歌風颯颯兮木蕭蕭思公子兮徒離憂文苑作搜搜)　售(時流切賣)
(物出手也史記讐數倍樂彥曰借讐為售古字多假借爾樂府隴頭水歌將頓樓蘭膝就解郅支裘勿令如李牧功多信不售)
(二)殊(異也陳琳詩沈淪衆庶間與世無有殊紆鬱懷傷結舒展有何由)　烋(虚勾切自矜氣健貌文選)
(尅翦方命吞滅咆烋雲撤叛換席卷䖍劉)　樞(烏侯切莖也詩山有樞一讀如歐王逸九思將喪兮玉斗遺失兮劒)
(樞我心兮煎熬惟是乎用憂)　蒿(呼侯切蓬蒿易林堅冰黃鳥常哀悲愁不見白粒但見藜蒿二)灰(死火)
(楊方合歡詩生為併身物死為合槨灰秦氏自言至我情不可儔)　嘷(胡鈎切熊虎聲也楚辭招隱士猨狖羣嘯)
(兮虎豹嘷攀援桂枝兮聊淹留四)(嘷或作王裦九懷望谿兮滃鬱熊羆兮呴唐虞兮不存何故兮乆留)號
(嘷又作號皮日休悼賈文臨汨羅之浩漾兮想懷沙之幽憂森樛蘿以蓊鬱兮時迸狖以相號)獋(嘷又作獋急就章疻)
(痟保辜諕呼獋乏興猥還詗讂求)　渝(夷周切變也晉灼漢書音曰古繇或作渝詩羔裘如濡洵直且侯彼其之)
(子舍命不渝濡音柔十一)羭(黑羊左氏傳繇辭曰專之渝攘公之羭一薫一蕕十年尚猶有臭渝音由臭平聲)榆
(白枌也毛詩山有樞隰有榆子有衣裳弗曳弗婁樞音歐婁即侯切)揄(動手也後漢舉手邪揄之又詩或舂或揄或簸)
(或揉揉平聲)(揄又作歐陽參政葛氏鼎詩以示世俗遭揶明堂朝㑹饗諸侯)餘(賸也韓愈駑驥詩嘶)
(鳴當大路志氣若有餘騏驥生絶域自矜無匹儔)遙(逍遙易林登高望家後事未休王政靡盬不得逍遙)謠
(歌謠班固幽通賦媯巢姜於孺筮兮旦算祀于契龜宣曹興敗於下夢兮魯衡名隘於銘謠龜音鳩)搖(動也禮記人喜)
(則斯猶鄭氏曰猶當為搖秦人猶搖聲相近易林童女無媒不宜動搖安其室廬傅母何憂)陶(臯陶古士官毛詩淑)
(問如臯陶易林兹基逢時稷契臯陶貞良得願微子解囚)腴(肥也陳琳詩轗軻固宜然卑陋何所羞援兹自抑慰研精)
(於道腴)　昴(力求切星也漢志作留言陽氣之稽留也毛詩嘒彼小星惟參與昴肅肅宵征抱衾與裯三)勠
(併力陸機文賦或竭情而多悔或率意而寡尤雖兹物之在我非余力之所勠)霤(中霤何晏瑞頌交交黄鳥信我中霤)
(儵儵嘉苗吐穎田疇)　聊(力蚪切賴也蘇秦語上下愁愁民無所聊王逸九思被諑譖兮虚獲尤心煩憒兮意無聊)
(嚴載駕兮出戲遊四)繚(繞繚楚辭招隱士桂樹叢生兮山之幽偃蹇連卷兮枝相繚)寮(僚或作寮韓愈祭穆)
(員外文留守無事多君子寮罔有疑忌維其嬉遊)僚(官也班彪冀州賦徧五岳與四瀆兮觀滄海以周流鄙臣恨不)
(斥退兮陪後乘之下僚)　牢(郎侯切豕圈也儀禮掘手用玄牢鄭氏讀易林失志懷憂如幽狴牢又曰失羊補牢)
(無益於憂二)簩(篥簩皮日休悼賈香依依兮杜若韻凄凄兮篥簩山隱隱以掃空兮煙淡淡以横秋)　濡
(而由切柔忍也隂長生平都觀詩靑腰垂翼與我為仇入火不灼入水不濡三)襦(短衣也易林鴻盜我襦逃於山隅不)
(見虎跡使我心憂隅魚侯切)饒(餘也崔駰反都賦開酆鄗之富散紫苑之饒踐宜春之囿轉胡亥之丘)

十九侯(古通尤)


二十幽(古通尤)


二十一侵(古通真)


二十二覃(古通刪)


二十三談(古通覃)


二十四鹽(古通先)

二十五沾(古通鹽)


二十六咸(古通刪)


二十七銜(古通刪)


二十八嚴(古通先)

　二十九凡(古通嚴)
　韻補卷二
欽定四庫全書
　韻補卷三
　　　　　　　　　　　　　　宋　呉棫撰
　上聲
一董

口(苦動切口也釋名口空也)　蚌(補孔切蛤也郭璞歐絲野贊女子鮫人體近蠶蚌吐珠非甲吐絲非蛹)
　縱(祖動切衆也漢樂章騎沓沓般縱縱孟康讀如總)　虹(户孔切螮蝀也郭璞鰠魚贊壯士挺劒氣)
(激白虹鰠魚潛淵出則邑悚三)降(下也郭璞巫咸贊經技是搜術藝是綜採藥靈山隨時登降)項(頭後也張)
(衡西京賦鮪鯢鱨魦脩頟短項大口折鼻詭類殊種)　往(尹竦切之也東方朔七諫叩宫而宫應兮彈角而角動虎)
(嘯而谷風至兮龍舉而景雲往二)容(飛揚貌漢樂章神之行旌容容顔師古讀)

二腫(古通董)


三講(古通養或轉入董)


四紙

久(茍起切長也宋玉招魂増冰峩峩飛雪千里歸來歸來不可以乆六)玖(石之次玉黑色者許慎讀如芑毛詩)
(投我以木李報之以瓊玖)改(更也説文改己聲讀若己張衡思玄賦私湛憂而深懷兮思繽紛而不理願竭力以守誼)
(兮雖貧窮而不改)記(志也崔琰述初賦望高密以亟征戾衡門而造止覿游夏之峩峩聽大猷之篇記)偕
(俱也宋玉九辯時逓來而卒歳兮隂陽不可與儷偕白日晼晩其將入兮明月銷鑠而減毁)皆(徧也荀朂東西廂歌)
(降福孔偕今詩本作皆與烝畀祖妣以洽百禮叶用)　解(舉履切脱也古詩著以長相思緣以結不解以膠投漆中)
(誰能别離此)　楷(遣禮切模楷後漢語天下模楷李元禮史孝山出師頌允文允武明詩説禮憲章百揆為世作)
(楷)　近(巨椅切逺近也毛詩㑹言近止藝文類聚潘岳射雉賦算分銖商逺近揆懸刀騁絶伎)期(限也)
(漢淳于長夏君碑於穆皇祖天挺應期佐時理物紹從先軌)　舊(暨几切故也韋玄成詩天子我監登我三事顧)
(我傷隊爵復我舊三)咎(愆也史記龜筴傳王若遣之宋必有咎後雖悔之亦無及已)舅(夫之父也亦母之兄)
(弟漢書叙傳遭成之逸政自諸舅陽平作威誅加卿宰宰奬里切)　嶬(語綺切嶬嶬可畏貌楚辭招隱士曰白鹿)
(麏麚兮或騰或倚狀貌崯崯兮嶬嶬二)儀(擬也宋玉高唐賦惟高唐之大體兮殊無物類之可儀比巫山赫其無疇)
(兮道互折而曽累)　牝(補履切獸雌曰牝老子谷神不死是謂玄牝)　等(典禮切齊也韓子主妾無)
(等必易嫡子兄弟不服必危社稷服鼻墨切)　待(直里切俟也魏文帝浮淮賦衆㠶張羣櫂起爭先逐進莫適相)
(待)　不(補美切陋也荀子賦篇簡然易知而致有理者與君子所敬而小人所不者與二)否(臧否張衡)
(西京賦街談巷議彈射臧否剖析毫釐擘肌分理)　負(簿猥切釋名負背也置項背也詩恒之秬秠是穫是畝恒)
(之糜芑是任是負畝音毎)　寶(補美切珍也龜筴傳聖人得之以為大寶大寶所在乃為天子子當讀如濟)
婦(房詭切服也張衡西京賦商賈百族禆敗夫婦鬻良雜苦蚩眩邊鄙二)阜(土山也劉邵趙都賦羣后紛其)
(既醉逺人仡以宴喜悦皇風之舄奕羨我邦之殷阜)　母(姥罪切父母淮南子以天為父以地為母隂陽為經四時)
(為紀蔡邕崔夫人誄昔在敬姜陪臣之母勞謙紡績仲尼是紀三)畆(田畆也屈原騷經余既滋蘭之九畹兮又樹蕙)
(之百畆畦留夷與揭車兮雜杜衡與芳芷)茂(美也晉樂章樹木叢生百草豐茂秋風蕭瑟洪波涌起)　敏
(母鄙切疾也毛詩農夫克敏漢書叙傳宣之四子淮陽聦敏舅氏籧篨幾陷大理)　袲(敞爾切地名春秋公㑹齊)
(侯于袲伐鄭公羊作侈)　子(奬禮切孳也左氏傳魯人歌曰我有圃生之杞乎從我者子乎去我者鄙乎古子有)
(二讀與紙叶者聲近濟水之濟與語叶者如今讀耔梓一類皆倣此五)宰(制也桑梓之梓本奬禮切說文梓從宰省)
(聲又云或不省作榟毛詩鞠哉庶正疚哉冢宰趣馬師氏膳夫左右右羽軌切)泲(漢書引書泲河惟兖州浮于泲漯顔)
(師古皆云此本濟水之字毛詩出宿于泲飲餞于禰今讀訛)姊(姊妹釋名姊積也猶日始出積時多而明也易林四)
(目相視稍近同几日㫙之後見吾伯姊)秭(五稯也博雅秭積也毛詩亦有高廩萬億及秭為酒為醴烝畀祖妣)
采(此禮切取也杜篤論都賦食不二味衣無異采賑人以農桑率下以約己四)綵(繒也陳琳馬腦勒賦督以)
(鈎繩規模度擬彫琢其章爰發絢綵)在(存也屈原騷經吾令豐隆乘雲兮求宓妃之所在解佩纕以結言兮吾令蹇修)
(以為理)萋(萋萋茂盛貌左思魏都賦珍木猗猗竒卉萋萋蕙風如薰甘露如醴李善讀)　死(少禮切説)
(文死澌也人所離也集韻澌音西屈原天問天式從横陽離爰死大鳥何鳴失焉喪厥體今讀訛三)鮮(潔也毛詩新臺)
(有泚河水瀰瀰燕婉之求籧篨不鮮)癬(疥癬也釋名癬徙也浸淫移徒處日廣也故青徐人謂癬為徙也)　纚
(所綺切屈原騷經擥木根以結茝兮貫薜荔之落蘂矯菌桂以紉蕙兮索胡繩之纚纚)　所(爽揣切處也詩六月)
(序以叶理班固西都賦繚以宫牆四百餘里離宫别館三十六所)俎(壯揣切俎豆蘇黃門新宅詩李侯雖貧足圖史)
(旋作明忩安凈几閉門且辦作詩章好事時來置尊俎)　士(上止切事也古士有二讀一與語韻相叶者聲如今)
(讀一與紙韻相叶者聲當如古不當如今讀士仕史使皆倣此二)事(釋名事偉也偉立也凡所立之功也毛詩于以)
(采蘩于沼于沚于以用之公侯之事)　手(書蟣切手足宋玉笛賦延長頸奮玉手摛朱脣曜皓齒四)守(主守)
(屈原天問雄虺九首儵忽焉在何所不老長人何守在此禮切)狩(巡守易林尅身潔己逢禹巡狩錫我玄圭拜受福祉)
首(始也釋名首始也太玄凍登赤天隂作首也虚羸踦踦擅無已也)　施(尸是切發也論語不施其親周)
(官施舍注施讀如弛荀子成相篇世之禍惡賢士子胥見殺百里徙穆公任之疆配五伯六卿施)　時(士紙切四)
(時也時播百穀王肅作是歛時五福馬融作是王粲七釋不以志易道不以身後時進徳修業與世同理)　海(虎猥)
(切四海釋名海晦也言承穢濁其水黑如晦禮記無聲之樂氣志既起無體之禮施及四海三)醢(肉醬也說文聲許)
(慎讀如賄屈原九章忠不必用兮賢不必以伍子逢殃兮比干葅醢)火(説文燬也釋名火毁也物入則皆毁壞也)
(方言㷄火也郭璞曰楚語轉也易林魁行搖尾逐雲吹火又曰從風吹火牽騏驥尾)　禍(户賄切禍福釋名禍毁也)
(言毁滅也荀卿成相篇世之禍惡賢士子胥見殺百里徙)　友(羽軌切朋友漢天馬歌體容與迣萬里今安匹龍與)
(友六)有(有無也漢司馬相如叙傳文艶用寡子虚烏有寓言淫麗託風終始)右(左右也張衡西京賦豫章珍館)
(揭焉中峙牽牛立其左織女處其右)囿(苑有垣也司馬相如頌般般之獸樂我君囿白質黒章其儀可喜)雨
(天地氣和則雨易林隂積不已雲作淫雨傷害平陸民無室屋)骫(拔骫茂盛貌楚辭招隱士樹輪相糺兮林木拔骫靑)
(莎雜樹兮蘋草靡)　汜(養里切釋名水决復入為汜汜已也始出有所為畢已復還而入也楚辭天問出自暘谷)
(次于濛汜自明及晦所行幾里十)似(象也詩似續妣祖釋文云毛如字嗣也鄭讀如巳午之巳易箕子以之鄭氏荀)
(氏皆作似馬融長笛賦近世雙笛從羌起羌人伐竹未及已龍吟水中不見尾截竹吹之聲相似)佀(似一作佀說文)
(從人以聲象也)怠(慢也說文台聲左氏傳讒鼎之銘曰昧旦丕顯後世猶怠况日不悛其能乆乎乆荀起切)殆
(危也說文台聲屈原天問女岐縫裳而館同爰止何顛易厥首而親以逢殆)巳(辰名古巳午之巳亦讀如巳矣之巳)
(漢律厯志振美於辰巳盛於巳史記巳者言陽氣之巳盡也鄭玄夢孔子告之曰起起今年歳在辰明年歳在巳)祀
(祭祀説文祭無巳也從示巳聲司馬相如封禪頌孟冬十月君徂郊祀馳我君輿帝用享祉又年也釋名商曰祀祀巳也新聲)
(升故氣巳也)耜(臿也說文從耒㠯聲徐鍇曰今俗作耜張衡東京賦農祥晨正土膏脉起乘鑾輅而駕蒼龍介馭間)
(㠯剡耜)兕(一角獸也太玄戾首東南射兕西北其矢)　姒(娣姒春秋書葬我小君定姒公羊作戈聲之訛)
(也張衡東京賦宓妃攸館神用挺紀龍圖授羲龜書俾姒)　俟(羽已切待也説文矣聲或聲近始史記其徳薿薿大)
(戴禮作俟以聲近而訛開元五經文字詩儦儦俟俟正音矣凡俟倣此三)涘(水涯也說文矣聲陸機南征賦桓桓先征)
(在河之涘順彼長道縣旌千里)騃(行曰騃說文矣聲張衡西京賦植物斯生動物斯心衆鳥翩翩羣獸􁈻騃)　嶰
(許豈切山間也馬融廣成頌冒􁎉柘槎棘枳窮浚谷底幽嶰二)蟹(水蟲也易林渡河踰水濡洿其尾不為禍憂捕魚遇)
(蟹)　嬉(許已切戲也白居易雜興詩澹灔九折池縈囘十餘里四月芰荷發越王日遊嬉三)駭(驚也呉子)
(戢其耳目無令驚駭習其馳逐閑其進止)亥(辰名易林將戌繫亥陽藏不起君子散亂太上危殆殆音以)

五㫖(古通紙)


六止(古通紙)


七尾(古通紙)


八語

顧(果一切囘視也詩寧不我顧徐邈讀韋孟諷諫詩穆穆天子照臨下土明明羣司執憲靡顧六)寡(少也禮記)
(君子寡言而行以成其信鄭氏曰寡當為顧聲之誤也顧音古漢書斬宛王母寡之首或作鼓史記叙傳天下已平親屬既寡)
(悼惠先壯實鎮東土)故(舊也東方朔客難悉力慕之困於衣食或失門户使蘇秦張儀與僕並生於今之世曾不得掌)
(故)斚(五爵韓愈元和聖徳詩駕龍十二魚魚雅雅霄昇于丘奠璧獻斚雅音伍)嘏(福也以古得聲韓愈元和)
(聖徳詩飫沃羶薌産祥降嘏鳯凰應奏舒翼自拊)廣(濶也禮記子夏曰今夫古樂進旅退旅和正以廣弦匏笙簧㑹)
(守拊鼓始奏以文復亂以武)　耉(果許切老也崔駰慰志賦闢四門以博延兮彼幽牧之我舉畫定而計決兮豈)
(云賁乎鄙耉六)垢(塵也嚴忌哀時命務光自投於深淵兮不獲世之塵垢孰魋摧之可乆兮願退身而窮處)茍
(茍且蔡邕述行賦登高斯賦義有取兮則善戒惡豈云茍兮翩翩獨征無疇與兮)晷(日影也陸雲詩願登扶桑仰結)
(飛晷伊人匪存遺芳孰與)軌(車跡也陸機凌霄賦削陋跡於介丘兮省仙遊而投軌覬情累以遂濟兮豈時俗之云阻)
久(長也易林高樓無柱顛僵不久紂失三仁身死牧野野上與切)　糾(果羽切戾也韓愈元和聖徳詩赤鱗)
(黃龍頽陀結糾卿士庶人黃童白叟叟蘇户切)　口(孔五切人所以言食也漢溝洫志白渠之歌且溉且糞長我禾)
(黍衣食京師億萬之口三)可(許可也韓愈元和聖徳詩皇帝曰嘻豈不在我負鄙為艱縱則不可我音伍)叩
(叩頭也韓愈元和聖徳詩取之江中枷脰械手婦女纍纍啼哭拜叩手音暑)　考(口舉切引也易林周旋步驟行)
(中規矩正恩有節延命壽考三)起(興也釋名起舉也一舉體也易林孟春己丑哀乎仲父明徳訖終虎亂滋起)糗
(乾飯屑也釋名糗齲也飯而磨之使齲碎也)　咎(跽許切愆也三畧彊弱相虜莫適禁禦延及君子國受其咎三)
臼(杵臼也韓愈元和聖徳詩遂自顛倒若杵投臼俯視大江不見洲渚)舅(夫之父亦母之兄弟韓愈元和聖徳)
(詩皇帝曰吁伯父叔舅各安爾位訓厥甿畮甿音莽)　藕(五舉切荷根也司馬相如賦與波搖蕩掩薄草渚唼喋菁)
(藻咀嚼菱藕三)偶(合也匹也周官注遇偶也欲其不期而俱至也光武賜侯霸書曰崇山幽都何可偶黃鉞一下無處)
(所蔡邕短人賦是以陳賦引譬比偶皆得形象誠如所語)耦(耦耕也釋名耦遇也三人相對遇也王逸九思言逝邁兮)
(北徂呌我友兮配耦日隂曀兮未光閴睄雿兮靡睹)　雅(阮古切子夏對樂曰始奏以文復亂以武治亂以相訊疾)
(以雅君子於是語於是道古四)峨(嶫峨山高貌韓愈元和聖徳詩瀆鬼濛鴻嶽祗嶫峨飫沃羶薌產祥降嘏嘏音古)
瓦(陶器韓愈元和聖徳詩皇帝勤儉盥濯陶瓦斥遣浮華好此絺紵)我(己稱國語彼來從我固守勿與張衡)
(鮑徳誄業業學徒童蒙求我濟濟京河寔為西魯)　鳥(都縷切禽總名也史記叙傳穆公思義悼豪之旅以人為)
(殉詩歌黃鳥)　倒(董伍切仆也李尤平樂觀賦或以馳騁覆車顛倒烏獲扛鼎千鈞若羽)　妥(統五)
(切帖妥也韓愈元和聖徳詩獸盾騰挐圖壇帖妥天兵四羅旗常妸娜娜音弩)　圖(動五切謀也易林為隸所圖與)
(衆庶伍毛詩我儀圖之惟仲山甫舉之八)塗(泥路也龜筴傳周流天下還復其所上至蒼天下薄泥塗)社(社稷)
(白虎通社不謂之土何封土為社稷變名為社别於衆土也左氏傳成季之占間於兩社為公室輔漢書叙傳布歴燕齊叔亦)
(相魯民思其政或金或社)蕩(放也王逸九思躡天衢兮長驅踵九陽兮戲蕩越雲漢兮南齊秣余馬兮河鼓)道
(路也易林寒藪枯腐當風於道蒙被塵埃左氏勞苦)脰(項也柳宗元牛賦牟然而鳴黃鍾滿脰抵觸隆曦日耕百畆往)
(來修直植乃禾黍畆音姥)豆(穀名栁宗元牛賦皮角見用肩尻莫保或穿緘縢或實俎豆保音補)墮(墜也韓愈)
(元和聖徳詩衆樂驚作轟豗融冶紫熖嘘呵高靈下墮冶音與)　怒(暖五切恚也顔師古糾謬正俗曰自古讀有二)
(音毛詩君子如怒逢天僤怒楚辭反信讒而齊怒此讀為上聲逢彼之怒畏此譴怒此則讀為去聲今山東河北人但知怒有)
(去聲失其真也二)娜(妸娜美貌韓愈元和聖徳詩天兵四羅旗常妸娜駕龍十二魚魚雅雅雅音伍)　表
(博舉切上衣也漢書叙傳春秋之占咎徵是舉告往知來王事之表)　保(彼五切安也易林東南其户風雨不處燕)
(婉仁人父子相保五)飽(食多也呉子適其水草節其飢飽冬則温廐夏則涼廡)寶(珍也陳琳馬腦勒賦帝道)
(匪康皇鑒元輔顧以多福康以碩寶)蚌(蛤也戰國策鷸謂蚌曰今日不雨明日不雨即有死蚌蚌謂鷸曰今日不出明)
(日不出即有死鷸出尺律切)鴇(水鳥也徐幹齊都賦駕鵝鶬鴿鴻鴈鷺鴇連軒翬霍覆水掩渚)　否(匪父)
(切可否也陳琳大荒賦覽六五之咎休兮乃貧尼而富虎嗣反覆其若兹兮豈云行之臧否)　蒲(頗五切水草職)
(方氏其澤藪曰弦蒲鄭氏讀毛詩揚之水不流束蒲彼其之子不與我戍許)　婦(奉甫切夫婦也白虎通婦者服)
(也以禮屈服也諸葛亮傳諺曰莫學孔明擇婦正得阿承醜女)　馬(滿補切說文馬武也怒也史記索隱音姥毛詩)
(凡馬皆讀如姥漢樂章靈之下若風馬左蒼龍右白虎十四)媽(母也郭迻云此正父母之母字)禡(野祭也晉)
(鼓吹曲師執提工執鼓坐作從節有序盛矣允文允武蒐田表禡)母(父母也易林中田膏黍以享王母後漢語前有)
(召父後有杜母)畆(田也班固西都賦士食舊徳之名氏農服先疇之畎畆商修族世之所鬻工用曽高之規矩)摹
(法也張衡東京賦眇天末而逺期規萬世而大摹且歸來而釋勞應多福以安愈)謀(慮也儀禮賓曰某有子某注云)
(古文某作謀毛詩彼譖人者誰適與謀取彼譖人投畀豺虎)茂(盛也易林當夏六月枝葉盛茂鸞鳥以庇召伯遊暑)
老(耆老姥當以此得聲班固西都賦若臣者徒觀迹於舊墟聞之乎故老十分未得其一端故不能徧舉也)謨
(謀也蔡邕胡廣銘遭家不造仍世短祚援二聖嗣伊公之謀)妖(災也漢書叙傳怙寵矜功僭欲失所思心既霿牛禍)
(告妖)䴠(麋子也張衡西京賦逞欲畋漁效獲麑䴠樛蓼浶浪乾池滌藪藪蘇户切)夭(少歿也韓愈韋夫人墓銘)
(歸逢其良夫夫婦婦獨不與年而卒以夭夭奉甫切)牡(牝牡也韓愈元和聖徳詩乃以上辛於郊用牡除于國南鱗筍)
(毛虡)　子(子本奬禮切經舊又有一音如今世俗所讀而與語韻相叶太玄去于父子去于臣主韓非子慈母有敗)
(子嚴家無格虜易林道逢淑女與我驥子又曰文母聖子為天下主此類尤多)　走(子與切趨也韓子腓大於股難)
(以趨走正考甫鼎銘一命而僂再命而傴三命而俯循牆而走亦莫余敢侮饘於是鬻於是以月余口口音苦三)湊
(集也王延壽靈光殿賦浮柱岹嵽以星懸漂嶢􁘌而枝柱飛梁偃蹇以虹指揭蘧蘧而騰湊)酒(酒醴釋名酒踧也能)
(否皆彊踧持飲之也又入口咽之皆踧其面也張超誚靑衣賦東向長跪接狎歡酒悉請諸靈僻邪無主)　作(總古)
(切造也韓愈處州孔子廟碑惟此廟學鄴侯所作厥初庳下神不以宇二)左(左右王逸九思逢流星兮問路顧指我兮)
(從左徑娵觜兮直馳馭者迷兮失軌軌音短)　草(脞五切百卉也爾雅蓾蘆郭璞曰作履草草徐幹齊都賦栞梗)
(林燎圃草驅禽翼獸十千惟旅二)鑿(鏨也易林鈆刀攻玉無不鑽鑿龍體其舉魯班為輔)　寫(洗與切輸)
(寫也諺云書三寫魚成魯帝成虎毛詩蓼彼蕭斯零露湑兮既見君子我心寫兮)　瞍(蘇户切瞽瞍舜父釋名瞍)
(縮壊也五)嫂(兄嫂也釋名嫂叟人及物老皆縮小為舊也叟亦蘇户切)掃(除也張載七哀詩蒙蘢荆棘生蹊逕)
(登童豎狐兔窟其中蕪穢不復掃)叟(老叟也韓愈元和聖徳詩卿士庶人黃童白叟踊躍嘆呀失喜噎嘔嘔委羽切)
藪(藪澤蔡邕胡黃二公贊曰胡曰黃方軌齊武惟道之淵惟徳之藪)　坐(粗五切挫也易林東行西坐喪)
(其犬馬南求驊騮失車林下馬音姥下音户)　者(掌與切助辭也史記無不臣者索隱讀楚辭搴芳洲兮杜若將)
(以遺兮逺者時不可兮驟得聊逍遙兮容與)　斗(膄廋切十升也毛詩酌以大斗漢律厯志聚於斗溝洫志白渠)
(之歌涇水一石其泥數斗且溉且糞長我禾黍二)咮(鳥口也郭璞邊谿獸櫟鳥贊邊谿類豹皮厭妖蠱鳥愈隱疫黑)
(文朱咮)　肘(冢廋切釋名肘注也可隱注也)　趙(文吕切邯鄲國也崔駰達㫖魯連辯言以退燕包胥)
(單辭而存楚唐且華顛以悟秦甘羅童身而報趙二)躇(躊躇也宋玉九辯年洋洋以日往兮老嵺廓而無處事亹亹而)
(覬進兮蹇淹留而躊躇)　鮓(壯所切藏魚也釋名鮓葅也以鹽米釀之如葅熟食也)　齒(敞吕切年)
(也徐幹齊都賦宗屬大同鄉黨集聚濟濟盈堂爵位以齒三)醜(惡也易林東家中女嫫母敢醜三卜無室媒自勞苦)
哆(語聲也韓愈元和聖徳詩紫熖嘘呵高靈下墮羣星從坐錯落侈哆墮音吐)　助(牀舉切佐也太玄翕)
(首翕食嘬嘬利如舞也翕其羽朋友助也)　士(事也今與止韻叶用古有一音如今世俗所讀而與舉武為音禮記)
(引詩曰曽孫侯氏四正具舉大夫君子凡百庶士小大莫處御于君所戰國策蘇秦詩曰廢文任武厚養死士二)仕
(官也易林伊伯致仕去桀耕野執順以傳反和無咎野上與切咎踞許切)　首(賞吕切頭也前漢叙傳神母告符朱)
(旗迺舉粤蹈秦郊嬰來稽首五)手(人用以持也釋名手須也事業之所須也郭璞神嘘贊脚屬於頭人面無手厥號曰)
(嘘重黎所處)守(主也素問離絶苑結憂恐喜怒五藏空虚血氣難守怒上聲)狩(巡狩也易林明徳孔宜萬)
(歲不虧駕龍巡狩王得安所)舍(居也周易井卦初六舊井無禽時舍也九二井谷射鮒無與也)　產(爽舉)
(切生也漢樂章安其所樂終產樂終產世繼緖)　使(疎士切命也易林三孤六子安有所苦中歲廢殆亡我所使子)
(如今讀皆叶語韻三)史(記事者易林重黎祖後司馬太史陵氏之災罹宫悲苦)事(韓子因而任之使自事之)
(因而予之使自舉之又曰使鷄司夜令狸執鼠皆用其能上乃無事)　野(上與切郊外也徐鍇曰墅經典只用野司)
(馬相如賦出乎椒丘之闕行乎洲淤之浦經乎桂林之中過乎泱漭之野四)壄(野古壄楚詞九歌霾兩輪兮縶四馬)
(援玉枹兮擊鳴鼔天時墜兮威靈怒嚴殺盡兮棄原壄馬滿補切)受(容也張超誚青衣賦晏嬰潔志不顧景女乃雋)
(不疑奉霍不受)壽(壽考也韓愈元和聖徳詩天錫皇帝與天齊壽登兹太平無怠永乆乆音舉)　紆(委羽)
(切曲也馬融廣成頌大匈哨後緼巡歐紆負隅依阻莫敢嬰禦三)杳(杳深逺也王逸九思意逍遙兮欲歸衆穢盛兮)
(杳杳思哽饐兮詰詘涕汍瀾兮如雨)嘔(吐也韓愈元和聖徳詩卿士庶人黃童白叟踊躍歡呀失喜噎嘔叟蘇户切)
　㛂(於五切侍也韓愈元和聖徳詩日君月妃婐㛂瀆鬼鴻蒙嶽祗嶫峨峨音伍)　海(火五切天池也)
(陸雲陸丞相誄靖共夙夜匪寧匪處經始綿綿滴沲淮海二)悔(悔吝也陸機凌霄賦判烟雲之騰躍半天步而無旅)
(詠凌霄之飄飄永終焉而弗悔)　駭(喜語切驚也陸機凌霄賦因扶桑而東顧兮天傾光之可駭惑渾輿之茫茫兮)
(心蒙蔽而無緖三)朽(腐也陳琳大荒賦廓寂寥而無人兮雖獨存兮何補追䆳古之遐跡兮惟徳音兮不朽)虚
(大丘也毛詩升彼虚矣以望楚矣)　下(後五切上下也毛詩下十有七陸徳明云叶韻皆當讀如户屈原騷經覽)
(相觀於四極兮周流乎天予乃下望瑤臺之偃蹇兮見有娀之佚女十五)夏(時也史記索隱音户揚雄城門校尉箴昔)
(在先世有殷有夏癸辛不徳而設夫險阻)鎬(鎬京史記叙傳武王牧野實撫天下幽厲昏亂既喪酆鎬下音户)鄗
(地名漢書叙傳宗幽既昏淫于褒女戎敗我驪遂亡酆鄗)后(君也莊子石户之農本亦作后蔡邕胡黃二公贊降神有)
(周生申及甫允兹漢室誕育二后)暇(閒也毛詩迨我暇矣飲此湑矣)後(先後也漢溝洫志曰白渠之歌鄭國)
(在前白渠起後舉臿為雲決渠為雨)厚(厚薄也繁欽征天山賦清我東南渾齊邊㝢力淺効深費薄功厚)禍
(害也馮衍顯志賦昔三后之純粹兮毎季世而窮禍弔夏桀於南巢兮哭殷紂於牧野野上與切)姱(美貌屈原九歌)
(縆瑟兮交鼓簫鍾兮瑤虡鳴篪兮吹竽思靈保兮賢姱)壺(酒器也宋玉招魂幸而得脱其外曠宇赤螘若象玄螽若)
(壺)毁(壞也易林臏詐龐子夷竈盡毁兵休卒發矢至如雨)火(燬也韓愈元和聖徳詩施令酬功急疾如火天)
(地中間莫不順序)旤(逆惡之驚詞也漢書叙傳貳師秉鉞身釁胡社致死為福毎生作旤社音土)候(伺也)
(楊泉蠶賦爰求柔桑切若細縷起止得時燥濕是候)　予(演女切我也顔師古糾謬正俗曰予當讀如與不當讀如)
(余詩或敢侮予將伯助予楚詞曰眇眇兮愁子何壽夭兮在予皆無余音八)余(我也王逸九思鷃雀列兮讙譁鴝鵒)
(鳴兮聒余抱昭華兮寶章欲衒鬻兮莫取鄭氏禮記注云余予古余字而顔師古讀予皆上聲余皆平聲未詳焉)右
(左右也陸雲陸丞相誄乃幹中軍入作内輔公侯陟降在帝左右)誘(導也韓愈元和聖徳詩有恇其兇有餌其誘其)
(出穰穰隊以萬數)冶(銷也道藏元君詩披雲泛靈輿儵忽適下土崆峒滅玄雲至感不容冶)友(朋友易林)
(王孫季子相與為友明允篤誠升擢薦舉)有(有無徐幹齊都賦主人盛饗期盡所有三酒既醇五齊惟醹)譽
(稱美也禮記射義引詩曰小大莫處御于君所以燕以射則燕則譽)　柳(隴主切木名周官衣翣栁之材注云栁之)
(言聚也釋名栁聚也衆飾所聚亦其形僂也二)鯉(魚名徐幹齊都賦三酒既醇五齊惟醹爛豕胹羊炰鼈鱠鯉)
砢(籠五切磊砢也韓愈元和聖徳詩除于國南鱗筍毛虡廬幕周施開揭磊砢)　紐(碾與切結也陳琳大)
(荒賦建皇極以連衡兮布辰機而結紐陽幹曜於乾門兮隂氣服於地户)

九麌(古通語)


十姥(古通語)


十一薺(古通紙)


十二蟹(古轉聲通紙)


十三駭(古轉聲通紙)


十四賄(古通紙)


十五海(古通賄)


十六軫

捲(舉藴切歛也釋名暈捲也氣在外捲結之也)　綣(苦殞切繾綣也釋名囷綣也藏物繾綣束縛之也)
　典(覩挺切五帝之書也釋名典鎮也制教法所以鎮定上下其等有五也)　褊(彼忍切衣小也陸機)
(詩軌迹未及安長轡忽已整道遐覺日短憂深使心褊)　粉(户尹切粉米也白居易簡寂觀詩名利心既忘市朝)
(夢亦盡何以療夜飢一匙雲母粉)　溟(母迥切水貌晉樂章祇之來遺光景昭若存終溟溟)　吻(武尹)
(切口吻繁欽尚書箴龍作納言帝命惟允山甫翼周實司喉吻)　損(聳尹切減也劉歆列女頌公行下衆物滿則損)
(俾獻不聴密果滅殞)展(止忍切展展車聲也張衡西京賦五都貨殖既興既引商旅聨槁隱隱展展李善下謹切)
水(式允切北方之行也白虎通水之為言凖也釋名水凖也凖平物也周官輈注則利凖故書凖作水聲之誤)
上(矢忍切高也郭璞遊仙詩翹首望太清朝雲無増景雖欲思陵化龍津未易上)　寧(乃挺切安也張載七)
(命王猷四塞函夏謐寧丹冥投烽青徼釋警)

十七凖(古通軫)


十八吻(古轉聲通軫)


十九隱(古通吻)


二十阮(古通銑)


二十一混(古轉聲通阮)


二十二狠(古轉聲通阮)


二十三旱(古轉聲通銑)


二十四緩(古通旱)


二十五潸(古轉聲通銑)


二十六產(古通潸)


二十七銑

管(古轉切樂器也郭璞鸞贊玄王元發聖敬日逺商人是頌詠之弦管二)痯(罷貌毛詩檀車幝幝四牧痯痯)
(征夫不逺)　簡(几件切畧也晉樂志歌哀帝雅好玄古大庭是踐道尚無為治存易簡化若風行時猶草偃三)諫
(諍也毛詩式遏冦虐無俾正反王欲玉女是用大諫荀子左氏傳高堂隆傳皆作簡古簡讀如蹇反甫臠切)幹(莖也)
(太玄法首井無幹水直衍)　坎(丘檢切險也釋名坎險也歐陽參政梅給事銘囷于翼飛中垂以歛一失其塗進退)
(以坎)　捆(苦卷切齊等也蘇内翰垂雲亭詩道人真古人嘯詠慕嵇阮空齋卧蒲褐芒屨每自捆二)墾(耕也)
(蘇内翰垂雲亭詩我詩乆不作荒澁旋鋤墾從君覔佳句咀嚼廢朝飯飯扶免切)　遁(杜宛切逃也蘇内翰垂雲)
(事詩雄觀快新獲微景收昔遁道人真古人嘯詠慕嵇阮)萏(待畎切荷華也毛詩彼澤之陂有蒲菡萏有美一人碩大)
(且儼)　眼(五徤切目也謝靈運斤竹澗詩企石挹飛泉攀林摘葉卷想見山阿人薜蘿若在眼)　癉(多卷)
(切病也毛詩上帝板板下民卒癉出話不然為猶不逺四)亶(誠也毛詩出話不然為猶不逺靡聖管管不實於亶)短
(促也陸機思親賦時若川流遊之逺矣天步悠長人道短矣)斷(絶也白居易寄元九詩一病經四年親友書信斷彼)
(獨是何人心如石不轉)　殄(他典切善也毛詩新臺有洒河水浼浼燕婉之求籧篨不殄鄭氏讀洒先典切浼美)
(辨切)　壇(上演切除土祭也屈原九章鸞鳥鳯凰日以逺兮燕雀烏鵲巢堂壇兮)　枕(知輦切枕席釋)
(名枕檢也所以檢項也毛詩有美一人碩大且儼寤寐無為輾轉伏枕二)盞(爵也歐陽參政送劉原甫詩魚枕蕉一舉)
(十分當覆盞鼠鬚管為物雖微意不淺)　𧹞(尼展切寘𧹞聲緩也馬融笛賦惆悵怨懟窳圖寘𧹞聿皇求索乍近)
(乍逺)　板(俾緬切判也韓愈祭張給事文乃遷侍中朱衣象板惟義之趨豈利之踐踐慈演切二)本(始也)
(班婕妤擣素賦調非常律聲無定本或連躍而更投或蹔舒而長歛)　阪(甫臠切大阪不平也夫子丘陵之歌登彼)
(丘陵峛崺其阪仁道有爾求之若逺四)坂(阪一作坂孫綽三月三日詩縹萍漢流綠栁䕃坂羽從風飄鱗隨浪轉)
反(復也荀卿賦篇忽兮其極之逺也攭兮其相逐而反也卭卭兮天下之咸蹇也)返(還也秦嘉贈婦詩遣車迎)
(子還空去復空返憂來如循環匪席不可卷)　飯(扶免切叶銑韻飡飯白居易寄元九詩憂我貧病身書來惟勸)
(勉上言少愁苦下言加飡飯)　滿(美辨切盈也蘇内翰梁左藏詩南都從事亦學道不恤空腸誇腦滿問羊他日)
(到金華應許相將遊閬苑二)浼(浼浼水流貌毛詩新臺有洒河水浼浼燕婉之求籧篨不殄殄上聲)　萬
(無願切十千也白居易寄元九詩憐君為謫吏窮薄家貧褊三寄衣食資數盈二十萬)晩(武卷切暮也白居易)
(寄元九詩窮通合交易自笑知何晩憂我貧病身書來惟勸勉三)挽(牽也韓愈南溪詩石麄肆磨礪波惡厭牽挽㸃)
(㸃暮雨飄稍稍新月偃)吻(口吻釋名吻免也入定則碎出則免也)　纂(作畎切集也陸機愍思賦樂來)
(日之有繼傷頽年之莫纂覽萬物以澄心怨伯姊之已逺)　靖(疾演切審理也應貞華林應制詩行捨其華言去其)
(辨六府孔修九有斯靖)　損(鎖褊切減也蘇内翰垂雲亭詩天功爭向背詩眼巧増損海門侵坤軸湖尾抱雲巘)
(二)算(數也歐陽參政感興詩盈虧自相補得失何足算二者一何愉百年皆不免)　剗(楚蹇切平也蘇)
(内翰牛戬書詩王師本不陣賊壘何足剗笑指塵壁間此是老牛戬)　産(所蹇切生也張協登北芒山賦靈嶽鬱以)
(造天連岡巖以蹇產伊洛渾而東流帝居赫以崇顯)　溥(上兖切露貌説文從水尃聲顔師古糾繆正俗曰鄭詩零)
(露兮古本有水旁作專亦有單字者皆當讀上兖切)　舌(食衍切口中舌也釋名舌卷也可以卷制食物使不)
(落也)　穩(烏褊切安也蘇内翰垂雲亭詩江山雖有餘亭榭箸難穩登臨不得要萬象各偃蹇)　狠(呼輦)
(切戾也太玄止首善馬狠惡馬狠絶弸破車終不偃)　暖(女逺切温也白居易寄元九詩念我口中食分我身上暖)
(不因身病乆不因命多蹇)　煖(火逺􁂒温也孫綽三月三日詩姑洗斡運首陽穆闡嘉卉萋萋温風煖煖二)緩
(寬也馬融笛賦易聴駭耳有所搖演安翔駘蕩從容闡緩)　限(胡蹇切界也顔延年陶潛詩度量難鈞進退可限長)
(卿棄官稚賓自免)　愆(以淺切過也太玄法首井無幹水直衍匪谿匪谷終于愆)　卵(力卷切説文無)
(乳者卵生郭璞鷰贊燕燕于飛瑞娥以卵玄王爰發聖敬日逺)

二十八獮(古通銑)


二十九篠

韭(舉夭切菜名也毛詩四之日其蚤獻羔祭韭)　糾(巨夭切合也毛詩月出皎兮佼人僚兮舒窈糾兮勞)
(心悄兮僚盧皎切)　慘(采早切憂也開元五經文字作懆引詩我心懆懆又月出詩勞心慘兮同)　昭
(止少切明也毛詩其音昭昭何晏景福殿賦墉垣碭基其光昭昭周制白盛今也維縹)　楚(初絞切國也漢書叙)
(傳仲氏王代斿宅于楚戊實淫缺平陸乃紹)　署(聲鳥切廨也班固西都賦周以鈎陳之位衛以嚴更之署總禮)
(官之甲科詳百郡之亷孝)

三十小(古通篠)


三十一巧(古通篠)


三十二皓(古通篠)


三十三哿

寡(古火切少也潘岳西征賦勢土崩而莫振作降王於路左蕭收圖以相劉歴險易與衆寡)　賈(古我切姓)
(也謝惠連詩自言擅聲名不謝嬴甘賈臧否固消滅誰能窮薪火二)假(非真也陶潛命子詩既見其生實欲其可人亦)
(有言斯情無假)　雅(語可切正也仲長統詩百慮何為至要在我叛散五經滅棄風雅)　大(待可切大)
(小也仲長統詩百家雜碎請用從大元氣為舟微風為柂柂亦待可切)　儺(乃可切行有節也毛詩淇水在右泉)
(源在左巧笑之瑳佩玉之儺瑳七可切)　補(榜火切完衣也班固幽通賦安慆慆而不葩兮卒殞身乎世禍遊聖)
(門而靡救兮雖覆醢其何補二)把(握也釋名把播也所以播除物也)　馬(母果切獸類潘岳西征賦野蒲)
(變而成脯苑鹿化以為馬假讒逆以天權鉗衆口而寄坐)　寫(損果切置物也謝惠連詩有客被褐前投心自詢寫)
(臧否固消滅誰能窮薪火)　者(阻可切别事辭也繆襲挽歌形容稍銷歇齒髮行當墮自古皆有然誰能離此者)
　野(鄔果切郊外也後漢地里志隴坻歌曰念我行役飄然曠野登高望逺涕零雙墮二)冶(容也謝惠連詩)
(酈生無文章西施整妖冶胡為空耿介悲哉君志瑣)　下(户可切底也釋名河下也庚闡詩蓬嶺挺神蔬緌岑􁘺靈)
(果于靈不一名要我來山下二)夏(春夏陳琳馬腦勒賦四賓之䇞播以淳夏色奮丹烏明照烈火)

三十四果(古通哿)


三十五馬(古轉聲入哿)


三十六養

景(舉兩切光也夏侯湛抵疑九夷之從王化猶洪聲之收淸響黎苗之樂函夏若遊形之招惠景)　騁(齒兩)
(切馳騁也道藏歌提攜宴玉賓契駕乘烟騁黃籙命玉符公子運我上)　炳(彼兩切明也郭璞畢方贊畢方赤文)
(離精是炳集乃流災火不炎上)　芒(母朗切草端也道藏歌玉虚範女象高㑹通冥想三曜無停暉明真煥雲芒)
　將(子兩切勸也漢書衡山王傳皆將養勸之顔師古讀)勇(羽兩切健也老子慈故能勇儉故能廣不)
(敢為天下先故能成器長長上聲)　洋(倚兩切爾雅洋洋思也疏云詩中心養養皆想念憂思也洋與養音義同)
(二)影(隂影也道藏歌解散七玄祖更法無中影七化反自然帝一同玄響)

三十七蕩(古通養)


三十八梗(古通軫)


三十九耿(古通梗)


四十靜(古通梗)


四十一迥(古通軫)


四十二拯(古通軫)


四十三等(古通耕)


四十四有

軌(己有切車轍也太玄永首永不軌凶亡流于後四)晷(日影也王延壽靈光殿賦葱翠紫蔚礧碨瓌瑋含光晷)
(兮窮竒極妙棟宇已來未之有兮)簋(内方外圓曰簋説文簋古作匭徐鍇曰九聲也又孂簋聲許慎云讀若詩糾糾)
(葛屨周官以書叙昭穆之俎簋故書簋作几孔穎達曰簋聲几軌聲九於文易為悞寫者亂之)旭(日初出貌説文從日)
(九聲太玄從首方出旭旭朋從爾醜)　考(去九切成也説文以丂得聲又曰丂音糗邊讓章華賦衆變已盡羣樂既)
(考攜西子之弱腕兮援毛嬙之素肘七)栲(木名陸機草木疏云許慎讀栲為糗今人言考失其聲也爾雅栲山疏亦)
(云許慎止讀為糗毛詩南山有栲北山有杻)巧(技也以丂得聲司馬遷傳聖人不巧時變是守史記作朽音同)起
(興也徐幹齊都賦羽族盛興毛羣盡起上蔽雲穹下被臯藪)麴(蘖也釋名麴杇也鬱鬱使衣主杇敗故也)舊
(故也漢書叙傳三枿之起本根既朽枯楊生華曷惟其舊)虬(樛結貌李尤平樂觀賦有仙駕雀其形蚴虬騎驢馳射狐)
(兔驚走)　禱(當口切説文告神福也易林白茅醴酒靈巫拜禱一曰為設歡酒寃尤誰禱四)擣(築也毛詩)
(我心憂傷惄焉如擣假寐永嘆唯憂用老老朗口切)隝(海中山也漢書叙傳橫雖雄材伏于海隝沐浴尸鄉北面奉首)
主(君也老子受國之垢是謂社稷主受國之不祥是謂天下王)　隅(語口切陬也毛詩綢繆束芻三星在)
(隅今夕何夕見此邂逅)　鳥(丁栁切禽也漢書叙傳沐浴尸鄉北面奉首旅人慕殉義過黃鳥)　道
(他口切理也胡廣侍中箴文公欽若越興周道亦惟先正克慎左右二)討(治也易林三絲荷弩無益於輔城弱不守)
(郭君自討)　瑙(乃后切瑪瑙次玉石王粲瑪瑙勒賦緫衆材而課美信莫臧於馬腦被文采之華飾雜朱綠於蒼阜)
(阜上聲)　包(補苟切裹也毛詩野有死麕白茅包之有女懷春吉士誘之六)飽(厭也淮南子酉者飽也周)
(易飲食衎衎不素飽也夫征不復離羣醜也)苞(本也毛詩有相之道弗厥豐草種之黃茂實方實苞)保(安也)
(漢房中歌加被寵咸相保徳施大世曼壽)寶(珍也龜筴傳未見其利恐離其咎寡人狐疑安事此寶)鴇(驪白)
(雜毛馬也毛詩叔于田乘乘鴇兩服齊首兩驂如手)　抱(普后切手抱也司馬相如賦長千仞大連抱夸條直暢實)
(葉葰茂茂上聲)　父(扶缶切父母蘇黃門釀酒詩誰來共佳節但約鄰人父生理正艱難一醉陶衰朽四)阜(岡也)
(班固西都賦晞秦嶺睋北阜挾灃灞據龍首)釜(鑊属蘇黃門土牛詩土牛適成象逡巡見屠剖田家挽雙角歸理鎖)
(絲釜)負(式負獸名郭璞窫窳贊窫窳無罪見害式負帝命羣巫操藥夾守)　茂(莫後切美也馬衍顯志賦)
(山峩峩而造天兮林冥冥而暢茂鸞回翔索其羣兮鹿哀鳴而求其友二)卯(十二時之一史記卯之為言茂也毛詩十)
(月之交朔日辛卯日有食之亦孔之醜)　子(濟口切象子形漢書叙傳侯王之祉祚及孫子公侯蕃滋枝葉碩茂)
(顔師古曰茂合韻莫口切)　造(此苟切作也太玄端往述來遵天之造無或改作遵天之醜三)草(百卉也邊)
(讓章華賦攜西子之弱腕兮援毛嬙之素肘形便纎以嬋娟若流風之靡草)皁(黑色也揚雄太僕箴廐焚問人仲尼)
(深醜僕臣司馬敢告執皁)采(捋取也漢書叙傳多識博物有可觀采蔚為辭宗賦頌之首)採(采或從手劉琨)
(傳古語曰山有猛獸藜藿為之不採)　掃(蘇后切説文從土帚徐鍇傳曰帚聲也毛詩牆有茨不可掃也所可道也)
(言之醜也道他口切二)嫂(兄妻也釋名嫂叟也老者稱也屈原天問惟澆在户何求于嫂何少康逐犬而顛隕厥首)
　芻(楚九切草也毛詩綢繆束芻三星在隅今夕何夕見此邂逅隅語口切)　狩(如九切冬獵也左氏傳天)
(王狩于河陽穀梁作守班固答賓戲孔終篇于西狩顔師古讀三)壽(顔師古糾繆正俗或問曰年壽之字北人讀作)
(受音南人則作授音何者為是曰兩音皆是詩云南山有栲北山有杻樂只君子遐不眉壽此即音受嵇康詩云頥神養壽散)
(髪岩岫此則音授今或皆讀如授則失之矣)少(不多也歐陽參政杜祁公銘君子豈弟民之父母公雖百齡人以為)
(少母莫後切)　憂(於糾切愁也國語商之衰也其銘有之嗛嗛之徳不足就也不可以矜而祗取憂也嗛嗛之食)
(不足狃也不能為膏而祗離咎也三)夭(少也歐陽參政蔡君山銘退之有言死孰謂夭子墓予銘其傳不朽)好
(許厚切善也説文從女丑聲王褒四子講徳論毛嬙西施善毁者不能蔽其好嫫姆倭傀善譽者不能掩其醜)　老
(朗口切考也釋名老者朽也史記酉者萬物之老也荀卿蠶賦屢化而不壽者與善壯而拙老者與有父母而無牝牡者與壽)
(上聲)　茆(力九切説文鳬葵也從草可聲周官茆葅釋文云茆北人音柳毛詩思樂泮水薄采其茆魯侯戾止在泮)
(飲酒二)綠(色也釋名綠瀏也荆泉之水於上視之瀏然綠色此似之也)　擾(忍九切煩也李尤平樂觀)
(賦飛丸跳劒沸渭回擾巴渝隈一踰眉相受二)乳(子乳也易林文王四乳仁愛篤厚子畜十男夭折無有)
四十五厚(古通有)


四十六黝(古通有)


四十七寢(古通軫)


四十八感(古轉聲通銑)


四十九敢(古通感)

　五十琰(古通銑)
　五十一忝(古通琰)

五十二􁨕(古通琰)


五十三檻(古通􁨕)


五十四儼(古通銑)


五十五范(古通儼)

　韻補卷三
欽定四庫全書
　韻補卷四
　　　　　　　　　　　　　　宋　呉棫　撰
　去聲
一送

降(古送切下也尚書降水儆予孟子作洚水警予北齊享廟樂章彛斚應)　代用籍茅無咎福祿攸降　　洚
(水流不遵道也孟子洚水警予洚水者洪水也)絳(赤色也釋名絳工也染之難得色以得色為工也又曰紅絳也色之)
(似絳者也)鴻(淮南子澒濛鴻洞注云鴻讀如子贛之贛)　忡(敕衆切憂也毛詩從孫子仲平陳與宋不我以)
(歸憂心有忡)　巷(胡貢切郭迻音訣里中道也毛詩俟我乎巷兮悔予不送兮屈原騷經啓九辨與九歌兮夏康)
(娯以自縱不顧難以圖後兮立子用失乎家巷)　雺(莫鳯切隂氣也袁宏三國名臣頌六百道喪干戈迭用苟非命)
(世孰掃氛雺)

二宋(古通送)


三用(古通宋)


四絳(古通漾或轉聲通送)


五寘

届(居吏切集韻届至也或作屆古作暨何晏景福殿賦鳥企山峙若翔若滯峨峨嶫嶫罔識所屆六)戒(慎也)
(六韜將不常戒則三軍失其備秦泰山刻石昭隔内外靡不清凈施于後嗣化及無窮遵奉遺詔永垂重戒三句入韻)誡
(言警劉歆列女頌雖曰女則亦實男誡男女覽兹厥事甚備)芥(草芥也王粲浮淮賦軸轤千里名卒億計運兹威以)
(赫怒清海隅之舞芥)界(境也陶潛感士不遇賦悼賈傅之秀朗紆逺策於促界悲董相之淵致屢乘危而幸濟)介
(守也馬融笛賦激朗請厲隨光之介也牢刺拂戾諸賁之氣也)　溉(居氣切清也史記溉執中而徧天下徐廣劉伯)
(莊皆云溉古既字杜篤論都賦畎瀆潤淤水泉灌溉漸澤成用稉稻陶遂五)槩(平斗斛木也劉楨魯都賦貴交尚信)
(輕命重氣義激毫毛怨成梗槩)概(槩或作概班固奕㫖推而高之仲尼概也質之詩書闗雎類也)蓋(覆也宋玉)
(高唐賦蜺為旌翠為蓋風起雨止千里而逝)疚(病也漢書叙傳安昌貨殖朱雲作娸博山惇慎受莽之疚娸丘吏切)
　決(居悸切斷也易林天地際會不見内外祖道迭送與世長決二)訣(訣别也陸機愍思賦望崇丘以高訴)
(背玄門而長訣物無往而不返哀矧來其焉綴)　怪(古潰切異也馬融笛賦波散廣衍實可異也掌距刼遌又足怪)
(也二)恠(怪或作恠風俗通怪者疑也白虎通異之言恠也易林五心六意岐道多怪非君本意生我恨悔)　結
(吉詣切締也太玄格首畢格禽正法位也膠漆釋信不結也)　劂(姑衛切刻刀也傅毅琴賦命離婁使布繩施公)
(輸之剖劂遂彫琢而成器揆神農之初制)括(古外切會也釋名矢末曰括括㑹也二)話(言也道藏歌清明重)
(霄上合期慶雲際玉條流逸響從容靈妙話)　歸(求位切還也左思魏都賦日不雙麗世不兩帝天經地緯理有)
(大歸)　闋(暌桂切止也説文以癸得聲曹植酒賦叙嘉賓之歡㑹惟耽樂之既闋日晻暗於桑榆兮命僕夫而皆逝)
(五)屈(拗曲也曹植王陵贊從漢有功少文任氣高后封吕直而不屈)闕(門觀也魏程曉贈傅休奕詩元服初)
(嘉萬福咸㑹赫赫應門嚴嚴朱闕陶弘景黃庭經音驅偽切)快(喜也禮記不麾蚤注云麾之言快也太玄樂首不實)
(不雅禮樂廢也拂擊絶縑心誠快也)缺(器破也王儉禇淵碑詞嵩嶽云頺梁隂載缺徳猷靡嗣儀型長遞遞李善音逝)
　礚(去例切石聲也揚雄甘泉賦登長平兮雷皷礚天聲起兮勇士勵六)礚(礚一作礚王褎九懷望淮兮沛)
(沛濱流兮則逝榜艕兮下流東注兮礚礚)輵(幽輵車聲也揚雄羽獵賦羿氏控弦皇車幽輵光純天地望舒彌轡)羯
(胡也王筠詩非惟滅皇祠將欲湮天祭誰止戮玄差於兹掃胡羯)竭(盡也妻誄栁下惠文夫子之不竭兮三黜終不)
(弊兮豈弟君子永能厲兮)碣(特立石也梁竦悼騷賦歴蒼梧之崇丘兮宗虞氏之俊乂臨衆瀆之神林兮東勑職於蓬)
(碣)　嵑(其例切特立山也班固燕然山銘封神丘兮建隆嵑熈帝載兮振萬世二)傑(特立也曹植學宫頌)
(於鑠尼父生民之傑性與天成該聖備藝)　慨(去吏切慷慨賈誼旱雲賦逐積聚而治沓兮相紛薄而慷慨若飛翔)
(之縱橫兮陽波怒而澎濞)　檜(木名今聲濁叶泰古聲清叶志蘇内翰石宗莊詩園中亦何有薈蔚可勝計請公試)
(回首嵗晩餘蒼檜)　蒯(苦對切茅也左氏傳載詩曰雖有絲麻無棄菅蒯雖有姬姜無棄蕉萃二)窟(穴也)
(謝靈運辭祿賦雖鑣羈之有名恒遊奬而匪滯解龜紐於城邑反褐衣於丘窟)　期(渠記切㑹也屈原騷經路修逺)
(以多艱兮騰衆車使徑侍路不周以左轉兮指西海以為期待立侍三)畿(王畿班固西都賦橫被六合三成帝畿周)
(以龍興秦以虎視)近(逺近也江淹祭戰亡文千秋同盡百齡一世魂而有知咸無逺近)　艾(魚刈切治)
(也又草名又養也乂也沛艾作姿容貌文以乂得聲尚書乂用三徳從作乂乂時暘若漢書皆作艾崔駰太尉箴母曰我彊莫)
(或余喪無曰我大輕戰好殺紂師百萬卒以不艾殺音弑蔡文姬悲憤詩既至家人盡艾復無中外郭城為山林庭宇生荆艾)
(毛詩乘馬在廐之秣之君子萬年福祿艾之秣音昧又夜如何其夜未艾庭燎晣晣君子至止鸞聲噦噦晣之世切噦呼惠)
(切張衡東京賦建辰流之太常紛悠悠以容裔六玄虬之奕奕齊騰驤而沛艾)　外(表也古聲清叶志今聲濁叶泰)
(晉樂章上參天與地至化無内外無内外六合並康艾)　疑(魚記切惑也周易升虚邑無所疑也王用亨于岐山)
(順事也貞吉升階大得志也三)礙(窒也蘇黃門嶽下詩山林無不容疲苶坐自礙自知俗緣深畢老守闤闠)　孽
(倪祭切木之孽生也易林心狂老悖視聴不類政令無常下民多孽)　臬(牛例切橜也張衡東京賦侲子萬童丹首)
(玄製孤棘矢所發無臬)　蜺(研計切虹蜺也曹植七啓凌轢諸侯馳驅當世揮袂則九野生風慷慨則氣成虹蜺)
霓(蜺一作霓張衡東京賦龍輅充庭雲旗拂霓夏正三朝庭燎晣晣晣之世切)　瓦(魚貴切屋甃也毛詩載衣)
(之裼載弄之瓦裼它計切)　月(危睡切隂精也曹植七啓世有聖宰翼帝覇世同量乾坤等曜日月)　帶
(丁計切史記平凖書祿帶劉伯莊音蔕釋名帶蔕也著於衣如物之繫蔕也屈原九歌荷衣兮蕙蔕儵而來兮忽而逝夕宿兮)
(帝郊君誰須兮雲之際)　退(吐内切卻也今聲濁叶隊古聲清叶志周易解而拇未當位也君子有解小人退也)
　態(他計切意也蘇秦語曰科條既備民多偽態屈原九章懲於羹者而吹兮何不變此志也欲釋階而登天兮)
(猶有曩之態也四)汰(沙汰也屈原九章乘舲船余上涗兮齊呉榜以擊汰船容與而不進兮淹回水而凝滯)太
(過也歐陽參政祭龍文宜安爾居靜以養志冬雪春雨其多已太)泰(通也曹植七啓玄化參神與靈合契惠澤播於)
(黎苗威靈震乎無外超隆平於殷周踵羲皇而齊泰)　逮(徒帝切及也毛詩荓云不逮漢郊祀歌青陽開動根荄以)
(遂膏潤并愛跋行必逮十)岱(山名蘇黃門嶽下詩東來亦何求聊欲觀海岱天門四十里預恐雙足廢)代(更也)
(屈原九章雖有西施之美容兮讒妒入以自代願陳情以白行兮得罪過之不意)題(頌也王筠詩靈圖白玉檢寶冊)
(黃金題㑹昌真符合至徳乃司契)迭(更也王筠詩緣巖蔓芳杜迴崖掩綠蕙嘉禾挺臯蘇竒香發迷迭)褫
(去也陸機文賦心牢落而無偶意徘徊而不能褫石韞玉而山輝水懐珠而川媚李善本作揥注云叶韻它帝切)蹄
(足也郭璞水馬贊馬實龍精爰出水類渥洼之駿是勒是蹄)大(小大也三畧軍䜟曰枝葉彊大比周居勢卑賤凌貴)
(乆而益大漢書叙傳博陽不伐含弘光大天誘其衷度流苗裔)怠(懈也歐陽參政范文正銘藏其子孫寵及後世惟百)
(有位可勸無怠)待(候也歐陽參政祭龍文浸潤收畜足支一歳旱則來告否且當待)　達(徒對切羊子也)
(夏侯湛抵疑進不能拔羣出萃退不能排抗當世知之者則謂之欲逍遙以養生不知之者則謂之遑遑以求達六)突
(觸也馬融笛賦波瀾鱗淪窊隆詭戾􁥆瀑噴洙犇遯碭突)篤(馬頓遲也楊戲贊趙到鎮南祖疆監軍尚篤並豫戎任任)
(自封裔)闥(户也曹植王粲誄我王建國百司俊乂君以顯舉秉機省闥)掇(拾也周易不克訟逋竄也自下)
(訟上患至掇也竄七外切)脱(遺也北山移文亭亭物表皎皎霞外芥千金而不盼屣萬乘其如脱)内(内外也今)
(音濁叶泰古音清叶志司馬相如上林賦終始灞滻出入涇渭酆鎬潦潏紆餘委蛇經營乎其内)　追(馳溈切逐)
(也司馬相如上林賦車騎靁起殷天動地先後陸離離散别追)隊(直類切落也司馬相如上林賦批巖衝擁奔揚滯沛)
(臨坻注壑瀺灂霣隊文選作墜)　秩(直詈切次也左思魏都賦人謀所尊鬼謀所秩劉宗委馭巽其神器四)馳
(騖也蔡邕彈棊賦於是列象雕華逞麗豐腹斂邊中隠四企輕利調博易使騁馳)豸(似鹿一角觸不直者司馬相如上林)
(賦椎蜚亷弄解豸輅蝦蛤鋌猛氏)廌(上林賦文選作豸漢書傳作廌音義並同)　拜(變制切拔也毛詩蔽)
(芾甘棠勿翦勿拜召伯所説説始銳切二)湃(滂湃大水貌司馬相如上林賦洶涌滂湃史記作㵒音同)　貝
(介蟲也今聲濁叶泰古聲清叶祭司馬相如子虚賦浮文鷁揚旌栧罔瑇瑁鉤紫貝栧音曳)芾(方味切韠也毛詩彼)
(候人兮何戈與祋彼其之子三百赤芾十)黻(芾古作黻曹植贊有皇于登是臨天位黼文于裳組華于黻)紱
(黻又作紱張衡西京賦降尊就卑懷璽藏紱更旋閭閻周觀郊遂)紼(又作紼白虎通紼者蔽也行以蔽前毛詩朱紼)
(斯皇赤紼金舄赤紼在股古皆作佛)髮(膚髮潘岳藉田賦被褐振裾垂髫總髮躡踵側肩掎裳連襼)髴(髣髴)
(王延壽靈光殿賦神仙岳岳於棟間玉女窺忩而下視忽瞟眇以響像若鬼神之髣髴)佛(髴或作佛漢書叙傳學微)
(術昧或見彷彿疑殆匪闕違衆忤世)法(則也魏麋元譏許由文今子生聖明之世得觀雍熈之法則當攄不朽之功暢)
(不羈之志)富(豐於財也秦刻石文上農除末黔首是富普天之下搏心揖志)傅(相也班固西都賦惇誨故老名)
(儒師傅講論乎六藝稽合乎同異)　發(方吠切毛詩壹發五豝獻爾發功徐邈皆讀如廢桓麟七説騁不失蹤滿)
(不虚發彈輕翼於高冥窮疾足於方外)　沛(流貌今音濁叶隊古音清叶際揚雄甘泉賦雲飛揚兮雨滂沛子胥)
(徳兮麗萬世四)霈(滂霈也宋玉高唐賦水澹澹而盤紆兮洪波淫淫之溶㵝奔揚踊而相擊兮雲興聲之霈霈)拂
(戾也馮夫人詩挺穎徳音子神映乃高拂天岳臨空構洞臺深幽䆳道藏讀)派(别也歐陽參政病暑賦覽星辰之浮)
(沒視日月之隱蔽披閶闔之清風飲黃流之别派)　瞥(匹例切視也馬融廣成頌祋殳枉擊頭陷顱碎獸不得緣)
(禽不得瞥)　敗(蒲昧切自破也釋名敗潰也荀卿賦篇功立而身廢事成而家敗棄其耆老收其後世八)浡
(興作也左思呉都賦歊霧漨浡雲蒸昬昧)㫲(暗也左思呉都賦霄露霮䨴旭日晻㫲)勃(卒也釋名肺勃也言)
(其氣勃鬱也)斾(旗也毛詩荏菽斾斾禾役穟穟宋玉高唐賦簡輿玄服建雲斾風起雨止千里而逝今叶泰)軷
(出祭道神也周官受祭犯軷杜子春讀為别異之别别亦蒲昧切)拔(拂取也毛詩柞棫拔矣行道兑矣混夷駾矣惟)
(其喙矣)茇(草白華也周官中夏教茇舍鄭注云茇讀如菜沛之沛茇舍草止之也軍有草止之法沛亦蒲昧切)
蹕(毗臂切止行人也周官使其屬蹕注云故書蹕作避潘岳藉田賦后妃獻穜稑之種司農撰播植之器挈壺掌升降)
(之節宫正設門閭之蹕)　弼(平祕切輔也李嵩述志賦赳赳干城翼翼上弼志馘奔鯨截彼醜類二)憊
(病也周易係遯之厲有疾憊也畜臣妾吉不可大事也王肅讀)鼈(毗祭切介蟲也左思蜀都賦白黿命鼈玄獺上祭鱣)
(鮪鱒魴鮷鱧魦鱨)　伐(扶廢切周官大司馬九伐之法考工記以象伐也劉昌宗讀徐幹西征賦奉明辟之渥徳)
(與游軫而西伐過京邑以釋駕觀帝居之舊制二)罰(罪罰也江淹齊高帝誄綴機剟賊輕章削罰矜卑廣慈合賤兼)
(愛愛音炁)　秣(莫佩切食馬穀今聲濁叶隊古聲清叶志毛詩乘馬在廐摧之秣之君子萬年福祿艾之艾音乂三)
昧(暗也古亦叶至傅毅迪志詩懼我世烈自兹以墜誰能革濁清我濯溉誰能昭闇啓我童昧溉音既)沬(昧或)
(作沬宋玉招魂朕幼清以亷潔兮身服義而未沬主此盛徳兮牽於俗而蕪穢)　靡(縻詖切放也張衡西京賦大駕)
(幸乎平樂張甲乙而襲翠被攢珍寶之玩好紛瑰麗以奓靡)　美(明祕切好也劉向九歎揚精華以眩耀兮芳鬱)
(渥而純美結桂樹之旖旎兮紉荃蕙與辛夷夷音異四)滅(絶也曹植夏啓贊大戰于甘有扈以滅威振諸侯元功克)
(乂)沒(沈也曹植七啓翔爾鴻翥濈然鳬沒縱輕體以迅赴景追形而不逮逮徒帝切)密(靜也江淹齊高帝誄)
(宋王陵遐紫殿遏密話言之詔貽在英粹)　載(子計切乘也周官載師注云載之言事也秦琅邪刻石日月所照舟)
(車所載皆終其命莫不得意四)再(重也屈原九章背法度而心治兮彼與此其無異寧溢死而流亡兮恐禍殃之有再)
節(操也曹植王覇賛壯氣挺身奮節所征必拔謀垂顯恵)跡(步處也道藏謌飛輪藹太空無形亦無跡蹤路)
(任飛輪蕭蕭起界外)　瘵(子例切病也木華海賦天綱浡潏為彫為瘵洪濤瀾汗萬里無際三)蔡(草也王褎)
(九懷水躍兮余旌繼以兮微蔡雲旗兮電騖儵忽兮容裔)察(審也尚書大傳祭之為言察也察者至也人事至然後祭)
(班固幽通賦攬葛藟而授予兮眷峻谷曰勿墜昒昕寤而仰思兮心濛濛猶未察)　卒(將遂切終也左思呉都賦)
(彫題之士鏤身之卒比飾虬龍蛟螭與對)　菜(七計切草可食者東方朔七諫西施媞媞而不得見兮嫫母勃屑而)
(近侍桂蠧不知所淹留兮蓼蟲不徒乎葵菜四)䌨(鮮衣蘇黃門嶺下詩牛馬汗淋灕綺紞聲綷䌨稍知天宇寬不覺人)
(寰穢)竊(盜也王筠詩寶地恣憑陵神藥忽侵竊猛將窮舂擊勇夫貪搏噬)切(迫也砌或作切張衡西京賦設)
(切李善曰古字通馬融笛賦啾咋嘈啐以華羽兮絞灼激以轉切震鬱怫以憑怒兮眩碭駭以奮肆)　絶(此芮切斷)
(也司馬相如弔二世賦持身不謹兮亡國失勢信讒不寤兮宗廟滅絶)　竄(七外切逃也張載七命違世陸沈避)
(地獨竄有生之歡滅資父之義廢李善曰字林作此讀非闗叶韻)　崪(秦醉切聚也司馬相如子虚賦俶儻瑰瑋)
(異方殊類珍怪鳥獸萬端鱗崪)　疾(秦二切急也司馬相如上林賦潏潏淈淈湁潗鼎沸馳波跳沬汩隱漂疾三)
嫉　妬也郭璞(類賛近取諸身用不假器窈窕是佩不知妬嫉)藉(似蘭茅藉也班固西都賦原野蕭條目極四裔)
(禽相鎮壓獸相枕藉)　訊(息悴切問也言也毛詩墓門有梅有鴞萃止夫也不良歌以訊之又音碎唐本之作止)
　珬(須鋭切珂屬左思呉都賦輕輿按轡以經隧樓船舉颿而過肆果布輻凑而常然致逺流離與珂珬)　司
(相吏切聲近細主也王粲酒賦酒正膳夫冢宰是司䖍濯器用敬滌藴饎)　豕(施智切豬也司馬相如上林賦格蝦)
(蛤鋌猛氏羂騕褭射封豕)　死(息利切澌也太玄裝首裝無㒧禍且至也季仲播軌送其死也裝于昬尚可避也)
　祠(祥吏切聲近薺祭名張衡東京賦春秋改節四時迭代蒸蒸之心感物増思躬追養於廟祧奉蒸嘗與禴祠代)
(徙帝切思相吏切聲近細)　晣(征例切明也張衡思玄賦鼈令殪而尸亡兮取蜀禪而引世死生錯其不齊兮雖司)
(命其不晣五)晳(晣或作晳周易匪其彭旡咎明辯晳也厥孚交如信以發志也)𢮓(掣曳也劉卲飛白書勢素)
(幹冰解蕳墨電𢮓直凖箭馳屈擬蠖勢)折(斷而猶連也班固西都賦許少施巧秦成力折倚僄狡扼猛噬)哲
(智也晉樂章執競景皇克明克哲旁作穆穆惟祗惟畏)　㫖(脂利切美也左思魏都賦蓋比物以錯辭述清都之)
(閑麗雖選言以簡章徒九復而遺㫖二)實(木實也禮記喪記亦讀如至杜篤論都賦號曰陸海蠢生萬類楩柟檀柘)
(蔬果成實)　織(之吏切組織也沈約高士贊取足落毛寧懷組織如金在沙顯然自異)　拙(朱類切不)
(巧也太玄晦首晦其類法度廢也日中月隆明恐拙也)　侈(充豉切奢也左思魏都賦繆語黙之常倫牽膠言而)
(踰侈飾華離以矜然假屈彊而攘臂)　室(式吏切居也左思魏都賦窺玉策於金縢按圖錄於石室考厯數之所在)
(察五徳之所莅九)瑟(蕭瑟凄涼貌禰衡鸚鵡少昊司辰蓐收整轡嚴霜初降凉風蕭瑟)式(法毛詩天不湎)
(爾以酒不義從式既愆爾止靡明靡晦)失(錯也卻正釋譏合不以得違不以失時不充詘失不慘悸)鎩(兵器)
(張衡東京賦郎將司階虎㦸交鎩龍輅充廷雲旗拂霓霓去聲)殺(殺也班固西都賦掎僄狡扼猛噬脱角挫脰徒搏獨)
(殺)設(陳也王讚荀夫人誄喪庭靡託几筵虚設躬當昬迷事無荒滯)適(往也太玄鋭首鋭于時得其適也鋭)
(東忘西不能迴避也)　水(式類切北方之行也劉楨魯都賦蘋藻漂於陽侯芙蕖出乎渚際奮紅葩之熩熩逸景燭)
(於崖水)　守(所類切主守也漢書叙傳崇執言責隆持官守寶曲定陵兹有立志三)衰(微也東方朔七)
(諫駑駿雜而不分兮服罷牛而驂驥年滔滔而日逺兮壽冉冉而愈衰)　士(側吏切聲近是事也韓愈施先生墓)
(銘讎為博士延為廷尉)　植(時吏切立也賈誼弔屈原文曰闒茸尊顯兮讒諛得志賢聖逆曳兮方正倒植四)
殖(生也左氏傳鄭人誦子産曰我有田疇子產殖之子產而死誰其嗣之嗣聲近薺)待(候也荀子成相篇治)
(之志後勢富君子誠之好以待處之敦固有深藏之能逺思富音沸思去聲近細)時(辰也屈原騷經忳鬱邑余侘傺)
(兮吾獨窮苦乎此時也寧盍死以流亡兮余不忍為此態也態音替)　視(時利切瞻也王延夀魯靈光殿賦狀若悲愁於)
(危處憯嚬蹙而含悴神仙岳岳於棟間玉女窺忩而下視)　述(樹偽切循也曹植酒賦安沈湎而為娯非往聖之所)
(述闢酒誥之明戒同元凶於三季)　舌(食偽切口中舌也卻正釋譏家挾殊議人懷異計縱橫者歘披其胷狙詐)
(者暫吐其舌)　石(常義切山體也宋玉高唐賦勢薄岸而相擊兮隘交引而却㑹崪中怒而特高兮若浮海而望)
(碣石)　威(紆胃切可畏也古文尚書注云古威畏同天威棐忱今作畏禮記引書徳威惟威注亦云讀者亦依尚書)
(作畏)　喝(一既切悲嘶也司馬相如子虚賦傍人歌聲流喝水蟲駭波鴻沸)　薈(草盛也今聲濁叶泰)
(古聲清叶志陸雲城南詩我有高厦如雲斯薈問誰在晏惟俊惟乂)　溢(扵既切滿也左思魏都賦沐浴福應宅心)
(醰粹餘糧栖畝而弗收頌聲載路而洋溢二)隘(狹也謝莊宋孝武帝文芝蓋迫軨上驤眷轡萬㝢肅其北􁫲靈阿具)
(其深隘)　抑(固利切按也屈原九章撫情效志兮俛詘以自抑刻方以為圜兮常度未替三)撎(拜下手也)
(潘岳西征賦肅天威之臨顏率軍禮以長撎輕棘霸之兒戲重條侯之倨貴)　一(數之始也左思呉都賦藿蒳豆蔻薑)
(彚非一江籬之屬海苔之類)　栧(以制切船舷也司馬相如子虚賦浮文鷁揚旌栧罔瑇瑁鈎紫貝)　藹
(於椅切晻藹樹繁茂也揚雄羽獵賦車騎雲㑹登降闇藹泰華為旒熊耳為綴二)謁(請也孔子去魯之歌曰彼婦之)
(口可以出走彼婦之謁可以死敗敗蒲昧切)　駭(許記切驚也蘇黃門黃樓賦舞魚龍於堭壑閲帆檣於睥)
(睨方飄風之迅發震鞞鼓之驚駭)　愛(許既切憐也説文從心旡聲徐鍇繫傳曰㤅者惠也於文心旡為㤅古文)
(尚書㤅古愛字集韻許既切楚詞九章世溷不吾知心不可謂兮知死不可讓願勿愛兮明以告君子吾將以為類兮四)瞹
(䁆瞹深䆳也王延壽靈光殿賦排金扉而北入霄靄靄而䁆瞹旋室㛹娟以窈窕洞房呌窱而幽䆳)僾(深也釋名懿僾)
(也言奥僾也毛詩如彼愬風亦孔之僾古作㤅徐鍇説文繫傳曰向風而行則氣吃也故從㤅口氣壅則也)薆
(掩也揚雄方言注引詩愛而不見以愛為薆其説曰薆掩翳也謂蔽薆也太玄瞢首瞢瞢之離中薆薆也瞢好之惡著不昧也)
　悔(改悔也今聲濁叶隊古聲清叶志班固奕㫖淨泊自守似道意隱居放言逺咎悔五)誨(教也秦泰山刻)
(石夙興夜寐建設長利專隆教誨訓經宣達逺近畢理咸承聖志三句入韻)海(天池也郭璞精衛贊炎帝之女化為)
(精衛沈形東海靈爽西邁乃銜木石以填彼海邁音厲)學(覺也漢書叙傳樂安褏褏古之文學民具爾瞻困於二司)
(司去聲近細)　化(變化也後漢傅幹皇后箴在昔明后日斯其化匪惟訓外亦訓於内)　褐(許罽切衣)
(褐也一曰短衣毛詩無衣無褐何以卒歳)　害(暇憩切傷也漢夏侯叙傳疑殆匪闕違衆忤世淺為尤悔深作敦害)
　懈(居縊切懶也揚雄太后文穆穆明明昭事上帝弘漢祖考夙夜匪懈)解(除也楚詞九章愁鬱之無快兮)
(居戚戚而不解心鞿羈而不聞兮氣繚轉而自締)　㑹(合也今聲濁叶泰古聲淸叶祭卻正釋譏三方鼎峙九有)
(未乂聖賢拯救之秋列士樹功之㑹)　畫(胡對切分也秦琅琊刻石除疑定法咸知所辟方伯分職諸治經易舉錯)
(必當莫不如畫辟毗義切易以豉切二)壞(自破也小弁詩譬彼壞木又無俾城壞無獨斯畏)　穴(胡桂)
(切窟也曹植七啓采英竒於側陋宣皇明於巖穴此甯子商歌之秋而吕望所以投綸而逝二)血(釋名血濊也出於肉)
(流而濊濊也劉向九歎晉申生之離䜛兮荆和氏之泣血呉申胥之抉眼兮王子比干之横廢)　薤(胡計切葷菜也)
(魏文帝塘上行念君常苦悲夜夜不能寐莫以魚肉賤捐棄葱與薤二)瀣(北方夜半之氣白居易酒功贊納諸喉舌)
(之内淳淳泄泄醍醐沆瀣沃諸心胸之中熈熈融融膏澤和風)　佑(于貴切助也屈原天問驚女採薇鹿何佑北至)
(囘水萃何喜喜許既切六)祐(神助也周易厥孚交如信以發志也大有上九自天祐也)右(勸也毛詩我有嘉賓)
(中心喜之鐘鼓既設一朝右之喜許既切)偉(竒也陸機文賦彼榛楛之勿翦亦䝉榮於集翠綴下里於白雪吾亦濟夫)
(所偉)瑋(瑰瑋張華鷍鷯賦提挈萬里飄颻逼畏體大妨物形瓌足瑋)囿(苑也張衡東京賦悉率百禽鳩諸靈)
(囿獸之所同是謂告備)　閲(俞芮切簡閲也晉樂志順天道握神契三時示講武事冬大閲二)越(踰也)
(曹植王粲誄人命靡常吉㐫異制此驩之人孰先隕越)　夷(羊至切新夷花名馮衍顯志賦攢射于雜蘼蕪兮結)
(木蘭與新夷光扈扈而焬燿兮紛郁郁而暢美美去聲三)咍(笑也束晳玄居釋束子閒居門人並侍下帷深譚隱机而)
(笑含豪散藻考撰同異)貽(遺也毛詩自牧歸荑洵美且異匪女之為美美人之貽)　移(以豉切遷也曹)
(植鷂雀賦雀得鷂言意甚不移目如擘椒跳蕭二翅)　邁(力制切行也説文以蠆得聲許慎讀蠆如厲孔臧格虎賦)
(都邑百姓莫不于邁陳列路隅咸稱萬歳八)冽(清涼貌馬融笛賦氣噴勃以布覆兮乍跱蹠以狼戾靁叩鍛之岌峇)
(兮正瀏漂以風冽)烈(栗烈寒也古厲山氏亦作烈張衡西京賦雨雪飄飄冰霜慘烈百卉具零剛蟲摶鷙)列
(行列也晉曹攄圍棋賦二敵交行星羅宿列雲㑹中區網布四裔)瀨(湍瀨也劉楨魯都賦黽螭潛滑於黄泥蚊魚游)
(踊於清瀨浚迅波以逺騰正泌瀄乎湄㵝)賴(恃也班固答賓戲福不盈眦福溢於世凶人且以自悔况吉士而是賴)
籟(籥二孔也宋玉高唐賦綠葉紫裹赤莖白蔕纎條悲鳴聲似竽籟)洌(水清也司馬相如上林賦轉騰潎洌)
(滂濞沆溉溉音既)　來(良置切荀卿賦篇一往一來結尾以為事二)釐(福也曹植皇子生頌祇肅郊廟明徳)
(敬惠陽和積吉鍾天之釐)　日(而至切太陽也李嵩述志賦審機動之至微思遺餐而志寐表畧韻於納素託精誠)
(于白日)

六至(古通寘)


七志(古通寘)


八未(古通寘)


九御

居(車御切處也周易屯見而不失其居䝉雜而著韋玄成詩昔我之隊畏不此居今我度兹戚戚其懼三)舉
(立也崔駰達㫖或重聘而不來或屢黜而不去或冒詢以干進或望色而斯舉)藁(禾稈也易林蝗齧我稻驅不可去實)
(穗無有但見空藁)　圉(牛據切養馬也漢書叙傳建設藩屏以彊守圉呉楚合從賴誼之慮顔師古讀)駕
(古慕切乘也驪駒之歌驪駒在門僕夫具存驪駒在路僕夫整駕四)稼(種也詩九月築場圃十月納禾稼韓愈送李愿)
(序盤之中維子之宫盤之土維子之稼)家(室穿易林三足孤鳥靈明為御司過罰惡自殘其家)古(故也劉向)
(九歎興離騷之微文兮冀靈修之壹晤還余車於南郢兮復往軌於初古)　夸(苦固切奢也左思呉都賦橫塘查下)
(邑屋隆夸長干延屬飛甍舛互)　駈(區遇切馳也陶侃相風賦華蓋警乘奉引先駈豹飾在後葳蕤清路三)驅
(駈一作驅班固東都賦舉烽伐皷申令三驅輕車霆激驍騎電騖)袪(袂也毛詩遵大路兮摻執子之袪兮)
柘(都故切木類毛詩攘之剔之其檿其柘帝遷明徳串夷載路四)到(至也易林宛馬疾步盲師坐御目不見路)
(中止不到)倒(顛倒也易林衣裳顛倒為王來呼成就東周封受大休呼去聲)鬭(競也郭璞流寓賦陟幽谷之高)
(闗壯斯勢之險固過王城之丘墉想穀洛之合鬭)　脰(徒故切項脰也揚雄羽獵賦角搶題注䠞竦讋怖魂亡魄)
(失觸輻闗脰五)途(道也荀卿成相篇正直惡心無度邪枉辟囘失道途已無尤人我獨自美豈獨無故)塗(塗泥)
(也張衡思玄賦雲師􁠡以交集兮凍雨沛其灑塗轙琱輿而樹葩兮擾應龍以服輅)態(意態也司馬相如子虚賦觀壯)
(士之暴怒與猛獸之恐懼徼􁩪受詘殫覩衆物之變態)稻(穀也易林蝗齧我稍駈不可去實穗無有但見空藁藁音)
(據)　怒(奴故切顔師古糾繆正俗云自古怒有二音詩云君子如怒逢天僤怒楚詞反信讒而齊怒此則讀為上)
(聲詩逢彼之怒畏此譴怒此則讀為去聲今山東河北人但知其怒有去聲失其真也二)那(阿那垂也陸雲陸丞相誄)
(改容肅至傾蓋寵步鞶帶翩紛珍裘阿那)　躇(遲據切躊躇漢武帝李夫人賦何魂靈之紛紛兮哀裵回以躊躇執)
(路日以逺兮遂荒忽以辭去)　霸(博故切把也把持諸侯之權也劉歆列女贊非刺虞丘蔽賢之路楚莊用焉功)
(業遂霸二)伯(覇又作伯揚雄解嘲子胥死而呉亡種蠡存而越伯五羖入而秦喜樂毅出而燕懼也)圃(種菜)
(曰圃屈原騷經朝發軔於蒼梧兮夕余至乎懸圃欲少留此靈瑣兮日忽忽其將暮)　富(方遇切豐於財也易林昔)
(憂解笑故貧今富載榮履喜與福相遇)踣(芳遇切顛也蔡邕釋海卑俯乎外戚之門乞助乎近貴之譽榮顯未副從)
(而顛陪)暴(蒲故切晞也易林仁政不暴鳯皇來戊四時順節民安其處)　負(符遇切荷也王延壽)
(靈光殿賦傍夭蟜以横出互黝糾而搏負下岪蔚以璀錯上崎嶬而重注三)阜(土山也裴秀大蜡詩告成伊何年豐)
(物阜豊禮孝祀介兹萬祜)婦(釋名大夫之妃曰命婦婦服也服家事也陳琳飲馬長城窟行邊城多徤少内舍多寡婦)
(作書與内舍便嫁莫留住)　謨(莫故切謀也劉楨魯都賦覃思圖籍闡迪徳謨藴包古今撰集兵素六)謩
(謨亦作謩陸雲張二侯頌襲彼遺直興言有謩聿懷來忠王室之故)麥(穀也晉太康中童謠曰犂牛耕御路白門種小)
(麥)謀(計也曹植馬后贊作后作母帝諮厥謀國賴内計家膺顯祚)耄(老也劉向九歎顏黴黧以沮敗兮精)
(越裂而衰耄裳襜襜而含風兮衣納納而掩露)茂(盛也白居易詩有木名櫻桃得地早滋茂葉密獨承日花繁偏受露)
　凑(遵遇切聚也班固東都賦僻界西戎險阻四塞修其防禦孰與處乎土中平夷洞達萬方輻湊)　鑿
(倉故切鏨也宋玉九辨竊美申包胥之氣盛兮恐時世之不固何時俗之工巧兮滅規矩而改鑿)　驟(從遇切馬疾步)
(也淮南子可以歩而步可以驟而驟桓麟七説輪不暇轉足不及驟騰虚踰浮瞥若飈霧)　嗣(存故切繼也漢書叙)
(傳孝武六子昭齊亡嗣燕刺謀逆廣陵祝詛顏師古讀或只如今讀以叶御韻)　瀉(息據切泄也釋名吐寫也故揚)
(豫以東謂吐為瀉也二)寫(瀉或作寫素問候呼引鍼呼盡乃去大氣皆出故命曰寫)　索(蘇故切釋名索)
(素也八索著素王之法也屈原騷經衆皆競進以貪婪兮慿不厭乎求索羌内恕以量人兮各興心而嫉妬三)朔(月一)
(日也白虎通朔之言蘇也明消更生故言朔也釋名朔蘇也月死復蘇生也)塞(窒也太玄錯唐蕩蕩而閑瘞塞更造)
(新常因故)　序(祥豫切庠序也漢書叙傳昌邑短命昬賀失據戾園不幸宣承天序顔師古讀二)謝(辭也)
(儀禮則鉤盈内注豫讀如謝字或作序左思魏都賦有靦瞢容神惢形茹㢮氣離坐㥏墨而謝也)　誅(株遇切責)
(也蔡邕釋誨下獲熏胥之辜高受滅家之誅前車已覆襲軌而騖四)晝(日中也張衡西京賦衛尉八屯警夜巡晝植鍛)
(懸用戒不虞虞去聲)斵(削也何晏景福殿賦縱橫踰延各有攸注公輸荒其規矩匠石不知其所斵李善讀)朝
(朝廷也漢書叙傳賈生矯矯弱冠登朝遭文叡聖屢抗其疏)　詔(朱戍切詔令班固東都賦申舊章下明詔命有)
(司頒憲度三)爥(明也張衡東京賦徳㝢天覆輝烈光爥狹三王之趢趗軼五帝之長驅驅去聲李善本爥作燭音同)
屬(附也屈原騷經前望舒使先驅兮後飛亷使奔屬鸞皇為余先戒兮雷師告余以未具)　作(宗祚切造)
(民歌亷范曰廉叔度來何暮不禁火民夜作)詐(莊助切偽也國語詐之見詐果喪其賂揚雄衛尉箴曹子摽劒遂成)
(其詐軻挾匕首而衛人不寤)　熾(昌據切盛也揚雄解嘲三仁去而殷虚二老歸而周熾子胥死而呉亡種蠡存)
(而越霸覇音布二)攄(舒也傅毅七激驥騄之乘龍驤超攄騰虚鳥踊莫能執御)　宙(厨寓切宇宙司馬相)
(如上林賦追怪物出宇宙彎蕃弱滿白羽羽去聲)　舍(春遇切屋也釋名庫舍也故齊魯謂庫為舍也揚之水詩)
(序毛氏作屯戍韓氏作屯舍屈原騷經余固知謇謇之為患兮忍而不能舍也指九天以為正兮夫惟靈修之故也四)赦
(宥也吕氏春秋無射之月疾斷有罪當法無赦無留獄訟以急為務)首(始也晉樂志征遼東敵失據威靈邁日域公孫)
(既授首)獸(四足曰獸司馬相如上林賦侵淫促節儵夐逺去流離輕禽蹴履狡獸)　觸(殊遇切突也揚)
(雄羽獵賦票禽之紲隃犀兕之扺觸熊羆之拏玃虎豹之凌遲也)　野(常恕切郊外也班固西京賦罘網連紘籠)
(山絡野列卒周匝星羅雲布)　事(事本仕吏切古有一音如今世俗所讀與御遇相叶易林用之尤多如雖愠不)
(去復職内事主母嫉妒亂我業事之類)　雘(烏故切郭璞山海經注曰雘黝属音瓠顏延之馬賦具服金組兼飾)
(丹雘寶鉸星纏鏤章霞布李善音汙)　涸(呼固切水竭也東方朔七諌怨靈修之浩蕩兮夫何執操之不固悲太山)
(之為隍兮孰江河之可涸)　假(胡故切交也宋玉招魂瓊轂錯衡英華假茝蘭桂樹鬱彌路又曰結撰至思蘭芳假)
(人有所極同心賦九)暇(閒也張衡東京賦因秦宫室據其府庫作洛之制我則未暇)獲(得也揚雄羽獵賦妄)
(發期中進退履獲創淫輪夷丘累陵聚)夏(至陽月也賈誼鵩賦單閼之歲四月孟夏庚子日斜鵩集于舍止于丘隅)
(貌甚閒暇異物來萃私怪其故舍音戊也夏暇皆音䕶)洿(濁水不流也屈原天問九州安錯川谷何洿東流不溢孰)
(知其故錯七故切)壺(酒器也邯鄲淳投壺賦敬不可乆禮成於飫乃設大射否則投壺)嫮(美好也張衡七)
(辯西施之徒姿容修嫮形似削成腰如束素)穫(刈也易林獫狁非度治兵焦穫戍鎬及方與周爭強)候(伺也)
(釋名候護也伺候諸事也素問從而察之一部九候卒然逢之早遏其路)　夜(元具切暮也陸雲歲暮賦揮促節於)
(短日兮振脩策於長夜運悠悠其既周兮歲冉冉而告暮三)迎(迓也屈原騷經百神翳其備降兮九嶷繽其並迎皇)
(剡剡其揚靈兮告余以吉故)虞(度也揚雄長楊賦奉太尊之烈遵文武之度復三王之田反五帝之虞)　臾
(俞戍切須臾不乆也漢廣陵王歌奉天期兮不得須臾千里馬兮駐待路四)耀(光也司馬相如上林賦䡺白鹿捷彼)
(兔軼赤電遺光耀)欲(貪也揚雄羽獵賦壯士忼慨殊鄉别趣東西南北騁嗜奔欲)　絡(魯故切絡絲也)
(宋玉招魂秦篝齊縷鄭綿絡些招具該備永嘯呼些魂兮歸來反故居些呼居皆去聲)　鏤(龍遇切淮南子鏤金)
(石注云鏤讀如窶數之窶)　如(汝倨切往也東方朔七諫忽容容其安之兮超慌忽其焉如苦衆人之難信兮願離)
(羣而逺舉舉去聲)
　十遇(古通御)
　十一暮(古通御)
　十二霽(古通寘)

十三祭(古通寘)

十四泰(古轉聲通寘)


十五卦(古轉聲通寘)


十六怪(古轉聲通寘)


十七夬(古轉聲通寘)


十八隊(古通寘)


十九代(古轉聲通寘)


二十廢(古通寘)


二十一震

境(居慶切界也楊戲讚李正方文長剛粗臨難受命折衝外禦鎮保國境)　倦(渠運切懈也劉楨魯都賦)
(至于日昃體勞怠倦一張一弛文武之訓)　奠(徒徑切陳也周官展成奠寘注奠讀為定釋名喪祭曰奠奠停也言)
(停文也)　瑱(陟刃切玉充耳也周官執鎮圭故書為鎮釋名鎮瑱也懸珠當耳旁不欲使妄聴自鎮重也)
賓(必仞切敬也周官金路以賓沈重讀王濬平呉詩茫茫禹跡九域迪賓庶士交正無思不順二)名(號也張華)
(鮑玄泰誄烈考中丞妙世顯名峩峩先生誕資英俊)　問(微閏切訊也潘尼釋奠頌尊道讓齒降心下問鋪以金聲)
(光以玉潤)　翦(即刃切矢也釋名翦進也所翦稍進前也三)薦(薦紳史記薦紳宋景文公云音搢今作薦)
(假借爾)箭(竹箭周官其利金錫竹箭注云故書箭為進釋名矢又謂之箭箭進也)　寸(倉順切十分也)
(白居易齊物詩青松高百尺綠蕙低數寸長者不可退短者不可進)　心(息吝切火藏也王微觀海詩善即誰為御)
(我來無别心聊復寓兹興兹興將何詠二)先(先後毛詩相彼投兔尚或先之行有死人尚或墐之)　生(息正)
(切生也周官辨五地之物生杜子春讀生為性)　巽(須閏切入也易䝉卦勿用取女行不順也困䝉之吝獨逺實也)
(童䝉之吉順以巽也實音慎三)選(擇也陸機連珠祿敖於寵非隆家之舉官私於親非興邦之選是以三卿世及東國)
(多衰弊之政五侯並軌西京有凌夷之運)絢(文采也潘岳夏侯常侍誄如彼隨和發綵流潤如彼綿繢列素㸃絢)
疝(所艮切病也釋名疝詵也氣詵詵然上入而痛也)　上(時刃切升也王微觀海詩照本苟不昧在末理知)
(瑩忽乘摶角勢超騰送崖上二)實(富也易䝉卦勿用取女行不順也困䝉之吝獨逺實也)　鞅(於慶切牛)
(羈也釋名鞅嬰也喉下稱嬰言纓絡之也)　爭(側併切競也王微觀海詩卑牧㑹善下智流心不爭借悟雖由外鍳)
(至成同鏡)　勲(吁運切功也史孝山出師頌介珪既削列壤訓勲今我將軍啓土上郡二)　限(胡艮)
(切度也釋名艮限也時未可聽物生限止之也)　榮(為命切華也太玄聚首宗其高年鬼待敬也牽羊于叢不足榮)
(也鼎血之蕕信王命也)　論(聖閏切議也馮衍顯志賦澄徳化之陵遲兮烈刑罰之峭峻燔商鞅之法術兮燒韓)
(非之説論三)輪(車輪也王濬平呉詩馬憑其衡車曳其輪飛龍既造天命有晋)亂(不理也楊戲贊李正方不)
(協不和忘節言亂疾終惜始實惟厥性)　龍(力定切楚越謂竹樹深者為龍李華寄懷詩玄猿啼深龍)

二十二稕(古通震)


二十三問(古轉聲通震)


二十四焮(古通震)


二十五願(古通霰)

二十六慁(古通願)


二十七恨(古通願)


二十八翰

串(古玩切穿也謝惠連秋懷詩金石終消毁丹青暫彫煥因歌遂成賦聊用希親串)　鴈(魚旰切小曰鴈)
(開元五經文字又音岸史記與秦戰鴈門正義曰鴈當為岸聲之誤也班固西都賦鶬鴣鳵鵙鳬鷖鴻鴈朝發河海夕宿江漢)
(四)(鴈一作毛詩雍雍鳴鴈鹽鐵論引以鴈為注云當作岸)贗(偽也陸機詩物情競紛紜至理自宜)
(貫達觀儻不隔居然見真贗)彥(美也漢書叙傳敞亦平平文雅自贊尊實赳赳邦家之彥章死非辠士民所歎)
媛(五換切淑也孫楚胡母夫人誄滔滔汶川浩浩雲漢乃眷洪族載育英媛)　慢(草半切怠也謝惠連秋懷)
(詩夷險難預謀倚伏昧前算雖好相如達不比長卿慢二)縵(縵縵舜卿雲之歌卿雲爛兮糺縵縵兮日月光華旦復旦)
(兮)　巽(蘇貫切順也釋名巽散也物生布散也)　晏(於旰切天清也晩也陸雲祖考頌長驅致屆九)
(月以判咸黜凶醜區城寧晏劉公幹雜詩馳翰未暇夜日昃不知晏沈迷簿領書囘囘自昏亂二)宴(閒也班固西都)
(賦殊形詭制毎各異觀乘茵步輦惟所息宴)　怨(烏貫切恨也漢書叙傳項氏畔換黜我巴漢西土宅心戰士憤)
(怨二)婉(順也邊讓章華賦設長夜之歡飲兮展中情之嬿婉竭四海之妙珍兮盡生人之袐玩)　患(胡玩)
(切病也謝惠連秋懷詩平生無志意少小嬰憂患寒商動清閨孤燈瞹幽慢六)宦(仕也謝惠連秋懷詩頗悦鄭生偃無)
(取白衣宦未知古人心但從性所玩)豢(穀養畜也曹植孔甲贊行有順天龍出河漢雌雄各一是擾是豢)縣
(懸也漢書叙傳三代損益降及秦漢革剗五等制立郡縣二)環(肉好若一也班固西都賦徇以離宫别寢承以崇臺)
(閒館煥若列宿紫官是環)瑗(環或作瑗春秋殺陳孔瑗左氏穀梁作奐訛)　瀾(郎旰切波也左思呉都賦)
(理翮整翰容與自玩彫啄蔓藻刷盪漪瀾)

二十九換(古通翰)


三十諫(古轉聲通霰)


三十一襇(古通諫)


三十二霰

觀(扃縣切諦視也揚雄甘泉賦大厦雲譎波詭摧嗺而成觀仰矯首以高視兮目冥眴而亡見六)管(姓也蘇黃)
(門燕山詩居民異風氣自古習耕戰次稱望諸君術畧亞狐管)貫(穿也事也古詩九變復貫知言之選荀卿成相篇臣)
(謹修君制變後世法之成律貫)館(舍也徐幹齊都賦後宫内庭嬪妃之館衆偉所施極功窮變)冠(首也蘇黃)
(門燕山詩丹子號無策亦數游俠冠玉帛非足云子女罹蹈踐)丱(總角也毛詩婉兮孌兮緫角丱兮未幾見兮突而弁)
(兮)　困(苦倦切極也後漢贊將糾邪慝以合人願道之屈矣代離凶困)諫(經電切直言也郤正釋譏矇冒)
(瞽説時有攸獻譬遒人之有采于市閭游童之吟詠乎疆畔庶以増廣福祥輸力規諫畔音弁五)鑒(照也張衡七辯)
(淑性窈窕秀色美艶鬚髮玄髻光可以鑒)鑑(又作鑑歐陽參政送胡學士詩呉興水精宫樓閣在寒鑑橘柚秋苞繁烏)
(程春瓮釅)榦(莖也蘇黃門墨君堂詩中堂開素壁蕭颯起霜榦隨意賦詩竹落筆皆葱蒨)間(厠也歐陽參政)
(送任處士詩公車百千輩下不遺僕賤况於儒學者延納宜無間)　㸔(輕甸切晞也蘇黃門詠夷亭詩千里思山)
(夢中見要須罷郡歸來㸔)　眼(語玩切目也蘇黄門雪詩終勝溪瘴長熏眼典衣共子成高讌)　言(魚戰)
(切言語也楊修節遊賦逥旋詳觀目周意倦御子方舟載笑載言六)鴈(小曰鴈蘇黃門燕山詩中開哆箕異末路牢一)
(線卻顧沙漠平南來獨飛鴈)贗(偽也歐陽參政寄生槐詩方其榮盛時曽莫見真贗欲知窮悴節宜試以霜霰)岸
(涯也庾敱意賦蠢動皆神之為兮癡聖惟質所見貞人都遣穢累兮性蕩茫而無岸)骭(脇也甯戚歌生不逢堯與舜禪)
(短布單衣適至骭)矸(石凈也甯戚歌南山矸白石爛生不逢堯與舜禪爛音練)　延(衍面切及也張衡西)
(都賦巨獸百尋是為曼延神山崔巍歘從背見)　暖(乃卷切温也蘇黃門夷中詩江流日益深民語漸已變慘慘瘴)
(氣青薄薄寒日暖)　玩(五縣切弄也庾敳意賦物咸定於無初兮候時至而後驗飄颻玄曠之域兮深漠暢而靡)
(玩終篇皆叶霰韻)　斷(徙眷切絶也鮑明逺擬古居人掩閨臥行子夜中飯野風吹秋木行子心腸斷飯符戀切)
　短(都眷切不長也蘇黃門夷中詩江流日益深民語漸已變峯巒苫崖石草木條榦短三)斷(决也歐陽)
(參政讀書詩篇章異句讀解詁及箋傳是非自相攻去取在勇斷)旦(早也庾敳意賦宗統竟初不别兮大徳其情願)
(天地短於朝生兮億代促於始旦)歎(他絹切歎息也曹植慰子賦况中殤之愛子迺千秋而不見入空室而獨倚對)
(牀幃而切歎二)炭(燒木餘蘇黃門對月詩大火直南方萬物委爐炭栖鵲亦未安遶樹再三轉)　彈(徒怨)
(切行丸也陸機擬古齊僮梁甫吟秦娥張女彈曷為恒憂苦守此貧與賤)　難(迺絹切患也孫楚韓信贊威震趙魏)
(擒項平難割劇山川稱孤南面二)懦(怯也歐陽參政讀書詩形骸苦衰病心志亦退懦前時可喜事閉眼不欲見)
　䘺(直現切衣縫解也古艶歌行兄弟兩三人流蕩在他縣故衣當誰補新衣當誰䘺二)綻(䘺又作綻白居)
(易秋霽詩獨對多病妻不能理錦線冬衣殊未製夏衣行將綻)　絆(彼卷切羈也揚雄交州牧箴爰自開闢不羈不)
(絆周公攝阼白雉是獻二)半(物中分也甯戚歌南山矸白石爛生不逢堯與舜禪從昏飯牛至夜半)　判
(匹見切分也李尤東觀賦永平持綱建初考練暨我聖皇濈協剖判五)泮(冰泮蘇黃門燕山詩攻堅甚攻玉乘瑕易)
(冰泮中原但常治敵勢要自變)盼(視也謝玄暉詩北拒溺驂驪西龕收組練江海既無波俯仰流英盼)眄(盼一)
(作眄陸倕刻漏銘耳不輟音眼無留眄銅史司刻金徒抱箭)　返(孚絢切還也張衡西京賦重閨幽闥轉相踰延)
(望䆗窱以逕庭眇不知其所返延去聲六)氾(濫也陸機文賦闕太羮之遺味同朱絃之清氾雖一唱而三嘆固既雅而)
(不豔)坂(坂也蘇黃門閒燕亭諸峯宿霧收草木朝陽絢盎盎雲出山瀏瀏泉垂坂)反(覆也楊修節遊賦迴旋詳)
(觀目周意倦極歡遊以從容乃弃車而來反)販(買賤賣貴也易林疾貧望幸使伯行販開牢擇羊多得大䍧古幸亦)
(叶霰)奮(揚也孫楚韓信贊秦失其鹿英雄交戰遂寤明主超然虎奮)　畔(皮變切田界也杜篤論都賦昔)
(在強秦爰初開畔霸自岐雍國富人衍衍去聲四)辦(辨也三畧軍幕未辦將不言倦軍竈未炊將不言飢)叛
(奔也孫楚韓信贊割據山川稱孤南面惜哉結疑一朝書叛)伴(伴奐也屈原九章駭遽以離心兮又何以為此伴同)
(極而異路兮又何以為此援)　飯(符戀切炊穀也蘇黃門送梁交詩岸上遊人暮不歸淸香入袖涼吹面投壺擊)
(鞠綠楊隂共盡清樽飡白飯二)犯(干也歐陽參政新霜詩蘭枯蕙死誰復弔菊殘籬根爭艶艶青松守節見臨危正色)
(凜凜不可犯)　漫(眠見切大水也揚雄甘泉賦仰矯首以高視兮目冥眴而亡見正瀏濫以弘惝兮指東西之漫)
(漫三)嫚(驕也韋孟諷諫詩致冰匪霜致墜匪嫚瞻惟我王時靡不練)蠻(獸也郭璞蠻蠻贊其音如吟一脚人)
(面鼠身鼈頭厥號曰蠻)　萬(無願切十千也三畧蓄思不倦以一取萬左思呉都賦云富中之甿貨殖之選乘時)
(射利財豐巨萬二)蔓(瓜蔓左思呉都賦地勢坱圠卉木蔓方志所辨中州所羨)　晉(作甸切進也陸)
(雲登臺賦長發其祥天鑑在晉肅有命而龍飛兮跚重斯而肈建)　讚(則縣切稱美也馬融笛賦畱眎眙累稱)
(屢讚失容墜席搏拊雷抃二)贊(眆也蘇内翰謝呉山神文禱于有神隂假其便不愆於素咸出幽贊)　譔
(沮絹切專教也楚詞大招四上競氣極聲變魂兮歸來聴歌譔)　粲(倉甸切鮮好也陸雲贈張府君被繡晝行昔人)
(攸羨階雲飛藻孰與同粲三)㸑(炊也釋名㸑銓也銓度甘辛調和之處也)竄(匿也蘇黃門夷中詩江流日益)
(深民語漸已變遙想彼中人狀類鹿竄)　散(湏絹切布也庾敳意賦宗統竟初不别兮大徳亡其情願兀與自然)
(并體兮融和忽而放散四)算(計也陸機擬古詩四坐咸同志羽觴不可算曷為恒憂苦守此貧且賤)巽(順也)
(周易家人卦閑有家志未變也六二之吉順以巽也)遜(遁也謝希逸貴妃誄展如之華寔邦之媛奉榮惟約承慈以遜)
　迅(息箭切疾也徐幹齊都賦竦長袖以合節紛翩􁯤其輕迅往如飛晨來如降燕)　撰(雛戀切具也歐)
(陽參政送任處士詩任君居太原白首勤著撰閉户不求聞忽來誰所薦)　䜟(楚獻切圖書也釋名䜟纎也其文纎)
(微也郭璞軨軨獸贊見則洪水天下昏墊豈伊妄降亦應圖䜟)　順(食願切從也周易渙卦初六之吉順也渙奔其)
(機得願也)　訕(所載切謗也歐陽參政讀書詩何時乞殘骸萬一免罪譴信哉蠧書魚韓子語非訕)婉
(紆願切美也毛詩猗嗟孌兮清揚婉兮舞則選兮射則貫兮孌龍眷切選雪孌切貫扁縣切三)苑(囿也左思呉都賦遭)
(藪為圃值林為苑異荂蓲蘛夏曄冬蒨)腕(手腕釋名腕宛也言可宛屈也楊修節遊賦迴旋詳觀目周意倦仰泝涼)
(風俯濯纎腕)　晏(伊甸切晚也禮記以定晏隂之所成孫楚笑賦中路背叛更相毁賤傾倚叵我迄乎日晏三)
暗(無光也歐陽參政送胡學士詩都門春漸動栁色綠將暗挂帆千里風水濶江灔灔)案(几案歐陽參政讀書)
(詩初如兩軍交乘勝方酣戰至哉天下樂終日在書案)　煥(許縣切火光也徐幹齊都賦彫琢有章灼爛明煥生)
(民以來非所視見)　漢(許建切水名繁欽建章鳯闕賦曰長唐虎圈迴望漫衍槃旋岹嶢上刺雲漢衍去聲二)
釁(牲血塗器祭也陸機答賈謐天厭霸徳黃祚告釁獄訟違魏謳歌適晉陳留歸蕃我皇登禪釁一作舋晉音薦)
翰(形甸切羽也道藏歌夕遊蓬萊島朝對華景晏神仙結丹藻流暉寄文翰六)澣(濯也蘇黃門燕山詩割弃)
(何人斯腥臊乆不澣區區用戎索乆爾縻郡縣)檻(欄也歐陽參政新霜詩芭蕉芰荷不足數狼藉徒行汙池檻時行收)
(歛歳將窮冰雪嚴凝從此漸)旱(不雨也蘇黃門沂山祈雨詩宿雪雖盈尺不救春夏旱吁嗟遍野天不聞歌舞通宵)
(龍一戰)汗(人液也蘇黃門夏夜詩老人氣如縷枕簟亦流汗褰帷竟不寐夜氣凈如練)限(阻也蘇黃門送)
(孫提刑詩開軒揖佳客退食事書卷為政曽幾何清風自無限)　環(熒絹切肉好如一也王延壽靈光殿賦連閣承)
(宫馳道周環長途升降軒檻曼延延去聲八)懸(繫也張衡西京賦後宫不移樂不改懸門衛供帳官以物辨恣意所)
(幸下輦成燕辨與辦同)患(憂也蘇内翰謝呉山神文西湖堙塞積歳之患禱於有神隂假其便)豢(芻豢歐陽)
(參政讀書詩淡泊味愈長始終殊不變庶幾垂後世不黙死芻豢)幻(幻化也陸機刻漏賦來象神造去猶鬼幻因勢)
(相引乘靈自薦)換(易也蘇黃門送孫提刑詩依依東軒竹凛凛故人面詔書遂公私使節許新換)緩(遲也蘇黃)
(門送李恕詩囘首應懷微雨憂歸朝且喜寧親便公知齊楚即為魚勸築宣防不宜緩)宦(仕也歐陽參政讀書詩念)
(昔始從師力學希仕宦豈敢取聲名惟期脱貧賤)　運(于願切徙也阮瑀歌奕奕天門開大魏應期運青蓋巡九)
(州在西東人怨三)浣(澣也蘇黃門詩老傳時已通塵垢日須浣永慚舊文書展讀不終卷)玩(好也阮瑀歌青)
(蓋巡九州在西東人怨士為知己死女為悦己玩)　亂(龍眷切不理也周市為魏王曰天下昏亂忠臣乃見揚雄)
(交州牧箴周公攝阼白雉是獻昭王陵遲周室昏亂三)纜(繫也歐陽參政送胡學士詩武平天下才四十滯鈆槧忽)
(乘使君舟歸榜不可纜)濫(泛濫也陸機文賦或清虚以婉約每除煩而去濫雖一唱而三嘆固既雅而不艶)
恨(叶霰韻聲近幸怨也歐陽參政祭范文正公文愈乆愈明由今可見始屈終伸公其無恨)　論(蘆徤切議)
(也漢書叙傳兵家之策惟在不戰營乎皓皓立功立論二)懶(懈也蘇黃門閒燕亭詩危亭在山腹物景行自變此樂只)
(自知傍人任嫌嬾)　爛(郎甸切明也釋名染爛也徐幹齊都賦隋珠荆寶磥起流爛彫琢有章灼爍明煥生民以)
(來非所視見煥音絢)　胤(羊薦切繼也徐幹齊都賦既墜反升將絶復胤昭晣神化傀巧難徧二)蜒(蜿蜒)
(張衡七辨應門鏘鏘華闕雙建雕蟲彤緣螭虹蜿蜒)

三十三綫(古通霰)


三十四嘯

臯(居號切高也齊人之歌曰魯人之臯數年不覺使我高蹈覺古孝切四)高(崇也蔡邕郭有道碑辭洋洋縉)
(紳言觀其高棲遲泌丘善誘能教)雊(鳴也馬融笛賦山雞晨羣壄雉晁雊求偶鳴子悲號長嘯)鵠(鳥名漢地)
(里志鵠澤孟康音告毛詩從子于鵠)　激(吉弔切疾也莊子激者嗃者潘岳狹室賦重隂晦暝天威震燿潢潦沸騰)
(叢雷奔激)　虐(宜照切害也毛詩匪用為教覆用為虐借曰未知亦聿既耄)　醻(大到切酬也詩彤弓)
(弨兮受言櫜之鐘鼔既設一朝醻之櫜居號切)　朝(直照切朝廷也陸雲夏府君誄既穆其績英風彌邵天子有命)
(曽是在朝頻繁帷幄祇承皇耀)　飄(正妙切風也曹植感節賦折若華之翳日庶朱光之長照願寄軀於飛蓬乗陽)
(風而逺飄)　罦(毗召切罔也毛詩有兔爰爰雉離于罦我生之初尚無造)　藐(眉教切草也説文以貌得)
(聲毛詩視爾夢夢我心慘慘誨爾諄諄聽我藐藐慘音懆)　謬(彌笑切誤也陸機演連珠動循定檢天有可察戀無)
(常節身或難照是以望景揆日盈數可期舞臆論心有時而謬)　招(三笑切呼也蔡邕郭有道碑詞赫赫三事幾行)
(其招委辭召貢保此清妙二)昭(明也晉降神歌神之來光景昭聽無聞視無兆)　慘(七到切開元五經文)
(字書慘為燥注音操詩曰我心懆懆憂而不樂也詩抑與月出二篇皆當讀如操)　繡(先弔切五采備也儀禮纚)
(笄霄衣注云詩有素衣朱霄禮記繡黼丹中朱衣注云繡讀為綃繒名也詩素衣朱綃繡霄綃三字皆當讀如肖三)肅
(敬也釋名簫肅也其聲肅肅而清也)霄(近天氣也陸雲陸丞相誄曰窮化幾神探賾衆妙駭塵氛埃澄響清霄)
濯(直教切滌也張説和利妃銘禮獻絲繭詩修澣濯婦政可遵嬪御胥效)　超(抽廟切跳也陸雲陸相誄)
(光被既淳逸軌爰超宏綱包荒景靈握耀)　叔(失照切季父也釋名仲父之弟曰叔父叔少也年幼者稱也)
憂(一笑切愁也左氏傳齊人之歌曰數年不覺使我高蹈惟其儒書以為二國憂覺古孝切三)約(纏束也漢)
(書治本約宋玉九辨邅翼翼而無終兮忳惛惛而愁約生天地之若過兮功不成而無效)幼(少也釋名幼小也小少也)
(言生日少也)　署(馨呌切廨也班固西都賦周以鉤陳之位衛以嚴更之署緫禮官之甲科羣百郡之亷孝)
學(後教切效也傅毅迪志詩先人有訓我訊我誥訓我嘉務誨我博學)

三十五笑(古通嘯)


三十六效(古通嘯)


三十七號(古通嘯)


三十八箇

稼(居貨切種也陸雲詩有奄萋萋甘雨未播黍稷方華中田為稼庭槐振藻園桃阿那)　可(口箇切許可也)
(魏文帝寡婦賦伏枕兮忘寐逮乎朝兮起坐愁百端兮猥來心鬱鬱兮無可)　地(唐佐切天地也屈原九章閉心)
(自慎終不失過兮秉徳無私參天地兮)　覇(補過切覇王也韋孟諷諫詩興國救顛孰違悔過追思黃髮秦繆以)
(覇)　罷(步臥切休也白居易效陶潛體又得琴上趣安絃有餘暇復有詩中狂下筆不能罷暇音賀)　舍
(始賀切屋也白居易效陶濳體所以隂雨中經旬不出舍始悟獨往人心安時亦過)　詐(側箇切偽也漢書叙傳靡)
(法靡度民肆其詐偪上并下荒殖其貨)　謝(徂賀切辭也韓愈送窮文埀頭喪氣上手稱謝燒車與船延之上座)
化(呼臥切變也白虎通火之為言化也陽氣用事萬物變化也釋名火化也消化物也又曰臥化也精神變化不與覺)
(時同也漢書叙傳偪上并下荒殖其貨侯服玉食敗俗傷化)　話(胡臥切語也白居易效陶潛體兀然無所思日)
(高尚閒臥暮讀一卷書㑹意如嘉話)　下(何佐切釋名河下也隨地下處而通流也魏文帝寡婦賦風至兮淸厲隂)
(雲曀兮雨未下伏枕兮忘寐逮乎朝兮起坐二)暇(閒也傅玄食舉東西廂歌天祐聖皇萬邦來賀雖安勿安乾乾匪暇)
　野(羊和切郊外也後漢地里志隴頭歌曰念我行役飄然曠野登高望逺涕零雙墮二)夜(暮也陳琳武軍)
(賦千徒從唱億夫求和聲訇隱而動山光赫奕以燭夜和去聲)

三十九過(古通箇)


四十禡

伯(必駕切霸也釋名伯把也把持家政也又曰罵伯也以惡言被伯之也)　螫(式夜切蟲行毒也班固西)
(都賦佐命則垂統輔翼則成化流大漢之愷悌蕩亡秦之毒螫)　獲(胡化切手取也班固西都賦登属玉之館歴長)
(楊之榭覽山川之體勢觀三軍之殺獲)　袴(若化切脛衣也釋名袴跨也)　派(普駕切水分也吕温)
(勲臣贊河出崑崙來潤中夏連山合沓橫擁其派)
四十一漾

竟(居亮切終也郭璞不死國讚有人爰處員丘之上稟此遐齡悠悠無竟二)鏡(照也道藏歌風雲隱宛微講論)
(五岳匠硨磲精琉璃琥珀金剛鏡)　方(甫妄切毛詩不可方爾雅舫泭也䟽云水中為泭筏也漢廣詩不可方思)
(音義同)　妨(敷亮切碍也韓愈岳陽樓詩軒然大波起宇宙隘而妨巍峩拔嵩華騰躍較徤壯)　病
(被旺切病也老子知不知尚矣不知知病矣黃庭經宅中有士常衣綘子能見之可不病二)怲(怲怲憂盛也毛詩鳥)
(與女蘿施于松上未見君子憂心怲怲)　命(眉旺切天命也郭璞不死國讚有人爰處員丘之上赤泉駐年神木)
(養命上去聲三)盟(約也黃庭經黃庭内經玉書暢授者曰師受者盟)猛(嚴也太玄小子牽象婦人徽猛君子)
(養病病被旺切)　競(其亮切彊也開元五經文字讀僵去聲毛詩秉心無京又曰無倞誰人今作競)　梗
(口浪切病也毛詩君子實維秉心無競誰生厲階至今為梗周官招梗鄆氏音亢兢彊去聲)　夢(莫浪切不明也)
(道藏歌綘衣表羣㑹生始似乆夢徳隱冲内迹至寂不覺當當去聲)　霜(色壯切凝露也潘岳馬敦誄馬生爰發在)
(險彌亮精貫白日猛烈秋霜)　傷(式亮切損也張衡四愁詩路逺莫致倚惆悵何為懷憂心煩傷)　償
(市亮切黃庭經保灌玉廬以自償陶弘景讀)　映(於亮切郭璞江賦青綸競紏縟組爭映紫菜熒曄以樷被綠苔)
(鬖髿乎研上)　羕(式亮切説文羕水長也從羊永聲詩曰江之羕矣今作永)　泳(下放切水中行也毛)
(詩漢之廣矣不可泳思江之永矣不可方思永音羕方音舫)

四十二宕(古通漾)


四十三暎(古通震)

四十四諍(古通震)


四十五勁(古通震)


四十六徑(古通震)


四十七證(古通震)


四十八嶝(古通震)


四十九宥

告(居候切報也屈原九章道逺作頌聊以自救兮憂心不遂斯言誰告兮三)櫜(韜也毛詩彤弓弨兮受言櫜之)
(我有嘉賓中心好之鐘鼔既設一朝右之好許候切)較(直也歐陽參政祭尹子漸文其生未始以一齊其死宜其有夭)
(壽苟百年者亦死則短長之何較)　殻(丘候切皮甲也張載七命析龍眼之房剖椰子之殻芳時方選承意代奏)
　具(忌救切足也馬融廣成頌上無飛鳥下無走獸虞人植旍獵者效具車弊田罷從入禁囿)　投(大透)
(切上也馬融笛賦法於節奏察度於句投李善云説文逗止也投與逗古字通音豆投句之所止也)　軸(直祐切車)
(軸也釋名軸抽也入轂中可抽出也二)朝(朝廷韋孟在鄒詩微微小子既苟且陋豈不牽位穢我王朝)　郛
(敷救切城外大郭也張衡西京賦量經綸考廣袤經城洫營郭郛四)孚(信也太玄聚首鼎皿之蕕九宗之好乃後其孚)
(蕕去聲好許候切)報(施報也國語改葬共世子國人誦之曰貞之無報也孰是人斯而有是臭也)赴(至也)
(傅咸鷰賦逮來春而復旋意眷眷而懷舊一委身乃無二豈改適而更赴)　哺(蒲候切食在口也易林烏鵲食穀張)
(口受哺䝉被㤙徳長大成就)　附(符又切寄也魏夏侯惠景福殿賦曽櫨外關榱桷内附或因勢以連接或邪詭)
(以盤構)　冒(莫候切覆也史記牟者冒也言地雖凍能冒而生也釋名眸冒冒也相裹冒也又曰矛冒也刃下矜)
(也四)騖(馳也陸雲詩巍巍先基重規累構赫赫重光遐風激騖)侮(慢也太玄釋首震震不侮濯漱其訽)霧
(地氣發天不應也釋名霧冒也氣䝉亂覆冒物也冒莫候切)　聚(組救切萃也班固西都賦毛羣内闐飛羽上覆)
(接翼側足集禁林而屯聚)　趣(千候切意也張衡東京賦奢不及侈儉而不陋規遵王度動中得趣李善本作趍音)
(同二)族(大簇律名又宗族也漢書赤天簇族奏也言陽氣大奏地而達物也白虎通族者凑也㤙愛相流湊也)
羞(息救切致滋味也張載七命繁肴既闋亦有寒羞商山之果漢臯之楱楱音湊)　數(先奏切算也陸機宣)
(猷堂詩篤生我后克明克秀體輝重光承規景數)　築(職救切擣也潘岳西征賦考土中于斯邑成建都而營築)
(既定鼎於郟鄏遂鑽龜而啓繇二)鑄(淮南子冶工之鑄器注云鑄讀如唾呪之呪)　收(舒救切歛也韓)
(愈南山詩或行而不輟或遺而不收或斜而不倚或施而不彀二)少(幼也歐陽參政蔡君山銘父不哭子老不哭少)
(嗟夫君山而不之得壽)　讎(承呪切仇也易林良房美謀無言不讎克厭帝心君子獲祐)　憂(於救)
(切愁也國語商之衰也其銘有之嗛嗛之徳不足就也不可以矜而秖取憂也二)耰(覆種也龜筴傳耕之耰之鉏之)
(耨之口得所嗜身受其利以是觀之非彊不至)　好(許候切愛也屈原九章申生之孝子兮父信讒而不好行悻直)
(而不豫兮鯀功用而不就二)孝(順也禮記孝者畜也順於道不逆於倫是之謂畜釋名孝畜也畜養也畜丑救切)
　裕(余救切饒也陸機宣猷堂詩篤生我后克明克秀茂徳淵冲天姿玉裕)　流(力救切演也傅玄贈)
(李叔龍詩弘道興化實在良守悠悠建平皇澤未流朝選於衆乃子之授二)旒(冕旒也皮日休補九夏歌何以樂之)
(金石九奏何以賜之龍旂九旒)　乳(如又切柔也易林胎卵胞乳長大成就君子萬年動有福祐二)肉(骨肉)
(也釋名肉柔也)

五十候(古通宥)


五十一幼(古通宥)


五十二沁(古通震)


五十三勘(古通翰)


五十四闞(古通勘)


五十五豔(古通霰)


五十六栝(古通豔)


五十七歛(古通豔)


五十八陷(古通諫)


五十九㽉(古通陷)


六十梵(古通陷)

　韻補卷四
欽定四庫全書
　韻補卷五
　　　　　　　　　　　　　　宋　呉棫　撰
　入聲
一屋

垢(居六切不淨也毛詩維此良人作為式榖維彼不順征以中垢)　覺(姑沃切寤也郭璞菵草讚菵草赤莖)
(實如燕薁食之益智忽不自覺)　國(古祿切邦也徐陵柑詩上林雜嘉樹紅柑間修竹萬室擬封君千林挺荆國)
　慤(枯沃切誠也風俗通項者慤也張衡東京賦所貴惟賢所寶惟穀民去末而反本咸懷忠而抱慤二)殻
(皮甲仲長統見志詩飛鳥遺跡蟬蜕亡殻騰蛇棄鱗神龍喪角至人能變達士㧞俗角音鹿)　嶽(虞欲切五嶽也)
(顔延年馬賦覲王母於崐墟要帝臺於宣嶽跨中州之轍迹窮神行之軌躅)岳(嶽一作岳曹植責躬詩願䝉矢石建)
(旗東岳庶立毫釐微功自贖)　椓(都木切破害也毛詩民今之無祿天夭是椓哿矣富人哀此惸獨九)涿
(郡名蜀志潞涿君)啄(鳥啄也東方朔傳聲謷謷者鳥哺鷇也尻益高者鶴俛啄也)琢(治玉曰琢韓子君無)
(見其所欲君見其所欲臣將自雕琢君無見其意君見其意臣將自表意)德(道德謝惠連雪賦曹風以麻衣比色楚謠)
(以幽蘭儷曲盈尺則呈瑞於豐年袤丈則表沴於隂德)得(得失老子罪莫大於可欲禍莫大於不知足咎莫大於欲)
(得易林入市求鹿不見頭足終日至夜竟無所得)荅(當也易林黃鳥採蓄既嫁不荅念吾父兄思復舊谷)底
(正也郭璞東海外大壑讚冩溢洞穴暵昬龍燭爰有大壑號為無底)隝(水中山也司馬相如上林賦振溪通谷蹇產溝)
(瀆谽呀豁閕阜陵别隝)　迪(徒沃切道也陸雲餞王太尉詩曰惟帝思庸大典光迪思媚三靈誕膺天篤)
竇(徒谷切穴也東方朔傳口無毛者狗竇也聲謷謷者烏哺鷇也二)覿(見也陸雲贈顧驃騎詩沈機響駭幽)
(神廣覿和以同人物歸時育)　斵(竹鹿切削也漢淮南王屏風賦大匠治之彫刻削斵等化器類庇廕尊屋)
䓯(張玉切韓詩緑䓯如蔶薛君曰蔶積也盛如積也李善曰䓯音竹二)出(進也蘇黃門墨竹賦風止雨霽山空)
(日出猗猗其長森乎滿谷)　濁(厨玉切不清也史記律書濁者觸也言萬物皆觸死也白虎通瀆者濁也孺子之歌)
(滄浪之水濁兮可以濯我足民歌灌夫曰潁水濁灌氏族三)直(正直也蘇黃門種松詩它年期汝三丈高獨立仙翁)
(毛髮綠老人自分不及見子孫見汝知遺直)濯(澣濯也陶潛時運詩洋洋平津乃漱乃濯邈邈遐景載欣載矚)
剥(博木切落也劉植魯都賦毛羣隕殪羽族殱剥填﨑塞畎不可勝錄二)伯(長也薛綜麟頌懿矣麒麟惟獸)
(之伯世平覿景否則戢足)　樸(普木切質也張衡東京賦遵節儉尚素樸思仲尼之克己覆老氏之常足三)朴
(樸又作朴陳琳馬腦勒賦太上玄華尚素朴兮所貴在人匪金玉兮)璞(玉璞也司馬紹統贈山濤詩卞和潛幽冥誰能)
(證竒璞冀願神龍來揚光以見燭)　纆(莫卜切索也陸機挽歌五常侵軌儀夕氣牽徽纆情和乏良聘技騃或鴆)
(毒四)嘿(靜也陸雲贈顧驃騎詩於鑠祈陽誕鍾天篤清輝龍見玄猷淵嘿)黙(靜也屈原九章眴兮杳杳孔靜)
(而幽黙鬱結紆軫兮離慜而長鞠)邈(逺也陸雲城南堂皇被命詩聖敬逺躋神道玄邈思媚三靈誕膺天篤)
戚(于六切憂也毛詩自貽伊戚左氏傳作慼釋名戚蹙也斧以斬斷見者皆蹙懼也太玄親首孚于内其志資戚二)
慼(憂也班固幽通賦雍造怨而先賞兮丁由惠而被戮栗取弔于逌吉兮王膺慶於所慼)　歗(息六切吹)
(氣若歌也説文以肅得聲毛詩有女仳離條其歗矣條其歗矣遇人之不淑矣四)嘯(歗古作嘯説文吹聲也以肅得)
(聲)簫(樂器釋名簫肅也其聲肅肅而清也)蕭(釋名蕭墻施於門内蕭肅也將入於此自肅敬之處也)
捉(側祿切搦也釋名捉促也使相促及也)　齪(測縬切齷齪唐玄宗紀泰山銘方士虚無儒書齷齪佚后)
(求仙誣神檢玉)　鷟(士縬切鸑鷟陸機七徴舞唐庭之來儀鳴岐陽之鸑鷟膺天監之休命荷神聦之介福)
脩(式竹切毛詩中谷有蓷暵其脩矣注云脩日乾也釋名腊脯又曰脩脩縮也乾燥而縮也二)翛(飛羽聲莊)
(子翛然而往翛然而來)　渥(烏谷切洽也陸機漢祖功臣頌彤雲書褧素靈夜哭金精仍頽朱光以渥四)幄
(上下四旁悉周曰幄釋名屋也以帛衣版施之形如屋也張載七命目厭常玩體倦帷幄攜公子而雙游時娯觀於杯麓)喔
(聲也王逸九思哀世兮睩睩諓諓兮嗌喔衆多兮阿媚委靡兮成俗)握(掌也蘇内翰羅漢讚我觀西方無度量國諸佛)
(陀耶在我掌握國古祿切)　活(呼酷切不死也毛詩播厥百穀實函斯活二)壑(谷也丘遲何吏部誄眇望)
(周行式瞻林壑灑汰紛埃擯揚流俗)　鶴(胡沃切長啄鳥也嵇康琴賦下逮謠俗蔡氏五曲王昭楚妃千里别鶴三)
學(覺也揚雄元后誄起常盈倉五十萬斛為諸生儲以勤好學)确(磽确也左思呉都賦亦猶帝之懸解而與)
(桎梏疏屬也庸可共世而論巨細同年而議豐确乎)　役(余玉切使也陸機挽辭在昔良可悲魂往一何慼念我平)
(生時人道多拘役)　域(于六切邦也謝惠連雪賦雪宫建於東國雪山峙於西域岐昌發詠於來思姬滿申歌於)
(黃竹三)閣(樓閣也司馬相如上林賦離宫别館彌山跨谷高廊四注重坐曲閣華榱璧璫輦道纚屬)囿(苑有)
(垣也劉向九歎莞芸棄於澤州兮瓟蠧於筐簏麒麟奔於九臯兮熊羆羣而溢囿)　角(虞谷切獸不童也漢律厯)
(志角觸也物觸地而生戴芒角也東方朔傳臣以為龍又無角謂之為蛇又有足四)桷(椽也夏侯湛玄鳥賦銜泥結巢)
(營居傅桷積一啄而不已終累泥而成屋)樂(喜也三畧四民用虚國乃無儲四民用足國乃安樂班固東都賦食舉雍)
(徹太師奏樂陳金石布絲竹)洛(水名馬融廣成頌面據衡隂箕背王屋浸以波溠濥以滎洛)

二沃(古通屋)


三燭(古通屋)


四覺(古通藥或轉聲通屋)


五質

麥(訖力切來牟也白虎通閶闔風至生薺麥不周風至蟄蟲匿韋鋌叙志賦奉過庭之明訓納微躬於軌則勉四民之)
(耕耘遂能辨乎菽麥六)戒(警也譁以革得聲許慎讀若戒二字本皆音棘鹽鐵論引詩我是用戒今作急屈原九章)
(何芳草之早夭兮微霜降而下戒諒不聦明而壅蔽兮使讒諛而日得)疚(病也毛詩匪載匪來憂心孔疚期逝不至)
(而多為恤)局(曲也毛詩謂天蓋高不敢不局謂地蓋厚不敢不蹐)覺(寤也列子楊朱之歌天其不識人胡能覺)
(六韜吾觀其吏暴虐殘賊敗法亂刑上下不覺)穀(五穀六韜紛紛渺渺好色無極吾觀其野草菅勝穀)　結
(激質切繫也蘇秦語言語相結天下為一古詩青青陵中草傾葉晞朝日陽春被惠澤枝葉可攬結二)絜(清也韓愈)
(潮州祭神文選牲為酒以報靈徳也吹擊管皷侑香絜也拜庭跪坐如法式也)　隔(訖得切塞也栁宗元懲咎賦讒)
(妬結而不戒兮猶齗齗於所執勢危疑而多詐兮逢天地之否隔五)膈(肝膈蘇内翰鄧忠臣母挽詞公子豈先知戰戰)
(常惜日吾君日月照委曲到肝膈)鬲(胷鬲釋名鬲塞也管上下使氣與榖不相亂也)革(更也皮革也周易或)
(躍在淵乾道乃革飛龍在天乃位乎天徳秦琅邪刻石節事以時諸產繁殖黔首安寧不用兵革)告(報也史記叙傳)
(收殷餘民叙封始邑申以商亂酒材是告)　骨(訣律切肉之覈也白居易對酒詩東岳前後魂北邙新舊骨復聞藥)
(誤者為㤅延平術四)訣(别也栁宗元祭崔簡文誰謂斯人變易成疾良志莫踐乖離永訣)滑(鈹滑也鈹與坡)
(同滑與汩同紛亂之意荀子成相篇君教出行有律吏謹將之無鈹滑)菊(草黃華者賈島對菊詩九日不出門十日)
(見黃菊灼灼耀繁英美人無消息)　甲(訖立切兵也揚雄長楊賦人君以玄黙為神澹泊為徳今樂逺出以露威)
(靈數動搖以疲車甲)　曲(區律切委曲也劉植魯都賦巖險迴隔峻巘隱曲猛獸深潛介禽竄匿五)窟(穴也)
(蘇内翰石炭詩君知欲斫姦邪窟楚國何曽斬無極)闕(門觀也班固北征頌雷震九原電曜高闕金光鏡野武旗冒日)
玦(佩也蘇内翰洗玉池銘如伯時父琅然環玦援手之勞終睨莫拾)缺(破也易林兩全相擊勇氣均敵日月)
(鬭敵不破不缺)　掘(渠鬱切搰也韓愈酬鄭相公遺我一言重跽受惕齊慄辭慳義卓闊呀豁疾掊掘)　器
(欺訖切器皿曹植黃帝三鼎贊鼎質文精古之神器黃帝是鑄以像太一二)氣(息也成公綏嘯賦聲不假器用不借)
(物近取諸身役心御氣物分聿切)　契(詰歴切符也禰衡顔子碑辭知微知章聞一覺十用行舍藏與聖合契名)
(為四友之冠實盡䟽附之益)　篋(去急切箱篋張翰豆羮賦曰是刈是穫充簞盈篋香鑠和調周疾赴急)
客(乞得切賓客謝靈運南樓詩登樓為誰思臨江遲來客與我别所期期在三五夕)　瀆(亭歴切溝也易)
(林五岳四瀆含潤為徳行不失理民受恩福福音偪三)讀(誦也蘇黃門醉吟菴詩詩成付與坐中讀知有清溪可終)
(日)牘(簡牘易林覆乎舉牘易為功力月正元日承平致福福音偪)　虐(宜㦸切史記叙傳子羽暴虐漢)
(行功徳二)業(事也楊戲贊董幼宰輕財果壯當難不惑以少禦多殊方保業)　凝(鄂力切冰結也楚詞大招)
(代水不可涉深不可測只天白顥顥寒凝凝只)　獄(魚律切刑獄易林桎梏拘獲身入牢獄髠刑受法終不可釋四)
岳(五岳也易林三途五岳去危入室失其寵福貴人有疾或作嶽)玉(陽之精也易林鈆刀攻玉堅不可得盡我)
(筋力胝蠒為疾)谷(山谷易林鹿畏人匿俱入深谷命短不長為虎所得)　兀(五矞切高貌白居易對酒詩能)
(沃煩慮消能陶真性出所以劉阮軰終朝醉兀兀)　對(都聿切答也漢語畫地為獄議不入刻木為吏議不對三)
咄(吐也蘇黃門洗香山賦毋令東坡聞我而咄奉持香山稽首仙釋)荅(當也易林隂陽隔塞許嫁不荅旄丘)
(新臺悔往歎息)　突(它橘切出貌栁宗元乞巧文世途昏險擬步如漆左低右昻門冒衝突二)脱(骨去肉也)
(易林一尋百節綢繆相得其指詰屈不能解脱)　代(湯得切更也太玄首將軍入虚道不得也出險登丘莫之代)
(也)泰(大也劉歆列女傳贊子發之母刺子驕泰將軍稻梁士卒菽粒)　鐵(他吉切黑金也釋名黒鐵也其)
(處皮薰黑如鐵也三)驖(馬赤黑也班固東都賦歴騶虞覽四驖嘉車攻采吉日李善文選注作鐵)替(廢也張衡)
(東京賦忿姦慝之干命怨皇統之見替登聖皇於天階章漢祚之有秩)　垤(徒吉切蟻封也毛詩鸛鳴于垤婦歎)
(于室三)絰(縗絰禮記絰也者實也釋名絰實也傷摧之實也)耊(老也毛詩既見君子並坐鼓瑟今者不樂)
(逝者其耊)　奪(徒聿切取也太玄度首石赤不奪節士之必)　納(奴扢切内也釋名入納也納使還也)
　弱(奴歴切劣也三畧豪傑秉職國威乃弱殺生在豪傑國勢乃竭)　讁(竹棘切責也王桀反金人贊末)
(世不取義與兹易面言匪忠退有其讁五)謫(讁又作謫柳宗元懲咎賦幸皇鑒之明宥兮纍郡印而南適惟辠大而寵)
(厚兮宜夫重仍乎禍謫)摘(取也蘇内翰九日湖上詩葦間聞拏音雲表已飛屐使我終日尋逢花不忍摘)擿
(摘一作擿選詩瑤華未堪折蘭苕已屢擿路阻莫贈問云何慰離析)磔(磔磔聲也蘇黄門除日詩念同去鄉里此節已)
(三失楚人重歳時爆竹鳴磔磔)　折(勑扢切裂也蘇黃門除日詩相攜歴除日花栁漸牙折居梁不奈賀授把被糠)
(覈)　澤(直扢切潤也蘇内翰榧子詩祝君如此果徳膏以自澤驅攘三彭仇已我心腹疾二)宅(居也蘇黃)
(門卜居賦此心皎然與物皆寂所遇而安孰非吾宅)　徹(直質切止也陸雲九愍伊在初之嘉惠毎成言而永日怨)
(谷風之攸歎彌九齡而未徹二)轍(車轍易林駕駟逐狐輪挂荆棘車不結轍公子無得)　躅(直律切躑躅韓)
(愈樊宗師墓銘文從字順各識職有欲求之此其躅)　福(筆力切祉也漢賈誼傳䟽者或制大權以福天子顔師古)
(曰福古逼字禮記福者備也備者百順之名也秦瑯邪刻石皇帝之徳存定四極誅亂除害興利致福)葍(惡菜也毛)
(詩我行其野言采其葍不思舊姻求爾新特)輻(車輻逸詩涓涓流水不雍不塞轂既破瘁乃大其輻事已敗矣乃重)
(太息)富(豐於財也禮記注富之言備也毛詩人之齊聖飲酒温克彼昏不知壹醉日富)伏(藏匿也白虎通北方)
(者伏方也萬物伏藏也考工記不伏其轅鄭注云故書伏作偪賈誼服賦禍兮福所倚福兮禍所伏憂喜聚門兮吉凶同域)
腹(肚也易林隂寒主疾水離其室民飢於食不病心腹)覆(反覆班固西都賦草木塗地山淵反覆蹂躪其十二)
(三乃拗怒而少息)復(反也易林日以困急不能自復太玄度首積差之貸十年不復貸音貣)乏(匱也易林)
(雷雨三日鳥獸飢乏旅人失宜利不可得)　伯(必益切長也史記叙傳維棄作稷徳盛西伯七)柏(木名陶潛)
(經錢溪詩園田日夢想安得乆離析終懷在歸月諒哉宜松柏)背(棄也毛詩既之隂女反予來赫民之罔極職涼善背)
迫(逼也馬融笛賦危殆險巘之所迫也衆哀集悲之所積也)百(十千也歐陽參政潭園詩一花聊一醉盡醉猶)
(須百而我病不飲對花空歎息)八(數也張衡西京賦又簇之所攙捔徒搏之所撞㧙白日未及移其晷已獮其什七八)
(㧙音必)搏(擊也蘇内翰司馬温公碑銘公如麟鳯不鷙不搏羽毛畢朝雄狡率服服鼻墨切)　㧙(卑吉)
(切擊也張衡西京賦罝羅之所羂結竿殳之所揘畢又簇之所攙捔徒搏之所撞㧙三)祕(密也郤正釋譏無逺不致)
(無幽不悉挺身取命幹兹奥祕)别(異也黃庭經長谷玄卿繞鄉邑六龍散飛唯分别長生至慎房中急何為死作令神)
(泣)　紱(非律切綬也禮記注綬之言蔽也潘岳楊荆州誄用錫土宇膺兹顯秩赤社白茅亦朱其紱十四)芾
(紱一作芾毛詩彼侯人兮荷戈與祋彼其之子三百赤芾祋都律切)黻(黼黻太玄文首極文密密易以黼黻)忿
(怒也劉向九歎憂心展轉愁拂鬱兮寃結未舒長隱忿兮)佛(西方聖人韓愈酬鄭相公樊子坐賓署演孔刮老佛金舂)
(撼玉應厥臭劇蕙鬱)拂(去也白居易詩酣歌口不停狂舞衣相拂平生賞心事施展十未一)茀(盛也周易婦喪)
(其茀勿逐七日得毛詩臨衝茀茀崇墉仡仡)弗(弗弗猶發發也毛詩南山律律飄風弗弗民莫不榖我獨不卒)刜
(擊也白居易鵶九劒詩君勿矜我玉可切君勿誇我鍾可刜不如持取决浮雲無令漫漫蔽白日)坲(塵也韓愈酬鄭)
(相公帝咨汝余往牙纛前坌坲試既富而美章彚霍炳蔚)馥(香氣也梁宣帝百合詩含露或低垂從風時偃抑甘菊愧)
(仙方藂蘭謝芳馥)法(則也釋名偪也人莫不欲從其忠偪而使有所限也漢書叙傳彖系大易因史立法)髴
(理也歐陽參政班鳩詩藥食子雖勤豈若我在膝又云子亦病蓬首不如髴)發(舒也揚雄長楊賦汾沄沸渭雲合雷)
(發焱騰波流機駭螽軼軼夷質切)　珀(匹辟切松脂所化蘇黃門茯芩賦經歴千載化為琥珀受雨露以彌堅與)
(日月而終畢)　服(鼻墨切衣也服地也士冠禮祝曰令月吉日始加元服棄爾幼志順爾成德秦泰山刻石三句)
(一韻皇帝臨位作制明法臣下修飾廿有六年初并天下罔不賓服三)僕(給事者也栁宗元佩韋賦尼父戮齊而誅)
(卯兮本柔仁以作極藺竦顏以誚秦兮入䧏亷猶臣僕)備(具也士冠禮醮辭曰禮儀既備令月吉日)　􁘯
(皮筆切山曲也楚辭招隠士坱兮圠兮山曲􁘯􁘯心淹留兮洞荒忽忽虚屈切)白(薄覔切西方色蘇内翰寒食雨詩暗)
(中偷負去夜半真有力何殊病少年病起頭已白二)舶(大舶歐陽參政白鸚鵡詩其間注輦來最稀此鳥何年隨海舶)
(誰能徧歴海上峯萬怪千竒安可極)　牧(莫筆切司也阮籍大人先生傳行欲為目前檢言欲為無窮則少稱鄉黨)
(長聞鄰國上欲圖三公下不失為九州牧十六)藐(綿藐逺視貌司馬相如上林賦長眉連娟微睇綿藐色授魂與心愉)
(於側)脈(血理也素問治之要極無失色脈用之不惑治之大則)䳮(驚黠也潘岳射雉賦目不涉體邪睡旁剔)
(靡聞而驚無見自䳮)滅(盡也白虎通戌者滅也史記戌者言萬物盡滅也六韜敬勝怠則吉怠勝敬則滅吕氏春秋語)
(曰以大畜小吉以小畜大滅王襃洞簫賦或漫衍而絡繹兮沛焉競溢惏慄密率掩以絶滅)寐(臥也江淹擬古詩明)
(月入綺忩髣髴想蕙質銷憂非萱草永懷寧夢寐)穆(穆穆徧也荀卿賦篇湣湣淑淑皇皇穆穆周流四海曽不崇日)
沒(沈也白居易對酒詩何况百嵗人人間百無一賢愚共零落貴賤同埋沒)䁾(目赤也宋玉風賦中唇為胗得)
(目為䁾㗖齰嗽獲死生不卒)末(木上也夏侯湛抵疑向若埀一鱗廻一翼令吾子攀其飛騰之勢挂其羽翼之末)
陌(阡陌路也蘇内翰九日湖上詩娟然如靜女不肯傍阡陌葦間聞拏音雲表已飛屐)睦(和也易林鹿得美草)
(鳴呼其友九族和睦不離邦域草此苟切)目(眼目釋名目黙而内識也夏侯湛抵疑栖遲窮巷守此困極吝江河之流)
(不以躍舟船之檝惜東壁之光不以寓貧婦之目)歾(沒也太玄耎首詘其節執其術共所歾節音即)沕(深也)
(楚詞招隱士罔兮沕憭兮㮚虎豹宂叢薄深林兮人上慄宂户橘切)木(樹也易林敏捷勁疾如猨升木彤弓雖調終不)
(能復)　物(微律切萬物也班固東都賦指顧倐忽獲車已實樂不極盤殺不盡物)　節(子悉切竹筠也)
(説文以即得聲周易夫家節與失叶以中節剛柔節與實叶亦不知節與吉叶季布叙傳季氏之詘辱身毁節信于上將議臣)
(震慄五)足(手足易林欲飛無翼鼎重折足失其福利包羞為賊)際(㑹也邊也周易無往不復天地際也翩翩)
(不富皆失實也黃庭經三明出華生死際父曰泥丸母雌一)作(為也陳琳客難太王築室百堵俱作西伯營臺功不)
(浹日)載(乘也事也鄭氏詩注載之言則也毛詩召彼僕夫謂之載矣王事多難維其棘矣又曰清酒既載騂牡既備以)
(享以祀以介景福福音逼)　簀(則歴切毛氏積也言茂盛如積聚也毛詩瞻彼淇澳綠竹如簀有匪君子如金如錫)
　悴(子聿切憔悴也劉向九歎覽屈氏之離騷兮心哀哀而拂鬱聲嗷嗷以寂寥兮顧僕夫之憔悴二)萃
(聚也左思呉都賦橚矗森萃蓊茸蕭瑟)　爵(資昔切封也陸雲贈顧驃騎詩清塵既彰朝虚好爵敬子侯度慎徽)
(百辟)　沏(楚乙切水聲也木華海賦飛澇相磢激勢相沏崩雲屑雨浤浤汩汩李善讀二)竊(韓愈進學解乘)
(馬從徒安坐而食踵常塗之促促一作役役窺陳編以盜竊)　絶(昨卒切斷也列女贊及遭暴秦王道缺食治内)
(之道於今廢絶)　雜(秦入切集也易林文憂墨墨禍福相雜南北失治東西不得)　夙(思積切早也毛)
(詩載震載夙載生載育時維后稷育余律切四)肅(敬也尚書肅慎史記作息慎陸機赴洛詩羈旅逺游宦託身承華側)
(撫劒遵銅輦振纓盡祗肅)宿(舍也陸機草木疏宿菜幽州人謂之息菜班彪冀州賦遵大路以北逝兮歴趙衰之采邑)
(醜柏人之惡名兮聖高帝之不宿)粟(禾子也韓愈進學解月費俸錢嵗靡廩粟子不知耕婦不知織)　駟
(息七切一乘也左思蜀都賦亦有甲第當衢向術壇宇顯敞高門納駟三)訊(告也左思魏都賦翩翩黃鳥衘書來訊人)
(謀所尊鬼謀所秩李善讀)削(折也蘇内翰榧子詩斵為君倚几滑淨不容削物微興不淺此贈毋輕擲)　雪
(須律切凝雨也釋名雪綏也水下遇寒氣而凝綏綏然也揚雄蠶賦絲如凝膏其白伊雪以為衣裳冠冕服飾二)歲
(年歳易林銅人鐵距雨露勞苦終日卒歲無有休息)　躓(職日切礙也易林前頓後躓左跌右逆登高安梯後返來)
(歸三)折(斷也王襃洞簫賦或渾沌而潺湲兮獵若枚折或漫衍而絡繹兮沛焉競溢)哲(智也陸機陸誄人)
(玩其華鮮識其實於穆我公因心則哲)　熱(質入切熱也楊雄觧嘲天收其聲地藏其熱高明之家鬼瞰其室)
　拙(職律切不巧也釋名拙屈也使物否屈不為用也荀子君教出行有律下不私情各以冝舍巧拙三)屬
(㑹也韓愈樊宗師墓銘從漢迄今用一律寥寥乆哉莫覺屬)粥(糜也蘇黃門鍾山詩老僧一身泉上住十年掃盡人)
(間跡客到惟燒柏子香最飢坐視山前粥)　庶(之石切衆也釋名庶摭也拾摭之也謂拾摭微陋以待遇之也)
責(側棘切求也栁宗元懲咎賦既明懼夫天討兮又幽慄兮鬼責惶惶兮夜寤而晝駭兮類麏䴥之不息)　策
(昌石切籌也六韜不知攻戰之䇿不可以應敵宋玉九辨乘麒麟之瀏瀏兮馭安用夫強策諒城郭之不足恃兮雖重介之何)
(益六)筴(卜筮策也策或通用潘尼懷退賦何時願之多違奄就羈以服役困呉坂之峻岨畏鹽車之嚴筴)筞
(䇿或作榮陸雲九愍晞馥風於曠野思同分而靡質悲荒途之既舛遵芳渚而投筞)冊(簡冊張載七命聖人不卷道而)
(背時智士不遺身而匿跡生必耀華名於玉牒沒則勒洪伐於金冊)柵(編木也歐陽參政馴鹿詩朝渇飲清池暮飽眠)
(深柵慙愧主人恩殺身難報徳)毒(痛也曹植思歸賦何曽雲之沈結兮悼大陽之潛匿雨淋涔而累注兮心憤涓以悽)
(毒)　設(式質切陳也閔鴻羽扇賦暑氣雲銷獻酬乃設停神靜思且以永日妍羽詳廻清風盈室)　叔
(式律切易林追亡逐北呼還幼叔至山而得反歸其室三)縮(歛也班固幽通賦神先心以定命兮命隨行以消息斡流)
(遷其不濟兮故遭罹而贏縮)束(縛也蔡邕筆賦削文竹以為管加漆絲以纒束形調搏以直端染玄墨以定色)
殺(色櫛切戮也梁肅兵箴傳美干戈易載以律古之睿智神武不殺二)索(求也蘇内翰枸杞詩似聞朱明洞中)
(有千歳質靈應或夜吠可見不可索)　蠧(常隻切食木蟲也易林有木生蠧還自尅賊太玄割首割其蠧得我心疾)
　噎(益悉切食咽也説文以壹得聲毛詩彼黍離離彼稷之實行邁靡靡中心如噎)　隘(伊昔切險也屈)
(原騷經惟夫黨人之偷樂兮路幽昧以險隘豈余身之憚殃兮恐皇輿之敗績二)嗌(咽也楚辭大招四酎并熟不歰)
(嗌清馨凍飲不歠役)　厄(乙得切隘也王逸九思悼楚子兮遭厄沈玉躬兮湘汨何楚國兮難化迄于今兮不易四)
軛(車軛也古詩南箕北有斗牽牛不負軛良無盤石固虚名復何益)阨(限也釋名益州益阨胡廣司隸校尉)
(箴大漢通變崇弘簡易吞舟之網以濟難阨)軋(車輾也釋名乙軋也自抽軋而去也張衡南都賦流湍投濈砏汃輣)
(軋長輸逺逝漻淚淢汩)　意(乙力切志也秦之罘刻石承順帝意索隱音億賈誼服賦請對以臆或作意屈原天)
(問厥萌在初何所意焉璜臺十成誰所極焉)　葉(於急切枝葉易林同木異葉樂人上徳東鄰慕義來興吾國三)
曄(明也楊戲贊龐士元軍師美志雅氣暐曄惟此義宗亡身報國)鴨(鳬鶩也蘇内翰岐亭詩知我犯寒來呼酒)
(意頗急拊掌動鄰里遶村捉鵝鴨)　穴(户橘切孔也説文鴪以穴得聲淮南子水居窟穴人民有室孔融臨終詩)
(言多令事敗器漏苦不宻河潰蟻孔端山壊由猿穴)　忽(虚屈切滅也漢書叙傳元元本本數起於一產氣黃鍾造)
(計杪忽五)惚(恍惚枚乘七發恍兮惚兮聊兮慄兮混汩汩兮汩莫筆切)淴(水貌蔡邕述行賦唐虞眇其既逺兮)
(常俗生於積習周道鞠為茂草兮衰正路之日淴)勗(勉也栁宗元佩韋賦寛與猛其相濟兮孰不頌兹之盛徳克明)
(哲而保躬兮懷大雅之所朂)血(釋名血穢也出於肉流而濊濊然也周易女承筐無實士刲羊無血宋玉高唐賦何)
(節奄忽蹄足灑血舉功先得獲卓已實)　馘(况壁切面也莊子槁頂黃馘毛詩既作泮宫淮夷攸服矯矯虎臣在)
(泮獻馘服鼻墨切)　歇(許及切休息也陳琳迷迭香賦馨香難乆終必歇兮棄彼華英收厥實兮)　協
(胡急切和也陸雲陸丞相誄和羮未飪宰物下邑康年委登惠風時協三)合(同也張衡思玄賦何孤行之㷀㷀兮孑不)
(羣而介立感鸞鷖之特棲兮悲淑人之希合)洽(浹也傅遐皇初頌歌九功儛八佾鴻澤普皇恩洽民欲得神望塞)
　鑊(胡臭切鼎類栁宗元懲咎賦進與退吾無歸兮甘脂潤兮鼎鑊幸皇鑒之明宥兮纍郡印而南適四)畫
(界也李興諸葛亮表閭之文昔在顛夭有名無跡孰若吾侯良籌妙畫)獲(得也歐陽參政感事詩何當問寒暑豈暇)
(謀寢食神仙雖杳茫富貴竟何獲)穫(刈也韓愈潮州祭神文曰稻既穟矣而雨不得以穫也農夫蠶婦將無以應賦)
(税繼衣食也)　國(越逼切邦國釋名國域也博古圖周南宮鼎光相南國周穆公鼎南國東國皆作或周官蟈氏)
(鄭司農亦云蟈讀如蜮字從虫國聲三)彧(盛貌水流也毛詩疆埸翼翼黍稷彧彧曽孫之穡以為酒食)郁
(文也司馬相如上林賦芬芳漚鬱酷烈淑郁皓齒粲爛宜笑的皪)　鬻(余律切賣也崔駰司空箴匪人斯力匪政)
(斯勑流貨是寵而苞苴是鬻三)育(養也黃伯仁童馬頌禀神祗之靈化乃大宛而再育資元螭之表象似靈虬之注則)
欲(貪也易林鼎足承徳嘉謀是克為王開庭得心所欲)　月(魚橘切水之精也黄庭經洞房靈象斗日月父)
(曰泥丸母雌一三光煥照入子室二)越(踰也陳琳馬瑙勒賦瑰姿瑋質紛葩艶逸英華内照景流外越)　又
(夷益切復也毛詩人之齊聖飲酒温克彼昏不知臺醉日富各敬爾儀天命不又富音偪)　祀(逸職切祭也毛詩四)
(用此韻皆當為此讀易林磝磽白石不生黍稷無以供祭鬼神乏祀二)異(殊也毛詩不思舊姻求爾新特誠不以富)
(亦祇以異)　類(以䘏切等也曹植七啓麗草交植殊品詭類綠葉朱榮熈天曜日)　穋(錄直切後種先)
(熟曰穋毛詩黍稷重穆禾麻叔麥麥訖力切六)陸(高平曰陸郭璞騊駼贊騊駼野駿產自北域交頸相摩分背翹陸)
六(數也漢書叙傳總統城郭三十有六修奉朝貢各以其職)來(來往也司馬相如上林賦東西南北馳騖往來)
(太玄遇首不往來不求得)祿(福也漢昭帝冠辭摛顯先帝之光耀以承皇天之嘉祿欽奉仲春之吉辰普遵大道之郊)
(域)麓(山足曰麓易林被服文徳仆入大麓四門雍肅登受大福福音逼)　恧(女力切小愧也張衡思玄)
(賦夕惕若厲以省諐兮懼余身之未勑苟中情之端直兮莫吾知而不恧)　位(力入切列也曹植禹贊舜將崩殂告)
(天禪位虞氏既沒三年禮畢二)莅(臨也曹植禹贊避隱商山示不敢莅諸侯向已乃奉天秩)　列(力質切次)
(也黃庭經五行相推反歸一三五合氣九九節可用隱地迴八術伏牛幽關羅品列節音即四)烈(光也楊戲贊楊季休)
(征南厚重征西忠克綂時選士猛將之烈)裂(破也陸機贈賈謐詩在漢之季皇綱幅裂大辰匿耀金虎習質)戾
(曲也劉向九歎悲余心之悁悁兮目眇眇而遺泣風騷屑以搖木兮雲吸吸以湫戾)　縟(而聿切文彩也李尤陽徳)
(殿賦青瑣禁門廊廡翼翼華蟲詭異密采珍縟達蘭林以西通中方池而特立)

六術(古通質)


七櫛(古通質)


八勿(古轉聲通質)


九迄(古通勿)

十月

甲(吉協切兵也屈原九歌操呉戈兮被犀甲車錯轂兮短兵接三)黠(慧也仲長統覈性賦蠢爾一槩智不相絶)
(推此而談孰癡孰黠)汲(引水也蘇内翰香積寺詩山僧類有道辛苦常谷汲我慙作機舂鑿破渾沌穴)　計
(吉列切籌也仲長統覈性賦但見商鞅不聞稷契父子兄弟殊情異計君臣朋友志乖怨結四)覺(寤也蘇内翰補龍山)
(文骥騄交騖駑蹇先蹶楚狂醉亂隕帽莫覺)葛(葛藟馬融圍棊賦白黑未分兮於約如葛雜亂交錯兮更相度越)
割(截也韓愈張徹墓銘世慕顧以行子揭揭也噎喑以為生子獨割也為彼不清作玉雪也)　佸(紀劣切㑹)
(也毛詩君子于役不日不月曷其有佸五)􁛪(佸古作􁛪説文􁛪㑹也以昏得聲昏音厥)括(結也太玄羨首四馬)
(就括高人吐血劉邵七華後不可及前不可越㝷聲赴響追晷逐括)聒(讙也郭璞江賦陽鳥爰翔于以玄月千類萬聲)
(自相喧聒)骨(肉之覈也吕安髑髏賦令子飄零露子白骨夏冒時暑炎赫冬載冰霜悽切)　夬(古穴切釋)
(名夬决也有所破壞决裂之也詩决拾既佽古作夬三)玃(大猿也劉植魯都賦猰窳猛容舉父猴玃戰鬭陵岡瞑目)
(奮赫)袂(袖也沈炯歸魂賦矧今古之悲涼並攢心而霑袂度狹嶺之欹危跨清津之幽咽)　闊(丘月切逺)
(也成公綏天地賦豈斯事之有徵將言者之虚設何隂陽之難測偉二儀之奓闊三)窟(穴也謝靈運辭祿賦解龜紐於)
(城邑反褐衣於丘窟判人事於一朝與世物兮長絶)屈(曲也老子大直若屈大巧若拙歐陽參政程文簡公銘不學而)
(剛有摧必折毅毅程公其剛不屈)　氣(丘傑切息也嵇康寒食散賦當吐利之困患兮守危殆而假氣喜乳哺之)
(遂安兮信衆疾之日歇二)契(書契老子有徳司契無徳司徹衛恒字勢黃帝之史沮誦蒼頡眺彼鳥跡始作書契)
渴(巨列切水涸也黃庭經時念太倉不飢渴役使六丁神女謁韓愈送文暢師下開迷惑胷窙豁劚株橜僧時不聽瑩)
(若飲水救渴二)偈(勇武也太玄輔其折廅其闕其人暉且偈)　及(極業切毛詩仲山甫出祖四牡業業征夫)
(捷捷每懷靡及)　外(魚厥切逺也黃庭經洞得視見無内外存漱五牙不飢渴神華執巾六丁謁謁巨列切)
裔(五結切邊也左思呉都賦高門鼎貴魁岸豪傑虞魏之昆顧陸之裔三)逆(不順也蘇内翰經藏銘惟回屢)
(空無所不悦是名耳順亦號不逆)藝(才能也丘遲思玄賦備百行之高致該九流之洪藝諒可雜而非染迹毎同而)
(常别)　不(魚列切木餘也蘇内翰月桂詩幽芳本長春暫瘁如蝕月且當付造物未易料枯不)　怛(旦悦)
(切悲慘也毛詩匪風發兮匪車偈兮顧瞻周道中心怛兮四)呾(相呵也韓愈張徹墓銘知死不失名得猛厲也我銘)
(以貞之不肖者之呾也厲音烈)答(應也蘇内翰談妙齋銘問何所為鏤冰琢雪孰知東坡非問非答)掇(拾也)
(魏武帝短歌行明明如月何時可掇憂從中來不可斷絶)　闥(它悦切内也崔駰達㫖攀台階窺紫闥據高軒望朱)
(闕四)脫(骨去肉也老子善抱者不脱子孫以祭祀不輟易林一尋百節綢繆相結其措詰屈不能解脱)㙮(浮屠)
(蘇黃門功臣寺詩晚隂生林莽落月猶在㙮行招兩社僧共步靑山月)榻(牀也蘇黃門滕王閣詩心驚魚龍㑹目送)
(鳬鴈滅使君東魯儒府有徐孺榻)　遰(他結切迢遰逺也王筠詩燒山多鬼怪蒼嶺復迢遰神芝曜七明山蒲含)
(九節二)替(廢也潘岳西征賦升曲沃而惆悵惜兆亂而兄替枝未大而本披都偶國而禍結)　徳(的革)
(切行之得也蘇内翰喜雪詩曷不走投陳孟公有酒醉君仍飽徳瓊瑤欲盡天應惜更遣清光續殘月)　達(陀悦)
(切釋名達徹也宋玉九章何汎濫之浮雲兮焱壅蔽此明月思昭昭而願見兮蔽氛㘆而莫達二)奪(與奪白居易桐)
(花詩何此巴峽中桐花開十月草木堅彊物所稟固難奪)　衲(諸悦切補也蘇内翰經藏銘道人山居僻介楚越常)
(樂我靜一食破衲二)訥(言難也老子大巧若拙大辯若訥)　昵(尼結切近也殷臣竒布賦燎無爍而不焦)
(在兹林而獨昵火焚木而弗枯木吐火而無竭)　霅(直頰切水名蘇内翰畫鴈詩作書問陳子曉景畫苕霅依依聚)
(圓沙稍稍動斜月)擲(直列切棄也蘇内翰中秋月詩歌君别時曲滿坐為凄咽留都信繁麗此㑹豈輕擲)沛
(蒲迫切草生水中左思魏都賦揆既往之前跡即將來之後轍成都迄已傾覆建業則亦顛沛)　撥(筆别切絶也禮)
(記衣毋撥足毋蹷先生書策琴瑟在前坐而遷之戒勿越宋七廟享神歌惟天有命眷求上哲赫矣聖武撫運相撥八)斃
(死也仲長統覈性賦懷仁抱義祇受其斃周孔徒勞名教虚説)八(數也説文八别也張衡舞賦聲變諧集應撽成節度)
(終復位以授二八)閉(闔也三畧軍䜟曰將謀密則姦心閉士衆一則軍心結潘岳西征賦臧札飄其高厲委曹呉而)
(成節何莊武之無恥徒利開而義閉)蔽(掩也江淹擬古詩乳竇既滴瀝丹井復寥泬嵒崿轉竒秀岑崟還相蔽)弊
(惡也丘遲思賢賦在慈明之慕義聊慙馭而追悦况至徳之可師無兼裘以共弊)敝(敗衣也老子大成若缺其用不)
(敝大盈若冲其用不窮)鉢(食器也蘇内翰蠟梅詩君行適呉我適越笑指西湖作衣鉢)　髮(方月切頭)
(毛也左思魏都賦置酒文昌高張宿設岌岌冠縰纍纍辮髮此字今叶轄韻古通屑韻皆當作此讀俗音訛下同五)發
(起也張衡西京賦鳥不暇舉獸不得發青骹摯於韝下韓盧噬於緤末末音蔑説見上)拂(去之也蘇黄門和秦觀詩)
(時䝉好事過解榻時一拂隱居便醉睡世路多顛蹶)法(制也張衡西京賦覽秦制跨周法狹百堵之側陋増九筵之迫)
(脅)髴(髣髴似也蘇内翰喜雪詩云燈青火冷不成眠一夜撚須吟喜雪詩成就我覔歡處我窮正與君髣髴)
渤(皮列切渤澥海名鮑照樂府築山擬蓬壺穿池類溟渤選色遍齊代徵聲匝卭越今讀訛三)勃(王勃唐人)
(蘇黃門滕王閣詩餘思屬江湖登臨寄遺堞驕王應笑滕狂客亦矜勃説見上)拔(擢也老子善建者不拔子孫以祭祀)
(不輟張華鮑文泰誄抱道冲虚執義貞厲栖遲無悶不營不拔厲音列)　茇(蒲麥切草根也蘇内翰月桂詩而今)
(城西瓜不計召伯茇陋居有逺寄小圃無闊躡三)跋(跋躠也蘇内翰趙康靖公碑銘遂授以政歴佐三葉濟于艱難)
(不㚄不跋)魃(旱鬼蘇黃門雪詩風頻猶吝雨來嵗恐無麥天公聴一言惟幸早誅魃)　伐(房月切自矜曰)
(伐孫綽樽銘與之無苦施而有節元應無功心存不伐王公擬之徳齊上哲今讀訛四)罰(罪也左思蜀都賦紆長袖)
(而屢舞翩躚躚以裔裔合樽促席引滿相罰説同上裔入聲)乏(匱也漢書叙傳四民食力罔有兼業大不淫侈細不)
(匱乏)復(返也韓愈招揚之罘禮稱獨學陋易貴不逺復作詩招之罘日夕抱飢渴渴巨列切)　末(莫結切木)
(上也屈原九歌桂櫂兮蘭枻斲氷兮積雪采薜荔兮水中搴芙蓉兮木末七)䬴(馬食穀也張載七命㷀嫠為之擗摽)
(孀老為之嗚咽王子拂纓而傾耳六馬噓天而仰䬴)沫(水沬也郭璞江賦濯翮䟽風鼓翅􁡪䎉揮弄灑珠拊拂瀑沫䎉)
(許月切)昧(不明也鮑照詩年貌不可還身意㑹盈歇智哉衆多士服理辨明昧)抹(抹滅也蘇内翰春菜詩韭)
(芽帶土拳如蕨膾縷堆盤纎手抹)韈(足衣釋名韈末也在脚末也末音蔑韓愈送文暢師三年竄荒嶺守寰坐深樾)
(徵租聚異物詭制恒巾韈今讀訛)密(靜也蘇内翰經藏銘我無一錢談波羅密施此法水以灌爾睫)　沒
(莫列切沈也謝靈運遊赤石詩首夏猶清和芳草亦未歇水宿淹晨暮隂霞屢興沒今讀訛)　物(徽月切萬物也)
(蘇内翰四達齋銘孰如此間空洞無物户牖闔開廓焉四達達陀悦切)　札(之列切書也古詩客從逺方來遺我)
(一書札上言長相思下言久離别周禮大札則不舉徐邈讀二)(疾也釋名截也氣傷人如有所截斷者也)
摯(質涉切持也屈原天問帝力降觀下逢伊摯何條放致罰而黎服大悦四)制(裁也崔駰達㫖隂陽始分天地)
(初制皇綱云緒帝紀乃設)縶(人名春秋盜殺衛侯之兄縶公羊穀梁作輙)執(持也釋名執攝也使畏攝己也)
　際(子結切㑹也陶弘景黃庭音節王筠詩神芝曜七明山蒲含九節日軒若迴駕相待青雲際三)匝(周也)
(蘇内翰月桂詩還為乆處計坐待行年匝臘果綴梅枝春盃浮竹葉)爵(禮器也説文爵其鳴節節蘇内翰補龍山文宰)
(夫揚觶兕觥舉罰請歌相鼠以侑此爵罰房月切)　側(職革切不正也孫綽樽銘詳觀兹器妙巧竒絶酌焉則注)
(受滿則側吐寫適㑹未見其竭)　察(勅列切審也老子其政察察其民缺缺古詩置書懷袖中三歳字不滅一心抱)
(區區懼君不識詧)　脆(昌説切易斷也老子其脆易判左思魏都賦宵貌蕞陋稟質遳脆巷無杼首里罕耆耋)
猝(倉卒遽也蘇黃門滕王閣詩豪風相凌蕩俳語終倉猝事往空長江人來逐飛楫)卒(猝或作卒蘇黃門功)
(臣寺詩流傳後世人談笑資口舌是非亦已矣興廢何倉卒)　疾(秦葉切釋名疾截也有所越截也孫楚茱萸賦)
(攀紫房於纎柯綴朱實之酷烈應神農之本草療生民之疹疾二)雜(五綵相合也王褒洞簫賦鎪鏤離灑絳屑錯雜)
(鄰菌繚紏羅鱗捷獵)　世(私列切代也禮記世柳之母死晉樂志匡時拯俗休功蓋世宇宙既康九域有截二)息
(歎息也蘇内翰遊香積寺詩把玩竟不食棄置長太息幽尋恐不繼書版記歲月)　識(式列切知也崔駰達㫖傳)
(叙厯數三代興滅昔大庭尚矣赫胥罔識四)勢(形也木華海賦羣山既畧百川潛渫泱漭澹泞騰波赴勢)適
(往也韓愈進學解紆餘為妍卓犖為傑校短量長惟器是適)式(法也蘇内翰海月贊惟是海月都師之式庶復見之)
(衆縛自脱脱陀悦切)　歲(蘇絶切年也釋名歲越也越故限也曹植平原公主誄城闕之詩以日喻歳况我愛子神)
(先長滅)　逝(食列切往也江淹傷友人賦魂綿昧其若絶位縈盈其如潔嗟妙賞之不留悼知音之已逝五)遞
(逝一作遞王儉褚淵銘徳猷靡嗣儀型長遞怊悵餘徽鏘洋遺烈)澨(水名江淹擬古詩且汎桂水湖映月遊海澨攝)
(生貴處順將為智者説)噬(齧也仲長統覈性賦君臣朋友志乖怨結鄰國鄉黨務相吞噬臺隸僮䜿唯盜唯竊)筮
(蓍曰筮江淹齊高帝誄攢靈既儼逺日以筮鬱鬯既奠龍轜將撤)　撮(祖悦切結撮也尸子行險以撮毛詩彼都)
(人士臺笠緇撮彼君子兮綢直如髮髮方月切)　綴(株劣切連也王融太子文式稽令典載揚鴻烈詔撰徳於旌旗)
(永傳徽於舞綴)出(側劣切越也曹植卞后誄詳惟聖善岐嶷秀出徳配姜嫄不忝先哲二)茁(草初生貌蘇内)
(翰春菜詩韮芽戴土拳如蕨霜葉露牙寒更茁)　税(失爇切歛也王筠詩九沸翻成緩七轉良為切烟霞幸易親龜)
(紐詎難税二)蜕(脱也郭璞遊仙詩吐納致真和一朝忽靈蜕飄然凌太清眇爾景長滅)　鎩(所涉切長)
(刃矛也張衡東京賦崇牙張鏞鼓設郎將司階虎㦸交鎩二)殺(褶也束晢近遊賦繫複襦以御冬脅汗衫以當熱帽)
(引四角之縫裙為數條之殺)　遏(於歇切遮也春秋呉子遏伐楚公穀皆作謁崔駰反都賦勒威赫斯果秉其鉞)
(如川之流動不可遏三)翳(隱也左思魏都賦均田畫疇蕃廬錯列薑芋充茂桃李䕃翳)閼(塞也白居易春)
(雪詩寒燠苟反常物生皆夭閼我觀聖人意魯史有其説)兌(欲雪切西方卦也禮記引書說命皆作兑釋名兑悦也物)
(得備足皆喜悦也三)鋭(利也江淹祭戰亡文氣彰靡旗情激亂轍高墉摧堅巨醜挫鋭)浴(灑身也蘇内翰月硯)
(銘其受水者哉生明而運墨者旁死魄忽玄雲之霮䨴觀玉兔之沐浴)　濊(許月切濊濊施之水中貌毛詩北流)
(活活施罛濊濊一作此讀活亦讀胡决切六)(濊濊或作説文大歲空大也讀若施罛)䀜(微也)
(後漢律厯贊象因物生數本杪䀜律均前起凖調從發發方月切)忽(倐也陸機雲賦盈八紘以餘憤雖彌天其未泄)
(豈假期於遷晷邁崇朝而倐忽)笏(公及士所搢也蘇内翰送歐陽推官詩千里不難到莫遣歴塊蹶臨分出苦語願子)
(書之笏)􁝙(庨􁝙開達貌張衡西京賦馺娑駘盪燾奡桔桀枍詣承光暌罛庨􁝙)　活(明决切不死也魯襃)
(錢神論無徳而尊無勢而熱危可使活二)滑(利也蘇内翰春菜詩韭芽戴土拳如蕨碎㸃青蒿凉餅滑)鶻(鷙鳥)
(蘇内翰送歐陽推官詩仲也珠徑寸照夜光如月好詩真脱兔下筆先落鶻)　闔(胡頰切門房張衡西京賦正紫)
(宫於未央表嶢關於閶闔䟽龍首以抗殿狀巍峩以岌嶪二)洽(和也顔延年赭白馬賦武義粤其肅陳文教迄已優)
(洽泰階之平可升興王之軌既接)　褐(胡結切短衣也白居易洛陽叟詩閒將酒壺出醉回人家歇野食或烹鮮)
(寓眠多擁褐)　衛(于列切護也後漢靈帝贊徴亡備兆小雅盡缺麋鹿霜露遂棲宫衛二)穢(蕪也左思)
(魏都賦山阜猥積而﨑嶇泉流迸集而咉咽濕壤瀐漏而沮洳林藪石溜而蕪穢)　鴨(乙頰切鳬鶩也蘇内翰畫)
(鴈徐行意自得俯仰若有節我哀寄江湖我伴雜鵝鴨)　厲(力蘖切嚴也禮記厲山氏左思蜀都賦巴姬彈弦漢)
(女擊節起西音於促柱歌江上之􁥧厲八)力(筋也蘇内翰香積寺詩此峯獨蒼然感荷祖佛力幽光發中夜見者惟木)
(客)戾(罪也曹植責躬詩危軀受命知足免戾甘赴江湖奮戈呉越)慄(懼也古詩孟冬寒氣至北風何慘慄)
(愁多知夜長仰觀衆星列)栗(北方果春秋戰于栗左氏公羊作鐵訛也蘇内翰中秋月詩唤酒與婦飲念我向兒説豈)
(知衰病後空盞對棃栗)剌(戾也白居易桐花詩風候一參差榮枯遂乖剌况吾北人情不耐南方熱)辣(味辛)
(也蘇内翰春菜詩韭芽載土拳如蕨細履幽畦掇芳辣)糲(粗也白居易洛陽叟詩㸃檢盤中飰非精亦非糲㸃檢身)
(上衣無餘亦無闕)　蠟(力涉切蜜滓蘇内翰蠟梅詩蜜蜂採花作黄蠟闕)為花亦其物物微月切二　臘(祭名)
(也秦曰嘉平風俗通臘者獵也言獵取獸以祭其先祖也又曰臘者接也新故交接狎蠟大祭以報功也)　汭(而拙)
(切水曲也江淹擬古詩昨發赤亭渚今宿浦陽汭方作雲峯異豈伊十里别)

十一沒(古轉聲通月)


十二曷(古轉聲通月)

　十三末(古通曷)
十四黠(古轉聲通月)


十五舝(古通黠)


十六屑(古通月)


十七薛(古通屑)


十八藥

格(剛鶴切來也古鍾鼎篆字皆作各漢書太后議格顔師古讀善格五孟康讀史記廢格事劉伯莊讀二)觡
(骨觡郭璞玃如獸贊玃如之獸鹿狀四觡貌兼三形攀木緣石石音芍)　㦸(訖約切矛㦸也釋名㦸觡也旁有枝)
(觡也觡音各太玄辭曰比禮為甲冠矜為㦸被甲荷㦸以威不恪二)激(疾波也張衡西京賦翔鶤仰而不逮况青鳥與)
(黃雀伏櫺檻而頫聴聞雷霆之相激)　谷(説岳切山谷史記龜筴傳有介之蟲置之谿谷收牧人民為之城郭五)
玉(陽之精也易林桑華腐蠧衣弊如絡女功不成絲帛為玉)告(告上曰告王逸九思孤雌驚兮鳴呴呴思拂鬱)
(兮肝切剝忿悄悒兮孰訴告)穀(百榖之摠名易林和氣相薄膏澤津液生我嘉穀液戈灼切)屬(㑹也班固)
(西都賦陵隥道而超西墉掍建章而連外屬設壁門之鳯闕上觚稜而棲金爵)　虢(光鑊切國名蔡邕郭泰碑王季)
(之穆有虢叔者建國命氏或謂之郭高誘戰國䇿注虢即古之郭字也左氏傳假道於虞以伐虢公穀作郭馮衍顯志賦善忠)
(信之救時兮惡詐謀之妄作聘申叔於陳蔡兮禽荀息於虞虢)　客(克各切賓客屈原九章順風波以流從兮焉洋)
(洋而為客凌陽侯之氾濫兮忽翺翔之焉薄)　怯(乞約切畏也易林駑孱遌怯如猬見鵲偃示怒腹不敢拒格格)
(音各)　闕(曲雘切失也鄭曼季贈陸雲詩穆穆閶闔南端啓籥庶明以庸帝聽式闕)　業(逆約切功業也)
(漢武帝叙傳世宗曄曄思弘祖業疇咨熈載髦俊並作四)葉(枝葉易林桑芳將落隕其黃葉)逆(釋名逆遌也不)
(從其理則生逆遌不順也荀朂正旦行禮歌柔逺能邇孔叔不逆來格祁祁邦家是若)蘖(木餘也蘇内翰園中草木)
(詩牽牛獨何畏詰曲自牙蘖走㝷荆與榛如有宿昔約)　額(逆各切釋名額鄂也有垠鄂也故幽州人則謂之鄂)
(也後漢語城中好高髻四方高一尺城中好廣眉四方且半額尺勑畧切二)頟(又作頟郤正釋譏人弔其躬鬼芟其)
(頟初升高岡終隕幽壑)　獄(逆角切刑獄釋名獄确也确實人之情偽也)　的(子藥切指的也潘岳)
(芙蓉賦丹輝拂紅飛鬚埀的斐披赩赫散煥熠爚)　德(得各切德行易林酒為懽伯除憂來樂福善入門使我有)
(德)　脫(闥各切壞斷也蘇内翰范景仁銘君實既來遁歸于洛縶而維之莫之勝脫)　惕(汀藥切憂)
(也太玄逃首心惕惕足金舄不忘溝壑舄音削)　澤(達各切潤也釋名酪澤也又曰汋澤也曹植贈丁儀詩凝霜依)
(玉除清風飄飛閣朝雲不歸山霖雨成川澤三)擇(選也龜筴傳天下禍亂隂陽相錯忽忽疾疾通而不相擇妖孽數見)
(傳為單薄)宅(居也説文託也人所投託也漢書注古文宅度同揚雄解嘲爰清爰靜游神之廷惟寂惟寞守徳之宅廷)
(音定)　滌(毒藥切洗也班固東都紹百王之荒屯因造化之盪滌體元立制繼天而作二)迪(通也陸機贈馮)
(文熊詩奕奕馮生哲問允迪天保定爾靡徳不鑠)　溺(昵角切莊子大浸稽天而不溺釋名死於水曰溺溺弱也)
(不能自勝之言也陸機遂志賦伍被刑而伏劒魏和夷而雍樂彼殊途而並致此同川而偏溺)　翟(直角切山雉也)
(史記索隱厲公擢系本作翟毛詩左手執籥右手秉翟二)櫂(檝也釋名櫂濯也濯於水中也)　直(秧畧切正)
(也焦仲鄉詩命如南山石四體康且直阿母得聞書零淚應聲落)　柏(卜各切木名屈原九歌山中人兮芳杜若)
(飲石泉兮䕃松柏君思我兮然疑作五)伯(長也禮記伯勞或作博史記序傳襄子困辱乃禽智伯主父生縛餓死探)
(爵)百(數名漢語得黃金百不如得季布諾三畧利一害百民去城郭)迫(逼也白虎通亡與昌正相迫故謂之)
(鎛也釋名薄迫也單薄相逼迫也崔瑗草書勢草書之法盖又簡畧應時諭指用於卒迫)豹(獸名韓愈祭張員外文避)
(風太湖七日鹿角鈎登大㸃怒頰豕豹臠盤多酒羣奴餘啄)　璧(必藥切内倍好謂之璧江淹擬曹植詩君王禮)
(英賢不悋千金璧從容冰井臺清池映華薄)　白(僕各切西方色也東方朔七諫諭近習而蔽逺兮孰知詧其黒)
(白卒不得効其心容兮安眇眇而無所歸薄二)帛(幣帛禮運以烹以炙以為醴酪治其絲麻以為布帛又曰疏布以羃)
(衣其澣帛醴醆以獻薦其燔炙炙陟畧切)　魄(匹各切魂魄左思蜀都賦天帝運期而㑹昌景福肸蠁而興作碧出)
(萇弘之血鳥生杜宇之魄三)拍(打也周官豚拍杜子春以為膊釋名拍搏也以手搏其上也)潑(棄水也蘇)
(内翰園中草木詩南齋讀書處亂翠曉如潑偏工貯秋雨嵗嵗壞籬落)　貊(末各切夷也皇矣詩貊其徳音左氏)
(傳禮記皆作莫張載七命華裔之夷流荒之貊語不傳於輶軒地不被乎正朔五)陌(東西為陌龜筴傳收牧民人為)
(之城郭内經閭術外為阡陌)沫(水沫蘇黃門泛汴詩朝來雨新霽白水漫城脚古汴多流苴清泗亦浮沫)末
(本末也蘇黃門偶作詩重門閉不開鳴鳥相呼樂晨暉轉簾影微風響秋末)木(樹木馬融廣成頌隂慝害作百草畢)
(落林衡戒田焚萊柞木)　跡(即畧切足跡也陸機演連珠火壯則煙微性充則情約是以殷墟有感物之悲周京)
(無佇立之跡二)釂(飲酒盡也班固西都賦陳輕騎以行炰騰酒車以斟酌割鮮野食舉烽命釂)舄(七約切履)
(也説文與鵲同陸雲逸民賦相彼宇宙方之委舄夫豈不休而好是沖漠二)昔(鳥名説文鵲舄昔三字同音)
躤(穡龠切踐也司馬相如上林賦均獵者之所得獲徒車之所轥轢步騎之所蹂若人臣之所蹈躤三)籍(簿籍)
(漢書叙傳漢法九章太宗改作輕重之差世有定籍)藉(狼藉司馬相如上林賦不被創刃而死者他他藉藉填阬滿谷)
(掩平彌澤澤後洛切)　胙(疾各切祭餘也班固西都賦收禽㑹衆論功賜胙陳輕騎以行炰騰酒車以斟酌)
昔(息約切古也左思詠史詩當其未遇時憂其填溝壑英雄有迍邅由來自古昔二)惜(悋也曹植贈丁儀詩)
(思慕延陵子寶劒非所惜子其寧爾心親交義不薄)　索(昔各切求也宋玉九辯莽洋洋而無極兮忽翶翔之焉薄)
(國有驥而不知乘兮焉皇皇而更索)　蓆(祥龠切大也毛詩緇衣之蓆兮敝予又改作兮四)席(薦藉也易)
(林重茵厚席循臯採藿太玄錯達思通窮思索外在朝而内在席索昔各切)夕(朝夕諸葛亮表閭之文仁智所處能)
(無規廓日居月諸時隕其夕)穸(窀穸左貴嬪楊后誄比翼白屋雙飛紫閣悼后傷后早即窀穸)炙(職畧切炮)
(内也毛詩或燔或炙君婦莫莫為豆孔庶為賓為客客克各切三)蹠(足履踐也曹植七啓蹻捷若飛蹈虚逺蹠凌躍)
(超驤蜿蟬揮藿)跖(蹠亦作跖張載七命圜案星亂方丈華錯封熊之蹯翰音之跖)　尺(勑畧切十寸漢志尺)
(者蒦也蒦音約王褒僮約仡仡叩頭兩手自搏目淚下落鼻涕長一尺三)斥(逺也史記叙傳主父生縛餓死探爵王遷)
(辟淫良將是斥)赤(南方色也郭璞狰贊章莪之山竒怪所宅有獸似豹厥色惟赤宅徒洛切)　釋(施灼切觧)
(也屈原九章凌陽侯之氾濫兮忽翺翔之焉薄心絓結而不解兮思蹇產而不釋五)式(法也蘇内翰司馬温公銘二聖)
(忘己惟公是式公亦無我惟民是度度徒洛切)適(往也陸機演連珠烟出於火非火之和情生於性非性之適故火壯)
(則烟微性充則情約)識(知也蘇内翰毛長官詩宦遊逢此歳年惡蝗自識人人不識)室(宫室易林歳暮華落)
(陽入隂室萬物伏匿藏不可得得徒各切)　碩(實若切大也禮記諺有之曰人莫知其子之惡莫知其苗之碩太玄)
(斷首我心孔碩乃後有鑠六)石(山體為石釋名石硌也堅扞硌也硌音格楚辭惜誓方世俗之幽昏兮眩於白黑之)
(美惡放山淵之龜玉兮相與貴夫礫石)蠧(食木蟲也易林桑華腐蠧衣弊如絡女工不成絲布為玉玉音珏)䠶
(屈原天問馮珧利决封狶是䠶何獻蒸肉之膏而后帝不若)射(䠶又作射易林夷羿所射發輙有獲獲音穫)食
(飲食易林三河俱合水怒踴躍壞我王室民困於食)　沃(鬱縛切詩其葉沃若徐邈讀夏民之歌曰樂兮樂兮四牡)
(蹻兮六轡沃兮去不善而從善何樂兮)　赫(䦧各切盛赤貌淮南子汙壑穽䧟之中高誘云壑讀如赫赫明明之)
(赫荀朂大㑹行禮歌明明天子臨下有赫來格祈祈邦家是若二)黑(北方色也龜筴傳天出五色以知白黑地生五)
(穀以知善惡)　啞(遏鄂切笑聲易林鳬鴈啞啞以水為宅雌雄相和心志娯樂宅達各切)　屋(乙角)
(切舍也陸雲陸丞相誄戒危膏梁收俊白屋五品時訓民神收鑠)　獲(黃郭切得也荀子一歳而再獲之屈原九)
(章善不由外來兮名不可以虚作孰無施而有報兮孰不實而有獲二)護(大護湯樂名庾闡弔賈誼雖有惠音莫過)
(韶護雖有騰蛇終仆一壑)　闔(曷各切闔闢班固西都賦内則别風嶕嶢眇麗巧而竦擢張千門而立萬户順隂陽)
(以開闔三)鵠(鳥名周官設其鵠注云鵠之言較也費㫤擣衣詩昨暮庭槐落今朝羅綺薄拂席捲鴛鴦開緼舒龜鵠)
翮(羽也陸雲贈鄭曼季詩有鳯于潛在林棲翮非子之祚孰與好爵)　檄(奚約切符檄郭璞蜜蜂賦誅戮)
(峻於鈇鉞招徵速乎羽檄集不謀而固期動不安而齊約)　斁(戈灼切厭也枚叔七發誠不必悔决絶以諾高歌陳)
(唱萬歳無斁十)懌(解也孫楚榮啓期贊榮心温雅既夷既懌濁以徐清寂然淡泊)奕(大也陸機七徵敷延袤之)
(廣廡矯陵霄之高閣秀清輝乎雲表騰藻䕃之奕奕)繹(陳也博雅絡繹也宋玉九辯悲愁窮蹙兮獨處廓有美一人兮)
(心不繹去鄉離家兮來逺客超逍遙兮今焉薄客苦各切)夜(暮也毛詩三事大夫莫肯夙夜邦君諸侯莫肯朝夕庶曰)
(式臧覆出為惡夕祥龠切)液(津液左思蜀都賦黍稷油油稉稻漠漠指渠口以為雲門灑彪池而為陸澤雖星畢之滂)
(沲曽未齊其膏液澤徒洛切)射(厭也揚雄太玄文承天祗家允䖍恪豐阜庶卉旅力不射)譯(傳言也張華七)
(命語不傳於輶軒地不被乎正朔莫不駿奔稽顙委質重譯)腋(肘腋郭璞狍鴞贊狍鴞貪惏其目在腋圖形姒鼎是)
(謂不若)邑(縣名杜篤論都賦成周之隆乃即中洛遭時制都不常厥邑)　櫟(歴各切木名毛詩山有苞)
(櫟隰有六駁既見君子云何不樂三)祿(福也漢書叙傳位過厥任鮮終其祿博之翰音鼓妖先作)礫(石也郭璞)
(三水山贊三水之山珍石惟錯爰有璿瑰金沙丹礫)

十九鑠(古通藥)


二十陌(古通月)


二十一麥(古通陌)


二十二昔(古通陌)


二十三錫(古通昔)


二十四職(古通質)


二十五徳(古通職)


二十六緝(古通質)


二十七合

襲(徂合切合也釋名襲匝也以衣周匝覆之也二)集(聚也李尤辟雍賦王公羣后卿士具集攢羅鱗次參差雜)
(遝)

二十八盍(古通合)

二十九葉(古通月)


三十帖(古通葉)

　三十一洽
睫(側洽切目睫也釋名睫挿也挿於目眶也)頰(古洽切面也釋名頰夾也夾面两旁稱也)
　三十二狎(古通洽)
　三十三業(古通月)
　三十四乏(古通洽)
　韻補卷五

