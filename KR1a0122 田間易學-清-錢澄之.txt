#+TITLE: 田間易學-清-錢澄之
#+DATE: 2018-05-12 10:13:26
#+SOURCE: github.com/kanripo/KR1a0122 master ece193b3                
欽定四庫全書　　　　　經部一
　田間易學　　　　　　　易類
　　提要
　　　　(臣/)等謹案田間易學十二卷
　　　國朝錢澄之撰澄之原名秉鐙字飲光桐城人
　　　　前明諸生家世學易又嘗問易于黄道周初
　　　　撰一書曰易見因避兵閩地失其本又追憶
　　　　其意撰一編曰易火傳既而歸里復得易見
　　　　舊稿乃合併二編刪其重複益以諸家之說
　　　　勒為此書其學初從京房邵康節入故於象
　　　　數言之頗詳後乃兼求義理參取王弼注孔
　　　　穎達疏程子傳朱子本義而大旨以朱子為
　　　　宗其說不廢圖書而以邵子先天圖及河洛
　　　　二圖皆因易而生非易果因此而作圖中奇
　　　　偶之數乃揲蓍之法非畫卦之本持論最為
　　　　平允故卷首圖象雖繁而不涉支離附㑹之
　　　　弊獨其周易雜考一條既深慨今本非朱子
　　　　之舊而徒以彖傳象傳篇首之注推其説竟
　　　　不能更其次第以復古本葢劉㝐舊刻
　　　國初尚未得見故知其誤而不能改用注疏本
　　　　之次第也乾隆四十四年五月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官　(臣/)　陸　費　墀
田間易學凡例
一王輔嗣易註韓康伯繋辭註孔仲達正義其學具有
　源流雖以輔嗣掃去象數淆亂經傳為諸儒所闢然
　宋人亦因註疏相傳得以益明其理而粹然一歸於
　正則亦未可盡廢也兹所引者取其與宋儒㫖不相
　悖或有以開宋儒之先或足與互相發明者要以程
　傳及本義為據
一程傳專言義理略去圖象其理多就人事指實而辭
　或繁複不若本義之字字精切也本義宗程傳刪其
　複而領其要然亦有本義太畧而程傳言之較暢者
　則舍本義而存傳若傳與本義各有發揮則兩存之
　總取其義理通達而已
一本義專主卜筮而言其學於義理宗程傳於圖象宗
　邵子雖圖象之説尤詳於啟蒙而本義所釋卦爻按
　之無往不合兹編中時有載有不載者或以其説為
　註疏程傳所已及者或有後儒因本義之説而發揮
　尤暢者既已載之則本義可不必存要未有悖乎本
　義者也至於其説不載諸本義啟蒙而襍見别説者
　則另系以朱子云
一易理至宋儒而大明元人繼之諸儒一以程朱為據
　而皆精通邵氏之圖學及啓蒙之筮法其辨極微其
　説綦詳矣編中所錄居多而間次蘇子瞻易解於諸
　説之後以其獨出已見無所原本故朱子有辨蘇氏
　易也然其獨見亦自有可存
一先天四圖得自邵子邵子曰圖無文吾終日言之不
　離乎是朱子亦謂程演周經邵傳羲畫近代歸震川
　謂因傳而有圖以圖未必出於伏羲也按邵伯温經
　世辨惑云希夷易學不煩文字解説止有一圖以寓
　隂陽消長之數與卦之生變圖亦非剏意以作孔子
　繫辭述之明矣則以此圖直出自希夷也至於河圖
　洛書先儒謂皆聖人所取以作八卦者看來只是因
　以生蓍非據以畫卦也畫卦在前生蓍在後故僣以
　妄見次圖書於卦圖之後今説八卦而扭合圖書者
　吾不取也
一易理無所不藴凡得其一端皆足以入神如衞嵩元
　包揚雄太𤣥京房卦氣之類是也至於星厯音律之
　學無不以易為本故朱子嘗欲於納甲飛伏之類皆
　欲窮其理雖非易之本㫖要無不可以見易也愚昔
　頗從事於此兹編凡習而粗解者略載一二其未習
　者不載也
一明代易註多至數十百種毎好以意作解近於穿鑿
　惟蔡虚齋專主本義而體貼極精發揮尤暢虚齋之
　於本義亦猶孔仲達之於輔嗣註也故採錄最多
一時賢易論有發前人所未發而大指不謬於本義者
　悉加採錄然諸集中有其説出於前人而略其姓氏
　遂為已有者今悉考訂歸諸本人或姓氏未詳則稱
　以集名若象正則吾師漳浦黄先生所手授也訂詁
　則何𤣥子先生宦留都時出以相示面相質問者也
　時論則吾鄉方中丞白鹿公所著而吾佐密之叅訂
　而成者也故三書引據尤多密之别號藥地亦時引
　其説
一吾家自融堂先生以來家世學易先君子究心五十
　餘年臨沒之年乃有所得口授意指命不孝為之詮
　次錄諸簡端不孝亦間有已見為先君子所首肯者
　亦併載之名曰見易(左國材曰先生諱志立字爾卓/講學垂三十年里中稱為敬修)
　(先/生)
一南渡時予罹黨禍變姓名逃諸呉市遇漳浦黄先生
　舟過呉門遙識之召使前慰勉之餘教令學易不數
　月呉下大亂家室喪亡竄身入閩困閩山者三年毎
　念先生教輒思讀易其見易舊解遺亡殆盡又無書
　可借唯記誦章句黙尋經義時有所獲久之成帙目
　曰火傳葢以家園屢經兵火所藏故本應付灰燼矣
　又以薪盡火傳即此猶是先君子之遺教也既歸里
　諸集散失而見易一編巋然獨存因取與火傳證之
　前後雷同居多乃盡刪後説唯微有異者則存之
一是書未脱稿即付兒子灋祖藏諸笥中初不意其能
　讀也戊申冬兒隕於盜藏書塵封不忍撿視久之啓
　其笥則業已詮次成集而又得其問易堂私識一編
　問易堂者灋祖讀書處也間有可采聊存十數則於
　集中不忍沒其苦心也(問易載有予兄伯玉湘之/幼安所説數條今併存之)
一是書集既成携至都門為老友嚴顥亭所賞留諸行
　笈欲為付梓予既歸顥亭病殁其書遂不知所在㑹
　崑山徐健菴昆仲要予談易既无副本又老而善忘
　乃取所存舊稿重加編輯因考證諸書凡吾昔所矜
　為剏獲而業為前人所已説者皆削去已見一歸諸
　前人寧為述者可也或因讀諸書偶有觸發出於見
　易火傳之外者謂之今按凡圖象卦爻之義覺今按
　尤詳其專書按者皆係攷詳非已説也
一引用諸書或因辭章冗複稍加刪削或因文句晦澁
　改竄數字今讀者易於通曉僣竊之罪所不敢辭也
一圖學相傳有本説易家好以己意剏為新圖雖易道
　廣大變通隨人匠心無不巧合要於易理無裨徒取
　新人耳目爾兹初亦作有數圖今併削去惟存二氣
　如環一圖以明隂陽之出入所以分内外别主賔也
周易雜攷
(漢上朱氏曰十翼本與周易異卷前漢費直傳古文周/易以彖象繫辭文言解説上下經是也費氏之易至馬)
(融始作傳融傳鄭康成康成始以彖象連卦辭爻辭魏/王弼又以文言附乾坤二卦故自康成而後其本加彖)
(曰象曰王弼而後加文言曰至於文辭連屬不可附六/十四卦之爻則仍其舊篇今繫辭上下説卦序卦雜卦)
(是也魏髙貴鄉公問博士淳于俊曰今彖象不連經文/而注連之何也俊對曰鄭康成合彖象於經者欲便學)
(者尋省易了孔子恐其與文王辭雜是以不合則鄭未/註易經之前彖辭不連經文矣○世所稱鄭𤣥舊本以)
(彖傳連經文然猶合乾卦次序至王弼乃自坤卦始毎/卦以彖傳移綴彖辭之後而以彖曰兩字冠之又以為)
(象本釋經宜相附近其義易了故分爻之象辭各附當/爻之下猶如杜預註左傳分經之年與傳相附其意欲)
(便學者誦習如淳于俊之説也○吕伯恭曰漢興言易/者六家獨費氏傳古文易而不立於學官劉向以中古)
(文易經校施孟梁丘經或脱去无咎悔亡惟費氏經與/古文同真孔氏遺書也按古易篇次周易上經第一周)
(易下經第二十翼周易彖上傳第一周易彖下傳第二/周易象上傳第三周易象下傳第四周易繫辭上傳第)
(五周易繫辭下傳第六周易文言傳第七周易説卦傳/第八周易序卦傳第九周易雜卦傳第十自輔嗣康成)
(合彖象文言於經學者遂不見古本近世嵩山晁氏編/古周易將以復其舊祖謙因晁氏書叅考傳記復定為)
(十二篇篇目卷集一以古為斷○朱子曰易本為卜筮/而作皆因吉凶以示訓戒故其言雖約而所包甚廣夫)
(子作傳亦畧舉其一端以見凡例而已自諸儒分經合/傳之後學者便文取義未及玩心全經而遽執傳之一)
(端以為定説於是一卦一爻僅為一事而易之為書反/有所局而无以通乎天下之故是以三復伯恭之書而)
(有發焉非特為其章句之近古而已也○又曰某按詩/疏云漢初為傳訓者皆與經别行三傳之文不與經連)
(故石經書公羊傳皆无經文而藝文志所載毛詩故訓/亦與經别及馬融為周禮註乃云欲省學者兩讀故具)
(載本文而就經為注據此則古之經傳本皆自為一書/髙貴鄉公所謂彖象不連經文者十二篇之古經傳也)
(所謂注連之者鄭氏之注具載本經而附以彖象如馬/融之周禮也○胡庭芳曰自前漢費直以彖象繫辭文)
(言解説上下經鄭康成傳費氏易又以彖象文言本解/易卦爻宜相附近其初猶若今乾卦彖辭文言統附卦)
(末至王弼始以彖與大象之辭附卦辭下分爻小象之/辭各附當爻辭下加彖曰象曰以明之故朱子曰王弼)
(註本之乾卦葢存鄭氏所分之例也坤以下六十三卦/又弼之所自分也○所謂彖傳者如乾卦彖曰大哉乾)
(元以下坤卦彖曰至哉坤元以下是也文王卦下之辭/正是彖辭彖傳乃孔子賛易十篇之二先儒附其辭於)
(彖後故加傳曰以别之若曰孔子賛卦下之辭云彖之/意如此也孔子雖是賛文王卦辭然多自發明己意以)
(解伏義卦不盡同於文王又其間多説卦變文王亦問/有取卦變處孔子自取尤多○象傳有大象説一卦兩)
(體之象如乾象曰天行健君子以自强不息之類有小/象乃逐爻解周公三百八十四爻之辭如乾初九象曰)
(潜龍勿用陽在下也之類是也看來六十四卦大象與/卦彖爻義全不相蒙又别是説一道理自是解説伏羲)
(一卦兩體又不蹈文王周公之義也只合自作一處為/是○易始有卦爻文王繫卦辭周公繫爻辭正是繫辭)
(而孔子所作繫辭乃是繫辭之傳也故繫辭傳中所言/聖人繫辭皆指文王周公卦爻辭言也繫辭傳有稱為)
(大傳者史遷受易於楊何之屬又著易傳行世曰大傳/者别楊何之徒所謂傳耳○謂爻辭為周公作者易初)
(无明文班孟堅云易道深矣人更三聖世厯三古未嘗/及周公也馬融王肅姚信謂周公作爻辭孔頴達云爻)
(辭王用亨於岐山之類武王克商之後始追號文王為/王又明夷卦箕子之明夷亦武王觀兵之後箕子始被)
(囚奴又左傳韓宣子適魯見易象而知周公之徳騐此/諸説以為卦辭文王爻辭周公无疑矣○右伏羲六十)
(四卦文王卦下之辭周公爻下之辭通稱曰經不知起/自誰始按前漢孟喜易本云分上下二經是孟喜之前)
(已題經字矣○夫子十翼皆名之曰傳葢十翼之文述/而不作其體傳也其言經也史稱孔子讀易而為之傳)
(則傳也者孔子之所自名非後人名之也○晁氏以道/謂古者竹簡卷袠重大故分為上下兩篇本義從之吕)
(伯恭曰繫辭傳云二篇之䇿萬有一千二百五十所謂/二篇即上下二篇也以此考之易經之分上下必始於)
(文王定周/易之時)
　(今按本義謂上下兩篇併孔子所作之傳十篇凡十/二篇中間頗為諸儒所亂近世晁氏始正其失而未)
　(能盡合古文吕氏又更定著為經二卷傳十卷乃復/孔氏之舊云則是朱子既已定正古文周易矣而今)
　(所傳者仍是諸儒淆亂之本非古文也即如本義於/乾彖傳下釋云彖即文王所繫之辭傳者孔子所以)
　(釋經之辭也後凡言傳者倣此又釋文言下有云此/篇釋彖傳象傳之意以盡乾坤二卦之藴而餘卦之)
　(説因可以例類矣是本義舊本明有彖傳象傳等字/今皆削去仍為彖曰象曰文言曰從前諸儒所淆亂)
　(者既經朱子定正之而終不能復舊使學者无由睹/周易之古文可慨也夫嗚呼古聖之經何其變之易)
　(而復之難復之難/而再變之又易也)
欽定四庫全書
　田間易學卷首上
　　　　　　　　　　　桐城　錢澄之　撰
　　圖象
　
　
　
　
大傳曰易有太極是生兩儀兩儀生四象四象生八卦
○邵子曰一分為二二分為四四分為八也○啟蒙曰
太極之判始生一竒一偶而為一畫者二是為兩儀其
數則陽一而隂二在圖書則竒偶是也兩儀之上各生
一竒一偶而為二畫者四是為四象其位則太陽一少
隂二少陽三太隂四其數則太陽九少隂八少陽七太
隂六以河圖言之則六者一而得五者也九者四而得
五者也八者三而得五者也七者二而得五者也以洛
書言之則九者十分一之餘也八者十分二之餘七者
十分三之餘也六者十分四之餘也四象之上各生一
竒一偶而為三畫者八於是三才畧具而有八卦之名
其位則乾一兑二離三震四巽五坎六艮七坤八在河
圖則乾坤離坎分居四寔兑震巽艮分居四虚在洛書
則乾坤離坎分居四正兑震巽艮分居四隅周禮所謂
太卜掌三易之法夏曰連山商曰歸藏周曰周易其經
卦皆八也大傳所謂八卦成列也○朱子曰太極之義
正謂理之極致耳曰易有太極則是太極乃在隂陽之
中而非在隂陽之外也有是理即有是氣理一而已氣
則無不兩者故曰太極生兩儀而老子乃謂道生一而
後乃生二則其察理亦不精矣○又云一隂一陽便有
各生一隂一陽之象或問其義曰凡一物上自各有隂
陽如人之男女隂陽已具逐人身上又各有血是隂氣
是陽如晝夜之間晝為陽夜為隂夜自子後又屬陽晝
自午後又屬隂此便是陰陽有各生陰陽之象隂陽各
生隂陽則是四象也○兩儀之上各生一竒一偶竒上
加竒者陽之純故象太陽竒上加偶者隂襍於陽中故
象少隂偶上加竒者陽襍於隂中故象少陽偶上加偶
者隂之純故象太隂○又云七八九六之數向來只從
揲蓍推起近看四象次第因一二三四便見六七八九
老陽位一便含九少隂位二便含八少陽位三便含七
老隂位四便含六葢數不過十惟此一義先儒未發先
儒但説中間進退而已○一二三四為四象之位以所
生之先後言也六七八九為四象之數以所得之多寡
言也(按二説分别位數秪/是本河圖生蓍之理)
　(今按大傳言庖羲氏仰觀俯察逺求近取於是始作/八卦非因河圖而作也劉雲莊曰雖非以圖書作易)
　(亦因圖書之數而後决之耳蔡元定曰伏羲但據河/圖以作易不必預見洛書而已逆與之合矣葢以河)
　(圖者伏羲之所由畫卦洛書者大禹之所由衍疇也/吾謂伏羲併不必見河圖而卦畫既成無不與河圖)
　(暗合其與合者隂陽老少之四象耳非謂卦畫也大/傳曰河出圖洛出書聖人則之其文係諸天生神物)
　(以下而天一地二一章特原大衍之數本於河圖由/是觀之圖書為生蓍之本非畫卦之本也自漢孔安)
　(國劉歆以為伏羲則河圖以畫八卦而朱子啟蒙遂/以圖中虚五與十為太極竒偶數各二十為兩儀以)
　(一二三合五而成六七八九為四象拆四方之合為/乾坤離坎補四隅之空為兑震巽艮皆牽强成説愚)
　(不敢從然朱子原象篇又謂惟皇昊羲仰觀俯察竒/偶既陳兩儀斯説既幹乃支一各生兩隂陽交錯以)
　(立四象兩一既分一復生兩三才在目八卦指掌其/感興篇又謂皇羲古神聖玅契一俯仰不待龍馬圖)
　(人文已宣朗其附錄語又謂仰觀俯察逺求近取安/知河圖非其中之一事據此得非啟蒙之書已行晚)
　(年始悟其失而不及改與○大抵易在先蓍在後六/十四卦已具而圖書以出神物以生聖人則之則以)
　(揲蓍以盡易之變耳葢因圖書中七八九六之數與/易四象相符取其數而用諸蓍於是易之變化無窮)
　(六十四卦可變為四千九十六卦非蓍則止於六/十四卦矣圖書與蓍因易而出以通易之變者也)
説卦傳曰天地定位山澤通氣雷風相薄水火不相射
八卦相錯數往者順知來者逆是故易逆數也○邵子
曰此明伏羲八卦也又曰乾南坤北離東坎西震東北
兑東南巽西南艮西北自震至乾為順自巽至坤為逆
後六十四卦方位倣此
(胡庭芳曰伏羲八卦方位之圖不過以前八卦横圖揭/陽儀中乾兑離震四卦居東南揭隂儀中巽坎艮坤居)
(西北圖既成後以四正卦居四方之正位以二反卦居/四隅不正之位合而觀之天位乎上地位乎下日生於)
(東月出於西山鎮西北澤注東南風起西南雷動東北/自然與天地造化合先天八卦對待以立體如此其位)
(則乾一坤八兑二艮七離三坎六震四巽五各各相待/而合成九數其晝則乾三坤六兑四艮五離四坎五巽)
(四震五亦各各相對合成九數九為老陽之數乾之象/而無所不包也八卦之在横圖則首乾次兑次離次震)
(次巽次坎次艮次坤是為生出之序及八卦之在圓圖/則首震一陽次離兑二陽次乾三陽接巽一隂次坎艮)
(二隂終坤三隂/是為運行之序)
(胡玉齋曰横圖所以見卦畫之立圓圖所以/見卦氣之行圓圖者即横圖規而圓之耳)
(蒙引曰論造化生生之序横圖所象盡矣至以象渾天/之形氣序之運若一用横圖所列則乾坤相並寒暑不)
(分而無以象乎隂陽消長之數故於横圖既成之後復/規而圓之以明卦氣之流行也○邵子謂乾坤定上下)
(之位坎離列左右之門天地之闔闢日月之出入春夏/秋冬弦望晦朔晝夜長短行度盈縮莫不由乎此矣)
(翁思齋曰卯為日門太陽所生酉為月門太隂所生不/但日月出入於此大而天地之開物雖始於寅至卯而)
(門彌闢閉物雖始於戌至酉而門已闔以至一歲一月/一日之闔闢莫不由此左右之門所以極贊坎離之功)
(大/也)
(方藥地曰圓圖八卦相錯玅於隂陽爻爻相錯也横圖/自乾一起而右行至坤八若不順逆布之則不能交錯)
(人身有上半下半折半相對先生腎腎生脾脾生肝肝/生肺肺生心以生其勝已者其次心生小腸小腸生大)
(腸大腸生胆胆生胃胃生膀胱膀胱生三焦以生其已/勝者先從水而上後從火而下圓圖左順右逆亦折半)
(相對子午平分/隂陽自然之位)
　(今按八卦方位圖即前横圖規而圓之取陽儀居左/隂儀居右大傳曰八卦相錯葢隂陽爻爻相錯也然)
　(必順逆布之始然若仍横圖之舊則八卦淆亂隂陽/不對消長無漸而運行皆失其序矣順者自下而上)
　(所謂往也逆者自上而下所謂來也凡陽生皆順隂/生皆逆即律吕隔八相生之法陽律上生隂律下生)
　(皆是/道也)
　　重卦説
(王巽卿曰大傳蓍法十有八變而成卦自伏羲時固已/錯重而用之特未定其卦繫其名至文王始重而定之)
(繫之名而為之彖或曰伏羲八卦重為六十四卦孔頴/達正義已有定説周禮掌三易之法經卦皆八别皆六)
(十四歸藏以坤為首連山以艮為首則夏商已有卦名/矣重卦之説王輔嗣以為伏羲鄭𤣥之徒以為神農孫)
(盛輩以為夏禹史遷等以為文王然觀伏羲神農黄帝/以前太樸未散黄帝以後風氣漸開人之情偽方始交)
(作而六畫卦中有損益革訟困遯蠱剝蹇解旅莭否明/夷等卦名與先天三畫卦乾兑離震巽坎艮坤之名不)
(侔即歸藏連山亦不見有屯蒙需訟之名/又何也大傳曰易之興也當周之盛世耶)
(火傳曰上古有卦畫无文字先儒謂三畫竒即古乾字/三畫偶即古坤字推之重卦六十四卦之畫即六十四)
(卦之名畫即字也如巽卿所稱卦名諸字乃後世文也/上古豈有乎卦之重與重卦之名自上古已然特非今)
(字/耳)
　
　
　
　
　
　
　
　
大傳曰八卦成列象在其中矣因而重之爻在其中
矣按此圖下三畫即前圖之八卦上三畫則各以其
序重之而下卦因亦各衍而為八也○啟蒙曰八卦
之上各生一竒一偶而為四畫邵子所謂八分為
十六也是於兩儀之上各加八卦八卦之上各加
兩儀也四畫之上各生一竒一偶而為五畫邵子
所謂十六分為三十二也是於四象之上各加
八卦八卦之上各加四象也五畫之上各生一
竒一偶而為六畫邵子所謂三十二分為六十
四也是八卦之上各加八卦大傳謂因而重之
者此也自此以上又各生一竒一偶以至為十二
畫成四千九十六卦此即焦貢易林卦變之
數蓋以六十四乗六十四也○朱子云畫卦只
是一分為二節節如此以至於無窮蓋以凡一
為極凡兩為儀所謂一者非專指生兩儀之太
極所謂兩者非專指太極所生之兩儀兩儀分
為四象則兩儀為一而四象為兩矣四象分為
八卦則四象為一而八卦又分為兩矣自是推
之以至六十四卦極於四千九十六卦莫非一
之分為兩耳○又云古今説易者惟康莭明道
二先生為能知之康節謂一分為二二分為四
四分為八八分為十六十六分為三十二三十二
分為六十四猶根之有榦榦之有枝愈大則愈
少愈細則愈繁而明道先生以為加一倍法其
發明孔子之言可謂最切要矣
(胡庭芳曰太極動而生陽静而生隂則陽已居先矣陽/儀之上生一陽一隂先陽固宜也隂儀之上生一陽一)
(隂亦陽居先矣以至於四而八八而十六十六而三十/二三十二而六十四其生一陽一隂莫不先陽而後隂)
(以乾首以坤終乾不期尊而自尊坤不期卑而自卑蓋/畫卦自然之序而造化自然之位也大傳云天尊地卑)
(乾坤定矣於此圖可見按大小横/圖專論畫卦乃伏羲作易之本)
　(今按啟蒙所列六十四卦只據横圖次序與今周易/次第不同大傳所謂剛柔相摩八卦相盪即指此圖)
　(也本義云兩相摩而為四四相摩而為八八相盪而/為六十四蓋摩者隂陽挨比之象有一陽便有一隂)
　(是也自八卦以上无非相摩因摩而有盪盪者層見/疊出動而愈出八卦之上毎卦加一陽一隂而乾成)
　(二卦得乾兑焉兑成二卦得離震焉離成二卦得巽/坎焉震成二卦得艮坤焉而巽坎艮坤亦毎卦各成)
　(二卦所得之卦亦如乾兑離震之所得者是一卦盪/為兩卦八卦盪為十六卦也十六卦之上毎卦又加)
　(一陽一隂而乾得四卦為乾兑離震兑得四卦為巽/坎艮坤餘六卦亦毎卦各成四卦一如乾兑之所得)
　(者是一卦盪為四卦八卦盪為三十二卦也三十二/卦之上毎卦更加一陽一隂而成八卦是一卦盪為)
　(八卦八卦盪為六十四卦也此謂八卦相盪然非剛/柔相摩則无以相盪也○又按聖人畫卦一本隂陽)
　(自然之位數蓋自兩儀既分有不容不四不八不十/六不三十二不六十四者程子謂之加一倍法在畫)
　(卦之聖人豈嘗容心其間哉朱子揲蓍求卦之法謂/一爻成而得三十二卦二爻成得十六卦三爻成得)
　(八卦四爻成得四卦五爻成得二卦六爻成得一卦/畫卦者漸分漸多筮卦者愈求愈少反復言之皆以)
　(互相發明/其義也)
　
　
　
　
　
　
　
　
　
邵子曰先天學心法也圖皆從中起萬化萬事生於心
也(○朱子曰圖中空處便是太極三十二陽三十二隂/便是兩儀十六隂十六陽便是四象八隂八陽便是)
(八/卦)○又曰乾以分之坤以合之震以長之巽以消之長
則分分則消消則翕也乾坤定位也震巽一交也兑離
坎艮再交也故震陽少而隂尚多也巽隂少而陽尚多
也兑離陽浸多也坎艮隂浸多也○又曰无極之前隂
含陽也有象之後陽分隂也隂為陽之母陽為隂之父
故母孕長男而為復父生長女而為姤是以陽起於復
而隂起於姤也自姤至坤為隂含陽自復至乾為陽分
隂坤復之間為无極自坤反姤為无極之前○又曰乾
四十八而四分之一分為隂所克也坤四十八而四分
之一分為所克之陽也故乾得三十六而坤得十二也
(○胡玉齋曰邵子謂四十八分者四十八畫也四分之/每分計十二畫也乾至泰八卦計三十六畫陽十二畫)
(隂是陽占四分之三内一分為隂所克也坤至否八卦/計三十六畫隂十二畫陽是隂占四分之三内一分為)
(所克之陽也乾固以陽/為主坤亦以陽為主也)○又曰陽在隂中陽逆行隂在
陽中隂逆行陽在陽中隂在隂中皆順行(○朱子曰圓/圖左屬陽右)
(屬隂坤無陽艮坎一陽巽二陽為陽在隂中逆行乾無/隂兑離一隂震二隂為隂在陽中逆行震一陽離兑二)
(陽乾三陽為陽在陽中順行巽一隂坎艮二隂坤三隂/為隂在隂中順行此以内八卦言也若以外八卦推之)
(右方外卦四節皆首乾終坤四坤无陽自四艮各一陽/逆行而至於乾之三陽其陽皆自下而上亦陽在隂中)
(陽逆行也左方外卦四節亦首乾終坤四乾无隂自四/兑各一隂逆行而至於坤之三隂其隂皆自上而下亦)
(隂在陽中隂逆行也左方外卦四坤无陽自四艮各一/陽順行而至於乾之三陽其陽皆自下而上亦陽在陽)
(中陽順行也右方外卦四乾无隂自四兑各一隂順行/而至於坤之三隂皆自上而下亦隂在隂中隂順行也)
(以逆順之説推之隂陽各居本方則陽自下而上隂自/上而下皆為順若反居其位則陽自上而下隂自下而)
(上皆/為逆)○又曰復至乾凡百一十有二陽姤至坤凡八十
陽姤至坤凡百一十有二隂復至乾凡八十隂○又曰
坎離者隂陽之限也故離當寅坎當申而數嘗踰之者
隂陽之溢也然用數不過乎中也
(胡玉齋曰坎離隂陽之限就寅申而言也春始於寅是/離當寅而為陽之限秋始於申是坎當申而為隂之限)
(數嘗踰之者離雖當寅而盡於卯中坎雖當申而盡於/酉中是踰寅申之限而為隂陽之溢矣然用數不過乎)
(中者蓋邵子以卯酉為隂陽之溢其所謂中者取寅申/而不取卯酉子位陽雖生而未出乎地至寅則溫厚之)
(氣始用事午位隂雖生而未害於陽至申則嚴凝之氣/始用事是所謂用數不過乎寅申之中也以是推之則)
(乾當已坤當亥兑當卯辰震當子丑巽當午未艮當酉/戌皆數之不及而邵子以為中者也又以離當卯坎當)
(酉坤為子半推之則乾當午坤當子兑當辰已震當丑/寅巽當未申艮當戌亥皆四方之中四隅之㑹處而邵)
(子以為數常踰之者也此/即邵子怕處其盛之意)
　(今按邵子之説以得半為中又不敢至於己半而以/將半為中也朱子謂邵子初只看得太極生兩儀兩)
　(儀生四象心只管在那上面轉久之理透一舉眼便/成四片其法四之外又有四焉凡物才過到二之半)
　(時便煩惱了蓋以漸趨於衰也如見花方蓓/蕾則謂其盛既開則謂其衰其理不過如此)
(胡雲峯曰左自復一陽至臨二陽至乾六陽所厯之卦/十六而八八而四四而二二而一右之隂亦然其始極)
(緩其終極速葢震離生於少隂乾兑生於太陽震一陽/而為復即其初少隂中之一陽也隂中之陽其進也緩)
(此復之後所以厯十六卦而為臨也臨下體兑自一陽/進而二陽已得其初太陽之陽矣陽中之陽其進也速)
(此臨之後所以不越十六卦而為泰為壯為夬為乾也/右之隂亦然○又曰復姤厯十六卦而成臨遯二陽二)
(隂者以其間有坎離也離坎雖二陽二隂未能便至三/陽三隂者葢離中有少隂而二陽分必至於兑則隂在)
(外而二陽合於是始成二陽而進而成三陽之乾坎中/有少陽而二隂分必至於艮則陽在外而二隂合於是)
(始成二隂而進/而成三隂之坤)
(胡庭芳曰伏羲六十四卦方位圓圖亦就前六十四卦/横圖揭陽儀中前三十二卦自乾至復居圖左方乾在)
(南之半復在北之半揭隂儀中後三十二卦自姤至坤/居圖右方姤在南之半接乾坤在北之半接復先自震)
(復而却行以至於乾乃自巽姤而順行以至於坤圖既/成坤復之間為冬至子中同人臨間為春分卯中乾姤)
(間為夏至午中師遯間為秋/分酉中自合四時運行之序)
(時論曰一隂一陽隔十六卦而二隂二陽為臨遯故兩/彖皆言浸長重之也重其始過坎離之限而隂陽進據)
(兩卦之中司兩儀/三十二卦之中也)
(火傳曰方藥地謂圓圖從乾至復從坤至姤即加一倍/法也乾一而得夬倍一而得壯倍兩而得泰倍四而得)
(臨倍八而得復坤亦如之愚謂伏羲畫卦順往也以倍/而増由一而兩而四而八而十六而三十二以至六十)
(四皆増倍法規圖逆來也以倍而減以六十四左右分/之各三十二又衷之得十六由十六而八由八而四由)
(四而兩由兩而一皆減倍法也/一順一逆一増一減天之道也)
　(今按以上緒論皆圖成後隨人反覆推求一切玅合/畫卦聖人何嘗容心於其間哉此易之所以為神也)
　　附數往知來説
邵子曰八卦相錯明交相錯而成六十四卦也數往者
順若順天而行是左旋也皆已生之卦也故云數往也
知來者逆若逆天而行是右行也皆未生之卦也故云
知來也夫易之數由逆而成矣此一節直解圖意若逆
知四時之謂也○啟蒙云以横圖觀之有乾一而後有
兑二有兑二而後有離三有離三而後有震四有震四
而巽五坎六艮七坤八依次而生焉易之所以成也而
圓圖之左方自震之初為冬至離兑之中為春分以至
乾之末而交夏至皆進而得其已生之卦由自今日而
追數昨日也故曰數往者順其右方自巽之初為夏至
坎艮之中為秋分以至坤之末而交冬至皆進而得其
未生之卦由自今日而逆計來日故曰知來者逆然本
易之所以成則其先後始終如横圖及圓圖右方之序
而已故曰易逆數也○朱子云左右與今天文説左右
不同葢從中而分其初若有左右之勢爾自北而東為
左自南而西為右○又云數往知來當先以横圖觀之
而後其義可見
(陳潛室曰卦畫始生只如橫圖自乾一至坤八六十四/卦皆用一倍法兩兩生去雖未生出數可逆知故曰易)
(逆數也若交一轉過而為圓圖却從中間數去不從乾/一數而從震四數自震至乾皆是得其已生之卦卦本)
(從乾生至震今却從震數至乾是數往也既交乾後自/巽至坤這一本元生次序仍是未生之卦故言知來者)
(逆謂正合本圖生/法可逆數而知也)
(胡玉齋曰數往知來之説以隂陽之節候次第觀之皆/自微而至著以人之推測言之亦因微而識著何則震)
(巽本同居横圖之中今以横圖中分而成圓圖則震乃/居圓圖之北為陽之始巽乃居圓圖之南為隂之始各)
(相對望而不復同處其中此隂陽之逆順自復姤而始/其勢已於微而判矣曰數曰知皆是就人言亦是各據)
(震巽地頭而論以此求之則/往來逆順之㫖居然可見矣)
(黄元公曰理主順數主逆順者其體也逆者其用也天/地定位四句指圖中之正位易變所以不窮者正以八)
(卦之相錯也如天在地上山在澤上雷在風上火在水/上此造化之常也然順之則為否為損為恒為未濟逆)
(之則為泰為咸為益為既濟非以逆錯為貴/乎順則成凡逆則成聖故曰反者道之用)
(見易曰左儀為陽陽順行自下而上順也右儀為隂隂/逆行自上而下逆也聖人甚喜陽之長方其生而即謂)
(之往數往者惜其往之太速也聖人甚惡隂之至/方其至而即謂之來知來者憂其來之漸近也)
(火傳曰邵子謂陽在陽中順行在隂中逆行隂在隂中/順行在陽中逆行以圓圖按之左方起震一陽至乾三)
(陽順行也右方起巽一隂至坤三隂亦順行也今夫論/干支生死者於隂干視陽干之生即謂之死視陽干之)
(死即謂之生然則易亦以陽之長為隂之消以陽之消/為隂之長也其至右方而隂長者乃陽之消也故自三)
(陽漸退至二陽一陽以至於無陽所謂陽在隂中陽逆/行也陽往則隂來有順自有逆也數往者順知來者逆)
(聖人專主陽言不兼隂言然造化之理不吸則不能呼/不闔則不能闢不殺則不能生故隂所以成陽也逆所)
(以成順也易之用全在/於逆故曰易逆數也)
　(今按彖傳所稱往來凡自下而上曰往自上而下曰/來觀圓圖左儀起震而厯兑離以至於乾自下而上)
　(往也右儀起巽而厯坎艮以至於坤自上而下來也/往順來逆隂陽之大分也然圓圖一本横圖卦位之)
　(次序規而圓之以為卦氣之次序故有左右之分有/順逆之辨究竟卦氣運行而卦位未嘗少改左右按)
　(之其位皆自上而下皆逆也易逆數也一句申言横/圖以明伏羲始作八卦之㫖觀此則傳所以解圖歸)
　(震川謂因傳以/作圖尚恐未然)
　
　
　
　
　
　
　
　
　
朱子云圓圖象天一順一逆流行中有對待如震八卦
對巽八卦之類方圖象地有逆無順定位中有對待四
角相對如乾八卦對坤八卦之類此則方圓圖之辨也
(程道大曰邵子謂圖皆從中起此皆字兼方圓圖而言/天地定位圓圖之從中起也雷以動之風以散之方圖)
(之從中起也圓圖乾坤當南北之中艮居坤之右兑居/乾之左為山澤通氣震居坤之左巽居乾之右為雷風)
(相薄坎居正西離居正東為水火不相射是圓圖起南/北之中而分於東西也方圖震巽當圖之中故曰雷以)
(動之風以散之坎次巽離次震故曰雨以潤之日以暄/之艮次坎兑次離故曰艮以止之兑以説之乾次兑坤)
(次艮故曰乾以君之坤以藏之是方圖起圖/之中而達乎西北東南也故曰皆從中起)
(邵子又謂方圖中起震巽之一隂一陽然後有坎離艮/兑之二隂二陽後成乾坤之三陽三隂其序皆自内而)
(外内四卦四震四巽相配而近有雷風相薄之象震巽/之外十二卦縱横坎離有水火不相射之象坎離之外)
(二十卦縱横艮兑有山澤通氣之象艮兑之外二十八/卦縱横乾坤有天地定位之象四而十二而二十而二)
(十八皆有隔八相生之妙以交股言則乾坤否泰也兑/艮咸損也坎離既未也震巽恒益也為四層之四隅)
(胡庭芳曰方圖不過以前大横圖分為八節自下而上/叠成八層第一層即横圖自乾至泰八卦第二層即横)
(圖自臨至履八卦以至第八/層即横圖自否至坤八卦也)
(見易曰八卦相錯不獨圓圖為然觀方圖西北與東南/西南與東北皆交相錯也一與八錯二與七錯三與六)
(錯四與五錯上下左右无不以次交錯隂陽未始有獨/者邵子謂月者日之影也隂者陽之影也鬼者人之影)
(也則偶者竒之影也横圖之影緊相隨/圓圖之影遙相對方圓之影斜相射耳)
　(今按邵子謂方圖從中起由震一陽次離兑之二陽/巽一隂次坎艮之二隂而成乾坤之三陽三隂則猶)
　(之圓圖左方起震而厯離兑以至於乾右方自巽而/厯坎艮以至於坤也圓圖言起者自下而上故巽不)
　(言起方圖自中而外故曰從中起也乾坤初爻交而/為震巽故中起震巽中爻交而為坎離故次坎離終)
　(爻交而為艮兑故次艮兑乾坤二卦其父母也故居/外以統之今觀納甲之法乾納甲壬坤納乙癸以父)
　(母統十干之終始而包六子於中震初陽也納庚巽/初隂也納辛坎中陽也納戊離中隂也納己艮末陽)
　(也納丙兑末隂也納丁以十干之位次之長中/少皆自下而上則一本諸方圖中起之次第也)
　
　
　
　
　
　
　
　
　
説卦傳曰乾天也故稱乎父坤地也故稱乎母震一索
而得男故謂之長男巽一索而得女故謂之長女坎再
索而得男故謂之中男離再索而得女故謂之中女艮
三索而得男故謂之少男兑三索而得女故謂之少女
○朱子曰巽離兑乾之所索乎坤者震坎艮坤之所索
乎乾者○又曰一索再三索之説初畫卦時也不是恁
地只畫成八卦後便有此象耳○本義謂男女指卦中
一隂一陽之爻而言一索者謂得乾坤之初爻再索者
謂得二爻三索者謂得三爻索求也言揲蓍以求爻也
(胡玉齋曰三男陽也乾之似也乃歸之於坤求而後得/三女隂也坤之似也乃歸之於乾求而後得何也葢三)
(男本坤體各得乾一陽而成此陽根於隂故歸之坤也/三女本乾體各得坤一隂而成此隂根於陽故歸之乾)
(也邵子曰母孕長男而為復父生長/女而為姤隂陽互根之義可見矣)
説卦傳曰帝出乎震齊乎巽相見乎離致役乎坤説言
乎兑戰乎乾勞乎坎成言乎艮○邵子曰此一節明文
王八卦也朱子謂連山首艮以萬物成終成始恐古亦
有此矣
(胡庭芳曰文王八卦自取東西南北四方之位及春夏/秋冬四時之序流行以致用也有先天對待之體不可)
(無後天流行之用所以知此為文王作者坤彖/曰西南得朋東北喪朋正合此圖之方位也)
(項平菴曰後天之序播五行於四時也木金土各二者/以形王也水火各一者以氣王也坤隂土故在隂地艮)
(陽土故在陽地震陽木故正東巽隂木故近南而接/乎隂兑隂金故正西乾陽金故近乎北而接乎陽也)
(胡玉齋曰先天卦乾以君言則所主者在乾後天卦震/以帝言則所主者在震以統臨謂之君統天者莫如乾)
(故先天卦位宗一乾也乾方用事則震居東北而緩其/用也以主宰謂之帝主器者莫若長子故後天卦位宗)
(一震也乾不用則震居正東而司其用也先天所重者/在正南後天所重者在正東也○又曰文王後天之易)
(本之伏羲未嘗不與河圖合也以坎離居南北之正子/午之中當水火之二象離當地二天七之火而居南坎)
(當天一地六之水而居北其六卦每卦各當一象震者/木之生當天三之木於東巽者木之成當地八之木於)
(東南兑者金之生當地四之金於西乾者金之成當天/九之金於西北艮者土之生當天五之土於東北坤者)
(土之成當地十之土於西南文王未必/據圖列卦而方位既成自然與相符合)
(黄元公曰後天卦位非定文王作也庖羲氏以木徳王/正人統而建寅爻成於三卦成於八皆用三八之木數)
(也月令曰春二月其帝太昊徳在木帝出乎震其昉於/庖羲乎帝舜以二月東巡五月南巡八月西巡十一月)
(北巡所以大法/天而象易也)
(時論曰叅同契言坎離者乾坤之用天地之中氣也孤/而無偶故水火專主於一宫兑金震木皆以乾巽相之)
(天地之和氣也董子曰東和北/之起西和南之養故用春秋)
(見易曰後天八卦皆顛倒羲圖而為之也羲圖天上地/下後天則天下交而成坎地上交而成離坎離者乾坤)
(之真精也乾坤其委蜕也乾之真陽下則蜕隨之而下/坤之真隂上則蜕隨之而上皆退處於西二隅當不用)
(之位所以逸二老也坎離虚位震兑居之陽本上也而/震陽在下隂本下也而兑隂在上其用震兑者亦取其)
(隂陽顛倒也震兑虚位艮巽居之艮為震之反兑為巽/之反又即一卦於本宫顛倒之故曰後天之卦顛倒先)
(天而成也○坎中戊土所得乾之陽也故坎為水水隂/也隂中有陽所以能升離中已土所得坤之隂也故離)
(為火火陽也陽中有隂所以能降隂不能升也所/升者隂中之陽陽不能降也所降者陽中之隂)
(火傳曰易以日月為文所主者水火也後天用震兑代/坎離而卦於十干獨稱甲庚此即道家龍虎之説不用)
(水火而用水火之母也大方圖位乾於亥位/坤於己所謂天門地户此甲庚之生方也)
　　總論
(歸震川曰易圖邵子之學也昔者庖羲氏之王天下也/仰觀俯察觀鳥獸之文與地之宜逺稽近取於是始作)
(八卦以通神明之徳以類萬物之情葢以八卦盡萬物/之理宇宙之間洪纎巨細往來升降生死消息之故悉)
(著之於象矣後之人苟以一説求之無所不通故雖隂/陽小數納甲飛伏坎離填補占卜隻偶之類人人自以)
(為易要之皆可以言易也易不離乎象數象數之變至/於不可窮然而有正焉有變焉卦之明白而較著者為)
(正此聖者之作也旁推而衍之者為變此明者之述也/伏羲之作止於八卦因而重之如是而已矣初無一定)
(之法亦无一定之書而剛柔上下隂陽之變態極矣今/所謂易圖者列横圖於前又規而圓之左順右逆以象)
(天填而方之交加八卦以象地謂出於伏羲太古无言/之教何若是紛紜耶大傳曰神無方易無體夫卦散於)
(六十四可圜可方一域於圜方之形則局矣故散圜以/為卦而卦全紐卦以為圖而卦局邵子以步算之法衍)
(為皇極經世之書有分杪直事之術其自謂得先天之/學固以此要其㫖不叛於聖人然不可以為易之本故)
(曰推而衍之者變也此邵子之學也○或曰邵子所據/大傳之文也大傳易有太極節先天卦序也天地定位)
(章先天卦位也帝出乎震節文王卦位也曰此邵子謂/之云爾夫易之法自一而兩兩而四四而八卦相生之)
(序則然也八卦之象莫著於八物天地也山澤也雷風/水火也八者不求為偶而不能不為偶者也帝之出入)
(傳固已詳之矣以八卦配四時夫以為四時則東南西/北繄是矣非文王易置之而有此位也總之圖與傳雖)
(无乖剌然必因傳為圖/不當謂傳為圖説也)
　(今按宋人方虚谷之跋紫陽書院有云康莭本因大/傳而分為伏羲先天文王後天太僕之説亦本於此)
　(然既謂因傳而有圖則傳者圖所從出也有圖而傳/益明古人左圖右史圖所以證史也凡言之不能盡)
　(者一觀圖而了然則圖之有功於/傳也大矣亦何妨據圖以求傳耶)

大傳曰河出圖洛出書聖人則之○又曰天一地二天
三地四天五地六天七地八天九地十天數五地數五
凡天地之數五十有五此所以成變化而行鬼神也此
河圖之數也洛書蓋取龜象故其數戴九履一左三右
七二四為肩六八為足
(蔡元定曰圖書之數自漢孔安國劉歆闗朗宋邵堯夫/皆謂如此至劉牧始兩易其名以十為書以九為圖而)
(諸家因之故今/復之悉從其舊)
朱子曰讀大戴禮書又得一證其明堂篇有二九四七
五三六一八之語鄭氏註云法龜文也然則漢人固以
九數為洛書矣○又曰夫以河圖洛書為不足信自歐
陽公以來已有此説然終无奈顧命繫辭論語皆有是
言而諸儒所傳二圖之數雖有交互而无乖戾順數逆
推皆有明證不可破也
　(今按大傳庖羲氏仰觀俯察以及觀鳥獸之文與地/之宜凡羽毛鱗甲皆有文皆有隂陽老少之數龜龍)
　(亦鳥獸之類圖書則其文之較著者耳其著亦秪七/八九六之數與易之四象適相符也而謂因是以畫)
　(卦豈其然乎○朱子或問云伊川先生見兎曰察此/可以畫卦凡草木鳥獸无不有隂陽鯉魚脊上三十)
　(六鱗隂數龍脊上八十一鱗陽數又龜背上文中間/一簇成五叚五行也兩邊各揷四叚共成八叚八卦)
　(也兩邊周圍共有二十四叚二十四氣也箇箇如此/又如草木之有雌雄銀杏桐楮牝牡麻竹之類亦然)
　(據此則龜龍為鳥/獸之文其義益信)
　　河圖
啓蒙曰天地之間一氣而已分而為二則為隂陽而五
行造化萬物始終无不管於是焉故河圖之位一與六
同宗而居乎北二與七為朋而居乎南三與八同道而
居乎東四與九為友而居乎西五與十相守而居乎中
蓋其所以為數者不過一隂一陽一竒一偶以兩其五
行而已○朱子曰老陽之位一老隂之位四今河圖以
老陽之九居四之外老隂之六居一之外是老隂老陽
互藏其宅也少隂之位二少陽之位三河圖以少隂之
八居三之外少陽之七居二之外是少隂少陽互藏其
宅也按一二三四為位以所生之次序言也六七八九
為數以所得之多寡言也○又曰太陽數九少隂數八
少陽數七太隂數六元來只是十數太陽居一除本身
是九少隂居二除本身是八少陽居三除本身是七太
隂居四除本身是六
(劉雲莊曰河圖隂陽之位生數為主而成數配之東北/陽方則主之以竒而與合者偶西南隂方則主之以偶)
(而與合/者竒也)
(唐一行厯本議云天數始於一地數始於二合二始以/定剛柔天數中於五地數中於六合二中以定律法天)
(數終於九地數終於十合二終以紀閏餘天有五音所/以司日也地有六律所以司辰也  朱子曰二始者一)
(二也一竒故為剛二偶故為柔二中者五六也五者十/干六者十二辰也二終者九與十也閏餘之法以十九)
(歲為一章姑借其説以/明十數之為河圖耳)
(蒙引曰圖之全數十也自一至十則五當數之中故生/數有五五為生數之終成數有五六為成數之始生成)
(之數始終於五六矣竒數有五五中於五竒而為竒主/也偶數有五六中於五偶而為偶主也竒偶之數樞紐)
(於五六矣五乗五得數二十五六乗五得數三十天地/之數也天干法五倍之為十地支法六倍之為十二支)
(干之/道也)
(見易曰圖數以五為主以十為歸一得五而成六二得/五而成七三得五而成八四得五而成九不離五也太)
(陽位一而數九少隂位二而數八少陽位三而數七太/隂位四而數六不外十也○一為數始圖之五十有五)
(皆本此一也其始出於北天開於子四時始於冬至也/再一則為南之二合二以生東之三合三以生西之四)
(合四以生中之五合五合六合七合八合九則為北外/之六南外之七東外之八西外之九中外之十是以名)
(之曰太乙布數者生數至四而止遇五則變而為一成/數至九而止遇十則變而為一是五固一也十亦一也)
(以至百千萬億皆此一也○圖中生數在内成數在外/内外相生以五為主是故五於内合一而生外六五於)
(外合六而得内一於内合二而得外七於外合七而仍/得内二於内合三而得外八於外合八而仍得内三於)
(内合四而得外九於外合九而仍得内四於内合五而/得外十於外合十而仍得内五其相生不窮之妙如此)
(○問易曰朱子謂河圖五位相得而各有合如十干甲/乙木丙丁火戊己土庚辛金壬癸水便是相得甲與己)
(合乙與庚合丙與辛合丁與壬合戊與癸合便是各有/合也今星家從年起月從日起時法皆本圖數如甲己)
(起甲此一與六也甲於甲為一己於甲為六也乙庚從/丙起此二與七也乙於丙為二庚於丙為七也丙辛從)
(戊起此三與八也丙於戊為三辛於戊為八也丁壬從/庚起此四與九也丁於庚為四壬於庚為九也戊癸從)
(壬起此五與十也戊於/壬為五癸於壬為十也)
　　洛書
(按陽居四正隂居四隅以五為主合隂生陽合陽生隂/陽順行五合六得一生天一水在北五合八得三生天)
(三木在東五合四得九生天九金在南五合二得七生/天七火在西隂逆行五合一得六生地六在西北五合)
(七得二生地二在西南五合九得四生地/四在東南五合三得八生地八在東北)
(蒙引曰洛書一與九為縱九為太陽一連中五為六則/為老隂之數矣二與八為交八固少隂之數二連中五)
(為七則為少陽之數矣三與七為横七固少陽之數三/連中五為八則為少隂之數矣四與六亦為交六固老)
(隂之數四連中五為/九則為老陽之數矣)
(時論曰洛書五為中極以所列者綜而柝之是二其五/也以所對者合而分之是兩其五也以所連者減而配)
(之又適均五也如二四為六中有九焉二六為八而中/有七四八為十二而中有三六八為十四而中有一俱)
(三析之誰非五乎五居中而九與一對八與二對七與/三對六與四對各以其對者合而分之又皆五矣六連)
(一而減其一七連二而減二八連三而減三九連四而/減四各以三連者減而配之又無不五矣○九者數之)
(究也五者九之中也以五乗九得四十五洛書之全數/也靈樞曰六合之内不離於五人亦應之故有太陽太)
(隂少陽少隂之人有隂陽和平之人於隂陽老少之中/而有五故知五為中數也然而中无正位凡四象之當)
(其位者即/中所在也)
(見易曰洛書一加五而成六去五則六餘一一與一為/二二加五而成七去五則七餘二二與二為四三加五)
(而成八去五則八餘三三與三為六四加五而成九去/五則九餘四四與四為八五加五而成十去五則十餘)
(五五與五為十洛書不用十故去十而存五○一三五/皆數之中也五者九之中三者五之中一者二之中也)
(一既生二而即居二中今觀果核皆兩瓣而虚其中其/中即一也一在二中不可見而所以生生者皆一也一)
(附二以生而棄二不用二為一役耳即此見一者二之/中也居中者不可易故洛書一三五皆仍河圖之舊○)
(洛書以九為本數雖縱横相對皆成十而以竒偶合之/皆為九東北之八合北一而成九西南之二合西七而)
(成九西北之六合東三而成九東南之四合中/五而成九九其本數也故以居南為正位也)
(火傳曰洛書之用九也用九而五為中矣以九之數横/列之其前為一二三四其後為六七八九五適居中中)
(故不用也是故竒門倣洛書而排九宫五為中宫八卦/所不直八使所不敢臨而寄於四隅春寄八宫夏寄四)
(宫秋寄二宫冬寄六宫隨時推遷所以為/中術士家遊三避五以示不敢用中耳)
　　圖書合論
啓蒙曰圖中虚五與十所為太極也書而虚其中五則
亦太極也其竒偶各居二十則亦兩儀也圖以一二三
四合為七八九六書以一二三四而含七八九六者則
亦四象也○又曰河圖以五生數統五成數而同處其
方數之體也洛書以五竒數統四偶數而各居其所數
之用也○又曰河圖生數在内成數在外洛書竒居四正
偶居四隅蓋中者為主而外者為客正者為君而側者
為臣亦各有條而不紊也
(董叔重曰河圖之數不過一竒一偶相錯而已故太陽/之位即太隂之數太隂之位即太陽之數少隂之位即)
(少陽之數少陽之位即少隂之數迭隂迭陽隂陽相錯/所以為生成也其一二三四已含六七八九皆以五乘)
(之數不過五也洛書之數因一二三四以對九八七六/其數亦不過十太陽位一而含太陽之數九少隂位二)
(而含少隂之數八少陽位三而含少陽之數七太隂位/四而含太隂之數六雖其隂陽各自為類然五數居中)
(太陽之一得五而成太隂之六少隂之二得五而成少/陽之七少陽之三得五而成少隂之八太隂之四得五)
(而成太陽之九則與河圖一隂一陽/相錯而為生成之數者亦無以異也)
(王虚舟曰有絶則生隂陽之逓為乗除也然待絶而生/則生者將有不復生而化機窮余觀陽生子隂生午俱)
(在隂陽極盛時書之南二變九北之一不變此知一者/天之復人之夜氣而易所由生生者也故於圖之一見)
(天心於書之一見地心/是謂復其見天地之心)
(見易曰天地之數主於五統於十五必得十以成十必/因五以生合之為十五焉圖與書縱横配合无不成十)
(五者圖之二太相連於西北合六九為十五而書之六/八抱一而沈於北二六懷七而立於西非十五乎圖之)
(二少相連於東南合七八為十五而書之二四/翼九而飛於南四八挾三而峙於東非十五乎)
　　河圖變洛書説
啓蒙曰河圖洛書其數與位皆三同而二異蓋陽不可
易而隂可易也
(胡庭芳曰三同二異者居中者不可易矣獨西南二方/之數相易而東北二方不易也愚謂只易西南二方者)
(所以成其相克之義也自二方既易書皆右轉相克北/方一六水克西方二七火西方二七火克南方四九金)
(南方四九金克東方三八木東方三八木克中央五土/中五土復克北方水若使東北二方之數亦易非但无)
(相克之義且於右轉/之序紊其位次矣)
(見易曰易數竒生而偶成為靜偶生而竒成為動故偶/遷而竒不遷也河圖之數一六三八竒生而偶成故水)
(木相生二七四九偶生而竒成故火金相克相生則靜/而安相克則動而變安則不交變則交是以四九陟乎)
(南二七降乎西也洛書之數於金火陟降之際安其竒/而遷其偶故曰靜則依生而逺成動則依成而逺生也)
(○洛書獨金火易位蓋洛書以相克為義金火不易則/无以相克矣或云一三五生數也七九成數也生數不)
(移而成數移也以生數言之一三五陽也二四隂也陽/不移而隂移也按五行之理莫剛於金莫猛於火金曰)
(從革不得火不成鋒鋭之器火曰炎上不得金莫施煆/煉之功他行之受克也皆受克者之傷金之受克也獨)
(資克者之利火愈煆而金愈堅是故惟金喜居火鄉惟/火利入金地金火相戀故相易也今星家言丙火得禄)
(於已而庚金生其時金之不畏火明矣六月盛夏火伏/金生火之不害金明矣是以四時之序皆取相生獨夏)
(秋之交以金接火/不以相克為嫌也)
(火傳曰洛書所不變河圖者一三五耳以竒門按之五/為中不為土也惟一仍為水三仍為木此外无不變易)
(豈獨金火易位哉隂符以後天卦位排作九宫以離居/九以兑居七則九屬火七屬金矣至於六本水也以乾)
(居之則六亦為金四本金也以巽居之則四又為木二/本火也以坤居之則二且為土八本木也以艮居之則)
(八復為土自一水坎三木震外餘行皆失其本位矣所/可解者坤在未申間仍藏有火艮在丑寅間仍藏有木)
(巽居辰巳間仍藏有金乾居戌亥間仍藏有水雖變猶/有不盡變者也若九之變火七之變金乃真變也大抵)
(遁甲之術以木為主以水為命故皆不變而最忌者金/最喜者火故使金居火地火入金鄉二者相得而不相)
(害皆所以/為木地也)
　　總論
(歸震川曰世儒謂河以通乾出天苞洛以流坤出地符/朱子謂揭中五之要明主客君臣之位順五行生克之)
(序辨體用常變之殊縱横曲直可謂精矣吾謂事有出/於聖人而在學人有不必精求者河圖洛書是也聖人)
(聰明睿知徳通乎天符瑞之生出於剏見竒偶法象之/妙足以為作易之本理亦有宜然者然曰河出圖洛出)
(書此大傳之所有也通乾流坤天苞地符之文五行生/成戴九履一之數非大傳之所有也以彼之名合此之)
(迹以此之迹符彼之名不與大易同行不藏於博士學/宫千載之下忽出於山人野客私相付授固為學者之)
(所疑矣雖其説自以為无所不通然有圖而後有易有/易則无圖書可也是故圖書不可以不精精於易者精)
(於圖書者也不知其不可精而欲精之測度摹擬無所/不至故有九宫之法有八分井文之畫有坎離交流之)
(卦以至漢宋以來諸儒之論或九或/十或合或分紛紛不定何足辨也)
　(今按大傳曰河出圖洛出書聖人則之本繼天生神/物而言是知圖書者聖人則以生蓍非則以畫卦也)
　(故前篇詳載河圖之數以為大衍之數所自始若洛/書又河圖之證佐耳易自易蓍自蓍聖人畫卦之時)
　(只據所見隂陽竒偶之理為兩儀為四象為八卦以/至重為六十四卦皆自然而成不假安排原非有見)
　(於圖書倣而為之也而圖書所列隂陽竒偶之數亦/自然有兩儀自然有四象與聖心所見者適合雖不)
　(列八卦而八卦與六十四卦之理固已具足於四象/之中以蓍演之遂有四千九十六卦之變非蓍則卦)
　(不能變也其曰易有四象指聖人作易之有四象而/圖書與之符也圖書為生蓍而出葢造化所以通卦)
　(畫之變而盡聖人之神耳圖書之數盡於四象而必/牽合八卦者迂也朱子於河圖既柝四方之合以為)
　(乾坤坎離補四隅之空以為兑震巽艮於洛書則以/四方之正為乾坤坎離而以四隅之偏為兑震巽艮)
　(以位數分配亦如後世納卦之説以文王八卦納入/洛書硬與差排殊無義理葢誤認易所有之四象皆)
　(本於圖書不知易有易之四象圖書有圖書之四象/圖書之四象七八九六之數是也聖人作易秪是一)
　(竒一偶於一竒上再加一竒一偶於一偶上亦加一/竒一偶如是而成四象何嘗用七八九六之數哉以)
　(七八九六為四象者揲蓍所用也卦爻之稱九六者/後聖人因蓍之數老變而少不變故以九六為三百)
　(八十四爻之通稱取其爻爻皆可變耳/是則圖書為蓍而出九六因蓍而稱也)
　　附五行論
(劉雲莊曰水隂也生於天一火陽也生於地二是其方/生之始隂陽互根故其運行水居子位極隂之方而陽)
(已生於子火居午位極陽之方而隂已生於午蓋水火/未離乎氣隂陽交合之初其氣自有互根之妙若木則)
(陽之暢達金則隂之收斂有定質矣故木屬陽其行/於春亦陽金屬隂行於秋者亦隂與水火有不同也)
(沈全昌曰金生水木生火相接而生无待於土至於水/生木火生金皆有土在中水之精氣行乎土而生木火)
(之精氣行乎土而生金此所謂氣化者也木之生火金/之生水无待於土者所謂形化者也○人知流行之相)
(生以土而濟不知對待之相克亦以土而不害也如水/克火中有五則顧火而克水水不害火土亦不害水金)
(克木中有五則顧木而制金金不害木/木亦不害土火克金木克土亦復如是)
(見易曰人知圖順行以次相生不知書亦順行相生逆/行乃相克耳順生至南離則火克金不能生矣故位坤)
(土於火金之間顧母以生其子使火不克金而轉生金/是裁造化之太過也逆行相克至東震則木受水生无)
(以克也故位艮土於木水之間奉君以制其臣使木得/克土而轉克水是補造化之不及也○土寄旺於四季)
(非丑未辰戌之説也其在丑與寅未與申之交乎一年/交際之間在季夏孟秋兩年交際之間在季冬孟春邵)
(子所謂交際之㑹也而皆有土土者所以為交際者也/萬物之出機於季夏孟秋之間而止萬物之入機於季)
(冬孟春之間而止而皆有土土者所以成出入之機者/也是以後天卦位皆本諸洛書之位數也○水火一日)
(不交則天地之生機息矣然非土與和合則不交今星/家既曰丙戌生在寅又曰水土長生在申觀後天卦位)
(坤居申方離火正熾而申宫之土與水並生是故火不/至於太燥則土以水氣暗與火交而火不知也艮居寅)
(方坎水猶旺而寅宫之火與土並生是故水不至太寒/則土以火氣暗與水交而水不知也水不寒而物生火)
(不燥而物成/皆土之為也)
　　象數解
(王巽卿曰天地之數止有五其六七八九十皆因五而/得數以配上五者而已曰五曰十則數也五為陽十為)
(隂隂陽氣也五為竒十為偶竒偶象也○數无偶象无/竒如二四六八十偶也而二之前有一則已成三矣自)
(二而十數之皆然故曰數无偶非竒不行天地間事事/物物有對有待然後成象有隂斯有陽之象有陽始有)
(隂之象獨則不成象矣故曰象无竒非偶不立○易之/蓍七七四十九竒也竒則數也數非竒不行故易言蓍)
(曰大衍之數曰參天兩地而倚數卦八八六十四偶也/偶則象也象非偶不立故易言卦曰設卦以觀象曰八)
(卦以/象告)
　(今按象者聖人所畫之竒偶是也數者圖中所具之/一二三四五六七八九十也象列而數存數著而象)
　(寓二者適相因也聖人揲蓍用數以定象故曰極其/數遂定天下之象葢象惟竒偶重之盡於六十四卦)
　(數有九六其變至於/四千九十六卦也)
　
　
　
　
　
　
　
　
(今術士家皆用此圖以後天八卦納入洛書九宫坎居/一宫坤居二宫震居三宫巽居四宫惟虚中五不納乾)
(居六宫兑居七宫艮居八宫離居九宫謂之九宫八卦/竒門則乾坎艮三宫為吉中五則八神不敢臨所謂遊)
(三避五也○其曰一宫二宫就龜書/㸃畫多少而稱硬納後天八卦於中)
　(今按諸儒欲以先天八卦配河圖之數柝四方之合/為乾坤坎離補四隅之空為兑震巽艮即彷此圖為)
　(之也術士穿鑿豈/古聖人之學乎)
　
　
　
　
　
　
　
　
　
　　竒門用後天論
(火傳曰吾觀竒門遁甲之説而知後天卦位聖人之好/生而惡殺也木居東震為生八卦皆以䕶生庚居西兑)
(為殺八卦皆以制殺故遁甲本河圖而用洛書一依文/王之卦位也夫甲為干首何以云遁畏庚而遁也河圖)
(以一六為水二七為火三八為木四九為金五十為土/也洛書除十不用於北一之水東三之木皆仍其舊而)
(移西九之金於南移南七之火於西金火易位使金伏/火地火入金鄉所以柔庚之剛鋭而䕶甲也文王畫卦)
(離南而兑西則直以九金予火以七火予金矣於是以/二居西南為坤土二猶火也庚藉坤土以生當其生之)
(即以制之以六居西北為乾金六本水也庚賴乾金為/輔陽爲輔之隂以泄之是其泄制之法早用之於父母)
(胎性之内矣北一之坎水甲之恩地也東北之八本震/宫也艮土居之以兵衛弟妨其市恩於仇也東南之四)
(本兑宫也巽木居之以妹嫁仇伺其隂謀於室也於是/離火得位於正南而甲始安居東三以稱帝斯庚无能)
(為矣隂符曰甲以乙妹妻庚以丙男丁女禦庚稱為三/竒今由後天卦位按之則卦卦皆竒也竒門以離為景)
(門甲所仰也坎為休門甲所養也乾方為甲木之生地/而曰開門巽方為庚金之生地而曰杜門易稱亥已為)
(天門地户開天門塞地户義嚴矣哉艮方為甲木之得/禄而曰生門坤方為庚金之得禄而曰死門凡所以奉)
(甲而僃庚者詳且盡矣兑曰驚門驚防己者之衆也震/曰傷門葢甲以傷害之慮終其身也故甲始終遁也即)
(以九色星徵之三碧四綠震巽之本色也兑七為赤則/非金之色而火之色矣金固白色也其星最吉不以予)
(兑而以予乾坎艮三宫然猶以乾艮兩宫者為白奸以/乾宫暗藏有戌之金艮宫暗藏有丑之金葢畏庚如虎)
(防之不遺餘力耳吾因隂符之説合諸後天之卦位而/知其道可以養生可以修身可以治國可以行兵而區)
(區傳為握竒陣法/猶其一端者耳)
　　筮法(筮儀載本義/前不更具)
朱子謂程子易傳義理精字數足無一毫欠缺只於易
本義不合易本是卜筮之書程子只説一理故解易只
宜以卜筮為主就象數上義理自明
(自陳希夷以先天圖開象數之門至邵子經世書而大/明朱子謂經世是推步之法一分為二二分為四祗是)
(加一倍節節推去易則是卜筮故自有異○説卦傳曰/昔者聖人之作易也幽贊於神明而生蓍參天兩地而)
(竒數觀變於隂陽而立卦發揮於剛柔而生爻此言伏/羲生蓍以用易也其曰天生神物聖人則之又曰大衍)
(之數五十其用四十有九分而為二以象兩掛一以象/三揲之以四以象四時歸竒於扐以象閏故再扐而後)
(掛四營而成易十有八變而/成卦此教人以揲蓍之法也)
(劉雲莊曰蓍之數七七七而四十九卦之數八八八而/六十四七數竒故其徳圓而神八數偶故其徳方以知)
(以是知卦不自變因蓍而後變此四十九蓍必言用者/有蓍之用乃可以用卦也乾坤二用為諸卦隂陽之通)
(例亦因蓍而後有用耳若有卦/而无蓍何以通其變而為事哉)
(沈氏筆談云九為老陽七為少陽八為少隂六為老隂/皆有所從來也凡歸除之數多為隂如爻之偶少為陽)
(如爻之竒三少乾也曰老陽九揲而得之故其數九其/䇿三十六兩多一少則一少為之主震坎艮也皆謂之)
(少陽少在初為震中為坎末為艮皆七揲而得之故其/數七其䇿二十有八三多坤也曰老隂六揲而得之故)
(其數六其䇿二十有四兩少一多則一多為之主巽離/兑也皆謂之少隂多在初為巽中為離末為兑皆八揲)
(而得之故其數八/其䇿三十有二)
(劉禹錫辨易九六論云畢中和之學其傳原於一行禪/師一行唐開元時所作大衍厯本議云綜盈虚之數五)
(歲而再閏葢其衍法皆以再扐而後掛也○禹錫又自/言揲法第一指餘一益三餘二益二餘三益一餘四益)
(四第二指餘一益二餘二益一餘三益四餘四益三第/三指與第二指同此可以見三變皆掛矣○朱子謂畢)
(論三揲皆掛一正合四營之義惟以三揲之掛扐分措/於三指間為小誤然於其大數亦不差也其言餘一益)
(三之屬乃夢得立/文太簡之誤耳)
　
　
　
　
　
　
　
　
本義謂一變所餘之䇿左一則右必三左二則右亦二
左三則右必一左四則右亦四通掛一之䇿不五則九
五以一其四而為竒九以兩其四而為偶竒者三而偶
者一也
(胡玉齋曰初揲而可得五者有此三法故曰竒者/三初揲而可得九者只有此一法故曰偶者一也)
本義謂二變所餘之䇿左一則右必二左二則右必一
左三則右必四左四則右必三通掛一之䇿不四則八
四以一其四而為竒八以兩其四而為偶竒偶各得四
之二焉三變餘䇿與二變同
(胡玉齋曰是二變三變得四者有此二法/得八者有此二法故曰竒偶各得二也)
(總計蓍變得爻三竒為老陽者凡十有二兩竒一偶以/偶為主為少隂者凡二十有八兩偶一竒以竒為主為)
(少陽者凡二十三偶為老隂者凡四聖人畫卦竒偶相/生而成卦六十四蓍扐竒偶三變而成爻其數亦六十)
(四自然/符合)
本義謂掛扐之數五四為竒九八為偶掛扐三竒合十
三䇿則過揲三十六䇿為老陽其畫為□所謂重也掛
扐兩竒一偶合十七䇿則過揲三十二䇿為少隂其畫
為􁁆所謂拆也掛扐兩偶一竒合二十一䇿則過揲二
十八䇿為少陽其畫為所謂單也掛扐三偶合二十
五䇿則過揲二十四䇿為老隂其畫為□所謂交也
(胡玉齋曰此皆以初變言初變去掛一計之則五者為/四而竒九者為八而偶二變三變不去掛一自為四為)
(八/也)
(按四為竒八為偶者蓋揲之/以四一四為竒二四為偶耳)
(通釋曰􁁇􁁆為隂陽之畫九六七八為紀畫之名得九/七皆當畫為􁁇得六八皆當畫為􁁆易止用九六而蓍)
(䇿有四數莫適為主蓍之神在變故得九者本卦宜畫/為􁁇之卦畫為􁁆得六者本卦宜畫為􁁆之卦畫為􁁇)
(非􁁇􁁆者七八之可得而專九/六必待變為七八而後可畫也)
(胡玉齋曰揲蓍逐爻各有老少之數觀其變與不變以/為占而易由太極加倍以生者則老少在第二爻方見)
(故有/不同)
啓蒙曰三竒為老陽者凡十有二(○言老陽之數其/變十有二様也)○
掛扐之數十有三除初掛之一為十有二以四約而三
分之為一者三積三三之數則為九過揲之數三十有
六以數約之亦得九焉(○掛扐除一四分四十八而得/一也過揲之數四分四十八而)
(得三也即四象居/一含九之數也)
兩竒一偶以偶為主為少隂者凡二十有八(○言少隂/之數其變)
(凡二十/八様也)○掛扐之數十有七除初掛之一為十有六以
四約而三分之為一者二為二者一積二三一二之數
則為八過揲之數三十有二以四約之亦得八焉(○掛/扐除)
(一四其四也自十二而進四也過揲之數八其四也/自三十六而退四也即四象少隂居二含八之數也)
兩偶一竒以竒為主為少陽者凡二十(○言少陽之數/其變凡二十様)
(也/)○掛扐之數二十有一除初掛之一為二十以四約
而三分之為二者二為一者一積二二一三之數則為
七過揲之數二十有八以四約之亦得七焉○(掛扐除/一五其)
(四也自兩其十二者而退四也過揲之數七其四也自/兩其十二者而進四也即四象少陽居三含七之數也)
三偶為老隂者四(○言老隂之數/其變凡四様也)○掛扐之數二十有
五除初掛之一為二十四以四約而三分之為二者三
積三二之數則為六過揲之數亦二十有四以四約之
亦得六焉(○掛扐過揲四分四十有八而各得其二也/兩其十二而六其四也即四象太隂居四含)
(六之數也○按老陽十二老隂四少陽二十少隂二十/八合六十有四卦數也老陽十二少陽二十合三十二)
(陽也老隂四少隂二十八合三十二隂也然二老共得/十六為乾坤之象二八也二少共得四十八為六子之)
(象六/八也)
凡此四者皆以三變皆掛之法得之經曰再扐而後掛
(○言一變之中左右再揲而再扐也一掛再揲再扐而/當五歲以一掛再揲當其不閏之年而再扐當其再閏)
(之歲也而後掛者一變既成又合見/存之䇿分二掛一以起後變之端也)○又曰四營而成
易其指甚明近世諸儒乃有前一變獨掛後二變不掛
之説考之於經乃為六扐而後掛不應五歲再閏之義
且後兩變又止三營誤矣(○黄瑞莭曰第二變三變不/掛則十八變之間多不得老)
(隂也○蔡元定曰五十之蓍虚一分二掛一揲/四為竒者三為偶者二是天三地二自然之數)
(按竒三偶二者蓋凡初揲左手餘一餘二餘三皆為竒/餘四者為偶至再揲三揲則餘三者亦為偶故云竒三)
(而偶二言竒有三/法偶有二法也)
又曰老陽居一而含九故其掛扐十二為最少而過揲
三十六為最多少隂居二而含八故其掛扐十六為次
少而過揲三十二為次多少陽居三而含七故其掛扐
二十為稍多而過揲二十八為稍少老隂居四而含六
故其掛扐二十四為極多而過揲亦二十四為極少蓋
陽竒而隂偶是以掛扐之數老陽極少老隂極多而二
少者一進一退而交於其中焉此其以少為貴者也陽
實而隂虚是以過揲之數老陽極多老隂極少而二少
者亦一進一退而交於中焉此其以多為貴者也
又曰二老者隂陽之極也二極之間相距之數凡十有
二而三分之自陽之極而進其掛扐退其過揲各至於
三之一則為少隂自隂之極而退其掛扐進其過揲各
至於三之一則為少陽
(胡玉齋曰老陽掛扐十二老隂掛扐二十四老陽過揲/三十六老隂過揲二十四其間相距各十二也自老陽)
(變為少隂以其掛扐十二進一四為少隂之十六以其/過揲三十六退一四為少隂之三十二自老隂變為少)
(陽以其掛扐二十四退一四則為少陽之二十以其過/揲二十四進一四則為少陽之二十八二老進退以四)
(而成二/少如此)
(按邵子謂十二去三而用九去四而用八去五而用七/去六而用六蓋蓍之用四十八以四約之四其十二為)
(四十八也十二去三者去三四之十二用九者用九四/之三十六也去四用八去五用七去六用六是去其四)
(四之十六五四之二十六四之二十四而用八四之三/十二七四之二十八六四之二十四也是用過揲之數)
(而不用掛扐之數也○若據朱子謂為約數之法以簡/御繁以寡制衆葢以老陽之十二御三十六以少隂之)
(十六御三十二以少陽之二十御二十八以老隂之二/十四御二十四然老隂掛扐過揲之數繁簡實均又何)
(以御/焉)
　(今按以大傳所稱乾坤之䇿稽之為老陽三十六老/隂二十四所用者過揲之䇿也既以乾坤過揲之䇿)
　(當三百六十日之期而以歸竒之數象閏則正用過/揲而餘用歸竒可知矣揲有餘蓍猶歲有餘日歸竒)
　(於扐猶言歸餘於閏也若不用過揲而專用掛扐是/舍正而取餘也且朱子以河圖四象所居之位一二)
　(三四當掛扐所含之數六七八九當過揲夫一二三/四生數也六七八九成數也生數不用而用成數朱)
　(子所以解圖數者詳矣今以掛扐為數之母過揲為/數之子何如以掛扐擬生數以過揲擬成數耶朱子)
　(所據者秪是天圓徑一而圍三地方徑二而圍四竒/用其全偶用其半凡掛扐得竒者於四䇿之中取一)
　(䇿以象圓而以三䇿為圍三而用其全是一之中復/有三也得偶者於八䇿之中去四䇿中取二䇿以象)
　(方而以二䇿為圍四而用其半是二之中又有二也/以此合參天兩地之義未免費於詞説不如邵子之)
　(直捷/矣)
卦變圖
本義曰彖傳或以卦變為説今作此圖以明之蓋易中
之一義非畫卦作易之本㫖也
　凡一隂一陽之卦各六皆自復姤而來(五隂五陽/卦同圖異)
䷖剝　䷇比䷏豫䷎謙䷆師䷗復
䷪夬　䷍(大/有)䷈(小/畜)䷉履䷌(同/人)䷫姤
　凡二隂二陽之卦各十有五皆自臨遯而來(四隂四陽/卦同圖異)
䷚頥　䷂屯䷲震䷣(明/夷)䷒臨
䷃蒙䷜坎䷧解䷭升
䷳艮䷦蹇䷽(小/過)
䷢晉䷬萃
䷓觀
䷛(大/過)䷱鼎䷸巽䷅訟䷠遯
䷰革䷝離䷱(家/人)䷘(无/妄)
䷹兑䷥暌䷼(中/孚)
䷄需䷙(大/畜)
䷡(大/壯)
　凡三隂三陽之卦各二十皆自泰否而來
䷨損　䷻節䷵(歸/妹)䷊泰
䷕賁　䷾(既/濟)䷶豐
䷔(噬/嗑)　䷐隨
䷩益
䷑蠱　䷯井䷟恒
䷿(未/濟)　䷮困
䷺渙
䷷旅䷞咸
䷴漸
䷋否
䷞咸䷷旅䷴漸䷋否
䷮困䷝(未/濟)䷺渙
䷯井䷑蠱
䷟恒
䷐隨　䷔(噬/嗑)䷩益
䷾(既/濟)　䷕賁
䷶豐
䷻節　䷨損
䷵(歸/妹)
䷊泰
　凡四隂四陽之卦各十有五皆自大壯觀而來(二隂二陽/圖已見前)
䷙(大/畜)　䷄需䷡(大/壯)
䷥暌　䷹兑
䷼(中/孚)
䷝離　䷰革
䷤(家/人)
䷘(无/妄)
䷱鼎　䷛(大/過)
䷸巽
䷅訟
䷠遯
䷬萃䷢晉䷓觀
䷦蹇䷳艮
䷽(小/過)
䷜坎䷃蒙
䷧解
䷭升
䷂屯䷚頤
䷲震
䷣(明/夷)䷒臨
　凡五隂五陽之卦各六皆自夬剝而來(一隂一陽/圖已見前)
䷍(大/有)䷪夬
䷈(小/畜)
䷉履
䷌(同/人)
䷫姤
䷇比䷖剝
䷏豫
䷎謙
䷆師
䷗復
卦變例説
程子曰卦之變皆自乾坤先儒不達故謂賁本是泰卦
豈有乾坤重而為泰又由泰而變之理下離本乾中爻
變而成離上艮本坤上爻變而成艮離在内故云柔來
艮在上故云剛上非自下體而上也乾坤變而六子八
卦重而為六十四皆由乾坤之變也
䷀乾
䷁坤
䷊(乾三畫下坤三畫上曰泰卦辭曰小往大來/)
䷋(坤三畫下乾三畫上曰否卦辭曰大往小來/)
䷞(乾上畫來坤上畫往曰咸卦辭曰柔上而剛下/)
䷟(坤初畫來乾初畫往曰恒卦辭曰剛上而柔下/)
䷮(乾上畫來坤中畫往曰困卦辭曰剛掩也謂上陽/來為坎中之九二也)
䷯(坤中畫來乾初畫往曰井卦辭曰巽乎水而上水/謂初陽往為坎中之九五也)
䷐(乾上畫來坤初畫往曰隨卦辭曰剛來而下柔/)
䷑(坤上畫來乾初畫往曰蠱卦辭曰剛上而柔下/)
䷷(乾中畫來坤上畫往曰旅卦辭曰柔得中而順乎/剛)
䷶(坤初畫來乾中畫往曰豐豐之彖不用卦變/)
䷿(乾中畫來坤中畫往曰未濟卦辭曰亨柔得中也/指六五)
䷾(坤中畫来乾中畫往曰既濟卦辭曰初吉柔得中/也指六二)
䷔(乾中畫來坤初畫往曰噬嗑卦辭曰柔得中而上/行)
䷕(坤上畫來乾中畫往曰賁卦辭曰柔來而文剛故/亨分剛上而文柔故小利有攸往)
䷴(乾初畫來坤上畫往曰漸卦辭曰進得位往有功/也)
䷵(坤初畫來乾上畫往曰歸妹卦辭曰无攸利柔乘/剛也)
䷺(乾初畫來坤中畫往曰渙卦辭曰剛來而不窮柔/得位乎外而上同)
䷻(坤中畫來乾上畫往曰莭卦辭曰剛柔分而剛得/中)
䷩(乾初畫來坤初畫往曰益損上益下曰益以陽言/之)
䷨(坤上畫來乾上畫往曰損損下益上曰損亦以陽/言之)
右三隂三陽之卦二十而皆有往來上下之義惟豐无
之皆從乾坤往來者
此外獨有四陽之卦三
䷅(訟卦辭曰剛來而得中/)
䷙(大畜卦辭曰剛上而尚賢/)
䷘(无妄卦辭曰剛自外來而為主於内○皆從乾生/者也)
四隂之卦二
䷢(晉卦辭曰柔進而上行/)
䷭(升卦辭曰柔以時升○皆從坤生者也自餘无取/往來之義者矣)
　(右係晉江何𤣥子依程子説推其意為之圖然於四/陽之卦曰皆從乾生四隂之卦曰皆從坤生義殊難)
　(通/)
朱子云卦變所謂剛來柔進之説亦是就卦已成後用
意推説以見為自彼卦而來耳非真先有彼卦而後方
有此卦也古註謂賁卦自泰卦來先儒非之以為乾坤
合而為泰豈有泰復為賁之理若論伏羲畫卦則六十
四卦一時都了雖乾坤亦無能生諸卦之理若如文王
孔子之説則縱横曲直反復相生无所不可
(陳器之曰伊川正是破否泰卦變之説故以卦變皆從/乾坤來葢易中言卦變者多是三隂三陽凡遇三陽三)
(隂之卦其説皆順或非三畫等者則推之不通葢卦變/之法一卦可變為六十四卦如賁之變或主内卦則自)
(損而來主外卦則自既濟而來此晦/翁之通例不必三隂三陽皆可推也)
(董叔重曰以彖辭攷之説卦變者凡九卦蓋言成卦之/由凡彖辭不取成卦之由則不言所變之爻程子專以)
(乾坤言變卦只是上下兩體皆變者可通若一體變者/則不通兩體變者七卦隨蠱賁咸恒漸渙是也一體變)
(者兩卦訟无妄是也卦中剛來下柔剛上柔下之義以/兩體言皆可通至一體變者則以來為自外來説得有)
(礙大凡卦變湏觀兩體上下/為變方知其所由以成之卦)
(胡庭芳曰按彖辭中本義所釋卦變訟泰否隨蠱噬嗑/賁无妄大畜咸恒晉暌蹇解升鼎漸渙只十九卦其所)
(釋自訟晉與此圖同外餘皆不合如謂隨自困噬嗑未/濟來據圖則自泰否來之類是也葢圖雖因彖傳而作)
(而卦變則無所不通耳嘗考此圖之變各生於兩卦凡/陽爻變隂則陽自下而上往居隂位隂自上而下來居)
(陽位如復變師復初陽上為師之二復二隂下為師之/初之類是也凡隂爻變陽則隂自下而上往居陽位陽)
(自上而下來居隂位如姤變同人姤初隂上為同人之/二姤二陽下為同人之初之類是也此圖變法又自是)
(一例不過隂陽爻移上換下與初九變為初爻之八初/六變為初爻之七者其例不同要之卜筮所用必八九)
(六七之變如啓蒙三十/二圖變例乃為備也)
(錢子宜曰朱子本義以卦變釋十四卦之彖傳所謂變/乃是就卦之曰上曰下曰來曰進曰升曰得位而謂之)
(變與揲蓍求卦陽變隂隂變陽者不同程子謂卦之變/皆自乾坤來朱子譏其於三陽三隂之卦可通而隂陽)
(多寡者不可通是矣然其自為説則泥以剛柔之切近/者為變是亦有不可通處竊謂六十四卦已成之後隂)
(陽之畫參差不齊秩然可見演易聖人於其中或專指/一剛一柔之上下或專指其一爻之得位而加以曰來)
(曰進曰上曰升之辭隨時取義而實无一定之例未可/執一端之説以律之也○問易曰按訟自遯來者以遯)
(下卦二之隂往居於三三之陽來居於二故曰剛來而/得中晉自觀來者以觀上卦五之陽退居於四四之隂)
(進居於五故曰柔進而上行此合於圖變者也泰自歸/妹來者以歸妹下卦三之隂往居於四上卦四之陽來)
(居於三也故曰小往大來否自漸來者以漸下卦三之/陽往居於四上卦四之隂來居於三也故曰大往小來)
(蹇自小過來者以小過上卦四之陽進居於五而得中/故曰往得中也解自升來者以升下卦三之陽往居於)
(四而入坤體故曰往得衆也升自解來者以解下卦三/之隂上居於四故曰柔以時升鼎自巽來者以巽上卦)
(四之隂上居於五故亦曰柔進而上行渙自漸來者以/漸下卦三之陽來居於二二之隂往居於三故曰剛來)
(而不窮柔得位而上同柔得位指四也上同指三也无/妄自訟變者以訟下卦二之陽來居於初故曰剛自外)
(來而為主於内大畜自需來者以需上卦五之剛進居/於上故曰剛上而尚賢咸自旅來者以旅上卦五之隂)
(進居於上六之陽退居於五故曰柔上而剛下也恒自/豐來者以豐下卦二之隂退居於初初之陽進居於二)
(故曰剛上而柔下也此皆從一卦變來者或就兩體中/互相往來或於一體中自為進退以成一卦惟是賁卦)
(之變合兩卦以明之隨與蠱暌之變合三卦以明之賁/自損來者以損下卦三之柔來居於二二之剛上居於)
(三故曰柔來而文剛自既濟來者以既濟五之剛進居/於上上之柔退居於五故曰分剛上而文柔隨自困來)
(者以困下卦二之陽來居於初自噬嗑來者以噬嗑上/卦上之陽來居於五自未濟來者兼之以未濟上卦即)
(噬嗑之上卦未濟下卦即困下卦皆有以剛下柔之義/故曰剛來而下柔蠱自賁來者以賁下卦初之陽進居)
(於二自井來者以井上卦五之陽進居於上自既濟來/者兼之以既濟下卦即賁之下卦既濟上卦即井之上)
(卦也皆有剛上柔下之義故曰剛來而下柔暌自離來/者以離下卦二之柔進居於三自中孚來者以中孚上)
(卦四之柔進而居五自家人來者兼之家人之下卦即/離下卦家人之上卦即中孚上卦也皆有柔進之義故)
(曰柔進而上行其卦或下體不動以上體變而成或上/體不動以下體變而成或合上下二體俱變而成葢其)
(觀玩之精愈推愈出偶以十九卦見例以明一卦可變/為六十四卦而於四卦更詳言之以示變法无窮之一)
(端也朱子亦自謂就卦已成後用意推説如此以見卦/變之妙學者謂其與圖不合不知其隨意拈出又成一)
(義不必有合於圖若合三十二卦互/對反易圖盡觀而後知其皆合也)
　(今按彖傳卦變之説程朱異議程子以卦變皆自乾/坤來而闢古註賁自泰來之説然據其以乾坤彼此)
　(互易所謂乾坤者皆三畫之乾坤即泰否卦中所分/為上下兩體之乾坤也其論賁卦之變謂下體本乾)
　(柔來文其中而為離上體本坤剛往文其上而為艮/下乾上坤非泰而何朱子謂依程子變法則於四隂)
　(四陽之卦難通如无妄剛自外來一句費解矣朱子/解无妄剛自外來而為主於内只是初剛自訟三爻)
　(移下來晉柔進而上行只是五柔自觀四爻挨上去/凡朱子卦變之説皆於爻位移下挨上以此為通例)
　(夫晉自觀來柔進而上行訟自遯來剛來而得中曰/上曰來是矣若无妄自訟來初剛自訟二移下只在)
　(内卦移動而有外内之分愚嘗疑之卦以上體為外/下體為内一體之中可言上下未可分外内也惟比)
　(卦以四比五謂之外比則謂下爻内上爻外亦可○/何𤣥子依程子説作卦變圖以乾坤為主看來所謂)
　(乾坤者皆否泰也非否泰則乾坤何以有上下往來/若來矣鮮特主反對之説以一卦顛倒而成為上下)
　(往來之義其説頗順但賁與噬嗑反對初上皆陽二/五皆隂殊无往來之義乃以賁之六二來自噬嗑之)
　(六五而噬嗑之初分為賁之上九則牽强不通甚矣/且既云文剛文柔必先有純剛純柔之體而後用柔)
　(與剛來文之也古註謂賁自泰來復何疑哉○愚觀/卦變之説雖非作易本㫖孔子就卦畫推出此義特)
　(於彖傳中十九卦見例固知卦卦皆變也朱子用互/換之説以通其義明為卦變非蓍變也本以乾坤為)
　(主剛柔互換而成六十四卦如一爻互換則為一隂/一陽之卦朱子謂自姤復來者是也兩爻互換則為)
　(二隂二陽之卦朱子謂自臨遯來者是也三爻五換/則為三隂三陽之卦朱子謂自泰否來者是也四隂)
　(四陽朱子謂自壯觀來猶之兩爻之互換也五隂五/陽朱子謂自夬剝來猶之一爻之互換也凡其互換)
　(皆自下始故特舉先成之卦為言泰否既成乾坤中/分此後之乾坤即泰否上下兩體之乾坤於是三隂)
　(三陽之卦各由泰否以變其變也祇各就一卦之中/上下互換不能如前此以兩卦互換也葢隂陽之畫)
　(各極於三兩卦之隂陽既均若更有互換則此四而/彼二矣凡三隂三陽之卦以一爻互換則為四隂四)
　(陽仍前之二隂二陽也四隂四陽之卦以一爻互換/則為五隂五陽仍前之一隂一陽也五隂五陽之卦)
　(以一爻互換則仍為乾坤矣是故自泰否來之二十/卦祗取一卦中互換而成也○凡泰否互換之卦以)
　(彖傳考之否以初上兩爻互換而成隨曰剛來而下/柔謂乾上之剛下居於坤初下為動上為説也泰以)
　(初上兩爻互換而成蠱曰剛上而柔下謂乾之剛上/而為止坤之柔下而為巽也否以初五兩爻互換而)
　(成噬嗑曰剛柔分於乾三剛分一剛以下而為動於/坤三柔分一柔以上而為明也又申之曰柔得中而)
　(上行言柔之上而居五也泰以二上兩爻互換而成/賁曰柔來者以坤上六之柔來於乾中爻也曰分剛)
　(上者於下卦之乾剛分一剛以居坤上也否以三上/兩爻互換而成咸曰柔上而剛下蓋以坤三之柔上)
　(而為説以乾上之剛下而為止也泰以初四兩爻互/換而成恒曰剛上柔下葢以乾初之剛上居四而為)
　(動以坤四之柔下居初而為巽也泰以三上兩爻互/換而為損損下卦乾三之剛以益坤上故曰損下益)
　(上否以初四兩爻互換而為益損上卦乾四之剛以/益坤初故曰損上益下否以二上兩爻互換而成困)
　(上卦乾兩剛為一柔所揜而為兑下卦坤二柔共揜/一剛而為險故曰柔揜剛也泰以初五兩爻互換而)
　(成井下卦乾初之剛本非得中上居坤五而得中位/故曰乃以剛中也否以三四兩爻互換而成漸乾四)
　(之剛下居於三而為艮坤三之柔上居於四而為巽/皆得正位故曰進得位往有功也泰以三四兩爻互)
　(換而成歸妹坤四之柔下居於三而為兑乾三之剛/上居於四而為震皆失其正位故曰位不當也泰以)
　(二四互換而為豐坤四之柔下居二而為明乾二之/剛上居四而為動否以三五互換而成旅坤三之柔)
　(上居五而為明乾五之剛下居三而為止彖傳於二/卦不取卦變一則曰明以動一則曰止而麗乎明而)
　(已否以二四互換而成渙乾四之剛來居二而為坎/坤三之柔上居四而為巽得巽之正位故曰剛來而)
　(不窮柔得位乎外而上同泰以三五兩爻互換而為/節下卦乾三剛分一剛以上居於五而為坎上卦坤)
　(三柔分一柔以下居於三而為兑故曰剛柔分而剛/得中中謂五位凡言剛得中者其先剛本不中互換)
　(之而得中也泰以二五互換而成既濟坤柔下居於/二乾剛上居於五得坎離之正位故曰剛柔正而位)
　(當也否以二五互換而得未濟坤柔上居於五乾剛/下居於二二五皆不當位故曰雖不當位剛柔應也)
　(於未濟曰柔得中也夫柔不當位而得中指五而言/則剛得中而不當位之為二不必言矣據此謂三隂)
　(三陽之卦自泰否來於彖傳卦變之説无不可通本/義既已載諸前圖至釋卦别云自某卦來或有云自)
　(某卦來又自某卦來者何也在朱子以為足見變法/之无窮然終未免於蛇足矣○四隂四陽之卦有於)
　(一卦兩體互換者有於一體中自相互換者而一體/互換者居多要必以臨遯為二隂二陽之本以壯觀)
　(為四隂四陽之本然臨與觀反對遯與壯反對卦畫/相等故可互用如觀以初上兩爻互換而成屯臨以)
　(初上兩爻互換而成蒙壯以二五兩爻互換而成革/遯以二五兩爻互換而成鼎三卦皆不舉卦變惟鼎)
　(曰柔進而上行遯以初四兩爻互換而成家人壯以/三上兩爻互換而成暌觀以三上兩爻互換而成蹇)
　(蹇自二以上皆當位而二五得位而居中故曰往得/中也又曰當位貞吉臨以初四兩爻互換而成解初)
　(剛上居於四也本義曰坤為衆九四八坤體為往得/衆也此一卦兩體互換之例也如觀以四上兩爻互)
　(換而成萃臨以初三兩爻互換而為升觀以四五二/爻互換而成晉四柔進居於五故曰柔進而上行臨)
　(以二三兩爻互換而成明夷壯以五四兩爻互換而/成需剛自四上居於五故曰位乎天位遯以三二兩)
　(爻互換而成訟剛自三下居於二故曰剛來而得中/壯以四上互換為大畜剛自四上居於上故曰剛上)
　(遯以初三兩爻互換為无妄剛自三來居於初故曰/剛自外來而為主於内此一體自相互換之例也一)
　(卦之中以上體為外下體為内一體之中以上爻為/外下爻為内本義謂无妄初剛自訟二爻移下吾謂)
　(自遯三爻換來亦可○惟睽曰柔進而上行似由无/妄二五互換而成而自大壯來者不合升曰柔以時)
　(升本義謂自解來則以解之三四互換而成而自臨/來者不合要湏用一爻互換若本義有謂上自某卦)
　(來下自某卦又自某卦來兼之則鑿甚矣總之卦變/難以執一朱子所謂用意推説但期於彖傳不悖耳)
　(○又按頤大過中孚小過亦四陽四隂為四正卦與/乾坤坎離俱為不變之卦雖可以互換而成然在所)
　(不必也○又按泰否兩卦彼此互換亦可為四隂四/陽之卦以初爻互換為无妄與升以二爻互換為訟)
　(與明夷以三爻互換為臨遯以四爻互換為壯觀以/五爻互換為需晉以上爻互換為萃與大畜而彖傳)
　(於无妄曰剛自外來晉曰柔進而上行訟曰剛來而/得中大畜曰剛上而尚賢其於卦變之説皆未有悖)
　(然則卦變之法隨意取用无所不可安可執一端為/定法哉○大抵就一卦中一上一下以互換者繫傳)
　(所謂上下无常剛柔相易也就兩卦中一彼一此以/互換者繫傳所謂剛柔相推變在其中也相易者是)
　(直看相推者是横看程朱兩家之卦變祗是直看彖/傳所言之卦變似兼横看不惟横看抑且倒看葢聖)
　(人顴玩之精左之右之顛之倒之无不可以取/義是故反對之義亦時在所取要无一定法也)
　　啟蒙三十二卦變圖例
䷀乾
䷫姤　䷌(同/人)䷉履䷈(小/畜)䷍(大/有)　䷪夬
䷠遯　䷅訟䷸巽䷱鼎䷛(大/過)
　　　䷘(无/妄)䷤(家/人)䷝離䷰革
　　　䷼(中/孚)䷥睽䷹兑
　　　䷙(大/畜)䷄需䷡(大/壯)
䷋否　䷴漸䷴旅䷞咸
　　　䷺渙䷿(未/濟)䷮困
　　　　　　䷑蠱䷯井䷟恒
　　　　䷩益䷔(噬/嗑)䷐隨
　　　　　　　䷕賁䷾(既/濟)䷶豐
　　　　䷨損䷻節䷵(歸/妹)䷊泰
䷓觀　　䷢晉䷬萃
　　　　䷳艮䷦蹇䷽(小/過)
　　　　䷃蒙䷜坎䷧解䷭升
　　　　䷚頥䷂屯䷲震䷣(明/夷)　䷒臨
䷖剝　　䷇比䷏豫䷎謙䷆師　䷗復
　　　　　　　　　　　　　䷁坤
啟蒙以六十四卦之變列為三十二圖得初卦者自初
而終自上而下得末卦者自終而初自下而上變在三
十二卦以前者占本卦爻之辭變在三十二卦以後者
占變卦爻之辭
(黄瑞節曰所謂初末上下前後朱子借此以起例耳非/卦有初末上下前後也如得初卦者以初為初得末卦)
(者又以末為初矣逆而觀之也又如前三十二卦以前/為前後三十二卦又以後為前矣覆而觀之此三十二)
(圖所以反復為/六十四圖也)
(胡玉齋曰三十二圖初終上下各主首末兩卦為本卦/反復變易隨所遇老陽老隂一變為六十四卦共四千)
(九十六卦皆在六十四卦所變之中得初卦者自初而/終自上而下如得乾者自姤初六至坤上六之類是也)
(得末卦者自終而初自下而上如得坤者自復初九至/乾上九之類是也後皆倣此三十二卦前後者如乾自)
(姤至恒坤自復至益為三十二卦之前皆占本卦爻辭/如乾自益至坤坤自恒至乾為三十二卦之後皆占變)
(卦爻/辭)
(見易曰啟蒙卦變與本義有異兹載乾坤互對圖見例/以乾為本卦一爻變六卦二爻變十五卦三爻變二十)
(卦四爻變十五卦五爻變六卦六爻變只一卦為坤自/坤反觀亦復如是諸卦皆然要即本義卦變之序特反)
(復成圖使易覽耳其法條理精密使乾坤六子各各相/對不亂而占則有三十二卦以前三十二卦以後之别)
(本義謂伏羲有伏羲之易文王周公有文王周/公之易孔子有孔子之易此則朱子之易也)
　　附六十四卦互對互易三十二卦例(圖不具載/)
乾坤　　姤復　　(同/人)師　履謙　(小/畜)豫
(大/有)比　　夬剝　　遯臨　訟(明/夷)　　巽震
鼎屯　　(大/過)頤　　(无/妄)升　(家/人)解　　離坎
革蒙　　(中小/孚過)　　睽蹇　兑艮　　(大/畜)萃
需晉　　(大/壯)觀　　否泰　漸(歸/妹)　　旅節
咸損　　渙豐　　(未既/濟濟)　困賁　　蠱隨
井(噬/嗑)　　恒益
(胡玉齋曰三十二圖反復其變悉如乾坤二卦變圖例/毎圖各以第一卦為本卦順變將去如乾之變至於坤)
(反之則又以末一卦為本卦逆變轉來如坤之變至於/乾一順一逆遂以兩卦為本卦而成兩圖合三十二圖)
(反復為六十四圖然三十二圖先後次第皆/本於乾坤卦變只以第一圖觀之可見也)
朱子云變在三十二卦以前占本卦辭變在三十二卦
以後占變卦辭凡一爻兩爻變在三十二卦之前四爻
五爻六爻變在三十二卦之後此易辨也惟三爻變者
凡二十卦十卦在三十二卦之前十卦在三十二卦之
後占法雖占兩卦彖辭而謂變在前十卦者主貞變在
後十卦者主悔貞是本卦悔是變卦故槩以三十二卦
前後言之
　(今按前十卦主貞自初二三變以至初五上變凡有/初者為前十卦雖有悔而以貞為主後十卦主悔自)
　(二三四變以至四五上變凡无初/者為後十卦雖有貞而以悔為主)
　
　
　
　
　
　
　
　
　
　
　
　
　
　田間易學卷首上
欽定四庫全書
　田間易學卷首下
　　　　　　　　　　　桐城　錢澄之　撰
　　圖象
　　卦變占　　圖
　　　　　　　　　　　　　　　　　　　䷀乾
(姤一卦先天圖右隂分卦/同人至夬五卦左陽分卦)□夬□(大/有)□(小/畜)□履□(同/人)□姤
(此五卦/右隂分)　　　　　□(大/過)□鼎□巽□訟□遯
(无妄至壯十/卦左陽分)　　　□革□離□(家/人)□(无/妄)
　　　　　　　　□兑□睽□(中/孚)
　　　　　□(大/壯)□需□(大/畜)
(否至恒十/卦右隂分)　　　　　　□咸□旅□漸□否
　　　　　　　　　　□困□(未/濟)□渙
　　　　　　　　□恒□井□蠱
(益至泰十/卦左陽分)　　　　　　□隨□(噬/嗑)□益
　　　　　　　　□豐□(既/濟)□賁
　　　　□泰□(歸/妹)□節□損
(觀至升十/卦右隂分)　　　　　　　　　　□萃□晉□觀
　　　　　　　　　　□(小/過)□蹇□艮
　　　　　　　□升□解□坎□蒙
(頤至臨五/卦左陽分)　　□臨□(明/夷)□震□屯□頤
(剝至師五卦右隂/分復一卦左陽分)　□復□師□謙□豫□比□剝
　　　　　　　　　　　　　　　　　□坤
　　卦變占　圖
　　　　　　　　　　　　　　　　　　□坤
(復一卦先天圖左陽分卦/師至剝五卦右隂分卦)　剝□比□豫□謙□師□復
(此五卦/左陽分)　　　　　□頤□屯□震□(明/夷)□臨
(升至觀十/卦右隂分)　　　　□蒙□坎□解□升
　　　　　　　□艮□蹇□(小/過)
　　　　□觀□晉□萃
(泰至益十/卦左陽分)　　　　　　　□損□節□(歸/妹)□泰
　　　　　　　　　□賁□(既/濟)□豐
　　　　　　　□益□(噬/嗑)□隨　　　(前十卦/主貞)
(恒至否十/卦右隂分)　　　　　　　□蠱□井□恒(後十卦/主悔)
　　　　　　　□豐□(既/濟)□困
　　　　□否□漸□旅□咸
(壯至无妄十/卦左陽分)　　　　　　　　　□(大/畜)□需□(大/壯)
　　　　　　　　　□(中/孚)□睽□兑
　　　　　　□(无/妄)□(家/人)□離□革
(大過至遯五/卦右隂分)　□遯□訟□巽□鼎□(大/過)
(夬至同五卦左陽/分姤一卦右隂分)□姤□(同/人)□履□(小/畜)□(大/有)□夬
　　　　　　　　　　　　　　　　　□乾
　(今按此圖一依啓䝉變法但啓䝉所謂初終者自上/而下此改為自下而上葢畫卦由下始也而變爻只)
　(用交重之畫倍覺分明看來只/是乾坤兩卦老變而少不變耳)
　　變占考
啓䝉曰用九用六者變卦之凡例也獨於乾坤二卦言
之以其在諸卦之首又為純隂純陽之卦也(○歐陽永/叔曰乾爻)
(七九坤爻八六九六變而七八无為易道占其變故以/所占者名爻不謂六爻皆九六也及其筮也七八常多)
(而九六常少有无九六者焉此不可以不辨也六十四/卦皆然特於乾坤見之則餘可知○胡玉齋曰七八多)
(而九六少又見當時占法三變皆掛如一行説七八常/多者以其或竒或偶之不齊故易遇也九六常少者以)
(老陽必三竒老隂必三偶故難遇也三變皆掛則少陽/二十少隂二十八為易遇老陽十二為難遇若後二變)
(不掛則老陽二/十七遇之易矣)
啓蒙曰一爻變以本卦變爻占(○按左傳莊公二十二/年周史筮陳敬仲遇觀)
(之否閔公元年畢萬筮仕遇屯之比閔公二年桓公筮/成季遇大有之乾僖公二十五年晉獻公筮嫁伯姬遇)
(歸妹之睽僖公二十四年晉文公筮勤王遇大有之睽/襄公十五年崔杼筮棠姜遇困之大過昭公五年莊叔)
(筮穆子遇明夷之謙皆以兩卦之變爻言然昭公十二/年南蒯筮遇坤之比哀公九年趙鞅筮救鄭遇泰之需)
(乃止用本卦之變爻而不及/之卦則所用變爻亦不定)
二爻變則以本卦二變爻占仍以上爻為主(○按陳摶/為宋太祖)
(占亦旁及諸爻與卦體○朱子云凡變湏就其變之極/處看所以以上爻為主不變者是其常只順其先後所)
(以以下爻為主又云二爻變者下至上而/極二爻不變下便是不變之本故以為主)
三爻變以本卦及之卦彖辭占及卦體以卦體平分故
也(○啓蒙但云占本之卦彖辭按晉語晉公子筮有晉/國得貞屯悔豫司空季子舉利建侯為言此以兩卦)
(彖辭及卦體占者然周語晉筮成公遇乾之/占亦三爻變乃引當時占書而不舉易象)
四爻變則占之卦二不變爻仍以下爻為主(○仍宜先/觀本卦二)
(不變爻然後看/之卦二不變爻)
五爻變則占之卦一不變爻(○仍先觀本卦一不變爻/然後以之卦一不變爻為)
(主按左傳襄公九年穆姜筮往東宫遇艮之八晉語董/因為晉文公筮得泰之八皆不用不變爻而主卦彖)
六爻盡變則占之卦彖辭併内外兩體乾坤則占二用
○六爻皆不變則占本卦彖辭併上下兩體而以内卦
為貞外卦為悔按左傳昭公七年孔成子筮立元遇屯
不變曰元亨利建侯此舉彖為占者然桓公十六年晉
楚戰於鄢陵晉筮遇復僖公十五年秦伐晉筮遇蠱皆
不舉卦彖孔成子筮立縶遇屯之否史朝舉卦彖曰元
亨則六爻不變者不專以卦彖占而一爻變者反得舉
卦彖也
　(今按國語左傳稱八者凡三見董因為晉文公筮遇/泰之八謂初二三以九變八而四五上隂爻不變故)
　(曰泰之八也凡七八皆不變此言不變者八也非七/也則是下三爻為九者皆變而上三爻為八者不變)
　(文公筮得國遇貞屯悔豫皆八葢初與四五凡三爻/變也初與五用九變四用六變其不變者二三上也)
　(在兩卦皆為八故云皆八穆姜筮往東宫遇艮之八/史曰是謂艮之隨朱子曰艮之隨惟六二一爻不變)
　(餘五爻盡變變者遇九六也不變者遇八也筮法以/少為卦主變者五定者一故以為占曰遇艮之八○)
　(筮變而有之卦者宜畫兩卦一為本卦一為之卦如/陳侯筮得觀之否史曰坤土也乾天也風為天於土)
　(上山也有山之材而照之以天光於是乎居土上必/先畫本卦䷓有巽坤乃有風有土之象次畫之卦䷓)
　(自巽坤變乾坤有風為天於土之象有天光之象互/體以視二三四為艮有山之象三四五為巽有山材)
　(之象○凡稱八者皆主不變爻為言七八皆不變今/所指不變者皆八而非七也艮之八者惟一爻不變)
　(在下卦之二泰之八者三爻不變俱在上卦或云一/爻不變在上卦之五故但云之八貞屯悔豫皆八是)
　(二三上不變則涉上下兩卦而言下卦之二爻與三/爻不變者八也上卦之上爻不變者亦八也謂上下)
　(兩卦之不變者皆八而非七也以别於上卦得八而/下卦或否下卦得八而上卦或否之例也即使他占)
　(得八而凡涉上下兩卦則亦云皆八/矣貞屯悔豫為一句皆八為一句)
(太古王氏謂占彖辭者為六爻不變而設既有變爻則/占爻辭矣一爻變則以本卦為貞之卦為悔二爻變則)
(以下爻為貞上爻為悔三爻四五爻以至六爻皆變俱/以先變爻為貞最後變者為悔隨變爻多寡消息之不)
(占彖辭及不/變爻辭也)
(韓苑洛曰七占古法不傳久矣朱子以事理推之如前/然猶有可疑者如一二爻主變爻四五爻主不變爻三)
(爻變主本之卦彖且占主乎變一爻二爻變占變爻是/矣至於四爻五爻變而占不變爻辭變爻反无所為不)
(惟不見用九用六之意以七陽之爻而附潛龍之几八/隂之爻而附履霜之六竊恐吉凶之應自不孚矣又五)
(爻之變所爭者止一爻耳尚不許以彖辭至於三爻之/變反用彖辭夫彖辭斷一卦之吉凶也三爻才小成耳)
(豈可遽以彖辭當之哉况前十卦嫌於六爻不變後十/卦嫌於六爻皆變前後一二四五皆用爻辭而三爻獨)
(用彖辭亦有未安余意除六爻變者用之卦彖辭餘皆/用爻除六爻不變者占本卦彖辭餘皆占變庶九六之)
(占各以類附不違乎占變之説矣○又二爻變主上爻/四爻變主下爻且貞悔初无定在以六爻言則下三爻)
(為貞上三爻為悔以四爻言則下二爻為貞上二爻為/悔本卦為貞之卦為悔當以類相從變在前三十二圖)
(占本卦在後三十二圖占之卦是矣如二爻變主上爻/是為貞變而占悔四爻變主下爻是為悔變而占貞愚)
(意二爻變占本卦變爻辭仍以下爻為主三爻變前十/卦占本卦變爻辭後十卦占之卦變爻辭從其兩四爻)
(變占之卦變爻辭主上二爻仍以上一爻為主/五爻變則以之卦變爻辭占從其三餘皆如舊)
　(今按韓説四五爻變不宜占不變爻三爻變不宜占/彖辭最是但既云占主乎變則變爻自初變以後凡)
　(二變三變四變五變以至六變必有先已變之爻與/最後變之爻其為先已變者皆貞也其為最後變者)
　(則悔也占主乎變則占最後變一爻可也且凡卦變/必以最後變之一爻而定所變之卦是則最後變一)
　(爻乃變卦之所以成卦也焉得不占朱子論二爻變/以上爻為主亦云就其變之極處看斯可以類推矣)
　(今云二爻變主下爻是占其先已變之爻非所謂貞/乎四爻變主上二爻仍以上一爻為主是又占其最)
　(後變之悔爻也至三爻變從其兩五爻變從其三漫/无所據何以為占固不如王氏之説可宗也○又按)
　(大傳多言動變夫爻必動而後變是動在變先也然/一爻變變即其動者也二爻三爻以至四五爻之變)
　(必有動者始占則最後變之一爻也葢以先變之爻/已定而最後變之爻甫動也是動又在變後也朱子)
　(云五爻變則以不變一爻為動既不變矣何謂動乎/如左傳及近世火珠林法惟占動爻而焦贑祗占變)
　(爻所成之卦不/分動與變矣)
(陸魯望曰季札以樂卜趙孟以詩卜襄仲歸父以言卜/子游子夏以威儀卜沈尹氏以政卜孔成子以禮卜其)
(應如響故占者精誠而已君平卜筮蜀市以為卜筮賤/業而可以惠衆人與人子言依於孝與人弟言依於順)
(與人臣言依於忠闗子明之占必先人事而/後語卦歸於典禮用之以道其善占者乎)
(見易曰易有理而後有數有數而後有象有象而後有/卦因象以推數因數以推理理與數吉凶之機造化之)
(主也造化无形假象以昭其形吉凶无迹託占以著其/迹故義之所當為而為者數之所知也義之所不當為)
(而為者非數之所能知也蔡九峰曰君子非義不占非/疑不占非疑而占謂之悔非義而占謂之欺欺與悔皆)
(不應/也)
(火傳曰左氏占法各異大抵占本卦變爻與悔卦互卦/之象或取悔卦之卦名為言亦有止占本卦變爻而不)
(及悔卦者或占本卦變爻繇辭而更以卦體卦象取義/是其法皆以本卦變爻辭為主而於悔卦隨其離合取)
(象生義无一定之理未有占悔卦之爻辭者也獨穆姜/遇艮之八為隨艮五爻皆變惟二爻遇少隂八故不變)
(艮二爻辭曰艮其腓不拯其隨我心不快隨二爻辭曰/繫小子失丈夫此兩爻正合穆姜之棄位而狡與必死)
(不出之兆也史舍貞悔卦爻而舉悔卦之象殆飾辭以/媚姜也姜自知之故謝不敢當其不敢當者隨之彖辭)
(也而所暗觧者貞悔之爻辭也○左氏占法或因其時/或因其地或因其事或因其徳皆无一定之論要以不)
(離乎貞者為吉故曰吉凶者貞勝者也而亦有觸幾以/言者今術士家小數亦以觸幾而言者多騐大傳曰幾)
(者動之微吉之先見者也人心偶一静虚/其幾如神而况洗心藏密之知幾者乎)
　　用九用六説
(蒙引曰易占其變故謂陽爻為九不為七隂爻為六不/為八也問一二三四五皆數也而獨用六七八九何也)
(曰河圖一二三四為四象之位六七八九為四象之數/位其體也數其用也造化生成萬物皆其用處易之用)
(六七八九用其用也○占卦如五爻皆九一爻獨七則/占其七是未嘗不用其七也但逐爻則皆用九以用者)
(多也八/六倣此)
(見易曰聖人於圖書上只用得箇隂陽老少之數耳又/用老而不用少故繫辭直以九六當隂陽而不用七八)
(老變而少不變用九六者用隂陽之能變者也六十四/卦皆用九用六而特於乾坤見例耳一與九俱為老陽)
(四與六俱為老隂其不用一與四者何也葢一四生數/也六九成數也生數氣微成數氣足足則變矣且一得)
(五而為六四得五而為九隂陽相成二太互用非若一/四之專隂專陽也即以生數按之一三五成九是生數)
(之陽全乎九矣二四成六是生數之隂全乎六矣故用/九用六自伏羲已然伏羲畫卦兼三而兩之六也八卦)
(圓圖三畫相對合之六也乾一與坤八對離三與坎六/對震四與巽五對兑二與艮七對其數九也而相對之)
(三畫陽竒隂偶合之亦九也後天八卦正對四卦反對/二十八卦合三十六卦亦陽應四九隂應六六之數也)
(文王序卦上篇乾坤坎離頤大過正對六卦反對十二/卦共十八卦下篇中孚小過正對二卦反對十六卦共)
(十八卦亦三六二九之數也豈惟蓍數用九六哉○易/以九為陽以六為隂六變七喜陽之生也故於復之辭)
(志慶曰七日來復九變八慮隂之來也故於臨之辭示/防曰八月有凶聖人雖兼用九六而所以扶陽抑隂之)
(義甚/切矣)
　(今按蘇子瞻易解深闢九六為老七八為少之説謂/隂陽均也无所謂陽順數以七為少九為老隂逆數)
　(以八為少六為老之理舉唐一行之言曰十有八變/而成卦八卦而小成則十八變之間有八卦焉變之)
　(初有多少其一變也不五則九二變與三變不四則/八八與九為多五與四為少多少者竒偶之象也三)
　(變皆少則乾之象也乾所以為老陽而四數其餘得/九故以九名之三變皆多則坤之象也坤所以為老)
　(隂而四數其餘得六故以六名之三變而少者一則/震坎艮之象也震坎艮所以為少陽而四數其餘得)
　(七故以七名之三變而多者一則巽離兑之象也巽/離兑所以為少隂而四數其餘得八故以八名之七)
　(八九六者因餘數以名隂陽而隂陽之所以為老少/者不在是而存乎三變之間八卦之象也吾謂一行)
　(此説甚巧然何以專舉餘數其過揲之䇿亦猶是也/䇿數老陽三十六非四九耶少陽二十八非四七耶)
　(老隂二十四非四六耶少隂三十二非四八耶豈非/隂陽老少之數定於七八九六而過揲歸竒无往不)
　(得其合耶且夫畫卦在先生蓍在後觀伏羲畫卦之/序先有四象而後有八卦如一行説則是先有八卦)
　(而後定四象也豈其然乎子瞻自言於易未通數學/故於陽進隂退陽順隂逆之説昧而不解今夫支干)
　(之術凡陽干順數隂干逆數竒門之學冬至陽生起/坎宫順數夏至隂生起離宫逆數此雖小道然依是)
　(以推測皆驗反是則謬陽順隂逆亦足據矣其云隂/陽均也穉於子午而壯於己亥始於復姤而終於乾)
　(坤隂猶陽也毋論子午非穉己亥非壯即如所云陽/穉於子而壯於已由内而舒於外也故謂之順隂穉)
　(於午而壯於亥由外而歛諸内也故謂之逆子瞻當/未見先天圖耳先天圖陽左隂右其左儀自下而上)
　(為進順也所謂始復而終乾是也右儀自上而下為/退逆也所謂始姤而終坤是也順逆之説載在大傳)
　(陽主進隂主退其理亦既灼然矣進退之理既明隂/陽之義各異九六為老七八為少又何疑焉子瞻未)
　(覩圖象不明數術/故不可以不辨)
　　大衍五十解
啓蒙曰河圖積數五十五其五十者皆因五而後得獨
五為五十所因而自無所因故虚之則但為五十又五
十五之中其四十者分為隂陽老少之數而其五與十
者無所為則又以五乗十以十乗五而亦皆為五十矣
(張敬夫曰天用極於七七七得四十九五十之中自然/虧一用四十九者其一乃用所不及非有所法象亦非)
(有心於去之虚之而不用也○通釋曰以四十九䇿用/之則初變有五有九䇿數得九者十二得六者四得七)
(者二十得八者二十八倘盡用五十䇿則初變惟有六/䇿數得九得七者各十六得八者三十二得六者闕故)
(不得不用/四十九)
(胡玉齊曰河圖五十因五而後得者一得五為六一六/合七二得五為七二七合九三得五為八三八合十一)
(四得五為九四九合十三五得五為十總為五/十是皆因五而後得也五自无所因故虚之)
(丁易東曰天地之數名五合而衍之通得九位一與二/為三二與三為五三與四為七四與五為九五與六為)
(十一六與七為十三七與八為十五八與九為十七九/與十為十九九位各有竒而五位各有偶置其五位之)
(偶是為五十大衍之體數也存其九位之竒則得四十/有九大衍之用數也一居其中不用而左右之䇿各四)
(有掛一分二/揲四之象焉)
(一與二倚為三/二與三倚為五)
(三與四倚為七/四與五倚為九)
(五與六倚為十一/六與七倚為十三)
(七與八倚為十五/八與九倚為十七)
(九與十倚為十九/)
(右郝仲輿依丁氏説作大衍數圖列九位共數九十有/九而一居中左右皆三五七為竒内含五十為偶除五)
(十還河圖本數葢十隂數也故除五十不用而用四十/九皆純竒之合也一居中則五退位宗太極也掛一分)
(二揲四皆自然妙合以百計之自然虚一非置一䇿不/用也四十九中又舍一葢十二箇四餘一也莫測其所)
(以/然)
(陳獻可曰天地之數五十有五下文直接之曰大衍之/數五十則其置五不用有不待言者矣猶之大衍之數)
(五十之下而接以其用四十有九則其置一不用亦不/待言矣河圖洛書相為表裏洛書中五不動河圖中五)
(亦不動也惟中五不動故諸數倚之而起使无不動者/居中數安從倚乎除中五不動其一二三四六七八九)
(十自然合為五十豈非大衍之數乎○只此四十九䇿/象兩象三象四時象閏再閏二百一十有六百四十有)
(四三百有六十萬有一千二百五十皆從此衍出豈不/是大衍若本義以中宫天五乗地十而得之則蓍數止)
(取中之五與十相乘而得五十蓍法盡於此矣/且閣起一二三四六七八九不在數内可乎)
　(今按丁郝之説甚巧但於天地五十有五句不屬非/大傳本㫖程子謂大衍之數五十始於一僃於五小)
　(衍之而成十大衍之則為五十五十者數之成也成/則不動故損一以為用朱子謂河圖洛書之中數皆)
　(五衍之而各極其數以至於十則合為五十以五為/衍母十為衍子本義則獨取河圖中宫天五乗地十)
　(而得之皆誤以衍數為倚數也倚數之法詳在參天/兩地之説矣倚者五十之數之所以成也衍者五十)
　(之數之所以用也祗此五十之䇿使一卦衍為六十/四卦遂有四千九十六卦之變非大衍乎啟蒙謂五)
　(十之數因五而得獨五无所因故虚之其説明矣而/又云以五乗十以十乗五謂之大衍何自相戾也大)
　(衍之數本謂用蓍非謂得數王輔嗣曰演天地之數/所賴者五十則不以五十之數由大衍而得明矣歸)
　(震川曰大衍者所以求卦也卦必衍之而後成衍之/變自分二而定也其卦其揲其扐所以衍之也衍法)
　(因蓍之半故為五十其衍以四十八進退離合成隂/陽老少之畫與其初掛之一亦不盡五十故用四十)
　(九也此語/最為了當)
　　參兩解
孔疏云先儒皆依繫辭天數五地數五五位相得而各
有合以為五位相合以隂從陽天得三合謂一三與五
也地得兩合謂二與四也
(張氏云以三中含兩有一以包兩之義明天有包地之/徳陽有包隂之道故天舉其多地言其少也○本義云)
(天圓地方圓者一而圍三三各一竒故參天而為三方/者一而圍四四各二偶故兩地而為二數皆倚此而起)
(○或問朱子謂舊説五生數中參兩已具朱子曰此只/是三天二地不見參兩之義參天者參之以三兩地者)
(兩之以二也○又云一箇天參之為三一箇地兩之為/二三三為九三二為六兩其二一其三為七兩其三一)
(其二為八○又云舊説參作三謂一三五兩作二謂二/與四雖一三五本天數二四本地數然而這却是積數)
(不是/倚數)
(蔡節齋曰天數竒以一為一故三用其全而為三地數/偶以二為一故四用其半而為兩○陽得用全隂惟用)
(半陽大隂小陽饒隂乏/尊陽之義昉於此矣)
(郝仲輿曰數起於參兩兩由一而生不言一何也一動/即兩兩分一化一无常主而兩共合一故一无名名之)
(曰中中者兩間也道家謂𤣥牝之門天地之根萬物之/母故卦爻不言一而三之曰參二之曰兩其言參兩何)
(也分為三二合為參兩倚之則合衍之則分數由倚生/由衍成也○又曰一隂一陽者易之道也參天兩地者)
(易之數也參兩之合曰倚生生之謂易未有隂陽不相/倚而能生者凡隂陽之數一立則二分而在外兩合則)
(一函而居中陽倚隂隂倚陽也如人手指五中空四虚/實相倚居然成九指實象陽為竒空間象隂為偶指為)
(參空為兩兩者空間也參者/中立也此參天兩地之義)
(時論曰以河圖生數言之一三五為天數二四為地數/聖人知數不倚不可以用於是三而參之三倍法也二)
(而兩之兩倍法也十二律之數三其實兩其法三分損/益即是參兩法也○又曰天三合九地二合六圓者徑)
(一圍三而用全方者徑一圍四而用半此本説也參兩/者所以用九六也洛書竒居四正一極三而為九三九)
(二十七三其二十七為八十一此竒數用參天之義也/偶居四隅兩一為二兩二為四兩四為八兩八為十六)
(兩其十六為三十二兩其三十二為六十四此偶數用/兩地之義也極百千萬億畡秭之數无出於一三九七)
(之參二四六/八之兩也)
(見易曰河圖生數一三五成九二四成六合為十五於/是以九而三分之以六而兩分之凖之以五則竒三而)
(偶二以竒䘖偶叠為三五而參/兩之義見焉而參伍之法生焉)
　(今按參天兩地先儒謂指圖中之生數而言朱子謂/此是三天二地不名參兩吾謂指生數之中五也於)
　(五中而有一三五者本天數也聖人參之以為天於/五中而有二四者本地數也聖人兩之以為地參天)
　(兩地者聖人所以尊五也使不以中五為主只據天/地之生數合之得九六而已而於七八必交互始成)
　(朱子所謂衍數也何以為倚惟五居其中故諸數倚/之以起一倚五而成六二倚五而成七三倚五而成)
　(八四倚五而成九隂陽老少之數皆成於五故子瞻/曰數盡於五自五以往非數也因五而成者也朱子)
　(本義於參兩則專主圓者徑一圍三方者徑一圍四/之説啟蒙又云圍三者以一為一故參其一陽而為)
　(三圍四者以二為一故兩其一隂而為二夫參其一/陽為三是則以一為一矣而兩其一隂為二謂之以)
　(二為一此又不如陽用其全隂用其半之説為分明/矣又云二三之合為五故圖書之數皆以五為中是)
　(亦謂參兩本於中五矣何如直/據中五言參兩之更為直捷乎)
　　參伍解
或問參兩參伍之㫖朱子曰參兩是聖人解河圖參伍
錯綜是聖人解洛書參兩參伍非是兩事易經六十四
卦皆用九用六九六者參天兩地之數合為十五是為
參伍錯綜以變故老陽變為少隂老隂變為少陽二老
隂陽俱純二少錯綜所變皆合為三五
(張南軒曰三五天也/參而伍之者人也)
(郝仲輿曰事物變化莫不各有參伍一分二為參三互/二為伍參伍者交互之名易數三五為十五十五者河)
(圖之中隂陽二老之合故凡數相倚曰參伍亦曰參兩/一與二倚曰參兩三與二倚曰參伍皆用中法三以一)
(為中五以三為中九以五為中陽數極於九故參伍為/中一三五則中見二四六則中分陽見隂隐也易數用)
(陽然无隂不成故凡數天地相倚也○道莫大於中數/莫尊於五莫神於一莫均於三一之化兩由中而分一)
(居中左右不離中一而成三三居中左右不離中一而/成五五居中左右不離中一而成九總不離一耳極而)
(三五各完其數三其五一五居中左右各五為十五故/數莫變於三故曰三五錯綜必始一者離一无中竒者)
(一象也偶/則中分矣)
(倪鴻寶曰易之制畫也益竒以偶得一而二以一參兩/以偶伍竒以其一竒錯於兩偶以其二偶綜於一竒爻)
(象乃立變化乃出鬼神乃通聖人之議道也兩端之陳/必介以一所以明參也四者之列必謀其中所以宗伍)
(也雖甚貴獨必不離衆所以致錯也雖甚貴兼而不弛/獨所以建綜也○萬物之聚散皆注於三事或過三而)
(止謂之三者以為三鼎而不可得孤也萬物之完數皆/注於五道不必極五而極於五者以為五環而不可得)
(破/也)
(方藥地曰凡不可見之理寓可見之象者皆數也以數/極數而知之皆蓍也言一必有二此兩也言二必有三)
(此參也兩必有四四必藏中五而合參兩即為五此伍/也數必以二為法而以三圓之以四為法而又以五圓)
(之○又曰法用二四而言參五兩中之一即參四中之/一即伍參伍所以用一也邵子一切舉四寓五而四分)
(用三所以極數定象/而動賾皆易簡也)
(火傳曰先君子嘗謂先天横圖兩儀之下一畫後人圓/之以象太極其實太極即一也由兩儀而四象而八卦)
(未有離是一者兩儀分而一即為三四象分而一即為/五八卦列而一即為九有一則有九矣因是而悟參伍)
(之㫖分隂陽為兩儀參之説也分太少為四象五之説/也參在兩中无以參之則兩者不得其通伍在四中无)
(以伍之則四者不盡其變故凡隂陽/老少之變化无窮者皆參伍為之也)
　(今按參伍之説以河圖洛書按之无往不合但據大/傳本㫖祗言揲蓍求卦之事非參兩倚數者比也本)
　(義曰參者三數之也伍者五數之也既參以變又伍/以變更相考覈以審其多寡之實也愚謂以四揲為)
　(據葢既揲以四矣復恐四之不得其實於是以四減/一而三數之又以四増一而五數之所謂參伍也然)
　(後合參與伍復以四分之而四之為四審矣而三變/所得七八九六之數定矣所謂更相考覈以審其多)
　(寡之實/者此也)
　　錯綜
本義云錯者交而互之一左一右之謂也綜者總而挈
之一低一昻之謂此亦皆謂揲蓍求卦之事
(蔡氏曰只是三變之際分布/筮䇿三變之後總挈筮䇿耳)
　(今按錯綜二字載諸易者止此本揲蓍求卦之法近/世來矣鮮單拈此説易為不傳之秘其謂錯者本諸)
　(説卦傳八卦相錯猶有據也乃以反對之卦為綜謬/矣即如矣鮮所云依本義一低一昻之謂綜亦當以)
　(兩體成卦一上一下而言如地山謙山地剝之類若/反對則即一卦未動而正看為一卦反看為一卦也)
　(綜之義於何取乎矣鮮學易三十年始悟/得錯綜二字乃未見宋儒反對之説耶)
(胡庭芳曰文王序六十四卦皆以反對而成次第何謂/對如上經乾與坤對頥與大過對坎與離對下經中孚)
(與小過對隂陽爻各各相對也何謂反屯反為蒙既濟/反為未濟一卦反為兩卦也對者八卦反者二十八卦)
(而六十四卦成矣嘗細考之上經三十卦一百八十爻/陽爻八十六隂爻九十四下經三十四卦二百單四爻)
(陽爻一百單六隂爻九十八隂陽多寡參差不齊甚矣/今以反對計之則上經以十八卦成三十卦下經亦以)
(十八卦成三十四卦上經五十二陽爻五十六隂爻下/經五十六陽爻五十二隂爻共用三十六卦成六十四)
(卦而卦爻隂陽均平齊整條理精密未有如此之甚/者於不齊之中而有至齊者存是亦可樂而玩之也)
(沈全昌曰六子之卦乾坤六畫所生也合乾坤六子共/得三十六畫此三十六卦乃三十六畫所生邵子所謂)
(三十六宫也是以三十六含六十四非六十四縮為三/十六也上經主正卦故正對六反對十有二下經主偏)
(卦故正對二/反對十有六)
(黄元公曰反對圖乃隂陽升降之理叅同契所喻丹書/也乾坤坎離四卦不易乾坤純氣坎離中氣造化之元)
(也上篇終以頤大過下篇終以小過中孚二長二少交/體錯成亦正體不可易也反對卦各得十八何也隂陽)
(屈伸之妙也三六為十八二九亦為十八三九天數二/六地數也合為三十六卦隂應六六陽應四九九六天)
(地之數也乾至履六卦泰否受之泰至賁六卦剝復受/之自剥復至坎離六卦而乾坤之中氣周矣上篇以是)
(終焉咸至益六卦夬姤受之夬至漸六卦豐旅受之自/豐旅至既未濟六卦而乾坤之化事大周此用六之序)
(也乾至謙九卦隨蠱受之隨至離九卦乾坤之小終也/咸至困九卦鼎革受之鼎至未濟九卦則乾坤之大終)
(也此用九之序也○分於始者其終亦分乾坤坎離皆/正對為竒也合於始者其終亦合咸恒二濟皆反對為)
(偶/也)
(郝仲輿曰往來相迎曰逆逆者迎也文王演卦一正一/倒前卦順而下來後卦逆而上往皆所以極其往來之)
(數窮順逆之變又曰此爻將終彼爻將來其間所為介/也往來不停動也此吉彼凶變也上下無常時也自上)
(而下來也自下而上往也由/初數上順也自上來下逆也)
(全書曰先天之易陽變隂隂變陽故有復姤臨遯壯觀/夬剝之相變後天之易陽變陽隂變隂故有剝復臨觀)
(壯遯夬姤之相變先天對待後天反對其實一也所謂/先天自内正視後天自外反視也○義易初變初二變)
(二三變三四變四五變五上變上周易初變上二變五/三變四四變三五變二上變初並本卦而七是以占有)
(七占也○初變上三變四五變二自陽位變居隂位是/為陽變隂二變五四變三上變初自隂位變居陽位是)
(為隂變陽繫辭曰剛柔相易/不可為典要惟變所適是也)
(象正曰泰否隨蠱漸歸妹既濟/未濟八卦對化反易各相成也)
(見易曰邵子曰文王卦序之反對本諸後天圖之艮與/震反巽與兑反而作也以十二辟卦觀之由一陽漸生)
(至六陽而隂生由一隂漸生至六隂而陽生消長之機/如環无端莫可畫斷則分為兩卦列之固不如以一卦)
(顛倒視之其理更圓其機更㨗也故剝反為復臨反為/觀泰反為否遯反為大壯夬反為姤至於純陽純隂之)
(乾坤雖錯對而不反對然己亥之月為隂陽交接之闗/姤復之一隂一陽早孕於乾坤極盛之日乾與坤固未)
(截然為純隂純陽也由是推之一人之身一事之内其/屈伸進退未有不相反對於是除乾坤坎離頥大過中)
(孚小過八正卦對而不反外以五十六卦反對而成二/十八卦合之八正卦為三十六卦則乾老陽之䇿數也)
(此文王之易也只此一卦耳一反則上下剛柔各易其/位吉凶悔吝各異其理繫傳所謂剛柔相推而生變化)
(以晝夜之進退象之終而復始循環無間用六畫而十/二畫備矣故曰六爻之動言卦爻之動非蓍變之動也)
(蓋一反則爻爻俱動上反為初五反為二四反為三三/反為四二反為五初反為上此老子所謂反者道之動)
(也孔子雜卦一/篇專主此義)
(火傳曰反對之義載雜卦傳乾剛坤柔一篇是也王虚/舟謂之孔易然文王卦序已自分明而雜卦自大過以)
(下八卦雜序不用反對此其所以為雜與蔡氏改/正之皆取反對一依序卦之位次或亦不謬也)
　(今按雜卦乾至困當上篇三十卦雜下經十二卦於/其中咸至夬當下篇三十四卦亦雜上經十二卦於)
　(其中雜義已著不必更取大過/以下八卦不反對而後為雜也)
(火傳曰此文王六十四卦圖也非六十四以六十四盡/之三十六也上篇正對六反對十有二下篇正對二反)
(對十有六各十有八對宋儒胡庭芳列為横圖其義尚/隱而未章此規而圓之以配羲圖取上篇乾至離卦環)
(之於左下篇咸至未濟卦環之於右正因其正/反注其反井而不偏森而不紊自然而然也)
互體例
　　　觀　□　□　□　□　□　□
　　　否　□　□　□　□　□　□
左傳莊公二十二年陳侯筮遇觀之否風為天於土上山也
杜氏註謂此互體正卦三四五互為艮變卦二三四為艮全
易六十四卦唯乾坤二卦不可互體餘六十二卦皆有互體
此古占法故以觀之否正變二卦發例餘可例推(○按互體/之用未詳)
(何時庖羲之時易雖有占象示而已辭且未有烏/有互體此殆周公繫爻以後孔子十翼以前之事)
朱子謂大傳曰若夫襍物撰徳辨是與非則非其中爻不備
又曰二與四同功而異位三與五同功而異位中爻即中四爻
自二至四自三至五春秋傳所謂互體也○朱子謂自二至五
互兩卦兩卦又伏兩卦林黄中推成四卦四卦又伏四卦王
弼破互然其注睽六二曰始雖受困終獲則助自初至五互
為困亦言互也鍾㑹排互而荀顗難之洪邁呉澄皆言互易
(郝仲輿曰正卦六位初至三為下陽包隂也四至六為/上隂含陽也互卦二四互為下隂含陽也三五互為上)
(陽包隂也在二卦三四為上下之際在互卦三四為往/來之樞故多凶懼惟二五逸而有成正卦内外二卦各)
(有正徳互卦襍撰别為卦徳不撰徳則象辭不備也○/以三互圖觀之初互三十二卦實得十六卦再互十六)
(卦實得四卦其十六卦下體以乾一坤八之序而兩比/之上體以乾一坤八之序而四周之左右適均也其為)
(四卦者復以所互之卦而再互之皆縮四而得一只成/乾坤既濟未濟下體則乾離坎坤為序上體則乾坎離)
(坤為序周易所以首乾坤而終既濟未濟也○夬姤大/過也互皆二乾剝復頥也互皆二坤二乾之卦皆南二)
(坤之卦皆北此乾坤獨異於六子也○照伏/羲圓圖依序互之一互再互即見所得之卦)
(見易曰吾嘗習邵子觀梅數即皇極數㨗法亦用互卦/其法以静為體以動為用而以五行生尅之法斷之凡)
(用生體體克用則吉反是則凶最重者變而參之以互/有正卦吉變卦凶互得吉卦即凶為之減等其正卦凶)
(變卦吉者亦防互卦之有凶也以占小事頗驗乃/知隂陽之理無往不在卦畫之神隨人所用也)
　
　
　
　
　
　
　
　
　
邵子以一歲之月一日之辰配一元之㑹一運之世皆
十二也十二月三十六旬分之則七十二候十二卦三
十六陽分之則七十二畫縱而數之陽與陽皆自一而
六横而數之陽六其六又陽一而隂二三十六陽貫乎
三十六隂之中天地間无非一陽氣之運而已息於復
盈於乾消於姤虚於坤天行也
(火傳曰論隂陽之大分天包乎地陽包乎隂而天實貫/乎地之中陽實貫乎隂之中葢既包之而又貫之也故)
(陽一而隂二陽内而隂外陽實而隂虚陽為主而隂為/輔二則在外為輔一則在内為主觀兹圖益了然矣)
　
　
　
　
　
　
　
　
　
(胡庭芳曰隂陽消長如環无端不特見之卦畫之生如/此而卦氣之運亦如此自然與月之隂陽消長相為配)
(合大傳所謂易與天地凖故能彌綸天地之道於此亦/可見其一端所以知十二月卦屬文王者以文王卦下)
(之辭復卦七日來復臨卦八月有凶之類見之○此圖/以四時之氣配四方之位雖與文王序卦先後不協實)
(自然與伏羲六十四卦之圓圖位次相合至於卦氣之/流行卦畫之對待隂陽盛衰消長相為倚伏之機皆備)
(於此/圖矣)
(見易曰京房卦氣圖去坎離震兑四正卦以六十卦分/公辟侯大夫卿而所謂十二卦者皆屬於辟斯辟卦之)
(説所由來乎宋人謂之文王十二月卦葢以復卦下有/七日來復之辭臨卦下有八月有凶之辭證之今以十)
(二卦規而圓之則一歲十二月之中氣也十二律吕之/本卦也隂陽消長如環无端自然與六十四卦圓圖之)
(位次合也横而列之前六卦始復終乾後六卦始姤終/坤陽合隂分三十六陽貫乎三十六隂之中乃知陽之)
(實以為隂主也○孔子釋辟卦彖辭于復曰剛反猶春/秋書季子之來歸也於姤曰遇也猶秦風誌寺人之始)
(見也臨曰浸而長遯亦曰浸而長隂陽之氣必以浸浸/者陽之所難隂之所易也臨之辭戒辭也遯之辭危辭)
(也為陽危也泰之大來自復之反而來然剛必與柔交/而後為泰則剛反不可恃也否之小來自姤之遇而來)
(然柔終不與剛交斯以成否則柔遇不可測也於四陽/曰大者壯也葢大不可以用壯所以儆陽也於四隂曰)
(大觀在上非大不能以觀所以誠隂也夬剛决柔而揚/於庭剝柔變剛而剝於床庭則小人易為備床則君子)
(不及防是以夬之牽羊不敵剝之貫魚也然而夬之五/不食莧陸剝之上亦不食碩果乾坤二老迭相為主陽)
(雖不能盡隂隂/亦不能滅陽也)
(火傳曰十二辟卦隂陽以次漸生至純卦而止其序與/先天圓圖正合六子之卦惟除坎離即先天圖中坎離)
(亦不在相生之序葢離為二陽以中有少隂間之不能/當二陽之卦坎為二隂以中有少陽間之不能當二隂)
(之卦故十二辟卦坎離不用也元包八宫卦其乾坤兩/宫皆依辟卦次序特設游歸二卦補出坎離以坎離為)
(乾坤之/大用也)
　(今按朱子本義於伏羲六十四卦横圖用黑白以别/隂陽爻畫其答袁樞有云黑白之位亦非古法但今)
　(欲易曉且為此以寓之耳葢黑白能别隂陽不能分/竒偶也夫隂陽之象盡於竒偶二畫矣然吾嘗於辟)
　(卦圖試以竒偶為之終不燦然/固不若黑白之了了心目間也)
　
　
　
　
　
　
　
　
　　隂陽二氣論
朱子謂隂陽只是一氣陽之退便是隂之生又曰天地
間只是一箇陽氣下截便是隂陽全隂半又曰陽氣便
是六層只管上去上盡後下面空缺處便是隂此卦之
所以有六畫也
　(今按朱子謂隂陽祗是一氣之流行此遡源之論若/云只是一箇陽氣陽氣上盡後下面空處是隂此説)
　(可議隂陽自是二氣二氣平分不能相无亦不容有/紊其數皆至六而極是故乾六陽坤六隂統為十二)
　(隂陽而造化之事畢矣今一年有十二月一日有十/二時樂之有十二律吕易之有十二辟卦皆陽六隂)
　(六自子至已為陽自午至亥為隂未有過於六者治/律者以十二律管按月令布灰候氣其月之氣到則)
　(其月之律管灰飛氣不到則灰不飛斗按月而建十/二辰此隂陽各六而盡於十二之大證也是故自子)
　(至已為陽律陽吕自午至亥為隂律隂吕已方之律/謂之中吕言隂陽至此而中也而午方之律謂之㽔)
　(賔葢陽本為主隂本為賔㽔賔者陽至此而反為賔/易所謂内隂而外陽也然即六律之間復自有隂陽)
　(如黄鐘屬陽大吕屬隂十二律吕一隂一陽相對復/相間也中而分之為大隂陽比而析之為小隂陽是)
　(故子寅辰午申戌又為陽而丑卯己未酉亥又為隂/也夫乾六陽矣二四上又陽中之隂坤六隂矣初三)
　(五又隂中之陽隂陽亦相間也隂陽固未有相離者/特因其時而有内外之辨耳吾嘗謂隂陽二氣如環)
　(无端所謂如環者非二氣相接之為環乃二氣相交/之為環也正如黄道與赤道相交其交處自南入北)
　(曰内道口自北入南曰外道口特二道相距有近有/逺二氣則𦂳相並耳是故己亥者姤復之闗隂陽内)
　(外相交之限也亥子之交陽由外而入内陽内則隂/外矣已午之交隂由外而入内隂内則陽外矣陽在)
　(内非无隂也陽為主而隂佐之隂在内非无陽也隂/用事而陽任之是故春夏者陽之事秋冬者隂之事)
　(元亨之後利貞之前陽事方終隂事方始聖人釋乾/彖辭於元亨利貞之間曰大明終始葢極賛乾徳之)
　(大以言終始者皆乾為之謂乾能兼乎坤也然隂陽/之數各極其六陽六隂六各以其時自子至已陽之)
　(時也乾曰時乗六龍自午至亥隂之時也故坤曰承/天時行然則乾坤兩卦合作一卦看可也○又曰陽)
　(進隂退説者以為陽順行故進坤逆行故退所謂進/退非向前向後之説乃一嘘一吸之義也嘘主發舒)
　(陽之進也吸主收歛隂之退也晝夜一日之嘘吸春/夏秋冬一年之嘘吸嘘吸循環无有停時以鼻息驗)
　(之而屈伸往來之理具見即進退之義可知矣○十二/辟卦即乾坤之十二畫也辟者主也辟卦者謂其為之)
　(主也主者在内故也於/辟卦而益明乾坤之理)
大傳曰神也者妙萬物而為言者也動萬物者莫疾乎
雷撓萬物者莫疾乎風燥萬物者莫熯乎火説萬物者
莫説乎澤潤萬物者莫潤乎水終萬物始萬物者莫盛
乎艮故水火相逮雷風不相悖山澤通氣然後能變化
既成萬物也○本義云此去乾坤而專言六子以見神
之所為
(項平菴曰動撓燥説潤盛皆據後天分布之序而相逮/不相悖通氣變化復據先天相合之位者明五氣順布)
(四季分王之時而无極之真二五之精所以妙合而凝/者未始有戾於先天之事也苟无此章則文王為无體)
(伏羲為无用矣相逮與不相射/相薄與不相悖皆互言之也)
(張子曰一神兩化乾坤合而謂之神此一故神也六子/致用其化也然必有先天之隂陽各得其偶然後有後)
(天之變化所謂兩故化也按義/文二圖合一之妙於此莭可見)
　
　
　
　
　
　
　
　
(按天无體二十八宿便是天體墮天而定日月五星隨/天左轉而緩急各不同横渠謂天左旋處其中者順之)
(少遲則反右矣如以一大輪在外一小輔在内大輪轉/急小輪轉慢都是左轉只有急有慢便覺日月似右轉)
(耳/)
(朱子曰横渠謂日月皆左旋葢天行健一日一夜周天/三百六十五度四分度之一而又過一度日行速次於)
(天一日一夜周天三百六十五度四分度之一恰好被/天進一度則日較毎日退一度積至三百六十五日四)
(分日之一則天所進之度又恰周得本數日所不及之/度恰退盡本數遂與天㑹而成一年月行遲不及日十)
(二度三百四十六分半比天却退十三度有竒凡進數/謂順天而左退數謂逆天而右厯家以進數難算只以)
(退數算之故謂之右行且謂日行遲月行速欲知日速/月遲只自日月晦朔之間初一晚看起日纔西墜微茫)
(之月亦隨之而墜至初二便相隔少逺初三生明以後/相去漸逺日逺一日直至十五日對望則是日行速進)
(而逺至半天月行遲退而不及亦逺半天矣自十六至/月晦日行全逺盡一天月行全不及亦盡一天日進盡)
(本數月退盡本數而復相㑹○又曰日月皆從角起日/則一日運一周依舊仍到那角上天則周了又遇那角)
(些子日日累將去/到一年便與日會)
啓蒙曰自坤至兑四卦應初一至初八自乾至艮四卦
應十六至二十三而自兑至乾自艮至坤僅二卦各應
七八日其數不同何也月與日光不同自坤而震陽光
始生故為哉生明厯離而兑則所受陽光浸盛矣故為
上弦積至於乾陽光滿矣故為望至巽則隂魄始生故
為哉生魄厯坎而艮則魄浸盛而光益減矣故為下弦
以至於坤純是隂魄矣故為晦邵子曰天不可測觀
斗占天斗之所建天之行也魁建子杓建寅星以寅
為晝也斗有七星是以晝不過七分也日以遲為進月
以疾為退日月一㑹而加半日減半日是以為閏餘也
日一大運而進六日月一大運而退六日是以為閏差
也日行陽度則盈行隂度則縮賔主之道也月逺日則
明生而遲近日則魄生而疾君臣之義也相食數之交
也水火之克也日隨天而轉月隨日而行星隨月而見
故星法月月法日日法天天半明半晦日半贏半縮月
半盈半虧星半動半静隂陽之義也天書夜常見日見
於晝月見於夜而半不見星半見於下貴賤之等也(○/按)
(天官言斗重見葢以斗為綱四方之宿各七星家以七/曜細配之方圖外圍亦二十八也十二次舍舉半言周)
(則七襄襄者古人所謂旁參也衞朴立日襄斗/襄法邵子曰斗有七星晝不過七分正謂此也)○陽主
舒長隂主慘急日入贏度隂從於陽日入縮度陽從於
隂(○今有物於此分半而用之前一半則方用而有餘/後一半則過用而不足此贏縮之辨亦舒慘之辨也)
　(今按五星金水附日歲一周天火二歲一周木十二/歲一周土歲填一宿二十八歲而一周也斗七星指)
　(七宿以命四時故二十八舍秉於斗辰而各居其所/以聽二矅五行之旋復葢有不盈不虚不消不息者)
　(而後盈虚消息相推而无已也邵子所謂/天不可測測以斗之所建即天之行也)
　
　
　
　
　
　
　
　
　
(時論曰禮運言和而月生三五盈闕人身以驗呼吸參/同以為丹書故言變化必以月表法焉日行黄道月出)
(入其間行為九道厯家凖以後天八卦圖其行必環其/環必交縱横出入要不出二環相交而已矣○又曰月)
(不敢當黄道一歲之中經天者斜行其間葢十有三次/而四象之交六出七入七出六入凡二十六次大約一)
(百八十三日有竒而與日一交者祗二次而已其食與/不食在乎此也南北縱謂之度東西横謂之道其合朔)
(也日月之縱同其度而横不同其道其對望也日月之/横對其道而縱不對其度如其朔而横同道則月掩日)
(如其望而縱對度則日奪月凡日過中則疾凡月弦前/弦後則疾之極而食有然矣○日行黄道右紀三百六)
(十五日有竒而周天黄道起箕斗間北距赤道二十三/度九十分迤邐東北至壁一度入赤道北又東北至參)
(十度則南距赤道亦二十三度九十分遂折而東南至/軫初度出赤道南又東南旋於箕尾周而復始長三百)
(六十五度二十五分六十四杪其與赤道交也自南入/北曰内道口自北入南曰外道口二交之口隨歲差移)
(○按自萬厯四十一年癸丑距丙戌三十四年歲差一/分三十五杪冬至測其内道口已不在壁而在室外道)
(口已不在軫而在翼葢隨歲差移也○月循日道右紀/白道半在黄道外半入黄道内相距逺者六度零二分)
(兩環相交如赤道之於黄道也其相交處自内出外曰/陽厯口世謂羅㬋亦名龍頭自外入内曰隂厯口世謂)
(計都亦名龍尾羅計逆行黄道上毎十有八日五十八/分有零而移一度月行一交移一度四十六分有零以)
(避之羅居午計居子則月道出黄道東古謂青道羅居/子計居午則月道出黄道西古謂白道羅居酉計居卯)
(則月道出黄道南古謂朱道羅居卯計居酉則月道出/黄道北古謂黑道各分外内是曰八道並黄道為九實)
(一道也兩環相交處一曰正交一曰中交正交近羅㬋/中交近計都月離其度而與日遇則日食與日對則月)
(食也○洪範云日月之行則有冬有夏從其常也又云/月之從星則以風雨從其變也夫日行不可指而定也)
(稽之以月之晦朔月行不可以泥而凖也驗之以星之/昏旦日月之交不可以執而舛也核之以斗柄之建合)
(若夫日中星鳥之移而柳也日永星火之移而氐也宵/中星虚之移而牽牛也日短星昴之移而奎也自唐及)
(漢已然矣小正月令仲春日在奎比之堯典在胃而異/仲夏日在井比之在栁而異仲秋日在角比之在房而)
(異仲冬日在斗比之在虚而異是則/月令之躔次已差堯典隔一日矣)
(見易曰吾因日月運行而知中國果在天地中也夏至/日行北陸月行南陸大河以北爍石流金而閩粤之南)
(人不苦熱夜覆重衾冬至日行南陸月行北陸幽冀之/地墮指裂膚而交廣之間人不苦寒絺葛卒歲相去未)
(滿萬里而氣候不同如此周髀謂赤道下四時常燠二/分為甚日中表無景一年春秋兩度若日行南北二道)
(之下其地毎歲一極寒一極暑而正相反過此二界則/黄道之所不至日經天頂過矣其地四時皆寒半年晝)
(半年夜惟黄道與南北二極之中央冲和之氣鍾焉日/行在極北則北方之日中即南方之夜半在極東則東)
(方之日中即西方之夜半其在極南極西亦如之晝夜/易處四時相反然則天地於中國之外皆不可以厯法)
(測/矣)
　(今按合朔以後月夕酉見遲疾不一或有差三日者/葢因黄道升降有斜有正正必疾見斜必遲見又白)
　(道在緯北凡在隂厯口/疾見陽厯口遲見也)
　　五歲再閏論
朱子曰日與天㑹而多五日二百三十五分者為氣盈
月與日㑹而少五日五百九十二分者為朔虚合氣盈
朔虚而閏生焉一歲積氣朔之數計十日八百二十七
分三歲一閏積三箇十日八百二十七分計三十二日
六百零一分五歲再閏積五箇十日八百二十七分計
五十四日二百七十五分十九歲七閏則氣朔分齊是
為一章也
(胡玉齋曰按日與天㑹者一朞内二十四氣必有三百/六十六日雖遇置閏年亦同如自今年冬至至來年冬)
(至前一日必三百六十六日也日與天在來年冬至三/百六十六日上㑹而成一歲○月行一日不及日十二)
(度三百四十六分半毎月積至二十九日四百九十五/分上其不及日者三百六十五度二百三十五分則日)
(所進過之度恰周得本數月所不及之度亦退盡本數/恰與日㑹而成一月合十二箇二十九日計全日三百)
(四十八十二箇四百九十九分積五千九百八十八分/以日法九百四十分除之得六日三百四十八分通計)
(三百五十四日三百四十八分此一歲月行之常數也/○月與日㑹處係於毎月二十九日四百九十分上㑹)
(如正月建寅寅與亥合日月則㑹於亥其辰為陬訾二/月斗柄指卯卯與戌合日月則㑹於戌其辰為降婁之)
(類積十二㑹皆於斗柄所指之合宫上㑹也○氣盈者/指二十四氣自今年冬至至來年冬至前一日計三百)
(六十五日二百三十五分是於三百六十日外多五日/二百三十五分者為氣盈朔虚者指毎年十二月之朔)
(自今年十一月初一至來年十一月初一前一日計三/百五十四日三百四十八分是於三百六十日内少五)
(日五百九十二分者為朔虚一歲積氣朔之數計十日/八百二十七分三歲一閏則積三箇十日八百二十七)
(分計三十二日六百零一分五歲再閏積五箇十日八/百二十七分計五十四日二百七十五分五歲内无再)
(閏再閏當在六歲内而易傳有五歲再閏之文葢以氣/盈六日朔虚六日而再閏在五歲内者舉成數也氣盈)
(五日二百三十五分朔虚五日五百九十二分而再閏/在六歲内者舉本數也十九歲七閏為一章者葢九為)
(天數之終十為地數之終十九歲而天地之氣俱終故/當七閏也自一歲餘十日零八百二十七分積十九歲)
(所餘得全日一百九十日零分積一萬五千七百一十/三分以日法九百四十分除之又訃成日一十六日零)
(六百七十三分通前所得全日總計二百单六日零六/百七十三分將此數於十九歲内分作七箇閏月計三)
(七二百一十日内少三日二百六十七分七閏月中合/除此三日零二百六十七分均作三箇月小盡正恰好)
(故氣朔分齊定是冬至在十一月朔是為至朔同日而/為一章之歲也○日月皆麗乎天日之行比天只不及)
(一度月之行乃不及天十二度何也天秉陽而在上日/為陽之精月為隂之精也造化之間陽大隂小陽饒隂)
(乏陽得兼隂隂不得兼陽此日行之所以常過月行之/所以不及也且一歲朔虚五日五百九十二分固月之)
(所不及行者矣氣盈五日二百三十五分亦月之所不/及行者也使日之運常有餘月之運常不足不置閏以)
(齊之積之三年春之一月入於夏子之一月入於丑矣/又至於三失閏則春季皆入於夏十二失閏則子年皆)
(入於丑矣故聖人作厯必歸餘於閏以補月行不及於/日之數則月之行也始可與一歲日與天㑹之數相叅)
(為一至十九年而氣朔分齊无毫髮之/差矣聖人裁成輔相之功豈淺鮮哉)
(方藥地曰通朞外有五日四分日之一者乃六十三時/也一時八刻積得五日零四刻以三百六十日分之一)
(日一刻先除三百六十刻外有一百四十四刻通作一/千四百四十分又以三百六十分之各得四分是毎日)
(當得一刻四分自一日差一刻四分三十日即為五時/二刻毎月節氣但加五時二刻厯法家皆不知是理也)
(又合十九年七閏論之如月有四大三小厯代紛紜以/其大小餘有盈縮也此但知其數耳且如二十九日半)
(月與日㑹者槩也當㑹之時盈六時則㑹於三十日之/初即月大盡縮六時則㑹於二十九日之末為月小盡)
(毎月上下盈縮十二時即為大小盡數故五十九日而/再㑹凡一年大小盡各有六月隂陽厯停也故乾坤䇿)
(成一歲者槩也周加五日四分日之一盈六日則基三/百六旬有六日縮六日則除六日小盡故得三百五十)
(四日一年上下盈縮十二日消息盈虚之道也故邵子/六十四卦除乾坤坎離四正卦凡六十卦得三百六十)
(爻當期之日也五歲再閏兼用四正故得三百八十四/爻以閏成歲也若言四大三小則有三百八十五日又)
(多一爻矣故以三大四小徵之○氣盈餘六日朔虚亦/餘六日故一歲有十二日之餘氣盈者日行不及天天)
(之餘分也朔虚者月行不及日日之餘分也朔主月而/言其虚者日為月所累也毎月該三十日无奈月行遲)
(追日不及毎年便有六箇月小盡小盡者月至二十九/日而晦盡明日再蘇而更為朔也日為月所累故其行)
(雖自足周天之數因要凑成一月不能定到三十/日而即分為一月故一年多餘六日即朔虚也)
(按閏法起於章歲之初至朔同日天正歲首方承閏餘/自是三歲一閏六歲二閏九歲三閏十一歲四閏十四)
(歲五閏十七歲六閏十九歲七閏七閏既備至朔復同/謂之章其間三歲而閏者四五歲再閏者三如合七閏)
(終始而論容有/五歲再閏之名)
　　卦象論
王輔嗣曰夫象者出意者也言者明象者也得意在忘
象得象在忘言是故觸類可為其象合義可為其徵義
苟在健何必馬乎類苟在順何必牛乎爻苟合順何必
坤乃為牛義苟應健何必乾乃為馬而或者定馬於乾
案文責卦有馬无乾則偽説滋蔓難可紀矣互體不足
遂及卦變變又不足推致五行一失其原巧愈彌甚縱
復或值而義无所取葢存象忘意之由也(大壯九三有/乾亦云羝羊)
(坤卦无乾彖云牝馬遯无坤六三亦稱牛明夷/无乾六二亦稱馬○按此即所謂掃象之説)
邵子曰易有意象立意所以明象統下三者(意藏於言/與象數之)
(中/)有言象不擬物而直言以明事(若乾言元亨/利貞是也)有像象
擬一物以明意(若坤利牝馬/之貞是也)有數象七日八月三年六
年之類是也
朱子曰伏羲只此數畫該盡天下萬物之理學者於言
上㑹得者淺於象上㑹得者深王輔嗣與伊川皆不信
象伊川説象只如詩比興孟子譬而已○又曰易之取
象固必有所自來其説必已具於太卜之官顧今不可
復考直據辭中之象以求象中之義如王氏程子及吾
本義之云者其亦可矣○又曰聖人一部易皆是假借
虚設之辭緣天下之理若正說出便只作一件用以象
言當卜筮之時看是甚事都來應得
(郭子和曰不獨天地雷風水火/山澤謂之象只是卦畫便是象)
(火傳曰坎離日月也孔子據羲圖八物以水火代日月/或有不言水火更以他物代之如離與震合則為電與)
(坤合則為明即離本卦亦曰明坎在上或為雲在下或/為雨或為泉而必不犯日月之稱何也葢日於天為太)
(陽離猶隂也月於天為太隂坎猶陽也故不象/以日月而象以水火斯謂隂根陽陽根隂也)
　(今按程子曰理无形也故假象以顯義朱子亦謂易/為卜筮之書所謂象者皆是假此衆人共曉之物以)
　(形容此事之理使知所取舍而已蘇子瞻曰易者象/也象者像也象之言似也其實有不容言者故以其)
　(似者告於人也莊子謂易以道隂陽隂陽不可見聖/人以竒偶兩畫像之竒偶即象也伏羲時无文字但)
　(設八卦以示人重為六十四卦使人就卦畫上識隂/陽從隂陽上定吉凶所謂卦即象也文王周公因竒)
　(偶成象復假人世共見之物理事宜以形容其所似/則又像其象也豈但潛龍履霜之類為象以至於君)
　(臣父子夫婦之大倫君子小人之分别出處語黙之/時宜皆象也皆以象隂陽也文王繫卦有牝馬牝牛)
　(豚魚飛鳥之類亦至瑣矣亦有但有辭而无象者如/元亨利貞辭即象也至周公繫爻或因彖以取象泰)
　(否剝復之類是也或舍彖而另取如咸言取女爻无/男女之文豫利行師爻无軍旅之義以至物類之至)
　(鄙人事之至幻无所不取孔子作大象傳則不出羲/圖中天地雷風山澤水火八物也三聖人者各有所)
　(取皆以明其所似而已吾觀本義以象釋卦於乾不/惟潛見飛躍亢為象即君子終日乾乾亦是象也於)
　(坤不獨履霜黄裳為象即含章括囊亦是象也六十/四卦三百八十四爻所繫之辭无非是象若本義可)
　(謂精於言象者矣○或問西銘仁孝之理朱子曰他/不是言孝是將這孝來形容這仁事親底道理便是)
　(事天底様子又曰横渠之意直借此以/明彼讀易者㑹得此意可以觀象矣)
　　卦位論
大傳曰卑髙以陳貴賤位矣(此初二三四/五上之位也)又曰易六位
而成章(此隂陽之位也初三五/位之陽二四六位之隂)
(胡庭芳曰位之隂陽一定而不易爻之隂陽變易而無/常或以陽爻居陽位或以隂爻居陽位或以隂爻居隂)
(位或以陽爻居隂位皆无常也大傳/曰上下无常剛柔相易正謂是也)
　(今按三畫之卦與六畫之卦其位有不同者三畫之/卦乾坤位在中坎離亦位在中葢坎離以乾坤中爻)
　(而成故坎離為正嫡也震巽位在初得乾坤之初爻/也艮兑位在上得乾坤之末爻也至六畫之卦則乾)
　(坎位在五坤離位在二震位在初艮位在三巽位在/四兑位在上凡陽卦居陽位隂卦居隂位是謂正位)
　(也聖人於彖傳亦見其例如需之上卦為坎曰位乎/天位小畜之上卦為巽曰柔得位而上下應之同人)
　(之下卦為離曰柔得位得中而應乎乾若大有之離/在上卦則别之曰柔得尊位而上下應之至噬嗑之)
　(離在上則曰雖不當位利用獄也遯之乾在上曰剛/當位而應蹇之下艮上坎曰當位貞吉漸之下艮上)
　(巽曰進得位往有功也歸妹之下兑上震曰征凶位/不當也渙之上卦為巽曰柔得位乎外而上同節之)
　(上卦為坎曰當位以節小過之下艮上震曰剛失位/而不中失位指震四故爻曰位不當也不中指艮三)
　(也既濟之下離上坎曰剛柔正而位當也未濟反之/曰雖不當位剛柔應也爻位則取隂陽所居之位有)
　(當有不當者然以卦位按之亦不悖也如比之坎五/曰位正中也履與否之乾五皆曰位正當也噬嗑之)
　(離五不曰位當曰得當也臨之兑三曰位不當也恒/之震四曰久非其位家人之巽四曰順在位也解之)
　(震四曰未當位也睽之兑三中孚之兑三與兑本卦/之六三皆曰位不當也困之兑上不曰位不當但曰)
　(未當也凡此諸爻以為取隂陽之爻位亦可以為取/八卦之正位亦可此外爻之稱不當位者如否豫噬)
　(嗑震未濟之六三夬萃晉困之九四大壯之六五皆/曰位不當也稱當位者如臨之六四曰位當也蹇之)
　(六四曰當位實也渙之九五曰正位也兑之九五曰/位正當也隨與巽之九五皆曰位正中也此皆就隂)
　(陽所居之位而言若需之上六賁之六四皆以隂居/隂位者而需上曰雖不當位賁四曰當位疑也則又)
　(以卦位論矣○又按先儒皆言初上无位於上只㨿/乾上爻言曰貴而无位於初則无所㨿豈因六十四)
　(卦凡初爻皆无當位不當位之文耶○大傳曰列貴/賤者存乎位凡爻位貴賤有定惟初上无定卦有時)
　(以初上為庶民隱士有時以為臣僚有時以/為王侯所謂无定位者无貴賤之定位也)
　　卦主論
王輔嗣曰彖者統論一卦之體明其所由之主者也夫
衆不能治衆治衆者至寡者也夫動不能制動制天下
之動者貞夫一者也故六爻相錯可舉一以明也剛柔
相乘可立主以定也是故雜物撰徳辨是與非則非其
中爻莫之備矣○又曰夫少者多之所貴也寡者衆之
所宗也一卦五陽而一隂則一隂為之主矣五隂而一
陽則一陽為之主矣隂爻雖賤而為一卦之主者處其
至少之地也或有遺爻而舉二體者卦體不由乎爻也
○又云中爻者中之一爻訟彖云訟有孚窒惕中吉剛
來而得中也困彖云貞大人吉以剛中也之類是也棄
此中之一爻而舉二體以明其義豐歸妹之類是也
　(今按彖傳稱主者止无妄一卦剛自外來而為主於/内故本義以初九為誠之主即卦主也於屯彖謂初)
　(九陽居隂下而為成卦之主此外如蒙九二則曰内/卦之主訟九二曰險之主隨初九曰為震之主升初)
　(六曰巽之主革之九二曰為文明之主震初九曰成/震之主歸妹六三曰為説之主豐六二旅六五曰為)
　(離之主巽初六曰為巽之主於兑六三曰為兑之主/而於上六曰成説之主凡所謂主者皆指三畫之卦)
　(六子所由以成者也後儒以成卦之主兼六畫言朱/子亦云如屯之初九大有之五同人之二是也夫大)
　(有之五同人之二輔嗣所謂一隂一陽為之主者也/然謙之三豫之四本義亦未嘗以卦主歸之至於隂)
　(陽相雜而獨取一爻為主則又以卦之時義論矣輔/嗣謂獨取中一爻者葢有得乎彖傳之㫖也夫所謂)
　(中一爻者二與五也彖傳大抵主二五而言即四雜/卦之二五亦取其中以為主如屯无妄之主初九者)
　(葢僅見也然而或主二或主五亦因其時義而為之/主耳如泰之九二本義曰主乎泰而得中道賁之六)
　(五本義曰六五柔中為賁之主此其取中爻之一例/也○又按豐初九爻辭曰遇其配主本義謂指九四)
　(四固成震之主也於九四爻辭曰遇其夷主本義謂/指初九及釋六二又曰居豐之時為離之主夫離有)
　(二主乎夷主指六二无疑輔嗣所謂舉二體者此其/例也○又按十二辟卦皆有主爻以陽卦論之復之)
　(所以為復者初也則初為復主臨之所以為臨者二/也非二則猶是復也故二為臨主泰之所以為泰者)
　(三也非三則猶是臨也故三為泰主大壯之所以為/壯者四也非四則猶是泰也故四為壯主夬之所以)
　(為夬者五也非五則猶是壯也故五為夬主以隂卦/論之姤之所以為姤者初也而以二為主葢一隂至)
　(則二之所繫者重也遯之所以為遯者二也而以三/為主葢二隂至則三之所繫者重也否之所以為否)
　(者三也而以四為主葢三隂至則四之所繫者重也/觀之所以為觀者四也而以五為主葢四隂至則五)
　(之所繫者重也剝之所以為剝者五也而以上為主/葢五隂至則上之所繫者重也陽卦以陽爻為主隂)
　(卦亦以陽爻為主陽卦主陽者喜陽之生也隂卦主/陽者防隂之長也至於二純卦則固以中爻為主乾)
　(主五陽在上也坤/主二隂左下也)
　　爻畫位虚之别
(魏鶴山曰六畫六爻六位六虚四者相近而不同爻者/動也專指九六則父母之策也畫者卦也兼七八九六)
(則包男女之䇿也總而言之畫即為爻拆而言之爻與/畫異畫之見者又為位爻之變者又為虚故曰變動不)
(居周流六虚位從爻而為虚也曰六/畫成卦六位成章虚從畫而為位也)
(胡庭芳曰六爻則九與六矣六位則初二三四五上矣/而又有六畫六虚者葢方畫之初則為畫畫既成於位)
(之上則為爻爻可見而位不可見位虚而爻實也位之/虚者所以受爻爻者已成之畫也位未畫則為虚位既)
(畫則為爻四者不可/彊分亦不容无辨)
　(今按位者初二三四五上一定之位也爻者於位之/中初三五為陽二四上為隂隂陽相間而爻以名爻)
　(者交也凡見諸畫者謂之位位相間者謂之爻位則/一定而不可易爻則本陽也而以隂居之本隂也而)
　(以陽居之大傳曰道有變動曰爻言其隂陽不可定/也故謂之虚諸儒謂爻九六也大傳曰八卦成列象)
　(在其中矣因而重之爻在其中矣伏羲畫卦時何嘗/用九六哉八卦者三畫卦也三畫不言爻而言象至)
　(重卦有六畫而言爻則爻取隂陽相間之位无疑矣/九六則所謂分隂分陽迭用柔剛也三畫稱象六畫)
　(具而稱爻六爻具而成卦而卦亦稱象爻亦稱象/然六畫之爻可以兼象而三畫之象不可言爻也)
　　應爻此爻説
(項平菴曰凡爻有比爻有應爻有一卦之主/爻大傳所謂近而不相得者正據比爻而言)
(胡庭芳曰六爻取應與不應夫子彖傳例也凡六爻皆/應者八卦泰否咸恒損益既濟未濟是也皆不應者亦)
(八卦乾坤坎離震巽艮兑是也二體所以相應者原下/卦之初即上卦之四下卦之二即上卦之五下卦之三)
(即上卦之六而上卦之四五上即下卦之初二三也所/以初應四四亦應初二應五五亦應二三應上上亦應)
(三此上下相應之位則然必陽與隂應隂與陽應若皆/陽皆隂雖居相應之位亦不應矣故艮之彖傳曰剛柔)
(敵應不/相與也)
(李衍曰有以有應而得者有以有應而失者亦有以无/應而吉者以无應而凶者夬九三以應小人而凶剝六)
(三以應君子无咎咸貴虚受六爻以有應而失所蒙六/四以无應而困吝各有時義未可執一論也觀彖辭重)
(在二五剛中而應者凡五師臨升二以剛中應五无妄/萃五以剛中應二若比五以剛中上下五隂應之大有)
(五以柔中上下五剛應之小畜四以柔得位/上下五剛亦應之又不以六爻之應例論也)
　(今按論者貴應而賤比至卦爻所取有不盡然者若/萃渙皆以四比五為元吉而應在所後升之初六曰)
　(允升晉之六三曰衆允隨之六二係於初九六三繫/於九四皆比也無譏辭焉蹇之六四曰來連比於三)
　(也三曰來反比於二也卒以比濟蹇至於相應之卦/如夬之三姤之四以有應稱凶矣若豫之以初應四)
　(而凶恒之以三應上而凶鼎之以四應初而凶困之/以四應初而吝豐之以三應上而折肱大過之以上)
　(應三而棟橈中孚小過之三四皆有應而皆无取焉/其所取於應者唯二與五耳然則應亦未可恃比亦)
　(未可非也但論其貞與不貞耳大傳曰近而不相得/則凶或害之悔且吝近者指比爻也王輔嗣曰凡隂)
　(陽者相求之物也近而不相得者志各有所存也凡/近而不相得者惟屯之六二於初九得守其正若睽)
　(六三之於九四幾於凶悔矣○又按承乘比應之説/攷之於傳其謂乗剛者凡三見无所謂承也大傳所)
　(稱相攻相取相感皆指比爻而言承乗即在比爻之/中矣應爻彖傳特重至未濟猶曰雖不當位剛柔應)
　(也今占家皆取世應二爻雖非/卦爻之應亦以上下兩體取也)
　　易變論
(皇甫氏曰文王在羑里演六十四卦著七八九六之爻/謂之周易鄭少梅曰自庖義以至夏商八卦雖重而未)
(知所謂七八九六之常變也連山始艮歸藏始坤夏商/用之皆以不變為占故其數止於六十四而已文王因)
(羑里之囚用以卜筮遂竄易繇辭更改術數立大衍之/説開萬有一千五百二十之䇿使一卦可以衍六十四)
(卦焉故名曰/易易者變也)
　(今按蓍生於伏羲之世自舜官占已曰卜筮協從箕/子亦曰立卜筮人必有蓍而後可筮證以洪範占用)
　(二曰貞曰悔其所謂貞悔者只就一卦之内卦外卦/而言即以此為占將安從耶夫河出圖洛出書明示)
　(以七八九六之數伏羲畫卦明有隂陽太少之象夏/商揲蓍時豈不知九六之為老隂老陽七八之為少)
　(隂少陽耶豈不知老少之異用耶吾意亦如今之筮/家止占動爻老動而少不動若不占其動何以得爻)
　(彼葢知九六之動而七八不動故其占止於六十四/卦不知九之變八以老陽而變少隂六之變七以老)
　(隂而變少陽葢動則變也自文王羑里演易悟老少/之變使一卦可衍為六十四卦遂有四千九十六卦)
　(之變故名之曰易易者變也周公𤼵其義於用九用/六用其變也孔子言庖犧氏始作八卦不言易也易)
　(之名自文王始周官三易葢亦因文王之易而併稱/之耳孔子賛文王之易无非賛其變也曰蓍之徳圓)
　(而神卦之徳方以知若不通其變極蓍之用止得六/十四卦而止何以能圓而神乎吾得夏商之筮知動)
　(而不知變不過就一卦而占其所動得卦之徳未得/筮之徳也所謂六爻之義易以貢易即變之説也後)
　(之占周易者如焦贑只看之卦不看本卦亦深有得/其義者乎是故由兩儀而四象而八卦是伏羲畫卦)
　(之事天生神物以下則文王以蓍而得卦變之事彼/河圖洛書所謂七八九六之數苟非有蓍衍而出之)
　(其變之不窮何由而見故非圖書无所本以得老少/之數非蓍无所據以成老少之變故蓍與圖書皆曰)
　(聖人則之則其變耳變者數之不得不然者也天地/氣化人事物宜无時不變无刻不變蓍安得不從其)
　(變故曰天地變化聖人效之説卦傳曰幽賛於神明/而生蓍參天兩地而倚數夫生蓍倚數羲文之所同)
　(也至於觀變於隂陽而立卦發揮於剛柔而生爻則/文王之所獨也凡易之稱數皆指七八九六之數稱)
　(變皆指隂陽老少之變是故易自/伏羲洩其秘至文王始盡其用也)
　　變動説
大傳曰剛柔相推變在其中矣繫辭焉而命之動在其
中矣吉凶悔吝者生乎動者也○本義以變就卦言動
以蓍言至下文變通者趣時者則變又以蓍言矣
(蔡虚齋曰動與變不同如九六變七八不變至動則不/分六九與七八也九六變而動者固矣若五爻為九六)
(則一爻得七八者動也啓蒙謂如二爻變占者以上爻/為主此上一爻其動者也如五爻變一爻不變占者以)
(不變一爻為主此不變之/一爻其動者也餘皆倣此)
　(今按揲蓍求卦之例必先動而後變變爻既多乃取/變爻之動者以為占豈有復舉不變者以謂之動乎)
　(朱子謂凡㸔變爻當就其變之極處看是必以後變/者為變之極處矣自二爻變以至五爻變必有最後)
　(變之一爻葢此最後變之一爻甫動而從上諸已變/之爻皆已定也故雖變者數爻而動止一爻以此言)
　(動則變與動不相悖亦不相碍左氏占法雖以變與/動並言而所主者動也故占者不舉變爻火珠林專)
　(論世應亦以九六變也而立八純卦為八官變後看/繫某宫之卦因以本宫純卦積而上之於某爻得某)
　(卦即以為世而配者為應至其占乃更視其卦之變/不變者以為動不動而定吉凶非有諸爻變而一爻)
　(動也此京氏之法也焦延夀專用變爻自一爻變以/至六爻變祗看所變之卦以為占有卦而无爻无所)
　(為動與不動也故易林有四千九十六卦葢得聖人/一卦可變為六十四卦之説知變而不知動者也亦)
　(以動即/變也)
　　變化變通解
(見易曰易言變化又言變通先儒謂之陽變隂化葢以/陽變以隂化也本義釋剛柔相推而生變化謂隂或變)
(陽陽或變隂則變化又為隂陽之通稱矣釋乾道變化/乃曰變者化之漸化者變之成是變在先化在後也中)
(庸亦曰動則變變則化大傳稱變化者不一或專言變/而化在其中矣又曰化而裁之謂之變葢至於此而變)
(之事始成裁之者邵子所謂不踰隂陽之限也大傳又/稱變化為變通如變通配四時又云變通莫大乎四時)
(以四時取象則變通即變化矣至云一闔一闢謂之變/往來不窮謂之通則通與化亦微有異本義之釋變通)
(趣時曰一剛一柔各有定位自此而彼變以趣時則似/以通為變非化之謂也吾謂變化者以一氣之消長言)
(變通者以二氣之往來言消長言其流行往/來言其對待合流行對待以見其无非變也)
　(今按大傳之言通變亦自不一曰通變之謂事曰變/而通之以盡利曰通其變使民不倦繼之曰易窮則)
　(變變則通通則久是變者數之已窮而當變也通者/因其當變而變之也吾謂通與變同為變也而有辨)
　(焉今夫物極則變然造化之機有不能一時頓變者/如寒極而暑非遽能暑也必漸變而温而後至於大)
　(暑暑極而寒非遽能寒也必漸變而涼而後至於大/寒葢潛移黙換使人受其變而不覺其變斯為通也)
　(是故陽數極於九九則當變矣不變六而變八者以/老陽變為少隂猶是陽儀中之隂也隂數極於六六)
　(則當變矣不變九而變七者以老隂變為少陽猶是/隂儀中之陽也程子曰聖人主化如禹之治水當順)
　(治之順者通之謂也古之治水者太上因之其次利/導之最下者與之爭夫所謂利導者亦因其勢而導)
　(之也孔子曰殷因於夏禮所損益可知也周因於殷/禮所損益可知也夫或損或益此變之事也然因之)
　(而為損為益此通之説也後世如王莽之變漢制王/安石之變宋法一切以周禮從事既未覩其數之窮)
　(亦不識其通之用則/變之適以亂之而已)
　　附知來藏往解
大傳曰神以知來知以藏往
　(今按知來以蓍之神言藏往以卦之知言來者幾之/未形者也凡禍福逺在數世者蓍已先見其幾往者)
　(理之已定者也凡吉凶近在今人者卦已預函其理/如筮陳敬仲甫生而即知其五世之興筮晉畢萬之)
　(仕而即知其子孫之為公侯此皆蓍以知來也王子/伯廖謂鄭曼滿於周易為豐之離晉知莊子謂先糓)
　(於周易為師之臨鄭子太叔謂楚子/於周易為復之頤此皆卦以藏往也)
　　辭占象變論
(胡庭芳曰聖人之道雖有四實不離乎二有象而後有/辭有占而後有變不得於象則玩辭為空言不由於占)
(則觀變於何所故有象辭有占辭占而後有卦變爻辭/舉象占則辭變在其中若惟舉占則象辭變亦在其中)
(此四者之序由輕歸重辭變統於象占象又統於/占所以本義舉象占而統論易書一以貫之曰占)
　(今按庭芳以辭變併歸象占而又併象於占此本諸/朱子以易為卜筮之書而言也而曰有象辭有占辭)
　(夫所謂占辭指元亨利貞吉凶悔吝无咎之類也於/是以乾彖為有占无象坤彖牝馬西南東兆等辭謂)
　(象雜占中乾初爻潛龍為象勿用為占坤初爻霜氷/是象履至是占六十四象三百八十四爻將象與占)
　(逐一分析恐聖人繫辭不如是煩瑣也易者象也伏/義之象在卦中卦即象也文王周公之辭皆以言乎)
　(其象元亨利貞亦純乾之卦象也乾六爻不惟六龍/是象大人君子俱是象乾三君子終日乾乾夕惕若)
　(厲无咎本義亦謂之象坤三含章可貞或從王事无/成有終本義云爻有此象可見易之辭皆象也非象)
　(无辭占辭即在象辭之中而分析之某為象辭某為/占辭鑿矣吾觀左氏傳所載之占皆舉象以定吉凶)
　(未嘗舍象而專舉辭之吉凶以為言也即如惠伯為/南蒯釋枚筮之辭其辭曰黄裳元吉則祗釋黄裳之)
　(義不以元吉斷也今之占者俱主象或其象有合於/其時其事現在即驗或不合於其時其事過去始驗)
　(即象以定吉凶不以辭之吉為吉辭之凶為凶也惟/以象為占是故占時即占者一時不能自知久而後)
　(見若但據吉凶悔吝之辭以為占亦何難知之有則/聖人之以象辭為占辭明矣本義多主象言故曰其)
　(象如此即言占亦兼象言曰其象/占如此未有分象與占而二之也)
　　先甲後甲先庚後庚説
王輔嗣註云甲者剏制之令也剏制不可責之以舊故
先之三日後之三日使令治而後乃誅也因事申令終
則復始若天之行用四時也巽五爻註云申命令謂之
庚夫以正齊物不可卒也民迷固久直不可肆也故先
申三日令著之後復申三日然後誅而无咎怨矣甲庚
皆申命之謂也
孔頴達云甲為十日之首創造之令為在後諸令之首
漢時令之重者謂之甲令諸儒因鄭氏之説以為甲者
造作新令之日先之三日而用辛也欲取改新之義後
之三日而用丁也取其丁寧之義王氏註意本不如此
(王伯厚云法言註周禮治象挾日而斂鄭司農云從甲/至癸謂之挾日先甲先庚三日皆為申命令之義獨言)
(甲庚者以甲木主仁示其寛/令也庚金主義示其嚴令也)
程傳云甲數之首事之始也如辰之甲乙甲第甲令皆
謂首也庚者變更之首也十干戊巳為中過中則變矣
制作政教之類則云甲舉其首也發號施令之事則云
庚庚猶更也有所更變也
又云先甲三日以窮其所以然而處其事後甲三日以
究其將然而為之防
本義云甲日之始事之端也先甲三日辛也後甲三日
丁也庚更也事之變也先庚三日丁也後庚三日癸也
○朱子又云古人祭祀多用先庚先甲先庚丁也先甲
辛也如用丁亥辛亥之類
(焦弱侯云巽九五變為蠱事變至蠱則當復始故曰甲/甲者日之首事之始也蠱六五復變為巽蠱既始事巽)
(又申之申者非更則續庚者更也續也蠱以全卦言故/甲言於卦辭巽所以異於蠱者在九五一爻故於爻辭)
(言庚○按説文賡古/續字而相沿讀庚)
(象正曰先甲三日後甲三日六甲周矣道未有周甲而/不變者也巽之治辛艮之治丙皆於六甲取之甲取辛)
(丁庚取丁癸義亦互取古之為日也左而尚柔右而尚/强吉日庚午吉日維戊右事也上辛祀丁祭用丁亥左)
(事也武王克商以甲子昧爽先三日而誓師後三日而/畢事既來自商以庚戌柴望先三日而祀廟後三日而)
(分卦蠱用振民巽用申/命庚甲之義起此乎)
(見易曰甲庚以六而周天下之數極於六而用不過三/三者六之半也邵子毎到半便怕以半者盛而向衰之)
(始也天時人事皆不過半故易於六甲六庚中析之而/三曰先曰後兩其半以為言也然而先後之際聖人有)
(微權焉甲用其全庚用其半隂陽之大分也用其全則/後者先之繼也用其半則先者後之倡也○甲於五行)
(為木主生生氣之始一往而不可禦至半則稍怠矣因/其怠而再鼓之生機所以不倦也王者之治蠱也一先)
(一後皆用其朝氣而不叅以暮氣使人常見其為甲故/曰終則有始先者甫終後者復始終始以循環言也庚)
(於五行為金主煞煞氣始至其鋒莫之敢犯至半則漸/減矣因其減而利用焉物情所以相安也王者之出令)
(也有先有後俟其自然而不責以遽然使人忘其為庚/故曰无初有終先者啓其初而後者要其終初終以次)
(第言/也)
(大傳曰蠱之時積弛已久非因循補苴之可救也往而/有事必將與之更始故有取於甲也先甲者審諸事前)
(後甲者慮諸事後通先後以計之斯精神畢到而後始/事不苟是故先甲後甲皆所以言始也曰終則有始以)
(蠱為事之終也巽之時命令初頒非一時人情之所便/也申命行事必欲與之維新故有取於庚焉先庚者且)
(與慮始後庚者實與圖成分先後布之而更張有漸而/後令行而不知是故先庚後庚一要其終而已曰无初)
(有終此九五所以初悔終亡也○蠱非一世之事必父/子世及而成故先甲後甲舉全卦而言巽取申命之義)
(要以大君詔命為主故先庚後庚但繫於九五一爻○/問易曰本義先甲三日辛也後甲三日丁也先庚三日)
(為丁後庚三日為癸吾嘗以干支家言推之亦自有説/辛為木之君丁為木之子木將壞矣得金氣以制之得)
(火氣以泄之故丁又象木之華是其生機也且辛能合/丙化水以資甲丁能合壬化木以輔甲已壞之木賴以)
(培扶故曰蠱則飭也丁者庚之君而甲之子也癸者庚/之子而甲之母也我以為子者彼以為君彼以為子者)
(我以為母如是則駕馭調伏之事在甲而庚為甲用矣/遁甲用乙丙丁謂之三竒庚所畏者丙也丙易用癸葢)
(用其所畏不如/用其所戀也)
　(今按諸家甲庚之説不一輔嗣以甲為事之始程子/本之康成以甲為日之始本義宗之其言先甲三日)
　(為辛後甲三日為丁先庚三日為丁後庚三日為癸/皆鄭説也竊以中古聖人未必作此讔語程子謂後)
　(之治蠱者不明先甲後甲之誡慮淺而事近故勞於/救世而亂不革功未及成而亂已生以吾觀古帝王)
　(知甲庚之道者其殷之盤庚武丁乎武丁即位三年/不言夢求賢相是先甲也及雉呴鼎而大懼修徳復)
　(行湯政是後甲也盤庚遷都民不願徙反覆告諭而/始樂從卒遷亳以致中興非知先庚後庚之義者乎)
　(周宣王知先甲而忘後甲楚莊齊威於先甲蔑焉而/忽奮其後甲此霸主之術也至於王安石違衆議以)
　(行新法章蔡諸奸倡紹述以遂前非先庚後庚徒以/亡宋而已慶厯間上方鋭意太平嚮用范仲淹仲淹)
　(語人曰上用我至矣事有先後久安之弊非可朝夕/革也則仲淹亦既知所先後庚矣及既任事而史稱)
　(其更張无漸卒中讒以去元祐更化之時蘇軾謂司/馬光曰法相因則事易成事有漸則民不驚光不能)
　(從凡熈寧弊法一時剗革殆盡卒釀紹/聖之禍先後之際賢者固未易言哉)
　
　
　
　
　
　
　
　
(按邵子卦氣圖卦主六日七分亦京房日法也而用先/天圖六十四卦以分布氣候去乾坤坎離四正卦以主)
(二至二分與京房揚雄法同而用異揚龜山疑之謂以/爻當期其原出於繫辭而以星日氣候分布諸爻易未)
(有也其流詳於緯書揚子以作太𤣥卦氣起於中孚冬/至卦也太𤣥以中凖之其次復卦太𤣥以周凖之升大)
(寒氣也太𤣥以干凖之今之厯書皆然則自漢迄今同/用此説也而康莭以復為冬至噬嗑為大寒又謂八卦)
(與文王異若此類皆莫能曉龜山/不知康莭所本者先天卦圖也)
(發微曰邵子先天卦氣皆中起子午卯酉為四中二至/二分當之寅申己亥為四孟四立當之○邵子以六十)
(四卦分二十四氣毎月二氣氣有在月初者有在月半/者惟二至二分則日在中故乾坤坎離當上下左右之)
(中其實於中亦得半故以冬至子之半一例明之○冬/至日與天㑹月與地㑹為復天地皆在坤故坤不用春)
(分日在卯為大壯日月皆入離故離不用夏至日與天/遇月與地遇為姤天地皆在乾故乾不用秋分日在酉)
(為觀日月皆入/坎故坎不用)
(胡玉齋曰嘗因邵子子半之説推之依先天卦圖以卦/分配莭候復為冬至子之半頥屯益為小寒丑之初震)
(噬嗑隨為大寒丑之半无妄明夷為立春寅之初賁既/濟家人為雨水寅之半豐離革為驚蟄卯之初同人臨)
(為春分卯之半損莭中孚為清明辰之初歸妹睽兑為/穀雨辰之半履泰為立夏已之初大畜需小畜為小滿)
(已之半大壯大有夬為芒種午之初至乾末交夏至為/午之半此左方陽儀三十二卦也姤為夏至午之半大)
(過鼎恒為小暑未之初巽井蠱為大暑未之半升訟為/立秋申之初困未濟解為處暑申之半渙坎蒙為白露)
(酉之初師遯為秋分酉之半咸旅小過為寒露戌之初/蹇漸艮為霜降戌之半謙否為立冬亥之初萃晉豫為)
(小雪亥之半觀比剝為大雪子之初至坤末交冬至為/子之半此右方隂儀三十二卦也二分二至四立總為)
(八莭毎莭各計兩卦餘十六氣毎氣各計/三卦合為六十四卦以卦配氣者如此)
(周一敬曰邵子詩云冬至子之半天心无改移一陽初/動處萬物未生時明乎氣无中歇但有動靜屈伸幾希)
(可㑹耳一歲之元以此為根今第取毎歲冬至之日視/屬何甲甲屬何干何支即擬此干支為一歲之冬至矣)
(再視此日冬至確屬何時即擬此時為天心乍轉定為/復卦矣自此復之一刻積而引之五日為候或十日或)
(十五日為一氣之莭逐時逐日敘而數之或為甲子或/為乙丑本日所值之干支即占者所值之卦爻也凡干)
(支之一日即卦中之一畫以畫配日毫不得謬於是以/干支詳理氣之盛衰以卦爻詳理氣之當否理貞者吉)
(不貞者凶氣舒者昌氣促者掩數長者福數盡者迍消/息盈虚歸於太極萬物萬事莫能遁矣○如今年歲在)
(辛巳筮者於六月朔問焉其日在乙巳則冬至當在庚/辰歲戊子月九日丙戌之辰時矣由丙戌日之辰時而)
(順數之至辛巳歲六月之朔適得二百日因就復之初/爻順數之逓頥而屯而益以至姤之上及大過初適得)
(二百爻在姤過將乘之候其莭氣為小暑矣視所值為/姤之上耶則日為甲辰於冬至丙戌干為生而支為冲)
(姤上角剛喜觸黨助皆剛无處静之徳五月木盛陽氣/將窮正乾盡午中時也視所值者其大過之初耶則日)
(為乙巳於冬至丙戌干既逢生支又助旺初爻白茅无/咎慎徳載物濟事有人正月木盛而藉之用茅又在隂)
(候得時得朋有才有器者也消息盈虚理正如此總之/視冬至之日時以順數莭氣配分卦畫无不應者在學)
(者神而/明之耳)
　(今按朱子謂康莭之學似揚子雲康莭謂揚雄知厯/法又知厯理又曰揚子作𤣥可謂見天地之心者也)
　(然揚雄太𤣥毎事分作三莭配天地人康莭只是加/倍之法毎事看作四破故惟以四象為主且太𤣥有)
　(氣而无朔有日星而无月/固不如邵子之精宻耳)
　
　
　
　
　
　
　
　
　
　(依本義所列位/次用後天八卦)
(右圖本諸衛氏元包即京房所用○按京房八宫卦序/分上中下三卷上卷首乾宫次震宫次坎宫次艮宫中)
(卷首坤宫次巽宫次離宫次兑宫又依男女長少為序/葢專主八純宫變六十四卦也下卷雜論卜筮首論聖)
(人作易揲蓍布卦次及納甲法次二十四氣候/配卦與夫天地人鬼四易皆本此八純卦立説)
(黄元公曰孔子云易始於一分於三盛於五終於上又/曰易變而為一一變而為七七變而為九九者氣變之)
(究也乃復變而為一本宫純卦是也自一世以至歸魂/則變而為七矣於是變大有之中隂為陽是謂純乾之)
(卦道家所謂九還也合八卦而為九復合九卦而為一/神乎神乎○八純卦為命宫變卦之祖也一世二世三)
(世四世五世有子孫相禪之義五行傳變之機儒言一/氣之傳道家九還之丹皆表之矣六變為游七變為歸)
(則神返於内而天命還元矣元命包其祖京房乎○鑿/度以上為宗廟禮之不遷主也五世親盡真脈衍而長)
(存亦與禮相表裏故曰/禮為之明易為之幽)
(時論曰一宫縱七横七其用廣矣陽宫五而參以隂宫/三隂宫五而參以陽宫三盡脱本宫收其相錯而縱横)
(之中三不入焉乾宫无雷水澤坤宫无風火山震宫无/天火山巽宫无地水澤坎宫无天風火離宫无地雷澤)
(艮宫无地雷水兑宫无天風山其不備者取諸四互而/包焉○易用本卦而取動畫之象為占觀其爻動而將)
(變之初也包用變卦而取世爻之所在為占觀其爻變/而已動之後也○用九以六故乾之用在離用六以九)
(故坤之用在坎隂陽相為用也參同契曰坎離者乾坤/之妙用故乾坤互變坎離不動當游魂為變之際各能)
(還其本/體也)
(見易曰惟一宫有七變此易之所以用七占也於其變/觀之五爻變而上一爻不變及其復也五爻俱復而上)
(一爻不復是知變者有不能盡變也復者有不能盡復/也不盡者互藏其幾易之道也乾宫之變坤居其半坤)
(宫之變乾居其半正對也他卦則乾宫以三五七竒者/相參而偶者不入坤宫以二四六偶者相參而竒者不)
(入餘六卦皆然竒/偶之辨亦嚴矣)
　(今按八宫卦以先天横圖一二三四五六七八之位/序列之皆八卦相錯也乾坤一與八錯兑艮二與七)
　(錯離坎三與六錯震巽四與五錯各宫所變之卦以/至游歸亦无不爻爻相錯也乾太陽與離少隂坤太)
　(隂與坎少陽互為游歸震少隂與兑太陽巽少/陽與艮太隂亦互為游歸皆本諸先天之序也)
　　附焦延夀易林卦變法
(按焦氏易林以一卦變為六十三卦通本卦成六十四/卦六十四卦通變四千九十六卦而卦變之次一本之)
(文王卦序首乾坤而終既未濟毎一卦為詩一首以代/占辭而文王周孔辭皆不復用至朱子以爻變多寡順)
(而列之以定一卦所變之序又以乾坤所變之次引而/伸之為六十四卦所變相承之序其占一以卦爻詞為)
(據然其法皆本於焦氏而比焦尤/宻耳焦氏又有分卦直日之法)
(項平菴曰焦氏卦法自乾至未濟直依周易本序以一/卦直一日乾直甲子坤直乙丑至未濟直癸亥乃盡六)
(十日而四正卦則直二分二至之日坎直冬至離夏至/震春分兑秋分不在六十卦輪直之數此即京房六十)
(卦氣之法但京主六日七分此但主一/日京用太𤣥之序焦用周易之序耳)
　　附京房卦氣直日法
(按京氏卦氣圖分三層内一層列坎震離兑四正卦二/十四爻以司一歲二十四氣中一層除四正卦以六十)
(卦分公辟侯大夫卿凡三百六十爻以司一歲三百六/十五日四分日之一也其卦次與太𤣥卦氣次第同外)
(一層又取中層内十二辟卦凡七/十二爻以司一歲七十二候也)
(漢上朱氏曰冬至日在坎春分日在震夏至日在離秋/分日在兑四正之卦卦有六爻爻主一氣餘六十卦卦)
(主六日七分八十分日之七歲十二月三百六十五日/四分日之一六十而一周○又曰説卦言坎正北方之)
(卦也震東方也離南方之卦也兑正秋也於三卦言方/則知坎離震兑各主一方矣於兑言正秋者秋分也兑)
(言秋分則震春分坎冬至離夏至為四正矣復大象曰/先王以至日閉闗所謂至日者冬至也於復言冬至則)
(知姤為夏至而十二月消息之卦亦可知矣復彖曰七/日來復則六十卦分主一歲卦有六爻爻主一日可知)
(矣朞三百六十日以六十卦三百六十爻當之四正卦/主十二莭十二中氣所餘五日四分日之一則積分成)
(閏也此京房卦/氣直日之法)
(見易曰六十卦卦有六爻爻直一日凡主三百六十日/餘有五日四分日之一以一日分為八十分五日得四)
(百二十分以六十卦分之六七四十二毎卦又各得七/分是毎卦六日七分而適周一歲之日也厯家以九百)
(四十分為日法布算京氏六日七分則以八十/分為日法布算雖各一術其以卦配日法一也)
　(今按邵子卦氣圖亦主六日七分之法用先天六十/四卦去乾坤坎離四正卦以主二至二分京氏以震)
　(兑代坎離以坎離代乾坤用後天也所謂分至及二/十四氣未嘗有異特京氏卦氣自中孚起冬至邵子)
　(自後起/冬至耳)
　　附卦氣起中孚説
(胡庭芳曰京房揚雄皆以卦配氣候謂之卦氣然房以/六十卦配三百六十五日四分日之一而雄則以六十)
(四卦配之去取異矣房以兑應大雪而雄以坎房以兑/應秋分而雄以震節候異矣房以坎離震兑各主九十)
(日而雄於四卦卦得四日有半房以六十卦主六日七/分而雄亦以四日半當之多寡之數殊矣獨是謂冬至)
(起於中孚其説則同太𤣥以中孚為卦首其詞曰陽氣/潜萌於黄宫信无不在其中故太𤣥以中准中孚而為)
(卦/首)
(漢上朱氏曰中孚十一月之卦也以歲言之陽起於冬/至以厯言之日始於牽牛以日言之晝始於夜半以人)
(言之慮始於心思宋咸著論謂/何不起於他卦真不知者也)
(佔俾易説曰革居序卦之四十九當大衍之數莭居序/卦之六十當周天之數度六十卦三百六十爻一爻主)
(一日夫上經三十卦始於乾坤終於坎離下經三十四/卦始於咸恒終於既未濟乾配甲而起於子坤配乙而)
(起於丑故六十四卦上經乾起甲子泰甲戌噬嗑甲寅/至離三十卦一百八十日而三甲盡下經咸起甲午損)
(甲辰震甲寅至莭癸亥而終亦三十卦一百八十日而/歲一周所以京焦用以直日節曰天地莭而四時成革)
(亦曰天地革而四時成是或一道也節後繼以中孚小/過既濟未濟所以分坎離震兑四卦應子午卯酉為冬)
(夏春秋四時兩之以為八莭是為分至啓閉毎爻直十/五日以應七十二候先儒言卦起中孚非也中孚復起)
(於甲子耳乾為十一月之卦而起甲子莭為十月之卦/而得癸亥則知上經三十卦是陽生於子終於已下經)
(三十卦是隂生於午終於亥至中孚陽氣復生於子故/亦為十一月之卦自乾起甲子至莭六十卦而終為三)
(百六十爻爻當一日為一年之數也中孚起甲子至未/濟四卦而終凡二十四爻爻當一氣為二十四氣也)
　(今按房雄皆以卦起中孚以中孚為十一月之卦必/有其㫖佔蹕則謂六十甲子盡於莭故曰天地莭而)
　(四時成莭後即繼以中孚非卦起中孚乃從中孚復/起甲子耳而取中孚小過既濟未濟分為震兑坎離)
　(以合於房雄所主之四正卦説亦甚妙但自/從上下經卦序立論恐非房雄卦氣之㫖也)
　
　
　
　
　
　
　
　
(朱子叅同契註云三日月生明之時也葢始受一陽之/光昏見於西方庚地八日月上弦之時受二陽之光昏)
(見於南方丁地十五日既望之時全受日光昏見於東/方甲地是為乾體十六日始受下一隂為巽而成魄以)
(平旦没於西方辛地二十三日復生中一隂為艮而下/弦以平旦没於南方丙地三十日全變三陽而光盡體)
(伏於西北一月六莭既盡/而襌於後月復生震卦云)
(真西山釋之曰震一兑二乾三巽四艮五坤六毎五日/為一莭○又曰朔旦震始用事為日月隂陽交感之初)
(○八卦用六卦者以月之魄即日之光故不直離猶之/不直坎也坎離隂陽居中非以漸生者故不用而建始)
(於/復)
　
　
　
　
　
　
　
　
　
(京氏傳曰降五行頒/六位即納甲法也)
(胡庭芳曰沈存中謂納甲不知起何時予考之納甲本/以月之晦朔弦望昏旦生消而定而京氏易傳以十干)
(配上八卦與之脗合亦可以推見天地胎育之理乾納/甲壬坤納乙癸震巽坎離艮兑納庚辛戊巳丙丁者乾)
(坤上下包之六子生乾坤/包中如物之處胎中也)
(項平菴曰乾初起甲子則父起黄鍾天之統也坤初起/乙未則母起林鍾地之統也震初起庚子長男從父也)
(巽為長女故震起庚子而巽起辛丑坎中男離中女故/坎起戊寅而離起己卯艮少男兑少女故艮起丙辰而)
(兑起丁巳以子丑寅卯辰巳為次第也大抵陽卦納陽/干陽支隂卦納隂干隂支陽六干皆進隂六干皆退惟)
(乾納二陽坤納二隂包括始終天地之道也○又曰以/京易考之世所傳火珠林即其法也以錢代蓍以拆單)
(交重分隂陽老少但不以交重為占自以世為占故其/占止於六十四爻而不能盡三百八十四爻之變云)
　　附世應例
(項平菴曰京氏易法只用八卦為本得本卦者皆以上/為世爻得歸魂卦者皆以三為世爻亦因下體復得本)
(卦而三在本卦為上也其餘六卦皆以所變之爻為世/世之對為應凡其所謂變者非以九六變也皆自八純)
(卦積而上之知其為某爻之所變耳如乾本卦上九為/世九三為應乾初變姤為一世卦初六為世九四為應)
(再變遯為二世卦六二為世九五為應三變否為三世/卦六三為世上九為應四變觀為四世卦六四為世初)
(六為應五變剝為五世卦六五為世六二為應剝之四/復變為晉謂之游魂卦九四為世初六為應晉下卦皆)
(變為大有坤復歸乾謂之歸魂/卦九三為世上九為應餘倣此)
　　附飛伏例
(項平菴曰京房於世爻用飛伏法凡卦見者為飛不見/者為伏其在八卦止以相反者為伏乾見伏坤之類皆)
(以全體相反也至變卦所變世卦則不然自一世至五/世同以本生純卦為伏葢五卦皆一卦所變至游歸二)
(卦則又近取所從變之卦為伏如乾一世姤姤下體巽/則飛為巽初辛丑伏仍用乾初甲子二世遯飛艮二丙)
(午伏仍用乾二甲寅之類至五世皆以本卦乾爻為伏/者也自五世復下為游魂卦剝四變晉是艮變其飛為)
(離四己酉伏為艮四丙戌矣又下為歸魂卦晉下三爻/變為大有自坤變乾故飛為乾三甲辰伏為坤三乙卯)
(矣二卦皆近取所從變之卦/不用本生純宫也餘卦倣此)
　(今按先天自乾變坤一百九十二隂而成六十四卦/自坤變乾一百九十二陽成六十四卦總百二十八)
　(卦元包八卦之變七變而歸魂八卦成六十四卦歸/魂七變而復本卦亦成六十四卦共百二十八卦於)
　(朱子卦變又是一變法也朱子嘗謂納甲飛伏之類/固是易之一端然必欲窮其理故本義以八宫游歸)
　(圖列諸卦/變之後)
蔡季通曰宫與商商與角徵與羽相去各一律至角與
徵羽與宫相去乃二律音莭逺故於角徵間近徵收一
聲比徵少下為變徵於羽宫間近宫收一聲少髙於宫
為變宫(自三分損益隔八相生至角得六十四以三分/之不盡一算故止五音乃變通之置一而兩○)
(謂化一為十也三之得九○謂變二得九也以九因角/之六十四得五百七十六三分損益再生變宫變徵二)
(聲以九歸之以從五聲之數存其餘數以為强弱至變/徵之數五百一十二以三分之又不盡二算其數不行)
(此變聲所以/止於二也)
(按史載律妻吕子隔八相生以易證之非隔八也乃隔/七相生既生之位乃隔八耳凡爻起於六再起即為七)
(故曰七日來復晝夜寒署隂陽盡以六位相旋至六則/極至七則變故十月一陽生四月六陽而五月又一隂)
(生也以十二辟卦配十二月則知黄鍾之子與㽔賔之/午一陽與一隂交而生二隂是為林鍾二隂與二陽交)
(而生三陽三陽與三隂交而生四隂以至生十二皆如/之則所妻在第七位所生在第八位也○隂陽相生自)
(黄鍾始而左旋天道也自子至巳為陽律陽吕自午至/亥為隂律隂吕已方之律謂之中吕言隂陽至此而中)
(也至午為㽔賓陽為主隂為賔㽔者陽至此而為賓也/納音之法自黄鍾相生至於中吕而中謂之陽紀自㽔)
(賔相生至於應鍾而終謂之隂紀葢中吕為隂陽之中/子午為隂陽之分也○六律四鍾三吕黄鍾其根本也)
(林應大中南夾鍾與吕相對六律之間復自有隂陽者/納音之法以申子辰巳酉丑為陽紀以寅午戌亥卯未)
(為隂紀亥卯未之位曰夾鍾林鍾應鍾陽中之隂也黄/鍾者陽之所鍾三鍾者隂之所鍾也故皆謂之鍾己酉)
(丑之位曰大吕中吕南吕隂中之陽也吕助也能時出/而助陽故謂之吕以亥卯未統寅午戌以己酉丑統申)
(子辰巳亥者姤復之先機也○夫陽生於復隂生於姤/如環无端今律吕之數三分損益終不復始何也陽之)
(升始於子午雖隂生而陽之升於上者未已至亥而後/窮上返下隂之升始於午子雖陽生而隂之升於上亦)
(未已至已而後窮上返下律於隂則不書故終不復始/也是以升陽之數自子至已差强在律為尤强在吕為)
(少弱自午至亥漸弱在律為尤弱在吕為差强分數多/寡雖若不齊然其絲分毫别各有條理此氣之所以飛)
(灰聲之所/以中律也)
(時論曰史記謂下生者倍其實三其法上生者四其實/三其法葢陽位以倍隂位以四倍即三分損一也損一)
(即倍其實也四即三分益一也益一即四其實也如黄/鍾位子數八十一下生林鍾倍其實為一百六十二以)
(三分之毎分得五十四林鍾之數五十四上生太簇四/其實為二百二十六以三分之正得七十二諸律皆如)
(此法損一益/一以相生也)
(見易曰聲與律旋相為宫者其法以本宫為君隔八相/生上生益一下生損一取四聲而應和之如黄鍾為宫)
(下生林鍾徵也上生太簇商也下生南吕羽也上生姑/洗角也下生應鍾變宫也上生㽔賓變徵也若九月用)
(樂則以无射為宫中吕為徵黄鍾為商林鍾為羽太簇/為角南吕為變宫姑洗為變徵凡五聲二變相去各八)
(位所謂隔/八相生也)
(火傳曰律隨斗柄左旋而其氣與日月之㑹嘗相合律/在子則日月㑹於丑律在丑則日月㑹於子也律管必)
(以十二辰合宫相向取日月㑹合之氣也日者太陽之/精天之氣以日為主月者太隂之精地之氣以月為主)
(故日月㑹於上則隂陽合於下日月交㑹於上以成次/則隂陽交㑹於下以成時取其管以為聲天地之中聲)
(也取其律以候氣隂陽之和氣也按太𤣥謂斗振天而/進日違天而退以天行進日行退也冬至日與天㑹為)
(復天丑日子天寅日亥天卯日戌天辰日酉天已日申/天午日未天未日午夏至天與日遇為姤天申日已天)
(酉日辰天戌日卯天亥日寅天子日午天復與日㑹為/復二至者天日隂陽之交也天行不可見見之於斗柄)
(之所指而日月合宫即因斗柄所指而知之斗柄指子/日月㑹於丑其辰為星紀其律黄鍾指丑則日月㑹於)
(子其辰為𤣥枵其律大吕子與丑合也斗柄指寅日月/㑹於亥其辰為陬訾其律應鍾指亥日月㑹於寅其辰)
(為析木其律太簇寅與亥合也斗柄指卯日月㑹於戌/其辰為降婁其律无射指戌日月㑹於卯其辰為大火)
(其律來鍾卯與戌合也斗柄指辰日月㑹於酉其辰為/大梁其律南吕指酉日月㑹於辰其辰為夀星其律姑)
(洗辰與酉合也斗柄指已日月㑹於申其辰為實沈其/律夷則指申日月㑹於已其辰為鶉尾其律中吕已與)
(申合也斗柄指午日月㑹於未其辰為鶉火其律林鍾/指未日月㑹於午其辰為鶉首其律㽔賓午與未合也)
(所謂合宫本日所在之宫而月與之合也亦以日進月/退相及於此而㑹耳周禮大司樂據十二辰之斗建與)
(日月相配合者而用樂皆以陽律為主而隂吕來合之/正法此義也故曰太師掌六律六同以合隂陽之聲)
　　附含少論
(吕氏春秋載黄帝命伶倫取嶰谷之竹制律斷兩莭間/三寸九分而吹之為黄鍾之宫曰含少劉恕外紀無忌)
(隨志亦與吕氏无異自太史公志律以黄鍾為九寸蔡/季通因之於是黄鍾之度无據而旋相為宫之義亡矣)
(夫黄鍾當子之中一陽初度於卦為復則三寸九分者/陽之始也升陽漸益故大吕四寸五分葢大寒隂氣猶)
(壯陽雖進而尚微故止升六分也自是而後已向於春/故太簇五寸四分又夾鍾六寸三分又姑洗七寸二分)
(又仲吕八寸一分而㽔賔則得九寸焉按此正合圓圖/自復一陽至臨二陽厯十六卦而成自臨至乾六陽厯)
(卦八而四四而二二而一右之隂亦然始極緩終極速/也○㽔賔當午之中六陽既亢於卦為姤則九寸者陽)
(之極也極陽漸損故林鍾八寸四分葢大暑隂氣未行/陽雖替而尚隆故止降六分也自是而後已向於秋故)
(夷則七寸五分又南吕六寸六分又无射五寸七分又/應鍾四寸八分至黄鍾仍得三寸九分焉此太陽行氣)
(之數也陽性動動者數三始於黄鍾三寸九分陽之少/也極於㽔賓九寸陽之老也自九寸約之復終於三寸)
(九分之數所謂能貫十一律歸乎其宗者也司馬氏不/解九寸為黄鍾之變而直以為黄鍾之管遂主九分為)
(寸有八十一分之説六吕而下以次漸減參差不齊而/宫商淆亂不知陽氣自冬至後漸升而律反短則氣有)
(餘而管不足自夏至後漸降而律反增則氣不足而管/有餘況以應鍾接黄鍾纔間一月而相去四寸有竒則)
(何以續氣數/而和聲音哉)
　(今按含少論之説雖本陽長隂消有合於先天圓圖/然黄鍾八寸一分三分損益上下相生自古已然先)
　(儒論之詳矣若據此説非律/合隂陽乃凖隂陽以制律也)
　
　
　
　
　
　
　
　
(按五行本位西方屬金五行有聲而最清者惟金故納/音首金所謂甲子乙丑海中金也五聲宫商角微羽既)
(輪之後四輪以應天地之生數則起於西方羽與宫相/按而乾居於前為金故納音之理起於西而支干始甲)
(子仍起於北乾統之也凡氣始於東方而右行木傳火/火傳土土傳金金傳水也音起於西方而左行金傳火)
(火傳木木傳水水傳土也故曰納音納甲皆乾始而坤/終也○同位娶妻隔八生子此律吕相生法也五行先)
(仲而後孟季此遁甲三元紀也甲子金之仲為黄鍾商/同位娶乙丑為大吕商隔八下生壬申金之孟為夷則)
(商同位娶癸酉為南吕商隔八上生庚辰金之季為姑/洗商此金之三元終也庚辰同位娶辛巳為仲吕商隔)
(八下生戊子火之仲為黄鍾徵戊子同位娶己丑為大/吕徵隔八生丙申火之孟為夷則徵丙申同位娶丁酉)
(為南吕徵隔八生甲辰火之季為姑洗徵甲辰同位娶/乙巳為中吕徵隔八生壬子木之仲為黄鍾角壬子同)
(位娶癸丑為大吕角隔八生庚申木之孟為夷則角庚/申同位娶辛酉為南吕角隔八生戊辰木之季為姑洗)
(角如是左旋以至丁巳為中吕宫而五音之三元一終/復自甲午金之仲同位娶乙未隔八生壬寅一如甲子)
(之法而終於癸亥則三元為之再周即㽔賔娶林鍾上/生太簇例也○按前三元以子申辰為主丑酉已為配)
(配中三吕後三元以午寅戌/為主未卯亥為配配中三鍾)
(見易曰納音金傳火火傳木木傳水水傳土不過本河/圖之數逆轉而用之音起於西河圖西四九金也而傳)
(南南二七火也而傳東東三八木也而傳北北一六水/也而傳中中五十土也其法一如納甲用六十支干序)
(定以五行挨次排去分子午為兩局而三元為之再周/以子始而申辰繼之則丑酉巳為配以午始而寅戌繼)
(之則未卯亥為配干尊六甲支輪五子金與金對火與/火對木與木對水與水對土與土對葢由子午兩局五)
(行再排而干支冲對此先天圓圖法也依子平用三合/而以陽辰為主照遁甲紀三元而惟子午是貴六律隔)
(七娶妻隔八生子而隂陽互用五行同位娶妻隔八生/子而隂以從陽始知術家顛倒五行皆有一定不可易)
(之至/理也)
　(今按納音圖於易无涉然於此悟隂陽五行之理左/行右旋无不合河圖之位數見河圖所包无窮也故)
　(併存/之)
　
　
　
　
　
　
　
　
　
(方藥地曰人一身骨莭三百六十五與周天度數合其/大穴數如之而毛竅八萬四千乃七其十二百倍之杪)
(數也行於骨莭間氣血而已氣為衞行脈外血為營行/脈中血實統乎氣而脈行氣血於十二經十五絡者皆)
(脈也而周身之脈又别之為八竒經古人知天地人之/原得其要於寸闗尺三部以浮中沈九候之難經曰寸)
(口者五藏六府之所終始也候脈者必取平旦脈行十/二時中寅則注肺百脈㑹焉寸口肺經也毎日從寅至)
(申屬陽從申至寅屬隂人目動則行陽目合則行隂寅/乃隂之盡陽之初故百脈變見於寸口一歲十二月一)
(日十二時經脈各有所注隂陽升降與天地應也○周/天三百六十五度太陽日一度從房至胃十四宿為陽)
(主晝人身血氣行陽二十五度也從昴至氐十四宿為/隂主夜正人身氣血行隂二十五度也人身經絡共長)
(十六丈手三陽之脈從手至頭長五尺五六合三丈手/三隂之脈從手至胸中長三尺五寸合二丈一尺足三)
(陽之脈從足至頭長八尺合四丈八尺足三隂之脈從/足至胸中長六尺五寸合三丈九尺兩足蹻脈從足至)
(目長七尺五寸合一丈五尺督任各長四尺五寸合九/尺共長十六丈二尺也人一呼一吸脈行六寸十息脈)
(行六尺百息行六丈二百七十息脈行十六丈二尺氣/血周身一度也漏水下二刻焉至明日寅時周身五十)
(度脈行八百一十丈共萬三千五百息漏水下百刻焉/日行一十八舍也其始從中焦注手太隂陽明而注足)
(陽明太隂而注手少隂太陽而注足太陽少隂而注手/厥隂少陽而注足少陽厥隂循環注手太隂周而復始)
(二分晝夜兩停脈行五十度正數也冬至後晝四十刻/夜六十刻隂多陽少則氣血凝澁而脈運止行四十度)
(夏至後晝六十刻夜四十刻陽多隂少則氣血滑利而/脈疾反行六十度也○呼為陽而應天呼出心與肺吸)
(為隂而應地吸入腎與肝而任督應之十二經應之天/五之氣始自中原播於諸脈任督為隂陽之海任在前)
(二十四穴督在背二十七穴督陽三九任隂四六自任/之㑹隂為二隂門即坎離之門也督之斷交與任之承)
(漿相合分之為二當合口呼吸時則為一是則二十四/二十七共五十一而實五十也㑹隂為天地根斷交承)
(漿為天地門口以出呼吸而本於脾之丹田/故呼出心肺吸入腎脾皆丹田所運轉也)
　(今按人身一小天地不獨人身然也生物亦然蔡介/夫謂細微之物无有无隂陽者其隂陽亦无少欠缺)
　(所謂一物原來有一身一身還有一乾坤也然則凡/有隂陽者其消息進退即皆與十二辟卦相應豈獨)
　(人身合/天地哉)
　
　田間易學卷首下
欽定四庫全書
　田間易學卷一
　　　　　　　　　　桐城　錢澄之　撰
　　周易上經
䷀(乾下/乾上)
乾元亨利貞
　程傳　乾天也天者天之形體乾者天之性情乾健
　也健而无息之謂乾　本義　六畫者伏羲所畫之
　卦也一者竒也陽之數也乾者健也陽之性也本註
　乾字三畫卦之名也下者内卦也上者外卦也經文乾
　字六畫卦之名也　元亨利貞文王所繫之辭以斷
　一卦之吉凶所謂彖辭者也(朱子曰乾之利貞是陽/中之隂坤之元亨是隂)
　(中之陽乾後三畫是隂坤後三畫是陽悔張希獻曰/乾下者洪範曰貞是也乾上者洪範曰  是也  李)
　(子思曰一隂之生於時為夏至隂氣所激宜寒也而/反熱一陽之生於時為冬至陽氣所激宜熱也而反)
　(寒蓋一隂萌於下推出陽氣於上故熱一陽萌於下/推出隂氣於上故寒隂陽之氣自下而上各分為六)
　(層而卦之六畫象之者胡仲虎曰元亨利貞本義以/為占辭大通而至正  此天理之本然大通而必利)
　(在正固人事之當然也易六十四卦彖辭三十四卦/言貞然則不貞者固不可以占也  蔡虚齋曰事有)
　(未正必欲其正事之既正必守其正此/正固二字之義也固所以全其正也)
　(見易曰程子謂乾者天之性情須知此性情不專屬/天天地人物共此性情亦共此元亨利貞四德故彖)
　(象文言或以天言或以人言或/以物言未可認定乾為天也)
　(火傳曰以六畫卦言則純陽乾純隂坤以三畫卦言/則三竒乾三偶坤以一畫言則一竒乾一偶坤繫辭)
　(傳乾坤多指竒偶於/蓍䇿則九六是也)
初九潛龍勿用
　孔疏　陽爻稱九隂爻稱六者老陽數九老隂數六
　老隂老陽皆變周易以變者為占九六者揲蓍之數
　所得也(第一位言初第六位當言終第六位言上第/一位當言下所以文不同者莊氏云下言初)
　(則上有末義大過彖云棟撓本末弱是上有末義六/言上則初當言下故小象云潛龍勿用陽在下也是)
　(初有下義互文相通之乾卦是陽生之世故六爻所/述皆以聖人出處託  建子之月隂氣始盛陽氣潛)
　(在地下故言初九潛龍也張氏云以道未可行故稱/勿用以誡之若漢高祖生於暴秦之世惟隱居為泗)
　(上亭長是勿用也諸儒皆以為舜始漁於雷澤舜當/堯之世堯君在上不得謂小人道盛此潛龍始起在)
　(建子之月/於義恐非)　程傳　理無形也故假象以顯義龍之
　為物靈變不測故以象乾道之變化陽氣消息聖人
　進退　本義　初九者卦下陽爻之名凡畫卦者自
　下而上故以下爻為初陽數九為老七為少老變而
　少不變故謂陽爻為九潛龍勿用周公所繫之辭以
　斷一爻之吉凶所謂爻辭者也(蔡伯静曰初位也凡/爻初二三四五上為)
　(位之隂陽九六為爻之隂陽氣自下而上故畫卦自/下而始潛象初龍象九  蔡虚齋曰畫卦自下而上)
　(所以象氣之消息如井泉先溫之類可見氣實自下/而上也  今占卦如五爻皆九一爻獨七則占其七)
　(是未嘗不用七也但逐爻則皆/用九以用者多也八六放此)
　(見易曰邵子謂龍能大能小然亦有制之者受制於/隂陽之氣得時則能變化失時則不能也龍純陽之)
　(物時者陽用事之時也/初時隂氣正盛故勿用)
　(火傳曰乾六爻皆君道坤六爻皆臣道坤之文言曰/地道也妻道也臣道也則乾為天道為夫道為君道)
　(不待言矣元詹事王約語太子家令薛居曰太子潛/龍當勿用之時為飛龍之事可乎是以潛龍為儲君)
　(也/)
九二見龍在田利見大人
　王註　出潛離隱故曰見龍處於地上故曰在田德
　施周普居中不偏雖非君位君之德也　孔疏　初
　之與二俱為地道二在初上所以稱田(乾之陽氣漸/生似聖人漸)
　(出宜據十一月之後九二當建丑建寅之間於是地/之萌芽初有出者即是陽氣𤼵見之義但隂陽二氣)
　(共成嵗功故隂興之時仍有陽在陽生之月尚有隂/存所以六律六吕隂陽相間取象論義於此不殊)
　　程傳　大德之君九五也乾坤純體不分剛柔而
　以同德相應　本義　九二剛健中正出潛離隱澤
　及於物物所利見　九二雖未得位而大人之徳已
　著常人不足以當之
　(見易曰漢高祖初起沛上明太祖初𨽻淮陽王軍前/於是時豪傑皆一見歸心兩人皆以救天下蒼生為)
　(己任匹夫而有天/下所謂大人也)
九三君子終日乾乾夕愓若厲无咎
　王註　處下體之極居上體之下在不中之位履重
　剛之險上不在天未可以安其尊也下不在田未可
　以寧其居也純修下道則居上之德廢純修上道則
　處下之禮曠故終日乾乾至於夕惕猶若厲也　程
　傳　在下之人而君德已著天下將歸之其危懼可
　知　本義　九陽爻三陽位重剛不中居下之上乃
　危地也然性體剛健有能乾乾愓厲之象(龔深父曰/三下卦之)
　(終故諸爻多於三言終夕亦三象日之終也人胡廷/芳曰乾九三一爻居六十四卦人道之首聖  尤致)
　(意焉此六爻所以不言乾而三獨言乾乾則于令升/曰畫夜平分六畫天行日周而過一度三  日終向)
　(夕之候兩乾/終始曰乾乾)
　(見易曰君子與日俱動與夜俱静静不是休息乾乾/其有事也惕若者無事而有事也世稱龍善睡物不)
　(能害之惟其/善驚惕也)
　(火傳曰乾无臣道九三居下卦之上位極矣以人位/擬之當在諸侯之上特未為王耳正文王所居西伯)
　(之位/也)
　　(今按孔氏謂此一爻因陽居九三之位皆以人事/明其象易者象也不但龍是象君子亦是象三百)
　　(八十四爻无一爻非象而拘拘以此/爻為人位爻詞實言人事者謬矣)
九四或躍在淵无咎
　孔疏　九四去下體入上體是乾道革之時易之為
　體三與四為人道人近在下不近在上故九四云中
　不在人異於九三也　本義　或者疑而未定之詞
　躍者無所緣而絶於地特未飛耳　九陽四隂居上
　之下改革之際進退未定之時也故其象如此其占
　能隨時進退則无咎也(李季辨曰或躍陽使之也在/淵隂使之也  胡仲虎曰躍)
　(以或言審於進也淵以在言安於退也下易彦章曰/九四已離下體故謂之躍猶在上體之  故謂之在)
　(淵淵卑於地二言在田四言在淵淵乃龍之所宅/非在田之比在田不能變而在淵有可變之道也)
　(見易曰孔氏謂此爻若西伯内執王心外率諸侯以/事紂也由周公繫爻時論之當為武王觀兵孟津之)
　(日/)
九五飛龍在天利見大人
　王註　夫位以德興德以位叙以至德而處盛位萬
　物之覩不亦宜乎　孔疏　九五陽氣盛至於天故
　曰飛龍在天　本義　剛健中正以居尊位如以聖
　人之德居聖人之位故其象如此
　(見易曰玩本義不惟飛/龍是象大人亦是象)
上九亢龍有悔
　程傳　九五者位之極中正者得時之極過此則亢
　矣　本義　上者最上一爻之名亢者過於上而不
　能下之意也(郭子和曰三過中而惕上過中而亢故/有悔龍德莫善於惕莫不善於亢亢則)
　(貪位慕禄不知進退存亡其悔宜矣堯老舜攝舜亦/以命禹伊尹復正厥辟周公復子明辟君臣之間皆)
　(有是道曰胡仲虎曰卦以内為貞外為悔乾上九外/卦之終  有悔坤六三内卦之終曰可貞貞悔二字)
　(於此發諸/卦之凡例)
　(見易曰上九一爻以氣候按之近偪小滿隂已在下/漸推陽出推而益上故有進無退其勢不得不亢)
用九見羣龍无首吉
　王註　九天之德也能用天德乃見羣龍之義焉夫
　以剛健而居人之首物之所不與也以柔順而為不
　正則佞邪之道也故乾吉在无首坤利在永貞　本
　義　用九言凡筮得陽爻者皆用九而不用七蓋諸
　卦百九十二陽爻之通例也以此卦純陽而居首故
　於此𤼵之　蓋六陽皆變剛而能柔吉之道也春秋
　傳曰乾之坤曰見羣龍无首吉蓋即純坤卦辭牝馬
　之貞先迷後得東北喪朋之意(程子曰乾順時而動/不過處便是不為首)
　(六爻皆同吉趙汝楳曰聖人於不中之爻言悔咎於/二五不言  以首出庶物之乾而无首始得吉德之)
　(不可不戒如是見者善藏其用人見无首非真无也/  管登之曰六龍之不可分首尾猶天行之不可分)
　(旦暮也人心一毫未化即非天德從其中之執而未/化者遂見以為首為不見其首而以時乘之觸處皆)
　(可以為首時潛而潛即為首時見而見即為首人見/以為首羣龍實未嘗有首也无首无不首止乎分之)
　(所當然行乎時之不得不然此之為天則聖人亦不/知其然而然  象正曰乾首也六龍皆動而乾不為)
　(政是无首也无首則牝馬也稱羣龍何也由是而之/焉六十四卦至四千九十六卦皆龍也龍隱其首以)
　(御羣龍至於/坤而極矣)
　(見易曰惟能用九斯不為九所用九變則八變者所/以用也能用則爻爻可變莫非龍也而莫測其為龍)
　(故曰見羣龍无首/見者自人見之也)
　(火傳曰陽為九用而不能用九則亢隂為六用而不/能用六則戰參同契曰二用無爻位周流行六虚知)
　(六爻之為六虚/則知易之妙)
　　(今按羣龍六龍也六龍本一龍當其時則為政未/嘗有定法也故曰羣龍謂之羣龍寧見其首乎此)
　　(用九而不為/九用者也)
彖曰大哉乾元萬物資始乃統天
　孔疏　夫子所作彖辭統論一卦之義或説其卦之
　德或説其卦之義或説其卦之名　程傳　卦下之
　辭為彖夫子從而釋之通謂之彖　本義　彖即文
　王所繫之辭傳者孔子所以釋經之辭也後凡言傳
　者倣此(按古易經自經傳自傳本不相混蔡虚齋謂/彖曰前當有彖上傳三字古本淆亂朱子既)
　(已定正今但稱彖曰不别之為傳仍從王弼/本也學者不察將以孔子所釋之辭為彖矣)此專以
　天道明乾義又析元亨利貞為四德以𤼵明之而此
　一節首釋元義也(朱子曰凡彖皆以易象與天道襍/言明易之所象皆天道也以人事)
　(終之明易以天道言人事也六十四卦之例也利蔡/虚齊曰天之四德黙運而萬物之所以為元亨  貞)
　(惟其機之所動耳所以然者物物各具一太極自成/始之時所謂元亨利貞者悉已全具其元亨利貞不)
　(過應天之時而行耳氣候所至而物隨之物固莫之/能為天亦莫之為也總是一元之氣流行貫通而無)
　(間然也以説卦傳謂帝出乎震又曰萬物出乎震萬/物隨帝  出入也故論天之四德即於物上觀之)
雲行雨施品物流形
　本義　此釋乾之亨也(楊誠齋曰彖言元利貞而獨/不言亨者葢雲行雨施氣之)
　(亨也品物流形即形之亨也言蔡虚齊曰品物與萬/物不同萬物兼飛潛動植而  品物只是植物若飛)
　(潛等物豈待雲行雨施然後流形耶坤之品物咸亨/姤之品物成章皆指植物以植物言亨指其最易見)
　(者以示人也此形字對氣字言資始時還只是氣於/此方有形郤在資生之後資生者胚胎於中流形者)
　(呈露/於外)
　(見易曰雲行雨施所謂神氣風霆也品物流形所謂/庶物露生也雲雨只據其氣之亨者言不必定是雲)
　(雨凡其行者即謂之雲施者即謂/之雨則品物亦可兼動物言也)
大明終始六位時成時乘六龍以御天
　孔疏　六龍即六位也陽氣升降謂之六龍上文以
　元始總明乾德故云乃統天也此名時乘六龍各分
　其事故云以御天也　本義　始即元也終謂貞也
　不終則无始不貞則无以為元也　是乃聖人之元
　亨也(丘行可曰聖人體乾之元亨而以終始言之何/也終始之間陽變而隂春夏變而秋冬此正是)
　(造化過接處故胡仲虎曰天有十二時隂陽各司其/半以成四時  爻位亦以六而成一爻有一爻之位)
　(則各有一爻之時六位時成泛指易六虚言時乘六/龍專指乾六畫言三百八十四爻只是一時字首於)
　(乾彖𤼵之其蔡虚齋曰乾道不止謂天也凡萬物皆/有箇終始  中便有箇四德此理天地間皆是聖人)
　(於天地間此理無不通徹故曰大明全聖人之元亨/只在時乘六龍以御天一句此六龍  是説有位聖)
　(人事聖人雖在天子之位要亦自有潛見愓躍飛亢/之時因時進退便是時乘六龍謂之乘龍御天時當)
　(想其變化無跡之妙皇極經世篇曰仲/尼能盡三才之道以其行無轍跡也)
　(見易曰乾元統天无終无始也无始而萬物資始/時至則然也大明終始明其終始皆時為之也)
　　(今按元亨之後利貞之前陽事方終隂事方始於/此曰大明終始蓋極言乾元之所以統天也隂陽)
　　(之數各極於六乾坤十二位當之此謂六位時成/兼坤六位而言六龍則專指乾六位耳時乘六龍)
　　(自子至已之時皆元亨之事也上九以後已交坤/初利貞者坤之事也聖人以元亨利貞四德併歸)
　　(之乾蓋深明四德全具於乾坤惟順承之而已坤/以乾之四德為其四德也終始皆乾之所為故坤)
　　(曰承天而時行又曰地道无成而代有終也觀吾/隂陽二氣論其義始悉先儒謂此節錯簡當在乾)
　　(道變化節/後者謬)
乾道變化各正性命保合太和乃利貞
　本義　變者化之漸化者變之成物所受為性天所
　賦為命太和隂陽㑹合沖和之氣也各正得於有生
　之初保合全於己生之後釋利貞之義也(蔡虚齋曰/本義隂陽)
　(㑹合沖和之氣此隂陽就物言无一物无隂陽其隂/陽便㑹合其㑹合便沖和少有欠缺便无此物矣雖)
　(至㣲之物亦无少欠缺者所謂一物原來有一身一/身還有一乾坤也  乾道自變化而萬物各正保合)
　(者諺所謂氣/候相催也)
　(見易曰元亨自内而向於外亨其外見者也利貞由/外而歸於内貞其内藏者也秪是一事特皆進一步)
　(耳故彖傳舉元以該亨/而於利貞亦不復分析)
　(火傳曰以剝復二卦按之剝之卦辭元亨利貞无一/有焉於彖曰不利有攸往於爻惟曰蔑貞凶當九月)
　(剝爛之餘更加以霜雪之摧折所謂碩果者生理盡/矣不知外愈剝爛則内藏愈深而生趣愈妙是之謂)
　(貞也故反剝為復即贊以亨而復於/初九曰元吉此貞下起元之義乎)
首出庶物萬國咸寧
　本義　聖人在上高出於物猶乾道之變化也萬國
　各得其所而咸寧猶萬物之各正性命而保合太和
　也此言聖人之利貞也
　(見易曰萬物固已自然聖人又何事焉聖人猶為之/領袖耳雖有一切制作不過順其自然於己未嘗少)
　(動於物未嘗少擾即動是静則即亨是貞非謂/功業既成後而萬國始各得其所而咸寧也)
　(火傳曰乾用九以无首為吉此稱首出者蓋乾之有/潛見愓躍飛亢猶天之有春夏秋冬也天之四時以)
　(時為政乾之六龍以時為首以時為首雖首猶无首/也首出不專是飛躍商周之時无務光伯夷則人倫)
　(滅矣春秋之時無孔子則斯文盡矣留此種子維持/萬世是即潛見之聖人首庶物而寧萬國之事也)
　　(今按變者自无而有為萬物之出機化者自有而/無為萬物之入機曰乾道變化則是陽變隂化皆)
　　(歸諸乾矣自夏至以後坤始用事各正保合雖屬/之坤然坤不能離乾以有為曰乃利貞者言凡坤)
　　(之所為乃乾之所為利貞也故曰乾始能以美利/利天下不言所利謂歸功於坤而乾不有也以其)
　　(貞下起元而萬物隨帝以出震曰首出庶物至於/萬寳告成而𤣥工寂若而不知曰萬國咸寧此之)
　　(謂終始此之謂統天為夫坤不能離乾以有為猶/之乾亦不能離坤以  乾也坤雖至夏至用事然)
　　(乾資始之時坤即以資生矣品物流形時/所為含𢎞光大而使咸亨者非坤之為乎)
象曰天行健君子以自彊不息
　孔疏　此大象也總象一卦故謂之大象　本義
　象者卦之上下兩象及兩象之六爻周公所繋之辭
　也(按此謂大象傳而釋六爻者為小象傳皆夫子所/繫六爻辭乃周公繫也本義周公所繫辭連上句)
　(作一氣讀所謂上下兩象者即註上乾下乾/也王弼削去傳字但稱象曰以致經傳淆亂)天乾卦
　之象也凡重卦皆取重義此獨不然者天一而已但
　言天行則見其今日一周而明日又一周若重複之
　象非至健不能也(胡翼之曰天南極入地下三十六/度北極出地上三十六度狀如倚)
　(杵其用則一畫一夜行九十餘萬里人一呼一吸為/一息一息之間天行八十餘里人一晝一夜有萬三)
　(千六百餘息故天行九十餘萬里天之行健可知故/君子法之以自強不息云  胡仲虎曰上經四卦乾)
　(曰天行坤曰地勢坎曰水洊至離曰明兩作先體而/後用也下經四卦震曰洊雷艮曰兼山巽曰隨風兑)
　(曰麗澤先用而後體也乾坤不言重異於六子也稱/健不稱乾異於坤也  胡庭芳曰夫子六十四卦大)
　(象自釋伏羲一卦兩體之象象皆夫子所自取文王/周公所未嘗有故與卦爻之辭絶不相闗六十四卦)
　(皆著一以字以者所以體易而用之也不蘇子瞻曰/天豈以剛故健哉以不息故健也流水  腐用器不)
　(蠧故君子莊敬日强安肆日偷敬則日長偷則日消/  象正曰日法天君子法日寢興明𤼵體道不息變)
　(化萬物而還守其極故彖簡而義可通象備而辭不/煩聖人之辭彌漫天地皆可按象而求循實而稽也)
　(東訂詁曰言天行見其一日一周自西而下降又自/  而上升若重複之象健者乾之德也以卦德易卦)
　(名者以其居六十四卦之首故特異其辭以别於他/卦猶春秋首年不曰一年曰元年首月不曰一月而)
　(曰正/月)
　(見易曰君子與天共一乾體乾者健也自強便是健/不息方為自强一刻不自強即一刻失其健矣朱子)
　(謂不以人欲害其天德之剛只一息便是人欲只自/強便是天德之剛非於自强外又有所為天德也)
　　(火傳曰一部老子全旨在柔大易全旨在剛此老易/之分  惟自强不息而後為純陽纔有一念雜之便)
　　(是隂便與乾體不合自强者體乾之象不息者體重/乾之象道家雖用在柔而體貴剛故亦取法於乾)
潛龍勿用陽在下也
　　孔疏　經言龍而象言陽者明經之稱龍則陽氣也
　　此一爻之象專明天之自然之氣也　本義　陽謂
　　九下謂潛(胡庭芳曰小象於乾曰陽在下也於坤曰/隂始疑也隂陽之稱始此蓋以六十四卦)
　　(隂陽之初爻即太極所生/兩儀之一以為諸卦通例)
見龍在田德施普也
　　(胡仲虎曰小象提出一德字見九二/之所謂大人者以德言非以位言也)
終日乾乾反復道也
　本義　反復重複踐行之意(游定夫曰終日乾乾行/事也而曰反復道者君)
　(子之行事雖汲汲皇皇而易簡之理未嘗離也亦行/其所无事而已  蔡虚齋曰反復二字有去去來來)
　(不自休廢之意所謂往來於懷與/復彖反復其道同非反復乎道也)
　(見易曰易之所以變化不窮者用在反復也/反復莫宻於畫夜君子日乾夕愓法畫夜也)
或躍在淵進无咎也
　本義　可以進而不必進也(石守道曰爻詞但云或/躍无咎夫子加進字以)
　(斷其疑也則蔡虚齋曰本義謂可以進而不必進惟/不必於進  其進以時矣故進无咎也承或躍在淵)
　(而言非决/其疑也)
飛龍在天大人造也
　本義造猶作也(胡仲虎曰二之施以德言五之造/兼德與位言有其德无其位不敢)
　(作禮樂作即/所謂造也)
亢龍有悔盈不可久也
　孔疏　九五是盈也盈而不已則至上九亢極有悔
　故云盈不可久也(易意曰大人用天天道忌盈故曰/上德不德是以有德下德不失德)
　(是以無德不惟志不可盈德亦不可盈盈其德/者是昻其首以為龍也故總結之曰不可為首)
用九天德不可為首也
　本義　言陽剛不可為物先故六爻皆變而吉(吕伯/恭曰)
　(乾者萬物之首非有心於首萬物也雖有首而實未/嘗為首老子曰後其身而身先居其後乃所以致其)
　(先跡雖不為首心實為首/也即此是老易公私之辨)
　(見易曰九與七皆陽也九變而七不變用九者用其/陽之能變者也惟用九則六爻皆變純乾變為純坤)
　(坤彖辭先迷後得即此不可為首之義乾而能坤是/謂之天德  或以首指上九蓋乾之所以為乾者在)
　(上九一爻自五而下龍體盡變惟上九未變翹然其/首在耳聖人欲并其首而渾之上九變則六爻盡變)
　(矣此用九而不/為九所用也)
　(火傳曰天德本无首也天之氣有首有尾歲以春為/首日以朔為首至於德則渾渾全全引之莫知其始)
　(要之莫知其終更无可為首也首潛見愓躍飛亢若/各成其一德不能轉移者即為  即非天德用九者)
　(隨時而行不能别之/以一龍故曰羣龍)
　孔疏　此六爻象辭第一爻言陽在下是舉自然之
　象明其餘五爻皆有此象舉初以見末也五爻併論
　人事則知初爻亦有人事互文相通也　本義　天
　行以下先儒謂之大象潛龍以下先儒謂之小象後
　　倣此(按大象者是大象之傳/小象者是小象之傳)
文言曰元者善之長也亨者嘉之㑹也利者義之和也
貞者事之幹也
　　程傳　他卦彖象而已獨乾坤更設文言以𤼵明其
　　義推乾之道施於人事　本義　此篇申彖傳象傳
　　之意以盡乾坤二卦之蘊而餘卦之説因可以例推
　　云(據本義當作文言傳其文言曰三字亦王弼舊本/也丘行可曰六十四卦繫元亨利貞者乾坤屯臨)
　　(隨蠱无妄革也皆只是大亨而利於正獨乾謂之四/德非夫子所自取也按左氏傳襄公九年穆姜往東)
　(宫筮之遇艮之隨誦隨卦繇辭云云與今文言纔易/數字至定公十二年孔子始生上距穆姜十四年則)
　(四德之論蓋古有是言非出於孔子明矣夫子繫易/之時見此四字所該甚大隨卦不足以盡之故削其)
　(辭而附於乾也謂胡仲虎曰元亨利貞彖傳分而二/之一隂一陽之  也文言分而四之四時五行之謂)
　(也分蔡虚齋曰文言總指卦爻辭言此則其傳也前/面  卦爻辭而繫之此則統而傳之猶繫辭傳之不)
　(附於經也配春夏秋冬四字當不得元亨利貞本義/只是將來  屬盡六合之間無時無處無此四叚一)
　(年有一年之元亨利貞一月有一月之元亨利貞雖/至㣲之物其一年一成皆自分此四叚若拘於四時)
　(則物亦有春夏便結果者是无利貞矣仁元即是仁/春秋胡傳隱公十二年總論曰元者何  是也朱子)
　(太極圖總論曰仁者善之長也中者嘉之㑹也利者/義之宜也正者事之體也此可見元即是仁四者是)
　(指人之四/德而言)
　(見易曰長謂萬善於此𤼵端也㑹言其天性中具有/之節文也和謂義之合乎人情者幹言未有事而事)
　(所由/立也)
　(火傳曰孔頴達謂元則仁也亨則禮也利則義也貞/則信也不論知者行此四事併須資於知乾鑿度云)
　(水土二行兼信與知也文中子亦曰元亨利貞運行/不匱者知之功也合而觀之善長形而上也嘉㑹形)
　(而下也和義化裁之變貞幹推行之通也則亦以知/為主以貞屬信獨朱子以信為四德之主而以知備)
　(四德之貞愚謂知與信合而為貞孟子所謂知斯二/者弗去是也知是智弗去是信若知不眞信亦不堅)
　(焉得為貞貞於時為冬於方為北朱子云凡屬北方/者著兩字方能盡之故腎有兩龜蛇亦兩以十二支)
　(言之戌亥之隂終於北子丑之陽又始於北故/北方皆兼兩義則貞兼信與知鑿度之言是也)
君子體仁足以長人嘉㑹足以合禮利物足以和義貞
固足以幹事
　本義　以仁為體則无一物不在所愛之中故足以
　長人嘉其所㑹則无不合禮使物各得其所利則義
　无不和貞固者知正之所在而固守之所謂知而弗
　去者也故足以為事之幹(程子曰義安處便為利以/朱子云伊川説貞字只)
　(為正未足盡貞之義須是説正而固得貞固是固得/恰好如尾生之信是不貞之固須固  好方是貞)
　(蔡虚齋曰義之所安即利之所在利之所在即和之/所在也曰利物足以和義則利外無義矣義外亦無)
　(利矣外義而求利惠王之言利也外利以為義楊氏/之義也盖和非有心為之義中自有箇和不得於義)
　(未有能/和者也)
　(見易曰玩四足以字言四德之用用在體中也君子/以仁為體无一物不在所愛之中則雖不必有愽濟)
　(之事而足以長人天理節文粲然殽列不必見之度/數威儀而足以合禮存心利物各得其所不必有制)
　(義之事而足以和義知之既眞固守不移雖退藏於/密一事不為而足以幹事以見四德凡君子皆具足)
　(不必定有大/人之位也)
　(火傳曰貞固者即中庸固聰明聖知之固也不固不/足以為知大知若愚凡遇事好用其知自侈以為敏)
　(速者皆不可以言/知知必正而固也)
　　(今按本義嘉其所㑹語亦玅㑹者天理中无形之/節文也嘉者因而節文之一本自然非有所為禮)
　　(而自无不合也義即是利而曰利物利因於物/也以義强物安得和因物之利而義固已和矣)
君子行此四德者故曰乾元亨利貞
　本義　非君子之至健无以行此　本義　此第一
　節申彖傳之意與春秋傳所載穆姜之言不異疑古
　者己有此語穆姜稱之而夫子亦有取焉故下文别
　以子曰表孔子之辭葢傳者欲以明此章之為古語
　也(胡仲虎曰天行健天之乾也/君子行此四德君子之乾也)
　(見易曰諸卦皆有四德惟其出乎乾者不同故乾四/德謂之天德君子純乎天不雜以人與乾合體故其)
　(四德謂之乾德舍君子行此四德而乾德乃成/舍四德无乾猶  四時无歲也故總申五字)
初九曰潛龍勿用何謂也子曰龍德而隱者也不易乎
世不成乎名遯世无悶不見是而无悶樂則行之憂則
違之確乎其不可拔潛龍也
　王註　不為世俗所移易也　孔疏　此夫子以人
　事釋潛龍之義　本義　大抵乾卦六爻文言皆以
　聖人明之有隱顯而无淺深也(訂詁曰憂樂皆從道/起見與兩悶字從已)
　(起見不同有樂有憂所以為聖人/若无悶而併不憂則巢許之流矣)
　(見易曰德至不成名處纔是真遯不見是而无悶此/名心盡處也遯世如龍之蟄猶可測為龍不見是者)
　(為魚為蛇為蝘蜓/不得以龍目之矣)
九二曰見龍在田利見大人何謂也子曰龍德而正中
者也庸言之信庸行之謹閑邪存其誠善世而不伐德
博而化易曰見龍在田利見大人君德也
　孔疏　初爻則全隱遯避世二爻則漸見德行以化
　於俗也若舜漁於雷澤陶於河濵以器不窳民漸化
　之是也　本義　正中不潛而未躍之時也常言亦
　信常行亦謹盛德之至閑邪存其誠无斁亦保之意
　言君德也者釋大人之為九二也(朱子曰乾之九二/處得其中都不著)
　(費力信言謹行但用閑邪怕他入來若九三剛而不/中故有乾乾之戒  蘇子瞻曰堯舜之所不能加桀)
　(紂之所不能忘是為誠凡可以閑而去者无非邪也/邪盡去則其不可去者自存矣  訂詁曰乾六爻无)
　(臣道聖人恐人以二爻為臣位故再言君德以明之/其舜田歴山而耕者讓畔陶河濵而器不苦窳斯謂)
　(德博而/化乎)
　　(今按列卦以九居二中而不正乾九/五中正二正中中以該正特辭也)
九三曰君子終日乾乾夕惕若厲无咎何謂也子曰君
子進德修業忠信所以進德也修辭立其誠所以居業
也知至至之可與幾也知終終之可與存義也是故居
上位而不驕在下位而不憂故乾乾因其時而愓雖危
无咎矣
　王註　處一體之極是至也居下卦之盡是終也處
　事之至而不犯咎知至者也處終而能全其終知終
　者也　孔疏　九三惟是一爻或使之欲進知幾也
　或使之欲退存義也一進一退其意不同以九三處
　進退之時若可進則進可退則退兩意並行(趙汝楳/曰上言)
　(進德修業下言進德居業進修而不能居則進者退/修者亡修由初至三通為下體知其可至而至於三)
　(可與言進退之幾當至而不能至則幾以巽懦失自/三至四體殊上下知其當終而終於三則可以存上)
　(下之義若當終而不終則義以僭逼䘮當先融堂曰/知至謂知其當至於三也知終謂知其  終於三也)
　本義　忠信主於心者无一念之不誠也修辭見於
　事者无一言之不實也(程子曰知至則當至之知終/則須終之須以知為本知之)
　(深則行之必至无有知之而不能行者只是知得淺/耳饑而不食烏喙人不蹈水火只是知人為不善只)
　(是不知有蔡虚齋曰進德全在心上用功忠信實心/也若非  實心下工夫則是理無自而得朱子嘗謂)
　(道理須是實見得若徒將耳聽過將口説過濟得甚/事  修辭立其誠不言事者事歸於誠然後其言為)
　(不妄也此句本義只以行不悖於辭為辭之修曰據/理之所在曰至既至其所在理亦止此為是則  終)
　(惟管登之曰有開必先之謂幾聖人不動念而動幾/  變所適之謂義聖人不存幾而存義  六位時成)
　(時者幾之所在乾道變化化者義之所在也是黄元/公曰終日乾乾原説君子行處朝乾夕愓只  惺惺)
　(靈覺徹始徹終耳知至泝而上之直窮到性命最初/處所謂根本知也知終沿而下之直窮到事業究竟)
　(處所謂後/得知也)
　(見易曰幾者動之㣲莫見乎隱莫顯乎㣲非知其所/至而至之者不能與也與則人所不覺而已所獨覺)
　(進德之事也義者理之宜常事識經變事識權非知/其所終而終之者不能存也存則因時制宜無往而)
　(義不在居/業之事也)
　(火傳曰盡已之謂忠有諸已之為信忠信只是一念/不肯自欺則用力真實所以進德修辭立誠亦只是)
　(一言不肯自欺則言行合一故曰居業知至窮理之/事不至不已也曰可與幾至而猶以為未至也亦曰)
　(庶其幾乎知終力行之事不終不可也曰可與存義/終而不自以為終也亦曰吾義所在耳蓋終其身于)
　(進修而不敢以/德業自命也)
　　(今按注疏及諸家説以此當文王程傳亦曰三居/下之上君德已著將何為哉惟進徳修業而已忠)
　　(信立誠德之純也作易繫辭辭之大者詩云於緝/熈敬止假哉天命敬止其所至者也假哉其幾乎)
　　(文王知至而已非有見於幾也幾即在至中謂之/與幾明可與而不與也論語三分天下有其二以)
　　(服事殷事殷其所終者也而終事之非幾乎文王/知終而已非以為義也義即在終中可與存義謂)
　　(與萬世共存此義可也夫文王以方伯位諸侯之/上是謂居上位終其身為西伯是謂居下位不驕)
　　(不憂因其時而愓故雖蒙大難而卒/无咎坤彖辭曰安貞吉此之謂也)
九四或躍在淵无咎何謂也子曰上下无常非為邪也
進退无恒非離羣也君子進德修業欲及時也故无咎
　孔疏　上下者據位者也進退者據爻也　本義
　内卦以德學言外卦以時位言進德修業九三備矣
　此則欲其及時而進也(蔡虚齋曰惟志在於及時所/以雖无為邪離羣之心而亦)
　(不暇避為邪/離羣之疑也)
九五曰飛龍在天利見大人何謂也子曰同聲相應同
氣相求水流濕火就燥雲從龍風從虎聖人作而萬物
覩本乎天者親上本乎地者親下則各從其類也
　孔疏　聖人作飛龍在天也萬物覩利見大人也陳
　上數事本以明此此亦同類相感聖人有養生之德
　萬物有養生之情故相感應也在上雖陳感應惟明
　數事而已本乎天者親上本乎地者親下則廣解天
　地之間共相感應之義　本義　作起也物猶人也
　覩釋利見之意也本乎天者謂動物本乎地者謂植
　物(朱子曰動物首向上是親乎上人類是也植物本/向下是親乎下草木是也禽獸首多横生所以无)
　(智此本康節説諸正蒙曰動物本諸天以呼吸為聚/散之漸植物本  地以隂陽升降為聚散之漸  又)
　(曰有息者根於天不息者根於地此動植之分也息/謂呼吸也其有息者陽之動也其无息者隂之静也)
　(而觀物篇云飛之類喜風而敏於飛上走之類喜土/  利於走下  又曰在水者不瞑在風者瞑走之類)
　(上睫接下飛之類下睫接上類使之然也謂蔡虚齋/曰龍起必雲謂龍能致雲非也虎出必風  虎能致)
　(風非也亦如鳶先風而翔蟻先潦而/徙不可謂鳶能召風蟻能召雨也)
上九曰亢龍有悔何謂也子曰貴而无位高而无民賢
人在下位而无輔是以動而有悔也
　孔疏　高而无民者六爻皆无隂是无民也　本義
　　賢人在下位謂九五以下(管登之曰六位時成亢/亦龍之一位也位在則)
　(道在若慮亢之有悔而先處於不亢/之地此智士之所為耳豈曰龍德)
　本義　此第二節申彖傳之意
　(見易曰此六節專從爻位明/龍德耳詳問答之辭義自見)
潛龍勿用下也
　王註　此一章全以人事明之也夫識物之動則其
　所以然之理皆可知也龍之為德不為妄者也潛而
　勿用可乎必窮處於下也見龍在田必以時之通舍
　也以爻為人以位為時人不妄動則時皆可知矣文
　王明夷則主可知矣仲尼旅人則國可知矣(胡仲虎/曰陽在)
　(下也以氣言此/曰下也以人言)
見龍在田時舍也
　本義　言未為時用也(蔡虚齋曰言未當君位而已/有君德也伊周固有君德然)
　(未當君位時為之也孟子曰周公之不/有天下猶益之於夏伊尹之於殷也)
終日乾乾行事也
　(楊敬仲曰道外无事事外/无道行事即反復其道也)
　(見易曰行事者孟子/所謂必有事焉也)
或躍在淵自試也
　本義　未遽有為姑試其可(蔡虚齋曰自試者試其/時非試其才也故曰進)
　(徳脩業九/三備矣)
飛龍在天上治也
　本義　居上以治下(蔡虚齋曰言大人得上位以治/下也  易意曰聖人不講獨善)
　(之學必以/治世為上)
亢龍有悔窮之災也
　(訂詁曰亢而能悔所以為龍上九為乾之主爻故言/有悔以終之亦下文用九之意夏暑極曰亢冬寒極)
　(亦曰亢寒不亢不生暑不亢不成其亢也時為之也/天則固然於龍何病焉故曰窮之災  時論曰窮之)
　(災也達人逃之畸人冒之小人昧/而倖之聖人知之而時其時耳)
乾元用九天下治也
　孔疏　九五止是一爻但云上治乾元總包六爻故
　云天下治也　本義　言乾元用九見與他卦不同
　君道剛而能柔天下无不治矣(胡仲虎曰乾元用九/與他卦不同者葢一)
　(百九十二爻皆用九各有所指乾之用九則獨以剛/而能柔人君治天下之道當如是也  楊敬仲曰非)
　(乾元則豈能用九而不為九用能用九則隨時而應/各得其所在初而潛在二而見在三而愓在四而躍)
　(在五而治在上而不/亢故曰天下治也)
　本義　此第三節再申前意
潛龍勿用陽氣潛藏
　王註　與天時俱不息與時運俱終極此一章全説
　天氣以明之也(蔡虚齋曰陽氣潛藏乾/道乃革俱就爻位上説)
見龍在田天下文明
　孔疏　陽氣在田始生萬物故天下有文章而光明
　也　本義　雖不在上位然天下已被其化(楊中立/曰樂行)
　(憂違孔顔所同天下/文明則孔子而已)
終日乾乾與時偕行
　孔疏　偕俱也建寅之月三陽用事三當生物之初
　同於天時生物不息故言與時偕行也　本義　時
　當然也
　(見易曰天行日周而過一度畫夜无/一息之不行日乾夕愓法天行也)
或躍在淵乾道乃革
　孔疏　去下體入上體故云乃革也　本義　離下
　而上變革之時(蔡虚齋曰或躍在淵皆就人事上説/此云乾道乃革就此卦畫𤼵其取象)
　(之意/耳)
飛龍在天乃位乎天德
　本義　天德即天位也蓋惟有是德乃宜居是位故
　以名之(訂詁曰九五與九二皆得中故皆有大人之/稱其德為潛龍之德至九五飛而在位也)
亢龍有悔與時偕極
　(李子思曰時行則偕行可也時極則偕極是為不知/變  訂詁曰六陽既盡一隂將生亢而知變與時偕)
　(極正所謂時乘也秋來元成曰菜以冬為春一陽生/於子也麥以夏為  六陽盡於已也陽生即為春不)
　(必其既盈陽盡即為秋不必其隂至然則陽/氣潛藏菜其知之矣與時偕極麥其知之矣)
乾元用九乃見天則
　本義　剛而能柔天之法也(蘇子瞻曰乾元以无首/為天則  管登之曰天)
　(德无將故六龍无一可以為首天德无迎故六龍无/一不可以為首无將无迎天則乃見  黄元公曰輔)
　(嗣謂此章以天氣明之乾道乃革其天氣之變候乎/與時偕極天氣窮矣窮則變變則通通則乆故以用)
　(九為天/則也)
　(見易曰四德不備不成一龍六龍不具不為乾德故/元亨利貞六龍之體也潛見愓躍飛亢四德之用也)
　(聖人以四德為體六龍為用/元統四德故曰乾元用九)
　本義　此第四節又申前意
乾元者始而亨者也
　王註　不為乾元何能通物之始不性其情何能乆
　行其正是故始而亨者必乾元也利而正者必性情
　也　本義　始則必亨理勢然也
利貞者性情也
　孔疏　性者正而不邪情者性之欲也言若不能以
　性制情使其情如性則不能乆行其正　本義　收
　歛歸藏乃見性情之實(蘇子瞻曰情以為利性以為/貞利貞者性情也言其變而)
　(之乎情反而直其性也物蔡虚齋曰主乾而言不主/物而言四德屬乾不屬  此是敎人於物之始而亨)
　(處認乾元於物之性情處認乾之利貞於易略曰本/義既謂性命於利貞時各正又謂性情  利貞時始)
　(見天命見於性性見於情情見於生始亨即性情可/見矣至利貞時摧殘泯没無復始亨之性情可見不)
　(知稿其外不稿其内所為受生之本吐化之機正當/此時隱隱躍躍始亨之性情益顯然則始固乾始亨)
　(亦乾始利貞亦/莫非乾始也)
　(見易曰性者情之本情者性之用有生以後情用事/而性日漓失其本情矣利貞者歛情以歸性也道家)
　(謂之歛情歸宗天下无无/情之性若情稿則性滅矣)
乾始能以美利利天下不言所利大矣哉
　孔疏　乾始句解元也能以美利利天下解利也不
　復説亨貞者前文言亨既連始貞又連利舉始舉利
　則通包亨貞也不言所利者若坤卦云利牝馬之貞
　及利建侯利涉大川皆言所利之事此直云利貞不
　言所利之事欲見无不利也非惟止一事而已故云
　大矣哉　本義　始者元而亨也利天下者利也不
　言所利者貞也(朱子曰明道云不有其功常久而不/已者貞也不冇其功言化育之无迹)
　(處所蔡虚齊曰不言所利者乾不言所利/也  謂歛却神功寂若无也便見貞意)
　(火傳曰天下之美化而不裁則其美不成利者所以/裁成萬物也故曰美利萬物享其利皆以為坤之功)
　(也而不知皆乾之所為此之謂/不言所利此乾之所以為大)
　　(今按利貞之時已是坤道用事而皆歸之於乾故/此一節以乾始直貫利貞言非元无以亨利貞也)
　　(不言所利程子所謂乾不有其功也乾之用在於/六龍其功見於雲行雨施皆始亨之事以氣候推)
　　(之只得/一半)
大哉乾乎剛健中正純粹精也
　孔疏　此正論乾德不兼論元也　本義　剛以體
　言健兼用言　或疑乾剛无柔不得言中正者不然
　也天地之間本一氣之流行而有動静耳以其流行
　之統體而言則但謂之乾而无所不包矣以其動静
　分之然後有隂陽剛柔之别也(蔡虚齊曰本義謂中/者其行无過不及是)
　(就四德之交接處説正者其立不偏是就四德之自/為德處説純者剛健之極粹者中正之極故一則曰)
　(不雜於隂柔一則曰不雜於邪慝義大哉乾乎乾字/包四德七字正指四德言也  本  謂是一氣流行)
　(而有動静則秋冬時氣亦未嘗不流行也而何以為/静以氣候之出入言之陽氣流行其後半節却是歛)
　(其向所出者以歸於内也故為静只以/鼻息之嘘吸騐之足見動静之分矣)
　(見易曰上節大矣哉合贊四德此大哉特贊/乾言非乾雖有四德其功用不能如此大也)
六爻𤼵揮旁通情也
　本義　旁通猶言曲盡(蔡伯静曰剛健中正而純粹/精者惟九五足以當之兼用)
　(六爻𤼵揮其義者欲旁/通以盡乎事物之情耳)
　(見易曰性見於情不旁通其情不足以見其中藏之/性是故六爻之𤼵揮偏正互用經權並行未嘗一毫)
　(有踰其天則是之謂旁通横渠曰旁通不獨六爻蓋/徧被六十四也  今夫中不可見而見於和性不可)
　(見而見於情乾不可見而見於六龍/時乘六龍其𤼵而皆中節之和乎)
時乘六龍以御天也雲行雨施天下平也
　本義　言聖人時乘六龍以御天則如天之雲行雨
　施而天下平也(胡仲虎曰曲盡其義者在六爻而徧/全其德者在九五一爻時乘六龍以)
　(下則為九五而言也固彖言元亨利貞屬之乾文言/以屬之君子乾之德  在君子躬行中也彖傳言雲)
　(行雨施屬之乾文言以屬之聖/人乾之功固在聖人𤼵用内也)
　(見易曰聖人以乾道治世其功極於雲行雨施雲行/雨施斯萬物各遂其生是聖人功之可見者至於亨)
　(而止矣若夫天下之平則所謂不識不知順帝之則/盡天下一元氣也此利貞之事蓋聽諸天下自然而)
　(然聖人无所事焉夫使萬物元氣各足斯為乾之/利貞使天下同歸於元氣者則為聖人之利貞矣)
　　(今按聖人不析言元亨而元即兼亨不析言利貞/而貞即兼利然則始萬物者元也終萬物者貞也)
　　(亨利特其間之過接處耳不曰始終而曰終始貞/下所以起元也  元亨利貞四德祇是一元之氣)
　　(始而終終而始析而四之則為四時分而二之則/為隂陽貫而一之總為一氣故朱子謂是一氣之)
　　(流行/也)
　本義　此第五節復申首章之意
君子以成德為行日可見之行也潛之為言也隱而未
見行而未成是以君子弗用也
　本義　成德已成之德也初九固成德但其行未可
　見耳(蔡虚齊曰德本也行用也有有其德而不見諸/行者未有有其行而不本諸德者也故曰以成)
　(德為行初九德已成矣而曰勿用蓋初九時乎潛也/潛之為言隱而未見惟隱而未見則行猶未成是以)
　(君子勿用也皆潛之為言也與/亢之為言也  據爻位而言)
君子學以聚之問以辨之寛以居之仁以行之易曰見
龍在田利見大人君德也
　程傳　學聚問辨進德也寛居仁行修業也　本義
　　蓋由四者以成大人之德再言君德以深明九二
　之為大人也(横渠云心大則百物皆通心小則百物/皆病必寛以居之則吾之所以學聚問)
　(辨者常見其與心為一矣審訂詁曰書贊湯之德曰/克寛克仁九二之為君德  矣此天下利見之本)
九三重剛而不中上不在天下不在田故乾乾因其時
而愓雖危无咎矣
　本義　重剛謂陽爻陽位(蔡節齋曰下卦以二為中/上卦以五為中三居二上)
　(過乎中也四居五下不及乎/中也在天五也在田二也)
九四重剛而不中上不在天下不在田中不在人故或
之或之者疑之也故无咎
　本義　九四非重剛重字疑衍(胡仲虎曰九三九四/當合看三過乎中四)
　(不及乎中過則憂不及則疑然憂所當憂卒於无憂/疑所當疑卒於无疑此二爻所以皆无咎也  蔡虚)
　(齋曰九三之不中就居下之上取九四之不中就居/上之下取  或曰九四是剛而不正非不中也然九)
　(二非正也而本義謂之剛健中正以中該正也九三/正也而文言謂之重剛而不中不復取其正也中正)
　(當相/通看)
　(見易曰三四皆人位四之躍淵將離三而/進於五所謂離其羣也故曰中不在人)
夫大人者與天地合其德與日月合其明與四時合其
序與鬼神合其吉凶先天而天弗違後天而奉天時天
且弗違而況於人乎況於鬼神乎
　本義　先天不違謂意之所為黙與道契後天奉天
　謂知理如是奉而行之(管登之曰天與大人皆渾然/天則耳天則不可先也不可)
　(後也以跡言大人先天天亦先大人大人後天天亦/後大人至於天則不先不後處非惟大人莫之違天)
　(亦不能自違也大人乘龍御天以其自我作古即曰/先天以其時至事起即曰後天要之先天妙用即在)
　(後天奉時中耳人程子曰聖人不先天以開人各因/時以立政故大  心通天地之心而用必後天事起)
　(天地之後而知必先天先天者後天之體後天者先/天之用  吳因之曰以其剏乎前之所未有則曰先)
　(天以其本乎理之所固有則曰後天天弗違者/道理不能違大人奉天時者大人不能違道理)
亢之為言也知進而不知退知存而不知亡知得而不
知喪其惟聖人乎知進退存亡而不失其正者其惟
聖人乎
　本義　知其理勢如是而處之以道則不至於有悔
　矣固非私計以避害者也(胡仲虎曰初九曰潛之為/言也二句釋一潛字而言)
　(君子者再蓋必君子而後能安於潛也上九曰亢之/為言也三句釋一亢字而言聖人者再蓋必聖人然)
　(後不至於亢也龍管登之曰非聖人不能亢非亢不/足以見聖人五  皆立於知進知退知得知喪之地)
　(亢獨不然亢之時以進為正安得顧其退以存為正/安得慮其亡其進不思退存不思亡乃其所以知進)
　(知退知存知亡而不失其正也歟五龍易/地而處又不以今日之所持者為正矣)
　(見易曰亢豈惟伊尹之放桐周公之負扆哉孔子亦/有時而亢誅華士却萊夷墮三都當其時寧知有得)
　(喪存亡耶葢責任不在已當潛則潛責任在已當亢/則亢若當亢而思潛將宋陳宜中之占城不返為高)
　(蹈乎亢之時一有知退知/喪知亡之心便失其正矣)
　本義　此第六節復申第二第三第四節之意(蔡虚/齋曰)
　(看文言申象傳雖是反復申/言其實前後亦互相𤼵明)
䷁(坤下/坤上)
坤元亨利牝馬之貞君子有攸往先迷後得主利西南
得朋東北喪朋安貞吉
　孔疏　乾坤合體之物故乾後次坤亦云元亨與乾
　同也利牝馬之貞此與乾異坤是隂道當以柔順為
　貞正借柔順之象以明柔順之德也　本義　􁁆者
　偶也隂之數也坤者順也隂之性也註中者三畫卦
　之名也經中者六畫卦之名也　牝馬順而健行者
　陽先隂後陽主義隂主利西南隂方東北陽方安順
　之為也貞健之守也(朱子曰先迷後得東北西南大/槩是隂為陽一半就前後言没)
　(前一截就四方言没東北一截陽却是全體而隂體/柔躁只為他柔所以躁剛便不躁躁是欲動  不得)
　(動之意剛便動矣柔躁不能自守所以説安貞吉有/章氏曰在西南以得朋為利陽已藏而坤用事代)
　(終也在東北以喪朋為利陽方進而坤退聽地道无/成也  胡庭芳曰文王卦辭取象如此西南隂方東)
　(北陽方本後天卦位不蘇子贍曰坤之道為人用而/不自為用可為和而  可為倡君子有攸往往求用)
　(也牝時論曰乾為馬坤為牝馬妻承夫也坤為牛離/曰  牛母傳子也  文王以乾道奉庖羲以坤道自)
　(退處故畫後天之坤領三女於西南也禮用牝馬諸/侯之儀也故曰後者安其分也利者安其德也西南)
　(者安其/位也)
　(見易曰虞仲翔以得主為句葢坤之貞以順乾為貞/故先則迷而後則得坤不自主以乾為主也天道先)
　(東北而後西南坤以後為利也坤任事於西南而遜/功於東北坤之分也貞也文王於坤再稱其貞文王)
　(法坤道/者也)
　(火傳曰隂之為朋祗是一隂便為朋甫交西南姤一/隂初生即為得朋交東北復一陽初生即為喪朋復)
　(所來之朋即坤所喪之朋至於/復隂皆相隨以從陽故曰䘮)
　　(今按先儒謂坤只得乾之半則是隂陽不得以二/氣名矣夫乾坤未有能相離者也特時有在内在)
　　(外在内則為主耳天道先東北而後西南先迷者/乾為主坤一聽諸乾也後得者坤得以為主也陽)
　　(主義隂主利孟子曰故者以利為本利之為言順/也其先乾為主故在東北則喪其朋惟乾之是從)
　　(其後坤為主故在西南則得其朋以共終乾之事/皆所謂安貞也然則但可謂乾之後一半為坤不)
　　(可謂坤僅得/乾之一半也)
彖曰至哉坤元萬物資生乃順承天
　孔疏　初禀其氣謂之始成形謂之生乾本氣初故
　云資始坤據成形故云資生　本義　此以地道明
　坤之義而首言元也　始者氣之始生者形之始順
　承天施地之道也(㳺定夫曰乾曰大哉坤曰至哉大/則无所不包至則无所不盡乾之)
　(大无方而坤則未離乎其方也便蔡虚齋曰於萬物/資生之下就著一句乃順承天  見得生物之功皆)
　(乾所統資生也者生其所始者而已二訂詁曰管子/曰鳥飛準繩有不至焉者矣諸葛罰  十以上皆親)
　(决之无不至也楊顒譬以作家耕問奴織問婢有不/至焉者矣夫惟有不至者乃以成其大也然亮為其)
　(至者顒言其大者欲為君盡君道欲/為臣盡臣道二者皆法乾坤而已矣)
　(見易曰此曰乃順承天乾彖曰乃利貞二乃字不同/皆歸重於乾乃利貞者言秋冬之候坤之所為乃乾)
　(之所以為利貞也乃順承天者言坤所以資生萬物/者乃順承乎乾之所施氣至則生非坤所能自生也)
坤厚載物德合无疆含𢎞光大品物咸亨
　本義　言亨也徳合无疆配乾也(㳺定夫曰其静也/翕故曰含𢎞含言)
　(无所不容𢎞言无所不有其動也闢故曰光大光言/无所不著大言无所不被此所以德合无疆  蔡虚)
　(齋曰坤德有四合四德方可以配乾之无疆於亨而/即言徳合者乾坤本自合德隨所指而皆合亨則其)
　(可見者也咸含𢎞光大坤之/亨也品物  亨隨坤而亨也)
　(見易曰乾始坤生坤名為生物猶載物也有存於中/者坤載之而出耳論隂陽之大分陽包乎隂論萬物)
　(之賦形則陽處中隂包其外凡形質郛殻皆隂之為/也太極圖言陽變隂合朱子註云陽動而隂隨故陽)
　(言變而隂言合然則合者以隂合/陽陽為主也德合无疆固是此義)
牝馬地類行地无疆柔順利貞君子攸行
　程傳　行地无疆謂健也乾健坤順坤亦健乎曰非
　健何以配乾未有乾行而坤止也其動也剛不害其
　為柔也柔順而利貞乃坤德也君子之所行也君子
　之道合坤德也　本義　言利貞也馬乾之象而以
　為地類者牝隂物而馬又行地之物也行地无疆則
　順而健矣(蔡虚齋曰以象言則為牝馬地類/行地无疆以義言則為柔順利貞)
　(見易曰乾之始无疆坤之承亦无疆故曰德合而取/象於牝馬行地者言坤猶牝馬能効力於无疆非自)
　(能无疆也所謂乾知而坤行也君牝馬地類是柔順/行地无疆是利貞皆言坤德也  子攸行連下文方)
　(説得人/事上)
先迷失道後順得常西南得朋乃與類行東北喪朋乃
終有慶
　程傳　先迷後得以下言隂道也　本義　陽大隂
　小陽得兼隂隂不得兼陽故坤之德常減於乾之半
　也(項平菴曰東北喪朋乃終有慶所以𤼵文王言外/之意也地之交乎天臣之事乎君婦之從乎夫皆)
　(喪朋之慶也失侯果曰聖人无為物先先之斯迷失/道甚矣失道  坤道也處後以順應而不唱則得坤)
　(道之常乾黄元公曰易言朋皆以隂偶有朋象焉陽/數竒雖  六陽亦不為朋坤西南得朋夫子以與類)
　(少之東北喪朋以終有慶予之亦惡夫植黨乎隂乾/以四時言坤以四方言而四方之中僅得其兩  用)
　(半也從象正曰牝馬地類西南得朋乃與/類行  牝類也以牡襍之則不安其類矣)
　(見易曰得朋而坤德盛以代乾也喪朋而坤德藏以/從乾也物之成始成終一皆乾德坤之東南西北无)
　(不順承故曰/乃終有慶)
　(火傳曰物生於寅其卦泰泰者内陽而外隂也内者/為主外者聽焉繫傳曰乾知大始坤作成物乾知而)
　(坤不知一聽乎乾而已故曰先迷迨斗柄南指坤由/外而内矣坤以歸藏為道故曰返其常猶是代乾之)
　(終也故/曰後順)
安貞之吉應地无疆
　程傳　隂體柔躁故從於陽則能安貞而吉應地道
　之无疆也隂而不安貞豈能應地道　本義　安而
　且貞地之德也(陳器之曰德合无疆是坤配乾之德/行地无疆是坤之本德應地无疆是)
　(人法坤之德而蔡虚齋曰上言柔順利貞君子攸行/因言地之德  及君子此云安貞之吉應地无疆因)
　(言君子之德而證其有合於/地之德也文意互相𤼵明)
象曰地勢坤君子以厚德載物
　王註　地形不順其勢順　本義　地坤之象亦􁁇
　而已故不言重而言其勢之順則見其高下相因之
　无窮至順極厚而无所不載也(李去非曰天以氣運/故曰行地以形載故)
　(曰勢順訂詁曰就勢而/見其  由順而知其厚)
　(見易曰凡德不厚不足以載物者必不能以順物也/三分有二之天下非以文王之厚德載之其能終守)
　(其順以不失/坤貞者鮮矣)
初六履霜堅冰至
　本義　此爻隂始生於下其端甚㣲而其勢必盛故
　其象如履霜則知堅冰之將至也夫隂陽者造化之本
　不能相无而消長有常亦非人所能損益也聖人作
　易於其消長之際未嘗不致其扶陽抑隂之意葢所
　以贊化育而參天地者其㫖深矣(王伯厚云乾初九/復也潛龍勿用即)
　(閉闗之義坤初六姤也履霜堅冰至即女壯之戒冰/象正曰陽極則隂生隂生則陽死雖在五月而凛)
　(霜豈為/過乎)
象曰履霜堅冰隂始凝也馴致其道至堅冰也
　本義　按魏志作初六履霜馴順習也(胡仲虎曰上/六曰其道窮)
　(也由初六順習其道以至於窮兩其道字具載始/末經曰堅冰至要其終也傳曰至堅冰原其始也)
　(見易曰參同契註云姤始紀序履霜最先井底寒泉/於為㽔賔賔服於隂隂為主人此夏至之月也按井)
　(底寒泉則履霜已兆人自不覺耳曰履者從足下起/也  九家易有云霜者乾之命堅冰者隂功成也隂)
　(不凝則物不成一隂至凝之/始也冰澤腹堅凝之至也)
六二直方大不習无不利
　程傳　二隂在下故為坤之主統言坤道中正在下
　地之道也以直方大三者形容其德用盡地之道矣
　不習謂其自然在坤道則莫之為而為也在聖人則
　從容中道也(乾坤純體以位相應二坤之主/故不取五應不以君道處五也)本義
　六二柔順而中正又得坤道之純故其德内直外方
　而又盛大不待學習而无不利(朱子曰坤卦中惟此/爻最純粹五雖尊位)
　(却是陽爻便破隂體四不中三不正惟此爻得中正/  蔡虚齋曰柔順中正之德在内則為直在外則為)
　(方直者心无私方者事當理自不習无不利言其立/身處事之際直者自直方者  方大者自大皆不思)
　(不勉而自/中道者)
象曰六二之動直以方也不習无不利地道光也
　程傳　承天而動直以方耳直方則大矣(蔡虚齋曰/六二之動)
　(直方可分内外不河分動静傳直以方非謂内直所/以方外以字而字古通用繫  蓍之德圖而神卦之)
　(德方以知二字一義承訂詁曰六二坤之正位故以/地道歸之直言其内  天之氣不可屈撓故謂之直)
　(方言其外賦物之形不可移易故謂之大至乾道莫/盛於九五坤道莫盛於六二乾陽主進進  上卦之)
　(中而止坤隂主退退至下卦之中而止天數五地/數五乾進止五坤退止二則仍五也五中數也)
　(見易曰孔氏謂所以直者言氣至即生物傳曰六二/之動直以方也欲知其直方當於動處觀之  夫乾)
　(其動也直六二得坤道之純故以承天而動之事屬/之於二直方而大居然配乾乾曰天道坤曰地道象)
　(傳謂之地道光也/是以全坤與二矣)
　(火傳曰乾為天天位乎上故天之德獨全於五五為/天德之位坤為地地位乎下故地之道獨全於二二)
　(有地道之光坤二止居鶉首之辰離火/用事地道之光即離之所以為明也)
六三含章可貞或從王事无成有終
　王註　三處下卦之極而不疑於陽應斯義者也不
　為事始須唱乃應待命乃發故曰含章可貞也有事
　則從不敢為首故曰或從王事也不為事主順命而
　終故曰无成有終也　本義　六隂三陽内含章美
　可貞以守然居下之上不終含藏故或時出而從上
　之事則始雖无成而後必有終爻有此象(徐子與曰/或者不敢)
　(自决之辭從者不敢造始之意无成謂以隂承陽但/當盡臣道不可有所專成也有終隂之事也陽不足)
　(於後代其終者隂也三下卦之終故亦以終言不訂/詁曰或從王事王指乾與他卦以君位屬五者  同)
　(坤六爻无/君道也)
象曰含章可貞以時𤼵也或從王事知光大也
　程傳　義所當為者以時而𤼵不有其功非含藏終
　不為也含而不為不盡忠者也惟其知之光大故能
　含若淺暗之人有善惟恐人之不知豈能含章也(蔡/虚)
　(齋曰或從王事該无成有終言象只舉上句解義則/并及下文也渙九四渙其羣元吉光大也該渙有丘)
　(匪夷所思萃九五萃有位志未光也該匪孚萃引吉/无咎中未變也該孚乃利用禴困九二困於酒食中)
　(有慶也該朱紱方來利/用亨祀此易象通例)
　(見易曰含章非韜晦不𤼵/從王事无成正其含處)
　(火傳曰三地道也含而不𤼵亦非地道之貞其以時/𤼵者為乾用也乾知坤行行之而知之光大始著是)
　(之謂從王事也是/謂代乾之有終也)
六四括囊无咎无譽
　孔疏　括結也囊所以貯物以譬心藏知也閉其知
　而不用故曰括囊功不顯物故曰无譽不與物忤故
　曰无咎　本義　蓋或事當謹宻或時當隱遯也(朱/子)
　(𤼵云六三含章為是有陽半動半静之爻六四重隂/所以括囊  蘇子瞻曰咎所以致罪譽所以致疑甚)
　(矣无譽之難也大象正曰四為坤之豫豫曰利建侯/行師此括囊之  者也伐國之謀不及於左右建子)
　(之謀不及於婦人豫者謀之至早而審不為利勸不/為功躁不為喜泄不為怒𤼵書曰其惟不言言乃雍)
　(括囊之謂也非獨臣道也而謂之臣/道者不宻失身在臣子其最著者矣)
象曰括囊无咎慎不害也
　(見易曰象言无咎无譽傳獨言无咎譽/者咎所伏惟无譽乃无咎也乃為括也)
六五黄裳元吉
　孔疏　坤為臣道五居君位是臣之極貴者也能以
　中和通於物理居於臣職故云黄裳元吉　本義
　六五以隂居尊中順之德充諸内而見於外故其象
　如此
　(見易曰二與五同得坤之中二居下位為地五居上/為五行之土土居中央其色正黄居无正位寄於四)
　(季黄而為/裳之義也)
　(火傳曰乾為君六爻皆君事坤為臣六爻皆臣道程/子謂坤六五與他卦以六居五者不同比之以臣與)
　(婦而居尊位者夫坤順也若羿莽武氏可謂順乎愚/謂坤五對乾言則為臣位就坤言即為君位文王正)
　(合此爻文王身為西伯率長諸侯不可謂非尊位也/而屈於殷王之下小心服事有坤道焉若文王可謂)
　(得黄裳之吉者矣詩不云乎文王之/德之純葢曰文王之所以為文也)
象曰黄裳元吉文在中也
　本義　文在中而見於外也(余德新曰通坤卦皆可/言裳惟六五則為黄裳)
　(六二雖中而不文六三雖文而不中故直/方但言其質之中而含章且戒其文之露)
上六龍戰于野其血𤣥黄
　王註　隂盛不已固陽之地陽所不堪故戰於野
　孔疏　固謂占固隂去則陽來隂乃盛而不去占固
　此陽所生之地故陽氣之龍與之交戰　本義　隂
　盛之極至與陽争兩敗俱傷其象如此(王介甫曰隂/盛於陽故與)
　(陽俱稱龍陽衰於隂故與隂俱稱血王胡仲虎曰不/言隂與陽戰而曰龍戰於野與春秋  師敗績於茅)
　(戎天王狩於河陽同一書法其血𤣥黄/兩敗俱傷隂雖極盛豈能獨傷陽哉)
　(見易曰大傳言戰乎乾謂陽氣將由外入隂氣將由/内出相遇而戰戰者陽之事也以戰復位既復而潛)
　(然後可寂然无為而羣隂退聽此陽之善制隂也以/始進之㣲陽當極盛之羣隂而陽不獨敗隂與俱傷)
　(既以見邪之不能敵正亦見老者之不足用/也  震為𤣥黄震陽將生故於其血兆之)
象曰龍戰于野其道窮也
　(侯果曰坤十月之卦乾位西北又當/十月隂窮於戌隂薄陽所以戰也)
　(兄易曰乾上曰窮之災也坤上曰其/道窮也兩窮字著眼所謂窮則變也)
用六利永貞
　本義　用六言凡筮得隂爻者皆用六而不用八亦
　通例也以此卦純隂而居首故𤼵之遇此卦而六爻
　俱變者其占如此(馮厚齋曰乾極矣九將變而為六/能用九則不失其君之道坤極矣)
　(六將變而為九能用六則不失其為臣之節/用九則无首用六則永貞永貞所以用六也)
象曰用六永貞以大終也
　本義　初隂後陽故曰大終(胡仲虎曰既提出隂陽/二字於乾坤兩爻至此)
　(曰以大終也於以見隂為小陽為大隂陽之大分明/矣  訂詁曰乾主元事事皆有元理故言乾元用九)
　(坤主貞事事皆有貞/理故言用六永貞)
　(見易曰龍戰之月坤之事尚未竟也陽將至而能早/退以順陽之復是謂永貞是謂以大終也大者陽也)
　(十月純隂即為陽/月坤道无成也)
　(火傳曰倪鴻寳先生謂一嵗既成三年有閏用六用/九聖人治閏之事也閏者餘也餘生於日月日月有)
　(餘有大有小乾坤之用有九有六合乾坤二用為三/年之閏合二用兩宫治閏之半乾九治陽坤六治隂)
　(陽半㨀前隂半㨀後前餘旬五後閏旬五前閏元首/繫首先月故乾曰見羣龍无首後閏无終極終表月)
　(故曰利永貞按倪先生此論正竒門置閏之説竒門/之法尊甲已為符頭節分三氣氣分三元有上中下)
　(子午卯酉為上元寅申己亥為中元辰戌丑未為下/元五曰一換凡三元入局每氣恒餘二時五刻故自)
　(冬至甲子正受後次氣上元甲子恒在前氣之中謂/之超神超至四十餘氣或越過九日以至十二三日)
　(値芒種大雪氣即置閏叠用二氣三元以均其氣閏/後符頭恒居本氣之後謂之接接者續也續至三十)
　(餘氣又逢正受大約七十二氣之中接正超閏一周/故置閏必於二至之前以和隂陽接續之氣否雖越)
　(過十二三日亦不置閏每閏叠用三元或十五日以/三年計之凡兩閏合之得一月故厯法三年一閏也)
　(而必於冬夏二至之前大雪芒種之後/乾之用九坤之用六二爻正當其時也)
　　(今按本義謂乾之用九為乾之坤其辭曰見羣龍/无首即坤卦辭牝馬之貞云云也然則坤之用六)
　　(為坤之乾其辭曰利永貞則亦可當乾卦辭之元/亨利貞乎又謂自坤而變故不是於元亨夫既已)
　　(變為純乾矣安得復計其為坤之變且既不足於/元亨何以為乾愚謂用九用六皆承上九上六而)
　　(言乾以上為首坤以上為終上九亢龍有悔傳曰/窮之災也坤上六龍戰於野傳曰其道窮也易窮)
　　(則變兩上正是當變之爻變乾上之陽而為隂則/陽不為首變坤上之隂而為陽則隂不自終也陽)
　　(不為首是剛化為柔能用九而不為九用為九用/則上九之亢矣隂以大終是柔變為剛能用六而)
　　(不為六用為六用則上六之戰矣九惡其首六要/其終此用九用六之義也以月卦按之上九為建)
　　(己之月而隂已生上六為建亥之月而陽已生九/之无首隂以大終斯可騐矣先儒謂乾六爻變為)
　　(全坤坤六爻變為全乾而後占用九用六之二爻/愚未敢為然  或曰乾上九變則為夬坤上六變)
　　(則為剝乎夫夬剝變而後有乾坤也凡隂陽窮於/上者反於下其窮在上其變在下故乾變則姤坤)
　　(變則復上九上六者姤復之先幾也姤為五月之/卦而隂生於己正當乾上九之爻復為十一月之)
　　(卦而陽生於亥正/當坤上六之爻也)
文言曰坤至柔而動也剛至静而德方
　本義　剛方釋牝馬之貞也方謂生物有常(蘇子瞻/曰物非)
　(剛者能剛惟柔者能剛畜而不𤼵其極必決故曰沈/潛剛克夫物圓則好動故至静所以為方言主静者)
　(皆從坤道入也静蔡虚齋曰至柔本不動其動也剛/承乾而動耳至  藏諸用德方亦只是承乾之施而)
　(賦形有定耳無坤何處是動只生物處便是然雖利/貞時亦未嘗  動只是一氣分四叚其後二叚為氣)
　(之入機亦是動也也問易曰説卦傳謂立地之道曰/柔與剛又曰其動  闢是地自有剛有動非專順乾)
　(以動而以乾剛為剛也冬至日與天㑹月與地㑹為/復夏至日與天遇月與地遇為姤不動焉有㑹遇耶)
　(大約天包地外地旋於天中地/質不旋而地氣自旋是為動耳)
後得主而有常
　程傳　主下當有利字
　(見易曰程傳謂主下當有利字則坤所主者利之事/也先此者坤不得為之主矣坤雖得主然所任者乾)
　(之事代乾有終也坤/亦守其常分而已)
含萬物而化光
　本義　復明亨義
　(見易曰坤之含不必於地見也凡草木之類有核為/種者其仁必兩瓣皆偶而屬隂也其中生意則竒而)
　(屬陽生意不可見全藉於含之者/則坤固以承乾乾亦安可少坤哉)
　(火傳曰凡生物而有光所以為光者陽也无以含之/則光不聚无以化之則光不顯皆隂為之也  先迷)
　(者謂隂聽乎陽不知其然而然不迷則不能化以薪/化火火迷於薪也學問事業不迷則其發揮不透聖)
　(人窮理盡性所謂含物化光/者乎是以大迷乃大覺也)
坤道其順乎承天而時行
　本義　復明順承天之義(項平菴曰坤為天下之至/順者以其順天而時行也)
　(苟積隂自厚不從陽行則天下之大逆也隂動而從/陽臣動而從君小人動而從君子皆以動而承其順)
　(者應蔡虚齊曰承天而時行謂不自為也時字與大/有  天而時行不同不先時而有為不後時而不為)
　(所以為/順也)
　本義　此以上申彖傳之意(胡仲虎曰乾文言釋元/亨利貞自元而亨亨而)
　(利利而貞乾以君之所主在元也坤文言則首釋牝/馬之貞自貞而利利而亨亨而元坤以藏之所主在)
　(貞/也)
積善之家必有餘慶積不善之家必有餘殃臣弑其君
子弑其父非一朝一夕之故其所由來者漸矣由辯之
不早辯也易曰履霜堅冰至葢言順也
　孔疏　上文善惡並言下獨言弑君弑父有漸者以
　隂主柔順積柔不已終至禍亂故特於坤之初六言
　之欲戒其防柔弱之初　本義　古字順愼通用按
　此當作慎言當辨之於㣲也(象正曰乾坤中分為月/者六陽動於子而言潛)
　(龍隂動於午而言冰霜聖人不患言之/太早而患其太晚也是聖人之仁也)
　(見易曰坤德在順而初爻獨惡其順以非順乎陽乃/自順其隂也順以承陽則為至德自順其隂則為逆)
　(德所以貴/早辨也)
　(火傳曰坤之順以隂順陽則吉以陽順隂則凶臣弑/君子弑父由君父順臣子之過以至此也春秋弑逆)
　(之禍皆成於驕/順所以驕之也)
直其正也方其義也君子敬以直内義以方外敬義立
而德不孤直方大不習无不利則不疑其所行也
　孔疏　直其正也方其義也下云義以方外應云正
　以直内改云敬者欲見正則能敬故變正為敬也
　程傳　直言其正也方言其義也君子主敬以直其
　内守義以方其外敬立而内直義形而外方義形於
　外非在外也敬義既立其德盛矣不期大而大矣德
　不孤也无所用而不周无所施而不利孰為疑乎
　本義　此以學而言之也正謂本體義謂裁制敬則
　本體之守也不孤言大也疑故習而後利不疑則何
　假於習(程子曰敬只是持己之道義便知有是非順/理而行是為義也若只守一敬不是集義却)
　(是都无事也於楊龜山曰盡其誠心而无偽焉所謂/直也若施之  事則厚薄隆殺一定而不可易為有)
　(方矣之李子思曰乾九二言誠坤六二言敬誠敬者/乾坤  别也乾九二言仁坤六二言義仁義者隂陽)
　(之辨也先儒誠敬之學仁義之説皆起於此為陳器/之曰以正解直則可以敬解直則不可轉正  敬者)
　(葢纔敬則心必正也義蔡虚齋曰直不自直必由於/敬方不自方必由於  直即心无私方即事當理直)
　(方可分内外不可分動静象傳固云六二之動直以/方也  書稱湯之德曰以義制事以禮制心便是敬)
　(以直内義/以方外)
　(見易曰先儒謂乾二存誠坤二主敬乾二之存誠无/甚功夫但曰閑邪而已所謂誠者天之道也坤二之)
　(王敬亦所以存誠直内方外大抵著力所謂誠之者/人之道也乾二曰德博而化坤二曰德不孤則徳所)
　(及之逺近有異矣至於不習无不利則利而行之與/安而行之者无以異也  問易曰聖學未有不言習)
　(者乾三之惕坤二之敬習與性成矣此云不習者以/言其所行也德立而行无不利行其所无事而已故)
　(曰不/疑)
隂雖有美含之以從王事弗敢成也地道也妻道也臣
道也地道无成而代有終也
　(朱子曰凡萬物之粲然而陳者皆隂麗於陽其美外/見者也六三六五皆以隂居陽故三曰隂雖有美五)
　(曰美在其中之訂詁曰董子云地出雲為雨起氣為/風風雨者地  為也地不敢有其功名必上之於天)
　(其不敢者非才有所不足於分有所不敢也妻不言/子道何也子有時而為父地无時而為天也  无時)
　(而為夫也臣无/時而為君也)
天地變化草木蕃天地閉賢人隱易曰括囊无咎无譽
葢言謹也
　(項平菴曰草木且蕃況於人乎言盛者要其終也賢/人隱則物從之矣言變者紀其始也  吕伯恭曰人)
　(與天地萬物同是一氣泰則見否則隱猶春生秋落/氣至即應間不容髪初不待思維計較也衆人強自)
　(隔絶故與天地之氣不相通氣至而覺者獨賢人而/已  易畧曰天地變化獨言草木蕃草木得氣之先)
　(葢无情者先通其應也天地閉賢人隱賢人見幾明/决葢有識者預覩其㣲也賢人難進而易退當其治)
　(也草木既蕃而未出當其亂也草木未凋而先隱/括囊之謹不但閉塞時惟謹即變化時亦謹也)
　(見易曰初爻曰葢言慎也初㣲隂所以防於㣲/也四爻曰葢言謹也四重隂所以凛其盛也)
君子黄中通理
　程傳　黄中文居中也君子文中而達於理居正位
　而不失為下之體五尊位在坤則惟取中正之義
　本義　黄中言中德在内釋黄字之義也(胡仲虎曰/六五當與)
　(六二並看故皆以君子言敬以直内表裏如一即所/以為黄中義以方外无不合宜即所以為通理五之)
　(黄中通理葢本於直内方外也二之直内方外是内/外夾持兩致其力五之黄中通理則内外一貫无所)
　(容其力矣所蔡虚齋曰黃中非通則无以應乎外通/而非理則  以應乎外者不能皆得其當惟黄中自)
　(通理惟有黄中之德/故能以下體自居)
正位居體
　本義　雖在尊位而居下體釋裳字之義也
美在其中而暢于四支𤼵于事業美之至也
　本義　美在其中復釋黄中暢于四支復釋居體(蔡/虚)
　(齋曰暢四支𤼵事業處要説/得居體意在要只是順德也)
　(大傳曰五行之德黄者為中金木水火咸利其用是/土之通也四者无土則五行錯亂生尅失道是土之)
　(理也正位者中宫之位也居體者土无常位寄於四/季故本義曰雖在尊位而居下體也暢支𤼵業凡四)
　(徳之盛皆土德之盛為之其在於人黄/中則未𤼵者也通理其中節之和者也)
隂疑于陽必戰為其嫌于无陽也故稱龍焉猶未離其
類也故稱血焉夫𤣥黄者天地之雜也天𤣥而地黄
　王註　辨之不早疑盛乃動故必戰　本義　疑謂
　均敵而无小大之差也坤雖无陽然陽未嘗无也血
　隂屬葢氣陽而血隂也𤣥黄天地之正色言隂陽皆
　傷也(蔡伯静曰十月為純坤之月六爻皆隂然生之/之理无頃刻而息一陽雖生於子而寔始於亥)
　(十月之陽特未成爻耳聖人為其純隂而成嫌/於无陽也故稱龍以明之故謂十月為陽月)
　(見易曰當兩敗俱傷之時而血分𤣥/黄天地之分凛然聖人之尊陽如此)
　(火傳曰坤自西南得朋乃與類行至此已轉東北朋/可以喪矣而猶未離其類此所以有无陽之嫌而陽)
　(與之戰隂亦遂自恃其類而敢與陽戰以致兩敗俱/傷則隂之罪也夫坤以順為其道也至於與陽戰而)
　(傷失坤道矣則上六隂之太盛為之/也用六之爻繼上六之後曷能已哉)
䷂(震下/坎上)
屯元亨利貞勿用有攸往利建侯
　王註　剛柔始交是以屯也不交則否故屯乃大亨
　也　本義　屯難也物始生而未通之意乾坤始交
　而遇險陷故其名為屯震動在下坎險在上是能動
　乎險中能動雖可以亨而在險則宜守正而未可遽
　進又初九陽居隂下而為成卦之主是能以賢下人
　得民而可君之象(王伯厚云乾坤之次屯曰建侯封/建與天地並立一旅復夏共和存)
　(周封建之效也匹夫亡秦五胡覆晉郡縣之失也然/象正曰冰霜之後戰血已盡龍伏雲興萬物逡逡)
　(将春矣故謂之屯然則易不用夏正乎曰易猶春秋/之義也貞下起元王者行事以法天地以合萬物故)
　(屯交於坤曰南至而春之至於/三日五月之義則未之有改也)
　(見易曰乾坤甫定之後即繼以屯是氣運已開而重/經此一畨遏抑也從此復加整頓則從前之基愈固)
　(而向後之業益昌其在夏太康之後而/少康興漢惠帝之後而文帝起之時乎)
象曰屯剛柔始交而難生　動乎險中大亨貞　雷雨
之動滿盈天造草昧宜建侯而不寧
　本義　自此以下釋元亨利貞乃用文王本意(蔡虚/齋曰)
　(能動而可亨者動未便能出險之外/只是在險中而猶能動不為所困耳)
　(見易曰彖以勿往為戒傳以動險為貞惟勿往斯能/動愼重不𤼵故能百折不撓也晉重耳蜀先主備歴)
　(險阻不肯受人豢飬自隳其志可謂能動者矣草昧/時建侯以繫人心非利之也故建而不寧若更始甫)
　(至長安日夜縱飲陳渉纔得數郡高居不出擬於王/者志可知矣不寧之志即定於勿往之時其始不肯)
　(輕動其既决不肯小安一雷雨之動滿盈/象人人有競起之志得  主而天下定矣)
象曰雲雷屯君子以經綸
　程傳　坎不云雨而云雲者雲為雨而未成者也未
　能成雨所以為屯(吳幼清曰經者先總其緒為一而/後分之綸者先理其緒為二而後)
　(合/之)
　(見易曰屯之時利用屯也初之盤桓二之不字五之/小貞四與上之班如皆屯道也三則妄動失其屯矣)
　(善經綸者須常存/雲雷屯欝之意)
初九磐桓利居貞利建侯　象曰雖磐桓志行正也以
貴下賤大得民也
　(胡仲虎曰文王卦辭有専主成卦之主而言者周公/首於此爻之辭發之卦主震震主初卦言利建侯者)
　(其事也利於建初以為侯也爻言利建侯者其人也/如初者利建以為侯也爻言磐桓主為侯者而言故)
　(宜緩卦言利建侯而不寧主建侯者而言不宜緩也/  乾坤初爻即揭出隂陽二字此則以陽為貴隂為)
　(賤陽為君隂為民/尊陽之義嚴矣)
　(見易曰初為卦主磐桓者欲得人望以共濟耳人望/從則民心附矣是真能濟屯宜為侯者也  初之磐)
　(桓難進只為志在濟屯算定一成局而後動與因利/乘便以取天下者不同即此便是志行之正便為賢)
　(士所歸便為/人心所繫)
六二屯如邅如乘馬班如匪寇婚媾女子貞不字十年
乃字　象曰六二之難乘剛也十年乃字反常也
　(蘇子瞻曰二志在從五而内忌於初故邅如不進夫/初為濟屯之侯非寇也然二貞於五知有五而已苟)
　(異於五者則以為寇矣婚蔡虚齋曰聖人於二之邅/如復為初原之曰匪寇  媾葢重二之貞也今人所)
　(遇往往有知其不可而不能却來意之勤遂至顛/錯了事者故匪寇婚媾益以見女子貞之難也)
　(見易曰初求賢以濟屯二近初而不從二之貞也與/五應也使早絶於初以自明其貞則初之人望去矣)
　(如屯何十年乃字葢未嘗不與初周旋以繫賢人之/望待初九事成而後往字五也其留侯送漢王出闗)
　(往依韓王/成之日乎)
六三即鹿无虞惟入於林中君子幾不如舍往吝　象
曰即鹿无虞以從禽也君子舍之往吝窮也
　本義　隂柔居下不中不正上无正應妄行取困為
　逐鹿无虞陷入林中之象
　　(見易曰三之妄進以隂爻居陽位耳二四與上爻位/俱隂自安才弱故皆有乘馬班如之象班如者欲進)
　　(而止也三才弱志剛故獨有即鹿无虞之象无虞者/无應而往也傳曰以從禽也惟禽之從則内无成算)
　　(可知夫初為物所從而三以已從/物欲與初平分濟屯之任難矣)
　　(火傳曰屯之時上有五而下有初三不自量思起逐/鹿其誰與之徒為草澤之嘯伏莽之戎耳及時去之)
　(而從人猶不失/為陳嬰竇融矣)
六四乘馬班如求婚媾往吉无不利　象曰求而往明
也
　　(胡庭芳曰本義云下求婚媾指初九在下來求六四/而言求者在彼往者在我故吉  胡仲虎曰爻例上)
　　(為往下為來六四下從於初亦謂之往者自我適人/當謂之往不謂之來如需上六三人來自人適我謂)
　　(之來不謂之往/此又變例也)
　　(見易曰初為卦主四為正應班如不進待求而往其/赴機可謂遲矣傳贊之以明屯之時凡事處於後不)
　　(失為/智也)
九五屯其膏小貞吉大貞凶　象曰屯其膏施未光也
　程傳　五居尊得正而當屯時於其名位未有損也
　惟其施為有所不行膏澤有所不下是屯其膏人君
　之屯也威權不在已也威權既去已而欲驟正之求
　凶之道魯昭公高貴鄉公之事是已小貞則漸正之
　也若盤庚周宣修德用賢復先王之政諸侯復朝謂
　以道馴致之為不暴也又非恬然不為若唐之僖昭
　也不為則常屯以至於亡矣　本義　初九得民於
　下衆皆歸之九五坎體有膏潤而不得施為屯其膏
　之象
　　(見易曰九五亦恭儉之主為國家惜財用者本貞德/也當无事之時自奉節儉如漢文帝欲建一露臺而)
　　(謂費中人之産而止者此小貞之吉也夫惜小費將/以圖大事也値多事之時人心有屬發政施仁事之)
　　(最大者矣而猶守其常德以尋常處小事樽節之/法處之漢唐以來其不以屯膏致敗者幾人哉)
　　(火傳曰五居尊位初九得民於下雖有膏澤不能下/施在五亦自宜屯之勿與初爭民心可也初奉五為)
　　(共主猶不失其貞但如周襄王拒晉文之請隧則小/貞吉也如周人責齊威王朝天子之禮斯大貞凶矣)
上六乘馬班如泣血漣如　象曰泣血漣如何可長也
　　(吕伯恭曰屯極則當通亂極則當治也上居屯之極/正是一機㑹然上六隂柔欲有為而才不足坐失機)
　　(㑹故為乘馬班如泣血漣如也也胡仲虎曰爻言乘/馬班如者三二之班如待五應  四之班如待初應)
　　(也上隂柔无應往无所待惟有泣血而已坤項平菴/曰凡卦爻稱馬皆隂爻也馬於辰為午即  初六之)
　　(氣對牛言之則馬屬乾就馬言之屯六二用震馬四/與上用坎馬晉用坤馬明夷渙用坎馬諸卦皆有坎)
　　(象然皆於/隂爻言之)
䷃(坎下/艮上)
蒙亨匪我求童蒙童蒙求我初筮告再三瀆瀆則不告
利貞
　王註　筮者決疑之物也童蒙之來求我欲決斯惑
　也決之不一不知所從則復惑也故初筮則告再三
　則瀆瀆蒙也　本義　九二内卦之主以剛居中能
　發人之蒙而與六五隂陽相應我二也童蒙謂五也
　　(象正曰古之聖人葢童蒙自求也衛武公九十矣猶/警於衆曰爾无以老耄舍我詩曰嗚乎小子未知臧)
　　(否匪手攜之言示之事匪面命/之言提其耳可謂童蒙之求矣)
　　(火傳曰大傳於卜筮曰問焉而以言蒙彖於蒙求曰/初筮告謂之問者神而人之也謂之筮者人而神之)
　　(也神而人之故曰可與酬酢人而神之亦於其初筮/而已矣惟其誠也筮之不已至於再三則是以所告)
　　(不足信而有慢心焉故不謂之筮而謂/之瀆瀆則不告庶其猶有神明之凛乎)
彖曰蒙山下有險險而止蒙　蒙亨以亨行時中也匪
我求童蒙童蒙求我志應也初筮告以剛中也再三瀆
瀆則不告瀆蒙也蒙以養正聖功也
　本義　九二以可亨之道發人之蒙而又得其時之
　中謂如下文所指之事皆以亨行而當其可也　以
　剛而中故能告而有節也瀆筮者二三則問者固瀆
　而告者亦瀆矣(吕伯恭曰匪我求童蒙童蒙求我固/是正理玩志應二字此无以感之彼)
　(安得而應之應生於感也求楊誠齊曰未達而求達/者一問答而已多不達而  達者百問答而猶少初)
　(筮而告達其蒙再三而不告亦達其蒙也一告而達/則悦再三而不告則憤安知憤者之達不深於悦者)
　(乎如胡仲虎曰程傳云所謂亨道時中也本義謂時/中  下文所指之事葢謂五之志永與二應而遽欲)
　(亨之非時中也再三瀆而亦告之非時中也蒙宜養/正過此而後養之非時中也  蔡虚齋曰時不後不)
　(先當可也中非難非易適中也剛初筮告/者以剛中也瀆則不告者亦以  中也)
　(見易曰謂之志應則聖人之於童蒙未嘗不求而蒙/者不知葢求諸其志耳惟求而後有應此聖人妙於)
　(接引以剛中也兼告與不告二句而言本義謂告而/有節也夫道一而已矣本蒙所自有再三瀆則是以)
　(一者為不足信而所自有者為不足據也是非蒙之/瀆我乃自瀆也亨蒙者豈有加於蒙哉一告一不告)
　(亦惟閑其邪以養其正而已正也者聖之/所以為聖也故養蒙之正即作聖之功)
　　(今按蒙彖曰初筮比彖曰原筮即揲蓍之事文王/特於二卦起例以示人也然揲蓍而曰初筮告可)
　　(矣至再三瀆亦再三筮也是必有再三所得之卦/爻辭而謂之不告何哉不告者問此而答彼所得)
　　(卦爻之辭皆不應所占之事斯為不告也而人於/不應之辭猶必揣摩遷就以合於吾之所占取吉)
　　(而辭凶其惑愈甚在神以為不告而在惑者猶以/為是告我也是則蓍之所无可如何者也若教者)
　　(則語黙自由直置之不告使其紛紛妄見截焉白/此而止亦何所容其擬議卜度之私乎比之蓍卦)
　　(更直/捷也)
象曰山下出泉蒙君子以果行育德
　本義　果行是法泉之必行育徳是法泉之有漸
　(見易曰水之清者莫如泉出山而流斯有濁之者矣/惟山下初出乃至清也導泉者果其行使无壅窒育)
　(其德使有隄防如是則其源常清後雖有/濁之者亦不足為害矣養蒙者取諸此)
初六發蒙利用刑人用説桎梏以往吝　象曰利用刑
人以正法也
　程傳　發蒙之初遽用刑人毋乃不教而誅乎不知
　立法制刑乃所以教也後王論刑者不復知教化在
　其中矣　本義　以隂居下蒙之甚也然發之之道
　當痛懲而蹔舍之以觀其後
　(見易曰以六居初蒙之在下者也九二於上則有包/蒙之任於下則有發蒙之責發蒙者非能一一而教)
　(之也有法在焉正如雷霆驚而萬物窹勾萌甲拆凡/蒙者一時俱發故刑人之事在所不免葢懲一以警)
　(百也周禮凡民有罪未麗於法者桎梏而造諸嘉石/用刑人而説桎梏以為蒙而發之也非以為罪而治)
　(之也傳曰以正法也正其法使蒙者知懼而/已法當慎之於始故蒙刑師律皆在初爻)
九二包蒙吉納婦吉子克家　象曰子克家剛柔接也
　本義　九二以陽剛為内卦之主統治羣隂當發蒙
　之任者　剛而不過為能有所包容之象又以陽受隂
　為納婦之象又居下位而任上事為子克家之象
　(見易曰易之為道以天包地以陽包隂以君子包小/人泰曰包荒姤曰包魚蒙曰包蒙包之所以教育之)
　(而皆主於二以剛中也非剛其力/不足以包非中其量亦不能包也)
　(火傳曰二所包者羣蒙即所以養童蒙也隂柔不正/之人害蒙最甚收之教養之列則我能約束之矣周)
　(室以宦官宫妾皆領於冡宰即此義也伊子五也書/曰復子明辟五受教於二如太甲之聽  尹成王之)
　(聽周公直謂之子可也艮/為少男故五以子稱之)
六三勿用取女見金夫不有躬无攸利　象曰勿用取
女行不順也
　(李子思云屯之六二近初九之陽而正應在五震性/動而趨上舍初歸五故曰女子貞不字十年乃字此)
　(女子之屯者也蒙之六三近九二之陽而正應在上/坎性陷而趨下舍上從二故曰勿用取女見金夫不)
　(有躬此女子/之蒙者也)
　(火傳曰金夫指二凡剛居二爻者多稱金以得乾剛/中爻也姤初六繋於金柅困九四困於金車皆指二)
　(也九二有包蒙之德以納婦為吉六三舍上而從二/雖志在親賢而棄其正應婦德喪矣烏可納乎故戒)
　(二以勿用取女/為有上九在也)
六四困蒙吝　象曰困蒙之吝獨逺實也
　孔疏　六三近九二六五近上九又應九二惟此六
　四既不近二又不近上故云獨逺實也(蔡虚齋曰本/義云既逺於)
　(陽又无正應不曰逺於二而曰/逺於陽可見陽字兼二與上)
六五童蒙吉　象曰童蒙之吉順以巽也
　本義　柔中居尊下應九二純一未發以聽於人故
　其象為童蒙(胡仲虎曰屯所主在初卦曰利建侯而/爻於初言之蒙所主在二卦曰童蒙求)
　(我而爻於五言之五應二者也知童蒙之為五則知/我之為二矣  楊誠齋曰高宗自以德為勿類而學)
　(於傅説武王自以不知彜倫而訪於箕子所謂蒙以/養正聖功也晦其中正而養之以蒙如霧養日其明)
　(不費故其炤不匱故曰大人/者不失其赤子之心者也)
上九擊蒙不利為寇利禦寇　象曰利用禦寇上下順
也
　本義　以剛居上治蒙過剛故為擊蒙之象
　(見易曰擊之為道有以時中行之而擊以得亨/者是禦寇擊之不以時而愈擊愈蒙是為寇也)
　(火傳曰六三本隂柔不正上九治之過剛驅之叛已/以從二而使三為失德之婦非為寇乎若以其質本)
　(隂柔易為外誘所牽則嚴為繩檢以閑其邪心而反/之於正是禦寇之利也  上之剛不為寇而止寇是)
　(上能順下以端其養也下之蒙因其禦而禦之是下/能順上以飬其正也上下之順與二五剛柔之接何)
　(以異哉蒙姤初與四應二包之而四欲更包故有起/凶之憂  三與上應二包之而上欲用擊故有為寇)
　(之/戒)
　
　
　
　
　
　
　
　
　
　
　田間易學卷一
欽定四庫全書
　田間易學巻二
　　　　　　　　　　　桐城　錢澄之　撰
　　周易上經
䷄(乾下/坎上)
需有孚光亨貞吉利涉大川
　本義　需待也以剛遇險而不遽進以陷於險待之
　義也孚信之在中者也(朱子曰需主事孚主心需其/事而心能信實則光亨涉川)
　(者多以不能寧耐致覆溺之禍故需卦首言利涉大/川  蔡虚齋曰以剛遇險故不遽進葢隂柔性躁不)
　(能寧耐乾剛則沈毅不苟而能堅忍所謂乾天下之/至健也德行恒易以知險  需而有孚者葢人之所)
　(需有出於勢之不得不然而非其心之誠然者故貴/有孚  有孚以心言貞就其事言世固有心孚而事)
　(或不正者/故兩言之)
　(見易曰金水内景日火外景水之/陽在内也坎之光亨以其有孚也)
彖曰需須也險在前也剛健而不陷其義不困窮矣
需有孚光亨貞吉位乎天位以正中也利涉大川往有
功也
　王註　謂五也位乎天位用其中正以此待物需道
　畢矣(張希獻曰乾三陽進迫乎坎遇險而能需者也/坎一陽居中守正處險而能需者也遇險而能)
　(需則不至犯險處險而能需則又將出險矣合朱子/曰後世䇿士之言只説出竒應變聖人不然  當需)
　(時便需於蔡虚齋曰世間人事有當需而不能需者/多是屈  勢力之不足既屈於勢力之不足則有不)
　(得遂其心而盡其道者矣如唐憲宗之平淮蔡謂凡/此蔡功惟斷乃成倘非其據尊位主張得過鮮不搖)
　(於紛紛之議矣本義謂陽剛中正以居尊位尊位二/字不可略  需之義正於不陷處見為需若只不得)
　(不止不/名為需)
　(火傳曰乾剛以濟坎陷見險而未可動能動而能不/動者也夫能動而能不動非至剛至健者不能故曰)
　(剛健而/不陷)
象曰雲上于天需君子以飲食宴樂
　孔疏　若言天上有雲无以見欲雨之義言雲上于
　天是天之欲雨待時而落所以明需于本義　雲上
　於天无所復為待其隂陽之和而自雨耳事之當需
　者亦不容更有所為但飲食宴樂俟其自至而已一
　有所為則非需也(易略曰凡人利害得失迫於其中/一飲一食俱不自得吐食而應當)
　(食而嘆忘食而思能需之人/一无營繋故飲食能宴樂也)
　(見易曰陳平飲醇於諸吕之世寇準縱/愽於澶淵之軍皆以飲宴為需者也)
初九需于郊利用恒无咎　象曰需于郊不犯難行也
利用恒无咎未失常也
　孔疏　難在于坎初九去難既逺故待時于郊郊者
　是境上之地亦去水遠也　程傳　雖不進而志動
　者不能安其常也君子之需時也安静自守志雖有
　須而恬然將終身焉乃能用常也(胡仲虎曰國外曰/郊同人以象上九)
　(此以象初皆取其遠也同人于門于宗而後于郊近/而逺也需于郊而後于沙于泥逺而近也  顔質卿)
　(曰乾德行恒易以知險人无恒德或為才能所使或/為事勢所牽或為意氣所動不覺便犯難而行故不)
　(失常/最難)
　(見易曰初九需之最早恐/中道而變故戒以利用恒)
九二需于沙小有言終吉　象曰需于沙衍在中也雖
小有言以吉終也
　王註　轉近於難故曰需於沙也(吳幼清曰二與坎/水中爻相應猶沙)
　(地雖瀕水而逺水已漸/漬於其中故曰需於沙)
　(見易曰夫人有志於需以言語小不忍而中敗其志/者有之衍中者非小有言所能動矣衍在中即乾九)
　(二寛以/居之也)
九三需于泥致寇至　象曰需于泥災在外也自我致
寇敬慎不敗也
　本義　泥將陷於險矣寇則害之失者九三去險愈
　近而過剛不中故其象如此(楊誠齋曰初需於郊止/而不敢進二需於沙進)
　(而不敢逼三需扵泥則進而逼於水矣然坎猶在外/也災在外而我逼之是水不溺人而人自狎氷也狎)
　(水死者勿咎水致寇敗者勿咎寇自我致之故也寇/楊敬仲曰雖處迫險之地致寇則寇至不致寇則)
　(不/至)
六四需於血出自穴　象曰需於血順以聽也
　(荀九家曰雲從地出升天莫不由穴四處坎始居穴/者也坎為血卦能憂故見幾而順聽出穴者避陽也)
　本義　四交坎體入乎險矣柔得其正需而不進如
　是雖在傷地而終得出也(黄元公曰需於血纔是善/處困人今人只説置身无)
　(事之地便不/能需血矣)
　(見易曰郊之去險尚逺人所不必需者而需焉以剛/而能耐也血則險難迫身人所不能需者而需焉以)
　(柔而能/安也)
九五需於酒食貞吉　象曰酒食貞吉以中正也
　本義　言安以待之九五陽剛中正需於尊位故有
　此象(蔡虚齋曰非陽剛中正不能安以待之非居於/尊位則不得安以待之只需於酒食便是貞非)
　(復戒之/以貞也)
　(見易曰需者所以濟天下之至險也託酒食宴樂使/物情莫測以候機㑹之至故一出而有功所謂遵養)
　(時晦也傳曰以中正也非中正/如五則沈湎而已不名需也)
上六入於穴有不速之客三人來敬之終吉　象曰不
速之客來敬之終吉雖不當位未大失也
　本義　隂居險極下應九三九三與下二陽需極並
　進柔不能禦而能順之有敬之之象(金汝白曰四與/六坎之二隂皆)
　(言穴猶坎卦之初與三皆言坎窞也云朱子云不當/位者王弼謂初上无隂陽定位伊川  隂陽竒偶豈)
　(容无也乾上九貴而无位需上六不當/位乃爵位之位非隂陽之位此説極好)
　(見易曰坎位在五九五為濟險之主三陽來而上客/之非其位也困之上六位當矣曰未當以理言也此)
　(曰雖不當位以時義言也終敬之終吉易雖為君子/謀未甞不為小人謀也曰  吉明非目前即食其報)
　(皆需之義也陽詩云何以速我獄註云速/召致也  自  呼隂曰宼自隂稱陽曰客)
䷅(坎下/乾上)
訟有孚窒惕中吉終凶利見大人不利涉大川
　本義　上乾下坎乾剛坎險上剛以制其下下險以
　伺其上又為内險而外健又為已險而彼健皆訟之
　道也(胡仲虎曰需訟二卦皆以坎之中實為主特需/之坎在上為光為亨訟之坎在下為窒為惕窒)
　(惕者光亨之反也本義於需謂涉川尤貴於能待就/需待之義説利涉於訟謂以剛乘險以實履險就爭)
　(訟之危説不利涉大抵能安其分則為需以相待不/能安其分則為訟以相爭  蔡虚齋曰只言中吉可)
　(矣必言惕中者訟之事惟能懼乃能中不懼則健於/訟矣此見聖人之深於人情也  不利涉大川對利)
　(見大人亦有一曲一直之分利見大人直者之/利也涉大川乃行險以僥倖者則其不直可知)
彖曰訟上剛下險險而健訟　訟有孚窒愓中吉剛來
而得中也終凶訟不可成也利見大人尚中正也不利
涉大川入于淵也
　(丘行可曰剛來而得中此卦變也易言卦變始於此/剛自上而下為來柔自下而上為往為進凡卦中言)
　(剛柔上下之往來多三隂三陽之卦謂内外兩體之/變也如噬嗑賁之類是也有四陽二隂之卦亦言剛)
　(來柔進者謂上下一爻之變也如訟晉之/類是也聖人之言卦變於此見其兩端焉)
　(見易曰剛者恃理而行得中則不敢過恃其理夫人/以理直而訟有不敢恃理之心則念轉矣轉念則不)
　(成訟大人以中正為德見之則理得而氣平故有孚/窒而不能已於訟者見大人則訟可无訟也  書吕)
　(刑云咸庶中正則中正者聽訟之道也虞芮爭田之/訟必欲見文王䑕牙雀角之訟必欲見召伯皆以其)
　(中正也不入於淵謂/其情險  可測也)
　　(今按本義上剛以制其下下險以伺其上而有訟/夫上之勢足以凌下自不須訟惟下屈於勢而又)
　　(負其行險之才是以有訟凡訟皆/下為之故卦有自下訟上之象)
象曰天與水違行訟君子以作事謀始
　本義　作事謀始訟端絶矣(項平菴曰乾坎本同氣/而生者也一動之後相)
　(背而行遂有天淵之隔天下之事不可以細㣲而不/謹也不可以親暱而不敬也禍難之端夫豈在大曹)
　(劉共飯地分於七筯之間蘇史滅宗忿起/於笑談之頃謀始之悔豈不深切著明乎)
　(見易曰齊晉之兵由於婦人之笑客吳楚之禍起於/女子之爭桑事之始葢有人能謀有非人所能謀者)
初六不永所事小有言終吉　象曰不永所事訟不可
長也雖小有言其辯明也
　(胡仲虎曰不曰不永訟而曰不永所事事之初猶冀/其不成訟也  終凶者上九在訟為終在人為不終)
　(終吉者初六在訟為不終在人為有終只蔡虚齋曰/小有言與需九二同言其傷我者小也  用略與之)
　(辨辨明即止辨/得明便是終吉)
九二不克訟歸而逋其邑人三百戸无眚　象曰不克
訟歸逋竄也自下訟上患至掇也
　本義　九二陽剛為險之主本欲訟者也然以剛居
　柔得下之中而上應九五陽剛居尊勢不可敵故其
　象占如此
　(火傳曰二非與五訟也二為坎主初三二隂與之同/體而上應於九四上九二與爭而成訟故有自下訟)
　(上之象二不克訟以四與上近在君側投鼠忌器也/待罪下邑以祈天王之一察故得无眚二剛而得中)
　(故能猛於改過若晉郤至與周爭鄇田周使訟諸晉/晉侯令郤至勿敢爭則猶存歸逋之意也  无眚者)
　(周禮憑弱犯寡則眚之眚者四面削其地也都三百/戸者鄭注禮記云下國下大夫之制若其大  偶國)
　(則非逋/竄之道)
六三食舊德貞厲終吉或從王事无成　象曰食舊徳
從上吉也
　本義　六三隂柔非能訟者故守舊居正則雖危而
　終吉然或出而從王之事則亦必无成功(項平菴曰六/三之舊徳坤)
　(也坤之中爻動而成坎初六六三皆舊爻也曰貞曰/或從王事皆坤六三之舊辭聖人引之以實其義使)
　(人知三百八十四/爻皆乾坤之舊也)
　(見易曰二與四所爭者初與上所爭者三也惟二不/克訟故初不永所事三從王事无成曰事者初與三)
　(本无有訟因二之訟而牽入事中也三/與上應為舊德二不克訟故三仍從上)
　(火傳曰坤三曰无成有終訟/三但曰无成訟不可終也)
九四不克訟復即命渝安貞吉　象曰復即命渝安貞
不失也
　王註　初辨明也　程傳　命謂正理失正理為方
　命故以即命為復也剛健而不中正躁動故不安處
　非中正則不貞不安貞所以好訟也若義不克訟反
　就正理變其不安貞而安貞則吉矣(存疑曰不失解/吉字以理之得)
　(失為吉凶非以事/之禍福為吉凶也)
　(見易曰君子安於理小人制於命至於有激而訟志/在必勝則命亦有不能制者矣不知勝負得失之間)
　(亦有命存焉惟能廢然自反然後知行險/僥倖者之徒勞而居易俟命者之安貞也)
九五訟元吉　象曰訟元吉以中正也
　本義　陽剛中正以居尊位聽訟而得其平者也
　中則聽不偏正則斷合理(蘇子瞻曰九五處中得位/而无私於應訟者莫不取)
　(曲直焉所以為元吉也不胡仲虎曰古人不貴聽訟/而貴无訟初不求訟三  訟四二不克訟在下者无)
　(訟此九五所以訟元吉也若象正曰五之訟自訟者/也君子見過而内省聞慝  詰詩曰靖共爾位正直)
　(是與神之聽之式穀以女故人質成者也鬼神聽訟/者也詩曰无曰不顕莫子云覯是衛武公之自訟也)
上九或錫之鞶帶終朝三褫之　象曰以訟受服亦不
足敬也
　(蔡虚齋曰以訟得勝古无錫服之禮爻辭只是取象/象傳則實其辭矣葢如東漢不義侯之類  不足敬)
　(且據其以訟得服言也況終必見褫乎益上九之象/曰莫益之偏辭也  諸理齊曰楊惲告霍氏息夫躬)
　(告東平以此而/侯卒以此而誅)
　(見易曰上與二争三而訟二歸逋/三從上是上之訟勝有受服之象)
䷆(坎下/坤上)
師貞丈人吉无咎
　程傳　比以一陽為衆隂之主而在上君之象也師
　以一陽為衆隂之主而在下將師之象也　本義
　九二以剛居下而用事六五以柔居上而任之為人
　君命將出師之象(參義曰凡用師之道在得正與擇/將而已若不得正則兵出無名而)
　(事不成不擇將則將不知兵而喪其士卒吉程子曰/吉无咎有吉而有咎者有无咎而不吉者  而有咎)
　(凡无名行師而幸勝者是也无咎而不吉凡聲罪致/討而不勝者是也  胡仲虎曰文人即長子也自衆)
　(尊之謂之丈人自/君任之謂之長子)
　(見易曰坎二為將坎中男也而彖曰文人爻曰長子/所謂老將也老將在歴練之久不在年齒之高如鄧)
　(禹耿弇周瑜皆老將也自乾坤以後坎即用/事至此五見則坎歴事乆矣是可為丈人也)
彖曰師衆也貞正也能以衆正可以王矣　剛中而應
行險而順以此毒天下而民從之吉又何咎矣
　本義　以謂能左右之也剛中謂九二應謂六五應
　之行險謂行危道順謂順人心此非有老成之德者
　不能也(吕伯恭曰能以衆正言為將者九二是也可/以王言命將者六五是也  胡仲虎曰剛中)
　(而應彖傳凡五見或五應二或二應五本義於他卦/不明言之而師獨曰剛中謂九二應謂六五應之以)
　(在師之時五之信任乎二尤不可不專也曰毒者見/王者之師不得已而用如毒藥之攻病非有沈疴堅)
　(癥不輕/用也)
　(見易曰三代以下至春秋列國凡出兵未有不正者/所謂紀律之師也往往不戰而勝勝則折首而已无)
　(大誅殺也紀律廢而後出竒竒則以坑屠為事故奇/以少勝惟正兵乃能用衆也人主急欲成功樂用竒)
　(兵以收速效其將守正而乆之无功非簿責且遣代/矣則剛中而應之難也三國惟武侯能不用竒陳壽)
　(短之以用兵非其所長/是豈知古之師道乎)
象曰地中有水師君子以容民畜衆
　本義　水不外於地兵不外於民故能養民則可以
　得衆矣
　(見易曰寓兵於農若水之隂行地中而人不知故不/患无兵有民則有兵矣平日容保其民正所以畜聚)
　(其衆也惟能畜/衆故能以衆)
　(火傳曰國語稱宣王料民於太原葢將藉戸口以補/南國之師此時兵農猶未分也自商鞅盡以秦民比)
　(伍編之有衆而无民矣管仲作内政以寄軍令雖意/與鞅同而猶文之以先王之教李泌欲復府兵後世)
　(保甲鄉圑猶存古法萬一焉要在/酌古今之時宜變通而行之耳)
初六師出以律否臧凶　象曰師出以律失律凶也
　王註　為師之始齊師者也齊衆以律失律而臧何
　異於否失律有功法所不赦故師出不以律否臧皆
　凶　本義　否臧謂不善也晁氏曰否字先儒多作
　不字(胡仲虎曰以律不言吉否臧則言凶律令森嚴/出師之常其勝負猶未可知故不言吉出而失)
　(律凶立見矣以方君則曰以律有指律吕言者周禮/太師執同律  聽軍聲又六韜云夜半遣騎去敵壘)
　(丸百歩持律管當耳大呼有聲應管武王吹律推孟/春至季冬殺氣相併而音尚宫師曠曰吾驟歌北風)
　(又歌南風南風不競多死聲楚必無功是古人出師/用律之證也音律通乎法律要必法律嚴然後音律)
　(清/耳)
九二在師中吉无咎王三錫命　象曰在師中吉承天
寵也王三錫命懷萬邦也
　程傳　二乃師之主自古命將閫外之事得專制之
　居下而專制其事惟在師則可六五既專倚任復厚
　其寵數葢禮不稱則威不重而下不信也　本義
　九二有剛中之德上應於五而為所寵任故其象占
　如此(吳幼清曰錫命如王使宰周公錫齊侯命王使/内史過錫晉侯命是也至於三者天寵之優渥)
　(也/)
　(見易曰二在師中正如趙充國之在湟中羊太傳之/在襄陽老成鎮静而已生功喜事之徒必有為師乆)
　(无功之議賴六五信任之耳王命時錫故其權益重/而其下不敢違其節制如初之出以律四之不失常)
　(者是也六三以偏裨而居二之上殆近臣而有軍行/者乎恃君寵而不聽將命如趙穿之違臾駢變饜之)
　(蔑荀偃是也故夫專任二者本五柔中/之德而參以三者五中而不正之過也)
六三師或輿尸凶　象曰師或輿尸大无功也
　程傳　二既以剛中之才為上信任必專其事乃有
　成功若或更使衆人主之凶之道也輿尸衆主也葢
　指三也　本義　輿尸師徒撓敗輿尸而歸也(楊龜/山曰)
　(唐九節度之師不立統制雖李郭之/善兵猶不免敗衂則輿尸之凶可知)
六四師左次无咎　象曰左次无咎未失常也
　程傳　見可而進知難而退師之常也惟取其退之
　得宜不論其才之能否也　本義　左次謂退舍也
　(楊誠齋曰善戰者不必進退亦進也禹之班師晉文/之退舍是已使高帝不至白登太宗不渡鴨綠咎於)
　(何/有)
六五田有禽利執言无咎長子帥師弟子輿尸貞凶
象曰長子帥師以中行也弟子輿尸使不當也
　王註　處師之時柔得尊位隂不先唱柔不犯物犯
　而後應往必得直　本義　六五用師之主柔順而
　中不為兵端者也敵加於己不得已而應之故為田
　有禽之象(馮厚齊曰禹之征苖啟之伐有扈𦙍之征/羲和自虞夏以來其伐有罪必執言不但)
　(鳴條以後也曰胡仲虎曰三曰師或輿尸危之之辭/至五則直書  弟子輿尸葢謂五用二而又用三必)
　(至於此故長子帥師不言吉而弟子則曰/輿尸貞凶甚言任將之不可不審且專也)
　(火傳曰裴度請勿置監軍而淮蔡以平李德裕請罷/監軍而三鎮皆定此任將之效也古今任將不專而)
　(致敗者荀林父邲之戰郭子儀相州之敗是也自有/觀軍容使豈惟喪九節度之師唐卒以此亡其國矣)
上六大君有命開國承家小人勿用　象曰大君有命
以正功也小人勿用必亂邦也
　程傳　師旅之興成功非一道固不必皆君子也故
　戒以小人有功不可用也此專言師終之義(朱子云/開國承)
　(家未分别小人小人勿用是勿用與謀議經畫耳漢/光武定天下後論功行封其用之與政事者則鄧禹)
　(耿弇賈復數人他不/與焉深得此爻之義)
　(見易曰小人者誰弟子也弟子雖敗猶虚冐軍功以/邀封賞君寵之也上六大臣奉君命以論功行賞寧)
　(違君命不可用也用之不惟/灰功臣之心而後憂方大耳)
䷇(坤下/坎上)
比吉原筮元永貞无咎不寧方來後夫凶
　程傳　筮謂占決卜度必占決其可比者而此之所
　比元永貞則无咎　古之人君有元而不永者唐𤣥
　宗其始勵精圖治有人君之德而不能善其終是不
　永也有元永而不貞者漢文帝恭儉化行二十餘年
　如一日而好言黄老之學是不貞也是皆未免有咎
　(胡仲虎曰蒙之筮問之人者也不一則不專比之筮/問其在我者也不再則不審  來者自來後者自後)
　(惟問我之可比不可比彼之來比不來比吾不問也/此九五之所以為顯比也  馮厚齋曰萃比下體同)
　(坤萃有四以分其權故元永貞言於五比下无分權/者故元永貞言於彖  徐進齋曰後夫凶如萬國朝)
　(禹而防風後至天下歸漢而田横不來王時論曰古/之射示諸侯不朝貢者為不寧侯  文  事王季食)
　(下問所膳命膳宰曰末有原謂食之餘无以/再進也又秦禁原蠶漢立原廟皆言再也)
彖曰比吉也　比輔也下順從也　原筮元永貞无咎
以剛中也不寧方來上下應也後夫凶其道窮也
　(見易曰下順從也指下四隂而言上下應也則兼上/六而言是上六究竟亦應五者特以後至而凶耳故)
　(爻辭曰比之无首傳曰无所終也言其不能善始則/必不能有終酈生説田横以天下後服者先亡謂後)
　(雖服亦/亡也)
　　(今按輔嗣以原筮元永貞句屬之上比之人本義/則屬之為下所比之九五彖傳之所謂剛中者既)
　　(明指五矣惟九五有剛中之德本不期人之比而/人自比之所以為顯比也又何用原筮之而惟恐)
　　(无以來人之比乎愚謂元永貞者九五剛中之德/也原筮者將上比於五之人也馬援謂當今之世)
　　(非但君擇臣臣亦擇君故必比得其人而後可以/无咎此為上比九五者言也程傳亦主此義但言)
　　(之未分/明耳)
象曰地上有水比先王以建萬國親諸侯
　本義　彖意人來比我此取我往比人(朱子又云伊/川言建萬國)
　(以比民民不可盡得而比故建萬國使比民而天子/所親者諸侯而已是比天下之道  顔質卿曰地中)
　(有水水藏乎地中而不可見也地上有水水行乎地/上而有所歸也聖人法地中之水藏天下於天下得)
　(容民畜衆之道焉法地上之水以/天下治天下得建國親侯之道焉)
初六有孚比之无咎有孚盈缶終來有他吉　象曰比
之初六有他吉也
　本義　比之初貴乎有信則可以无咎若其充實則
　又有他吉也(趙汝楳曰易六爻貴於正應其近而相/得亦有不應者惟比諸爻不論應否而)
　(皆以比/五為義)
　(見易曰衆隂比五初去五最逺比之最先葢純誠而/无所觀望者此比之出於有孚者也孚乆而不渝則)
　(盈缶矣其初祗期无咎而終有他吉之來也他吉者/意外之獲也魯之分地於齊以先至而多受地亦他)
　(吉/也)
　(火傳曰易言有孚皆取中實為義初六隂爻亦曰有/孚者即於初取象也惟初在下位去五甚逺而比之)
　(最先是謂有孚之比出於中心之誠然非有趨避而/比也有孚盈缶亦即於初决之故象傳但稱比之初)
　(六/)
六二比之自内貞吉　象曰比之自内不自失也
　(胡仲虎曰凡卦以下卦為内上卦為外此六/二言内六四言外内外卦之分例見於比)
　(見易曰二本五之正應與羣隂歸附者不同從龍最/久誼亦最親如畱侯之於高祖鄴侯之於肅宗所與)
　(者帷幄之謀所居者親近之地故曰比之自内唐德/宗時稱陸贄為内相是也在二可謂得主矣得主而)
　(不自失非貞/其誰能之)
六三比之匪人　象曰比之匪人不亦傷乎
　(象正曰郤至入周王叔生見而悦之召桓公曰成叔/必咎白公之入子西主之葉公噫曰姦人嗜其疾味)
　(此此匪之傷也入時論曰宋琮在途不與楊思朂語/李鄘恥由承璀  相而力辭為比傷也楊收與楊立)
　(玠同宗因而入相以請托不/盡從賜死則李鄘不猶愈耶)
　(火傳曰彖傳謂下順從也則三亦在比五之列三與/上本居相應之位志在比五而不能得諸上如馬援)
　(勸隗囂專意東方而囂不能聽卒至隕滅傳曰/不亦傷乎葢知上有後夫之凶而傷其愚也)
六四外比之貞吉　象曰外比于賢以從上也
　(胡仲虎曰初六内也九五外也四宜應内者内无可/比而比於五義之與比也  蔡虚齋曰傳曰外比於)
　(賢者明五以陽剛居上之中而得其正不但有其位/又有其德比得其人也外者以位言五在四之外也)
　(見易曰六四外比比於賢也而其所謂賢者又/在上也比於賢正所以從上其為貞吉者以此)
九五顯比王用三驅失前禽邑人不誡吉　象曰顯比
之吉位正中也舍逆取順失前禽也邑人不誡上使中
也
　本義　一陽居尊剛健中正卦之羣隂皆來比已顯
　其比而无私故為用三驅失前禽而邑人不誡之象
　葢雖私屬亦喻上意不相警備以求必得也(朱子曰/田獵之)
　(禮置旃以為門刈草以為長圍獵者自門驅而入禽/獸向我而出皆免惟被驅而入皆獲故以前禽譬去)
　(者不追獲者譬來則取之卦訂詁曰上爻在五前故/爻曰前禽畫爻在五後故  曰後夫  按逆者禽迎)
　(我而來於民為順順者/禽背我而去於民為逆)
　(火傳曰彖著後夫之凶爻有无首之惡九五之所謂/逆者亦何嘗舍之乎天下尊王後至必誅自禹已然)
　(矣舍逆取順則舜之於三苗文王之於崇也而逆卒/為順是其舍之適以取之光武曰既得隴復望蜀是)
　(以為逆而不舍也吾兄伯玉曰宋太祖謂江南亦有/何罪但卧榻前不容他人鼾睡併其順者亦不舍矣)
上六比之无首凶　象曰比之无首无所終也
　本義　以上下之象言之則為无首以終始之象言
　之則為无終无首則无終矣
　(見易曰上為衆隂之首衆隂比五而上獨後是无/首也雖五不誡前禽之失上六終難免後夫之凶)
　(火傳曰无為福先无為禍始上六非无見也而終獲/觀望之罪罹後至之誅故彖傳曰其道窮也識時務)
　(者在乎俊傑田横劉鈞/空崛強以死耳哀哉)
䷈(乾下/巽上)
小畜亨宻雲不雨自我西郊
　本義　卦惟六四一隂上下五陽皆為所畜故為小
　畜又以隂畜陽能繋而不能固亦為所畜者小之象
　(程子曰西郊隂所凡雨須陽唱乃成隂唱則不成今/雲過西則雨過東則不雨是其義也  隂唱則陽不)
　(和蝃蝀詩曰朝隮於西崇朝其雨是陽未唱也又云/蝃蝀在東則是陽先唱也易言宻雲不雨自我西郊)
　(則是隂先唱也故雲雖宻而不雨變麻衣言履在小/畜之上葢一柔自姤變同人同人  履履變小畜小)
　(畜變大有一剛自復變臨臨變豫豫變比也謙在豫/上則履不宜在小畜下且以大畜反无妄而居下則)
　(知小畜反履/而居下矣)
彖曰小畜柔得位而上下應之曰小畜　健而巽剛中
而志行乃亨　宻雲不雨尚往也自我西郊施未行也
　王註　柔得位謂六四也體无二隂以分其權故上
　下應之小畜之勢足為宻雲乃自我西郊未足為雨
　雨者陽上薄隂隂能固之然後烝而為雨今不能制
　初九之復道固九二之牽復九三更以不能復為劣
　下方尚往施豈得行故宻雲而不能雨尚往故也
　本義　尚往言畜之未極其氣猶上進也(胡仲虎曰/剛中而志)
　(行與施未行二行字相應陽被畜而志猶可行隂雖/得位而施未可行本義兩猶字專為陽言扶陽抑隂)
　(之義也内訂詁曰上應之指五上二陽助其畜者下/應之指  卦三陽受其畜者卦雖一隂實是巽體三)
　(爻同力/畜乾也)
　(火傳曰以隂畜陽非欲害之也小人自恥為倖臣欲/結君子以自附而其君又欲羅致士大夫與之交歡)
　(非健而巽者能不降其志乎唐王毛仲召容𤣥宗詔/宋璟往赴中席推疾而去亦剛中志行之一節矣)
象曰風行天上小畜君子以懿文德
　本義　風有氣而无質能畜而不能乆　懿文德言
　未能厚積而遠施也(訂詁曰大畜有囊括宇宙包羅/萬古之心胷故象曰多識以畜)
　(其德小畜有一言必謹細行必/矜之學力故象曰以懿文德)
初九復自道何其咎吉　象曰復自道其義吉也
　本義　初九居下得正前逺於隂雖與四為正應而
　能自守以正不為所畜故有進復自道之象
　(見易曰初與四為正應初之應之不知四之畜之也/覺其畜後返故曰復自道所謂不肯由他途以進也)
　(未嘗不應特/不受畜耳)
九二牽復吉　象曰牽復在中亦不自失也
　本義　三陽志同而九二漸近於隂以其剛中故能
　與初九牽連而復亦吉道也(吳因之曰初二守正雖/同然初為四應故初難)
　(而二易初曰何其咎斷然許可之辭/二曰亦不自失則因彼許此之義)
　(見易曰君子之行其志者雖由同德相牽亦以在中/之德自能作主无主於中有牽之者即有惑之者矣)
　(亦不自失所/重者自也)
九三輿説輻夫妻反目　象曰夫妻反目不能正室也
　本義　九三剛而不中迫近於隂又非正應但以隂
　陽相説而為所繫畜不能自進故有輿説輻之象然
　以志剛又不能平而與之爭故又為夫妻反目之象
　(項平菴曰輻陸氏釋文作輹按輻車轑也輹車軸轉/也輻以利輪之轉輹以利軸之轉然輻无説理必輪)
　(破轂裂而後可説若輹則有説時車不行則説之矣/大畜大壯皆作輹字  蔡虚齋曰輻重於輹説輹者)
　(自止而不進蹔住之意也説輻/者為隂所繫畜乆住之計也)
　(見易曰三近於四為四所畜小人之畜君子也不與/作緣則以為難致而猶有敬憚之意既入其彀則以)
　(為易與而漸有蔑視之心此三/之不勝其忿而有反目之事也)
　(火傳曰説輻則安其室而无去志雖有同德无所事/其牽復矣故婦得以制之而至於反目由已之不能)
　(正其室也不能正/即於説輻上見)
六四有孚血去惕出无咎　象曰有孚惕出上合志也
　(胡仲虎曰三陽健進四強畜之三雖脱輹四亦不能/无傷故曰血曰惕危之也必有孚而後血可去惕可)
　(出乃可无/咎戒之也)
　(火傳曰陽實隂虚四何能有孚所有者血耳血者隂/謀也殺機也四之有孚五孚之也五與三陽同德而)
　(與四同體恐四之包藏禍心以不利於陽也故極誠/以孚四而四亦孚五四有孚而血去矣隂陽相和則)
　(四亦可不防乾而免於惕也/  六四有孚於血去始見)
九五有孚攣如富以其鄰　象曰有孚攣如不獨富也
　本義　巽體三爻同力畜乾隣之象也九五居中處
　尊勢能有為以兼乎上下以猶春秋以某師之以言
　能左右之也(胡仲虎曰攣與牽皆有相連之義初二/皆乾體二連初以上進有牽之象四五)
　(皆巽體五連四上以共畜在下之三陽有攣之象交/中孚九五亦言有孚孿如凡易言交如者異體之)
　(也攣如者同體之合也助訂詁曰巽體三爻同力畜/乾四為畜主五以君力  之是富以其隣也畜乾雖)
　(由六四實賴九五左右之力/名為巽止健實以健止健也)
　(火傳曰隣指上九五四之孚既固又欲憑其寵靈使/高位如上九亦自託於四也如漢哀帝使董賢過孔)
　(光私第欲光與交驩以貴之上九本陽德而受畜於/隂隂陽既和正如孔光迎賢而拜奏殺王嘉以侯賢)
　(而賢之權遂/侔於人主矣)
上九既雨既處尚德載婦貞厲月幾望君子征凶　象
曰既雨既處德積載也君子征凶有所疑也
　本義　畜極而成隂陽和矣故為既雨既處之象葢
　尊尚隂德至於積滿而然也(胡仲虎曰宻雲不而為/隂言也今既雨矣剛中)
　(志行為陽言也今既處而不行矣尚德載婦貞厲又/為隂言月幾望君子征凶又為陽言隂畜陽至此已)
　(成隂雖正亦厲陽有動必凶為隂與陽兩不利之象/  訂詁曰易言月幾望者三皆對陽言中孚言從乎)
　(陽歸妹言應乎陽/小畜言抗乎陽也)
　(火傳曰上九與三陽同德因四之血去而隂陽和向/以四為妬賢害正者今且翕然稱之尊尚其德而忘)
　(其為婦也月以日為光月望則全乎日之光矣言/隂之德皆君之所為也君子敢信之而不疑乎)
䷉(兑下/乾上)
履虎尾不咥人亨
　本義　履有所躡而進之義也以兑遇乾和悦以躡
　剛強之後有履虎尾而不見傷之象(陳器之曰卦辭/之虎尾主九四)
　(言爻辭之虎/尾主九五言)
　(見易曰詩云履帝武敏歆亦是躡帝足跡而進葢履/主於行故曰履不處也  虎指九五言狀君之威嚴)
　(也革卦大人虎變乾文言曰/雲從龍風從虎皆於九五言)
彖曰履柔履剛也　説而應乎乾是以履虎尾不咥人
亨　剛中正履帝位而不疚光明也
　王註　凡彖者言乎一卦之所以為主也成卦之體
　在六三履虎尾者言其危也三為履主以柔履剛履
　危者也履虎尾有不見咥者以其悦而應乎乾也(本/義)
　(謂以二體釋卦名義見得非指六三以柔履剛也六/三爻辭有履虎尾句朱子恐人以彼准此故别而解)
　(之云葢為所履者乾也而履之者兑也辟象正曰盛/陽在前隂以柔之不説則咥也詩曰百  卿士媚於)
　(天子説之謂也書曰汝无面從退有後言夫履虎尾/而无後言者難矣詩曰上帝甚蹈无自瘵焉夫以甚)
　(惕之臣事甚蹈之帝不媚/必咥何以已之其惟禮乎)
　(見易曰有九五為君六三復為衆陽之所宗其周公/負扆霍光輔政之日乎以周公大聖尚不免於流言)
　(居東毋恠乎霍光以不學无術自貽赤族之禍/葢其所履之地然也履虎尾而不咥者幾人哉)
　(火傳曰五剛共宗一柔履與小畜皆同然畜之柔在/四上卦之下也履之柔在三下卦之上也故三之多)
　(凶其時與位為之五之所側目也惟説而應則虎亦/可馴而无如九五為難説之主也履帝位而不疚既)
　(未可挾其援立之功剛中正而光明又未可結以媚/兹之術不説則以為逼説則轉取其疑三之時位所)
　(履為極難耳故取/其至危以為履象)
象曰上天下澤履君子以辨上下定民志
　程傳　上下之分明然後民志有定民志定然後可
　以言治古之時公卿大夫而下位各稱其德終身居
　之得其分也農工商賈勤其事而所享有限故皆有
　定志而天下之心可一後世自庶士至於公卿日志
　於尊榮農工商賈日志於富侈億兆之心交騖於利
　天下紛然如何其可一也此由上下无定志也(郤詵/曰限)
　(以勢之不得不止則不期静而自静縱以勢之所不/得不趨則不期動而自動  時論曰不曰天下有澤)
　(澤在天下而曰上天下澤所以嚴大分也賈子曰勢/明則民定而出於一道故人爭為宰輔不姦為世子)
　(非宰相尊而世子卑也不可以智求力爭也尋丈之/室无奥渫之位則父子不相别六尺之輿无左右之)
　(義則君臣不明而况其大者乎君子所辨者路馬/不齒疾行不弟之類也若天冠地履豈待辨乎)
初九素履往无咎　象曰素履之往獨行願也
　本義　以陽在下居履之初未為物遷率其素履者
　也(蔡伯静曰履禮也履初言素賁文也賁上言白白/賁无咎其即此之素履往无咎者歟  馮厚齋曰)
　(无應故曰獨中庸君子素其/位而行不願乎其外是也)
九二履道坦坦幽人貞吉　象曰幽人貞吉中不自亂
也
　本義　剛中在下无應於上故為履道平坦幽獨守
　貞之象(丘行可曰履以陽爻居隂位二與四同也二/有坦坦之吉四有愬愬之懼二得中而四不)
　(得中也二與五各得中位二貞吉而五貞厲二以剛/居柔五以剛居剛也  存疑曰四所以坦坦以履道)
　(也順理則裕為善最樂履道坦坦幽獨/守貞之象也履道便是貞坦坦便是吉)
　(見易曰三為成卦之主居履虎尾之地二四近與之/比四愬愬而二坦坦何也四位在三上最近於五其)
　(勢不得復下故以三之所履為其履而時有懼心焉/二雖與三同體而有剛中之德居三之下輿五无應)
　(是不肯援三以進者亦不為三受禍也理亂不問進/退自如武人之榮辱不闗幽人之夢寐乆矣傳曰中)
　(不自亂歎其見之/先而守之定也)
六三眇能視跛能履履虎尾咥人凶武人為于大君
象曰眇能視不足以有明也跛能履不足以與行也咥
人之凶位不當也武人為于大君志剛也
　本義　六三不中不正柔而志剛以此履乾必見傷
　害故其象如此(胡仲虎曰眇能視跛能履在歸妹初/與二分言之行不中曰跛初九曰跛)
　(不中也視不正則眇九二曰眇不正也履/六三一爻併言之惡三不中且不正也)
　(見易時三本説主為衆剛所宗為九五所忌三之眇/視跛履皆自處於不足固欲消五之忌而求説於五)
　(者也乃終不免於虎咥者以三无學術以將之一武/人而已夫人不自馳騁而為跛眇於大君之前雖猜)
　(主亦可以相安然使武人為之則不足以消其忌而/秪増其疑傳曰志剛也志也者形貌之所不能掩也)
　(火傳曰三為説主本无跋扈之志特以所履者多凶/之地耳宣帝見大將軍如芒刺負背宣宗見大尉而)
　(毛髮森䜿雖勢位使然而後世譏衛公以專謂霍光/不學无衎是以霍氏之禍萌於驂乘而衛公捧册之)
　(次日即出荆南良有以也三非不自晦而志剛不能/已於有為故眇而視跛而履猶有為於大君之疑以)
　(所遇者夬履之主也若真以跛眇自廢如羊太傅折/臂為公又何患焉  問易曰武人為於大君猶言擬)
　(於君也真宗語王旦曰寇準毎事欲效朕/張詠勸準讀霍光傳直以準為武人也)
九四履虎尾愬愬終吉　象曰愬愬終吉志行也
　(胡仲虎曰本義於三之履虎尾曰不中不正以履乾/是以乾為虎而三在其後也於四之履虎尾則曰亦)
　(以不中不正履九五之剛是以九五為虎而四在其/後也以兑説視乾剛則乾為虎自乾之三爻視之五)
　(以剛居剛則謂五為虎見項平庵曰三言志剛可見/四之志柔四言志行可  三之志不能行皆互文也)
　(爻以位為志葢其所自/處如此則志可知矣)
九五夬履貞厲　象曰夬履貞厲位正當也
　本義　九五以剛中正履帝位而下以兑説應之凡
　事必行无所疑礙故其象為夬决其履雖使得正亦
　危道也(蔡虚齋曰剛中正則有能為之資履帝位則/挾可為之勢下以兑説應之則又得以遂其)
　(欲為之志如此者幸而不幸者也故雖正/亦危夫才常傷於所恃而危多出於所安)
　(見易曰兑有夬象羊口毒食草則不復生五為難説/之主見説我之人即夬我之人以此履位故貞而厲)
　(火傳曰履所以定位也三曰位不當五曰位正當三/之不能與五爭者位也五之所以惡三者惡其志也)
　(故大象貴/於定志)
上九視履考祥其旋元吉　象曰元吉在上大有慶也
　本義　視履之終以考其祥周旋无虧則得元吉(汝/吉)
　(曰夫人一成而不可易者行一往而不可悔者事記/曰苟有車必見其軾苟有衣必見其敝則其旋難矣)
　(故履道懼以終始而已矣不蔡虚齋曰考者稽卜後/來事也祥字兼休咎言祥  是禍福乃禍福之朕兆)
　(也人事无一件无祥或善或/惡俱有之但苦不能自鑑也)
　(火傳曰履未有能離視者不視而履㝠行耳三之跛/由於眇以其不視而履至於履虎尾而見咥耳上所)
　(視甚逺不止目前一步地也莊子曰庖/丁躊躇四顧善刀而藏之其旋之謂也)
䷊(乾下/坤上)
泰小往大來吉亨
　本義　泰通也為卦天地交而二氣通故為泰正月
　之卦也(胡仲虎曰三陽來而居内三隂往而居外隂/陽之正惟泰卦為然乾坤至履陽三十畫隂)
　(三十畫隂陽數適相等然後為三隂三陽之泰泰豈/偶然哉三隂三陽往來之卦凡二十而泰否適居其)
　(先故彖辭獨以往來言泰又曰乾四月卦坤十月卦/本義於乾坤不言獨自  正月以下言之何也自乾)
　(坤二卦上篇泰否臨觀剝復六卦三十六畫而隂之/多於陽者十二下篇遯大壯夬姤四卦二十四畫而)
　(陽之多於隂者十二又上篇自泰正月而臨十二月/而復十一月陽月則順數已往自否七月而觀八月)
　(而剝九月隂月則逆推未來下篇自遯六月而姤五/月隂月則順數既往自大壯二月而夬三月陽月則)
　(逆推方來以上必皆除乾坤然後見其多寡逆順自/然之序此本義所以斷自泰正月首言之也至若乾)
　(不言四月而言之於下篇之姤坤不言十月而言之/於上篇之復葢先天圓圖坤在剝復之間後天以復)
　(次剝剝復又自有坤下坤上先天乾在姤夬之間後/天以姤次夬夬姤又自有乾上乾下此坤十月之卦)
　(不言於坤而言於復乾四月之卦不言於乾而言於/姤也乾坤隂陽之極剝復夬姤隂陽消長之際也讀)
　(本義者不/可以不知)
　(見易曰陽固有盛於泰者隂固有盛於否者聖人所/取於泰非取其陽之盛取其隂陽交也所惡於否非)
　(惡其隂之盛惡其不交也故處泰之時利用交不在/於用君子而在於使小人化為君子處否之時利用)
　(不交不在於攻小人而在使君子不亂小人/之羣是故調停之説宜於泰而不宜於否也)
　　(今按先天圖夬姤夾乾剝復夾坤隂陽消長其機/甚迅隂自四月已萌則四月之為純乾者无幾時)
　　(至姤五月一隂生矣而始追數乾為四月之卦也/陽自十月已萌則十月之為純坤者亦无幾時至)
　　(復十一月一陽生矣而始追數坤為十月之卦也/乾坤隂陽之大父母姤復隂陽之小父母故於此)
　　(特詳慎/言之)
彖曰泰小往大來吉亨則是天地交而萬物通也上下
交而其志同也内陽而外隂内健而外順内君子而外
小人君子道長小人道消也
　(蔡虚齋曰萬物通乃是氣通凡二氣之通必須於萬/物之通見之  内君子而外小人不是君子在朝廷)
　(小人在邦國只是内者為主而用事外者退聽而已/  魏文靖事宋穆陵進講泰卦曰在外而心腹是寄)
　(不為外在内而情意不屬不為内此辨内外之最清/者○蘇子瞻曰泰不及壯夬之盛也聖人安於泰者)
　(以為小人不可盡勝必欲迫驅之使窮而无歸則勝/負之勢未有决焉惟泰使君子居中常制其命而小)
　(人在外不為无措然後君子之/患无由而起此泰所以安也)
　(見易曰二氣本不可相无交則/氣通交則自然内陽而外隂)
象曰天地交泰后以財成天地之道輔相天地之宜以
左右民
　本義　財成以制其過輔相以補其不及(朱子曰財/成是裁截)
　(輔相是佐助天地之化籠統相續下來聖人裁之如/氣化一年一周與他截作春夏秋冬四時之類  熊)
　(南沙曰乾坤而後隂陽各三十畫然後為泰无過无/不及也既泰之後制其過補其不及所以保泰也)
　(火傳曰天之氣周於地之氣常先三候而到故參差/不齊聖人裁成輔相之法亦惟寓以扶陽抑隂之義)
　(而後得/其中也)
初九拔茅茹以其彚征吉　象曰拔茅征吉志在外也
　王註　茅之為物拔其根而相牽引者也茹相牽引
　之貌也
　(見易曰茅柔類也初與四應四亦上卦之初也拔茅/使以其彚征此化異為同化小人為君子傳曰志在)
　(外也外指外卦而言若其内之同德者皆已向用何/待於初之拔乎四之不戒以孚孚於初也故泰以交)
　(為道/也)
九二包荒用馮河不遐遺朋亡得尚于中行　象曰包
荒得尚于中行以光大也
　王註　尚猶配也中行謂五　本義　九二以剛居
　柔在下之中上有六五之應主乎泰而得中道者也
　(王伯厚云復曰朋來所以致泰泰曰朋亡所以保泰/于蔡虚齋曰包荒馮河不遐遺朋亡雖四事各有箇)
　(中行非必合二者而言之乃為中行也葢不能含容/非中也當斷不能斷亦非中也泄邇非中也忘逺亦)
　(非中也中也者天理/之當然恰好者耳)
　(見易曰五為中行之主與三隂同體固不欲分别君/子小人過嚴也九二包荒所以相得二以剛中之德)
　(能盡破其異同之見如馮河之勇无所疑忌隂雖逺/而不之遺陽雖近而不之比謂之朋亡併初與三皆)
　(能化之以忘其朋/而成泰交之治也)
　(火傳曰光則心事共見大則度量/足容是能包荒是能得尚於中行)
九三无平不陂无往不復艱貞无咎勿恤其孚于食有
福　象曰无往不復天地際也
　本義　將過於中泰將極而否欲來之時也(時論曰/小畜自)
　(上畜下攣如之孚五下孚四也泰自下交上勿恤之/孚三上孚四也此際交則天地交矣  訂詁曰六四)
　(居三隂之下羣隂所從以接陽九三居三陽之上羣/陽所由以接隂二爻正相交之地爻中二孚字相應)
　(火傳曰泰之時君子小人分内外而已无所為朋比/之分也故君子小人未嘗不相孚以成泰治迨泰運)
　(將衰時勢變而小人心亦變矣艱貞无咎君子於此/有戒心焉勿恤其孚不因是而遽生異同也如是雖)
　(君子道消亦可以不及於禍无禍斯為福矣至否之/九四曰疇離祉猶共食此福也否之四即泰之三也)
六四翩翩不富以其隣不戒以孚　象曰翩翩不富皆
失實也不戒以孚中心願也
　本義　已過乎中泰已極矣故三隂翩然而下復不
　待富而其類從之不待戒令而信也(胡仲虎曰不待/富而其類從之)
　(必求者小人之勢也不待告戒而自相從期於必信/者小人之心也  蔡虚齋曰隂主利以隂之能言也)
　(隂不富以隂/之質言也)
　(火傳曰小人无交以勢利為交勢利與共則臭味與/同非其共者不能同也故翩翩之來因其皆失實也)
　(不戒以孚孚本於中心之願然後/知向來與君子之孚皆面交也)
六五帝乙歸妹以祉元吉　象曰以祉元吉中以行願
也
　本義　以隂居尊為泰之主柔中虚已下應九二吉
　之道也(焦弱侯云治泰之事九二主之六五獨享其/成故二爻言事而不及福五爻言福而不及)
　(事尚如舜尚見帝歸如帝女釐降其交如此從訂詁/曰帝乙象五妹者指上卦二隂五能屈隂以  陽則)
　(上下志同而泰道成矣二曰/尚五曰歸一往一來之義)
　(見易曰六五虚中應二共成泰治五无所為也惟能/享泰時之福而已故曰以祉元吉以祉者如嫁女於)
　(人不以他長惟以福耳以其福即能造/一家之福九三所食之福亦由此也)
上六城復于隍勿用師自邑告命貞吝　象曰城復于
隍其命亂也
　程傳　掘隍土積累以成城如治道積累以成泰泰
　終將反於否如城圮復反於隍也(丘行可曰泰過九/二則曰无平不陂)
　(過六五則曰城復於隍泰以二五為中過則否矣可/胡仲虎曰命亂則復否告命以治之不付之於不)
　(為也池虞仲翔云有/水稱  无水稱隍)
　(見易曰城復於隍則其邑危矣互相告命以自為備/可也用師何為乎君子以仁義為干櫓以禮法為藩)
　(翰自邑告命以此而已夬之彖亦曰告自邑不利即/戎聖人於吾道盛衰之際一以正已為主不欲君子)
　(之有/爭也)
　　(今按泰卦自初至五皆共成泰治者也本義以二/五上下交為致泰之主然當泰時而使内外无有)
　　(異同者則三四彌縫其間也故六四之翩翩不富/以從陽也不戒以孚孚於陽也傳曰皆失實也言)
　　(三隂皆在外有高位之名而无任事之實失實猶/言失勢也賴九三之孚於四故皆翩然而至謂之)
　　(中心願者明无所矯強也故泰五爻皆言泰也惟/至上六為泰之終終則必變古今无長泰不否之)
　　(理城復於隍天之命矣命豈可以力爭惟互相告/戒知命不可違各守其貞以自盡而已傳曰其命)
　　(亂也天有治命有亂命若此者其亂命也/至否之九四曰有命則亂者又將治矣)
䷋(坤下/乾上)
否之匪人不利君子貞大往小來
　本義　否閉塞也七月之卦也正與泰反故曰匪人
　謂非人道也　或凝之匪人三字衍文由比六三而
　誤也傳不特解其義亦可見(吳忠畝曰先天之卦泰/以否對後天之卦泰以)
　(否繼對則逺而繼則近也先天自乾八卦便至泰泰/三十二卦方至否泰易而否難也後天自乾十卦方)
　(至泰泰一卦便至否泰難而否易也否而泰泰而否/有若循環而泰之中又有否否之中又有泰倚伏之)
　(機可畏也哉无劉翔曰否之時雖不利君子之貞君/子之貞不可  也守此不變時之否道之亨也  徐)
　(子與曰泰先言小往大來而後言吉亨是以天運推/之人事否先言匪人不利君子貞而後言大往小來)
　(是以人事參之天運泰/則歸之天否則責之人)
　(見易曰否非人所為也天也或謂歸之天則人/責缷然所謂君子者固不以天意廢人事也)
彖曰否之匪人不利君子貞大往小來則是天地不交
而萬物不通也上下不交而天下无邦也内隂而外陽
内柔而外剛内小人而外君子小人道長君子道消也
　(吕伯恭曰否上下不交有天地之形而无乾坤之用/故不言健順也  蔡伯静曰彖傳言隂陽者惟泰否)
　(而已泰言健順則乾坤之德也否言剛柔則其質也/  楊誠齋曰不交之病非一君臣相猜猶不交之外)
　(也德宗言盧杞姦邪朕殊不覺此耳不交於目也二/世笑趙高之鹿馬而信其言以關東盜无能為此目)
　(不交於耳也一身之中耳目不交否可知矣取時論/曰彖以内外取義憂小人之在内爻以上下  義猶)
　(幸君子之在上也陽爻固吉隂爻亦未有/凶者挽其志以尊君散其羣以歸大人也)
象曰天地不交否君子以儉德辟難不可榮以禄
　本義　收歛其德不形於外以避小人之難人不得
　以禄位榮之(蔡虚齋云蘇子瞻所謂舍者常爭席及/漸喜不為人所識即此意也德不儉則)
　(人得物色之矣既為人所物色則爵禄之來有不得/辭者矣夫爵禄之來者禍之來也小人道長决不利)
　(於君子故君子/惟有見幾而作)
　(見易曰否之時天地不交君子亦惟儉德自匿不與/小人作緣以法天地之不交而已而託言於調停以)
　(為挽囘者此徒自敗乃德而於世運无分毫濟也小/人欲敗君子之德必亂君子之羣榮禄者其亂羣之)
　(媒也君子儉德辟/難辟榮禄而已)
初六拔茅茹以其彚貞吉亨　象曰拔茅貞吉志在君
也
　(項平庵曰泰之初九君子始以類進君子難進故聖/人勉之以征否之初六小人始以其類進小人易進)
　(而為邪故聖人戒之以貞桃象正曰消長以道亦各/以其彚也棘始生而為荔  三嵗而為茢小人之始)
　(進无以别於君子也與/氣相漸而駕䑕易貌矣)
　(見易曰否初无以異於泰初也泰勉其征否戒以貞/小人始進本无壊天下之心仕宦久而熱中深不自)
　(知其至此極也傳曰志在君也以君為志則天下不/受其害矣夫為小人者苟能出而圖吾君則即君子)
　(矣何必别求為君/子者而用之乎)
　(火傳曰泰初之拔茅君子之拔小人也否初之拔/茅小人自拔其類也君子小人意見之分别如此)
六二包承小人吉大人否亨象曰大人否亨不亂羣
也
　本義　隂柔而中正小人而能包容承順乎君子之
　象大人則當安守其否而後道亨(蔡虚齋曰包承二/字不為君子言為)
　(小人之知有君子言也所懼者不在於純乎小人而/在於不純乎小人而能包承君子也葢惟能包承君)
　(子故能染君子故曰大人否亨當訂話曰王莽下士/子雲失身蔡京奉法君實受欺  其承之時最易眩)
　(人故戒之曰大人否亨否者閉/塞之義所謂君子難悦昊也)
　(見易曰二以承為包君子受小人之承順不覺入其/籠絡也為大人者守吾否可也不否則无以自絶於)
　(小人小人之害君子必先亂君子之羣/使自相參差安於否斯羣不可亂矣)
　(火傳曰泰二用包否二亦用包小人得志一皆效君/子之所為也特九二之包荒志在不遐棄也六二之)
　(包承志在亂其羣也故小人樂君子之包而君子不/受小人之包君子小人之介辨之明否之所以終泰)
　(者以/此)
六三包羞　象曰包羞位不當也
　(見易曰三與二同為包也二隂柔而中正恐君子不/覺其為小人而受其包故以亂羣戒之若三不中不)
　(正有識共見為君子所棄久矣亦欲效二之包以牢/籠君子君子不受自取其羞故傳以位不當斥之)
九四有命无咎疇離祉　象曰有命无咎志行也
　本義　否過中矣將濟之時也九四以陽居隂不極
　其剛故為有命无咎而疇類三陽皆獲其福也命謂
　天命(胡仲虎曰諸解皆以命為君命本義以為天命/泰九三无平不陂无往不復否九四曰有命否)
　(泰之變皆天也泰變為否易故於内卦即言之否變/為泰難故於外卦始言之本義於泰否之四皆曰已)
　(過乎中而否之三不言將過乎中也泰之三必无咎/而後有福否之四必无咎而後疇離祉三四乾坤交)
　(接之處隂陽往來之㑹君子當此必自无過而後可/為福而後可為疇離之福  蔡虚齋曰九四不極其)
　(剛此理少有能識之者往往錯了機㑹司馬君實亟/反新法直至雇役之類一皆罷之是以一轉而為紹)
　(聖之禍故復曰動而以順行是以出入无疾朋來无/咎  時論曰過中則交矣人處通時未有念命者艱)
　(難則念命或以命慰或以命冀或以命决/九四之有命聖人所以鼓君子之氣也)
　(火傳曰否時之小人亦自内而外君子耳非必盡害/之也在君子惟以義命自安儉德辟之而已小人有)
　(羣君子有疇羣不亂故疇離祉其惟有命而无咎故/志行不則雖已有命求治太急  志終不得行也)
九五休否大人吉其亡其亡繫于苞桑　象曰大人之
吉位正當也
　(胡仲虎曰以大人而處六二之時有德无位當守其/否而後道亨以大人而居九五之位則有德有位能)
　(休時之否矣然在前日不能處否而亨在今日豈能/為天下休否乎謂之休否否雖蹔息猶未盡傾也大)
　(人於否之方休即有戒懼危亡/之心故卒能傾否以成泰耳)
　(見易曰泰否爻象略同所異者五耳六五居泰以隂/而應陽九五居否以陽而防隂此上下交不交之别)
　(也是故世運之否泰全/繫乎君心他无與也)
上九傾否先否後喜　象曰否終則傾何可長也
　(楊誠齋曰否已傾矣上九猶有懼心焉制其喜而不/敢先馮異曰願陛下毋亡河北之時小臣毋亡巾車)
　(之恩得此義矣之訂詁曰先否後喜即先天下而/憂後天下而樂  意正與其亡其亡之君心相似)
　(見易曰泰終致吝否終致喜天道之/盛衰人事之憂喜互藏其機如此)
䷌(離下/乾上)
同人于野亨利涉大川利君子貞
　本義　六二得位得中而上應九五又卦惟一隂而
　五陽同與之故為同人於野謂曠逺而无私也(胡仲/虎曰)
　(同人於野其同也大利君子貞其同也正亦有所同/者大而不出於正者故又以正為本  蘇子瞻云同)
　(人於野野者无人之地也至於无人之地則同我者/皆誠同也故利涉大川苟不得其誠同與之居安則)
　(合與之涉川則潰矣涉川而不潰者誠同故也子象/正曰否之匪人不利君子貞至於同人乃利君  貞)
　(貞者君子所慎用也伯玉平仲所謂君子也孫蒯逐/君告伯玉焉伯玉出於近闗寗喜納君告伯玉焉伯)
　(玉亦出於近闗伯玉似以貞為不利而利其近於幽/人者崔杼之難平仲端委而立於門外樂高之難平)
　(仲亦端委而立於門外平仲似以貞為利而利其近/於女子者子孔為載書國人弗順子産請而焚之子)
　(産作丘賦國人弗順子寛以告子産則不改也曰苟/利社稷死生以之范宣子為政黷貨於諸侯子産寓)
　(書以砭之及子産鑄刑書叔向亦砭子産子産不毁/曰僑不才不能及子孫吾以救世也故子産之同)
　(久而貞不可能其不同/人而貞亦不可能也)
　　(今按易言涉大川者十二其見於卦者八見於爻/者四大抵卦體有乾坎艮巽者皆取此象如需訟)
　　(以乾合坎同人以乾互巽蠱以艮合巽大畜以艮/合乾益以巽互艮渙以巽合坎中孚以巽互艮一)
　　(則曰木道乃行一則曰乘木有功一則曰乘木舟/虚也謙之初頥之五上皆從艮取未濟之三從坎)
　　(取葢坎為水川象也巽為隂木而虚有舟象又為/風象利涉也乾健而艮止操舟者非能行能止固)
　　(不足以/涉川也)
彖曰同人柔得位得中而應乎乾曰同人　同人曰
同人于野亨利渉大川乾行也文明以健中正而應君
子正也唯君子為能通天下之志
　本義　柔謂六二乾謂九五(程可久曰所以成卦者/在六二故曰柔得位得)
　(中而應乎乾所以利君子貞者在二體之相為用故/曰文明以健中正而應所以同人利涉者在九五故)
　(曰乾行苟皇極外篇有云室中造車天下可行軌轍/合故也  能順天理合人情日月所照皆可行也此)
　(即通天下之志之説也人焦弱侯云二雖得位得中/而必應乎乾乃可以同  凡卦以柔為主者皆然履)
　(之六三不自亨也必曰應乎乾小畜之六四不自亨/也必曰剛中而志行大有之六五不自亨也必曰應)
　(乎天而時行此皆柔為卦主而其濟也必稱乾乾所/以為大而坤得主而有常之義諸卦足以發之矣)
　(來元成曰一隂之卦凡六而云得位者三一陽之卦/凡六而未言得位葢陽得位於事為可喜於道為至)
　(常隂得位於事為可憂於道為大變/易者憂患之書故舉其異者以相告)
　(見易曰一隂為衆陽所同曰同人然而二必應五明/健合德而後可以同人故傳更申以同人曰三字以)
　(見於野涉川之事非二柔德之所能為必應乎乾而/有得乎乾行也二文明五剛健以是而應是為君子)
　(之貞二雖守正不苟同於諸陽而諸陽亦皆以其/貞而信其志斯无不同矣故曰能通天下之志)
象曰天與火同人君子以類族辨物
　本義　天在上而火炎上其性同也類族辨物所以
　審異而致同也(蘇子瞻云水之於地為比火之於天/為同人然比以无所不比為比同人)
　(以有所不同為同也類時論曰天陽火隂非類而類/故帝釐下土别生分  禹别九州任土作貢男女别)
　(姓上下辨禮士辨志官辨事此不妨彼彼不妨/此此以成彼彼以成此若晏子和同之論是也)
初九同人于門无咎　象曰出門同人又誰咎也
　本義　同人之初未有私主以剛在下上无繋應可
　以无咎(丘行可曰兩戸為門隂畫偶有門之象同人/隨之初九節之九二皆前遇偶故謂之門一)
　(扇為戸陽畫竒有戸之象節之初九/亦前遇竒故謂之戸戸一而門二也)
　(見易曰初九出門而遇六二非其心之所期也/本无心於同而同焉故三與四皆不與之爭)
六二同人于宗吝　象曰同人于宗吝道也
　本義　宗黨也六二雖中且正然有應於上不能大
　同而繋於私吝之道也
　(見易曰卦惟六二一隂五陽皆欲同之二无所宗則/交濫矣五二之宗也惟志在於宗故吝吝者交之道)
　(也二惟守其於宗之吝/所以能成於野之亨)
　(火傳曰二為成卦之主五陽皆欲宗之夫同人而有/宗名此伏莽乗墉爭端之所由起而大師之所由用)
　(也後世黨禍/皆起於宗)
九三伏戎于莽升其高陵三嵗不興　象曰伏戎于莽
敵剛也三歲不興安行也
　本義　剛而不中上无正應欲同於二而非其正懼
　九五之見攻故有此象(時論曰安行謂安分而下即/四困而反則之意同人以理)
　(通天下之志則三四/危疑之位皆安義矣)
九四乘其墉弗克攻吉　象曰乘其墉義弗克也其吉
則困而反則也
　本義　剛不中正又无應與亦欲同於六二而為三
　所隔故為乘墉以攻之象(胡仲虎曰三以剛居剛懼/九五之見攻者屈於勢也)
　(四以剛居柔乗墉而終不克攻者屈於義也文公十/年晉人納捷菑於邾弗克納穀梁傳曰弗克納其義)
　(也正此/書法)
　(見易曰二之宗五貞於一也四/始而攻之既而義之故弗克也)
　(火傳曰齊人之求管仲惟恐不得之於魯晉人之反/士㑹惟恐不得之於秦竭其智力以期必得豈異於)
　(伏莽乘墉之為哉三四之求同於二而至有攻伐之/事其志亦猶是也獨是二與五中正而應非若管仲)
　(之有意於齊士㑹之有心於/晉故不可以志求力取也)
九五同人先號咷而後笑大師克相遇　象曰同人之
先以中直也大師相遇言相克也
　本義　五剛中正二以柔中正相應於下同心者也
　而為三四所隔不得其同然義理所同物不得而間
　之故有此象
　(見易曰莽自伏也大師克而莽平墉自乘也大師克/而墉墮人世之險阻至此盡銷可以同人於野矣)
　(火傳曰二五之心同也以三四間之至於用師相克/而不能散其同所謂二人同心其利斷金也既相遇)
　(而後笑所謂同心/之言其臭如蘭也)
上九同人于郊无悔　象曰同人于郊志未得也
　本義　居外无應物莫與同然亦可以无悔
　(見易曰於野者謂其曠遠而无有限隔大同之象也/於郊雖在國外其實避人世而逃虚空葢沮溺丈人)
　(之流耦耕偕隱為志者也士君子隱居求志必以通/天下之志為志若獨潔其身以為无悔是喪志也爻)
　(辭取其不妄同人故曰无悔象傳/病其不欲同人故曰志未得也)
䷍(乾下/離上)
大有元亨
　程傳　諸卦具元亨利貞彖皆釋為大亨恐與乾坤
　同也不兼利貞則釋為元亨盡元義也有元亨者四
　卦大有蠱升鼎也惟升彖誤隨他卦作大亨(黄元公/曰元亨)
　(利貞乾四德也諸卦之言四德皆有益辭若坤屯隨/臨无妄革是也大有元亨大壯利貞无益辭矣大有)
　(不言利貞者柔專主也大/壯不言元亨者剛太強也)
彖曰大有柔得尊位大中而上下應之曰大有　其德
剛健而文明應乎天而時行是以元亨
　王註　處尊以柔居中以大體无二隂以分其應上
　下應之靡所不納大有之義也(楊誠齋曰同人大有/一柔五剛均也柔在)
　(下者曰得位曰得中曰應乎乾而為同人我同乎彼/之辭也柔在上者曰尊位曰大中曰上下應而為大)
　(有我有其大之辭也不溫公曰夫柔而不明則前有/䜛而不見後有賊而  知明而不健則知善而不能)
　(舉知惡而不能去二者皆亂亡之端也明以燭之健/以决之居不失中行不失時然後能保有其衆元亨)
　(也應蔡虚齋曰時行即應天之義必居尊位然後得/以  天而時行故天命有德自我章之天討有罪自)
　(我刑之天秩有禮自我庸之天叙有/典自我惇之皆應天時行之實也)
　(見易曰五以柔主而統五陽傳稱其位曰尊位中曰/大中特辭也其堯之垂裳舜之恭已乎是故南面之)
　(位以无為為尊人主之德以无為為大也/  同人履應其德曰乾大有應其時曰天)
象曰火在天上大有君子以遏惡揚善順天休命
　本義　火在天上所照者廣為大有之象所有既大
　无以治之則釁蘗萌於其間矣天命有善而无惡故
　遏惡揚善所以順天反之於身亦若是而已矣(楊誠/齋曰)
　(同人離在下而權不敢專故止於類而辨大有離在/上而權由已出故極於遏而揚  李獻吉曰火在天)
　(上无所不照物无遯形善惡畢露使遽賞罰之則四/海兆民能勝罪之耶又能盡爵之耶故聖人不曰罰)
　(而曰遏遏之又遏則罰行不曰賞而曰揚揚/之又揚則賞行天命有善而无惡故曰順天)
初九无交害匪咎艱則无咎　象曰大有初九无交害
也
　本義　雖當大有之時然以陽居下上无繋應而在
　事初未涉乎害者也(項平菴曰大有之初九即同人/之上九皆逺於柔者也同人六)
　(爻獨上九為不得志大有六爻獨初九為无交然而/六二當同於人在上九獨不見同此二之吝非上之)
　(過也故為无悔六五受人之交而初九獨不往交則/害於大倫矣故為有害馮衍梁鴻之在東漢皆居大)
　(有而无/交者也)
　(見易曰離明在上上下五陽皆為所有初獨逺於五/而處最下有孚交之主而不欲上交豈非害於義而)
　(有咎乎匪咎者初自不以為咎也於大有之世而甘/處其艱葢不肯適大有之適而自適其艱艱則无咎)
　(不艱則猶以為咎也世固有此枯槁偏/僻之流傳曰无交害終以大義繩之)
　(火傳曰初即无交豈能逃於大有之世哉正如怪石/幽花自生自死於山林朝廷不問適足以彰合同之)
　(化若盡收之朝廷則所有/小矣大有者无所不有也)
九二大車以載有攸往无咎　象曰大車以載積中不
敗也
　本義　剛中在下得應乎上為大車以載之象
　(見易曰當大有之世六五虚中以任九二凡天下之/事皆萃於二之一身而二受之而不辭者惟其為大)
　(車也車以載物然必量車而載載過其量則車敗矣/量有餘於載者視其中之所積減之而不覺輕増之)
　(而不覺重斯真大車也以是引/重而致逺寜有顛覆之虞乎)
九三公用亨于天子小人弗克　象曰公用亨于天子
小人害也
　本義　亨春秋傳作享謂朝獻也(春秋傳晉文公將/納王使卜偃筮之)
　(得此爻曰吉戰克而王享吉孰/大焉是卜偃時已讀為享矣)
　(見易曰大有之時因朝㑹之期以行黜陟之典其為/公者賢侯也天子享之蓼蕭湛露昭其寵也不肖者)
　(有罰罰者不與於宴享故/曰小人害也言有罰也)
　(火傳曰无交者見大有之師濟而矯退以貽譏弗享/者因大有之豊盈而僭越以蒙罰皆以大有害之也)
　(亦豈有害於大有/哉兩害字著眼)
九四匪其彭无咎　象曰匪其彭无咎明辨晳也
　程傳　彭盛多之貌詩云行人彭彭又云駟騵彭彭
　皆言其盛多也　本義　六五柔中之君九四以剛
　近之有僭逼之嫌然以其處柔也故有不極其盛之
　象而得无咎(象正曰禹之昌言曰洪水淊天予乘四/載予决九川暨益暨稷懋遷有无化居)
　(烝民萬邦作乂夫以作乂之功葢於益稷一則曰予/再則曰予其咸於自舉也舜乃稱之曰成允成功惟)
　(汝賢克勤於邦克儉於家不自滿假惟汝賢汝惟不/矜天下莫與汝爭能汝惟不伐天下莫與汝爭功夫)
　(帝舜則可為明晳者矣不然則是以禹為迫已也者/訂詁曰其者四自謂也近君者勢不挾而震用事)
　(權不招而集權勢所歸禍敗所隨六五柔中而四以/剛逼之必也引嫌多懼觀諸陽之盛皆五之有已不)
　(敢僭有其彭而/後可以无咎)
　(見易曰四與初爻辭皆云匪匪者不然之辭也二爻/居二卦之下於大有之時多所憂畏初見衆正彈冠)
　(而憂之憂榮之必有辱也故共咎其无交而初不以/為然四見豐亨豫大而畏之畏滿之必有傾也故共)
　(矜其彭而四/不以為然)
六五厥孚交如威如吉　象曰厥孚交如信以發志也
威如之吉易而无備也
　王註　居尊以柔處大以中无私於物上下應之信
　以發志故其孚交如也夫不私於物物亦公焉不疑
　於物物亦誠焉既公且信何難何備不言而教行何
　為而不威如為大有之主而不以此道吉可得乎
　本義　大有之世柔順而中以處尊位虚已以應九
　二之賢而上下歸之是其孚信之交也然君道貴剛
　太柔則廢當以威濟之則吉(蔡虚齋曰厥孚交如謂/上孚於下下孚於上兩)
　(相交也傳曰信以𤼵志也葢據見在則上下兩相孚/推本原則由上𤼵其孚  蘇子瞻曰處羣陽之間而)
　(獨用柔无備之甚者也以其无備而物信之故歸之/者交如也柔而能威者何也以其无備知其有餘也)
　(備生於不足不足之/形見於外則威削)
　(見易曰五以柔主信任臣下分則君臣誼同朋友故/曰交如世主之好自尊大惡其不威也開心見誠之)
　(主其體愈降其望愈崇故曰威如馬援遨遊二帝間/見子陽飭邊幅嗤為土偶一覬世祖袒幘坐迎服其)
　(豁達始信帝王自有真也/非易而无備之一徵哉)
上九自天祐之吉无不利　象曰大有上吉自天祐也
　本義　大有之世以剛居上而能下從六五是能履
　信思順而尚賢也(項平菴曰六五在本爻但見其履/信思順而已至上九而後見其尚)
　(賢故孔子曰又以尚賢也皆為六五而言葢大有之/時羣心皆應未足為大又能尊賢乃為大也育羣才)
　(易有大賢難武王必得箕子而後為大有/傳曰大有上九明事闗全卦非止上九)
　(見易曰上九以剛居上葢與五同時南面稱孤者也/識五為真主天命有歸乃悉其所有納土歸命如漢)
　(之竇融宋之吳越所以全其有者大矣故曰履信思/順又以尚賢也此亦應天而時行者天祐之吉指上)
　(九/也)
䷎(艮下/坤上)
謙亨君子有終
　本義　謙者有而不居之義止乎内而順乎外謙之
　意也山至高而地至卑乃屈而止於其下謙之象也
　有終謂先屈而後伸也(馮厚齋云凡一陽五隂之卦/其一陽在上下者為剝復象)
　(隂陽之消長也在中者為師比象衆之所歸也至於/三四在二體之際當六畫之中故以其自上而退處)
　(於下者為謙自下而奮出乎上者為豫此觀畫立象/之本㫖也  焦弱侯云凡一陽統五隂之卦彖傳皆)
　(指出一剛字復曰剛反師曰剛中而應豫曰剛應/比曰剛中剝曰柔變剛惟謙不然謙不貴剛也)
　(見易曰君子之學以謙終其身者也衛武公年九十/矣抑之詩曰匪面命之言提其耳正考父之鼎銘曰)
　(一命而僂二命而傴三命而俯/循牆而走可謂謙亨有終者矣)
彖曰謙亨天道下濟而光明地道卑而上行　天道虧
盈而益謙地道變盈而流謙鬼神害盈而福謙人道惡
盈而好謙謙尊而光卑而不可踰君子之終也
　(蔡伯静曰下濟而光明艮也艮之彖傳曰其道光明/是也卑而上行坤也  歐陽永叔曰此聖人極論天)
　(人之際也春秋雖書日食星變孔子未嘗道其所以/然曰天地鬼神不可知為其可知者人而已日中必)
　(昃盛衰必復天吾不知吾見其虧盈於物者矣草木/之盛者變而衰落之物之下者進而流行之地吾不)
　(知吾見其變流於物者也人之貪滿者多禍守約者/多福鬼神吾不知吾見其人之禍福者矣天地鬼神)
　(不可知其心則因其著於物者以測之但據其迹之/可見者云爾若人則可知者故直言其情曰好惡其)
　(知與不知異辭也參而㑹之與人无以異也滿蔡虚/齋曰通六爻皆言人道好謙乾上九過高志  則賢)
　(人不輔惡盈也屯初九以貴下賤大得乎民好謙也/  象正曰野井之唁齊侯致服器焉三致而三辭齊)
　(侯强之昭公嗷然而哭諸大夫皆哭以人為菑以襞/為席以案為几以遇禮相見是則不可為謙也謙之)
　(為道見盈而思虧見福而思害也仲/虺之誥曰慎厥終惟其始謙之謂歟)
象曰地中有山謙君子以裒多益寡稱物平施
　本義　以卑蘊高謙之象也裒多益寡所以稱物之
　宜而平其施損高増卑以趨於平亦謙之意也(蘇紫/溪曰)
　(裒多益寡是就心上劑量人心知人與己同則謙但/知有己則盈凡下人之心寡上人之心多正為己心)
　(重耳稱猶權之稱物稱有低昻无低/昻心有輕重无輕重心歸於平焉耳)
　(見易曰謙之為道非有過恭已甚之行適得其平而/已夫上下之交各有則焉而人上交則謟下交則瀆)
　(瀆非謙也謟亦非謙皆違其則者也裒之益之稱物/之宜以平其施而謙道光矣汲黯見大將軍而揖張)
　(廷尉為王生結襪皆不違則之謙也豫與謙反對/豫二曰君子上交不謟下交不瀆其深於謙者乎)
　(火傳曰心有多无寡寡豈能益多日裒斯日見其寡/耳極其裒益只得心平心平而後能稱物稱物而後)
　(施諸物者始各得其平謙之為物平施而已非有過/卑之行也兄湘之曰地中有山非地上山也所謂深)
　(谷為陵葢地道變盈流謙之所為/也裒多益寡正地中有山之象)
初六謙謙君子用渉大川吉　象曰謙謙君子卑以自
牧也
　王註　處謙之下謙之謙者也(焦弱侯曰卦以謙名/又居最下曰謙謙易)
　(言乾乾夬夬重剛也坎坎重險也蹇蹇互見重坎也/  訂詁曰用涉與利涉不同利涉者其才其時利於)
　(涉耳用涉者用此道以涉然後吉/也借涉川以明履危處難之意)
　(見易曰初處最下與勞謙之三同為君子則知君子/者謙德之稱不以上下殊也  卑以自牧言謙德難)
　(馴寧過卑以調/伏之於其初也)
　(火傳曰用者用此爻之義以涉大川也涉川/者不可爭先用兵者不可恃勝惟謙道得之)
六二鳴謙貞吉　象曰鳴謙貞吉中心得也
　王註　鳴者聲名聞之謂也　本義　柔順中正以
　謙有聞正而且吉者也(朱子云鳴謙在六二又言貞/者言謙而有聞須得其正則)
　(吉不貞則近於邪佞六二以隂處隂故戒之上六之/鳴却不同處謙之極而有聞則失謙本意謙本不要)
　(人知況在人之上而有/聞乎此所以志未得也)
　(見易曰武侯發教府屬令勤攻吾過不難違覆此皆/出自中心之誠然也豈偽謙乎禹拜臯陶之謨曰師)
　(汝昌言衛武公抑之篇自稱小/子皆鳴謙也故鳴者心之聲也)
九三勞謙君子有終吉　象曰勞謙君子萬民服也
　本義　卦惟一陽居下之上剛而得正上下所歸有
　功勞而能謙尤人所難故有終而吉(胡庭芳曰謙以/九三一爻為成)
　(卦之主文王象辭惟主九三一爻而言不及其他周/公爻辭不易但推其勞而要其吉耳  王景孟曰舜)
　(之賢禹也而曰洚水警予成允成功惟汝賢此服其/勞也又曰汝惟不矜天下莫與汝爭能汝惟不伐天)
　(下莫與汝爭功此服其勞而能謙也夫功吾功能吾/能也天下何與焉矜伐之心不去則天下羣起與之)
　(爭矣何以致萬民之服哉所象正曰仲尼觀於五德/曰吾其為土乎土四德之  出入也亭毒萬物而不)
　(為功君子夏行就陽冬行就隂急病而讓夷食蔬而/任劬若是而猶恐嬰於禍患  鄭伯如晉公孫段甚)
　(敬而卑禮无違晉侯嘉焉賜以州田季孫宿之拜莒/田晉侯享之加籩武子辭請撒加而後拜晉人以為)
　(知禮重其好貨以伯石之汰也勞謙而得州田以武/子之專也勞謙而得好貺故致謙存位非德之至而)
　(君子取焉若管子平戎於王室卒受下卿之禮而還/鄭伯賞入陳之功賜子産八邑辭固予之乃受六邑)
　(可謂勞謙/君子矣)
　(見易曰以禹之八年於外冠掛而不顧簪墮而不掇/而謨止載其不自滿假而已是故真勞者未有不謙)
　(者/也)
六四无不利撝謙　象曰无不利撝謙不違則也
　本義　柔而得正上而能下无不利矣然居九三之
　上更當發撝其謙以示不敢自安之意也(趙汴水曰/下三爻謙)
　(善其身皆言吉上三/爻謙善天下皆言利)
　(見易曰四本謙顺之德而居勞謙之上鳴者宣之於/口撝則見之於躬所謂動容周旋者是也撝謙者抑)
　(抑之威儀也雖位尊於三而折節下之以示不安其/上之意人疑其恭也故聖人以不違則表之則即稱)
　(物之/宜也)
　(火傳曰下三爻以能下為謙上三爻以坤順為謙順/以為謙者不但收歛是謙發皇亦是謙故四曰撝謙)
　(雖制禮作樂皆有一定不敢違/之則所謂稱物平施者是也)
六五不富以其鄰利用侵伐无不利　象曰利用侵伐
征不服也
　本義　六五以柔居尊在上而能謙者也(楊誠齋曰/不富心之)
　(虚也虚心以納天下天下之善歸之漢高自以不如/三傑故能有三傑也  象正曰謙者師之利也不欲)
　(多勝人而後/衆莫之勝)
　(見易曰征不服者要其服也如大禹之舞干而苖格/文王之因壘而崇降因其不服益退而脩德而後得)
　(志以謙道得之也退又曰侵伐以謙而得利者不獨/禹文王也晉文公  三舍以避子玉孫叔敖南轅反)
　(斾以避晉師而卒皆得志老子云抗兵相加哀者/勝矣則用謙之道也謙字自禹征有苗伯益發之)
　(火傳曰六五為坤之主坤衆皆其隣也而曰不富者/不恃其衆也夫不恃其衆乃可以用衆故利用侵伐)
　(焉傳曰征不服也言必有不服者斯征之非貪功而/喜事也  問易曰六爻惟五不言謙而曰不富人主)
　(之謙不在卑躬折節惟在以虚受人不富象其虚也/以其隣謂左右習上之德而皆相尚以謙也書曰臣)
　(哉鄰哉是則稱為隣者亦謙辭也/上下一謙以征不服其誰禦之)
上六鳴謙利用行師征邑國　象曰鳴謙志未得也可
用行師征邑國也
　本義　謙極有聞人之所與故可用行師然以其質
　柔而无位故可以征己之邑國而已
　(見易曰上六居坤之上處顺之極葢以高位而得衆/者而以謙鳴焉據上之時位顺衆行師可以无往不)
　(利而惟用征邑國自治其私斯即其謙矣傳曰鳴謙/志未得也言其志在處卑而居卦之上位與志違也)
　(曰可用者葢託言於才力不/足僅可行師以征邑國而已)
䷏(坤下/震上)
豫利建侯行師
　本義　豫和樂也人心和樂以應其上也九四一陽
　上下應之其志得行又以坤遇震為順以動故其卦
　為豫(朱子曰建侯行師順動之大者師丘行可曰屯/有震无坤則言建侯而不言行  謙有坤无震)
　(則言行師而不言建侯卦合震坤二體故併言之謂/九家易曰震為建侯坤為行師故卦具二義國語)
　(之居樂出威註云居樂坤/在内也出威震在外也)
彖曰豫剛應而志行順以動豫　豫順以動故天地如
之而況建侯行師乎　天地以順動故日月不過而四
時不忒聖人以順動則刑罰清而民服豫之時義大矣
哉
　(訂詁曰易有時有用有義時其所遭也用其所致也/義其所寓也六十四卦時而已矣事若淺而有深義)
　(曰時義大矣哉欲人思之也非美事而有時或用之/曰時用大矣哉欲人别之也大事大變則曰時大矣)
　(哉欲人謹之也舍蔡虚齋曰宋景公有君人之言三/而熒惑為之退  商高宗因雉雊而脩德而商道復)
　(興此豫順以動而天地如之之據也過日月不過四/時不忒天地顺動之符騐也日月不  以晷刻言四)
　(時不忒以氣侯言以象正曰謙禮也豫樂也禮以地/制樂由天作地制  艮天作以震禮樂者刑罰之抵)
　(也禮樂不作則刑罰不/清而斧鉞鐘鼓皆敝矣)
　(火傳曰豫之時上有有貞之君下有由豫之臣人望/皆屬四矣為四者既不能避嫌以聽國事之壞亦不)
　(敢冒嫌以生天下之疑建侯以維本支於不拔行師/以効臣節於封疆武侯所以鞠躬盡瘁死而後已顺)
　(以動之/謂也)
象曰雷出地奮豫先王以作樂崇德殷薦之上帝以配
祖考
　本義　雷出地奮和之至也先王作樂既象其聲又
　取其義殷盛也(徐子與曰先王之一静一動皆奉天/以從事方雷在地中伏而未發則以)
　(之閉關商旅不行后不省方法其静也及出地奮而/成聲則以之作樂崇德薦上帝而配祖考法其動也)
　(律倪鴻寶曰倫治律以鳯鳴夔治樂以獸舞復之治/  以地雷豫之治樂以雷地鳴者氣至舞者聲通雷)
　(蟄地為氣雷奮地成聲也和豫以作樂崇德先王之/德即樂之德言徳則知其  也德不可一德名猶聲)
　(不可一音舉聖人之德配四時則知其氣周於十二/律也是故復心曰見灰之必歕者也豫德曰崇聲之)
　(必縱者也崇訂詁曰雷以宣天地之和樂以宣人心/之和崇德  祖考之德也郊祀后稷以配天葢冬至)
　(祀天南郊而配以祖也宗祀文王於明堂以配上帝/葢季秋祀上帝於明堂而配以考也按祭於南郊曰)
　(天祭於明堂曰帝則郊者古禮而明堂特周/制也為壇而祭謂之天祭於屋下謂之帝)
　(見易曰聲音通於鬼神作樂以寫祖功宗德也奏之/上帝明吾祖宗之德足以配享於帝所謂崇德也)
初六鳴豫凶　象曰初六鳴豫志窮凶也
　本義　隂柔小人上有強援得時主事故不勝其豫
　而以自鳴凶之道也　卦之得名本為和樂然卦辭
　為衆樂之義爻辭除九四與卦同外皆為自樂所以
　有吉凶之異
　(見易曰統一卦觀之其辭曰亨葢合二體為顺而動/故亨也析逐爻論之則凶悔過半則以四為成豫之)
　(主凡與應者比者皆因四之豫而溺其志也故曰宴/安酖毒不可懐也  豫與謙反對豫之四即謙之三)
　(也凡謙之諸爻與三應者比者皆吉而利豫之諸爻/與四應者比者多凶而悔葢有而不居之謂謙樂其)
　(所有之謂豫習於謙者慮必周故征伐皆可以/獲利躭於豫者志必怠惟介石乃不至於罹凶)
六二介于石不終日貞吉　象曰不終日貞吉以中正
也
　本義　卦獨此爻中而得正是上下皆溺於豫而獨
　能以中正自守其介如石也其德安静而堅確故其
　思慮明審不俟終日而見凡事之幾㣲也(蘇子瞻曰/以隂居隂)
　(而處二隂之間晦之極静之至也以晦觀明以静觀/動則凡吉凶禍福之㣲如黒白判於吾前是以動静)
　(如此之果也介於石果於静也不終日果於動也知/幾也  訂詁曰衆人之慮淺故成而有渝其悟也在)
　(事後君子之識㣲故不遑暇豫其覺也在幾先夫惟/有介於石之明而後有不終日之决傳雖以不終日)
　(為中正而大傳盛贊/君子之見幾以此)
　(見易曰介石内力定也莊子曰㤗宇定而大光𤼵故/能見幾明决不至後時二與四共成豫治而不附於)
　(四如金日磾與霍光並受顧命而不受/秺侯之封亦不納女於后宫殆其倫也)
六三盱豫悔遲有悔　象曰盱豫有悔位不當也
　本義　盱上視也隂不中正而近於四四為卦主故
　六三上視於四而下溺於豫宜有悔也(蘇子瞻曰據/静以觀動者)
　(見物之真六二是也乘動以逐物者見物之似六三/是也物之似福者誘之似禍者刧之我且雎盱而赴)
　(之既而非也後雖有誠然者莫敢赴矣故始失之疾/其終未有不以遲為悔也  象正曰臧文仲獲地於)
　(重館夙也子太叔弛幕於晉庭遲也天下不以遲敗/者能幾乎然既豫矣而又遲之是重悔也周官曰畜)
　(疑敗謀怠忽荒政/言盱豫而多悔也)
九四由豫大有得勿疑朋盍簪　象曰由豫大有得志
大行也
　本義　九四卦之所由以為豫者也(焦弱侯曰初應/四三五比四為)
　(凶為疾獨六二不繫於四中正自守為貞吉則九四/之不得為純臣可知四外陽内隂才有為而誠不至)
　(者也惟其才足以有為故曰大有得惟其誠不至故/戒以勿疑五之貞疾四實為之也君子於四取其志)
　(大行於五傷其/乘剛功罪定矣)
　(見易曰天下皆仰豫於四獨六二退然自守苟以其/不附已而疑之則朋黨之異同起矣夫二之異不害)
　(天下之同四不強二之同自不生天下之/異四志大行四葢以天下同已為志也)
六五貞疾恒不死　象曰六五貞疾乘剛也恒不死中
未亡也
　程傳　在四不言失正而於五乃見其強逼者四本
　无失故於四言大臣能任天下之事於五則言柔弱
　居尊不能自立威權盡去之義各據爻以取義也若
　五不失君道而四主於豫乃是任得其人安享其功
　如太甲成王矣(王景孟曰當豫之時而不為豫者六/二是也當豫之時而不得豫者六五)
　(是/也)
　(見易曰五非庸主也知事權之已去而寄情於聲色/以自晦於疾者乎而於㥽憒之中時或了了故曰恒)
　(不/死)
　(火傳曰五當豫而疾其疾也以乘剛其恒不死也亦/以乘剛武侯之於后主也武侯在而后主不豫武侯)
　(殁而黄皓導以豫矣疾/已而中亡有死而已矣)
上六㝠豫成有渝无咎　象曰㝠豫在上何可長也
　本義　以隂柔居豫極為昏㝠於豫之象以其動體
　故又為其事雖成而能有渝之象所以廣遷善之門
　也(訂詁曰成有渝成猶定也如春秋求成之成渝者/變也如渝盟之渝記云一成而不可變成渝對舉)
　(之謂也渝蘇君禹曰爻於三之悔則欲其速圖於始/於上之  則幸其改正於終是故輪臺之詔君子猶)
　(有取焉樂參義曰以往事觀之如楚莊聽伍舉之諫/而罷淫  齊威因淳于髠之諷而行誅賞皆成有渝)
　(之義/也)
　
　
　
　
　
　
　
　
　
　
　
　
　
　
　田間易學卷二
欽定四庫全書
　田間易學卷三
　　　　　　　　　　桐城　錢澄之　撰
　　周易上經
䷐(震下/兑上)
隨元亨利貞无咎
　本義　隨從也以卦變言之為剛來隨柔以二體言
　之為此動而彼説亦隨之義已能隨物物來隨已彼
　此相從其通易矣故為元亨然必利於貞所隨不貞
　則雖大亨而不免於咎矣(蔡虚齋曰剛來隨柔彼來/隨我也不主於剛也此動)
　(而彼説亦彼來隨我也所主在震也故為已能隨物/物來隨已卦以物隨為義已能隨物謂已能為物所)
　(隨也擇所隨得正如馬援之對光武曰當今之世非/但君  臣臣亦擇君耳此知所隨者也若光武便為)
　(物隨而得/其正者矣)
彖曰隨剛來而下柔動而説隨　大亨貞无咎而天下
　隨時隨時之義大矣哉
　本義　王肅本天下隨時時作之隨時之義時字在
　之字下今當從之(本義以卦變言本自困卦九來居/初又自噬嗑九來居五而自未濟)
　(來者兼此二變皆剛來隨柔之義聖楊誠齋曰時出/於聖人天下隨聖人時成於天下  人隨天下然必)
　(先有聖人之隨而後有天下之隨主焦弱侯云陽動/隂說易至詭隨初為震主上為兌  兩爻俱无繋應)
　(其動也无心其説也无情得貞之道也遽彖辭重在/貞傳辭重在時時之所在即貞也動不  動隨時而)
　(動所謂貞也物郝氏輿曰以陽下隂是以已隨物也/陽動隂説是  來隨我也以我隨物而後物始隨我)
　(君子未有不舍已而能從時者隨蘇子瞻曰時者上/之所制也不從已而從時其為  也大矣  時論曰)
　(易以三陽三隂為中故㤗否為網領而隨蠱寓咸恒/損益之消息焉隨者否初終之反也蠱者泰初終之)
　(反也否泰反其類/於换爻而益明矣)
　　(今按程子闢否泰卦變之説以為卦變皆自乾坤/來然如此卦謂乾之上九來居坤下坤之初六往)
　　(居乾上蠱則乾之初九進居於上坤之上六下而/為初於一卦之上下而有乾坤二體非即泰否乎)
　　(據啟蒙隨自泰來蠱自否來如彖傳則隨自否來/以初六與上九互换也故曰剛來而下柔蠱自泰)
　　(來以初九與上六互换/也故曰剛上而柔下)
象曰澤中有雷隨君子以嚮晦入宴息
　程傳　禮君子晝不居内夜不居外隨時之道也
　本義　雷藏澤中隨時休息(丘行可曰君子體天行/事故動與雷俱出而静)
　(與雷俱入如雷出地奮豫以之作樂崇德雷在天上/大壯以之非禮弗履天下雷行无妄以之對時育物)
　(法雷之動也如雷在地中復以之閉關息旅后不省/方澤中有雷隨以之嚮晦宴息皆法雷之静也  蔡)
　(虚齋曰君子以嚮晦入宴息即所謂日入而息也三/才之理有動有静静所以養動之根也如造化之氣)
　(冬來息得不固來嵗必有災沴故冬雷則灾醫家/謂三更不睡則血不歸肝來日精神不足用矣)
　(見易曰雷在澤中收聲之雷也月令曰水澤涸雷聲/收伏而不動也嚮晦宴息即伏雷之義道家謂希夷)
　(好睡得五雷蟄法則知宴息亦大有功在春彖以動/言象以静言豫位正冬先言出奮隨已當  即具秋)
　(收葢謂墮静知其/動隨動知其静也)
初九官有渝貞吉出門交有功　象曰官有渝從正吉
也出門交有功不失也
　王註　居隨之始上无其應无所偏繫動能隨時意
　无所主者也　本義　卦以物隨為義爻以隨物為
　義初九以陽居下為震之主卦之所以為隨者也既
　有所隨則有所偏主而變其常矣惟得其正則吉又
　當出門以交不私其隨則有功也(王伯厚云同人之/初曰出門隨之初)
　(曰出門謹於出門之/初則不苟同不詭隨)
　(見易曰官有定位有常分也如初與四應二與五應/三與上應皆一定之常分也至隨時諸爻皆不應焉)
　(惟二五猶是正應乃二不應五而繫於初此所謂變/其常也初不上交而交於二所謂出門交也爻以隨)
　(物為義惟所隨得正則雖渝變其常可也但戒以從/正則吉耳  三國之初紹彊而操弱賈詡獨勸張繡)
　(舍紹而從操南北之代晉夏而秦夷王景畧之師勸/猛舍晉而事秦此皆變所守之常見而卒能有功此)
　(官有渝而從正/者之一證也)
　(火傳曰官有渝渝者時之當渝者也故渝所以為隨/也伊尹生平所守者堯舜之道此其所謂官也一旦)
　(幡然而改舍堯舜之道而事放伐/之主此其官有渝也皆時為之也)
六二繫小子失丈夫　象曰繫小子弗兼與也
　本義　初陽在下而近五陽正應而遠二隂柔不能
　自守以須正應故其象如此(楊氏曰以剛隨人者謂/之隨以柔隨人者謂之)
　(繫剛有以自立柔不足以自立也故初九九四九五/不言繫而六二六三上六皆言繫也  王伯厚曰里)
　(克之中立鄧析之兩可終於邪而已故弗兼與隨之/義也  訂詁曰六二中正非必果繫初背五也以其)
　(近比於初易於牽繫故為之戒耳吾謂當其時有不/得不繫不容不失者則繫亦隨時之義也  時論曰)
　(亞夫𤼵疽馮衍閉門自憤其繫之失也龎/公不比管樂徐庶廢於曹劉其知隨者乎)
　(見易曰二之繫小子其夷吾之繫於子糾魏徵之繫/於建成乎孚於嘉則桓公與太宗兩君所孚者正以)
　(其能/繫也)
六三繫丈夫失小子隨有求得利居貞　象曰繫丈夫
志舍下也
　本義　三近繫四而失於初其象與六二正相反四
　陽當任而已隨之有求必得然非正應故有不正而
　為邪媚之嫌故又戒以居貞也(胡仲虎曰易之例不/論隂陽小子皆指初)
　(而言隨初九陽稱小子漸初六隂亦稱小子而蔡虚/齋曰居貞謂自處以正不可以求有得之故  苟於)
　(求/也)
　(見易曰三无正應初四皆陽有求則得之矣然而從/四正也四近而在上從上則順與近則固故繫丈夫)
　(而利/居贞)
　(火傳曰隨三隂皆繫而以為隨者隨无故也謂當隨/之時无有成跡可踐也二繫小子三繫丈夫皆時為)
　(之不得不繫隨之義也之六三之繫正如淮隂謝項/羽之便而稱漢王相遇  隆公瑾因蔣幹之來而述)
　(仲謀知己之誼皆以隨有求得而繫也然則/求得不妨必居貞而得乃謂得之有道耳)
九四隨有獲貞凶有孚在道以明何咎　象曰隨有獲
其義凶也有孚在道明功也
　程傳　九四以陽剛之才處臣位之極為臣之道當
　使恩威一出於上衆心皆隨於君若人心從已危道
　也居此地者惟誠積於中動合於道以明哲處之則
　又何咎(丘行可曰豫隨九四皆大臣也豫之有得猶/隨之有獲也特豫柔主在上四之志可以行)
　(故其戒在君而五貞疾隨剛主在上非四之所可犯/故其戒在臣而四貞凶也○蔡虚齋曰漢蕭何韓信)
　(皆受君之重任者也何聽鮑生召平之計得免於禍/信恃其功既求封齊復求王楚高祖惟所欲則與之)
　(可謂隨有獲也而高祖疑信之心已始於此矣自人/君言之有功必賞固其正也於人臣之義挾功求賞)
　(能无凶乎與象正曰與人同功則必與人同過與人/分福則必  人分禍晉文公反國先諸皸瘃而後好)
　(惠者及河子犯反璧請從此亡叔向舉似范文子文/子愍其未仁夫子犯之明豈不及䜿頭須寺人勃鞮)
　(乎夫各有其道也夫人隨人而不免於患/者多矣惠公之入里丕之黨有存者乎)
　(見易曰霍光秉政豈其孚誠猶有不足乎而驂乘於/帝如芒刺在背此其不能在道也史稱其不學无術)
　(惟不學故不明也○有獲之心私也苟不/明道而以无所獲自恃其无私亦凶也)
九五孚于嘉吉　象曰孚于嘉吉位正中也
　本義　陽剛中正下應中正是信於善也(王伯厚云/信君子則)
　(治之本隨九五曰孚於嘉吉信小人/則亂之機兑之九五曰孚於剝有厲)
　(見易曰嘉謂二也二既繫初而為五所孚何也李勣/初事李宻宻既降唐諭勣來歸勣悉其所有納諸宻)
　(使自上於帝可謂繫於宻者矣唐祖/以是重勣寵遇曰隆是孚於嘉也)
　(火傳曰嘉兼二與四言五之樂善信賢不惟不嫌二/之繫併不疑四之逼四曰有孚五曰孚嘉四五皆陽)
　(同德相/孚也)
上六拘繫之乃從維之王用亨于西山　象曰拘繫之
上窮也
　程傳　太王去豳遷岐邠人從之者如歸市葢其人
　心之隨固結如此故周之王業以興西山岐山也用
　亨王業成也
　(火傳曰此三分有二時也既拘繫之又從而維之言/文王聮絡六州之人心固結之以服事殷也雖天命)
　(在周而臣節益堅惟祭其封内西山而已不傳曰上/窮也言人心已去雖拘繫之而周有不得  王者其)
　(勢窮於/上也)
䷑(巽下/艮上)
蠱元亨利涉大川先甲三日後甲三日
　程傳　甲數之首事之始也治蠱之道當思慮其先
　後為救弊可久之道先甲謂先於此究其所以然也
　後甲謂後於此慮其將然也一日二日至於三日言
　慮之深推之遠也究其所以然則知救之之道慮其
　將然則知備之之方善救則前弊可革善備則後利
　可久後之治蠱者不明先甲後甲之誡慮淺而事近
　故勞於救世而亂不革功未及成而弊已生矣　本
　義　甲日之始事之端也先甲三日辛也後甲三日
　丁也前事過中而將壞則可自新以為後事之端而
　不使至於大壞後事方始而尚新然更當致其丁寧
　之意以監其前事之失而不使至於速壞聖人之戒
　深也(蔡虚齋曰先甲三日是蠱之將然也而預治之/後甲三日是蠱之既治也而維持之聖人治蠱)
　(不於方蠱之時而必於將蠱之先與既治之後異乎/世之隨時補塞而偷安目前者之所為也  見易火)
　(傳説具載圖象/卷甲庚論中)
　　(今按孔疏云輔嗣謂甲者剙制之令為在後諸令/之首故謂之甲漢時令之重者謂之甲令凡宣令)
　　(前三日殷勤而語之後三日丁寧而語之使曉知/新令而後乃專誅也鄭康成以甲為日不為令云)
　　(先三日辛也後三日丁也諸儒並依此説今觀程/傳謂甲者事之始似從王註本義辛丁之説則又)
　　(主鄭/義也)
彖曰蠱剛上而柔下巽而止蠱　蠱元亨而天下治也
利涉大川往有事也先甲三日後甲三日終則有始天
行也
　本義　治蠱至於元亨則亂而復治之象也亂之終
　治之始天運然也(蘇子瞻曰器欲常用體欲常勞天/下欲常事事故曰巽而止蠱夫下)
　(巽則莫逆上止則无為衰亂之萌起矣所以天事无/事而不事事則後將不勝其事矣此蠱  以有  也)
　(昧者乃以事為蠱失之矣惟訂詁曰剛上者艮之上/九也柔下者巽之初六也  柔在下者既巽而不能)
　(為剛在上者又止而不肯為所以成蠱向蔡汝柟曰/君子慮豐之盈不慮蠱之壞天道人心  於有事可)
　(以慮/始矣)
　(見易曰本義謂蠱壞極而有事也蠱之患其内已壞/而外不知於此時而欲有事未有不斥為多事者迨)
　(因循日乆蠱象已見天下共知其壞而後事始可為/彖曰元亨幸天下之共見其蠱而治可期也  傳曰)
　(天行者三剝復為消息盈虚此為消息中變所貴盡/人事以應天行豈委之循環之運乎賈誼曰□火薪)
　(上而謂之安此先甲之憂也杜預云/平吳後當勞聖慮此後甲之虞也)
象曰山下有風蠱君子以振民育德
　本義　山下有風物壞而有事矣而事莫大於二者
　乃治已治人之道也
　(火傳曰風者所以𤼵舒萬物而在山下則鬱屈而不/能舒凡物風不散則虫生故有蠱象而君子象風以)
　(振民振者所以𤼵舒之也象山/下以育德育者所以涵蓄之也)
初六幹父之蠱有子考无咎厲終吉　象曰幹父之蠱
意承考也
　本義　幹如木之幹枝葉之所附而立者也蠱者前
　人已壞之緒故諸爻皆有父母之象初六蠱未深而
　事易濟故為有子則能治蠱而考得无咎(蘇子瞻曰/蠱非一日)
　(之故也必世而後見以父子言之則父養其疾至子/而後𤼵也  蔡虚齋曰初六是子考之无咎子之吉)
　(也六爻皆人子考指父父在亦得稱考若康誥云大/傷厥考心可見  吳客卿曰三年无改於父之道非)
　(无改其蠱事/也故曰意承)
　(見易曰初為巽主上為艮主初幹之最早是於父在/之時而以幹蠱為志者也有子考无咎自見者謂之)
　(葢有潛移黙感之妙故曰意承考也葢不以事幹而/以意幹也若上九在蠱運既終之後而以不幹幹之)
　(所以風勵人心為幹蠱之本也故傳曰/志可則也葢不以事幹而以志幹也)
九二幹母之蠱不可貞　象曰幹母之蠱得中道也
　程傳　九二陽剛為六五所應是以剛陽之臣輔柔
　弱之主有子幹母蠱之義不可貞謂不可盡其剛直
　之道也(楊龜山曰母者隂而尊之稱如晉六二之稱/王母小過六二之稱遇其妣皆謂六五也)
　(倪鴻寳曰三王以前父无定子得其道則子之女媧/以後母无定女正其德則女之堯不子丹朱而舜為)
　(之子舜不子商均而禹為之子吕雉不可以母漢而/陳平為之女武曌不可以母唐而狄公為之女舜禹)
　(之誅殛隨刋男子之才陳狄之委蛇郤曲女子之容/也故无子雖堯舜不勉咎有女雖雉曌不終蠱天下)
　(治道尚陽則貴子克家尚隂則貴女幹蠱以訂詁曰/貞者事之幹如何可廢但時有不可貞則  不可貞)
　(為中故曰/巽以行權)
　(見易曰臣之於君猶子之於父也於二獨言母則母/有時而當父之任矣後世垂簾聽政之事易固已先)
　(兆其端而所以立身母后/之朝其道固已言之早矣)
九三幹父之蠱小有悔无大咎　象曰幹父之蠱終无
咎也
　本義　過剛不中故小有悔巽體得正故无大咎(胡/仲)
　(虎曰幹蠱之道以剛柔相濟為尚然與其為六四過/於柔而吝不若九三過於剛而悔始曰小有悔繼之)
　(曰无大咎猶幸其能剛也幸其能體巽之權而不失/其正也  易宜曰蠱幹而親之失彰故悔子之道盡)
　(故无咎爻曲體孝子之心傳直揭/幹之之道  悔以心言咎以理言)
六四裕父之蠱往見吝　象曰裕父之蠱往未得也
　本義　以隂居隂不能有為寛裕以治蠱之象如是
　則蠱將日深故往則見吝
　(見易曰裕者以為不必有為守成而已如是則父蠱/日深不可為矣此宋人紹述之害也漢成之於元帝)
　(亦裕/也)
　(火傳曰諸爻所幹之蠱皆五之蠱也而於二稱母於/三四稱父何也二以剛中之德上應柔中之主惟二)
　(是從二復以不可貞承之故曰母母之者親之至也/三過乎剛恐有弱其主之嫌故父之父之者尊之也)
　(四過乎柔自安於不及其君之分亦父之父之者順/之也尊父則不欲貽父以過故曰幹蠱順父則不敢)
　(爭父之失/故曰裕蠱)
六五幹父之蠱用譽　象曰幹父用譽承以德也
　(張横渠曰雖天子必有繼也故亦云幹父之蠱以胡/庭芳曰在六二以五為母在六五又自取子道  繼)
　(世之君言也象何常之有子訂詁曰幹父用譽葢不/承以才而承以德子為孝  父為慈父有幹功无幹)
　(名杞時論曰仲虺之誥吉甫之誦用譽也德宗不用/盧  李泌曰堯舜不逮矣此譽幹也  母不可貞父)
　(而用譽詩云母氏聖善我无令人二之事/也我心寫兮是以有譽處兮五之事也)
上九不事王侯高尚其事　象曰不事王侯志可則也
　本義　剛陽居上在事之外故為此象(蔡虚齋曰下/五爻皆有蠱)
　(者惟上九是不與天下之蠱者故程傳/云如伊尹太公之流㑹子子思之徒也)
　(見易曰世運之蠱皆由士大夫溺志於富貴以致之/也上九之高尚固治蠱之一道也蠱為食志之䖝諸)
　(爻所治者國事之蠱上所治者士大夫心志之蠱也/聞伯夷之風者頑夫廉懦夫有立志誰謂高尚不足)
　(以治/志乎)
䷒(兑下/坤上)
臨元亨利貞至于八月有凶
　本義　臨進而凌逼於物也二陽浸長以逼於隂故
　為臨十二月之卦也　八月謂自復卦一陽之月至
　於遯卦二隂之月隂長陽遯之時也或曰八月謂夏
　正八月於卦為觀亦臨之反對也(朱子又謂前説是/周正八月後説是)
　(夏正八月恐文王作卦辭時只用周正紀之方按文/王繫辭之時未有周正至周武得天下之後  用周)
　(正也陽李子思曰陽生於子終於已隂生於午終於/亥一  復十一月也臨正當建丑之月二陽浸長以)
　(逼四隂至於建酉之月為觀四隂浸長以逼二陽則/臨之二陽至觀危矣所謂至於八月有凶言之於臨)
　(則當自臨數不當自復數以觀次臨則當數至觀不/當數至遯臨觀乃隂陽反對消長之常理文王以八)
　(月有凶為戒其義甚著豈可外引遯卦為周八月哉/  胡仲虎曰謂之復者七日來復隂之極而陽初來)
　(也謂之臨者朋來无咎二陽皆來而逼於隂也故復/亨而臨則大亨復不言利貞者復是初陽之萌无有)
　(不善臨則二陽浸盛易至放肆故戒之也臨論反對/則觀為八月聖人於觀不言隂之盛而於  言之易)
　(為君子謀也以象正曰隂以八退陽以七反故臨進/也復反也臨  陽進八月而得遯復以隂郤七日則)
　(猶之復也臨如織者前退而漸窮復如耕者後郤而/更始  日從甲庚月從律吕甲與已合則為六日矣)
　(庚甲互始謂之七日臨為大吕大吕丑也夷則申也/丑之距申相去八月故八月者律吕之所從生七日)
　(者甲庚之所從始也而獨見於臨復以日月紀天道/以剛柔别人事剛柔不當則吉凶雜生故剛而受之)
　(以損柔而受之以益律吕干支聖人所教為損益剛/柔之具也莫為之損而待其自消莫為之益而待其)
　(自富是則委化之事非聖人所為道也范蠡之言兩/節是用柔者也以柔賊剛幸而近於道不幸而近於)
　(賊/)
　(見易曰以位言則上臨下也以勢言則剛臨柔也當/二陽浸長之時則不惟其位惟其勢故四隂在上雖)
　(居臨下之位而實則為下剛之勢所臨四隂順從而/已  利貞以初二兩爻言所重尤在九二以二為卦)
　(主/也)
彖曰臨剛浸而長　説而順剛中而應　大亨以正天
之道也　至于八月有凶消不久也
　本義　言雖天運之當然然君子宜知所戒(徐子與/曰浸漸)
　(也隂符經云天地之道浸列子所謂一氣不頓進一/形不頓虧言二陽長於下而漸進也  張希獻曰遯)
　(者臨之反也臨曰剛浸而長易為君子謀也遯不曰/柔浸而長而止曰小利貞浸而長易不為小人謀也)
　(之至於八月則歴時尚乆而曰消不乆者於其方長/  時而告之以將消之理庶乎知所戒也  倪鴻寳)
　(曰易以浸為道者也董子曰日長加益而不知此皆/以其積漸㣲曲使物无愕者也聖人雖甚奬揚亦必)
　(欲其/有序)
　(見易曰以十二律吕按之臨當大吕丑月由大吕至/夷則所歴凡八月於月為申於卦為否彖云至於八)
　(月有凶否之慮也否曰小人道長君子道消故彖傳/於臨甫曰剛浸而長即曰消不乆也正與否對  元)
　(亨以勢言利貞以理言大亨以正謂以人事合/天道也不以正而大亨謂之天行不謂之天道)
象曰澤上有地臨君子以教思无窮容保民无疆
　本義　教之无窮者兑也容之无疆者坤也
　(見易曰教思為容保之本教有窮而教思无窮孟子/曰教人以善謂之忠忠則所謂教之思也澤上有地)
　(澤氣隂行於地中而不知亦无不到所以象教/思之无窮也容保民无疆即在教思无窮内)
初九咸臨貞吉　象曰咸臨貞吉志行正也
　本義　卦惟二陽徧臨四隂故二爻皆有咸臨之象
　(見易曰莊子謂周徧咸咸者徧也大也公也初二二/陽勢方上進小人皆有不安其位之意兩君子一以)
　(大公无我之心臨之不生分别其問而小人安矣安/則漸為君子所用而可以化小人為君子泰治由此)
　(成矣泰之九二包荒/猶是咸臨之道也)
　(火傳曰初與四應二與五應而皆曰咸臨者初二一/體同德既不分繫應而於諸隂亦不以非所應而外)
　(之也一則剛而得正一則剛而得中/故能善處於君子道長之時如此)
九二咸臨吉无不利　象曰咸臨吉无不利未順命也
　本義　剛得中而勢上進故吉而无不利也
　(見易曰九二剛中而應為臨之主初所恃以上進者/也二於初合志同升无論應與非應皆在所臨葢本)
　(其剛中之德无黨无偏能化異為/同也非二之咸初无由以為咸矣)
　(火傳曰未順命孔氏謂未盡順五命君臣上下獻可/替否之義也愚觀五以柔中任二二剛中應五大臣)
　(以道事君不肯苟從於上豈能盡順命乎二不以不/順為嫌五不以不順為忌此之謂无不利然不順終)
　(非臣道之正也故初於二遜其利而二於初遜其貞/○吾兄幼安謂隂黨猶盛尚有未肯從陽之意如三)
　(之甘臨其外甘者其中必苦豈真能順命乎二惟以/咸臨不生異同其間使之潜移黙化是以无不利也)
六三甘臨无攸利既憂之无咎　象曰甘臨位不當也
既憂之咎不長也
　本義　隂柔不中正而居下之上為以甘説臨人之
　象(項平菴曰六三甘臨而无攸利見君子之難説也/既憂之无咎又見君子之易事也其處已也嚴故)
　(不受不正之媚其與人也寛故不治既憂之人/爻辭雖為六三言然亦可以見二陽之用心矣)
　(見易曰三為兑主與二陽同體而居二陽之上然陽/勢方長三雖在上位惟悦以取容所謂以位臨者虚)
　(名而已見二陽之不可説必憂憂則知所變計矣故/无咎彖以八月有凶警君子爻以既憂之无咎戒小)
　(人然則易亦未嘗/不為小人謀也)
　(火傳曰六三為兑之主陽進而不以為嫌若説其進/者所謂甘臨也然質隂而位陽而陽猶疑之疑其未)
　(能順乎陽也是以雖甘臨而无所利所/居之位然也故六三之咎位不當也)
六四至臨无咎　象曰至臨无咎位當也
　王註　處順應陽不忌剛長而乃應之履得其位盡
　其至者也　本義　處得其位下應初九相臨之至
　宜无咎者也
　(見易曰初九之咸胥舉世以大同/也六四之至從正應以致一也)
　(火傳曰初之咸固不繫於應也二之咸併四亦在臨/中而四惟正應是與不因初之咸而有異志不以二)
　(之咸而有分心上下相/臨專壹而懇至者也)
六五知臨大君之宜吉　象曰大君之宜行中之謂也
　本義　以柔居中下應九二不自用而任人乃知之
　事而大君之宜吉之道也
　(見易曰五與三隂同類而下應九二二非其類也且/以剛中之德必有不便於羣隂併不便於人主者而)
　(五任之不疑由其胷中能分别邪正且知天下國家/之事非剛者不能任也知孰有大於此者乎濬哲之)
　(主但用禹臯陶而垂拱之治已畢此道得也未在隂/黨中而惟剛之是任即此是知即此是行中  有行)
　(不中而宜為大君者周公賛以知夫子/釋以行中惟其行中乃所以為知也)
上六敦臨吉无咎　象曰敦臨之吉志在内也
　程傳　上與初二雖非正應然志在從乎二陽尊而
　應卑高而從下尊賢取善敦厚之至也(楊誠齋曰祁/奚之免叔向)
　(在於請老之後非有位也吕疆之在黨人乃无寵任/之權非有力也故君子病无志耳  蘇子瞻曰六五)
　(既已應九二矣上六又從而附益之謂之敦臨復六/四既已應初九矣六五又從而附益之謂之敦復其)
　(義一也擁鄒泗山曰上六處於事外乃能加志二/賢脉脉  衛善人者國之紀也衛善者天必祐之)
　(見易曰此建丑之月也陽氣方升用事之主益閉藏/之不令早泄所以厚其氣也古大臣於賢才之新進)
　(者輙抑其躁競以收其大/用不知者且以為絳灌矣)
　(火傳曰志在内内指初二敦臨者不惟培養善類使/正氣日升抑且厚待宵人使邪慝自化  按土上加)
　(土曰敦葢増益之也五既任賢上更加䕶持故/曰敦凡屢請曰敦請屢諭曰敦諭皆重復之義)
䷓(坤下/巽上)
觀盥而不薦有孚顒若
　本義　觀者有以中正示人而為人所仰也九五居
　上四隂仰之又内順外巽而九五以中正示天下所
　以為觀　此卦四隂長而二陽消正為八月之卦而
　名卦繫辭更取他義亦扶陽抑隂之意(項平菴曰盥/者祭之初步)
　(凡祭之事百未一為也薦者祭禮之最盛此但以盥/而不薦象恭已无為耳先儒謂盥則誠意方專薦則)
　(誠意已散仁人孝子之奉祀豈皆至薦而誠散乎○/伯玉曰此自廟中觀者言也盥時穆然无為薦則有)
　(事矣下之觀上不於方有事之際而於/未有為之時顒若之孚正在盥時可觀)
　(見易曰觀為四隂之卦去剝一間耳聖人不言隂壯/以危陽特主陽在上以名卦葢觀雖止二陽有九五)
　(為之君也剝則君亦變為隂矣氣運消長全係乎君/一正當關羣邪退聽大觀在上其為小人者皆相觀)
　(而化不為之賔則為之民何必去小人始為太平乎/小人化於其上不在上之精明綜核柢此中正之德)
　(服之於不言之表即所謂聖人之神/道也堯之垂裳舜之恭已殆近之矣)
　(火傳曰羣隂上進其剝陽之勢不能自已一遇中正/之主瞿然退聽正如太陽當空氛翳頓消六四最近)
　(於五先觀光而為之賔其下此之囘心易慮可知矣/卦不分君子小人而爻於初曰小人於五上曰君子)
　(以見君子在上雖下/有小人无能為也矣)
彖曰大觀在上順而巽中正以觀天下　觀盥而不薦
有孚顒若下觀而化也　觀天之神道而四時不忒聖
人以神道設教而天下服矣
　王註　統説觀之為道不以刑制使物而以觀感化
　物者也神則无形者也不見天之使四時而四時不
　忒不見聖人使百姓而百姓自服也　本義　極言
　觀之道也四時不忒天之所以為觀也神道設教聖
　人之所以為觀也(蘇子瞻曰无器而民趨不言而民/喻觀之道也聖人以神道設教則)
　(爵賞刑罰有設而不用者矣擬之宗廟/盥而不薦者也盥者以誠薦者以味)
　(見易曰本義謂觀者有以中正示人而為人所仰則/是顒若之孚專以作萬物之覩於人所不覩者而懈)
　(矣大觀之德象諸盥而不薦葢存誠於中无以示人/而人自仰之殆文王之不顯亦臨无斁亦保者乎)
　(不動聲色而民自觀感即/是神道神无聲色可求也)
象曰風行地上觀先王以省方觀民設教
　本義　省方以觀民設教以為觀(歐陽永叔曰聖人/處乎人上而下觀)
　(於民各因其方順其俗而教之民知各安其生而不/知聖人所以顺之者此所謂神道設教也  黄元公)
　(曰地有五方各成風氣不可推移也省方設教禮從/其宜使各安其俗凡以顺土風耳風為教主施號四)
　(方是以先/王尚之)
　(見易曰彖傳既云中正以觀天下象傳乃云以省方/觀民葢欲以下觀之化騐在上之大觀也而又設教)
　(者所以補觀化/之所不及也)
初六童觀小人无咎君子吝　象曰初六童觀小人道
也
　本義　卦以觀示為義據九五為主也爻以觀瞻為
　義皆觀乎九五也初六隂柔在下不能遠見童觀之
　象(參義曰九五為在下四隂所觀而四隂之/觀於五者以相去之遠近為所見之明暗)
　(見易曰初隂在下去五大遠隨衆以觀无所識見曰/童觀以其童也雖本隂質尚未判其為君子小人以)
　(為小人下觀而化則无咎也以/為君子待觀而化斯為吝矣)
六二闚觀利女貞　象曰闚觀女貞亦可醜也
　本義　隂柔居内而觀乎外闚觀之象女子之正也
　(象正曰十煇之師執管以測星辰八能之子登臺以/觀雲物皆闚觀之知也君子或為之大人弗為也)
　(黄元公曰童子之見/不奥婦人之見不廣)
　(見易曰女子之觀亦毒如辛毗之姊識曹丕之必衰/陳平之母識漢業之必大此皆闚觀也人主一身為)
　(天下所觀雖婦人童子不能/逃焉非大觀在上者可乎)
六三觀我生進退　象曰觀我生進退未失道也
　本義　我生我之所行也六三居下之上可進可退
　故不觀九五而獨觀已所行之通塞以為進退(楊誠/齋曰)
　(三五皆曰觀我生六三審已以從人/九五審人以脩已六三似漆雕開)
　(見易曰我生猶云我之生平也以六則隂以三則剛/是六三未全乎隂柔也處四隂之中而與上九為應)
　(則亦正人之氣類也故可以進自顧不中不正而陽/剛中正之主儼然在上能自信其必進乎故又有欲)
　(退之象然能自觀以為進/退亦不失進退之道也)
六四觀國之光利用賔於王　象曰觀國之光尚賔也
　程傳　不指君之身而云國者在人君而言豈止觀
　其行一身乎當觀天下之政化則人君之道德可見
　矣　本義　六四最近於五故有此象(胡仲虎曰觀/國之光即九)
　(五所謂觀我生也五自觀曰生自四觀五曰光不指/君之生而曰國者觀其達於國者則其出於君者可)
　(知矣知時論曰左傳陳敬仲筮得觀之否稱六四為/公侯  賔於天子者元侯也以羣隂逼陽之勢轉為)
　(諸侯朝王之象大/觀而化正在此爻)
　(見易曰六四為諸隂之領袖既觀/光而尚賔則其下觀而化者可知)
九五觀我生君子无咎　象曰觀我生觀民也
　本義　九五陽剛中正以居尊位其下四隂仰而觀
　之君子之象也(項平菴曰凡易全卦皆以主爻為我/蒙以九二為我彖辭稱我者二也小)
　(畜以六四為我彖辭稱我者四也頥以上九為我初/所稱之我上九也小過以六五為我中孚以九二為)
　(我觀以九五為我六三所稱之我亦九五也若需三/解二鼎二旅四自以本爻之吉稱我非一卦之事矣)
　(見易曰九五所謂大觀在上者也其有以觀天下必/先嚴於自觀當陽消隂長之時小人與君子勢不相)
　(容惟中正在上相顧而不敢動其意未嘗一日忘君/子也五之觀我生葢時時省察其為我也我不失其)
　(中正則君子无咎少疎君子危矣觀我乃/所以觀民彖傳稱中正以觀天下者此也)
　(火傳曰陽一君而二民君子之道也君子之道君道/也若小人雖在位猶之民也剝上曰民所載指衆隂)
　(之為民也故傳/以民稱小人)
上九觀其生君子无咎　象曰觀其生志未平也
　本義　上九陽剛居尊位之上雖不當事任而亦為
　下所觀故其戒辭與五同但以我為其小有主賔之異
　耳　志未平言雖不得位未可忘戒懼也(訂詁曰觀/之所以異)
　(於剝特多九五一陽耳烏可无同德之/助故上九惓惓助九五以觀民設教)
　(見易曰卦惟五上二陽五以中正在上上以同德輔/之天下君子所恃者五也尤恃有上也上朝夕於五)
　(側以觀其生其指五也五既以自觀又有上觀其德/益固而君子无咎矣傳曰志未平也上以扶陽為志)
　(雖二陽在上四隂尚未用事然自見隂勢向長陽勢/向消於志甚未平耳此志未平之君子即剝時碩果)
　(不食之/君子也)
　　(今按隂陽平分以氣數論之本无低昻而/於君子之志不可不存扶抑故自不平)
䷔(震下/離上)
噬嗑亨利用獄
　本義　為卦上下兩陽而中虚頤口之象九四一陽
　間於其中必齧之而後合故為噬嗑(楊龜山曰噬嗑/去間之卦也不)
　(曰利用刑而曰利用獄獄所以治間而求其情也治/而得其情則刑之而天下服矣  胡仲虎曰利用獄)
　(者先之以電之明而雷從之也電之明所以察獄雷/之威所以决獄雷電有時獄之用亦有時非如頥中)
　(有物強梗者為之/間獄豈宜用哉)
彖曰頤中有物曰噬嗑　噬嗑而亨剛柔分動而明雷
電合而章柔得中而上行雖不當位利用獄也
　孔疏　剛柔分謂震剛在下離柔在上欲見明之與
　動各是一事故剛柔言分也明動雖各一事相需而
　用故雷電言合也(俞氏曰頥中有物為噬嗑賁何以/不為噬嗑噬者必下動賁无震也)
　(剛柔分謂震剛離柔分居内外非謂三隂三陽也心/訂詁曰九五得黄金所謂柔得中者雖懐惟䘏之)
　(而㫁制枉直不失情理若吕刑過於矜䘏至大辟亦/予其贖姑息已甚未免柔而失中矣  昔五侯僣逼)
　(罪狀顯明成帝得於親目非不明也乃不能如文帝/之誅薄昭臨刑始行赦免則雷不與電合矣趙蓋韓)
　(楊之死宣帝非不㫁也然皆/死非其罪則電不與雷合矣)
　(見易曰初為震主爻五為離主爻噬嗑所稱動與明/者此兩主爻也今以初與上為受刑之人可乎六爻)
　(皆主治獄者也初則刀筆之吏如漢時功曹掾也獄/成而讞之王則五是也於初而即滅趾可謂能㫁矣)
　(歴二三四獄更幾讞雖情有淺深獄无異同要不離/乎初爻也五惟以虚公受成而得當此其所以為明)
　(與於古之治獄吏以獄成告於正正聽之正以獄成/告  大司寇司寇聽之棘木之下大司寇以獄成告)
　(於王王命三公參聽之三公以獄成告於王王三宥/之而後制刑以爻位按之初其獄吏乎二與三其正)
　(也四則大司寇而上為三公至於上而/獄始决荷校滅耳則上所定之刑也)
　　(今按以卦變言之古註謂賁自泰卦來則噬嗑應/自否來否者上三剛而下三柔今曰剛柔分者非)
　　(平分之分乃分析之分也葢於三剛中分其一剛/以居下卦之初於三柔中分其一柔以居上卦之)
　　(五賁之分剛上之分亦是此義柔之分於上卦者/適在五位是謂柔得中而上行也上卦得柔而成)
　　(離離之正位在二/今居五為不當位)
象曰雷電噬嗑先王以明罰敕法
　本義　雷電當作電雷(李鼎祚本皆作電雷然按泰/卦地天交而象傳亦云天地)
　(交與此同例至蔡子木云明罰如電先雷而顯勅法/如雷繼電而    吳幼清曰明罰敕法法電之先見)
　(而雷乃出也電不見而雷出則物惘惘而不知避聖/人之為刑也不㭺物於所不避不慢令而予之死)
　(象正曰法不可怯罰不可/數雷電之威數見必瀆)
初九屨校滅趾无咎　象曰屨校滅趾不行也
　王註　凡過之所始必始於㣲而後至於著罰之所
　始必始於薄而後至於誅過輕戮薄故屨校滅趾桎
　其行足懲而已故不重也過而不改乃謂之過小懲
　大誡乃得其福　本義　止惡於初故得无咎(朱子/𤼵曰)
　(周官掌刑下罪桎梏足械也亦曰校耳楊誠齊曰屨/校不懲必至荷校滅趾不戒必至滅    胡仲虎曰)
　(下卦為震滅趾使其不/敢動也動則進於惡矣)
　(見易曰噬嗑多取互象自二互四為艮艮為趾以初/一陽横於艮趾之下有屨校滅趾之象自五下互四)
　(為坎坎為耳以上之一陽貫於坎耳之上有荷校滅/耳之象  周禮以嘉石平罷民凡民有罪未麗於法)
　(而害於鄉里者桎梏而造諸/嘉石役諸司空此爻當之)
六二噬膚滅鼻无咎　象曰噬膚滅鼻乘剛也
　王註　噬齧也齧者刑克之謂也處中得位所刑者
　當故曰噬膚也(吳幼清曰膚者豕腹之下柔軟无骨/之肉古禮别實於一鼎曰膚鼎  楊)
　(誠齋曰初與四應四於卦為梗二絶其應而不通則/四自孤而无與矣故吳濞非楚則反不决燕旦非上)
　(官則謀不發膚者患/之淺鼻者氣之通)
　(見易曰人處胎中鼻最先生故為鼻祖比之於惡是/為禍本自三至四為艮艮為鼻鼻正指四卦之所以)
　(為間者四也噬膚噬之淺也言不用深訊而即得其/情知其主名用能滅鼻使獄无濫及也二本柔中而)
　(能决㫁如是以與初剛同體初為動主因初以動故/傳曰乗剛也以頤象之初其下齶也凡噬物必下齶)
　(之動有力而/後能决堅耳)
六三噬腊肉遇毒小吝无咎　象曰遇毒位不當也
　本義　隂柔不中正治人而人不服為噬腊遇毒之
　象(周禮腊人掌田獸之脯註薄物為脯小物全乾為/腊  楊誠齋曰三之去惡視二更難矣遇毒不亦)
　(宜乎百揆非舜則去四凶以安民秪以危民司寇非/仲尼則誅少正夘以治魯適以亂魯  訂詁曰五行)
　(志云厚味實腊毒註云腊久也味厚者為毒久張景/陽所謂甘腊毒之味也説文云毒厚也惡其不早治)
　(以至於三積久而/毒生故難噬也)
　(見易曰三最近於四離火在前二所噬之膚至三與/火逼為腊肉矣去同體之初剛稍遠而所噬者復剛)
　(位之不當其/能免於吝乎)
　(火傳曰楚椒舉謂无瑕者可以戮人楚靈王之刑慶/封而反令之播其惡是遇毒也三无中正之德治人)
　(而人不服其/遇毒宜矣)
九四噬乾胏得金矢利艱貞吉　象曰利艱貞吉未光
也
　本義　胏肉之帶骨者與胾通言所噬愈堅(楊誠齋/曰金剛)
　(矢直猶利艱貞非正而固則必敗於怯漏於疎訓之/色變怯也蕃之章宣疎也有強梗者天下之不幸去)
　(強梗者聖人之不/得已故曰未光)
　(見易曰輔嗣謂金剛也矢直也言其得聽訟之道如/金取其執法不撓如矢取其用直不枉四互坎坎得)
　(乾之中爻故有金矢之象本義引周禮獄訟入鈞金/束矢而後聽之按百矢為一束三十斤為一鈞必入)
　(金矢而始聽其訟則富民健訟窮民之寃不能上達/者多矣若謂故難之使不輕訟則先王使民无訟者)
　(惟恃此乎吏利艱貞謂不可全恃其剛直也以剛直/自恃則奸  承其剛直以舞文奸民因其剛直以用)
　(罔故必凜之以艱守之以貞而後得吉也傳曰道未/光也言一有自恃剛直之心則於民之情未能曲盡)
　(而於事之理/未能悉明耳)
　(火傳曰四本為一卦之間至爻則四為去間之人以/能為間者而决於去間豈復有間乎故利用之辭彖)
　(獨歸之五而吉之/占爻獨歸之四)
六五噬乾肉得黄金貞厲无咎　象曰貞厲无咎得當
也
　本義　六五柔順而中以居尊位用刑於人人无不
　服故有此象(李季辨云九四以剛噬六五以柔噬以/剛噬者有司執法之公以柔噬者人君)
　(不忍之仁然猶貞厲則无咎正如穆王訓夏贖刑刑/既輕矣猶曰朕言多懼是也  郝氏曰四得金矢五)
　(得金无矢金利矢殺大君所以平恕異於司宼也獄/至五而生殺定天子三宥不得而後刑故為貞厲雖)
　(刑无咎也當彖言不當爻言當猶漢/獄得當失  之云位與事之分也)
　(見易曰治獄者本大司宼之事王特受其成讞而已/柔而得中不以得情而致於法猶命三公參聴之葢)
　(以人命至重刑罰之用一誤莫追故不厭再三議焉/所謂貞而且厲者此也  彖傳言不當位正以位不)
　(當而用獄得/當不過剛也)
　(火傳曰四與五同為離體離為乾卦四剛五柔故四/象乾胏五象乾肉又本皆乾體同有金象四互為坎)
　(故金兼有矢解之九二曰得黄矢矢者坎中爻象也/五正為離故於金象黄離得坤之中爻故坤曰黄中)
　(離曰黄離又旅之六五離中爻也曰一矢/亡是以此卦六五无矢而金當得黄也)
上九何校滅耳凶　象曰何校滅耳聰不明也
　本義　何負也　滅耳葢罪其聽之不聰也若能審
　聽而早圖之則无此凶矣(焦弱侯云初之屨校是小/人惡之未著屨之以校而)
　(滅其趾使不行也上之何校是小人怙終不悛荷之/以校而滅其耳罪其讀法之罔聞也滅趾鈌刑滅耳)
　(刵刑與滅鼻劓刑/皆古之肉刑也)
　(見易曰上六居卦之上古所謂獄成命三公參聽之/葢獄至上而始决也何校滅耳則所謂三公以獄成)
　(告於王是也其罪自上而定不可復脱豈仁人所得/已乎有凶道焉猶湯之見罪人而泣也治刑者刑期)
　(无刑故初以滅趾之无咎為其/无咎上以滅耳之凶為其凶也)
　　(今按本義謂初上无位為受刑之象中四爻為用/刑之象夫易貴剛而賤柔今以柔治剛義已不安)
　　(且卦象謂頤中有物曰噬嗑物者四也所以為頤/者初與上也則欲去問必用初上之兩剛今反以)
　　(為間之剛治去問之剛理益不順六爻皆作治獄/之人可也初之屨校謂於初屨校上之何校謂於)
　　(上何校豈初自/屨上自何乎)
䷕(離下/艮上)
賁亨小利有攸往
　孔疏　賁飾也以剛柔二象交相文飾也　本義
　内離而外艮有文明而各得其分之象故為賁以其
　柔來文剛陽得隂助而離明於内故為亨以其剛上
　文柔而艮止於外故小利有攸往
　　(見易曰孔子讀賁而愀然語子張曰非正色之卦也/丹漆不文白玉不雕質有餘不受飾也按賁以剛柔)
　(相文為卦上九賁主而曰白賁他爻惟三有濡如之/象即戒以永貞无所為飾也聖人之愀然殆於周衰)
　(文敝之極見賁之名而憂之矣其謂子貢曰夫白而/黒黑而白夫賁又何好乎繫傳曰賁无色也則正言)
　(賁義也文明以止聖/人之深於崇文者歟)
彖曰賁亨　柔來而文剛故亨分剛上而文柔故小利
有攸往天文也　文明以止人文也　觀乎天文以察
時變觀乎人文以化成天下
　孔疏　賁卦之象有天文人文聖人觀於天文剛柔
　交錯以察四時變化若四月純陽用事隂在其中靡
　草死也十月純隂用事陽在其中齊麥生也是觀剛
　柔而察時變也　程傳　下體本乾柔來文其中而
　為離上體本坤剛往文其上而為艮上下二體剛柔
　交相為文飾也又曰離在内故云柔來艮在上故云
　剛上上非自下體而上也(按程子二説皆言下體乾/而上體坤非泰卦乎而力)
　(闢賁自泰來/之説何也)　本義　剛柔之交自然之象故曰天
　文先儒説天文上當有剛柔交錯四字理或然也
　止謂各得其分極言賁道之大也(胡仲虎曰柔來而/文剛以剛為主也)
　(剛往文柔必曰分剛上而文柔者亦以剛為主也葢/一隂下而為離則隂為陽之助而明於内一陽上而)
　(為艮則陽為隂之主而止於外是知皆以剛為主而/彖傳以隂為小者此也  蔡虚齋曰柔來文剛柔交)
　(於剛也剛上文柔剛交於柔也不必合柔上剛下方/為交也又兩句各有一文字亦不必合二者而後謂)
　(之文○陳明卿曰天文一有飛流薄蝕變在天召在/人人文一有僣亂差忒變在人應在天察其時之在)
　(天求其止之在人以人文合/天文斯盡賁亨利往之義)
象曰山下有火賁君子以明庶政无敢折獄
　程傳　折獄者專用情實有文飾則没其情矣故无
　敢用文以折獄也(朱子曰此與旅卦都説刑獄事止/在外明在内故明庶政而不敢折)
　(獄止在内明在外故明慎用刑而不敢留獄如今州/縣治獄禁勘審覆自有許多節次過乎此而不决便)
　(是留獄不及乎此而决便是折獄書曰要囚服念五/六日至於旬日丕蔽要囚周禮秋官亦載此語若獄)
　(未足而决之是謂敢折獄也若獄已具而留之不决/是所謂留獄也  象正曰獄亦庶政也而敢心則殆)
　(矣周政五申之曰庶獄庶慎文王罔敢知於兹夫以/文王之慎而不敢與蘇公爭折獄蘇公之知過於文)
　(王乎文王明於用人蘇公明於折獄故曰敢折獄明/主之大戒也  訂詁曰吕刑云非佞折獄惟良折獄)
　(是獄所忌者文也故言刻覈者曰深文言煆煉者曰/文致法曰文罔弄法者曰舞文治獄之多寃未有不)
　(起於文者此敢心為/之也故君子慎之)
初九賁其趾舍車而徒　象曰舍車而徒義弗乘也
　程傳　守節義君子之賁也是故君子所賁世俗所
　羞世俗所貴君子所賤(楊敬仲曰軒車人之所以為/賁者初九在下義不乘車窮)
　(不失義也以義為榮不以車為榮義在/於徒其榮在徒義在於趾其賁在趾)
六二賁其須　象曰賁其須與上興也
　本義　二以隂柔居中正三以陽剛而得正皆无應
　與故二附三而動有賁須之象(楊誠齋曰須待也如/賈誼者知易之賁不)
　(知賁之/須也)
　(見易曰彖傳謂柔來文剛初與三皆受二之文者離/火炎上而不能及下故初不受文三在上剛柔相須)
　(以成其賁故/曰與上興也)
　(火傳曰詩云卭須我友謂相須也柔必須剛以成賁/如離火得所附則光熾然不麗於剛安得賁乎火性)
　(炎上故曰/與上興也)
九三賁如濡如永貞吉　象曰永貞之吉終莫之陵也
　本義　一陽居二隂之間得其賁而潤澤者也然不
　可溺於所安故有永貞之戒
　(見易曰九三以一剛居二柔之間上下受賁毋乃文/過其質乎爻互坎故有濡如之象然三本剛體以質)
　(為主而文輔之是其貞也永之則吉傳/曰終莫之陵言終不使文有加於質也)
六四賁如皤如白馬翰如匪寇婚嫌　象曰六四當位
疑也匪寇婚媾終无尤也
　程傳　四與初為正應相賁者也本當賁如而為三
　所隔故不獲相賁而皤如皤白也未獲賁也(胡仲虎/云此與)
　(屯六二相似屯剛柔始交賁剛柔相雜皆有婚媾象/然屯二乘馬班如應五之心何其緩賁四白馬翰如)
　(應初之心何其急也屯二應五下求上也/不可以急賁四應初上求下也不可以緩)
　(見易曰彖傳謂剛上而文柔四與五皆受上九之賁/也上白賁故四之賁亦皤如以是而往求正應於初)
　(初固賁趾者也方舍車而徒忽覩翰如之馬將以為/賊其不乘之義而寇視之夫四固高白賁之風且正)
　(應也故曰匪寇婚媾六居四本為當位何以疑也正/以其當位而近於三疑三之濡如濡及於四也既知)
　(其猶是白賁也則真我婚媾矣傳曰/終无尤也其桓少君之於鮑宣乎)
六五賁於丘園束帛戔戔吝終吉　象曰六五之吉有
喜也
　程傳　六五雖居君位而隂柔之才不足自守與上
　之剛陽相比而志從焉獲賁於外比之賢賁於丘園
　也(訂詁曰彖傳謂剛上文柔則六五乃上所賁賁於/丘園猶曰受賁飾於丘園也云爾如伊尹樂道耕)
　(莘傅説胥靡版築白賁之光實有/輝映商邦者非賁於丘園而何)
　(見易曰五與四皆承上之白賁以為賁者也丘園處/上所居指上九也六五以黄屋之尊而慕丘園之節)
　(相率從儉以化成天下故其於上亦止/以束帛通誠絶去繁縟之文明所尚也)
　(火傳曰五以人主而式賢人之廬謂之賁於丘園雖/賁賢人實人主之自賁也束帛戔戔以見白賁之素)
　(士人主之賁莫大乎此象艮/為山上爲艮主有丘園)
上九白賁无咎　象曰白賁无咎上得志也
　王註　處飾之終飾終反素故任其質素不勞文飾
　而无咎也(胡仲虎云賁上卦言白馬言束帛戔戔終/言白賁雜卦曰賁无色也可謂一言以蔽)
　(之矣剛蘇子瞻云柔之文剛也往附於剛以賁從人/者也  之文柔柔來附之以人從賁者也上九之得)
　(志謂陽行其志而隂聽命惟其所/賁故曰白賁受賁者莫若白也)
　(見易曰卦以上九一剛文四五之柔而上以白賁為/志四因之以皤如五因之以束帛皆承白賁之志而)
　(成也故傳曰/上得志也)
䷖(坤下/艮上)
剝不利有攸往
　本義　剝落也五隂在下而方生一陽在上而將盡
　隂盛長而陽消落九月之卦也
彖曰剝剝也柔變剛也　不利有攸往小人長也順而
止之觀象也君子尚消息盈虚天行也
　程傳　理有消有息有盈有虚順之則吉逆之則凶
　君子隨時敦尚所以事天也(丘行可曰剝言不利有/攸往則曰順而止復言)
　(利有攸往則曰以順行於柔長而戒之使止所以憂/小人之進於剛長而勉之使行所以喜君子之來)
　(胡仲虎云凡卦畫皆象也皆當觀也於剝獨言之者/為處變君子言也消息盈虚四字皆為陽言復者陽)
　(之息姤者陽之消乾者陽之盛坤者陽之虚剝五隂/一陽則陽之消而至於虚者也其變大矣然亦天行)
　(也故剝曰天行/復亦曰天行)
象曰山附于地剝上以厚下安宅
　程傳　上之剝必自下下剝則上危矣居上者安養
　人民以厚其本乃所以安其居也書曰民惟邦本本
　固邦寧(馮厚齋曰以上下厚薄取象而不以隂陽消/長為義聖人用卦之㣲權也  訂詁曰魏文)
　(侯時租賦倍増於前文侯曰戸口不加而租賦歲倍/此由課多也夫貪其賦税不受人民是虞人反裘而)
　(負薪也徒惜其毛而不知皮盡而毛无所傅此深得/厚下安宅之義  象正曰兑命曰若跣弗視地厥足)
　(用傷百姓者君子之地也故厚下安宅附地之象也/養棟於上植基於下寧人剝我无我剝人而已矣)
　(見易曰善人國之紀也民之望也君子為民/心所屬雖小人不敢殺之矣義在上九一爻)
　(火傳曰君子在位必厚下小人在/位必剝下故君子安宅小人剝廬)
初六剝牀以足蔑貞凶　象曰剝牀以足以滅下也
　本義　剝自下起滅正則凶蔑滅也(訂詁曰剝床以/足而遽曰蔑貞)
　(者誅其/心也)
　(見易曰君子為小人之廬小人隂受其庇也為人主/之牀人主所藉以安也小人剝之不已是自剝其廬)
　(人主聽小人之剝/君子是自剝其牀)
　(火傳曰蔑猶蔑視也衆隂所欲剝者上九一陽而已/隂勢正盛雖初隂在下其目中固已无上九矣碩果)
　(不食未必不出於此以為孤陽失勢/不足殺也過其時又不可得而殺矣)
六二剝牀以辨蔑貞凶　象曰剝牀以辨未有與也
　程傳　辨分隔上下者牀之幹也　凶指蔑貞者言
　葢剝人者之凶无異於受剝者之凶兩爻重言之者
　傷之深也(丘行可曰凡隂陽相應為有與咸六爻皆/應則謂之感應以相與艮六爻皆不應則)
　(謂之敵應不相與爻之時羣隂在下使其間有一君/子與之為應猶足以沮其害正之心如六三之於上)
　(九是也未有與則莫為挽囘以致君子受/害而小人未嘗得免故初二皆予以凶辭)
六三剝之无咎　象曰剝之无咎失上下也
　程傳　如東漢之吕强是也　本義　衆隂方剝陽
　而已獨應之去其黨而從正无咎之道也　上下謂
　四隂(胡仲虎曰剝之三即復之四復六四在五隂中/獨與初應而不許以吉剥六三在五隂中獨與)
　(上應而許以无咎何也復君子之事明道不計功不/以吉許之可也剥小人之事小人中獨知有君子不)
　(以无咎許之无以開其補過之門也而趙汝楳/曰三以失上下而无咎猶坤以喪朋  有慶)
　(見易曰三與上應有保全君子之意使羣隂覺之三/危矣上益危矣故三亦隨衆以剥之而所以保之者)
　(上下皆不覺也傳曰失上下也謂三不以上下之心/為心也此失上下之三即復時中行獨復之四也)
六四剥牀以膚凶　象曰剥牀以膚切近災也
　(郭子和曰六四上體居床之上則膚矣本崔憬謂膚/薦席也若獸之有皮毛也  胡仲虎曰  義於初二)
　(兩爻曰蔑貞則凶葢猶許其不蔑貞則猶未至於凶/也剥而及膚小人豈不欲蔑貞哉然正道終不可得)
　(而蔑故不言蔑貞而直言/凶亦豈獨君子之凶哉)
　(大傳曰以隂剥陽/陽之災即隂之災)
六五貫魚以宫人寵无不利　象曰以宫人寵終无尤
也
　本義　五為衆隂之長當率其類受制於陽故有此
　象
　(見易曰貫魚隂以類聚也以宫人寵寵无所/專也小人滿朝而寵无所專此君子之利也)
　(火傳曰五居君位而為羣隂之長惟隂是寵此豈猶/有保全孤陽之意乎而上九碩果不食實賴有此曰)
　(无不利上利之也葢小人所重者君寵也寵多則必/爭小人之爭君子之利也陽勢既孤又不與君同德)
　(非其所忌則上九免矣傳曰終无尤也言五/之寵隂本宜有尤而因以保陽故无尤也)
上九碩果不食君子得輿小人剥廬　象曰君子得輿
民所載也小人剥廬終不可用也
　程傳　諸陽消剥已盡獨上九一爻尚存上九亦變
　則純隂矣然陽无可盡之理變於上則生於下无間
　可容息也以卦配月則坤當十月十月謂之陽月恐
　疑其无陽也隂亦然聖人不言耳隂道盛極之時其
　亂可知亂極則思治故衆心願載於君子君子得輿
　也詩匪風下泉所以居變風之終也(饒仲元曰十月/雖當純坤之月)
　(而介於剥復二卦之間以言乎前半月則有剥而木/盡之陽為小雪以前以言乎後半月則有復而方生)
　(之陽為小雪以後剥之陽方盡於上而復之陽已生/於下矣知十月之非无陽則四月之非无隂可知)
　(朱子曰當以一爻分三十分隂陽日進退一分剥之/陽剥於九月之霜降而盡於十月之小雪復之陽則)
　(生於小雪而成於卜一月之冬至夬之隂决於三月/之穀雨而盡於四月之小滿姤之隂則生於小滿而)
　(成於五月之夏至然後知隂陽絶續之際果无一息/之間㫁也  象正曰剥爛也時之已過君子不能留)
　(也君子失於君順而求之民小人失於民逆而求之/君故坤者君子之與剥者小人之廬也  倪鴻寳曰)
　(獨陽居上必至於剥獨陽居下猶可以復世道之喪/皆由有君无臣吾道不亡所恃賢人在野  時論曰)
　(剥至上將為坤即上九亦變為隂不食云者渾身藏/於坤六之中人見以為變而陽正於此完固譬之果)
　(爛而仁/獨存也)
　(見易曰君子在上未有不厚下者也小人之剥君子/亦未有不剥民者也當君子用事之日民與相忘而)
　(已及至小人滿朝而君子將盡然後人心共載君子/惟恐其去也彼小人方剝之不止既不為民心所與)
　(其能久安於上乎/亦自剝其廬而已)
　(火傳曰上九當剥之終而吉凶不著者天若祚唐來/俊臣决不能殺狄仁傑天欲覆漢中常侍决不能容)
　(膺滂/也)
䷗(震下/坤上)
復亨出入无疾朋來无咎反復其道七日來復利有攸
往
　本義　復陽復生於下也剥盡則為純坤十月之卦
　而陽氣已生於下矣積之踰月然後一陽之體始成
　而來復故十有一月其卦為復又自五月姤卦一隂
　始生至此七爻而一陽來復乃天運之自然故為反
　復其道至於七日當得來復(李子思曰於臨曰八月/有凶於復曰七日來復)
　(陽消而數月者幸其消之遲陽長而數日者幸其長/之速也  王伯厚云易毎以初爻為七日舉前卦而)
　(言也故震與既濟言七日得皆在初爻今胡仲虎曰/前此自姤而剝隂在内為主陽行逆境  自剝而復)
　(陽在内為主陽順行故亨出入而得无疾者一陽順/而亨也朋來亦得无咎衆陽順而亨也反復其道統)
　(言隂陽往來其理如此也七日來復專言一陽方來/其數如此利有攸往則言一陽之長可往而為臨為)
　(泰以至於乾也長訂詁云出入无疾以下皆主初九/一爻言出者剛  也入者剛反也疾者遽迫也无疾)
　(即臨之剛浸而長之説也一陽生則諸陽/以漸而生故曰朋來乃自其未然之勢言)
　(見易曰出入是陽氣將出而轉入不肯一往遽出也/守之固𤼵之始暢故无疾朋者偶畫隂也朋來謂隂)
　(黨雖衆然陽已得氣隂皆順從故无咎也七凡數无/不十二者舉其半為六爻周而復之則為  自子至)
　(午成七猶姤月/至復為七也)
彖曰復亨剛反　動而以順行是以出入无疾朋來无
咎　反復其道七日來復天行也　利有攸往剛長也
　復其見天地之心乎
　王註　入則為反出則剛長故无疾疾猶病也　孔
　疏　反復者出入之義反謂入而倒反復謂既反之
　後復而向上也　天地養萬物以静為心不為而物
　自為不生而物自生寂然不動此天地之心也　本
　義　積隂之下一陽復生天地生物之心幾於滅息
　而至此乃復可見(程子謂天地以生物為心得朱子/謂復卦下一畫便是動安  謂之)
　(至静先儒謂静見天地之心惟某言動見天地之心/  三陽之時萬物蕃新只見物之盛大天地之心郤)
　(不可見惟一陽初復萬物未生冷冷静静而一陽初/動生物之心闔然而見雖在積隂之中自掩藏不得)
　(所以必於復見天地之心也不若是三陽發生萬物/之後天地之心盡散在萬物  能見得如此端的)
　(發㣲曰周子於坤上説静專言静也邵子以坤復兩/卦言動静兼乎一動一静之間也程子則以為動之)
　(端為天地之心之潘天錫曰剝以順而止復以順而/行君子處道消  極至道長之初未嘗一毫不以順)
　(也地王伯厚曰復以自知必自知然後能見/天  之心有不善未嘗不知自知之明也)
　(見易曰剛反陽囘於下也震坎艮為陽卦常主七日/言之剛反言方復之初剛長言已復之後  植物根)
　(先生動物首先生其生皆/反故震曰反生復曰剛反)
象曰雷在地中復先王以至日閉闗商旅不行后不省
方
　孔疏　雷是動物復卦以動息為主故曰雷在地中
　　本義　安静以養㣲陽也月令是月齋戒掩身以
　待隂陽之所定(張横渠曰剝之與復間不容綫適盡/即生更无先後之次一嵗則轉闗於)
　(子月而月月有陽一日則轉闢於子時而時時有陽/在轉闢處見此一陽為主而形色皆天矣  蔡虚齋)
　(曰雷在地中一陽初動但未離乎地耳故為復要知/不是收聲之雷  象正曰閉闗返照出入自知象魏)
　(布和乃/告以時)
初九不遠復无祗悔元吉　象曰不遠之復以修身也
　本義　一陽復生於下復之主也祗抵也又居事初
　失之未遠能復於善不抵於悔大善而吉之道也(胡/仲)
　(虎曰春秋公孫敖如京師不至而復公如晉至河乃/復皆以不極其往為復復善貴早故易以不極其往)
　(者言之專卦辭以氣數/言爻辭  以人事言)
　(見易曰諸卦言悔亡者悔之已見而能亡也言无悔/者本宜有悔而无之也此稱无祗悔謂其有不善未)
　(嘗不知知之未嘗復行不至於悔而待亡待无/也此顔子之庶幾吉之先見者也故為元吉)
　(火傳曰吾心即天地之心天地之心見於冬至人心/亦无時不有冬至有一念之悔即冬至也故六爻俱)
　(言人心之復/而不言天地)
六二休復吉　象曰休復之吉以下仁也
　本義　柔順中正近於初九而能下之復之休美吉
　之道也(王介甫曰以卦言陽反為復以爻言陽以進/為復隂以退為復陽以進為復初九是也隂)
　(以退為復六二六三六四是也惟隂以退為復故六/二乘初有下初之意  訂詁曰初九已自為復者也)
　(顔子克己復禮之仁似之六二依人而復者也曽子/之從事吾友似之  鄒泗山曰人心所以不純乎天)
　(者以馳而不休也一休/即復當下休即當下復)
　(火傳曰仁即剝上碩果中之仁反而在下為初者以/下謂培之極深不令漏洩其生機也故為休休休養)
　(也/)
六三頻復厲无咎　象曰頻復之厲義无咎也
　程傳　復貴安固頻復頻失不安於復也聖人開遷
　善之門與其復而危其屢失故云厲无咎(楊誠齊曰/頻復非危)
　(頻過為危危其頻過故厲以警/之誾其頻復故无咎以勸之)
　(見易曰頻復者葢頻悔也悔而頻終於悔矣高順謂/吕布舉動不肯諦思動輙言誤誤豈可數乎不咎其)
　(誤咎其/數誤也)
六四中行獨復　象曰中行獨復以從道也
　本義　四處羣隂之中而獨與初應為與衆俱行而
　獨能從善之象當此之時陽氣甚㣲未足以有為故
　不言吉然理所當然吉凶非所論也(胡仲虎曰泰二/夬五曰中行二)
　(五上下之中也益三四曰中行三四在一/卦之中也此中行六四在五隂之中也)
　(見易曰惟獨復然後謂之中行行其所獨是者而已/所謂舉世非之而不顧也若牽顧依傍以求合於中)
　(去中愈逺繫從道者惟/道是從不  於其類也)
六五敦復无悔　象曰敦復无悔中以自考也
　(丘行可曰二四待初而復故曰以下仁也以從道/也五不待初而自復故曰自考本義云考成也)
　(見易曰復惟初九一陽二之休所以深藏之於下五/之敦所以増厚之於上皆培養此一陽也初无祗悔)
　(則五亦/无悔矣)
　(火傳曰五本中位得坤五之黄中其自考者殆於不/覩不聞之後更加省察之功耳  繫傳曰復以自知)
　(五中以自考/亦近之矣)
　　(今按復曰敦復臨曰敦臨復為一陽之卦以初為/主而敦之者六五臨為二陽之卦以初二為主而)
　　(敦之者上六皆取應之上一爻也葢陽氣甫萌於/下而上有應之者則其機易動而氣不全敦者於)
　　(應爻之上從而加厚焉不令非/時早出若錮之實所以成之也)
上六迷復凶有災眚用行師終有大敗以其國君凶至
於十年不克征　象曰迷復之凶反君道也
　(胡仲虎曰十年不克征亦七日來復之反乾无十坤/无一隂數極於六而七則又為乾之始陽數極於九)
　(而十則自為坤之終故几言十年者坤終之象也屯/十年乃字頤十年勿用皆互坤  剝上九民所載也)
　(一陽在上指衆隂之為民復上六反君道也衆隂之/極表一陽之為君  倪鴻寳曰聖人懼否而猶懼泰)
　(懼剝而猶懼復病愈曰復病反亦曰復天下之病愈/於復天下之人死於復也故申否而繫之曰亡者保)
　(其存者也則知存者之不保亡矣申復而繫之曰知/之未嘗復行也則知又有復之害復者矣否終則喜)
　(以傾否復終則凶以迷復以其否故傾否以其復故/迷復也天下皆歸命於泰終之曰城復於隍天下皆)
　(待盡於剝終之曰碩果不食此慮君子之力未必蕩/邪亦度小人之才不能滅正也  夫處否剝則君子)
　(甚完處泰復則君子必罅否剝之世必得君子泰復/之世必失君子否剝之世小人用事而君子逃責泰)
　(復之世君子乘權而小人抵巇也聖人觀世危泰而/㣲復是故殷道之泰終於帝乙帝乙而後无泰是泰)
　(之危也孔門之復幾於顔子/顔子而外无復是復之㣲也)
　(火傳曰世儒以君位皆指五若剝則宜/以上九為君復則宜以初九為君矣)
䷘(震下/乾上)
无妄元亨利貞其匪正有眚不利有攸往
　本義　无妄實理自然之謂史記作无望謂无所期
　望而有得焉者其義亦通為卦自訟而變九自二來
　而居於初又為震主動而不妄者也故為无妄(馮厚/齋曰)
　(史記作无望自文王以來多為无妄之義馬季長鄭/康成王子雍皆同斯義古人字同聲者義亦通之如)
　(豫之為預履之為禮噬嗑之為市合不一而足序卦/定義非可如此推也動出於人則為之而期其成有)
　(所妄也動而聽命於天非可期望也目焦弱侯曰目/病生翳曰眚人心本无妄其有妄如  有眚眚非實)
　(有妄也曰方野同曰程子謂動以天故无妄動以人/則妄又  雖无邪心不合正理亦妄也今知動以天)
　(者之无妄不知恃天動者之為妄也不知舍人而求/天者之為妄也不言日用之何以得正不言使天下)
　(之何以各正但曰人即天也妄亦誠也是災眚/天下者也故惟大畜以學問而後時措之宜)
　(見易曰大學之誠意先以致知知之不致其所為誠/者皆妄誠也匹夫匹婦以情癡而殉身盜賊兇人以)
　(信誓而共命此亦无妄而匪正者匪正之无妄乃大/妄也若申生之孝荀息之忠雖非至正猶未可以匪)
　(正目之是謂无妄之/災不謂无妄之眚)
彖曰无妄剛自外來而為主於内動而健剛中而應大
亨以正天之命也其匪正有眚不利有攸往无妄之往
何之矣天命不祐行矣哉
　(朱子謂内外二字以六畫之卦言之下三畫為内上/三畫為外以三畫之卦言之則下畫為内上盡為外)
　(今以訟二之九來居於初為自外而内誠按比卦以/四比五謂之外比此一證也  訂詁曰  者天道何)
　(妄之有不正從妄生以為不止於无妄而欲更有所/往是於本无妄中自生妄也故告之曰无妄之往何)
　(之/矣)
　(見易曰朱子以實理之自然解无妄自然者无所期/望因乎時而已程子謂无妄動以天則因時順理之)
　(謂也以外來之剛而為主於内時為之也時之所在/天之所命當其時謂之正夫四時之氣有過不及即)
　(為不得其正而況吾人恃其无妄之性動與時違可/為正乎匪正者違其時之正也與時違者即天命之)
　(所不祐也是故六爻皆无妄也初往吉二利往時當/動而動也四可貞五勿藥上行有眚時當静而静也)
　　(以時動静所/謂動以天也)
象曰天下雷行物與无妄先王以茂對時育萬物
　本義　先王法此以對時育物因其所性而不為私
　焉(湛原明曰雷動而萬物𤼵生勾萌甲折蟄啟藏𤼵/洪纎高下物各付物而天不與焉不與者動以天)
　(也无妄也先王對時育物因其時而施因其物而/付亦无與於時與物聖人所以體天而无妄也)
　(見易曰雷行物與㫁句讀六十四卦未有以卦名粘/大象讀者獨此卦象與乾天行健粘讀謬乾象辨詳)
　(前曰物與屬上雷行為句與猶應也從也張希/獻  天雷而物應胡旦曰物物相與以應雷行)
初九无妄往吉　象曰无妄之往得志也
　本義　以剛在内誠之主也如是而往其吉可知(李/子)
　(思曰兩剛相遇不牽於繫應之私是之謂无妄初所/以吉四所以无咎也若夫六二九五應六三上九應)
　(而三不免於災五不免於疾上不免於眚有應者反/不若无應者之為愈此可見矣  訂詁曰无妄卦爻)
　(中所取者三其一以剛實為无妄其一以當位為无/妄其一以不繫應為无妄初九全此三者彖之元亨)
　(初九是也九五剛而當位九四剛而不當位與上九/同然上有應而四无應六二當位而柔六三與上九)
　(皆不當位而應/故皆不免於災)
　(見易曰凡无所為而為者謂之无妄有所為而為者/雖正亦妄也初九上无繫應其往也往其所不得不)
　(往者而已傳曰得志也葢/以往為志无所為而往也)
六二不耕穫不菑畬則利有攸往　象曰不耕穫未富
也
　本義　柔順中正因時順理而无私意期望之心故
　有不耕穫不菑畬之象言其无所為於前无所冀於
　後也　富如非富天下之富言非計其利而為之也
　(蘇子瞻曰夫必其所耕而後穫必其所菑而後畬充/其操必蚓而後可也故曰於義可穫不必其所耕也)
　(於道可畬不必其所菑也不害其為正而後可以通/天下之情  訂詁曰不耕穫不方耕而即望其有穫)
　(不菑畬不方菑而/即望其成畬也)
　(見易曰六二為无妄之富六三為无妄之災九五為/无妄之疾而二心无富三心无災五心无疾此之謂)
　(大亨以正不然則不耕而穫不菑而畬子綦所謂吾/未嘗為牧而牂生於奥吾未嘗好田而鶉生於突索)
　(然出涕而以/為大惟也)
　(火傳曰夫耕而得穫菑而得畬本非有妄然以穫而/耕以畬而菑即謂之妄彖戒以不利有攸往此朂以)
　(則利有攸往亦論其攸往之心而/已傳曰未富也言未有富之心也)
六三无妄之災或繫之牛行人之得邑人之災　象曰
行人得牛邑人災也
　(胡仲虎曰六爻皆无妄三之時則无妄而有災者也/六二得位而有无妄之福時也六三失位而有无妄)
　(之禍亦時也雜卦曰无/妄災也其此之謂乎)
　(見易曰不與福期而福至者為无妄之福不與災㑹/而災至者為无妄之災繫牛得牛邑人之災災豈邑)
　(人所自致乎非所致而至者雖災不為眚傳曰行人/得牛邑人災也似以其災為應得者莊子所謂知其)
　(无可奈何而安之若命/也災而能安乃見无妄)
　(火傳曰六三繫牛而牛失失其牛於此而必欲求之/於此此其意自以為无妄也而卒至於災執一之過)
　(也刻舟求/劒者也)
九四可貞无咎　象曰可貞无咎固有之也
　本義　陽剛乾體下无應與可固守而无咎不可以
　有為也(訂詁曰初九之无妄往吉行乎其所當行者/也九四之可貞无咎止乎其所當止者也)
　(象正曰謂可貞似猶有不可者而後/可之可者謂不利往而利往者也)
　(見易曰无妄之道行止惟時非貞夫一者也初與四/皆无繫應初為震主震動也故往吉四互為艮艮止)
　(也故曰可貞言在四之時位為可貞也傳曰固有之/也言其時可貞即宜固守其貞不必更言變通之道)
　(矣/)
九五无妄之疾勿藥有喜　象曰无妄之藥不可試也
　本義　陽剛中正以居尊位而下應亦中正无妄之
　至也如是而有疾勿藥而自愈矣　既已无妄而復
　藥之則反為妄而生疾矣
　(見易曰九五陽剛中正下應亦中正本无致疾之道/而有疾焉此无妄之疾也惟守正安常以聽之疾且)
　(自去而試之藥焉則必以吾之常者為非而悉反其/道斯紛紛召疾之方至矣故曰无妄之藥不可試也)
　(火傳曰五有剛中之德而有柔中之應有俞无咈疾/之所由來乎齊桓公多内寵而不害霸漢高祖嗜酒)
　(色而帝業成子瞻所謂小不正无害其大正也齊宣/有疾孟子謂用之可以興王是勿藥之喜也  易於)
　(疾言喜者三曰勿藥有喜曰介疾有喜曰損其疾使/遄有喜喜者治病之良方也人有喜神則不用藥而)
　(病自/去矣)
上九无妄行有眚无攸利　象曰无妄之行窮之災也
　本義　上九非有妄也但以其窮極而不可行耳(時/論)
　(曰无妄中正而已聖人无可无不可而言行庸謹是/无妄之正也以任放為自然以禮法為拘牽徑情率)
　(意自為天真似无妄而非也其害必至以无忌憚為/无妄而以多識前言往行為妄也故聖人受之大畜)
　(見易曰彖傳剛自外來而為主於内專指初九其匪/正有眚以下即指上九也以剛居上處卦之終自以)
　(為无妄之極任天而行而不知其入於邪也雖至於/行有眚亦所不惜謂其本无妄也則匪正害之也所)
　(謂无妄之/往何之矣)
　(火傳曰无妄上九即乾上之亢恃其无妄而行/至於亢也故乾上曰窮之災此亦曰窮之災也)
䷙(乾下/艮上)
大畜利貞不家食吉利渉大川
　本義　大陽也以艮畜乾又畜之大者也(胡仲虎曰/大畜大壯)
　(皆四陽卦故皆謂之大其占皆曰利貞大壯而不貞/其壯也剛而无禮大畜而不貞其畜也慱而寡要不)
　(家食是賢者不畜於家而畜於/朝涉大川又有畜極而通之意)
彖曰大畜剛健篤實輝光日新其德　剛上而尚賢能
止健大正也　不家食吉養賢也　利渉大川應乎天
也
　孔疏　尚賢謂上九也制健謂艮體也大正應天者
　謂艮也應天者上體之艮應下體之乾故稱應天此
　取上卦下卦相應非謂一隂一陽相應也(朱子云篤/實便有輝)
　(光艮止便能篤實過鄒汨山曰畜者畜之以成其德/也何畜乎乾懼其  鋭而或躁過剛而或折過大而)
　(或簡故畜/焉以裁之)
　(見易曰小畜以巽畜乾六四之隂為主大畜以艮畜/乾上九之陽為主夫陽非隂不畜曰大正者指上九)
　(陽大也不以止健之/功歸之於隂小也)
　(火傳曰本義以卦變言卦自需來九自五而上以卦/體言六五尊而尚之是謂剛上而尚賢則尚賢六五)
　(之事也養賢上九之事也六五尊尚上九凡造士用/人惟上九是任始而止其躁進以成就人才既而廣)
　(開賢路以其食天祿進止之道各有其時所謂應乎/天也皆上九之剛上為之然非五之尊尚之不能也)
象曰天在山中大畜君子以多識前言往行以畜其德
　(蘇子瞻曰孔子論乾九二之德曰君子學以聚之問/以辨之是知乾之健患在於不學漢高帝是也故大)
　(畜之君子將以用乾必先厚其學中時論曰觀天在/山中之象即知虚在實中一在萬  德在言行中故)
　(孔子不言悟而言學子思曰吾嘗深有思而莫/之得也於學則悟焉此多識以畜德之説也)
　(見易曰澤山為咸以山虚而能受澤也自地以上皆/天則山中之有天非假象也  凡健者多恃其才智)
　(而不肯學而德亦因以不能大成黜材智以/潜心於多識此即止健之功固是畜德之要)
初九有厲利己　象曰有厲利己不犯災也
　本義　乾之三陽為艮所止故内外之卦各取其義
　(胡仲虎云他卦取隂陽相應此取相畜内卦受畜以/自止為義外卦能畜以止之為義  蘇子瞻曰小畜)
　(之畜乾也順而畜之故始順而終反目大畜之畜乾/也厲而畜之故始厲而終亨君子愛人以德細人愛)
　(人以姑息見德而慍見姑息而喜過矣初九之欲進/无已遇六四厲而止所謂德也使我知戒而終身不)
　(犯於災者六四也䇿方藥地曰邴原聞潜龍之訓即/還鬱州文中子獻  不用即歸河汾見㣲即止秪是)
　(急流勇退耳未/可言不犯也)
九二輿説輹　象曰輿説輹中无尤也
　本義　九二亦為六五所畜以其處中故能自止而
　不進有此象也(朱子𤼵曰初剛正也二剛中也四五/柔也柔能畜剛剛知其不可遽犯而)
　(安之時也夫氣雄九軍者或屈於賔贊之儀才力葢/世者或聽於委裘之命故曰大畜時也  王景孟曰)
　(小畜之九三見畜於六四曰與説輻四説其輻也大/畜之九二受畜於六五曰輿説輹是自説其輹也)
　(蔡虚齋曰輹車上伏兔所以承輻者也輻車輪之轑/三十條者也小畜説輻為隂所止所説者重乆住之)
　(計也六畜説輹自止不進所脱者㣲蹔止而可旋行/者也  象正曰舅犯載璧以辭於河介之推辭禄而)
　(入於山蘧瑗卷懷以出關夷齊采薇以不/食夫苟有尤則必有負其輹而馳者矣)
九三良馬逐利艱貞曰閑輿衛利有攸往　象曰利有
攸往上合志也
　本義　三以陽居健極上以陽居畜極極而通之時
　也又皆陽爻故不相畜而俱進有良馬逐之象然過
　剛鋭進必戒以艱貞閑習乃利於有往也曰當為日
　月之日(程傳曰輿者用行之物衛者所以自防殳考/工記周人上輿有六等之數戈也人也  也)
　(戟也矛也軫/也皆衛名)
　(見易曰上九原未止三陽之進特三陽見在上者以/艮止為德因皆詳審不進以自畜其德此即上之所)
　(以畜/之也)
六四童牛之牿元吉　象曰六四元吉有喜也
　本義　童者未角之稱牿施横木於牛角以防其觸
　詩所謂楅衡也止之於未角之時為力則易學記曰
　禁於未發之謂豫正此意也(馮厚齋曰小畜之畜乾/者六四也九居五為之)
　(助者也大畜之畜陽者六四六五也九居上為之助/者也夫外无陽爻則坤順而不能畜内无隂爻則同)
　(類而不相畜然則成大畜義在艮之上/九而能畜乾之義在艮之六四六五也)
　(見易曰牛為純隂豕隂而躁牿牙皆於本爻艮止取/義自牿自牙者惟能自止所以止下  按牿牛馬圈)
　(也所以防牛馬之逸/者書云牿牛馬是也)
六五豶豕之牙吉　象曰六五之吉有慶也
　本義　陽已進而止之不若初之易矣然以柔居中
　而當尊位是以得其機㑹而可制(徐子與曰牡豕曰/豭攻其特而去之)
　(曰豶所以去其勢也二陽已壯而難制五得其要領/而能制也此用柔畜剛之道  爾雅云豕子豬􁁈豶)
　(豶者豕子也海陸農師云牙者所以畜豶/豕之􁂳也今  岱之間以􁂳繫豕謂之牙)
　(見易曰豕為隂躁之物即指六五上九欲止下之躁/進之念必先絶上之躁動之萌以躁召躁寜可禁乎)
　(䇄然一剛以止於上而上下之躁妄/皆消五既自畜因以畜人故有慶也)
　(火傳曰牛為純隂豕為隂躁之物即指四五牿之牙/之者制之自上九也惟上九以剛居上而四五受制)
　(同體之中无有躁妄踰防者此三陽之所以止而不/敢遽進也惟能制隂所以畜陽  又四與初應牿四)
　(之牛所以止初五與二應牙五之/豕所以止二止健之功總歸上九)
上九何天之衢亨　象曰何天之衢道大行也
　本義　何天之衢言何其通逹之甚也
　(見易曰三陽初見上之艮止不容遽進以為仕路之/艱如登天然及至畜極而通德成而見用始知向所)
　(為天路之艱者甚不然也何/也者葢詫而喜之之辭也)
䷚(震下/艮上)
頤貞吉觀頤自求口實
　本義　頤口旁也為卦上下二陽内含四隂外實内
　虚上止下動為頤之象養之義觀頤謂觀其所養之
　道自求口實謂觀其所以養身之術皆得正則吉也
　(胡仲虎曰程傳謂觀頤為所以養人之道自求口實/為所以自養之道於上體則觀其所以養者於下體)
　(則觀其所以自養者養李子思曰頤中有物曰噬嗑/有物則害其所以為  故不取頤養之義惟頤虚而)
　(元未有物當於未受物之先擇其所養/觀所養之正不正其吉凶判在自求耳)
　(見易曰頤卦上下兩體二與三隨初而/動四與五從上而止動則凶而止則吉)
彖曰頤貞吉養正則吉也觀頤觀其所養也自求口實
觀其自養也　天地養萬物聖人養賢以及萬民頤之
時大矣哉
　程傳　貞吉所養者正則吉也所養謂所養之人與
　養之之道自求口實謂其自求養身之道皆以正則
　吉也(項平菴云觀其所養指上九言觀其自養/指初九言初上二陽上下兩卦之主爻也)
　(見易曰古人不肯輕食人禄正詳於觀所養耳禄既/可食又必自審其受祿不誣是觀其自養也是之謂)
　(養/正)
　(火傳曰天地養萬物聖人養萬民皆以養為道者也/聖人養民必先養賢而養之所及者始慱聖人求養)
　(民之賢必先求能自養之賢未有自養以正而不能/養民者也觀者自賢人觀之也觀上之所養果皆能)
　(自養者否觀已之自養果能為上所養者否古賢/人不肯輕受人養正惟詳於觀耳是之謂養正)
象曰山下有雷頤君子以慎言語節飲食
　本義　二者養德養身之切務
　(見易曰山下有雷雷猶蟄也故圓圖頤卦𦂳次於復/收聲養氣有慎節之象焉禍從口出病從口入養德)
　(養身玩一/頤卦盡之)
初九舍爾靈龜觀我朶頤凶　象曰觀我朶頤亦不足
貴也
　本義　靈龜不食之物朶垂也朶頤欲食之貌初九
　陽剛在下足以不食乃上應六四之隂而動於欲凶
　之道也(徐子與曰龜能咽氣不食以氣自養可以不/求養於外者也爾者初也我者四也舍爾觀)
　(我若四語/初之辭也)
　(見易曰上志在養人初志在自養所尚不同各得其/志而初以動體有應目擊上之由頤忽生羡心羡心)
　(一動靈龜喪矣爾我/之辭自上謂之也)
　(火傳曰陽實隂虚初有陽剛之德本能養人者也以/其居下有養人之德而无養人之位雖不養人亦不)
　(受人養本服氣不食之靈龜也視世之求養於人者/洵足貴矣與四正應既不能養四而反羡四之受養)
　(之隆所謂靈龜者安在毋恠乎彼求養於上者之賤/之而爾我之也其東漢之華歆唐之盧藏用一流乎)
六二顛頤拂經於丘頤征凶　象曰六二征凶行失類
也
　程傳　女不能自處必從男隂不能獨主必從陽二
　隂柔不能自養待養於人者也　本義　求養於初
　則顛倒而違於常理求養於上則往而得凶丘土之
　高者上之象也　初上皆非其類也(訂詁曰二與四/同為顛頤二與)
　(上卦五應反從乎初顛而下也四與下卦初應反從/乎上顛而上也然初之德動二與之俱動故失其所)
　(養而凶上之德止四與之/俱止故得其所養而吉)
　(見易曰二五俱為拂經然二凶而五吉者五猶寄生/之君事權有歸不得已也二既屈體於初矣復見大)
　(勢在上人皆就養思舍而從之此猶戰國/時食客惟利是視耳觀頤者固如是乎)
　(火傳曰凡求養於人者非其應則其比也六二之應/既與上比而賴其養豈復能養二乎二與初比顛而)
　(求養於初雖曰拂經亦時為之也若以初不能養人/而更動丘頤之思是再拂也初雖不能養二然與二)
　(同體猶其類也同類未有相棄者舍初而行失其類/也  丘頤指上九自上言之天下皆由於已養曰由)
　(頤自下視之所養皆出乎上曰/丘頤丘以言其所積之多也)
六三拂頤貞凶十年勿用无攸利　象曰十年勿用道
大悖也
　本義　隂柔不中正以處動極拂於頤矣既拂於頤
　雖正亦凶
　(見易曰三與上應本上之所欲養者也然三既不中/正又居動極恃其有應於上貪利徇私而大拂乎上)
　(所以養之之意夫三受上之養本正也而行拂如此/自取凶焉十年勿用葢終不用矣武侯之於李嚴廖)
　(立是/也)
六四顛頤吉虎視眈眈其欲逐逐无咎　象曰顛頤之
吉上施光也
　本義　柔居上而得正所應又正而賴其養以施於
　下故雖顛而吉虎視眈眈下而專也其欲逐逐求而
　繼也
　(見易曰頤以上九為主諸爻皆養於上者也三與上/應五與上比為上所養宜矣若四應初者也舍其所)
　(應而求養於上故謂之顛頤葢以順而從初為正逆/而從上為顛也  諸爻中惟四為觀頤者知其正應)
　(之不足以養人也不得已而受上九之養而且眈眈/逐逐求之无厭四葢以无厭之求而觀上之所以養)
　(之者何如迨既厭其求而知上真能養賢者也乃食/其食而事其事於是天下皆受其養焉於上之施不)
　(有光乎四所求口實如此吉則吉矣/而非正也故爻辭許以吉而靳其貞)
　(火傳曰陳宫謂吕布曰吾謂曹公養將軍當如養虎/必飽而後可若漢高之於淮隂曲逆孫權之於公瑾)
　(皆以養虎之術馭之養虎者惟恐虎之不貪/我養也是故四之眈眈逐逐上之所深利也)
六五拂經居貞吉不可涉大川　象曰居貞之吉順以
從上也
　本義　隂柔不正居尊位而不能養人反賴上九之
　養(胡仲虎曰五獨不言顺者由豫在九四故五獨不/言豫由頤在上九故五獨不曰頤然彼貞疾而此)
　(居貞吉彼在豫之時以柔乘/剛此在頤之時以柔承剛也)
　(見易曰頤道惡動而喜止二曰征凶以動而凶也五/曰居貞吉以止而吉也涉大川則用動矣東周之天)
　(子凡有艱難變故之事告之霸/主已則坐享共主之奉可也)
上九由頤厲吉利涉大川　象曰由頤厲吉大有慶也
　本義　六五賴上九之養以養人是物由上九以養
　也位高任重故厲而吉陽剛在上故利涉川(訂詁曰/以象言)
　(人得食則頤動所以為頤者震也然震不自動繫於/艮而後動艮不正於上震雖動不能食也則所以為)
　(頤者艮也以理言動以象養静而知止養道之善者/也不止則妄動而失所以養矣上九為艮主爻故曰)
　(由/頤)
　(見易曰上九有剛陽之才志在養人及君之見任權/之在己凡天下之艱危由之以濟後世之禍難由之)
　(以弭不可以當吾世而貽子孫憂此所謂利涉大川/也羊祜欲及其身而平吳裴度欲乘其時而滅蔡方)
　(為不負由/頤之任)
䷛(巽下/兑上)
大過棟撓利有攸往亨
　本義　大陽也四陽居中過盛故為大過上下二隂
　不勝其重故有棟撓之象又以四陽雖過而二五得
　中内巽外説有可行之道故利有所往而得亨也(李/子)
　(思曰大壯亦四陽而在下者亦壯故上棟下宇取諸/其象者得所載也今四陽居中而上下二隂大者過)
　(乎剛而无所附小者過乎柔而不能載是棟將壓而/危之甚也雜卦曰大過顛也大厦之顛非一木所能)
　(支是必過而求濟然後可故曰利有攸往亨陽溫公/曰大過剛已過矣止可濟之以柔故大過之  皆以)
　(居隂為吉不以得位為美太郝氏曰大過陽過也易/尊陽而貴无首太剛必折  實必裂陽雖實而下无)
　(基上无繫故象棟撓當大過之時有大過之才自宜/行大過之事然終非聖人本願也造化无孤陽獨行)
　(之理天下无有君子无小人之世孔子聖之時/不為己甚故曰五十以學易可以无大過矣)
彖曰大過大者過也　棟撓本末弱也　剛過而中巽
而説行利有攸往乃亨　大過之時大矣哉
　本義　本謂初末謂上弱謂隂柔　大過之時非有
　大過人之才不能濟也故嘆其大(蘇子瞻曰二五者/用事之地陽自内)
　(出據用事之地而擯隂於外謂之大過大者過也隂/自外入據用事之地而囚陽於内謂之小過小者過)
　(也故大過者君驕而无臣之世也易之所貴貴乎陽/之能御隂不貴乎陽之凌隂而蔑之也人徒知隂之)
　(過乎陽之為禍也豈知陽之過乎隂之不為福也哉/  史繩祖曰本末皆木也以一陽藏於木下為本以)
　(一陽散於木上為末上下皆隂故弱能訂詁曰惟剛/過始致本末之弱本末既弱剛亦不  獨支棟撓以)
　(䆒竟言也本末弱乃棟所由撓也樞卦辭言棟指二/三四五言也爻辭專指三四舉中  也而惟九三過)
　(剛不中故棟撓/之凶獨歸之)
　(見易曰大過謂剛過也剛過非謂四陽之過乎二隂/也若以四陽散處於二隂之間如需訟大畜无妄之)
　(卦亦得謂剛過乎剛過者謂剛聚而居中而擯二隂/於外以是為大過也正如正氣方伸之時凡號為君)
　(子者皆居中任事而一二小人付以危疆劇職明知/其不勝任也而任之以坐視其敗不知小人敗而國)
　(事已僨君子亦與之俱盡是誰之過哉之於剛過之/時而猶幸其過而中者以四剛非陽卦  剛乃巽兑)
　(二隂卦之剛雖聚成剛黨而巽説之本性/固在用以濟剛庶其過而猶有不過者乎)
象曰澤滅木大過君子以獨立不懼遯世无悶
　本義　澤滅於木大過之象也不懼无悶大過之行
　也(丘行可曰澤本潤木今在木上而至於滅木大過/之象然木在澤下澤過乎木而木不仆君子觀象)
　(以之立大/過人之行)
　(見易曰遯世亦不必身隱只是善晦其跡而已當大/過之時人人以正人自待如東漢之末談氣節者盈)
　(朝而獨有陳實弔張讓之喪賈彪西行/以解黨禍此亦有獨立遯世之學乎)
初六藉用白茅无咎　象曰藉用白茅柔在下也
　本義　當大過之時以隂柔居巽下過於畏慎而无
　咎者也白茅物之潔者(蘇子瞻曰白茅初六也所藉/者九二也茅之為物賤而不)
　(足收也然吾有所甚愛之器必以藉之非愛茅也愛/吾器也二所以得養安於上以有初之藉也棄茅而)
　(不收則是措諸地棄初/而不録則二親其勞矣)
　(見易曰以卦象論之初與四應而在下是初者四之/本也本弱而藉茅則敬慎之至以善處其弱者故四)
　(之棟不至於傾上與三應而在上是上者三之末也/末弱而滅頂則奮身而往忘其為弱者故三之棟因)
　(之以折之彖憂其才之弱爻與其心之慎恭初六/當大過  時而用小過之道所謂行過乎  者也)
九二枯楊生稊老夫得其女妻无不利　象曰老夫女
妻過以相與也
　本義　陽過之始而比初隂故其象占如此稊根也榮
　於下者也榮於下則生於上矣夫雖老而得女妻猶
　能成生育之功也(齊民要術云稊楊之秀也夏小正/二月栁梯註云發孚也凡毛未出)
　(卵穀曰孚栁初𤼵苞時固有孚象同劉琨勸進表云/生繁華於枯荑謂枯根也荑與稊    訂詁曰九二)
　(在初六之上者於初六故二為老夫而初為女妻九/五在上六之下少於上六故上為老婦而五為士夫)
　(各就所比爻自為老少之過以相與過字/主剛過而言初以柔乘  有以濟其剛也)
　(見易曰九二枯楊生荑荑者根也即初一隂是也二/生荑則二之根固初亦與之俱固矣九五枯楊生華)
　(華生在上即上一隂是也五生華則五之精竭上亦/因之益竭矣  二五皆稱禓取其木之近於澤也稱)
　(枯楊謂其剛而亢也其隂在初為女妻在上為/老婦因妻之女而老  夫因婦之老而士其夫)
　(火傳曰初上本末也三四棟也二五雖同為棟而近/於本末兼有本末之任焉初隂承二之剛資二以生)
　(荑則根植於下四與初應四曰不撓乎下言本雖弱/而所以植諸下者固也是二實有益於本也上隂乗)
　(五之剛資五以生華則氣泄於上三與上應三曰不/可以有輔也言末既弱輔之以剛而秪速其亡也是)
　(五无所救於末也大抵二五/兩爻取義皆有關於初上)
九三棟撓凶　象曰棟撓之凶不可以有輔也
　本義　三四二爻居卦之中棟之象也九三以剛居
　剛不勝其重故撓(蘇子瞻曰初上非棟棟之所寄也/所寄在彼而隆撓見乎此  虞仲)
　(翔曰本末弱故撓輔之益撓故/不可以有輔也陽以隂為輔也)
　(見易曰棟撓為全卦之象而爻獨繫於九三由上六/而撓也傳曰不可以輔謂輔以五之剛而益速其撓)
　(耳若四之棟隆則以初能敬慎而不敗也故傳/特别之明彖所為棟撓者撓乎上不撓乎下也)
九四棟隆吉有它吝　象曰棟隆之吉不撓乎下也
　本義　以陽居隂過而不過故其象隆而吉然下應
　初六以柔濟之則過於柔矣故又戒以有它則吝也
　(鄭少梅曰大過棟撓由本末弱然實以本為重四應/乎初救其本也救其本於未過之先故棟隆而不撓)
　(乎下其下不撓其棟焉得不隆三應乎上救其末也/救其末於已過之後故棟撓而不可以有輔則知救)
　(過於其末不如/救過於其本也)
　(見易曰四本以不過之剛下應於初初雖才弱而能/以敬慎處之自可不撓於下若謂初柔不足以勝任)
　(而更思有以助之是有他也則任之不/專而初亦減其敬慎之心矣能无吝乎)
九五枯楊生華老婦得其士夫无咎无譽　象曰枯楊
生華何可久也老婦士夫亦可醜也
　程傳　上六過極之隂老婦也五雖非少此老婦則
　為士矣於五无所賴也故反稱婦得　本義　九五
　陽過之極又比過極之隂故其象占皆與二反(焦弱侯/曰澤滅)
　(木則二與五皆為枯楊也生華者華生於上象上/有一隂也生稊則生機猶長生華則洩且竭矣)
　(見易曰爻言无咎无譽謂棟撓自有任其咎者而五/无咎棟隆自有任其譽者而五无譽以五之時位言)
　(也傳則直以何可久也亦可醜也㫁之嗟其/不宜枯而生華而醜其甘為老婦所得也)
　(火傳曰亦可醜也指士夫/言其老婦之醜不足言矣)
上六過涉滅頂凶无咎　象曰過涉之凶不可咎也
　王註　處大過之極過之甚也涉難過甚故至於滅
　頂凶志在救時故不可咎也　本義　處過極之地
　才弱不足以濟然於義為无咎矣葢殺身成仁之事
　(楊誠齋曰水溢而過於涉者不足以濟川而徒没其/頂任重而過其才者不足以濟難而徒滅其身其凶)
　(大矣者楊敬仲曰見危授命而功不濟遂有從而議/其非  聖人正之曰无咎又曰不可咎也過涉滅頂)
　(而又咎之則鄉愿道行而見利忘義者得志矣寄訂/詁曰大厦之傾非一木所能支上以一隂臲甈  於)
　(其上勢不至滅頂不已雖上所值之凶然有/尸其咎者矣剛實為之柔何咎焉葢咎陽也)
　(見易曰初上雖分本末然總之一木也澤之滅木上/之所以滅頂也雖至滅頂然有不容不涉即不得不)
　(過者孔子所以觀卦象/而有獨立不懼之思也)
　(火傳曰當大過之初自宜用藉茅之慎處大過之極/豈能避滅頂之凶安石了翁言伯夷无首陽之事屈)
　(平未投汨羅此自愛惜其死以埋没古人耳又/有曰死事易成事難者論事宜審論人則苛)
䷜(坎下/坎上)
習坎有孚維心亨行有尚
　本義　習重習也坎險陷也其象為水陽陷隂中外
　虚而中實也此卦上下皆坎是為重險中實為有孚
　心亨之象(項平菴曰重卦之序坎在六子之先故加/習字以起後例示不與初三畫之卦同也)
　(乾坤不加習字者乾坤六畫只是一爻自二以上皆/為習習義在爻不在重卦卦至六子而後重  胡仲)
　(虎曰坎北方之卦方曰北曰朔象以龜以蛇其神曰/修曰熈太𤣥配同與㝠人之腎亦兩皆有重義  丘)
　(行可曰人之處坎身可陷而心不可陷故曰維心亨/心亨則无坎矣心不亨則失處險之道  蔡虚齋曰)
　(維有孚而心亨故身雖處險而心不為險所怵如此/則理有能為之機而勢有可乘之便不然則雖有其)
　(機得其便而亦/不自知所為矣)
彖曰習坎重險也　水流而不盈行險而不失其信
維心亨乃以剛中也行有尚往有功也　天險不可升
也地險山川丘陵也王公設險以守其國險之時用大
矣哉
　(丘行可曰坎為水流水也兑為澤止水也隂静故止/陽動故流惟流故不盈不盈故可出險若待盈而後)
　(流則止水耳循科而行必由此而達彼所謂不失其/信  坎六爻四隂陷二陽四隂坎也二陽剛中之水)
　(也君子觀二陽中實之象故體水之德為有孚維心/亨所以處險也觀四隂陷險之象故因坎之形設險)
　(守國所以用險也彖傳於往有功以上専以水言而/明處險之道自天險不可升以下專以險言而明用)
　(險之方也月虞仲翔曰水性有常消息與月相應故/不失其信  者水之精月滿則虧不盈之義也  楊)
　(敬仲曰人心遇險而懼懼而甚則亂亂或失其信其/心安能亨故言習坎  訂詁曰坎以能出為功必動)
　(而後險可出止而不行則終於坎矣進一坎又進一/坎尚往不窮行之象也需蹇觧皆以坎體稱往有功)
　(見易曰行險而不失其信此是出險之道若小人行/險僥倖則為初六上六失道之凶也  王公設險以)
　(守其國者紀網法度之謂也倘外有山川丘陵之不/可踰内无紀綱法度之不可犯雖有險誰能守之)
象曰水洊至習坎君子以常德行習教事
　本義　治己治人皆必重習然後熟而安之(溫公曰/水之流)
　(也習而不已以成大川人之學也習而不止以成大/賢  象正曰水者天地之大用也頤交於坤以生月)
　(光弦魄受之應於潮汐一月之潮子午重習差而平/之分於夘酉究於己亥故隂德者洊至之道也天德)
　(之有隂德鬼神所乘以為出入也先世之王者皆有/隂德隂德所漸必非一世及其浸滛一决而敗  國)
　(家之敗夫豈无險以德行之不常教/事之不習故心蕩而行不可尚也)
初六習坎入於坎窞凶　象曰習坎入坎失道凶也
　(字林云坎中小坎曰窞初居下卦之下故坎中又有/小坎入坎猶有可濟之理入於坎窞則終不可出矣)
　(禍傳曰禍不好不能為/  習坎入坎非好而何)
　(見易曰卦以二五剛中為水以四隂為坎水與坎相/因而成險水性流下上六雖處險極而水不至是為)
　(枯坎猶陷穽耳故上无坎象五以四為坎四承五之/流受之以注於三故五不盈而四无險三則已坎未)
　(平又與四坎相接故曰坎坎賴有二之剛中流通於/初初處最下衆險之所歸也故同為入於坎窞而三)
　(勿用初凶所處/之地為之也)
九二坎有險求小得　象曰求小得未出中也
　本義　處重險之中未能自出故為有險之象然剛
　而得中故可以求小得也(孫淇澳曰習坎以能入/為習不以能出為習)
　(火傳曰晉滅欒氏之黨而囚叔向人謂之曰子罹於/罪其為不智乎叔向曰與其死亡若何詩曰優哉游)
　(哉聊以卒嵗智也此處坎而求小得者也人當坎陷/之時進一步想則晷刻難過如叔向取死亡者以自)
　(解則退一步法也惟退一步躁妄自息自能心亨求/字最妙葢於无可得中求其小得以自慰耳真善處)
　(坎者/也)
六三來之坎坎險且枕入于坎窞勿用　象曰來之坎
坎終无功也
　(王景孟曰乾之三處二乾之間曰終日乾乾坎之三/處二坎之間曰來之坎坎之往也居上卦之下象來)
　(居下卦之上象之險指九二六爻惟九二曰有險險/且枕言下有九二之險而已且枕於其上也  時論)
　(曰險求速出是益險也无可奈何安之若命且以險/為枕任其來之坎坎而我无心坎曰勿用者愓之潜)
　(也死幼安竟居海外子卿自/分  人是以勿用為大用者)
　(見易曰凡卦自上而下曰來自此而去曰/之三受四之坎以歸於初故曰來之坎坎)
六四樽酒簋貳用缶納約自牗終无咎　象曰樽酒簋
貳剛柔際也
　本義　晁氏謂先儒讀樽酒簋為一句貳用缶為一
　句今從之貳益之也周禮大祭三貳弟子職左執虚
　豆右執挾七周旋而貳是也九五尊位六四近之在
　險之時剛柔相際故有但用薄禮益以誠心進結自
　牖之象牖非所由之之正而室之所以受明也始雖
　艱阻終得无咎(虞仲翔云貳副也禮有副樽故貳用/缶按缶酌噐也為樽之副樽中之酒)
　(不滿則酌此器以益之也處古者一室一戸一牖不/由戸而自牖非常出入之  明非正應而以比近相)
　(得與遇主/於巷意同)
　(見易曰四雖身未出險而險已將過故爻无坎象與/五患難相依樽酒納約所以習處險之道所以定濟)
　(險之謀易於需於困於未濟有坎體者皆有取乎酒/酒固心亨之一肋哉  約儉約也以至約之物由牖)
　(下以自進於五猶/滹沱之麥飯耳)
九五坎不盈祗既平无咎　象曰坎不盈中未大也
　(朱子云坎水只是平不解滿祗適足也言適於平而/已即彖傳所云水流而不盈也  蘇子瞻云九五可)
　(為大矣在坎而不敢自大故不盈不盈所以納四也/夫盈者人去之不盈者人輸之故不盈適所以使之)
　(既平也傳曰中未大也/中謂坎未大謂不盈耳)
　(見易曰二與五同有剛中之德二居坎中而爻曰求/小得是不遽求險之出也五將出坎而傳曰中未大)
　(是无過求於出險之後也曰/小曰未大固是一德皆中也)
　(火傳曰坎之剛中專稱九五故彖傳稱坎水流/而不盈爻辭稱五以坎不盈是知五為卦主也)
上六繫用徽纆寘於叢棘三嵗不得凶　象曰上六失
道凶三歲也
　(胡仲虎曰初上皆在兩陽之外初以柔居險之初最/居下流故曰失道上六以柔居險之極无意出險亦)
　(曰失道坤之初上皆曰其道坎之初上皆為失道首/尾相應  吳幼清曰周官妆教罷民能改者上罪三)
　(年而舍之其不能改而出圜土者殺三歲不得其罪/大而不能改者矣  繫拘也三股曰徽兩股曰纆皆)
　(拘囚索叢棘如今之棘/寺獄外種棘故稱叢棘)
　(見易曰上居險極爻无坎象用徽纆而置叢/棘即此便是坎窞豈必江湖之有陷溺哉)
　(火傳曰上當此時亦須有心亨一路即於叢棘中安/身可也若心不亨則一日不能安況三年乎愈不安)
　(愈不得/脱矣)
䷝(離下/離上)
離利貞亨畜牝牛吉
　本義　隂麗於陽其象為火體隂而用陽也牝牛柔
　順之物也(朱子曰火中虚暗則離中之隂也水中虚/明則坎中之陽也  荀慈明曰在地為火)
　(在天為日在天者用其精在地者用其形自胡庭芳/曰文王以坤取牝馬象以離取牝牛象固  不同後)
　(之言象者因説卦乾為馬坤為牛以坤之馬反欲求/之乾以離之牛反欲求之坤泥矣不知夫子於説卦)
　(取象又自有所取不必盡同於文王周公之象也隂/易述曰一隂一陽乾坤是也根隂根陽姤復是也)
　(陽互藏坎離是也火蔡虚齋曰隂麗於陽而明明元/在陽也邵子曰薪  之體也火薪之用也火无體待)
　(薪然後為體薪无用待火然/後為用體用之分了然矣)
彖曰離麗也日月麗乎天百穀草木麗乎土重明以麗
乎正乃化成天下　柔麗乎中正故亨是以畜牝牛吉
也
　(蔡覺翁曰楊龜山謂火无常形麗物而有形故人之/生也得水為精得火為神其合也氣聚而形成於有)
　(其分也氣散而神冺於无葢精所以為形而神麗於/形者也天地形之大者也日月麗天百穀草木麗土)
　(其神之𤼵見而可見者也乎朱子曰六二中正六五/中而不正今言麗乎正麗  中正説六二分數多)
　(時論曰火一星離為千炬遇物皆焚人一心離為萬/應隨感皆通虚能離也又謂之麗者離者兩之分麗)
　(者兩之合火息於空光麗於薪神潜於寂知寓於物/離薪為火者妖火也不可以烹離物為明者邪慧也)
　(不可以知故曰/致知在格物)
　(見易曰火麗於薪而火不滯於薪日麗乎天而日不/滯乎天斯謂之麗麗者不能相離而亦未嘗相附著)
　(也/)
象曰明兩作離大人以繼明照於四方
　程傳　若云兩明則是二明不是繼明之義故云明
　兩作明而重明謂相繼也　本義　作起也(耿希道/曰重明)
　(者上下明也繼明者前後明也彖言二五君臣也/故以重明言之象言兩作皆君也故以繼明言之)
　(火傳曰日照乎晝火照乎夜繼日而火是繼照也火/以繼日日之明於是不息矣日之光被於下故下卦)
　(取之至三而有日昃之嗟火之威炎於上故/上卦取之至四而有焚如之災亦一證也)
初九履錯然敬之无咎　象曰履錯之敬以辟咎也
　本義　以剛居下而處明體志欲上進故有履錯然
　之象敬之則无咎矣
　(見易曰初在下當日始出之時民興事起故其履錯/然也凡事之錯然交於吾前者敬則得其緒而理之)
　(不敬猶治亂絲而棼之也初履/事方始故宜以敬為始進之基)
六二黄離元吉　象曰黄離元吉得中道也
　本義　黄中色柔麗乎中而得其正故其象占如此(胡/仲)
　(虎曰二以黄離言者離之二自坤來也五亦坤中爻/不言黄者五不當位中而不正故於二曰黄離元吉)
　(葢坤之嫡傳也勝蔡伯静曰坎之時用在中二五皆/卦之中也而五  者五當位而二不當位也離之時)
　(用在中二五皆卦之中也而二勝者二當位而五不/當位也  蔡虚齋曰彖傳謂柔麗乎中正二兼中正)
　(而獨言黄離/以中該正也)
九三日昃之離不鼓缶而歌則大耋之嗟凶　象曰日
昃之離何可乆也
　程傳　九三居下體之終是前明將盡後明當繼之
　時故為日昃之離　本義　不安常以自樂則不能
　自處而凶矣(趙庸齋曰鼓缶而歌是以樂消日也王/逸少所謂年在桑榆賴絲竹陶寫是也)
　(大耋之嗟是以憂度日也趙孟/所謂焉能恤遠朝不謀夕是也)
　(見易曰三非以己樂己憂者也大耋之嗟嗟黄離之/極盛過時難為繼也其鼓缶為天下樂其嗟為天下)
　(憂/也)
　(火傳曰日昃者將盡之年也鼓缶而歌所以消遣餘/年耳大耋之嗟嗟其將死也聖人謂朝聞夕死當日)
　(昃之時大有事在奈何不為此則為/彼乎是則凶矣不字則字義自分明)
九四突如其來如焚如死如棄如　象曰突如其來如
无所容也
　王註　處於明道始變之際昏而始曉没而始出故
　曰突如其來如其明始進其炎始盛故曰焚如逼近
　至尊履非其位无應无承衆所不容故曰死如棄如
　也　程傳　夫善繼者必有遜讓之誠順承之道若
　舜啟然突如其來失善繼之道也(訂詁曰三處下卦/之盡似日之過中)
　(四處上卦之始似/火之驟然故皆凶)
　(火傳曰九四剛而不中火性炎上躁以濟剛宜其突/如來也當繼明之世四自謂與五同體有夾輔之勲)
　(而五之所任獨在上九熱中失望至於焚死棄/而无所容亦足傷矣以周事擬之其管蔡乎)
六五出涕沱若戚嗟若吉　象曰六五之吉離王公也
　本義　以隂居尊柔麗乎中然不得其正而迫於上
　下之陽故憂懼如此然後得吉(胡仲虎曰九三大耋/之嗟以死生為憂者)
　(也不當憂而憂故凶六五戚嗟若居君位而能憂者/也憂所當憂故吉  鄭舜舉曰二五皆以柔麗剛二)
　(之辭安五之辭危二得位五失位失位則危知危則/吉  訂詁曰王指五公指上九言王與公相為附麗)
　(也/)
　(見易曰繼體之君溺於晏安遇艱危而能憂懼此必/足以守成者也惟憂懼故能虚懐一志以任大臣故)
　(曰離王/公也)
上九王用出征有嘉折首獲匪其醜无咎　象曰王用
出征以正邦也
　本義　剛明及遠威震而刑不濫无咎之道也(李季/辨曰)
　(繼體之君自當出征有扈之戰啟所以承禹商奄淮/夷之征成王所以繼武王周公作立政終之曰其克)
　(詰爾戎兵以陟禹之跡召公畢公命康王亦惟曰張/皇六師无壊我高祖成命葢不如是不足以正邦也)
　(見易曰下離甫終即有焚如之患則前明不可長恃/而賴於繼明審矣五出涕戚嗟足見守文之主不足)
　(以定大難也所幸有王公之離公者上也王毅然奮/武用以出征至於有嘉折首而後奸囘戢志邦以復)
　(正是為善/繼者也)
　(火傳曰兵猶火也不戢將自焚然五行不可无火五/材不能去兵離火炎上故於上爻言用兵之事  誠)
　(齋以上九出征謂成王之平三監也吾兄湘之以周/事擬之所折首當為武庚上九出征殆周公東征之)
　(日也九四為管叔而五其成王也管叔之叛變起骨/月王獲而誅之遭家不幸而出涕戚嗟小毖之詩所)
　(為作/也)
　
　田間易學卷三
欽定四庫全書
　田間易學卷四
　　　　　　　　　　　桐城　錢澄之　撰
　　周易下經
　孔疏云先儒以自此以上三十卦為上經以下三十
　四卦為下經序卦至此又别起端首繋傳云二篇之
　策則是六十四卦舊分上下矣
䷞(艮下/兌上)
咸亨利貞取女吉
　本義　咸交感也兌柔在上艮剛在下而交相感應
　又艮止則感之専兌説則應之至又艮以少男下於兌
　之少女男先于女得男女之正婚姻之時故其卦為
　咸　感有必通之理然不以貞則失其所亨而所為
　皆凶矣(胡庭芳曰文王於咸卦自取取女象一卦重/在三上兩爻三為艮主上為兌主男女皆得)
　(正位故曰利貞曰取女吉也感二體又以艮為主咸/之所以得名亦由于艮艮為  主兌是應體本義謂)
　(艮止則感之専兌説則應之至已盡卦義先儒謂上/經乾坤以二老對立下經咸以二少合體深為得之)
　(義蔡虚齋曰凡易言吉亨皆主正者也可見易以道/  配禍福非如讖緯術数之書或曰吉與亨何别曰)
　(亨是目下通逹无碍吉是始終盡善而无破敗男蘓/子瞻曰夫婦者咸與恆也男女者坎與離也有  女)
　(然後有夫婦明咸恆/之所以次坎離也)
　(見易曰序卦傳于上篇卦名自屯始不著乾坤下篇/卦名自恆始不著咸以咸與乾坤並尊故不著咸也)
　(君子之道造端乎夫婦察乎天地明夫婦足配天地/故一咸足以配乾坤也  問易曰上古之世夫婦之)
　(名未正人知有母不知有父序卦曰有夫婦然後有/父子是夫婦不正則止有母子而已上經乾坤之後)
　(繼以屯蒙君師雖立夫婦未嚴故屯有求婚媾之文/而以女子貞不字為美蒙有納婦之象而以金夫不)
　(有躬為凶草昧男女于此初示勸戒下經首咸恒夫/婦以恒咸配乾坤即以夫婦配天地也于是序家人)
　(以正内外序暌以别嫌疑所以嚴咸恒之防也因而/以漸定婚姻之時以歸妹廣嗣續之道皆自咸恒之)
　(所推也或問何取于歸妹也夫小星黄裳自古記之/聖王之制諸侯一娶九女以姑姊妺為之娣使其不)
　(相嫉妬故曰歸妹以娣婦人以生子為女之終漸之/五爻曰婦三歳不孕其三爻曰婦孕不育漸後即繼)
　(之以歸妹亦事之不容己者也/是歸妹所以通咸恒之變也)
彖曰咸感也　柔上而剛下二氣感應以相與止而説
男下女是以亨利貞取女吉也　天地感而萬物化生
聖人感人心而天下和平觀其所感而天地萬物之情
可見矣
　王註　凡感之為道不能感非類者也故引取女以
　明同類之義同類而不相感應以其各亢所處也故
　女雖應男之物必下之而後取女乃吉也　孔疏
　婚姻之義男先求女親迎之禮御輪三周皆是男先
　下於女然後女應於男所以取女得吉也(丘行可曰/咸者感也)
　(所以感者心也无心者不能感故咸加心而為感有/心于感者亦不能咸感故感去心而為咸咸皆也唯)
　(無心於感然後无所不感文王以咸名卦孔子以感/釋之所以互明其㫖也  楊龜山曰止而説以卦才)
　(言也夫婦之道止而不説則離説而不止則亂男不/下女則剛柔不接非夫婦之正也  邵國寳曰柔上)
　(而剛下言兌艮也二氣相與則追言乾坤也兑艮乾/坤之交咸兑艮之合  季彭山曰程子謂有動皆有)
　(感感則必有應所應復為感故感有自物之所觸而/言者有自幾之所先而言者而皆以不動為體大傳)
　(曰寂然不動感而遂通天下之故不動者不動於物/而成其為虚也感從虚出則自然能通故咸亨利貞)
　(貞者虚中无/我之謂也)
　(見易曰感應之妙以无心而神天地之感天地不知也而自/然化生聖人感人心聖人不知也人心亦不知也而自)
　(然和平和平者忘帝力而順帝則皆无心也一渉有/心即覇者驩虞之治有應者即有不應者何以為咸)
　(男女之生育亦由是道也男以無心感女以無心應/不期其生而生焉故有百計求嗣而不得者有以多)
　(子為甚苦者則有心无心之别也而山澤損曰天地/絪緼萬物化醇澤山咸曰天地感  萬物化生皆取)
　(山澤之象丘陵為牡溪谷/為牝山澤本具男女象也)
象曰山上有澤咸君子以虚受人
　本義　山上有澤以虚而通也(張希獻曰水之性潤/下土之性受潤土之)
　(中虚者則於潤无所不受心之中虚者則于人何所/不容實則不能相入矣  蔡虚齋曰夫人之心不虚)
　(則先入者為主而感應之機窒矣雖有至者皆捍而/不受矣  受人者受人之感或以事感或以言感惟)
　(其虚則以言感者吾納其言而酌其是非以事感者/吾承其事而裁其當否有吾心先㨿其中凡至吾前)
　(者一无可入之理矣故程子/曰中無私主則无感不通)
　　六爻總論
　(胡庭芳曰文王于全卦重在三上兩爻故以男女之/正取婚姻之象周公于六爻又自以人身取象以四)
　(當心位為感之主絶無卦詞之義卦爻不同如此使/爻詞皆作于文王必互相𤼵明矣  蘓子瞻曰道之)
　(可名言者非其至而咸之可分辨者皆其粗也是故/在卦者咸之全也在爻者咸之分也爻配一體自拇)
　(而上至于口當其處者有其徳徳有優劣而吉凶生/焉合而用之則拇履腓行心慮口出六職並舉而我)
　(不知此其為卦也離而視之則拇能履而不能捉口/能言而不能聼此其為爻也方其為卦也見其咸而)
　(不見其所以咸猶之為人也見其人而不見其體也/六體皆見非全人也見其所咸非全徳也是故六爻)
　(未有不應而皆病焉不凶/則吝其善者免于悔而已)
　(見易曰咸以一身取象四居心位周公以之為咸感/之主又非文王所取之卦主也身聼命于心諸爻皆)
　(待感于四當心之寂然不動時百體晏然時止則止/時行則行心忘其所以感身亦忘其所以應此即二)
　(氣感應之妙以无心為感者也故于四不繫以心而/繫以貞吉偹全卦之義矣徃者屈也来者伸也吾身)
　(之動静行止猶日月寒暑之屈伸徃來不容自已而/有心于徃來即憧憧矣更有心以禁徃來則愈憧憧)
　(矣于此乎于彼乎孰當行乎孰當止乎此思一亂而/體之聼命于心者羣起而從其所思而思反不知所)
　(適從矣夫四何以有憧憧之慮也四不動而諸爻有/欲動之機以爻爻皆有繫應其欲動者習使然也是)
　(皆足以為四累也是故初與四應三五承乗于四傳/皆稱其志皆有志于四感也夫以拇股之卑賤脢之)
　(不靈習之乆而因以成志皆足以擾吾心焉/然則心何以不失其感應哉曰一貞而已)
初六咸其拇　象曰咸其拇志在外也
　孔疏　拇足大指也體之最末初應在四但處卦始
　為感淺末指雖小動未移其足以喻人心初感始有
　其志志雖小動未甚躁求故无吉凶悔吝之詞　本
　義　感之尚淺欲進不能故不言吉凶此卦雖主於
　感然六爻皆宜静而不宜動也(郝仲輿曰四為心志/拇受命于志志在外)
　(而感在初神欲行而官知止所以為咸人身在下動/莫如足其不動而動者惟拇與腓與股故象卦之説)
　(而止非象正曰君子以義制事以禮制心非禮不以/感心  義不以感事手足之有拇指无故而動不有)
　(内感必/有外事)
　(見易曰咸卦六爻皆應所以為咸下三爻/止體不能逺求正應惟初六志在九四耳)
六二咸其腓凶居吉　象曰雖凶居吉順不害也
　本義　腓足肚也欲行則先自動躁動而不能固守
　者也二當其處(楊誠齋曰鐘不叩而鳴則妖石非言/之物而言則怪物有不感而自動者)
　(乎故以/居為吉)
　(見易曰下三爻以拇腓股取象象人下體也而是三/者皆随足以動震反為艮不見足象故三者皆止而)
　(不動惟拇雖不能行猶小能自動耳若股與腓雖欲/動而不能動也咸其腓是本不動者忽然而動失其)
　(常理矣寧無凶乎守其常止以待所感不期其動而/自動斯之謂順以動動不害也  咸六二即艮六二)
　(艮其腓不言吉凶而咸其腓為凶葢艮一于止也咸/二雖艮體而以感為義故雖止而有欲動之意居貞)
　(則仍守其/艮體而已)
九三咸其股執其随徃吝　象曰咸其股亦不處也志
在随人所執下也
　本義　股随足而動不能自專者也執者主當持守
　之意下二爻皆欲動者三亦不能自守而随之徃則
　吝矣　傳言亦者因前二爻皆欲動而云也(胡仲虎/曰本義)
　(謂股随足而動象三随二與初而動也艮言随在二/二腓随三之限而止也咸言随在三三股随下之足)
　(而動也維黄元公曰執随自是一流學問随縁順應/不着思  自謂處矣而不知亦不處也病症甚㣲)
　(見易曰三居二之上而為艮主猶股之於腓也腓随/股而止股随腓而行欲行則以為失其處也欲止則)
　(以為失所随也行止皆不能自如也夫惟恐失其處/則已不處矣惟恐失其随又是執其随矣豈時行則)
　(行時止則/止之道哉)
九四貞吉悔亡憧憧徃來朋從爾思　象曰貞吉悔亡
未感害也憧憧徃來未光大也
　本義　九四當三陽之中心之象咸之主也　感害
　言不正而感則有害也(楊龜山曰四心位不言心者/葢有心以感物則其應必狭)
　(惟旡心而待物之感故能無所不應焉夫心猶鏡也/居其所而物自以形來則鍳者廣矣若執鏡随物以)
　(度其形其照幾何亡胡庭芳曰四不正而云貞吉悔/亡貞則吉而悔可  戒之也  毛伯玉曰易言悔亡)
　(自此爻始是蘓子瞻曰四為心之所在方其為卦四/隐而不知  以无悔无朋表之以四而心始有所在)
　(心有所在而物疑矣故憧憧徃來以求之其朋則從/非其朋則不從也  存疑曰以憧憧徃來反觀九四)
　(之貞只是徃來付之无心耳憧憧徃來者思也朋則/思之所及者以其思之所及目之曰朋猶朋黨也)
　(焦弱侯云上下五爻皆有咸字四獨不言咸而直言/貞不獨心無其心抑亦感而无感艮六爻近取諸身)
　(獨上九无所取與此正同九訂詁曰先儒謂无心于/感則无不感此語亦有弊  四與初六正應若泛與)
　(他爻相感非正也天下同歸而殊塗百慮而一致殊/而不知其歸百而不得其一則為憧憧之感矣)
　(見易曰外氏以无心為聖謂之随縁赴感靡不周此/出世之學也若世内之感應紛錯苟不定于一貞其)
　(始也自謂物來順應而其後至于莫知適/從憧憧徃來朋從爾思一貞而百慮定矣)
九五咸其脢无悔　象曰咸其脢志末也
　夲義　脢背肉在心上而相背不能感物而无私繫
　九五適當其處故取其象(胡仲虎曰諸爻皆戒其感/于物而動五象脢不動矣)
　(而又不能感物諸爻動而无静五静而无動皆非心/之正也  五官之治皆主于心五臟之絡皆繫于背)
　(四居上下之交有徃來之象故為思而在心五以剛/居四之外故為脢而在背  陸農師曰脢在口下心)
　(上今謂之三思臺動而廹飲食以嚥有他思則噎與/頰舌最為比近脢不能言假口頰以宣之感九五之)
　(脢者上九也也末上也繫傳曰其初難知其/上易知夲末  志末謂五志與上相感也)
　(見易曰脢者形不能動志未嘗不動如以疴癢而求/搔抑亦其志所存也然所感㣲末无大害故无悔)
上六咸其輔頰舌　象曰咸其輔頰舌滕口説也
　王註　咸道轉末故在口舌言語而已　夲義　上
　六以隂居説之終處咸之極感人以言而无其實又
　兑為口舌故其象如此(蘓子瞻曰夫有以為咸口未/必不用而倚口以為咸則不)
　(可行象正曰是兑之口舌也君子感人/以  不以言感人以言則巫覡之道也)
　(見易曰咸感也感物而非感于物唯大象為受人之/感六爻皆感物者拇與腓與股其動雖微皆欲有所)
　(感也故皆以咸稱至于九五謂之不能感物上六/謂之以言感人則咸為感物而非感于物者信矣)
䷟(㢲下/震上)
恒亨无咎利貞利有攸徃
　程傳　恒而不可以亨非可恒之道也夫可恒之道
　非守一隅而不知變也一定則不能恒矣(徐子與曰/恒有二義)
　(有不易之恒有不己之恒利貞者不易之恒也利有/攸徃不已之恒也合而言之乃常道也倚于一偏則)
　(非道/矣)
　(見易曰先儒以咸恒配乾坤謂夫婦一小天地也㸔/來咸一卦足以配乾坤矣故咸彖主取女為言而恒)
　(彖无渉也序卦傳咸與乾坤皆不著卦名而極言夫/婦之道甚大以明咸義而繼之曰夫婦之道不可以)
　(不久也故受之以恒于是以咸恒並稱然恒之卦咸/爻辭未嘗及夫婦之事也先儒謂乾坤氣化之始)
　(恒形化之始以咸恒並言此因少男少女之卦合而/為咸長男長女之卦合而為恒以是取夫婦之象耳)
　(恐文王无/此意也)
彖曰恒乆也剛上而柔下雷風相與㢲而動剛柔皆應
恒　恒亨无咎利貞乆于其道也天地之道恒乆而不
已也　利有攸徃終則有始也　日月得天而能乆照
四時變化而能乆成聖人乆于其道而天下化成觀其
所恒而天地萬物之情可見矣
　孔疏　咸明感應故柔上而剛下取二氣相交也恒
　明長乆故剛上而柔下取尊卑得序也　夲義　乆
　於其道終也利有攸徃始也動静相生循環之理然
　必静為主也(張希獻曰不能體常者不可與盡變不/能盡變者不可以體常天地所以能常)
　(乆者以其能盡變也繫傳曰易窮則變變則通通則/乆乆而无弊者其變之謂乎  蘓子瞻曰物窮則必)
　(變恒非能執一不變能及其未窮而變耳窮而後變/則有變之形及其未窮而變則无變之名此其所以)
　(為恒也居恒之世而利有攸徃欲及其未窮也未窮/而徃則終始相受如環无端日月之運四時之變皆)
　(未窮而變也陽至于午未窮也而隂已生隂至于子/未窮也而陽已萌寒暑之際人安之如待其窮而後)
　(變則生物無類矣陽訂詁曰利有攸徃以成卦言之/震㢲是也震㢲隂  之始隂自㢲生至坤極矣一陽)
　(生于下而為震陽自震生至乾極矣一隂生于下而/為㢲隂陽嗣續如環無端惟其徃而不息所以能恒)
　(也而日月得天程子謂順天之道徃來盈縮故能乆/照  不已張子正蒙亦謂日月得天得自然之理也)
　(言天之行有常度日月或盈或/縮皆趨其常度而行是為得天)
　(見易曰剛上而柔下取震剛居上㢲柔居下也雷風/相與雖其事于一時而不同處于一方剛上而動動)
　(而益上柔下而㢲㢲而益下剛柔皆應應而不交但/有剛柔上下應與之常分而已以是為恒也  六爻)
　(剛柔多失位不得其正曰利貞者戒詞也必利貞而/後亨无咎也貞非守一不遷之謂乆于其道之為貞)
　(天地惟得是道故恒乆而不已也所謂道者終則有/始窮則變變則通通則乆日月之乆照四時之乆成)
　(聖人之乆而化成天下皆是道也此其所以為貞即/所以為恒  六爻初貞而凶三貞而吝五貞吉以為)
　(凶貞其所貞非恒之/所為貞皆非其道也)
　　(今按以卦變論之咸自否來以否上之剛來居于/三三之柔徃居于上是謂柔上而剛下恒自泰來)
　　(以泰初之剛徃居于四四之柔來居于初是謂剛/上而柔下子瞻謂剛柔皆夲諸乾坤葢泰否上下)
　　(兩體之/乾坤也)
象曰雷風恒君子以立不易方
　(存疑曰方者道之所在立而不易則冨貴不能淫貧/賤不能移威武不能屈造次必于是顛沛必于是以)
　(成徳言不是方用功按雜卦傳曰震起也㢲伏也彖/傳曰剛上而柔下陽震動而起則宜上隂㢲入而伏)
　(則宜下各居其方而不易也信黄元公曰/雷𤼵有時風起有日天地之  也故曰恒)
　(見易曰方无定所随時/随地皆有不可易之方)
初六浚恒貞凶无攸利　象曰浚恒之凶始求深也
　夲義　初與四為正應理之常也然初居㢲下而在
　初未可以深有所求㢲性務入故深以常理求之浚
　恒之象也(訂詁曰人臣中若賈誼京房劉蕡皆浚恒/也相知之未深相求之太激祗自塞其進)
　(用之機/而已)
　(見易曰初居㢲下為㢲之主㢲性善入入而不已曰/浚凡誅人之隐責人己甚者是也以是為恒而不能)
　(改凶徳也傳曰始求深也言求之不以其漸/如未信而諫以新間舊皆交淺而言深也)
　(火傳曰從來交道之壊皆壊于求之太深張陳凶終/亦曰何相望之深也深求者多于其始厯乆則知人)
　(情世變矣而/以為恒可乎)
九二悔亡　象曰九二悔亡能乆中也
　(程可乆曰大壮九二觧初六及夲爻皆不著/其所以然葢以爻明之也故傳但曰九二)
　(見易曰彖傳謂乆于其道道者中而已矣惟中能乆/不中則不能乆易窮則變變則通通則乆所以變通)
　(者亦求以合夫中也得恒/之乆道者九二一爻而已)
　(火傳曰以陽居隂惟能守其故常不能有為頼其剛/中猶足以補偏救弊不至因循己甚成極重不返之)
　(勢故悔亡傳謂九二之能/乆者以能乆于其中也)
九三不恒其徳或承之羞貞吝　象曰不恒其徳无所
容也
　夲義　位雖得正然過剛不中志從於上不能乆於
　其所故為不恒其徳或承之羞之象或者不知其所
　自來也(蔡虚齋曰夲義謂位雖得正是夲有徳者志/從于上慕冨貴利逹不能乆于其所葢初志)
　(可觀晚節頓改如漢之華歆唐之張文蔚蘓循薛貽/舉軰皆以名行重于當時一朝随壊千古貽羞此之)
　(謂也事象正曰驪姬之難優施從里克飲曰我教子/暇豫  君里克知君之將殺其世子也曰中立其免)
　(乎明日稱疾不朝三旬難乃作為人臣/而以暇豫事君不罹无恒之羞得乎)
　(見易曰六爻惟九三位得其正足以有為而過剛不/中喜於有事紛更无常為不恒其徳其始將大有為)
　(其䆒一无所成是可羞也傳曰无/所容言毎事輙錯不知所為也)
九四田无禽　象曰久非其位安得禽也
　(蔡伯静曰四為震體而處位不中好變者也以好/變之心應浚恒之初必不能相有也故曰无禽)
　(見易曰九三好事而无成九四是必欲終其事者而/不能審時度變期于有成而卒亦无成田无禽而猶)
　(田焉自謂久當有獲雖與不恒其徳者有異/而處非正位滯于一偏守株待兎寕有禽乎)
　(火傳曰震位在初居四為失其正位所謂震遂泥也/際可動之時有能動之資而曰无動以為特乆之計)
　(徒坐失事㑹耳古人以過于持乆而隳成功者比比/也傳曰乆非其位即乆非其道也道固有以乆得者)
　(此以乆失之則/執一之過矣)
六五恒其徳貞婦人吉夫子凶　象曰婦人貞吉從一
而終也夫子制義從婦凶也
　夲義　以柔中而應剛中常乆不易正而固矣然乃
　婦人之道非夫子之宜也(時論曰二悔亡而五恒徳/皆以中也而五在上有制)
　(義之權惟變所適之為貞非從一而終之為貞也通/于夫道而君父可知矣世有訿武侯不諫取劉璋光)
　(武二于更始者/是婦人之恒也)
　(見易曰五以柔中而應二之剛中他卦皆極贊其美/而于此卦有譏辭焉葢君徳貴剛謂之柔中者必亦)
　(有時而剛也今以為恒徳則失其中而全乎柔矣下/有剛中之賢能一志從之未始非貞然是婦人之貞)
　(非夫子/之事也)
　(火傳曰二五皆中而不正剛柔相應上下一心惟以/從為道者二雖剛而在下猶婦也五雖柔而在上猶)
　(夫子也君令臣從二以從五為貞吉猶婦人從一而/終也五之從二是以夫從婦矣婦固可從要惟義所)
　(在可否由已是為制義若恒其徳則惟婦/是從非凶徳乎恒卦夫婦之義僅見此爻)
上六振恒凶　象曰振恒在上大无功也
　夲義　振者動之速也上六居恒之極處震之終恒
　極則不常震終則過動又隂柔不能固守居上非其
　所安故有振恒之象(蔡虚齋曰恒極則不常程子所/謂物理極而必返也象傳在上)
　(二字正謂其處恒之極極則變/矣著此二字以見所以為振恒)
　(見易曰處震之終因恒道之将窮也利用振焉夫振/固有時而恒焉可乎正如雷霆之用以不測為威終)
　(日震則其始也人无所容其/後也人狎而玩其能有功乎)
䷠(艮下/乾上)
遯亨小利貞
　夲義　遯退避也為卦二隂浸長陽當退避故為遯
　六月之卦也陽雖當遯然九五當位而有六二之應
　若猶可以有為但二隂浸長于下則其勢不可以不
　遯故君子能遯則身雖退而道亨小人則利於守正
　不可以浸長之故而遂侵廹於易也(胡仲虎曰陽卦/六隂卦六聖人)
　(于隂卦亦主陽而言如復臨泰皆曰亨陽之亨也遯/亨疑若主隂之亨而言然其下曰小利貞為小人計)
　(也則遯亨為君子言也君子以遯為亨小人以静正/為利  臨與遯對曰利貞大壯與遯反曰利貞皆為)
　(君子謀也遯亦曰利貞/其兾小人化為君子也)
彖曰遯亨遯而亨也剛當位而應與時行也　小利貞
浸而長也遯之時義大矣哉
　程傳　遯者隂之始長君子知㣲故當深戒而聖人
　之意未便遽已也故有與時行小利貞之教(朱子云/剛當位)
　(而應是去得恰好時節此時小人亦未嫌君子只是/君子合去莫因見小人不嫌却與相接而不去  胡)
　(庭芳曰遯以二隂之長成卦四陽之遯得名易為君/子謀名卦必以陽為主如是則時義之大亦以陽之)
　(能遯為大也太蔡虚齋曰夲義謂隂方浸長處之為/難言隂尚未  盛此際人所苟安而不能决去者也)
　(故曰處之為難古人見機而作穆生曰今不去楚人/将鉗我于市矣  時論曰圎圖一隂一陽至二隂二)
　(陽皆歴十六卦從冬夏至而春秋分也過此則八卦/為泰否四卦為壯觀二卦為夬剝故于二隂二陽進)
　(時言浸長/以慎之)
　(見易曰剛當位而應此正君子見幾之時也葢遯之/時四陽在上君子未嘗失位小人未敢顕為異同其)
　(進退得以自由欲去則去矣過此不去後且求去不/得即去而所傷已多矣李泌對徳宗曰陛下不辦殺)
　(臣故臣得以求去若/其既辦臣安得言)
象曰天下有山遯君子以逺小人不惡而嚴
　夲義　天體无窮山髙有限遯之象也嚴者君子自
　守之常而小人自不能近(張希獻曰天之與山勢甚/遼絶自下觀之山之巔即)
　(天也及登山巔以觀天而天愈高逺不可及矣此遯/之象也  蔡虚齋曰遯是相逺之義非退避之義也)
　(故曰君子如天小人如山相絶之義須是如此方得/所以卦之六爻以在上而漸逺者愈善也  黄元公)
　(曰君子與小人絶/逺者只是地歩高)
初六遯尾厲勿用有攸徃　象曰遯尾之厲不徃何災
也
　程傳　見㡬先遯固為善也遯而為尾危之道也徃
　既有危不若不徃而晦藏可免於災處後故也古人
　處㣲下隐亂世而不去者多矣(蔡伯静曰遯剛退也/以柔居下見剛遯亦)
　(從而遯凡從物者必居後故曰尾不當遯而遯故厲/  存疑曰卦以始終言則上為終下為始以前後言)
　(則上為前下為後以首/尾言則上為首下為尾)
六二執之用黄牛之革莫之勝説　象曰執用黄牛固
志也
　王註　居内處中為遯之主物皆遯己何以固之惟
　有中和厚順之道可以固而安之也(焦弱侯曰剝卦/隂剝陽也而取)
　(宫人之寵以順上遯卦隂驅陽矣而取黄牛之/革以留賢老氏曰聖人善救人是以无棄人)
　(見易曰二柔得中隂雖浸長而二无外陽之意以中/順自守挽留諸陽而固其志惟恐陽之遯也彖辭所)
　(謂小利貞正指此爻當遯之時小人中原有尊賢之/人而无如其勢日盛其黨日衆氣運所使即二亦不)
　(能守其初志故君子貴决然早去也惟於此時/不足以固其志故至否時始不得以亂其羣)
　(火傳曰初二隂也二隂來而人不知其為隂初之遯/尾善匿其伎不示人以蠆毒也二之恭順自結于上)
　(其文貌甚可親也君子慎无/信其牛革而忘其狼心哉)
九三繋遯有疾厲畜臣妾吉　象曰繫遯之厲有疾憊
也畜臣妾吉不可大事也
　夲義　下比二隂當遯而有所繋之象有疾而危之
　道也然以畜臣妾則吉葢君子之於小人惟臣妾則
　不必其賢而可畜耳
　(見易曰三何以繫乎臣妾繫之也臣妾最不利者士/君子之遯也臣妾之利士君子之厲也諺云休官不)
　(謀諸妻子/有以哉)
　(火傳曰姤之二遯之三皆以一身砥柱方進之隂闗/繫極重自三以上至于否四莫可挽囬惟曰有命而)
　(已故姤二之包魚遯三之畜臣妾當其時未必能見/信于君子迨至包之畜之不得而至于剝魚已貫矣)
　(臣妾以宫人寵矣是故三之繫甚難而其心甚苦孔/文舉之繫漢狄梁公之繫唐所以保全善類猶一絲)
　(之繫九鼎也有三之繫而後有四之好/五之嘉有三之疾憊而後有上之肥也)
九四好遯君子吉小人否　象曰君子好遯小人否也
　王註　處于外而有應于内君子好遯故能舍之小
　人繫戀是以否也　否音臧否之否　夲義　下應
　初六而乾體剛健有所好而能絶之以遯之象也惟
　自克之君子能之而小人不能
九五嘉遯貞吉　象曰嘉遯貞吉以正志也
　夲義　剛陽中正下應六二亦柔順中正遯之嘉美
　者也(胡仲虎曰非正應而相眤曰繫以中正而相應/曰嘉随九五孚於嘉葢因六三之繫而見也則)
　(此之嘉遯亦因九三之/)
　(見易曰嘉禮也及君臣相信之時以禮/而退見幾最早者也其漢之二疏乎)
　(火傳曰程子謂遯非人主之事故九五不取君位吾/謂以剛中之主在上不能遏小人之進而聼君子之)
　(遯氣運為之雖人主有不能争者所幸六二順應周/旋于諸君子故五得以禮而成諸君子勇退之志也)
　(遯而獲嘉非剛當/位而應其孰與之)
上九肥遯无不利　象曰肥遯无不利无所疑也
　孔疏　四五雖在於外而内皆有應猶有反顧之心
　惟上九最處外極无應於内心无疑顧是遯之最優
　故曰肥遯　夲義　肥者寛裕自得之意(胡仲虎日/三與二非)
　(應而繫故疾憊上與二隂无應无繫故肥遯者疾憊/之反也三之疾為有所繫上之肥為无所疑  項平)
　(庵曰坤二无不利文言曰則不疑其所行也遯上无/不利傳曰无所疑也小畜上九君子征凶傳曰有所)
　(疑也疑則凶于行不疑則利于行然則疑者行之禍/也逺小人者最慮其疑上九夲无下應又非當位之)
　(人所以逺之而无所/疑遯之最先者也)
䷡(乾下/震上)
大壯利貞
　夲義　大謂陽也四陽盛長故為大壯二月之卦也
　(胡庭芳曰四陽爻初三正二四不正而云利貞者戒/之也成卦之主又重在九四一爻故戒四尤切)
　(見易曰剝五隂曰小人長夬五陽曰君子道長此長/即其衰之機也自一隂一陽至三隂三陽皆曰長惟)
　(四隂四陽之卦不言長觀曰大觀壮曰大壯葢隂陽/之勢至三而平分至四而極盛過四以徃則盛極而)
　(衰乘矣四姤一隂始生即曰女壯人心危/也大壯  陽盛長始曰大壯道心㣲也)
彖曰大壯大者壯也剛以動故壯　大壯利貞大者正
也正大而天地之情可見矣
　本義　以卦體言則陽長過中大者壯也以卦徳言
　則乾剛震動所以壯也(齊覺翁云大者壯以氣言也/大者正以理言也  蔡虚齋)
　(曰剛以動以字與而字通用剛而能動是挾能為之/資而又濟以必為之志何為而不成所以壯也  訂)
　(詁曰天地之道浸故陽之壯也亦以漸而壯是之謂/正雜卦傳曰大壯則止止而俟其時之至所謂正也)
象曰雷在天上大壯君子以非禮弗履
　王註　壯而違禮則凶凶則失壯也　本義　自勝
　者強
　(見易曰雷在天上聲所及者逺也當大壯之時君子/一言一動天下皆傾耳屬目焉非禮弗履本君子立)
　(身之正即所以/消沮小人之心)
初九壯于趾征凶有孚　象曰壯于趾其孚窮也
　本義　趾在下而進動之物也剛陽處下而當壯時
　壯於進者也居下而壯於進其凶必矣
　(見易曰壯趾之凶凜於大壯申之於夬戒之至矣/居下而壯於徃東漢之處士宋之太學生以之)
　(火傳曰漢宋以來太學生亦天地之正氣所鍾其壯/趾而凶皆出於中心之誠然非有勉強而為之也其)
　(凶可譏其孚亦可鑒也特以居非其位徃非其時/以不容己之孚取必不免之禍故曰其孚窮也)
九二貞吉　象曰九二貞吉以中也
　本義　以陽居隂已不得其正矣然所處得中則猶
　可因以不失其正因中以求正然後可以得吉也(胡/仲)
　(虎曰易春秋美惡不嫌同辭九二因中得正曰/貞吉許之也九四不中不正曰貞吉戒之也)
　(見易曰凡卦以陽居隂為不正壯之九二九四本非/正也而二曰貞吉四曰貞吉悔亡何也葢剛壯之時)
　(又以不及其壯者為正此反例也若初與三皆以陽/居陽本正也而一曰凶一曰厲則所取乎大壯者在)
　(中而不在正可知矣傳曰以中/也謂九二得中即所以為正也)
九三小人用壯君子用罔貞厲羝羊觸藩羸其角　象
曰小人用壯君子罔也
　程傳　如三之為其徃足以致凶而方言其危故未
　及於凶也凡可以致凶而未至者則曰厲也　本義
　過剛不中當壯之時是小人用壯而君子則用罔也
　罔无也視有如无君子之過於勇者也如此則雖正
　亦凶矣(楊誠齋曰小人如羝喜於鬬而狃於勝喜於/鬬故技止於一觸之勇狃於勝故怒及於无)
　(心之藩壯蘓子瞻曰羊九三也藩上六也上六窮隂/也九三  陽也陽壯則輕敵隂窮則謀深故小人以)
　(是為壯君子/以是為罔也)
　(火傳曰遯之九四即壯之九三兩爻並舉君子小人/此小人本所謂君子也在遯時不能遯以成君子之)
　(否在壯時好用壯以致君子之罔聖人皆以小人斥/之見君子之中原有小人壊君子之事者皆是此軰)
　(未可因其進退之同而槩信為氣類之同也壯三之/小人即遯四之小人當其失志時之不能決絶以去)
　(即知其得志時/之恃壯以逞矣)
九四貞吉悔亡藩决不羸壯　大輿之輹　象曰藩决
不羸尚往也
　本義　貞吉悔亡與咸九四同占藩决不羸承上文
　而言也三前有四猶有藩焉四前二隂則藩決矣壯
　於大輿之輹亦可進之象也
　(見易曰九四為諸陽之長最近於隂為大壯之主以/其不過於剛故與九二同為貞吉已壯之時不欲恃)
　(其壯者也雖/貞不為所動)
　(輹以壯豈直不/羸角而已哉)
　(火傳曰九四羊不觸而藩決六五藩/不設而羊䘮與九三上六正相反)
六五䘮羊于易无悔　象曰䘮羊于易位不當也
　程傳　羊羣行而喜觸以象諸陽並進五以柔居上
　惟和易以待之則羣陽雖壯壯无所用也所以必用
　柔者以隂居尊位故也若陽剛中正得尊位則下无
　壯矣以六五位不當也故設䘮羊於易之義　本義
　　易容易之易言忽然不覺其亡也或作疆場之場
　亦通漢食貨志場作易
　(見易曰衆陽方蓄鋭以進五柔中虚體不設/藩籬所謂易而无偹也鋭者當之䘮其鋭矣)
　(火傳曰四陽鋒不可遏遇柔而止五以柔道馭剛正/以成就剛徳光武曰吾治天下以柔道五之謂也)
上六羝羊觸藩不能退不能遂无攸利艱則吉　象曰
不能退不能遂不詳也艱則吉咎不長也
　本義　壯終動極故觸藩而不能退然其質本柔故
　又不能遂其進然猶幸其不剛故能艱以處尚可以
　得吉也(蘓子瞻曰自三言之三不宜觸其藩自上言/之上不應羸其角不能退不能遂豈獨羊之)
　(患雖我亦何病如之未有羊羸角而藩不壊者也不/象正曰進退用舍聖人所大慎也進一人而使之)
　(可退退一人而使之不可進壯志動於中藩薄縈於獲/外自以為不疑而蹈於不詳者比比伊訓曰弗慮胡)
　(弗為胡成慮而詳之詳而/為之則庶免於壯罔矣)
　(見易曰六五以易而无悔上六以艱而始吉剛壯之/時在上者位不同其所處之難易亦自有不同者上)
　(之不詳其猶/有易心乎)
　(火傳曰上與三應當壯之時隂陽類分寧顧應哉三/之羝羊所觸者上也羸其角者上之為也不能退不)
　(能遂正羸角之事聖人戒以无攸利謂角/與藩俱壊傳曰不詳言未詳其兩敗也)
䷢(坤下/離上)
晉康侯用錫馬蕃庶晝日三接
　本義　晉進也康侯安國之侯錫馬蕃庶晝日三接
　言多受大賜而顯被親禮也(趙汝楳曰康侯即冬宫/梓人所謂寧侯大射祝)
　(曰母或如不寧侯抗而射汝書曰康功即民功也覲/訂詁曰錫下錫上也如納錫大龜禹錫𤣥圭之類)
　(禮曰庭實惟國所有奉束帛匹馬九馬随之此錫馬/蕃庶之法畫日三接王接侯之禮覲禮廷升一也覲)
　(畢致享升致命二也享畢王勞之升成拜三也矢左/傳僖公二十八年晉文公朝王王賜之車輅弓  命)
　(之曰敬服王命以綏四國/受䇿而出出入三覲是也)
彖曰晉進也　明出地上順而麗乎大明柔進而上行
是以康侯用錫馬蕃庶晝日三接也
　程傳　凡卦離在上者柔居君位多云柔進而上行
　噬嗑睽鼎是也　本義　以卦變言謂卦自觀而來
　為六四之柔進而上行以至於五(黄元公曰離在乾/上下曰火在坤上)
　(下曰明火者日之氣明者日之光也日明於畫晦於/夜可謂明有出入不可謂日出入乎地中  乾稱首)
　(出豫稱雷出震稱帝出晉稱明/出出者立乎萬物之先者也)
　(火傳曰魏文帝稱漢明帝察察章帝長者夫察察必/其有不明者也夫明者何所不見亦何所不容固宜)
　(為長者乎以晉之大明在上諸侯服命而左右有不/正之臣五皆置之不問惟五之明也五葢信不正者)
　(之不足以害吾治也是故在外者不以君側為虞而/在内者亦不以外藩為忌皆相安於大明之君也)
象曰明出地上晉君子以自昭明徳
　(鄭康成云地雖生萬物日出於上其功乃著皆胡庭/芳曰合兩體成一卦大象夫子論體象君子  以卦)
　(之重者論如此卦只取離明之義置坤於不言葢有/不必盡論兩體者即此可以推他卦矣  象正曰詩)
　(書所論明徳備矣以帝堯之明徳而猶難於知人三/接康侯何鑑而慿之曰我自昭明徳也詩曰爾徳不)
　(明以无陪无卿故已徳不明則視天下皆无賢人矣/  時論曰晉晝則明夷夜矣人因地而有晝夜也天)
　(豈有晝夜乎君子之用明用晦養日於夜之道也用/明用晦總之為明藏地於天之道也於自言昭於衆)
　(言晦衆人/故不知耳)
初六晉如摧如貞吉罔孚裕无咎　象曰晉如摧如獨
行正也裕无咎未受命也
　本義　以隂居下應不中正有欲進見摧之象(胡仲/虎曰)
　(摧如在彼吾不可以不正罔孚在人/吾不可以不裕貞與裕皆戒詞也)
　(見易曰初與四應惡所應之不正故不肯速進有摧/如之象此初之能守其正也初貞則四罔孚矣四不)
　(與孚而初始從容由義路禮門以進寧有咎乎傳曰/未受命也幸其未因四之應而早受命於王朝也若)
　(受命名為王臣/跡渉私人矣)
六二晉如愁如貞吉受兹介福于其王母　象曰受兹
介福以中正也
　本義　六二中正上无應援故欲進而愁王母指六
　五(楊敬仲云祖母曰王母王者之母亦曰王母大抵/婦人居尊位之名古聖人作爻辭所以偹天下萬)
　(世之事變/故及此)
　(胡仲虎曰二柔中正五雖不應而同徳彖蕃馬三接/即爻所謂介福彖言錫爻言受互文也  時論曰初)
　(二三俱受福之康侯二五合徳故於二言之司馬公乎/於宣仁后足以當此若竇章於竇太后時亦善愁者)
　(見易曰初與三皆有上應惟二无應獨此柔中與五/有一徳之孚而二不知也故其進有愁如之象愁孤)
　(立也豈自意其受福乎宣仁后問蘇軾何由進用軾/對以臣不敢由他途進后因述仁宗憐才之語遂伏)
　(地而哭失聲/彷彿此爻)
六三衆允悔亡　象曰衆允之志上行也
　(胡仲虎曰三居下卦之上為衆隂之長正康侯之謂/也初罔孚衆未允也二愁如猶有悔也三處順之極)
　(衆皆相信可以進而受三接之寵也比訂詁曰初摧/二愁皆以四故三切近於四跡類相  天下未嘗不)
　(疑三為鼫䑕之黨也必/有以信衆而後悔亡)
　(見易曰初與四應而初絶之以從於五故為獨行之/正三與上應而三絶之以貞於五故為上行之志此)
　(所以為衆所見/信而悔亡也)
九四晉如鼫䑕貞厲　象曰鼫䑕貞厲位不當也
　本義　不中不正以竊髙位貪而畏人葢危道也(胡/仲)
　(虎曰貪而畏人爻剛位柔之象觧以隂居陽者象狐/晉以陽居隂者象䑕九家易謂坎為狐艮為鼠觧互)
　(重坎上下三隂故稱三狐晉互有艮故稱䑕又晉晝/也䑕畫伏非能以畫進者有竊位之象  蔡邕謂鼫)
　(䑕五能不成一伎能飛不能過屋能緣不能窮木能/游不能度谷能穴不能掩身能走不能先人  時論)
　(曰初之摧其傅嘏之疎向鄧乎二之愁而受福徳宗/令李泌之避元載也咸恒遯壯所戒者貪世值順明)
　(貪寵尤甚恃有失得勿恤/之主善包容處置之耳)
　(見易曰晉時所重者柔徳也正如漢文帝章帝時惟樂也/長者而材武皆在所後故四與上皆以剛見疎於晉主)
六五悔亡失得勿恤往吉无不利　象曰失得勿恤往
有慶也
　王註　柔得尊位隂為明主能不用察不代下任也
　故雖不當位能消其悔失得勿恤各有其司術斯以
　往无不利也　本義　以大明在上而下皆順從一
　切去其計功謀利之心則往吉而无不利也
　(見易曰五之左右四貪而上亢於五宜有悔也以文/明之徳為下所順從二者皆不足為害故勿恤也勿)
　(恤所以見其明也書曰能哲而恵何憂乎驩兠何遷/乎有苗何畏乎巧言令色孔壬不哲不恵雖四目四)
　(聰益滋其/旁落矣)
上九晉其角維用伐邑厲吉无咎貞吝　象曰維用伐
邑道未光也
　孔疏　晉其角者西南隅也上九處晉之極過明之
　中其猶日過於中已在於角而猶進之故曰進其角
　也　本義　角剛而居上上九剛進之極有其象矣
　(象正曰厥徳不明以賞則无光以伐則无威雖其/僕𨽻猶大玩玩之况私邑乎又况不庭不服者乎)
　(見易曰離為戈兵兵猶火也上九剛而居上當順明/之世而稱兵伐邑亦其炎上之性不能以自遏也夫)
　(邑有可伐之道而伐之正也然以視大明之主失得/勿恤而康侯親附者寧无咎乎傳曰道未光也咎其)
　(已徳不明而惟罪/邑人之不服也)
䷣(離下/坤上)
明夷利艱貞
　本義　夷傷也為卦下離上坤日入地中明而見傷
　之象又上六為暗之主六五近之利於艱難以守正
　而自晦其明也(胡庭芳曰明傷於坤地之下居中而/不失其正其六二當之乎彖辭文王)
　(所作也於坤曰安貞吉於明夷曰利艱貞終守臣節/而不失其見於此乎  蔡虚齋曰不止云利貞而曰)
　(利艱貞盖是時雖守正有不得直遂其正者故必艱/難以守正艱難守正只是晦其明晦其明亦明夷也)
　(所謂與時偕行也入時論曰地居外凡八皆吉今居/悔而夷火居内凡  皆亨今居貞而夷日一北而萬)
　(物生晉象也日一南/而萬物死夷象也)
彖曰明入地中明夷　内文明而外柔順以蒙大難文
王以之　利艱貞晦其明也内難而能正其志箕子以
之
　本義　蒙大難謂遭紂之亂而見囚也　内難謂為
　紂近親在其國内如六五之近於上六也(丘行可曰/文王得明)
　(夷全卦之義箕子得六五一爻之義文王之難闗天/下故曰大箕子之難在至親故曰内  胡仲虎曰彖)
　(曰明夷利艱貞周公於六五爻辭曰箕子之明夷利/貞彖傳兼舉文王言之文王囚而𤼵伏羲河圖之易)
　(箕子囚而𤼵大禹洛書之疇聖賢之於/患難自繋斯文之㑹葢有天意存焉)
象曰明入地中明夷君子以莅衆用晦而明
　(吕東萊曰用晦而明者君子養明之道不有虞淵之/入焉有暘谷之升  黄元公曰明入地中天之用晦)
　(也若陽明无伏侯則萬物之生意息矣老子曰以智/治國國之賊不以智治國國之福是以聖人位北居)
　(隂以/治陽)
　(見易曰彖傳謂晦其明葢藏明於晦也象傳謂用晦/而明葢明生於晦也夫日藏於夜而明於晝以晦飬)
　(明則人可全/用其明乎)
初九明夷于飛垂其翼君子于行三日不食有攸往主
人有言　象曰君子于行義不食也
　程傳　初九明體居明夷之初見傷之始也夫知幾
　者君子之獨見非衆人所能識也若俟衆人盡識則
　傷已及而不能去矣此薛方所以為明而楊雄所以
　不獲其去也穆生去楚申公白公且非之但譏其責
　小禮而不知穆生之去避胥靡之禍也袁閎於黨事
　未起之前潛身土室人以為狂生卒免黨錮之禍有
　攸往而人有言胡足怪也　本義　飛而垂翼見傷
　之象行而不食所如不合時義當然不得而避也(丘/行)
　(可曰垂翼不敢上進戢身避禍也君子知幾義當速/去葢可以不食而不可以不去去重於食故也  章)
　(氏曰凡鳥於將暮便不髙舉於飛垂翼有戢翼歸巢/之象言其知明夷之早也  蘓子瞻曰垂其翼所以)
　(示不飛之形也方其未去也垂其翼緩之至也三日/不食急之至也是何也懼不免也主人有言訝其去)
　(之太/速也)
六二明夷夷于左股用拯馬壯吉　象曰六二之吉順
以則也
　孔疏　言左者取其傷小不比右之切也夷於左股
　明避難不壯不為闇主所疑猶得處位不至懐懼而
　行也　程傳　手足之用以石為便惟蹶張用左葢
　右立為本也夷於左股謂傷害其行而不甚切也
　本義　傷而未切救之速則免矣(胡仲虎曰右強而/左弱左陽而右隂)
　(也豐與明夷下體皆離皆以上六一爻為暗主豐九/三與上為應故折其右肱傷之切而不可用也明夷)
　(六二去上逺故夷於左/股傷之未切猶可用也)
　(見易曰君臣之分比之元首股肱股卑於肱而左後/於右左股固人所視為无闗重輕者羑里之囚紂固)
　(以文王不足重輕耳故猶可用壯馬拯也當明夷之/時文王之用晦乆矣不俟蒙大難之日也  救禍莫)
　(若順順不以則苟且幸免而已惟/柔故能順惟内文明故不失其則)
九三明夷于南狩得其大首不可疾貞　象曰南狩之
志乃大得也
　本義　以剛居剛又在明體之上而屈於至暗之下
　正與上六闇主為應故有向明除害得其首惡之象
　然不可以亟也故有不可疾貞之戒(趙汝楳曰此文/王賜弓矢鈇鉞)
　(得専征/伐之事)
　(見易曰彖曰利艱貞傳以文王箕子當之艱貞者處/難而不失臣節也諸家以於南狩為武王牧野之舉)
　(得大首為獨夫之誅此未可語於文王明夷之世也/趙氏謂為文王賜弓失専征伐之事則南狩得大首)
　(其伐崇侯虎乎助紂為惡虎為之首文王伐崇三旬/不降退而修教因壘而降即不可疾貞之據也崇滅)
　(徙都之為豐王業以/大可不謂志大得乎)
六四入于左腹獲明夷之心于出門庭　象曰入于左
腹獲心意也
　王註　左者取其順也入於左腹得其心意故雖近
　不違随時避難門庭而已能不逆忤也　孔疏　凡
　右為用事從其左不從其右是卑順不逆也　本義
　　左腹者幽隐之處獲明夷之心於出門庭者得意
　於逺去之義(胡仲虎曰坤有腹象入於左腹自離而/入於坤也坤偶有門象於出門庭猶可)
　(去而出乎坤也獲明夷之心㣲子之自靖出門庭㣲/子之行遯也  時論曰初異姓之臣也四在門庭内)
　(故不曰行曰出門坤為腹醫家謂心在左腹明夷之/心紂之心也出  庭㣲子之行遯也葢深入其腹而)
　(得其心其明不盡夷/不止故舍而决去也)
　(火傳曰按㣲子之篇葢痛殷之将亡而宻謀於箕子/比干箕子勸以行遯以存商祀而㣲子之志始决故)
　(曰獲心/意也)
六五箕子之明夷利貞　象曰箕子之貞明不可息也
　本義　居至暗之地近至闇之君而能正其志箕子
　之象也貞之至也(朱子曰爻言貞而不言難者葢言/箕子則可見不必更言之  箕子)
　(蜀本作其子子曰即箕子也不敢顯稱箕子㣲其辭/而曰其子孔  於彖傳顯稱之後遂於爻詞併作箕)
　(子文王本文/葢其子也)
　(見易曰五君位也箕子為其君之至親大聖而明夷/焉其君可知矣商書㣲子篇凡君之惡不稱君皆以)
　(我為辭亦此意稱其臣之艱貞/而不稱其君之昏昧隱譏也)
上六不明晦初登于天後入於地　象曰初登于天照
四國也後入于地失則也
　(胡庭芳曰朱子之贊易曰理定既實事來尚虚用應/始有體該本无文王周公豈以明夷一卦紀商周之)
　(事哉卦爻自有此象則繋此辭自後觀之非特箕子/一爻紂君臣情事无一不與卦爻相似若謂先因此)
　(事而後為此辭則六十四卦只載六十四事文周之/志荒矣  胡仲虎曰離之照四方以徳言此之照四)
　(國以位言則者不可踰之理順則所以為文王失則/所以為紂  訂詁曰晦其明者始晦而終明不明晦)
　(者雖明而實晦紂知足以拒諫言足以/餙非自以為至明卒謚為至愚者此也)
䷤(離下/㢲上)
家人利女貞
　本義　家人者一家之人利女貞者欲先正乎内也
　内正則外无不正矣(胡仲虎曰天下以國為内國以/家為内家以女為内  㢲長女)
　(離中女各得其正位此為女之正家人内也又當以/離内為主  訂詁曰家人以二女為主葢主二四而)
　(言也初三五上皆陽男象也曰間曰􁀙􁀙曰假曰孚/曰威如責男者詳矣二四皆隂女象也爻詞所以責)
　(女者畧矣論正家之道當責/乎男論正家之效必觀乎女)
彖曰家人女正位乎内男正位乎外男女正天地之大
義也　家人有嚴君焉父母之謂也　父父子子兄兄
弟弟夫夫婦婦而家道正正家而天下定矣
　(胡仲虎曰家人離多由女之不正故言男之正必先/以女之正言之卦惟以女正為利夫子𤼵言外之義)
　(謂男女皆當正又謂父子兄弟夫婦皆當正本義所/謂即卦畫以推其象也  趙汝楳曰父義母慈母何)
　(以亦稱嚴葢母之不嚴家之蠧也凟上下之分庇子/弟之過亂内外之别嫚帷簿之儀父雖嚴有不能盡)
　(察者必父母並嚴然後一家/之人各盡其道而家道以正)
　(見易曰治家貴嚴嚴非疾聲厲色以一家嗃嗃為威/也止是言行不苟閨門肅然无其威而如有威所謂)
　(厥孚之威反身之謂也是以不尚嚴而家人以為有/嚴君焉  漢唐以來代有女禍家法不嚴故也趙宋)
　(頗有家法故以女主臨朝而/天下乂安家法曷可忽乎)
　　(今按本義以九五六二釋利女貞之義又謂上父/初子五三夫四二婦五兄三弟以卦畫推之又有)
　　(此象以男正位乎外指九五女正位乎内指六二其/說拘矣夫一者取二五相應為主此論易之通例)
　　(也至家人彖辭曰利女貞自當以二女為主所謂/女正位乎内者葢㢲之正位在四離之正位在二)
　　(今皆各當其位而二卦之陽爻亦各居陽位故謂/男正位乎外也惟上九以陽爻居上位當為一家)
　　(之主其家之嚴君乎吴㓜清謂九陽爻上隂位以/九居上象父而亦象母儀禮饋食篇妣配考同位)
　　(不别設位據此/為言理或然也)
象曰風自火出家人君子以言有物而行有恒
　孔疏　㢲在離外是風從火出火出之初因風方熾
　火既炎盛還復生風内外相成有似家人之義物事
　也言必有事即口无擇言行必有常即身无擇行言
　稱物而行稱恒者𤼵言立行皆湏合於可常之事互
　相足也(邵子經世篇云火為/風風者火氣之所化)
初九閑有家悔亡　象曰閑有家志未變也
　王註　凡教在初而法在始家凟而後嚴之志變而
　後治之則悔矣　本義　初九以剛陽處有家之始
　能防閑之其悔亡矣(趙庸齊曰閑於始則人心未變/无傷恩害義之事故悔亡教婦)
　(初來教子嬰孩是也姜象正曰莊公娶女於齊而丹/楹刻角匠慶非之哀  且至公命大夫宗婦覿用幣)
　(宗展辭焉夫匠慶與宗展則猶知所閑家也風齊詩/十一篇南山敝笱載驅猗嗟皆魯風也以魯  而著)
　(於齊明乎女歸/之漸於齊也)
六二无攸遂在中饋貞吉　象曰六二之吉順以㢲也
　本義　六二柔順中正女之正位乎内者也(胡庭芳/曰采蘩)
　(采蘋之詩以公侯大夫奉祭祀為不失職大夫妻共/祭祀為循法度祭祀葢饋事之大者婦无遂事惟在)
　(中饋可見矣為象正曰古者公侯夫人與於賓祭詩/曰君婦莫莫  豆孔庶為賓為客又曰諸宰君婦廢)
　(徹不遲故舎中饋无復遂事矣周之衰也用舎予奪謀/於婦人十月之詩首述卿士司徒而終以艶妻煽方處)
　(是則卿士而下皆艶之方煽者也瞻仰之詩曰婦无/公事休其蠶織蠶織之與中饋適相佐也為君子不)
　(通詩意必有女/旤葢謂是與)
　(見易曰二為離主而不以明稱順以㢲乃其明也繫/傳曰㢲稱而隐非明而能稱乎以其明而用之於中)
　(饋之事斯之為㢲/斯之為貞吉也)
　(火傳曰四為㢲主居卦之上在家人於二有姑道/焉二四皆稱順而二之順又以姑徳為婦徳也)
九三家人嗃嗃悔厲吉婦子嘻嘻終吝　象曰家人嗃
嗃未失也婦子嘻嘻失家節也
　王註　以陽居陽剛嚴者也處下體之極為一家之
　長行與其慢寧過乎恭家與其瀆寧過乎嚴是以家
　人雖嗃嗃悔厲猶得其道婦子嘻嘻乃失其節也(熊/南)
　(沙曰嗃嗃劉向作熇熇與詩熇熇同禮嘻甚周頌噫/嘻左傳陽虎從者曰嘻皆歎辭葢不堪而歎不以訓)
　(笑今則謂熇熇之反宋王囬疑重剛卦无嘻笑理三/顓尚其剛使其婦子不能容而歎亦異於上九之威)
　(如矣而蘓子瞻曰以陽居陽過於用剛人見其悔且/危也  矯之以寛則家道敗矣故告以吉戒以終吝)
六四富家大吉　象曰富家大吉順在位也
　本義　陽主義隂主利以隂居隂而在上位能富其
　家者也(張希獻曰六四以㢲順之道而在高位其一/家之母與記曰父子篤兄弟睦夫婦和家之)
　(肥/也)
　(見易曰陽實隂虚四何以富乎四之正位乎内者一/无所能惟能順乎陽而其家以富牝鷄司晨惟家之)
　(索不順故也四二與四皆得正/位而獨繫於  者家統於母也)
九五王假有家勿恤吉　象曰王假有家交相愛也
　程傳　夫愛其内助婦愛其刑家　本義　假至也
　如假乎太廟之假有家猶言有國也
　(見易曰假只是精神至到舜格於文祖公格於太廟/古字假格通用  問易曰假如假廟敬之至也愛生)
　(於敬古人琴瑟之好由於摰而有/别唱随之樂由於相敬如賓耳)
上九有孚威如終吉　象曰威如之吉反身之謂也
　本義　言正家乆逺之道必有誠信嚴威則終吉也
　　謂非作威也反身自治則人畏服之矣(温公云上/九以陽居)
　(上家之至尊者家人望之以為儀表苟其身正不令/而行是以内盡至誠為下所信然後有威如可畏而)
　(獲終吉也始蘓子瞻曰凡言終者其始未必然也婦/子嘻嘻其  可樂威如之吉其始必苦之  象正曰)
　(上為家人之既濟患生於所忽禍生於所暱君子之/敬其妻子僕婢皆如其始至焉故既濟終亂家人之)
　(大誡也義訂詁曰治家以正身為本下五爻皆未及/正身之  於上爻始見其意與大象言有物而行有)
　(恒相/表裏)
　(見易曰初之閑家三之嗃嗃五之假家皆未嘗廢威/至上以威如終焉夫治家之道寧能以威始終之乎)
　(惟其不用威而威如故終而吉也傳/曰威如反身之謂言其不作威也)
䷥(兌下/離上)
睽小事吉
　本義　睽乖異也為卦上火下澤性相違異中女少
　女志不同歸故為睽(胡仲虎曰家人亦二女同居也/家人離之隂在二㢲之隂在四)
　(女正者也睽則兌隂在三離隂在五皆失其正矣女/正則家无不正女不正所以象睽也  許慎觧睽謂)
　(目不相視也耳不相聼也睽違也日月相違應訂詁/曰卦為睽者以九四一爻為之間也四无正  而介)
　(於兑離兩主爻之交三為兌主志欲上應而格於四/五為離主志欲下應而阻於四故兩目不相視而睽)
　(見易曰火水以氣言也火澤以質言也火水不交而/根隂根陽互藏其宅有時而交也火澤不交而炎上)
　(渗下各率其牲終於不交也澤上火下澤欲息火火/亦欲息澤交相息也以成改革之功夫不交相好則)
　(交相惡恩怨之際皆可相為用也惟是同事而情殊/同居而志異各不相碍亦各不相謀覿面胡越此真)
　(乖離而无以/復合者矣)
彖曰睽火動而上澤動而下二女同居其志不同行
説而麗乎明柔進而上行得中而應乎剛是以小事吉
　天地睽而其事同也男女睽而其志通也萬物睽而
其事類也睽之時用大矣哉
　王註　事皆相違害之道也何由得小事吉以有此
　三徳也睽離之時非小人之所能用也(楊誠齋曰睽/孤而小事吉)
　(何也睽不可合則无為貴易矣兌之説以麗乎離之/明是合睽也六五柔進而上行是合睽也得中而應)
　(乎剛是合睽也故曰易窮則通足蘓子瞻曰人苟惟/同之知若是必睽人苟知睽之  以有為若是必同)
　(自其同者言之則二女同居而其志不同故其吉也/小自其睽而同者言之則天地睽而其事同故其用)
　(也大謂蔡虚齊曰二女志不同行只同居之日便然/不必  長而各有夫家乃為暌也  補註曰二女同)
　(形而其志異男女異形而其志通睽天地萬物无有/獨而无對者獨陽不生獨隂不成  之所以未有不)
　(合者/也)
　(火傳曰睽有三徳明也得中也應剛也而祗為小事/吉何哉説累之也王者之民皥皥覇者之民驩虞悦)
　(者小補之術非王道也始之説者其終必睽頼此三/徳以救其失且得不睽為吉耳烏能濟大事哉  天)
　(地萬物无情故曰事男女有情故曰志男女盡雌雄/牝牡之類凡有情者皆是也萬物則皆男女外言之)
　(所謂方以類/聚者是也)
象曰上火下澤睽君子以同而異
　程傳　不能大同者亂常拂理之人也不能獨異者
　随俗習非之人也要在同而能異　本義　二卦合
　體而性不同(胡仲虎曰同人類族辨物審異以致同/此則於同而審異  郝仲輿曰樂同而)
　(八音異乃叶食同而五味異乃/調因異為同以同濟異之道也)
初九悔亡䘮馬勿逐自復見惡人无咎　象曰見惡人
以辟咎也
　(易畧曰情之疑者觧之則愈疑言之悖者辨之則愈/悖交之離者強之則愈離所以流言之變姬公不辨)
　(故自明恵帝之事子房不争以口舌故自定况四與/初雖旬而本應豈能終外哉  訂詁曰其始也去而)
　(弗追静以俟之其既也來而弗拒遜以接之若不見/其睽者而後睽可合斯最善處睽者此初所以為元)
　(夫/也)
　(見易曰䘮馬逐之馬愈逸矣勿逐自復若猶以前惡/拒之有自絶而去耳急見之此初之善於馭四也故)
　(四以為/元夫也)
　(火傳曰見惡人以辟咎古人每用此法郭子儀免胄/而入藥葛羅之營單騎而赴魚朝恩之宴謝安石笑)
　(桓温壁後置人李抱真酣睡王武俊帳中皆其類也/然則漢髙徑造鴻門謝羽雖无項伯為之左右吾知)
　(羽意已釋然矣若魯昭之於季平子/一慙之不忍而終身慙為可哂也)
九二遇主于巷无咎　象曰遇主于巷未失道也
　本義　二五隂陽正應居睽之時必委曲相求而得
　㑹遇乃為无咎(胡仲虎曰坎四比五納約自牖睽二/應五遇主於巷皆非所由之正坎險)
　(睽乖之時不得不委曲相求如此也委曲求合乃逹/節之事非守經者之所知惟二之才剛而得中足以)
　(行之故无咎也載象正曰或以為君子之有詭遇也/伊尹負爼膠鬲  鹽寗戚飯牛百里鬻羊金縢納誥)
　(通於風雷羑里行權廸於彛/教君子亦何詭遇之有乎)
　(見易曰二與五不得合者四間之也二之遇巷正如/魏相因許伯白去副封而霍氏之權始奪夫因許伯)
　(亦遇巷之術也所謂委曲以求濟其睽也若姚崇以/從獵而命相馬周以常何而見知蘓子瞻謂臣不敢)
　(由他途以進/正謂此耳)
六三見輿曵其牛掣其人天且劓无初有終　象曰見
輿曵位不當也无初有終遇剛也
　本義　六三上九正應而三居二陽之間後為二所
　曵前為四所掣當睽之時上九猜狠方深故又有髠
　劓之傷然邪不勝正終必得合(鄒泗山曰三上之睽/皆從妄見而起此亦)
　(上之見三耳而三之疑終釋者頼上之剛也惟剛故/其疑之釋也易上疑釋而三從之矣  訂詁曰六三)
　(居下卦之終與上九應而逼於九四曵六三之輿者/四也遇剛謂遇上九隂陽正應自无終睽之理)
　(見易曰三為説主與上正應而居不當位為四所乗/故有掣牛曵輿之患三无以信於上乃髠劓以自誓)
　(於是上初疑而終釋初睽而終合也當睽時非/委曲以求濟若能從一如三亦未有不合者也)
九四睽孤遇元夫交孚厲无咎　象曰交孚无咎志行
也
　本義　睽孤謂无應遇元夫謂得初九交孚謂同徳
　相信(訂詁曰四之遇元夫者以初九始之不逐繼之/與見而四感悟而交孚也交者彼得所依此得)
　(所助四既合初而睽皆合矣惡時論曰合言兩爻曰/睽専論一爻曰孤初以四為  人惟四敢於為睽四)
　(以初為元夫惟初不忘于濟睽睽孤則厲交孚則/无咎二陽非偶而偶合如是睽之時用大矣哉)
　(見易曰四與上皆言睽孤者四无應/故孤上有應而猜疑以至於孤也)
六五悔亡厥宗噬膚徃何咎　象曰厥宗噬膚往有慶
也
　本義　以隂居陽悔也居中得應故能亡之厥宗指
　九二噬膚言易合(胡仲虎曰同人六二以九五為宗/睽六五以九二為宗皆以離中隂)
　(爻言隂從陽陽者隂所宗也二訂詁曰二以五為主/尊之也五以二為宗親之也  五不即合者四為之)
　(間也四與初成交无復有間之者其合如噬膚之/易矣徃者勸五徃從二也君必求賢而後賢從之)
上九睽孤見豕負塗載鬼一車先張之弧後説之弧匪
寇婚媾往遇雨則吉　象曰遇雨之吉羣疑亡也
　本義　睽孤謂六三為二陽所制而已以剛處明極
　睽極之地又自猜狠而乖離也(耿希道曰凡物之情/信然後合合則愈信)
　(疑然後睽睽則愈疑過紀聞曰其始睽也无所不疑/故曰羣疑過於明故  於疑過於疑故无徃而作疑)
　(惟天下之至明能生天下之至疑非天下之至明不/能釋天下之至疑其初雜然而疑其以為汗也後渙)
　(然而釋象訂詁曰上之疑疑三為四所據所謂豕車/弧寇皆  坎四互坎也四既與初合則二五三上皆)
　(得其應而羣疑/可以釋然矣)
䷦(艮下/坎上)
蹇利西南不利東北利見大人貞吉
　本義　蹇難也足不能進行之難也為卦艮下坎上
　見險而止故為蹇西南平易東北險阻又艮方也
　見險者貴於能止而又不可終於止處險者利於進
　而不可失其正也(訂詁曰坤有西南无東北蹇有東/北无西南有之為卦用无之為卦)
　(主坤虚東北之剛明者以為主/蹇虚西南之平易者以為主)
　(見易曰坎艮合而為蹇皆東北之卦无所為西南也/然蹇主五解主二皆以坎中之一陽為主二卦反對)
　(故蹇自内而外曰往解自外而内曰來西南坤方坎/本坤體以一剛居之而得其中雖為險主而所以濟)
　(險仍用坤道也當東北險阻之地存西南平易之心/物與人歸天下胥失其險阻矣此所謂大人也  或)
　(曰西南隂方東北陽方聖人教人専以隂道乎曰為/處蹇也文王身當蹇難而以坤道終身其繫坤之辭)
　(曰西南得朋東北䘮朋/是即文王處蹇之道也)
彖曰蹇難也險在前也見險而能止知矣哉　蹇利西
南往得中也不利東北其道窮也利見大人往有功也
當位貞吉以正邦也蹇之時用大矣哉
　程傳　蹇難之時惟能止為善諸爻除五與二外皆
　以往為失來為得九上居五而得中正之位是往而
　得平易之地故為利也葢卦本坤由五往而成坎故
　但取往而得中不取成坎之義也蹇之諸爻除初外餘
　皆得當正位故為貞正而吉也(趙汝楳曰吃於言者/曰蹇跛於行者曰蹇)
　(非不能行不能言也㨗於口則期期躁於行則僵仆/徐行緩語雖難而亦通故君子之處蹇即以蹇之道)
　(處之為訂詁曰處蹇者以止為尚濟蹇者/以往  尚利西南不利東北皆言往也)
　(見易曰蹇之時不能識大人豈知時用者乎大人之/徳在九五所謂得中者也故於九五曰大蹇而上六)
　(曰利見則諸爻之來濟蹇者皆因大人以有功也自/二以上皆當位而上獨稱吉以見大人也見大人者)
　(吉則大人之/貞吉可知)
　(火傳曰利西南指九五也不利東北戒九三也三為/艮主若止而不進何時出險故曰其道窮也必三五)
　(共往而後有功三當艮位五當/坎位皆剛而得正故可以正邦)
象曰山上有水蹇君子以反身修徳
　王註　山上有水蹇難之象除難莫若反身
　(見易曰山上有水水上而山下山阻水之下流非水/在山上也水不能通行故為蹇象水之勢不通必百)
　(折以求其通君子之道/不行必自反以盡其道)
初六往蹇來譽　象曰往蹇來譽宜待也
　王註　處難之始居止之初獨見前識覩險而止以
　待其時智矣哉(訂詁曰卦中言來者對往之辭皆就/本爻言初去險最逺其止最先待者)
　(何待四之/連三也)
　(易宜曰蹇之爻言往來者四諸爻皆先言往蹇正是/竭力經營其來所以為往計故三之來反者就二也)
　(二為王臣就二即所以就五四之來連上之來碩者/就三也三與五同徳而當任就三亦所以就五至九)
　(五曰朋來正諸/爻所謂來也)
六二王臣蹇蹇匪躬之故　象曰王臣蹇蹇終无尤也
　本義　柔順中正正應在上而在險中故蹇而又蹇
　以求濟之非以其身之故也不言吉凶者但當鞠躬
　盡力而已至於成敗利鈍則非所論也　事雖不濟
　亦无可尤(洪容齊曰外卦一坎諸爻所同而自六二/推之上承九三六四又互坎體是一卦之)
　(中已有二坎言蹇蹇者猶言坎坎也也胡仲虎曰五/位蹇中王之蹇也主憂臣辱二之蹇  他爻戒其往)
　(蹇二應五故稱其蹇蹇/事君能致其身者也)
　(見易曰三之鞠躬盡瘁亦在為五得人而已故於三/之來反傳曰内喜之内謂二也凡所謂來反來譽來)
　(連來碩皆匪躬為之招也武侯盡瘁於先主而雄才/輻輳𤣥齡竭忠於太宗而羣策畢進天下之賢不萃)
　(其主而萃於致主/之人六二之謂也)
九三往蹇來反　象曰往蹇來反内喜之也
　本義　反就二隂得其所安(訂詁曰九三來反反而/向内言比二也諸爻惟)
　(三有剛實之才可以濟蹇與五非比非應反而就二/與同往事五而濟蹇也  内指二二自知才弱不足)
　(濟蹇得三來而喜可知春秋言季子/來歸喜之也三為二所倚故曰内喜)
六四往蹇來連　象曰往蹇來連當位實也
　本義　連於九三合力以濟(歸震川曰四處近君之/位才弱不足以濟然介)
　(於三五二陽之間非四其誰連之夫連桓公仲/父之交者鮑子也連簡公子產之交者子皮也)
　(見易曰陽實隂虚當位實也正指九三三為艮之正/位所以為止者三之一陽也夫見險而止者可以處)
　(蹇而不可以濟蹇三之才足以濟蹇患其止而不動/今既有反就於二之意止者動矣六四從而連之則)
　(蹇可共濟也蹇雖頼三以/濟而來連之功亦豈淺哉)
九五大蹇朋來　象曰大蹇朋來以中節也
　程傳　凡六居二九居五者多由助而有功臣賢於
　君則輔君以所不能臣不及君則賛助而已不能成
　大功也然則二雖堅匪躬之節非朋來亦豈有濟於
　五哉(訂詁曰朋指三以同徳故稱朋上六來碩應乎/三者也六四來連比乎三者也三與五非比非)
　(應三既反而合二以應五則諸爻皆相屬隨三而/來是諸爻之來皆由于九三之來故但曰朋來)
　(見易曰彖傳往得中也指五而言五本其中徳以來/諸賢而任之各得其宜故曰以中節也凡合其宜者)
　(之謂節李絳於藩鎮處置得宜而田氏納士陸贄於/奉天詔書得宜而河北服從皆以中節之效也豈在)
　(武功/哉)
上六往蹇來碩吉利見大人　象曰往蹇來碩志在内
也利見大人以從貴也
　(項平庵曰上六之往猶初六之來上六本无所往特/以不來為往耳初六本无所來特以不往為來耳)
　(丘行可曰先言來碩後言利見者葢上得三而後可/以援五也  訂詁曰大人即九五彖辭利見大人主)
　(九三言三與上應上之利見即随三而利見也與内/指九三對外卦言則曰内貴指九五以位言三  五)
　(皆卦主爻也/碩亦指九三)
䷧(坎下/震上)
觧利西南无所往其來復吉有攸往夙吉
　程傳　无所往謂天下難已觧散无所為也有攸往
　謂尚有所當觧之事也其𤼵語辭自古聖王救難定
　亂其始未暇遽為也既安定則為可乆可繼之治自
　漢以下亂既除則不復有為姑随時維持而已故不
　能成善治葢不知來復之義也　本義　觧難之散
　也居險能動則出於險之外矣觧之象也(蘇子瞻曰/在難而思)
　(解處安而惡擾者物情也方其在難我徃則得衆/及其无難我徃則害物故苟有攸徃非夙不可)
彖曰觧險以動動而免乎險觧　觧利西南往得衆也
其來復吉乃得中也有攸往夙吉往有功也　天地觧
而雷雨作雷雨作而百果草木皆甲拆觧之時大矣哉
　(丘行可曰大抵處時方平者易緩除惡不盡者易滋/聖人於患難方平之際既不欲人以多事自擾又不)
　(欲人以无事自怠也居蘓子瞻曰无所往來復吉言/乎二也蹇之九五來  於二是陽復於下卦之中有)
　(攸往夙吉言乎四也蹇之九三艮止不動今往居四/變震為攸往也上下二卦皆以陽為主惟陽能觧乎)
　(隂也亦趙汝楳曰夙者朝而不暮謂其敏㫁不移時/而定  不二往也易言夙吉而猶豫者凶此漢之何)
　(竇唐之五王所以蒙害也復訂詁曰觧緩也凡事從/忙裏錯彖言无所往其來  吉亦緩也有來復之緩)
　(然後有攸/往之夙)
　　(今按蹇觧二卦皆以坎為主蹇主坎五觧主坎二/也東北艮方西南坤方坎流水也艮山阻於下流)
　　(故為蹇則蹇者艮之為也故曰不利東北坤者地/水相依无有不利觧无艮故但曰利西南彖傳於)
　　(蹇曰利西南往得中也指九五也於觧曰利西南/往得衆也其來復吉乃得中也指九二言蹇五觧)
　　(二皆正位得中而又居坤之中也觧二惟得中故/能得衆得坤衆也蹇五稱朋來亦坤衆也二卦得)
　　(中皆指坤中而言與他卦爻位之中不同則西南/為坤審矣以卦變論之木義謂蹇自小過來四五)
　　(互換陽進居五而得中觧自升來三四互換陽進/居四入於坤體為得衆胡庭芳謂蹇自升來以二)
　　(五互換然則謂觧自萃來以五二互換亦可本義/謂自升來者有往无來遯亦然謂自萃來者有來)
　　(无往總之卦變之説随所取/義但以合於彖傳為得耳)
象曰雷雨作觧君子以赦過宥罪
　孔疏　赦謂放免過謂誤失宥謂寛宥罪謂故犯
　程傳　過失則赦之可也罪惡而赦之非義也寛之
　而已雷雨者造化與物更新之仁也赦過宥罪君子
　與民更新之仁也而有義存焉(訂詁曰承平不數赦/宥生民倖心亂後必)
　(廣赦宥與民更始/此亦觧緩之意)
　(見易曰赦過宥罪與天下更新正所謂來復之吉也/若難觧之後誅求前失人人自危恐大難之端正未)
　(有已/耳)
初六无咎　象曰剛柔之際義无咎也
　程傳　方觧之初宜安静以休息之不言所為而曰无
　咎以无為為得也
　(見易曰初與四應四動而出乎險中當觧之任者也/初一无所為惟四是從何咎之有剛柔之際際謂交)
　(際/也)
九二田獲三狐得黄矢貞吉　象曰九二貞吉得中道
也
　本義　此爻取象之意未詳或曰卦凡四隂除六五
　君位餘三隂即三狐之象也(楊誠齋曰解者有為之/時去小人其最先也狐)
　(者小人之妖恭顕是也拇者小人之賤通嫣是也隼/者小人之驇憲冀是也負乘者小人之僭莾卓是也)
　(田者力而取之也矢者我直/則壯也黄者中而不過也)
　(見易曰卦以九二一陽為主有剛中之徳當觧之初/安静无為所謂其來復吉也二居中不動而用四之)
　(動以成功四震體也三狐之獲二惟畫諾而已所以/獲者四之功即皆二之功也故繫其辭於二初與四)
　(應四不觧初則无以信於二故二任四以孚初而三/之勢孤上六與三皆狐類也上因兩陽之合志於是)
　(射隼以自效是羣隂中所去者獨一六三去其已甚/者耳初上兩隂皆與之更新焉程子謂獲三狐獲者)
　(能驅除變化之也夫使羣隂皆盡之為獲何如使皆/為我用之為獲乎惟二之中直濟之以貞故能得諸)
　(四以共成/觧治也)
六三負且乘致冦至貞吝　象曰負且乘亦可醜也自
我致戎又誰咎也
　王註　處非其位履非其正乘二負四以容其身
　孔疏　冦盗知其非己所有於是競欲奪之故曰負
　且乘致寇至也(楊誠齋曰趙髙専秦以致勝廣勝廣/至而髙與秦俱亡趙忠張讓擅漢以)
　(致董卓卓至而二䜿與漢俱亡致冦者三也致冦而/受其禍者不獨三也  時論曰冦指上六敵應相猜)
　(時勢非而交情變酈况之紿諸吕/吕布之刺董卓是也然幸而有此)
　(見易曰卦惟二四兩陽三以一隂介居其間上負四/而下乘二有負且乘之象以處非其位也冦為上六)
　(本皆隂黨當觧之時小/人心變其黨即其冦矣)
　(火傳曰爻以三為致冦繫傳直以為盗小人之圖小/人非見義也有所利而為之也曰盗可也元載之圖)
　(魚朝恩史彌逺之圖韓伌胄皆以/小人圖小人其上六之於六三乎)
九四觧而拇朋至斯孚　象曰觧而拇未當位也
　本義　拇指初初與四皆不得其位而相應應之不
　以正者也然四陽初隂其類不同若能觧而去之則
　君子之朋至而相信也(胡仲虎曰初應四固可无咎/自四觀之九二非應類也初)
　(六雖應非類也欲信同類/之陽必去非類之隂也)
　(見易曰四為成震之主其才足以有為其於九二猶/房之與杜謀㫁相資故二四孚而小人盡可去矣拇)
　(初也四之應也觧拇以孚其朋葢去初以取信於二/也  震體居四為失其正位以位之不當故下與初)
　(應當觧之時非觧/初焉能孚於二)
六五君子維有觧吉有孚于小人　象曰君子有觧小
人退也
　本義　孚驗也君子有觧以小人之退為驗也
　(見易曰君子維有觧言一觧之外更无事也此意為/小人所信則小人退而天下之險阻平矣不則觧而)
　(猶有不觧事端復起宋/之紹述之禍不可鍳邪)
上六公用射隼于髙墉之上獲之无不利　象曰公用
射隼以觧悖也
　王註　三不應上失位負乘處下體之上故曰髙墉
　墉非隼之所處上六居動之上為觧之極故用射之
　(訂詁曰上六亦三狐之一也以其為城狐社䑕有所/慿依不可卒獲故此之為隼言其棲托髙位善能摶)
　(擊也此漢憲冀之類獲之甚難此隼獲而難盡觧矣/於卦終言獲之繫傳所謂待時而動也公指九四言)
　(見易曰隼者三也以其質則負者耳為狐象以其位/則乘者矣為隼象二田而獲之直等諸三狐之列上)
　(射而獲之則矜為髙墉之隼象傳於三曰亦可醜也/罪不著也於上則移其功曰以觧悖也夫罪莫大於)
　(悖功莫髙於觧悖上六與三同類一/旦出力為君子攻去之故力贊其功)
　(火傳曰上初意亦與君子悖也射隼而觧矣/公指九四公用者言四能用上以去三也)
　　(今按蹇之見險而能止者九三也觧之動而免乎/險者九四也夫三能知止而不能濟蹇也四能自)
　　(免亦不能成觧也濟蹇者則險中之九五二止而/五不止也成觧者則險中之九二四動而二不動)
　　(也惟五與二皆剛而得中而皆有應是其徳既足/以有為而權復足以濟之故蹇之諸隂皆服五之)
　　(沉勇而合志以濟艱雖九三素號持重亦幡然來/反而不終艮其背矣觧之諸隂皆樂二之安静而)
　　(革心以效順雖九四勇於有為亦法自近始而先/觧爾拇矣當蹇時在上得中而不窮者大人也上)
　　(六為蹇之大臣合諸爻奉一共主故利見大人之/辭於上爻繫之當觧時在下得中以得衆者君子)
　　(也六五居觧之君位與諸爻共享其/成故君子有觧之辭於五爻見之)
　
　
　
　
　
　
　
　
　田間易學卷四
欽定四庫全書
田閒易學卷五
　　　　　　　　　　　桐城　錢澄之　撰
　　周易下經
䷨(兌下/艮上)
損有孚元吉无咎可貞利有攸往　曷之用二簋可用
享
　程傳　損減省也凡損抑其過以就義理皆損之道
　也聖人以寧儉為禮之本故為損𤼵明其義以享祀
　言之　本義　為卦損下卦上畫之陽益上卦上畫
　之隂損兌澤之深益艮山之髙損下益上損内益外
　剝民奉君之象所以為損也(胡仲虎曰上下篇隂陽/各三十畫然後為泰否)
　(為損益咸男女之交變而損則不交恒男女之不交/變而益則交聖人於泰否言消長於損益言盈虚上)
　(下往來之間易道盡是矣損損之釋彖曰損下益上/而不言損民益之釋彖曰  上説无疆民為邦本可)
　(益而不可/損葢如此)
　(見易曰雜卦傳謂益損盛衰之始推而論之其始於/泰否乎泰之陽極於三三極即交坤之上六而為損)
　(衰之始也否之隂亦極於三過三即交乾之初九而/為益盛之始也是盛衰於方中時即見不到太過不)
　(及之時始云損益也闗子明曰始盛者/由衰而益也始衰者由盛而損者也)
彖曰損損下益上其道上行　損而有孚元吉无咎可
貞利有攸往曷之用二簋可用享二簋應有時損剛益
柔有時損益盈虚與時偕行
　本義　時謂當損之時(胡仲虎曰益曰與時偕行損/於時之一字凡三言之然則)
　(不當損之時而損可乎哉非特二簋之用有時以卦/畫推之損剛益柔有時以天下之理推之凡損益盈)
　(虚皆有時也與耿希道曰貴以賤為本髙以下為基/故益下則下  上俱益損下則下與上俱損  邱行)
　(可曰損之名由有餘而起益之名自不足而生損有/餘所以補不足也故滿則招損謙則受益若多寡適)
　(稱則无所損益矣強楊誠齋曰國奢示儉國儉示禮/故曰二簋應有時  弗友剛克爕友柔克故曰損剛)
　(益柔有時不然凶年不祭肺施之豐歳則隘平國用/中典施之亂國則弛  林次崖曰損下益上下損則)
　(上亦損故曰其道上行道者損之道也自蔡虚齋曰/損剛益柔有時物无兩成剛既損則柔  益故損之)
　(傳兼言益損益盈虚與時偕行天下之理不一而随/於時則一故因損而併及之  訂詁曰損三之陽以)
　(益上之隂故為損損四之陽而益初之隂/故為益故云損益盛衰之始皆以陽言之)
　(火傳曰上下交之為泰至三而泰極矣隂有下復之/勢交将觧矣三不欲交至我觧也急損己之剛以予)
　(上而上下之交復固上下不交之謂否至四而否過/矣隂有上往之機可以交矣四以交必自我先也寧)
　(損己之剛以狥下而上下之交乃成是故損所以保/泰也益所以治否也因其時而為損為益則有泰而)
　(无否/也)
象曰山下有澤損君子以懲忿窒欲
　孔疏　夫人之情也感物而動境有順逆故情有忿
　欲懲者息其既往窒者閉其将來忿欲皆有往來懲
　窒互文而相足也(黄元公曰山下有澤則氣泄而受/傷矣有損象焉然澤氣下行亦有)
　(以流惡疏檅故法之以懲忿窒欲故象正曰損人以/予天損己以予禮无所益而益之  損者下學之最)
　(要/也)
初九已事遄往无咎酌損之　象曰已事遄往尚合志
也
　本義　初九當損下益上之時上應六四之隂輟所
　為之事而速往以益之无咎之道也然居下而益上
　亦當斟酌其淺深也(朱子𤼵曰已事止事也事有當/損於初速如拯溺救焚可也事)
　(已成則不可損矣然過則非四所堪不及則損之无/益尚合乎六四之志而已遄者如魯人欲以璠璵葬)
　(夫子歴階而/止之是也)
　(見易曰初九以剛濟六四之柔四損其疾固受初之酌/益矣而初亦何所損乎已事遄往此即初之自損也)
　(損之即初之所以益四也所謂尚合/志者惟其剛柔相濟而志以合耳)
九二利貞征凶弗損益之　象曰九二利貞中以為志
也
　本義　九二剛中志在自守不肯妄進故利貞而征
　則凶也弗損益之言不變其所守乃所以益上也(朱/子)
　(𤼵曰五雖柔而居剛非不足二雖剛而居柔非冇餘/所以損則不能益柔也二為五之正應臣子不肯損)
　(其生平即是有益於君所以損則不益弗損則能益/也  蘇子瞻曰以損己者益人其益止於所損以无)
　(損於己者益人其益无方故損之六三益之六四皆/以損己者益人損之九二益之九五皆以旡損於己)
　(者益人以其无損於己故/受益者皆獲十朋之龜也)
六三三人行則損一人一人行則得其友　象曰一人
行三則疑也
　本義　下卦本乾而損上爻以益坤三人行而損一
　人也一陽上而一隂下一人行而得其友也兩相與
　則専三則雜而亂(程子云道无无對有隂則有陽有/是則冇非无一亦无三易曰三人)
　(行則損一人一人行則得其友只是二也之三則疑/所與矣疑葢不専也  胡仲虎曰卦以三  損而得)
　(名故於此爻極論損之精義三人行則損一人兩也/一人行則得其友亦兩也天地間隂陽剛柔鬼神造)
　(化之類皆兩而已本義兩相與則專言當致一/也一則一隂一陽之謂也各致其一則為兩矣)
　(見易曰此爻専取卦象卦自泰來泰三陽在下三隂/在上謂之地天交損則損三以與上上以隂與三是)
　(三上而為上上下而為三謂之/兩實則一也如是謂之致一)
六四損其疾使遄有喜无咎　象曰損其疾亦可喜也
　(楊氏曰物不得剛柔之中者俱謂之疾偏乎剛者忿/之疾也偏乎柔者欲之疾也六四以隂處隂而承乘)
　(皆隂所謂偏乎柔者之疾也得初九之剛為應損其/疾者也隂柔甞失之緩故遄乃无咎  張希獻曰初)
　(言遄往四言使遄葢初/之遄實四冇以使之也)
六五或益之十朋之龜弗克違元吉　象曰六五元吉
自上祐也
　本義　柔順虚中以居尊位當損之時受天下之益
　者也十朋之龜大寳也或以此益之而不能辭其吉
　可知(訂詁曰六五者受益之主而非受益之地不居/受益之地不求益者也不求益而物自益之故)
　(曰或或者不知其所從來之辭也卦本損三益上非/益五也然上之有皆五之有三非五正應故為或益)
　(之自上祐上指上九三/益上而五受其益也)
　(見易曰五與二應二既弗損矣其何以益五乎而五/受其益葢二以无所益為益五以不知其益為益也)
　(故曰或益之夫龜者所以益人之神智者也十朋之/龜其益大矣以其无益之跡可據故雖欲違之而弗)
　(能/也)
上九弗損益之无咎貞吉利有攸往得臣无家　象曰
弗損益之大得志也
　本義　上九居卦之上受益之極而欲自損以益人
　也然居上而益下有所謂恵而不費者不待損己而
　後可以益人也恵而不費其恵廣矣故又曰得臣无
　家(訂詁曰上九與九二皆為弗損益之二以无所益/於五為益上以三所益者為益皆主於貞貞者成)
　(賦中邦取民有制不為額外之加禹貢所謂厥賦貞/也此所益於五者大矣  上以益君為志尤以弗損)
　(下為志至此而後/其志乃大得也)
　(見易曰上九受三之益彖傳所稱損下益上其道上/行葢謂此也以其受三之益故有得臣之象然上不)
　(私為己有子夏傳稱其髙而无/位贊五之功故有无家之象)
䷩(震下/巽上)
益利有攸往利渉大川
　孔疏　損卦則損下益上益卦則損上益下得名皆
　就下而不據上者向秀云明王之道志在惠下故取
　下謂之損與下謂之益　本義　益増益也為卦損
　上卦初畫之陽益下卦初畫之隂自上卦而下於下
　卦之下故為益(胡仲虎曰凡卦以内為主凡物以下/為本損下謂之損益下謂之益而上)
　(之損益不與焉厚其本也他卦言利徃者不言利涉/益兼言之蓋益以興利也  蔡虚齋曰損下益上民)
　(貧則君不能獨富損道也損上益下民冨則君亦不/能獨貧益道也不可以損専為損下益専為益下損)
　(則上下通一損益則上下通/一益也要知闗於上者為多)
彖曰益損上益下民説无疆自上下下其道大光　利
有攸往中正有慶利渉大川木道乃行　益動而巽日
進无疆天施地生其益无方凡益之道與時偕行
　本義　動巽二卦之徳乾下施坤上生亦上下卦體
　之義(或問木道乃行程傳以木字本益字之誤朱子/曰看來只是木字有八卦之金木水火土有五)
　(行之金木水火土如乾為金易卦之金也兌之金五/行之金也巽為木是易卦取象震為木乃東方屬木)
　(五行之木也五行取四維故也後趙汝楳曰盛衰損/益不能鈞等損有餘益不足而  適中益而无時則)
　(過於益者必過於損不足有餘反復仍在也是以損/益二卦皆言時行  吳㓜清曰益動而巽人事之益)
　(也書曰惟學遜志務時敏厥修乃來是也天施地生/天地之益也天施以氣言地生以形言  訂詁曰損)
　(卦祗是上坤下乾損下以益上為損故曰其道上行/益卦祗是上乾下坤損上以益下故曰自上下下也)
　(凡人君益下之道不過因天之時相地之利方/非必盡𤼵内帑而後謂之損也故曰其益无)
　(見易曰損以上受下之益者上也益以下受上之益/者初也上得九而為艮艮止也故損以无事為義其)
　(辭曰弗損益之不惟无事於益併无事於損矣初得/九而為震震動也故益以有事為功其辭曰利用為)
　(大作不惟益之以為大/作損之亦以為大作也)
　(火傳曰彖之攸往渉川皆指大作之初九彖傳所謂/中正有慶兼二五而言非二五不能濟初之功所謂)
　(木道乃行兼震巽而言非六四不能成初之志益動/而㢲本震初㢲四之卦徳而言天施地生就震初㢲)
　(四之卦體而言益卦以初四/兩爻為主兩爻皆得位也)
象曰風雷益君子以見善則遷有過則改
　孔疏　子夏傳云雷以動之風以散之萬物皆盈如
　二月啓蟄之後風以長物八月收聲之後風以殘物
　風之為益皆在雷後故曰風雷益也(張希獻曰撓萬/物者莫疾乎風)
　(動萬物者莫疾乎雷君子法之見善則遷有過則改/所以貴其疾也  訂詁曰兩則字疾之義也勇莫神)
　(於初幾初之不審念過而後反焉其反也/不力矣震巽為一隂一陽之始皆初幾也)
初九利用為大作元吉无咎　象曰元吉无咎下不厚
事也
　本義　初雖居下然當益下之時受上之益者也不
　可徒然无所報效故利用為大作必元吉然後得无
　咎(朱子云吉凶是事咎是道理葢有事/雖吉而理則過差者是謂吉而冇咎)
　(見易曰本義以初為民以大作為報效看來初四為/成卦之主似未可以民當初也九下居初是以在上)
　(之廷臣下而寄親民之任若漢廷之出汲黯於淮陽/也夫散財以益下何如用人以益下之益為大傳曰)
　(下不厚事也初非自上來焉能大作以厚其事乎惟/有大作者在下故九五惟稱有孚恵心而已不用作)
　(也/)
六二或益之十朋之龜弗克違永貞吉王用享于帝吉
　象曰或益之自外來也
　本義　六二當益下之時虚中處下故其象與損六
　五同然爻位皆隂故以永貞為戒(享帝亦居下而受/上之益也朱子謂)
　(是祭則受福之事咸訂詁曰王五也享非但以祭祀/言書云惟尹暨躬  有一徳克享天心又曰籲俊尊)
　(上帝帝臣不蓛所以享帝也/二五中正相應故見用如此)
　(見易曰二居初上葢同為民牧而二位其上也二虚/中求益凡初之所為大作者二皆順而從之不自智)
　(而智初十朋之龜信其知也一切聽之而不克有違/始終勿渝寕非吉與惟二能任初故五愈任二以為)
　(帝臣也是故用以享帝/者不以初而以二也)
　(火傳曰或益之自外來也言四益初也四本旡意於/益二然益初即所以益二故或之或益者不知益之)
　(所自/來也)
六三益之用凶事无咎有孚中行告公用圭　象曰益
用凶事固有之也
　程傳　圭者通信之物禮曰大夫執圭而使所以申
　信也(林黄中曰凶事有三有札瘥之政有死䘮之禮/有甲兵之事歉嵗曰凶  李子思曰周官以委)
　(積待凶荒以荒禮哀凶札或弛其政或去其征皆損/上之所取以益下之凶荒者也  胡潛齋曰周禮珍)
　(圭以徴守以䘏凶荒註珍作鎮康成云王使人徵諸/侯憂凶荒則授之以往致王命焉  胡仲虎曰以二)
　(體言則二五各居中以全體言則三四並/居中中孚以三四為中此三四稱中行)
　(見易曰三居下卦之上方伯之任也國家委積之儲/木以偹凶遇凶即𤼵事所固有然未可専擅也有孚)
　(中行告公用圭皆戒三之辭公指四/言宜告諸四而用圭以𤼵儲積也)
六四中行告公從利用為依遷國　象曰告公從以益
志也
　本義　三四皆不得中故皆以中行為戒此言以益
　下為心而合於中行則告公而見從矣傳曰周之東
　遷晉鄭焉依葢古者遷國以益下必有所依然後能
　立(胡仲虎曰遷四自上而遷於初初自下而遷於四/坤為國土四下之初有遷國象  楊誠齋曰周遷)
　(依晉鄭邢遷依齊許遷依楚皆弱故也若盤庚之遷/亳髙祖之遷長安光武之遷洛何依人之有  蔡虚)
　(齋曰六四大臣之位葢主張遷國者宋太祖欲都長/安曰我欲都山河之勝以去冗兵循周漢故事以安)
　(天下晉王固諫而止乃歎曰不出百年天下/民力殫矣以此觀之遷國非益下之大者歟)
　(見易曰卦之以益下得名者四為之也而四之益下/莫大於遷國四與初上下交易有遷國之象惟四以)
　(益下為志故不憚於遷太王遷岐曰不以養人者害/人盤庚遷殷曰視民利用遷凡遷者皆為益下計也)
　(公者四也告公者羣下之公議也四本有志於遷必/待告而始從者重違衆也迨衆議僉同而四始依之)
　(以行此所謂/有孚中行也)
　(火傳曰遷國者周之家法也公劉遷邠太王遷岐去/其害而趨其利皆依民情之欲遷以遷也郝仲輿謂)
　(以益民之志告之先公則是爻其當文王之遷/程與遷豐之時乎所謂公者指公劉太公而言)
九五有孚恵心勿問元吉有孚恵我徳　象曰有孚恵
心勿問之矣恵我徳大得志也
　本義　上有信以恵於下則下亦有信以恵於上矣
　不問而元吉可知(蔡虚齋曰有孚之施於下者在我/只為心自下之受此施者目之則)
　(為徳矣信郝氏曰心為政本君有恵心/民自孚  謂恵我以徳非分財之恵也)
　(見易曰五以中正處尊位无所為益下之事益下者/四之事也初之大作二之享帝皆受益於四其以凶)
　(事求益者三告四以行不必告於五也四從三告不/必上請於五五亦不必問也四之心即五之心則四)
　(所以為恵下之徳皆五之徳也故曰我徳惟五與四/孚故三之孚四即孚五耳四以益下為志五惟四是)
　(孚故曰大/得志也)
上九莫益之或擊之立心勿恒凶　象曰莫益之偏辭
也或擊之自外來也
　本義　以陽居益之極求益不已故莫益而或擊之
　立心勿恒戒之也　莫益之者猶從其求益之偏辭
　而言也若䆒而言之則又有擊之者矣(丘行可曰合/六爻觀之損)
　(在上則益在下是故下三爻受益者也上三爻當損/己而益人者也上以剛居益之極不知損己而更求)
　(人之益則擊之者至矣之紀聞曰或益之自外來也/人皆得以益之也或擊  自外來也人皆得以擊之)
　(也孔子讀易至損與益喟然而歎子夏避席而/問答曰夫自損者益自益者損吾是以歎也)
　(見易曰偏辭也猶云辭之未全者也上/之意不惟莫益而已且求益於下也)
䷪(乾下/兌上)
夬揚于王庭孚號有厲告自邑不利即戎利有攸往
　本義　夬決也陽決隂也三月之卦也以五陽去一
　隂決之而已然其決之也必正名其罪而盡誠以呼
　號其衆相與合力然亦尚有危厲不可安肆又當先
　治其私而不可専尚威武則利有所往也皆戒之之
　辭(胡仲虎曰聖人彖復其辭平彖夬其辭危葢隂之/勢雖㣲蔓或可滋窮或為敵君子固无時不戒懼)
　(尤不可於小人道衰之時忘戒懼也於剝見剝一陽/之易於夬見夬一隂之難君子難進易退小人易進)
　(難退故也為君子者/安可以易心處之哉)
　(見易曰以五陽决一隂而不能决者以五陽之孚號/而一隂之无號也孚號必為人主所疑无號必為人)
　(主所信人主至於疑陽而信/隂是以愈决愈不可去也)
　(火傳曰人主之信君子未有如信小人者因其為舉/朝所共惡故益信之唐徳宗曰人言盧杞奸邪朕殊)
　(不覺陸贄曰此其所以為奸邪也夫徳宗所以不覺/者因人言之衆而謂杞孤而无黨耳當徳宗之時有)
　(李泌陸贄終思盧杞憲宗之時有裴度諸/賢終任鏄异隂邪之足以惑人往往如此)
彖曰夬決也剛決柔也健而説決而和揚于王庭柔
乘五剛也孚號有厲其危乃光也告自邑不利即戎所
尚乃窮也利有攸往剛長乃終也
　本義　柔乘五剛以卦體言謂一小人加於衆君子
　之上是其罪也剛長乃終謂一變則為純乾也(胡仲/虎曰)
　(易於剛乘柔不書柔乘剛則書志變也復利有攸往/剛長也夬利有攸往剛長乃終也小人有一人之未)
　(去猶足為君子之憂復之陽必至於純陽為乾方為/剛長乃終也  張希獻曰夬言利冇攸往葢欲其為)
　(純乾剝言不利有攸往不欲其為純坤也勢季彭山/曰决隂之道主於自治之嚴順隂已退之  而待其)
　(自消所以/决而和)
　(見易曰以一隂乘五剛之上近據君側此宦官寵倖/之類也隂謀之猶恐其幾泄而事僨况揚王庭而孚)
　(號乎其危可知然而諸陽為此者必欲顯暴其罪使/五心識其為害而由五决去之也故其事雖危而其)
　(道光也若徒恃陽類之方盛告邑即戎逼之以威力/則五心見疑事且有變而吾道窮矣利有攸往勉其)
　(揚庭而/孚號也)
象曰澤上於天夬君子以施禄及下居徳則忌
　本義　澤上於天潰决之勢也施禄及下潰决之意
　也(象正曰爵禄之在王庭予之不敢忘奪之不敢怨/去小人而有怨氣畀君子而有徳色是皆君子所)
　(甚忌/也)
　(見易曰凡雨露之屬皆地氣上升於天既成為澤則/勢不能乆蓄即沛然而下矣下之被其澤者不知誰)
　(為之施上之施其澤者亦不問誰受其被也當夬時/施禄及下而以徳自居者即異日市㤙植黨之口實)
　(也/)
初九壯于前趾往不勝為咎　象曰不勝而往咎也
　本義　前猶進也當決之時居下任壯不勝宜矣(楊/誠)
　(齋曰勝在往先者勝往在勝先者負况不勝在往先/者乎故爻言往不勝為咎而傳㫁之曰不勝而往咎)
　(也去胡潛齋曰京房欲去恭顯而卒困於恭顯劉蕡/欲  宦官而卒困於宦官皆不勝而往之咎也)
　(見易曰初居最下之位而欲決髙位之隂此猶後世/以布衣上論權臣也其不勝不待事後而知矣夫事)
　(固有不勝以取禍而於義為无咎者若此之一不勝/小人以中有主之者其忌君子益深而防之益宻其)
　(根益固初之/咎可勝逭耶)
九二惕號莫夜有戎勿恤　象曰有戎勿恤得中道也
　(楊誠齋曰二以剛陽之才與四陽之盛而決一隂之/衰乃惕然若臨大敵設防儆柝有偹如此雖有兵戎)
　(暮夜驟至亦/勿憂恤矣)
　(見易曰九二得乾之中爻至徤者也而以剛居柔是/有剛决之才而復能善其用者也五陽中能決此一)
　(隂者九二一人而已惟其志甚果而謀甚周故防之/益宻惕號暮夜有戎所謂夜夜防盗有偹无患置身)
　(无患而後可以/出而圖人也)
九三壯於頄有凶君子夬夬獨行遇雨若濡有愠无咎
　象曰君子夬夬終无咎也
　本義　頄觀也九三當決之時剛過乎中欲決小人
　而剛壯見於面目也如是則有凶道矣然在衆陽之
　中與上六為應若能果决其夬不繫私愛則雖合於
　上六如獨行遇雨至於若濡而為君子所慍然終必
　能决去小人而无所咎也温嶠之於王敦其事類此(丘/行)
　(可曰復六四處五隂之中與初九應故爻言獨復夬/九三處五陽之中與上六應故爻言獨行獨者違衆)
　(而自立/之辭也)
　(見易曰三與上應者分也而决欲去之者志也志之/决者不在迹也是故獨行則不必與陽偕遇雨則不)
　(妨與隂和若濡則冐嫌疑而不辭有慍則犯/清議而不辨所謂决而和者九三之謂也)
九四臀无膚其行次且牽羊悔亡聞言不信　象曰其
行次且位不當也聞言不信聰不明也
　本義　以陽居隂不中不正居則不安行則不進若
　不與衆陽競進而安出其後則可以亡其悔然當决
　之時志在上進必不能也　牽羊者當其前則不進
　縱之使進而隨其後則可以行矣
　(見易曰四為兌體有羊象既欲争決隂之功又无果/决之才行坐不安教之牽羊隨五又逆知其不信由)
　(其不中不正故聖人慮之如此夫夬至於四夬之功/将成矣倘自知才力不足退處於後坐而分功可也)
　(而昧者必欲争先以致僨事敵國之亡而/復存小人之去而復留其害往往由此)
九五莧陸夬夬中行无咎　象曰中行无咎中未光也
　本義　莧陸今馬齒莧感隂氣之多者九五當夬之
　時為決之主而切近上六之隂如莧陸然若決而去
　之而合於中行則无咎矣(朱子云莧者馬齒莧陸者/章陸一名商陸皆感隂氣)
　(多之物上按三與上應三徤體也徤而夬之終可无/咎五與  比皆説體也  程傳曰人心一有所欲則)
　(離道矣事雖正而意有所繫則不光五比於上以義/之不可而決之雖行於外不失中正之義可以无咎)
　(然於中道未得為光大也人朱子亦謂末光者微茫人/之間意有未㫁可見去小  非難難於去君心之小)
　(耳咎焦弱侯云五比於上而能自決以保其中僅可/免  而已未光大也谷永所云公志未専私好頗存)
　(五葢廹於公論/不得不去耳)
　(見易曰五之夬隂廹於義而非由/其中葢廹於諸陽之揚庭孚號也)
上六无號終有凶　象曰无號之凶終不可長也
　(丘行可曰夬六爻以上一隂為主下五陽皆以上取/義陽之決隂逺則不能相及惟比與應當之三應而)
　(五比故皆曰夬夬言當決而又決不可繫累於隂也/四介三五兩剛之間亦欲夬上以進則礙五居則礙)
　(三故有无膚次且之象二去上逺勢不相及但惕號/以為暮夜之偹而已初又㝡逺者也故有壯趾之戒)
　(見易曰五陽孚號以决一隂勢且危矣上獨/以无號應之深不可測如此所以終不可去)
　(火傳曰五陽在下一隂在上去此一隂即為乾矣隂/有決不肯去之情陽有决欲去之之勢翻天覆地在)
　(此一/爻)
䷫(巽下/乾上)
姤女壯勿用取女
　本義　姤遇也決盡則為純乾四月之卦至姤然後
　一隂可見而為五月之卦以其本非所望而卒然值
　之故為遇(邵子曰復次剝明治生於亂乎姤次夬明/亂生於治乎時哉時哉未有剝而不復夬)
　(而不姤者也防乎其防邦家其長子孫其昌是以聖/人貴未然之防是謂易之大剛  古文姤作遘遇也)
　(亦婚媾也以女遇男為象至蔡虚齋曰純乾之月一/隂以生人所不期也期而  者則曰復不期而至者)
　(則曰遇謂之姤駭之也若復則以為固有之矣何也/期之故也意聖人自剝而坤之時便有期陽復之心)
　(見易曰无心而遇曰姤古有㑹禮觀春秋諸侯之遇/皆先期而請以遇禮相見葢欲簡於禮而故為无心)
　(而遇耳若姤之為遇則陽无心而隂有心也姤夬反/對是姤下之一隂即夬上之一隂也諸陽於夬時攻)
　(此一隂不遺餘力至此時而一隂始見陽固忘之隂/豈能忘之乎隂遇陽而使陽忘其為決去之隂而與)
　(之遇此其機深不測固/非五陽之所能敵也)
彖曰姤遇也柔遇剛也　勿用取女不可與長也天地
相遇品物咸章也剛遇中正天下大行也姤之時義大
矣哉
　(温公曰姤遇也世之治亂人之窮通事之成敗不可/以力致不可以數求遇不遇而已矣  蘓子瞻曰姤)
　(者乾之末坤之始也故曰天坤相遇剛者二也中正/者五也隂之長自九二之亡而為遯始亡臣也自九)
　(五之亡而為剝始无君也姤之世上有君下有臣君/子欲有所為何所不可故曰剛遇中正天下大行)
　(朱子云上説天地相遇至天下大行也正是好時節/而不好之漸已生於微故當謹於此  李元量曰夬)
　(之一隂不為主者隂往而窮也故曰剛决柔姤之五/陽不為主者隂來而伸也故曰柔遇剛月建一隂曰)
　(㽔賓則隂為主陽為賓是姤主隂遇陽而言也齊焦/弱侯曰齊桓公七年始覇十四年陳完奔齊亡  者)
　(已至矣漢宣帝甘露改元而王巨君已在太子宫唐/太宗即位而武氏已生於前二年宋藝祖定命之二)
　(年女直來貢而宣和之禍己伏林甫相而唐禍丁謂/進而宋危極深研㡬故謹於微  象正曰是㽔賓之)
　(卦也從律謂之陽律從令謂之隂卦君子肅於隂令/以察夏至謹其起居无有不恪治其房闥以棲神明)
　(早服房夜息如御/賓客謹姤命也)
　(見易曰姤一隂即坤之初六所謂隂始凝也乾以生/之坤以成之而成之自此一隂始此一隂具有全坤)
　(之勢故其始遇即謂之天地相遇坤之彖曰/含𢎞光大品物咸亨皆此一隂相遇之功也)
　(火傳曰吾兄㓜安據先天圓圖以推嵗氣之運行謂/一年之冬至天地日月皆遇於復夏至則皆遇於姤)
　(彖傳天地相/遇葢取諸此)
象曰天下有風姤后以施命誥四方
　(張希獻曰風者天之號令所以鼔舞萬物命者君之/號令所以鼔舞萬民  馮元成云上世言徳而不言)
　(化中古言化而不言命以命誥四方/不能无虞也勿用取女命誥之謂也)
　(見易曰復一陽生而閉闗不行於陽唯恐人閉之不/深也姤一隂生而誥命四方於隂唯恐人知之不早)
　(也所以防此/一隂者至矣)
初六繋于金柅貞吉有攸往見凶羸豕孚蹢躅　象曰
繋于金柅柔道牽也
　本義　柅所以止車以金為之其剛可知一隂始生
　静正則吉往進則凶故以二義戒小人然其勢不可
　止也故以羸豕蹢躅曉君子使深為之偹云(丘行可/曰姤之)
　(所以為姤在此一爻一隂始生非以金柅繫之則柔繫/道何所牽制而不敢進然其勢漸長終有不容遏者)
　(之正所以防之也豕訂詁曰繋字與包字/同義所謂牿牛豶  皆在不激不弛之間)
　(見易曰本義謂牽進也以其進故止之吾謂柔道善/牽遇剛則剛為所牽而不能制以金柅繋之使自二)
　(而止不復牽/及諸陽也)
九二包有魚无咎不利賓　象曰包有魚義不及賓也
　本義　魚隂物二與初遇為包有魚之象然制之在
　已故猶可以无咎若不制而使遇於衆則其為害廣
　矣(張希獻曰初與四為正應魚本四之有也九二先/與初遇以陽納隂包而有之則二為主而四為賓)
　(矣四之所不利也得蔡虚齋曰包有魚是小人在我/管轄之中故惟我  而制之我失不制他人莫如之)
　(何矣謂易意曰小人害國家必先比一君子階之進/身丁  於冦公蔡京於温公秦檜於張魏公並為所)
　(牽而使及賓/遂受其禍)
九三臀无膚其行次且厲无大咎　象曰其行次且行
未牽也
　(徐子與曰姤者夬之反姤三及夬四也故皆有无膚/次且之象但夬一隂在上故下之五陽皆趨而上姤)
　(一隂在下故上之五陽皆反而下隂陽相求之情則/然夫九三之志亦在乎初初比二應四與三无繫三)
　(乃介乎其間求與之遇而承乘皆剛進退不能故有/其象  訂詁曰以隂之伏於其下坐則不安欲翩然)
　(而向初行又不果以㢲體為/進退不果故有次且之象)
　(見易曰三處不中正見一隂至而牽情頼二以金柅/繋之使柔不得上進故三之情牽而行未牽所以无)
　(大咎/也)
九四包无魚起凶　象曰无魚之凶逺民也
　本義　初六正應已遇於二而不及於已故其象如
　此(胡仲虎曰易或以隂為小人或以為民以/為小人逺之可也以為民民不可逺也)
　(見易曰初隂之至諸陽不知也二見之最早故不避/四之疑忌急起収之四以為其正應也始欲包之而)
　(已无魚矣四心不平天下之禍所由起也四四猶以/初為民而已為君也二則早知初為主而  為賓矣)
　(故不令進以/不利四也)
九五以杞包𤓰含章有隕自天　象曰九五含章中正
也有隕自天志不舍命也
　本義　𤓰隂物之在下者甘美而善潰杞髙大堅實
　之木也隂陽迭勝時運之常若能含晦章美静以制
　之則可以囘造化矣有隕自天本无而倐有之象也
　(蘓子瞻曰杞木之至庳者包𤓰籠而有之也杞指二/言𤓰之為物得所附而止不得所附則攀援而求无)
　(所不至苟得喬木雖欲抑之不可得矣故授之以杞/杞之所至𤓰之所及也九五知初六之勢将必至於)
　(剝而止授之以九二二之所至初六之所及也隂長/而陽消天之命也有以勝之人之志也君子不以命)
　(廢志含志不切則慮不深而㡬或/露惟  章故知其志之不舍命也)
　(火傳曰𤓰初也杞二也以之者五也五知𤓰之為害/而去之不得乃用祀以包之使不至於大害漢髙心)
　(知吕雉之禍劉而留平勃於後以安劉夫吕之禍劉/髙祖所不能去天也而用人事以囘天心此髙祖之)
　(志不舍命也象𤓰以五月生杞以/五月盛於取  之中又適合其時)
上九姤其角吝无咎　象曰姤其角上窮吝也
　本義　角剛乎上者也(揚誠齋曰晉其角角/在已姤其角角在彼)
　(見易曰一隂之來五剛皆為所遇其氣足以感之也/獨上去初最逺初欲與之遇而勢不能及故曰上窮)
　(吝也然上頼此窮而/不與遇得无咎也)
䷬(坤下/兌上)
萃亨王假有廟利見大人亨利貞用大牲吉利有攸往
　程傳　王者萃天下之道至於有廟則萃道之至也
　　天下之聚必得大人以治之人聚則亂物聚則散
　事聚則紊非大人治之則萃所以致亂争也萃以不
　正則人聚為苟合財聚為悖入安得亨乎故利貞(李/季)
　(辨曰宗廟者人心所繋武王伐啇載主而行髙帝初/興立漢社稷皆以繋人心也必得九五之位然後為)
　(萃之主故曰利見大人萃不以正其終必離故曰利/貞  訂詁曰先儒謂萃渙皆立廟按萃與渙異渙初)
　(立廟萃則格廟王者在上上足以萃祖考之精神自/下足以萃天下之人心此天下所為大人而利見者)
　(也明孝經云昔者周公郊祀后稷以配天宗祀文王/於  堂以配上帝故四海之内各以其職來助祭所)
　(謂用大牲吉而利有攸往也合萃以五為大人升以/二為大人重陽也下經坤首  離為晉明夷此合㢲)
　(兌為萃升而坤不復/見故以㫁夬姤之後)
彖曰萃聚也順以説剛中而應故聚也　王假有廟致
孝享也利見大人亨聚以正也用大牲吉利有攸往順
天命也　觀其所聚而天地萬物之情可見矣
　(蘓子瞻曰萃未有不亨而其未見大人也則亨而不/正争非其有也五能萃二四能萃初三近四而无應)
　(四萃之上近五而无應五萃之從我者納不從者聼/其所欲從此大人也故曰利見大人亨聚以正也)
　(訂詁曰致孝者盡志之謂也致享者盡物之謂也王/者身膺天命故偹物以事其先天下人知天命有歸)
　(故无敢自外於/王皆順天命也)
　(見易曰比惟九五一陽衆隂比之萃則又有九四一/陽以分衆隂之心故萃難於比也夫順以説四與五)
　(同也剛而應四與五同也五之所以能聚天下之心/而四不能分者則以中耳剛而中故誠一不二其精)
　(神可以假廟其舉動无非順天天下共/信之為大人如是而聚是謂聚以正也)
象曰澤上於地萃君子以除戎器戒不虞
　王註　聚而无防則衆心生　孔疏　澤上於地則
　水潦聚除者治也　本義　除者修而聚之之謂(趙/汝)
　(楳曰澤上於地水之聚水聚必决必有以防之水乃/瀦人聚則亂必有以制之人乃定除戎器戒不虞所)
　(以保其聚也抑之詩曰弓矢戎兵用戒不虞古人之/常訓也夾谷衣裳之㑹也夫子具兩左右司馬以行)
　(卒却萊夷之兵非戒不虞之謂乎我神易曰國之大/事在祀與戎其實一理一氣故曰  祭受福戰則必)
　(克/)
初六有孚不終乃亂乃萃若號一握為笑勿恤往无咎
　象曰乃亂乃萃其志亂也
　本義　初六上應九四而隔於二隂當萃之時不能
　自守是有孚而不終志亂而妄聚也若呼號正應則
　衆以為笑但勿恤而往從正應則无咎矣
　(見易曰萃與比同所異者多九四一陽耳比初无應/曰有孚盈缶者一於五也萃有二陽焉初與四應曰)
　(有孚不終者不終乎四也葢以九五為有位之大人/衆所共萃而以已獨萃於四為疑故孚不終焉乃亂)
　(乃聚於此乎於彼乎雖䆒亦萃四而其志亂矣論天/下之大分宜共尊夫一王論吾人之大義當堅守夫)
　(正應及此時而號以求萃猶可破涕為笑同人先號/咷而後笑者是也一握者聚之象言與四總萃於五)
　(四固不以初孚之不終為嫌初亦勿以已/孚之不終為恤往无咎所以深勸其往也)
　(火傳曰王註謂一握者小之貌程傳一握猶俗語一/團謂衆以為笑也看來一握者總而聚之之義四與)
　(五君臣一徳凡四之萃皆為五萃初雖萃於四卒為/五所有葢總而萃之於五也故有一握之象始號終)
　(笑自覺多此一皇惑耳惟要其終/而已前此志之未定不足恤也)
六二引吉无咎孚乃利用禴　象曰引吉无咎中未變
也
　本義　二應五而雜於二隂之間必牽引以萃乃吉
　而无咎(馮厚齋曰下卦中爻多引其類如泰與小畜/之二是也  張希獻曰卦以用大牲為吉而)
　(二乃以用禴為利葢偹物乃王者所以随其時有孚/乃臣下所以通乎上也  傳曰中未變也與初有孚)
　(不終/對㸔)
　(見易曰古人每事輙祭君臣應求之道皆有鬼神與/乎其間此祀事所不容已也禴祭之簡薄者也凡薄)
　(祭皆可謂之禴祭薄所重在孚耳能傳曰中未變也/二處二隂之間不為二隂所引而  引二隂以萃於)
　(五惟二與五皆以中相/應故能固守而不變也)
　(火傳曰禴周之夏祭也夏祭從薄以樂為主祀用樂/者所以求諸陽也以聲引氣以氣引神感之甚微應)
　(之甚速故曰禴樂也又通也二之引亦猶是以/聲氣感召而已惟其誠也故曰孚乃利用禴)
六三萃如嗟如无攸利往无咎小吝　象曰往无咎上
巽也
　(丘行可曰萃初三兩隂皆萃四者一應四一比四也/聖人於三曰萃如嗟如深戒夫四之不可萃也往无)
　(咎者欲其舍四而萃上也其訂詁曰初三兩爻皆欲/萃五而非比非應初必因  正應之四三必因其近)
　(比之四以求萃於五/故皆決之曰往无咎)
　(見易曰三居二隂之上初與四應號二以萃於四二/與五應引三以萃於五三自傷獨无正應而欲依附)
　(初二以事人故有嗟如之象聖人勉其往從於上雖/不足以集大事然類同志合亦足以不孤也况上獨)
　(立无與未嘗不望應於三/三至而上志之巽可知)
　(火傳曰三之萃於上其吕卻之萃於夷吾乎雖心知/其敗難免嗟如亞夫曰唉䜿子不足與謀斯其嗟如)
　(不已甚乎而不容有二心也吕郤之死/於河上雖曰小吝以義揆之固无咎也)
九四大吉无咎　象曰大吉无咎位不當也
　(胡仲虎曰四曰大吉无咎五曰萃有位以見四之萃/非有位者也无尊位而得衆心非大吉安能无咎)
　(鄒四山曰當萃之時弱之必趨強闇之必依明也九/四近臣非其位而有聚物之權咎所伏也人臣任天)
　(下之重安能避得人之嫌要其志/之歸於上耳故以大吉堅四之志)
　(見易曰四與五同當萃之任四曰大吉无咎勉之也/以其位為大臣恐其以植私自疑耳夫大臣之樹人)
　(以為國家也如李絳用同年崔祐甫一日用數十人/亦論其心耳豈宜引嫌謝士遂廢賓閣為馬廐哉)
九五萃有位无咎匪孚元永貞悔亡　象曰萃有位志
未光也
　(胡仲虎曰比以九五為主故元永貞言於彖萃有兩/陽爻故无永貞歸於五元以善其始永貞以善其終)
　(比與萃非此三徳未能始終盡善也比訂詁曰五之/所孚者二也初為四之應三為四之  皆萃於四而)
　(匪孚於五者惟有元永貞之也/徳然後孚於四者皆萃於五)
　(見易曰萃五曰志未光屯五曰施未光屯之時民心/乆歸於初而不向五五有施而未光光為初所掩也)
　(萃之時人望半歸於四五但以其有/位而萃耳其志未光光為四所掩也)
上六齎咨涕洟无咎　象曰齎咨涕洟未安上也
　王註　處萃之時居於上極内无應援處上獨立近
　逺无助危莫甚焉齎咨嗟歎之聲也若能懼禍之深
　不敢自安亦衆所不害故无咎也
　(見易曰上以兌説之才素為人所樂從亦非无志於/萃者當萃之時人心争附於剛陽區區柔説不足恃)
　(也位在五而權在四上才弱不能與争君臣相顧嗟/泣而已先主之初年拊髀裏肉生而流涕亦有此象)
　(火傳曰上六一爻為兑成卦之主惜其才弱不足以/萃五以剛中之徳與上同體而四佐之人心皆屬五)
　(矣殆宋徳昭遇太宗與趙普之時也兌本説體至/此而齎咨涕洟不形怨恨亦可以免禍故曰无咎)
䷭(巽下/坤上)
升元亨用見大人勿恤南征吉
　本義　升進而上也南征前進也(蔡虚齋曰南征有/向上之義程子曰)
　(南者人/之所向)
　(見易曰萬物齊乎巽相見乎離致役乎坤由巽而離/以至於坤皆由東而南凡木盛於夏而成於夏秋之)
　(間故以南征為吉夫物之不見其益有時而/長者莫著於木故聖人取象巽木以為升)
　(火傳曰升者柔進而上也用見大人謂當由大人以/進也勿恤謂勿以由人而進為嫌也南向明之地大)
　(人進賢明白正大無所為/暗昧之私也故曰南征吉)
彖曰柔以時升　巽而順剛中而應是以大亨　用見
大人勿恤有慶也南征吉志行也
　本義　卦自解來柔上居四(徐子與曰升晉二卦皆/以柔為主剛則有躁進)
　(之意晉自觀來六四上而為六五故曰柔進而上行/升自解來六三上而為六四故曰柔以時升晉以五)
　(為主升以四為主也勢張希獻曰萃剛中在上其勢/必聚升剛中在下其  必進故萃以五為大人升以)
　(二為大人聚者下之所樂故利見大人進者上之所/忌故勸以用見大人  蘓子瞻曰巽之為物非能破)
　(堅達強者也幸而遇坤故能升坤/巽相求皆㑹於離故曰南征吉)
　(見易曰巽之成卦以初為主所謂柔者初也純柔不/能自升必頼同體之剛掖之以上九二剛中為六五)
　(所應初與同升固易進矣大人九二也用見者初也/勿恤者勉初勿以柔而无應自憂不能進也因大人)
　(以南征自吉南征者上進也周公繋爻於/初六謂之允升大吉允者為九二所允也)
　　(今按以卦變論本義謂升自解來及解彖又云解/自升來考啓蒙卦變圖順數之則解自升來逆數)
　　(之則升自解來是卦變本无定法也今諸家専以/卦自解來柔上居四而名升别无取義則是卦徳)
　　(祗以卦/變取耳)
象曰地中生木升君子以順徳積小以髙大
　本義　王肅本順作慎(胡仲虎曰木之生也一日不/長則枯徳之進也一息不慎)
　(則退必念念謹慎事事謹審積小髙大當如木之升/矣  蔡虚齋曰念念謹慎敬以直内也事事謹審義)
　(以方外也故朱子云樹木之生日日滋長若一日不/長便為枯瘁便是生理不接學者之進徳亦然一日)
　(不進便退也順孫淇澳曰地中生木升之/不可見君子  徳亦升之不可見者也)
初六允升大吉　象曰允升大吉上合志也
　程傳　上謂九二從二而升乃與二同志也巽於二
　陽則信能升而大吉矣(胡仲虎曰晉三衆允下為二/柔所信也升初允升上為二)
　(陽所信也以隂信隂不過/悔亡以陽信隂故大吉)
　(見易曰晉三與上應能絶之以同歸於五故為衆允/升初无應二允之與俱升然則晉之三與上升之初)
　(與四皆未甞同志也六説文允作􁀙進也言始進而/升也升以初為卦主  爻惟初最吉合抱之木始於)
　(拱把/也)
九二孚乃利用禴无咎　象曰九二之孚有喜也
　程傳　利用禴尚誠敬也剛強之臣事柔弱之主未
　有不為矯飾者禴祭之簡質者也云孚乃謂既孚乃
　宜不用文飾専以其誠感通於上也(胡仲虎曰萃與/升相反萃之二)
　(曰孚乃利用禴則宜如損六二十朋之龜言之於反/卦六五可也今皆在下卦中爻言之何也萃六二求)
　(萃於上升九二求升於上故其義同萃六二以柔而/應九五之剛升九二以剛而應六五之柔其以至誠)
　(感應一也故爻辭同而彖/傳剛中而應之辭亦同)
　(見易曰易於升萃困既濟之卦皆稱禴祭享祀乃知/古人於交友事上處困齊難之時皆修祀於鬼神非)
　(祈鬼神以邀福也惟誠一之志可以質諸/鬼神而无疑斯可以信諸人事而不惑耳)
　(火傳曰禴以樂祀商祀尚樂葢以聲音號召兩間祈/神之來格也夫樂非一音必合衆音以成而後動神)
　(之聼二與初同為巽體允初與之同升猶祀之/用禴也二以人事君其誠足以感格君心矣)
九三升虚邑　象曰升虚邑无所疑也
　本義　陽實隂虚坤有國邑之象九三以陽剛當升
　時而進臨於坤故其象如此(黄葵齋曰虚邑非空虚/无人之謂禮讓之國推)
　(賢讓能而无嫉姤傾䧟之風九三值之矣則象正曰/三為升之師升虚而望羣動瞭然以觀衆  得其辨)
　(以用衆則得其利伊尹之升陑衞侯之望楚也君子/不耻下位而耻其徳之不足以辨位不樂髙位而樂)
　(其位之足/以濟衆)
六四王用亨于岐山吉无咎　象曰王用亨于岐山順
事也
　(徐子與曰升卦二四不言升何也五君位也二應五/大臣也四承五近臣也其位不可升也升則疑於五)
　(而有逼上之嫌矣故在二言孚在四言順所蔡虚齋/曰王用亨於岐山此指文王為諸侯時事  謂諸侯)
　(祭封内山川也或謂不應稱王曰周公繋爻時得稱/王矣書云惟有道曽孫周王發未為天子時已稱曰)
　(王皆是既王/日所書也)
　(見易曰升至於四為近君之位无可復升過此則君/位矣指文王也文王地已近君而終身不失臣節故)
　(不言升當文之時王業已成猶用亨於岐山遵諸侯/之禮祭其封内山川臣道也坤道也故傳賛之曰順)
　(事也即/順徳也)
　(火傳曰亨岐山當是由諸侯/升為西伯之時告祭山川也)
六五貞吉升階　象曰貞吉升階大得志也
　本義　以隂居陽當升而居尊位必能正固則可以
　得吉而升階矣階升之易者
　(見易曰六五亦指文王於四曰用享岐山葢終身安/於侯服不肯更升者此其為安貞之吉也然文王之)
　(執心愈下而周家之王業益興雖身不稱王天下業/已尊之為王矣豈非以貞吉而升階乎貞吉為得志)
　(升階而不失其/貞吉為大得志)
上六㝠升利于不息之貞　象曰㝠升在上消不富也
　王註　進而不息故雖㝠猶升也　本義　但可反
　其不已於外之心施之於不息之正而已(郭子和曰/消息一理)
　(耳息則富而/消則不富)
　(見易曰㝠升者不見其升也凡木之生畫不見長皆/以夜長所謂㝠升也君子終日乾乾夕惕若非不息)
　(之貞乎傳曰消不富也惟其志於升者无已雖有盛/徳大業祗覺其日消不見其日富不自以為富所以)
　(㝠升而不息也升至六五名位/已極於上惟言徳業之日升耳)
䷮(坎下/兌上)
困亨貞大人吉无咎有言不信
　王註　窮必通也處窮而不能自通者小人也　孔
　疏　小人遭困則窮斯濫矣處困求濟在於正身修
　徳若巧言飾辭人所不信則其道彌窮　本義　二
　五剛中有大人之象處困能亨則得其正矣非大人
　其孰能之故曰貞又曰大人者明不正之小人不能
　當也(胡仲虎曰困之為卦上下三剛皆掩於柔窮而/无所容所以為困然處坎之險不失兌之説時)
　(雖困而道則亨身雖困而心則亨也他卦言亨與貞/不貞則不亨亨由於貞也此卦言亨與貞處困能亨)
　(則得其貞貞由於亨也无謝疉山曰困井相表裏困/為塞井為通困則澤中  水井則木上有水困有未)
　(濟井有既濟困/塞而井通明矣)
　(見易曰卦名困以剛為柔所困爻論困非特剛困柔/亦困矣夫柔之困正以困剛而得困也三陽皆不受)
　(困以能亨也習坎曰維心亨處險處困以亨為貞斯/困不為所困君子而有大人之量者也二之困於酒)
　(食四之來徐徐五之徐有説皆處困之法而二之酒/食有慶則真心享者也  孔子在陳蔡語弟子曰三)
　(折肱成良醫湯困夏臺文王困羑里困之為道猶/寒之及煖煖之及寒也惟賢者獨知而不言也)
彖曰困剛揜也　險以説困而不失其所亨其惟君子
乎貞大人吉以剛中也有言不信尚口乃窮也
　程傳　時雖困也處不失義則其道自亨困而不失
　其所亨也若時當困而反亨身雖亨乃其道之困也
　(蘓子瞻曰困者坐而見制无能為之辭也不見侵而/見掩隂有以消陽而陽无所致其怒其害深矣  楊)
　(誠齋曰坎一陽䧟二隂之中兌一隂蔽二陽之上皆/剛揜於柔也亨不於其身於其心不於其時於其道)
　(也以劉仲平曰不曰柔掩剛而曰剛揜也无所歸咎/故  剛自揜為辭葢卦為君子設也  趙汝楳曰險)
　(以説在險而能説則无入而不自得矣於困也何有/  象正曰君子畜徳於中不言於外淺深莫測清濁)
　(莫分无所利於人而天下信之畜義於中揚聲於外/獨行不疑獨言不違无所利於身而天下疑之故天)
　(下之得其理義者鮮矣尚蔡虚齋曰困而有言則非/處險而説困亨而貞矣  口乃窮无所謂亨且吉矣)
　(縱口舌得免亦非亨矣况貞乎士大夫處困/有免亦亨者有不免亦亨者有免亦不亨者)
　(見易曰當困極之時或欲講圎通之術雖號為君子/者亦且随俗委蛇以期濟一時之困䆒竟於困无濟)
　(也貞大人者守大人之正道而不肯少變也/是非剛中者不能是之謂君子而大人者也)
象曰澤无水困君子以致命遂志
　王註　澤无水則水在澤下水在澤下困之象也處
　困而屈其志者小人也君子固窮道可忘乎　本義
　　水下漏則澤上枯故曰澤无水
　(見易曰澤中有火火炎上雖伏澤下而猶能上見故/温泉以有火性常湧出澤中也澤无水者水潤下澤)
　(不能瀦則下渗故雨潦集於漏澤不終日而竭也如/致命遂志只是将命置之度外以成其一是而已)
　(拘羑里以衍易厄陳蔡而弦歌皆不以生死動其心/非必殺身成仁如比干之自靖而自獻於先王乃為)
　(遂志/也)
初六臀困于株木入于幽谷三嵗不覿　象曰入于幽
谷幽不明也
　本義　臀物之底也困於株木傷而不能安也初六
　以隂柔處困之底居暗之甚故其象如此(張希獻曰/人之體行)
　(則趾為下坐則臀為下初六/困而不行此坐困之象也)
　(見易曰初以困二自困不知悔悟而機/穽益深以自入於幽谷如君子何哉)
　(火傳曰株木九二也説卦傳坎於木也為堅多心荀/九家謂坎為棟為業棘為蒺藜皆以中爻一剛取象)
　(然則初之株木三之蒺藜皆指二也初一隂即坎初/之窞所謂幽谷也又處卦底故有臀象初欲䧟二使)
　(為谷中之木不令有所發舒豈知木愈大而谷/愈幽自處於下不能復覩天日適以自困而已)
九二困于酒食朱紱方來利用亨祀征凶无咎　象曰
困于酒食中有慶也
　本義　困於酒食厭飫苦惱之意酒食人之所欲然
　醉飽過宜則是反為所困矣朱紱方來上應之也(焦/弱)
　(侯曰二五剛中困於險阨未可遽動止可需酒食供/祭祀而已朱紱赤紱皆祭服左傳曰政由寗氏祭則)
　(寡人言政不在已也詩曰朱芾思皇君芾也指五言/赤紱三百臣芾也指二言詁訂詁曰自九二望九五)
　(之拯困而言曰朱紱方來自九五/念九二之受困而言曰困於赤紱)
　(見易曰當困之時有言不信酒食之外利用亨祀庻/㡬以不能訟之人者求鉴之於神亦心亨之一道也)
　(火傳曰九二困於酒食葢真能濟困者也當困之時/豈惟尚口乃窮抑恐幾事不宻受困愈深故昔人指)
　(口曰此中但可入酒不欲有言也羊祜遇人進譎計/者輙飲以醇酒曹参見卿大夫欲有言輙醉之使莫)
　(能開説雖非處困大抵以麯蘖為三緘也若陳平居/吕后之朝冦凖於澶淵之役皆以縱飲濟事九二之)
　(困於酒食/庻㡬其人)
六三困于石據于蒺藜入于其宫不見其妻凶　象曰
據于蒺藜乘剛也入于其宫不見其妻不祥也
　本義　石指四蒺藜指二宫謂三而妻則六也(朱子/曰六)
　(三陽之隂上六隂之隂故以六三言之則上六為妻/  訂詁曰三以隂體而承乘皆陽不特掩二兼以揜)
　(四也然進遏乎四則如戴石退據乎/二則如坐刺困人者亦自困甚矣)
　(見易曰三以上為妻故與上有葛藟之縈然上之悔/心一萌則葛藟㫁矣是為入宫不見其妻三進退受)
　(困内又失助/何不祥如是)
　(火傳曰三上本相應之位而今為敵/應不相與也宫則是也而非其妻也)
九四來徐徐困于金車吝有終　象曰來徐徐志在下
也雖不當位有與也
　王註　金車謂二也二剛以載者也故謂之金車徐
　徐者疑懼之辭也應在于初而隔于二棄之則不能
　欲往則畏二故曰來徐徐困於金車也有應而不能
　濟之故曰吝也量力而處不與二争雖不當位物終
　與之故曰有終也(張希獻曰坎為輿九二居/坎體而又剛健故曰金車)
　(見易曰六爻惟初與四應夫初即所謂揜剛者也四/不幸而與之應初困二而轉為二所困勢不得不求)
　(援於正應四拒初則以棄應貽譏援初則與掩剛同/惡來徐徐者葢有困心焉初既為金車所困四亦以)
　(是受困小人之應豈足惜哉其始吝者以其志在下/也有終者知九二之足以濟困寧舍應也故四不當)
　(位而終能成濟困之/功以其得所與也)
九五劓刖困　赤紱乃徐有説利用祭祀　象曰劓刖
志未得也乃徐有説以中直也利用祭祀受福也
　程傳　截鼻曰劓傷於上也去足曰刖傷於下也上
　下皆揜於隂為其傷害劓刖之象也　祭天神祀地
　示享人鬼五君位言祭二在下言享各以所當用也
　(丘行可曰困卦二五君臣同徳以拯困彖所謂貞大/人吉者也卦與二爻互明其義故在二言朱紱五言)
　(赤紱在二言享祀/而五言祭祀也)
　(見易曰竒連偶㫁故隂有毁象焉以全卦論之上一/隂劓象也下二隂刖象也葢下二隂併力以困九二)
　(五方欲拯二之困而同體上六復下為六三之援肘腋/難防故五亦受困五為二而困也故曰困於赤紱然)
　(是三隂也急之則謀合徐之則變生至於上有悔而/三之繋絶四有與而初之援孤今而後君臣相説可)
　(知也當困之時利用祭祀不求助於/人而祈祐於神此亦用徐之一道也)
　(火傳日九五與二同徳而二為隂所困五如被劓刖/也鼻以通氣二困則氣脉不通有劓象焉足以利行)
　(二困則跬步皆阻有刖象焉困二者即五之内外左/右之臣所謂赤紱也困二即以困五程元振魚朝恩)
　(相比以困郭子儀𢎞恭石顯合力以困蕭望之徳宗/與元帝坐視不能觧豈非困乎而五與二終不困者)
　(以五之中直與二之剛中相信已深兼以四求與而/初无援上有悔而三失繋故卒能出之于險而徐有)
　(説也二出困而五用祭祀君/臣相與之誠神其鍳之矣)
上六困于葛藟于臲卼曰動悔有悔征吉　象曰困于
葛藟未當也動悔有悔吉行也
　程傳　物極則反事極則變困既極矣理當變矣動
　悔動輙有悔无所不困也有悔咎前之失也(馮時行/曰葛之)
　(附木最出木杪此上六困於葛藟之象動鄭亨仲曰/困有不可動九二是也故征凶有不可  上六是也)
　(故征吉難蘓子聸曰葛藟者柔而牽已之三也臲卼/者剛而  乘之五也上六困於此者則謀全之過也)
　(曰不可動動則有悔而不/知其不動乃所以有悔也)
　(火傳曰葛藟指三上與三无應而以相應之位為三/所繋不能與絶故為困於葛藟三方困二而五欲拯)
　(之上位近五而三且繫之處近君之位與君異趣為/君所疑危道也於臲卼以其所處之位言也乃欲静)
　(聼之以求自免於危疑曰動則悔矣不知其不動而/悔方大也為上計者湏速絶其繋以出而共圖濟困)
　(之功則吉矣曰吉行賛其行/也  未當謂位與三敵應)
䷯(巽下/坎上)
井改邑不改井无䘮无得往來井井汔至亦未繘井羸
其瓶凶
　王註　井以不變為徳者也井道以上出為功也
　孔疏　終日引汲未嘗言損終日泉注未嘗言益故
　曰无䘮得也　本義　以巽木入乎坎水之下而上
　出其水故為井(李子思曰自古國邑之建必先視其/泉之所在公劉創京于邠之初相其)
　(隂陽觀其流泉葢先卜其井泉之便而後居之也而/張希獻曰井徳之地也而以不變為徳邑居其所)
　(能聚可改而就井井居其所而有常不可改而就邑/汲之而不竭故无䘮不汲之而不盈故无得往來皆)
　(井其井則无饑渇之害矣故曰往來井井汲胡仲虎/曰改邑不改井三句為井言汔至三句為  者言)
　(黄元公曰地氣有興有廢而泉脉不移元陽在/内也今人入井者皆稱水氣温煖其理可見)
彖曰巽乎水而上水井井養而不窮也　改邑不改井
乃以剛中也汔至亦未繘井未有功也羸其瓶是以凶
也
　程傳　巽入於水下而上其水者井也　本義　剛
　中以二五而言(朱子曰木根下著土膏引水澤液以/上行乎枝葉所謂巽乎水而上水天)
　(一升降之本㫖也故曰得水/之精盡水之情者莫如木)
　(火傳曰井以上出為功所以出之者瓶也賢人以見/用於世為功為之瓶者薦賢之士大夫也魏无知薦)
　(陳平於漢髙有毁平多受諸将金者髙祖召无知讓/之使非髙祖則為平之瓶者羸矣是故羸瓶不足為)
　(凶羸瓶而使未繘之井終不見食乃大凶耳後世嚴/舉主之坐是不欲士大夫之為瓶也或有一由其薦)
　(而終身以之廢錮是又因瓶以累井故為井泥不食/者多矣  問易曰井水為天一之氣吾見閩粤間引)
　(水者占其泉脉所在截竹揷之既有泉通矣乃爇火/擲竹中以接其氣其水滃然逆流而上可十餘丈滚)
　(滚不絶火為水妃氣之相召其妙若此邵子曰火之/性能迎而不能随水之性能随而不能迎於此益信)
象曰木上有水井君子以勞民勸相
　本義　木上有水津潤上行井之象也勞民者以君
　養民勸相者使民相養皆取井養之義(朱子曰草木/之生津潤皆)
　(上行直至木末便是木上有水之義汲又曰木上有/水便如井中之水水本在井底却能  之而上給人)
　(之食故取象如此葢井水亦本在下而出之於上者/也  蔡虚齋曰木之枝葉華實毎朝有垂露如珠者)
　(是水氣乘陽氣而上也自三更子後則陽升而木之/水氣與俱升以其根着地中一脉之水為他接引上)
　(去耳使木根不着土膏不/接泉脉能有津潤上行乎)
　(見易曰凡水得木則逆而上行井在下繘汔而上之/故為木上有水之象  勞民勸相君子之所以為井)
　(也/)
初六井泥不食舊井无禽　象曰井泥不食下也舊井
无禽時舍也
　程傳　人不食則水不上无以及禽鳥禽鳥亦不至
　矣　本義　井以陽剛為泉上出為功初六以隂居
　下故為此象(淮南子八方風至浚井取新泉四方皆/服之管子鑚燧改火抒井易水古人葢)
　(以未浚未易水之井皆稱舊井雖象正曰瓶者井之/禽也不甃不渫則州里棄之矣  有羸缾不復集之)
　(見易曰井泥井之咎也因時舍而泥非井之咎也然/而時可任其舍井可至於泥乎則井仍不得辭其咎)
　(耳/)
九二井谷射鮒甕敝漏　象曰井谷射鮒无與也
　本義　九二剛中有泉之象然上无正應下比初六
　功不上行故其象如此(胡仲虎曰井以上出為功二/无應而下比於初以井言如)
　(井旁穴出之水僅能射鮒以汲井言如敝甕不足以/上水而反漏於下  蘓子瞻曰二居非其正无應於)
　(上則趣下而已下趣者谷之道也失井之道而為谷/故曰井谷所趣者初六初鮒也而猶得至於甕此必)
　(敝漏者矣非是/甕不汲是井也)
　(見易曰隂陽之氣未有不相求者二五同為剛中之/徳皆泉也而五之泉上出為功則有上六引之而上)
　(也二之泉下漏旁注者則下有初六引之而/下也君子上逹小人下逹豈不貴有與哉)
　(火傳曰按井水不能生魚射鮒者因其水/之旁注鮒泝之而上无與言不能他及也)
九三井渫不食為我心惻可用汲王明並受其福　象
曰井渫不食行惻也求王明受福也
　本義　渫不停汚也井渫不食而使人心惻可用汲
　矣王明則汲井以及物而施者受者並受其福也(楊/誠)
　(齋曰可食者泉也不食者人也井何惻焉行人惻之/非為井惻也為不見食之人惻也  有井无汲則如)
　(无井有賢者无明王則如无賢仲尼曰王明不興天/下孰能宗予九三之惻也井云乎哉微明揚之堯帝)
　(則大舜雷澤之漁父微明哲之髙宗則傳説巖野之/胥靡  蔡虚齋曰為我心惻我指旁人所謂行惻也)
　(可用汲王明並受其福皆惻之之辭非實辭也/王明謂安所得王明乎亦只是旁人惻之之辭)　(求/)
　(見易曰三與上應井之渫上非不知也知而不能汲/以見食于人也能使見食者其惟五乎三五同徳五)
　(之所以養人者至廣更得三以資之亦可/濟寒泉於不窮也故曰王明並受其福)
六四井甃无咎　象曰井甃无咎修井也
　本義　以六居四雖得其正然隂柔不泉則但能修
　治而无及物之功(丘行可曰三在内卦渫井内以致/其潔四在外卦甃井外以禦其汚)
　(不渫則汚者不潔不甃則潔者易汚内外交相養之/道也  象正曰先王之法一敝不修必以所養者害)
　(人/矣)
　(見易曰井不可改而可修不修則有井猶无井也修/則井泥而可渫也四不能為井而志在甃井猶已徳)
　(不足以及物而周全聖賢以遂其及/物之功修井之徳固與井同功也)
九五井冽寒泉食　象曰寒泉之食中正也
　程傳　井泉以寒為美(丘行可曰井六爻惟五曰泉五/為井之主位中而正得坎中之)
　(之泉冽而且寒故為人所食也/  正與九三同所以食者中也)
　(見易曰五井冽食而三井渫不食雖時位使然亦其/泉有不同凡井以陽為泉本乎天一之陽卦之三剛)
　(皆泉也按詩小雅有所謂汍泉者側出之泉也有所/謂檻泉者上出之泉也二三之剛其體本巽巽性善)
　(下故二之井谷射鮒惟其旁注也三之井渫渟泓而/已不能上涌可用汲者明其深在下也此汍泉之類)
　(也至九五乃為坎泉本天一之真氣自下而上其斯/為檻泉乎故六爻至五始稱曰泉而别以寒泉明其)
　(為坎也坎北方之卦寒也傳曰中正/也明五為坎中之一陽中且正也)
上六井收勿幕有孚元吉　象曰元吉在上大成也
　本義　收汲取也晁氏云收鹿盧收繘者也幕蔽覆
　也有孚謂其出有源而不窮也井以上出為功而坎口
　不揜故上六雖非陽剛而其象如此(胡仲虎曰象傳/始末掲下上二)
　(字見井之用在上而不在下初井泥為時所棄下也/故在上則由修而中正由中正而大成愈上則井之)
　(功愈/大)
　(見易曰有孚明其為坎井也有/孚之泉源源而繼故曰勿幕)
　(火傳曰井以養為道者也養而不知節則不繼李宻/開洛口倉恣人取給自侈為足食乃食盡而衆散矣)
　(此勿幕之害也然為无源之水也若如九五之淵/泉時出以為井取之不窮用之不竭又何幕焉)
䷰(離下/兌上)
革已日乃孚元亨利貞悔亡
　王註　夫民可與習常難與適變可與樂成難與慮
　始故革之為道即日不孚已日乃孚也孚然後得元
　亨利貞悔亡也已日而不孚革不當也悔吝之所生
　生乎變動者也革而當其悔乃亡也　本義　革變
　革也兌澤在上離火在下火然則水乾水決則火滅中
　少二女合為一卦而少上中下志不相得故其卦為
　革也(李子思曰已日乃孚言不信于方革之時而信/于已革之日也  朱子發曰十日至庚而更革)
　(也自庚至己十日決矣己者浃日也湯之伐桀猶曰/舍我穡事而割正夏故革即日不孚浃日乃孚難辭)
　(也之章氏曰離屬夏兌屬秋夏革為秋離兌者一歳/中  革也四時相代若父之傳子獨夏之轉秋所代)
　(即所仇則號令大變矣北㓜安曰戊為艮土坤為己/土文王圓圖位艮於東  居震坎之間所以制水而)
　(生木也位坤於西南居離兌之間所以伏火而生金/也夏火之後即繼以秋金而不畏剋者以己土在其)
　(中/也)
　　(今按先儒以革為秋代夏有相仇而革之義然以/兑為金者五行家之言也於易以兌為澤先天卦)
　　(位曰山澤通氣孔子廣卦之象兌无金象其曰燥/萬物者莫燥乎火説萬物者莫説乎澤夫燥者得)
　　(澤而説未有得金而説者也澤火革自有相滅之/事彖傳曰水火相息朱子所謂火然則水乾水决)
　　(則火滅而謂之以秋代夏謬矣且以卦氣按之革/當心火司令律中太簇孟春之月非交秋時也今)
　　(但因兌離相直以兑作金不顧易/之取象於澤而謂之秋夏之交也)
彖曰革水火相息二女同居其志不相得曰革　已日
乃孚革而信之文明以説大亨以正革而當其悔乃亡
　天地革而四時成湯武革命順乎天而應乎人革之
時大矣哉
　王註　凡不合然後變生變之所生生於不合者也
　故取不合之象以為革也　孔疏　王者相承改正
　易服皆有變革獨舉湯武者葢舜禹禪讓猶或因循
　湯武干戈極其損益故取相變甚者以明夫革也
　本義　相違而為睽相息而為革也息滅息也又為
　生息之義滅息而後生息也(王介甫曰澤火非如坎/離有隂陽相逮之道其)
　(相遇則相息而已其相息也惟勝者能革其不勝者/耳  胡仲虎曰當字即是貞字一有不貞則有不信)
　(有不通皆不當也不當則不見革之亨惟有革之悔/  郭子和曰明見於未革之先説見于已革之後)
　(張希獻曰夫時未當革聖人不能先時時有當革聖/人不敢後時故曰革之時大矣哉  蘓君禹曰時當)
　(持乆則鞏不嫌固時當變通則改不憚煩三就不厭/詳也已日不求速也盤庚之遷頑民之告示以祖父)
　(要以神明懼以要囚引以廸簡汲汲乎以言柔之至/於保釐既成有改置之實天下不知其變若商君荆)
　(公之革令行於棄灰利竭於手實輕變速禍矣用訂/詁曰坎水離火男女之道也其質根隂根陽其  相)
　(勝相逮相息所以相生也澤與火則不然/澤女也火亦女也二女同居无生息之理)
　(見易曰天下相息者可以相避也不相得者可以觧/也惟澤能息火火亦能息澤有必不相避之勢此女)
　(不得於彼彼女亦不得於此有必不可觧之情則不/至於革不已此論致革之由已日乃孚六句乃言用)
　(革之道天地革四句則/言革之不可以已也)
象曰澤中有火革君子以治厯明時
　本義　四時之變革之大者(吴㓜清曰澤中有火如/海尾閭名為焦釜之谷)
　(水入其中消乾无餘水能息火反為澤火所息改王/汝極云因革之象得治厯法厯須年年改革不  則)
　(天度漸差此歳差法也在唐虞時日躔冬至在子夏/至在午春分在卯秋分  酉今未四千年而冬至在)
　(寅夏至在申春秋二分在己亥計其歳差退四十五/度再厯数千年以後去堯萬年則冬至日反躔午夏)
　(至日反躔子春分在酉秋分在卯矣非如帝堯考中/星以定嵗時歳功何由而成乎杜元凱云治厯者當)
　(順天以求合非為合以驗天月方藥地曰天以日月/星之變成時厯者厯也天日  星互相差以成厯故)
　(厯以正差歳差其最微者也不得不差不得不厯厯/亦不得不差差則不得不治治必明時故神堯首欽)
　(厯象敬/授民時)
　(火傳曰邵伯温言入海采寳者乘潮之湧上泅於海/底云其下如火鑠出稍遲則皮膚為焦以為氣實然)
　(也海賦曰隂火潜然澤中有火亦實象也漁樵問答/曰火能焚水孚曰火之性能迎而不能随故滅水之)
　(性能随而不能迎故熱是/故有温泉而无寒火也)
初九鞏用黄牛之革　象曰鞏用黄牛不可以有為也
　本義　雖當革時居初无應未可有為故為此象
　(見易曰黄牛指離中畫之一隂為坤之真體六三是/也二為離之主爻亦革之主也故彖辭已日乃孚於)
　(二爻言之二以中順應五因時而革所謂黄牛之革/也初在二下宜固守其常用二之革為革不可先時)
　(以自/用也)
六二已日乃革之征吉无咎　象曰已日革之行有嘉
也
　本義　六二柔順中正而為文明之主有應於上於
　是可以革矣然必已日然後革之則征吉而无咎未
　可遽變也(胡仲虎曰卦曰已日乃孚爻曰已日乃革/君之革不待已日其所革已日而後孚耳)
　(臣待君之造始而後代終故已日乃革之於徐子與/曰凡卦中言嘉者皆二與五應如随之孚  嘉遯之)
　(嘉遯/是也)
　(見易曰二為離主革之謀二實主之惟明乃㫁彖/辭已日乃孚緩訃也爻辭已日乃革之決辭也)
　(火傳曰京房謂離中一隂已也六二當之故/彖辭已日乃孚繋於此爻然於卦義无取)
九三征凶貞厲革言三就有孚　象曰革言三就又何
之矣
　本義　過剛不中居離之極躁動於革者也故有征
　凶貞厲之戒然其時則當革故至於革言三就則亦
　有孚而可革也(虞仲翔曰将革而謀謂之言革而行/之謂之命三議革而後孚四既孚而)
　(後革深淺/之序也)
　(見易曰革之事非隂謀也與天下共言之與天下共/信其當革而後革也言必三而始就詳慎之至也彖)
　(傳謂革而當三就而當可知也夫問至於三謂之瀆/思至於三謂之疑革之事至大故不厭過於詳慎也)
九四悔亡有孚改命吉　象曰改命之吉信志也
　本義　卦已過中水火之際乃革之時而剛柔不偏
　又革之用也是以悔亡
　(見易曰下離上兌九四當上下之交水火相息之際/正革之時也故大其辭曰改命而以彖之悔亡歸之)
　(乾之九四曰乾道乃革/亦以四之時位言也)
　(火傳曰改命者九五之事而繋於四爻何也從來撥/亂之主初无利天下之心其急於改命者皆一時元)
　(勲之所為也漢世祖既立大功諸将議上尊號世祖/大驚固請不已乃曰吾徐思之其謙讓如此由是觀)
　(之湯武放伐而即順天應人以改命/者非湯武之志而伊尹太公之事也)
九五大人虎變未占有孚　象曰大人虎變其文炳也
　本義　虎大人之象變謂希革而毛毨也在大人則
　自新新民之極順天應人之時也(胡仲虎曰革重事/也占當在未革之)
　(先而孚又在未占之先其孚也乆矣如成湯末革夏/命而室家已相慶於來蘓之先乃應此占  胡庭芳)
　(曰文王卦辭於蒙比發筮義周公於此爻發占義信/訂詁曰未占有孚言不必問之鬼神早知為人所)
　(向矣於三四皆/言有孚是也)
　(見易曰革去故也改則舍其故而新是圖變則煥然/一新矣革與改臣子之謀變者大人之事三四之有)
　(孚占諸人也五之未/占有孚信諸已也)
　(火傳曰虎變於文明之中兼有威望之義天/下雖當必變之時而亦有不得不變之勢)
上六君子豹變小人革面征凶居貞吉　象曰君子豹
變其文蔚也小人革面順以從君也
　王註　居革之終改命剏制變道已成君子處之能
　成其文小人樂成亦變而以順上也　本義　變革
　之事非得已者不可以過而上六之才亦不可以有
　行也
　(見易曰大人虎變所謂改正朔易服色制作禮樂之/事也君子豹變則更制已定行之自君子始而天下)
　(為之耳目一新也小人狃於故習豈无心以為不便/者然其外皆遵一王之時制雖革其面未革其心也)
　(聖人固不必深求之以沫土之頑民屡廸不時周公/多士洛誥諄諄訓誡聼其久而自化耳豈能於革之)
　(時即必其人/人心服哉)
　(火傳曰九三爻曰革言三就有孚其所與言而孚者/豹變之君子也小人不可與慮始大人舉事豈能盡)
　(人而孚之乎但使上有維新之政而下无逆命之民/斯法立而治行矣故聖人苐信其面而不責其心)
䷱(巽下/離上)
鼎元吉亨
　孔疏　雜卦傳曰革去故而鼎取新明其烹餁有成
　新之用此卦明聖人革命法象惟新有鼎之象以木
　巽火有鼎之義故名為鼎　本義　鼎烹餁之器為
　卦下隂為足二三四陽為腹五隂為耳上陽為鉉有
　鼎之象又以巽木入離火而致烹餁鼎之用也　吉
　衍文也(項平庵曰草木皆具水火之氣其生也水氣/升於上水至木杪則為潤液象井泉之上出)
　(也其成也火氣見於上火至木杪則為華實象鼎氣/之上蒸也  蔡虚齋曰本義謂有鼎之象此卦體之)
　(象也如剝有順而止之之象則卦徳亦為象也亨按/卦辭元亨之占凡四大有蠱升鼎是也而自元  外)
　(无餘辭者唯/大有與鼎)
彖曰鼎象也以木巽火烹餁也聖人亨以享上帝而大
亨以養聖賢　巽而耳目聰明柔進而上行得中而應
乎剛是以元亨
　程傳　卦之為鼎取鼎之象也鼎之為器法卦之象
　也有象而後有器卦復用器而為義也　本義　享
　帝貴誠用犢而已養賢則饔飱牢禮皆極其盛故曰
　大亨(耿希道曰巽乎水而上水者非井也井汲引之/用也以木巽火者非鼎也鼎烹餁之用也  按)
　(郊特牲而社稷太牢天子適諸侯諸侯膳用犢諸侯/適天子天子賜之禮太牢註云禮有以少為貴者故)
　(此二者皆貴特/牲而賤太牢也)
　(見易曰啇人事神以音周人事神以味二雅所載祭/祀燕饗皆稱飲食之盛是故厯代作鼎未嘗為烹餁)
　(之用以烹餁者周之制也鼎者重器國家之/事莫重於享帝養賢故烹餁之器有取於鼎)
　(火傳曰本義謂卦自巽來六四一隂進而居五故曰/上惟居五乃得中而應九二此卦變之分明可據者)
　　(今按離為目而兼言耳噬嗑離之上爻亦曰滅耳/先儒謂坎離飛伏互相取也坎得乾之金離得坤)
　　(之黄而離亦稱金噬嗑五爻之得黄金鼎五之金/鉉是也坎亦稱黄解二之得黄矢是也耳以伏坎)
　　(取象容/有其理)
象曰木上有火鼎君子以正位凝命
　本義　鼎重器也故有正位凝命之意凝猶至道不
　凝之凝傳所謂協於上下以承天休者也(項平庵曰/存神以息)
　(氣人所以凝夀命中心无為以守至正君所以凝天/命火之光雖在木上而其命藏於木木盡則火止矣)
　(漢蔡虚齋曰朱子小註以正位只是臨朝端重史稱/  成帝有威儀臨朝荘重􁄂若神明史臣謂其有穆)
　(穆天子之容然何以不能凝命可見正位當兼表裏/言語其極則中庸所謂君子篤恭而天下平也  胡)
　(經曰伏羲氏興神鼎一以象一統黄帝作寳鼎三象/三才禹鑄九鼎象九牧武王命南宫括史佚展九鼎)
　(奠於洛邑故人君撫/大寳位以此象之)
初六鼎顛趾利出否得妾以其子无咎　象曰鼎顛趾
未悖也利出否以從貴也
　本義　居鼎之下鼎趾之象也上應九四則顛矣然
　當卦初鼎未有實而舊有否惡之積焉因其顛而出
　之則利矣得妾而因得其子亦猶是也蓋因敗以為
　功因賤以致貴也　鼎而顛趾悖道也而因可出否
　以從貴則未為悖也(沈存中云古鼎中三足皆空所/以容物者所謂鬲也煎和之法)
　(嘗欲清在下體在上則易熟而不偏爛及升鼎則濁/滓皆歸足中顛趾出否謂濁否在下須先瀉而虚之)
　(至九二陽爻始為鼎有實口訂詁曰初當卦始鼎未/有實倒而滌之足顧居上  反居下故曰顛趾此合)
　(全象而觀之得妾以其子者正以倒象言之妾本不/宜貴春秋  義母以子貴也鼎趾不宜向上顛而出)
　(否所以㵼惡而納新/也故傳以未悖釋之)
　(見易曰去否則不必貴顛誕子則豈可卑妾舍其舊/以薦其新上帝歆焉聖賢享焉猶有以夙昔為嫌者)
　(乎故曰以從貴也貴對否言所貴者新潔也/本義以從貴為應四四且覆餗安足貴乎)
九二鼎有實我仇有疾不我能即吉　象曰鼎有實慎
所之也我仇有疾終无尤也
　王註　以陽之質處鼎之中有實者也　本義　以
　剛居中鼎有實之象也我仇謂初隂陽相求而非正
　則相䧟於惡而為仇矣二能以剛中自守則初雖近
　不能以就之矣(訂詁曰疾即否也即就也初否已顛/可以實物於鼎矣何初之疾能即我)
　(哉其及其未有實顛之以出其不善則善者可全如/待  有實則夫不善已汚之矣故曰鼎有實慎所之)
　(也慎之/於初也)
　(見易曰鼎有實有其實尚未納於鼎也之則往就鼎/矣鼎中之否所謂疾也不出則否與實雜人併實吐)
　(棄之矣俟顛趾出之其疾始不能即我/曰慎所之者必俟其否出而後納實也)
　(火傳曰仇匹也匹之為仇猶潔之言汚治之言亂也/我仇指五疾指四方任事於上二自逺於下後雖有)
　(折足覆餗之凶不能相及故曰不我/能即傳曰慎所之也言其進退審也)
九三鼎耳革其行塞雉膏不食方雨虧悔終吉　象曰
鼎耳革失其義也
　孔疏　鼎之為義下實上虚空以待物者也鼎耳之
　用亦宜空以待鉉九三處下體之上當下鼎之耳宜
　居空之地而以陽居陽是以寔處實者也實而不虚
　則變革鼎耳之常義也　本義　過剛失中又居下
　之極為變革之時故為鼎耳方革而不可舉移雖承
　上卦文明之腴有雉膏之美而不得以為人之食(郭/子)
　(和曰凡物之行以足獨鼎待鉉故以耳耳革則行塞/矣  李季辨曰全體一鼎分上下體為二鼎上體離)
　(有耳而无足故九四之鼎折足下鼎/巽有足而无耳故九三之鼎耳革)
　(見易曰三當下鼎之耳位耳體貴虚惟柔乃虚三以/剛居剛失鼎耳之義故曰耳革耳革何由以行雉膏)
　(何由見食三自負其雉膏足食以為我雖不行而可/坐致人之求我也至不食而始悔之幸上有六五三)
　(雖无應於上必見用於五故有方雨虧悔之象曰虧/悔言未能全亡其悔以非正應也其始也守道不進)
　(其終也志必大/行故曰終吉)
　(火傳曰三居耳位上為玉鉉宜可大行也而敵應不/相與故有耳革行塞之象鉉所以貫耳而舉鼎者非)
　(金不能勝任鉉而以玉其人大抵逺權避勢不敢引/一私交毋怪三之行塞矣然能使隂陽和而太平致)
　(者必玉鉉也惟時賢才軰出凡為雉/膏者无不見食豈獨三之悔虧乎)
九四鼎折足覆公餗其形渥凶　象曰覆公餗信如何
也
　本義　晁氏曰形渥諸本作刑剭謂重刑也九四居
　上任重者也而下應初六之隂則不勝其任矣(胡仲/虎曰)
　(初顛趾四應初故有折足之象初未有鼎實故因顛/趾而出否四已有鼎實故折足則餗覆矣  張希獻)
　(曰顛與折異顛則舍舊而圖新折則鼎毁而用廢矣/折故凶也  趙汝楳曰授任者貴器使受職者貴自)
　(量非器而授棄其官不量自受不有其躬也云蔡虚/齋曰鼎折足足无力也九四以初六為足故  此爻)
　(正所謂大臣誤陛下而大臣所用者誤大臣/也唐肅宗任房琯而房琯任劉秩安得不敗)
　(見易曰以武侯之明信用馬謖而違其節制有衘亭此/之敗武侯誅謖而自貶三等則鼎足之不易信任如)
六五鼎黄耳金鉉利貞　象曰鼎黄耳中以為實也
　本義　五於象為耳而有中徳故云黄耳金堅剛之
　物鉉貫耳以舉鼎者也五虚中以應九二之堅剛故
　其象如此或曰金鉉以上九而言(王景孟曰在鼎之/上受鉉以舉鼎者)
　(耳也六五之象也在鼎之外貫/耳以舉鼎者鉉也九二之象也)
　(見易曰五為離主而當鼎耳之位離禀坤之中徳故/為黄耳彖傳曰得中而應乎剛二五正應則金鉉指)
　(二无疑陽實隂虚二以剛徳為實五柔中亦曰實者/以二之實為實也凡易之道非柔不能以任剛非剛)
　(不能以濟柔黄耳金鉉斯所以成其為鼎耳鉉二物/本不相離故併繋五爻以能任金鉉者五也而猶恐)
　(其任之不堅/故勉以利貞)
　(火傳曰程傳以九二當金鉉諸儒謂二在下位其勢/不足以貫耳而舉鼎者謬矣凡人臣有陽剛之才身)
　(任國事為人主所倚頼者即金鉉也豈必居高位而/近君者乃稱鉉乎若玉鉉則可以貫耳而不可以舉)
　(鼎此三公坐論之職不必/有宰相之權上九是也)
上九鼎玉鉉大吉无不利　象曰玉鉉在上剛柔節也
　本義　上於象為鉉而以陽居隂剛而能温故有玉
　鉉之象(馮時行曰陽剛在上及物之功全繋此爻如/舉鼎實以食人者全在於鉉也陽剛无應无)
　(所囘撓如玉不變於火故為玉體李季辨曰鉉一也/五取金上取玉金剛而玉和五  柔故貴剛上體剛)
　(故貴和離為火而鉉居之金畏火而玉不畏火故成/鼎之功以玉為貴也  象正曰金鉉鼎之所為質也)
　(玉鉉鼎之所為文也天道之革一/文一質質濟以文金玉逓為令也)
䷲(震下/震上)
震亨震來虩虩笑言啞啞震驚百里不䘮匕鬯
　本義　震動也一陽始生於二隂之下震而動也其
　象為雷其屬為長子　匕所以舉鼎實鬯以秬黍酒
　和鬰金所以灌地降神者也不䘮匕鬯以長子言也
　為能恐懼則致福而不失其所主之重(胡仲虎曰虩/虩一陽方動)
　(而上為二隂所蔽之象啞啞隂破而上逹之象雷項/平庵曰千里不同風百里不共雷震驚百里極  聲)
　(所及之逺也上黄元公曰震一陽動二隂之下艮一/陽止二隂之  動以初為貴故震之吉在初而四則)
　(否止以終為貴故艮/之吉在上而三則否)
彖曰震亨　震來虩虩恐致福也笑言啞啞後有則也
　震驚百里驚逺而懼邇也出可以守宗廟社稷以為
祭主也
　孔疏　出謂君出廵狩等事也君出則長子居守宗
　廟社稷攝主祭之禮事也　本義　出謂繼世而主
　祭也或云出即鬯字之誤(張希獻曰出即説卦傳帝/出乎震之謂也曰主者猶)
　(詩云百神爾主矣序卦傳主器莫若長子之謂也若/帝舜之納於大麓烈風雷雨弗迷可以出而嗣位肆)
　(類於帝矣之蔡虚齋曰虩者蠅虎也故字從虎程傳/曰蠅虎謂  虩以其周環顧慮不自寧也  顔質卿)
　(曰君子處世未有常安平而无禍患者禍患之來即/聖人不能不為動心故曰吉凶與民同患但湏有以)
　(應之湏平時有工夫立得住進得歩退得步平時工/夫誠敬常存而已立得住不䘮匕鬯是也進得步震)
　(行有事是也退得/步䘮貝躋陵是也)
　(見易曰説卦震動也於卦不主動専取象於雷以恐/懼為義葢震為主器之長子不恐懼則玩心生而无)
　(以為宗廟社稷主矣出即出震之出長子深居東宫/一但出與臣民相見古帝王嘗令太子與大臣決政)
　(事省民間疾/苦者是也)
象曰洊雷震君子以恐懼修省
　孔疏　洊者重也因仍也雷相因仍乃為威震也(丘/行)
　(可曰雷天威也方其因仍而至聞之者莫不恐懼而/君子於恐懼後必繼以修省所以盡畏天之實也徒)
　(恐懼而不修省則變至而憂變已而休猶无懼爾恐/懼者憂其變之來初震象修省者思其變之弭洊震)
　(象/)
　(見易曰當洊雷之至雖有惡人未有不與君子同恐/懼者而修省則君子獨也震无咎者存乎悔雷所以)
　(啟天地萬物之悔者也復之初九无祗悔此所謂淵/黙而雷聲葢恐懼修省之極功也夫人无所驚則昏)
　(昏則心死有所驚則惺惺則善生恐懼者善根/所由生也如草木之萌芽為雷霆所鼔而生也)
初九震來虩虩後笑言啞啞吉　象曰震來虩虩恐致
福也笑言啞啞後有則也
　本義　成震之主處震之初故其占如此(胡仲虎曰/初九在内)
　(卦之内震之主也故辭與卦同乾坤之後為屯即以/震之初爻為主故彖曰利貞利建侯周公爻辭曰利)
　(居貞利建侯只加一居字此卦彖辭言震來虩虩笑/言啞啞爻辭亦只加一後字葢震之用在卞而重震)
　(之初又最下者所以為震之主也遂蘓子瞻曰震之/為道可試而不可遂初九試而不  者也以虩虩之)
　(震繼之以啞啞之笑明其不常用也惟其不常用故/四隂莫敢犯其鋒皆避而獲免以其威之不常用故)
　(知其所以震物者非以害之欲其/恐而致福也有則者言其不遂也)
六二震來厲億䘮貝躋于九陵勿逐七日得　象曰震
來厲乘剛也
　程傳　二之所貴者中正也遇震懼之來雖量勢㢲
　避當守其中正无自失也　卦位有六七乃更始事
　既終時既易也不失其所守雖一時不能禦其來然
　時過事已則復其常故云七日得(鄒泗山曰説文謂/億安也怡然安受)
　(方且超逸絶塵獨栖十仭之上其䘮也/若无其得也若故可謂不為震震者矣)
　(見易曰初之震卒然而來出於不及覺也故二曰來/厲而䘮貝四之震終日不息聞之者習矣故五曰往)
　(來厲而/无䘮)
　(火傳曰昭烈聞雷失筯史以為詐夫迅雷變色聖人/有然夫昭烈固以魏武天下英雄一語為霹靂也失)
　(筯以往徘徊南服不敢非向争雄及在荆州聞曹公/之來狼狽以去可謂能䘮貝而躋九陵者矣而卒有)
　(荆益亦勿逐自得之効也前此沛公避項羽而徙漢/中蕭王避更始而狥河北則昭烈固有所祖矣)
六三震蘓蘓震行无𤯝　象曰震蘓蘓位不當也
　本義　蘓蘓緩散自失之狀(李子思云陽爻震物隂/爻被震隂被震而不敢)
　(輕犯陽之鋒必須避而獲免故二則欲其躋於九陵/三則欲其行而无𤯝  象正曰震之厲行非以為𤯝)
　(也有道則刑戮不及君子清明則震厲不及善人震/之蘓蘇萬物所由生也使天地以雷霆為𤯝於天下)
　(則萬物之殄絶乆矣故刑戮者天地之正令也以正/令則民皆敬以𤯝令則民皆疑以天地之尊鬼神為)
　(政雷霆不時則天地自為/不祥之令而况於王者乎)
　(見易曰震行與蘓蘇二字相對蘇蘇者震而意氣為/之沮䘮不能復有為也震行者震而精神益加奮勵)
　(以求有事也夫天之震我者成我也非/𤯝我也震而震行以副天意何𤯝之有)
九四震遂泥　象曰震遂泥未光也
　本義　以剛處柔不中不正䧟於二隂之間不能自
　震也遂者无反之意泥滯溺也(蘇子瞻曰四震於已/震之後而不知止者)
　(也故泥泥者以言其不能及逺也/故上二隂皆以處而不避為吉)
　(見易曰所取乎迅雷不及掩耳以其發諸不及覺故/人知懼也又倐忽往來使人莫測其所至若終日震)
　(而不止又滯於一處是泥也人皆習而玩之矣四互/坎體一陽䧟於二隂之中雷以陽震以隂伏陽䧟於)
　(隂中故有此象䧟凡陽氣上逹則震震則陽出而有/光泥則為隂所  陽之光不能上逹故曰未光)
六五震往來厲億无䘮有事　象曰震往來厲危行也
其事在中大无䘮也
　本義　以六居五而處震時无時而不危也以其得
　中故无所䘮而能有事也(訂詁曰六五无䘮彖所謂/不䘮匕鬯者是也有事者)
　(有事於恐懼修省之功二五與二相似而有異遂泥/之威不若初震之迅急  居柔則志氣餒五居剛則)
　(持守堅故大无䘮與大䘮貝異於顔質卿曰震往來/則无時而不危也往來厲則更  變故者熟操於心)
　(慮者乆矣以是能无䘮有事故曰有因无事/而失守有因多事而興邦易之為道如此)
　(見易日二之䘮貝躋陵其公旦恐懼流言出居東郊/之日耶五之无䘮有事其西伯羑里演易之時耶)
上六震索索視矍矍征凶震不于其躬于其鄰无咎婚
媾有言　象曰震索索中未得也雖凶旡咎畏鄰戒也
　本義　以隂柔處震極故為索索矍矍之象以是而
　行其凶必矣然能及其震未及其身之時恐懼修省
　則可以无咎而亦不能免於婚媾之有言(訂詁曰四/震遂泥其)
　(威不能上逹僅及於五上六更逺處其外索索者象/其聲之索然将盡葢雷聲至此而竭也  戒如月令)
　(不戒其容止之戒畏禍及鄰先事而戒古人制治於/未亂保邦於未危皆畏鄰之戒  問易曰婚媾有言)
　(者言五之震往來而无䘮/上纔震隣而遽索索也)
　(火傳曰索索氣索然也雷聲入耳不入目矍/矍目動貌懼之深不但聼之驚視亦驚也)
䷳(艮下/艮上)
艮其背不獲其身行其庭不見其人无咎
　本義　艮止也一陽止於二隂之上陽自下升極上
　而止也　身動物也惟背為止艮其背則止於所當
　止也止於所當止則不随身而動矣是不有其身也
　如是則雖行於庭除有人之地而亦不見其人矣葢
　艮其背而不獲其身者止而止也行其庭而不見其
　人者行而止也動静各止其所而皆主夫静焉所以
　得无咎也(陸象山曰不獲其身无我不見其人无物/  朱子曰明道謂與其非外而是内不若)
　(内外之兩忘也便是此彖辭義不見有物不見有我/只見所當止也  鄭亨仲曰象言輔不言口言身不)
　(言腹言夤不言臍皆背面而立之象其蔡虛齋曰彖/辭非以行其庭對艮其背也惟能艮  背則不獲其)
　(身惟能艮其背而不獲其身則行其庭不見其人矣/本義分動静云者葢能止所當止則雖行亦止也能)
　(不顧身之利害自能不顧人之可否也彖傳以艮其/背一句另提单觧而以不獲其身帶連下文其義分)
　(明明所當止者理也唯有理而已何有於我何有於/人  道所謂内外兩忘也葢内外兩忘財心将何休)
　(依理而已矣此正内不見已外不見人之説不然則/與外氏之齊物我无以異矣  天有四時而用三不)
　(用冬也地有四方而用三不用北也人有四面左右/前後而用三不用背也天自冬至而生人自背腎而)
　(生不用者存天地人之本體也葢體立而後用有以/行也凡器物皆須有箇欛柄欛柄皆止所以用之者)
　(也/)
彖曰艮止也時止則止時行則行動静不失其時其道
光明　艮其止止其所也上下敵應不相與也是以不
獲其身行其庭不見其人无咎也
　本義　行止各有其時故時止而止止也時行而行
　亦止也艮體篤實有光明之義　易背為止以明背
　即止也背者止之所也以卦體言内外之卦隂陽敵
　應而不相與也不相與則内不見已外不見人而无
　咎矣晁氏云艮其止當依卦辭作背(朱子云凡人胸/次煩擾愈見昏)
　(昧中有定止自然光明荘子所謂泰宇定而天光發/也  丘行可曰有止之時有止之所止之時如夫子)
　(仕止久速各當其可是也止之所如大學之仁敬孝/慈各得其分是也彖傳自艮止也而下言止之時自)
　(艮其止而下言止之所其蔡虚齋曰時與所只一般/時乎當止則止也者即  當止之所也時乎當行則)
　(行也者亦即當止之所也者訂詁曰人精神盡乎面/不在乎背聖人於未能止  教以艮其背此求止法)
　(也使其而之所向一如其背則應用交錯擾擾萬緒/未始不寂然矣然其初未能也故必自艮背而入)
　(見易曰聖人學問未有不由止入者時止則止時行/則行此是艮止之極功然惟止其所而後能時止時)
　(行也上下敵應未嘗絶物也不相與者无心於物也/不惟我不與物且令物不與我物不與我是謂不獲)
　(其身我不與物是謂不見其人敵八純卦皆敵應而/獨於艮言之艮所以為止也葢  而不應則為絶物)
　(應而不敵則為狥物惟敵應而不相與是終日交接/而无心於其間猶未嘗交接也是之謂背是之謂所)
象曰兼山艮君子以思不出其位
　程傳　位者所處之分也萬事各有其所若當行而
　止當速而久或過或不及皆出其位也(胡仲虎曰不/出位身止也)
　(思不出位心止也有訂詁曰止无定位位一止也不/出位者有是位方  是思過位則思移離位則思滅)
　(即素位而行不願/乎其外之説也)
　(見易曰兼山重山也前一山後一山兩髙特起非嶺/㫁岡聨者也故雖咫尺相望而氣脉不通艮止之象)
　(思不出位象山之各自為山/无所板緣此即止其所也)
初六艮其趾无咎利永貞　象曰艮其趾未失正也
　(胡仲虎曰事當止者當於其始而止之乃可无咎初/六隂柔懼其始之不能終也故戒以利永貞其即上)
　(九之敦艮乎之象正曰艮趾不行矣不行而能不見/其人乎曰世  見人者非趾也世固有不行其庭常)
　(見其人者矣利永貞守正而已易之言趾也凡五噬/嗑賁咸壯夬是也夫以趾命趾不如以趾命身之為)
　(正/也)
　(見易曰諸爻取象皆從背後之可見者若趾則見諸/前者也人之動由於趾艮其背艮趾之功也趾一動)
　(則失其所為背矣是故念之初動即能/止之則扳緣路絶以至於敦艮不難也)
六二艮其腓不拯其随其心不快　象曰不拯其随未
退聼也
　本義　六二居中得正既止其腓矣三為限則腓所
　随也而過剛不中以止乎上二雖中正而體柔弱不
　能往而拯之是以其心不快也　三止乎上亦不肯
　退而聼乎二也(胡仲虎曰咸下體艮也艮以三為主/咸於二言腓三言随随二而動者也)
　(三為下卦之主不能自守而下随於二故往吝艮於/二言腓又言随随三而止者也三列夤不得止之宜)
　(而二隂柔不能救其所随故其心不快快二與三爻/中皆有一心字二不能拯乎三故心不  三不肯下)
　(聼乎二故/厲薰心)
　(見易曰六二當腓之處而居中得正亦能正而不動/者但以随三之夤列而止非時止則止者也其心不)
　(快謂其不能自由也之不拯其/随者随不可拯非二  不拯也)
　(火傳曰快心之言多尤快心之行/多悔其心不快自是艮止之功)
九三艮其限列其夤厲薰心　象曰艮其限危薰心也
　本義　限身上下之際即腰胯也夤膂也止於腓則
　不進而已九三以過剛不中當限之處而艮其限則
　不得屈伸而上下判隔如列其夤矣危厲薰心不安
　之甚也(虞翻謂限束帶之處三當兩象之中故謂之/限夤膂也  正韻云膂脊骨也人氣力皆從)
　(此出故/曰膂力)
　(見易曰限非身體之名即夤是也夤當腰臍之間為/上下之限所以屈伸者艮其限正謂夤列也上下之)
　(間似有闌制之者氣不貫則不能屈伸本一物也列/而為二故曰列夤夫人身水在下火在上今上下判)
　(隔不貫則火不能下降惟炎上而已薰心之厲因身/病而推及其心病也三以過剛不中居上下之際而)
　(一於止者故/其象如此)
　(火傳曰三非心位而取心象互坎體也坎為心病三/位在腰腰腎之間有坎水焉心猶火也水不上行則)
　(火不下降於是乎有心病三之艮限列夤強制不動/其火愈遏愈然本以制心而實以危心告子之學也)
　(書曰人心惟危強制之/心皆人心非道心也)
六四艮其身无咎　象曰艮其身止諸躬也
　本義　以隂居隂時止而止故為艮其身之象(胡仲/虎曰)
　(咸九四憧憧往來以心之動言此不言心而言身兼/動静言也身止則知心得其所止矣  王伯厚云偃)
　(身為躬見躬而不見面止躬即所謂艮背也其蔡虚/齋曰六四一乎止者也不能兼乎動也若艮  背則)
　(兼時行而行已郭子和曰止/諸躬成已而  未能成物也)
六五艮其輔言有序悔亡　象曰艮其輔以中正也
　(胡仲虎曰輔頰之兩傍骨背後可得而見者咸言其/面故併見頰舌艮其背故止言輔初艮止止其行也)
　(五艮輔止其言也能止其言者必能止其所行故悔/亡  艮其腓咸亦言腓腓雖在後而前亦可見也咸)
　(其輔艮亦言輔輔雖在前而後亦可見也故咸得兼/言腓而不得言限夤艮得言輔而不得兼頰舌  趙)
　(汝楳曰言有序者出令有緩急發語有先後治事有/本末緩者急則民不信後者先則機不宻本者末則)
　(事不成言有序則千里之外應之後蔡虚齋曰艮其/輔謹言也謹言者非不言也時然  言言有序也)
　(見易曰言有序者不必聼其言也從背/見其兩輔之動止便知其言之有序)
上九敦艮吉　象曰敦艮之吉以厚終也
　程傳　人之止難於久終故節或移於晚守或失於
　終事或廢於久上九能敦厚於終止道之至善也(訂/詀)
　(曰上九成艮之主處艮之終安於止者凡上爻除井/鼎外鮮吉惟艮在上體者八皆吉艮主上猶震主初)
　(可統全卦故獨以艮歸之四亦震主而/泥三亦艮主而厲皆以中爻害之也)
　(見易曰上非艮之正位也而艮之終也夫止難於終/其始之止皆蹔止者也至於終止則真能止矣蹔止)
　(者可以静而不可以動可以動而不可以大動真止/者則生死所不能移常變所不能易敦之至也王文)
　(成破宸濠見者知其必㨗曰吾觸之而不動矣是有/近於敦艮者也  文成謂惡動之心非静也求静之)
　(心即動也休心息見不為/動動不為静静其上九乎)
䷴(艮下/巽上)
漸女歸吉利貞
　本義　漸漸進也為卦止於下而巽於上為不遽進
　之義有女歸之象焉又自二至五位皆得正故為利
　貞(郭子和曰女歸不以漸則奔也漸則為歸故女歸/以漸為吉  胡仲虎曰咸取女吉取者之占也漸)
　(女歸吉嫁者之占也皆以貞艮為主艮止也止/而説則其感也以正止而㢲則其進也以正)
　　(今按漸自否變以三柔上居四而為巽歸妹從泰/變以四柔下居三而為兑上者進也下者歸也不)
　　(漸則為否所以漸吉不歸則為泰所以歸妹凶漸/之吉士女有同儆焉歸妹之凶則専為少女戒也)
彖曰漸之進也女歸吉也　進得位往有功也進以正
可以正邦也　其位剛得中也　止而巽動不窮也
　(闗子明曰萬物无不漸漸其聖人之進乎古者/无為而治百姓日用而不知其漸之使然乎)
　程傳　諸爻之得正亦可謂之得位矣然未若五之
　得尊位故特言之　本義　之字疑衍或是漸字(王/伯)
　(厚曰惟正已可以格君管仲有三歸不能諌六嬖之/惑魏相因許伯不能遏石𢎞之惡故漸曰進以正)
　(訂詁曰漸之成卦在三四兩爻三為艮主四為巽主/雖皆當位然以相比而歸非正應也惟二五相應為)
　(正故曰利貞有得位指三與四三四雖非偶然艮以/少男止於内  浩浩乎水之歌巽以長女待於外有)
　(其實七兮之歎若拘常守故則廢人之大倫/因其比而相合此女歸之權故曰往有功也)
　(見易曰漸不重於進而重於漸以進故曰漸之進也/如女之待男六禮偹而始行也隂陽小大各有其位)
　(失其位則无以為非其位則不能勝任惟得位而後/有功夫進不苟往位不苟承進以正未有不能正邦)
　(者也然非上有禮賢下士之主亦烏能得此難進易/退之士而用之乎故非剛中者不能下止而上巽非)
　(上㢲下止亦不/能動不窮也)
　(火傳曰一曰進得位再曰進以正以明進之道不一/而皆有取於漸進也止而㢲所以為漸易未有一義)
　(明兩卦者晉進也而漸亦曰進固知漸非訓進謂以/漸而進耳  其位専以五言有五之剛中而後諸得)
　(位者始可以有功諸以/正者始可以正邦耳)
象曰山上有木漸君子以居賢徳善俗
　本義　二者皆當以漸而進賢字疑衍或善下有脱
　字(象正曰漸序也序貴序齒序賢皆序也聖人所以/教弟也三序之中序賢為上以為序賢易争故又)
　(教弟以致其順詩曰受爵不讓至於已/斯亡夫知漸之義者庶乎可以善俗矣)
　(見易曰地形平易其木之長也易見故謂之升山勢/隆崇其木之長也不覺故取乎漸居徳善俗皆不見)
　(其益有時/而長也)
初六鴻漸于干小子厲有言无咎　象曰小子之厲義
无咎也
　程傳　在下所以有進也用柔所以得安也无應所
　以能漸也若漸之初用剛急進上又有援則失漸之
　義矣　本義　鴻之行有序而進有漸干水涯也(張/希)
　(獻曰漸六爻皆以鴻取象鴻水鳥也木落南翔氷泮/北徂往來有時先後有序漸之象也  胡仲虎曰二)
　(至四互坎故初有水涯之象艮少男有小子象㑹時/論曰子産論政子國叱之范爕之掩人於朝士  杖)
　(之折笄有言以厲小/子即以厲成人也)
　(見易曰小子之厲所以戒其躁進也後世如秦之甘/羅漢之終童唐之劉晏以有言早逹者自易視之皆)
　(厲事/也)
六二鴻漸于磐飲食衎衎吉　象曰飲食衎衎不素飽
也
　本義　磐大石也漸逺於水進於磐而益安矣衎衎
　和樂意六二柔順中正進以其漸而上有九五之應
　故其象如此　素飽如詩言素餐得之以道則不為
　徒飽而處之安矣
　(見易曰二為五所信任而漫无事事祗見其飲食衎/衎其志将有所待也亦漸之義也唐陽城為諫議大)
　(夫日與諸客兄弟閉户飲酒久之无所建白當時未/必不蒙素飱之譏迨出而裂麻抗諫争人所不敢争)
　(然後知其非/素飽者也)
　(火傳曰二新進者也譬如新婦入門即欲操切家政/非其時也入仕未久得主未深而遽為憂盛危明激)
　(切之論如賈誼劉蕡皆/未能衎衎於飲食者也)
九三鴻漸于陸夫征不復婦孕不育凶利禦寇　象曰
夫征不復離羣醜也婦孕不育失其道也利用禦寇順
相保也
　程傳　三四二爻相比而无應相比則相親而易合
　无應則无適而相求故為之戒夫陽也　本義　鴻
　水鳥陸非所安也九三過剛不中而无應故其象如
　此(訂詁曰三四雖非正應然以各得其位而无/應與近而相比遂成夫婦故聖人亦許其歸)
　(見易曰三與四皆得艮㢲之正位以為卦主者也長/女少男雖非正應因時獲偶周禮媒氏以仲春之月)
　(㑹男女之无夫家者雖六禮不偹亦聼其歸/則女歸於六禮之外又有此一例非私合也)
　(火傳曰夫婦以相保為義若夫丈夫身覊邉戍已過/及𤓰之期其婦人心折刀環復失懐抱之物此亦情)
　(事之大不堪者當此閏中獨處而有彊暴侵凌金夫/見誘皆寇也非守正以禦之能自保乎利者三利之)
　(也葢必禦寇以俟夫歸與之終身相保斯為順也逆/始順終聖人亦予之  三艮體互坎䧟而止之有夫)
　(征不復之象坎中滿象孕再互至五為離中虚有/婦孕不育象又坎為盗有冦象艮止也有禦寇象)
六四鴻漸于木或得其桷无咎　象曰或得其桷順以
巽也
　孔疏　四雖乘三體㢲而附下三雖被乘上順而相
　保所以六四得其安栖由順以㢲也　程傳　鴻趾
　連不能握枝故不木栖桷横平之柯唯平柯之上乃
　能安處(李宏甫曰四獨女无依豈能自安如木豈鴻/所棲哉順以㢲於三者正以无應无依不得)
　(已耳得稱則可以少安矣此三四/所以相比而成夫婦女歸之權也)
　(見易曰或得其桷亦暫得所安而已夫木豈鴻久栖/之所哉正如王仲宣之依劉表管㓜安之依公孫度)
　(以免難而已傳曰順以㢲此免難之要術也/  誡四之辭具繋於三爻中此子長史法也)
九五鴻漸于陵婦三嵗不孕終莫之勝吉　象曰終莫
之勝吉得所願也
　本義　陵髙阜也九五居尊六二正應在下而為三
　四所隔然終不能奪其正也(訂詁曰卦以㢲為女艮/為男爻以五為夫二為)
　(婦取爻畫隂陽而言不拘卦也欲發明彖辭利貞之/義故借以見例  象正曰陵不若澤之樂也然而魚)
　(網兎罝亦可以謝矣君子无所勝於人而人樂於勝/君子故有逺人之心者无近人之禍有勝敵之心者)
　(終有受敵/之耻矣)
　(見易曰二五中正相應而為夫婦以徳相匹也婦至/三嵗不孕将有𦙍嗣之慮矣左傳衞荘公娶於齊東)
　(宫得臣之妹曰荘姜美而无子再娶於陳曰戴媯是/也而五一於二而已以為終莫勝於二也傳曰得所)
　(願也言更无有勝之者也不湘之曰秦孟明視三敗/於晉秦伯猶用之其亦以  孕之婦為莫之勝者乎)
　(漢時東越相攻景帝使汲黯往視之不至至呉而還/河内失火亦使黯往視還報曰家人失火屋比延燒)
　(不足憂也臣過河南謹以便宜持節發河南倉廪以/賑貧民以世主視之如黯者豈非三嵗不孕之婦哉)
　(武帝曰古有社稷之臣至如黯近之矣/則武帝亦以黯之賢終莫之勝者矣)
　(火傳曰婦三嵗不孕益見二之/飲食衎衎不欲速自表見也)
上九鴻漸于陸其羽可用為儀吉　象曰其羽可用為
儀吉不可亂也
　程傳　安定胡公以陸為逵逵雲路也謂虚空之中
　爾雅九逹謂之逵逵通逹无阻蔽之義也　本義
　儀羽毛旌纛之飾也上九至髙出乎人位之外而其
　羽毛可用為儀飾位雖極髙而不為无用之象(丘行/可曰)
　(羽乃鴻所用以進者而其進莫不有漸可以為儀也/  胡仲虎曰鴻進以漸而不失其時翔以羣而不失)
　(其序所謂進退可法者也而獨於/上爻言之者要其終而不可亂也)
　(見易曰鴻漸於逵所謂逺身世外者然其逺也以漸/不為流遁决絶之行去之惟恐不速入山惟恐不深)
　(故其羽猶有遺落人世者用之為儀使人見其片羽/而仰其髙風亦足以回塵勞之夢也傳曰不可亂未)
　(嘗不可/親也)
䷵(兌下/震上)
歸妹征凶无攸利
　孔疏　婦人謂嫁曰歸歸妹猶言嫁妹也(胡庭芳曰/漸以長女)
　(歸少男歸嫁也長女嫁少男而歸之也主六四一爻/言故曰女歸女之歸男則女自内而外也歸妹以長)
　(男歸少女歸取也長男取少女而來歸也主九四/一爻言故曰歸妹男之歸女則女自外而内也)
　(見易曰古禮男子三十而娶女子二十而嫁女未有/不少於男者歸妹其常也而此為凶者惡其女之為)
　(妹也古者婦人先嫁三月祖廟未毁教於公宫祖廟/既毁教於宗室教以婦徳婦言婦容婦功教成而祭)
　(使季女尸之所以成其婦禮也曰歸妹者明其少女/失教妹也而非婦也故彖傳曰所歸妹也大抵此卦)
　(専為王姬之下降而言自女教廢失婦徳不修至貴/主尤甚故士大夫以聨姻天室為大不幸者文王繋)
　(彖固己預/為儆戒矣)
彖曰歸妹天地之大義也天地不交而萬物不興歸妹
人之終始也　説以動所歸妹也　征凶位不當也无
攸利柔乘剛也
　本義　歸者女之終生育者人之始(徐子與曰位不/當則紊男女内)
　(外之正柔乘剛則悖夫婦唱随之理之胡仲虎曰漸/歸妹相反在三四兩爻漸之六自三  四為進得位)
　(歸妹之六自四之三為位不當漸自二至五皆得位/之正歸妹自二至五皆不得位漸止而㢲其動也不)
　(窮歸妹説以動其征也必凶合蘇子瞻曰天地之所/以交必天降也男女之所以  必男下也歸妹女少)
　(男長女用事男宜下之今以/女下男所由與咸漸異矣)
　(見易曰古者天子一娶九女諸侯一娶三女同姓媵/之其媵者為娣夫人无子即以其娣之子為子穀梁)
　(傳云一人有子三人緩帶是也所以廣𦙍嗣杜嫉妬/也卦以歸妹為名彖傳以天地之大義稱之非稱歸)
　(妹也因歸妹而妾媵既偹生育必廣猶天地以蕃育/萬物為其義也曰人之終始葢有子而前人之事以)
　(終後人之事以始也之説以動以下皆責女也説之/咎在女説而使男為  動則説之不正之甚者也其)
　(咎亦在女専指六三葢所以為妹者兌所以為兌者/三也三為兌主初二與同體而承其下為娣彖傳曰)
　(柔乘剛乘初二之剛也爻曰吉相承初二之上承六/三也  諸家以二五為正應愚按歸妹本以三四成)
　(卦不主正應上震下兌上雖隂亦男下雖剛亦女五/則妹之兄嫁妹者也二則妹之娣與妹同歸者也而)
　(五柔中二剛中五尚徳而不尚飾二安貞而守其常/皆所以資輔其妹故妹卒為令女不為四所棄也)
象曰澤上有雷歸妹君子以永終知敝
　本義　雷動澤随歸妹之象君子觀其合之不正知
　其終之必有敝也推之事物莫不皆然(張希獻曰物/生必有終无)
　(以永之則不終事久必有敝有以知之則不敝永之/非難知之惟難苟能知其敝斯可以永其終而君子)
　(偕老矣合王汝中云男女之合莫正於禮莫不正於/情以禮  者咸漸也以情合者歸妹也歸妹人之終)
　(始故以永終知敝言之君子視其/始合之不正知其終之必有敝矣)
初九歸妹以娣跛能履征吉　象曰歸妹以娣以恒也
跛能履吉相承也
　本義　初九居下而无正應故為娣象然陽剛在女
　子為賢正之徳但為娣之賤僅能承助其君而已故
　為跛能履之象(訂詀曰歸妹以娣嫁妹而以娣從之/也三為兌主所謂妹也初二兩爻皆)
　(取娣象小星之夫人能謹進御仲氏之淑慎能朂荘/姜初二兩爻之徳也  王虚舟曰娣姪之從嫡皆妾)
　(也商人親親而重娣周人尊尊而重姪易仍/商法故舍姪言娣於五有帝乙之繋見之)
　(見易曰初與二皆三之娣也二不言娣蘇氏所謂因/初九辭也陽剛本非跛𦕈初能履而託之乎跛二能)
　(視而託之乎/𦕈嫌並嫡也)
　(火傳曰兌為毁折跛𦕈皆兌象也履卦併繋於三此/分繋於初二葢初二本為三之娣凡三有闕失娣為)
　(相之也跛者三也得初而能履𦕈者三也得/二而能視傳曰吉相承也言初二以承三也)
九二𦕈能視利幽人之貞　象曰利幽人之貞未變常
也
　本義　𦕈能視承上爻而言九二陽剛得中女之賢
　也　幽人亦抱道守貞而不偶者也(胡仲虎曰履九/二曰幽人貞吉)
　(此亦曰利幽人之貞皆以近於三故也能蘇子瞻曰/六三居非其位跛𦕈者也初二有能視  履之才不)
　(以自用安為之娣各致其能于三己有其能而不自/用使旡能者享其名非幽人而何  象正曰君子不)
　(見色于人不見聲于人人知之不揚不知之不懟故/窈窕者鐘鼔之所為樂也衛将軍文子三仕矣而猶)
　(為下卿展季公族也老于卑位/仲氏任只其心塞淵是幽人也)
　(見易曰象傳於初曰以恒也於二曰未變常也言初/二有剛陽之徳克相小君不自多其能而安守娣妾)
　(之常/分也)
六三歸妹以須反歸以娣　象曰歸妹以須未當也
　本義　六三隂柔而不中正又為説之主女之不正
　人莫之取者也　或曰須女之賤者(朱子發曰天官/須女四星賤妾)
　(之稱待王虚舟曰古諸侯之媵㓜而未即/行者  年父母之國俟笄而迎須待也)
　(見易曰須相須也六三不有須於初二則居然跛𦕈/矣其歸也正以得娣之賢相輔之而始成歸也曰反)
　(歸以娣者葢娣之歸本以嫡/今反以娣而歸耳異之也)
九四歸妹愆期遲歸有時　象曰愆期之志有待而行
也
　(訂詁曰九四正為妹所歸者也而愆期者六禮不偹/不可以成婚葢欲待可歸之時行親迎之禮也四既)
　(愆期三亦/安得不須)
　(見易曰五以帝妹下降於四四知三之不足以為婦/也而愆期有待不即辭婚帝室者知有賢娣克相其)
　(主故姑/俟之也)
　(火傳曰四為震主然居初則動居四則否震四亦曰/遂泥以陽居隂非其正位故動少也爻曰遲歸有時)
　(固非躁/於動者)
六五帝乙歸妹其君之袂不如其娣之袂良月幾望吉
　象曰帝乙歸妺不如其娣之袂良也其位在中以貴
行也
　程傳　王姬下嫁自古而然至帝乙而後正婚姻之
　禮明男女之分雖至貴之女不得失柔巽之道故易
　中隂尊而謙降者則曰帝乙歸妹泰六五是也　本
　義　六五柔中居尊尚徳而不尚飾故為帝女下嫁
　而服不盛之象然女徳之盛无以踰此故又為月幾
　望之象(訂詁曰京房傳載有帝乙歸妹之辭稱帝乙/歸妹者告六三使知所取法也  月幾望在)
　(小畜中孚以位言隂盛而與陽亢也歸妹以徳言隂/盛而可與陽對也  蔡虚齋曰象傳上二句舉爻詞)
　(下二句方釋之其位在中是其貴也/貴者徳也以徳而行自不尚飾矣)
　(見易曰兌妹之所以説人者容飾也今袂不如娣之/良是五之靳其容飾而欲其以徳貴也三前此猶妹)
　(自是而始正其為君君與娣貴賤固有分矣而娣袂/轉良於君則其所貴不以袂可知葢由五居尊位柔)
　(而得中尚徳不尚飾故其妹/之歸也以徳行不以飾行也)
上六女承筐无實士刲羊无血无攸利　象曰上六无
實承虚筐也
　本義　上六以隂柔居歸妹之終而无應約婚而不
　終者也故其象如此(訂詁曰女指六三士指上六二/爻本宜相應而皆隂不能相合)
　(為夫婦故止以士女稱震為筐象兑為羊惟承筐而/无實致刲羊而无血則以上六隂虚也无攸利彖指)
　(六三而言然三以上无應退而從四説動/之失上六貽之上六亦不得不任其咎也)
　(見易曰陽實隂虚上六震體本士也而爻位皆隂是/士而女也故謂承筐无實血屬隂女道也因士失其)
　(實致女不能成生育之功猶无血也故曰刲羊无血/卦以歸妹名者取其廣生育之功以象天地之義如)
　(此則廢夫婦而人道絶矣故爻不繋以歸妹然其/咎在士而不在女故象傳専以上六无實明之)
　
　
　
　
　
　
　
　
　
　
　
　
　
　
　
　田間易學卷五
欽定四庫全書
　田間易學卷六
　　　　　　　　　　桐城　錢澄之　撰
　周易下經
䷶(離下/震上)
豐亨王假之勿憂宜日中
　本義　豐大也以明而動盛大之勢也故有亨道焉
　然王者至此盛極當衰則又有憂道焉聖人以為徒
　憂无益但能守常不至於過盛則可矣故戒以勿憂
　宜日中也(訂詁曰序卦傳謂得其所歸者必大故受/之以豐豐者大也荀文若謂袁紹布衣之)
　(雄耳能聚人而不能用晉史謂劉琨長於招懐而短/於撫御一日之間歸者数十而去者相繼何去非亦)
　(謂孔明有合衆之仁无用衆之智得其所歸其難如/此大有次同人處大之道也豐次歸妹致大之道也)
　(見易曰夫日既中矣雖守常而不至於過盛亦豈能/挽日長中而不昃者哉謂宜日中必有所宜也葢宜)
　(乘極盛之時求賢致治立萬世无弊之法雖至/日昃之時子孫守之猶可以補救其萬一而已)
彖曰豐大也明以動故豐　王假之尚大也勿憂宜日
中宜照天下也　日中則昃月盈則食天地盈虚與時
消息而况於人乎况於鬼神乎
　本義　此又發明卦辭外意言不可過中也(崔璟曰/明則見)
　(微動則成務故能大大正以其明也日中則昃宜乘/其未消未虚而圖之若委於氣化无為貴王者  毛)
　(伯玉曰豐大也亦盈也惟有道者明徳若不足未嘗/中故不昃未嘗盈故不食日新則為大反是則是為)
　(盈知日中之宜則知日昃之可戒志蔡虚齋曰尚大/也非是王者要尚大王者至此時  欲日廣其勢自)
　(是尚大耳如漢武帝席文景富庶之後狹小漢家制/度所謂不期侈而自侈也尚大正所謂王假之也)
　(蘇子瞻曰既盈而虧天地鬼神之所不免也豐者至/足之辭也聖人處之以不足安所得豐故聖人无豐)
　(豐非聖人/之事也)
　(見易曰豐有豐之物力又須有豐之作用无作用雖/有物力亦不能發皇使天下共見其豐故非明動兼)
　(資者不能豐以當豐之時物力之富厚足以有為人/才之輻輳足  致治及是時而講求制作不惟天下)
　(之民情物宜无幽不燭即後世補偏救弊之法亦无/不可預為之謀如是為不負此日中也所謂宜日中)
　(宜照天/下也)
象曰雷電皆至豐君子以折獄致刑
　本義　取其威照並行之意(傳曰折獄者必照其情/實惟明克允致刑者以)
　(威於奸忒惟㫁乃成所謂威照並行也致蔡介甫云/明罰勅法以立法者言故稱先王折獄  刑以用法)
　(者言故稱君子當豐時而有刑獄孟子所謂國家閒/暇及是時明其政刑也  象正曰雷電晦㝠非天之)
　(意也盛陽噴薄則山川從之故盛明之世多疑/情盛文之時多疑辭刑獄煩興則日昃且至矣)
初九遇其配主雖旬无咎往有尚　象曰雖旬无咎過
旬災也
　本義　配主謂四旬均也謂皆陽也　不可求勝其
　配亦爻辭外意
　(見易曰四為震主與初雖敵應本為配也故為配主/旬之一周数之極也時盛已極猶未過中往而就四)
　(以明資動早圖所以保豐也/凡言尚者皆自下求於上)
　(火傳曰遁甲有符有旬符則甲已各主五日旬則専/主甲也甲旬為十干之長物所共忌震四是也而為)
　(初之配主故勸其往/而戒以不可過旬)
六二豐其蔀日中見斗往得疑疾有孚發若吉　象曰
有孚發若信以發志也
　程傳　古人之事庸君常主而克行其道者已之誠
　意上達而君見信之篤耳管仲之相桓公孔明之輔
　後主是也　本義　六二居豐之時為離之主至明
　者也上應六五之柔暗故為豐蔀見斗之象蔀障蔽
　也(楊誠齋曰日蔽雲中稱蔀日在雲下稱沛日中至/明之時而見斗是以畫為夜也物掩日而見非掩)
　(之者之罪也故日月暈於外其賊在内君子之道不/以明暗二其心一本諸孚誠以發其志而已盡我之)
　(職君不疑固吉即/疑焉疾焉亦吉也)
　(見易曰豐其蔀者當豐時而有蒙蔽之患也處約之/時事簡而通居豐之世文繁而蔽五本柔主當國家)
　(極盛之世體統嚴重時䝉蔽以生忠/愛之忱莫由上逹是因豐而有蔀也)
　(火傳曰斗為天樞喻在上之柄臣指上六也二為離/主日也斗以昏見當畫而見日之无光可知五本信)
　(任六二上六以豐大之説移君之心若三激而往/争則信者疑矣惟有孚以發其志俟其自悟可也)
九三豐其沛日中見沬折其右肱无咎　象曰豐其沛
不可大事也折其右肱終不可用也
　王註　沛幡幔所以禦盛光沬微昧之明也(胡仲虎/曰蔽愈)
　(大則見愈小沛之蔽甚於蔀故沬之見甚於斗也蘇/子瞻曰沛斾也蔽之不全也沬小明也明暗雜  君)
　(子不畏其蔽而畏明暗之雜以為无時而發也為之/用乎則不可不為之用乎則不敢故折其右肱示以)
　(必不可用/而後免焉)
　(見易曰三互至五為兌兌為澤沛者澤也澤沛而有/沬沬者雨濡沬也沛而見沬由日光之弱為隂氣所)
　(勝故曰方中而雨上六與三應恃三為右肱以其有/陽剛之才能任事也三覩日中之沬惡隂之敢於抗)
　(陽如此知上不足應/故折肱而不為之用)
九四豐其蔀日中見斗遇其夷主吉　象曰豐其蔀位
不當也日中見斗幽不明也遇其夷主吉行也
　本義　象與六二同夷等夷也謂初九也為當豐而
　遇暗主下就同徳則吉也(蔡虚齋曰當豐而遇暗主/下就同徳其當吕后之時)
　(平勃交驩乎次則張華裴頠之徒猶有匡輔之志在/非下就同徳以謀潔身者比也  象正曰月之食日)
　(未有所損也經緯相質而輝夷掩焉去数千里望之/安知非晉也且是日中也昧而見斗亦不移時則已)
　(矣疑行危/行何傷乎)
　(見易曰四為震主二為離主配主指四自初而言也/夷主指二夷傷也二之明被掩有明夷之象故為夷)
　(主四與二同志保豐以二之蔀為其蔀二之見為其/見故爻辭與二同也明動相資房謀杜㫁天下事尚)
　(可為寜/非吉乎)
六五來章有慶譽吉　象曰六五之吉有慶也
　本義　質雖柔暗若能來致天下之明則有慶譽而
　吉矣葢因其柔暗而設此以開之
　(見易曰自下而上曰往自上而下曰來然自上位言/之則下之往者皆來矣蹇之大蹇朋來是也六五不)
　(明而動易以轉移四與二合凡下三爻之為/離者皆相從而來以明資動日中可長保矣)
　(火傳曰漢武帝享文景蓄積之豐好大喜功至於海/内騷然當時之為宰相者充位而已然而漢祚不衰)
　(則以其樂賢才知任使也豈非來章之主乎文治炳/蔚沒為漢之世宗慶譽歸之庶幾豐之六五一爻也)
上六豐其屋蔀其家闚其户閴其无人三嵗不覿凶
象曰豐其屋天際翔也闚其户閴其无人自藏也
　本義　以隂柔居豐極處動終明極而反暗者也故
　為豐大其屋而反以自蔽之象(蘇子瞻曰上六翔於/天際自以為明之至)
　(也而其暗適足以自蔽其身而已九三自折其/肱而莫為之用豈真无人哉畏我而自藏也)
　(見易曰上六之所以害豐者即以豐為其害也既以/好大喜功導其君心因以窮奢極欲便其私計豐其)
　(屋蔀其家主人如帝謁者如鬼闚户无人凡自愛者/皆匿影逺跡雖正應如三亦折肱以求免禍傳曰天)
　(際翔也言其在君側也自藏者猶楚申/椒豫之避薳子馮於朝而惟恐其及也)
　(火傳曰二與四同心輔政五心業已大明上之寵已/衰勢已危僅一九三早見事幾而不為之用而上不)
　(之見也/哀哉)
䷷(艮下/離上)
旅小亨旅貞吉
　王註　不足全乎貞吉之道唯足以為旅之貞吉故
　特重曰旅貞吉也　本義　旅非常居若可苟者然
　道无不存故自有其正不可須臾離也(仲尼筮得旅/商瞿氏曰子)
　(有聖知而无位子曰命也鳯鳥不至河无圖出天命/之也  蘓君禹曰古者丈夫桑弧蓬矢以射四方而)
　(童觀闚觀者以小人女子目之故在郷井之日少而/在逆旅之日多孔孟一生皆旅人也  訂詁曰小亨)
　(者以小而亨處旅之道切忌自大文/明柔順小之道也惟六五一爻當之)
彖曰旅小亨柔得中乎外而順乎剛止而麗乎明是以
小亨旅貞吉也　旅之時義大矣哉
　程傳　六上居五柔得中乎外也麗乎上下之剛順
　乎剛也下艮止上離麗止而麗乎明也(蔡虚齋曰離/本訓麗不訓)
　(明因麗乎明故明也卦易述曰旅以外為義故先以/卦外體明之五位外  之中而六居之故謂柔得中)
　(乎外一柔在外承乗皆剛弱而為客之象小亨以用/柔而亨也  下體艮剛為主也上體離剛為輔也夫)
　(旅不能以暫止艮為主則随寓而安也/旅不能以无附麗於明是外比於賢也)
　(見易曰柔得中而麗剛祗成上體離卦然可借以釋/旅之義史稱遼東公孫度威行海外管寜與邴原王)
　(烈皆往依以避亂可謂柔而麗乎剛矣寜既見度遂/廬於山谷每與度語惟經典不及世事非學者无見)
　(也是非度不能容寜非寜亦難容於度柔而順剛止/而麗明寜之為也邴原不改其剛直宻遣之歸則以)
　(原為不能柔/而止者也)
象曰山上有火旅君子以明慎用刑而不留獄
　程傳　火之在高明无不照君子以明慎用刑明不
　可恃故戒於慎明而止亦慎象　本義　慎刑如山
　不留如火(毛伯玉曰君子觀象而用刑則取其火以/為明取其止以為慎取其旅以不留獄)
　(訂詀曰留獄猶言懸/案非留於獄中也)
初六旅𤨏𤨏斯其所取災　象曰旅𤨏𤨏志窮災也
　(楊誠齋曰此小人之棄逐而旅者經營鄙𤨏以自封/殖如慶封奔吳而致富君子知其族殱息夫躬寄邱)
　(亭而祝盗或者告其祝詛是也志訂詁曰夫人必有/所不屑也而後可以大受初六  窮所以𤨏𤨏取災)
六二旅即次懐其資得童僕貞　象曰得童僕貞終无
尤也
　孔疏　得位居中體柔承上以斯寄旅必為主人所
　安故得次舍　本義　即次則安懐資則裕得其童
　僕之貞信則无欺而有頼旅之最吉者也(歸震川曰/童僕貞如)
　(晉文公之所從皆卿才也不稱臣/者自旅言之所謂覊旅之僕云)
　(火傳曰旅而懐資非童僕則資為害矣然童僕/之貞亦以資之所在也非久於旅者不知之)
九三旅焚其次䘮其童僕貞厲　象曰旅焚其次亦已
傷矣以旅與下其義䘮也
　程傳　三剛而不中居下體之上有自高之象在旅
　而過剛自高致困災之道也
　(見易曰旅之時宜知所變通方不致团三為艮主又/過於剛守常不變者也在旅而主僕之義不少假借)
　(以至於䘮其童僕雖貞也而厲矣傳曰其義䘮也言/處旅之時而與下之道猶執其平日之義宜其䘮也)
　(火傳曰旅之時安危苦樂主僕共之若已擅其/安樂而僕聼其危苦是以旅與下也不䘮何待)
九四旅于處得其資斧我心不快　象曰旅于處未得
位也得其資斧心未快也
　程傳　四以剛明之才為五所與為初所應在旅之
　善者也然四非正位上无剛陽之與下惟隂柔之應
　故不能伸其才行其志其心不快也(徐子與曰漢書/王莽遣王尋屯)
　(洛陽将發亡其黄鉞其士房揚曰此經所謂䘮其齊/斧者也應邵云齊利也讀如齊衰之齊資齊音同誤)
　(作資旅趙汝楳曰旅於處旅於此即處於此也士君/子之  不得已也行則進可以逹退可以歸處於此)
　(非我志也雖得資/斧不免為旅人耳)
　(見易曰凡人乆於旅必有其志也書/社七百中國授室豈孔孟之心哉)
　(火傳曰處者止而不行也晉文公出亡及齊齊桓公/妻之冇馬二十乗公子安之所謂旅於處者也葢得)
　(資斧而處者也姜氏曰行也懐與安實敗名乃與子/犯謀醉而遣之夫重耳豈忘晉國者哉而有處之之)
　(心者示人以不足忌也如楚子玉之謀重耳防之乆/矣然則雖重耳乆處桓公益加禮焉資斧愈厚其心)
　(愈有不快者何/則非其心也)
六五射雉一矢亡終以譽命　象曰終以譽命上逮也
　程傳　六五有文明柔順之徳處得中道而上下與
　之處旅之至善者也　離為雉文明之物射雉一矢
　而亡之發无不中則終能致譽命也
　(見易曰先儒謂王者无旅旅則失位天王出居春秋/傷之故五爻不取君位然少康逃虞思之國宣王匿)
　(召公之家亦旅也之雉者四也離為雉四猶離體也/五與四同有文明  徳然五柔而四剛彖傳所謂柔)
　(得中而麗乎剛者五也射雉一矢亡謂一發而中得/一雉而足也  春秋傳襄王敬王皆以母弟之難失)
　(國而旅然卒以復國其所依者惟一晉耳晉周之懿/親也猶之四與五為同體也周専依一晉譬如射雉)
　(只用一矢不再發也故譽命隆/於晉而亦上逮於周正合此爻)
上九鳥焚其巢旅人先笑後號咷䘮牛于易凶　象曰
以旅在上其義焚也䘮牛于易終莫之聞也
　本義　上九過剛處旅之上離之極驕而不順凶之
　道也(胡仲虎曰大壮䘮羊於易无悔旅䘮牛於易凶/羊壮而喜觸不可不䘮也牛順而能守不可䘮)
　(也也訂詁曰三之焚次以近離而焚隣之/災  上之焚巢以處離極而焚是自焚也)
　(見易曰三上同有焚如之災三以義命自安上至於/號咷者艮體止而火性燥也  䘮牛猶云䘮其車車)
　(以牛行䘮牛則車不行矣易者不/慎之謂終莫之聞則其无助可知)
　(火傳曰上九獨言旅人則在髙位時已有終/身為旅之理春秋時魯昭衞出之類是也)
䷸(㢲下/㢲上)
㢲小亨利有攸往利見大人
　王註　全以㢲為徳是以小亨也上下皆㢲不違其
　令命乃行也故申命行事之時不可以不㢲也　本
　義　㢲入也一隂伏於二陽之下其性能㢲以入也
　隂為主故為小亨以隂從陽故又利有攸往然必知
　所從乃得其正故又曰利見大人也(馮厚齋曰㢲一/隂在二陽下取)
　(義卑也順也伏也入也卑以其下於陽順以其承於/陽伏以其藏于下入以其進于下其象為風亦以其)
　(委曲而入於物无所不順也謂訂詁曰初與四為㢲/之主本以隂在下為能㢲傳  剛㢲乎中正而志行)
　(柔皆順乎剛三與上為兌之主本以隂在上為能/説傳則謂剛中而柔外説以利貞葢終主乎陽也)
彖曰重㢲以申命　剛㢲乎中正而志行柔皆順乎剛
是以小亨利有攸往利見大人
　孔疏　卦以卑㢲為名以申命為義故就二體上下
　皆㢲以明可以申命也上㢲能接於下下㢲能奉於
　上上下皆㢲命乃得行故曰重㢲以申命也　本義
　　㢲順而入必䆒乎下命令之象重㢲故為申命也
　○剛㢲乎中正而志行指九五柔謂初四(鄭亨仲曰/九二㢲乎)
　(中者也重㢲則兼五言之故曰㢲乎中正而志行初/六順乎剛者也重㢲則兼四言之故曰柔皆順乎剛)
　(隂訂詁曰二五雖據用事之地而初四為成卦之主/  始生而陽㢲之二五其最近者也雖剛而能㢲㢲)
　(乎中者九二也㢲乎中而且正者九五也惟㢲乎中/正故命下而志行惟柔順乎剛故可以申命而行事)
　(合兩義始/成㢲體)
　(見易曰剛㢲乎中正而志行指九五不兼二也五以/剛徳而在中正之位自㢲時言謂之㢲乎中正非㢲)
　(於四也初四雖皆成卦之主而四得㢲之正位上承/乎五則初可知故曰柔皆順乎剛也利見大人大人)
　(五也以命令言之凡命必出于一尊而下皆順從于/一命若四順五而初順二何命之從二所謂申命者)
　(也盖奉五之命而為之反復諭乎/其下故初之順二即所以順五也)
象曰隨風㢲君子以申命行事
　本義　隨相繼之義(孫淇澳曰為天下者莫先于命/令盤庚洛誥委曲詳盡惟恐傷)
　(民之心三章約而泰民説輪臺悔而漢祚回奉/天詔而強藩攝皆得天下之大樞機而絜之也)
　(見易曰天之所以入物者風也君之所以入人者命/也風隨則物長養于不知命申則民鼔舞以不倦)
初六進退利武人之貞　象曰進退志疑也利武人之
貞志治也
　王註　處令之初未能服令者也故進退也　孔疏
　　欲從之則未明其令欲不從則懼罪及已志意懐
　疑所以進退也武非行令所宜而言利武人者志在
　使人從治故曰利武人　本義　初以隂居下為㢲
　之主卑㢲之過故為進退不果之象(胡仲虎曰㢲與/履三皆以隂居)
　(陽故稱武人㢲以隂居下卦之下武人之貞勉之之/辭也履以隂居下卦之上武人之貞危之之辭也傳)
　(于此曰志治/于彼曰志剛)
　(見易曰㢲為進退為不果初為㢲主當令出之初故/多疑而不能遽從也武人之貞則九五後庚三日之)
　(事也軍法三令五申鼔之進則進鼔之退則退誅罰/在其後也施令者如之則何進退之有六四之田有)
　(獲亦藉講武/以施令者乎)
九二㢲在牀下用史巫紛若吉无咎　象曰紛若之吉
得中也
　本義　二以陽處隂而居下有不安之意然當㢲之
　下不厭其卑而二又居中不至已甚故為能過於㢲
　而丁寜煩悉其辭以自道逹則可以吉而无咎
　(見易曰古者尊上坐于牀卑者拜于牀下二位在初/上而㢲于初葢不欲自尊故與初同卑也史巫之言)
　(不厭煩数故曰紛若二既以身下民凡奉五之號令/以告誡于下必委曲詳悉如史巫之祈請紛然以兾)
　(其聼故其㢲于人者深也此二之所以為得中也若/五居尊位先庚後庚發大號施大令无敢有不聼者)
　(矣而紛/若乎哉)
九三頻㢲吝　象曰頻㢲之吝志窮也
　本義　過剛不中居下之上非能㢲者勉為屡失吝
　之道也(王景孟曰九三居兩㢲之間曰頻㢲頻㢲則/頻失可知  王伯厚曰柔而剛則能遷善剛)
　(而柔則能順理復三柔不中勉為初之剛而屡失故/頻復㢲三剛不中勉為初之柔而屡失故頻㢲  象)
　(正曰一命而数申之三而凟四而玩矣周以叔帶子/頺之亂告于諸侯諸侯又以天子之號告于天下汜)
　(與翟泉之/役是也)
　(見易曰頻㢲與重㢲不同重㢲以申命先庚後庚即/此一命申之而已頻㢲則今日一令明日又一令紛)
　(更不一使人/莫知適從也)
六四悔亡田獲三品　象曰田獲三品有功也
　本義　隂柔无應承乘皆剛宜有悔也而以隂居隂
　處上之下故得悔亡　三品者一為乾豆一為賓客
　一為充庖(廬陵龍氏曰詩車攻註自左膘逹右腦為/上殺逹右耳本為中殺左髀逹右􁄃為下)
　(殺此三品也面傷剪/毛不成禽皆不獻)
　(見易曰四得㢲之正位為㢲之主以上承乎五所謂/柔順乎剛者是也凡五之政令下逹得以深入于民)
　(心者四之為也惟其㢲入之深為下所信故即以之/講武而三令五申左之右之无不如命而卒能成功)
　(也田者所以講武獲三品既以見其/武功亦以見其法令所在无妄殺也)
九五貞吉悔亡无不利无初有終先庚三日後庚三日
吉　象曰九五之吉位正中也
　王註　申命令謂之庚夫以正齊物不可卒也故先
　申三日令著之後復申三日然後誅而无咎怨矣甲
　庚皆申命之謂也　本義　有悔是无初也亡之是
　有終也庚更也事之變也先庚三日丁也後庚三日
　癸也丁所以丁寜於其變之前癸所以揆度於其變
　之後(張希獻曰蠱言先後甲而曰終則有始此言先/後庚而曰无初有終甲者十干之首事之端也)
　(故謂之終則有始庚者十干之過中事之當更者也/故謂之无初有終  丘行可曰申命以後㢲為用故)
　(曰无初有終三蘓子瞻曰甲庚皆所以申命先後者/慎之至也先  日而令之後三日而申之不從而後)
　(誅五先庚後庚不惮諄諄詳/諭  之剛而能㢲于此見之)
　(見易曰甲庚皆申命之事凡朝廷已成之功令謂之/甲令庚則于其已成者而更制之所以補偏而救弊)
　(也先庚者甲令初變人未深曉故曰无初後庚者新/令已習而人争便之故曰有終凡民不可與慮始而)
　(可與樂成先後皆以三日為期三者六之半也六甲/六庚分先後以為言也兄㓜安曰五行家以庚為上)
　(煞謂甲之煞也故庚所以輔甲者也甲不得庚則木/旺而无制故為蠱得庚以制木即所以成木故為㢲)
　(蠱之變㢲在五一爻故先庚後庚繫/之于五  甲庚諸論載在圖象卷中)
上九㢲在牀下䘮其資斧貞凶　象曰㢲在牀下上窮
也䘮其資斧正乎凶也
　孔疏　斧能斬决以喻威斷也過㢲則不能行其威
　命命之不行是䘮其所用之斧故曰䘮其資斧　本
　義　㢲在牀下過於㢲者也䘮其資斧失所以斷也
　　正乎凶言必凶
　(見易曰二㢲牀下㢲初也初猶民也其君能下其民/民必與之上㢲牀下㢲四也四以隂柔位在君側上)
　(之㢲之徒以其位而已/孔光見董賢而拜是也)
　(火傳曰二上同㢲牀下而吉凶異二柔而得中㢲所/當㢲如徐文逺不拜李宻而拜王世充所以无咎也)
　(上不中不正㢲所不當㢲如韋祖思不禮/姚萇而禮勃勃以致隕身所以為貞凶也)
䷹(兌下/兌上)
兌亨利貞
　本義　兌説也一隂進乎二陽之上喜之見於外者
　也其象為澤取其説萬物又取坎水而塞其下流之
　象(胡仲虎曰卦辭與咸同咸取无心之感兌取不言/之説  邱行可曰三女之卦聖人多以貞戒之離)
　(曰利貞㢲曰利貞兌曰亨利貞皆以正言也三男之/卦不言貞震曰亨坎曰心亨艮无所繫以隂柔之質)
　(多失于不正而陽剛為能有立也卦焦弱侯云二隂/一陽之卦陽為之主二陽一隂之  隂雖為主實為)
　(陽之用耳㢲子夏傳謂兌剛内柔外見其情/以説人也  剛外柔内隐其情以㢲物也)
彖曰兌説也　剛中而柔外説以利貞是以順乎天而
應乎人説以先民民忘其勞説以犯難民忘其死説之
大民勸矣哉
　程傳　一隂居二陽之上隂説於陽而為陽所説也
　卦有剛中之徳能貞者也説而能貞是以上順天理
　下應人心若夫違道以干百姓之譽苟説之道也違
　道不順天干譽非應人苟取一時之説耳(楊誠齋曰/忘死忘勞)
　(非人之情也而忘之者説而不自知其勞且死也曷/為而説也知聖人勞我以逸我死我以生我也是以)
　(説而自勸也夫勸民與民自勸相去逺/矣故聖人大之曰説之大民勸矣哉)
　(見易曰兌正秋也萬物之所説也甫脱炎威而乍承/凉爽其説可知而不知肅殺之氣即寓于凉爽之中)
　(然物祗覺其可説不覺其可畏也以至戰乎乾勞乎/坎皆不過極其兌之用而物以告成則説以勸之也)
象曰麗澤兌君子以朋友講習
　程傳　麗澤二澤相附麗也兩澤相麗交相浸潤互
　有滋益之象君子觀其象而以朋友講習亦互相益
　也(孫淇澳曰習之義見于坎朋友講習/取于兌兌之習所以完坎之習也)
　(見易曰夫説可以心喻不可以言傳朋友講習之説/真兌説也  兩澤相麗兩相滋益以全卦論之則上)
　(澤之益于下澤者較多初與四相麗者也初之和益/以四之啇則和而不失其介矣二與五相麗者也二)
　(孚于三曰兌五孚于上曰剝同孚也而有剝焉則孚/兌者以孚剝而知儆矣至于三與上相麗者也三之)
　(兌為來上之兑為引則兩/相悦而已非相益之道也)
初九和兑吉　象曰和兑之吉行未疑也
　本義　以陽爻居説體而處最下又无繋應故其象
　如此　居卦之初其説也正未有所疑也
　(見易曰下卦所以為兑者三也初與三同體/而不相親比和而不同人共見之又何疑乎)
九二孚兌吉悔亡　象曰孚兌之吉信志也
　程傳　二承比隂柔則當有悔以剛中之徳雖比小
　人自守不失説而不失剛中故吉而悔亡(融堂曰中/實為孚二)
　(五剛中故皆曰孚信訂詀曰兌之為初易為二難初/去三逺不特志可  而行亦不涉于可疑若二與三)
　(近雖行不免于可/疑而志則可信)
　(見易曰三為兌主二孚于三故曰孚于兌二有剛中/之徳待物以誠故雖兌亦與之孚然以其剛中之徳)
　(不為所惑故雖孚/于兌而志自可信)
六三來兌凶　象曰來兌之凶位不當也
　程傳　六三隂柔不中正之人説不以道者也來兌
　就之以求説也之内為來上下皆陽而獨之内者以
　同體而隂性下也(訂詁曰六三下兑之主爻也春秋/書鄭詹來曰佞人來矣來兌之謂)
　(也處不中正居上下之交以求説于人小人中之以/容説為事者也  𢎞覇嘗元忠之糞彭生濯李憲之)
　(足丁謂拂莱公之鬚/至今貽羞顧不凶耶)
九四商兌未寕介疾有喜　象曰九四之喜有慶也
　本義　四上承九五之中正而下比六三之柔邪故
　不能決而商度所説未能有定然質本陽剛故能介
　然守正而疾惡柔邪也如此則有喜矣(楊誠齋曰六/三者君心之)
　(膏肓也九四者膏肓之鍼艾也故九四者六三之所/甚不喜者也六三不喜則九四有喜矣非九四之私)
　(喜也天下國/家之大慶也)
　(見易曰凡人之説我者未有非害我者也臧孫所謂/季孫之愛我美疚也是故感我以説者即中我以疾)
　(者也夫説之感人也无端未有商而後説者一商則/難説矣以道乎不以道乎只此商度未寜之頃而邪)
　(正介然疚疾无自而入矣所謂介疾有喜也商四所/商之兌上六也有上六之引而後有九四之  夫其)
　(引之之術容有近于道者不商則為所惑也凡兌皆/以上説下澤就下之之象也故六三亦以下就二四)
　(為來/兌)
九五孚于剝有厲　象曰孚于剝位正當也
　本義　剝謂隂能剝陽者也九五陽剛中正然當説
　之時而居尊位宻近上六上六隂柔為説之主處説
　之極能妄説以剝陽者也故但戒以信於上六則有
　危也(胡仲虎曰兌秋之終九月為剝他爻皆稱兌五/不稱兌而稱剝深為君子戒也  蔡虚齋曰位)
　(正當本義云與履九五同履之九五位正當傷于所/恃則凡事必行而无疑兌之九五位正當傷于所恃)
　(則宻近小人而不畏皆危道也如唐𤣥宗明知李林/甫之奸邪而猶用之一則恃已之聰明一則恃海内)
　(之治安謂其不能為害故也小時論曰正則其才足/勝小人之奸當則其勢足制  人之命兩有所恃以)
　(為自我用之而不覺其孚於剝也明/皇于林甫髙宗于秦檜非以恃耶)
上六引兌　象曰上六引兌未光也
　本義　上六成説之主以隂居説之極引下二陽相
　與為説而不能必其從也故九五當戒而此爻不言
　其吉凶(胡仲虎曰凡隂爻稱引萃六二引吉引下而/升也故吉兌上六引二陽而説引之将以剝)
　(之也五言有厲上不言凶可知矣之丘行可曰六三/以柔居剛為下兑之主動而求陽  説故曰來兌上)
　(六以柔居柔為上兑之主静而誘陽之説故曰引兌/來兑之惡易見故本爻凶引兑之情難知故五陽爻)
　(戒/)
　(見易曰上六之引不覺其為兌以五之中正而/孚焉以四之剛介而猶商焉其機深不可測矣)
　(火傳曰引亦致君之善術也而引之以/兌則不知其志所存故傳曰未光也)
䷺(坎下/㢲上)
渙亨王假有廟利渉大川利貞
　本義　渙散也為卦下坎上㢲風行水上離披觧散
　之象故為渙(李子思曰萃因民之聚立廟以堅其向/往之心渙憂民之散立廟以攝其携貳)
　(之/志)
　(見易曰天下之渙皆始于比士大夫各有所比則各/私其私而志不能以相一分别之極險阻以生而國)
　(勢潰焉以散是故渙之所重在四一爻也四者㢲之/主也㢲之徳為風風以散坎體險阻之患㢲之才為)
　(木木以成渉川舟楫之功凡使坎之二隂不能/䧟陽而九二能出險以共濟渙者皆四之為也)
　　(今按本義謂卦變本自漸卦九來居二而得中六/往居三得九之位而上同于四其説殊疎程傳謂)
　　(渙由九來居二六上居四則程説是也夫三既六/居矣何以復言得九之位他卦中无此例本義亦)
　　(從无此觧且六四之柔必有自來何置之不言也/凡三隂三陽之卦皆自否泰来此木義所載也渙)
　　(自否来節自泰来彖傳言之甚明否以四二兩爻/互換而成渙泰以三五兩爻互換而成節九自四)
　　(来二故謂剛来柔自二往四故謂得位乎外節曰/剛柔分言三剛在下三柔在上本泰也今以下卦)
　　(三爻之剛推以與五而剛得中則不言柔来居三/其義已明聖言舉一明三豈必字字周到哉凡彖)
　　(傳所言三隂三陽之卦變但以泰否求之无有不/通程子既已宗之而乃力闢賁從泰来之説何也)
彖曰渙亨剛來而不窮柔得位乎外而上同　王假有
廟王乃在中也利渉大川乘木有功也
　程傳　九來居二六上居四柔得正位於外而上同
　於五之中㢲順於五乃上同也(馮厚齋曰觀彖傳全/在二四兩爻九六往)
　(來成夾輔九五之功渙所以亨王者以之假廟以之/渉川以之得正則皆兩爻之力也  訂詁曰渙之成)
　(卦在二四兩爻所以為坎者二所以為㢲者四也二/䧟于二隂之險阻以㢲風吹散之而二以出險則四)
　(為成渙之主五惟恭已廟中左傳所謂祭則寡人是/也  六四得隂柔之正上比九五得陽剛之正故曰)
　(上同由六四之柔得位乎外而上同此/九二之剛所以雖来居險中而不窮也)
　(見易曰成渙之功者㢲之四坎之二也柔得位者四/得㢲之正位也五位亦中且正故曰上同剛来而不)
　(窮者二也非四之得位得君二何以能不窮也漢淮/隂不遇鄼侯唐馬燧李晟不遇李泌髙崇文不遇杜)
　(黄裳李愬不遇裴度而能有功者鮮矣是故渉川乘/木之功二與四共之而二四所以成功則以中正之)
　(五在廟中為之主而已五之所以濟渙者固无/形也以上體之㢲象之四為木五其猶風乎)
象曰風行水上渙先王以享于帝立廟
　本義　皆所以合其散(王汝中曰舜受終于文祖即/類上帝而禋六宗武王大告)
　(武成即舉柴望而祀清廟惟禮可以一天下之心心/一而後天下之事可從而理  象正曰渙者文事所)
　(由興也書曰七世之廟可以觀徳詩曰奏格无言時/靡有争風行水上不行而至不疾而速是君子所樂)
　(與也君子觀愛于廟觀敬于廟觀人心之聚散隂陽/之交㑹鬼神之趋舍則又于廟也夫精誠之相遇以)
　(為禮樂交動甚微而文義/偹至非聖人其孰能知之)
　(見易曰風行水上水之止者揚之使動激者拂之使/平東西上下惟風所使水之聼諸風而不自知猶民)
　(心之隨於上而不覺也享帝立廟正所以一/天下之人心使之潜感黙化而不令其覺耳)
初六用拯馬壮吉　象曰初六之吉順也
　程傳　馬謂二也二有剛中之才初隂柔兩皆无應
　无應則親比相求柔順而托於剛中以拯其渙如得
　壮馬以致逺必有濟矣
　(見易曰初三二隂本以䧟二之陽者得四以㢲風吹/散之使二隂之私慝盡釋還與二為一體而拯二以)
　(出險非二之吉初之吉也䧟/者逆也拯之而後為順也)
九二渙奔其机悔亡　象曰渙奔其机得願也
　程傳　机者俯慿以為安者也初謂二為馬二目初
　為机二急就於初以為安則能亡其悔矣初雖坎體
　而不在險中也(時論曰初且用拯二猶坐待乎賀循/祖逖張浚李綱之赴義也惟有机可)
　(安顧且猶豫渙奔其机則動矣隨何坐/叱羽使賈詡顯絶袁紹雖欲不動得乎)
　(見易曰本義謂九奔而二机也盖九来居二得中而/安宜有悔也互四為震有動象動而出而後不窮所)
　(以貴奔也方二之䧟於隂中不知求出如據机而坐/自以為安矣然二有濟渙之才必當舍其所安而奔)
　(况初拯而馬壮不奔何待非徒出已之險所以濟世/之渙也晉公子重耳安于齊從者謀之姜氏醉而行)
　(之卒有晉國則子犯與/姜氏奪其机之功也)
六三渙其躬无悔　象曰渙其躬志在外也
　孔疏　六三所以能渙其躬者正為身在於内而應
　在上九是志意在外也(楊誠齋曰君子當平時為霧/中豹淵中龍酣寝不聞非楊)
　(也當亂世為治川之禹為救焚之僑焚/溺不避非墨也吉凶同患惟其時也)
　(見易曰三居坎上而與上應其䧟陽之力三居多四/以㢲風散之一旦釋然而觧䘮其故我矣皆四之為)
　(也三不歸四而誰歸乎故曰志在外也外指四/也若謂求應於上九應且繋矣能渙其躬乎)
六四渙其羣元吉渙有丘匪夷所思　象曰渙其羣元
吉光大也
　本義　居隂得正上承九五當濟渙之任者也下无
　應與為能散其朋黨之象則大善而吉又能散其小
　羣以成大羣則非常人思慮之所及也(朱子曰當人/心渙散之時)
　(各相朋黨不能混一惟六四能渙小人/之私羣成天下之公道此所以元吉也)
　(見易曰六四下離二隂之羣上為成渙之主所謂柔/得位而上同者也夷等也即指二隂夫二隂知羣之)
　(為羣豈知羣之當渙知羣之當渙/豈知渙之為聚故曰匪夷所思)
　(火傳曰二隂在下㢲為卦主二隂以四與同/羣也豈知四渙其羣乎非其思慮所及矣)
九五渙汗其大號渙王居无咎　象曰王居无咎正位
也
　本義　陽剛中正以居尊位當渙之時能散其號令
　與其居積則可以濟渙而无咎矣九五㢲體有號令
　之象汗如汗之出而不反也渙王居如陸贄所謂散
　小儲而成大儲之意(朱子曰大號以汗字為象葢人/君之號令當出于人主之中心)
　(由中而外由近而逺无微不逹/猶身之汗出于中而浹四體也)
　(見易曰濟渙者上有四下有二五之所以感召天下/大號而已如唐徳宗奉天罪已之詔是也而封椿大)
　(盈之庫不散徒感人以言人不信也故必渙王居而/始无咎居者藏也傳曰王居无咎不言渙者謂雖盡)
　(散之而王居如故處天子/之正位何王居之足慮乎)
　(火傳曰王居建都之地也王者以天下為家建都之/地必擇隂陽之㑹風雨之交以通貢賦便朝覲若徒)
　(擇據形勢恃險以守非王者之居也故曰渙王居渙/者取其聲教四逹與天下共之也周都豐鎬而公營)
　(雒邑其志可知繋五以渙/王居猶是營洛邑之意歟)
上九渙其血去逖出无咎　象曰渙其血逺害也
　程傳　渙諸爻皆无繋應惟上應於三三居險䧟之
　極故以能出渙逺害為善　本義　血謂傷害逖當
　作惕與小畜六四同言渙其血則去渙其惕則出也
　(丘行可曰三上兩爻隂陽相應然三渙躬而曰志在/外上渙血而曰逺害三欲其應上上不從其應三葢)
　(三處險内應在外則有所攀援而出險上處險外應/在内則有所繋累而不能去易以隂應陽則為柔得)
　(剛援以陽應隂則為剛以柔累故/隂爻應陽多吉陽爻應隂多凶也)
　(見易曰上與三正應三坎之䧟陽者也有血象焉而/與四同㢲體則上亦風也四為渙主故盡散其羣三)
　(從四渙故先散其私血去者去其繋/應之三也上渙其血所以三渙其躬)
䷻(兌下/坎上)
節亨苦節不可貞
　本義　節有限而止也為卦下兌上坎澤上有水其
　容有限故為節(胡仲虎曰天地之数六十故卦六十/而為節月有中氣有節氣節以抑其)
　(過而歸之中也節則適中故可通行于天下苦節則/不中故不可貞  蘓子瞻曰澤以節水虛則納之滿)
　(則泄之其權在澤下三爻澤也為節者也上三爻水/也受節者也  吴宗一曰先時後時俱不名節奏歌)
　(者太疾太徐俱不名節此言適當也澤訂詁曰節下/兌上坎以澤節水水之流也无窮而  之流也有限)
　(以有限畜无/窮故曰節)
彖曰節亨剛柔分而剛得中　苦節不可貞其道窮也
　説以行險當位以節中正以通　天地節而四時成
節以制度不傷財不害民
　程傳　人於所説則不知已遇艱難則思止方説而
　止為節之義　本義　當位中正指五又坎為通(郭/子)
　(和曰以卦變論賁與節皆自泰来賁則柔来文剛剛/上文柔節則柔来節剛剛上節柔彖曰剛柔分而剛)
　(得中則知節之名卦以剛柔過盛為義也朔丘行可/曰天地之氣運有節則分至啟閉弦望晦  四時不)
　(忒而嵗功以成聖人體節之義立為制度量入為出/故不傷財則不害民論語曰節用而愛人正此意也)
　(見易曰孔子謂雖有其徳苟无其位不敢作禮樂焉/節者禮樂之事也當位以節有其位者也中正以通)
　(有其徳者也坎為通五為成卦之主中正者九五之/甘節是也  事之窮自不節始節之窮自過于節始)
　(惟中正乃通/惟通乃不窮)
象曰澤上有水節君子以制数度議徳行
　(王景孟曰古者之制器用宫室衣服莫不有多寡之/数隆殺之度使賤不踰貴下不侵上以是為節故貴)
　(賤上下各安其分君子存于中為徳發于外為行隨/時合宜无過不及則為中節  象正曰宋伯姫之死)
　(也君子謂之女而不婦臧堅之死也君子謂之婦而/不夫若范文子與叔孫昭子之祈死也无所置議焉)
　(見易曰制数度君相之講求也議徳行師友之講習/也孔子曰樂節禮樂内聖外王以之矣  数者十百)
　(千萬億也度者/分寸尺丈引也)
初九不出户庭无咎　象曰不出户庭知通塞也
　孔疏　初九處節之初将立制度若不慎而泄則民
　情奸險應之以偽故慎宻不出然後事濟而无咎(胡/仲)
　(虎曰初前遇九二九陽竒有户象二前遇六三六隂/偶有門象        本義謂戸庭户外之庭門庭門)
　(内之庭也門蔡虚齋曰門在外户在内孟子曰摽使/者出諸大  之外是門在外也禮註云户從東南入)
　(為室之户是/户在内也)
　(見易曰澤所以鍾水也水始至則増其防以瀦之初/九是也水漸盛則啓其竇以洩之九二是也二與初)
　(同道則失/其節矣)
九二不出門庭凶　象曰不出門庭失時極也
　(蘇子瞻曰節者事之㑹也君子見吉凶之機發而中/其㑹謂之節詩東方未明刺无節也其詩曰不能晨)
　(夜不夙則暮言无節不識事㑹或失則早或失則暮/也  以澤節水虚則納之滿則流之其權在澤初九)
　(不出户庭无咎言當塞也九二不出門庭為凶言當/通也至是而不通則失時極矣  時論曰躬補牘之)
　(任而託括囊以固位佞也據用人之地而托寡交以/逃訾陋也操决疑定難之權而托遜讓以避怨奸也)
　(雖能免禍/終為凶徳)
六三不節若則嗟若无咎　象曰不節之嗟又誰咎也
　本義　隂柔而不中正以當節時非能節者故其象
　如此　此无咎與諸爻異言无所歸咎也
　(見易曰初作法於儉者也作法之始不得不儉規模/固陋将有待于二之廣大也二則猶是初也其何以)
　(堪物極必反反而太甚以成六三不節之嗟理勢所/必然也文景之後繼以武帝隋文之後繼以楊廣張)
　(安世之孫流為/張放又何怪焉)
　(火傳曰三為兌主五為坎主成卦者此兩爻也三何/以不節也三以初二過于塞者物不可以終塞塞極)
　(必潰因而以時啓洩之則向之塞者通矣通而後上/流始有所歸四安之五甘之皆三之功也三之嗟葢)
　(嗟前人蓄積之勞而自任其不節之咎也傳曰又誰/咎也言其不節乃以為節又誰得而咎之也與同人)
　(初九/義同)
六四安節亨　象曰安節之亨承上道也
　本義　柔順得正上承九五自然有節者也
　(見易曰五之節既甘矣四承而行之无所増損是為/安節曹参為相國守高帝已定之法張釋之為廷尉)
　(成文帝長者之名皆安節也趨互艮有安止象下流/有歸則上流不壅四安流而  下乃所以承上也)
　(坎二隂在下為窞為險在上則/否以水性趨下則上失其險也)
九五甘節吉往有尚　象曰甘節之吉居位中也
　本義　所謂當位以節中正以通者也(胡仲虎曰諸/爻之節節其)
　(在我者五當位以節節天下者也節/天下而天下甘之所謂中正以通也)
　(見易曰五行土爰稼穡稼穡作甘以土有中徳甘者/味之中也故曰甘受和惟甘則濃淡皆可以隨所宜)
　(也聖人立法貴乎至中以待後人之補/偏救弊要不離于中者此之謂甘節也)
上六苦節貞凶悔亡　象曰苦節貞凶其道窮也
　本義　居節之極故為苦節既處過極雖得正而不
　免於凶然禮奢寜儉故雖有悔而終得亡之也(趙汝/楳曰)
　(三戒不節上戒苦過猶不及也二蘇子瞻曰易有凶/而无咎者大過之上六困之九  是也有凶而悔亡)
　(者節之上六是也上六之苦非坎之為而兌之為也/其道窮則雖至于苦而有不能節者矣  訂詁曰水)
　(已溢澤而節之如人放肆之後/驟加繩束手足拘攣見為苦矣)
　(見易曰適得其當之為節至于苦則失其所為節矣/事之苦者豈能乆居彖曰苦節不可貞上貞之所以)
　(凶/也)
䷼(兌下/㢲上)
中孚豚魚吉利渉大川利貞
　程傳　在二體則中實在全體則中虚中虚信之本
　中實信之實　本義　孚信也為卦二隂在内四陽
　在外而二五之陽皆得其中以一卦言之為中虚以
　二體言之為中實皆孚信之象也(蘇子瞻曰中孚信/也以羽蟲之孚有)
　(諸内而後能化也羽蟲之孚必柔内而剛外以蔡虚/齋曰感物不以正則為違道以干譽涉險不  正則)
　(為行險以僥倖過王虚舟曰頥大過二隂二陽在外/氣分也中孚小  二隂二陽在内氣合也以應乾坤)
　(坎離之分咸/恒既未之合)
　(見易曰孚者實也惟虚乃實凡欲以誠意感人非/出于虚則必有所為不謂之誠亦必不能以感人)
彖曰中孚柔在内而剛得中説而㢲孚乃化邦也　豚
魚吉信及豚魚也利渉大川乘木舟虚也　中孚以利
貞乃應乎天也
　(楊誠齋曰海客之機海客未知而鷗鳥先知之中孚/之至信所以及豚魚也燕客之忮心秦人未覺而白)
　(虹先覺之中孚之利貞所以應乎天也卦訂詁曰三/四在六畫之間柔在内也二五居上下  之中剛得)
　(中/也)
　(見易曰柔在内而剛得中以三四之柔為在内二五/之剛為得中合四爻以言中也説而㢲合兩卦之徳)
　(以言孚也夫㢲與説之未必孚者多矣兌之所以説/者在上一隂㢲之所以㢲者在下一隂今兩隂相合)
　(于内是其説為中心之説而㢲為中心之㢲也心之/至者至于无心故有中虚之象焉惟如是以為孚乃)
　(能化邦也爽信及豚魚豚魚與風期/而有不容  且不自知斯之謂信)
　(火傳曰中孚下兌上㢲三四為兌㢲之主爻二五配/合而三四在其中故曰中孚四絶初之正應三絶上)
　(之正應惟與近比取其在/中之孚亦卦之變例也)
象曰澤上有風中孚君子以議獄緩死
　本義　風感水受中孚之象議獄緩死中孚之意(楊/誠)
　(齋曰議獄者求其入中之出緩死者求其死中之生/若元惡大奸不在是典故四凶无議法少正卯无緩)
　(理/)
　(見易曰風无形而覺之者澤也故有感而即動中孚/无象而信之者民心也故不言而自喻議獄緩死君)
　(子豈以是説民哉亦/自盡其中之孚而已)
　(火傳曰孚信也議獄緩死不敢信/也書曰罪疑惟輕故寜失之疑)
初九虞吉有他不燕　象曰初九虞吉志未變也
　本義　當中孚之初上應六四能度其可信而信之
　則吉復有他焉則失其所以度之之正而不得其所
　安矣(楊誠齋曰虞雖訓度亦防也書儆戒无虞萃戒/不虞是也邪不閑則誠不存家人之閑有家中)
　(孚之虞皆見于初九防家防心皆在初也故傳皆以/志未變贊之  王虚舟曰君子自信乃能信人度于)
　(理之謂虞雜以私之謂他虞而/有他已且不燕又何信人之有)
　(見易曰中孚以全卦内外上下共成一孚不重正應/轉以能絶繋應者為孚初四之應猶之三上之應也)
　(四絶類而上初亦絶所繋矣而猶虞焉虞其後之有/他也如三既和二矣而上復以翰音邀之致三之歌)
　(泣鼓罷不能自主豈非有他而不燕者乎而初幸无/是虞也四馬匹亡則初志可无變矣  有他斯有二)
　(心志所/由變也)
九二鳴鶴在隂其子和之我有好爵吾與爾靡之　象
曰其子和之中心願也
　本義　九二中孚之實九五亦以中孚之實應之故
　有鶴鳴子和我爵爾靡之象鶴在隂謂九居二好爵
　謂得中靡與縻同(按鶴為風鳥以澤為家師曠禽經/云鹤愛隂惡陽  訂詁曰鳴鶴指)
　(九二也子和指六三也繋傳曰况其邇者乎二之邇/莫如三矣二靡三以上應于五好爵指賢者之徳而)
　(言/)
　(火傳曰好爵指三爾指五二孚于三縻三以應五大/臣羅致賢人以進于君之義也  中心願三亦孚于)
　(二非二强/縻之也)
六三得敵或鼔或罷或泣或歌　象曰或鼓或罷位不
當也
　程傳　三四皆以虚中為成孚之主然所處則異四
　得位居正故亡匹以從上三不中失正故得敵以累
　志　本義　敵謂上九信之窮者六三隂柔不中正
　以居説極而與之為應故不能自主而其象如此(訂/詁)
　(曰六三既孚于二而上九争之則非應也而敵也鼔/罷泣歌如鷄之争而不勝而止指上也夫三之所和)
　(者鶴也豈鷄之所得而争哉/位不當言始不幸與上應也)
　(見易曰鶴鳴子和三業孚于二矣然三隂柔不正二/縻之其繋累猶未絶也而上以登天之翰音復兾其)
　(和于是三之鼓罷泣歌皆不能自主矣其鼓也鼔翼/而欲有聲也已而知其不可以和也而罷其泣也情)
　(之不能自已也已而思九二之縻既得所願矣而歌/繋累之不能忘如此  位不當者謂三非兌之正位)
　(也若㢲之四位則正矣四與三皆為卦/主而四優于三者四得位三不得位也)
六四月幾望馬匹亡无咎　象曰馬匹亡絶類上也
　程傳　四初為正應匹也孚道在一四既從五若復
　下繋於初則不一而害於孚故馬匹亡則无咎也
　本義　六四居隂得正位近於君為月幾望之象馬
　匹謂初與已為匹四乃絶之而上以信於五故為馬
　匹亡之象(胡仲虎曰六三謂上九曰敵六四謂初九/曰匹三隂柔不正故不能舍上九以從剛)
　(中之二四隂柔得正故能絶初九以從剛中之/五坤以䘮朋為有慶中孚之中以絶類為无咎)
　(見易曰四最近五而與五孚隂徳之極盛主眷之極/隆者所謂月幾望也初與四應四猶馬之匹也初能)
　(審時度勢以自逺于四四亦能絶類棄應以上孚於/五所謂馬匹亡也人臣據髙位而得主而能乃心王)
　(室自絶私交此/无咎之道也)
九五有孚攣如无咎　象曰有孚攣如位正當也
　本義　九五剛徤中正中孚之實而居尊位為孚之
　主者也下應九二與之同徳故其象如此(胡仲虎曰/六爻不言)
　(孚唯九五言之九五孚之主也合九二共為一體包/二隂以成中孚其固結如此故其象為攣如二曰縻)
　(五曰攣皆固結不可觧之象褁訂詁曰攣如合二五/三四取象三五同徳相應包  二隂以成中孚下縻)
　(上攣固/結可知)
上九翰音登于天貞凶　象曰翰音登于天何可長也
　本義　居信之極而不知變雖得其貞亦凶道也(来/元)
　(成曰人之能信我者以我之髙而能自卑也其不為/人信者以我之卑而妄自髙也鶴鳴於九臯聲聞於)
　(天而今為在隂之物得无和乎日之夕矣/雞棲於塒而今為登天之音能无凶乎)
　(火傳曰上與三應既孚于二上猶不能忘情以登天/之翰音抗在隂之鳴鶴而邀其子和亦不自度量矣)
　(急在隂之鳴本不求和也而以子和遂願登天之音/  于有聞者也而以翰音貽譏世之躁于聲名者亦)
　(可以止矣者兄伯玉曰在隂者誰耶而欲抗其聞天/之聲虚聲  可愧在穴者誰耶而欲奮其冲天之羽)
　(妄舉者/必危)
䷽(艮下/震上)
小過亨利貞可小事不可大事飛鳥遺之音不宜上宜
下大吉
　本義　小謂隂也為卦四隂在外二陽在内隂多於
　陽小者過也(李子思云隂陽之氣往來天地之間或/不无過差故聖人于頥大過之後繼以)
　(坎離以隂陽之中救大過之弊也于中孚小過之後/繼以既濟未濟以隂陽之交而中者救小過之弊也)
　(蔡闗子明曰小過一時之用也大過一世之用也過/  虚齋曰凡謂小過之時非時小有過謂時當小)
　(也小過大過都是人事當其時則然氣易畧曰小過/之時事期當可行貴適宜勢有極重  或稍偏必矯)
　(枉而後平故小有所過然後得亨過而得亨豈可以/不正為過哉以大小言小為貞以上下言下為貞)
　(見易曰凡鳥立而鳴則首向上飛而鳴則首向下遗/者鳥飛已過而音始聞也不宜上宜下取鳥音以為)
　(宜下/之象)
　(火傳曰戒鳥之飛也因遗音而知其飛因飛而戒其/不宜髙飛以喻小過之時士君子擇福莫若輕擇禍)
　(莫若小勿為已甚/之事過人之行也)
彖曰小過小者過而亨也　過以利貞與時行也柔
得中是以小事吉也　剛失位而不中是以不可大
事也　有飛鳥之象焉飛鳥遺之音不宜上宜下大
吉上逆而下順也
　孔疏　六二六五以柔居中九四失位不中九三得
　位不中柔而得中故曰小事吉也失位不中故曰不
　可大事也(胡仲虎曰矯天下之枉者以過為正然剛/過而中為大過柔得中為小過是則事有)
　(當過者皆不可外于中也行易略曰違時則中者亦/過適時則過者乃中與時  者過之貞也  剛失位)
　(而不中謂下卦之剛不居二而居三上卦之剛不居/五而居四皆失位也三以剛居下之上四以剛居上)
　(之下皆/不中也)
　(見易曰柔得中指二五也而五之不正不言剛失位/而不中指三四也而三之得位不言時當小過宜柔)
　(不宜剛柔既得中不必言正位也剛既失中猶之皆/失位也得中則小事吉失位不中則不可大事時為)
　(之也知小過則知時中矣夫彖言飛鳥遺之音彖傳/不釋但云有飛鳥之象焉  鳥翔于空上下南北随)
　(其所之今曰不宜上宜下者惟時則然也時宜于下/從下則順上之則逆故當小過之時寜宜卑伏不宜)
　(髙飛/也)
象曰山上有雷小過君子以行過乎恭䘮過乎哀用
過乎儉
　本義　三者之過皆小者之過可過於小而不可過
　於大可以小過而不可甚過彖所謂可小事而宜下
　者也(晁以道曰恭過則偽哀過则毁儉過则陋而君/子以之者葢有為而為将矯之以為中也時有)
　(舉趾髙之莫放正考父矯之以循墻時有短䘮之宰/予髙柴矯之以泣血時有三歸反坫之管仲晏子矯)
　(之以敝裘雖非中行亦足以矯時厲俗也當蔡虚齋/曰君子時乎當小過則小過亦為中時乎  大過则)
　(大過亦/為中)
　(見易曰雷在山上止而不動非奮迅摶擊之雷其聲/亦不離乎山下詩所謂殷其雷也威而不猛有小過)
　(之象君子當小過之時不能不/過亦不容太過也取法於此)
初六飛鳥以凶　象曰飛鳥以凶不可如何也
　本義　初六隂柔上應九四又居過時上而不下者
　也(蔡虚齋曰不好處全在飛字上是上/而不下者也項平菴謂以飛致凶)
　(見易曰其始之欲飛而上者鳥也既上則風勁而翼/乗之鳥遂不能以自由雖欲下有不得者矣左傳曰)
　(師能左右之曰以鳥見以於翼/翼見以於風故曰不可如何也)
六二過其祖遇其妣不及其君遇其臣无咎　象曰不
及其君臣不可過也
　程傳　陽之在上者父之象尊於父者祖之象四居
　三上故為祖五隂而尊祖妣之象(胡仲虎曰過其祖/則有繼世之譽過)
　(其君則有犯分之嫌上蔡虚齋曰曰祖曰妣以隂陽/之象言曰君曰臣以  下之象言同是六五也對三)
　(四言則為妣對/六二言則為君)
　(見易曰三為成艮之主四為成震之主是卦之所為/祖也而皆過剛不中當小過之時不足以任事任之)
　(者柔中之二也是二為過其祖五以柔中居上妣也/與二一徳相孚是為遇其妣然五雖妣實君也二為)
　(臣而與君比徳乎惟不及之斯為遇及之/則為過矣遇其臣亦適還其為臣而已)
　(火傳曰以啇周事論之紂祖也文王妣也文王為天/下所君而自居於臣二之遇五不及其君遇其臣是)
　(此象/也)
九三弗過防之從或戕之凶　象曰從或戕之凶何如
也
　本義　小過之時事每當過然後得中九三以剛居
　正衆隂所欲害者也而自恃其剛不肯過為之備故
　其象如此(胡庭芳曰朱子謂弗過遇之是兩字為絶/句則弗過防之亦宜兩字㫁讀盖小過乃)
　(隂過之時故二陽爻皆稱弗過是言陽弗能過也防/之防隂也言弗能過之則當防之  不防則有戕害)
　(之虞二隂在下有/上進之勢故當防)
　(見易曰二陽居四隂之間皆弗過也四遇之而三防/之四以剛居柔又為動體非執一者也三以剛居剛)
　(又為艮主欲恃其剛正以止隂進而防之不深反為/所害蕭望之劉更生陳蕃竇武之類是也非不可大)
　(事之明/據乎)
九四无咎弗過遇之往厲必戒勿用永貞　象曰弗過
遇之位不當也往厲必戒終不可長也
　本義　弗過遇之言弗過於剛而適合其宜也往則
　過矣故有厲而當戒勿用永貞言當隨時之宜不可
　固守也(訂詁曰四為震主陽性上行故有往而遇隂/之象自知勢之不敵見隂而善遇之我旣有)
　(往彼必有來往來之間/大是危道可无戒與)
　(見易曰震位在初而居四此遂泥之震不當位也位/有以當而无咎有以不當而无咎者此惟不當故弗)
　(過而/遇也)
六五宻雲不雨自我西郊公弋取彼在穴　象曰宻雲
不雨已上也
　王註　夫雨者隂在於上而陽薄之而不得通則蒸
　而為雨今艮止於下而不交焉故不雨也　本義
　以隂居尊又當隂過之時不能有為而弋取六二以
　為助故有此象在穴隂物也兩隂相得其不能濟大
　事可知(張希獻曰小畜宻雲尚往也言陽尚往則不/與隂和而不能雨矣小過宻雲不雨已上也)
　(言隂已上則不與/陽和而不能雨矣)
　(見易曰在穴者二也坎以下隂為窞卦象複坎故二/有在穴之象小過所惡者飛鳥也鳥在穴而不飛所)
　(謂不宜上而宜下者也故公弋取以為助然皆隂也/其能有濟乎如召雨者不能以隂致陽以陽和隂焉)
　(能得雨是則隂之/不足大有為也)
　(火傳曰以五而稱公此小過之事所謂行過乎恭者/也宻雲不雨西伯之隂行善也取彼在穴載吕尚以)
　(後車也尚之在/渭濱猶在穴耳)
上六弗遇過之飛鳥離之凶是謂災𤯝　象曰弗遇過
之已亢也
　本義　六以隂居動體之上處隂過之極過之已高
　而甚逺者也(焦弱侯云四隂皆過乎陽上曰/過之過者勢也過之者心也)
　(見易曰處卦之終不惟不與陽遇而已其亢益甚高/飛不已不知矰繳在其前也禍自外至曰災過由已)
　(作曰𤯝上六之災/則自作之𤯝也)
䷾(離下/坎上)
旣濟亨小利貞初吉終亂
　本義　為卦水火相交各得其用六爻之位各得其
　正故為既濟亨小當為小亨(趙庸齋曰坤上乾下為/泰以天地之交也坎上)
　(離下為既濟以水火之交也坎離者乾坤之大用也/故泰六爻雖相應而二五處非其位既濟六爻相應)
　(剛柔无一不當其應者皆正也水火相交而剛柔正/應其為既濟豈不大哉  蘓子瞻曰凡隂陽各安其)
　(所則静而不用将發其用必有以激之水在火上火/欲炎而不逹火所以致其怒也隂皆乘陽陽欲進而)
　(不遂所以奮其力也火致其怒雖險必逹陽/奮其力雖難必遂所以為既濟也故曰亨)
　(見易曰易之用貴于交上經以坎離終乾坤之交也/下經以既未終坎離之交也乾坤交故乾體入坤坤)
　(體入乾而成坎離坎離至是而欲反乎乾坤故交而/成既濟未濟坎之中體入離離之中體入坎依然又)
　(一乾/坤矣)
彖曰既濟亨小者亨也　利貞剛柔正而位當也　初
吉柔得中也　終止則亂其道窮也
　程傳　天下之事不進則退无一定之理濟之終不
　進而止矣无常止也衰亂至矣(郭子和曰六爻有應/者八卦應而皆得其)
　(位者六十四卦獨此一卦而已既胡庭芳曰卦辭初/吉終亂不過如泰極則否之類  濟極則反為未濟)
　(耳彖傳曰終止則亂止者雜卦傳所謂既濟定也葢/既濟之隂陽各歸其家易于伏而不動履其運者一)
　(切止而不動則動之所由起矣心剛柔雖正位雖當/氣機之運不可一息或停人身  火降而腎水引可)
　(謂既濟矣然豈可使升者不降降者不升必如所謂/動極復静静極復動動静互為其根循環无端而後)
　(可耳此夫子終止/則亂之㣲意也)
　(見易曰易之致防于既濟非防于其濟防于其既也/當方濟之時剛柔大小各竭其才能一其心志以期)
　(必濟所謂同舟遇風如左右手也既濟而懈矣雖有/才能不肯竭矣雖有心志不能一矣既濟之終未濟)
　(之始也馮異曰願陛下无忘河北之難小臣无忘巾/車之恩羊祜曰平呉後方勞聖慮耳既濟皆如方濟)
　(之時何至於遽憂亂哉惟終止則亂耳功火本炎上/水本就下道家以升降之術成既濟之  惟其功之)
　(不息也一息而水火仍各返其本性矣劉牧所謂水/火之性竟則必復復則必變故聖人致防于既濟防)
　(其終之/止也)
　(火傳曰終止則亂所謂既濟定也既濟之隂陽各當/其位有止而不動之意術家以反吟與伏吟同凶正)
　(謂此也是故位有不當者天下事之所/由生而位皆當者天下亂之所由始也)
象曰水在火上既濟君子以思患而豫防之
　王註　存不忘亡既濟不忘未濟也(訂詁曰水在火/上以氣交相為)
　(濟君子思患豫防方得其相濟之用即思其相射之/思  象正曰既濟之終亂怠也豫之不亂何也豫知)
　(戒者也既濟不知戒者也/人自謂无患而患生焉)
初九曵其輪濡其尾无咎　象曰曵其輪義无咎也
　本義　輪在下尾在後初之象也曵輪則車不前濡
　尾則狐不濟既濟之初謹戒如是无咎之道(朱子曰/曵輪濡)
　(尾不是不欲濟是要濟而未敢輕濟如曹操臨敵意/思安閒如不欲戰老子所謂與兮若冬涉川之象)
　(見易曰先儒取象皆是方濟之象非既濟之象也六/爻皆言既濟後事也曵輪謂車已濟矣而輪若有所)
　(曵濡尾謂狐已濟矣而尾復為所濡以喻天下甫定/旋有不測之事未可謂險難已出可坐致太平也)
六二婦䘮其茀勿逐七日得　象曰七日得以中道也
　程傳　二以文明中正之徳上應九五剛陽中正之
　君宜得行其志也然五既得尊位時已既濟无復進
　而有為自古既濟而能用人者鮮矣　茀婦人出門
　以自蔽者也䘮其茀則不可行矣卦有六位七則變
　矣七日得謂時變也中正之道无終廢之理不得行
　於今必行於異時也(楊誠齋曰管蔡之謗周公公不/辨而王自悟燕王上官之譛霍)
　(光光不言而帝自/察得勿逐之義)
　(見易曰二離女居中有婦道焉茀所以行也䘮茀則/不行方濟而不得行情亦急矣急而逐之則去之愈)
　(逺勿逐以聼之若未䘮也七日自得其善于處濟者/乎裴晋公一日失中書印置之不問旋歸其處或問)
　(故公曰此堂吏竊去以濟其私緩之則自歸急/則投諸水火矣有此度量始能成既濟之功)
　(火傳曰二為離主與五成既濟之功者文明在内所/謂帷幄謀臣猶茀中之婦也䘮茀猶云失其内職耳)
　(惟内職失是以鬼方之伐謀之自小人二不與聞是/外二也而二不與争直俟三年之憊君有悔心始知)
　(小人之不可用是為七日得也漢髙帝白登之圍留/侯之䘮茀也唐太宗征髙麗回而歎魏徴之亡是七)
　(日得/也)
九三髙宗伐鬼方三年克之小人勿用　象曰三年克
之憊也
　(張希獻曰小人戎狄皆為隂類戎狄之禍逺小人之/禍近易於用兵之後必以小人勿用戒之師之上既)
　(濟之三是也三孫淇澳曰一伐鬼方也在未濟之四/方勵精圖治  年不厭其乆既濟之三欲安静无為)
　(三年已覺其憊故一宣王之身而玁狁之伐六月栖/栖徐方之定王曰旋歸始終之義各有攸當也  黄)
　(元公曰鬼居幽方指坎也離明破暗有伐象焉/既濟主九三未濟主九四皆以離為伐主也)
　(見易曰既濟之後戎備自不可弛然不得已而用之/若勤民於戎狄是黷武也其端必自小人啓之以漢)
　(髙帝百戰而圍於白登以唐太宗全盛而困於髙麗/則既濟之後人心兵力固不如方濟之初終止之萌)
　(於此亦可見矣太宗髙麗回悔曰魏徴而在不令朕/有此行則當時不諫止者皆小人矣况為之謀者乎)
六四繻有衣袽終日戒　象曰終日戒有所疑也
　王註　繻宜曰濡衣袽所以塞舟漏也(張希獻曰六/四出離入坎)
　(此濟道将革之時也濟道将革則罅漏必生於此終/日戒自朝至夕常若坐敝舟而水驟至焉斯可免覆)
　(溺之患謂胡仲虎曰乘舟者不可以无濡而忘衣袽/亦不可  衣袽已備遂肆不知戒水漸至而不知雖)
　(有衣袽不及施矣備患之具不失於尋常慮患之念/又不忘于頃刻此處既濟之道也  按漢製裂帛邉)
　(繻頭以為關門符信袽通作帤塞漏孔之/敝帛即敝衣之帛也  戒者為九五言也)
　(火傳曰坎善疑疑故戒有所疑則處處/可戒時時可戒非曰苴漏衣袽而已也)
九五東鄰殺牛不如西鄰之禴祭實受其福　象曰東
鄰殺牛不如西鄰之時也實受其福吉大來也
　本義　東陽西隂言九五居尊而時已過不如六二
　之在下而始得時也當文王與紂之事
　(見易曰先天圖離東坎西今以東鄰為五當紂西鄰/為二當文王背矣且五剛中當位何見而斥之為紂)
　(而以應爻當文王耶徒以五為君位而紂居東土二/為臣位而文王居西方以此牽合東西耳葢因東西)
　(二字而牽合文王與紂之事玩卦爻殊无此義離離/東坎西東者事之方始西者事之已成東鄰指  在)
　(下卦奏既濟之績者也西鄰指坎在上卦享既濟之/成者也享成者多非奏績之人勞在前人而福歸後)
　(世初用大牲享帝以邀福其後直用禴祭而受福惟/其時也致福者在先受福者在後亦豈知致福者之)
　(難乎吉方大來寜可坐受/而不思所以保初吉哉)
　(火傳曰殺牛以邀福禴祭以受/福受者不邀而自來時為之也)
上六濡其首厲　象曰濡其首厲何可久也
　(張希獻曰初九濡其尾而无咎者以既濟之初則吉/也上六濡其首而厲者以既濟之終止則亂也  象)
　(正曰四方有事濡首以救之未為失也濡其首而有/益于人則為之濡其首而厲于人則不為也  訂詁)
　(曰既濟之終自恃无險難矣忽心一生險難/立至如濟水将及岸而濡其首甚危之辭)
　(見易曰上六失六四終日之戒忘其衣袽以至濡首/唐𤣥宗成開元之治而濡首於妃子荘宗破汴梁之)
　(雄而濡首於伶人既濟/之難于有終也如是)
䷿(坎下/離上)
未濟亨小狐汔濟濡其尾无攸利
　程傳　狐能渡水濡尾則不能濟其老者多疑畏故
　履氷而聼懼其䧟也小者則未能畏慎故勇于濟濡
　其尾而不能濟也　本義　水火不交不相為用卦
　之六爻皆失其位故為未濟汔幾也幾濟而濡尾猶
　未濟也(鄒泗山曰天下之治以老成練逹而濟以少/年輕鋭而敗聖人取象小狐有以哉  史記)
　(春申説秦昭王引易狐涉水/濡其尾言始之易終之難也)
　(見易曰澤火曰革而水火則為既濟火澤曰睽而火/水則為未濟所以異者坎與兑也澤者有質之水故)
　(與火彼此相息坎者天一之真水與火互為其根故/相逮而不相射坎與離皆乾坤中氣之交也水中有)
　(火火中有水故既濟中互有未濟未濟中互有既濟/水火互藏其宅卦名未濟非不濟也有待而濟也)
彖曰未濟亨柔得中也　小狐汔濟未出中也濡其尾
无攸利不續終也雖不當位剛柔應也
　王註　以柔處中能納剛徤故得亨也處未濟之時
　必剛健然後能濟小狐雖能渡而无餘力将濟而濡
　其尾力竭於斯不能續終未足以濟也位不當故未
　濟剛柔應故可濟(項平庵曰既濟剛柔皆正而位當/然彖傳所指者六二與九五也二)
　(得離之正位五得坎之正位也未濟皆不當位然彖/傳曰雖不當位亦指六五而言  訂詁曰未濟六爻)
　(不當位而皆相應聖人於爻辭中只以相應取義不/以當位取義  不當位而相應有互相為用之道)
　(見易曰卦以剛柔失位為未濟以剛柔相應故終于/濟柔得中五也剛之足以濟者二也二之曵輪而不)
　(肯遽濟者雖其剛中持重亦以初六小狐之濡尾未/免慮其後也濟天下者非一人之事有開其始者必)
　(有續其終者子皮之續以子産蕭何之續以曹参可/謂有終者也若令尹子文欲以得臣為已之續諸葛)
　(武侯欲以馬謖為已之續此皆小狐耳其/能承子文武侯之後以其濟者未之有也)
象曰火在水上未濟君子以慎辨物居方
　王註　辨物居方令物各當其所也(胡仲虎曰水火/異物故以之辨)
　(物水火各居其所故以之居方傳黄元公曰辨物居/方先王安頓萬物之妙用也大  曰方以類聚物以)
　(羣/分)
　(見易曰當未濟時君子急于求濟遂有權宜之術而/方物以之混淆者有之如温公用蔡京以變新法汝)
　(愚用侂胃以定内禅非我族類始雖共濟後患无窮/是以君子早於此時慎之寜不濟不可不辨也若王)
　(曽不從雷允恭垂/簾之議庶為得之)
初六濡其尾吝　象曰濡其尾亦不知極也
　孔疏　未濟之初始於既濟之上六濡首而不知遂
　濡其尾故曰不知極也(郝仲輿曰既初離下牛尾之/象已濟而登陸也未初坎下)
　(狐尾之象不濟而囬首也初思濟二能濟而不欲濟/三必欲濟而征則凶猶之未嘗涉也爻辭於初曰不)
　(知極愚者不及也於上曰不知節知者過之也其象/正曰君子量力而動叶衆而謀慎始而慮終行  明)
　(不行其疑敬其初以及其終以衆人為无謀以獨/往為能㫁恃其一得以慿大川是小狐之知也)
　(見易曰既初濡尾尾雖濡而已濟也未初濡尾尾既/濡則不濟矣夫人之才力各有所極小狐涉水必掲)
　(尾以濟未濟而濡其尾則力已/竭矣焉能更進故曰不知極也)
九二曵其輪貞吉　象曰九二貞吉中以行正也
　本義　以九二應六五而居柔得中為能自止而不
　進得為下之正也　九居二本非正以中故得正也
　(胡仲虎曰初濡其尾才弱不能自進二曵其輪剛得/中能自止而不進也  象正曰趙簡子将出召董安)
　(于三趋之乃至至而後簡子有求于執事三往三反/而安于皆偹之故安于之皆備安于之所以後至也)
　(詩曰人涉卬否卬須我友有/是友也以曵其輪何遲之有)
　(見易曰未濟之時六五虚中以任九二初濡尾三征/凶濟天下之事非剛中者而誰二如慷慨自任謂天)
　(下非我莫濟此冦莱公澶淵之㨗所以来欽若之謗/而卒為真宗所疑也曵輪之慎非惟善于濟世亦貞)
　(于事君事君而不以貞雖有功而不為/吉非剛中者不能知之故曰中以行正)
六三未濟征凶利渉大川　象曰未濟征凶位不當也
　本義　隂柔不中正居未濟之時以征則凶然以柔
　乗剛将出乎坎有利渉之象　或疑利字上當有不
　字(訂詁曰六三将出險矣猶未出者以前有/互坎在也他爻不曰未濟獨于此爻言之)
　(見易曰既濟則思所以保濟未濟必求所以共濟四/之震用奮以思濟也五之貞吉求賢以濟也上之飲)
　(酒養晦以待濟也二之曵輪持重以善濟也未有安/于未濟者三非安于未濟特以才弱而處險極冐昧)
　(而獨往故凶爻曰利涉大川夫大川必有利/涉之道與共涉之人非曵輪之二而誰乎)
　(火傳曰既濟未濟其交濟之功皆在于火三四之間/正其交處三之涉川非涉二之川涉四之川也三五)
　(四五又一坎也伐問易曰六三九四是水火交接之/處三涉川四震  皆須奮大勇猛始能得交于三曰)
　(未濟者所以喚起其/沉溺令及時以進也)
九四貞吉悔亡震用伐鬼方三年有賞于大國　象曰
貞吉悔亡志行也
　(季子思曰既濟之三離之上未濟之四離之下也二/爻正當濟難之地故象討伐既濟言髙宗未濟則言)
　(受命出征者耳重焦弱侯曰未濟以水火不交為卦/是以居中者責  三出坎而求離故以涉川為利四)
　(居離而履坎故以伐國為功三/以位四以未上下所倚藉也)
　(見易曰國家當未濟之時毎啓戎心或幸其内難或/欺其新立謂不能與之抗也而真能濟世者即乘其)
　(時奮力而大剏之卒以弭数世之患如唐太宗之制/突厥于便橋寇凖之禦契丹于澶淵皆得震用伐鬼)
　(方之義/者也)
六五貞吉无悔君子之光有孚吉　象曰君子之光其
暉吉也
　王註　以柔順文明之質居於尊位付物以能而不
　疑物則竭力故曰有孚吉
　(見易曰陽實隂虚陽明隂晦惟實有孚惟明有光五/雖離主而以隂居陽本不當位宜有悔者孚與光皆)
　(二之徳也五虚中任二一无所為故貞吉无悔葢能/用晦而以二之光為其光是為君子之光能虚中而)
　(以二之孚為其孚是為有孚而吉也傳曰其暉吉也/暉者光之散凡見諸事業皆臣子之所為也君子之)
　(光无可見于臣/之所為見之)
　(火傳曰暉為光中之氣詩曰庭燎有暉周禮眂祲以/十暈為十暉五離中虚為光二坎中實為光中之氣)
上九有孚于飲酒无咎濡其首有孚失是　象曰飲酒
濡首亦不知節也
　本義　以剛明居未濟之極時将可以有為而自信
　自飬以俟命无咎之道也若縱而不反如狐之渉水
　而濡其首則過於自信而失其義矣(胡仲虎曰既濟/三陽得位未濟)
　(三陽失位既濟初曵輪未濟二亦曵輪既濟三伐鬼/方未濟四亦伐鬼方惟是既濟之五反不如未濟之)
　(上者以時而言之未濟不如既濟之初既濟不如未/濟之終也  象正曰君子不舍己而狥人不遺人而)
　(樂身既濟狥物濡首則已急未濟樂身濡首則/已緩詩曰深則厲淺則掲夫以各有其節也)
　(見易曰周公酒誥有鍳于以酒亡國者也然困與坎/需皆繫以飲酒此亦曰有孚于飲酒特戒其濡首不)
　(知節耳夫有孚之飲其心未嘗一日忘濟也寇凖陳/平飲以圖濟曹参羊祜飲以保濟皆孚也乾初九曰)
　(潛龍未濟上九曰濡首安知濡/首非潛龍非即用九之无首哉)
　
　
　
　
　
　田間易學卷六
欽定四庫全書
　田間易學卷七
　　　　　　　　　　　桐城　錢澄之　撰
　　繫辭上傳
　本義　繫辭本謂文王周公所作之辭繫於卦爻之
　下者即今經文此篇乃孔子所述繫辭之傳也以其
　通論一經之大體凡例故无經可附而自分上下云
　(胡庭芳曰繫傳中言聖人繫辭者六曰繫辭焉而明/吉凶曰繫辭焉以㫁其吉凶凡兩見曰繫辭焉所以)
　(告也曰繫辭焉以盡其言曰繫辭焉而命之皆指文/王周公卦爻辭言也繫辭上下傳則是孔子統論一)
　(經之卦爻大體凡例論作易之由則見於庖羲氏仰/觀俯察及易有太極数章論用易之法則見於大衍)
　(之数等章若徒有上下經而无繫辭傳則/象数之學不明易无以致用於萬世矣)
天尊地卑乾坤定矣卑髙以陳貴賤位矣動静有常剛
柔㫁矣方以類聚物以羣分吉凶生矣在天成象在地
成形變化見矣
　本義　此言聖人作易因隂陽之實體為卦爻之法
　象莊周所謂易以道隂陽此之謂也(先融堂曰无畫/之易在太極先)
　(有畫之易自兩儀始葢下文所謂貴賤剛柔吉凶變/化自乾坤而始著非自乾坤而始有也  胡仲虎曰)
　(朱子謂此非是因有天地而始定乾坤乃是觀天地/即見易也  此一節言畫前之易固如是也  董叔)
　(重曰在天成象在地成形變化見矣變化非因形象/而後有也變化流行非形象則无以見故因形象而)
　(變化之迹可見也也蘇子瞻曰方木異也而以類而/聚此同之生於異  物羣則其勢不得不分此異之)
　(生於同也有成而後有毁有廢而後有興是以知吉/凶之生於相形也  天地一物也隂陽一氣也或為)
　(象或為形所在之不同故云在者明其一也象者形/之精華發於上者也形者象之體質留於下者也人)
　(見其上下直以為兩矣豈知其未嘗不一耶由是觀/之世之所謂變化者未嘗不出於一而兩於所在自)
　(兩以往有不可勝計者矣三蔡虚齋曰貴賤者易中/卦爻上下之位也下傳曰  多凶五多功貴賤之等)
　(也則上下體之為貴賤可知又曰爻有等則六爻各/自為貴賤可知如屯之初九謂之以貴下賤蹇之上)
　(六謂之從貴亦因其時義也類太極動而生陽静而/生隂故陽性類皆動也隂性  皆静也隂亦或有動)
　(者然非隂之常陽亦或有静者然非陽之常也言斷/是自然分判非人斷之也虞仲翔謂斷分也不  隂)
　(陽言剛柔質可見氣不可見也繫𤣥同曰天地設位/易行其中一竒即乾一畫即偶  辭之乾坤皆以竒)
　(偶之一畫言之獨訂詁曰孔子賛易第一篇也夏首/連山商首歸藏  周名易尊乾而配坤凡舉乾坤所)
　(以賛周易也首一節/明乾所以為首之義)
　　(今按本義謂變化者易中蓍䇿卦爻隂變為陽陽/化為隂也然以蓍䇿冠卦爻之上則卦爻是蓍䇿)
　　(之卦爻葢卦爻不能自為變化因蓍䇿之隂陽老/少而有變化盈天地无非隂陽也在天成象在地)
　　(成形者无非隂變陽化之所為也则未有蓍䇿卦/爻其隂陽變化之跡彰彰如此亦豈待蓍䇿卦爻)
　　(而後見哉胡仲虎謂觀天地則見易也然吾觀下/文是故二字似𦂳接變化見矣一句來相摩相盪)
　　(即是變化分明指卦爻言不指蓍䇿且本義於第/三條曰此變化之成象者於第四條曰此變化之)
　　(成形者亦専指/卦爻所有也)
是故剛柔相摩八卦相盪
　本義　此言易卦之變化也六十四卦之初剛柔兩
　畫而已兩相摩而為四四相摩而為八八相盪而為
　六十四(蔡虚齋云孔子説易只説到八卦便停住如/此云八卦相盪後云八卦成列因而重之初)
　(曰四象生八卦又曰於是始作八卦又曰八卦以象/告葢以六十四卦即八卦之所重也  此條正指横)
　(圖言坤訂詁曰原卦之𥘉不過剛柔兩畫而已兩畫/即乾  也由乾坤而生八卦以成六十四卦摩者相)
　(比而生盪者加於其/上所謂因而重之也)
　(見易曰剛柔相推推者以此與彼之義如乾坤正對/乾推一畫與坤坤推一畫與乾相推而成八卦今所)
　(傳圓圖是也剛柔相摩摩者相倚而生之義隂陽挨/比有一陽便有一隂有一隂便有一陽兩相摩而為)
　(四四相摩而為八也自八卦以上无非相摩因摩而/後有盪盪以層見叠出而言今所傳横圖是也説詳)
　(圖象/卷中)
鼔之以雷霆潤之以風雨日月運行一寒一暑
　本義　此變化之成象者(朱子云鼔之以雷霆以下/四句是説易中所有  訂)
　(詁曰日在牽牛則寒東井則暑牽牛/水宿逺人故寒東井火宿近人故温)
　(見易曰在天之變化莫著於雷霆風雨日月而六十/四卦中六子迭用變化不測猶之在天者之鼔之潤)
　(之運行也在地之變化莫著於男女盈虚空皆男女/也六十四卦中陽變隂化禅續无窮猶之在地者之)
　(成男成/女也)
　(火傳曰震艮反易為雷為霆故皆曰鼔㢲兌反易為/風為雨故皆曰潤  邵子以兌為月艮為日據納甲)
　(圖坎月行至兑上為上弦則光漸盛故指其運行至/兑而以為月非以兑體為月象也艮居亥方日自子)
　(至亥日行一周天也亦以離日行至艮而指為日非/以艮體為日象也  先天圖自姤至坤為寒自復至)
　(乾為暑書曰日月之行則有冬有夏夏至之日/道近為極暑之候冬至之月道近為極寒之候)
乾道成男坤道成女
　孔䟽　成者謂乾因隂而得成男坤因陽而得成女
　　本義　此變化之成形者(朱子云男女通人物言/之  又曰豈得謂男便)
　(都无隂女便都无陽須要錯看於訂詁曰自天尊地/卑至變化見矣因乾坤而推及  變化自剛柔相摩)
　(至坤道成女因變/化而遡始於乾坤)
　(見易曰虚空中皆男女也然凡物皆得形氣之偏不/可以語乾坤健順之徳故男女以人言人之男女即)
　(一小天/地也)
乾知大始坤作成物
　本義　知猶主也乾主始物而坤作成之承上文男
　女而言乾坤之理(蔡虚齋曰乾道成男坤道成女者/其别也乾知大始坤作成物者其)
　(交也葢别者之交既交而又别也隂陽動静之相循/環如此故動前又有静静前又有動  全書曰成男)
　(成女謂六子也分言之也知始作成謂生物也合言/之也男亦不離坤女亦不離乾也  上言六十四卦)
　(皆八卦之所為乾道節言六子又乾坤之所為/也乾知節竝舉乾坤又以坤之所為主於乾也)
　(見易曰後天八卦乾位在亥知大始也坤位在未作/成物也  乾知坤行乾无事而坤有事坤之有事因)
　(乎乾知而行其所无事/故本義曰知猶主也)
乾以易知坤以簡能
　韓註　天地之道不為而善始不勞而善成故曰易
　簡　本義　乾健而動即其所知便能始物而无所
　難故為以易而知大始坤順而静凡其所能皆從乎
　陽而不自作故為以簡而能成物(蔡虚齋曰本義謂/即其所知便能始)
　(物葢乾元之施乾之所知也此若无意於生物/而物自資之以始故曰即其所知便能始物)
　(見易曰乾本乎氣之自然故易坤因乎乾之自然故/簡惟乾易故坤簡下文曰易則易知簡則易從簡以)
　(易為/主也)
易則易知簡則易從易知則有親易從則有功有親則
可乆有功則可大可乆則賢人之徳可大則賢人之業
　韓註　天地易簡萬物各載其形聖人不為羣方各
　遂其業徳業既成則入於形器故以賢人目其徳業
　　本義　人之所為如乾之易則其心明白而人易
　知如坤之簡則其事要約而人易從易知則與之同
　心者多故有親易從則與之協力者衆故有功有親
　則一於内故可乆有功則兼於外故可大徳謂得於
　己者業謂成於事者上言乾坤之徳不同此言人法
　乾坤之道至此則可以為賢矣(胡仲虎曰前三節見/得天地物物有乾坤)
　(此一節見得人心自具一乾坤故易述曰惟其易故/易知易知者自為主也惟其簡  易從易從者順乾)
　(行也天下事不可一毫着意亦不可一毫着力易則/不着意也所知者皆人可與知簡則不着力也所能)
　(者皆人/可其能)
易簡而天下之理得矣天下之理得而成位乎其中矣
　孔䟽　列子言不生而物自生不化而物自化若不
　行易簡法令滋章則物失其性也　本義　成位謂
　成人之位其中謂天地之中至此則體道之極功聖
　人之能事可以與天地参矣(胡仲虎曰此章言天地/間有自然之易繼言易)
　(中有自然之天地末言天地與易不外/乎自然之理所謂自然之理即易簡也)
　(見易曰天下之理非吾一人可以盡知盡能也有不/知而後无不知有不能而後无不能莊子曰萬物固)
　(已自然聖人又何事焉因其自然又寜有不/知不能者哉易簡之得亦得其自然而已)
　　右第一章
　本義　此章以造化之實明作經之理又言乾坤之
　理分見於天地而人兼體之也
聖人設卦觀象繫辭焉而明吉凶
　本義　象者物之似也此言聖人作易觀卦爻之象
　而繫之以辭也(楊誠齋曰卦以象立爻以辭明言朱/子發曰聖人設卦本以觀象不  而)
　(見吉凶自伏羲至於堯舜文王皆觀象而自得也聖/人懼觀之者不足以知繫之卦辭爻辭以明告之為)
　(觀象而未知者設也每蔡虚齋曰易所言象其類不/一設卦觀象是每卦  爻自含有此象或因卦爻於)
　(承乗比應處含有此象有假物類為象者有直就人/事取象者下文曰失得憂虞所主在人事也觀象繫)
　(辭則无一辭/不出於象矣)
剛柔相推而生變化
　本義　言卦爻隂陽迭相推盪而隂或變陽陽或化
　隂聖人所以觀象而繫辭衆人所以因蓍而求卦也
　(胡仲虎曰易之道不外乎辭變象占吉凶占也占以/辭而明故曰繫辭焉而明吉凶剛柔相推象也變由)
　(象而出故曰剛柔相推而生變化自蔡虛齋曰剛柔/相推而生變化於揲蓍求卦上看  明白葢易占其)
　(變凡卦爻之辭皆就變説則皆剛化柔柔化剛也三/百八十四爻盡謂之九六无所謂七八者本義復云)
　(凡单言變者化在其中則此變化即觀變之變也則/自聖人繫辭言則辭猶在變之前自衆人求卦言)
　(辭見於變之後聖人所繫雖在於變之前其實為衆/人擬其所得於變之後者衆人所得雖見於變之後)
　(其實即聖人向之所擬於變之/前者也故皆主蓍䇿之變化言)
　　(今按有卦畫則有蓍䇿乾鑿度云垂皇䇿者羲自/伏羲即用蓍矣故周公用九六繫爻謂九六能變)
　　(非著則安所得九六也變化者蓍之為也剛柔相八/推仍指卦象非即指蓍葢自一生二二生四四生)
　　(八生六十四一時俱就原非有相推而成之事此自/六十四卦既成後設而觀之則以乾坤相推而成)
　　(八卦八卦相推而成六十四卦且即乾坤兩卦一/剛一柔相推便可以成六十四卦是變化即在卦)
　　(象之中特非蓍不能自變惟蓍而變化從此生/耳亦惟卦象本能變化故蓍䇿變化由是生也)
是故吉凶者失得之象也悔吝者憂虞之象也
　本義　吉凶悔吝者易之辭也失得憂虞者事之變
　也　吉凶相對而悔吝居其中間悔自凶而趨吉吝
　自吉而向凶也故聖人觀卦爻之中或有此象則繫
　之以此辭也(訂詁曰吉凶悔吝以卦畫言失得憂虞/以人事言變化剛柔以卦畫言進退晝)
　(夜以造/化言)
　(見易曰聖人繫辭原因卦畫中有如是之象繫以如/是之辭始因象以著辭隨以辭而顯象惟聖人能觀)
　(於未有辭之象衆人則/觀其既有辭之象也)
　(火傳曰因象而有占吉凶悔吝其占辭也占具存乎/象衆人不能明也而以得失憂虞人事之易知者明)
　(之本以卦爻占人事此/轉以人事明卦爻也)
變化者進退之象也剛柔者晝夜之象也六爻之動三
極之道也
　本義　柔變而趨於剛者退極而進也剛化而趨於
　柔者進極而退也既變而剛則晝而陽矣既化而柔
　則夜而隂矣　動即變化也極至也三極天地人之
　至理三才各一太極也此明剛柔相推以生變化而
　變化之極復為剛柔流行於一卦六爻之間占者因
　所值以斷吉凶也(胡仲虎曰變化者剛柔之未定剛/柔者變化之已成  此曰三極是)
　(卦爻已動之後各具一太極後曰易有太極則卦爻/未生之先統體一太極也  蘇子瞻曰剛柔相推而)
　(變化生變化生而吉凶之理无定不知變化而一之/以為无定而兩之此二者皆過也天下之理未嘗不)
　(一而一不可執知其未嘗不一而莫之執則幾矣人/夫出於一而至於无窮人以為有无窮之異也聖)
　(以為進退晝夜之間耳見其今之進也而以為非向/之退者可乎見其今之明也而以為非向之晦者可)
　(乎聖人以進退觀變化以晝夜觀剛柔二觀立无往/而不一也  存疑曰變化泛言造化人事剛柔専言)
　(晝夜欲見循環之意只蔡虚齋曰一隂一陽之謂道/善於言太極也葢動  是陽静只是隂皆滯於噐惟)
　(夫不滯於動不滯於静非動非静而妙乎動静則謂/之道者太極也六爻之變化便是此理曰六爻之動)
　(三極之道也非指/六爻為三極也)
　(見易曰立則成三才動則為三極動者隂陽不息之/機易之所以為易也三極之道无一時不動古人觀)
　(化推数俱從/動處得之)
　(火傳曰以晝夜象剛柔以進退象變化卦爻之變化/所以象天道而此以天道象卦爻亦以明之也凡剛)
　(柔未有不變三才具於六爻三極之道具於六爻之/動不動不變謂之極者惟其能變也此總二節言天)
　(地人皆以變/為道者也)
是故君子所居而安者易之序也所樂而玩者爻之辭
也
　孔䟽　序易位之次序也卦之與爻皆有其辭但爻
　有變化取象既多以知得失故君子尤所愛樂所以
　特云爻之辭也　本義　易之序謂卦爻所著事理
　當然之次第玩者觀之詳(胡仲虎曰所居而安是安/分所樂而玩是窮理君子)
　(安分則窮理愈精窮理則安分愈固序蔡虚齋曰君/子終身有終身之序一事有一事之  六十四卦三)
　(百八十四爻惟時而已時/即序也居以易道自處也)
　(見易曰序即文王之卦序剝極必復泰極則否窮上/則反下自然之序不可違也君子安之故无入而不)
　(自得邵子得環中之/趣亦安其序而已)
　(火傳曰易之序即卦位上下貴賤之序也安而居者/素位而行也辭有有象无占者有有占无象者皆可)
　(樂而玩是君子/學易之事也)
是故君子居則觀其象而玩其辭動則觀其變而玩其
占是以自天祐之吉无不利
　本義　象辭變已見上凡单言變者化在其中占謂
　其所值吉凶之決也(蔡伯静曰觀象玩辭學易也觀/變玩占用易也學易則无所不)
　(盡其理用易則惟盡乎一爻之時居既盡於天之理/動必合乎天之道故曰自天祐之吉无不利也  胡)
　(仲虎曰吉一而已凶悔吝三焉上文示人以吉凶悔/吝者聖人作易之事此獨吉而无凶悔吝者君子學)
　(易之功也卦紀聞曰觀象概觀諸卦爻之象觀變/只觀所變  爻之象耳易以變為占故於占言變)
　(見易曰上節居安樂玩皆居時事此兼觀變玩占則/動時事  聖人但觀象而知吉凶觀其變也衆人必)
　(玩辭而决吉凶玩其占也學易君子上法乎聖/人之所觀下亦不能廢衆人之所玩故兼用焉)
　(火傳曰觀象玩辭所玩者象辭也觀變玩占所玩者/占辭也占者占其變也學易者用心如此自然有吉)
　(无凶悔/吝矣)
　　右第二章
　本義　此章言聖人作易君子學易之事
　　(今按篇中觀象之象卦爻之象也其得失憂虞之/象以人事象卦爻之占晝夜進退之象以天道象)
　　(卦爻之變與觀/象象字迥别)
彖者言乎象者也爻者言乎變者也
　本義　彖謂卦辭文王所作者爻謂爻辭周公所作
　者象指全體而言變指一節而言(訂詁曰象辭合全/卦之象以立言爻)
　(辭因揲蓍之/變以立言)
　(見易曰爻繫九六不繫/七八所以言乎變也)
吉凶者言乎其失得也悔吝者言乎其小疵也无咎者
善補過也
　本義　此卦爻辭之通例(蔡虛齋曰其字指卦爻言/曰失得曰小疵曰補過皆)
　(是卦爻中所具不季彭山曰得正言吉心之安處也/失正言凶心之  安處也悔者不肯自安於不正此)
　(趨吉之路然未至於吉吝者不能自克其不正此趨/凶之路然未至於凶故曰小疵小疵者未成得失猶)
　(許其改也以倪鴻寳曰易有甚吉而予之无咎亦有/甚凶而予  无咎者吉无咎者吉即得正吉凶无咎)
　(者凶不得正凶咎之難居甚於凶无咎之可安甚於/吉夫咎非人之尤而神自責之也周臣盈庭莫敢執)
　(其咎是也例訂詁曰善者嘉也嘉其能補過也即上/文言乎之    時論曰善補過葢補過而亦有不善)
　(者矣故/貴明善)
　(見易曰四言一善皆指卦爻之辭善者辭善之/也此一章歸重於辭謂卦爻之義非辭不顯也)
是故列貴賤者存乎位齊小大者存乎卦辨吉凶者存
乎辭
　韓註　爻之所處曰位　本義　位謂六爻之位齊
　猶定也小謂隂大謂陽(項平菴曰六十四卦皆以隂/陽得位失位分吉凶  彖辭)
　(之例専取主爻而言隂爻為小陽爻為大雖有不齊/而為一卦之主則无大小之别故謂之齊先言存乎)
　(位以六爻言後言存乎卦以主爻言一蔡虚齋曰此/二句只是起下文辨吉凶者存乎辭  句非以應彖)
　(者言乎象爻者言乎變也貴時論曰言者因有繫而/後著存者即有畫而已形  賤句明爻小大句明彖)
　(俱是言/之所存)
　(見易曰位以上下别貴賤卦以隂陽分小大至於吉/凶則有貴而吉者賤而亦吉有小而凶者大而亦凶)
　(其理具在卦爻中非/辭不能拆而辨之)
　(火傳曰陽大隂小至於卦主則有時以陽為主有時/以隂為主而其主又不在乎位之貴賤故曰齊齊言)
　(无有分/别也)
憂悔吝者存乎介震无咎者存乎悔
　本義　介謂辨别之端葢善惡已動而未形之時也
　於此憂之則不至於悔吝矣震動也知悔則有以動
　其補過之心而可以无咎矣(胡仲虎曰前曰悔吝者/為小疵此曰存乎介謂)
　(當謹於其㣲不可以小疵而自恕也前曰无咎善補/過此曰存乎悔謂欲動其補過之心必自悔中来也)
　(凡蔡虚齋曰憂悔吝者易憂之也震无咎易震之也/  卦爻辭有悔吝者其中都藏一个介凡有无咎者)
　(其中都藏一个悔之无兩邊不成介介是善惡分路/處然正是動未形  時  憂悔吝震无咎本是人事)
　(今以歸之易者易只/是影出這个道理耳)
　(見易曰列貴賤三句明卦爻辭三者皆易之所存也/憂悔吝二句總在存乎辭中更為析出以足辨吉凶)
　(之義雖五句/實三句也)
　(火傳曰吉凶猶易辨也吉之為悔與无咎凶之為吝/與咎所争在幾㣲之間而辭皆有以辨之悔與吝之)
　(間有介焉毫釐千里辭以憂之因其介也本/有咎而无咎惟能悔也辭以震之使知悔也)
是故卦有小大辭有險易辭也者各指其所之
　本義　小險大易各隨所向(吳因之曰聖人憂世覺/民之心不險其詞則天)
　(下懈怠而无震攝之心不易其詞/則使天下危疑而无自全之䇿)
　(見易曰卦有小也而辭險不惟以險辭戒君子亦以/險辭儆小人卦有大也而辭易不惟以易辭幸君子)
　(亦以易辭安小人易固指之以吉險亦指之以吉所/之謂或趨或避皆之於吉而已  各字兼吉凶悔吝)
　(无咎而言所之兼趨避而言道問易曰各指所/之不過使君子小人各盡其  各素其位而已)
　(火傳曰卦固有小大辭固有險易然不以大而辭易/不以小而辭險凡險易之辭皆指人使知所趨避而)
　(已宜之者指之不宜之者亦指之使之此不之彼也/曰各指者統吉凶悔吝无咎而言故曰聖人之情見)
　(乎/辭)
　　右第三章
　本義　此章釋卦爻辭之通例
　　(今按此章葢極言卦/爻之辭不可以已也)
易與天地凖故能彌綸天地之道
　韓註　作易以凖天地　本義　易書卦爻具有天
　地之道(易述曰此賛先天之易也先天之易有卦畫/而无言无言而无所不貫无所不在人全具)
　(之而人不得而知之生倪鴻寳曰凖者受其衡/矩而還衡矩之譬尺  於黍還以尺正黍也)
　(見易曰本義謂易是易書卦爻夫自有易書而易之/理具於卦爻矣謂卦爻一易則可謂易即卦爻不可)
　(只賛易道之大聖人體易之妙小彌即中庸/所謂語大莫能載綸即所謂語  莫能破也)
仰以觀於天文俯以察於地理是故知幽明之故原始
反終故知死生之説精氣為物遊魂為變是故知鬼神
之情狀
　本義　此窮理之事以者聖人以易之書也易者隂
　陽而已幽明死生鬼神皆隂陽之變天地之道也天
　文則有晝夜上下地理則有南北髙深原者推之於
　前反者要之於後隂精陽氣聚而成物神之伸也魂
　遊魄降散而為變鬼之歸也(胡仲虎曰上文言易具/隂陽之理此言聖人用)
　(易以窮隂陽之理易不曰陽隂而曰隂陽此所謂幽/明死生鬼神即隂陽之謂也  張横渠曰聖人言幽)
　(明不言有无又曰散入无形適得吾體聚而有象不/失吾常  朱子曰精魄也耳目之精為魄氣魂也口)
　(鼻之嘘吸為魂二者合而成物精虛魄降則氣散魂/遊而无不之矣魄為鬼魂為神禮記載孔子答宰我)
　(問曰氣也者神之盛也魄也者鬼之盛也物朱子發/曰隂陽之精五行之氣氣聚為精精聚為  及其散)
　(也五行隂陽各還其本故魂陽反於天魄隂歸於地/  蘇子瞻曰精氣為魄魄為鬼志氣為魂魂為神禮)
　(曰體魄則降志氣在上衆人之志不出飲食男女之/間故氣勝志而為魄聖賢志氣如神清明在躬故志)
　(勝氣而為魂衆人之死為鬼而聖賢為神非有二知/也志之所在異也  必有所見而後知則聖人之所)
　(知者寡矣聖人之學以其所見者推至其所不見者/天文地理物之終始精氣遊魂其可見者也故聖人)
　(舉是三者物物鬼也變神也鬼常與體魄/俱故謂之  神无適而不可故謂之變)
　(見易曰言易理具在天地間聖人體易以窮之則无/往不見易也  書稱殂落殂升也是魂之遊落是魄)
　(之降周人炳蕭以求諸陽求其/魂也灌鬯以求諸隂求其魄也)
　(火傳曰子産謂物生始化曰魄陽曰魂魄者精之靈/魂者氣之靈精屬水氣屬火魂為神而魄為鬼陟降)
　(左右者神也伯有/猶能為厲鬼也)
　　(今按隂陽不可見是三者皆其可見者耳天文地/理有幽有明此俯仰之隂陽可見者也原始反終)
　　(一生一死此萬世之隂陽可見者也為物為變或/鬼或神此遍界之隂陽可見者也三箇知字惟體)
　　(易者/知之)
與天地相似故不違知周乎萬物而道濟天下故不過
旁行而不流樂天知命故不憂安土敦乎仁故能愛
　本義　此聖人盡性之事也天地之道知仁而已知
　周萬物者天也道濟天下者地也(謝良佐曰我自有/命若信不及風吹)
　(草動便生恐懼憂喜也蔡虚齋曰旁行者行權之智/也不流者守正之仁  然此守正亦是行權中之守)
　(正漢儒所謂反經合道葢聖/人之行權者假權以濟經也)
　(見易曰朱子謂與天地相似一句是綱知周以下是/相似細宻處天地人共是性則共是易聖人盡性以)
　(合於易則无事不與天地合矣下天地容有過時聖/人知周而道濟天地為之不過  文範圍曲成則知)
　(周道濟之事也文王出於羑里孔子脱於陳蔡皆旁/行之事然居羑里而衍易厄陳蔡而鼔琴即樂天知)
　(命之事也惟其不憂是以不流莊子曰事其親者不/擇地而安之論語曰君子无終食之間違仁造次顛)
　(沛必於是安土之説也夫造次顛沛而不違仁即造/次顛沛而不忘濟物也是故旁行安土皆聖人所以)
　(合天地之心即所以逹天地之變/通天地之窮者也是聖人之易也)
　(火傳曰聖人知周道濟葢无時不以天地萬物為心/也道不能正行而至於旁行以求逹其濟世之心亦)
　(孔急矣而終不失其正是謂不流迨旁行而復不能/逹則亦付之无可奈何以天命自安而已然其濟物)
　(之心豈遂已乎安土敦仁隨處而安而此心/未嘗少懈則亦終其身於仁而已孔子以之)
範圍天地之化而不過曲成萬物而不遺通乎晝夜之
道而知故神无方而易无體
　本義　此聖人至命之事也　天地之化无窮聖人
　為之範圍不使過於中道所謂裁成者也通猶兼也
　晝夜即幽明死生鬼神之謂(胡仲虎曰前所謂知者/知有其故知有其説知)
　(有其情狀也此所知者則神无方易无體也從龔深/父曰流行於天地之間无不受命於隂陽而  役於)
　(晝夜其㣲有消息其著有盈虚其分有幽明其數有/生死隨流轉徙未嘗知其為晝夜也故成然止坎然)
　(行惟晝夜之所驅耳通乎晝夜之道則雖與之来而/有所為不来雖與之往而有所為不往此之謂神此)
　(之謂易成蔡虚齋曰通乎晝夜之道而知其實不在/範圍曲  之外所謂先天而天不違後天而奉天時)
　(正以其通知晝夜之道耳䆒竟/亦只是隨時變易以從道而已)
　(見易曰範圍曲成言天地之皆有待於易通乎晝夜/之道而知則易全在於聖人矣通晝夜以為知是貫)
　(幽明一生死同鬼神非徒知其故知其説知其情肰/而已晝夜者隂陽之象也隂陽之道於晝夜最分明)
　(故以晝夜表之所謂易者隂陽也所謂神者隂陽之/不測者是也通篇字字説隂陽却一字不露直至下)
　(篇始開/口道破)
　(火傳曰隂陽易也張子所謂兩也所以妙乎隂陽者/神也張子所謂一也神无方者不離乎隂陽而又不)
　(滯乎隂陽者也易无體者隂陽分而實未/始有分也葢惟通乎晝夜之道者知之)
　　右第四章
　本義　此章言易道之大聖人用之如此
　　(今按本義分窮理盡性至命三項惟體易則所以/窮理非於易外有所為理也體易則所以盡性非)
　　(於易外有所為性也體易則所以至命非於易外/有所為命也自有體易之聖人而易之功用不在)
　　(造化而在聖人天地以之範圍萬物以之曲成晝/夜之道以之貫通凡皆聖人之功用一皆易之功)
　　(用也神无方易无體所以贊/易即所以贊體易之聖人)
一隂一陽之謂道
　韓註　道者何无之稱也寂然无體不可為象必有
　之用極而无之功顯故至於神无方而易无體而道
　可見矣故窮變以盡神因神以明道隂陽雖殊无一
　以待之不神在隂為无隂隂以之生在陽為无陽陽
　以之成故曰一隂一陽也　本義　隂陽迭運者氣
　也其理則所謂道(程子云道非隂陽也離隂陽便无/道所以一隂一陽者是道也  朱)
　(子曰理則一而已其形者則謂之噐然而道非噐不/形噐非道不立葢隂陽亦噐也而所以隂陽者道也)
　(當隂陽何以謂之道當離合看葢道不離於隂陽故/  合㸔而又不雜乎隂陽故當離㸔  太極動而生)
　(陽静而生隂動静无端隂陽无始不是動而後有陽/静而後有隂只太極之動便是陽静便是隂方其動)
　(時則不見静方其静時則不見動用張横渠曰兩不/立則一不可見一不可見則兩之  息兩者虚實也)
　(動静也聚散也清濁也其䆒一而已自郝仲與曰一/未分但可謂之隂而陽自隂中動一  兩中分故先)
　(言隂後/言陽)
繼之者善也成之者性也
　本義　道具於隂而行乎陽繼言其發也成言其具
　也(朱子曰程子言動静无端隂陽无始此亦且從動/處説起若論動以前又是静静以前又有動繼字)
　(是静之終動之始也也蘇子瞻曰一隂一陽者隂陽/未交而物未生之謂  隂陽未交廓然无一物而不)
　(可謂之无有此真道之似矣隂陽交而生物道與物/接而生善物生而隂陽隐善立而道不見矣善者道)
　(之繼而指以為道則不可孟子以善/為性孟子之於性葢見其繼者而已)
　(見易曰繼者循環不已即一隂一陽之謂也善字尚/屬隂陽一息不繼則或滯於隂或滯於陽失諸偏而)
　(不善矣至成性方從人禀受處説謂之成/性是有得於一隂一陽而非偏於一者也)
仁者見之謂之仁知者見之謂之知百姓日用而不知
故君子之道鮮矣
　本義　仁陽知隂各得是道之一隅故隨其所見而
　目為全體也日用不知莫不飲食鮮能知味者又其
　每下者也然亦莫不有是道焉(蔡虚齋曰仁者偏於/動知者偏於静彼却)
　(不自知是偏而以為道正是如此/故曰隨其所見而目為全體也)
顯諸仁藏諸用鼓萬物而不與聖人同憂盛徳大業至
矣哉
　本義　顯自内而外也仁謂造化之功徳之發也藏
　自外而内也用謂機緘之妙業之本也程子曰天地
　无心而成化聖人有心而无為(朱子曰顯諸仁是元/亨誠之通藏諸用是)
　(利貞誠之復也費胡仲虎曰顯藏二字與中庸費隐/相似隐在費中  之外他无所謂隐藏在顯中顯之)
　(外他无所為藏在蔡虚齋曰文言曰利貞者性情也/用即其性情所  能生生者也  繼善成性以一付)
　(一受分隂陽顯仁藏用乃以一嘘一吸分隂陽陽郝/仲輿曰仁以隂顯故夏至隂生而萬物盛用以  藏)
　(故冬至陽生而萬物歛一隂一陽互為其根乃所以/兩在不測而神也  黄元公曰仁藴於中而曰顯用)
　(章於外而曰藏正見隂陽互/根此贊隂陽非贊天地也)
　(見易曰顯仁藏用非對舉盛徳大業不分屬化生萬/物者仁也而隂陽以顯顯仁其用也而所以為隂陽)
　(者即藏諸用顯處即盛徳是大業也藏處即大業是/盛徳也易无體故自隂陽以上不容説而一隂一陽)
　(即皆/用也)
　(火傳曰老子云天地之道其猶槖籥乎虛而不屈動/而愈出此鼔萬物之説也吾嘗有詩曰惟此中虚處)
　(萬化由之萌槖籥空无有鼔之風輙生設有一物在/元化豈不停是知富有日新之徳業皆自无中出故)
　(曰生生之謂易生生者无中生有也有之以為生則/生有時而息矣  自造化觀之似聖人多此一憂自)
　(萬物論之似聖人不可少此一憂然造化非有心生/聖人以代其憂也造化只管鼓自然有人來憂此所)
　(以為/至也)
富有之謂大業日新之謂盛徳
　本義　張子曰富有者大而无外日新者久而无窮
　(蔡虚齋曰顯而復藏藏而復顯一隂一陽只管如此/循環不已是則所謂道也此道之見於化機之出入)
　(者然/也)
生生之謂易
　本義　隂生陽陽生隂其變无窮(程子云天地有隂/便有陽有一便有)
　(二纔有一二便有三自三以往不可窮矣老子亦言/三生萬物此是生生之謂易  蘇子瞻云相因而有)
　(謂之生生火苟不生則无得无䘮无吉无凶方是之/時易存乎其中而人不見故謂之道而不謂之易有)
　(生有物物轉相生而吉凶得䘮之變偹矣方是之/時道行乎其間而人不知故謂之易而不謂之道)
　(見易曰自其迭運謂之道自其相生謂之易自其不/測謂之神故曰神无方而易无體夫生生者无體也)
　(不測者/无方也)
成象之謂乾效法之謂坤
　孔䟽　謂畫卦成乾之象擬乾之健故謂卦為乾也
　畫卦效坤之法擬坤之順故謂之坤也　本義　效
　呈也法謂造化之詳宻而可見者
　(見易曰乾坤即竒偶二畫也葢因隂陽不可名狀於/是畫一竒以象陽而為乾畫一偶以象隂而為坤有)
　(乾坤而隂陽之跡著矣易之所由作也二成象/謂陽一畫也效法謂因陽一畫以生隂  畫也)
極數知來之謂占通變之謂事
　韓註　物窮則變變而通之事之所由生也　本義
　　占筮也極數知來所以通事之變(全書曰九者陽/之極六者隂之)
　(極皆以數之盡處言也極則變變则通極數知來即/是占通變即是事事非行事所謂吉凶生大業也)
　(見易曰上文乾坤竒偶也竒偶者象也象立而數顯/數者七八九六之數也極者窮七八九六之數以觀)
　(隂陽老少之變而有占占者占其變也然變而不通/則九六亦祗以為占而已通其變則陽或變隂隂或)
　(變陽而九六始有其事所謂功業/見乎變也此即數以明隂陽之變)
隂陽不測之謂神
　本義　張子曰兩在故不測(蔡虚齋曰兩在故不測/言忽然為隂又忽然為)
　(陽即隂而道亦在隂即陽而道亦/在陽葢太極之全體无乎不在也)
　　右第五章
　本義　此章言道之體用不外乎隂陽而其所以然
　者則未嘗倚乎隂陽也
　　(今按易以道隂陽自天尊地卑以後極贊聖人作/易繫辭而絶不及隂陽至此章始極口道破通章)
　　(皆贊隂陽也一隂一陽即所謂生生即所謂不測/也繼善成性人之禀諸隂陽也見仁見知人之偏)
　　(於隂陽也顯仁萬物之出機藏用萬物之入機鼔/萬物莫之鼓而鼔皆隂陽自然之妙也盛徳大業)
　　(至矣哉其所以然者全在一隂一陽互為其根於/是隂生陽陽生隂生生不窮而變化莫測此易之)
　　(所由名也易者變化之稱也在聖人未畫卦之前/易即隂陽是也而隂陽不可得見於是畫一竒以)
　　(象陽而成乾畫一偶以象隂而成坤只此乾坤兩/畫而隂陽之秘闡於此矣於是設卦以象隂陽設)
　　(蓍以用隂陽裁為七八九六之數以盡隂陽老少/之變極其數以知來而謂之占非是无以占也通)
　　(其變以利用而謂之事非是不謂事也然後知一/隂一陽之為不測也若或滯於隂或滯於陽則隂)
　　(陽有所在矣有所在安/得不測而謂之神也哉)
夫易廣矣大矣以言乎逺則不禦以言乎邇則静而正
以言乎天地之間則備矣
　本義　不禦言无盡静而正言即物而理存備言无
　所不有(胡仲虎曰本義謂即物而理存言此非特動/時可見即眼前事物觀之未動時亦无非此)
　(理也盈天地之間者萬/物此理无物不有也)
　(見易曰夫易専指乾坤乾坤即竒偶兩畫自有兩畫/以象乾坤而易之理盡於此兩畫中矣是故易之廣)
　(大不可見見於乾之/大生坤之廣生焉)
夫乾其静也専其動也直是以大生焉夫坤其静也翕
其動也闢是以廣生焉
　本義　乾坤各有動静於其四徳見之静體而動用
　静别而動交也乾一而實故以質言而曰大坤二而
　虚故以量言而曰廣葢天之形雖包於地之外而其
　氣常行乎地之中也易之所以廣大者以此(胡仲虎/曰乾一)
　(坤兩静専一者之存動直一者之逹静翕兩者之合/動闢兩者之分  吳㓜清曰陽本實隂本虚也陽主)
　(用隂主體則陽反似虚隂反似實今觀天之積氣雖/似虚然其氣急勁如鼔能舉大塊於其中而不墜則)
　(實莫實於天也地之凝形雖似實然其形䟽通如肺/氣出入於其中而不碍則虚莫虚於地也明乎陽實)
　(隂虚而聖人所以/言乾坤者盡矣)
　(見易曰乾之静専動直聖人直以一竒象之坤之静/翕動闢聖人直以一偶象之廣生大生許多功用只)
　(用竒偶兩畫寫出故朱子云専直只是一物翕闢/却是兩個翕則合闢則開此竒偶二畫之形也)
廣大配天地變通配四時隂陽之義配日月易簡之善
配至徳
　本義　易之廣大變通與其所言隂陽之説易簡之
　徳配之天道人事則如此(蘇子瞻曰此明乾坤也天/地得其廣大四時得其變)
　(通日月得其隂陽之義至徳得其易簡之善地倪鴻/寳曰一連二㫁人見為卦爻者仲尼見為天  乾元)
　(坤元人見為天地者仲尼見為卦爻/見天地即見廣大見卦爻即見易簡)
　　右第六章
　　(今按此章承上章言乾坤列而易以行竒偶二畫/則乾坤之藴盡寫於此矣凡繫傳所言乾坤皆指)
　　(竒偶兩畫也末章以四/配贊之皆贊竒偶也)
子曰易其至矣乎夫易聖人所以崇徳而廣業也知崇
禮卑崇效天卑法地
　本義　十翼皆夫子所作不應自著子曰字疑皆後
　人所加也(蔡虚齋曰知崇所以能崇徳者所見日向/上去而所得日進於髙明矣禮卑所以能)
　(廣業者葢其不忽近小不略細㣲事/事依道理做去如此則業何以不廣)
　(見易曰此章極贊易而言聖人之崇徳廣業皆本於/易也聖人徳所以崇者惟其知也知本於易孰能極)
　(其崇乎業所以廣者惟其禮也禮本於易孰能踰其/卑乎崇效天知之合乎天也卑法地禮之應乎地也)
天地設位而易行乎其中矣成性存存道義之門
　本義　天地設位而變化行猶知禮存性而道義出
　也成性本成之性也存存謂存而又存不已之意也
　(朱子曰天地設位而易行乎其中/隂陽升降便是易易者隂陽是也)
　(見易曰聖人所以能效天地者天地與聖人共一易/也天地隂陽之大名也成性者性之得於一隂一陽)
　(而不偏於一全乎其為天地也天地位而變化行成/性存而道義出旡過不及時措之宜猶之天地之變)
　(化也天地之所為易即/聖人之所為道義也)
　(火傳曰聖人以知為體以禮為用故曰體天而用地/有體无用祗得一偏不為成性成者兼體用以言也)
　(故道者義之體/義者道之用)
　　右第七章
　　(今按此章極贊聖人體易之功易其至矣乎贊嘆/不盡之辭惟聖人體易之至所以徳如此其崇業)
　　(如此其廣也夫徳崇於知業廣於禮聖人所窮者/皆易之理以此致知不期崇而自崇所行者盡易)
　　(之道以此為禮不期卑而自卑莫崇於天而聖人/之知效之莫卑於地而聖人之禮法之聖人一天)
　　(地也天地聖人皆一易也天地自髙卑奠位其中/隂陽變化无息少停則无非易之行矣聖人自二)
　　(五之精妙合成性知禮兼修无刻少間而道義從/此出矣道者不易之理義者隨時之宜皆自成性)
　　(中出聖人之道義即天地之/變化即易之所以為易也)
聖人有以見天下之賾而擬諸其形容象其物宜是故
謂之象
　本義　賾雜亂也象卦之象如説卦所列者(朱子曰/嘗得郭)
　(子和書云其先人言不獨天地風雷水火山澤謂之/象只是畫卦便是象也  胡仲虎曰聖人見天地之)
　(間隂陽相襍於是擬之而為六十四卦其象亦如此/之襍也擬者象之未成象者擬之已定姑以乾坤二)
　(卦言之未畫則擬隂陽之形容為竒偶之畫畫則象/也已畫則又取象於其物宜如天地牛馬之類皆象)
　(也之全書曰有以見謂其无形人所不見而聖人獨/見  仰觀俯察是也賾者襍亂不一其中精義不可)
　(見見者於襍亂之中見其精義也位訂詁曰物謂畫/也即所謂陽物隂物宜即所謂當  與不當位也)
　(見易曰極天下之賾未有離乎隂陽隂陽无以形容/之聖人擬之以竒偶兩畫而象其物宜焉物宜即天)
　(地雷風水火山澤之類斯卦象所由名也/象即爻也合諸一卦則為象散之則為爻)
聖人有以見天下之動而觀其㑹通以行其典禮繫辭
焉以斷其吉凶是故謂之爻
韓註　典禮適時之所用　本義　㑹謂理之所聚
　而不可遺處通謂理之可行而无所礙處如庖丁解
　牛㑹則其族而通則其虚也(蔡虛齋曰動字朱子以/為念之動者皆是凡一)
　(事到面前我不知所以處之所謂事之變也這便是/動即於此觀其㑹通行其典禮  訂詁曰聖人論道)
　(極其要妙至於踐履不過一禮上言禮卑下言禮恭/是也繫其辭於本爻之下以㫁其如此而吉如此而)
　(凶使人趨吉避凶不過以禮為凖而已以倪鴻寳曰/學易不可以不知㑹通知㑹通者不可  不知典禮)
　(禮曰道徳仁義非禮不成此言㑹也曰順人情之大/竇此言通也文言曰嘉㑹合禮前章曰禮卑法地聖)
　(人以元錫易即以亨錫禮以易侑天/即以禮侑地易之㑹通即在於禮矣)
　(見易曰朱子謂㑹觀衆理之㑹通是擇其通者而行/夫衆理所在各有其是然而有可行者有不可行者)
　(則時與位為之也當其時位而行之謂通非其時位/而行之則不能通通便是典禮之所在矣典禮者理)
　(之所當然而不可易者也矣韓宣子至魯見易象與/魯春秋歎曰周禮盡在魯  聖人所繫三百八十四)
　(爻之辭其言吉皆順於禮者也凶悔吝悖/於禮者也禮即所謂貞也故曰禮原大易)
　(火傳曰夫事勢盤錯之㑹人見為有碍者聖人觀之/必有其通非權宜之行而典禮之行葢確乎不可易)
　(也是故通則順理而吉不通則悖禮而凶下道有變/動故曰爻爻也者效天下之動者也極天  之動聖)
　(人皆一一於爻見之㑹也者以言其无不備也通也/者以言其无有碍也而一以典禮為凖吉凶之辭由)
　(是以㫁則天下之動/未有能外於爻者矣)
言天下之至賾而不可惡也言天下之至動而不可亂
也
　(蘇子瞻曰賾喧錯也古作嘖从口从臣一也左傳曰/嘖有煩言卦辭上之如建侯行師下之如取女歸妹)
　(大之如牝牛牝馬小之如豚魚小狐重之如假廟渉/川𤨏之如羸缾用簋至賾也而皆象其物宜故襍而)
　(不厭爻辭盡於三百八十四爻而為四千九十六卦/之用至動也而皆以行其典禮故動而不亂  卦者)
　(至錯也爻者至變也至錯之中有理循焉/不可惡也至變之中有常守焉不可亂也)
擬之而後言議之而後動擬議以成其變化
　本義　觀象玩辭觀變玩占而法行之此下七爻則
　其例也(蔡虚齋曰人之一言一動无非變化之所在/也如言之淺深詳略動之仕止乆速皆非一)
　(定者故/曰變化)
　(見易曰爻象自兼言動擬議不宜分屬擬之而言其/言必中於理議之而動其動必合乎時其字指易言)
　(擬議既乆則語黙動静因時中節變/化之妙存乎一心而吾心即易矣)
　(火傳曰後引七爻皆君子所宜擬議者㸔來不過一/庸庸保身之法君子之藏用正在此所以為變化也)
鳴鶴在陰其子和之我有好爵吾與爾靡之子曰君子
居其室出其言善則千里之外應之况其邇者乎居其
室出其言不善則千里之外違之况其邇者乎言出乎
身加乎民行發乎邇見乎逺言行君子之樞機樞機之
發榮辱之主也言行君子之所以動天地也可不慎乎
　韓註　君子擬議以動慎其微也樞機制動之主(蔡/伯)
　(静曰萬化不窮感應二端而已故夫子取中孚九二/之辭而推廣其理居其室即在陰之義出其言即鳴)
　(鶴之義千里之外應之即其子和之之義之蔡虚齋/曰動天地亦兼善惡兩邊  顔質卿曰户  運在樞)
　(弩之發在機樞運而户必開機發而矢必逺以况言/行之加民見逺不可已也  倪鴻寳曰君子以天地)
　(制其言行故貴慎也子之所慎齋戰疾又曰/我祭受福戰則必克疾病不禱此其徴也)
　(見易曰鳴鶴句謂言好爵句謂行言出而人應其子/和也行發而人服與爾縻也縻者人與我固結不觧)
　(也/)
同人先號咷而後笑子曰君子之道或出或處或黙或
語二人同心其利㫁金同心之言其臭如蘭
　本義　言君子之道初若不同而後實无間㫁金如
　蘭言物莫能間而其言有味也(楊誠齋曰君子之道/於其心不於其跡心)
　(同跡異君子不以迹間心心異跡同君子不以心混/跡故同人之先悲後喜與君子之甲出乙處此黙彼)
　(語皆所不計也出處同道則禹顯顔晦同一情語黙/同道則史直蘧卷同一意心同故也  倪鴻寳曰夫)
　(以朋黨誅君子君子亦何能朋黨乎以同名君子而/南北洛朔諸人是為離異非黨同也三傑一體而淮)
　(隂為戮鄼侯加功子房䄂手喬固入獄聲氣滿朝而/救惟弟子與其故掾膺滂駢首度遼激侃亦徒自訟)
　(不敢明言唐介出貶詩送傾都上章争者蔡襄而已/以為推引亦不推引膺固喬宻竝事朗陵不言朗陵)
　(房杜王魏俱學河汾不表河汾由此觀之苟使君/子能有朋黨天下必定身亦无禍惜乎其不然耳)
　(見易曰㫁金言其心志之堅物不得間/也如蘭言其氣味之一物不能襍也)
初六藉用白茅无咎子曰苟錯諸地而可矣藉之用茅
何咎之有慎之至也夫茅之為物薄而用可重也慎斯
術也以往其无所失矣
　(楊誠齋曰薄莫薄於茅也然重莫重於藉也故非幣/不姻非贄不見非百拜不行禮皆藉也慎之至也泰)
　(欲盡去先王之白茅而行一切苟且之政苟則可/矣如咎何  茅薄而用可重惟其慎故重之也)
勞謙君子有終吉子曰勞而不伐有功而不徳厚之至
也語以其功下人者也徳言盛禮言恭謙也者致恭以
存其位者也
　本義　徳言盛禮言恭言徳欲其盛禮欲其恭也(楊/誠)
　(齋曰人之謙與傲繫其徳之厚與薄徳厚者无盈色/徳薄者无卑辭如鐘磬焉愈厚者聲愈緩薄者反是)
　(故有功而不伐不徳惟至厚者能之其徳愈盛則其/禮愈恭矣  蔡虚齋曰徳言盛禮言恭言與永言孝)
　(思言同猶念也故本義以欲字觧之公倪鴻寳曰以/李淵之英武猶欲使李宻喜之曰唐  見推卒降李)
　(宻以元載之庸劣猶能使朝恩慮之曰笑者難測卒/誅朝恩知終終之聖人所以吉謙悔亢也昔者陳竇)
　(疾邪義形氣盛推案出卜蓍龜告之其繇曰隂盛而/作觸之立麋三君嶽嶽躍龍不疑輔咸頄壯禍與之)
　(隨将伯助予/伯言汝癡)
　(見易曰此為謙之坤厚徳載物故能以/功下人地道无成而代有終順之至也)
亢龍有悔子曰貴而无位髙而无民賢人在下位而无
輔是以動而有悔也
　本義　當屬文言此葢重出(黄元公曰前四叚俱賛/辭此後言悔言亂言盗)
　(皆反辭以/見意也)
不出户庭无咎子曰亂之所生也則言語以為階君不
宻則失臣臣不宻則失身幾事不宻則害成是以君子
慎宻而不出也
　(楊誠齋曰唐髙宗告武后以上官儀敎我廢汝此君/不宻而失臣也陳蕃乞宣臣章以示宦者此臣不宻)
　(而失身也陽邵子曰晉狐射姑殺陽處父春秋書晉/殺其大夫  處父上漏言也君不宻則失臣故書國)
　(殺其倪鴻寳日鄙夫鄙婦㑹於廧隂宻矣明日則或/揚  言矣苻堅議赦猛融供侍民間宣傳委諸蒼蠅)
　(以易市之羙當衆著之歸雖微青蠅保勿泄乎原夫/兌口介疾坎耳叢棘金緘不深唾入必出是則雍紏)
　(之所以尸宋錫由此而黜耳如時論曰寇凖欲去丁/謂被酒漏言此不宻害成也  韓魏公處分任守忠)
　(之事永叔曰韓公必自有説可謂幾宻者矣聖/人雖甚易簡亦甚謹宻第與隂謀秘計殊耳)
子曰作易者其知盗乎易曰負且乗致寇至負也者小
人之事也乗也者君子之噐也小人而乗君子之噐盗
思奪之矣上慢下暴盗思伐之矣慢藏誨盗冶容誨滛
易曰負且乗致寇至盗之招也
　(楊誠齋曰司馬氏安能盗魏曹操教之也蕭衍安能/盗齊蕭道成教之也葢盗非能盗小人之有也小人)
　(實教盗以盗已之有也所謂知盗非知奪伐之盗也/知教奪伐者之盗也故又終之曰誨盗曰盗之招者)
　(以此如蔡虚齋曰知盗猶云知盗情也如何則盗思/奪之  何則盗思伐之可見盗之情矣  倪鴻寳曰)
　(負且乗則匹夫曰吾何為不神噐裔夷曰吾何為不/中華擔夫一髙車而神噐中華遂為貴賤華夷之大)
　(共宼不由致何能生哉䳡以召鬼倀以導虎/審欲禁鬼何不殺䳡審欲杜虎何不滅倀)
　　右第八章
　本義　此章言卦爻之用(訂詀曰上章存存本原之/功此章擬議言動之功存)
　(存則擬議自明擬/議則存存益熟)
天一地二天三地四天五地六天七地八天九地十
　本義　此簡本在第十章之首程子曰宜在此今從
　之此言天地之數陽竒隂偶即所謂河圖者也(按班/固律)
　(厯志衛元嵩元包運蓍篇以大衍一節在天一地二/兩節之前  程子曰天一生數地六成數纔有上五)
　(者便有下五者二五合而成隂陽之功萬物變化鬼/神之用也  朱子曰一氣分為二而隂陽兩其五行)
　(也五則萬理萬事備矣水蘓子瞻曰五行皆生於隂/陽之相加陽加隂則為  為木為土隂加陽則為火)
　(為金苟不相加則雖有隂陽之質而无五行之用十/蔡虚齋曰萬物之生皆父天母地則皆有天一地)
　(之數但其得天地之氣不完或完而不精是以其/數不著雖著而不全惟龍馬之出其數彰著如此)
　　(今按諸論詳載/前圖象卷中)
天數五地數五五位相得而各有合天數二十有五地
數三十凡天地之數五十有五此所以成變化而行鬼
神也
　本義　此簡本在大衍之後今按宜在此天數五者
　一三五七九皆竒也地數五者二四六八十皆偶也
　相得謂一與二三與四五與六七與八九與十各以
　竒偶為類而自相得有合謂一與六二與七三與八
　四與九五與十皆兩相合　變化謂一變生水而六
　化成之二化生火而七變成之三變生木而八化成
　之四化生金而九變成之五變生土而十化成之鬼
　神謂凡竒偶生成之屈伸徃來者(程子曰有理則有/氣有氣則有數行)
　(鬼神者數也數氣之用也化張南軒曰天地自然之/數盈虚消息往來不停變  雖妙而數有以成之若)
　(月令所謂鳩化為鷹雀化為鴿草木乃茂草木黄落/可以厯數推而迎之此天地之數有以成其變化也)
　(鬼神雖幽而數有以行之若其神勾芒其神祝融其/神蓐収其神𤣥㝠各司其時各治其職者此天地之)
　(數有以行乎鬼神也老訂詁曰以位言則老陽居一/少隂居二少陽居三  隂居四以數言則老隂為六)
　(少陽為七少隂為八老陽為九聖人觀圖只此七八/九六之數用之揲蓍而變化以之而成鬼神以之而)
　(行也五黄元公曰數始於五中於五終於五千變萬/化皆  數所成故言造化之樞要必本五行  鬼神)
　(二字宋人主氣數言不知天地間皆鬼神/鬼神亦不能逃數故曰成變化而行鬼神)
　(見易曰河圖之數聖人因之以生蓍非因之以作易/故此節後繼以大衍之數皆言揲蓍也説詳圖象)
　　(今按此字専指有五一二三四皆倚五而成六七/八九以有蓍數得蓍而成變化行鬼神皆在於此)
大衍之數五十其用四十有九分而為二以象兩掛一
以象三揲之以四以象四時歸竒於扐以象閏五嵗再
閠故再扐而後掛
　韓註　王輔嗣云演天地之數所頼者五十也其用
　四十有九則其一不用也不用而用以之通非數而
　數以之成斯易之太極也　孔疏　五十之數義有
　多家各有其説惟王弼與諸儒不同萬物之䇿凡有
　萬一千二百五十其用此䇿推演天地之數惟用五
　十䇿也謂自然所須䇿者惟用五十就五十䇿中其
　所用揲蓍者惟用四十有九其一不用以其虚无所
　用也故不數之　本義　大衍之數五十葢以河圖
　中宫天五乗地十而得之至用以筮則又止用四十
　有九葢皆出於理勢之自然而非人之知力所能損
　益也(朱子曰繫辭言蓍法大扺只是觧其大略想别/有文字今不可見但如天數五地數五此是舊)
　(文五位相得而各有合此是觧文天數二十有五地/數三十凡天地之數五十有五此是舊文此所以成)
　(變化而行鬼神也此是孔子觧文分而為二是本分/以象兩是觧文掛一揲之以四歸竒於扐是本文以)
　(象三以象四時以象閠之類皆是觧文也乾之䇿二/百一十有六坤之䇿百四十有四孔子㫁之以當期)
　(之日二篇之䇿萬有一千二百五十孔子㫁之以當/萬物之數於此可見  蔡季通曰一變之中凡有五)
　(節掛也揲左也歸左竒於扐也揲右也歸右竒於扐/也一節象一嵗三節一歸竒象三嵗一閠五節再歸)
　(竒象五嵗再閠再胡仲虎曰厯法再閠之後又從積/分而起則筮法  扐之後又必從掛一而起也  蔡)
　(虛齋曰程子謂五十數之成成則不動故損一而為/用愚謂邵子之學必於動處起數者此也  全書曰)
　(再扐後掛者言第一變再扐畢則第二變又/掛一第二變再扐畢則第三變又掛一也)
　(見易曰大衍之數五十言所用之數非言所得之數/也以五十之數衍為萬有一千二百五十輔嗣之説)
　(可從程朱所言衍數仍與倚數同義説詳圖象以七/八九六之數朱子用歸竒邵子用過揲觀本文  過)
　(揲之䇿當期之日以歸竒之數象閠是過揲為正數/而竒為餘數似不宜舍正而用餘也  以三變之法)
　(積之老陽餘十二少隂餘十六少陽餘二十老隂餘/二十四通為七十二時合得六日所以象氣盈之數)
　(也存此為閏數以合於期/之數為三百六十有六旬)
乾之策二百一十有六坤之䇿百四十有四凡三百有
六十當期之日
　韓註　陽爻六一爻三十六䇿六爻二百一十六䇿
　隂爻六一爻二十四䇿六爻百四十四䇿(啓蒙蓍法/䇿數詳載)
　(圖象/卷中)　本義　少隂退而未極乎虚少陽進而未極
　乎盈故此獨以老陽老隂計乾坤六爻之䇿數餘可
　推而知也期周一嵗也凡三百六十五日四分日之
　一此特舉成數而槩言之耳(朱子曰大傳専以六爻/乗二老而言其實六爻)
　(之為隂陽者老少錯襍其積而為乾者未必皆老陽/其積而為坤者未必皆老隂其為六子諸卦者或陽)
　(或隂亦互有老少焉葢老少之别本所以生爻而非/所以名卦今但以乾有老陽之象坤有老隂之象六)
　(子有少隂陽之象且均其策數又偶合焉而因假此/明彼也三百六十者隂陽之合其數必齊若乾坤之)
　(爻皆得少隂少陽則乾之䇿六其二十八為百六十/八坤之䇿六其三十二為百九十二合之亦為三百)
　(六十也大凡易數皆六十三十六對二十四三十二/對二十八皆六十也十甲十二辰亦凑六十鐘律以)
　(五聲十二律亦積為六十以此知天地之數皆至六/十為節  郭立之曰九六有象七八无象以卦則六)
　(子之卦七八隐於其中而无象也以畫則雖六子亦/皆乾坤之畫而六子无畫也唯乾坤有用九用六之)
　(道諸卦得竒者皆用乾之九得偶者皆用坤之六終/无用七用八之道故曰九六有象七八无象也  胡)
　(仲虎曰前則掛扐之數象月之閠此則過揲之數象/嵗之期葢揲之以四已合四時之象故總過揲之數)
　(又合四時成嵗之象也獨曰乾坤之䇿者猶用九用/六三百八十四爻之通例而獨於乾坤言之也  蔡)
　(虛齋曰本義謂太陽居一而連九云云葢十者數之/全也一則㫁然含九二則㫁然含八三四五皆然今)
　(不曰含而曰連言含者元无九只是就一上説含九/元无八只是就二上説含八耳今在河圖則一之外)
　(實有個九在二之外實有個八在也故曰連九連八/云云  黄元公曰二百一十有六兩其一百八也百)
　(四十有四兩其七十二也乾用九坤用六然乾變為/坤乾中有六坤變為乾坤中有九葢乾䇿二百一十)
　(有六三十六其六二十四其九也坤之䇿百四十有/四十六其九二十四其六也  來元成曰老陽變隂)
　(者老陽九數在圖本地四之隂合五而成九老隂變/陽者老隂六數在圖本天一之陽合五而成六物老)
　(而變則復其本體故/陽即為隂隂即為陽)
二篇之䇿萬有一千五百二十當萬物之數也
　韓註　二篇三百八十四爻隂陽各半合萬有一千
　二百五十䇿　本義　二篇謂上下經凡陽爻百九
　十二得六千九百一十二䇿隂爻百九十二得四千
　六百八䇿合之得此數(朱子云凡言䇿者即謂蓍也/禮曰龜為卜䇿為筮又曰倒)
　(䇿側龜皆以䇿對龜而言則可知矣十吕與叔曰六/十四卦統計三百八十四爻三百六  者去乾坤坎)
　(離二十四爻而言也六十四卦三千八百四十之變/何也悔之道也六十四卦各變六十四卦也萬有一)
　(千五百二十當六十四卦六爻之䇿數也三千八百/四十卦何數也貞用悔也三其三千八百四十而萬)
　(有一千五百二/十之用備矣)
是故四營而成易十有八變而成卦
　本義　四營謂分二掛一揲四歸竒也易變易也謂
　一變也三變成爻十八變則成六爻也(朱子曰四營/而成易易字)
　(只是個變字四度經營方成一變以訂詁曰四營者/用蓍之法必以四揲成易之數亦  四求故老陽數)
　(九四其九為䇿三十六老隂數六四其六為䇿二十/四少陽數七四其七為䇿二十八少隂數八四其八)
　(為䇿三十二是隂陽老少之本也若以分二掛一揲/四歸竒為四營則歸竒於扐者再為五營矣  再以)
　(乾坤之䇿四求之乾陽爻之為九者凡六六九五十/四四其五十四則二百一十有六坤隂爻之為六者)
　(凡六六六三十六四其三十六則百四十有四且以/乾之五十四合坤之三十六得九十四其九十為三)
　(百有六十二篇之䇿陽爻百九十有二每爻用九數六/其數一千七百二十有八隂爻百九十有二每爻用)
　(數其數一千一百五十有二合計二千八百八十四/其二千八百八十則萬有一千五百二十无之非四)
　(營/也)
八卦而小成
　本義　謂九變而成三畫得内卦也(蔡虚齋曰上文/四營而成易以)
　(一變者言也一氣説到十有八變而成卦乃/補八卦而小成一句所以明卦有内外體也)
引而伸之觸類而長之天下之能事畢矣
　本義　謂已成六爻而視其爻之變與不變以為動
　静則一卦可變而為六十四卦以定吉凶凡四千九
　十六卦也(蔡虚齋曰引而伸之自九變積而至十八/變也觸類而長之者每一卦以此類推各)
　(變為六十四卦也三訂詁云凡卦中一畫變者以六/計二畫變者十五  畫變者二十四畫變者十五五)
　(畫變者六六畫全變者一共六十三竝本卦不變者/為六十四一卦變而成六十四合六十四卦之變成)
　(四千九十六卦此/焦延夀易林法也)
　(見易曰焦氏无爻辭即變卦繫以繇辭得四千九十/六繇周易雖有四千九十六卦所用者仍三百八十)
　(四爻/辭也)
顯道神徳行是故可與酬酢可與佑神矣
　本義　道因辭顯行以數神酬酢謂應對佑神謂助
　神化之功(朱子曰神不能自説吉凶與人必待蓍而/後見故蓍所以助神也  蔡虚齋曰顯道)
　(只據易辭言神徳行只據易數言夫如是明有以酬/酢乎人而决人之疑幽有以佑神而言神之所不能)
　(言者/矣)
　(見易曰按此祗揲蓍求卦未及/玩辭當云道由數顯徳以蓍神)
子曰知變化之道者其知神之所為乎
　本義　變化之道即上文數法是也皆非人之所能
　為故夫子歎之而門人别加子曰以别上文也(团知/記曰)
　(天地間非隂陽不化非太極不神然化乃隂陽之所/為而隂陽非化也神乃太極之所為而太極非神也)
　(為者莫之為而為也張子曰一故神兩故化化雖兩/而其推行也以一神本一而兩之中无不在焉合而)
　(言之則為神分而言之則/為化一而二二而一者也)
　(見易曰變化之道就蓍數言隂陽之變化不測/所謂神也神不可知而於蓍數之變化知之)
　(火傳曰數出於天地天地不得而知也寓於蓍卦蓍/卦不得而知也憑於鬼神鬼神不得而知也聖人聴)
　(於蓍蓍亦不得而知也不可知之謂神得四十九䇿/无心而中分為二則竒偶多寡之數孰  而知之其)
　(中即有神存焉无張子曰一神兩化夫一即在兩之/中本无一也惟  故神分二者兩也兩之中不可知)
　(者即所謂太極也神也凡其變化不測皆神/之所為聖人亦惟以不可知者知之而已)
　　(今按因蓍數有變化而鬼神行鬼神即在/變化中而變化一鬼神之所為總贊蓍數)
　　右第九章
　本義　此章言天地大衍之數揲蓍求卦之法然亦
　略矣意其詳具於大卜筮人之官而今不可考耳其
　可推者啓蒙備言之
　(見易曰河圖列數聖人衍數祗此七八九六分隂陽/老少而變化以成變化之道即隂陽不測之謂神也)
　(於蓍數中/具見之矣)
易有聖人之道四焉以言者尚其辭以動者尚其變以
制噐者尚其象以卜筮者尚其占
　本義　四者皆變化之道神之所為者也(胡仲虎曰/辭占是一)
　(類變象是一類辭以明變象之理占以㫁變象之應/故四者之日以辭與占始終焉  全書曰用易者用)
　(之臨時故曰尚學易者學之平時故曰觀玩以蔡虚/齋曰動是幾處有善惡兩端之分書曰慮善  動動)
　(惟厥時是也意郝仲與曰凡執一事而不㫁貪一物/而不舍萌一  而不化玩物䘮志聞義不徙皆不動)
　(不變者也故曰/以動者尚其變)
　(見易曰聖人之道不外乎辭占象變四者而人之用/之則徒尚是四者而已聖人之道不與焉此一節是)
　(泛指用易者即下文所稱之君子/也言動制噐卜筮須説得淺近)
　(火傳曰取其辭以發言則言必中理取其變以舉動/則動必合宜取其象以制噐則噐必利用取其占以)
　(卜筮則筮必决疑先儒謂决疑在占之外若泥卜筮/事则須卜筮後方得占如何取占以用之於卜筮乎)
　(辭變象古俱在言動制噐卜筮之前之制噐如舜之/璣衡周公之土圭凡先王律度量衡  制未有不本)
　(於隂陽閤闢往來之象者/非區區十三卦之謂也)
　　(今按此章聖人指文周言因有蓍數而聖人/制為辭占象變以盡其神故曰聖人之道四)
是以君子将有為也将有行也問焉而以言其受命也
如嚮无有逺近幽深遂知來物非天下之至精其孰能
與於此
　本義　此尚辭尚占之事言人以蓍問易求其卦爻
　之辭而以之發言處事則易受人之命而有以告之
　如嚮之應聲以決其未來之吉凶也以言與以言者
　尚其辭之以言義同命則将筮而告蓍之語冠禮筮
　日宰自右贊命是也(胡仲虎曰君子言動必擬於易/但言在行先故将有為有行必)
　(先問焉而以之發言然後以之行事也所蔡虛齋曰/行之於身是有為措之事業是有行    以為天下)
　(之至精者易贊所謂用應始有體該本无稽實待虚/存體應用以言其研理制辭之精也故又曰潔浄精)
　(微是之/謂易)
參伍以變錯綜其數通其變遂成天地之文極其數遂
定天下之象非天下之至變其孰能與於此
　本義　此尚象之事變則象之未定者也參者三數
　之也伍者五數之也既參以變又伍以變一先一後
　更相考覈以審其多寡之實也錯者交而互之一左
　一右之謂也綜者總而挈之一低一昂之謂也此亦
　皆謂揲蓍求卦之事葢通三揲兩手之策以成隂陽
　老少之畫䆒七八九六之數以定卦爻動静之象也
　(朱子曰紀數之法以三數之則遇五而齊以五數之/則遇三而㑹所謂參伍以變者前後多寡更相反復)
　(以不齊而要其齊揲蓍本无三數五數之法只言交/互參考皆有自然之數  胡仲虎曰上文曰尚辭尚)
　(占之事此獨曰尚象不兼言尚變參伍以變此變字/象之未定者也參伍以一變而言錯綜合十八變而)
　(言定邵二泉曰參伍以變據掛揲扐時言變者數之/未  者也錯綜其數總掛揲扐後言數者變之已成)
　(者也此二句相承止謂一變通變成文以成爻言極/數定象以成卦言  蔡虛齋曰通其變三變皆參伍)
　(也極其數六爻之數皆錯綜者也雖或曰通其變遂/成天地之文似已成象矣曰未也  成隂陽老少之)
　(畫然安知老者為動少者為動乎皆未定也同極七/八九六之數以定卦爻動静之象動與變不  如九)
　(六變也七八不變也至於變則或九六為動又或五/爻為九六則一爻得七八為動者矣動則不分九六)
　(與七/八)
　(見易曰參伍諸説/詳載圖象卷中)
　(火傳曰天地之文止是一/畫天下之象盡於卦爻)
易无思也无為也寂然不動感而遂通天下之故非天
下之至神其孰能與於此
　韓註　夫非忘象者則无以制象非遺數者无以極
　數至精者无籌䇿而不可亂至變者體一而无不周
　至神者寂然而无不應斯功用之母象數所由立也
　　本義　此四者易之體所以立而用所以行者也
　易指蓍卦无思无為言其无心也寂然者感之體感
　通者寂之用人心之妙其動静亦如此(周子曰動而/无静静而无)
　(動物也動而无動静而无静神也物則不通神妙萬/物吾心之妙萬物以寂然不動感而遂動耳  誠无)
　(為幾善惡誠則无事矣寂然不動者誠也感而遂通/者神也動而未形有无之間者幾也  程子云老子)
　(曰无為又曰无為而无不為當有為而以无為為之/是乃有為也聖人作易未嘗言无為惟曰无思也无)
　(為也其下即曰感而遂通天下之故於動静之理未/嘗有一偏之説  胡仲虎曰象在畫辭在䇿蓍未變)
　(占在儥皆无為无思寂然不動人心之寂也如是揲/蓍以求卦則天下之故无有不通者矣人心之感也)
　(如/是)
　(見易曰易不外乎辭占象變神亦不出乎至精至變/之中至精至變至神指易言非天下之至精至變至)
　(神者指用易者言能與於斯者葢全體夫易/而盡易之用者也其極深研幾之聖人乎)
夫易聖人之所以極深而研幾也
　韓註　極未形之理則曰深適動微之㑹則曰幾
　本義　研猶審也幾微也所以極深者至精也所以
　研幾者至變也(蘇子瞻曰深者其理幾者其用也至/精至變以數用之也極深研幾以道)
　(用之也止於精與變也則數有時而差止於幾與深/也则道有時而變使數不差道不變者其惟神乎)
　(見易曰到此另提夫易二字見得與於斯者惟聖人/也極深者探諸未有研幾者窺諸未形未有者衆有)
　(之始揆其始故天下之志以通未形者衆形之先闢/諸先故天下之務以成研極之至一切見觧盡亡與)
　(无思无為何異不疾而速謂不煩擬議之久不行而/至謂不見有為之迹與寂然不動感而遂通者何異)
　(此謂能與/於斯者也)
惟深也故能通天下之志惟幾也故能成天下之務惟
神也故不疾而速不行而至
　本義　所以通志而成務者神之所為也
　(火傳曰惟其深則凡理之所難知者无不闡之使明/心之所難言者无不暴之使顯故能通天下之志惟)
　(其幾則知将亡在未亡之先即可保亡為存知将治/在方亂之時即可撥亂反治故能成天下之務不疾)
　(而速不行而至言其自然而覺隨機而應其於通志/成務未嘗有意推測用力安排耳此所以為神也神)
　(不在深與幾之外然非以聖人/而極深研幾則不能至於神也)
子曰易有聖人之道四焉者此之謂也
　(蔡虚齋曰謂其一出於聖/人之所以極深研幾也)
　(見易曰易所有者辭占象變而已而謂有聖人之道/非徒尚辭尚變尚象尚占之為道也惟極深研幾如)
　(聖人全體是易而後辭占象變自聖人用之皆為聖/人之道故曰易有聖人之道四焉者此之謂也謂極)
　(深研幾而/後有也)
　　右第十章
　本義　此章承上章之意言易之用有此四者
　　(今按此章非指用易之事言聖人作易有辭占象/變四者皆聖人之研幾極深而為之也故謂之聖)
　　(人之道而以至精至變至神贊之无思无為節言/易之神也然非聖人極深研幾以至於神而為此)
　　(至精之辭占至變之象變以通志成務則易雖至/神亦何由效用於天下哉是易之所以神皆聖人)
　　(神之也聖人之神寓於辭占象變而易即因之/以為神故曰易有聖人之道四焉此之謂也)
子曰夫易何為者也夫易開物成務冒天下之道如斯
而已者也是故聖人以通天下之志以定天下之業以
㫁天下之疑
　本義　開物成務謂使人卜筮以知吉凶而成事業
　冒天下之道謂卦爻既設而天下之道皆在其中(朱/子)
　(曰易本為卜筮而言古人淳質初无文義故畫卦以/開物成務又曰易本欲定天下之志㫁天下之疑而)
　(已不是要/説道理也)
　(見易曰本義謂此章専言卜筮言卜筮則兼蓍卦故/次節蓍卦並舉未有聖人之先易在天地既有聖人)
　(之後易在聖人非設卦則天地之易不能使人與知/非生蓍則聖心之易不能使人利用故蓍卦所以妙)
　(寄聖人之心即所以妙寄天地之心也篇中連稱是/故无所承接葢夫子悟易之後深見蓍卦之不容已)
　(而累辭以盡其贊歎也極如斯而已若/有不足之辭葢欣歎至  之語氣也)
是故蓍之徳圓而神卦之徳方以知六爻之義易以貢
聖人以此洗心退藏於宻吉凶與民同患神以知來知
以藏往其孰能與於此哉古之聰明睿知神武而不殺
者夫
　孔疏　易道以示人吉凶凶雖人之所患吉亦民之
　所患也既得其吉又患其失故老子云寵辱若驚也
　　本義　圓神謂變化无方方知謂事有定理易以
　貢謂變易以告人聖人體具三者之徳而无一塵之
　累无事則其心寂然人莫能窺有事則神知之用隨
　感而應所謂无卜筮而知吉凶也神武不殺得其理
　而不假其物之謂(蔡虚齋曰卦之徳言於蓍之徳之/下是因蓍而得者六爻亦然  知)
　(來藏往以聖人之神知言觀本義无卜筮而知吉凶/一句可見神以知來即後章之占事知來知以藏往)
　(即後章之象事知噐韓以其既往故謂之藏不待推/者也絺疵謂知伯曰  魏必反明日知伯以其言告)
　(二子二子出絺疵入曰主何以臣之言告二子也知/伯曰子何以知之對曰臣見其視臣端而趨疾知臣)
　(得其情故也故絺疵所料皆已往之事非未來之兆/也漢昭烈聞張飛營都督有表曰噫飛死矣葢飛若)
　(存不應都督上表也此亦已然之事如孫武子行軍/篇所載料敵之類甚多皆明白有已然之理謂之藏)
　(往謂之知噐/亦庶幾乎)
　(見易曰蓍卦由聖人而生聖人即聴命於蓍卦葢以/聖人之有心不如蓍之无心也中庸謂至誠之道可)
　(以前知聖人洗心藏宻盡冺其前知依然不知之百/姓而已問蓍之時兾吉畏凶惟恐其不吉而或凶與)
　(民无異不惟凶在所患吉亦在所患故曰與民同患/是聖人自心本神本知不用其神知而用蓍卦之神)
　(知斯之謂神/武不殺也)
　(火傳曰将至而未至者曰來一定而可知者曰往藏/往謂以已往之事考之其吉凶未有或爽者古今之)
　(成敗得失盡存乎六十四卦三百八十四爻之内藏/者謂一一具其中發之而皆見也  知莊子知泌之)
　(師在易為師之臨子太叔知楚子在易為復之頥是/其理皆藏於卦中也故曰知以藏往  聖人生蓍設)
　(卦用民患以定民志故吉凶不用/刑教而民知趨避此為神武不殺)
是以明于天之道而察于民之故是興神物以前民用
聖人以此齋戒以神明其徳夫
　本義　神物謂蓍龜明天道故知神物之可興察民
　故故知其用之不可不有以開其先是以作為卜筮
　以教人而於此焉齋戒以考其占使其心神明不測
　如鬼神之能知來也(蔡虚齋曰時有消息之不同事/有當否之或異時者天道事者)
　(民故也自朱子謂徳即聖人之徳又即卜筮以神明/之聖人  有此理亦用蓍龜之理以神明之按書舜)
　(曰朕志先定詢謀僉同鬼神其依龜筮協從是聖人/固自能知來而亦用卜筮以神明其徳矣  訂詁曰)
　(古之通志定業决疑成亹亹者必寄諸无心者而後/神故蓍卦既設聖人㝠諸洗心民用以前聖人還以)
　(齋戒葢以无心合无心/所以通神明之徳也)
　(見易曰此節言聖人之敬蓍敬蓍而蓍益神夫明天/道察民故興神物以前民皆聖人之為也而聖人於)
　(揲蓍之時必齋必戒惟齋戒而神明生而蓍之/徳益以神明易之在聖心與其在蓍者一而已)
　(火傳曰吳道子畫地獄變相而即畏地獄畏其所畫/也聖人制蓍而即敬蓍敬其所制也然後知地獄非)
　(道子所能畫託其畫以顯耳蓍非聖人所能制因其/制以成耳天地鬼神實式憑焉安得不畏安得不敬)
是故闔户謂之坤闢户謂之乾一闔一闢謂之變往來
不窮謂之通見乃謂之象形乃謂之器制而用之謂之
法利用出入民咸用之謂之神
　本義　闔闢動静之機也先言坤者由静而動也乾
　坤變通者化育之功也見象形噐者生物之序也法
　者聖人修道之所為而神者百姓自然之日用也(朱/子)
　(曰闔闢以一嵗言之寒暑也以一日言之晝夜也以一/身言之出入之息生死之變也无闔則无闢无静則)
　(无動此歸藏所以首坤與故朱子發曰坤自夏至以/一隂右行萬物由之而入  曰闔户乾自冬至以一)
　(陽左行萬物從之而出故曰闢户户胡仲虎曰卜筮/以乾坤言䇿數總出於乾坤也闔  闢户四十九䇿)
　(之一合一分也是謂蓍之變分合進退之中有往來/不窮之妙是謂蓍之通見而為七八九六之數謂之)
　(象形而為剛柔動静之爻謂之噐此聖人制為卜筮/以教人是謂揲蓍之法民一出一入咸用之以為利)
　(則為用蓍之神之蘇子瞻曰同是户也開闔之乾坤/出焉故變者兩  通者一之苟不能一則往者窮於)
　(伸來者窮於屈矣生蔡虚齋曰天地一氣也一闔一/闢謂之變動静相  也往來不窮謂之通闔闢不已)
　(也見乃謂之象乾知大始也形乃謂之噐坤作成物/也制而用之謂之法聖人成能也利用出入民咸用)
　(之謂之神百/姓與能也)
　(見易曰闔户四句只説隂陽變通之理制用以下/方説聖人生蓍以前民用見象二句猶説畫卦)
是故易有太極是生兩儀兩儀生四象四象生八卦
　本義　一毎生二自然之理也易者隂陽之變太極
　者其理也兩儀者始為一畫以分隂陽四象者次為
　二畫以分太少八卦者次為三畫而三才之象始備
　此聖人作易自然之次第有不假絲毫智力而成者
　畫卦揲蓍其序皆然(朱子曰无極而太極是周子説/得有功處然太極之所以為太)
　(極却不離乎兩儀四象八卦如一隂一陽之謂道指/一隂一陽為道則不可然道不離乎隂陽也  自現)
　(在事物而觀之則隂陽凾太極推其本則太極生隂/陽  頂平菴曰凡繫辭稱八卦即六十四卦也八卦)
　(更相上下為六十四卦故例以八卦稱之伏羲始畫/八卦亦即六十四卦也  蔡虚齋曰易者隂陽之變)
　(太極者隂陽之所以變也隂陽之所以變者太極有/動有静也太極有動有静即是一毎生二也一生二)
　(即是太極之理自兩儀以上至於六十四卦皆是此/理即一神兩化也盖易是影此理者也  存疑曰上)
　(言聖人制蓍此言聖人畫卦卦者蓍之/體也非蓍則卦不行非卦則蓍不立)
　(見易曰易无體而曰有太極太極无所在自兩儀四/象八卦以至六十四卦无乎不在也是无體之體體)
　(在用/中也)
八卦定吉凶吉凶生大業
　本義　有吉有凶是生大業(蔡虚齋曰本義謂畫卦/揲蓍其序皆然上節所)
　(主畫卦也八卦定吉凶謂揲蓍之序靈峰謂一揲而/有兩儀之象再揲而有四象之象三揲而有八卦之)
　(象民訂詁曰吉凶既定则趨之避/之  无所疑勇於赴功故生大業)
　(見易曰易有太極二節又言設卦為生蓍之本使无/八卦以定吉凶則蓍将以何者示人而前民用乎)
　(火傳曰浪杖人毎稱吉凶生大業不惟吉能生大業/凶亦生大業也古來帝王聖賢不遇凶則其大業不)
　(出/)
是故法象莫大乎天地變通莫大乎四時縣象著明莫
大乎日月崇髙莫大乎富貴備物致用立成噐以為天
下利莫大乎聖人探賾索隐鈎深致逺以定天下之吉
凶成天下之亹亹者莫大乎蓍龜
　本義　富貴謂有天下履帝位立下疑有闕文亹亹
　猶勉勉也疑則怠决故勉(按苟悦漢紀立下有象字/  徐子與曰上三言以易)
　(之在造化者言也下三言以易之在人事者言也貴/蘇子瞻曰天地四時日月天事也天事所不及富)
　(者制之富貴所不制聖人通之聖人所不通蓍龜决/之  焦弱侯曰萬物皆具竒偶之法象而天地其至)
　(大也萬物皆具九六之變通而四時其至大也萬物/皆有爻象之著明而日月其最大也三者具而易道)
　(備矣鄉國皆有占惟據崇髙之天子可以作易山巫/野祝皆能占而具聖知之全者惟有聖人折筳剡籌)
　(毁瓦灼鷄皆可占而探索鈎致供聖人之/用者惟有蓍龜三者具而易之噐成矣)
是故天生神物聖人則之天地變化聖人效之天垂象
見吉凶聖人象之河出圖洛出書聖人則之
　本義　此四者聖人作易之所由也(胡庭芳曰神物/謂蓍則之而四)
　(十九之用以行變化謂隂陽效之而卦爻之動静以/備象謂日月星辰循度失度而吉凶見象之而卦爻)
　(有以斷吉凶圖書則金木水火土生成克制之數則/之而卦畫方位以定皆作易之本也  蘇子瞻曰聖)
　(人以蓍龜而信天地四時日月之象數以河圖/洛書而信蓍龜之象數信矣不疑於是乎作易)
　(見易曰河圖洛書聖人則以生蓍非則以畫卦因神/物之生恰值河圖之出而七八九六之數以著與隂)
　(陽老少之象適符此四十九䇿之所由用而分二掛/一揲四歸竒之法所由始也變化在隂陽而聖人效)
　(之以為蓍䇿之變化吉凶見天象聖人象之以定蓍/䇿之吉凶聖人之所以通志定業㫁疑者皆以此)
　(天垂象見吉凶非人見之/也順度見吉逆度見凶)
　　(今按圖書出而聖人則之則其七八九六之數/也卦畫有隂陽老少非七八九六无以利用耳)
易有四象所以示也繫辭焉所以告也定之以吉凶所
以斷也
　本義　四象謂隂陽老少示謂示人以所値之卦爻
　(錢氏藻曰有其象无其辭則示人以其意而已聖人/懼後世不能與知也於是繫之辭以告之定其辭以)
　(㫁之曰示則使人有所見曰告則使人有所知曰㫁/則使人无所疑  朱子發曰四象以示吉凶繫辭以)
　(告吉凶吉凶有以利言者有以情遷者有義命當吉/當凶當否當亨者非聖人不能定也定之者所以㫁)
　(之/也)
　(見易曰易有四象象變也繫辭以定吉凶辭占也易/有蓍卦而非象變則无以盡易之神非辭占則无以)
　(致易之用伏羲開其始文周/要其成三聖人不可缺一也)
　(火傳曰蓍之徳一節其聖人兼指伏羲葢蓍已生於/伏羲之世虞夏商以來皆用筮也隂陽老少之四象)
　(自畫卦時已分矣七八九六之數自圖書出已顯矣/特其時有卦爻而未繫辭其吉凶示之而已不能告)
　(也不能㫁也且其用九用六祗知用九六之動而不/知用九六之變故其卦止於六十四卦而不能使一)
　(卦為六十四卦象變至文周而始盡其用辭占至/文周而始同諸民是故周易之用又大於羲易也)
　　右第十一章
　本義　此章専言卜筮(胡庭芳曰此章凡八稱聖人/皆指伏羲只繫辭以告是文)
　(王周公事之本義謂此章専言卜筮而/伏羲畫卦  法其綱領已備見於是)
易曰自天祐之吉无不利子曰祐者助也天之所助者
順也人之所助者信也履信思乎順又以尚賢也是以
自天祐之吉无不利也
　本義　釋大有上九爻義然在此无所屬或恐是錯
　簡宜在第八章之末(黄元公曰此節當連上章第二/章言繫辭焉而明吉凶結以自)
　(天祐之吉无不利此言八卦定吉凶亦結以自天祐/之吉无不利論事之勢變吉一而凶三論事之極頭)
　(則无凶而有吉故曰幾者/動之微吉之先見者也)
　(見易曰天助順人助信故雖蹻跖亦/有死友助其信也若天則不可誣也)
子曰書不盡言言不盡意然則聖人之意其不可見乎
子曰聖人立象以盡意設卦以盡情偽繫辭焉以盡其
言變而通之以盡利鼓之舞之以盡神
　韓註　極變通之數則盡利也故曰易窮則變變則
　通通則久　本義　言之所傳者淺象之所示者深
　觀竒偶二畫包含變化无有窮盡則可見矣變通鼔
　舞以事而言(吳㓜清曰立象設卦象也繫辭辭也變/通變也鼔舞占也  蘇子瞻曰聖人非)
　(不欲正言也以為有不可勝言者惟象為能盡之以/顔質卿曰立象以盡意指劈初竒偶二畫立一竒)
　(象陽而名曰乾立一偶以象隂而名曰坤自有隂陽/二畫而言之所不能宣意之所不能盡者无一不在)
　(其中由是兩象設之為八卦重之為六十四卦所以/盡情偽也從兩象而繫之卦辭又繫之爻辭所以盡)
　(言也爻至於變通以盡利辭至於鼓舞以盡神則聖/人之意不盡而盡矣  倪鴻寳曰聖人之御物居理)
　(立教皆有不盡者故欲以其書貴其心以其言貴其/意書有不盡故天下貴其言言有不盡故天下貴其)
　(意疑義日生深文日秘此以聖人之有不盡者耳以/其有不盡故皆求盡之皆求盡之故可以極千世之)
　(才皆求盡之而皆无以盡其不/盡者聖人故有以制千世耳)
　(見易曰此章専贊聖人立象以盡意也聖人之意不/能以言盡而盡於立象此聖人妙於以象為言也因)
　(而設卦因而繫辭言未嘗不盡然其所言者象也而/象之所以然者不言也雖不言而卦之變通以盡利)
　(辭之鼔舞以盡神凡聖人所欲言者又未嘗/不盡乎此是立象果足以盡聖人之意也)
乾坤其易之緼耶乾坤成列而易立乎其中矣乾坤毁
則无以見易易不可見則乾坤或幾乎息矣
　本義　緼所包蓄猶衣之著也易之所有隂陽而已
　凡陽皆乾凡隂皆坤畫卦定位則二者成列而易之
　體立矣乾坤毁謂卦畫不立乾坤息謂變化不行(朱/子)
　(曰天地設位而易行乎其中以造化言之也/乾坤成列而易立乎其中以卦位言之也)
　(見易曰乾坤其易之緼言有乾坤而易以之緼也乾/坤即竒偶兩畫周子曰一神兩化兩不立則一不存)
　(一不存則兩亦滅矣是故離/乾坤无易離易亦无乾坤也)
　(火傳曰本義謂凡陽皆乾凡隂皆坤以三畫之乾坤/推之而成六子以六畫之乾坤推之而成六十四卦)
　(皆不假蓍䇿即其卦畫自然相推而成祗此六畫耳/六畫又本諸三畫三畫又盡於一畫竒偶而已而變)
　(化无窮祗在此竒偶兩/畫中故曰其易之緼)
　　(今按易不可見謂學易者祗見乾坤而不見乾坤/之中所為易也不見易則乾坤祗是䇄然兩畫耳)
　　(其物不神其用焉得不息然乾坤與易不能相无特昧者/自不見耳或幾乎息葢或然而實不然之辭為昧者語也)
是故形而上者謂之道形而下者謂之噐化而裁之謂
之變推而行之謂之通舉而措之天下之民謂之事業
　孔疏　形雖在道噐兩畔之際形在噐不在道也
　隂陽之化自然相裁聖人亦法此而裁節也　本義
　　卦爻隂陽皆形而下者其理則道也因其自然之
　化而裁制之變之義也變通二字上章以天言此章
　以人言(程子云隂陽亦形而下者也而曰道者惟此/語截得上下最分明原來只此是道要在人)
　(黙而識之也形或問朱子曰上下何以形言曰此言/最當若以有  无形言之則物與理相間㫁矣噐亦)
　(道道亦噐有分别而不相離也體胡仲虎曰形者謂/動而可見之時自此而上則无  故謂之道即上文)
　(所謂易也自此而下則有體故謂之噐上文所謂乾/坤竒偶之畫也理一而神氣兩而化聖人因其自然)
　(之化而裁制之化則无窮裁則不過變之謂也裁有/定體行无定用通之謂也事者業之未成業者事之)
　(已著變龔深父曰變通兩語所以申變而通之之意/謂之  謂之通者變通之義理存乎變存乎通者變)
　(通之功用其要在於通不通不足以成變也道張希/獻曰孔子之為人也周故示人以噐而晦其  使逹)
　(者易見而未逹者不眩也老子之自為也深故示人/以道而略其噐使逹者易入而不恤其未逹也要之)
　(皆至於道而所/入有先後耳)
　(見易曰此一節妙於言象也分道與噐而象在其中/矣自道而象象而形形而噐惟噐有形惟道无形象)
　(者道噐有无之間也故曰見乃謂之象形乃謂之噐/形下為噐形上為道擬議於上下之間者象也言之)
　(所不能盡者形上之事也設卦繫辭以盡其言形下/之事也學易者由噐見象由象見道由形下見形上)
　(聖人之意於是乎見矣故下文𦂳接以是故夫象裁/化者隂陽自然之化化而不極不可以裁極而不)
　(不可以變先時而裁事每犯手後時而裁多所差謬/是故陽必九而變九者陽之極隂必六而變六者隂)
　(之極也凡隂陽不老則不變其變也皆有自然之節/制聖人因而為之節制之斯謂之變推者有因其自)
　(然之勢焉有漸次不廹之義焉推而行之行其所无/事也夫陽之老而不得不變為隂隂之老而不得不)
　(變為陽此其必然之勢也然而九變八而為少隂猶/未絶逺乎陽六變七而為少陽猶未逈别乎隂如暑)
　(之繼以凉而不遽至於大寒寒之繼以温而不遽至/於大暑皆有推行之漸焉如是則理无有礙而勢无)
　(不順故謂之通通者所以善其變也以此變通之/道舉而措之天下之民則何事不成何業不立哉)
是故夫象聖人有以見天下之賾而擬諸其形容象其
物宜是故謂之象聖人有以見天下之動而觀其㑹通
以行其典禮繫辭焉以㫁其吉凶是故謂之爻
　本義　重出以起下文(顔質卿曰聖人作易之始惟/立象耳象立而意斯盡故得)
　(聖人之意而後得聖人之象得象而後得聖人/之爻是故夫象接上文申言象之所由立也)
　(見易曰加是故夫象於首以/見象能盡意與前篇不同)
極天下之賾者存乎卦鼓天下之動者存乎辭
　本義　卦即象也辭即爻也(胡仲虎曰窮天地萬物/之象而歸諸卦故曰極)
　(發天地萬物之理/而見乎辭故曰鼓)
化而裁之存乎變推而行之存乎通神而明之存乎其
人黙而成之不言而信存乎徳行
　本義　卦爻所以變通者在人人之所以能神而明
　之者在徳(丘行可曰上文五謂者皆聖人作易之用/此六存者則聖人之用夫易也前言變通)
　(而歸之事業推易道於民也此言變通而歸之徳行/存易道於已也  存疑曰上曰謂之變通此曰存乎)
　(變通上之化栽推行作易/也此之化栽推行用易也)
　(見易曰六存字一層深一層存乎卦存乎辭此實指/卦與辭之功用也存乎變存乎通則存乎用易者之)
　(變通而不徒聼夫易之變通也存乎其人存乎徳行/則用易之本領而卦辭變通之所由以神明者所謂)
　(待其人而後行也此聖人始終論易之大指也請夫/古帝王固有不假學易而自能變通者如漢初  立)
　(六國後此諸侯客牢不可破之成見也留侯借箸一/籌髙帝吐哺趣令銷印可不謂善變乎自唐代以來)
　(節度擁兵藩鎮盤固者百年宋祖杯酒片言觧其重/權即令文臣判其軍事乘機遘㑹而為之不差銖黍)
　(所謂善通矣然而難言也以秦之弊政无一不當變/者而阡陌郡縣之制行之至今不變變則亂生王安)
　(石之新法所急宜變也而青苗雇役識者以為不宜/盡變變則滋擾非神而明之則變失其所為變通失)
　(其所為通矣孟子與司馬公猶不足以知此况其他/乎  聖人之道從口耳入者必非其至妙者也至妙)
　(者黙而成之不言而信黙之事也葢其所得不容以/語人而人亦有不可得而聞者以易為徳以易為行)
　(是謂/徳行)
　　右第十二章
　(楊誠齋曰此章言聖人作易之事其散在六十四卦/之爻象其聚在乾坤之二卦聖人用易之道其散在)
　(天下之事業其聚/在一身之徳行也)
　　(今按前數章極言圖數之妙辭占象變之詳蓍卦/之神至此乃盡掃之以為此數者皆易也而非所)
　　(以為易也凡其載諸書見之言者皆形而下非形/而上者也是故立象設卦繫辭利用聖人於言未)
　　(嘗不盡言言皆易而所以為易者不在是也惟乾/坤之二畫稍得其近似者乎易不外乎乾坤而不)
　　(得即乾坤以為易葢二畫已是形而下者矣又况/下焉者乎然則學易者於辭占象變无往非易而)
　　(以是四者為易則非也用易者舍辭占象變无以/致用而以是四者盡易之用則非也其在神而明)
　　(之乎神明之者心與易契言語道㫁徳一易也行/一易也易在於我以我用易寜有不神明者至此)
　　(而聖人所不盡言之書所不盡意之言皆可得而/見易矣  神而明之於變通之時而有不必變通)
　　(之事此非辭占象變之所能拘也不言而信/自信以信易也非全乎易以為徳行者不能)
　
　
　日間易學卷七
欽定四庫全書
　田間易學卷八
　　　　　　　　　　桐城　錢澄之　撰
　　繫辭下傳
　孔疏　此篇章數諸儒不同劉讞為十二章以對上
　繫十二章也周氏莊氏並為九章(第一起八卦成列/至禁民為非曰義)
　(第二起古者庖羲至葢取諸夬第三起易者象也至/徳之盛也第四起困於石至勿恒凶第五起乾坤其)
　(易之門至失得之報第六起易之興也至巽以行權/第七起易之為書至思過半矣第八起二與四至易)
　(之道也第九起夫乾天/下之至健也至其辭屈)
八卦成列象在其中矣因而重之爻在其中矣
　孔疏　象亦有爻爻亦有象所以象獨在卦爻獨在
　重者卦則爻少而象多重則爻多而象少故在卦舉
　象在重論爻也　本義　成列謂乾一兑二離三震
　四巽五坎六艮七坤八之類象謂卦之形體也因而
　重之謂各因一卦而以八卦次第加之為六十四也
　爻六爻也既重而後卦有六爻也(王景孟曰聖人因/象以設卦則象在)
　(卦先設卦以立象則象在卦中生訂詁曰八卦成列/指三畫卦而言上篇所言兩儀  四象四象生八卦)
　(是也八卦象未備也而六十四卦之象皆以八卦分/合取之故曰在其中因此八卦每一卦各以八卦加)
　(於其上以成六畫之卦每卦六爻而三/百八十四爻之義盡在此因重中矣)
剛柔相推變在其中矣繫辭焉而命之動在其中矣
　孔疏　上篇言剛柔相推而生變化是變化之道在
　剛柔相推之中論其氣謂之隂陽語其體謂之剛柔
　　本義　剛柔相推而卦爻之變往來交錯无不可
　見聖人因其如此而皆繫之辭以命其吉凶則占者
　所值當動之爻象亦不出乎此矣(蔡虚齋曰自一畫/倍而為三則象已)
　(具自三畫重而為六則爻以備即是以觀剛柔二者/迭相推盪而卦爻之變往來交錯无不可見此據六)
　(十四卦而言總是一每生二一隂一陽只管相挨出/來而變即在是矣變字指隂陽相錯説未説到卜筮)
　(之變處卜筮之變則下文所謂動者也柔剛柔相推/以横言不以直言若以直言便是卦變  上剛下之)
　(義非作易之本㫖矣時變就卦言動以蓍言動繫辭/焉而命之命告也此  只謂之辭未謂之占  後方)
　(見占繫辭命之非動也然動已在其中矣時論/曰變在其中未即變也動在其中未即動也)
　(見易曰剛柔相推如乾推一畫與坤而成三女坤推/一畫與乾而成三男以至六十四卦无非相推而成)
　(剛往則柔來柔往則剛來往來不窮變化之道也伏/羲未嘗言變而變在其中矣文周因其變乃逐卦逐)
　(爻而繫之辭命以吉凶悔吝未嘗動也而動在其中/矣不動不占雖有變者必占其動葢變之中又有動)
　(者矣象爻象不變則占者无以見其動矣占非其動/則爻  无所用其變矣故有變以待動此爻象之體)
　(有動以用變/此爻象之用)
　　(今按卦有六畫而名爻爻者六位隂陽相間之謂/也三畫之卦則无以相間故祗謂象而不謂爻大)
　　(傳云爻有等故曰物物相雜故曰文而謂加九六/始名爻者謬也  爻有變有動有動即其變者然)
　　(變者衆而動止一爻蔡虚齋謂五爻變者以不變/之一爻為動夫既不變矣反謂之動乎朱子曰凡)
　　(變須就其變之極者當指最後變/之一爻而言也説詳圖象卷中)
吉凶悔吝者生乎動者也
　本義　吉凶悔吝皆辭之所命也然必因卦爻之動
　而後見(胡仲虎曰變統指卦爻而言動則専指所值/之變爻而言也  蔡虚齋曰吉凶悔吝雖已)
　(備於繫辭之時然事未至而蓍未揲則卦爻亦无由/動卦爻未動則吉凶悔吝雖已定於卦爻而亦无由)
　(見其孰吉孰凶孰為/悔吝與不悔吝也)
剛柔者立本者也變通者趣時者也
　本義　一剛一柔各有定位自此而彼變以從時(胡/仲)
　(虎曰上篇剛柔者晝夜之象即此所謂/立本變化者進退之象即此所謂趨時)
　(見易曰此節申言剛柔相推之義所謂剛柔者即乾/坤兩卦也六十四卦皆木諸乾坤故曰立本乾坤以)
　(三畫之剛柔相推而成六子以六畫之剛柔相推而/成六十四卦剛柔无定者變也此往彼來者通也葢)
　(冇不得不變不得不通/者時為之也故曰趨時)
吉凶者貞勝者也
　本義　貞正也常也物以其所正為常者也(朱子曰/吉凶貞)
　(勝一吉便有一凶各以其所正為常正是説他當然/之理  顔質卿曰天下有常勝之道貞是也吉之能)
　(勝夫凶非吉之能勝也以正勝也不正即吉亦凶也/凶之能勝夫吉非凶之能勝也以不正勝也若正即)
　(凶亦吉也吉凶无常而貞/有常此天下趨避之凖也)
　(見易曰吉凶悔吝生乎動則本吉也或動而得凶悔/吝或本凶悔吝也動而得吉是吉凶莫可定也然於)
　(无定之中而有一定之理非吉則凶所謂貞勝也下/文貞夫一乃言貞勝之故  吉凶雖因乎時而貞勝)
　(之理則與時偕行也本義謂貞正也常也惟正故常/雖至變之中而此理終不可變吉凶因之以定故曰)
　(一也聖人論吉凶不論禍福故有吉福亦有凶福/有凶禍亦有吉禍吉凶之别貞與不貞之别也)
　(火傳曰易辭有貞吉貞凶貞者盡/其當然之理雖凶亦吉故曰貞勝)
天地之道貞觀者也日月之道貞明者也天下之動貞
夫一者也
　本義　觀示也天下之動其變無窮然順理則吉逆
　理則凶則其所正而常者亦一理而已矣(朱子云天/下之動雖)
　(有不齊常有一箇是的只把此理作箇/定則在那裏惟隨其順逆以為吉凶耳)
　(見易曰天地萬古此觀雖度數有遷移而觀不移日/月萬古此明雖晦蝕有不常而明如常人心萬古此)
　(理雖吉凶有萬變而此理不變此理唯一更无二也/順之則吉逆之則凶天下之動未有能離此一者故)
　(曰貞夫一一乾得此一以為易坤得此一以為簡爻/也者傚此  也象也者像此一也此字皆指一言)
夫乾確然示人易矣夫坤隤然示人簡矣
　孔疏　此明天地得一之道　本義　確然健貌隤
　然順貌所謂貞觀者也(蔡虚齋曰此節非申貞觀之/義特以起下文原卦爻之所)
　(由作也繼之曰效此像此與貞觀全不相/屬上文為吉凶説此又是為爻象説也)
　(見易曰一神兩化一在兩中无兩則一不立无一則/兩不行乾坤兩也乾之易坤之簡乃其所以為兩也)
　(易簡不可以名一而一在是焉爻象吉凶/皆生于兩本于一也  惟得一故易簡)
爻也者效此者也象也者像此者也
　本義　此謂上文乾坤所示之理爻之竒偶卦之消
　息所以效而象之(朱子曰效乾坤之變化而分六/爻象乾坤之虚實而為竒偶)
　(見易曰天下之動貞夫一一不可名也爻者效此象/者像此即此是一也天下萬變而一不變惟其不變)
　(是以能變乾得一以易坤得一以簡六十/四卦三百八十四爻不過發揮此一而已)
　(火傳曰乾易以知險坤簡以知阻爻象/備極險阻之情實以曲盡易簡之理)
爻象動乎内吉凶見乎外功業見乎變聖人之情見乎
辭
　本義　内謂蓍卦之中外謂蓍卦之外變即動乎内
　之變辭即見乎外之辭(蔡虚齋曰變在其中之變據/卦爻之見成者言變通之變)
　(以占者所值當動之爻象言功業見孚變之變則以/蓍卦之方動者言方動之後乃為所值當動之爻象)
　(矣之訂詁曰爻象動而吉凶見惟恐不與吉㑹者聖/人  仁惟恐不與正合者聖人之義也不論吉凶惟)
　(以貞勝而歸于一者則繋辭覺民之/本指也故曰情見乎辭不則瞽史耳)
　(見易曰動者變之將形變者動之已成爻動則變猶/未知所變之卦則吉凶不在本爻而在變卦之爻本)
　(爻内也變爻外也内者貞外者悔也功業因變而見/吉凶皆所以成大業也使人占其辭而從貞以趨吉)
　(黜邪以避凶則聖/人同患之情也)
　(火傳曰功業指爻象/之功業不主人事言)
天地之大徳曰生聖人之大寳曰位何以守位曰仁何
以聚人曰財理財正辭禁民為非曰義
　本義　曰人之人今本作仁吕氏從古葢所謂非衆
　罔與守邦也(黄元公曰乾坤示人以象聖人示人以/辭然聖人覺世之情正體天地好生之)
　(徳也葢斯民以財為命隨財習非以賊其生聖人以/義制利而正辭以禁之然後民明於趨避而免於不)
　(教而殺之虐矣春秋為聖人之刑書大易亦聖人之/禁書也聖人好生之徳必得位而得行故以位為大)
　(寳包羲諸帝皆得位聖人也罔罟耒耜/皆聖人理財也此節連下章讀亦可)
　(見易曰三聖人制為象變辭占示民以吉凶其大義/一言以蔽之曰禁民為非而已禁其非而守其是所)
　(謂貞夫一也聖人之情豈僅見之於蓍卦哉凡聖人/所以體天地之好生而守位聚人理財正辭皆此道)
　(也葢一以/貫之也)
　(火傳曰下章十三卦皆理財之事民之為非皆從財/起聖人禁民為非惟以卦爻之辭示之吉凶而已无)
　(事刑罰也聖人之/情見乎辭者此也)
　　右第一章
　本義　此章言卦爻吉凶造化功業
　　(今按伏羲畫卦文周繫辭制為蓍變之法以利民/用吉凶不過兩端趨避只此一理六十四卦三百)
　　(八十四爻所重一貞聖人之情可見矣要之聖人/之治天下曰仁曰義亦不過使天下共貞於一而)
　　(已豈獨作/易然哉)
古者庖犧氏之王天下也仰則觀象於天俯則觀法於
地觀鳥獸之文與地之宜近取諸身逺取諸物於是始
作八卦以通神明之徳以類萬物之情
　韓註　聖人之作易无大不極无微不究大則取象
　天地細則觀鳥獸之文與地之宜也　孔疏　地之
　宜者若周禮五土動物植物各有所宜是也　本義
　　王昭素曰與地之間諸本多有天字俯仰逺近所
　取不一然不過以騐隂陽消息兩端而已神明之徳
　如健順動止之類萬物之情如雷風山澤之象(朱子/曰仰)
　(觀俯察想得聖人心細雖鳥獸羽毛之微盡察得有/隂陽  蔡伯静曰神明之徳不可見者也故曰通萬)
　(物之情可見者也故曰類其蔡虚齋曰聖人作易正/經來歴全在此章河圖特  中所謂取神物之最著)
　(河圖不出易亦須作以倪鴻寳曰聖人窮觀極察忽/形一畫此一畫即可  包諸畫雜諸畫中後聖人必)
　(能辨認得之明其物始兒初墮地得其氣母能囬殊/死匠之為魅木斧初謀傳以符禁則能禍福蚢出蟄)
　(乍噬寄物為毒元鶤䳏乗春相月不能先聲先聲者/氣决立絶凡物之怪皆聚於始理之始立者豈得不)
　(著異乎故易有太/極畫有太祖也)
　(見易曰八卦未作象在卦先聖人畫卦取象以為卦/八卦既作象在卦中聖人制噐又取卦以為象也)
作結繩而為網罟以佃以漁葢取諸離
　孔疏　案諸儒象卦制噐者尚其象則取象不取名
　也韓氏註多取名為義於義未善　本義　兩目相
　承而物麗焉(胡仲虎曰民以食為先自古未有耕種/則鮮食乃其先也網罟兩目相承而物)
　(麗冇似於離之象葢之言疑辭也下倣此相蔡虚齋/曰兩目相承不但兩目而已百千萬目皆  承以兩)
　(也言单言禽則該鳥獸並言禽獸則禽獨為鳥/单  罟則該取禽魚並言網罟則罟止以取魚)
庖犧氏沒神農氏作斵木為耜揉木為耒耒耨之利以
教天下葢取諸益
　本義　二體皆木上入下動天下之益莫大於此(胡/仲)
　(虎曰自古未有牛耕神農教民耒耜其動也在下之/耜而所以入之土者在上之耒於益之卦徳上入下)
　(動葢有合焉為蔡虚齋曰耒耜二體皆木葢制作之/始未知以鐵  耜也臼猶掘地為之則其時可知)
　(時論曰此粒食也立教之/大无若耒耜故申之曰教)
日中為市致天下之民聚天下之貨交易而退各得其
所葢取諸噬嗑
　本義　日中為市上明而下動又借噬為市嗑為合
　也(蔡伯静曰天下之民不同業天下之貨不同用致/而聚之噬而嗑之之義  訂詁曰周官三市或初)
　(剏日中耳五十里/市各致其民是也)
　(見易曰五十里市必日中則五十里内/之民物方能輳集日中所以為期㑹也)
神農氏沒黄帝堯舜氏作通其變使民不倦神而化之
使民宜之易窮則變變則通通則久是以自天祐之吉
无不利黄帝堯舜垂衣裳而天下治葢取諸乾坤
　韓註　通物之變故樂其噐用不觧倦也　孔疏
　既云黄帝即云堯舜者畧舉五帝之終始則少皥顓
　頊帝嚳在其間也　此已下凡有九事此九事之第
　一也黄帝制其初堯舜成其末事相連接共有九事
　之功故連云黄帝堯舜　本義　乾坤變化而无為
　(程子曰聖人主化如禹之治水當順治之古之伏羲/豈不能垂衣裳必待堯舜據如此事只是一聖人都)
　(做得了然必須數世後成亦因時而已服楊誠齋曰/所謂衣裳即舜所謂古人之象五色作  者是也葢)
　(始於黄帝備於堯舜用朱子發曰十三卦分而乾坤/合乾坤无為六子自    上古衣裳相連乾坤象衣)
　(裳君臣一體也秦取衣裳離之尊君卑臣上下判隔/服之妖也  胡仲虎曰自天祐之吉无不利謂聖人)
　(之制噐不能先天而強為不能後天而不為非一時/之所可為也非一人之所能為也皆天理之自然故)
　(曰自天祐之病鄭氏曰患至而為之備事來而為之/應法之所未  聖人不強易民之所未厭聖人不強)
　(去凡此皆所/為通其變也)
　(見易曰變而无迹曰化故變而使民覺其變者則必/有宜有不宜者矣民不可與慮始而可與圖成凡變)
　(之有迹者非神而化之之道也化則變而不知其變/也不窮則不可變窮者人情之所厭也不通則不能)
　(變通者人情之所便也凡制作之便於民者雖萬世/不可易也故曰通則久  乾以易知坤以簡能易簡)
　(者順其自然而已本義謂乾坤變化而无為凡變化/則无為有為非變化也  問易曰堯舜垂衣裳而治)
　(天下皆衣裳矣茹毛飲血之世去禽獸无幾不知衣/裳然亦无用衣裳記稱毛女秦時宫人匿山中嚙草)
　(根木實久不得火食遍體生毛足禦霜雪試取歸飲/食之即毛脱盡需衣以覆形衛寒矣子遇巴蜀人言)
　(賊亂後有見毛人於嵓穴間狀類猿猱扳陟如飛者/自言避兵栖山久无火食化為此類然則佃漁廢而)
　(耒耜興以粒代鮮之後化生食/為熟食已衣裳之制其能已乎)
刳木為舟剡木為楫舟楫之利以濟不通致逺以利天
下葢取諸渙
　本義　木在水上也(張南軒曰衣裳之垂固欲逺近/之民下觀而化然川途之險有)
　(所不通舟楫之利既/興則化所及者逺矣)
　(見易曰坎水㢲木中互震體木動水/上舟楫之象風水相乗舟楫之利也)
服牛乗馬引重致逺以利天下葢取諸隨
　本義　下動上説(程子曰服牛乗馬/皆因其性而為之)
　(見易曰前此牛馬自生自育於天地間不為人用人/於所謂重者負戴焉耳于所謂逺者奔走焉耳至此)
　(服之乗之則牛馬/隨人為所用矣)
重門擊柝以待暴客葢取諸豫
　本義　豫備之意(朱子曰今人就卦推岀制噐之象/必須穿鑿附㑹不知卦中但有此)
　(理而已故孔子各以取諸某卦言之亦曰其大意云/爾漢書謂一角獸葢麟云皆疑辭也  朱子發曰上)
　(古外户不閉禦風氣而/已至是始有暴客之防)
　(見易曰上震下坤坤為闔户重門之象/震為有聲之木而在坤外有擊柝之象)
斷木為杵掘地為臼臼杵之利萬民以濟葢取諸小過
　本義　下止上動(楊誠齋曰耒耜耕稼/之始杵臼脱粟之始)
　(見易曰上震為木下艮為土震/動於上艮止於下有杵臼之象)
弦木為弧剡木為矢弧矢之利以威天下葢取諸睽
　本義　睽乖然後威以治之
　(見易曰離為戈兵兌為毁折有弧矢傷人之象耒耜/舟楫弧矢皆以木為之是時未知用金也弧矢因有)
　(暴客而作詩云暴虎憑河徒手摶虎/為暴則古稱暴客未有兵噐可知)
上古穴居而野處後世聖人易之以宫室上棟下宇以
待風雨葢取諸大壯
　孔疏　已前不言上古已下三事或言上古或言古
　者葢已前未造此噐之前更無别物之用非以後物
　替前物故不云上古也已下三事是未造此物之前
　已更别有所用今將後用而代前用欲明前用所有
　故本之云上古及古者　本義　壯固之意(徐子與/曰冬穴)
　(居无以待風夏野處无以待雨故宫室不得不興震/風凌雨然後知厦屋之為帡幪故棟宇不可不固大)
　(壯之意也而黄元公曰周禮棟尊宇卑/則吐水疾  霤逺以隤下為宇是也)
古之葬者厚衣之以薪葬之中野不封不樹䘮期无數
後世聖人易之以棺槨葢取諸大過
　孔疏　不云上古直云古之葬者猶在穴居結繩之
　後故直云古也　案書稱堯崩百姓如䘮考妣三載
　四海遏宻八音則䘮期无數在堯已前禮記云有虞
　氏瓦棺又云夏堲周殷人以棺槨則夏以前棺槨未
　具也此舉其大畧明前後相代之義不必確在一時
　　本義　送死大事而過於厚(郝聖與曰杵臼棺槨/所以使民飬生送死)
　(無憾寜過於厚也養生不足以當大事取小過/之義而已送死足以當大事故取大過之義焉)
上古結繩而治後世聖人易之以書契百官以治萬民
以察葢取諸夬
　韓註　夬決也書契所以決㫁萬事也　本義　明
　決之義(全書曰書以刀筆畫於竹簡木册為文字即/六書也契以木刻一二三四五六之畫計數)
　(而中分之各執其一合之以為信也自一畫至五畫/則為爻數至五而窮窮則變矣夬五竒象契之五畫)
　(上畫偶者/竒之變也)
　(見易曰案書序註云民之於木刻其側為契各持其/一後以相考合書契以為言也  本義謂明決者謂)
　(十三卦以離始以夬終也作結繩為網罟所以養民/也易結繩以書契所以治民也養民之具自作結繩)
　(始治民之具自易結/繩興二字首尾相應)
　　右第二章
　本義　此章言聖人制噐尚象之事
　(見易曰時至而事起聖人因時以制噐寜有象一卦/以成一噐者乎噐成之後而於卦象皆有取焉此見)
　(易之无所/不包也)
是故易者象也象也者像也
　本義　易卦之形理之似也(邵子曰神无方而易无/體滯於方則不能變化)
　(有定體則不能變通非易也易雖有體體者象也假/象以見體而本无體也  蘇子瞻曰像之言似也其)
　(實有不容言者故惟以其似者告也逹者因/似以識真不逹則止見其似者而日逺矣)
　(見易曰象指畫言一竒一偶是也易不可見而假象/以像之莊子謂以有象者象无象者而定矣不惟伏)
　(羲以象示也文王繫彖所以像一卦之象周公繫爻/所以像一爻之象皆象也易者象也此句是一章綱)
　(領/)
彖者材也
　本義　彖言一卦之材(蔡虚齋曰彖者一卦之材也/如卦體卦徳卦變卦象卦義)
　(皆其/材也)
爻也者效天下之動者也
　本義　效倣也(蔡虛齋曰道冇變動故曰爻爻有交/變之義故為動卦非无動也爻非无)
　(材也但以彖統論一卦六爻之體/故言材爻乃逐節之變故言動耳)
是故吉凶生而悔吝著也
　本義　悔吝本微因此而著(訂詁曰吉凶在事本顯/故曰生悔吝在心尚微)
　(故曰著悔有改過之意至於吉則悔之著/也吝有文過之意至於凶則吝之著也)
　(見易曰彖亦是象爻亦是象彖不惟坤之牝馬是象/乾之元亨利貞亦是象也爻不惟潜龍履霜是象乾)
　(之乾惕坤之括囊亦是象也辭因象繋而吉凶以生/悔吝以著言不惟吉凶之可見者存乎象即悔吝之)
　(至微者象已/无不示矣)
　　右第三章
　(胡庭芳曰此章言卦爻辭无非明失得之報欲人觀/象玩辭知有悔心而不吝於改過庻幾有吉而无凶)
　(耳/)
陽卦多隂隂卦多陽
　韓註　夫少者多之所宗一者衆之所歸陽卦二隂
　故竒為之君隂卦二陽故偶為之主(木輔嗣畧例又/云隂卦雖賤而)
　(為一卦之主者處/其至少之地也)　本義　震坎艮為陽卦皆一陽
　二隂巽離兌為隂卦皆一隂二陽
其故何也陽卦竒隂卦偶
　本義　凡陽卦皆五畫凡隂卦皆四畫(按几卦主獨/陽獨則竒為)
　(令偶為氣隂獨則偶為令竒為氣冬春之水木陽生/隂成故卦陽而氣隂而陽月多寒月令冬之數六春)
　(之數亦六皆從偶也夏秋之火金隂生陽成故卦隂/而氣陽而隂月多熱月令夏之數七秋之數九皆從)
　(竒也故筦三男之氣皆隂筦三女之氣皆陽卦分二/氣爻分三候是為二十四氣七十二候一嵗之徳攝)
　(矣/)
其徳行何也陽一君而二民君子之道也隂二君而一
民小人之道也
　韓註　陽君道也隂臣道也君以无為統衆无為則
　一也臣以有事代終有事則二也故陽爻畫竒以明
　君道必一隂爻畫偶以明臣體必二斯則隂陽之數
　君臣之辨也　本義　君謂陽民謂隂(邵子曰萬物/皆以陽來則)
　(生陽去則死/故陽為貴)
　(見易曰一者竒之畫也二者偶之畫也陽卦以竒為/君偶為民是一君而二民也隂卦以偶為君竒為民)
　(是二君而一民也君/者言成卦之主也)
　　右第四章
　(胡庭芳曰此章専以八卦隂/陽畫數分君子小人之多寡)
　(見易曰所以見竒偶兩畫之妙隂陽/君民君子小人都判於此兩畫中)
易曰憧憧往來朋從爾思子曰天下何思何慮天下同
歸而殊塗一致而百慮天下何思何慮
　本義　此引咸九四爻辭而釋之言理本无二而殊
　途百慮莫非自然何以思慮為哉必思而從則所從
　者亦狹矣(蘇紫溪曰往來二字是吾人所不容无所/病者憧憧也但順理以往來則思而无思)
　(慮而无慮如造化之自屈自伸着意於往來則營營/以思營營以慮始不覺其煩且擾矣  錢緒山曰既)
　(曰百慮則所謂何思何慮非絶去思慮之謂也千思/萬慮一順乎不識不知之則是千思萬慮謂之何思)
　(何慮可也憧蔡虛齋曰自此以下四節全/是破爻辭  憧二字與朋從爾思意无渉)
　(見易曰聖人即咸四爻明感應之理以見天地人事/盡於感應非區區人已之間此感而彼應也凡學問)
　(之盡其事者謂之感有其效者謂之應殊途百慮極/其思慮之用者感也所謂往者屈也同歸一致不思)
　(不慮而得者應也所謂來者伸也往來本自然一定/之理安用憧憧哉董子曰正其誼不謀其利明其道)
　(不計其功夫正誼未有不利者明道未有无功者此/徃來之説也而計與謀則憧憧為之害也即此爻之)
　(㫖/矣)
日往則月來月往則日來日月相推而明生焉寒往則
暑來暑往則寒來寒暑相推而嵗成焉往者屈也來者
信也屈信相感而利生焉
　本義　言往來屈伸皆感應自然之常理加憧憧焉
　則入於私矣所以必思而後有從也(張子曰屈伸相/感而利生焉感)
　(以誠也情偽相感而利害生雜以偽也曰蔡虚齋曰/往者屈也來者伸也分明是屈之感伸  屈伸相感)
　(者只一屈一伸便是相感矣如下/文尺蠖龍蛇皆偏言屈之感伸)
　(見易曰雖云往以感來來亦感往然畢竟是往者為/感來者為應天下之理不往則不來不屈則不伸聖)
　(人學問只在往屈一邊來伸之應/聼諸自然而已故无所謂憧憧也)
尺蠖之屈以求信也龍蛇之蟄以存身也精義入神以
致用也利用安身以崇徳也
　本義　因言屈伸往來之理而又推以言學亦有自
　然之機也精研其義至於入神屈之至也然乃所以
　為出而致用之本利其施用无適不安信之極也然
　乃所以為入而崇徳之資内外交相養互相發也(余/徳)
　(新曰既曰屈伸相感而利生矣恐人知伸之利而不/知屈之所以利也故以尺蠖龍蛇明之  蘇子瞻曰)
　(精義者窮理也入神者盡性以至於命也譬之於水/知其所以沉知其所以浮盡水之變而皆有以應之)
　(是精義也知其所以浮沉而與之為一不知其為水/是入神也與水為一不知其為水未有不善游者也)
　(而况以操舟乎此之謂致用也故善游者之操舟也/其心閒其體舒則用利而身安也至於身安則物我)
　(莫測而徳崇矣尺郝仲輿曰今人布指求尺一縮一/伸如蠖之歩即  蠖之義  訂詁曰尺蠖之屈而伸)
　(伸而又屈龍蛇之蟄而起起而又蟄其天為之也彼/烏知其所以然人則有知故以往感來以來感往而)
　(不勝其計度之私此用知之過也人聖人不思而得/故曰何思何慮學者須以思學聖  之不思非退藏)
　(則无以精義非精義則无以研幾聖人之學非黜知/不用取合乎自然而已  時論曰往來生死屈即是)
　(伸狥往來者憧憧絶往來者又憧憧始於不精義以/窮理遂有掃理以為直截者朱子曰時時窮理之謂)
　(居/敬)
　(見易曰精義者无理不研入神者不滯於理此退藏/之學非欲致用也而用以利利用者於事无礙安身)
　(者於時无忤此庸徳之行非為崇徳也而徳以崇精/義屈也致用伸也利安屈也崇徳信也䆒而論之精)
　(義四句皆屈也過此以往至徳之盛也是信也總之/伸必由屈來必因往有一屈則有一信有大屈則有)
　(大信/也)
　(火傳曰精義者聖人極思慮以㫁往來之思慮也精/則於同中分殊一中析百入神即同是殊即一是百)
　(矣窮神知化則一且莫致何有於百同且无歸何有/於殊葢至是而精義之思慮亦盡冺矣故曰過此以)
　(往未之或知也聖而不可知之謂神用忘其利而无/不利身忘其安而无不安徳之盈也固米可與崇徳)
　(者同日/語也)
過此以往未之或知也窮神知化徳之盛也
　本義　下學之事盡力於精義利用而交養互發之
　機自不能已自是以上則亦无所用其力矣至於窮
　神知化乃徳盛仁熟而自致耳然不知者往而屈也
　自致者來而信也是亦感應自然之理而已(朱子曰/非於崇)
　(徳之外别有箇徳之盛也做來做去做到徹處便是/盛徳  蔡虚齋曰神化亦非在精義利用之外其始)
　(有待於思為曰精義利用其/終无待於思為曰窮神知化)
　(見易曰過此以往此字指崇徳後言自此以前一屈/一伸然大抵皆屈也過此以往无所用屈亦无所為)
　(信其盛徳日新不惟人不能知已亦不得而知窮神/知化聼其自然所至而已所謂何思何慮到此纔足)
　(語/也)
　(火傳曰以下九爻皆言利用安身之事安身本於精/義惟精義始能研幾豫之知幾復之庶幾皆能精義)
　(者/也)
易曰困于石據於蒺藜入于其宫不見其妻凶子曰非
所困而困焉名必辱非所據而據焉身必危既辱且危
死期將至妻其可得見耶
　(黄元公曰困石一爻反明安身射隼一爻正明利用/噬嗑二爻亦反言之以見身之不能安也苞桑一爻)
　(言身安以保國家折足則身不安之象也豫復兩爻/特拈一幾非精義入神不足以知幾不能以庻幾也)
　(致一取所感之専勿恒失安身之利而倪鴻寳曰萬/物皆以剛據柔蒺藜與石豈柔可得  據者哉是小)
　(人悍然而思竊據也入於其宫不見其妻非謂有妻/不見也譬諸人妻假衣冠以號於人曰吾即夫也誰)
　(為其/妻乎)
易曰公用射隼于髙墉之上獲之无不利子曰隼者禽
也弓矢者噐也射之者人也君子藏噐於身待時而動
何不利之有動而不括是以出而有獲語成噐而動者
也
　本義　括結礙也(諸理齋曰必在我者真有觧悖之/徳又當小人為悖之時故其動利)
　(昔倪鴻寳曰縱隼不射是謂養奸不㫁反受其亂也/  者鄧侯違諫國移楚甥守珪失刑禍延唐祚五王)
　(墜謀亂生几肉汝愚道慮權歸閣門詩曰墓門有棘/斧以斯之此言斧之㫁棘譽斧也墓門有梅有鴞萃)
　(止此言梅之/容鴞咎梅也)
子曰小人不耻不仁不畏不義不見利不勸不威不懲
小懲而大誡此小人之福也易曰屨校滅趾无咎此之
謂也
　(馮竒之曰不以不仁為耻見利而後勸於仁不以不/義為畏畏威而後懲於不義懲惡在初改過在小虞)
　(仲翔曰小善復初小惡姤初誡韓子謂法行狗信虎/化為人聖人以狗誡虎以虎  人故屨校已危滅趾)
　(不死懼其心使知悔留其身使補過聖人之仁也教/倪鴻寳曰聖人為小人明疑而作易為易釋懼而)
　(小人易不教小人則君子不敢以學易易懼小人小/人於是可以學易昔者張説巽床幾於誣善宋璟震)
　(之曰名義至重鬼神難欺周處升陵幾於為寇父老/夬之曰淵蛟山虎與子而三夫鬼神之説原諸享祀)
　(蛟虎之義等於豕牛易之所著以戒小人二子/聞之卒為君子故曰小懲大戒小人之福也)
善不積不足以成名惡不積不足以滅身小人以小善
為无益而弗為也以小惡為无傷而弗去也故惡積而
不可掩罪大而不可觧易曰何校滅耳凶
　(楊誠齋曰夫子釋噬嗑初上之辭謂懲惡在初改過/在小  倪鴻寳曰夫小人之罪惡欲待其貫盈則懼)
　(其以宗社盈貫也聖人故以擊小人之權歸諸國法/何校滅耳者王鈇也然江充斃於逆刃楊釗殪於亂)
　(鋒宰嚭禍吳而快越矛徳儒佞隋而/膏唐斧滅四奸之耳者皆非校也)
　(見易曰二爻言小惡則有小懲積惡/則罹大罪以見感應之理无往不存)
子曰危者安其位者也亡者保其存者也亂者有其治
者也是故君子安而不忘危存而不忘亡治而不忘亂
是以身安而國家可保也易曰其亡其亡繫于苞桑
　(張子曰明君子之見幾後時論曰其亡其亡心口相/語也首三語造化无權  三語天命可畏見得氣數)
　(在人事中治亂/相尋惜不早見)
　(見易曰識危於安見亡於存憂亂於治此皆精義以/後事所謂幾也身安而國家可保固非精義者不能)
　(也/)
子曰徳薄而位尊知小而謀大力小而任重鮮不及矣
易曰鼎折足覆公餗其形渥凶言不勝其任也
　(先融堂曰為君不明於所擇為臣不審於自擇以至/亡身危主誤國亂天下皆由不勝任之故  項平菴)
　(曰徳之薄知之小力之少皆限於所禀而不可強聖/人豈厚責以所不能哉責其貪位而不量已過分而)
　(不能勝/任耳)
　(見易曰此固不知安身之道也聖人有聖人安身/之道庸人有庸人安身之道入世者皆不可不知)
子曰知幾其神乎君子上交不謟下交不瀆其知幾乎
幾者動之微吉之先見者也君子見幾而作不俟終日
易曰介于石不終日貞吉介如石焉寜用終日㫁可識
矣君子知微知彰知柔知剛萬夫之望
　孔疏　前云精義入神故此明知幾入神之事　幾
　是離无入有在有无之際故云動之微若事著之後
　乃成為吉此幾在吉之先豫前已見故云吉之先見
　直云吉不云凶者凡豫前知幾皆向吉而背凶違凶
　而就吉无復有凶故特云吉　本義　漢書吉之之
　間有凶字(程子曰先見則吉不見故凶衆人不識而/君子識之君子不識而氣機識之  楊誠)
　(齋曰知幾最微而盡於不謟瀆謟瀆者富貴之㨗徑/而禍敗之胚胎也李斯之禍不在具五刑而萌於上)
　(督責之書張湯之敗不在於對入使而在於摩謁居/之足斯自以為深於取容湯自以為巧於自託取容)
　(乃所以不容自託乃所以自敗故曰動莫小於風雷/而欲心為最大吉莫重於不失其身而崇髙為至輕)
　(能絶謟瀆之端乃見幾之最先者也者蘇子瞻曰无/守於中者不有所畏則有所忽也忽  常失之太早)
　(畏者常失於太後既失之又懲而矯之則終身未嘗/及事之㑹矣知幾者其介如石上交不謟无所畏也)
　(下交不瀆无所忽也无畏无忽事至則發而已夫知/彰者衆矣惟君子於微而知其彰知剛者衆矣惟君)
　(子於柔而知其剛故萬夫望之以為進退之候也幾/蔡虚齋曰上交貴恭然易至於謟謟不謟之間有)
　(存焉下交貴和然易至於瀆瀆不瀆之間有幾存焉/惟知幾則恰好便住  君子知幾凡幾之所在无所)
　(不知非獨不謟不瀆二事而已葢幾之所在有當用/微者有當用彰者有當用柔有當用剛者君子於幾)
　(之所在一无不知故為萬夫之望測介於石言君子/之所以知幾也  倪鴻寳曰哲者  氣於禽鳥審兆)
　(於聲音况人事乎人不必迷尋丈而惟牽銖絲為此/銖絲沉入九淵矣夫投㑹應時比諸鷙擊君子之於)
　(人國也突若入焉突若出焉齊女朝入仲尼夕行/聖人所云不終日苟踰宿及旦即其言之欺也)
　(見易曰謟瀆之軰只知有現在不顧其後君子非以/知幾而不謟不瀆只自盡其當然之道而幾即在於)
　(此/)
子曰顔氏之子其殆庶幾乎有不善未嘗不知知之未
嘗復行也易曰不逺復无祗悔元吉
　韓註　失之於幾故有不善得之於一不逺而復故
　知之未嘗復行也(蘇子瞻曰人不食鳥喙者知之審/也顔子不及聖人猶待知也  陳)
　(明卿曰未必不有不善但未嘗/有不知百偽千邪只在知上消)
天地絪緼萬物化醇男女搆精萬物化生易曰三人行
則損一人一人行則得其友言致一也
　韓註　致一而後化成也　孔疏　二氣絪緼共相
　和㑹萬物感之變化而醇若天地有心為一則不能
　使萬物化醇矣　本義　絪緼交宻之狀醇謂厚而
　凝也言氣化者也化生形化者也(全書曰獨隂不生/獨陽不成化醇化)
　(生言有两以成一男女皆象二氣致一之玅子蔡虚/齋曰天地絪緼氣交也男女搆精形交也朱  謂化)
　(指氣化而言草木是也化生是胎卵所出/男女是萬物之男女人類物類皆是)
　(見易曰惟兩斯一三人行則損一人一人行則得其/友此妙於言兩亦妙於言兩而一也  凡易之言一)
　(未有不以兩者晦明寒暑往來屈信皆兩也/皆所以明一也通兩為一然後其一可見)
　(火傳曰人之生精氣神而已神一則氣一一/則搆精而化生故神不専者其精不能搆也)
子曰君子安其身而後動易其心而後語定其交而後
求君子修此三者故全也危以動則民不與也懼以語
則民不應也无交而求則民不與也莫之與則傷之者
至矣易曰莫益之或擊之立心勿恒凶
　(項平菴曰此總結上文而歸重於安身也尺蠖不屈/不可以伸龍蛇不存身不可以變化君子不安其身)
　(而足以致用乎此倪鴻寳曰仲舉云一庭之臣如河/中木流泛東西  言隂陽多端心不恒也反復之徒)
　(脂九蓬轂是故物惡而/擊之此其道自賊而已)
　(見易曰咸四爻為一章本領此後以困始而嗟其身/必危以益終而木諸安其身中間所引諸爻皆利用)
　(安身之事而以豫二之知幾為入神之效以復初之/庶幾損三之致一為精義之功則安身乃聖人之極)
　(詣非可易視/而淺求之也)
　　右第五章
　(胡仲虎曰上繫七爻下繫十一爻皆象傳/之文言也學易者可觸類而通其餘矣)
　　(今按十卦十一爻其事盡於利用安身其學極於/精義入神聖人以易教世惟此而已過此則非世)
　　(人之所能知亦不足為世人道也惟精義入神故/可以隨所感應而无害若㝠感却應則非也感應)
　　(廢則天地不交而萬物不生矣上下无交而世界/離散矣終舉損益二爻以明感應自然之理所以)
　　(結何思何/慮之㫖也)
子曰乾坤其易之門邪乾陽物也坤隂物也隂陽合徳
而剛柔有體以體天地之撰以通神明之徳
　本義　諸卦剛柔之體皆以乾坤合徳而成故曰乾
　坤易之門撰猶事也(徐子與曰天地之撰隂陽造化/之迹也有形可擬故曰體神明)
　(之徳隂陽健順之性也有理可推故曰通先自形上/者言之故先隂而後陽自形下者言之故  剛而後)
　(柔來訂詁曰乾坤即指竒偶兩畫隂陽合徳謂二物/往  交錯剛柔有體謂成諸卦爻之體體撰通徳正)
　(於其分而合合而分得之形尒賡之曰无形之易始/於兩畫之中謂之緼故兼  上之稱有象之易闢於)
　(兩畫之後謂之門/故有合徳之事)
　(火傳曰天下之理盡於兩一在兩中實无一也兩者/互藏其根故曰合徳能合然後能開易之辭専言其)
　(開者也故下/文曰開曰貳)
其稱名也雜而不越於稽其類其衰世之意耶
　韓註　有憂患而後作易世衰則失得彌彰爻辭所
　以明失得　本義　萬物雖多无不出於隂陽之變
　故卦爻之義雖雜出而不差謬然非上古淳質之時
　思慮所及也故以為衰世之意葢指文王與紂之時
　也(蔡虚齋日一卦有一卦之稱名一爻有一爻之稱/名此兼卦爻許多名義而言故曰雜下文只是一)
　(端之稱名故/専指其小)
　(見易曰如乾為馬坤為牝馬坤為牛離為牝牛/之類皆雜也然无不出於隂陽之變故曰不越)
夫易彰往而察來而微顯闡幽開而當名辨物正言㫁
辭則備矣
　孔疏　開釋也正言即其辭而㫁之法家所謂前案
　後㫁　本義　而微顯恐當作微顯而開而之而亦
　疑有誤(吳㓜清曰彰往即藏往也謂明於天之道而/彰明已往之理察來即知來也謂察於民之)
　(故而覺知未來之事所微顯即神徳行也謂以人事/之顯而本之於天道  以微其顯闡幽即顯道也謂)
　(以天道之幽而用之於人事所以/闡其幽前兼蓍言此専以卦言)
　(見易曰開字與前合字相應隂陽合而卦畫以成隂/陽開而卦爻以繋開者分也名以分隂陽而當物以)
　(分隂陽而辨言以隂陽之分/而正辭以隂陽之分而㫁)
其稱名也小其取類也大其㫖逺其辭文其言曲而中
其事肆而隐因貳以濟民行以明失得之報
　本義　肆陳也貳疑也(胡仲虎曰取類大謂隂陽也/上古之時惟有易畫以明失)
　(得之報而民无疑至於衰世不得不因民之疑而明/之以辭矣  吳㓜清曰自夫易以下至此皆論文王)
　(彖辭雖爻辭亦然而此則専為彖辭言也之蘇紫溪/曰取類大者隂陽之類也其辭文者隂陽  章也曲)
　(而中者隂陽之變也肆而隐者隂陽之精也天下之/動貞夫一民既二矣明失得之報使還歸於一也)
　(黄元公曰造物之報人也不報其人而報其人之天/一念初生隂陽已判而吉凶之報隨之人不深於易)
　(故諱言/報應耳)
　(見易曰天下之動貞夫一天下之報由於貳一者有/得而无失冇吉而无凶貳則得失分矣報者自其有)
　(所分别而/言之也)
　　右第六章
　本義　此章多闕文疑字不可盡通後皆放此(胡庭/芳曰)
　(此章専論乾坤為六十四卦之所從出乃易之/門也其䆒則无非所以㫁民疑明吉凶之報耳)
易之興也其於中古乎作易者其有憂患乎
　孔疏　上古伏羲之時理尚質素直觀其象足以垂
　教矣中古之時事漸澆浮非象可以為教故卦爻之
　辭起於中古　身既憂患須垂法以示於後以防憂
　患之事　本義　夏商之末易道中微文王拘於羑
　里而繫彖辭易道復興
是故履徳之基也謙徳之柄也復徳之本也恒徳之固
也損徳之修也益徳之裕也困徳之辨也井徳之地也
㢲徳之制也
　孔疏　六十四卦悉為修徳防患之事於此九卦尤
　為甚者故特舉以言焉　本義　九卦皆反身修徳
　以處憂患之事也而有序焉基所以立柄所以持復
　者心不外而善端存恒者守不變而常且久懲忿窒
　慾以修身遷善改過以長善困以自騐其力井以不
　變其所然後能巽順於理以制事變也(胡仲虎曰夫/子偶於上經)
　(取三卦下經取六卦言文王以憂患之心作易而文/王處憂患之道自无非易也履以一隂安處於三陽)
　(之下此履所以為禮也謙以一陽退處於三隂之下/此謙所以制禮也復則一陽生於五隂之下而天地)
　(生物之心可見本義謂善端存者指仁而言也也基/所以立也柄所以執也文王之禮也本所以生  文)
　(王之仁也恒徳之固文王之心无時而非禮无時而/非仁也損修益裕困知命而有辨井定性而不改及)
　(其終也巽順於理以制事變文王葢无適而非義也/  蔡虚齋曰基與木不同基就修徳之始言故張子)
　(教人以禮而入以存疑曰上言易作於憂患因承言/處憂患之道葢  是教人非文王之處憂患用九徳)
　(也/)
履和而至謙尊而光復小而辨於物恒雜而不厭損先
難而後易益長裕而不設困窮而通井居其所而遷巽
稱而隐
　孔疏　自此以下明九卦之徳也　本義　此如書
　之九徳禮非強世然事皆至極謙以自卑而尊且光
　復陽微而不亂於羣隂恒處雜而常徳不厭損欲先
　難習熟則易益但充長而不造作困身困而道亨井
　不動而及物巽稱物之宜而潜隐不露(蔡虚齋曰井/徳安然不動)
　(而自有以及物或曰憂患中自救不暇安能及物來/俊臣誣狄梁公下獄令引楊執柔公曰天乎吾何能)
　(為以首觸柱血流被面懼而謝焉范文正公曰䧟穽/之中不義不為况在廟堂乎豈可謂憂患中无及物)
　(之功後倪鴻寳曰時不可設必不得設故羲前无易/周公  无禮樂羲前周後非无聖人惟中裕者為不)
　(慚耳學誠顔淵學即不在仕道誠仲尼道即不在行/徳誠文王徳即不在王信其裕不信其所不設者耳)
　(不裕則損不設則不必益裕潜而設/躍潜惡其非龍也躍而无首何譏乎)
　(見易曰巽之稱物其中自有一定之則不容着/意故曰隐不隐則有分别象而異同之患起矣)
履以和行謙以制禮復以自知恒以一徳損以遠害益
以興利困以寡怨井以辨義巽以行權
　孔䟽　自此以下論九徳各有施用而有利益也
　本義　寡怨謂少所怨尤辨義謂安而能慮(焦弱侯/曰三陳)
　(皆有辨困之辨辨於已復之辨辨於物井則人已之/間兩極其辨也  時論曰漢儒以反經合道為權程)
　(子非之邵子曰得一端者也心迹之間有權存焉聖/人行權輕重合宜而已葢因物中節者也  按稱字)
　(作去聲讀謙象云君子以裒多益寡稱物平施不稱/物而平施則失其平矣故曰徳之制也又曰巽以行)
　(權權所以/為稱也)
　(見易曰復非一時之事也自知者覺也纔覺即復時/時覺則時時復人所不知而已所獨知者也恒以一)
　(徳殆如顔子之/三月不違乎)
　　右第七章
　本義　此章三陳九卦以明處憂患之道(胡庭芳曰/第三節論)
　(聖人用九卦以處憂患之道故皆以以字明之六十/四卦大象傳亦着以字以明用易也  胡仲虎曰此)
　(章三陳九徳雖夫子偶即九卦言之然上經自乾至/履九卦下經自恒至損益亦九卦上經履至謙五卦)
　(下經益至困井亦五卦上經謙至復又九卦下經井/至巽又九卦上經自復而後八卦而為下經之恒下)
　(經自巽而未濟亦八卦復為上經/之乾上下經對待又似非偶然者)
易之為書也不可逺為道也屢遷變動不居周流六虚
上下无常剛柔相易不可為典要唯變所適
　孔疏　六位言虚者位本无體因爻始見故稱虚也
　　本義　遠猶忘也周流六虚謂隂陽流行於卦之
　六位(朱子曰易不可為典要若楊雄太𤣥却是可為/典要排定三百六十四賛當晝三百五十四賛)
　(當夜晝底吉夜底凶吉凶之中又自分輕重易却不/然有陽居陽爻而吉底又有凶底有隂居隂爻而凶)
　(底又有吉底有有應而吉底有有應而凶底是不可/為典要之書也上下无常惟變所適便見得易人人)
　(可用不是死法總魏鶴山曰六畫六爻六位六虚四/者相近而不同  而言之畫即為爻析而言之爻與)
　(畫異畫之見者又為位爻之變者又為虚故曰變動/不居周流六虚位從爻而為虚也曰六畫成卦六位)
　(成章虚從畫而為位也故全書曰卦有六位剛柔之/畫往來居之非實有也  以虚言先儒云其静謂之)
　(六虚其動謂之六爻主訂詁曰變動以卦變/言與蓍无涉通章皆  易書言與占卦无渉)
　(見易曰上下剛柔其説不一據孔氏謂既窮上位之/極又來下居於初若九月剝卦一陽上極也十一月)
　(復卦一陽下來歸初也此指周易之反對言據下文/出入外内先儒謂出自内而往外則成外卦入自外)
　(而來内則成内卦如天山遯山天大畜一上一下之/類此又指綜卦言也大抵彖傳中所謂剛上而柔下)
　(柔上而剛下者雖聖人偶舉以見例而六十四/卦之變盡於此矣以彖傳之卦變為斷可也)
其出入以度外内使知懼
　本義　此句未詳疑有脱誤(朱子發曰出入以卦内/外體言出者自内之外)
　(往也入者自/外之内來也)
　(見易曰或出而外或入而内是為上下无常而有度/焉度者吉凶之定理所謂貞夫一者也雖卦有外内)
　(而度則分毫不爽/懼者懼其度也)
　(火傳曰惟其无常而有度故使人懼本/卦尤使人懼變卦本卦内也變卦外也)
又明於憂患與故无有師保如臨父母
　本義　雖无師保而常若父母臨之戒懼之至(蘇子/瞻曰)
　(卦所以有内外爻所以有出入者為之造憂患之端/使知懼也懼而後用法此物之情也憂患之來苟不)
　(明其故則人有苟免之志而怠於避禍矣去父母逺/師保而不敢忘畏者知内外之懼明憂患之故也)
　(見易曰外内使知懼懼者懼憂患也上言卦爻之出/入使知憂患此言彖爻之繋辭又明乎憂患與憂患)
　(之故故下文𦂳/接以率其辭)
初率其辭而揆其方既有典常苟非其人道不虚行
　本義　方道也始由辭以度其理則見其有典常矣
　然神而明之則存乎其人也(蔡虚齋曰其曰不可為/典要者通六十四卦三)
　(百八十四爻言也其曰既有典常者析各卦各爻而/言也  時論曰道本至變而又有方道之為方隨其)
　(所在皆有无過不及適中之節也由道者一以為典/要一以為典常不定之宜隨時而遷如冬宜寒夏宜)
　(暑故要不可執也然不定之中即有一定者嵗嵗如/此冬嵗嵗如此夏是大常也離方非也執方亦非也)
　(故屬之神明行道之人焉文中子曰通其變天/下无弊法執其方天下无善教故曰存乎其人)
　(見易曰夫憂患與故既明是其初有辭可率有方可/揆誰謂无典常乎及神而明之則率其辭而不泥其)
　(辭揆其方而不拘其方亦惟道是/行而已道者不可為典要者也)
　　右第八章
　(胡庭芳曰此章専論玩辭觀變為學易之事書者卦/爻之辭也道之屢遷者卦爻之變也此二句一章綱)
　(領變動不居以下言其變也/明於憂患以下言其辭也)
易之為書也原始要終以為質也六爻相雜唯其時物
也
　本義　質謂卦體卦必舉其始終而後成體爻則惟
　其時物而已(胡仲虎曰卦有定體故曰質爻无定用/故曰時  蔡虚齋曰始終即初上也此)
　(言始終至下文方言初上未成質之時只得/謂之始終既成卦之後就卦言謂之初上矣)
　(見易曰此章本重在中爻開章概舉六爻為言葢易/書原始要終以為質也始即初終即上葢合六爻而)
　(成卦明初上亦不可无也六爻有隂陽一定之位迭/用柔剛所以相雜也爻有隂陽謂之物剛柔雜居惟)
　(其時也故/曰時物)
其初難知其上易知本末也初辭擬之卒成之終
　本義　此言初上二爻(蔡虚齋曰其初難知其上易/知以後人觀易言也初辭擬)
　(之卒成之終以後人逆推聖人之繫辭而然也言時/論曰初難知上易知以卦畫言不指繫辭聖人  也)
　(然而初辭之擬君子樂/玩卒成之終百姓與能)
　(見易曰其初難知二句就卦畫言一畫甫形宜剛宜/柔皆不可知必俟中爻之是非定而初之是非以定)
　(故曰難知若上就中爻之是非決之而已故曰易知/初辭擬之二句指繫辭言初無所取祗就其爻之為)
　(初而擬之成辭上者卦之終也中爻辭備至上而卒/之以成其終而已本末猶云始終非卦之關要然此)
　(只言其大凡亦有初上為卦主者不在此/例  互卦去初上二爻故曰初上无位)
若夫雜物撰徳辨是與非則非其中爻不備
　孔疏　一卦之内而有六爻各主其物各成其徳欲
　辨定此六爻之是非則總歸於中爻以中爻居一无
　偏故能統卦義也按此指二五而言　本義　此謂
　卦中四爻(朱子曰先儒觧此多以為互體如屯卦震/下坎上就中間四爻觀之自二至四為坤)
　(自三至五為艮故曰非其中爻不備漢儒多用之左/傳亦時舉此義看來此説亦不可廢  吳㓜清曰正)
　(體二為内卦之中五為外卦之中互體三為内卦之/中四為外卦之中故皆謂之中爻  胡庭芳曰是非)
　(者當位不當位中不中正不正也内外卦既足以/示人復自互體辨之則是是非非於是益可見焉)
　(見易曰先正皆以中爻為互體然觀其析初上為本/末而以是非備於中爻則知一卦所重在中爻不必)
　(言互/也)
　(火傳曰據孔氏以中爻指二五言則雜物撰徳即指/六爻相雜惟其時物也六爻雜而成徳而承乗比應)
　(之間徳之是非以辨要以二五為主愛惡相攻逺近/相取皆因二五而生則諸爻之是與非非因中爻无)
　(以辨地陽問易曰即以互卦言亦得互卦只四爻成/兩卦隂  之畫既與正卦不同而卦徳亦遂别撰一)
　(義撰/造也)
噫亦要存亡吉凶則居可知矣知者觀其彖辭則思過
半矣
　本義　彖統論一卦六爻之體(崔憬曰要者得其要/也指中爻而言以辨)
　(是與非為要則存亡吉凶居可知矣言无待於動也/以彖為要則知者觀其彖辭而思過半言无待於爻)
　(也所要者愈約所見者愈易矣言蔡虚齋曰噫聖人/因論彖爻忽有所感而發嘆也  天地間自有吉凶)
　(存亡之理苟能求其所以吉凶存亡者則已居然可/知不待求之於易矣如即求之易在知者惟取彖辭)
　(觀之則一卦六爻之體已具思已過半亦不徧求之/六爻中也  訂詀曰彖舉其綱爻言其目彖辭或論)
　(二體或論主爻雖未十分詳盡而已/得其大要是以不待觀六爻而見也)
二與四同功而異位其善不同二多譽四多懼近也柔
之為道不利逺者其要无咎其用柔中也
　本義　此以下論中爻同功謂皆隂位異位謂逺近
　不同四近君故多懼柔不利逺而二多譽者以其柔
　中也(胡仲虎曰雜物撰徳兼言中爻之/互體二三四五分論中爻之本體)
　(見易曰逺近皆以與五相去為言君子之事君也以/致主則宜近以避權則宜逺豈必在位之逺近乎亦)
　(各有其道也五臣皆隨重耳而趙衰獨善其後張霍/同輔宣帝而富民獨保其終近而能逺者也  月逺)
　(日則光滿近則光微此多譽多懼之辨也然月太隂/之精與日正相望而光乃比於日又柔中之騐也)
　(柔之為道柔字只據二四之位/而言非如蓍數以六為柔也)
三與五同功而異位三多凶五多功貴賤之等也其柔
危其剛勝耶
　本義　三五同陽位而貴賤不同然以柔居之則危
　惟剛則能勝之(吳㓜清曰二多譽之上有其善不同/此節无之葢譽懼雖不同皆可謂之)
　(善凶則不可為善矣故不言也中訂詁曰末覆舉中/爻全為二五而發居上下卦之  徳之最優者也初)
　(上非不論徳行而非用事之地故所重在時位中四/爻非不論時位而為用事之地故所重在徳行也若)
　(夫卦主在初上者又不可以此例論當其柔危二句/専指三言以六居三柔也而謂之不  位以九居三)
　(剛也而多得凶辭若五則柔剛皆善所貴者位也按/六十四卦除謙卦九三外雖有嘉爻而繫以吉者少)
　(則知三多凶也故輔嗣云苟獲其中雖弱必治苟非/其正雖強必災是以大有六五柔非其體在卦之宗)
　(雖柔猶吉同人九三剛得/其位非爻之中雖剛猶危)
　(見易曰此申上節非其中爻不備之義爻有等故曰/物二四之一逺一近三五之一貴一賤皆等也是謂)
　(雜物二四或多譽或多懼三五或多凶或多功則以/或柔中或不中或柔危而剛勝此所謂撰徳也而辨)
　(是與非舉/在其中矣)
　　右第九章
　(胡庭芳曰此章専論爻畫以示人其致意在中四/爻而四爻之中所主又在二五居一體之中也)
易之為書也廣大悉備有天道焉有人道焉有地道焉
兼三才而兩之故六六者非他也三才之道也
　本義　三畫已具三才重之故六而以上二爻為天
　中二爻為人下二爻為地(吳㓜清曰一而不兩則獨/而无對天獨陽而无隂地)
　(獨隂而无陽人之隂陽亦混而不分必皆兼而兩之/天人地各有隂陽然後其道全而不偏  蔡虚齋曰)
　(此亦只是後天之易若伏羲作易只是由兩儀而四/象而八卦因而重之而已何嘗立一意以三畫象三)
　(才以六畫為兼兩哉既畫之後天地人事/无不該於其中從後推㸔乃各有其象)
　(見易曰不兩則不能變不/變則不能成三才之道)
道有變動故曰爻爻有等故曰物物相雜故曰文文不
當故吉凶生焉
　本義　道有變動謂卦之一體等謂逺近貴賤之差
　相雜謂剛柔之位相間不當謂爻不當位(胡仲虎曰/前章始以)
　(質言此章末以文言卦必舉始終而成體故曰質爻/必雜剛柔以為用故曰文  吳㓜清曰隂陽交錯謂)
　(之爻三畫不謂之爻以其卦體小成未見其交錯也/既有六畫而一隂一陽往來於其間而爻見焉爻交)
　(也以交/而變也)
　(見易曰八卦言象因重言爻則知非六畫不可謂爻/以其无隂陽相錯也物即隂陽二物指爻位之隂陽)
　(也如初三五之為陽位二四上之為隂位六位中一/隂一陽互相間雜非謂九六也文不當而吉凶生所)
　(謂不當者不當位也或隂居隂位或隂居陽位或陽/居陽位又或陽居隂位此隂陽始指九六而言只此)
　(隂陽變動不測然非兼三而兩以為六畫之爻則不/能有此變動耳道有變動一句此明爻之所以得名)
　(爻有等以下則析/言爻之所以變動)
　　右第十章
　(見易曰此章言聖人作易妙於六畫以為卦也若止/於三畫則天地人皆獨而无兩不能成三才之道而)
　(隂陽二物无以相雜亦不能有所變動易以變動為/道惟六畫其而變動以生此爻之所由名而吉凶所)
　(由著/也)
易之興也其當殷之末世周之盛徳耶當文王與紂之
事耶是故其辭危危者使平易者使傾其道甚大百物
不廢懼以終始其要无咎此之謂易之道也
　本義　危懼故得平安慢易則必傾覆易之道也(蘇/子)
　(瞻曰得其大者縱横順逆无施不可而百物不廢也/得其小者懼以終始猶可以免咎  蔡虚齋曰懼以)
　(終始易懼之也使人始終一懼而不敢少有慢易之/心也易中所言善固欲使人懼以承之所言不善亦)
　(欲使人懼以逺之所謂其要无咎也述倪鴻寳曰乾/第一卦君子終日乾乾夕惕若周公  文王之學也)
　(此言懼以終始其要无咎孔子賛文王之心也文/王以惕終日以懼終身而已无咎之外更何求哉)
　　右第十一章
　(胡庭芳曰夫子原易之作明指伏羲原易之興明指/文王曰畫卦因重辭危可謂萬世之日月獨少一言)
　(及周公之/繫爻耳)
夫乾天下之至健也徳行恒易以知險夫坤天下之至
順也徳行恒簡以知阻
　本義　至健則所行无難故易至順則所行不煩故
　簡然其於事皆有以知其難而不敢易以處之也
　葢雖易而能知險則不䧟於險矣既簡而又知阻則
　不困於阻矣所以能危能懼而无易者之傾也(胡仲/虎曰)
　(前言乾坤之易簡此言乾坤之所以為易簡乾之徳/行所以恒易者以其為天下之至健也坤之徳行所)
　(以恒簡者以其為天下之至順也吉蔡虚齋曰/知險知阻皆所謂不假卜筮而知  凶者也)
　(見易曰人心本來易簡自生險阻恒易恒簡其文王/之徳之純乎乾坤葢隂陽之純者也惟无險阻故知)
　(險/阻)
　(火傳曰易簡能知險阻所謂不逆億而先覺者也星/无長目而下将有變星必先知律无飛耳而敵将有)
　(謀律必先覺是易簡之知覺/也以无知覺故其知覺最神)
能説諸心能研諸侯之慮定天下之吉凶成天下之亹
亹者
　本義　侯之二字衍説諸心者心與理㑹乾之事也
　研諸慮者理因慮審坤之事也(蔡虛齋曰説心理與/心㑹也研慮却又於)
　(事上更/加研審)
　(見易曰易簡者心无險阻而險阻到前无一不辨夫/險阻皆人心所自造也自造險阻因成險阻而以自)
　(困是故險阻之心苦惟易簡能説險阻之慮棼惟易/簡能研吉凶以易簡而能定亹亹以易簡而能成故)
　(曰易簡而天/下之理得矣)
是故變化云為吉事有祥象事知器占事知來
　本義　變化云為故象事可以知器吉事有祥故占
　事可以知來(余徳新曰變化云為二句不假象占者/也象事知器二句求諸象占者也  蔡)
　(虚齋曰如嵗星所在其國有福太白經天其應主兵/箕可知風畢可知雨之類皆以變化象之而知器也)
　(孔子以禄去公室而知三桓之必微孟子以小有才/未聞大道知盆成括之必死此以云為象之而知器)
　(也周人以山崩川竭知宗周之必衰此以變化之祥/而知來也子貢以執玉高卑知二君之将亡此以云)
　(為之祥而知來也器與來俱有吉凶知之所以趨吉/而避凶也大抵象事知器特以起下句耳意重占事)
　(知/來)
　(見易曰吉事有祥總變化云/為而言惟易簡者先見之)
天地設位聖人成能人謀鬼謀百姓與能
　韓註　鬼謀凡寄卜筮以考吉凶也不後思慮而失
　得自明不勞探討而吉凶自著故百姓與能樂推而
　不厭也　本義　天地設位而聖人作易以成其功
　於是人謀鬼謀雖百姓之愚皆得以與其能(蔡虚齋/曰凡卜)
　(筮問易者須先謀諸人乃可問易洪範曰謀及卿士/謀及庻人然後曰謀及卜筮又曰朕志先定詢謀僉)
　(同然後鬼神其依龜筮恊/從是鬼謀必兼人謀也)
　(見易曰聖人與蓍龜同神凡民亦與聖人同神而不/信人而信蓍者蓍无心而人有心故人謀不如鬼謀)
八卦以象告爻彖以情言剛柔雜居而吉凶可見矣
　本義　象謂卦畫爻彖謂卦爻辭(胡仲虎曰以象告/者先天之易也以)
　(情言者後天之易也剛柔雜居而吉凶可見上古觀/之於象可見後世非爻彖以情言不可也  蔡虚齋)
　(曰八卦通指六十四卦之八卦也以象告未有辭也/指伏羲之畫言爻謂爻辭彖謂彖辭文周之易也情)
　(是卦爻之情非聖人之情也情亦象中所具可八卦/以象告則剛柔雜居矣爻彖以情言則吉凶  見矣)
　(見易曰情在象中乾文言曰六爻發揮旁通情也又/曰利貞者性情也是彖亦以情言也上古即象而知)
　(其情後世必言之而情始見然則聖人/之情見乎辭亦因彖爻之情而有辭也)
變動以利言吉凶以情遷是故愛惡相攻而吉凶生逺
近相取而悔吝生情偽相感而利害生凡易之情近而
不相得則凶或害之悔且吝
　本義　不相得謂相惡也凶害悔吝皆由此生(項平/庵曰)
　(上文八卦以象告謂卦爻以象示人爻彖以情言謂/爻辭以言諭人也剛柔雜居而吉凶可見此再言象)
　(之所以示人者明也變動以利言吉凶以情遷此再/言辭之所以諭人者殊也愛惡相攻以下皆言吉凶)
　(以情遷之事而以六爻之情與辭明之耳動自彖辭/觀之卦本以變動而成故彖辭専言其變  之利自)
　(爻辭觀之據逐爻之情而處事則吉凶皆異於本彖/矣  四相者爻之情也利害者商確其事宜有利有)
　(不利悔吝則有迹矣吉凶則其成也故總名之曰吉/凶相感者情之始交故以利害言之相取則有事矣)
　(故以悔吝言之相攻則其事極矣故以吉凶言之凡/爻有比爻有應爻有一卦之主爻皆情之當相得者)
　(也今稱近者止據比爻言之則逺而為應為主者亦/必備此三條矣但居之近者其吉凶尤多故概以近)
　(者明之情吳㓜清曰爻彖以情言彖與爻皆言情也/吉凶以  遷情専屬爻而不及彖何也葢變動以利)
　(言利亦自情而生也彖亦有情爻亦有利互文也不/相得謂惡相攻偽相感近不相取其愛相攻情相感)
　(近相取為相得矣不相得則凶害悔吝其相得則吉/利悔亡无咎无悔從可知也夫子之已言者三其未)
　(言者三其蘇子瞻曰以利言之則有變動而道固如/是也順  所愛則謂之吉犯其所惡則謂之凶我之)
　(所愛彼之所惡則我所為吉者彼或以為凶也故曰/情遷  在我為吉則是天下未嘗有吉然而吉凶如)
　(此其紛紛者生於愛惡之相攻也求逺謂上下相隔/近謂比爻共聚非正應而以私相  謂之相取  信)
　(其人則以為利己不信其人則以為害己此情偽之/蔽也  訂詁曰易之卦象本以變動而成彖辭所繫)
　(惟主利不利以為言皆從卦象立言也皆相攻相取/相感不相得指爻吉凶悔吝利害之生  指爻下所)
　(繫之辭比凡易之道六爻必取正應其或有舍正應/而從近  者必其有相得之情可以共濟時事非例)
　(可拘也苟非正應外比而情/不孚凶害悔吝无不至矣)
　(見易曰神明黙成本自易簡日用不知自成險阻愛/惡逺近情偽以易簡視之一切平等以險阻視之遂)
　(有相攻相取相感之事相變動節以逺近相取一語/為主始於相感而極於  攻皆情所必至也故復以)
　(近而不相得/一語結也)
　(火傳曰易簡得而險阻消故无情而能/見天下之情不言而能知天下之言)
　　(今按此節言情遷専指比爻若正應則情定矣承/乘皆近而比者故有相攻相取相感之義故結以)
　　(近而不相得逺者謂内/外卦指三四之比也)
将叛者其辭慙中心疑者其辭枝吉人之辭寡躁人之
辭多誣善之人其辭游失其守者其辭屈
　本義　卦爻之辭亦猶是也(項平庵曰六辭之中吉/一而躁叛疑誣失居其)
　(五叛者背實棄信者也言與實相背故慙吉者静躁/者動叛者无信疑者不自信誣者敗人失守者自敗)
　(皆相反對也守謂所依據吳王失國故辭屈於晉夷/之失對故辭屈於孟子皆失其所據也  張邦竒曰)
　(不知言无以知人不知人其不䧟於險阻者鮮矣聖/人擬之彖象而人情見君子學易以知人情則知險)
　(知阻是故易而/不輕簡而不率)
　(見易曰象事知器不假卜筮以知也占事知來則假/卜筮而後知也天地設位以下皆用卜筮而知之事)
　(将叛者以下此不用卜筮而/知之事惟易簡者能知之)
　(火傳曰六辭以象彖爻所繋之辭也彖爻之辭從/情而遷亦猶人之辭由情而變故舉六辭以似之)
　　右第十二章
　　(今按上篇第二章即賛聖人之觀象繫辭而終之/繋辭焉以盡其言下篇第一章即掲出聖人之情)
　　(見乎辭而此復終以六辭明辭之足以見情而易/之情即彖爻之辭是也二篇中所以賛辭之用者)
　　(不一既云八卦成列為象因而重之為爻而又以/擬諸其形容象其物宜謂之象繫辭焉以㫁其吉)
　　(凶謂之爻則是象與爻皆得辭而始顯也亦象與/爻之動變非辭无以致用也故曰易有聖人之道)
　　(四分為辭占象變而以辭冠之葢四者皆聖人之/道而辭則文周之所為也大傳以繫辭名篇所以)
　　(宗文/周也)
　
　
　
　
　
　
　
　
　
　
　
　
　
　
　田間易學卷八
欽定四庫全書
　田間易學卷九
　　　　　　　　　　　桐城　錢澄之　撰
　　説卦傳
　(吳㓜清曰説卦者備載卦位卦徳卦象之説葢自昔/有其説意者如八索之書所載有若此者而夫子筆)
　(削之以為傳爾首章次章則夫子總説聖人作易大/意以為説卦傳之發端也  胡庭芳曰數聖人取象)
　(各有不同故説卦言象求之於經不盡合葢夫子自/取之象為多不必盡同於先聖若分文王周公之易)
　(各自求之則/坦然明白矣)
昔者聖人之作易也幽贊於神明而生蓍
　孔疏　聖人即伏羲也不言伏羲而云聖人者明以
　聖知而制作也凡言作者皆本其事之所自　程傳
　　幽贊於神明而生蓍用蓍以求卦非謂有蓍而後
　畫卦　本義　幽贊神明猶言贊化育龜筴傳曰天
　下和平王道得而蓍莖長丈其叢生滿百莖(訂詁曰/乾鑿度)
　(云垂黄䇿者羲自伏羲時已用蓍矣卦爻辭至文周/始繫故知總言蓍也  聖人有易以幽贊神明天地)
　(即生蓍以為筮卦之用蓍草生則/易之數有所託而易之用行矣)
　(見易曰幽贊神明别无幽贊只聖人作易便是/易作天地自然生蓍以濟易之用盡易之變)
參天兩地而倚數
　孔疏　倚數在生蓍之後立卦之前明用蓍為數而
　布以為卦故以七八九六當之七九為竒天數也六
　八為偶地數也以參兩目竒偶者兩是偶數之始參
　是竒數之初故也不以一目竒者張氏云以三中含
　兩有一以包兩之義明天有包地之徳陽有包隂之
　道故天舉其多地言其少也　本義　天圓地方圓
　者一而圍三三各一竒故參天而為三方者一而圍
　四四合二偶故兩地而為二數皆倚此而起故揲蓍
　三變之末其餘三竒則三三而九三偶則三二而六
　兩二一三則為七兩三一二則為八(蘇子瞻曰自一/至五天數三地)
　(數二明數之止於五也自五以往非數也相因而成/者也故曰倚數  郝仲輿曰易未有隂陽不相倚而)
　(能生者凡隂陽之數一立則二分而在外兩合則一/凾而居中陽倚隂隂倚陽也  倪鴻寳曰一圍而圓)
　(易故盪之為參四凖而方易故裁之為兩易之倚參/以為圜不可㫁則用其全全用圓而仍一也易之倚)
　(兩以為凖不必極則用/其半半用方而仍二也)
　　(今按天既生蓍以為易用河即出圖列數以盡蓍/之用參天兩地指圖中五也七八九六皆倚五而)
　　(起故曰/倚數)
觀變於隂陽而立卦發揮於剛柔而生爻和順於道徳
而理於義窮理盡性以至於命
　本義　和順從容无所乖逆統言之也理謂隨事得
　其條理析言之也窮天下之理盡人物之性而合於
　天道此聖人作易之極功也(程子曰理則須窮性則/須盡命則不可言窮與)
　(盡只是至於命也六訂詁曰變即揲蓍十有八變之/變隂陽謂七八九  也觀七八九六之變則卦可得)
　(而立矣剛未入用謂之隂陽包七八九六言也已入/用謂之  柔専指九六而言所謂剛柔相推而生變)
　(化也和存疑曰發揮主當動之爻言窮理盡性至命/只就  順道徳而理義上見如何吉如何凶如何進)
　(退存亡是窮理也由是而行是盡/性也行之合乎天理是至命也)
　(見易曰變者七八九六之變觀其變以立卦尚未成/卦也爻備而卦成文言曰六爻發揮則爻所以發揮)
　(乎卦者也秪是一剛一柔惟變所適謂之發揮皆九/六所為也夫隂陽之不得不變者其道也徳也因其)
　(自然而无所用其已見是為和順三百八十四爻各/惟其時各有其義處之各得其當斯之為理秪此蓍)
　(卦爻之變而天下之理由此而窮人物之性由此而/盡以至思慮盡冺隨變所値則動静皆合於无心而)
　(與天命/為一矣)
　(火傳曰和順句由一而推之萬順也窮理句由萬/而反之一逆也此聖人之心學而於蓍卦爻備焉)
　　(今按自天生蓍圖顯數而隂陽之變存於其中矣/聖人用蓍數以觀其變而立卦用九六以發揮其)
　　(變而生爻葢有不得不變者也惟變而後其道徳/和以順不變則反成乖戾也惟變而義以理不變)
　　(則不能各得其宜也窮理者窮其變也盡性者盡/其變也至於命則一任其自然變而不知其所以)
　　(變/也)
　　右第一章
　(朱子發曰此章自昔者聖人至倚數言䇿與數也觀/變於隂陽而立卦言揲蓍分卦也發揮於剛柔而生)
　(爻言爻有變動也和順至/末言所繫彖爻之辭也)
昔者聖人之作易也将以順性命之理是以立天之道
曰隂與陽立地之道曰柔與剛立人之道曰仁與義兼
三才而兩之故易六畫而成卦分隂分陽迭用柔剛故
易六位而成章
　韓註　在天成象在地成形隂陽者言其氣剛柔者
　言其質或有在形而言隂陽者本其始也在氣而言
　柔剛者要其終也　孔疏　在形言隂陽坤初隂始
　凝也在氣言柔剛左傳天為剛徳是也　本義　兼
　三才而兩之總言六畫又細分之則隂陽之位間雜
　而成文章也(丘行可曰分隂分陽以位言自初至上隂/陽各半故曰分迭用柔剛以九六言位之)
　(陽者剛居之柔亦居之位之隂者柔居之剛亦居之/或柔或剛更相為用故曰迭  胡庭芳曰三句以立)
　(人道仁義為主人負隂陽之氣以有生肖剛柔之質/以有形具仁義之理以成性莫不有三才之道焉仁)
　(義之道立即所以使隂陽合徳而剛柔有體以順性/命之理也故下文分隂分陽迭用柔剛而不復言仁)
　(義以見用天地之道惟人能也則黄元公曰圖有天/五則有地五以配之律有陽六  有隂六以間之未)
　(有孤而无與者也參天兩地即兼兩也謂訂詁曰隂/陽剛柔仁義其間皆著一與字葢其所  兩者相與)
　(為用不可舉一而廢一也/自然分自然迭用故曰順)
　(見易曰上言生蓍此言畫卦性命之理天地人三才/所共未有不兩者聖人畫卦兼而兩之分而迭用皆)
　(所以順之也合上章觀之/蓍與卦皆聖人性命中事)
　　(今按本義分隂分陽即見剛柔之迭用以初三五/為陽二四上為隂是分剛柔初剛而二柔三剛而)
　　(四柔五剛而上柔是迭用柔剛總以位畫言而後/儒謂迭用柔剛以爻言謂剛柔為九六也不知九)
　　(六於揲蓍時始見聖人畫卦時何嘗用九六哉蓍/雖生於伏羲當時揲蓍亦自用七八九六之數但)
　　(畫卦在先九六者蓍所用以求卦而卦畫之六位/惟有竒偶耳至周公繫爻因九六變七八不變乃)
　　(以九六稱爻其實爻只取六位之隂/陽相間而名爻也本義原自分明)
　　右第二章
　孔疏　此節就爻位明重卦之意
天地定位山澤通氣雷風相薄水火不相射八卦相錯
　孔疏　此一節就卦象明重卦之意易以乾坤象天
　地艮兑象山澤震巽象雷風坎離象水火若使天地
　不交水火異處則庻類无生成之用品物无變化之
　理所以因而重之令八卦相錯則天地人事莫不備
　矣　本義　邵子曰此伏羲八卦之位乾南坤北離
　東坎西兑居東南震居東北巽居西南艮居西北於
　是八卦相交而成六十四卦所謂先天之學也(邵子/詩云)
　(天地定位否泰反類山澤通氣損咸見義雷風相薄/恒益起意水火相射既濟未濟  朱子答葉永卿云)
　(先天圖須将六十四卦畫作一圖則震異復姤正在/中間先自震復而却行以至於乾乃自巽姤而順行)
　(以至於坤便成圓圖而春夏秋冬晦朔弦望晝夜昏/旦皆有次苐此作圖之大㫖也  數往知來者以卦)
　(畫已生者為往未來者為逆亦當以先天之横圖觀/之而後其義可見八卦相盪以横圖言八卦相錯以)
　(圓圖言其次序則一也變柴與之曰不言八卦而言/八物非物无以見相與  化之理也  蔡虛齋曰此)
　(節大意只是發明圓圖八卦之位末句連帶其所以/成六十四卦耳  水火不相射以日月言日往則月)
　(來月往則日來故曰日生於東月生於西之王龍溪/曰天地之上爻相錯便是山澤通氣天地  下爻相)
　(錯便是雷風相薄天地之中爻相錯便是水火不相/射即六子已盡易矣天地定位天定於上而錯於下)
　(交地位於下而錯於上交錯/者未嘗不定逆者原成其順)
數往者順知來者逆是故易逆數也
　本義　起震而歴離兑以至於乾數已生之卦也自
　巽而歴坎艮以至於坤推未生之卦也易之生卦則
　以乾兑離震巽坎艮坤為次故皆逆數也(胡仲虎曰/本義依邵)
　(子以數往者順二句指圓圖而言卦氣之所以行易/逆數一句為指横圖而言卦畫之所以生本義發邵)
　(子之藴也兹蔡虛齋曰論造化萬物生生之序横圖/所象盡矣  以象渾天之形氣序之序若一用横圖)
　(所列則乾坤相並而寒暑不分而无以法乎造化萬/物消息之數故伏羲於八卦既成之後乃更置其位)
　(而圓之上節既詳列之此又申觧之所以明其為卦/氣之運也  只以逆順分判八卦不及相錯為六十)
　(四卦者葢八卦之位既定則一卦各自管領八卦而/六十四卦在其中矣不可以相錯為六十四者為皆)
　(逆數也變存疑曰二節並重易不外對待流行二者/即交易  易之義天地節對待之體交易也數往節)
　(流行之用變易也中見易/諸説詳載圖象卷)
　　右第三章
　　(今按此章邵子謂直觧圖意朱子宗之先儒多不/主此義以逆數一句贊易而往順來逆皆作泛説)
　　(以起下文逆數也一句本義必如此觧者就圖而/稽其實也本義所云已生之卦未生之卦皆以横)
　(圖為據末曰易逆數也是因/圓圖而溯其本於横圖也)
雷以動之風以散之雨以潤之日以晅之艮以止之兑
以説之乾以君之坤以藏之
　孔疏　此一節總明八卦養物之功上四舉象下四
　舉卦王肅云互相備也　本義　此卦位相對與上
　章同(胡仲虎曰自動至晅物之出機自止至藏物之/入機出无於有氣之行也故以象言入有於无)
　(質之具也故以卦言起全書曰此方圖也本横圖之/序而叠之而雷風中  以生物是初畫也坎雨離日)
　(以長物是中畫也艮兑以成物/是三畫也乾主之坤收之而已)
　(見易曰邵子謂先天圖皆自中起兼圓方二圖而言/葢皆從横圖中起分左右也圓圖左方起震而歴離)
　(兑以至於乾右方自巽而歴坎艮以至於坤方圖亦/自震巽中分由東以至於東北由西以迄於西南一)
　(依横圖生卦之次以坎艮繼震而終以乾以離兑繼/巽而終以坤陽從陽隂從隂也而先坎於離先艮於)
　(兑者先陽而/後隂之義也)
　　右第四章
　(胡仲虎曰此章卦位相對上章同特上/章先之以乾坤此則終之以乾坤也)
帝出乎震齊乎巽相見乎離致役乎坤説言乎兑戰
乎乾勞乎坎成言乎艮
　本義　帝者天之主宰邵子曰此卦位乃文王所定
　所謂後天之學也(楊龜山曰成言艮艮者萬物之所/成終而成始止於此矣復出乎震)
　(不終止也故艮曰時止則止時行則行者蔡虛齋曰/此節主帝言下節主萬物之隨帝言帝  天之主宰)
　(也究竟亦无他只是氣機耳氣機之所在萬物隨之/帝之出入亦於萬物之出入見之觀下文故曰字可)
　(見後天乾坤乃偏言之乾坤與六子同列者也天訂/詁曰邵子以前圖為先天之學此圖為文王後  之)
　(學觀坤彖辭繋西南得朋蹇彖辭不利東北此圖次/序出於文王无疑  帝字自為句八者乃帝之所為)
　(故以帝冠之出乎震者帝以震/出萬物也故下曰萬物出乎震)
萬物出乎震震東方也齊乎巽巽東南也齊也者言
萬物之潔齊也離也者明也萬物皆相見南方之卦也
聖人南面而聼天下嚮明而治蓋取諸此也坤也者地
也萬物皆致養焉故曰致役乎坤兑正秋也萬物之所
説也故曰説言乎兑戰乎乾乾西北之卦也言隂陽相
薄也坎者水也正北方之卦也勞卦也萬物之所歸也
故曰勞乎坎艮東北之卦也萬物之所成終而所成始
也故曰成言乎艮
　本義　上言帝此言萬物之隨帝以出入也(蔡伯静/曰帝之)
　(出入不可見而為物者可見故又以物言焉氣无物/不行物无氣不生然氣之生也有漸不能遽遍乎物)
　(自帝出乎震至成言乎艮一氣流行之漸萬物生成/之功也震巽離乾坎艮皆以方言兑以時言坤以地)
　(言夫子欲備三者之義互言之耳以胡仲虎曰離明/以徳言八卦之徳可推坤地坎水  象言八卦之象)
　(可推兑秋以時言八卦之時可推皆互見坤於方獨/不言西南坤土之用不止於西南也  象㫖曰雷出)
　(地百八十三日而復入入則萬物皆入入地百八十/三日而復出出則萬物亦出也  黄元公曰静為動)
　(根止為行本故先天藏乎坤而後天成乎艮所以商/首歸藏夏首連山太𤣥日始於寅祖連山元包卦首)
　(坤祖歸/藏也)
　(火傳曰文王八卦人知其用震兑不知其用艮兑也/伏羲用老文王用少以成生有之功故以父母夾兑)
　(以兩兄夾艮下文神妙萬物而為言而成言説言兹/特表於艮兑以示異也故下一節以山澤通氣終之)
　(㫖微矣山蔡季通謂此/節為連  易重艮也)
　　右第五章
　本義　此章所推卦位之説多未詳者(胡庭芳曰邵/子以此章屬)
　(之文王八卦意其本之文王卦辭坤卦西南得朋東/北䘮朋正此章之方位也蹇解卦辭亦然竊謂帝出)
　(乎震至成言乎艮八卦疑是八卦圓圖之題目萬物/出乎震以下皆是解説或如朱子論天一地二章未)
　(可知/也)
神也者妙萬物而為言者也動萬物者莫疾乎雷撓萬
物者莫疾乎風燥萬物者莫熯乎火説萬物者莫説乎
澤潤萬物者莫潤乎水終萬物始萬物者莫盛乎艮故
水火相逮雷風不相悖山澤通氣然後能變化既成萬
物也
　本義　此去乾坤而専言六子以見神之所為然其
　位序亦用上章之説未詳其義(鄭康成曰乾坤共成/萬物不可得而分故)
　(合而謂之神情程可乆曰始言六子之才各有所長/終言六子之  各有所合  丘行可曰序六子之用)
　(不及乾坤六子之用皆乾坤之為也五卦皆言象而/艮不言者終始萬物不繫於山也  蔡虛齋曰神也)
　(者妙萬物而為言者也此一句只管到後天之六子/以用而言也如雷動風撓之類六子各有所為也神)
　(則无為而无不為也六張子曰一神兩化乾坤合而/謂之神此一故神也  子致用其化也然必有先天)
　(之隂陽各得其偶然後有後/天之變化所謂兩故化也)
　(見易曰首言帝出次言萬物出朱子以為萬物隨帝/出入其實帝之出入不可見而於萬物之出入見之)
　(物物中皆有帝也帝不能離物以自出入也非帝无/物非物无以見帝所謂妙萬物而為言者也故不謂)
　(之帝而謂之神二章連舉萬物正見六子/能變化之妙神在其中不必更言帝矣)
　(火傳曰六子用而乾/坤无為无為之謂神)
　　右第六章
　(胡仲虎曰以上第三章四章言先天第五章/言後天此第六章則由後天而推先天者也)
乾健也坤順也震動也巽入也坎䧟也離麗也艮止也
兑説也
　孔疏　此一節説八卦名訓　本義　此言八卦之
性情(胡仲虎曰夫子欲於下文言八卦之象故先言/其性情如此象者其似性情者其真彖傳於巽)
(不言入而直言巽坎不言䧟而言險離不言麗而言/明則又得其真矣  蔡虚齋曰六十四卦所説卦徳)
　(槩是説情然情/无不出於性者)
　　右第七章
　(吳㓜清曰此章以八字㫁八卦之徳下乃以物以身/以象依八徳之類而分之自此以下皆以隂陽純卦)
　(及初中終為序又非上/章先天後天之序也)
乾為馬坤為牛震為龍巽為鷄坎為豕離為雉艮為狗
兑為羊
　本義　逺取諸物如此(項平菴曰乾數竒故馬蹄圓/坤數偶故牛蹄坼陽病則隂)
　(故馬疾則卧隂病則陽故牛疾則立馬陽物故起先/前足卧先後足牛隂物故起先後足卧先前足  胡)
　(仲虎曰周公以乾為龍夫子以為馬文王以坤為牝/馬夫子以為牛以見象之不必泥也如此  吳㓜清)
　(曰以動奮之身與地雷同其寂者龍也龍之潛於淵/底者重隂之處也以入伏之身與地風同其感者鷄)
　(也鷄之鳴於丑半者重陽之時也前後皆隂之汚濁/而中心剛躁者豕也前後皆陽之文明而中心柔怯)
　(者雉也外剛而善禦内柔而附人者狗也/内剛而喜觸外柔而不能害人者羊也)
　　右第八章
　(胡庭芳曰夫子於八卦取象有括文王周公於彖爻/之例者有自括大象之倒者又有於説卦别取者如)
　(天地山澤雷風水火是括大象之例如此章乾馬以/及兑羊之類是括周公爻例周公於大畜乾爻稱馬)
　(大壯以兑稱羊中孚巽爻稱鷄睽互坎卦稱豕至若/坤牛震龍艮狗實夫子於説卦又有所取而前聖未)
　(有其例者也下章皆然數聖人取象各不同必/欲執彖爻之象盡求合於説卦則多不通矣)
乾為首坤為腹震為足巽為股坎為耳離為目艮為手
兑為口
　本義　近取諸身如此(朱子發曰經脉十有二手足/各六動於足者震陽自下而)
　(升也動於手者艮陽自上而止也震艮相反故疾足/者掉臂束手者緩行  寐者形閉坤之闔也寤者形)
　(開乾之闢也一闔一闢目瞑耳聼唯善用者能逹耳/目於外惟善養者能反耳目於内也  黄元公曰人)
　(身具有八卦悟者知之乾首諸陽所聚也坤腹諸隂/所積也震剛在下為足艮剛在上為手兩陽卦相對)
　(也巽隂下開為股兑隂上開為口兩隂卦相對也素/問曰清陽出上竅濁隂出下竅麻衣以艮為鼻鼻者)
　(面之/山也)
　(見易曰耳之能聼以其竅空也空屬陽坎外隂而内/陽目之能視以其珠黒也黒屬隂離外陽而内隂陽)
　(氣无盡故聼可以穿墻隂/形有盡故視不能洞垣)
　　右第九章
　(胡庭芳曰夫子於此章取象坤為腹與明夷六四同/翼為股與咸九三互體同兑為口與咸上六輔頰舌)
　(同外餘/皆自取)
乾天也故稱乎父坤地也故稱乎母震一索而得男故
謂之長男巽一索而得女故謂之長女坎再索而得男
故謂之中男離再索而得女故謂之中女艮三索而得
男故謂之少男兑三索而得女故謂之少女
　本義　索求也謂揲著以求爻也男女指卦中一隂
　一陽之爻而言(蔡伯静曰乾坤交而生六子故以能/生者為父母而生者為子一索再索)
　(三索以初中終三畫而取此長中少之序也倪何子/允曰尚書序八卦曰八索言八八相索也    鴻寳)
　(曰今之求媚於乾者不事其子而事其女致敬於坤/者不畏其女而畏其子此勾踐之蠱吳因嚭而不因)
　(胥淮南之事漢憚/黯而不憚𢎞也)
　(見易曰兩曰稱乎六曰謂之/一稱謂間名位已秩然矣)
　　右第十章
　(胡仲虎曰此章本義乃朱子未改正之筆要當以語/錄為正若専言揲蓍求爻則无復此卦序矣要之卦)
　(畫已成之後方見有父母男女之/象非卦之初畫時即有此象也)
乾為天為圜為君為父為玉為金為寒為冰為大赤為
良馬為老馬為瘠馬為駁馬為木果
　本義　荀九家此下有為龍為直為衣為言(朱子云/卦象指)
　(文王卦言所以乾言為寒為冰之馮厚齋曰乾卦居/西北卦氣為立冬之節水始冰  時也  按小正合)
　(氷必南風解氷必南風生收皆然乾南統天也為胡/仲虎曰有不言而互見者如乾為君以見坤之  臣)
　(乾為圜以見坤之為方也吳㓜清曰坎中陽為赤乾/純陽為大赤以别於坎  馬加良老瘠駁四字以見)
　(其純陽无隂異於震坎之馬也老為老陽健之最乆/者瘠謂多骨少肉健之最堅強者駁食虎豹健之最)
　(威猛者也者蔡伯静曰/圓而在上  為木果)
　(見易曰聖人隨意取象如寒氷取諸後天卦位亥方/也為大赤則取先天卦位已方也亦有因坤而取者)
　(如坤為牝馬而乾以馬之良老瘠駁稱皆對牝而言/又有相因而取者因天而象圜因圜而在上而象以)
　(木果又有從彖傳取者如金以象其純玉以象其粹/此又文言傳賛乾之辭也  本義引荀九家者淮南)
　(王安聘九人撰道訓二十篇荀爽集之號九家易故/其象皆於爻辭採綴附㑹以成不足存也聖人取象)
　(不盡拘卦爻惟天地雷風水火山澤為八卦大象未/之有易獨巽以木先於風若震龍未嘗見於卦爻也)
　(坎初用事稱為雲為雨為泉説卦皆不載而稱月坎/月不見於卦爻也爻有兑月兑雨而兑象不載後儒)
　(取象從先後天卦位五行相取亦不盡本諸此如以/兑為金因兑居正西為金鄉也卦爻並不取金説卦)
　(亦无金象觧睽革者不得火能息澤之故舍澤言金/因為西方金之説不惟説卦所无九家亦未之及也)
　(諸皆以意穿鑿吾惟/以説卦取象為據)
坤為地為母為布為釜為吝嗇為均為子母牛為大輿
為文為衆為柄其於地也為黑
　本義　荀九家有為牝為迷為方為囊為裳為黄為
　帛為漿(徐子與曰坤積隂於下故為地物資以生故/為母動闢而廣故為布為均虚而容物故為)
　(釜静翕而不施故為吝嗇性順故為子母牛厚而載/物故為大輿坤畫偶故為文偶畫多故為衆有形可)
　(執故為柄純隂故於色為黑者先融堂曰吝嗇至隂/之性女子小人未有不吝嗇  正蒙曰坤為文衆色)
　(也金余徳新曰布泉布也玉金自然之寳布釜皆出/於  受變於模冶而成此所以為效法之坤歟  吴)
　(㓜清曰為柄者在下而承物於上也廣地之土色有/五黑者極隂之色  孫淇澳曰聖人  八卦之象最)
　(為精微如乾坤純卦與六子不同乾方為寒為氷墮/指裂膚隨為大赤流金鑠石方為良馬和鸞節奏隨)
　(為駁馬鋸牙食虎坤之為文萬象昭囬黒於何隠隨/即為黒五色无主文於何藏方其為均楊朱慙其一)
　(毛隨為吝嗇墨氏慙其頂/踵八卦皆然可以類推)
震為雷為龍為𤣥黄為旉為大塗為長子為決躁為蒼
筤竹為萑葦其於馬也為善鳴為馵足為作足為的顙
其於稼也為反生其究為健為蕃鮮
　本義　荀九家有為玉為鵠為鼓(張横渠曰隂氣凝/聚陽在内不得出)
　(則奮擊而為雷陽蔡伯静曰陽動於下故為雷隂陽/始交故為𤣥黄  氣始施故為旉萬物畢出故為大)
　(塗動故為決躁氣始亨故於馬為善鳴陽在下故又/為馵足為作足隂在上故為的顙剛反動於下故於)
　(稼為反生陽長必終於乾故其究為健氏吳㓜清曰/乾坤始交而生震故兼有天地之色孔  謂𤣥黄雜)
　(而成蒼色也旉與華同花蔕下連而上分為花出也/大塗謂一竒動於内而二偶開通前无壅滯也蒼者)
　(東方之色萑葦下本實而上幹虚馵足作足皆言下/畫之陽的顙言上畫之虚反生萌芽自下而生反勾)
　(向上陽在下也蕃鮮謂春生之草也草下一根而葉/分開於上也  蔡虚齋曰凡稼之始生皆反生觀麻)
　(豆之屬反戴孚甲而出可見其象㫖曰為健/究其前之所進也為蕃鮮究  後之所變也)
　(見易曰三隂為女長中少皆見於象三陽為男獨震/稱長子而坎艮不以中少稱周家尊嫡坎不可以中)
　(男齒也稱坎為嫡則震不可以先坎坎不稱者所以/尊嫡而序長也艮不稱少因坎而及之以冺不嫡坎)
　(之迹/也)
巽為木為風為長女為繩直為工為白為長為髙為進
退為不果為臭其於人也為寡髪為廣顙為多白眼為
近利市三倍其䆒為躁卦
　本義　荀九家有為楊為鸛(張横渠曰隂氣凝聚陽/在外者不得入則周旋)
　(不舍而為風風徐子與曰物之善入者莫如木氣之/善入者莫如  繩糾木之曲而取直者工引繩之直)
　(而制木者巽徳之制故有此象為先融堂曰為木者/幹陽而根隂也為長者風行也  髙者木性也木下)
　(入而上升寡髪者隂血不升廣顙者陽氣上盛也巽/吳㓜清曰凡物有聲色臭味色味屬隂聲臭屬陽)
　(二陽外逹屬臭震一陽内主屬聲則兑反巽為味艮/反震為色可知矣以頭言隂血盛者髪多陽氣盛者)
　(髪少以顙言陽體盛者額廣隂體盛者額狹以眼言/白者為陽黒者為隂離目上下白而黒者居中巽目)
　(上中白而黒者在下又白多於黒也而胡仲虎曰有/一卦之中相因取象者巽為繩直因  為工坎為隱)
　(伏因而為盗艮為門闕因而為閽寺兑為口舌/因而為巫  震巽獨以其究言剛柔之始也)
　(火傳曰先天陽儀始乾隂儀始巽後天乾居西北以/領三陽㢲居東南以領三隂先天乾㢲分左右之半)
　(後天乾㢲當己亥之衝故乾為天門㢲為地户則乾/㢲隂陽所由分也㢲之究為躁卦變震也震究為健)
　(故㢲終變為乾不為坤也皆天門主開地户主嗇坤/嗇而㢲制故乾坤之美利  歸於長女又居近離南)
　(向明之方前朝後市則㢲其所也近利市三倍有以/也夫  問易曰郊祭之禮商人尚聲未祭之先奏樂)
　(所以求諸陽也周人尚臭未祭之先炳蕭所以/求諸隂也震聲㢲臭正以下之一隂一陽分耳)
坎為水為溝瀆為隐伏為矯輮為弓輪其於人也為加
憂為心病為耳痛為血卦為赤其於馬也為美脊為亟
心為下首為薄蹄為曵其於輿也為多𤯝為通為月為
盗其於木也為堅多心
　孔疏　為隐伏取水藏地中也為矯輮取水之勢能
　曲能直也弓者激矢如水激射輪者運行如水行也
　坎為勞卦聼勞則耳痛人之有血猶地有水也赤血
　色也　本義　荀九家有為宫為律為可為棟為叢
　棘為狐為蒺藜為桎梏(徐子與曰坎陽匿隂中故為/隐伏為盗太𤣥以水為盗隂)
　(陽家以𤣥武為盗以其皆屬北方之坎也陽在隂中/抑而能制故為矯輮矯者矯曲而使之直輮者輮直)
　(而使之曲也弓與輪皆矯輮之所成也弓體彎輪體/圓木性則直非矯輮焉能成哉心耳皆以虚為體坎)
　(中實則為病為痛脊居體中坎陽在中故於馬為美/脊又以陽䧟隂中故在人為心病在馬只為亟心亟)
　(心性急難御也上畫柔故為下首下柔故為薄蹄又/為曵曵者足无力也柔在下不能任重故於與為多)
　(𤯝由坎中滿而下无力也維心亨故能通又通者水/之性剛在中故於木為堅多心  鄭正夫曰素問金)
　(在志為憂水在志為恐恐則甚於憂故為加憂氣為/陽血為隂血在形如水在天地間故為血卦  胡仲)
　(虎曰離為乾卦以見坎之為濕坎為血卦以見離之/為氣㢲為臭以見震之為聲  龔深父曰荘子云上)
　(而不下使人善怒下而不上則使人善忘不上不下/中身當心則為心病恐則傷腎傷則耳痛  月為水)
　(精故方諸取水於月坎受/乾為體月借日為光一也)
離為火為日為電為中女為甲胄為戈兵其於人也為
大腹為乾卦為鼈為蠏為蠃為蚌為龜其於木也為科
上稿
　本義　荀九家有為牝牛(蔡伯静曰内暗外明者火/與日也離内隂外陽故為)
　(火為日隂盈於陽則明故為電剛在外故為甲胄為/戈兵中虚故於人為大腹外剛内柔故為鼈蠏蠃蚌)
　(龜中虚故於木為科上稿科空也木既中虚上必枯/稿矣  龔深父曰科上稿中虚而外乾也  按植物)
　(有三種蔓生者草也枝生者木也科生者蓍之類今/廣東科藤之類是也蓍蒿類皆中虚  焦弱侯曰坎)
　(離得乾坤中氣乾為首坎為下/首坤為腹離為大腹皆疾証也)
艮為山為徑路為小石為門闕為果蓏為閽寺為指為
狗為䑕為黔喙之屬其於木也為堅多節
　本義　荀九家有為鼻為虎為狐(吳㓜清曰徑者路/之小也艮與震反)
　(髙山之上成蹊非如平地之大塗也小石小而剛在/坤土之上若坎剛在坤土之中則象平地之大石也)
　(闕者門之出入處上畫連亘中下二畫為峙而虚似/闕也果者木實蓏者草實乾純剛故為木果艮一剛)
　(二柔故為果又為蓏皆小而實者也外一剛象閽人/无足而禦止於外内二柔象寺人无陽而給使於内)
　(䑕黔喙之屬皆謂前剛也木堅多節剛在外也而項/平庵曰震象草木之始艮象草木之終果蓏終  能)
　(始故於艮象為切應耿希道曰周官閽人掌王宫中/門之禁止物之不  入者寺人掌王之内人及宫女)
　(之戒令止物之不得出者馬胡仲虎曰三陽卦艮獨/不言馬艮止也止之性非  也  余岸少曰屈伸互)
　(用者指也動静相因者時也一陽與二隂共宅時以/為客時以為主人狗䑕之屬用靈於夜者也黔喙之)
　(屬茹精於晝者也通乎晝/夜而一之精氣之極也)
兑為澤為少女為巫為口舌為毁折為附決其於地也
為剛鹵為妾為羊
　孔疏　為巫取其口舌之官也兑西方之卦秋物成
　熟則有毁折有附決也為妾取少女從姊為娣也
　本義　荀九家有為常為輔頰(張横渠曰物成則上/柔者必折  徐子與)
　(曰柔附於剛剛乃決柔故為附決潤極故為剛鹵陽/在下為剛隂在上為鹵剛鹵之地未能生物鹵者水)
　(之死氣也坎水絶於下而澤見於上則足以為鹵而/已  先融堂曰水至柔也凝而鹵陽在於下也  龔)
　(深父曰震決躁剛決无所/附兑附決柔附剛以决也)
　(火傳曰後天以震兑列東西隂符甲庚之㫖也甲主/生庚主殺庚之殺以少女口舌而為殺者也陽殺可)
　(防隂殺難避八卦皆取象於木獨兑无木庚者木之/仇也剛鹵之地不産羊口食不生皆殺氣也震夫兑)
　(妻聖人惡其以妻制夫賤/之為妾亦春秋之筆誅也)
　　右第十一章
　本義　此章廣八卦之象其間多不可曉者求之於
　經亦不盡合也(胡庭芳曰説卦之象夫子自取為多/故求之於經不盡合也夫子初未嘗)
　(有先後天之分自邵子發明之而夫子所論八卦之/方位始各有歸著今自第七章至十一章皆先天卦)
　(位次而夫子推未明之象以為説/故其卦次與第三章第四章同)
　
　
　
　
　
　
　
　
　
　
　
　
　
　
　
　田間易學卷九
欽定四庫全書
　田間易學卷十
　　　　　　　　　　　　　桐城錢澄之撰
　　序卦傳
　韓註　序卦之所明非易之緼也葢因卦之次託以
　明義(蘇子瞻曰雜卦皆相反序卦皆相因此理也即/數也歩厯而律協吹律而厯應考之人事而契)
　(循乎天理而行无往不相值也世之所有莫不咸在/焉  蔡虚齋曰序法之義有相反者有相因者相反)
　(者極而變者也相因者其未至於極者也亦老變而/少不變之義也總不出此二例聖人只是畧借卦名)
　(以序其所以相承者如卦體卦徳之類皆在所畧也/自朱子以前已有疑其非聖人之筆者朱子不敢以)
　(為然也序象正曰序卦猶詮次之辭也聖人之意不/可見而  可見後人不知其意而亂其序則先後中)
　(天之序一一可代也故為不可亂之序以寄其不/可闡之意使後之學者有得焉則旦暮遇之也)
有天地然後萬物生焉盈天地之間者唯萬物故受之
以屯屯者盈也屯者物之始生也物生必蒙故受之以
蒙蒙者蒙也物之穉也物穉不可不養也故受之以需
需者飲食之道也飲食必有訟故受之以訟訟必有衆
起故受之以師師者衆也衆必有所比故受之以比比
者比也比必有所畜故受之以小畜物畜然後有禮故
受之以履履而泰然後安故受之以泰
　本義　晁氏曰鄭本无而泰二字(楊誠齋曰乾坤天/地之太初屯蒙人)
　(物之太初也有物此有養養者生之原亦争之端争/起而小者訟大者戰師以除其惡比以附其善畜以)
　(生治履以辨治而後致泰豈一手一足之烈哉以項/平庵曰履不訓禮人之所履未有外於禮者故  履)
　(為有禮也特時論曰禮本大一而見諸動履所以合/外内也故  著之下篇申言禮義有所措此序卦之)
　(㫁案也自乾坤六貞悔三十隂陽/而天地始交自泰而下益多故矣)
泰者通也物不可以終通故受之以否物不可以終否
故受之以同人與人同者物必歸焉故受之以大有有
大者不可以盈故受之以謙有大而能謙必豫故受之
以豫豫必有隨故受之以隨以喜隨人者必有事故受
之以蠱蠱者事也有事而後可大故受之以臨臨者大也
物大然後可觀故受之以觀可觀而後有所合故受之
以噬嗑嗑者合也物不可以苟合而已故受之以賁賁
者飾也致飾然後亨則盡矣故受之以剝剝者剝也物
不可以終盡剝窮上反下故受之以復復則不妄矣故
受之以无妄有无妄然後可畜故受之以大畜物畜然
後可養故受之以頤頤者養也不養則不可動故受之
以大過物不可以終過故受之以坎坎者䧟也䧟必有
所麗故受之以離離者麗也(胡庭芳曰乾坤十變方泰/何其難泰一變即否何其)
　(易履其交處其㑹者宜知警戒為變化持守之道也/  項平庵曰臨不訓大大者以上臨下以大臨小凡)
　(稱臨者皆大者之事故以大稱之若豐者大也則直/訓大也是以六十四卦有二大而不相妨焉  吳㓜)
　(清曰不執贄則不可以成賔主之合不受幣則不可/成男女之合  蘇子瞻曰君臣父子夫婦朋友之際)
　(所謂合也直情而行之謂之苟禮以飾情謂之賁苟/則易合合則相瀆相瀆則易以離賁則難合合則相)
　(敬敬則乆矣反黄元公曰剝上為乾不變之世爻窮/於乾之上則  於坤之下而為復每卦變六十四卦)
　(然各有本卦之貞體存終不得以乾之坤為坤之坤/也日明於晝晦於夜終不得謂夜无日也雷發於仲)
　(春收於冬不得謂冬无雷也萬物環流自有不變之/體善惡分行遂有隂陽果報而當人本體厯刧不忘)
　(此即人之真性命也故曰作易以順性命之理物閻/彦升曰養者君子所以成已動者君子所以應  君)
　(子處則中立動則中行豈求勝物哉及其應變則有/時或過故受以大過  過而受之以坎中為貴也以)
　(中節其過則无過矣為張横渠曰一䧟沒而不得出/為坎一附麗而得出  離  蔡虚齋曰序卦傳言不)
　(可者其例有二如物不可以終通終否終盡終過以/理之自然言也有大者不可以盈不養則不可動以)
　(理之當/然言也)
本義　右上篇(吕大圭云序卦之義有以相因為序/如屯蒙需訟是也有以相反為序如)
　(泰否同人是也天地間/不出相反相因而已)
有天地然後有萬物有萬物然後有男女有男女然後
有夫婦有夫婦然後有父子有父子然後有君臣有君
臣然後有上下有上下然後禮義有所錯夫婦之道不
可以不久也故受之以恒恒者久也物不可以久居其
所故受之以遯遯者退也物不可以終遯故受之以大
壯物不可以終壯故受之以晉晉者進也進必有所傷
故受之以明夷夷者傷也傷於外者必反其家故受之
以家人家道窮必乖故受之以睽睽者乖也乖必有難
故受之以蹇蹇者難也物不可以終難故受之以解解
者緩也緩必有所失故受之以損損而不已必益故受
之以益益而不已必决故受之以夬夬者决也决必有
所遇故受之以姤姤者遇也物相遇而後聚故受之以
萃萃者聚也聚而上者謂之升故受之以升升而不已
必困故受之以困困乎上者必反下故受之以井井道
不可不革故受之以革革物者莫若鼎故受之以鼎主
器者莫若長子故受之以震震者動也物不可以終動
止之故受之以艮艮者止也物不可以終止故受之以
漸漸者進也進必有所歸故受之以歸妹得其所歸者
必大故受之以豐豐者大也窮大者必失其居故受之
以旅旅而无所容故受之以㢲㢲者入也入而後説之
故受之以兑兑者説也説而後散之故受之以渙渙者
離也物不可以終離故受之以節節而信之故受之以
中孚有其信者必行之故受之以小過有過物者必濟
故受之以既濟物不可窮也故受之以未濟終焉
　韓註　人倫之道莫大乎夫婦故夫子殷勤深述其
　義以崇人倫之始而不繫之於雜也(問六十四卦獨/不言咸何也朱)
　(子曰夫婦之道即咸也亦如上經不言乾坤但言天/地則乾坤可見也  張南軒曰上經不言乾坤下經)
　(不言咸葢乾坤與咸初无所受也程子曰夫婦者終/身不變者也  或問壯與晉何别朱子曰不但如此)
　(壯而已必更須進一歩也者閰彦升曰以利合者廹/窮禍患害相棄也以天屬  廹窮禍患害相保也明)
　(夷之傷豈得不反於家人乎進晉者進也漸者亦進/也晉所謂進者有進而已此  必有傷也漸所謂進)
　(者漸進而已烏有/不得所歸者乎)
　韓註　室家至親過則失節故家人之義惟嚴與敬
　樂勝則流禮勝則離家人尚嚴其敝必乖也(項平庵/曰屯蹇)
　(皆稱難卦皆有坎也咸按屯者始生之難蹇者所遇/之難也  胡庭芳曰  恒一變損益再變漸歸妹三)
　(變中孚小過隂陽各從其類也決程子曰益之極必/决而後止理无常益而不已故  決裂而去之勢必)
　(有所遇而後止者朱子發曰大有次同人者處大之/道也曰與人同  物必歸豐次歸妹者致大之道也)
　(曰得其所歸者必大以項平庵曰有其信之猶書所/謂有其善䘮厥善言  此自負而居有之也自恃其)
　(信其行必果/而過於中也)
　韓註　行過於恭禮過乎儉可以矯世厲俗有所濟
　也(項平庵曰坎離之交謂之既濟此生生不窮之所/從出也聖人猶以為有窮也又終之以未濟此即)
　(咸感之後繼以恒乆之義也葢情之交者不可以久/而无弊故必以分之正者終之人之心腎何嘗不交)
　(而心必在上腎必在下不可易也觀此可以知未濟/既濟之象矣  胡庭芳曰中孚肖離小過肖坎重之)
　(為既未濟中孚中四爻各易位則/為離小過中四爻各易位則為坎)
　　右下篇
　　雜卦傳
　韓註　雜卦者雜揉衆卦錯綜其義或以同相類或
　以異相明也　孔疏　序卦依文王上下而次序之
　雜卦孔子更以意錯綜而對辨其次第不與序卦同
　(張敬夫曰知雜卦言卦畫反對各以類而言之非雜/也於雜之中而有不雜者存焉  胡仲虎曰易終於)
　(雜卦而交易變易之義愈可見矣每一卦反復為兩/卦而剛柔吉凶毎毎相反此變易之義也自乾坤至)
　(困三十卦與上經之數相當而雜下經十二卦於其/中自咸至夬三十四卦而雜上經十二卦於其中此)
　(變易之義也坎離交之中者每居上經三十卦内今/附於下震艮㢲兑交之偏者本居下經三十四卦内)
　(今附於上其八正卦无反對者本上經六卦下經二/卦今附於上者二卦附於下者六卦皆交易之義也)
　(十二辟卦除乾坤外上經否泰臨觀剝復隂多於陽/者十二下經遯壯夬姤陽多於隂者十二今雜卦移)
　(否泰於下三十四卦之中而隂陽之多少復如之特/在上經三十六畫在下經二十四畫今附於上者二)
　(十四畫附於下者三十六畫愈見其交易之妙再若/合六十四卦論之上經三十卦隂爻多於陽者八下)
　(經三十四卦陽爻多於隂者八今附於上三十卦者/陽爻七十二隂爻一百八而隂多於陽者三十六附)
　(於下三十四卦者陽爻一百二十隂爻八十四而陽/多於隂者亦三十六以反對論上經隂之多於陽者)
　(四下經陽之多於隂者亦四今附於上者陽爻二十/九隂爻五十七而隂爻多於陽者十八附於下者陽)
　(爻六十九隂爻五十一而陽爻多於隂者亦十八或/三十六或十八互為多少非特見隂陽互易之妙而)
　(三十六宫之妙愈可見矣雜本義謂自大過以下卦/不反對未詳何義竊以謂  物撰徳非其中爻不備)
　(此葢指中四爻互體而言也先天圖之左互復頤既/濟家人歸妹睽夬乾八卦右互姤大過未濟解漸蹇)
　(剝坤八卦此則於右取姤大過未濟漸四卦於左取/頤既濟歸妹夬四卦各舉其半可兼其餘矣雜卦中)
　(取互體又其最雜者也以上三十卦終之以困柔掩/剛也下三十四卦終之  夬剛决柔也柔掩剛君子)
　(不失其所亨剛決柔君子道長小人道憂也然則天/地間剛柔每每相雜至若君子之為剛小人之為柔)
　(决不可使相雜也雜卦之未特分别君子小人之道/言之厥㫖微矣  蔡虛齋曰序卦傳所云流行之易)
　(也雜卦傳所云對待之易也文訂詁曰雜卦夫子第/十翼也離者錯綜其次不依  王卦序孔子既恐後)
　(人顛倒文王卦序為之傳以聨屬之又恐後人以序/卦為定理故雜亂其次前者居於後後者居於前然)
　(皆以兩兩相對為義十來元成曰序卦之意知六十/四卦之可為四千九  六卦也雜卦之意知六十四)
　(卦之可為三/十六卦也)
乾剛坤柔比樂師憂
　(朱子曰剛柔雖各有所偏必相錯而後得中然在乾/坤二卦之全體當剛而剛當柔而柔不待相錯而不)
　(害其為全矣其爻位之无過不及者如乾坤之二五/亦不待相錯而不害其為中矣  吳㓜清曰比九五)
　(居上為顯比之主故樂師九/二居下為行師之主故憂)
臨觀之義或與或求
　韓註　以我臨物故曰與物來觀我故曰求　本義
　　或曰二卦互有與求之義
　(見易曰合而言之隂/求陽而陽與隂也)
屯見而不失其居蒙雜而著
　本義　屯震遇坎震動故見坎險不行也蒙坎遇艮
　坎幽昧艮光明也或曰屯以初言蒙以二言(項平庵/曰屯以)
　(居對見則見為出也蒙以著對雜則雜為隐也全蔡/虛齊曰此二卦之義上下體自相反對與諸卦  體)
　(反對者不同一則進而不遂/其進一則昧而不終於昧)
震起也艮止也損益盛衰之始也
　(龔深父曰震一陽起於初艮一陽止於終天道之起/止自東方而至於東北也雜卦言止者三艮與大壯)
　(節也大壯之止與遯之退反止而不退有向進之象/非若艮之止而終也節之止與渙之離反謂遏而止)
　(之使不散也此乃人止之非若大壯之自止也人董/季真曰損者人之所憂也而乃為盛之始益者  之)
　(所喜也而乃為衰之始則於吉凶消長之幾進退存/亡之理抑可以悟矣  泰之變為損損未遽衰也損)
　(而不已衰矣否之變為益益/未遽盛也益而不已盛矣)
　(見易曰損益否泰為盛衰轉闗之際隂陽反復之介/易所最重者也雜卦與他卦分舉而損益否泰則合)
　(舉之以明盛衰之无常反復之甚速也周易自乾坤/至否泰十二卦自咸恒至損益十二卦此除乾坤外)
　(自比師至損益十卦/自咸恒至泰否十卦)
大畜時也无妄災也
　本義　止健者時有適然无妄而災自外至
　(見易曰時至而行然必大畜而後謂之/時災自外來然必无妄而後謂之災)
萃聚而升不來也謙輕而豫怠也
　韓註　謙者不自重大(蔡伯静曰澤聚而下木升/而上不來謂升而不降也)
　(見易曰視己輕者視人必重故曰謙中/自足者外必怠慢故為豫義正相反)
噬嗑食也賁无色也
　韓註　噬貴合賁无定色也　本義　白受采
　(見易曰康伯云賁无定色謂剛柔交錯以為色也噬/取其合頤中有物去其間而後合賁取其文柔來剛)
　(上互相間/而成文)
兑見而㢲伏也
　(楊誠齋曰柔一也居於上者為見處於下者為伏指/項平庵曰屯見而蒙雜皆指陽也兑見而㢲伏皆)
　(隂/也)
隨无故也蠱則飭也
　本義　隨前无故蠱後當飭(柴與之曰隨者不主於/故隨時而行  項平庵)
　(曰隨以无故而偷安蠱以有故而/修飭故聖人不畏多難而畏无難)
剝爛也復反也
　(徐子與曰剝爛則陽窮於上復反則陽生/於下猶果之爛墜於下則可種而生矣)
　(火傳曰凡果爛而仁生物爛而蟲生木葉/爛而根生糞壤爛而苖生皆剝復之理也)
晉晝也明夷誅也
　本義　誅傷也(郭子和曰晉與明夷朝暮象/也故言明出地上明入地中)
　(火傳曰誅或云當作昧明出/為晝明入為昧反對之義)
井通而困相遇也
　本義　剛柔相遇而剛見揜也(項平庵曰以通與遇/為反對則遇為相抵)
　(而不通之象㢲上一陽所以塞坎之上源而井之坎/乃出㢲上葢塞而復通者也謂之通兑下一陽所以)
　(塞水之下流而困之坎適在/兑下正遇其塞所以困也)
　(見易曰自乾坤至此三十卦而終之以困自咸恒以/下三十四卦而終之以夬聖人之遇在困而志在夬)
　(乎春秋所/由作也)
咸速也恒久也
　韓註　物之相應莫速乎咸
　(見易曰理之速者/莫速於感應也)
渙離也節止也解緩也蹇難也睽外也家人内也否泰
反其類也
　(吳㓜清曰渙九二坎水在㢲風之下為風所離散節/九五坎水在兑澤之上為澤所節止  解九二坎䧟)
　(在内震則出險而動於外内險已觧緩也蹇九五/坎險在外艮則見險而止於内外險方艱難也)
　(見易曰睽二女志各有行故曰外/也家人二女正位乎内故曰内也)
　(火傳曰睽家人之外内以離言也火在外則氣散火/在内則神凝治身治國一也否泰之反類亦以外内)
　(言言乎乾也皆邵子謂水受火則温火受水則滅所/以泰則小人  為泰否則君子惟有否而已不能從)
　(小人亂其羣也泰則君子養小人/否則小人傷君子故曰反其類)
大壯則止遯則退也
　本義　止謂不進(吳㓜清曰大壯慮後陽之恃其壯/故不欲九四之進而欲其止遯慮)
　(前陽之不及遯故不欲六二之進而欲其退也聖人/於五陽之夬亦不欲陽之輕進於一隂之姤亦惟欲)
　(隂之不進/同此意也)
大有衆也同人親也革去故也鼎取新也小過過也中
孚信也
　(蔡虚齋曰勢統於一所有者衆情通於同所與者親/親則非泛泛之衆比  革鼎皆以離為主水火相息)
　(有去故之義以木鑚火有取新之象能吳㓜清曰小/過隂盛能過陽衰不及也中孚陽實  感隂虚能應)
　(也/)
豐多故親寡旅也
　本義　既明且動其故多矣(楊誠齋曰昔華封祝堯/而堯曰辭以豐則多故)
　(爾孔子當西周之時栖栖/一旅人以旅則親寡爾)
　(見易曰故即故舊也故與親對多與寡對豐時則/為故者多旅則為親者寡此世情也文特参錯)
離上而坎下也
　本義　火炎上水潤下(易述曰隂陽之精氣互藏其/宅如人心上而腎下腎之精)
　(升而為氣則離中之隂也心之精降而為液則坎中/之陽也火隂物也附於陽故炎上水陽物也藏於隂)
　(故就下日則陽矣而日中之精則隂之神/也月則隂矣而月中之精則陽之神也)
小畜寡也履不處也
　本義　不處行進之義
　(見易曰小畜以一隂畜下三陽欲止而不能止陽得/尚往以其寡故也履以一隂躡上三陽不宜進而欲)
　(進至於咥人凶以其不處也不處/謂不能安其分本義所謂行進也)
需不進也訟不親也大過顛也姤遇也柔遇剛也漸女
歸待男行也頤養正也既濟定也歸妹女之終也未濟
男之窮也夬决也剛决柔也君子道長小人道憂也
　本義　自大過以下卦不反對或疑其錯簡今以韻
　恊之又似非誤未詳何義(項平庵曰需訟皆主乾言/止坎之下故不進違坎而)
　(上故不親下吳㓜清曰既濟六二主也以隂居隂得/其正位上  五爻亦皆得其正位六位皆當故曰定)
　(也未濟九二主也以陽居隂失其正位而同類二陽/亦皆失其位故曰男之窮也三隂俱不得正位不足)
　(言矣來胡庭芳曰女未嫁之稱既嫁為歸則女之終/矣    元成曰十三卦終夬雜卦亦終夬見一隂之)
　(可决而乾道之可復也卦横圖六十四卦首乾次夬/而終以坤雜卦六十四  首乾次坤而終以夬夬與)
　(坤互易/其位也)
　(見易曰大過以下八卦蔡氏改正皆取反對一依序/卦之位次本義不用反對雜而兼序此所以為雜也)
　(細按之皆扶陽抑隂之義而養生御世之道兼焉首/掲乾剛坤柔以明易之剛柔並用聖人憂夫剛之不)
　(能敵柔也毎毎扶剛而抑柔至於大過以剛過於柔/而顛恐人遂以剛之不可過柔而不知柔之有難制)
　(也則舉始生之一柔而易視之矣於是舍頤而舉姤/明柔之遇剛雖五剛不能制一柔也夫世豈有剛而)
　(廢柔男而廢女者如漸之女歸待男而行貞女也可/娶也若姤之以柔遇剛則邪女也不可遇也漸後繼)
　(之以頤言男女飲食之事无不以正為其道也頤以/養正如是而剛柔可以交矣故受之以既濟既濟定)
　(也言不亂也夫女不歸男則无家故歸妹女之終也/男不交女則无後故未濟男之窮也男女剛柔豈可)
　(以相无乎所惡於柔者惡其遇剛之柔将至於滅剛/也不得不以夬治之夬之剛決柔決此遇剛之柔也)
　(有夬之決而後乾剛坤/柔固可並尊於天地矣)
　
　
　田間易學卷十
