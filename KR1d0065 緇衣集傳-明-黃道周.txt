#+TITLE: 緇衣集傳-明-黃道周
#+DATE: 2016-06-11 12:20:20
#+SOURCE: github.com/kanripo/KR1d0065 master bf029acf                
欽定四庫全書　　　　經部四
　緇衣集傳　　　　　　禮類三(禮記之屬/)
　　提要
　　　　(臣/)等謹案緇衣集傳四卷明黄道周撰道周
　　　　有三易洞璣別著録是書取緇衣一篇各為
　　　　章目分不煩第一咸服第二孫心第三民表
　　　　第四好仁第五王言第六禁行第七徳壹第
　　　　八壹徳第九示厚第十不勞第十一成敎第
　　　　十二忠敬第十三親賢第十四慎溺第十五
　　　　體全第十六壹類第十七好正第十八堅著
　　　　第十九徳惠第二十聲成第二十一成信第
　　　　二十二恒徳第二十三其創立名目與儒行
　　　　表記坊記相同案鄭康成云緇衣篇善其好
　　　　賢者之厚故述其所稱之詩以為其名道周
　　　　集傳本經筵進呈之本意欲借以諷諫故于
　　　　好惡之公私人才之邪正三致意焉嘗自稱
　　　　是傳畧采經史闗于好惡刑賞治道之大者
　　　　凡二百餘條以繫于篇其于經濟庶務條目
　　　　之間雖有未悉而于君心好惡綱領之原以
　　　　至三代而下治亂盛衰之故亦畧云賅備且
　　　　是編本以緇衣為目而鄭注以好賢為解道
　　　　周此書雖泛引史事要其指歸固亦不乖于
　　　　古訓矣乾隆四十四年三月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
欽定四庫全書
　緇衣集傳卷一
　　　　　　　　　　　明　黄道周　撰
　　不煩章第一
　(緇衣言好善也好善而言刑不煩何也好善惡惡民/之性也民性定則敎化興而爭攘息民知為善之可)
　(好為不善之可惡閭閻之下先有好惡以為賞罰而/明廷之賞罰皆後矣故好賢不篤則下衰於仁惡惡)
　(不堅則下衰於義仁義不立則刑罰不清而叛亂滋/起故好惡者禮樂之所從岀也好繇天作惡繇地奮)
　(天動而好善故因善以飾樂地靜而流惡故因惡以/立禮禮樂有其本仁義有其用故百姓相告而非僻)
　(不作也子曰舉直錯諸枉則民服舉枉錯諸直則民/不服民既不服而後為刑威以治之雖集干戈叢斧)
　(鉞而已不足矣明主審之於先先平其好惡以察人/之善否見賢而後舉舉而遂先見不賢而後退退而)
　(遂逺故所舉錯不過一二人而天下之不仁者已逺/也人主之舉錯不嚴於一二人而使干戈斧鉞嚴於)
　(天下聖人謂是已煩矣故舉要以明之劉瓛曰緇衣/出於公孫尼所記親傳受聖門者史稱公孫尼作樂)
　(記則是篇又為樂記之本所以求端懿好/格民邪心建禮樂之原立中和之極也)
子言之曰為上易事也為下易知也則刑不煩矣
　(易下繫傳曰夫乾確然示人易矣夫坤隤然示人簡/矣其上繫傳曰乾知大始坤作成物乾以易知坤以)
　(簡能易則易知簡則易從易知則有親易從則有功/有親則可久有功則可大可久則賢人之徳可大則)
　(賢人之業易簡而天下之理得矣天下之理得而成/位乎其中矣故為上易事為下易知天地之道也天)
　(地之質在於成物其令著/於四時天地所以不煩也)
　(論語曰君子易亊而難悦也悦之不以道不悦也及悦/其使人也器之小人難事而易悦也悦之雖不以道)
　(也及其使人也求備馬故為上易悦/則其下難知使人求備則刑愈煩矣)
　(樂記曰大樂必易大禮必簡樂至則無怨禮至則不/爭揖讓而治天下者禮樂之謂也暴民不作諸侯賓)
　(服兵革不試五刑不用百姓無患天子不怒如此則/樂逹矣故易簡者禮樂之端禮樂者又刑罰之本也)
　(漢志曰古人有言滿堂飲酒一人向隅而泣則一堂/為之不樂王者於天下猶一堂之上也今郡國被刑)
　(而死者嵗以萬計天下獄二千餘所其所寃死何可/勝數原刑獄所以繁若此者禮敎不立刑法不明民)
　(多貧窮豪傑隠姦之所致也書曰伯夷降典折民惟/刑言制禮以止刑猶隄之防水也今隄防陵遲禮制)
　(未立死刑過制生刑易犯饑寒竝至窮斯濫溢豪傑/擅私為之囊橐姦有所隠則狃而寖廣此刑之所以)
　(繁也孔子曰古之知法者能省刑本也今之知法者/不失罪末矣又曰古之聴獄者求所以生之今之聴)
　(獄者求所以殺之上下相驅以刻為明深者獲功名/平者蒙後患諺曰鬻棺者慕疫非性憎人利在人死)
　(也今治獄吏欲陷患人則亦猶此矣故/欲省刑而徒求之刑終無當於本論也)
　(漢高祖初入咸陽睹秦法煩苛知天下之所繇亂乃/召諸父老謂曰父老苦秦苛法久矣誹謗者族偶語)
　(者棄市今吾當王闗中與父老約法三章耳殺人者/死傷人及盜抵罪餘悉除去秦苛法繇是秦民大悦)
　(故如漢之初法可謂為上易事為下易知者矣天下/已定又下詔言獄之疑者吏或不敢決有罪者久而)
　(不論無罪者久繫不決自今以來縣道官讞獄各讞/所屬二千石官二千石官以其罪名當報之所不能)
　(決者皆移廷尉廷尉亦當報之廷尉所不能決謹具/為奏傅所當比律令以聞故如漢髙祖亦可謂易事)
　(者矣方陳豨反時常山守尉亡二十餘城及帝親征/至代趙相周昌請誅其守尉帝曰守尉反乎對曰否)
　(帝曰是力不足耳無罪盡赦之葢守尉亡城罪當誅/然天下初定不宜以峻法摇之亦帝大度知治本所)
　(在故其易/事如此)
　(漢興既百年寖用法吏律令煩多張湯趙禹所定凡/三百五十九章大辟四百九條千八百八十二亊死)
　(罪決亊比萬三千四百七十二亊文書填積典者不/能徧睹姦吏因緣為市主者莫能宣明議者傷之宣)
　(帝知其然既即位感路溫舒之奏乃下詔曰間者吏/用法巧文寖深是朕之不徳也夫決獄不當使有罪)
　(興邪不辜蒙戮父子悲恨朕甚傷之今遣廷尉史與/郡決獄而任輕祿薄非稱也其置廷平秩六百石員)
　(四人務平刑稱朕意焉涿郡太守鄭昌言聖主置諫/諍之臣非以崇徳防逸豫之生也立法明刑者非以)
　(為治救衰亂之起也今明主躬垂明聴雖不置廷平/獄將自正若開後嗣不如刪定律令律令一定愚民)
　(知所避姦吏無所弄矣今不正其本而置廷平臣恐/政衰聴怠則廷平將招權而為亂首矣於是詔郡國)
　(律令可蠲除安百姓者條奏以聞鄭昌之意以上所/難亊下所難知者皆在於律令律令不煩則刑獄可)
　(清是猶有/所未探也)
　(孝元時詔曰夫律令所以抑暴扶弱使斯民難犯而/易避也今法令煩多而不約自典文者不能分明而)
　(欲羅元元之不逮豈刑中之意哉其議律令可蠲除輕/減者條奏於是奏輕減者凡七十餘事成帝河平中)
　(復詔曰甫刑云五刑之屬三千大辟之罰其屬二百今/大辟之刑千有餘條律令煩多百有餘萬言竒請他比)
　(日以益滋自明習者不知所繇欲以曉諭衆庶不亦雖/乎於以羅元元之民夭絶亡辜豈不哀哉其與中二千)
　(石二千石博士及明習律令者議減死刑及可蠲除/省約者令較然易知條奏書不云乎惟刑之恤哉其)
　(審核務準古法朕將盡心覽焉是時政在𢎞石又移於/外戚名臣哲士多不得其死而兢兢於律令喣媮小)
　(民常若恐傷之故國絶而復續謂文景之/遺訓使然而以語易事易知之義則逺矣)
　(光武之初定邯鄲也收王郎文書得吏民與郎交闗/誹謗者數千章置不省會諸將燒之曰令反側子自)
　(安及其降銅馬也諸將意羣盜獨勢窮偽降中不可/保信諸降者亦凛凛未保世祖獨勑令歸營部勒兵)
　(而親御輕騎案行藉勞之降者更相語曰蕭王推心/置人腹中安得不投死乎及天下已定除莽苛政前)
　(武帝時所置詔獄二十六所皆併省之下詔曰頃獄/多寃人用刑深刻朕甚閔之其與中二千石諸大夫)
　(博士議郎議省刑罰三年詔曰吏不滿六百石至墨/綬長相有罪先請男子八十以上十嵗以下及婦人)
　(從坐者自非不道詔所名捕皆不得繫當驗問者即/就驗女徒月出錢得顧山歸家既又詔蠲除邊郡盜)
　(穀五十斛抵死之令十八年制詔三公方春東作敬/始謹㣲動作從之罪非殊死且勿案皆須麥秋如光)
　(武者亦可謂上易/事而下易知者矣)
　(章帝即位納陳寵之言蕩滌煩苛定榜笞之令制丙/箠長短有數又下詔曰書云父不慈子不祗兄不友)
　(弟不恭不相及也徃者妖言大獄所及廣逺一人犯/罪禁至三族朕甚憐之非所謂與之更始也諸以前)
　(妖惡禁錮者皆蠲除之明棄咎之路但不得在宿衛/而已又詔言春秋於春月每書王者重三正慎三㣲)
　(也律十二月立春不以報囚月令冬至之後有順陽/助生之文而無鞫獄㫁刑之政朕咨訪儒雅稽之典)
　(籍以為王者生殺宜順時氣定律無以十一十二月氣/報囚會元和二年旱議者以為㫁獄不盡三冬故隂)
　(發泄以致災旱陳寵再引春秋月令以正之而定故/榜笞決囚之憲施用於今如章帝者可謂上易事而)
　(下易知/者矣)
　(永平中有兄弟共殺人者吏已當弟死帝以為兄不/訓弟報兄重而減弟死中常侍孫章宣詔報兄重遂)
　(成兩重尚書奏章矯制當腰斬帝問奉車都尉郭躬/躬當罰金曰法令有故有誤章𫝊命繆於事為非矯)
　(也矯者矯命以行私帝曰章與囚同縣安知非故耶/躬曰周道如砥其直如矢君子不逆詐聖王法天用)
　(刑不可於法外生意帝然之遂減章死史稱是時罪/未有定上欲坐兄而減弟死中常侍誤報兩重然則)
　(中常侍非誤也口銜天憲虧主徳而紊律令是與犯/蹕者同罰乎郭躬之意諛矣然其言甚正得長者之)
　(道故上易亊而下/易知惟章帝有焉)
　(光武時有罪囚論死且須麥秋之令至和帝永元末/有詔準月令以麥秋許案驗薄刑遂盛夏㫁獄司徒)
　(魯恭疏言臣伏見詔書敬若天時憂念萬民罪非殊/死勿案驗所以助仁徳致和氣而利黎民也舊制至)
　(立秋乃行薄刑自永元來改用孟夏刺史太守不深/惟憂民息事之原進良退殘乃以盛夏徴召農人拘)
　(對考驗連滯無己司𨽻典司京師四方是則而近於/春月行部託言勞來無惻隠之實煩擾郡縣上逆時)
　(氣下傷農業請自今決獄考案皆以立秋/為㫁故如魯恭亦可謂易事易知者矣)
　(元魏孝文慎重刑罰大刑多令覆訊奏當尚囚繫者/積年羣臣頗以為言帝曰滯獄誠非善治不猶愈於)
　(倉猝而濫乎人情幽憂則思苦故智者以囹圄為福/堂朕苦之欲使改悔而矜恕可施耳時始頒百官俸)
　(而守宰之貪猾者徃徃得重譴他吏民犯法率從寛/疑罪讞多減死戍邊天下大辟嵗不過五六人故如)
　(魏孝文者可謂/易事易知者矣)
　(唐文皇嘗閲明堂鍼炙圖見人五臟皆附於背鍼炙/失致死喟然嘆之也曰鞭笞者五刑之所輕而死者)
　(人之所甚重也今法有鞭背安得犯至輕之刑而令/重抵死哉遂命除之嘗引囚至岐州刺史鄭善果帝)
　(曰善果官五品不卑矣雖有罪豈得與諸囚為伍勅/自今五品以上犯罪聴於朝堂俟進止故如唐太宗)
　(則可為易事易知者矣太宗嘗論羣臣曰民之所以/為盜者繇賦役繁重官吏貪縱饑寒切身不顧亷耻)
　(而然也弭盜之本獨在去奢省費輕徭薄賦選用亷/吏牧安之使衣食有餘自不為盜安用重法乎又以)
　(為官在得人不在員多并内外官制定為六百七十/員曰吾以此待天下之賢才足矣初帝即位嘉意於)
　(治化嘗言大亂之後民未易理魏徴對曰不然久安譬猶/之民驕佚驕佚則難教經亂之民愁苦愁苦則易化)
　(饑渴之易為飲食也惟陛下留意封徳彛非之曰三/代以還人漸澆漓故秦任法律漢雜霸道葢欲化而)
　(不能豈能之而不欲乎徴曰五帝三王不易民而化/黄帝征蚩尤顓頊誅九黎湯放桀武王伐紂夫非承)
　(大亂之後耶皆身先教化以致平治若謂古人淳朴/漸至澆漓則至今日當悉為鬼魅矣人主安得而治)
　(之帝深然其言故如魏徴所/言亦可謂易事易知者矣)
　(貞觀時有勅資䕃者多詐叙聴自首不首者死尋有/詐䕃事覺大理卿胄以為當流帝怒曰朕勅不首者)
　(死而㫁之流是示以不信胄知勅如是故當之何也/胄曰法如是而足臣法官獨不敢虧法耳且勅或一)
　(時喜怒所發法乃明主所布大信於天下也陛下以/一朝之忿而勅殺之既知其不可裁之以法而流此)
　(所謂忍小忿而存大信也帝遲曰者久之曰法有失/頼公而正竟從胄議是戴胄所執難於釋之唐宗所)
　(從又難於文帝矣方釋之議犯蹕時尚曰陛下時立/誅之則已則是謂初無勅也今既有勅而欲以天下)
　(之法平一時之忿故知戴胄之事唐宗亦可謂上易/事下易知者矣開元時武疆令裴景僊犯乞取贓積)
　(至五千匹亡命捕得之上怒命棄市大理卿李朝隠/曰按律枉法贓至十五匹罪死乞取贓即數千匹罪)
　(止流又景僊曽王父故司空寂方帝搆初實參元勲/革命中家陷羅織為酷吏誅夷略盡獨景僊存又世)
　(嫡也藉令當死猶兾宏宥况無死比乎上猶不許朝/隠堅持之曰令乞取律斬後枉法贓何以加之且近)
　(凖杖者聴減流者給程以明大恩何於景僊獨過常/法乎乃得減死配流於時朝政尚清宰輔得人故法)
　(官猶得守法自開元而後葢多有難事難知者矣今/無乞取律謂之過付十貫以上近於死比因公侵盜)
　(罪浮之故知古人之寛也憲宗時相吉甫絳論治上/前吉甫言陛下頃降令蠲租賑饑恩厚深而刑典未)
　(舉中外懈怠宜肅刑罰以明威綘曰今天下雖未大/治亦不甚亂於古為國用中典之時豈必肅刑且自)
　(古欲治之君必先徳化至暴亂之世乃專刑罰吉甫/言非是上是綘言非久司空頔亦勸帝峻刑上退謂)
　(宰司曰于頔大是邪人此其意欲朕失天下人/心耳吉甫為愧汗數日是憲宗亦未為難事也)
　(宋初律令因唐舊而别勅下州縣者類編百有六條/與新定刑統俱頒淳化中倍之咸平中増至萬八千)
　(五百五十五條後滋繁多仁宗欲刪定或間之以為/先朝詔令不可輕變帝以問宰臣王曽對曰此憸壬)
　(惑上之言令法官得倚法舞法上下其手耳咸平中/編勅繁宻刪之以一視聴何為不可於是又刪定百)
　(有餘條己又詔曰先王用法簡約使人知禁而易從/後代設茶酒鹽税之禁奪民利而刑辟滋章今編勅)
　(多出律外又數改更即官吏尚不能周曉況於百姓/一陷於理未繇自贖宣禮樂之化尚鬱而専任刑罰)
　(之弊歟神宗亦嘗謂侍臣曰法出於道人能體道則/用法非法也道也故防於未然之謂勅禁於己然之)
　(謂令設於此待彼之謂格行於此使人効之之謂式/豈亶法哉葢宋世以律不足周事情凡律之所不載)
　(一㫁之於勅其約束禁止者皆謂令有等級高下皆/為格有體制模楷皆為式凡四十七門至王安石諸)
　(人用而獄又繁興刑法兩弊故知易/事易知皆在於人而不在於法也)
　(凡刑家始魏李悝著法經六篇以盜賊囚捕兩篇為/要又以輕狡越城博戯假借不亷淫蕩踰制四事為)
　(雜律一篇商鞅𫝊習以施於秦蕭何定律除參夷株/連之罪増部主見知益事律擅興廐戸三篇合李悝)
　(為九篇叔孫通益律所不及傍章十八篇張湯趙禹/増至六十篇傅以令三百篇決事比九百有六卷馬)
　(鄭諸儒章句又十餘家七百餘萬言漢魏間欲置律/博士轉相教授陳羣等刪定新舊内外為二百四十)
　(三篇以比於春秋則猶董生之意也其後又屢有更/定晉時定二十篇六百三十條張褧為律注頗簡而)
　(近於理杜預又注上之曰法者繩墨之斷例非窮理/盡性之書也故文約而例直聴省而禁簡例直易見)
　(禁簡難犯刑之本在於簡直故必審名分審名分者/必忍小理古之刑書銘之鐘鼎鑄之金石所以逺塞)
　(異端使無淫巧也今所著皆綱維法意格以名分使/用者得執名分以審趣舍則得伸繩墨之直繇折薪)
　(之理矣故如杜預者猶有春秋之意也明初著令百/四十五條頒天下制曰律令者治天下之法也令教)
　(之於先而律齊之於後古法律至簡後滋煩多甚至/有不能通其義者何以使人知律意而不犯哉是啟)
　(吏姦而陷民於罪也朕甚愍之今所定令芟就簡質/使天下易知而難犯以毋麗于律庶幾予刑期于無)
　(刑之意又諭中書省曰凡立法貴簡當使人易曉若/條緒繁多或一事而兩端可輕可重奸貪吏得因緣)
　(為奸則所為禁殘暴者反以賊善良也卿等宜盡心/參究凡刑名條目逐日上朕親酌議焉是時稍改唐)
　(律定六百六條為三十卷已定六部分為六類析篇/目十九條約四百六十而律始定十九年始倣周書)
　(之意作大誥以昭示中外勅刑曹庶獄論訖囚有大/誥者減等已又作續大誥三編訓切之三十年布大)
　(明律附誥令其中上為序曰朕有天下倣古為治明/禮以導民定律以繩頑著令久矣而犯者相繼於是)
　(出五刑酷法以治之欲民畏而不犯作大誥昭示使/知所趨辟又有年然法律在有司民不周知特勅六)
　(部都察院将大誥内條目撮要附載於律其他禁例盡革/刋布中外使臣民知所遵守焉其為易事易知如此)
　(施於𢎞治尤為詳慎至萬厯之世嵗/㫁獄不過數十百人為古今隆軌云)
　　咸服章第二
子曰好賢如緇衣惡惡如巷伯則爵不凟而民作愿刑
不試而民咸服大雅曰儀刑文王萬邦作孚(漢文邦/避作國)
　(易事易知化之原也好賢惡惡治之用也明主平其/好惡以察賢否見賢而舉之見惡而逺之洞逹明白)
　(昭示於天下君子曉然見其易事小人曉然見其易/知於是則刑罰可省矣聖人猶恐其意之未誠心之)
　(未正䜛諂面諛者乘易而投之使其疑惑内生吝過/外作則舉錯不當而刑賞俱弊矣故好賢必如緇衣)
　(惡惡必如巷伯緇衣之命賢也三敝而三錫之三就/而三粲之其親之有終也如此巷伯之惡惡也一畀)
　(以豺虎再畀以有北三畀於有昊其痛而廹至也如/此凡賢者之道難進而易退一禮不備則脱屣而去)
　(矣䜛人之道善柔而多浸屏絶不嚴則根蔓難㧞故/尊賢而容衆者儒者之事任賢而去姦者王者之事)
　(也王者含宏以為大乾斷以為體持之不㫁則應之/愈煩好惡一遷而情偽千出矣文王之好賢也曰予)
　(曰有疏附予曰有先後予曰有奔奏予曰有禦侮其/惡不賢也曰臨衝茀茀崇墉仡仡是伐是肆是絶是)
　(忽四方以無拂故無四友之寄而濫髙/爵以熒民心是文王所必致其肆伐也)
　(鄭桓公武公相繼為周司徒善於其職周人愛之為/作緇衣之詩其詞曰緇衣之宜兮敝予又改為兮適)
　(子之館兮還予授子之粲兮緇衣之好兮敝予又改/造兮適子之館兮還予授子之粲兮緇衣之蓆兮敝)
　(予又改作兮適子之館兮還予授子之粲兮此周詩/也而繫之鄭風葢原本桓公武公之徳周人好之古)
　(今之言好善未/有過於此者也)
　(周士有被䜛而受宫刑者作巷伯之詩巷伯即寺人/也其詞曰萋兮菲兮成是貝錦彼譖人者亦已太甚)
　(哆兮侈兮成是南箕彼譖人者誰適與謀緝緝翩翩/謀欲譖人慎爾言也謂爾不信㨗㨗幡幡謀欲譖言)
　(豈不爾受既其汝遷驕人好好勞人草草蒼天蒼天/視彼驕人矜此勞人彼譖人者誰適與謀取彼譖人)
　(投畀豺虎豺虎不食投畀有北有北不受投畀有昊/楊園之道猗于畝丘寺人孟子作為此詩凡百君子)
　(敬而聴之古今之言惡/惡亦未有過於此者也)
　(武王問於太公曰舉賢而有危亡者何也太公曰舉/賢而不用是有舉賢之名而得危亡之實也武王曰)
　(舉而不用何也太公曰其君好用小善而求不得真/賢也武王曰好用小善者何如太公曰君好聴譽而)
　(不惡譖也以非賢為賢以非善為善以非忠為忠以/非信為信其君以譽為功以毁為罪有功不賞有罪)
　(不罰多與者進少與者退是以羣臣比周而蔽賢百/吏黨同而多奸忠臣以誹死於無罪邪臣以譽賞於)
　(無功其國見於危亡武王/曰吾今而知毁譽之情也)
　(又曰得賢敬士或不能為治何也太公曰君不能獨/㫁而以人言㫁者殃武王曰何也太公曰不能定其)
　(所去以人言去不能定其所取以人言取不能定其/所為以人言為故以人言賞無以賞以人言罰無以)
　(罰賢者不必用不肖者不必退雖敬士而士不附矣/武王曰是其情何如曰其為人也惡見其情而喜見)
　(人之情惡聞其過而喜聞人之過故其所賞皆其譽/己所罰皆其毁己者也故日治國而國不治也夫是)
　(非太公望之言也然而近於情/好惡近於情則亦足以服民矣)
　(又曰為國而數更法令何也太公曰為國而數更法/令者不法法以其善為法者也以其善為法則亦以)
　(其不善為法者矣故令出而亂亂而更為法是亦非/太公望之言也然而近於法好惡近於法則亦可以)
　(一試/矣)
　(仲尼見梁君梁君問仲尼曰吾欲長有國吾欲列都/之得吾欲使民安不惑吾欲使士竭其力吾欲使日)
　(月當時吾欲使聖人自來吾欲使官府治為之奈何/仲尼對曰千乘之君問於丘者多矣未有若主問丘)
　(之術也然而盡可得也丘聞之兩君相親則長有國/君惠臣忠則列都之得毋殺不辜毋釋罪人則民不)
　(惑益士祿賞則竭其力尊天敬鬼則日月當時善為/刑罰則聖人自來尚賢使能則官府治梁君曰豈有)
　　(不然者哉是非仲尼之言也然而近/於理好惡近於理則亦進於道矣)
　(董安于治晉陽問政於蹇老蹇老曰政有三要曰忠/曰信曰敢董安于曰安忠乎曰忠於主安信乎曰信)
　(於令安敢乎曰敢於不善人安于曰此三者足矣故/董安于之賞罰則蹇老之為也魏文侯問李克曰吾)
　(賞罰皆當而民不與何也李克曰國其有淫民乎其/父有功而禄其子無功而食之父功已世而後罪不)
　(誅出冶其裘馬入慝其子女以亂鄉曲如此者不奪/其祿不足以來賢士故奪淫民以奬貞士魏文侯之)
　(服衆則李克之為也故董安于李克/之於好惡亦猶有緇衣巷伯之意也)
　(郭君之亡也以好賢惡惡而亡中山君之亡也亦以/好賢惡惡而亡范中行氏之亡也亦以好賢惡惡而)
　(亡民之不愿故如此乎杕杜之好賢也曰彼君子兮/噬肯適我中心好之曷飲食之何人斯之惡惡也曰)
　(為鬼為蜮則不可得有靦面目視人罔極聖人猶以/為未足也而承以權輿畀之魑魅故反風而易俗興)
　(良而格姦此二者非賢士大夫之所能堲也其君不/斷則其臣不愿其臣不愿則賞不足勸而刑不足懲)
　(賢否混淆而竊我好惡者日起矣詩曰君子如祉亂/庶遄已君子如怒亂庶遄沮君子之喜怒咸以己亂)
　(也君子之喜怒不以己亂則必與小/為市飛廉惡來奄崇宻之流皆是也)
　(楚文王有疾告大夫曰筦饒犯我以義違我以禮與/處不安不見不思然吾有得焉必以吾時爵之申侯)
　(伯吾所欲者勸我為之吾所樂者先我行之與處則/安不見則思然吾有喪焉必以吾時遣之大夫許諾)
　(乃爵筦饒以大夫贈申矦伯而遣之申侯伯將之鄭/王曰必戒之矣而為人也不仁而欲得人之政毋以)
　(之魯衛宋鄭既之鄭得政五月而鄭人殺之故如楚/子者可謂知所好惡也知所好惡則知所刑賞矣)
　(齊桓公問於管仲曰吾欲使酒腐於爵肉腐於俎柔/曼不輟於前鐘皷不輟於側得毋害霸乎管仲曰此)
　(非其善者然而無害於霸也公曰然則如何而害霸/乎曰不能知人害霸也知而不能用害霸也用而不)
　(能任害霸也任而不能信害霸也信而又使小人㕘/之害霸也故如管仲者可謂知所以作民者也知所)
　(作民則知所以孚治/矣而惜乎其為霸也)
　(趙簡子與欒激游而將沈之於河曰吾嘗好聲色矣/而欒激致之吾嘗好狗馬矣而欒激求之吾嘗好宫)
　(室臺榭矣而欒激任之今吾好士六年矣而欒激未/嘗進一人是進吾過而黜吾善也又有臣曰尹綽曰)
　(郝厥簡子謂尹綽曰厥也愛我諫我不於衆中綽也/不愛我諫我必於衆中尹綽曰厥也愛君之醜而不)
　(愛君之過也臣愛君之過而不愛君之醜簡子謝之/夫簡子之立國不能半於齊楚也而其好賢惡惡又)
　(不能半於桓文則其/事業之卑也宜哉)
　(莒太子僕弑其君以寶玉奔魯公命與之邑曰今日/必授季孫行父使司冦出諸境曰今日必達公問其)
　(故行父使史克對曰先大夫臧文仲教行父事君之/禮行父奉以周旋弗敢失墜曰見有禮於其君者事)
　(之如孝子之養父母也見無禮於其君者誅之如鷹/鸇之逐鳥雀也先君周公制禮曰則以觀徳徳以處)
　(事亊以度功功以食民作誓命曰毁則為賊掩賊為/藏竊賄為盜盜器為姦行父觀於莒僕莫可則也孝)
　(敬忠信為吉徳盜賊藏姦為凶徳夫莒僕則其孝敬/則弑君父矣則其忠信則竊寳玉矣其人則盜賊也)
　(其器則姦兆也保而利之則主藏也以訓則昏民無/則焉不度於善而皆在於凶徳是以去之公不能難)
　(先是華督弑君亦納賂焉於是納宋郜鼎於太廟臧/哀伯曰君人者將昭徳塞違以臨照百官猶懼或失)
　(之故昭令徳以示子孫是以清廟茅屋大路越席太/羮不致粢盛不鑿昭其儉也衮冕黻珽帶裳幅舄衡)
　(紞紘綖昭其度也藻率鞞鞛鞶厲游纓昭其數也火/龍黼黻昭其文也五色比象昭其物也錫鑾和鈴昭)
　(其聲也三辰旂旗昭其明也夫徳儉而有度登降有/數文物以紀之聲明以發之以臨照百官百官於是)
　(乎戒懼而莫敢易紀律今滅徳立違而寘其賂器於/太廟以明示百官百官象之其又何誅焉故臧哀伯)
　(季文子則猶有緇衣之心也其惡惡著則其好賢/亦著矣其攷物則論度數則猶近於儀刑者乎)
　(子産之鑄刑書叔向告之曰昔先王議事以制不為/刑辟懼民之有爭心也猶不可禁禦是故閑之以義)
　(紏之以政行之以禮守之以信奉之以仁制為祿位/以勸其從嚴㫁刑罰以威其淫猶懼其未也故誨之)
　(以忠聳之以行教之以務使之以和臨之以敬涖之/以强㫁之以剛猶求聖哲之士明察之官忠信之長)
　(慈惠之師民於是乎可任使也而不生禍亂民知有/辟則不忌於上並有爭心以徴於書而徼幸以乘之)
　(弗可為矣夏有亂政而作禹刑商有亂政而作湯刑/周有亂政而作九刑三辟之興皆叔世也今吾子相)
　(鄭國作封洫立謗政制參辟鑄刑書將以靖民不亦/難乎詩曰儀式刑文王之典日靖四方又曰儀刑文)
　(王萬邦作孚如是何辟之有甚矣叔向之論儀刑似/臧哀伯與季文子也繇季文子之賞可以不凟而民)
　(服然而子産猶為之者子産/之於文王則亦云救之而已)
　　孫心章第三
子曰夫民教之以徳齊之以禮則民有格心教之以政
齊之以刑則民有遯心故君民者子以愛之則民親之
信以結之則民不倍恭以涖之則民有孫心甫刑曰苗
民匪用命制以刑惟作五虐之刑曰法是以民有惡徳
而遂絶其世也(命書/作靈)
　(刑賞皆禮也禮樂互根至於刑則先王為輟樂故刑/者非所孫心之具也子愛信恭人心之禮樂所繇始)
　(也樂始於和歸於嚴禮始於嚴而歸於和詩曰魴魚/頳尾王室如燬雖則如燬父母孔邇言子愛也南有)
　(喬木不可休息漢之廣矣不可泳思江之永矣不可/方思言信恭也故君子愛及其百姓則民有父母之)
　(親信恭著於臣民則臣民視之若江漢之不可踰越/也故禮樂者易事而易知之具也風澤相遇謂之中)
　(孚中孚為格格者君子之道也山伏於天謂之遯遯/以逺惡小人之道也隨風為㢲㢲以申令大人之道)
　(也無當於是而以惡徳為訓謂之苗民苗民者高辛/氏之亂臣也舜以苗頑䜛説欲修侯撻之威其大臣)
　(至以傲虐相戒然後終於禮樂其意逺矣地節四年/秋詔曰令甲死者不可生刑者不可息此先帝所重)
　(而吏未稱今繫者或以掠辜苦饑寒駢死獄中何用/心逆人道也朕甚痛之其令郡國嵗上繫囚以掠笞)
　(若瘐死者所坐民名縣爵里丞相御史課殿最以聞/是雖未至於徳禮也然以是殿最而世之侈為惡徳)
　(者亦可以/衰息矣)
　(元康二年夏詔曰獄者萬民之命所以禁暴止邪養/育羣生也能使生者不怨死者不恨則可謂文吏矣)
　(今則不然用法或持巧心析律貳端深淺不平増辭/飾非以成其罪奏不如實上亦無繇知朕之不明吏)
　(之不稱四方黎民將何所仰哉二千石各察官屬勿/用此人吏務平法或擅興繇役飾厨傳稱過使客越)
　(職踰法以取名譽譬猶踐薄氷以待白日豈不殆哉/今天下頗被疾疫之災朕甚憫之其令郡國被災甚)
　(者毋出今/年租賦)
　(三年夏令三輔毋得以春夏摘巢探卵彈射飛鳥葢/從月令也四年春詔曰朕惟耋老之人髮齒堕落血)
　(氣衰微亡暴虐之心今或罹文法拘執囹圄不終天/年朕甚憐之自今以來諸年八十以上非誣告殺傷)
　(人他皆勿坐五鳳二年秋詔曰夫婚姻之禮人倫之/大者也酒食之會所以行禮樂也今郡國或擅為苛)
　(禁使民嫁娶不得具酒食相召是廢鄉黨之禮令民/亡所樂非所以導民也詩不云乎民之失徳乾餱以)
　(愆勿行苛政方是時丙吉黄霸相繼為政務敦大子愛/信恭以惠蒼生及甘露間二相繼没而孝宣之徳不)
　(衰黄龍元年春詔曰葢聞上古之治君臣同心舉錯/曲直各得其所是以上下和洽海内康平弗可及矣)
　(朕既不明數申詔公卿大夫務行寛大順民所疾苦/欲配三王之隆明先帝之徳也今吏或以不禁姦邪)
　(為寛大縱釋有罪為不苛或以酷烈為賢皆失其中/奉詔宣化如此豈不謬哉方今天下少事繇役省減)
　(兵革不動而民多貧盜賊不止其咎安在上計簿文/具而已務為欺謾以避其課三公不以為意朕將何)
　(任諸詔省卒徒自給者皆止御史察計簿疑非實者/按之使真偽毋相亂是時于定國為相而詔書所稱)
　(引異於曩時其漢宣之衰乎然宣帝初意/存於綜覈以政靖民猶有信恭之心焉)
　(漢宣之治為世極盛其海内殷阜匈奴稽首庶政備/舉幾於古昔而猶有民貧盜起之嘆至於孝元嵗稍)
　(災傷亦問自引咎惻惕之言有足稱焉永光元年春詔/曰五帝三王任賢使能以登至平而今不治者豈斯)
　(民異哉咎在朕之不明無以知賢也是故壬人在位/吉士壅蔽重以周秦之弊民漸薄俗去禮義觸刑法)
　(豈不哀哉繇此觀之元元何辜其赦天下令厲精自/新務農畝無田者官假之貸種食如貧民三年夏條)
　(責丞相御史詔曰郎有從東方來者言民父子相棄/丞相御史案事之吏匿不言耶将從東方來者加增)
　(之耶何以錯謬如是欲知其實方今年嵗未可豫知/即有水旱其憂不細公卿有可防其未然救其已然)
　(者其各以誠對不得有諱四年夏六月又詔曰葢聞/明王在上忠賢布列則羣生和樂方外蒙澤今朕晻)
　(于王道夙夜憂勞不通其理靡瞻不眩靡聴不惑是/以政令多遷民心未得公卿大夫好惡不同或緣姦)
　(作邪侵削細民元元安所歸命哉乃六月晦日有食/之詩不云乎今此下民亦孔之哀公卿大夫其勉思)
　(天戒慎身修永以輔朕之不逮直言盡意毋有所諱/是時于定國韋元成相繼為相宏恭石顯實典樞機)
　(而災眚求言皆移過公卿以視文宣之/朝引咎責躬子愛信恭之意邈乎逺矣)
　(當文帝時卹民之詔無嵗不下十三年五月詔曰葢/聞有虞之時畫衣冠異章服以為戮而民不犯何治)
　(之至也今法有肉刑三而姦不止其咎安在毋乃朕/之徳薄而教不明歟吾甚自愧故夫訓道不純而愚)
　(民陷焉詩曰豈弟君子民之父母今人有過教未施/而刑已加焉或欲改行為善而道無繇至朕甚憐之)
　(夫刑至㫁肢體刻肌膚終身不息何刑之痛而不徳/也豈稱為民父母之意哉其除肉刑有以易之及令)
　(罪人各以輕重不亡逃有年而免具為令於是減當/髠者完為城旦舂當黥者髠鉗為城旦舂當劓者笞)
　(三百當斬左趾者笞五百然自笞三百五百而上率/多死幸不死不可為人景帝時凡再減之自二百以)
　(下且定箠令葢自是肉刑永廢後有論者不能復也/故如文景之君亦可謂子以愛之信以結之恭以涖)
　(之者/矣)
　(世祖既興除莽苛政寖復元成之令大中大夫梁統/曰臣觀元帝輕殊死刑三十四事哀帝輕八十一事)
　(其四十二事手殺人者減死一等後為常凖故人輕/犯法吏易殺人臣聞刑罰不苟務輕務其平也仁義)
　(之道除害去亂而已文帝寛恩遭時康平去肉刑除/相坐之法於漢室舊章他未有改哀平繼體丞相王)
　(嘉輕為穿鑿所墜成律百有餘事宜詳擇其中下公/卿議光祿勲杜林上議言古者明王深議逺慮動居)
　(其厚不務多辟周之五刑不過三千大漢初興詳覽/得失蠲除苛政海内歸仁其後漸以滋章吹毛求疵)
　(菓桃菜茹集以成贓小事無妨而為大戮故國無亷/士家罕全行至法不能行上下相遁為弊彌深誠無)
　(飜移便統又上言曰臣之所奏非為嚴刑也經曰爰/制百姓于刑之衷衷之為言不輕不重之謂也自髙)
　(祖至于孝宣刑惟其衷海内稱治初元建平更改輕/刑而盜賊滋起繇此言之輕刑之作反坐姦慝恵及)
　(奸宄而害加善良也凡古今言刑弊重輕者率如梁/統杜林所論其先有張敞蕭望之爭贖罪之議張敞)
　(以西羗反軍乏興請令諸有罪非盗受財殺人及犯/法不赦者以差次入穀隴西安定等八郡聴贖罪益)
　(致穀以備百姓之急蕭望之以為民函隂陽之氣有/仁義欲利之心堯禹在上不能去其欲利之心能令)
　(其欲利不勝於好義也桀紂在上不能去其好義之/心能令其好義不勝其欲利也故堯桀之分義利而)
　(已道民者不可不慎也今欲令民量粟以贖罪如此/則富者得生貧者獨死是貧富異刑而法不一也人)
　(情父兄囚執聞出財得生活為子弟者將不顧死亡/之患敗亂之行以赴財利一人得生十人以喪如此)
　(伯夷之行壊公綽之名滅政教一傾雖有周召之佐/恐不能復臣竊痛之張敞對曰馮翊之言常人之所)
　(守耳昔先帝征四夷兵行三十餘年百姓猶不加賦/而軍用給今羌虜小夷跳梁於山谷間漢但令罪人)
　(出財減罪以誅之其名賢於煩擾良民横興賦歛相/萬也又諸盜及殺犯不道百姓所疾苦也皆不得贖)
　(首慝見知縱所不當得為之屬議者或頗言其法可/蠲除今因興令贖便何化之所亂甫刑薄罪有金選)
　(之品從來久矣何賊之所生敞備皁衣二十餘年聞/罪人贖矣未聞盜賊起也望之復爭曰先帝聖徳賢)
　(良在任作憲垂法為無窮之規惟邊竟之不寜令天/下共給其費固為軍旅卒暴之事也聞天漢四年嘗)
　(使死罪人入五十萬錢減死罪一等豪强吏民請奪/假貸至為盜賊以贖罪其後姦邪横暴羣盜並起至)
　(攻城邑殺郡守充滿山谷吏不能禁明詔遣繡衣使/者興兵擊之誅者過半然後衰止愚以謂此死罪贖)
　(之敗也故曰不便然張敞初未嘗言贖死罪也張敞/與梁統持論皆主於救望之與杜林皆主於守救不)
　(若守之久也然去聖人子/愛信恭之義則又已細矣)
　(晉趙鞅荀寅帥師城汝濱遂賦晉國一皷鐵以鑄刑/鼎著范宣子所為刑書焉仲尼曰晉其亡乎失其度)
　(矣夫晉國將守唐叔所受法度以經緯其民卿大夫/以序守之民是以能尊其貴貴是以能守其業貴賤)
　(不愆所謂度也文公是以作執秩之官為被廬之法/以為盟主今棄是度也而為刑鼎民在鼎矣何以尊)
　(貴何業之守貴賤無序何以為國且夫宣子之刑夷/之蒐也晉國之亂制也若之何以為法蔡史墨曰范)
　(氏中行其亡乎中行寅為下卿而干上令擅作刑器/以為國法是法姦也又加范氏焉易之亡也其及趙)
　(氏趙孟與焉然不得已若徳可以免夫徳不可已刑/則何不可已也謂刑不可已而救之以徳則是上下)
　(相與為遯也欲/其孫格無繇矣)
　(葉適曰臣聞刑法所以待天下之有罪雖至親隆貴/不得輒私而雖至親隆貴不能無罪則刑法不得不)
　(用然臣以為人主能使其臣無犯君之法不當以刑/法御其臣夫人主之所以共守其國家者自宰相以)
　(下至一命之士皆必得天下之賢才而用之其不能/無犯法者不得居也當舜之時既放棄共鯀之徒其)
　(所為臣工岳牧者皆忠肅和恵明允篤誠之士故其/治化之成至于匹夫小民猶無犯法而況其官師乎)
　(周之文武最能得天下賢才遇以信厚而折旋以禮/樂故其詩曰濟濟辟王左右奉璋奉璋峩峩髦士攸)
　(宜夫聚賢才于朝而分以百官之事被服有章駕乘/有節奉牲幣執豆籩薦告宗廟類祀天神其盛如此)
　(而桎梏廢放黥劓殺戮之人安得厠于其間揚雄有/言周之士貴夫士貴而後官貴官貴而後國貴國貴)
　(而後主尊然則周文武之所以貴其士禮其臣者能/使之無犯法而未嘗以刑法御之者也取不能無犯)
　(法之人而材諸位則不免于以法御之有以刑法御/其臣之心則方其唯諾殿上委任尊寵若將有腹心)
　(股肱之寄者俄而桎梏廢放黥劓殺戮無所寛貸其/臣亦不能自必也故輕為姦而多犯法嗚呼此非國)
　(家之利也漢髙祖嘗裂數千里地封諸功臣南面稱/王既而葅醢至于宗族無有遺類後世子孫習見前)
　(事不難于髙爵厚祿以寵不肖之人而亦輕以鈇鉞/刀鋸加其身唐太宗嘗喜張藴古所上大寳箴以為)
　(愛已一旦以治獄疑似遽命斬之謂盧祖尚文武忠/義使督交趾祖尚再三辭行亦誅死于朝堂不以為)
　(怪其臣如王珪魏徴號為面折廷爭亦莫以為非者/然則當時以刑法御其下而快喜怒于殺戮雖髙祖)
　(太宗之明亦不能免也噫以刑法御下將以防姦豈/有意於輕殺人也哉自今攷之其姦臣未必得而延)
　(頸前後相望者皆善人君子也夫不能以禮化姦臣/之心而以刑濫忠臣之罰國家將何使焉適所以借)
　(姦臣而為之資耳葢舜文王之意迄周衰而亡厯秦/漢隋唐而不復興至夫藝祖太宗然後盡去前世帝)
　(王猜刻之意一以寛大誠信禮節遇其臣受禪之始/因其故相委任若舊六年而後罷太宗召拜近臣命)
　(擇良日曰朕欲其保終吉也盧多遜事發當時以為/所坐大逆法既具矣以其嘗典國事止命竄流葢漢)
　(之三公無以善去位者不自殺則受誅其輕甚者猶/以醜詞䇿之而自真宗仁宗以來執政大臣將去必)
　(使之連䟽自乞若將不得已而後從者又為之遷官/加賜付以重地前世之臣以諌諍忤㫖死者皆是也)
　(祖宗不惟不怒又多遷擢至于公卿神宗嘗疑其臣/罷惰不任職者當汰而不忍始益宫觀之員廪以粟)
　(而不責以事遂沿為制其後章惇欲興劉摯之獄以/殺黨人而哲宗不從蔡京當國又欲殺天下士徽宗)
　(不聴紹興初誤聴宰相誅諫臣二人尋復自悔下詔/責躬以謝天下故雖權臣用事二十年間予奪惟意)
　(而無殺士大夫之禍天下之臣至有怯懦過重舉手/畏法者矣未有强愎不孫傲罔自便者也若其逆亂)
　(反側起于父兄子弟之間則葢無有矣夫不以刑法/御臣下而與臣下共守法此非祖宗為國之本意而)
　(舜文王之澤/猶有存者歟)
　(葉適又曰臣惟厯代用刑各有輕重不能盡舉然大/要其君賢所任者仁人也則用刑常輕其君不賢所)
　(任者非仁人也則用刑常重非惟用刑為然也而厯/代之議刑者亦莫不然葢其人君子也則議刑常輕)
　(其人小人也則議刑常重故觀其所用可以知其國/觀其所議可以知其人然而未也亦有賢君用刑不)
　(免於過重亦有君子議刑無取於己輕以為重刑所/以致治非重刑而天下不可治也是可嘆也天下苦)
　(秦之刑重欲輕之久矣然而随其時之輕重終不能/輕一代之制漢唐之時雖號治世猶多造大獄根連)
　(祩逮或數千里久者積數嵗不觧公卿以下重足待/命其論囚報重一郡之内一日有殺至數百人凡此)
　(者今天下之所未嘗有也五代暴亂承用重刑盜一/錢以上輒坐死而茶鹽𣙜酤升合銖兩之犯至無生)
　(出者犴獄所用尤殘酷無法不啻桀紂此亦今天下/所未嘗見聞也夫以前世用刑之重而民亦無畏刑)
　(之心徒長其悍虐視性命生死如旦暮或白晝挺刅/殺人於市報仇行刦而天下大姓姦豪皆持生殺人)
　(之權少年無頼簒人於獄官寺之外商族槩不敢行/若此皆今民之所無也夫天下之俗燕趙强果齊楚)
　(輕鬬蜀人多怨至於激其所耻動其所憤皆有不畏/死之心惟至仁可以柔之雖其自棄於盜賊者亦非)
　(重法之所能治此今日之用刑所以獨輕於前世而/民之自愛而畏法亦逺過於前世也雖然今世之制)
　(刑比漢唐為輕視三代則為重其所以省刑者視漢/唐為重視三代則猶為輕以三代之肉刑也用之雖)
　(省而一成不變肢體殘壞亦已甚矣然其山澤之利/未嘗不推以與民均田薄斂民無為生之苦至狼戻)
　(不孫以身犯法乃得而刑誅之今世之民自得罪者/其實無幾而坐鹽茶𣙜酤及他比巧法田役賦税之)
　(不齊以陷於罪者十居六七矣故曰今世之用刑猶/重於三代也刑視三代猶未能輕則恤之而已祖宗)
　(之恤刑也可謂至矣以恤刑之心行省刑之政故其/用法嘗輕於漢唐而其用意嘗幾於三代是故無智)
　(力之治無兵甲之强無險塞之固徳澤未大沛於天/下而民不攜貳室家相保未嘗有匹夫横行之變下)
　(人謀上之奸者則隆禮以御其臣恤刑以愛其民之/効也故此二者國之本祚必不可變之俗也臣之不)
　(肖以為使今賢君不免有重刑之心而天下君子未/免有重議刑之意者其禍甚大其憂甚深不可不極)
　(慮而深言之嗚呼有自來矣求一切之治而不知天/下之情怒一人之罪而有并嫉天下之意用一朝貽)
　(無窮之患而不察也豈不過哉二百餘年之國本皆/在於是天下安之久矣培之使益堅養之使不傷即)
　(有變故誰得而動之不察而驟更安危之端必自此/始雖賈誼陸贄復生為今日計未有以易此也葉適)
　(此兩䟽葢為時宰復欲重刑而發雖未洞於時/弊而於三代政刑得失之數舂容乎其言之矣)
　　民表章第四
子曰下之事上也不從其所令從其所行上好是物下
必有甚焉者矣故上之所好惡不可不慎也是民之表
也子曰禹立三年百姓以仁遂焉豈必盡仁詩云赫赫
師尹民具爾瞻甫刑曰一人有慶兆民頼之大雅曰成
王之孚下土之式
　(夫天下之言治者則必歸於此矣歸於主好而天下/無好歸於主惡而天下無惡故君者日也日南而物)
　(與俱南日北而物與俱北表之有晷日之所為教也/君子者觀表以正其隂陽測晷以知其南北因而裁)
　(成輔相之使民行有所之息有所歸故君子日晷之/衡凖也君子之相隂陽正南北與晷屈伸與表進退)
　(無他曰仁而已仁者萬物所繇生死夏/后殷周之君子未有不置力於此者也)
　(荀卿曰有亂君無亂國有治人無治法法者治之端/君子者法之原也合符節别契卷所以為信也上好)
　(權謀則臣下百吏誕詐之人乘是而後欺探籌投鈎/所以為公也上好曲私則臣下百吏乘是而後偏衡)
　(石稱懸所以為平也上好傾覆則臣下百吏乘是而/後險斗斛槩量所以為責也上好貪利則臣下百吏)
　(乘是而後鄙豐取刻與以無度取於人故械數者治/之流也非治之原也君子者治之原也官人守數君)
　(子養源源清則流清源濁則流濁故上好禮義尚賢/使能無貪利之心則下亦將辭讓忠信而謹於臣子)
　(雖在小民無符節别契而信無探籌投鈎而公無衡/石稱懸而平無斗斛槩量而責故賞不用而勸罰不)
　(用而服有司不勞而事理政令不煩而俗美百姓順/上之法象上之事而安樂之矣故籍斂忘費事役忘)
　(勞冦讐忘死城郭不待飾而固兵刅不待陵而勁敵/國不待服而絀四海之人不待令而一夫是之謂至)
　(平故如苟卿可/謂民之表也)
　(董仲舒曰臣聞命者天之令也性者生之質也情者/人之欲也陶冶而成不能粹美治亂所生故不齊也)
　(孔子曰君子之徳風小人之徳草草上之風必偃故/堯舜行徳則民仁夀桀紂行暴則民鄙夭上之化下)
　(下之從上猶泥之在鈞惟甄者之所為金之在鎔惟/冶者之所鑄綏之斯來動之斯和此之謂也臣謹按)
　(春秋一元之意一者萬物之所從始也元者辭之所/謂大也示大始而正本也春秋探其本而反自貴者)
　(始故為人君者正心以正朝廷正朝廷以正百官正/百官以正萬民正萬民以正四方四方正逺近莫敢)
　(不一於正亡有邪氣奸其間者是以隂陽調而風雨/時羣生和而萬民殖五穀熟而草木茂天地之間被)
　(潤澤而大豐美四海之内聞盛徳而徠臣諸福之物也/莫不畢至而王道終矣故如仲舒亦可謂知從所行)
　(匡衡曰臣聞五帝不同樂三王各異敎民俗殊務所/遇之時異也陛下躬聖徳開太平之路閔愚吏民觸)
　(法抵禁比年大赦使百姓得改行自新天下幸甚臣/竊見大赦之後姦邪不為衰止今日大赦明日犯法)
　(相隨入獄此殆導之未得其務也葢保民者陳之以/徳義示之以好惡觀其失而利其宜故動之而和綏)
　(之而安今天下俗貪財賤義好聲色上侈靡廉耻之/節薄淫辟之意縱綱紀失序䟽者踰内親戚之恩薄)
　(婚姻之黨隆苟合徼幸以身設利不改其原雖嵗赦/之刑猶難措而不用也臣愚以為宜曠然壹大變其)
　(俗孔子曰能以禮讓為國乎何有朝廷者天下之楨/幹也公卿大夫相與循禮恭讓則民不爭好仁樂施)
　(則下不暴上義髙節則民興行寛柔和恵則衆相愛/四者明王之所以不嚴而成化也何者朝有變色之)
　(言則下有爭鬬之患上有自専之士則下有不讓之/人上有克勝之佐則下有傷害之心上有好利之臣)
　(則下有盜竊之民此其本也今俗吏之治皆不本禮/讓而上克暴或忮害好陷人於罪貪財而慕勢故犯)
　(法者衆奸邪不止雖嚴刑峻法猶不為變此非其天/性有繇然也臣竊考國風之詩周南召南被聖賢之)
　(化深故篤於行而廉於色鄭伯好勇而國人暴虎秦/穆貴信而士多從死陳夫人好巫而民淫祀晉侯好)
　(儉而民畜聚太王躬仁邠國貴恕繇此觀之治天下/者審所尚而已今之浮薄忮害不讓極矣臣聞教化)
　(之流非家至而人説之也賢者在位能者在職朝廷/崇禮百僚敬讓道徳之行繇内及外自近者始然後)
　(民知所法遷善日進而不自知/故如匡衡可謂知慎所好者矣)
　(魏徴曰臣聞求木之長者必固其本根欲流之逺者/必浚其源泉思國之安者必積其徳義源不深而望)
　(流之逺根不固而求木之長徳不厚而望國之治雖/在下愚知其不可而況於明哲乎人君當神器之重)
　(居域中之大將崇峻極保無疆之休而徳不處其厚/情不勝其欲斯亦伐根以求木茂塞源而欲流長者)
　(也夫在殷憂必竭誠以待下既得志則縱情以傲物/竭誠則胡越為一體傲物則骨肉為行路雖寘以嚴)
　(刑振以威武終苟免而不懐貌恭而不服載舟覆舟/亦可畏也人君者誠能見可欲則思知足以自戒將)
　(有作則思知止以安人念高危則思謙冲以自牧懼/滿溢則思江海以下百川樂盤遊則思三驅以為度)
　(憂懈怠則思慎始而敬終慮壅蔽則思虚心以納下/畏䜛邪則思正身以絀惡恩所加則思無因喜以謬)
　(賞罸所及則思無因怒而濫刑總此十思宏斯九徳/簡能而任之擇善而從之則智者盡其謨勇者竭其)
　(力仁者報其恵信者効其忠文武爭馳君臣無事可/以盡豫遊之樂可以養喬松之壽鳴琴垂拱不言而)
　(化何必勞神苦思代下司職役聰明之耳目虧/無為之大道哉故如魏徴可謂明於樹表者矣)
　(彭汝礪曰臣聞天下之事其出無窮而相禪於無所/終始者疑若甚勞而古之人君乃至於無為者能得)
　(其本而已以四方為逺故所正者惟京師以一國為/大故所正者惟其家以萬民為衆故所正者惟百官)
　(又以國家百官之富不可勝治也故所正者惟其身/而已所守者約而所施者博此古之要道也陛下有)
　(仁孝之行恭儉之徳至誠惻怛之心至於此非難也/而臣自京師觀之淫麗之文勝淳厚之朴衰謾誕之)
　(風長正直之俗微非所以示逺方也自宫邸觀之公/侯放驕婦妾不嚴非所以示國人也自官府觀之相)
　(尚以取譽相引以趨埶相傾以就利為上者殘其下/為屬者持其長而非所以法萬民也陛下欲為漢唐)
　(則固軼於漢唐矣欲至三代而於此未正焉臣以為抱/未也葢古之人修身以正天下而其俗既成之後雖)
　(衾之賤妾知自克以義非止於闗雎之后妃也雖衰/世公子皆篤於信非止於麟趾之盛時也雖江漢匹)
　(夫皆知無思犯禮非止於京邑之近也雖牛羊賤吏/皆知有所不忍傷非獨公卿大夫之賢也以古凖今)
　(何其寥寥哉其弊必有在矣陛下試反而思之其躬/行之未篤歟其昔者奢侈之弊因循而未革歟亦教)
　(之未至而制之不嚴歟所求於士者止以言語不以/徳歟所取於臣急於利歟不然何風俗之難回也臣)
　(觀四方之學其言語態度短長巧拙必問京師如何/不同則以為鄙凡京師之物衣服器用淺深濶狹必)
　(問宫中如何不同則以為野以此知示以質厚必無/不從而質厚也異時皇族未嘗知經術也及陛下以)
　(經術造之而莫不欲為經術異時士人未嘗知法律/也及陛下以法令進之而無不言法令以此知能以)
　(徳禮示之則無不從而為徳禮也夫天生蒸民有物/有則此質厚徳禮皆其所固有者因性所固有而順)
　(導之葢無難也在陛下加之意而已/故如汝礪之言則可謂知所慎者矣)
　(賈誼曰大禹之治天下也諸侯萬人而禹一皆知其/體大禹豈能一見而知之也豈能一聞而識之也諸)
　(侯朝㑹而禹親服之是以禹一皆知其國也其士月/朝而禹親見之是以禹一皆知其體也然且禹猶大)
　(恐諸侯㑹則問於諸侯曰諸侯以寡人為驕乎朔日/士朝則問於士曰諸大夫以寡人為汰乎其聞寡人)
　(之驕之汰而不以語寡人者此教寡人之殘道也滅/天下之教也故寡人之所怨於人者莫大於此也夫)
　(此亦非大禹之言也而有大禹之意焉繇其道也立之/三年天下遂仁則具瞻慶頼孚式之云葢亦謂此也)
　　好仁章第五
子曰上好仁則下之為仁爭先人故長民者章志貞教
尊仁以子愛百姓民致行已以悦其上矣詩云有梏徳
行四國順之(梏詩/作覺)
　(致行以説上仁人之事也飾行以厲下則非仁人之/事也人主皆欲民之説上而樂以身厲下使其道可)
　(行則是天下皆仁人而不仁獨在一人也故長民者/先人者也易曰元者善之長也君子體仁足以長人)
　(上先為仁則下之從之不後於人章志貞教尊仁/此先人而仁之者也先人而仁所謂有覺者也)
　(賈誼之述帝堯也曰吾存心於先古加意於窮民痛/萬姓之罹辜憂衆生之不遂也故一民或饑曰此我)
　(饑之也一民或寒曰此我寒之也一民有罪曰此我/陷之也仁行而義立徳博而化富故不賞而民勸不)
　(罰而民治先恕而後行是以徳音逺也其述帝嚳曰/緣道者之辭而學為己緣巧者之事而學為功行仁)
　(者之操而學為仁也故節仁之器以修其躬而身専/其美矣故士緣黄帝之道而明之學顓頊之道而行)
　(之而天下亦平也黄帝曰道若川谷之水其出無己/其行無止故服人而不為仇分人而不譐者其惟道)
　(矣故播之天下而不忘者其惟道矣是以道髙比於天/明比於日安比於山言之者見謂智學之者見謂賢)
　(守之者見謂信樂之者見謂仁行之者見謂聖人故/惟道不可竊也不可以虚為也故黄帝職道義經天)
　(地紀人倫序萬物以信與仁為天下先然後濟東海/入江内取綠圖而浮積石涉流沙發於崑崙於是還)
　(歸中國以平天下故有覺徳/行四國順之黄帝之謂也)
　(董仲舒曰古之天下亦今之天下共是天下古以大/治上下和睦習俗美盛不令而行不禁而止吏亡姦)
　(邪民亡盜賊鳯凰來集麒麟來遊以古凖今何不逮/之逺也意者有所失於古之道歟詭天之理歟夫天)
　(亦有分予予之齒者去其角傅其翼者兩其足明受/大者不得取小也夫已受大又取小天且不足而況)
　(人乎身寵而載髙位家溫而食厚祿乘富貴之資以/與民爭利於下民安能如之哉是故衆其奴婢多其)
　(牛羊廣其田宅博其産業蕃其積委務此亡已以廹/蹵民民日削月朘寖以大窮富者奢侈羡溢貧者窮)
　(急愁苦上知而不救則民不樂生民不樂生則尚不/避死安能避罪此刑罰所以煩而姦邪不可勝者也)
　(故受禄之家食禄而已不與民爭業然後利可均布/而民可家足此上天之理太古之道天子所宜法以)
　(為制者也故公儀休相魯見織帛而怒其妻食舍茹/葵慍而拔其葵曰吾己食祿又奪園夫紅女利乎古)
　(之賢人君子在列位者如是是故下髙其行而從其/教民化其廉而不貪鄙及周室之衰其卿大夫緩於)
　(誼而急於利亡推讓之風有爭田之訟故詩人疾而/刺之曰節彼南山維石巖巖赫赫師尹民具爾瞻爾)
　(好誼則民鄉仁而俗善爾好利則民從邪而俗敗繇/是觀之天子大夫者下民之所眎效逺方之所四面)
　(而内望也近者視而放之逺者望而效之豈可以居/賢人之位而為庶人行哉故如仲舒之論可謂知所)
　(長民者矣長民而樹表/章志貞敎則皆繇此也)
　(程珦曰君志立而天下治矣所謂立志者至誠一心/以道自任以聖人之訓為必可信以先王之治為必)
　(可行不狃滯於近規不遷惑於衆口必期致天下三/代之盛此之謂也夫以一夫之身立志不篤則不能)
　(自修況天下之大非體乾剛徤其能治乎自昔人君/孰不欲天下之治然或欲為而不知所措或始鋭而)
　(不克終或安於積習而不能改或惑於衆多之論而/莫知適用此皆立志不堅故也臣觀朝廷毎有善政)
　(鮮克堅守或行之而天下不從請舉近年一二事以/明之朝廷以今之任人未嘗選擇也一用薦舉之定)
　(式屢詔以飭之非不丁寜而當任者如不聞也又以/守令數易之害治也詔廉察之官舉其善政者俾之)
　(再任於今未聞應詔者豈今所舉皆得人抑天下皆/無一人有善政耶且以為善政可行何不使天下奉)
　(承以見其效若曰非不欲行奈天下不從何若是則/是政令不行矣將如天下何此亦在陛下而已苟陛)
　(下之志先立奮其英斷以行之雖彊大諸侯䟦扈藩/鎮亦將震慴莫敢違也況郡縣之吏乎如臣前所陳)
　(法先王之治稽經典之訓篤信而力行之救天下深/沉固結之弊為生民長久治安之計勿以變舊為難)
　(勿以衆口為惑則三代/之治可望於今日也)
　(程顥曰臣伏謂得天理之正極人倫之至者堯舜之/道也用其私心依仁義之偏者霸者之事也王道如)
　(砥本乎人情出乎禮義若履大路而行無復回曲霸/者崎嶇反側於曲逕之中而卒不可與入堯舜之道)
　(故誠心而王則王矣假之而霸則霸矣二者其道不/同在審其初而已易所謂差若毫釐繆以千里其初)
　(不可不審也故治天下者必先立志正志先立則邪/説不能移異端不能惑故力進於道而莫之禦也苟)
　(以霸者之心而求王道之成是孔門所不道曾西所/深耻況下於霸者乎陛下處堯舜之位躬堯舜之資)
　(以堯舜之心自任漢唐之君有可稱者皆不足為也/然欲行仁政而不素講其具使道大明而後行則或)
　(察其小忽其大先其所後後其所先皆不可以適治/且志不可慢時不可失惟陛下稽先聖之言察人事)
　(之理知堯舜之道備於己反身而誠之推之以及四/海擇同心一徳之臣與之共成天下之務而後可以)
　(有為也故如程氏父子可謂明於章志者矣方是時/安石之過蹟未著英神之嚮用方新程氏心重安石)
　(獨尊一徳之説言志而不及教言教而不及仁言仁/而不及於子愛長民之方徒欲講求其具設誠而力)
　(行之嗚呼是王道所以日蕪功利所以/紛起君相之心所以日牢而不可破也)
　(吕公著曰臣聞人君以至誠為道以至仁為徳守此/二言終身不易堯舜之主也何謂至誠上自大臣下)
　(至小民内自親戚外至四夷皆推赤心以待之不可/以絲毫偽也如此則四海之内親之如父子信之如)
　(心腹未有父子相圖心腹相欺如此而天下不治未/之有也絲毫之偽一萌於心如人有病先見於脈如)
　(人飲酒先見於色聲色動於幾㣲之間而猜阻行於/千里之外强者為敵弱者為怨四海之内如盜賊之)
　(憎主人鳥獸之畏弋獵則人主孤立而危亡至矣何/謂至仁親臣如手足視民如赤子戢兵省刑時使薄)
　(歛行此六事而已禍莫大於好用兵怨莫大於好起/獄災莫深於興土功毒莫甚於奪民利此四者陷民)
　(之坑穽而伐國之斧鉞也去此四者行彼六者而仁/不可勝用矣𫝊曰至誠如神又曰至仁無敵審能行)
　(之保於四海以人事言之則主逸而國安以天道言/之則享年永而卜世長此必然之理古人已試之效)
　(也去聖益逺邪説滋熾厭常道而求異術文姦言以/濟暴行為申商之學者曰人主不可以不學術數人)
　(主天下之父也為人父而行術於其子可乎為莊老/之學則曰聖人不仁芻狗萬物欲窮兵黷武則曰吾)
　(以威四夷而安中國欲煩刑多殺則曰吾以禁姦慝/而育善人欲虐使厚歛則曰吾以强兵革而誅禍亂)
　(雖若不仁而率歸於仁此皆亡國之言也秦二世王/莽嘗用之矣皆以經術附㑹其説書曰惟辟作福惟)
　(辟作威此言威福不可移於臣下也欲威福不移於/臣下則莫如捨己而從衆衆之所是我則與之衆之)
　(所非我則去之夫衆未有不公而人君者公議之主/也如此則威福將安歸乎今之説者則不然曰人主)
　(不可不作威福於是違衆而用己巳之耳日終不能/徧天下要必資之於人愛憎喜怒各行其私而浸潤)
　(膚受之説行矣然後從而賞罰之雖名為人主之威/福其實左右之私意也姦人竊吾威福而賣之於外)
　(則權與人主侔矣書曰威克厥愛允濟愛克厥威允/罔功威者畏威之謂也愛者懐私之謂也管仲曰畏)
　(威如疾民之上也從懐如流民之下也畏威之心勝/於懐私則事無不成今之説者則不然曰人主當使)
　(威刑勝於恵愛如是則予不如奪生不如殺堯不如桀/而幽厲威靈之君長有天下此不可不辨也故如吕)
　(公著則可謂章志/貞教尊仁者矣)
　(司馬光曰人君之大徳有三曰仁曰明曰武仁者非/區區姑息之謂也興教化修政治養百姓利萬物此)
　(人君之仁也明非煩苛伺察之謂也知道義識安危/别賢愚辨是非此人君之明也武非彊亢暴戻之謂)
　(也惟道所在斷之不疑姦不能惑佞不能移此人君/之武也故仁不明猶有良田而不能耕也明而不武)
　(猶視苖之穢而不能耘也武而不仁猶知穫而不能/種也三者兼備則治彊闕一焉則衰闕二焉則亂三)
　(者無一焉則亡自生民以來未之或改也臣區區不/勝觸死忘生竊見陛下天性慈恵謹㣲接下子育元)
　(元汎愛羣生雖古先聖王之仁殆無以過然自踐位/以來垂四十年夙夜孜孜以求治而朝廷綱紀猶有)
　(虧缺閭里窮民猶有怨嘆意者羣臣不肖不能宣揚/聖化抑陛下之於三徳萬分之一亦有所未盡歟臣)
　(聞春秋傳曰慶賞刑威曰君臣幸得注起居日侍黼/扆之側伏見陛下推心御物端拱淵嘿羣臣各以其)
　(意有所敷奏陛下不復詢訪利害考察得失一一皆/可如此誠善矣或出於不意有一姦邪伏焉則豈可)
　(不為之寒心哉夫善惡是非相與混淆若待之如一/無所别白或知其善而不能賞知其惡而不能罰則)
　(為善者日懈惡者日勸善者懈惡者勸雖有堯舜禹/湯文武之君稷契伊吕周召之臣以之求治猶鑿氷)
　(而取火適楚而北轅也伏惟陛下少垂聖恩以天授/之至仁開日月之容光奮乾綱之威㫁善無微而不)
　(錄惡無㣲而不誅則唐虞三代之隆何逺之有如司/馬光則可謂章志貞教者矣時當嘉祐之末年天子)
　(倦勤羣生在宥光與王安石同進安石知制誥而光/直皷院故其議論初有相近者焉然如司馬光可謂)
　(章善瘅惡不/倡游言者矣)
　　王言章第六
子曰王言如絲其出如綸王言如綸其出如綍故大人
不倡游言可言也不可行君子弗言也可行也不可言
君子弗行也則民言不危行而行不危言矣詩云淑慎
爾止不諐于儀
　(慎言之難也至於王言而極矣王言之發天下傳之/萬世垂之其細者麗於喜怒刑成而不可改其大者)
　(著於禍敗機動而不可悔故謂王言之難也非獨以/教民言者也易曰君子居其室出其言善則千里之)
　(外應之況其邇者乎居其室出其言不善則千里之/外違之況其邇者乎言出乎身加乎民行發乎邇見)
　(乎逺言行君子之樞機樞機之發榮辱之主/也言行君子之所以動天地也可不慎乎)
　(唐太宗毎與羣臣談古今政務必詰難往復或至再/四劉洎恐以是阻言者乃上疏曰臣聞帝王之與凡)
　(庶聖哲之與庸愚上下相懸倫擬斯絶乃若以至愚/而對至聖以極卑而對極尊徒思自强不可得也陛)
　(下降恩㫖假慈顔凝旒以聴其言虚襟以納其説猶/恐羣下未肯對揚況動神機縱天辯飾辭以折其理)
　(援古以排其議欲令凡庶何階應答臣聞皇天以無/言為貴聖人以不言為徳是以齊侯讀書輪扁竊笑)
　(漢皇慕古長孺陳詞且多記則損心多言則損氣心/氣内損形神外勞初雖不覺後必為累須為社稷自)
　(愛豈以性好自傷乎竊以今日昇平皆陛下力行所/致欲令久長非繇辯愽但當忘彼愛憎慎兹取舍毎)
　(事敦朴無非至公若貞觀之初則可矣至若秦政强/辯失人心於自矜魏文宏才虧衆望於虚説此才辯)
　(之累較然可知伏願畧兹雄辯浩然養氣簡彼緗圖/淡焉怡目固萬夀於南嶽齊百姓於東户則皇恩斯)
　(畢天下幸甚上飛白答之曰非慮無以臨下非言無/以述慮比有談論遂致煩多輕物驕人恐繇斯道形)
　(神心氣非此為勞今聞讜言虚懐以改甚矣唐室之/文也以君臣論難造膝商略苟進於稽古通於弼謨)
　(何無言之足貴乎劉洎過為褊心近於諧直至竊笑/於齊侯方辨於秦政非明哲之后何以賁其如綸乎)
　(建中四年陸贄陳切要時務疏曰朝隠昨日奉宣聖/㫖逆賊雖退猶未收城令臣審思當今所務何者最)
　(切具條錄奏來者伏以初經大變海内震驚無論順/逆賢愚必皆企竦觀聴陛下一言失則四方解體一)
　(事當則萬姓屬心動闗安危不可不慎臣謂當今急/務在於審察羣情若羣情之所甚欲者陛下先行之)
　(羣情之所甚惡者陛下先去之欲惡與天下同而天/下不歸者古今未之有也夫理亂之本繫於人心況)
　(當危疑向背之時安可不審察羣情同其好惡且動/人以言者其感不深勤人以行者其應必速葢以言)
　(因事而易發行違欲而難成易發故有所未孚難成/故無思不服今陛下將欲平禍亂拯阽危卹烝黎安)
　(反側既未有息人之實又乏於施恵之資惟當違欲/以行己所難布誠以除人所病乃可以彰追咎之意)
　(副維新之言若猶不然未見其可頃者竊聞輿議頗/究羣情四方則患於中外意乖百辟又患於君臣道)
　(隔郡國之志不逹於朝廷朝廷之誠不升於軒陛上/澤闕於下布下情壅於上聞實事不必知知事不必)
　(實上下否隔於其際真偽雜揉於其間聚怨囂囂欲/無疑阻其可得乎臣謂宜因文武羣臣入參之日陛)
　(下特加延接親與叙言備詢禍亂之繇明示咎悔之/意各使極言得失仍令一一面陳軍務之餘到即引)
　(對不拘時限用表憂勤周公吐餐握髮而天下歸心/則此義也又當假之優禮悦以溫顔言切而理愜者)
　(必賞導以盡其情識寡而詞拙者亦容恕以嘉其意/有諫諍無隠者願陛下叶成湯改過之美褒其直而)
　(勿恡其非有謨猷可用者願陛下體大禹拜言之誠/奬其能而亟行其䇿至於匹夫片善採錄不遺庶士)
　(傳言聽納無倦是乃總天下之智以助聰明順天下/之心以施教令則君臣同志何有不從逺邇歸心孰)
　(與為亂化疑梗為訢合易怨謗為謳歌浹辰之間可/使丕變陛下儻行之不倦用之得中從義如轉圜進)
　(善如不及推廣此道足致和平其於昭徳塞違恐不/止當今所急也故如陸贄所論可謂不倡游言者矣)
　(建中天子既睹陸贄所奏又遣中使諭贄云頻覽卿/表狀勸朕數對羣臣兼許令論事辭理懇切深表盡)
　(忠朕性本好推誠亦能納諫但緣上封事及奏對者/少有忠良多是論人長短或探朕意㫖朕雖不受䜛)
　(譖出外即妄生是非以為威福朕徃日將謂君臣一/體都不隄防緣推誠信不疑多被姦人賣弄今所致)
　(患害朕思亦無他故却是失在推誠又諫官論事少/能慎宻例自矜炫歸過于朕以自取名朕從即位以)
　(來見奏對論事甚多大抵皆是雷同道聴塗説試加/質問即便詞窮若有奇才異能在朕豈惜拔擢朕見)
　(從前以來事袛如此所以近來不多取次對人亦不/是倦納卿宜深悉此意者嗚呼徳宗之言甚矣其似)
　(郭君也昔有郭君者出亡謂其御者曰吾渴欲飲御/者進清酒曰吾饑欲食御者進乾脯梁糗郭君曰何)
　(備也御者曰臣儲之曰奚儲之御者曰為君之出亡/而道饑渴也曰子知吾且亡乎御者曰知之曰何以)
　(不諫也御者曰君喜道諛而惡至言臣欲進諫恐先/郭亡是以不諫也郭君作色而怒曰吾所以亡者誠)
　(何哉御轉其辭曰君所以亡者太賢郭君曰賢者所/以存而亡者何也御者曰天下無賢而君獨賢是以)
　(亡也郭君頓足而嘆曰嗟乎命夫賢者固如此乎於/是身倦力解枕御膝而臥御徐易之以糒踈步而去)
　(郭君卒死中野為虎狼所食徳宗則幸而未至於此/也為天子精疑自用不慎其相為盧杞所賣惟予莫)
　(違卒至奔竄間闗多難而猶/云推誠之過也可哀也夫)
　(陸䞇乃奏曰臣竊謂天子之道與天同方天不以地/有惡木而廢發生天子不以時有小人而廢聴納帝)
　(王之盛莫盛于堯雖四凶在朝而僉議罔輟故曰惟/天為大惟堯則之是知人有邪直賢愚在處之各得)
　(其所而已必不可以忠良者少而闕于詢謀獻納之/道也因噎而廢食懼溺而自沉其為防患豈不過哉)
　(願陛下取鑒于兹勿以小虞而妨大道也陛下所謂/失于誠信以致患害者臣竊以為過矣孔子曰可與)
　(言而不與之言失人不可與言而與之言失言智者/不失人亦不失言繇此論之陛下可審其所言而不)
　(可不慎信其所與而不可不誠所謂衆庶者至愚而/神馭之以智則人詐示之以疑則人偷接不以禮則)
　(狥義之意輕撫不以恩則効忠之情薄若不盡于己/而望盡于人不誠于前而曰誠于後衆必疑而不信)
　(矣今方岳有不誠于國者必興師以伐之臣庶有虧/信于上者必出令以誅之有司順命誅伐而不敢縱)
　(捨者以陛下之所有責彼之所無故也向若陛下不/誠于物不信于人人將有詞何以致討是知誠信之)
　(道不可斯須去自願陛下守而行之非所以為悔也/仲虺述成湯之徳曰用人惟已改過不吝吉甫美宣)
　(王之功曰衮職有闕惟仲山甫補之成湯聖君也仲/虺聖輔也以聖輔揚聖君不稱其無過而稱其改過)
　(周宣賢主也吉甫賢臣也以賢臣誦賢主不美其無/闕而美其補闕是則聖賢之意較然著明惟以改過)
　(為能不以無過為貴也陛下所謂諫官論事少能慎/宻例自矜炫歸過于朕者臣以謂不宻自矜信非忠)
　(厚其于聖徳固亦無虧陛下若納諫不違則傳之適/足増美陛下若違諫不納安能禁之勿傳恐不可為)
　(歸過而絶直言之路也臣聞聖賢為理務詢衆心不/敢忽微細不敢侮鰥寡侈言無驗不必用質言當理)
　(不必違遜于志者不必然逆于心者不必否異不必/是同不必非辭拙而效遲不必愚言甘而利重不必)
　(智惟善所在則可以盡天下之理當天下之心將在/博採而用中不在慕髙而好異也陛下所謂比見奏)
　(對論事皆是雷同道聴塗說者臣竊以衆多之議足/見人情必有可行亦有可畏恐不宜一概輕侮而莫)
　(之省納也陛下又謂試加質問即便詞窮者臣竊恐/陛下雖窮其辭而未盡其理能服其口而未服其心)
　(何以知其然臣每讀史見亂多理少因懐感歎竊思/為下者莫不願忠為上者莫不求理然而下每苦上)
　(之不理上每苦下之不忠若是者何兩情不通故也/下之情莫不願達於上上之情莫不求知於下然而)
　(下恒苦上之難達上恒苦下之難知若是者何九弊/不去故也所謂九弊者上有其六下有其三好勝人)
　(耻聞過騁辯給衒聰明厲威嚴恣彊愎此六者居上/之弊也諂諛顧望畏愞此三者臣下之弊也上好勝)
　(必甘於佞辭上耻過必忌於直諫如是則下之諂諛/者順㫖而忠實之語不聞矣上騁辯給必勦說而折)
　(人以言上衒聰明必臆度而虞人以詐如是則下之顧/望者自便而切磨之辭不盡矣上厲威必不能降情以)
　(接物上恣愎必不能引咎以受規如是則下之畏愞者避/辜而情理之說不申矣夫以區域之廣生靈之衆宫闕)
　(重深髙卑限隔自黎獻而上獲睹至尊之光景者踰億而/兆無一焉就獲睹之中得接言議者又千萬無一焉幸)
　(得接猶有九弊居其間則上下之情所通鮮矣上情不/通於下則人惑下情不通於上則君疑疑則不納其誠)
　(惑則不從其令誠不見納則應之以悖令不見從則加/之以刑下悖上刑不敗何待是以亂多理少從古而然)
　(考其初心不必淫暴亦在乎兩情相阻馴致其夫以至/於艱難焉昔龍逄誅而夏亡比干剖而商滅宫奇去而)
　(虞敗屈原放而楚衰夏殷虞楚之君若知四子之盡忠/必不勦棄知四子之用心必不拒違所以至於忍害而)
　(捨絶者亦謂其言不足行其心不足保故也四子既去/四君亦危然則言之固難聴亦不易趙武呐呐而為晉)
　(賢臣綘侯木彊而為漢元輔公孫𢎞上書論事十難/而不得一及為宰相卒有能名周昌進諫吃不能對)
　(乃曰臣口雖不能言心知其不可然則口給者事或/非信辭屈者理或未窮人之難知堯舜所病胡可以)
　(酬一詰而謂盡其能哉故如陸贄/之言幸而賢於郭君之御者也)
　(奉天圍解陸贄言於徳宗曰昔成湯以罪己勃興楚/莊以善言反國陛下誠不吝改過以謝天下詔書之)
　(辭許洗刷疵垢宣暢湮鬱令一無所諱則反側者革/心矣上曰善命中書撰赦文持示贄贄泣曰臣聞動)
　(人以言所感己淺言復不切人誰肯懐因更草制上/且言知過非難改過為難言善非難行善為難假使)
　(赦文至精至於知過言善猶願聖慮更思所難其辭/曰朕聞致理興化必在推誠忘己濟人不吝改過小)
　(子長於深宫之中暗于經國之務積習易溺居安忘/危不知稼穡之艱難不察征戍之勞苦澤靡下究情)
　(不上通事既壅隔人懐疑阻猶昧省己遂用興戎徴/師四方轉餉千里賦車籍馬逺近騷然行賫居送衆)
　(庶勞止生死流離怨氣凝結力役不息田萊多荒暴/命峻於誅求疲甿空于杼軸天譴於上而朕不悟人)
　(怨於下而朕不知馴致亂階變興都邑賊臣乘釁肆/逆滔天曽莫愧畏敢行凌迫萬品失序九廟震驚上)
　(辱于祖宗下愧于黎庶痛心靦貌罪實在予永言愧/悼若墜湥谷自今以後中外所上書奏不得更稱聖)
　(神文武之號大赦天下改建中五年為興元元年李/希烈田悦王武俊李納等有以忠勞任膺將相有以)
　(勲舊繼守藩維朕撫馭乖方信誠靡著致令疑懼不/自保安兵興累年海内騷擾皆繇上失其道下罹其)
　(災朕實不君人則何罪所管將士官吏並與洗滌各/復爵位朱滔雖與賊泚連坐路逺必不同謀朕方推)
　(以至誠務欲宏貸如能効順亦與維新惟泚大逆不/道反易天常盜竊名器暴犯陵寢所不忍言獲罪祖)
　(宗朕不敢赦其一應脅從將士官吏百姓諸色人等/有遭其扇誘有迫其兇威苟能自新理可矜宥官軍)
　(未到前降者並從赦例其赴難奉天及收京將士並/賜名奉天定難功臣其加墊陌錢税間架竹木茶漆)
　(榷鐵之類悉宜停罷上覽之命立頒驕將悍卒至感/激揮涕武俊悦納皆去王號表謝罪昭義帥李抱真)
　(入朝為上言山東宣布赦書士感泣臣見人情如此/知賊不足平也故觀興元赦書則知王言之義矣)
　(興元改元時上惑於術者言時運須有更異當量加/尊號贄執不可上終惑以為宜贄復䟽曰王者父天)
　(母地以養人理物各得其宜故曰皇曰帝曰王皆至/尊之殊號極美之大名即欲變更何踰於此故伏羲)
　(神農黄帝堯舜自生人以來君徳之最神聖者也天/下尊之美之亦已至矣而其指以為號惟用一字猶)
　(且不兼禹湯繼興莫非大聖尚自菲薄降號為王嬴/秦徳衰於殷周而名竊於羲皥兼皇與帝始總稱之)
　(流及後代昏僻之君乃有聖劉天元之號是知人主/輕重不在自稱崇其號無補於徽猷損其名不傷於)
　(徳美然而損之有謙光稽古之善崇之獲務名納諂/之議況時運屯否事屬艱難尤宜懼思以自貶抑必)
　(也俯稽術數須有變更與増美稱而失人心寜黜舊/號以祗天戒陛下誠引咎降名深示刻責惟謙與順)
　(一舉而二美從之人既好謙天亦好順外可以收物/情内可以應元運上可齊徳於夐古下可垂法於無)
　(窮𤣥元之經曰王侯自謂孤寡不穀以賤為本也周/襄王遭亂告於諸侯曰不穀不徳鄙在鄭氾春秋禮)
　(之以其能降名也漢光武詔令上書不得言聖史䇿/稱之以其能損己也與加冗號以受實患者其相去)
　(亦逺矣故大人不倡/游言惟陸贄有焉)
　(徳宗既以多難舉絀稍事聚斂於行宫廡間開庫貯/諸道貢獻榜之曰瓊林大盈贄上疏曰臣聞作法於)
　(涼其弊猶貪作法於貪弊將安救示人以義其患猶/私示人以私患必難弭故聖人之立教也賤貨而尊)
　(讓逺利而尚廉天子不問有無諸侯不言多少百乘/之家不畜聚斂之臣夫豈能盡忘其欲賄之心哉懼)
　(賄之生人心而開禍端傷風教而亂邦家耳是以務/鳩斂而厚帑藏之積者匹夫之富也務散發而收兆)
　(庶之心者天子之富也天子所作與天同方生之長/之不恃其為收之成之不私其有取之不為貪散之)
　(不為費以言乎體則博大以言乎術則精微奚必降/至尊以代有司之守辱萬乘以事匹夫之藏哉瓊林)
　(大盈古無其制傳諸耆老創自開元貴臣貪權飾巧/求媚𤣥宗悦之新是二庫蕩心起欲萌柢於兹迨乎)
　(喪邦終以餌冦陛下踐位之初務遵理道敦行儉約/逺斥貪饕雖内庫大藏未歸太府而諸方曲獻不入)
　(禁闈清風肅然海内丕變頃屬憂危之運宜増儆厲/之誠臣昨使軍營出從行殿忽覩右廊之下榜列二)
　(庫之名懼然若驚不識所以何則天衢尚梗師旅方/殷瘡痛呻吟之聲噢咻未息忠勤戰守之效賞賚未)
　(行而諸道貢珍遽私别庫萬目所眎敦能忍懐曩者/六師初降百物無貯外扞兇徒内防危堞晝夜不息)
　(殆將五旬凍餒交侵死傷相繼畢命同力竟夷大艱/良以陛下不厚其身不私其欲絶甘以同卒伍輟食)
　(以㗖功勞無猛制而人不携懷所感也無厚賞而人/不怨悉所無也今攻圍已解衣食稍豐而謡讟方興)
　(軍情内阻豈不以勇夫恒性嗜貨矜功患難既與之/同憂而安平不與之同利衆怒難任蓄怨終泄將慮)
　(有締姦鼓亂干紀而强取者焉夫國家作事以公物/為心者人必樂而從之以奉私為心者人必咈而叛)
　(之燕昭築金臺天下稱其賢殷紂作玉杯百代𫝊其/惡為人與為己殊也周文之囿百里時患其小齊宣)
　(之囿四十里民病其大同利與専利殊也為人上者/辨察兹理洒濯其心奉三無私以一其衆不宣其利)
　(而禁其私物情離怨不亦宜乎陛下近想重圍之殷/憂追戒平居之専欲器用取給不在過豐衣食所安)
　(必以分下凡在二庫貨賄盡令出賜有功坦然布懐/與衆同欲天子之貴豈當憂貧是乃散小儲以成大)
　(儲捐小寳而固大寶也及上之幸梁州道渴甚有獻/𤓰菓者上悦欲授之試散官贄不可上曰散官虚名)
　(授之何傷贄曰當今所病方在爵輕設法貴之猶恐/不重若又自賤何以勸人今員外試官雖授無實祿)
　(而突銛鋒挑患難竭筋力展勤勞者舉以是酬之若/獻𤓰菓者得之必且相謂曰吾以捐軀命獲官彼以)
　(進𤓰菓獲官是以吾軀命等於𤓰菓也將誰復為用/哉故如陸贄知貴其絲綸者矣時有卑官自山北來)
　(者上病其語賊勢張皇類為賊覘國者欲繫訊之贄/又諫曰臣聞尊領其要卑主其詳尊尚恢宏卑務宻)
　(細故練核小事覺察微姦此有司之守也總綱而舉/衆目明邇而通遐方此大臣之任也愚智兼納洪纎)
　(靡遺葢之如天容之如地垂旒黈纊匿瑕藏疾不示/威而人畏之若雷霆不用明而人仰之如日月此天)
　(子之徳也聖主知宇宙之大不可以耳目周也故清/其無為之心以觀物之自為知億兆之衆不可以智)
　(力勝也故壹其至誠之意以待物之自感苟以一人/之聴覽欲窮宇宙之變態役智彌精失道彌逺昔項)
　(籍納秦降卒二十萬慮其復叛一舉而盡坑之其於/防虞可謂至矣漢髙豁逹大度天下之士來者納用)
　(不復疑猜其於備慮宜若濶疏然而項氏以滅劉氏/以興蓄疑之與推誠效固不同也陛下智出庻物有)
　(輕待人臣之心思周萬機有獨御區㝢之意謀吞衆/略有過慎之防明照羣情有先事之察嚴束百辟有)
　(任刑致理之規威制四方有以力勝殘之志繇是才/能者怨於不任忠藎者憂於見疑著勲業者懼於不)
　(容懐反側者迫於見討馴致叛離搆成禍災今賊泚/未平懐光繼叛都邑城闕猰㺄迭居杖䇿從君其能)
　(有幾推心降接猶恐未遑稍不禮焉固不來矣若又/加猜阻使反者有辭來者懐懼則天下之士安敢復)
　(言忠義哉於是得寢已收復京師詔渾瑊於奉天尋/訪散失内人以得為限資送行在贄疏曰頃陛下思)
　(咎懼災憂人罪已屢降大號誓將更新天下之人埀/涕相賀懲忿釋怨共夷大難今渠魁始平法駕將還)
　(逺近傾耳願聞徳聲陛下當感上天悔禍之眷倚列/祖垂裕之休念將士鋒刃之苦憫黎元塗炭之酷以)
　(致冦為戒以居上為危損之又損艱之惟艱至如内/人中壺末流天子之尊豈憂乏此而首訪之非所以)
　(答慶頼之心副維新之望也夫事有先後義有重輕/重者宜先輕者宜後史稱武王克商有未及下車而)
　(行之者有下車而行之者葢美其政不失先後之宜/也當今所務宜速遣大臣馳傳先徃奉迎神主修整)
　(郊壇展禋享之儀申告謝之意然後弔卹死義慰犒/有功緝綏烝黎優問耆耋安定反側寛宥脅從宣暢)
　(鬱湮褒表忠義官失職之士復廢業之人若散失宫/人已經數月既當亂離之後必為將卒所私一聞搜)
　(索必懐内懼昔人所以捨絶纓而飯盜馬豈必忘其情/誼耶知大君之體當然耳於是乃不降詔猶遣中使)
　(求之故觀此五六事者而/大人之言行亦槩可知矣)
　(唐憲宗嘗御浴堂北廊從容謂侍臣曰朕閒覽前史/見興化致理之主奉公竭忠之臣未嘗不興嘆想其)
　(風采洎我貞觀開元之化備在青史垂於不朽朕不/量菲薄欲庶幾仰承祖宗之道追蹤古昔之風將求)
　(拔俗之士致濟代之才舉兹凋瘵納於仁壽邊疆靡/烽燧之警郡縣無愁怨之聲禮義興行盜賊屏息無)
　(忝諡號不為宗廟之羞何行而可以至是也李綘對/曰陛下興聖懐發徳音追帝皇之髙風紹祖宗之丕)
　(烈思延釣築之士思致唐虞之化非臣凡近所宜承/聖言而應清問也臣聞聖人與天地合徳日月合明)
　(記曰天降時雨山川出雲嗜欲將至有開必先言聖/靈相通有感於誠懐勞於夢想言出於口行加於人)
　(神祇必將効靈才俊固當接武豈惟殷宗求於傅説/周文獲於渭濱乎抑臣又聞天人之㑹觀其實不觀)
　(其文信其行不信其言若欲天下副陛下之誠從陛/下之化自非聖躬行之以導其下則無繇而致未有)
　(表正而影不直聲鳴而響不答也今陛下以常士之/禮待拔俗之賢以九品之祿望超代之器是猶垂蝸)
　(蚓以釣吞舟之鱗設弓繳以羅垂天之翼固不可得/而致也昔文王養老而伯夷太公出昭王禮士而鄒)
　(衍樂毅至陛下誠能正身厲己尊道貴徳親信端士/逺棄邪佞盡忠進直者奨之希合從諛者斥之與大)
　(臣言敬而信之不使小人參其事與賢士游觀而禮/之不令不肖者搆其隙惟義所比不論親疎惟仁所)
　(定不論貴賤去冗官無益於時者則禄及才能矣出/宫女希幸御者則時無怨曠矣簡繁數之儀則禮得)
　(其節矣除靡㬅之奏則樂得其和矣將帥亷則士卒/勇矣官師公則治化洽矣法令信則下不違矣教化)
　(篤則俗必遷矣如此則聖問周逹徳聲遐宣可使金/石孚變鳥獸率舞而況於人乎賢哲慕義英彦赴響)
　(伊尹必負鼎而來吕望必投釣而起寗越必從而服/勞繇余必出而委質三傑成功於漢髙四士展才於)
　(光武龍吟雲起虎嘯風生自然之應也然後陛下坐/明堂朝羣后興教化作禮樂正風俗厚人倫逺與堯)
　(舜比崇近與祖宗合徳時臻至理代稱中興夫何逺/之有惟陛下勤行之耳故如李綘亦所謂不倡游言)
　(者/也)
　(宋哲宗初即位司馬光以舊政未平欲通言路請下/求言詔書疏曰臣聞周易天地交則為㤗不交則為)
　(否君父天也臣民地也是故君降心以訪問臣竭誠/以獻替則庶政修治邦家乂安君惡逆耳之言臣營)
　(便身之計則下情壅蔽衆心離叛自生民以來未有/不繇斯道者也夫道猶岐路近差跬步逺失千里今)
　(皇帝陛下新臨大寳徳性髙明太皇太后同斷萬機/聖謨光大初發號令不可不謹斯乃治亂之岐途安)
　(危之所分也當以要切為先以𤨏細為後臣見近年/以來風俗頺弊士大夫以偷合苟容為智以危言正)
　(論為狂是故下情壅不上通上恩蔽不下逹閭閻愁/苦痛心疾首而上不知明主憂勤宵衣旰食而下無)
　(所訴公私兩困盜賊已繁猶頼上帝垂休嵗不大饑/祖宗詒謀人無異志不然則天下之勢可不為寒心)
　(乎臣愚以為今日所宜先者莫若明下詔書廣開言/路不以有官無官之人應知有朝政闕失民間疾苦)
　(者並許進實封狀盡情極言仍頒下諸路州軍不得/責取副本彊有抑退陛下於聴政之暇略賜省覽取)
　(其所長捨其所短擢其精當罷其狂愚如此則嘉言/日進羣情無隠陛下雖深居九重四海之事如指諸)
　(掌乃治安之原/太平之基也)
　(於時蔡確章惇猶為執政既以求言榜諭朝堂又綴/六語云若隂有所懷若犯非其分或扇摇機事之重)
　(或迎合己行之令上則觀望朝廷之意以徼倖希進/下則衒惑流俗之情以干取虚譽有此六者必罪無)
　(赦太后持以示司馬光光曰此拒諫非求言也臣下/有不言言必入六事中矣乃上疏曰臣聞明主推心)
　(以待其下而無所疑忌忠臣竭誠以事其上而無所/畏避故情無不通言無不盡今詔書求諫而逆以六)
　(亊防之臣以為人臣惟不上言上言則皆可以六事/罪之矣其所言或於羣臣有所褒貶則可謂之隂有)
　(所懐本職之外㣲有所涉則可謂之犯非其分陳國/家安危大計則可謂摇機事之重或與朝㫖暗合則)
　(可謂迎合己行之令言新法之不便當改則可謂觀/望朝廷之意言民間之愁苦可憫則可謂衒惑流俗)
　(之情然則天下之事無復可言者矣是詔書始於求/諫而終於拒諫也臣恐天下之士箝口結舌非國家)
　(之福也且榜諭朝堂自非趨朝之人莫之得見何以/布告天下於是始刪去六事稱行諸路州軍一日所)
　(收封事常數千紙葢亦暫以/為救不使小民言危於行云)
　　禁行章第七
子曰君子道人以言而禁人以行故言必慮其所終而
行必稽其所蔽則民謹於言而慎於行詩云慎爾出話
敬爾威儀大雅曰穆穆文王於緝熙敬止
　(敬者道之堅凝者也堅凝而後不敝不敝而後可行/於天下埀於百世謹言慎行敬之目也君子考言以)
　(為教教以導人考行以為法法以禁人故道人者非/令禁人者非憲也憲令之行非久必敝故君子以法)
　(託人不以人託法法託於人者安人託於法者危以/法託人則可以百世以人託法則不可以一世也儀)
　(式刑文王之典/則亦謂此也)
　(宋神宗熙寜元年郊兩府以河朔災辭嵗賜金帛學/士司馬光入對言救災節用必自貴近始可聴也安)
　(石時亦為學士遽曰常衮為相辭堂饌時議以為衮/自知不能當辭位不當辭祿不可聴且光言獨患國)
　(用不足耳誠善理財匪頒所用國有常式獨奈何廢/之光曰長國家者不宜以財利為先謂善理財不過)
　(頭會箕斂盡民財耳安石曰不然善理財者不加賦/而上用足光曰安石言過矣天地所生財貨百物止)
　(有此數不在民則在官譬如雨澤夏澇則秋旱不加/賦而上用足不過設法隂奪民利其害甚於加賦此)
　(桑宏羊欺武帝之言太史公書之見武帝之不明耳/至其末年盜賊蜂起幾至於亂若武帝不悔禍昭帝)
　(不更制則漢幾亡此何以稱哉争議不已王珪両是/之上心是司馬光説然見理財説亦不能無動及安)
　(石當制竟引常衮事責両府受之葢自是而理財之/説終為汴宋敝故言必慮其所終行必稽其所敝若)
　(熙寕之初/議是矣)
　(王安石既變法立條例司行均輸市易青苗方田諸/政事暴急諸少年佞之為速功中外洶洶胥為怨謗)
　(乃置邏卒察謗時政者立置之法富鄭公弼自判汝/州入覲請老許肩輿至殿門上御内東門小殿見之)
　(令其子掖進賜坐訪治道弼知上果於有為對曰人/主好惡不可令人窺測可測則奸人得迎合之為左)
　(右輕重必懸矣又曰人主當如天天之監人善惡皆/所自取問邊事對曰陛下臨御未久當布徳行恵願)
　(二十年口不言兵夫富弼之言邊事當其時則是也/言治道欲使人主不可測則未是也人主易事易知)
　(好賢而惡惡貴仁而賤刑何必不可測/之有乎雖然鄭公之意則可以無敝矣)
　(是時中外論新政者章旁午上上患之一日召講官/坐戸内屏左右語曰朝廷更一法而舉朝洶洶豈外)
　(間細民誠不便新法耶王珪謝不知上曰知則言之/司馬光曰青苗取息平民為之且能蠶食下户況州)
　(縣官乎恵卿曰法願取則與不願不强也光曰愚民/知揭債之利不知還債之害非獨縣官不强即富民)
　(亦未嘗强也第事久乃弊耳臣聞作法於涼其弊猶/貪作法於貪弊將若何昔太宗平河東立和糴法時)
　(米斗十餘錢草束八錢民樂與為市後物貴而和糴/不解遂世為河東患臣恐異日之青苗猶河東之和)
　(糴也恵卿曰光所言直吏不得人故耳誠得人何傷/光曰此臣所謂有治人無治法也上曰坐倉糴米如)
　(何坐者皆起曰不便上罷之幸甚上曰未罷也光曰京師/有七年之儲而錢常乏若坐倉糴米則錢益乏米益陳奈)
　(何惠卿曰坐倉得米百萬斛則省東南百萬之漕以其錢/供京師何患無錢光曰東南錢荒而粒米狼戾今不漕米)
　(而責之錢棄其所有取其所無農木皆病矣且此皆細事/不足煩明主明主但當擇人而任之有功則賞有罪則罰)
　(此陛下職也時帝惑安石惠卿言以為今天下洶洶孫叔/敖所謂國之有是衆之所惡也光從容曰臣願陛下詳是)
　(非之實今條例司所為獨王安石韓綘吕恵卿以為/是陛下豈能獨與三人共為天下耶他日讀史漢張)
　(釋之論嗇夫利口何至遽覆邦家哉彼其人能以是/為非以非為是以賢為不肖以不肖為賢人君苟以)
　(為然而信之邦家之覆不難矣他日又以蕭何曹參/事進讀曰參不變法得守成之道故孝惠髙后時天)
　(下晏然戸口滋殖帝曰漢常守何法不變可乎光曰/何獨漢也使三代之君常守禹湯文武之法雖至今)
　(存可也書曰無作聰明亂舊章漢武帝用張湯言取/髙帝約法更之盜賊半天下元帝改宣帝之政而徳)
　(業始衰繇此言之祖宗之法不可變也吕恵卿進曰/先王之法有一年一變者正月始和布法象魏是也)
　(有五年一變者巡狩考制度是也有三十年一變者/刑罰世輕世重是也有百年不變者父慈子孝兄友)
　(弟恭是也光言非是其意獨諷朝廷建法定制且譏/臣等為條例司官耳上以恵卿言問光光曰布法象)
　(魏布舊法也何名為變若然則四孟月朔屬民讀法/為時變月變耶諸侯有變禮易樂者王巡狩且誅之)
　(王不自變也刑新國用輕典刑亂國用重典刑平國/用中典是謂刑罰世輕世重非變也且治天下譬如)
　(居室敝則修之非大壊不更造也大壊而更造非得/良匠美材不成今二者皆無有臣恐風雨之不自庇)
　(也公卿侍從皆在此願陛下問之三司使掌天下財/用不才而黜之可也不可使兩府侵其事今為制置)
　(三司條例何也宰相以道佐人主安用例苟用例一/胥史足矣今為看詳中書條例司何也惠卿語塞而)
　(上終入安石言謂祖宗朝多因仍苟簡之治不盡善/譬琴瑟不調必改而更張之不聴也故如司馬光者)
　(可謂言慮所終/行稽所敝者矣)
　(方行青苗時使相魏公琦時安撫陜西上疏言臣凖/散青苗詔書務在惠顧小民不使兼并乘急要倍稱)
　(之息而公家無所利其入甚盛意也今所下條約自/鄉戸一等而下皆立借錢貫陌以差次逓増夫鄉户)
　(上等並坊郭有物業者非他即從來兼并之家也今/多貸之錢錢一千為息二百則是官自放錢取息與)
　(初詔絶戾又鄉村每保須令有物力人為甲頭雖云/不得抑勒而上戸必不願充下戸必不得充官吏防)
　(下戸不償則差充甲頭以備代陪勢必不免何謂非/抑勒也陛下勵精求治誠躬節儉以先天下即國用)
　(自裕何必使興利之臣紛紛四出致逺邇之疑乎帝/袖其疏示執政曰琦真忠臣雖在外不忘王室朕始)
　(謂可以利民不意乃害民如此且坊郭安得青苗而/使者亦强與之安石勃然曰苟從所欲雖坊郭何害)
　(國服為息固周公遺法也帝終以琦説為疑安石遂/稱疾不出上欲罷青苗法曽公亮陳升之皆奉詔趙)
　(抃獨以須安石出論令自罷之繇是連日不決而安/石求去益力學士光草制答之有士夫沸騰黎民騷)
　(動之語安石怒抗章自辨上為遜辭引過又令恵卿/諭㫖安石乃入見言陛下欲以先王之正道勝天下)
　(之流俗陛下權重則天下之人歸陛下流俗權重則/天下之人歸流俗所謂權者與物相為輕重者也雖)
　(千鈞之物所加損不過銖兩而移今中外大臣從官/臺諫皆共為朋比欲敗先王之道以阻陛下之大有)
　(為而陛下為之加銖兩之力則天下之權舉歸於流/俗矣帝喜安石出舉國以聴安石乃手駁琦疏中語)
　(令條例司刻石頒天下持新法益堅故/韓琦者可謂言慮所終行稽所敝者矣)
　(司馬光又疏曰臣竊見陛下日出視朝繼以經席將/及日中乃還官禁覽閲天下章奏昏夜灼火研經史)
　(及羣書雖中宗髙宗之不敢荒寜文王之日昃不遑/暇食臣以為不能及也然自踐阼而來孜孜求治於)
　(今數年功業未著殆求之未得其體要故也祖宗創/業垂統為萬世法内設中書樞宻御史臺三司審官)
　(審刑等諸院司外設轉運使知州知縣等官以相統/御上下相維内外相制此謂紀綱中書主文樞宻主)
　(武百官之長非其人刑賞之大失其宜此兩府之責/也錢穀之不充條例之不審此三司之事也陛下苟)
　(精選曉知錢穀憂國忘私之人以為三司副使判官/及諸路轉運使各久於其任有功則進無功則退處)
　(之有道用之有節亦何患財用之不足哉今乃使兩/府大臣悉取三司條例别置一局聚文士數人制置)
　(謀議而三司不預聞臣恐所更改者未必勝其舊而/徒取祖宗成法紛亂無為也夫天下事在縣者當委)
　(之縣令在州郡者當委之州郡守在一路者當委之/轉運使然後事乃可行行乃可久今朝廷每行一事)
　(不委之監司守宰使為方略責以成效而别遣使者/銜命於道路此所謂舛也夫事之利害吏之能否皆)
　(非使者之所素知臨時詢采必取諸人使遇公明忠/信之人猶兾得其一二遇私暗詖險之人則是非倒)
　(置固不如用監司守宰之為得也何則累嵗之講求/與一朝之議論積日之採擇與目前之毁譽勢固不)
　(同也且庸人之情䇿非己出則媢嫉其成就使使者/規畫曲當當職之人固已怏怏不悦於心拱手熟視)
　(而觀其成敗曰朝廷自遣專使治之我何與焉陛下/欲納天下於大治而使百司上不委其下下不稟其)
　(上臣竊以為未得其體也然此直使者騷動郡縣為/今日患耳而民所憂乃在十年之外夫民之貧富繇)
　(勤惰不同惰者常乏故資貸於人勤者稍充以無亊/資貸為也今官出錢貸民斂其息而使者以多散為)
　(功必一切抑配恐不免逋負必貧富相保貧無可償/必散之四方富不能去必代償所負春算秋計展轉)
　(日滋貧者既盡富者亦貧十年之外百姓無復有富/實者矣又盡散常平錢穀專行青苗他日若思復之)
　(將何所取具乎富室既盡常平又亡加之師旅因之/饑饉民之羸者必委死溝壑壯者必聚而為盗此事)
　(之必至也又貽書安石為開陳甚苦而安石不悔故/如安石者可謂言不慮所終行不稽其所敝者矣)
　(時上猶嚮司馬光雖犯顔不忤命為樞宻副使光力/辭不受曰陛下所為用臣葢察其狂直有小補於國)
　(家耳若徒以爵位榮之不取其言是以天官私非其/人也臣徒以祿位自榮而不能救生民之患是竊名)
　(器私其自也抗章至七八又言新法之害甚具帝使/謂之曰樞宻兵事官各有職不當援他事為解對曰)
　(臣未受職則猶侍從也於事無不可言者㑹安石起/視事沮之曰光外託劘上之名内懐附下之實所言)
　(盡害政之事所與盡害政之人光豈不賢但在髙位/則異論之人得倚以為重耳昔韓信遣卒拔趙幟立)
　(漢赤幟趙卒為氣奪今用光是與異論者立赤幟也/乃以端明殿學士出光知永興軍立幟之論甚矣其)
　(繆也而猶以此勝故如王安石者可/謂不禁人以行而禁人以言者矣)
　(蘇軾疏曰臣聞有國者未論行事之是非先觀人心/之向背自古及今未有和易而不安剛愎而不危者)
　(也自非樂禍好亂輕意䘮志敢肆其胷臆以輕犯人/心哉祖宗以來治財用者不過三司使若副判諸官)
　(足矣今無故又創一司制置之使六七少年日夜講/求於内使者四十餘輩分行營幹於外造端宏大創)
　(法新奇賢者求其説不得未免於憂小人以意度朝/廷遂以為謗謂陛下以萬乘之主而言利謂執政以)
　(天子之宰而治財商賈不行物議騰湧此亦可察人/心之所存矣且遣使縱横已非令典竟陵王子良有)
　(言此輩朝辭禁門則情態即異暮宿州縣而威福便/行驅迫郵𫝊折辱守宰公私煩擾民不聊生況今所)
　(遣使事少員多人輕權重人輕權重則人多不服或/啟侮以興爭事少員多則無以為功必生事以塞責)
　(陛下雖嚴行約束不許邀功然人之常情惟從所好/今朝廷之意好動而惡靜好同而惡異指趣所在誰)
　(敢不從臣恐陛下赤子從此無寜嵗矣且天下既平/民物孳息四方遺利亦略盡矣今欲鑿空訪尋水利)
　(凢所擘畫不問何人小則隨事酬勞大則量才錄用/若官司格阻重行黜降不以赦原然終不言諸人妄)
　(有開陳官司誤興功役當得何罪如此則妄庸輕剽/浮浪姦言官司雖知其疎豈得妄行抑退必且追集)
　(老少相視可否若非灼然難行亦須且為興役何則/格阻之權重誤興之過輕也且古陂廢堰為側近冒)
　(耕嵗月既深已同永業苟欲興復必盡追收況又好/訟之黨多怨之人妄言某處可作陂渠某處故為官)
　(堰以規壞所怨田産者乎今朝廷本無一事亦何苦/而行此自古役人必用鄉戸猶濟川之必用舟楫行)
　(地之必用牛馬也今欲官賣坊塲以充衙前雇直雖/有長役更無酬勞長役所得既㣲自是必漸衰散且)
　(法令莫嚴於御軍軍法莫嚴於逃竄禁軍三犯法率/處死然逃軍常半天下不知雇人為役與廂軍何異)
　(若有逃者何以罪之勢既輕於逃軍逃必甚於他日/為之官長不亦難乎自唐楊炎廢租庸調為兩税取)
　(大厯十四年一應賦斂之數定兩税之額是租庸與/調兩兼之矣今兩税如故奈何復取庸聖人立法必)
　(慮後世豈可於常税之外横出科名哉異時庸錢不/除差役仍舊使天下怨毒推所從來則必有任其咎)
　(者矣且古者以官養民今以民養官古給之田不耕勸/之農不力於是有里布屋粟夫家之征今田既屬民)
　(民無恒産去為商賈事勢當然亦何名而困之至若/女戸單丁天民之困窮者也古之王者首務恤此陛)
　(下富有四海奈何忍不加恤而盡役之乎青苗放錢/自昔有禁今立為成法每嵗常行雖云不許抑配而)
　(數世之後暴君汚吏誰能保之就使此令決行終不/抑配計其情願人户必孤貧不濟之人家若自有贏)
　(餘何至與官交易鞭撻已急則繼之以逃亡逃亡之/餘必均之於隣保固理勢所必至也且常平為法所)
　(守者約所及者廣借使萬家之邑上千斛之儲/千斛在市則物價自平一市之價既平一邦之)
　(食自足變為青苗家貸一斛則千户之外誰救其饑/且常平官錢常患其少若盡數收貸則借貸無從若)
　(流充借貸則所糴無幾乃知常平青苗勢不兩立壊/彼成此所喪愈多虧官害民雖悔何逮昔漢武之世)
　(財力匱竭用賈人桑𢎞羊之説買賤賣貴謂之均輸/于時商賈不行盜賊滋熾幾至於亂孝昭既立學者)
　(争排其説霍光順民所欲從而予之天下歸心遂以/無事不意今者此論復興夫商賈之事曲折難行其)
　(買也先期而與錢其賣也後期而取直多方相濟始/收其息今官買是物必先設官置吏簿書廩祿為費)
　(己厚非良不受非賄不行是以官買之價比民必貴/及其賣也弊復如前商賈之利何緣而得朝廷不知)
　(慮此乃捐五百萬緡以與之此錢一出不可復還縱/使其間薄有所獲而征商之額所損已多今有人為)
　(其主牧牛羊者不告其主而以一牛易五羊一牛之/失則隠而不言五羊之獲則指為勞績今壊常平而)
　(言青苗之功虧商税而收均輸之利何以異此陛下/洞照如神此事豈或不曉必謂已行之事不欲中變)
　(已用之人必欲有終是以遲留嵗月庶幾萬一臣竊/以為過矣古之英主無出漢髙酈生謀撓楚權欲復)
　(六國髙祖趣刻印善之及聞留侯之言罵趣銷印夫/稱善未幾繼之以罵刻印銷印有同兒戯何嘗累髙)
　(祖之知人適以明聖人之無我陛下以為可而行之/知其不可而罷之至聖至明無以加此令天下有心)
　(者怨有口者謗古之君臣相與憂勤營一代之業亦/何樂於此哉故如蘇軾者亦可謂慮終稽敝者矣)
　(軾又言今進言者不少矣乃國家所以存亡厯數所/以長短亦嘗有以告陛下者乎夫國家所以存亡在)
　(道徳之淺深不在乎彊弱厯數之所以長短在風俗/之厚薄不在乎富貴道徳誠深風俗誠厚雖貧且弱)
　(不害於長而存道徳誠淺風俗誠薄雖彊且富無以/救於短而亡使今日富如隋彊如秦西收靈武北取)
　(燕薊謂之有功可也而國家之長短則不在此譬之/人有尫羸而夀考亦有盛壯而暴亡葢元氣猶存則)
　(尫羸而無害及其已耗則盛壯而愈危我仁祖之御/天下也持法至寛用人有叙専務掩覆過失未嘗輕)
　(改舊章考其成功亦曰未至以用兵則十出而九敗/以府庫則僅足而無餘徒以徳澤在人風俗知義是)
　(以升遐之日天下如喪考妣社稷長逺終必頼之則/仁宗可謂知本矣今議者不察徒見其末年吏多因)
　(循事不振舉乃欲矯之以苛察齊之以智能招來新/進勇鋭之人以圖一切速成之效轉對者望以稱㫖)
　(而驟遷奏課者求為優等而速化相勝以力相高以/言使天下常調舉生妄心欲望風俗之厚豈可得哉)
　(古者建國使内外相制輕重相權如周如唐則外重臣指/而内輕如秦如魏則外輕而内重内重之失必有姦)
　(鹿之患外重之流必有大臣問鼎之憂聖人方盛而/慮衰先法以救弊國家租賦藉於計省重兵聚於京)
　(師以古揆今於内為重祖宗深計非小臣所知然觀/其委任臺諫之一端亦足窺聖人過防之至計厯觀)
　(秦漢以及五代諫諍而死葢數百人矣而自建隆以/來未嘗罪一言者縱有薄責旋即超陛言及乘輿則)
　(天子改容事闗廟廊則宰相待罪夫臺諫未必皆賢/所言何必皆是然養其鋭氣借之重權者豈徒然哉)
　(將以折姦臣之萌救内重之弊也為國家者平居必/常有忘軀犯顔之士庶幾臨難有狥義守死之臣苟)
　(平居尚不能一言則臨難何貴其守節人臣苟皆如/此天下亦曰殆哉今物論沸騰怨讟交起公議所在)
　(亦已可知而相繼竄投中外失望夫彈劾積威之後/雖庸人亦可奮揚風采消委之餘即豪傑亦不能振)
　(起臣恐自兹以徃習慣成風盡為執政私人以致人/主孤立紀綱一廢何事不生臣天賦至愚篤於自信)
　(向議學校貢舉首違大臣本意而陛下曲賜召對許/以指陳臣對曰陛下天縱文武不患不明不患不勤)
　(不患不斷但患求治太速進人太鋭聴言太廣耳陛久/下頷之曰卿三言朕當熟思之臣之狂愚陛下容之)
　(矣恃此而言所以不懼所懼者譏刺既衆仇怨實多/必將詆臣以深文中臣以危法使陛下雖欲赦臣不)
　(可得耳上深然之而王安石大恨使御史謝景溫劾/其丁艱歸蜀為商販窮治之不得也卒以李定舒亶)
　(輩劾其誹謗繫獄頼皇太后申救乃免故如王/安石者亦可謂不禁人以行禁人以刑者矣)
　(熙寜初建昌司理王韶上平戎䇿言欲平西夏當復/河湟西熙河古蘭鄯地也乃漢隴西等郡而吐蕃唃)
　(厮囉一族盤據其間𤓰分莫適主宜可并請命安撫/使招之以絶夏人右臂安石以為奇置洮河安撫司)
　(命韶主之而洮河之師起邕州刺史蕭注喜言兵又/言交趾於唐故内屬今為占城所敗衆不滿數萬可)
　(取也上即以注知桂州經畧之既又入朝言其未便/而度支判官沈起慷慨言可取遂以起代注一意攻)
　(擾而交趾始貳章惇又招降梅山峒蠻熊本又擊降/南江蠻而上侈言用兵初王詔措置熙河時自詭但)
　(用囘易息錢不敢費官本文彦博曰凡工師造屋初/必少計冀人易於動工及既作知不可已方増多願)
　(毋動為大帝却之曰屋壊亦安得不修王安石曰主其/者善計有成屋胷中何工師得欺也元豐中夏人幽)
　(主秉常議討之侍制孫固曰舉兵易解禍難募兵易/謀帥難陛下即用兵誰當為陛下任將者帝曰已屬)
　(李憲固曰伐國大事而使宦官主之則士大夫誰為/用者今五路進師而無大帥其何以成功上黙然公)
　(著進曰問罪之師先擇帥既無其人曷若己之上不/聴竟命憲以熙河總制㑹陜西五路師討之而高遵)
　(裕之師大潰憲不見敵而還先是鄜延副總管种諤/實首謀伐夏得銀宥州不能守知延州沈括請盡城)
　(横山俯瞰靈夏使敵不得絶磧為冦諤上其策於朝/詔給事中徐禧徃綏延行視之禧欲自為功因言銀)
　(州雖據明堂川無定河之㑹而故城東南已為河水/所吞西北又阻天塹不如永樂永樂形勝險阸宜可)
　(城括爭以為永樂依山無水泉卒有變不可守而帝/主禧議詔遣諸將往城之築四十日而城成成九日)
　(夏人來攻禧還救之夏傾國大至據其水砦饋授並/絶禧及諸將皆敗死而城陷初帝遣内侍李舜舉及)
　(禧往鄜延詣執政辭王珪迎謂之曰朝廷以邊事屬/押班及李留後無西顧憂矣舜舉愀然曰四郊多壘)
　(卿大夫之耻也相公當國而以邊事屬二内臣可乎/内臣只當供禁廷灑掃豈當任將哉聞者為珪發慙)
　(自熙寜用兵得夏葭蘆吳保義合米脂浮圖塞門僅/六堡而靈州永樂之役官軍熟羌義保死者六十萬)
　(人上中夜得報起徬徨遶榻行徹旦不能寐明日臨/朝慟哭謂孫固曰嚮用卿言豈有此哉為竟日不食)
　(故如王珪者可謂言不慮/所終行不稽所敝者矣)
　(方王安石信用時於上前言災異天數非人事得失/所致富弼入覲還道中聞之太息曰人君所畏惟天)
　(若不畏天何事不可為此姦臣欲進邪説故先導上/以無所畏使輔弼諫諍之臣無所施其力耳即上書)
　(數千言雜引春秋洪範及古今傳記人情物理以明/其決不然者上手書答慰曰當置枕席銘肺腑終老)
　(是戒故如富弼可/謂知所敬慎者矣)
　
　
　
　
　
　
　
　
　
　
　
　
　
　
　緇衣集傳卷一
欽定四庫全書
　緇衣集傳卷二
　　　　　　　　　　　明　黄道周　撰
　　徳壹章第八
子曰長民者衣服不貳從容有常以齊其民則民徳一
詩云彼都人士狐裘黄黄其容不改出言有章行歸于
周萬民所望
　(衣服者徳之符也徳以儀民竒淫生於中則放僻著/於外矣旂常車膺各有其等綖紘履帶各有其式章)
　(采軌物以寓賞罰上無以齊則下無以一詩/曰淑人君子其儀一兮其儀一兮心如結兮)
　(武徳時唐髙祖始有侈心孫伏伽為萬年縣法曹疏/曰臣聞天子有爭臣雖無道不失天下隋失天下者)
　(何不聞其過也陛下舉晉陽天下響應計不旋踵大/業以成勿以得天下之易而忘隋失之不難也天子)
　(動則左史書之言則右史書之凡蒐狩當順四時不/可妄動陛下即位之明日有獻鷂者不卻而受此前)
　(世弊事奈何行之相國參軍事盧子牟獻琵琶長安/丞張安道獻弓矢並被賚賞以率土之富何索不致)
　(乃少此物哉其二百戯散樂本非正聲隋末始見崇/用此謂淫風不得不變近太常假民裙襦五百稱以)
　(衣妓工待𤣥武門游戲臣以為非詒燕之謀也又云/臣聞性相近習相逺今皇太子諸王左右執事不可)
　(不擇大抵不義無賴及馳騁射獵聲色慢游之人止/可悦耳目備驅使至拾遺補闕决不能也故如孫伏)
　(伽者可謂知/所齊民者矣)
　(又武徳時樂工安叱奴幸以為散騎常侍李綱曰古/均工樂胥雖妙如師襄才如子野皆繼世不易業不)
　(得與士齒故魏武使禰衡擊皷衡先改朝衣曰不敢/以先王法服為伶人衣今國家新造功臣之賞未遍)
　(賢才伏草野未用也而先擢舞胡為五品使鳴玉曳/組趍丹地何以示子孫故如李綱者亦知所以齊民)
　(者/矣)
　(貞觀中太尉無忌猝被召趨入東閤門失不解佩刀/監門校尉莫覺也為尚書所糾僕射封徳彝以無忌)
　(過誤當罰金監門不覺察罪死戴胄駁之曰禮臣子/於尊極不稱誤法御湯劑飲食舟船誤皆死校尉於)
　(無忌罪同陛下録無忌功原之可也若罰無忌而殺/校尉不可謂刑下復議徳彝執前説胄爭之曰無忌)
　(本首過當重校尉縁無忌致罪當輕奈何舎重而論/輕令論情則無忌以失解誤監門以失察亦誤校尉)
　(不得獨死乃詔並貸故/如戴胄可謂有常者矣)
　(貞觀時有詔修洛陽宫備巡幸侍御史張𤣥素言洛/陽未有巡幸之期而豫修宫室非急務也昔臣竊見)
　(隋營宫室時輦大木率二千人而曳一柱以木為輪/木相靡而火出則鑄鐡為轂代之日行一二里轂破)
　(折則數百人齎鐡轂隨易之計一柱數十萬此天下/所由亂也陛下初平洛陽隋氏宫室宏侈者皆令毁)
　(之曽未十年復加營繕何前日惡之而今日願效之/也陛下謂今日財力何如隋世然且役瘡痍之人襲)
　(亡隋之跡禍必甚矣帝覽之召謂曰如卿言朕勝於/隋末何如桀紂對曰若此役不息亦同歸於亂耳帝)
　(嘆曰思之不熟以至於是遂命罷役故如張𤣥素亦/可謂從容有常者矣張𤣥素為庶子時詔太子用庫)
　(物不㑹承乾發取無度𤣥素上書曰昔周武帝卑宫/陋食以靖海内而太子贇有穢徳至踐阼狂暴宗祀)
　(以亡隋所代是矣隋文雖藉女資有天下然布徳行/惠上下粗安而太子勇以驕奢敗今宫中山池其所)
　(鑿渠殿下所親見者也夫親則嫡子貴則儲貳自謂/有萬世之安庸詎知奸人間之致慈父之隙不可合)
　(哉向使動靜有常進止有度親君子疎小人黜浮華/守恭儉雖善間者亦安所從入矣今陛下本周典王)
　(世子服御不會以明有恩甚盛惠也而恩㫖未踰六/旬用物已過七萬驕奢之極其究為亂惟居安思危)
　(勿蹈覆轍太子怒令户奴狙擊幾斃/乃免故如張𤣥素則知所長民者矣)
　(馬周起徒卒從中郎將常何所陳時務二十餘條上/覽奏大喜立召見使者四輩趣之語當上意即拜監)
　(察御史因退上封事言天子之徳莫大於孝孝教之/本政治之所出也伏見大安宫在宫城西墻宇門闕)
　(視紫極為卑小東宫皇太子所居也而内大安太上/皇所居也而外雖上皇志在清儉養惜人力陛下所)
　(不敢違而中國四方蕃夷見者將何觀焉又伏聞明/詔以二月幸九成宫道路之言云為避暑竊惟上皇)
　(春秋髙陛下宜朝夕問安視膳今所幸宫去京城三/百餘里非可朝發夕至也萬一上皇念陛下思見顔)
　(色何以赴之且陛下以避暑行而上皇留熱處非所以/教孝也又言宗廟之享必親宗室之封必世皆大事)
　(洞於本計又稱孔子曰惟名與器不可以假人伏見/王長通白明達本樂工輿皂韋槃提斛斯政獨解習)
　(調馬所謂矇瞍之能厮圉之技獨厚賜金帛足矣今/超授髙爵與政外庭鳴玉曳履與士大夫相後先臣)
　(竊耻之誠知朝命既行不可追納猶宜不列朝班以/混士品上深納焉又言京師及益州諸處營造供奉)
　(器物并諸王妃主服飾皆過靡麗臣聞昧旦丕顯其/後猶怠作法於凉其弊猶貪陛下少處民間知百姓)
　(疾苦前代禍敗又目所親見然且如此况皇太子諸/王生長深宫不更外事者乎往貞觀初率土嗇儉一)
　(匹絹纔易斗米而天下帖然者百姓知陛下之憂憐/之故人人安無動摇也五六年來頻嵗豐稔一匹絹)
　(且易粟十餘斛而百姓咸怨以為陛下不憂憐之多/營不急之務故也百姓怨讟而土崩之漸始此矣夫)
　(國家興亡不由蓄積之多少而係百姓之苦樂請以/近事驗之隋貯洛口倉而李密因之積布帛東都而)
　(王世充因之今平居竭民財力一旦水旱風塵之警/狂狡竊發豈特旰食晏寢之憂而已哉又言漢晉以)
　(來亂天下者皆在諸王非帝者子孫王則不善也皆/樹置失宜不豫為節制而然耳今諸王身食大國何)
　(患不富而嵗别優賜曽無限極昔魏武過寵陳思適/貽陳思之禍誠宜酌長久之法使本支百世天下幸)
　(甚是葢為魏王泰及漢王元昌發自唐初談大□擘/畫無踰馬周者然其意皆歸於制節有常使民不貳)
　(一日城陽公主將下嫁卜婚期繇曰二火皆食始同/榮末同戚畫昏吉周諫曰朝謁以朝思相戒也講習)
　(以晝思相成也燕飲以昃思相歡也婚合以夜思相/親也故上下有成内外有親動息有時吉凶有儀今)
　(先亂其始不可為也故如馬/周者可謂出言有章者矣)
　(郝處俊始拜東臺御史從幸東都上道中召與語問/曰我嘗疑秦法寛荆軻一匹夫耳挾匕首竊發羣臣)
　(荷㦸侍殿陛莫之敢攖將習慢然耶對曰法已急故/耳秦法持寸刃上殿者族羣臣相視莫敢動故曰己)
　(急也昔魏王操著令京城有變九卿守府寺毋動動/者死後嚴才作亂徒黨纔數十人攻左掖門操登銅)
　(雀望無救者嘆之已有領官屬來前格鬬者操曰必/王太常也王修識幾變能冒法赴難盗以禽滅已詢)
　(之果修也故法不可急亦不可慢書曰髙明柔克沈/潛剛克中之為也上又一日與處俊論許敬宗所記)
　(史皆失實朕嘗從幸未央宫仗過有横刀伏草中者/先帝為歛轡却避之不發覺謂朕曰事發有數十人)
　(當死之者矣今紀殊失實處俊曰先帝寛仁非一端/臣弟處傑預供奉見三衛士有誤拂御衣者悸請死)
　(帝曰無恐左右無御史朕不汝罪也帝感動曰此皆/史所宜書上元元年賜吏民酺帝御翔鸞閣以觀分)
　(音樂為東西朋使雍王賢周王顯各主之聽角勝為/樂處俊進曰臣聞禮示童子無誑恐詐欺之心生以)
　(閑邪也今二王富於春秋志趣未有定當推梨讓棗/奈何令以音樂角勝乎上乃亟止之故如郝處俊可)
　(謂從容有/常者矣)
　(徐有功名宏敏以字行時羅織獄興吏爭鍜鍊中外/惴惴不自保獨有功以寛和為平數犯顔爭枉直太)
　(后厲聲色詰責刑死狼藉侍衛皆頸縮股栗而有功/神氣堅定言論明切后亦敬憚之所開宥無慮數十)
　(百家酷吏周興等讐視之劾有功附下罔上故縱反/者又而欺當斬坐免官后意終重之尋起侍御史有)
　(功入見伏地流涕固辭曰臣聞鹿走山林命縣庖厨/勢使之然也陛下以臣為法官臣不敢枉陛下法必)
　(且死是官矣乞免臣官貸臣死后慰諭遣之中外聞/有功來咸喜相賀也時有詔公坐流私坐徒以上赦)
　(免踰百日復發者聽捕論有功爭曰陛下寛殊死罪/已發者原所以通改過之心啟自新之路也故律告)
　(赦前事以其罪坐之若無告所犯終不自發若許告/是令與律乖也將恩詔雖下而天下無一夫獲貸者)
　(矣乃除其令潤州刺史竇孝諶妻皇嗣徳妃龎母也/以家祟為禱禳因告龎厭詛當死意以摇皇嗣有功)
　(明其非辜給事中薛季昶劾有功黨逆當絞有功方/視事令史泣以告有功笑曰豈我獨死餘諸人永不)
　(死耶徐步歸就舎食食已掩扉熟寐太后顧寛之召/入見好謂之曰卿比按獄多失出何也有功對曰失)
　(出人臣之小過好生人主之大徳后黙然龎得减死/而有功免為民已復起司刑少卿復為皇甫文備所)
　(詆欺而免無何文備下獄有功以平法出之或曰彼/嘗陷君於死而君出之使生何也對曰文備無死法)
　(爾所言者私忿我所守者公法也凡有功以守法故/坐大辟者三夷然無憂色赦之者三亦夷然無喜色)
　(故如徐有功可/謂有常者矣)
　(當開元時有盧懷慎清儉識治體為御史中丞論時/政曰昔唐虞三載考績三考黜陟幽明子産相鄭更)
　(法布令一年人怨思殺之三年人徳而歌之令子産/未踰年而死誰謂惠利故政必累時月而後成也比)
　(州牧上佐若兩畿令或一二嵗或三五月即遷曽不/及課最使未遷者傾耳而聽企踵而望冒進而忘亷)
　(耻惟苟得之為務又何暇為陛下宣風恤人哉人知/吏之不久不率其教吏知遷之不久不究其力媮處)
　(爵位以養資望雖明主有勤勞天下之志然僥倖路/啟上下相蒙此國之大病也臣請都督刺史上佐畿)
　(令任未三考不得遷若治行尤異或加賜車馬禄秩/降璽書慰勉須公卿缺則擢之以厲能者是為唐室)
　(議久任之凖然官人之法在論才不論任也郡縣當/平世黽勉奉公無所取國僑之治巉削過時月人思)
　(操竿逐之矣然懷慎自有常其居處/服食自始仕至隆貴率單素終身焉)
　　壹徳章第九
子曰為上可望而知也為下可述而志也則君不疑於
其臣而臣不惑於其君矣尹吉曰惟尹躬及湯咸有一
徳詩云淑人君子其儀不忒(書吉/作告)
　(易事則可望而知矣易知則可述而志矣可望而知/則不疑可述而志則不惑故權數相御亂世之道也)
　(坎之納約暌之遇巷葢不得已也周文王問於粥子/曰君子將入其職則於民也何如粥子曰君子將入)
　(其職則於民也旭旭然如日之始出也文王曰受命/矣既入其職則於民也何如曰君子既入其職其於)
　(民也暵暵然如日之正中文王曰受命矣既去其職/則於民也何如對曰君子既去其職則於民也暗暗)
　(然若日之已入也故將入而旭旭者義先聞也既入/而暵暵者保其福也既去而暗暗者思其教也文王)
　(曰受命矣故為上而易知為下而易志猶之日月也/上不以日月示其下則下以雲雷疑其上詩曰曀曀)
　(其隂虺虺其雷言其/君臣自為疑惑也)
　(是章疑與上章為一以/其再引詩故又分傳焉)
　(唐太宗嘗從容與輔臣論治及隋文之為君也房𤣥/齡對曰文帝勤於為治臨朝至日昃五品以上每引)
　(坐論事衞士𫝊餐而食雖性非仁厚亦可謂勵精之/主矣上曰公得其一未知其二文帝不明而喜察不)
　(明則照有不通喜察則多疑於物又事皆自决不任/羣臣羣臣既知上意惟取决受成即有愆忘莫敢違)
　(覆此所以二世而亡也朕擇天下賢才置之百司使/各司天下之事而宰相平章其上審熟便安乃後聞)
　(有功則賞有罪則刑庶其理乎先是上謂魏徴曰朕/觀隋煬帝集文辭奥愽亦知是堯舜而非桀紂然行)
　(事何其反也魏徴對曰人君雖聖哲猶當虚己以受/人故智者獻其謀勇者竭其力煬帝恃其俊才驕矜)
　(自用故口誦堯舜之言身為桀紂之行曽不自知以/至於彼耳上曰前事不逺吾屬之師也故如貞觀君)
　(臣所謂可望/可述者矣)
　(太宗嘗謂史臣曰朕每臨朝欲發一言未嘗不三思/恐為民害是不得多言杜正倫對曰臣職在記言陛)
　(下之言失臣必書之豈徒慮害於今亦恐貽譏於後/上悦賜絹二百段既又謂禇遂良曰卿猶知起居注)
　(所書可得觀乎對曰史書人君言動備記善惡庶幾/人君不敢為非未聞自取而觀之也上曰朕有不善)
　(卿亦記之耶對曰臣職當載筆不敢不記劉洎曰借/使遂良不記天下亦皆記之上曰誠然後又謂監修)
　(國史房𤣥齡曰前世史官所記皆不令人主見之何/也對曰史官不虚美不隱惡若人主見之必怒不敢)
　(獻也上曰朕之為心異於前世亦欲自省舊愆為後/來之戒耳公可撰次以聞諫議大夫朱子奢上言陛)
　(下聖徳在躬舉無過事史官所述義歸善美然自陛/下親覽起居後人得以為法竊恐曾元之後或質殊)
　(上哲飾非䕶短史官不免刑誅如此則莫不希風順/㫖曲辭逺害悠悠千載何可信乎上不從𤣥齡乃與)
　(許敬宗等纂髙祖今上實録以進上見書六月四日/事語多微隱謂𤣥齡曰昔周公誅管蔡以安周季友)
　(鴆叔牙以存魯前日之事史官何諱焉乃令刪去微/辭直書其事故貞觀諸史臣亦可謂知所望述者矣)
　(貞觀中年諸宰相侍宴上謂王珪曰卿識鑒精通復/善談論𤣥齡以下卿宜悉加品藻且自謂與數子何)
　(如對曰孜孜奉國知無不為臣不如𤣥齡才兼文武/出將入相臣不如李靖敷奏詳明出納惟允臣不如)
　(温彦博處繁治劇衆務畢舉臣不如戴胄耻君不及/堯舜以諫諍為己任臣不如魏徴至於激濁揚清嫉)
　(惡好善臣於數子亦有微長上深以為然衆亦服其/確論及後十餘年上又謂侍臣曰人臣順㫖者多犯)
　(顔者少今朕欲自聞其失諸公以為何如長孫無忌/等皆曰陛下無失劉洎曰頃有上書不稱㫖者陛下)
　(皆面加窮詰無不慙懼而退恐非所以廣言路也馬/周曰比來陛下賞罰微以喜怒為髙下此外不見其)
　(失上深納之是秋上又謂司徒無忌等曰人苦不自/知其過公等可為朕明言之對曰陛下武功文徳臣)
　(等將順不暇又何過可言上曰朕問公以已過公等/皆曲相諛説朕試舉公等得失相戒何如皆拜謝上)
　(曰長孫無忌善避嫌疑應物明速决斷事理古人不/過而攻戰非其所長髙士亷涉獵古今心術明達臨)
　(難不改節當官無朋黨然所乏者骨鯁規諫耳唐儉/言辭便㨗善和解人事事朕三十年遂無及於獻替)
　(楊師行性行純和自無愆違而情實怯懦緩急不得/力岑文本性質敦厚文章華贍而持論經遠自當不)
　(負於物馬周見事敏速性甚貞正量人物直道而言/朕比任使多能稱意劉洎最堅貞有利益然其意尚)
　(然諾私於朋友禇遂良學問稍長意亦堅正每寫忠/誠親附於朕譬如飛鳥依人人自憐之葢是時元成)
　(已死念無有直戇可屬後事如元成者劉洎稍戇又/以然諾之箴隕身於亢厲惜哉故如貞觀之君臣不)
　(疑不惑/者矣)
　(太宗中年見天下乂安嘗曰治國如治病病小愈猶/宜將䕶儻自縱病復作不救矣朕有二喜一懼比來)
　(豐稔斗粟三錢中國幸安一喜也北方久服邊鄙無/虞二喜也然治安則驕侈驕侈則危亡朕日慎一日)
　(惟懼不終欲數聞卿等規爭耳魏徴曰内外治安臣/不以為喜所喜者陛下居安思危天下幸甚又謂羣)
　(臣曰貞觀以前從朕經營天下𤣥齡之功貞觀以後/繩愆紏謬為朕計安天下魏徴之力也皆賜之佩刀)
　(晚謂侍臣言古帝王平區夏不能服從戎狄朕徳不/逮古人而成功過之何也羣臣咸頌述上曰卿言過)
　(朕所為致此者只五事人君多忌疾勝己朕見人之/善若己有不憚自服人行能不能兼備朕棄短取長)
　(俾各材進用人主進賢則寘諸懐退不肖則推諸壑/朕見賢者則敬之不肖則矜之人主多惡正直畏抉)
　(摘隂誅顯戮之朕踐阼來正直之士比肩朝廷未嘗/一遭過謫自古皆貴中華賤夷狄朕愛之如一故其)
　(部落親附甚恩此五者所以成今日之功也甚矣唐/宗之文不及漢髙之質也然其君臣相信可望可述)
　(葢有尹告一/徳之風焉)
　(漢髙祖雄畧勝唐宗而猜忌功臣寡學術故其後世/宰相保傅寡有免者元帝時石顯𢎞恭用事前將軍)
　(蕭望之光禄大夫周堪以師傅見尊重數陳時政言/治亂與諫大夫劉更生侍中金敞並拾遺同心謀議)
　(欲復古制罷中書宦官恭顯大恨之與車騎將軍史/髙比使待詔鄭朋華龍告望之堪更生朋黨相稱舉)
　(欲以専擅權勢下𢎞恭問狀於是恭顯請謁者召致/廷尉時帝初即位不省致廷尉為下獄也可其奏後)
　(帝召堪更生對曰繫獄帝大驚曰非但廷尉問耶以/責恭顯皆叩頭謝立令出視事恭顯因推將軍史髙)
　(言上新即位而先驗師傅宜因决免於是收蕭望之/前將軍光禄勲印綬及堪更生皆免其春地震客星)
　(見昴巻舌間上感悟乃爵望之闗内侯徴堪更生為/諫大夫恭顯又皆白以為郎中更生懼使外親上變)
　(言事恭顯疑更生所為考之辭服遂逮更生論誣罔/不道免為庶人是嵗冬望之子伋亦上書訟前事恭)
　(顯奏望之所坐明白而教子上書稱引無辜之詩歸/非於上失大臣體自以託師傅懷終不坐非頗屈於)
　(牢獄少塞其怏怏心則朝廷無以施恩上曰蕭太傅/素剛安肯就吏顯曰人命至重望之所坐輕必無憂)
　(乃可其奏顯等遂發金吾圍望之第蹙之望之欲引/决夫人止之以問門生朱雲勸之於是望之仰天太)
　(息曰吾嘗備位宰相年踰六十老入牢獄苟求生活/不亦鄙乎遂飲鴆自殺天子聞之驚拊手曰曩固疑)
　(其不就果然殺吾賢傅時大官方尚食為卻食流涕/哀動左右然卒無以創恭顯也已上又説郎京房生)
　(以易言災異數驗數召見言事房問帝曰幽厲之君/何以危所任者何人也上曰君不明而所任者巧佞)
　(也房曰知其巧佞而用之耶將以為賢耶上曰為賢/耳房曰然則今何以知其不賢乎上曰以其時亂君)
　(危知之房曰若是任賢必治任不肖必亂幽厲何不/覺悟卒以至是上曰臨亂之君各賢其臣令皆覺悟)
　(天下安得危亡之君乎房曰齊桓公秦二世亦嘗聞/幽厲而非笑之然而任豎刁趙髙政治日亂羣盗滿)
　(山何不以幽厲卜之而覺悟乎上曰惟有道者為能/以往知來耳房因免冠頓首曰春秋紀二百四十二)
　(年災異以示萬世之君今陛下即位以來春秋所舉/災異盡備陛下視今為治耶亂耶帝曰亦極亂耳房)
　(曰今所用者誰與上曰然幸以為瘉於彼又以為不/在此也房頓首曰夫前世之君亦皆然臣恐後之視)
　(今猶今之視前也上黙然良久乃問曰今為亂者誰/哉房曰明主宜自知之上曰不知也如知之何故用)
　(之房曰上所最信任與圖議帷幄之中進退天下人/者是矣帝俯首曰已喻然亦不能退恭顯也既以房)
　(為魏郡太守試考課法竟坐與淮陽憲王舅張博漏/泄省中語徴下獄論棄市妻子徙邊而元帝終以不)
　(悟先是劉更生因災異條上封事曰臣前幸得以骨/肉備九卿奉法不謹乃復蒙恩竊見災異並起天地)
　(失常徴表為國欲終不言念忠臣雖在􁅯畝猶不忘/君惓惓之義也况重以骨肉之親加以舊恩未報乎)
　(臣聞舜命九官濟濟相讓和之至也衆賢和於朝則/萬物和於野詩書所稱至於春秋和氣致祥乖氣致)
　(異祥多者其國安異衆者其國危天地之常經古今/之通義也今陛下開三代之業招文學之士優游寛)
　(容使得並進令賢不肖混淆黒白不分邪正雜揉章/交公車人滿北軍朝臣舛午更相䜛愬前後錯謬毁)
　(譽混亂所以熒惑耳目感移心志不可勝載往往羣/朋同心以陷正臣正臣進者治之表也正臣陷者亂)
　(之機也乗治亂之機未知孰任而災異數見此臣所/以寒心者也夫乗權藉勢之人子弟鱗集於朝羽翼)
　(輻輳於前毁譽必用以終乖離之咎是以日月無光/霜雪夏隕海水沸出陵谷易處星辰失行皆怨氣之)
　(所致也夫遵衰周之軌迹循詩人之所刺而欲以成/太平致歌頌猶卻行而求及前人也初元以來六年)
　(矣按春秋六年之中災異未有稠如今日者也原其/所以然者䜛邪並進也䜛邪之所以並進者由上多)
　(疑心既已用賢人而行善政如或譖之則賢人退而/善政還夫執狐疑之心者來䜛賊之口持不斷之意)
　(者開羣枉之門䜛邪進則衆賢退羣枉盛則正士消/故易有否泰小人道長君子道消君子道消則政日)
　(亂故為否否者閉而亂也君子道長小人道消小人/道消則政日治故為泰泰者通而治也詩云雨雪麃)
　(麃見睍聿消易之義也昔者共工驩兜與舜禹雜處/堯朝周公與管蔡並序周位當是時流言䜛謗豈可)
　(勝道哉帝堯成王能賢舜禹周公而消共驩管蔡故/以大治榮華至今孔子與季孟皆事於魯李斯與叔)
　(孫俱宦於秦定公始皇賢季孟李斯而疎孔子叔孫/故以大亂汚辱至今故治亂榮辱之端在所信任信)
　(任既賢在於堅固而不移詩云我心匪石不可轉也/言守善篤也易曰渙汗其大號言號令如汗汗出而)
　(不反者也今出善令未能踰時而反是反汗也用賢/未能三旬而退是轉石也今二府奏恭顯不當在位)
　(歴年而不去故出令則如反汗用賢則如轉石去佞/則如抜山如此而望隂陽之調不亦難乎是以羣小)
　(窺隙縁飾文字流言醜詆譁於民間詩云憂心悄悄/愠于羣小小人成羣誠足愠也昔孔子與顔淵子貢)
　(更相稱譽不為朋黨禹稷與臯陶𫝊相汲引不為比/周何則忠於為國無邪心也故賢人在上位則引其)
　(類而聚之於朝易曰飛龍在天大人聚也在下位則/思與其類而俱進易曰抜茅茹以其彚征吉在上則)
　(引其類在下則推其類故湯用伊尹不仁者逺而衆/賢至類相致也今佞邪與賢臣並在交㦸之内合黨)
　(共謀違善依惡歙歙訿訿數設危險之言欲以傾移/主上如忽然用之此天地之所以先戒災異之所以)
　(重至者也自古聖明未有無誅而治者也故舜有四/放之罰孔子有兩觀之誅然後聖化可得而行今以)
　(陛下明知誠深思天地之心逺察兩觀之誅覽否泰/之卦觀雨雪之詩歴周唐之所進以為法原秦魯之)
　(所進以為戒考祥應之福省災異之禍以揆當世之/變放邪佞散詖險杜羣枉之門開衆正之路决斷狐)
　(疑分别猶豫使是非炳然可知則百異消減而衆祥/備至太平之基萬世之利也上覽之意頗悟而恭顯)
　(見其書怨益深已堪猛以日食左遷無何堪卒猛以/䜛自殺而更生遂廢故上下疑惑則禍患日生漢室)
　(之衰則自此始也當恭顯時亦未敢自放以鄭朋龍/華搆之於始而望之危楊興諸葛豐搆之於中而張)
　(猛殆賈捐之阻之於終而諸賢卒不可復故上不可/望而知下不可述而志則隂邪四出君臣相惑詩曰)
　(無將大車維塵/冥冥是之謂也)
　　示厚章第十
子曰有國家者章善癉惡以示民厚則民情不貳詩云
靖共爾位好是正直
　(火在天上大有君子以遏惡揚善順天休命何謂也/曰是法日之謂也曰虞帝之不法日何謂也曰隱惡)
　(揚善天地之道也然且舉元除凶不俟逾載則是以/日為道也故陟明黜幽鬼神所以從令也喜陽惡隂)
　(萬物所以著性也性定則情摰情摰則俗厚俗厚則/天子易為化有司易為治夫非正直之君子而能如)
　(此乎詩曰視民不佻君/子是則是傚是之謂也)
　(東漢諸臣以名節相砥礪於儒行獨深唐興魏元成/所論賞罰從好不從令皆一本於緇衣其著者與此)
　(篇相表裏也如徳禮誠信疏曰臣聞為國基於徳禮/保於誠信誠信立則下無貳情徳禮行則逺者來格)
　(𫝊曰同言而信信在言前同令而行誠在令外然有/言而不行言不信也令而不信令無誠也自王道休)
　(明綿十餘載威加海外萬國來庭然道徳未益厚仁/義未益篤者何哉由乎待下之情未盡於誠信雖善)
　(始之勤未睹克終之美也昔貞觀之始聞善若驚既/五六年間猶悦以從諌自茲厥後惡聞直言雖時有)
　(所容非曩者之豁如也謇諤之士稍避龍鱗便佞之/徒肆其巧辯謂同心者為朋黨謂告訐者為至公謂)
　(强直者為擅權謂忠讜者為誹謗謂之為朋黨雖忠/信而可疑謂之為至公雖矯偽而可怪强直者畏擅)
　(權之議忠讜者慮誹謗之尤至夫竊金生疑投杼致/惑衆人不得言大臣莫與爭妨化損徳其在茲乎夫)
　(君子小人貌同心異君子好善而惡惡臨難不苟殺/身成仁小人好利而惡義惟利所在危人以自安苟)
　(欲危人何所不至今欲致治必委之於君子至事得/失又議之於小人其得君子也則敬而疎遇小人也)
　(必輕而狎狎則言何不盡疎則情不上通是毁譽常/在小人而督過常在君子也夫中智之人豈無小慧)
　(然才非經國慮不及逺雖竭力盡誠猶未免悖謬况/内懷奸宄順㫖承顔其為患禍豈不深乎孔子有言)
　(君子而不仁者有矣夫未有小人而仁者也然則君/子不能無小惡惡不甚無害于正小人雖時有小善)
　(善不積無改于邪今謂之善人矣復疑其為惡何異/立直木而疑其影之曲乎若欲令君子小人是非不)
　(雜必懷之以徳待之以信厲之以正一之以誠然後/小人絶其奸邪君子行其正直無為之化猶或可期)
　(昔中行穆伯攻皷不下魏簡倫曰皷之嗇夫簡倫怪/知之請無疲士大夫而皷可得也穆伯不應左右)
　(之穆伯曰簡倫之為人也佞而不仁若使簡倫下之/吾不可以不賞是賞佞人也得國而使人共為佞安)
　(用之夫穆伯列國之大夫也猶慎佞人之賞况巍巍/上聖而使盛徳有所間然乎若使善善而不能進惡)
　(惡而不能去罰不及於有罪賞不加於有功則危亡/之期猶未可保也故如魏徴者可謂正直者矣緇衣)
　(二十四章於以表正示厚去/貳去虞其大意不過如此也)
　(景雲間有鎧曹參軍柳澤者上疏曰頃因韋氏險詖/姦臣同惡遂使賞罰紊弛善惡混淆政以賄成官由)
　(寵進海内寒心莫可救藥賴神祗佑徳宗廟降靈陛/下勇智天錫安宗社於己危拯黎庶於將溺萬邦愷)
　(樂室家胥慶然臣聞危者安其位者也亡者保其存/者也亂者有其治者也書曰惟徳罔小萬邦惟慶惟)
　(不徳罔大墜厥宗甚可畏也甚可懼也夫驕奢起于/親貴綱紀亂于寵倖詩曰刑于寡妻至于兄弟以御)
　(于家邦若親貴為之而不禁寵倖撓之而見從則姦/詐斯起暴亂日生雖嚴刑制戮而法不行矣石碏曰)
　(臣聞愛子教之以義方不納於邪驕奢淫佚所自邪/也書曰罔淫于逸罔遊于樂穆王有命曰實賴前後)
　(左右有位之士繩愆紏謬格其非心今儲宫肇建王/府初啟至于寮友必惟妙擇而驕奢流遁餘風或存)
　(書曰慎簡乃僚無以巧言令色其惟吉士僕臣正厥/后克正僕臣諛厥后自聖伏願採温良博聞之士恭)
　(儉忠鯁之人令朝夕講論出入侍從授以訓誥以交傲/修其不逮書曰内作色荒外作禽荒又曰無若丹朱)
　(惟慢遊是好承前貴戚鮮克由禮或打毬擊皷比周/伎術或飛鷹奔犬盤遊藪澤甚為不道非進徳致治)
　(之本也臣又聞富不與驕期而驕自至驕不與罪期/而罪自至罪不與死期而死自至誠哉斯語頃者韋)
　(庶人樂安公主武延秀等權侔人主威震天下然怙/侈滅徳神怒人棄豈不謂愛之富之而不防以法不)
　(節以禮終轉吉為凶變福為禍諺云千人所指無病/而死不其然歟禮云愛而知其惡憎而知其善夫寵)
　(愛之心人所不免去之而閑以禮節適則可矣今諸/王公主駙馬亦陛下之親愛也矯枉之道在於厥初)
　(鑒誡之轍其則不逺經曰在上不驕髙而不危所以/長守貴也制節謹度滿而不溢所以長守富也富貴)
　(不離其身然後能保其社稷書曰制官刑儆于有位/敢有恒舞于宫酣歌于室時為巫風敢有狥于貨色)
　(恒于遊畋時為淫風敢有侮聖言逆忠直逺耆徳比/頑童時謂亂風惟茲三風十愆卿士有一于身家必)
　(喪邦君有一于身國必亡甚可畏也甚可懼也伏惟/陛下必察而明之必信而勸之有奢僭驕怠者削其)
　(禄封樸素修業者錫以車馬以朂其心使奉其命無/使久而忽之逺而墜之書曰常厥徳保厥位厥徳匪)
　(常九有以亡惟陛下慎之哉儻陛下忽精一之徳開/恩倖之門爵賞有差刑罰無當則忠臣正士亦難復)
　(談矣此疏於勸誡之道稱引甚備故/如柳澤者知所以章善癉惡者矣)
　(陸贄論裴延齡奸蠧疏曰臣聞君子小人用舎不並/國家否泰恒必由之君子道長小人道消於是上下)
　(交而萬物通所以為泰小人道長君子道消於是上/下不交萬物不通所以為否也夫小人蔽明害理如)
　(嘉榖之有蟊良木之有蠧是以古先聖哲立言垂訓/必殷勤切至以小人為戒者豈有意讐阻之哉誠以)
　(其蔽明害理致禍之原博傷善之釁深所以有國有/家者不得不去耳户部侍郎裴延齡性邪行險口利)
　(志凶矯妄不疑敗亂無恥以聚斂為長策以詭妄為/嘉謀以掊克斂怨為匪躬以靖違服䜛為盡節智愚)
　(共知士庶同憤以陛下英明鑒照物無遁情固非延/齡所能蔽虧而莫辨也或者聖慮以其甚招嫉怨而)
　(謂之孤貞可托腹心以其好進䜛諛而謂之盡誠可/寄耳目臣竊以為過矣夫君天下者必以天下之心)
　(為心而不私其心以天下之耳目為耳目而不私其/耳目故能通天下之志盡天下之情夫以天下之心)
　(為心則我之好惡乃天下之好惡也以天下之耳目/為耳目則天下之聰明皆我之聰明也夫布腹心而)
　(寄耳目舜與紂皆用之矣舜之意務求已過以與天/下同欲由是天下莫不歸心故其書云臣作朕股肱)
　(耳目紂之意務求人之過以與天下違欲由是天下/莫不離心故其詩曰流言以對冦攘式内故與天下)
　(同欲謂之聖帝與天下違欲謂之獨夫其所以布腹/心任耳目之意不殊然而美惡成敗相逺若此豈不)
　(以任人之道不同求過之情有異哉太宗嘗問侍臣/何者為明君何者為暗君魏徴對曰君之所以明者)
　(兼聽也所以暗者偏信也又曰秦之胡亥偏信趙髙/肆其姦欺指鹿為馬臣謂鹿之與馬物類猶同豈若)
　(延齡掩有為無指無為有陛下若不以時省察得無/使後代嗟誚甚於趙髙乎葢是時延齡以欺罔言利)
　(搜求市鄽豪奪入獻輒稱勾獲隱欺得錢數十萬貫/請貯别庫以為羡財又舉大府見在存數稱於糞土)
　(中得銀十三萬兩其段匹雜貨百萬有餘皆文帳脱/遺並同已棄之物又平凉諸鎮告稱絶糧其饋運騾)
　(車工役之數延齡皆指為羡餘及上遣中官簡覆但/草狀自陳云儲蓄殊多嵗内以來必無闕乏而已陸)
　(贄諸賢雖抗辭彈劾而上溺/於羡餘之奉尊庇之不悟也)
　(司馬光既知許州乃論劾王安石疏曰臣之不才最/出羣臣之下先見不如吕誨公直不如范純仁程顥)
　(敢言不如蘇軾孔仲文勇决不如范鎮誨於安石始/知政事之日己言安石為奸邪謂其必敗亂天下臣)
　(以為安石止於不曉事與狠愎耳不至如誨所言今/觀安石引援親黨盤據要津擯排異己常以己意隂)
　(贊陛下内出手詔以决外庭之事使天下之威福在/己而謗議悉歸陛下臣乃自知先見不如誨逺矣純)
　(仁與顥皆與安石素厚安石抜於庶寮之中超處清/要純仁與顥睹安石所為不敢顧私恩廢公議極言)
　(其短臣與安石南北異鄉取舎異道臣接安石素疎/安石待臣素薄徒以屢常同寮不忍輕絶因循以至)
　(於今是臣不負安石而負陛下此其不如純仁與顥/逺矣臣承乏兩制逮事三朝於國家義則君臣恩猶)
　(骨肉睹安石逞其狂愚使天下蒼生被荼毒之苦宗/廟社稷有累卵之危臣畏懦惜身不早為陛下别白)
　(而軾與仲文皆疎逺小臣乃敢不避雷霆之威攖虎/狼之怒隳官獲譴無所顧慮此臣不如軾與仲文逺)
　(矣人情誰不畏首尾保禄位鎮睹安石熒惑陛下以/佞為忠以忠為佞以非為是以是為非不勝憤懣抗)
　(章極言自乞致仕甘受醜詆杜門家居臣顧惜爵禄/為妻子計包羞忍恥竊據大州此臣不如鎮逺矣臣)
　(聞居其位者必憂其事食其禄者必任其患苟或不/然是為盗竊臣雖無似嘗奉教於君子矣不忍以身)
　(為盗竊之行今陛下惟安石之言是信安石以為賢/則賢以為愚則愚以為是則是以為非則非諂附安)
　(石者以為忠良攻難安石者以為䜛慝臣之才識固/安石之所愚臣之議論固安石之所非今日之言恐)
　(陛下所謂䜛慝也伏望聖恩裁處其罪若臣罪與范/鎮同即乞依范鎮例致仕若罪重於鎮或竄或誅所)
　(不敢逃故如司馬光/可謂章善癉惡者矣)
　(蘇軾論吕惠卿疏曰臣聞漢武帝時御史大夫張湯/挾持巧詐以迎合上意變亂貨幣崇長犴獄使天下)
　(重足而立幾至於亂武帝覺悟誅湯而後天下安唐/徳宗世宰相盧杞妬賢嫉能戕害善類征伐暴斂使)
　(天下相率叛上至於流播徳宗覺悟逐杞而後社稷/復存臣伏見前參知政事吕惠卿懷張湯之辯詐兼)
　(盧杞之奸凶詭變多端敢行非度見利忘義黷貨無/厭王安石初任執政用為腹心指擿教道以濟其惡)
　(韓琦始言青苖之害先帝感悟知琦朴忠欲退安石/而行琦言安石遑遽自失天下欣然有息肩之望惠)
　(卿自恐失勢上章奏對力進邪説熒惑聖聽身攝内/侍之職自往𫝊宣以起安石遂為安石畫策以刼持)
　(上下大率多用刑獄以排擊忠良推舉邪黨而諍臣/吞聲有識喪氣天下自是靡然矣其後又建手實簿)
　(法尺椽寸土簡括無遺鞭箠交下紙筆翔貴告訐之/苦甚於苗役又因保甲正長給散青苗結甲民官不)
　(遺一户上下騷動不安其生遂致河北人户流入襄/鄧旋又興起大獄以恐脅士人如鄭俠王安國之徒)
　(僅保首領而去其意欲株蔓連引塗汚公卿賴先帝/仁聖每事裁抑故惠卿不得窮極其惡不然安常守)
　(道之士無噍類矣既而惠卿自以贓罪被黜於是力/陳邊事以中上心其在延安始變軍制惟黨人徐禧)
　(助之遂行其説違背物情至今為梗永樂之敗震動/宸極循致不豫實始由此雖或肆諸市朝不為過矣)
　(若其私行嶮薄非人所為閭閻下賤有所不食方安/石始罷相以執政薦惠卿既已得位恐安石復用遂)
　(起王安國李士寧之獄以柅其歸安石覺之被召即/起迭相攻擊期致死地安石之黨發其贓私朝廷遣)
　(官推鞠其事獄將具而安石罷去案在御史可覆視/也惠卿因言安石相與為奸發其私書其一曰無使)
　(齊年知齊年者謂馮京也京安石皆生於辛酉故謂/之齊年先帝猶薄其罪復發其一曰無使上知安石)
　(由是得罪夫惠卿與安石出肝肺託妻子平居相結/惟恐不深雖欺君之牘不復疑間惠卿方其無事已)
　(一一收録一旦爭利遂相抉擿不遺餘力此豈閭閻/下賤之所復為乎夫人君用人欲其忠信於己必取)
　(仁於父兄信於師友然後付之以事故放麑違命也/而推其仁可以託國食子狥君也而推其忍至於弑)
　(君欒布惟不廢彭越之命故髙祖知其賢李勣惟不/利李密之地故太宗許其義至於吕布事丁原則殺)
　(丁原事董卓則殺董卓劉牢之事王恭則反王恭事/司馬元顯則反元顯背逆人理世所共疑故吕布見)
　(誅於曹公而牢之見殺於桓氏皆以生平反覆勢不/可存夫曹桓古之奸雄駕御英豪何所不可而推究)
　(利害終畏此人今朝廷選用忠臣惟恐不及而置惠/卿於其間譬如薰蕕雜處梟鸞並棲不惟勢不兩立)
　(兼亦惡者必勝伏乞陛下斷自聖意畧正典刑縱未/汙於斧鑕猶當投畀四裔以禦魑魅故如蘇軾亦明)
　(於章癉示厚/之㫖者矣)
　(當髙宗時李綱疏曰臣昨日奏事論及人主之職在/知人雖堯舜猶以為難誠能别白邪正使君子小人)
　(不至於混淆然後天下可治伏蒙宣論知人亦非難/事但考其素行則知之仰繹聖訓誠為要論然臣竊)
　(觀國家艱難之㑹人才素行未可猝知而帷幄腹心/决非君子不可君子愛君而不謀身憂國而不謀家)
　(以公忘私以義忘利而小人則反此自昔人主信小/人而任之其國未嘗不至於危亡夫小人豈不樂於)
　(存而惡危亡哉然使之謀人之國必致於此者以其/無遠見而操術險也彼方以謀家保身營私趨利為)
　(得計於國而恬不知恤非不知恤也以謂必不至於/危亡而恬不知恤也唐天寶末楊國忠既激安禄山)
　(叛以信其言又促哥舒翰出兵潼闗恐其圖已動為/身謀不顧大計及遭陳元禮之變刃加於頸而後知)
　(之葢亦晚矣范祖禹有言避害就利者小人之常也/利於己而不利於人則為之害於國而不害於家則)
　(為之然而害於國則亦害於家不利於人則亦不利/於己是以自古小人之敗必至於家國俱亡而後己)
　(此聖人所以戒小人之勿用也為人主者皆欲用君/子而退小人卒之君子常不得用小人常不得退者)
　(君子行道直自信篤去就輕好惡正故也行道直則/不能阿諛以取容自信篤則不能過防以逺害去就)
　(輕則不為爵禄之所累好惡正則不為奸邪之所喜/自非明主明足以察誠足以任則君子雖欲有為於)
　(世不可得矣齊小白之任管仲信而不疑所以成霸/業故曰有人而不能知害霸也知而弗能用害霸也)
　(用而弗能信害霸也信而以小人參之害霸也霸猶/如此况欲圖天下之事業以集中興之功哉故如李)
　(綱者知好正直為/章癉之本者矣)
　　不勞章第十一
子曰上人疑則百姓惑下難知則君長勞故君民者章
好以示民俗慎惡以御民之淫則民不惑矣臣儀行不
重辭不援其所不及不煩其所不知則君不勞矣詩云
上帝板板下民卒􁈏小雅曰匪其止共維王之卭
　(天下之道誠而已矣誠則明明則通通則上下一體/事簡而愈治不誠則昬昬則塞塞則上下異志事繁)
　(而愈紛故以誠御逺天下無不及之事以誠御隱天/下無不知之情行失而志衰情窮而辭變訟獄繁興)
　(盗賊滋有雖聖人治之而有不治也故以術馭天下/堯舜有不給之術以誠御天下豚魚有可孚之誠上)
　(下相疑治道愈荒故為督責之言以告其上者是皆/有隱情匿於威福利上疲勞乗倦而取之詩曰匪其)
　(止共維王之/卭是之謂也)
　(荀卿曰主道治近不治逺治明不治幽治一不治百/主能治近則逺者治主能治明則幽者治主能當一)
　(則百事正故兼聽天下日有餘而治不足者是治之/極也既能治近又務治逺既能察明又務見幽既能)
　(當一又務正百過也不能治近而務治逺不能察明/而務見幽不能當一而務正百悖也過猶悖也故明)
　(主好要闇主好詳主好要則百事詳主好詳則百事/荒君者論一相陳一法明一指以兼覆並照而觀其)
　(成者也相者列百官之長聽百事之要以飭朝廷臣/下百吏之分度其功勞論其慶賞嵗終奉其成以効)
　(於君當則可不當則廢故人君勞於索之佚於使之/曰論相而已矣論相故不疑不疑故易事易事故易)
　(知易知故居近以御逺居明以御幽居一以御百故/好惡可以共治刑罰可以不試也是則荀卿深於此)
　(義者/也)
　(魏徴曰臣聞書曰明徳慎罰惟刑之恤哉禮云為上/易事為下易知則刑不煩矣上多疑則百姓惑下難)
　(知則君長勞矣夫上易事下易知君長不勞百姓不/惑故君有一徳臣無貳心上播忠厚之誠下竭股肱)
　(之力然後太平之基不墜康哉之詠斯隆當今道被/華夷功髙宇宙無思不服無逺不臻然言尚於簡大)
　(志在於明察刑賞之用有所未盡矣夫刑賞之本在/乎揚善而懲惡帝王所與天下畫一不以親疎貴賤)
　(為輕重者也今或屈伸在乎好惡輕重由乎喜怒遇/喜則矜其情於法中逢怒則求其罪於事外所好則)
　(鑽皮樹其毛羽所惡則洗垢求其瘢㾗瘢㾗可求則/刑斯濫矣羽毛可樹則賞斯謬矣刑濫則小人道長)
　(賞僭則君子道消小人之惡不懲則君子之善不勸/而望治安刑措非所聞也且夫暇豫清談皆敦尚於)
　(孔老威怒所至則取法於申韓故道徳之㫖未𢎞刻/薄之風尚扇夫上風既扇則下生百端人競趨時憲)
　(章不一稽之王度實有攸虧昔州犁上下其手楚國/之法遂差張湯輕重其心漢朝之刑已弊以人臣之)
　(頗僻猶莫能申其欺罔况人君/之髙下將何以措其手足乎)
　(又疏曰臣聞禮云人以君為心君以人為體心莊則/體舒心肅則容敬書曰元首明哉股肱良哉萬事康)
　(哉元首叢脞哉股肱惰哉萬事隳哉然則委棄股肱/獨任胷臆具體成理非所聞也竊觀在朝羣臣當樞)
　(機之寄者或地隣齊晉或業預經綸並立事立功極/時之選處之鈞軸為任重矣任之雖重信之未篤信)
　(之不篤則人或自疑人或自疑則心懐苟且心懷苟/且則節義不立節義不立則名教不興名教不興而)
　(與固太平之基保七百之祚未之有也夫委大臣以/大體責小臣以小事為國之常也今委之以職則重)
　(大臣而輕小臣至於有事則信小臣而疑大臣信其/所輕疑其所重將以致理其可得乎又政貴有恒不)
　(求屢易今或責小臣以大體或責大臣以小事大臣/或以小過獲罪小臣或以大體受罰職非其位罰非)
　(其罪而欲其無私求其盡力不亦難乎小臣不可委/以大事大臣不可責以小罪任以大官求其細過刀)
　(筆之吏順㫖成風自陳也則以為心不伏辜不言也/則以為所犯皆實進退維谷莫能自明則苟免其禍)
　(大臣苟免則譎詐萌生譎詐萌生則矯偽成俗矯偽/成俗則致理何由夫上之不信於下必以為下無可)
　(信若必下無可信則上亦多可疑矣禮云上人疑則/百姓惑下難知則君長勞上下相疑則不可以言理)
　(矣夫以一介庸夫許身交友死且不渝况君臣契合/誼同魚水若君為堯舜則身為稷契豈有遇一事則)
　(變志見小利則易心哉此雖下之立忠未能明著亦/上之懷誠有所未盡也故如魏徵者於上下疑信之)
　(間辨之審矣凡魏徴論奏皆原本緇衣稱引前後/錯見諸篇其推明賞罰本於好惡則前後一也)
　(熙寕二年四月詔云傳曰近臣盡規以其榮恥休戚/與上同也今在此位者視朕過失與朝廷政事之闕)
　(黙而不言乃或私議竊嘆若以為責不在己夫豈習/見成俗以為當然其亦有含章懷寶待唱而後發者)
　(耶今百度隳弛風俗偷惰薄惡烖異譴告不一此誠/忠賢助朕憂惕以剏制改法救弊除害之時宜令侍)
　(從官自今遇朕過失與朝廷政事之闕無有巨細各/具章奏極言無隱噫言善而不用朕有厥咎導之而)
　(弗言爾為不恭朕將用此考察在位所以事君之實/明黜陟焉於時富弼為首輔王安石初為執政其求)
　(言懇至如此上下好惡葢猶未變/也然於章癉之義葢已漸淆矣)
　(司馬光疏曰臣聞古之聖帝明王聞人之言則能識/其是非故謂之聰觀人之行則能察其邪正故謂之)
　(明是非既辨邪正既分姦不能惑佞不能移故謂之/剛取是而捨非誅邪而用正確然無所疑故謂之斷)
　(誅一不善而天下不善者皆懼故謂之威賞一有功/而天下有功者皆喜故謂之福今陛下聰明剛斷則)
　(誠體之矣欲取威福之柄則誠有其志矣然於所以/為之道尚或有所未盡故臣以為太平之功未可期)
　(也夫帝王之道當務其逺者大者而畧其近者小者/國之大事當與公卿議之而不使小臣參之四方之)
　(事當委牧伯察之而不當使左右覘之儻公卿牧伯/尚不能擇賢者而任小臣左右獨能得賢者而使之)
　(乎若苟為不賢則險詖私謁無不為矣今陛下好於/禁中出手詔指揮外事非公卿所薦舉牧伯所紏劾)
　(或非次遷官或無故廢罷外人疑駭不知所從此豈/非朝廷之士左右之臣所謂聰明剛斷威福在己者)
　(耶陛下聞其言而信之臣竊以為過矣夫公卿所薦/舉牧伯所糾劾或謂之賢者而不賢謂之有罪而無)
　(罪皆有跡可見責有所歸故不敢大為欺罔若姦臣/密白陛下令為聖意以行之則威福集於私門怨謗)
　(歸於陛下安得謂之威福在己耶以此觀之面譽陛/下聰明剛斷威福在己太平可立致者非愚則諛不)
　(可不察也陛下必欲威福在己曷若謹擇公卿大臣/明正忠信者留之愚昧阿私者去之在位者皆得其)
　(人然後舉一事則與之公議於朝使各言其志除一/官亦與之公議於朝使各舉所知陛下清心平慮擇)
　(其是者而行之非者不得復奪也擇其賢者而用之/不肖者不能復爭也如此則謀者舉者雖在公卿大)
　(臣而行之用之皆在陛下安得謂之威福不在己耶/夫人心不同有如面焉國家凡舉一事用一人朝廷)
　(之人必或以為是或以為非或以為賢必或以為不/肖此固人情之常自古而然不足怪也要在人主審)
　(其是非而取舎之取是而舎非則安榮舎賢而用不/肖則危辱比乃安危榮辱之所以分也漢世國家有)
　(大典禮大政令大刑獄大征伐必下公卿大夫博士/議郎議其議者不齊天子乃親制决之曰丞相議是)
　(或曰廷尉議是而羣下厭然無有不服者矣今陛下/聽羣臣各盡情議事誠善矣然終不肯以意裁决遂)
　(使羣臣强辯者巧文相攻至於再三反覆無有紀極/臣愚深恐虧朝廷之政體損陛下之明徳流聞四方)
　(取輕外夷非嘉事也夫天下之事有難决者以先王/之道揆之若權衡之於輕重規矩之於方圓錙銖毫)
　(忽不可欺矣是以人君務明先王之道而不習律令/知根本既植則枝葉必茂故也近者登州婦人謀殺)
　(其夫重傷垂死情無可憫已經法司論斷而州官謬/為巧飾朝廷命兩制定奪者再命兩府定奪者再勅)
　(出而復收者一爭論縱横至今未定夫執條據例者/有司之職也原情制義者明主之事也分爭辨訟非)
　(禮不决禮之所去刑之所取也阿云之事試以禮觀/之豈難决之獄哉其謀殺為一事為二事為所因不)
　(為所因一亷察吏能辨之豈明君賢相所當留意耶/今議論嵗餘而後成法卒於棄百代之彝典悖三綱)
　(之大義使良善無告姦凶得志豈非狥其枝葉忘其/本根之謂乎凡若此類欲以為聰明剛斷威福自已)
　(臣愚竊以為/未得其要也)
　(光既論寄資諸内臣宜復祖制又因王中正差遣再/疏曰臣竊聞陛下好令内臣采訪外事及問以羣臣)
　(能否臣愚竊以謂非宜陛下内有兩府兩制臺諫外/有提轉牧守皆腹心耳目股肱之臣也陛下誠能精)
　(擇其人使之各舉其職薦舉賢能紏按奸慝論政事/得失述民間利害皆令列於奏牘明白啟陳其有尸)
　(禄偷安及挾私欺罔者小則罪黜大則誅竄誰敢不/盡公竭誠以承休徳如此則天下之事猶一堂之上)
　(陛下何患於不知哉今若深處九重之内詢於近習/采聴道路之言納曲躬附耳之奏不驗虚實即行賞)
　(罰臣恐䜛邪得以逞其愛憎陛下為之受其譏謗也/近聞王中正差往陜西有知涇州劉渙等曲加諂奉)
　(鄜延鈐轄呉舜臣違失其意俄而渙等進擢舜臣降/黜衆人皆言中正所為審如此則是中正弄權已有)
　(其漸陛下又置之肘腋委以腹心臣恐天下將重趼/接迹輿金輦璧而奉之矣外議又言山陵禮畢韓𤦺)
　(必求引退兩府當有遷擢臣切慮兩制以上萬一有/無亷恥之人隂結此屬以求進用夫以堯之聰明咨)
　(於四岳衆言僉同然後用人猶失之於鯀况可决於/近習之口乎凡公忠正直之士必不肯借譽左右以)
　(求自售齊威王所以賞即墨而烹阿大夫正謂此也/昔漢唐之衰宦官所以壞亂綱紀傾覆國家皆由人)
　(主與之謀議帷幄進退羣臣此乃治亂安危之本/不可不察也故如司馬光知所以釋疑去惑者矣)
　(熙寕元年孫覺疏曰臣風聞羣臣竊論陛下聖質甚/美毎加於初而聖治未能改於他日此由聖心所以)
　(待羣臣者未能曠然無疑羣臣所以事陛下者亦往疑/徃自疑於未信也臣嘗謂天下之患莫大於君臣相)
　(而相遇以偽夫以誠待物物之格者幾何以疑待物/則人誰敢自盡陛下欲使人人自盡則莫如事至而)
　(制之以義言至而窮之以理也夫臣下欲為比周比/黨䜛誣譖謗以蔽惑人主之聰明者其大則欲擅君)
　(之權小則欲干主之利陛下知權之所在以理持之/知利之所出以義守之則二者之患息矣事至而不)
　(制之以義言至而不窮之以理一切惟大臣之聽則/權在大臣若不任大臣而移聽於他臣則權又在他)
　(臣矣陛下欲羣下之不為比周不為䜛譖莫若察之/以明而謹夫義理之所在欲羣下之不擅權利莫如)
　(進賢逺佞賞當功而罰當罪也臣觀陛下即位以來/進擢羣臣其初未嘗不崇奬優異其後或厭棄疎外)
　(僅不能籍之耳記曰進人若將加諸膝退人若將墜/諸淵此尤人主之所宜戒者也臣以為人臣如此始)
　(信終疑雖其才不足以結主知備任使亦類為人所/間釁端一開勢不復合陛下持此不變數年之後稱)
　(人才者必少矣伏願察之以睿哲考之以義理進退/黜陟惟義所在則孰敢背公徇私比下罔上以自近)
　(於誅戮哉故章好慎惡/去疑之談孫覺亦有焉)
　(三代而下君臣猜疑卒釀禍日亂不可復挽者其唐/之徳宗宋之哲宗乎徳宗英㫁起自多難用崔佑甫)
　(為相初政可觀既以盧杞用事浸於機械喜諛惡直/好與私人圖柄臣數擿發為防阻嘗有女唐安公主)
　(之喪痛甚欲為塔厚𦵏相公輔爭之上發忿謂學士/䞇曰造塔小費非宰相宜論公輔獨指朕過為名贄)
　(曰小者大之漸微者著之萌唐虞君臣慮事之微日/至萬數陛下立輔臣置之左右朝夕防微乃其職也)
　(陛下見善而遷聞諌不逆則所獲多矣上曰朕欲罷/公輔者久公輔所知借此為名何能忍之贄曰主道)
　(要於虚心御臣必先誠意陛下以欲罷公輔之心而/逆之是心有未虚揣公輔知罷之意而疑之是心有)
　(未誠君臣獻納相助為理何必責意以拒諫乎上怒/不解而公輔竟去位相蕭復亦好直言始與盧杞並)
　(奏事杞阿㫖面噍責之又為上言陛下初踐阼聖徳/光美後用楊炎盧杞而命亂謂左右曰蕭復輕朕復)
　(自請出宣撫江淮而朝士多上書留行者上疑復悔/行隂使之以謂䞇䞇曰復貴門子且戚屬痛修勵為)
　(清貞其矯情而過則有之至二三爽徳挾詐懷奸必/不其然陛下但面詰言者白矣上竟不復詰及自江)
　(淮還問使事對曰陳少游任兼將相敗臣節韋皋幕/府下僚建忠義請以皋代少游鎮令善惡著明上然)
　(之退入省上遣中使揖相從一附耳去諸相出從一/詣復曰適中使𫝊㫖令從一與公議公所言事即奏)
　(行必勿使李盧知復太息曰唐虞黜陟岳牧僉諧爵/人於朝必與衆共使李盧不任相則當罷今在位朝)
　(廷大政安得使不聞乎誠不惜與公奏行恐從此遂/成阻隔也從一以聞上以為下比愈不悦復而復罷)
　(盧杞雖以公論廢上終悦其䜛諛心念之既遇赦移/吉州杞語人曰吾行用矣已而果用刺饒州給事中)
　(袁髙補闕陳京等奏杞擅權窮凶極惡必不可復髙/復於正衙論奏上曰杞已更再赦髙曰赦止原其罪)
　(何可使有民社上大怒諫者稍引卻京顧曰此大事/理亂所闗當以死爭何遽退上意稍動召宰相使與)
　(小州相李勉曰既與之何論小州奈天下失望何乃/以為澧州别駕時李泌以散騎常侍召至入謁朝議)
　(方洶洶從間問之上曰朕已可袁髙等奏矣泌曰累/曰外人藉藉至竊比陛下於桓靈今聞徳音乃堯舜)
　(不逮也上悦杞乃廢死上嘗從容論盧杞以為忠清/强介也謂李泌曰人言杞奸邪朕殊不覺泌曰此杞)
　(所為姦邪也儻陛下覺之豈有建中之亂乎杞以私/隙殺楊炎擠顔真卿於死激李懷光使叛賴陛下聖)
　(明竄逐之人心頓囘天用悔禍不然亂何自弭乎上/曰楊炎以童子視朕不足朕朕中不可忍非杞也建)
　(中之亂術士豫城奉天亦天命耳非杞所致泌曰天/命他人皆可言惟君相不可言君相所以造命也若)
　(言命則禮樂政刑皆無所用矣紂曰我生不有命在/天此商所以亡也帝復言杞小心朕所言無不從泌)
　(對曰夫言莫予違孔子所謂喪邦也凡古今姦邪皆/以從君為亂徳宗於時猶不知大姦之小心可為昏)
　(徳矣然徳宗從容聽納善誘陸贄至方之幽厲李泌/至方之桓靈而霽顔受之曽不為忤其再造克復有)
　(由然/也)
　(宋哲宗於諸帝中稍不慧以太皇太后垂簾久滋不/悦熙豐諸小人乗隙思奮與内侍作蜚語交搆之在)
　(位者顧望莫敢言范祖禹乃疏曰陛下初攬庶政延/見羣臣此國家隆替之本社稷安危之機生民休戚)
　(之端君子小人進退消長之際而天命人心去就離/合之時也太皇保佑聖躬斥奸邪抑僥倖九年之間)
　(終始如一雖徳澤加於天下而羣小怨恨思逞者不/少矣小人進言必將曰太皇不當改先帝之政逐先)
　(帝之臣設疑事以離間聖聽不可不察也方陛下初/即位時諸上書言法不便者以萬計太皇因天下人)
　(心之欲改與天下共改之非以己之私而改也既改/其法因逐其人其改之逐之者為其上負先帝下負)
　(兆民亦因天下所欲逐而逐之也初豈有憎惡於其/間哉而怨怒滋多萋菲必甚惟陛下清心察理辨折)
　(是非深拒邪説諸以姦言進者痛懲一人以警羣慝/則帖然矣若稍入其言則好言者繼進萬一追報之)
　(禮少有不至於太皇聖徳無損而陛下孝道所損多/矣時蘇軾方具疏見祖禹疏遂輟草附名以上不報)
　(頃之有詔内侍劉瑗等十人復入内給事祖禹又諌/曰陛下親政以來未聞訪一賢臣而先召内侍恐四)
　(海有以窺陛下也弗聽於是羣小排太后時事益力/范純仁奏曰太后保佑聖躬功烈誠心幽明共鑒議)
　(者不恤國是翕翕訿訿一何薄也因以仁宗禁言明/肅垂簾時詔上之曰望陛下稽倣而行韓忠彦亦以)
　(為言皆不聽初吕大防欲引楊畏為諫大夫范純仁/以畏不端不可用吕大防蘇轍皆以為不然及吕大)
　(防以山陵使出國門楊畏即首叛之疏言神宗更法/立制欲垂之萬世今未一傳而罷廢殆盡宜講求以)
　(成繼述之道上大善之即召對詢以先朝故臣可用/者畏遂列章惇吕惠卿李清臣等名以聞且具言先)
　(帝建立法度之意與王安石學術之美上深以為然/鄧潤甫以服闋補翰學又為上言武王能廣文王之)
　(聲成王能嗣武王之道勸上紹述即以為尚書左丞/蘇轍諫曰先帝設施有百代不可改者元祐以來上)
　(下奉行未嘗失墜者是也至於事或失當何世無之/父作於前子救於後前後相濟此聖人之孝也漢武)
　(帝外事四夷内興宫室財用匱竭修鹽鐡𣙜酤均輸/之政民不堪命幾至大亂昭帝委任霍光罷去煩苛)
　(漢室乃安光武顯宗以察為明以讖决事上下相遁/人懷不安章帝深鑒其失代之以寛後世稱焉本朝)
　(真宗天書章獻臨御覽大臣之議藏之梓宫英廟濮/議朝廷洶洶者數嵗先帝寢之遂以安靜夫以漢昭)
　(章之賢與仁宗神考之聖豈其薄於孝敬輕事變易/哉事從其當不可易也陛下若輕變九年已行之善)
　(擢任累嵗不道之人挾其私忿以先帝為辭大事去/矣上覽奏大怒曰安得以漢武比先帝轍下殿待罪)
　(羣臣莫敢言相純仁從容進曰武帝雄才大畧史無/貶辭轍以比先帝非謗也陛下始親政當進退大臣)
　(以禮不當訶斥如責奴𨽻上曰人恒言秦皇漢武何/謂非謗純仁曰轍所論者事與時也非人也上為少)
　(霽轍竟落職知汝州既而楊畏覆試策黜主元祐者/以風天下而國是大變矣於是用曽布言改元祐九)
　(年為紹聖元年召章惇為尚書左僕射盡反元祐之/政召蔡京為户尚盡主改法林希為中書舎人典變)
　(更貶黜辭令蔡卞為國史修撰重修實録亂是非以/黄履為御史中丞張商英來之邵等為正言主彈射)
　(於是臺諫交章言神宗盛徳大業而故相光公著摰/大防等朋比詆譏惇卞至請發光公著冡斵棺暴尸)
　(上以問許將將力爭之乃止自是元祐諸賢貶竄殆/盡矣惇又議遣御史按嶺南盡殺流人上亦以問許)
　(將將曰此事惟漢唐有之祖宗以來未有也本朝治/道所逺過漢唐者以未嘗輒戮大臣上深然之惇意)
　(不快别搆謀以疑宫掖而同文舘獄之禍興初神宗/違豫時岐王顥嘉王頵日入問起居及大漸太后命)
　(二王毋輒入時蔡確柄國起居舎人邢恕為之謀以/二王太后子而帝㓜欲援立為功密語太后姪髙公)
　(繪公紀曰上疾不可諱延安幼冲岐嘉皆賢王也宜/蚤定公繪懼曰君欲禍吾家耶恕計不行乃宣言太)
　(皇太后屬意岐王與王珪呉充相表裏賴確擁䕶而/定及確失勢謀泄竄新州恕亦坐貶至是憤恨求逞)
　(間道謁確於鄧與定畫欲得司馬光左驗乃紿公子/康令手書誦確功既而恕帥中山置酒招髙遵裕子)
　(士京勸令訟王珪欲立岐王事士京愚信之語漸布/聞而孟皇后故宣仁所立惇卞欲誣宣仁廢立恐中)
　(間之不動也㑹上幸劉媫妤孟皇后漸疎而后女福/慶公主疾后姊持符水入禁中内侍郝隨附媫妤搆)
　(后為魘魅又后養母信尼言為后禱祠事聞諸奸人/羣搆之欲殺后誣宣仁以滅口及后廢出居瑶華宫)
　(惇卞乃大喜引邢恕為御史中丞以自助恕乃令磪/子渭上書訟劉摰吕大防梁燾王巖叟等陷其父圖)
　(不軌置獄同文舘令蔡京安惇等雜治之羅織萬端/獄成奏摰等大逆不道罪當族上乃太息曰元祐人)
　(之不可信一至是乎㑹摰燾貶死詔錮其子孫於嶺/南於是惇又言光摰大防等結主崇慶閣内侍陳衍)
　(張士良謀廢立有端時衍已貶朱崕士良已貶栁州/逮至蔡京安惇雜治之列刀鋸鼎鑊于前謂之曰言)
　(有則貰匿不言死矣士良仰天大哭曰太皇太后何/可誣天地神祗何可欺乞就戮京等窮治無所得乃)
　(奏衍疏隔兩宫翦人主腹心羽翼罪當死竟殺衍而/惇卞自作詔書請追廢宣仁聖烈皇后為庶人上持)
　(未下皇太后方寢聞之遽起叩閣謂帝曰吾日侍崇/慶天日在上此語何從出且帝必如此伺有於我上)
　(感悟持惇卞奏立引燭焚之郝隨等以告惇卞明日/復具奏請上怒曰卿等不欲朕入英宗廟乎抵其奏)
　(於地事得已而元祐宰執再貶竄程頤亦坐不遜安/置涪州方紹述初議時李清臣張商英實為嚆矢而)
　(蔡京隂結中官裴彦臣為助及後惇卞與劉瑗郝墮/等益密而布毒益酷御史常安民首論蔡京内結中)
　(官外連朝士巧足以奪人主之視聽力足以倒天下/之是非又言張商英在元祐時上吕公著詩諛佞無)
　(恥近乃乞毁司馬光吕公著神道碑周秩為博士親/定光諡為文正近乃乞斵棺鞭尸陛下察此輩之情)
　(果出于公論乎而上終不悟也葢宣仁攝政久哲宗/有所不堪吕大防與諸賢時有異同蘇頌每奏事必)
　(親面上故哲宗終念之然以一念懷疑使祖孫夫婦/皆不能終羣小率為不及不知之辭以誑其上而邪)
　(正溷淆仁賢空虚國隨以敝詩曰匪其止共/維王之卭言盗言之孔甘而䜛人之可畏也)
　(臣觀紹述時所持論策士以元祐熙豐為之標的從/熙豐者録從元祐者黜亦自為章好慎惡也而其意)
　(不在於章慎徒自為好惡惑上誣民而已故臣有重惠/辭不儀行援其所不及煩其所不知則若王安石吕)
　(卿蔡卞張商英李清臣之徒是也建中之疑在於上/雖有崔祐甫李泌陸䞇不能保其終紹述之難知在)
　(於下雖有范純仁吕大防蘇轍不能慎其始詩曰上/帝板板下民卒癉言出話之不可不然為猶之不可)
　(不逺/也)
　　成教章第十二
子曰政之不行也教之不成也爵禄不足勸也刑罰不
足恥也故上不可以䙝刑而輕爵康誥曰敬明乃罰甫
刑曰播刑之不逮(書作播/刑之廸)
　(敬者政之本也明者敬之用也人主不以敬明治其/身而欲以政教治天下其勢必濫賞而重罰濫賞而)
　(重罰必䙝刑而輕爵䙝刑輕爵則小人雜進君子引/避政之不行教之不成則必由此矣故政教者非刑)
　(賞之謂也政教失而求之刑賞猶風雨失而求之雩/祀也其雩祀愈煩而風雨愈失風雨失而雩祀煩則)
　(農商絀而巫覡坐貴也然而必求之刑/賞何也曰刑賞者所以修政教之具也)
　(漢哀帝時侍中董賢賜賚無極丞相王嘉奏曰臣聞/咎繇戒帝舜曰亡教佚欲有國一日二日萬幾箕子)
　(戒武王曰臣無有作威作福玉食臣之有作威作福/玉食害于而家凶于而國人用側頗僻民用僭慝武)
　(王躬履此道隆至成康自是以後縱心恣欲法度陵/遲至於臣弑君子弑父夫父子至親失禮而患生何)
　(况異姓之臣乎孔子曰道千乗之國敬事而信節用/而愛人孝文皇帝備行此道海内蒙恩稱為太宗孝)
　(宣皇帝賞罰信明施與有節記人之功忽於小過以/致治平孝元皇帝奉承大業温恭少欲都内錢四十)
　(萬萬水衡錢二十五萬萬少府錢十八萬萬嘗幸上/林猛獸驚出馮貴人當之元帝嘉美其義僅賜錢五)
　(萬約是時外戚貲千萬者少故水衡少府見錢多也/孝成皇帝時諫臣多言女寵酒色損徳傷年終不怨)
　(怒寵臣淳于長張放史育家貲皆不滿千萬放斥逐/就國長榜死於獄不以私愛害公義故雖多内譏朝)
　(廷安平𫝊於陛下陛下在國之時好詩書尚節儉所/過稱徳天下囘心初即位易帷帳去錦繡乗輿席縁)
　(綈繒而已共皇寢廟比比當作以用度不足割恩止/息今始作治而駙馬都尉董賢亦起官寺治大第開)
　(門鄉闕引王渠灌園池賞賜䕶作甚於治宗廟賢母/病長安厨給祠具過者皆飲食為賢治器奏御乃行)
　(自貢獻宗廟三宫猶不至此及賢家賔婚賜及蒼頭/奴婢人十萬錢文罷苑以賜賢田二千餘頃均田之)
　(制從此隳壞變亂隂陽災異衆多百姓訛言持籌相/驚被髪徒跣乗馬者馳大惑不止或以為籌者䇿失)
　(之戒也陛下素仁智慎事而今有此孔子曰危而不/持顛而不扶則將焉用彼相矣臣嘉幸得備位竊自)
　(傷不能通愚忠之信惟願陛下慎一己之所獨鄉察/衆人之所共疑深覽前世韓嫣之失以節賢寵安全)
　(其/命)
　(漢安帝時乳母王聖縁恩放恣司徒楊震疏曰臣聞/政以得賢為本理以去穢為務是以唐虞俊乂在官)
　(四凶流放天下咸服以致雍熙方今九徳未事嬖倖/充庭阿母王聖出自微賤得遭千載雖有推燥居濕)
　(之勤而前後賞惠不知紀極外交囑託擾亂天下塵/㸃日月損辱清朝昔鄭荘公從母氏之欲恣驕弟之)
　(情幾至危國然後加討春秋貶之以為失教夫女子/小人實為難養易曰無攸遂在中饋言婦人不得與)
　(於政事也宜速出阿母令居外舎斷絶伯榮莫使往/來誡慎拜爵減省獻御令野無鶴鳴之嘆朝無小明)
　(之悔大東不興於今勞止不怨於下擬蹤往古比哲/明王豈不休哉及後聖女伯榮與故朝陽侯劉䕶從)
　(兄瓌交瓌妻之遂得襲䕶爵位震又疏曰臣聞髙祖/與羣臣約非功臣不得封故經制父死子繼兄亡弟)
　(及以防簒亂伏見詔書封故朝陽侯劉䕶再從兄瓌/襲爵為侯䕶同産弟威今猶見在臣聞天子專封封)
　(有功諸侯專爵爵有徳今瓌無他功行但以配阿母/女既位侍中又至封侯不稽舊章不合經義行人諠)
　(譁百姓不安陛下宜鏡既往順帝之則上卒不聽而/漢祚以傾故爵禄不足勸則刑罰亦不足耻刑罰不)
　(足耻則冦攘叛亂/者接踵於世矣)
　(安帝既數遣中使往來甘陵爵賞無度尚書翟酺諌/曰陛下應天履祥當建太平之功而外戚内寵應時)
　(滋章臣請以近事徴之昔竇鄧之寵傾動四方兼官/重紱盈金積寶至乃盗弄神器幾傾社稷及其破壞)
　(頭顙墜地願為狐豚豈可得哉夫致貴無漸失必暴/受爵無道殃必疾今外戚近幸漢元以來未有倫比)
　(禄去公室政移私門重尋覆轍摧折可必而朝臣莫/肯正議翕翕訿訿轉相援附臣恐威權外假復之良)
　(難虎翼一奮卒不可制孔子曰吐珠於澤誰能不含/老子稱國之利器不可假人此安危之極戒社稷之)
　(深計也昔文帝愛百金於露臺飾帷帳於書囊或譏/其儉帝曰朕為天下守財耳今初政未久而賞賚不)
　(貲歛天下之財填無功之家帑藏殫盡民物彫傷卒/有不虞將復重賦百姓怨叛危亂之所倚也昔成王)
　(初政周公在前召公在後畢公在左史佚在右四子/挾而維之故一旦復辟而天下曠然今陛下有成王)
　(之尊而無數子之佐雖欲崇雍熙致太平其可得乎/自延光永建而後常侍半為列侯質桓之際李杜横)
　(誅建寕之初竇陳駢命而爵賞刑罰/無一足觀先王之政教於是皆熄矣)
　(宋時刑罰最為簡易然當咸平景徳間猶有非法之/刑錢易疏論之曰臣聞聖人之為政也太上以仁其)
　(次以智上下無信而刑戮始施以堯之時四罪雖凶/尚惡言殺故國之重者莫先于刑刑之傷者無至于)
　(殺秦用商鞅仁智不施而厚于法至于漢祖始盡蠲/除秦漢是非明在簡策矣竊見近代之刑不知建於)
　(何時其白日刼殺背軍逃走與造惡逆非常之罪者/不從法斷皆支解臠磔斷截手足坐釘立釘鈎背烙)
　(筋或身見白骨而口眼猶動四體分落而呻吟未息/臣淳化中寄居夀春見州將生釘一賊而集衆之際)
　(猶盗人財若使嚴刑可誡則秦之黔首無一為盗者/矣臣愚以一人愛民民亦愛一人陛下化理天下徳)
　(感中外使近代非法之刑不及時除之則後代相承/必為常法乞自今後明下詔書斷天下非法之刑止)
　(存絞斬則仁政王道盡在此矣書上不行然自是凌/遲之外僅有斬絞兩法葢省刑之道只在不濫不在)
　(於逓輕逓輕則易犯易犯則/多死故仁人有所不為也)
　(天聖七年詔論時政龎籍時為羣牧判官疏請推誠/以待羣下其言謹法度者曰臣聞守文之體必遵制)
　(度御下之方在謹憲法制度定則貴不敢驕盈賤不/敢踰越憲法正則寛不赦有罪猛不及無辜釋此二)
　(者雖堯舜不能治天下唐文宗嘗言為國之道致治/甚難宰相李石對曰朝廷法令行則易此要言妙道)
　(也故法行則君主重法廢則朝廷輕輕重之機安危/之理也國家典章自中書樞密院下至百司政教所)
　(行皆有成憲况祥符中勅文應臣僚上殿奏事不得/批依奏并送合屬中書樞密院等處以先帝睿明昇)
　(平在運大小之政無不洞曉尚不欲便行依可而必/令有司覆奏者恐破舊制開倖門故也臣伏見頃來)
　(𫝊宣内降嵗有増多夫求丐之人若事合舊典則不/憂不行若創起新例則必多違法𫝊降不已嵗月寖)
　(深臣恐制度存者無幾所以日夜為朝廷惜之也夫/左右之臣貴密之戚出入禁闥綢繆寵遇汎常之見)
　(所望惟恩望恩不已驕恣漸積諸葛亮所謂寵之以/位位極則賤順之以恩恩極則慢夫有賤位之心繼)
　(以慢恩之意未有不猖獗踰檢縱肆無憚者矣過惡/既盈然後寘之文法將欲福之適足禍之不若以義)
　(而斷其恩以法而制其漸諸葛亮所謂威之以法法/行則知惠限之以爵爵加則知榮是也使其操履自)
　(守常有懼禍之心寵渥所被必懷保恩之意豈非王/者待近戚之至仁乎臣往為開封府兵曹參軍見王)
　(世融以貴戚毆一軍將仇保法當贖銅已勅勒任此/實國家用法之至當保全戚里之盛心也近聞作坊)
　(料監官連宫掖之戚侵盗官物事發而逃按捕之次/降㫖不令窮究陛下何不使推究其事付之於法俟)
　(其知過後因赦文稍加收叙或以衣食豢養不使任/職若因而改悛是陛下再造其身也昔漢武帝時隆)
　(慮公主病因以錢千萬為子昭平君豫贖死罪上許/之隆慮公主卒昭平君驕醉殺人廷尉請論武帝曰)
　(法令者先帝所造也因弟故誣先帝之法吾何面目/入髙帝廟乎又下負萬民乃哀痛而可其奏夫隆慮)
　(帝妹也昭平帝壻也復已許其贖而終不貸者葢食/言之媿小而廢法之失大也故臣願陛下謹法度以)
　(齊中外也益漢唐外戚之禍至宋時亦已絶少其恩/賚刑罰稍稍踰節諸臣猶持之如此亦有行政成教)
　(之風/焉)
　(仁宗嘉祐時麥允言以軍功欲給一品鹵簿司馬光/奏曰臣聞仲叔于奚有功于衞衞人使之繁纓以朝)
　(孔子曰惜也不如多與之邑惟名與器不可以假人/夫爵位尊卑之謂名車服差等之謂器二者人主所)
　(保畜其臣安治其國家不可怱也今允言近習之臣/非有元勲大勞過絶於人而贈以三公之官給以一)
　(品鹵簿其為繁纓不亦大乎陛下雖欲寵秩其人適/足増其罪累也葢三公鼎足承君上應三台鹵簿所)
　(以嘉賞元功非近習所應得者惟陛下覽仲叔于奚/之𫝊垂意孔子之言追寢前命毋使天下人竊議指)
　(目以為朝廷過舉不勝幸甚英宗治平元年上初登/極内外羣臣咸丐恩命光又疏言近嵗官冗賞濫兩)
　(府大臣遇陛下即政之初方懲革斯弊今又以中外/平寕為兩府功朞年之内連駢遷官則宿衛將帥宗)
　(室外戚四方藩鎮内侍近臣皆有冀望若一一稱滿/其意則國家爵禄賤於泥土何以役使羣臣伏蒙聖)
　(諭以兩府大臣皆有大功他人無功何敢輒望竊以/制令之行必自貴近為始若寢兩府恩命他人自不)
　(僥求若見兩府遷官則誰任無功不思榮進今兩府/纔受恩命内侍省都知任守忠等已一例遷官其餘)
　(臣僚互相形比繼續求遷卒何窮盡葢官爵者人主/之利器所以驅策羣臣制御四海前者濫恩施於貴)
　(臣不可復收若止之於近臣猶可救其大半所有任/守忠等恩命宜即追還以塞僥倖之路熙寕初又論)
　(王廣淵疏曰臣累言廣淵姦邪乞盡奪去職名與逺/地監今聞廣淵帶職知齊州仍賜章服如此乃是賞)
　(之非黜之也曏使廣淵自改京官以來謹身守分不/為姦諂以至今日不過作第一任通判今所得乃如)
　(此豈可謂為姦諂無益哉孔子稱惟器與名不可假/人二者皆無用之物然而天下貴之者為其非賢材)
　(不得也唐宣宗惜章服不輕以與人有司制緋紫衣/以備賜與經年不用三兩領故當時服緋紫者人以)
　(為貴夫名器譬如珠玉若使之易得如瓦礫尚安足/貴乎近兩覃恩服緋紫者已為汎濫今又如陳鑄王)
　(廣淵輩皆賜章服是使今後受賜服者皆為耻不為/榮也宜奪去廣淵職名與所賜章服使賞善刑惡皦)
　(然明白故如司馬光所云/可謂不䙝刑而輕爵矣)
　(仁宗慶厯四年選人張子奭權知汝州子奭初從選州/人改京官二三年間改遷七八次皆曰賞勞宋時知)
　(差出其權州事聴轉運使自差今朝命張子奭亦為/子奭酬勞也歐陽修疏言朝廷每用一人必使天下)
　(人服今每一差遣則物議沸騰累月不息昔五代桑/維翰為晉相一夕除節度使至十五人而人皆服其)
　(精今中書差一部州而不免衆議者葢事無大小當/與不當而已子奭作使西州不為無勞但恩典已優)
　(於賞已足今莫大之罪不過一刑而止豈有勞者皆/終身行賞不止耶乞今後効勞之人量其大小一賞)
　(而已若其别有材能則抜擢自可不次但不涉於僥/倖人亦自可無言嘉祐二年内官梁舉直希求恩倖)
　(歐陽修又封還内降疏曰臣勘㑹本府見内官梁舉/直公事兩曽執奏三准内降特與放罪臣伏見近年)
　(權倖之臣多公然作過不畏憲法干求内降紊亂綱/紀所以前後明詔許承受官司執奏不得施行著為)
　(信令今梁舉直累煩睿聽干請不休竊以曲庇小臣/屈撓國法自前世帝王苟有如此史冊書之以著君)
　(過今縱未能法外重行以戒小人其元犯本罪豈可/曲恕舉直小人本無知識如臣忝被恩寵列於侍從)
　(職在獻納豈可阿意順㫖為陛下曲法庇縱以彰聖/君之失於時韓𤦺𫝊堯俞於内降事咸有論奏葢内)
　(降則倖賞者多倖賞則輕刑輕刑則禄不足勸罰不/足耻韓𤦺疏曰臣竊以祖宗以來躬决庶務凡於賞)
　(罰任使皆與兩府大臣外朝公議或有内批指揮皆/秉自宸斷自章獻明肅皇后垂簾之日間有小輩假)
　(託皇親因縁女謁或中内上表或口為奏求是致僥/倖日滋賞罰倒置法律不能懲有罪爵禄無以勸立)
　(功唐之斜封今之内降臺綱寢壞為害至深陛下必/謂付外之後自有攸司執奏而止至於再三不容一)
　(一論正乞勅今後除諸宫宅皇族有已分事方許於/内中奏陳自餘戚里及文武臣僚奏請事件并於閣)
　(門及合屬去處進狀敢輒因縁請託於内中乞特批/指揮者即降出姓名送有司勘劾㫁在必行如此則)
　(聖政無私朝規有序矣故如韓𤦺歐陽修/司馬光則皆明於勸耻之道刑爵之理也)
　　忠敬章第十三
子曰大臣不親百姓不寜則忠敬不足而富貴已過也
大臣不治而邇臣比矣故大臣不可不敬也是民之表
也邇臣不可不慎也是民之道也君毋以小謀大毋以
逺言近毋以内圖外則大臣不怨邇臣不疾而逺臣不
蔽矣祭公之顧命曰毋以小謀敗大作毋以嬖御人疾
莊后毋以嬖御士疾莊士大夫卿士
　(道之可格於神明信於僕妾行壺閾而周於天地者/其惟敬慎乎敬慎之言接於左右而後左右無偽言)
　(敬慎之行接於左右而後左右無飾行言行信於左/右而後徳誼孚於朋友而後上下之志可一也敬慎)
　(之失生於逸欲逸欲生於醉飽醉飽生於富貴故享/天下而無醉飽之心則足以託天下矣以小謀大以)
　(逺言近以内圖外固是教亂也書曰邇臣守和大臣/靖四方又曰自一話一言我則末惟成徳之彦以乂)
　(我受民是以忠敬/而馭富貴之道也)
　(古今之稱難治者莫如邇臣邇臣見天子動靜得其/好惡因而生心其柔者以取嬖倖傾害端良其强者)
　(以取威福圖危社稷非其心不利社稷其勢使然也/士大夫上不見信於天子下無以自解於百姓中又)
　(重怨於士大夫於是謗讟交加而禍亂日起矣故大/臣不親百姓不寕則皆邇臣疾蔽其間邇臣之所以)
　(疾蔽其間者不知天子為天下之天子而獨以為邇/臣之天子也天子亦自謂邇臣之天子而中疎於大)
　(臣下逺於百姓又或起而間之則孤危之形成而/天子徒擁其爭器矣漢唐之末年則皆坐此弊也)
　(唐文宗為諸王時深鑒穆敬兩朝荒宴之弊及即位/勵精求治擢學士韋處厚同平章事出宫女無職事)
　(者三千餘人放五坊鷹犬省教坊兄食千二百餘員/罷遣淮南所進女樂誅妖僧方士挾邪疑衆者勅錢)
　(穀別藏歸有司禁中外車服第宅踰制者凡宣索纂/組雕鏤之物并罷方敬宗時月纔一二視朝侍制官)
　(未嘗召對上始復舊制召宰相羣臣延訪政事聽朝/暇輒讀書史未嘗及聲伎游畋一日於延英謂宰相)
　(曰吏部選吏不選才獨循舊例謂配官安得無濫宰/相對曰資望官亦宜循舊令録宜更選耳既召三銓)
　(謂之曰近選令録如何對曰以資上曰資合得而才/劣則如何曰與邊逺上曰嗟乎以劣才治邊民邊陲)
　(舉可知也於是邊將不由貨得中尉稍靖天下翕然/謂太平可冀然上闇於知人又柔靭不斷與宰相議)
　(事旋復中變韋處厚於延英獨對請曰陛下不以臣/等為不肖使待罪在位所奏可忽復中變豈自上心)
　(出耶抑為横議所奪耶自上心出乃示臣等不信使/奪於横議臣等亦何名執政乎且裴度元勲舊徳輔)
　(四朝矣度易直長厚忠實經事先帝陛下宜親之重/之臣陛下所親擢即不任宜先罷無為使大政旁落)
　(趨沒階頓首求罷上瞿然慰勞之處厚所云與是章/同㫖葢虞上比於邇臣而大臣不親也然大臣在道)
　(不在位天子在知人不在任人及處厚卒裴度罷去/李宗閔援中尉得相與牛僧孺比而逐李徳裕邊事)
　(益壞盧龍軍亂逐節使立留後宰相不能難也天子/邑邑謂宰相曰天下何時當太平僧孺對曰太平無)
　(象今四夷不至交侵百姓不至流散雖非至理亦謂/小康陛下必别求太平非臣愚所及請避位於是僧)
　(孺出鎮淮南而徳裕入為兵部尚書先是上患中尉/威與相宋申錫謀去之事頗露中尉王守澄用鄭注)
　(計誣宋申錫謀立漳王湊乗上浴叩户入奏之語驟/甚上怒立遣神筞士屠申錫家諸將士多叩頭爭謂)
　(不可雖牛僧孺亦以為不可也已上頗聞注為守澄/謀主竊權勢問守澄曰外議籍籍言有鄭注者在中)
　(尉所招權納賄寕有之乎守澄對曰有之彼其人才/士上試召見自知之既見上釋然立以為侍御史朝)
　(野大駭㑹上得風疾不能言飲注藥而效益大寵時/大旱禱雨司門郎李中敏上疏曰仍嵗大旱直以宋)
　(申錫誣枉被刑鄭注姦倖獲用今獨斬注雪申錫天/必雨不聽㑹有李仲言者為其從父逢吉賂鄭注注)
　(見仲言本儒生又海内望族心資其用遂介之王守/澄守澄悦薦之上言其善易既見持詭辯激昂可喜)
　(即左右灑然動顔色上益以為才似鄭注時李徳裕/既相大患之乃言於上曰仲言往為逢吉謀逐李紳)
　(危裴度陛下盡知今奈何置之禁近上曰人孰無過/仲言才獨不容其改過乎對曰臣聞惟顔子能不貳)
　(過聖賢之過但思慮未及或失中耳若仲言則惡根/於心安能自返哉上諱守澄薦乃佯曰逢吉薦朕聽)
　(之今不欲食言徳裕曰逢吉故宰相而薦姦邪熒主/聽是罪人也上曰然則别除一官如何徳裕堅以為)
　(不可上顧問相涯何如涯視上意漫應曰可徳裕摇/首止之上適見遂大疑徳裕為傾仄不懌罷於是仲)
　(言與注比而譖徳裕且引宗閔為援於是宗閔復相/出徳裕鎮海尋貶袁州而仲言為翰林侍讀改名訓)
　(已訓求兩省不得怨宗閔而宗閔亦罷方上之欲除/中尉也顧在位諸臣無足謀者徳裕相既非久罷獨)
　(於訓注益密訓起流人一嵗中連逐二相遂得相而/鄭注官翰林衣鹿皮裘以李泌自擬頌疾朋黨共目)
　(徳裕宗閔所樹人為二黨遷貶無虚日時諸中尉以/訓注本因守澄進寘不疑乗間為上言盡誅中尉次)
　(復河湟次清河北開畫如指掌上深信之念守澄所/畏惟仇士良因擢士良分守澄權士良既進多譎智)
　(而守澄大困遂以隂罪酖殺守澄又杖殺陳宏志而/元和之逆黨畧盡訓既誅二中尉欲盡誅諸宦者又)
　(心忌鄭注既以中外協軌出注鎮鳳翔與京兆羅立/言金吾大將軍韓約御史中丞李孝本期先發使注)
　(不得蒙其功陽出郭行餘鎮邠寕王璠鎮河東厲兵/以待事時相惟舒元輿與其謀王涯賈餗莫知也九)
　(年冬十一月乙丑上御紫宸殿朝百官班定約前奏/左金吾㕔事後甘露降石榴上因舞蹈再拜宰相亦)
　(率百官拜上命宰相往行省還奏露疑非真宜更驗/視上顧仇士良等帥宦者往視宦者殊喜各奔詣金)
　(吾出殿門而訓出懷中勅行餘璠勒所部往誅之璠/股栗不敢前獨行餘領部曲立丹鳳門外士良等至)
　(金吾縱觀韓約忽變色士良業怪之俄風吹幕起見/伏兵甚衆則大駭走帝前告變訓大呼甲士急上殿)
　(衛乗輿人賞錢百緡未及上而中尉已舉軟輿迎帝/决殿後罘罳疾趨入東上閣門矣羅立言李孝本各)
　(率諸卒從上殿擊宦官而卒從不習技擊所殺傷才/十餘人訓知事不濟脱從吏緑衫衣之筞馬馳鳳翔)
　(王涯賈餗舒元輿還中書士良等知帝預其謀怨憤/語不遜上慙懼無以應也士良等命左右神筞千五)
　(百人露刃出擊為亂者殺金吾吏卒千六百餘人諸/司吏卒平民酤販者又千餘人捉元輿涯餗璠孝本)
　(立言等繫兩軍鞫之涯年七十餘不勝楚自誣服與/約等謀大逆明日上御紫宸殿朝百官問宰相安在)
　(今不來何也士良抗聲曰王涯等謀反繫獄矣因以/涯手狀上上心知涯餗不在事悲憤不自勝召左右)
　(僕射令狐楚鄭覃示之曰是涯手書乎對曰是也乃/以鄭覃李石同平章事時李訓出走道為盩厔鎮將)
　(所殺馘獻矣函其首諸將相繫以從獻廟社徇兩市/命百官臨觀腰斬于獨栁下遂並族數日間生殺拜)
　(除皆决于中尉上不知也鄭注將兵至扶風知訓敗/還鳳翔監軍伏甲斬之屠其家右軍亦獲韓約斬之)
　(士良等各以討逆論功有差嗚呼當太和時引奸人/佐中涓喋血殿閣於小謀大逺言近内圖外之誡昭)
　(爍明著矣自是延英論事士良等動引訓注脅天子/折宰相無敢言訓注之所由進者初訓注勅諸道各)
　(殺其監軍不克及是入朝諸監軍乗傳言必殺諸大/臣京城訛言冦至民驚走百司犇散惟相在中書鄭)
　(覃謂李石曰耳目頗異盍少出避諸石曰吾與君備/位宰相人望所屬不可輕也訛言何必信禍亂果作)
　(即避將安之坐視文案恬如無異時脯乃定是日坊/市惡少望皇城閉即肆剽掠如甘露時矣當是時中)
　(外憤閹逆莫敢難獨藩鎮各據土擅兵難動摇於是/昭義帥劉從諫上書言涯等荷國寵榮訓等志清内)
　(難而中尉誣以反逆中外悼傷且令實有異圖亦當/委之刑官明正典刑豈有内臣擅興甲兵恣行屠戮)
　(殃及士庶横被殺傷者乎臣欲身詣闕庭面陳臧否/恐并陷孥戮無補國家謹修飭封疆訓練士卒如姦)
　(臣難制誓以死清君側報國恩士良等懼進從諌司徒/柔其心從諫復表讓曰臣前所陳繫國大體如言可)
　(採則涯等宜蒙昭雪如不可採則賞典不宜妄加安/有死寃不申而生者冒荷榮禄乎因暴揚士良等罪)
　(士良等惕息為少戢由是朝廷稍用自强明年春相/楚進言涯身死族滅遺骸捐棄請收瘞上慘然久之)
　(命京兆收𦵏士良潛發之棄渭水中相石亦言宋申/錫忠直被厚誣未昭雪也上流涕曰知之當時為姦)
　(人所逼兄弟幾不能相容朕之不明豈及悔哉向令/遇漢昭帝必無此矣命復其官於是相石時時為上)
　(言理不可速成也今内外小人多疑沮願陛下以寛/御之内官中有公清奉法若劉宏逸薛季稜者宜褒)
　(賞以勸善用慰藉調劑之上嘗謂李石言致治甚難/今即位十年震擾皆自取當奈何後豈及意乎石欲)
　(强帝意因對曰陛下躬自克幸甚人雖聖賢必熟更/嘗乃定年來震擾天其固陛下之志乎古人孜孜養)
　(徳亦十年適成仲尼稱四十不惑陛下春秋鼎盛生/長深宫民間情偽豈能盡知以臣度之陛下試自謂)
　(今諳事變何如初即位時上意稍解曰似有間石因/曰幸甚陛下繼自今親經史觀治亂之故更十年盛)
　(徳必日升致太平非晚也於是改元開成詔賜京畿/民一嵗租停方鎮四節進奉以代民税緡天下非藥)
　(物茗果他悉罷獻并罷諸宣索營造上曰朕務實惠/及民無為空言石以異時詔令天子多自渝故百司)
　(無所信請置赦令一通於宫中時省覽無渝大信於/天下石又為上言致治在得人徳宗多猜貳仕進途)
　(塞有請輒罷東省至閉闥者累月南臺惟一御史攝/官致兩河諸藩競引士士豪俊喜利者爭趨之因用)
　(為謀主故藩鎮日横朝廷致為旰食元和間進用日/廣彼疆宇甲兵如故而低摧順屈者士不為之用故)
　(也上曰善天下勢如持衡首重則尾輕其宜博選士/石嘗用韓益判度支已益以贓敗石謝罪請死上曰)
　(宰相但知人則用過則棄故人可才也卿所用人不/掩其過何謝乎仇士良見上倚石不得間乃伏盗親)
　(仁門側隂射之馬傷驚馳歸復有盗邀擊之坊門不/中斷馬尾天子駭愕京師大震石乃固辭位以使相)
　(鎮荆南於是鄭覃與陳夷行並相後乃用楊嗣復李/珏參之嗣復内傾仄外以安裕將之初欲援宗閔恐)
　(覃夷行不可乃托宦人諷上自發之上於紫宸謂相/曰朕念宗閔久斥欲復授一官何如夷行曰宗閔寶)
　(厯中列八闗十六子陛下奈何念之覃曰陛下用宗/閔則臣請避位嗣復顧進曰事當適宜不可以愛憎)
　(奪陛下言是也上悦以宗閔為杭州刺史既有所論/薦諸執政以朋黨互譏上殊不懌一日覃為上言陛)
　(下開成元年二年政事殊美三年四年漸不如前嗣/復進曰元年二年鄭覃陳夷行用故美三年四年臣)
　(與李珏同之故不如前臣應得罪恐亦上累聖徳上/乃直嗣復而覃夷行皆罷上感中外多故常忽忽不)
　(樂諸宫中宴㑹十减六七時徘徊眺望或獨語太息/謂宰相曰朕每讀書耻為凡主然與卿等論天下事)
　(則腸日九㢠廻每退朝獨飲醇酒求醉耳間坐思政殿/召學士周墀前問曰卿視朕可方前代何主對曰陛)
　(下堯舜之主也上曰朕何敢望堯舜所問卿者謂何/如周報漢獻耳墀驚曰彼亡國主何足較而上嗛嗛)
　(若是上曰報獻受制彊諸侯今朕受制家奴以此言/之殆不如也因泣下沾襟墀亦哀不自勝文宗本令)
　(主有意貞觀開元之治獨闇於知人自韋處厚沒後/用申錫徳裕不終末用李石鄭覃陳夷行又為楊李)
　(所間卒以潰亂不振也其於大臣不怨邇/臣不疾逺臣不蔽之義葢亦未之講矣)
　(唐文宗以前垂誡之最著者莫如漢靈帝時靈帝之/為解瀆亭侯也竇武以后父問河間諸子侯孰賢多)
　(賢瀆亭侯者武定筞立之竇武與陳蕃同輔政徴用/諸名賢李膺杜密尹勲劉瑜等參政事天下延頸想)
　(望太平而帝乳母趙嬈旦夕於太后側為熒惑中常/侍曹節王甫搆與通太后信之數出詔有封拜蕃私)
　(謂武曰節甫濁亂海内今不誅後且難圖武許諾蕃/大喜與尚書令尹勲共定計收中常侍管霸蘇康等)
　(㑹日蝕蕃又謂武曰昔蕭望之困一石顯况今石顯/數十輩乎蕃以八十之年欲為國除害可因今日蝕)
　(誅廢諸宦官遂奏言人臣言不直行不正則欺天而/負人危言極意則羣凶側目禍不旋踵然臣寕得禍)
　(不敢欺天也今京師囂囂言侯覽曹節公乗昕王甫/衞颯等與趙夫人諸女尚書並亂天下附從者升進)
　(忤逆者中傷方今羣臣滿朝如河中木汎汎東西眈/禄畏害陛下前始攝位順天行誅蘇康管霸既伏其)
　(辜其時天地清明人鬼同歡奈何數月復縱左右令/燄燄方始乎大奸巨憝不急誅必且成亂願出臣章)
　(宣示左右令天下與臣疾之太后曰黄門宦官漢故/事有之但當誅其有罪者何可盡廢意不納秋八月)
　(太白出西方犯房左驂逆行入太微其占宫門當閉/將相不利劉瑜與蕃武書勸令速斷武乃奏免黄門)
　(令魏彪以所親小黄門山氷代之收鄭颯送北寺獄/令氷與尹勲雜考辭連甫節勲氷請收節等奏上㑹)
　(武出宿歸府五官史瑀盗發奏見之大罵曰中官放/縱者自可誅耳我曹何事而盡見滅因走帝所大呼)
　(曰陳蕃竇武奏白太后廢帝為大逆即夜召長樂從/官十七人歃血盟誅武等曹節因請帝御前殿悉閉)
　(諸禁門作詔板拜甫黄門令持節至北寺收勲氷殺/之出鄭颯還宫共刼太后奪璽符令大謁者收捕武)
　(等天子皆不知武聞内洶洶馳入步兵營召北軍五/較士數千人屯都亭下令共誅宦官宦官亦訟言武)
　(反將千餘人討武蕃聞變將官屬諸生八十餘人抜/刃入承明門攘臂呼曰大將軍忠欲衞國黄門反逆)
　(今何云竇氏不道耶甫讓蕃曰公為梁棟枉撓阿黨/復焉求賊遂執蕃殺之時將軍張奐自北州徴還節)
　(甫以奐新至不知本謀矯詔使率五營士討武武兵/散自殺收捕其宗族賔客盡殺之遷太后雲臺二年)
　(夏青蛇見御坐天大雷雨雹以風奐悔為節所賣成/陳竇之誅大痛憤上疏白之天子感其言而制於宦)
　(官不能從也郎中謝弼亦疏訟太后去官歸家為曹/節從子紹所殺方陳竇時黨錮諸賢悉收用至是侯)
　(覽使鄉人朱竝告張儉與同鄉二十四人相署為部/黨圖危社稷乞下州郡考治上時年十四問節等黨)
　(人何用為惡而欲盡誅之乎對曰相與謀不軌上曰/不軌欲何如對曰欲圖社稷上大驚可其奏於是李)
　(膺范滂等并見逮坐死者百餘人天下豪傑及儒學/有行誼者宦官咸指為黨怨隙相傾睚眦之忿悉入)
　(黨中未嘗交闗罹其禍毒者死徙禁廢又六七百人/四年春正月上冠赦惟黨人不赦熹平元年皇太后)
　(竇氏崩宦者以衣車載置城南舎欲用貴人禮殯上/不可乃發喪節等又欲别𦵏不祔太尉李咸時病扶)
　(輿起擣椒自隨謂妻子曰若皇太后不配食桓帝吾/不生還矣時中常侍趙忠監議廷臣瞻顧莫敢言廷)
　(尉陳琳奮筆言皇太后有聰明母儀之徳遭時不造/援立聖明因遇大獄遷居空宫家雖獲罪事非太后)
　(今别𦵏失天下望且馮貴人無功於國何得配至尊/忠目攝之琳曰陳竇既寃皇太后幽逺夙在心雖死)
　(不恨太尉咸亦力以為言於是公卿皆從議節甫猶/爭之序復疏曰昔章徳虐害恭懷安思家犯惡逆而)
　(和帝無異𦵏之議順朝無貶降之文今長樂太后尊/號在身親嘗稱制坤儀天下援立聖明子無黜母臣)
　(無貶君宜合𦵏宣陵如制議乃定光和元年帝即位/之十一年也春二月朔日食夏四月地震侍中寺雌)
　(雞化為雄六月有黒氣墮帝所御温徳殿庭中秋有/青虹見御座詔引公卿有道術之士入金商門問消)
　(復光禄大夫楊賜仰天嘆曰吾每讀張禹傳未嘗不/憤恚嘆息以禹不能竭忠論事而留意少子乞還女)
　(壻負恩甚也吾以微薄之學充先師之末猥當大問/死而後已乃上書曰臣聞之經曰國或得神以昌或)
　(得神以亡國家休明則覽其徳邪僻昏亂則視其禍/今殿前之氣應為虹蜺皆妖邪所生不正之象詩人)
　(所謂蝃蝀也中孚經曰蜺之比無徳以色親方今内/多嬖倖外任小臣上下並怨諠譁道路是以災異屢)
　(見前後丁寕今復投蜺可謂熟矣按春秋讖曰天投/蜺天下怨海内亂加四百之期亦復垂及昔虹貫牛)
　(山管仲諫桓公無近妃宫易曰天垂象見吉凶聖人/則之今妾媵嬖人閹尹之徒共專國政欺罔日月鴻)
　(都門下招㑹羣小造作詞是以篆蟲小技猥見寵援/樂松處常伯任芝居納言餘俱以便辟佞倖之心受)
　(豐爵厚禄而令縉紳之徒口誦堯舜身蹈絶俗者棄/捐溝壑不見逮及冠覆倒易陵谷代處不念板蕩之)
　(作虺蜴之誡殆哉於今周書曰天子見怪則修徳諸/侯見怪則修政卿大夫見怪則修職士庶人見怪則)
　(修身惟陛下慎經典之誡圖變復之道斥逺巧佞速/徴鶴鳴之士内親張仲外任山甫斷絶尺一抑止槃)
　(游留思庶政冀上天還威衆變可弭也既而鉅鹿張/角以妖術煽亂中平元年諸方並起皆着黄巾為識)
　(所在燔刼官寺旬月之間天下響應上召羣臣㑹議/北地太守皇甫嵩以為宜解黨禁益出中藏錢西園)
　(廏馬以助軍常侍吕彊曰黨錮積久人情怨憤若不/赦宥與角等合為變滋大帝懼從之於是赦黨人遣)
　(中郎將盧植討張角郎將皇甫嵩朱儁討潁川黄巾/比有功天子頗中悔詰責諸閹侍曰汝曹常言黨人)
　(為不軌皆禁錮今黨人更為國用汝曹反與角通為/可斬未皆叩頭求退已共恨常侍彊譖殺之彊於諸)
　(常侍中稱忠清奉公不苟先封都鄉侯固讓不受上/疏曰臣聞諸侯上象四七下裂王土故髙祖約非軍)
　(功不侯誠重之也曹節王甫張讓等品卑人賤䜛諂/佞邪放毒人物疾妬忠良有趙髙之禍未被轘裂之)
　(誅而陛下惑於瑣才妄授茅土開國承家小人是用/隂陽乖刺稼穡荒蕪人用不康罔不由此臣知封事)
　(已行言之無逮所以冒死陳愚者願陛下釋改前謬/從此一止也又聞後宫綵女數千餘人衣食之費日)
　(數百金昔楚女悲愁則西宫致災况終年積聚寕無/幽怨又承詔書當於故國起解瀆之館陛下龍飛即)
　(位九五之髙安所復變且河間疏逺解瀆邈絶而勞民/殫力未見其宜今外戚四姓貴幸之家及中官侯者)
　(造起館舎凡千萬數喪𦵏踰制奢麗過禮禽獸食民/之甘土木衣民之帛穀梁傳曰財盡則怨力盡則懟)
　(師曠曰梁柱衣繡民無褐衣池有棄酒士多渴死今/之謂也陛下前召議郎蔡邕對筞金商門令中常侍)
　(以詔書諭指敦勉盡言邕不敢懷道迷邦切言極對/陛下不密其言至令宣露為羣邪咀嚼造作飛條陛)
　(下覆受謗誹致邕刑罪室家放徙老幼流離豈不負/忠臣哉故太尉叚熲武勇冠世垂髪服戎功成皓首)
　(而為司𨽻誣脅一身既斃妻子逺播天下惆悵功臣/失望宜徴邕除用歸熲家屬則忠貞路開衆怨從弭)
　(矣上知其忠而不能用也又且不保郎中張鈞上書/曰張角所以作亂萬民樂附者其原皆由十常侍宗)
　(親賔客典據州郡侵漁百姓百姓寃抑無所訴也宜/斬十常侍頭懸南郊謝百姓可不勞師而定上以鈞)
　(章示諸常侍曰真狂子也十常侍固當有一人善者/何謂盡誅乎收掠死獄中已又殺諫大夫劉陶前司)
　(徒陳躭而歛天下田畆十錢修宫室三公往往因常/侍阿母入錢西園乃得命而天下大亂考其由始僅)
　(一阿母比於邇臣之為也故以嬖御人疾莊后以嬖/御士疾莊士大夫卿士其靈帝之謂夫初桓帝嘗從)
　(容問侍中延曰我何如主對曰陛下為漢中主上曰/何以知之對曰尚書令陳蕃用事則治中常侍黄門)
　(秉政則亂是以知之上曰昔朱雲廷爭折檻今侍中/面稱朕違敬聞缺矣靈帝亦問侍中竒曰朕何如桓)
　(帝竒對曰陛下比徳先帝亦猶虞舜比徳唐堯上不/悦久之曰卿强項真楊震子孫死後必復致大鳥矣)
　(及黄巾亂上以校尉勲自西來召問天下何苦而反/勲曰倖臣子弟擾之是故反耳時蹇碩將上軍侍上)
　(目之碩恐不知所對上又謂勲曰吾陳師於平樂觀/多出中藏為賞冀禽滅則何如勲對曰臣聞先王耀)
　(徳不觀兵今冦在逺而近陳兵不足昭果毅秪黷武/耳上曰善恨見君晚羣臣未嘗有是言勲退謂人曰)
　(上真聰明但蔽於左右耳嗚呼人主何嘗不聰明蔽/於邇臣遂成童昏故大臣怨邇臣疾逺臣蔽而禍亂)
　(遂成始於一念之不敬慎以至於此/則唐文宗漢靈帝前後之轍相踵也)
　
　
　
　緇衣集傳卷二
欽定四庫全書
　緇衣集傳卷三
　　　　　　　　　　　明　黄道周　撰
　　親賢章第十四
子曰大人不親其所賢而信其所賤民是以親失而政
是以煩詩云彼求我則如不我得執我仇仇亦不我力
君陳曰未見聖若己弗克見既見聖亦不克繇聖
　(尊親之情上下一也秉彝交孚逹於天徳上以尊賢/則下以賢尊其君上以親賢則下以賢親其君親賢)
　(之在天地猶日月之與風雨也天不信其日月則地/不愛其風雨故逺賢而貴爵天下所以胥逺也易曰)
　(困于石據于蒺藜入其宫不見其妻凶子曰非所困/而困焉名必辱非所據而據焉身必危既辱且危死)
　(期將至妻其可得見耶宋神宗時頗好採外論以决/人物富鄭公弼上疏曰臣聞陛下始臨御好博採兼)
　(聽務廣聰明四方鼓舞以為天下情偽得失莫逃聖/鑒太平可立致也然采擇至難得其人則告以正道)
　(固為有益不得其人則專務窺伺狥情阿㫖變曲直/挾愛憎以至陷忠良引邪僻張皇威福聳動觀聽大)
　(則規取官職小則希取貨賄事至如此則人君采聽/之至徳翻成虧損之大弊也何則自古君子常寡小)
　(人常衆人君采聽之際得人常少不得人常多得人/少故好事常不足不得人多故惡事常有餘且以君)
　(子力行仁義惟道是從用則進不用則退小人則不/然惟利是嚮若為正道所抑身不得進則戚戚不休)
　(千谿萬徑鑚刺經營必得進而後已既以進身為急/則又何道之守何善之為哉書曰知人則哲惟帝其)
　(難之夫堯為大聖仲尼比之如天而猶未盡知人之/道况乎自堯而下者三代以降諸侯失國天子失天)
　(下子孫散為皂隸宗社廢為丘墟皆用小人以致之/繇此觀之小人豈當親信者耶臣以為帝王都無職)
　(事惟别君子小人乃帝王之職也大抵人君生殺權/在乎手不患人不諂奉患有失莫諫也諂奉則順情)
　(而善喜則富貴可得諌則逆耳而怒怒則殃禍可致/順情而取富貴者小人也逆耳而受殃禍者君子也)
　(取富貴者百則百千則千其有不避殃禍欲致主於/無過之地者千百人中未有一二此惟陛下審察之)
　(謹擇之既得其人則専信之力行之無容奸佞破壞/其間則朝廷自理萬方無事陛下可髙枕而卧也)
　(孫覺亦具疏諫曰臣聞近者召對臣僚雖或疎逺㣲/賤陛下亦霽天威賜以清問此固聖主好問盡下推)
　(誠不疑甚盛之德也或聞進對之問陛下時時問及/人物上自兩府大臣下至臺閣新進使之區處題品)
　(此雖陛下廣其聰明欲周知羣下之曲折然臣竊以/為知人堯舜所難孔子曰不如鄉人之善者好之其)
　(不善者惡之得對之人未必盡賢好惡之人未必盡/公就令才識可采未必盡有知人之明問答之際陛)
　(下既㣲見聖懐流俗之情多事容恱度可喜者飾其/賢觀所惡者詆其醜或陛下少加酬對必漏其所言)
　(大臣聞之必懷顧慮小臣聞之必事朋黨臣以為人/主不可不忠信篤實而好惡不私材質明敏而裁鑒)
　(不眩者特賜考察參伍其人或不至於失士也富弼/孫覺二臣皆明於親所賢不信所賤者矣葢古者下)
　(察及於芻蕘皆以庸愚禆神聖所不逮如側陋隠伏/幽遐怨咨欲以知其疾苦釋其痌瘝非謂詢事考言)
　(與衆共之也至臣下之才品見於職業其學術心事/見於居處進退使朝無壅蔽主上清明則賢否邪正)
　(粲如黒白何必使君子程能/於小人涓曠受題於矇瞽)
　(慶厯時又頗有緝訪小人藉以毁逐近臣歐陽修上/疏曰臣竊見前年宋庠等出外之時京師先有無名)
　(子詩一首傳於中外尋而庠罷政事近又風聞外有/小人欲中傷三司使王堯臣者復作無名子詩一篇)
　(畧聞一二臣自聞此詩日夕疑駭深思此理不可不/言伏以陛下視聽聰明外邊事無大小無不知者竊)
　(恐此詩漸達天聽臣忝為陛下耳目之官不欲小人/浮謗以惑聖聽况自兵興累年繼以災旱民財困竭)
　(國帑空虚三司之職其任非輕近自姚仲孫罪去之/後朝廷以積年弊蠧之三司付與王堯臣仰其辦事)
　(臣備見従前任人率多顧惜祿位寧可敗事於國不/肻當怨於身如堯臣者領職以來未及一月自副使)
　(而下不材者悉請換易足見其不避嫌怨竭力救時/以身當事今若下容䜛間上不主張則不惟才智之)
　(臣無繇展效亦恐忠義之士自此解體臣思作詩者/雖不知其姓名竊慮在廷之臣有名位與堯臣相類)
　(者嫉其任用故欲中傷只知爭進於一時不思經國/之大計伏惟陛下罷去吕夷簡夏竦之後進用韓𤦺)
　(范仲淹使天下欣然皆賀聖德君子既蒙進用小人/自恐道消故共喧然務騰䜛口欲沮好人不宻察之)
　(恐終敗事况今三司蠧弊已深四方匱乏已極堯臣/必須大有更張方能集事未容展效已被䜛言若不)
　(止之則陛下今後無以使忠人臣無繇事主一啓其/漸則羣小煽惑貽患朝廷何所不至伏望特賜詔書)
　(戒諭臣下敢有造作言語誣訐陰私者一切禁之及/有轉相傳誦必推究其所從來重行朝典所貴禁止)
　(巧佞保全善人歐陽修此疏於古人聽輿誦之㫖殊/科然自世風儇薄䜛言繁興不親所賢而信所賤則)
　(必致察/於此矣)
　(至和二年歐陽修又疏言自古有天下者莫不欲為/治君而常至於亂莫不欲為明主而常至於昏其故)
　(何哉患於好疑而自用也夫疑心動於中則視聽惑/於外視聽惑則忠邪不分而是非錯亂是非錯亂則)
　(舉國之臣皆可疑盡疑其臣則必自用其所見夫以/疑惑錯亂之意而自用則多所失失則其國之忠臣)
　(必以理爭之爭之不切則人主之意難囘爭之切則/激其君之怒而堅其自用之意君臣爭勝然後邪佞)
　(之臣得以因隙而入希㫖順意以是為非以非為是/惟人主所欲者従而助之夫為人主者方與其臣爭)
　(勝而得順意之臣又樂其助已而忘其邪佞也乃與/之併力以拒忠臣夫為人主者拒忠臣而信邪佞天)
　(下無不亂人主無不昏也是其用心非惡忠臣而喜/邪佞也非惡治而好亂也非惡明而欲昏也以其好)
　(疑自用而與下爭勝也使為人主者豁然去其疑心/囘其自用之意則邪佞逺而忠言入聰明不惑而萬)
　(事得其宜使天下尊為明主萬世仰為治君豈不臣/主俱榮樂哉臣聞書載仲虺稱湯之徳曰改過不吝)
　(又戒湯曰自用則小成湯古之聖人也不能無過而/能改過以湯之聰明其所為必不至於繆戻然仲虺)
　(猶戒其自用則古之聖人亦惟改過不自用則得為/治君明主矣臣伏見宰臣陳執中以來不叶人望累)
　(有過惡招致人言而執中遷延尚玷政府陛下不悟/宰相非其人反疑言事者好逐宰相疑心一生視聽)
　(既惑遂成自用之意以為宰相當繇人主自去不可/因言者而罷之故宰相雖有大過顯惡而屈意以容)
　(之彼雖惶恐求去而屈意留之使陛下上不顧天災/下不恤人言以天下之事委一不學無識諂邪狼愎)
　(之執中而甘心焉言事者本欲益於陛下而反損聖/徳者多矣然而言事用心本不圖至此也繇陛下好)
　(疑自用而損耳今陛下用執中之意益堅言事者攻/之愈切陛下方思有以取勝於言事者而邪佞之臣)
　(得以乘隙而希陛下之意將曰執中宰相不可以小/事逐不可使小官搖甚則誣言事者欲逐執中而引)
　(他人陛下方患言事者上忤聖聰樂斯言之將順不/察而信之所以拒言者益峻而用執中益堅夫以萬)
　(乘之尊與三數言事小臣角必勝之力萬一聖意必/不可迴則言事者亦當知難而止矣然天下之人與)
　(後世之議者謂陛下拒忠言庇愚相以陛下為何如/主也陛下睿知聰明羣臣善惡畢炤不應倒置若此)
　(直繇言事太切激成陛下之疑陛下豈忍因執中以/累聖德而使忠臣直士卷舌於明時耶故曰所賢所)
　(賤不在於位而在於德則歐陽修是疏之/謂也不然則以為疎間親賤間貴而已)
　(又論賈昌朝疏曰臣伏覩近降制書除賈昌朝為樞/宻使旬日以來中外人情莫不疑懼縉紳公議漸以)
　(沸騰葢緣昌朝稟性囘邪執心傾險頗知經術能文/飾姦邪善為陰謀以陷害良士小人朋附者衆皆樂)
　(為其用前在相位屢害善人所以聞其再來望風畏/恐自古毁譽之言未嘗不并進於前而聽察之際明)
　(主所慎臣以為能知聽察之要則不失矣聽言之要在/先察毁譽之人若所譽者君子所毁者小人則不害其)
　(為可用若君子非之小人譽之則其人必不可用矣/今有毅然立朝危言讜論不阿人主不附權臣其直)
　(節忠誠意為中外稱信者君子也如此等人皆以昌/朝為非矣宦官宫妾左右使令之人徃徃小人也如)
　(此之人則皆以昌朝為是矣陛下察此則所為昌朝/者可知矣今陛下之用昌朝與大臣執政謀而用之)
　(乎與立朝中正之士謀而用之乎與左右近習之人/謀而用之乎或不謀於臣下㫁自聖心而用之乎昨)
　(聞昌朝陰結宦官創造事端謀動大臣以圖進用若/陛下與執政大臣謀之則大臣勢在嫌疑必難啓口)
　(若與立朝中正之士謀之則無不以為非矣其稱譽/昌朝以為可用者不過宦官左右之人耳陛下用昌)
　(朝為天下而用之必不為左右之人而用之也然左/右之人謂之近習朝夕出入進見無時其所䜛諛能)
　(使人主不覺其漸昌朝善結宦官人人喜為稱譽朝/進一言暮𫝊一説無不稱昌朝之善者稱薦有漸熟)
　(于聖聰雖斷于聖心不謀臣下而用之亦左右之人/積漸稱譽之力也陛下常患近嵗以來大臣體輕連)
　(為言事者彈擊盖繇用非其人不叶物議而然今昌/朝身為大臣見事不能公論乃交結中貴因内降以)
　(起訟獄以此規圖進用竊聞臺諫方欲論列而忽有/此命是以中外疑懼物論喧騰也臣官為學士職號)
　(論思見聖心求治甚勞而用人偶失外廷物議如此/不敢不畢其愚然如修兩疏則猶未至於親賢也)
　(永和中李固疏言臣聞氣之清者為神人之清者為/賢王孫圉設壇西門陳列名臣秦使遂為寢兵魏文)
　(侯師卜子夏友田子方軾段干木故羣俊競至名過/齊桓秦人不敢闚兵於西河斯盖積賢人之符也陛)
　(下撥亂龍飛初登大位聘南陽樊英江夏黄瓊廣漢/楊厚㑹稽賀純筞書嗟嘆待以大夫之位是以巖穴)
　(幽人智術之士彈冠整衣樂欲為用四海欣然歸服/聖徳厚純等在職雖無竒卓然夕惕孳孳志在憂國)
　(臣前在荆州聞厚純等以病歸誠悵然惜之一日朝/㑹見諸侍中並皆年少無一宿儒大臣備顧問者誠)
　(可歎息宜徵還厚等以副羣望又黄瓊久處議郎已/且十年衆人怪始隆崇而今更滯光禄大夫周舉才)
　(謨髙正宜在常伯訪以言議侍中杜喬學深行直當/世良臣久託疾病可敕令起其時大將軍梁商為政)
　(亦頗採用其言然以論/於親賢則槩未有與矣)
　(曹魏嘉平元年杜恕疏言伏見尚書郎亷昭奏左丞/曹璠以罰當闗不依坐問又云諸當坐者别奏尚書)
　(令陳矯至引罪自奏臣竊愍然為朝廷惜之夫聖人/不擇世而興不易民而治然而生必有賢智之佐者)
　(葢進之以道帥之以禮故也古之帝王所以能輔世/長民者莫不逺得百姓之懽心近盡羣臣之智力陛)
　(下憂勞萬機或親燈火而庶事不康刑禁日弛豈非/股肱不稱之明效歟原其所繇非獨臣有不盡忠亦)
　(主有不能使百里奚愚於虞而智於秦豫讓疎中行/而親智伯斯則古人之明驗矣今臣言一朝皆不忠)
　(是誣一朝也然其事可類推騎都尉王才幸樂大孟/思所為不法振動京都而其罪狀𤼵於小吏公卿大)
　(臣初無一言自陛下踐阼以來司隸校尉御史中丞/寧有舉綱維以督奸宄使中外肅然者耶若陛下以)
　(今世無良才大臣難委任豈可追望稷契之遐踪坐/待來世之俊乂乎今之所謂賢者盡有大官而享厚)
　(祿矣然而奉上之節未立向公之心不一者委任之/責不専而俗多忌諱故也臣以為忠臣不必親親臣)
　(不必忠陛下當思所以開廣朝臣之心篤厲有道之/節使之自同古人望垂竹帛耳使亷昭者撓亂其間)
　(臣恐大臣將容身保位坐觀得失為來世戒也昔周/公戒魯侯曰無使大臣怨乎不以堯數舜之功稱去)
　(四㓙非謂大小有罪皆當去也今者朝臣不自以為/不能以陛下為不任也不自以為不智以陛下為不)
　(問也陛下何不遵周公之所以用大舜之所以去使/侍中尚書坐則侍帷幄行則従華輦親對召問所陳)
　(必達則羣臣能否皆可周知誰敢不盡以陛下之聖/明親與羣臣論議政事使羣臣人得自進人自以為)
　(親人思所以報賢愚能否在陛下所用以此治事何/事不辦以此建功何功不成每有軍事詔書常曰誰)
　(當憂此者吾自憂耳近詔又曰憂公忘私者必不然/但先公後私即自辨也伏讀明詔乃知聖思究盡下)
　(情然亦怪陛下不知其本而憂其末也明主之用人/也使能者不敢遺其力而不能者不得處非其任陛)
　(下既知其不盡力而代之憂其職知其不能而教之/治其事豈徒主勞而臣逸哉雖聖賢並世不能以此)
　(為治也陛下又患臺閣禁令之不宻人事請屬之不/絶聽伊尹作迎客出入之制更惡吏以守寺門實未)
　(為得禁之本也昔漢安帝時少府竇嘉辟廷尉郭躬/無罪之兄子猶見舉奏章劾紛紛近司隸校尉孔羨)
　(辟大將軍狂悖之弟而有司黙爾望風希㫖以今况/古陛下自不督必行之罰以絶阿黨之原耳更制迎)
　(客與惡吏守門非治世之具也陛下不復考其終始/必以違衆迕世為奉公宻行白人為盡節安有通人)
　(大材不能為此者誠顧道理不為耳使天下皆背道/而趨利則人主所最病者又何樂於昭等而不早絶)
　(其萌乎故如杜恕之論則可/以使親不失而教不煩者矣)
　(熈寧時王安石用事以天下士夫皆為流俗神宗信/之於故老遺賢多所擯斥於是孫覺疏言臣風聞人)
　(論陛下睿聖聰明之資不世出之才以臨羣臣羣臣/未有以望清光佐下風者故陛下有輕羣臣之心雖)
　(未必然臣竊惑焉竊以帝王之興亦各用其一時之/人耳終不借才於異世也方今人才雖為乏少陛下)
　(欲興太平宜且隨才試用將有真賢大儒可與成功/者至矣若必皋䕫稷契然後為相太公方召然後為)
　(將則臣恐難以待也昔者燕昭市骨終得樂毅齊威/不拒九合以成霸功譬之創大厦者棟梁櫰桷之材)
　(無所棄成大車者輪轅衡軏之用無所遺以其各有/所施各適其用也昔魏武侯謀事而當羣臣莫能逮)
　(退朝而有喜色呉起憂之楚莊王謀事而當羣臣莫/能及退朝而有憂色申公巫臣與之魏武之驕其臣)
　(楚莊王之自以為憂其度量相去逺矣書曰能自得/師者王謂人莫己若者亾王之與亾為道懸殊然所)
　(以至此者在自滿與求益之間求益不已則天下之/善歸之人主而兼天下之善不王不可得也自滿不)
　(已則天下之過歸之人主而兼天下之過不亾不可/得也故古者天子聽政使公卿至於列士獻詩瞽典)
　(樂史獻書師箴瞍賦矇誦百工諫庶人傳語近臣進/規親戚補察瞽史敎誨耆艾修之而後王斟酌焉夫)
　(矇瞽庶人非有以賢於王者然且不廢况於朝廷之/士乎詩曰詢于芻蕘書曰天下愚夫愚婦或能勝予)
　(若芻蕘之賤夫婦之愚王者皆有所取則其兼覽廣/聽以察於㣲隠者此道素行也今者公卿侍従之官)
　(皆天子所與朝夕謀議以揆事圖筞於皇堂之上者/及其見也近者不過數刻逺者無召問賜對之期其)
　(或乞至左右乃須待命數日然後得前以疎逺難見/之人迫於須臾倉卒之間則其言不能達其情其論)
　(不能究其事必矣陛下又或易之則見其才愈丅其/論愈卑也陛下幸改用此道數見以盡其忠切問以)
　(觀其意使天下之士大小各當於用則太平不旋踵/矣若以人才皆不足有為而類忽之則臣恐賢者容)
　(黙苟簡以求去不肖者偷合諂諛以投陛下之隙若/是則所失雖近而為禍甚逺也甚矣為人主者之難)
　(也採芻蕘之論則疎賤者蠭湧重親貴之説則専擅/者横行兼收博取則濫而無功采擇參稽則疑而多)
　(弊繇歐陽修之論可以知德之貴於位繇孫覺之論/可以知賢之宅於公至於詩書所稱求則繇聖本於)
　(中心好仁未易言也必若富弼之談以義利邪正/别其端以順情逆耳察其後則親不失政不煩矣)
　　慎溺章第十五
子曰小人溺於水君子溺於口大人溺於民皆在其所
褻也夫水近於人而溺人德易狎而難親也易以溺人
口費而煩易出難悔易以溺人夫民閉於人而有鄙心
可敬不可慢易以溺人故君子不可以不慎也太甲曰
毋越厥命以自覆也若虞機張往省括于度則釋説命
曰惟口起羞惟甲胄起兵惟衣裳在笥惟干戈省厥躬
太甲曰天作孽可違也自作孽不可以逭尹吉曰惟尹
躬先見於西邑夏自周有終相亦惟終(徳易狎而難親/也徳字疑作色)
(字尹吉/吉作告)
　(夫三溺者何也天下之溺人皆在於所褻也君子敬/以立身慎以定慮則視天下皆無一易者水之徳天)
　(下之至易也而人多溺焉火嚴而人寡犯之言易出/而難追也民易使而難服也忠信則慎慎則周周則)
　(宻宻則省省則機度不覆而禍孽可息也子曰君猶/舟也民猶水也水以載舟亦以覆舟故有狎水之舟)
　(則必有狎舟之水矣易曰君不宻則失臣臣不宻則/失身㡬事不宻則害成水之乘人於其微宻也故智)
　(者觀於水徳/思過半矣)
　(臣嘗覽史傳嘆唐憲宗武宗之賢也委任才相削平/亂烈不數年而宇内廓然政歸朝廷顧惑於方士潰)
　(遹以終豈所謂閉於人不開以天者歟凡人主皆天/所命以持元化奠蒼生其延促災豫與天合徳稍加)
　(以周慎逺女色謹言語節飲食多歴年所葢有之矣/而躭戀逸欲自越厥命冀崇高之長保而卒以顛覆)
　(若唐憲武者可嘆也是皆有鄙心不通於天徳故求/延反促古人所謂自作孽者也憲宗初即位勵棈圗)
　(治慨然有修攘匡復之志問宰相杜黄裳以君道黄/裳對曰帝王務在擇賢委任求民之瘼捨己而從之)
　(非可暇豫自逸也然事有綱領當務其逺者大者不/務其近者小者如簿書訟獄百司庶務非人主所宜)
　(親也誠委任責成賞信罰必則誰不盡力何求不獲哉/故人主患不推誠人臣患不竭力上疑下詐求理實難)
　(上曰善又問天下計黄裳曰徳宗自經憂患於方鎮姑/息已甚不生除節填俟其物故乃遣中使即軍中察衆)
　(嚮者授之廢置自下綱紀亂矣陛下必欲振舉綱維宜/稍裁以法而後天下可從理也上深納其言夏綏節度)
　(韓全義敗澱水還不朝歸鎮上以全義無功能獨附宦/者得用勒致仕命李演代將而畱後楊惠琳拒命首伏)
　(誅西川節度使韋臯卒副使劉闢自為畱後請節鉞命/袁滋代將而徵闢給事中闢拒命阻兵上欲因授之諌)
　(大夫韋丹疏曰今聴闢則朝廷所治惟兩京此外誰不/思自擅者上善其言即以丹鎮東川而闢以求領三川)
　(不得遂反杜黄裳言闢書生獨以朝廷力未能討而悖/然狂戇可擄也神筞使髙崇文有勇畧任將兵可用願)
　(陛下罷中人監軍専委之闢必受誅於是韋丹亦以東/川讓崇文諸將俱屬遂獲闢送京師誅之㨗聞羣臣入)
　(賀上謂黄裳曰卿之功也鎮海節度李錡請入朝許之/已不至相元衡曰陛下初即位天下屬耳目錡求朝得)
　(朝求止得止何以令四海乎詔徵錡而錡反錡故苛失/士心兵馬使張子良等執以來羣臣入賀上愀然曰朕)
　(之不徳致宇内干紀甚愧之何賀乎於是籍李錡貸浙/西百姓今年租上常晏語太息於太宗𤣥宗之盛也曰)
　(朕不佞欲庶㡬二祖風烈當何行至此學士絳對曰陛/下能正身勵已邇道徳遠邪佞進忠直與大臣言敬而)
　(信無使小人參焉與賢者游親而禮無使不賢者與焉/簡官之無益於治者則材能出斤宫女之希御者則怨)
　(曠消將帥擇則士勇用舎公則吏清法令信則下順教/化篤則俗遷如是則與祖宗合徳號稱中興夫何逺之)
　(有上曰美哉斯言朕當書紳因語絳等曰脱事有未當/即十論列毋憚毋以一二疏苟且塞責也因令撰次古)
　(君臣成敗五十種屏張殿坐又命練官隨三品以上入/議政參得失宴處與游庶官於延英召得以次進對百)
　(官復正衙奏事學士諌官或數日無陳論上輒曰豈無/事可言耶將朕不能受盡言耶何黙黙耶或累日不召)
　(對學士絳輒言臣等飽食安坐無獻替自為計得矣如/國事何嘗盛夏御延英日旰暑甚汗透御衣宰相憶帝)
　(倦請少休上曰徐之朕退入禁中所對惟宦官人殊惡/得久與卿等談理道不厭也於是延英論政率晝漏下)
　(五六刻方退以為常上以山南東及江淮荆湖饑遣使/賑撫召使者面命曰朕宫中用一疋帛皆籍記不敢妄)
　(惟賑百姓念不敢惜費嵗旱欲降詔賑撫以問諸學士/絳居易言欲實惠及人無如減租賦欲諸道止厚斂無)
　(如絶貢獻宫人數廣宜簡出南方掠良人為奴婢宜禁/於是詔釋繫囚蠲租税出宫人絶進奉禁掠賣省飛龍)
　(廏馬制下而天大雨上嘗謂宰相曰日淮浙諸道屢言/嵗災近有御史來自淮謂災而不害豈言災者妄市恩)
　(耶何舛也李絳對曰臣讀淮浙諸道所奏狀言水旱人/流未嘗不自危恐朝廷以政治無狀譴之豈顧以無災)
　(稱災者獨御史欲從諛求媚耳願得其人致之法上曰/卿言是也為國以䘏人為本聞災旱當亟拯救可復致)
　(疑乎命速蠲租山南西節度及浙西觀察違赦令進奉/中丞盧坦劾奏之上召褒慰曰言之善第朕業釋之欲)
　(全信坦曰不可夫赦令陛下之大信也業宣布海内違/詔進奉而釋之何謂信獨奈何存小信棄大信乎乃詔)
　(所進歸於有司時田季安擅魏博王武俊子士真擅成/徳李納子師道壇平盧而劉濟據幽州士真死子承宗)
　(請後上欲革河北世襲之弊議除帥不從則致師相裴/垍諌曰武俊納本皆狂狡跋扈不恭而武俊嘗有功於)
　(國陛下前許師道今奪承宗予奪違道彼必不厭不如/姑許之上曰今劉濟田季安皆病且物故令皆如成徳)
　(請後天下當何時定乎絳對曰羣臣見取蜀取呉易於/反掌故爭獻畫開河北陛下亦以前日成功之易而信)
　(之竊以河北之勢異於二方西川浙西皆非素反側之/地其四隣皆國家臂指之臣闢錡獨狂謀故一舉而克)
　(河北之勢則不然其吏士百姓各懷累代煦嫗之恩/而隣道各思擅土遺其子孫萬一相連兵禍衡起憂)
　(患可勝道哉太平非可驟致貞元初事可鑒也且言/呉少誠病必不起淮西命帥今正其時不則可議征)
　(伐倘恒冀連兵而蔡州有釁則恩威兩廢矣上終怏/怏而宦者吐突承璀從青宫得幸嬖欲奪相學士議)
　(請自將討之於是以承璀為神筞河中等道征討處/置使甚矣人之易溺也以憲宗之明而溺志於承璀)
　(請自將時宗正少卿李栻上書言承璀信臣可任上/以狀示諸學士曰此奸人可畏卿等識之謹毋令異)
　(日得進然卒不自克而任之也學士白居易諌曰征/伐當責成將帥近中使監軍已非令典又奈何徴天)
　(下兵付中使専領乎夫神筞不置行營節度則承璀/乃制將又充諸軍招討則都統也此古今所未有臣)
　(恐四方聞之必輕朝廷四夷聞之必笑中國陛下忍/令後代傳云中官為制將都統自今始乎竊恐諸道)
　(之怏望而功不立也時廷臣交言其不可上不得已/削四道兵馬使改處置為宣慰而遣之既而承璀果)
　(敗諸將逗留不進承璀又為昭義列校盧從史求起/復願以澤潞自効及從史叛承璀烏重𦙍殺從史承)
　(璀又為重𦙍求昭義軍學士絳曰不可昭義五州據/山東要害魏博幽恒諸鎮惟恃此制之誠國之寳地)
　(也昨為盧從史所據朝廷旰食業不得已為誘執之/計矣今又以承璀牒命重𦙍為畱後則網紀大紊較)
　(其利害曽不如使從史之為得也從史雖蓄奸謀然/已經授制重𦙍一列校耳獨以承璀牒代之河南北)
　(諸藩必恥與為伍又謂承璀誘重𦙍使逐帥而代其/位萬一罪狀顯著承璀連表請命其何以待之不聴)
　(則衆怒難犯聴則朝廷之威令去矣上乃以重𦙍鎮/河陽而徙河陽節度孟元陽帥昭義於是裴垍李絳)
　(交章論承璀上不得已罷承璀為軍器監使及魏博/帥田季安卒子懷諫請後上獨與宰相謀之李絳以)
　(為魏博不必用兵當自歸朝廷上問何也絳曰臣觀/兩河藩鎮之跋扈者皆分兵隸諸將不専之一人誠)
　(恐其權任重而謀己也諸將勢均力敵莫能相尚廣/連則衆心不一獨起則兵少力㣲而方鎮又以重賞)
　(峻刑懾之故能制諸將之死命今懐諫乳臭子不能/自聴斷權當必有所歸衆不心服怨怒將起田氏不)
　(為屠肆且為俘囚何煩大兵哉必有自列校起而代/帥者隣道惡之倚朝廷之命以自全願陛下嚴勅諸)
　(道按兵養威以需後而魏博之自歸可待也上曰善/既而懐諌幼事决於家僮諸將士果擁兵馬使田興)
　(環拜請為後興申版籍封府庫以待命事聞上亟召/絳曰卿揣魏博如符契矣今當何如李吉甫請遣中)
　(使宣慰以觀變絳曰不可田興不貪土地之利不顧/四隣之患以六州自歸陛下當推心撫結竦兩河觀)
　(聴用堅嚮順之心若待勅使持將士表而來則廢置/在將士不在朝廷即畀之不恩矣上曰善既退朝内)
　(樞宻梁守謙又主吉甫宣慰之議絳聞之驚獨請對/言今朝廷恩威得失在此一舉緩之即後事乞明旦)
　(降白麻除興節使則猶可及也上曰除畱後何如絳/曰興恭順如此非恩出不次無以慰其心魏博不霑)
　(皇化五十餘年一旦舉六州來歸刳河朔腹心非重/賞無所慰願即授興節而發内庫錢百五十萬犒其)
　(軍則四隣畢勸而兩河震恐麾下效之爭為恭順不/反矣或以𤼵庫錢過多為疑絳曰錢盡更來幾事一)
　(失何可追也借令國家𤼵十五萬兵取六州期年而/克之其費豈止百五十萬緍而已乎上悦曰朕所以)
　(惡衣菲食聚貨財者為平定四方計也不然貯府藏/何為於是除興節度使遣裴度宣慰之感恩流涕士)
　(卒懽呼鼓舞成徳衮鄆使數輩見之相顧失色嘆曰/倔强者果何益乎向使聴吉甫之言再溺於梁守謙)
　(則魏博之亂滋不可弭也既而絳以足疾罷吐突承/璀又召還彰儀節度呉少陽死子元濟反朝廷討之)
　(不利諸鎮請赦元濟不許而李師道遣人刺殺相武/元衡擊傷中丞裴度天子為發憤相度討蔡既數年)
　(師久困敝相李逢吉懇請罷兵裴度乃自請督師不/數月而擒元濟平淮西諸方鎮跋扈者皆表請納質)
　(獻地而李師道亦為劉悟所殺天子浸浸興土木事/聚斂用朋黨驅斥賢士卒服栁泌藥躁怒易性以受)
　(其不祥則吐突/承璀之孽也)
　(武宗在潛邸時悒悒於文宗之巽煗也又自憲穆敬/文來世有璫禍思維毗於相臣而深鄙嗣復珏之傾)
　(巧聞李德裕才心重之於是召徳裕徳裕既相首言/人主之職在辨羣臣之邪正邪正勢不相容正人既)
　(指邪人為邪邪人亦指正人為邪辨之誠難然臣竊/以為無難也正人如松栢挺特自立無依附邪人如)
　(藤蘿非附他物不能自起故正人一心事君而邪人/競為朋黨夫國之有黨國之大患也先帝深知朋黨)
　(之禍而所用卒皆朋黨之人良由執心不定故姦邪/乘間而入太宗𤣥宗徳憲二宗皆聖明盛時其始委)
　(任賢相故君子得盡其心久則小人並進導黨與眩/視聴治亦浸淫不逮於往至徳宗末年所聴任者唯)
　(裴延齡輩宰相獨暑勅充位此永鑑也夫輔相有欺/罔不忠者宜即罷退忠而材者屬任之令政事常在)
　(中書天下何憂不治上深然之已上從容言或稱孔/子其徒三千亦黨也信乎徳裕曰此小人熒惑之言)
　(不可聴也臣嘗謂共鯀驩兠與舜禹雜處堯朝共鯀/驩兠為黨舜禹不為黨何也共鯀驩兠以邪心相比)
　(周為黨賢人君子忠於國則同心勇於義則同力退/而各行其志交不以私豈謂黨哉周衰四豪各有客)
　(三千背公死黨以譎詐勢利相高仲尼之徒用仁義/相切磨羣而不黨議者欲以比之妄矣上亦深然之)
　(已上又言文宗時令諌官言事毋著名如匿名書非/體也徳裕曰臣在中書時猶不爾其後李訓鄭注教)
　(先帝以術御下實始此風人主但當推誠任人有欺/罔者無赦豈必挾詐哉是時天子側席待徳裕徳裕)
　(亦以經畧天下自許又才智足任言無不從上數出/畋暮夜乃還徳裕言人君動法於日故日出而朝日)
　(入而息傳言君就房有常節宜深察古誼又聞五星/失行天示警戒願節畋逰以承天意上從之初知樞)
　(宻劉宏逸薛季稜有寵於文宗仇士良心恨之及上/之立非宰相及二人意士良乃譖二人死又遣中使)
　(追故相嗣復玨於貶所即誅之户部尚書杜悰聞之/驚曰天子新即位此事豈宜手滑奔告徳裕徳裕與)
　(同列上奏言徳宗疑劉晏動摇東宫而殺之中外寃/歎兩河不臣者得以為口實後徳宗悔之錄其子孫)
　(文宗疑宋申錫交通藩邸謫竄至死既乃悔為出涕/嗣復等有罪先即訊俟罪狀著白然後誅之未晚今)
　(遽遣中使即誅人情震駭願開延英賜對得召見流/涕諌上命坐者三伏不起曰臣等願陛下免二人於)
　(死勿使既死而衆以為寃上乃曰朕特為卿等釋徳/裕即趨下階舞蹈謝於是追還二使而嗣復等再貶)
　(士良於是心憾徳裕也及上受尊號肆赦士良乃揚/言於衆曰宰相與度支議減禁軍芻粟衣糧矣兒曹)
　(盍往訴蓋欲激禁旅陷徳裕杜悰也徳裕聞之即詣/闕訴上上怒立宣諭兩軍無此議士良慙謝老奴妄)
　(聞當死乃得罷而任相益專是時盧龍澤潞河東連/作亂曰紇入塞伺邊天下勤於兵徳裕以比年出師)
　(敗相繼者其弊有三詔令下軍中日三四而宰相不/預聞失政本一諸監軍各以意指揮軍士將不得專)
　(軍帥無統二軍各宦者為監其牙隊皆選卒而在陣/者顧不任戰每戰監軍秉信旗立馬高處環牙隊自)
　(衛少怯輒引旗先走陣從以潰三乃與樞宻使約監/軍不得與軍政每隊卒聴取一人自衛有功隨例頒)
　(賞其詔令非中書進無自中出號令嚴明故所向有/功始盧龍軍亂殺節度使元忠推牙將陳行泰主留)
　(務上以問徳裕對曰河朔事勢臣所熟諳方易帥時/衆心何能無觀望朝廷遣使太速故軍情遂固若置)
　(之數月不問必變矣請置之勿遣使以觀其變既而/軍中果殺行泰立張絳復立節亦置不問雄武軍使)
　(張仲武遣士上書請擊絳自効使者言泰絳本游客/羇人人心不附仲武故幽州将性忠義通書習事為)
　(士心所歸計軍中今已逐絳矣問雄武卒㡬何曰軍/士團合千餘徳裕曰恨少何以立功對曰在得人不)
　(在衆多幽州糧餉俱在媯及七鎮令獨入據居庸闗/絶其餉道自定矣徳裕喜乃疏請仲武知幽州留事)
　(而仲武克幽州已澤潞劉從諫卒弟子稹不𤼵喪請/後朝議以回鶻未滅討澤潞國力不支徳裕毅然曰)
　(澤潞事體與河朔三鎮異河朔習亂已久人心難化/故累朝置之度外澤潞近處腹心一軍素稱忠義破)
　(朱滔擒盧從史皆其功異時無論用儒臣為帥如李/抱真成立此軍徳宗猶不許承襲其後敬宗不䘏國)
　(時相無逺謀劉悟死因循以授從諌至跋扈難制今/垂死復以兵付孺子朝廷從而授之則四方視效天)
　(子威令不復行矣上曰善卿何道制之對曰稹所恃/者三鎮幽州初定必不與之交通但得鎮魏不旁撓)
　(其間則稹成禽矣若遣重臣諭鎮魏以河朔自艱難/來許其承襲與澤潞異今朝廷加兵澤潞不欲更出)
　(禁軍獨委之兩鎮能顯立功效自澤垂後昆勿聴游/談者言為子孫謀存輔車自貽禍也且徧諭將士以)
　(賊平受賞狀羣臣交諫上曰吾與徳裕共之保無他/於是命諸鎮㑹討之成徳王元達魏博何宏敬盧龍)
　(張仲武道迎制使控馬甚恭自兵興以來未有也先/時河北諸鎮有自請後者朝廷先遣使祭弔次册贈)
　(次宣慰稽遲嵗月叛將得繕完自備至是即下詔致/討威以大振又河朔用兵利仰度支出境遷延或隂)
　(與賊通解一縣拔一栅以為功徳裕請宣㫖令元達/取邢宏敬取洺茂元取澤彦佐取潞期在乎定毋取)
　(縣栅為口實於是劉稹日蹙願舉族歸命㑹河東戍/卒索賞不足遂稱亂與稹通胡議洶洶請罷師徳裕)
　(言太原素號忠順獨緣賞薄為賊所交煽而然且反/者千五百人何遽憚也詔使相李石赴太原召兵已)
　(亂遣中使馬元贄往宣諭且覘之元贄受反者楊弁/賂還於衆中大言曰相公須早與弁節矣不者亂昌)
　(徳裕問狀元贄曰自牙門至柳子十五里曵地明光/甲若之何取之徳裕曰李相正以太原無兵故𤼵横)
　(水卒走榆社庫中甲在行營弁何繇得之元贄曰太/原勁悍人可為兵弁召募得之徳裕曰召募須有財)
　(李相正以欠庫士絹一疋召亂弁何從得財元贄辭/屈徳裕曰縱其有十五里明光甲必滅此賊急進討)
　(而河東平嗚呼凡世之覘賊者多如此矣覘賊則其權/存賊廟算定而後其勝可握也既而邢洺磁三州以力)
　(屈詣元達宏敬降徳裕曰昭義根本在山東三州降/上黨不日且變矣上曰郭誼其無乃梟劉稹自贖乎)
　(徳裕曰誠如聖諭上曰即如是宜先處者何事徳裕/曰往諸道討逆所得州輒自予今邢降元達磁洺降)
　(宏敬脱請之難於可否矣請先以給事中盧宏正為/三州留後成命下則二鎮無辭於是以盧鈞為昭義)
　(帥乘驛赴鎮而宏正領三州無何稹將誼果殺稹及/其族姓函首降上曰今何以處誼徳裕曰劉稹騃孺)
　(子耳阻命拒命皆誼謀及力屈又賣稹求賞此而不/誅何以懲惡於是誅誼詔給復昭義五州一年籍兵)
　(還農悉罷諸横税而澤潞平於是國威㡬振徳裕從/容謂上曰昔曹操破袁紹於官渡止不追曰所獲已)
　(侈求多傷威養繇基射楊葉百步外百中觀者教曰/不如息也弓少撥者前功棄矣今陛下征伐無不得)
　(此亦養威少息之時也天子善其言當時中外諸臣/無有能間徳裕者故㑹昌之政六七年間君相相為)
　(終始及上惑志於神仙方士趙歸真得幸徳裕諫曰/歸真以詭術出入禁中為敬宗朝罪人不可近上曰)
　(朕爾時亦識是人衆稱趙鍊師豈足深過哉朕宫中/屏聲伎絶飲宴時聆道論滌煩耳至政務必卿等平)
　(章雖百歸真不能惑也徳裕曰小人見利則趨旬日/間歸真之門車轍滿矣歸真亦以物論求退薦羅浮)
　(道士鄧元起衡山道士劉元靖合金丹服之而卒以/不驗或稱徳裕亦服諸方士丹則是君相同溺雖正)
　(色危聲無益也二君皆賢主去唐室之穢介然於柔/㬅他如𤣥肅二宗惑溺於武惠妃張良娣至使父子)
　(相尋淪覆不已何足道乎凡唐室之惑溺起羞作孽/可為鑑戒者諸宗極多而莫詳於徳宗之世當貞元)
　(間張延賞為相得罪皇太子又與李叔明為怨恐太/子與叔明中之也㑹郜國長公主與叔明子昇有私)
　(事𤼵而太子妃蕭郜國女也延賞因藉以聞兩傾之/又遣人告太子與郜國為昇禱上怒甚切責太子召)
　(李泌謂曰舒王近已長孝友而温仁泌曰陛下何為/舍子而念姪上勃然變色曰誰語卿舒王為姪者泌)
　(曰大厯初陛下言昭靖諸子上令吾子之故臣得知/今陛下所生子猶疑之何有於姪上曰卿不愛家族)
　(乎對曰臣惟愛家族故不敢不盡言若不言而曲從/異日陛下悔之必且殺臣寃及臣子雖以姪為嗣臣)
　(何得歆其祀因嗚咽流涕上亦泣曰業如此且奈何/泌曰此大事願慎思之且陛下獨不記建寧事乎上)
　(曰建寧叔誠寃肅宗性急譖之者深耳泌曰臣昔以/建寧之故因辭官誓不近天子左右不幸今日復睹)
　(兹事先帝自建寧之死常懷憂懼臣為肅宗誦黄臺/𤓰辭防䜛構之端而先帝乃安上意色稍和乃曰貞)
　(觀開元皆有故事泌曰貞觀時事狀顯著猶以此并/廢魏王泰至開元之末海内寃憤此百代當戒又可)
　(法乎太子常居少陽院在寢殿之側未嘗一接外事/安得有異謀彼譖人者巧詐百端雖有手書衷甲之)
　(事尚不足信况以妻母為累乎陛下幸以語臣曏使/楊素許敬宗李林甫之徒聞此已就舒王定筞矣上)
　(曰為卿遷延至明日思之泌即抽笏頓首泣對曰如/此臣知陛下父子慈孝如初矣但陛下還宫當審宻)
　(勿露意於左右露之則彼此皆欲樹功事㡬危矣上/頷之曰已喻間一日上開延英殿獨召泌流涕曰非)
　(卿切言朕悔無及太子仁孝無他也泌乃拜賀以是/請老故如李泌可謂知慎於口者矣惜乎建寧之禍)
　(泌之過慎未/有所白也)
　　體全章第十六
子曰民以君為心君以民為體心莊則體舒心肅則容
敬心好之身必安之君好之民必欲之心以體全亦以
體傷君以民存亦以民亡詩云昔吾有先正其言明且
清國家以寧都邑以成庶民以生誰能秉國成不自為
正卒勞百姓君牙曰夏日暑雨小民惟曰怨咨冬祈寒
小民亦惟曰怨咨(詩小雅節南山有誰秉國成三句缺/能字書君牙夏暑雨缺日字今引書)
(以怨為句則似云咨冬祈/寒也當依今本補定咨字)
　(易山附於地剥上以厚下安宅何謂也山於地其體/一也地厚則山隆地崇則山峻剥地以為山其山不)
　(尊故曰厚者髙之基也下者上之宅也託山於地託/身於床其下滋厚則其上滋安故二曰牀辨四曰牀)
　(膚言其漸親於身也雖然不若心與體之親也心之/與體一之而不可貳也其體用同則其動靜同動靜)
　(同則其敬肆同敬肆同則其苦樂休戚同然而心為/其主矣𤓰髮皮膜皆體也則亦皆心傷其心而𤓰髮)
　(皮膜皆瘁故傷其𤓰髮皮膜而心亦皆痛矣故古之/喻君民者則未有親切於此也五官股肱以為大臣)
　(腑臟腸胃以為内寵内寵失序則五官負墜剝之六/五曰貫魚以宫人寵无不利宫府之親其義一也聖)
　(人之治天下皆如宫人則其愛𤓰髪皆猶之腑臟也/然則剝之六三剝之无咎何也曰是或可剝者也在)
　(上下之際而不中猶之弊民也天下有弊民無弊體/夫亦取其无咎而已矣无咎則莊莊則肅肅則安安)
　(則存存/則不亾)
　(百姓之所傷心者惟財也漢武帝侈邊功始急聚財/然其時君相皆稽古邃於經義如元狩元年夏詔曰)
　(朕聞君者心也民猶支體支體傷則心㦧怛日者淮/南衡山修文學流貨賂兩國接壤怵於邪説而造簒)
　(弑此朕之不徳也詩云憂心慘慘念國之為虐赦天/下滌除與之更始朕嘉孝弟力田老眊孤寡鰥獨或)
　(匱於衣食甚憐愍焉其遣謁者巡行天下存問致賜/曰皇帝使使者賜縣三老孝者帛人五匹鄉三老弟)
　(者力田帛人三匹年九十以上及鰥寡孤獨帛人二/匹絮三斤八十以上米人三石有寃失職使者以聞)
　(縣鄉即賜母贅聚是其意實出於此也自伐胡通西/南夷鑿河諸工役并興而大司農水衡不給為武功)
　(爵更幣佐之猶不給而東郭咸陽言煑鹽孔僅言鐵/冶楊可主告緡卜式主均輸於是峻法嚴刑用矣孔)
　(僅咸陽言山海天地之藏也皆宜屬少府陛下不私/以屬大農佐賦願募民自給費因官器作煑鹽官與)
　(牢盆敢私鑄鐵器煑鹽者釱左趾没入其器物郡不/出鐵者置小鐵官又除故鹽鐵家富者為吏諸公卿)
　(乃言郡國數被災民不齊出於農畝商賈滋衆異時/筭軺車賈人緡錢皆有差請筭如故諸賈人未作貰)
　(貸居邑稽諸物及商趨利者雖無市籍各以其物自/占率緡錢二千而筭一諸作有租及鑄率緡錢四千)
　(筭一非吏比者三老北邊騎士軺車一筭商賈人邊/軺車二筭船五丈以上一筭匿不自占占不悉戍)
　(一嵗没入緡錢有能告者以其半畀之賈人有市籍/者及其家屬皆無得名田以便農敢犯令没入田)
　(貨時河南人卜式上書願輸家之半以助邊不報及/歸則持錢二十萬予河南守給徙民乃召拜左庶長)
　(賜田十頃以風百姓天子既下緡錢令而尊卜式百/姓終莫肯分財佐縣官於是悉禁郡國無鑄錢獨上)
　(林三官專鑄錢而令天下非三官錢不得行諸郡國/前所鑄錢皆廢銷之輸其銅三官而民盜鑄者計費)
　(不相當鑄錢益少於是楊可告緡錢遍天下既以卜/式為御史大夫式既在位見郡國多不便縣官作鹽)
　(鐵鐵器苦惡價貴或疆令民賣買之又船有筭而商/少物愈貴因頗以為言上繇是不悦明年貶式為太)
　(子太傅而桑𢎞羊為治粟都尉領大農盡筦天下鹽/鑄乃言諸官各自市相與爭物故騰躍而天下賦輸)
　(或不償其僦費請置大農丞數十人分部主郡國市/郡國往往縣置均輸官令逺方各以其物轉販為賦)
　(而置平凖於京師受天下委輸盡籠天下貨物貴即/賣之賤即買之如此冨商大賈無所牟大利反於本)
　(萬物不得騰湧抑使平名曰平凖𢎞羊又請令民得/入粟補官及罪人贖罪令民能入粟甘泉各有差以)
　(復終身不告緡他郡國各輸急處而諸農各致粟山/東漕益嵗六百萬石一嵗之中太倉甘泉皆滿均輸)
　(帛至餘五百萬匹稱民不益賦而天下用饒於是賜/𢎞羊爵左庶長黄金再百焉是嵗小旱上令官求雨)
　(卜式言曰縣官當食租衣税而已今𢎞羊令吏坐市/列販物求利烹𢎞羊天乃雨至天漢中海内益虚)
　(耗法刻深告緡均輸益急泰山瑯琊羣盜並起攻城/邑取庫兵釋死罪至殺二千石掠鹵鄉里道路不通)
　(上使御史中丞丞上史督之弗能禁乃使光祿大夫/范昆等衣繡衣持節虎符𤼵兵興擊所至得斬二千)
　(石以下郡誅殺多至萬餘人數年乃頗得其渠帥卒/阻山川往往復聚無可奈何乃作沈命法曰盜起不)
　(𤼵覺𤼵覺而捕弗滿品者二千石以下至小吏主者/皆死其後小吏畏誅雖有盜不敢𤼵府亦使其不言)
　(故盜賊寖多上下相為匿以文辭避法焉故賦歛之/與刑法刑罰之與盜賊三者相為終始也故言武帝)
　(時政不至於亡秦者幾希矣賴漢徳醇深/又多以文章緣飾之故民罷而不亂焉)
　(唐𤣥宗時以國費侈靡亦􁋚言利則有宇文融楊慎/矜韋堅王鉷楊釗之流開元九年宇文融為監察御)
　(史始倡言天下户口逃移巧偽甚衆乃制州縣逃亡/户口聽百日自首或於所在附籍或牒歸故鄉各従)
　(所欲過期不首即加簡括讁徙邊州公私敢容庇者/抵罪即以融為簡括使融又奏置勸農判官十人並)
　(攝御史分行天下其新附客戸免六年賦調然使者/競為刻急州縣承風百姓苦之陽翟尉皇甫憬疏白)
　(其狀貶盈州尉既又以融為御史中丞乘傳行天下/諸州事大小咸先上勸農使後申中書時上欲攘四)
　(夷急於用度所賞賚蕃將及士馬不貲州縣畏融多/張虚數凡得客户八十萬田稱是嵗終増緡錢數百)
　(萬悉輸入宫繇是有寵議者多言煩擾未便上令集/百寮於尚書省議之公卿以下皆畏融不敢立異惟)
　(戸部侍郎楊瑒議以為括客免税不利居人徵籍外/税使民困弊所得不償所失融怒遂出瑒為華州刺)
　(史既又與崔隠甫比而逐張説遂得入中書已贓罪/𤼵以貶死楊慎矜者楊崇禮之子也崇禮以理財稱)
　(名卿慎矜習於言利諸州輸布帛有汚敝者𤼵還本/州徴拆則自慎矜始也初宇文融既敗言利者稍息)
　(及楊慎矜得幸而韋堅王鉷之徒競以利進韋堅者/太子妃兄為江淮租庸等使嵗増貨巨萬上以為能)
　(於是引滻水抵苑東望春樓為潭以聚江淮運船通/漕渠自江淮至京師役夫徒無筭民間愁怨天寳二)
　(年乃成上幸望春樓新潭堅以新船數百艘遍榜郡/名陳郡中珤貨陜尉崔成甫着錦半臂缺胯綠衫)
　(而揚之紅袙首居前船唱得寳歌使美婦百人盛飾上/而和之連檣數里堅跪進諸郡輕貨仍上百牙盤食)
　(置宴竟日而罷觀者山積乃加堅左散騎常侍褒賞/諸僚屬吏卒名其潭曰廣運而王鉷為户口色役使)
　(時邊將耻敗士卒死者皆不除籍王鉷以有籍無人/皆為避課六嵗之外悉徵其租庸有併徵三十年者)
　(民無所訴上在位久嬖倖多後宫賞賜無節不欲數/於左右藏取之珙知上指嵗貢額外錢帛百億萬皆)
　(貯内庫以供宴賞曰此不出於租庸調無煩經費上/以鉷為能富國益厚遇之楊釗貴妃之従祖兄也不)
　(學無行為宗黨所鄙従軍於蜀往來元琰家元琰貴/妃父也劍南節使章仇兼瓊引為奥援以善摴蒱得)
　(供奉專管摴蒱文簿鉤較精宻上常賞歎以為好度/支郎一嵗中領十五餘使是時州縣殷富楊釗奏請)
　(所在糶變為輕貨及徵丁租地税變布帛輸京師屢/言帑藏充牣古今罕儔故上引百官觀左藏賜釗紫)
　(衣金魚并賜羣臣帛有差上以國用豐衍視金帛如/糞壤賞賜貴寵之家無有限極貴妃三姊及二兄銛)
　(錡五家凢有請託府縣迎承峻於制勅四方賂遺輻/凑其門朝夕如市十宅諸王及百孫院婚嫁皆先以)
　(錢千緡賂韓虢使請無不如意上所賜與及四方獻/遺五家如一競開第舍極其壯麗一堂之費動踰千)
　(萬既成見勝己者輒毁更為之仲姊虢國尤豪蕩一/旦帥工徒突入韋嗣立宅撤去舊屋自為新第但授)
　(韋氏隙地十畝而已中堂既成召工杇墁約錢二百/萬復求賞虢國以絳羅五百段賞之猶為所嗤及安)
　(祿山破潼關楊國忠倡幸蜀之䇿上御勤政樓制云/親征聞者皆不信乃託言劒南節度使潁王璬將赴)
　(鎮令本道設儲偫是日上移仗北内既夕命龍武大/將軍陳元禮賞六軍選閑廏馬九百餘匹黎明上獨)
　(與貴妃姊妹皇子妃主皇孫楊國忠韋見素魏方進/陳元禮及親近宦官宫人出延秋門諸妃主皇孫在)
　(外者皆委之去中外擾攘不知所之郡縣丞令皆逃/去中使徵召吏民莫有應者日向中上猶未食楊國)
　(忠自市胡餅以獻於是民爭獻糲飯麥豆相雜皇孫/輩爭以手掬之湏臾而盡上為掩泣有父老郭従謹)
　(進言曰祿山包藏禍心固非一日亦有詣闕告其謀/者陛下往往誅之使得逞其姦逆臣猶記宋璟為相)
　(歎進直言天下賴以安平自頃以來在廷之臣以言/為諱惟阿諛取容是以闕門之外陛下皆不得知草)
　(野之臣知必有今日久矣事不至此臣何繇得睹陛/下之面乎上曰此朕之不明悔無所及慰諭而遣之)
　(翼日至馬嵬乃有陳元禮之旤既而都城傾覆朝廟/腥膻歴年乃復則聚財之始旤也聚財則侈侈則淫)
　(淫則蕩蕩則流離顛沛從之矣節/南山之刺師尹其義亦如此也)
　(宋神宗既用王安石變法諸大臣名哲往徃廢逐而/行事瑣屑日益不效六年華山崩自秋七月不雨至)
　(七年四月上憂形于色嗟歎懇惻欲盡罷法度之不/善者王安石曰水旱常數堯湯所不能免陛下即位)
　(以來累年豐稔今旱暵已久但當修人事以應之上/曰朕所以恐懼者正為人事未修耳今取免行錢太)
　(重人情咨怨自近臣以至后族無不言其害者馮京/曰臣亦聞之安石曰士大夫不逞者以京為歸故京)
　(獨聞此言臣未之聞也上為不樂而罷㑹光州司法/叅軍鄭俠與安石有舊秩滿入京安石問以所聞俠)
　(言青苗免役保甲市易及邊鄙用兵諸各未便安石/不答至是俠監安上門㑹嵗饑征歛苛急東北流民)
　(扶攜塞道身無完衣或茹木實草根身被鎖械而負/瓦揭木賣以償官纍纍不絶乃繪為圖及陳時政之)
　(失詣閤門不納遂稱秘急𤼵馬遞上之略言陛下南/征北伐皆有捷勝之圖來上未有一人以天下困苦)
　(遷徙流頓父母妻子不相保之狀為圖而獻者臣謹/按安上門逐日所見繪成一圖百不及一但經聖覽)
　(亦可流涕陛下觀臣之圖行臣之言十日不雨乞斬/臣宣徳門外以正欺君之罪上反覆觀圖長吁數四)
　(袖以入内是夕寢不能寐翼日遂命開封體放免行/錢三司察市易司農𤼵常平倉三衞具熈河所用兵)
　(諸路上民物流散之故青苗免役權息追呼方田保/甲并罷凡十有八事民間驩呼相賀是日果大雨逺)
　(近沾洽翼日輔臣入賀上出俠圖及疏示輔臣問王/安石曰識俠否安石曰嘗従臣學因上章求去外間)
　(始知所行之繇羣姦切齒遂以俠付御史獄治其擅/𤼵馬遞罪吕惠卿鄧綰言于上曰陛下數年㤀寢與)
　(食成此美政天下方被其賜一旦用狂夫之言罷廢/殆盡豈不惜哉相與環泣于帝前於是新法一切如)
　(故惟方田蹔罷甚矣天子之難悟也九閽萬里恨不/睹百姓情狀幸有一日開霽如親見之而一二姦人)
　(簧皷扇惑輒復中眩不能自持其所繇來不能知人/不能愛人而一意於行法之故也安石執政六年更)
　(法度開邊疆老成正士廢黜殆盡天下怨之而帝倚/任益專太皇太后嘗乘間語上曰祖宗法度不宜輕)
　(改吾聞民間甚苦青苗助役宜罷之上曰此以利民/非苦之也后又曰安石誠有才學然怨之者衆欲保)
　(全之不若蹔出之於外上曰羣臣惟安石為國家當/事時上弟岐王顥在側因進曰太后之言不可不思)
　(上怒曰是我敗壊天下耶汝自為之顥泣曰何至是/耶皆不樂而罷久之太后流涕謂上曰安石亂天下)
　(奈何上始不安安石亦以鄭俠疏力求去先是吕嘉/問提舉市易屢以羨課受賞上聞其擾民以語王安)
　(石安石對曰嘉問奉法在公以是媒怨上曰免行錢/所收細瑣市易鬻及果實氷炭大傷國體安石力辨)
　(至譏帝為叢脞不知帝王大略上曰即如是士夫何/故以為不便安石請言者姓名令嘉問條折及曽布)
　(論嘉問多收息干賞挾官府為兼并之事上心直之/乃詔中書曰朝廷設市易本為平凖以便民若周官)
　(泉府者今顧使中人之家失業若此吾民安得泰然/也宜釐定其制布見上言曰臣每聞徳音欲以王道)
　(治天下今市易之為虐駸駸乎間架除陌之事矣如/此之政書於簡牘不獨唐虞三代所無歴觀秦漢以)
　(來衰亂之世恐未之有也嘉問又稱販鹽鬻帛豈不/貽笑四方上頷之及安石去嘉問持之泣安石曰無)
　(憂吾屬韓絳吕惠卿矣及惠卿用事乃與其弟和卿/創手實法其法官為定立物價使民各以田畝屋宅)
　(資貨畜産隨價自占凡居錢五當蕃息之錢一非用/器食粟而輒隠落者許告獲實以三分之一充賞豫)
　(具式示民令依式為狀縣受而籍之以其價列定髙/下分為五等既見一縣之物産錢數乃叅㑹一縣之)
　(役錢本額而定所當輸詔従之於是民家尺椽寸土/檢括無遺至於雞豚亦遍抄之民不聊生然始行法)
　(時猶别灾傷五分以上者免既而荆湖訪察使蒲宗/孟上言此天下之良法使民自供初無所擾何待豐)
　(嵗願詔有司勿以豐凶張弛従之而民乃益困矣初/安石議變法恐士大夫爭之乃議盡増天下嵗祿上)
　(未之許而三司所上増吏祿至緡錢百十一萬有奇括/咸謂吏祿厚則官不貪然良吏實難賕取如故乃令)
　(天下財用出入之數以聞令宰相提舉其事於是渡/韓絳為提舉以天下戸口人丁税賦塲務坑冶河)
　(房園之數租額年課及諸路出入錢穀之數一一比/較而舉朝公卿無一不以財用為務者方安石用事)
　(時安國方為西京國子教授至是秩滿入京上以安/石故特召問曰漢文帝何如主安國對曰三代以)
　(來未有也上曰但恨其才不能更法立制耳安國對/曰文帝自代來入未央宫定變故于俄頃恐無才者)
　(不能至用賈誼言待羣臣有節專務以徳化民海内猛/興於禮義幾致刑措則加於有才者一等矣上曰王)
　(佐苻堅以蕞爾國而令必行今朕以天下之大不能/使人信何也曰猛教堅以峻法殺人致秦祚不世今)
　(刻薄小人必有以是誤陛下者願專以堯舜三代為/法則民豈有不従者乎上又問卿兄秉政外論謂何)
　(對曰恨知人不明聚歛太急耳上不説繇是止授崇/文院校書尋改秘閣校理既而安石與惠卿交怨惠)
　(卿欲傾安石而韓絳欲以安石制惠卿於是安石再/召而惠卿出知陳州秋七月彗星出軫上以災異數)
　(見避殿減膳詔求直言赦天下詢政事之未恊于民/者程顥應詔論朝政極切遂差出知扶溝縣王安石)
　(率同列上疏言晉武帝五年彗出軫十年又有孛而/其在位二十八年與乙巳占所期不合葢天道逺先)
　(王雖有官占而所信者人事而已禆竈言火而驗欲/禳之不聽鄭亦不火有如禆竈未免妄誕况今星工)
　(哉竊聞西宫以此為憂望以臣等所言力行開慰上/曰聞民間殊苦新法安石對曰祁寒暑雨民猶怨咨)
　(此無庸卹上曰豈若并祁寒暑雨之怨亦無耶安石/不悅退而屬疾卧上慰勉起之遂罷手實法已帝亦)
　(漸厭安石所為再出不二年罷然邊釁開而民財竭/又割河東地畀契丹終不可復羣小祖述其事卒以)
　(覆宋是皆不/卹民之故也)
　(崇寧而後蔡京用事導上於佚樂因以竊權自恣其/父子兄弟网利相傾花石綱之役始於朱勔父冲為)
　(京營僧寺既稍稍入内以花石惑上遂置應奉局于/蘇州以勔總其事取内帑如探囊動以數十百萬計)
　(於是搜剔巖藪凡士庶之家一石一木稍堪玩者率/指為御物使䕶視之微不謹即被大罪及𤼵行必撤)
　(屋抉墻以出其斸山輦石程督慘刻雖在江湖不測/之淵必百計取之所在倚勢横暴百出邪人穢客奔)
　(走勔門自直秘閣至殿學士皆應手可得京又以宫/室媚上於拱宸門外作延福宫遣内侍童貫楊戬賈)
　(詳何訢藍従熈分任之視力所致爭以侈麗髙廣相/誇各為制度不務沿襲上自為文記之又有四方應)
　(奉送至都下因内侍以進大率靈壁太湖慈谿武康/諸石二浙奇竹異花海錯福建荔枝橄欖龍眼南海)
　(椰實登萊文石湖湘文竹四川佳果皆越海渡江毁/橋梁鑿城郭而至蔡京又言陛下無聲色狗馬之奉)
　(所尚者山林閒物乃人所棄但有司奉行之過因以/致擾乃請作提舉淮浙人船命内侍鄧文誥領之稍)
　(定諸貢獻不許妄進然其擾害如故也宣和三年童/貫至呉見民困花石之擾貫遂命其僚董耘作手詔)
　(罪已罷諸應奉造作局及御前花石綱運併木石彩/色等塲務葢上初以東南供奉事付童貫又值有方)
　(臘之亂上曰如有急即以御筆行之故貫即自作詔/書亦異事也上亦以是黜朱勔父子弟姪之在職者)
　(及方臘既平王黼又言于上曰士大夫懷姦弗悛抑/損應奉妄為譏謗宜特置應奉一司臣專領之以杜)
　(姦謀於是復諸綱運𤼵漕輓之卒輦輸不絶仍令梁/師成總領於内自是四方珍異皆歸二人之家入尚)
　(方者纔十/之三四)
　(宣和四年冬築萬嵗山成名曰艮嶽山周十餘里池/亭軒館皆窮極巧麗初朱勔於太湖取石廣髙數丈)
　(載以大舟挽以千夫鑿城㫁橋毁塸拆牐數月乃至/㑹得燕地因號昭功敷慶神運石立於其上又作絳)
　(霄樓勢極髙峻峙于其下其後内侍興築不止於是/山林巖壑日益髙深亭臺樓觀不可勝紀又以金芝)
　(産于萬夀峰更名壽嶽巨璫爭出新意取珍禽充斥/其中有市人薛翁者豢擾之日益以狎一日上幸是)
　(山清道鳴蹕而羣翔者數萬上顧大喜曽不三年而/上如青城宫室榛圯上下荒墟遂成異域嗚呼可嘆)
　(也/夫)
　　壹類章第十七
子曰下之事上也身不正言不信則義不壹行無類也
言有物而行有格也是以生則不可奪志死則不可奪
名故君子多聞質而守之多志質而親之精知略而行
之君陳曰出入自爾師虞庶言同詩云淑人君子其儀
一也(諸本言有物上/有子曰二字)
　(易曰風自火出家人君子以言有物而行有恒象曰/家道正而天下定矣天下則猶之家家則猶之身也)
　(身不正言不信則其家人婦子不得而信之故君子/之學問被於天下而其義行信於妻子學問從博所)
　(以為通也義行從一所以為精也博則以為人師精/則以為人君家之有嚴君心之有嚴師二者天下之)
　(至一也其所以一者何也正也正而後質質而後略/略而後其體要可得也是則以上馭下之道也而曰)
　(可以事上者君子之所以事親/大人之所以事天則率繇此也)
　(范鎮字景仁當宋仁宗時上春秋髙而儲嗣未定鎮/首請拔近屬之賢者繫人心執政謂之曰今間言入)
　(矣為之難少安之鎮曰事當論是非不當論難易公/謂今日難於前日安知異日不難於今日乎凡見上)
　(流涕面陳者三章十九上待命百餘日鬢髪盡白及/神宗時知通進銀臺司數封還詔制議新法與王安)
　(石不合五疏求去最後言陛下有納諫之資而大臣/進拒諌之計陛下有愛民之性而大臣用殘民之術)
　(王安石持其章為手顫也及去蘇軾慰賀曰公身雖/退名益章矣鎮愀然曰君子言聴計從消患於未萌)
　(使天下隂受其賜無智名無勇功上也天下被其害/而吾享其名獨何心哉鎮恭儉慎黙口不言人過至)
　(臨大節决大議色和而語壯雖萬乘前無屈也學術/本六經口不道申韓佛老之說閒居無賓客終日危)
　(坐目未嘗却顧尤篤於行義兄鎡客死隴城聞有遺/腹子徒步往東西川求二年乃得之舊游落魄者皆)
　(養其妻子終身與司馬光相得驩甚自謂莫逆曰吾/與子生同志死同傳天下之人亦無敢優劣之者)
　(劉摯字莘老宋神宗時為御史入見上迎勞問卿故/嘗從安石學乎安石數稱卿器識也摯曰臣東北人)
　(少孤獨學實不識安石㑹新法行東明民擊登聞鼓/訴助役之弊提刑以知縣賈蕃不隔遏摭逮之摯曰)
　(是欲鉗天下之口也且陳率錢助役有五難十害安/石怒劾其欺誕懐向背摯奮然曰為人臣豈可壓於)
　(權力使天子不知利害之實耶因言向背之義謂臣/所向者義所背者利所向者君父所背者權臣安石)
　(心憚之也嘗於上前論人才難性忠實而才識兼長/者上也才不足而忠實有守者次之有才難保借以)
　(集事又次之懐邪觀望隨時改變此小人終不可用/下矣摯通達明鋭不為威怵利誘自登仕至輔相一)
　(意孤立不受干謁卒以䜛去困於瘴鄉摯教人皆先/行實而後文藝嘗曰士當以器識為先一號為文人)
　(斯無足觀其自立如此蘇頌字子容當神宗時知審/刑院言廵簡尉但能捕盜不能使人不為盜能使人)
　(不為盜者縣令耳請以盜賊多寡為縣令殿最時天/子忿國積弱鋭意富強頌言人主不可一有所好一)
　(有所好則下皆逢之故好征戰則孫呉之徒用好刑/名則張杜之徒進好聚歛則桑孔之徒出惟持盈戒)
　(傾體之以無為則天下治矣使契丹還上問彼中情/狀頌對曰彼講和日久竊典章禮樂維持其間願勿)
　(以為圖又云昔漢武四征王庭而匈奴不服至宣元/之代稽首稱藩唐憲宗欲復河湟卒不得逞至宣宗)
　(三關七州乃自歸繇此言之外國之叛服於中國盛/衰無係也時吕惠卿得政謂人曰子容鄉里前輩一)
　(詣我執政可得也頌笑不應元祐中得相時帝幼沖/大臣奏事但取决宣仁惟頌奏事必再稟有諭必肅)
　(對故元祐諸臣既受旤上獨以盡禮原之嘗治亳潁/有囚稱病不得讞或請驗實之頌曰萬事付公議吾)
　(何容心示以意則人多需索之矣間閲韓非書言肖/土木偶耳鼻欲大口目欲小耳鼻大則可小口目小)
　(則可大苟耳鼻小而口目大人非/之豈可復改哉嘗太息以為名言)
　(劉安世字器之家居未嘗有惰容危坐久身未嘗傾/倚作字不草書事皆法司馬光嘗誦光之言曰行已)
　(盡於誠誠天道思誠人道天人一也因舉左右手自/顧歎曰只為有此形故須思以通之及其成功一也)
　(每廷爭值上盛怒則執簡却立伺怒解復前抗辭音/吐如鐘旁觀者為蓄縮惶汗而安世自若也或有言)
　(范公欲以大中消朋黨使其言用於熈豐則後不至/紛更用於元祐則無紹聖報復矣安世曰不然微仲)
　(堯夫不知君子小人不兩立如氷炭乃延李鄧以啟/幸門後二人排正人如反掌此調停之效何謂益乎)
　(温公為相知後日必有反覆之旤欲濟生民如救焚/拯溺不應慮後而為前却也方安世謫嶺表時念温)
　(公語云北人在瘴郷惟絶欲不病遂絶欲故宣和之/末羣賢凋喪殆盡而安世巋然獨存梁師成心服其)
　(賢求小吏及事之者致書先之安世笑謝曰吾廢斥/三十年未嘗有一書與時貴欲為元祐全人見司馬)
　(公地下他何求哉故如范鎮劉摯蘇頌劉安世者可/謂多聞而質守多志而質親精知而畧行者矣)
　(當唐髙宗時有王義方事母孝謹淹究經術舉明經/入都客有疲困于道者父病革欲往省不能自前長)
　(歎而泣義方立解所乘馬遺之問姓名不告而去貞/觀中補晉王府叅軍魏徵欲妻以夫人之兄子辭不)
　(娶徵卒乃娶之或問其故曰前所辭魏公者不援上/也今感知已故娶之顯慶元年為侍御史李義府恃)
　(寵用事洛州婦人淳于氏繫大理丞畢正義出之納/為妾事覺義府迫正義自縊以滅口無敢白其姦者)
　(義方入跪告母曰義方為御史視奸臣不糾不忠糾/之則身危憂及其親不孝奈何母曰昔王陵之母尚)
　(能殺身成子之名汝盡忠事君吾又何恨義方即上/言義府破法納罪人擅殺六品寺丞就云自殺甚於)
　(義府殺之即其法冠對仗叱義府顧望不肯退義方/三叱之始趨出義方乃跪讀彈文時上方嚮義府怒)
　(義方以孤士辱宰相貶萊州司户去先是在晉府以/張亮罪坐貶吉安丞將渡江風作義方酌水仰天曰)
　(有如行愆諸己義負前修必也長鯨擊水天吴覆舟/有知忠獲戻孝見尤當四維廓氛千里安流遂鼓楫)
　(而濟其志/行如此)
　(栁渾字惟深涇卒之變亡匿終南山中泚聞以相印/即授之渾棄家身詣行在已得相務達下情以廣上)
　(心上嘗親擇郎吏宰畿邑而治同官畢前賀渾獨不/賀上問之對曰此特京兆尹職耳陛下當擇臣等輔)
　(聖徳臣等當選京兆尹承大化尹當求令長親民事/代尹擇令雖得人豈王體乎臣愚誠不知所賀先是)
　(開元間姚崇於上前序郎吏上左右顧終不視崇失/意疑有間之者趨而出髙力士進曰陛下新即位宜)
　(與大臣相可否今宰臣序吏而陛下不應豈聽納之/體乎上曰我任崇相國有大政當與共决之至郎吏)
　(細事崇顧不自决煩我耶葢唐盛時主相猶識體如/此時有玉工為帶墮私市補而覺上欲誅之渾引誤)
　(傷乘輿器物决杖而已白伯強請進宅充國用渾執/奏曰尚書左丞白季羔為先朝名臣其祖父皆以孝)
　(弟表門為隋朝舊家伯強乃其族子國家討賊自有/大計豈必毁義門以虧風教哉及韓滉自浙西入朝)
　(得相稍卞急嘗榜吏省中渾雖為滉所引正色讓之/曰先相公以直道進退名天下然傷褊急不滿嵗罷)
　(去公又甚焉可無戒乎且省闥非刑人之地而榜吏/作威豈人臣所宜滉為孫謝之及延賞相怙權嫉渾)
　(守正遣親識諷之慎言渾曰為吾謝張公吾頭可㫁/舌不可禁也世僅稱渾料吐蕃刼盟為天子所歎云)
　(李藩字叔翰少在張建封幕㑹建封病作濮州令史/杜兼疾驅至覬得軍藩正責之曰僕射危病如此君)
　(守土宜在州防遏來此何為不速去者奏劾矣兼錯/愕去深恨之建封卒徐州亂兼因誣奏藩摇士衆心)
　(徳宗怒詔濠泗節度使密誅之使杜佑雅器重藩得/詔立疏密以百口保藩居旬日不𤼵召見藩謂曰人)
　(言生死因報信有諸藩曰殆有之佑曰審如是君宜/無恐因出詔示之藩色不動請就死佑曰需之吾業)
　(以百口保君矣徳宗得奏疑未釋乃逮藩詣闕藩至/上望其容止歎曰是豈為亂者拜秘書郎柄臣邀與)
　(相見不見也憲宗時為給事中凢制勅有不便就勅/尾批却吏驚曰批當聨白紙署於勅尾何當就勅尾)
　(署藩曰苟他紙亦狀牒耳何名批勅耶相垍薦其有/宰相器遂同平章事知無不言上亦重其無隠河東)
　(節度王鍔賂權貴求兼官一日手勅下鍔可兼平章/事藩遽耴筆塗兼平章字署其尾曰不可還奏之同)
　(官權徳輿正色曰即不可應别為奏何乃汚詔紙耶/藩曰勢迫矣出今日勢不可得止又日暮何遑别作)
　(奏乎事得寢上嘗問足國以節儉對曰苟侈汰何國/不貧問祈禱以修徳對曰苟修徳何福不至問神僊)
　(長年則極陳其無是理及李吉甫再相乃罷為詹事/人稱藩才能不及裴垍韋貫之而清整殆欲過之)
　(鄭覃相珣瑜子也以父蔭補官經術該深上甚重之/訓注既誅覃始得相又與李固言不協固言者李宗)
　(閔楊嗣復之黨也固言奏用周敬復崔球補起居郎/覃以為不可上曰此公事勿為異覃曰若宰相人人)
　(盡同大臣必有欺陛下者崔球游李宗閔之門非端/士赤墀下寧當用朋黨秉筆為千古法乎凡歴憲穆)
　(文三朝浮沈門户間不能大顯然於文宗獨以經學/見知上嘗與相論文李石白曰古人以事為文今人)
　(因文廢事論詩覃對曰詩孔子所删三百篇而止皆/國人作之以刺美時政王者采之以觀覽風俗不聞)
　(王者為詩陳後主隋煬帝皆工詩不知主術卒歸於/亂後世五七言詩辭非雅正願陛下勿取也又嘗為)
　(上言陛下樂觀書然要義不過一二言而止當寢饋/以之豈必其多又嘗論史上以馬遷與任安書辭多)
　(怨懟故武紀多失實覃對曰武帝中年大𤼵兵事邊/生人癉耗府藏匱竭遷所述非過相石曰覃所陳欲)
　(陛下因武帝究終盛徳耳上深然之覃家無媵妾所/居僅蔽風雨然嫉惡太過為羣小詆譏不損清望焉)
　(故如王義方栁渾李藩鄭覃者亦可/謂言有物行有格質守而質親者矣)
　　好正章第十八
子曰唯君子能好其正小人毒其正故君子之朋友有
鄉其惡有方是故邇者不惑而逺者不疑也詩云君子
好仇
　(好惡之難也君子而無好惡則無以别邪正肅紀綱/整風俗一有好惡則朋黨之論隨之矣故謂君子無)
　(朋此人道所必無之事謂君子無惡此聖人所難居/之理也亦觀其趨向辨其方類而已君子方理小人)
　(方欲君子好諌而受直言小人好諛而悦佞已不辨/其方鄉察其性情則邇臣來惑逺臣生疑君子之正)
　(小人與小人之毒君子彼此相眩而未有已矣洪範/曰凡庶民無有淫朋人無有比徳無有作好無有作)
　(惡淫比生則其交無鄉疑惑多則其毒無方君子慎/有方之惡而避無方之毒詩曰不懲其心覆怨其正)
　(式訛爾心以畜萬邦言察/方鄉以去疑惑之道也)
　(漢桓帝延熹時李膺等數正諸常侍為危言激論羣/小嫉之如讎既以鉤黨下獄太尉陳蕃上疏極諫曰)
　(臣聞賢明之君委心輔佐亡國之主諱聞直辭故湯/武雖聖而興於伊吕桀紂迷惑亡在失人繇此言之)
　(君為元首臣為股肱同體相須共成美惡者也伏見/前司隷校尉李膺太僕杜密太尉椽范滂等正身無)
　(玷死心社稷以忠忤㫖横加考案或禁錮隔閉或死/徙非所杜塞天下之口聾盲一世之人與秦焚書阬)
　(儒何以為異昔武王克殷表閭封墓今陛下臨政先/誅忠良遇善何薄待惡何優夫吉凶之效存乎識善)
　(成敗之機在於察言人君攝天地之政秉四海之維/繆言出口則亂及八方何况髠無罪於獄刑不辜於)
　(市乎昔禹廵蒼梧見大辟下車而哭之曰萬方有罪/在予一人故其興也勃焉今青徐災旱五穀損傷民)
　(物流遷茹菽不足而宫女積於房掖國用盡於羅紈/外戚私門横受財賂所謂祿去公室政在大夫昔春)
　(秋之末周徳衰微數十年間無復災𤯝者天所棄也/天之於漢􁃶􁃶無己故慇懃示變以悟陛下除妖去)
　(孽實在修徳臣位列台司憂責深重不敢尸位惜生/坐觀成敗如蒙採録雖身首分裂異門而出所不恨)
　(也上怒未解遂以辟舉非人免官葢當漢時學術尚/明好惡有鄉其邪正粲然冠帶之倫無顯就悖戻者)
　(故小人之毒其正皆反而用之至謂天下士夫皆陰/謀不軌其偽易明然而主上卒不悟者天下士夫亦)
　(謂諸宦官子弟無一足存氷炭之勢激使然也然至/於後世而天下士夫自為詆訐陰陽相傾無復黒白)
　(以視漢世蒼素之/分不啻千里矣)
　(唐自大厯而後士溺於才藻以名位相傾好惡不同/而水火異趣至於牛李分門彼此報復而逺邇疑惑)
　(主鑑者益以難矣裴度平蔡之後志清河朔而元稹/與魏宏簡又深相結阻撓其中裴公不勝憤憤𤼵為)
　(朋黨之論而竒章沒衛卒為天下口實其於元魏之/眚疾未有所起也其疏曰臣聞主聖臣直今既遇聖)
　(主輒為直臣上答殊私下塞羣望誓除國蠧無以家/為苟獻替之可行何性命之足䘏伏惟陛下纂承丕)
　(業光啟雄圖方殄頑人之風以立太平之事而逆竪/搆亂震驚山東奸臣作朋撓亂國政陛下欲掃蕩幽)
　(鎮先宜肅清朝廷何者為患有大小議事有先後河/朔逆賊只亂山東禁闈奸臣必亂天下是則河朔患)
　(小禁闈患大小者臣等與諸道戎臣必能剪滅大者/非陛下㫁制覺悟無計驅除今文武百寮中外萬品)
　(有心者無不憤忿有口者無不咨嗟臣與邪佞亦無/讎嫌祇是昨者臣請乘傳詣闕面陳戎事奸臣之黨)
　(最所畏懼知臣若到御前必悉數其罪以此百計止/臣臣又請領兵齊衆逐便討賊奸臣之黨尤所阻礙)
　(或令兩道招撫逗留旬時或遣蔚州行營拖曳日月/欲使臣無成則天下理亂山東勝負悉不顧矣為臣)
　(事君一至於此以臣愚見若朝中奸臣盡去則河北/逆賊不討而自平若朝中奸臣不去則河朔逆賊雖)
　(平益熾臣伏讀國史觀代宗之朝蕃戎侵軼直至畿/甸代宗不知葢繇程元振壅蔽幾危社稷當時栁伉)
　(乃太常一博士耳猶抗表歸罪為國除害今臣所任/兼總將相豈可坐觀兇邪仰曀日月臣不勝感恩嫉)
　(惡之至謹附中使奉表以聞及再疏迺明言元魏然/元魏不過一二宵人謀進席寵者耳而晉公己深憂)
　(之目為朋黨幾欲反旗以指君側曽不十年而鄭李/用事王仇紹姦劉従諌卒用晉公之意使朝廷有以)
　(自立故正人之言/朝廷之蓍蔡也)
　(方唐時賢奸忠佞雖稍溷淆然其流輩自為别白如/裴度之指斥元稹李石鄭覃之指斥李宗閔楊嗣復)
　(皆涇渭可尋源流粲然至於宋而衰矣雖言朋黨亦/混然朋黨之凡士紳之同志同方者皆稱朋黨非有)
　(漢時陰陽之分唐時水火之激也一言一事意見稍/殊而怨毒旋起施於南宋同朝公卿如胡與越江河)
　(日趨為流愈下可歎也宋仁宗慶厯四年詔戒朋黨/葢是時韓范富歐一時併用按察官吏磨勘任子而)
　(謗讟横興天子未有以察也樞宻副使琦上疏曰臣/竊聞已降詔書申戒朋黨此葢陛下恢善治勸薄俗)
　(之深意也臣輒有管穴之見少思開助聖明竊以自/古迄今人臣在朝有忠賢有姦邪有好公之人有挾)
　(私之黨既為性之不同各以類而相附大凡忠賢與/好公之人建一事補一官則必公其是非葢是者言)
　(是非者言非惟在於公故政化可興而國家是賴此/乃善者以類而進不可謂朋黨若奸邪與挾私之人)
　(建一事補一官則必私其是非葢是者言非非者言/是惟在於私致使白黒不分而上蔽主聽者真所謂)
　(朋黨也在聖君審而察之决而行之若有此等朋黨/必望陛下重加貶責不可務寛俾忠賢與好公之人)
　(以類而進姦邪與挾私之人以黨而退則朝廷清明/朋黨自息也若但行詔諭未賜别白臣恐天下縉紳)
　(自今而後欲建一善事稱一善人必再三思之曰得/無涉朋黨之迹乎則中道而止矣縱有忠義之士不)
　(顧形迹建一善事稱一善人若惡之者譖于上曰此/朋黨所為耳則善事與善人皆廢而不用矣惟陛下)
　(熟察而必行之則天下幸甚韓琦之意欲以用人行/事别白邪正然小人之伺君子因事中傷正在於是)
　(明年蘇舜欽以用通奏院紙錢王益柔於宴㑹作傲/歌中丞王拱辰諷御史劾之葢二人皆仲淹所薦而)
　(舜欽又杜衍壻也言官錢明逸陳執中等遂以是論/衍仲淹弼推薦朋黨各罷外琦再疏留之不得亦請)
　(外知/揚州)
　(歐陽修時轉運河東乃上疏曰臣竊觀自古小人其/識不逺欲廣陷善良不過指為朋黨欲搖動大臣則)
　(必誣以專權何也去一善人而衆善人尚在則未為/小人之利欲盡去之則善人少過難為一二求瑕惟)
　(指以朋黨則一時可盡至如大臣已被知遇則不可/以他事動搖惟專權為人主所最惡故必以此傾之)
　(臣觀杜衍等四人各無大過而一時盡逐弼與仲淹/委任尤深而忽遭離間此必有為朋黨專權之説惑)
　(聖聰者臣請别白言之昔年仲淹以忠讜聞於中外/天下賢士爭共稱慕而其時更歴未深表著尚淺姦)
　(邪誣以朋黨猶難辨明今此數人擢在兩府察其臨/事可以辨矣杜衍為人清慎而循䂓矩仲淹則恢廓)
　(自信而不疑韓琦則純正而質直富弼則明敏而果/鋭四人歸於盡忠而為性不同所見各異故議事多)
　(不相狥如杜衍欲深罪滕宗諒仲淹力請寛之仲淹/謂契丹必攻河東請急修邊而富弼以九事力言其)
　(不至至如尹洙亦號仲淹之黨及爭城水洛事韓琦/則是尹洙而非劉滬仲淹則是劉滬而非尹洙此陛)
　(下之所知也閒居更相稱美至為國議則公言廷爭/而無私真得漢史所謂忠臣不私之節而小人䜛為)
　(朋黨可為誣矣臣觀自古專權之臣必貪名位自陛/下召琦及范仲淹於陜西琦等讓至五六陛下亦五)
　(六召之弼三命學士兩命樞宻副使每命未嘗不懇/懇以讓也及陛下堅不許辭乃始受命然猶未敢别)
　(有所為陛下開天章召之賜坐授以紙筆猶謙讓未/遑又煩聖慈出手詔指姓名責其條列人事而行之)
　(自古君臣相得一言道合遇事輒行無推避者有之/矣臣方怪弼等蒙陛下堅意委任督責丁寧如此而)
　(舒緩自疑作事不果乃小人巧䜛猶曰專權豈不誣/哉夫兩路宣撫國朝累遣大臣以申國之威比年不)
　(振故元昊叛逆天下勞困北虜乘釁違盟書詞悖慢/至有責祖宗之言陛下以邊防無備未可與爭屈意)
　(買和莫此為辱弼等感恩不次請自行邊思雪國恥/沿山傍海不憚勤勞欲使武備再修國威復振而一)
　(旦罷去使羣邪相賀于内四夷相慶于外臣竊為陛/下惜之疏上亦罷知滁州㑹山東盜起上遣中使行)
　(按視還奏盜不足憂惟杜衍在兗冨弼在鄆為山東/人尊愛可憂也上欲徙二人鎮參政呉育曰盜誠無)
　(足憂小人抵間巇為危言傾大臣是可憂耳大臣為/國拊循得民心則國尊安此中外大慶顧當變置之)
　(耶乃止繇是而觀小人疑惑君心何所不至惜仁宗/亦明主在位二十餘年而鄉方不定如此則與左右)
　(論大臣不與大臣/論左右之過也)
　(慶厯五年諸賢既請外歐陽修蔡襄等以石介風刺/亦各輟言路去尹洙乃上疏曰臣聞知賢而不能任)
　(任之而不能終其於失道一也去年朝廷擢歐陽修/余靖蔡襄孫甫相次為諌官臣知數子之賢且久一)
　(旦樂其見任所慮者任之而不能終耳以陛下知人/之明修等被遇之深豈有任之而不能終哉葢聞唐)
　(魏元成既薨文皇親為撰碑後有言其阿黨者遂毁/其碑近世君臣相得未有如唐文皇與魏元成者間)
　(言一入則存没之恩不終臣未嘗不𤼵憤歎息也以/是而論則知之任之為易任之終之實難陛下優容)
　(諫臣逺過於唐文皇修等之才雖不媿古人然所施/為未及於魏元成則間毁之言不待其殁而後𤼵也)
　(臣愛修等之才可勉而至於元成願陛下之任修等/可勉而至於其終如陛下待修未改於初則臣思知)
　(賢善任之實如其思遇已移則臣負朋黨之責矣且/今世所謂朋黨非甚難辨也陛下試以意所欲用者)
　(姓名詢於左右曰某人為某人稱譽衆必共對曰此/至公之論異日其人或以事見疎上欲去之又詢於)
　(左右曰某人為某人營救必共對曰此朋黨之言昔/之見用此一臣也今之見疎亦此一臣也其所稱譽)
　(與營救一也然或謂之公論或謂之朋黨則公論之/與朋黨常繫於上意不繫於忠邪此御臣之大弊也)
　(臣既為陛下忠謀豈復顧朋黨之責但懼名以朋黨/則所陳之言不蒙見采此又臣深慮也惟聖明裁察)
　(焉自慶厯有朋黨之旤與宋終始葢慶厯稱黨人皆/為賢者小人既樂以黨排賢者賢者亦甘受之不辭)
　(人主中於小人之言而安君子之去所以國胥空虚/逺邇疑惑也哲宗初年稍用調停之説范純仁吕大)
　(防亦以鄧潤甫為可用蘇轍初疏爭之又再疏曰臣/前於延和殿進劄子論君子小人不可並處朝廷因)
　(復口陳以凟天聽竊觀聖意類不以臣言為非者然/咫尺迫遽有所不盡伏念若使邪正並進皆得與聞)
　(國事此治亂之幾而朝廷所以安危也臣稽古今考/之聖賢格言皆謂親君子逺小人則主尊國榮疏君)
　(子任小人則主憂國辱此理之必然非一人私言也/故孔子論為邦曰放鄭聲逺佞人子夏論舜徳曰舉)
　(臯陶不仁者逺諸葛亮戒其君則曰親賢人逺小人/前漢所以興隆也親小人逺賢臣後漢所以傾頽也)
　(凢典册所載不可勝紀至於周易所論尤為詳宻皆/以君子在内小人在外為天地之常理小人在内君)
　(子在外為陰陽之逆節故一陽在下其卦為復二陽/在下其卦為臨陽雖未盛而居中得地聖人知其有)
　(可進之道一陰在下其卦為姤二陰在下其卦為遯/陰雖未壯而聖人知其有可畏之漸若夫居天地之)
　(中得陰陽之和者惟泰而已泰之為象三陽在内三/陰在外君子既得其位可以有為小人奠居于外安)
　(而無怨故聖人名之為泰泰之言安也言惟此可以/久安也方泰之時若君子能正其位外安小人使無)
　(失其所天下之安未艾也惟恐君子得位窮極小人/使之在外不安則勢將必反覆故泰之九三則曰旡)
　(平不陂無往不復竊惟聖人之垂誡深至矣獨未聞/以小人在外憂其不説而引之於内以自遺患者故)
　(臣前所上劄子亦謂小人雖决不可任以腹心至於/牧守四方奔走庶務各隨所長無所偏廢若遂引而)
　(寘之於内是猶畏盜賊之攫財而導之寢室知虎豹/之噬肉而開之坰牧世無此理也且君子小人勢同)
　(冰炭處之必争一爭之後小人必勝君子必敗何者小/人貪利忍耻擊之難去君子潔身重義知道不行必)
　(先引退語曰一薰一蕕十年猶有臭葢謂此矣先皇/帝疾頺靡之俗將以綱紀四方追踪三代其設意本)
　(非漢唐所能髣髴而一時臣佐不能將順造作諸法/皆民所不堪及二聖臨御因民所願而更之上下忻)
　(慰當此之際先朝用事諸臣自知上逆天意下失民/心朝廷雖不斥逐其勢不能復留尚賴二聖慈仁不)
　(加譴責宥之於外葢己厚矣今政令己孚事勢大定/而議者惑於浮説乃欲招而納之與之共事以調停)
　(其黨臣謂此人豈徒進哉必戕害正人漸復舊事以/快私忿人臣被害固不足言亦奈祖宗朝廷何乎自)
　(熈寧以來小人親柄二十年矣建立黨與布滿中外/一旦失勢希覬者多是以創造言語搖動貴近何所)
　(不至臣雖不聞其言而槩可知矣聞者又不加察遽/以為然豈不過哉臣聞管仲治齊奪伯氏駢邑三百)
　(飯蔬食没齒無怨諸葛亮治蜀廢廖立李平徙之邊/逺久而不召及亮死二人皆垂泣思亮夫駢立平三)
　(人者皆齊蜀之貴臣也管葛之所能戮其貴使之無/怨者非有他也賞罰必公舉措必當國人皆知所與)
　(非私所奪非怨故雖仇讎莫不歸心耳竊觀朝廷用/捨施設未盡服於人心彼既中懐不悦乃欲招而納)
　(之以平其隙臣未見其可也詩云無競維人四方其/訓之陛下誠以異同反覆為憂惟當久任才性忠良)
　(識慮明審之士但得四五人常在要地雖未及臯陶/伊尹而不仁之人自知逺矣故臣願陛下㫁自聖心)
　(不為流言所惑無使小人一進/後有噬臍之悔則天下幸甚)
　(至靖康之元年天下已殆北敵洊驚而汪黄之徒猶/日以朋黨詆斥善類於是楊時為諫議大夫疏曰臣)
　(嘗考漢唐之所以亾其始皆自於朋黨善乎歐陽修/之言曰始為朋黨之論者誰歟甚乎作俑者也自蔡)
　(京用事始進朋黨之説以斥逐異己者使無敢言然/後得以肆意馴致前日之旤上皇晚悟其非以縉紳)
　(賢能陷於黨籍形之詔㫖追悔不及此陛下之所宜/深鑑也近聞士大夫復為朋黨之説以欺聖聽或指)
　(為蔡黨或指為王黨或指為李黨夫以二十餘年之/間是數人者實秉國政天下之士不仕則已其仕於)
　(朝者皆其薦引也非蔡則王非王則李若盡指以為/黨而逐之將空國無人矣然所以致黨論之興者必)
　(有其繇臣以謂蔡京之罪甚於王黼而李邦彦動為/身謀首畫遁逃之計割地捐金質親王以主和議罷)
　(李綱而納誓書其誤國亦與京黼不殊今王黼伏誅/而蔡京父子止竄湖外邦彦猶未黜責公議未厭所)
　(以論者疑其有黨也臣伏望睿㫁取京父子與邦彦/大正典刑投之嶺海以快公議其間為蔡氏邦彦所)
　(用之人當一視之察其賢而用不賢而去分别邪正/消除黨與則天下幸甚苟無事實槩以黨附為言則)
　(姦人多借以傷善類不可不察也葢楊時初亦為蔡/京所薦然其途徑與羣類不同故請黜王安石誅蔡)
　(京以正渠兇解餘毒亦可/謂友有鄉而惡有方者矣)
　(凡人才有邪正而無異同有氣類而無朋黨當前宋/時議論極淆惟李綱言之稍精其告髙宗疏曰臣昨)
　(日奏事論及人主之職在知人雖堯舜猶以為難誠/能别白邪正使君子小人不至於混淆然後天下可)
　(為伏蒙宣諭知人亦非難事但考其素行則知之竊/仰聖訓誠得知人之要然臣竊謂國家艱難之際圖)
　(為事業雖才智兼用然帷幄腹心非君子不可何哉/君子愛君而不謀身憂國而不謀家以公忘私以義)
　(㤀利而小人則反此自昔人主信小人而任之其國/未嘗不至於危亡夫小人豈不欲安存而惡危亡哉)
　(然使之謀人之國必至於此者以其無逺見而操術/險也彼方以謀家保身營利趨私為得計於國家恬)
　(不知䘏非不知䘏也以謂必不至於危亡而不䘏也/唐天寳末楊國忠既激安祿山叛以信其言又促哥)
　(舒翰出兵潼關恐其不利於己動為身謀不顧社稷/大計及遭陳元禮之變刅加於頸而後知葢亦晚矣)
　(是其所以求全者乃所以自族也范祖禹有言避害/就利者小人之常也利於己而不利於人則為之害)
　(於國而不害於家則為之自以為得計矣然而害於/國則亦害於家不利於人則亦不利於己是以自古)
　(小人之敗必至於國家俱亡而後已此聖人所以戒/小人之勿用也世主曷嘗不用君子而退小人然所)
　(用之君子皆不能安而小人無不得志者君子行道/直自信篤去就輕好惡正故也行道直則不能阿諛)
　(以取容自信篤則不能過防以逺害去就輕則不為/爵祿之所累好惡正則不為奸邪之所喜自非明主)
　(明足以察誠足以任則君子雖欲有為於當世不可/得也齊小白之任管仲信而弗疑所以成霸業故曰)
　(有人而弗能知害霸也知而弗能用害霸也用而弗/能信害霸也信而以小人參之害覇也霸猶如此况)
　(欲圖天下之事業以起中興之功哉諸言邪正利害/惟李綱此疏為明白矣然非靖康初年李綱亦不能)
　(明言若/此也)
　(李綱又論朋黨疏曰臣觀自昔論朋黨者無如歐陽/修之為詳盡其言曰夫欲空人之國而去其君子者)
　(必進朋黨之説欲孤人主之勢而蔽其耳目者必進/朋黨之説欲奪國而與人者必進朋黨之説夫為君)
　(子者固嘗寡過小人欲加之罪不能遍及至欲舉天/下之善人求其類而盡去之惟指以為朋黨耳故其)
　(親戚故舊謂之朋黨可也交遊宻友謂之朋黨可也/宦學相同謂之朋黨可也門生故吏謂之朋黨可也)
　(是數者皆其類也皆善人也故曰欲空人之國而去/其君子者惟以朋黨罪之則無免者矣夫善善之相)
　(樂以其類同此自然之理也故聞善者必相稱譽則/謂之朋黨得善者必相薦引則謂之朋黨使人聞善)
　(不敢稱則人主之耳不聞有善於下矣見善不敢薦/則人主之目不得見善人矣善人日逺而小人日進)
　(則人主倀倀然誰與圖治安之䇿哉故曰欲孤人主/之勢而蔽其耳目者必用朋黨之説也一君子存羣)
　(小人雖衆必有所忌惟空國而無君子然後小人得/肆志於無所不為則漢魏梁唐之際是也故曰可奪)
　(國而與人者繇其國無君子繇以朋黨而去之也嗚/呼朋黨之説人主可不察哉修之言如此誠為切當)
　(臣以為人主之所至惡者朋黨也小人之所陷害善/良者朋黨也為國家患不可勝言者朋黨也人主端)
　(居九重操天下利柄惟恐人之朋比以為欺罔故曰/所至惡者朋黨也君子汲引善類以其彚征而小人)
　(指為朋黨可使盡去不為已害故曰所以䧟害善良/者朋黨也黨錮之旤起而漢室以傾牛李之搆起而)
　(唐室以微故曰其為患有不可勝言者朋黨也嘉祐/間韓琦富弼范仲淹之流用於朝廷其所薦引類多)
　(君子小人不悦指為朋黨欲盡斥去賴仁宗皇帝有/以察之故小人之言不用而韓琦富弼范仲淹之徳)
　(業得以光明於時此宗社無疆之福也劉向有言曰/執狐疑之心者來䜛賊之口持不㫁之意者開羣枉)
　(之門漢元帝優柔不㫁故蕭望之周堪劉向之徒不/容於朝唐文宗優柔不㫁故曰去河北賊易去朝中)
　(朋黨難人主之徳剛徤如天光明如日辨是非察邪/正則小人道消君子道長智愚賢否各當其分尚何)
　(朋黨之足患哉臣竊見近年士人中尚有乘間投隙/造為險詖之言以朋黨惑陛下之聽者賴陛下有以)
　(察之不用其説而善類得所依怙然小人之情譬如/穿窬之盜稍失隄防則必復出為惡伏望聖慈考歐)
　(陽修之言而察仁祖之用心消小人而進君子早建/中興之業以致太平天下幸甚宋自光寧而後天下)
　(一髪韓史摧殘而後用舍之際無復足觀當理宗寳/祐初牟子才疏言君子之於小人猶陰之於陽不能)
　(相無而消長有常非人之所能損益也泰之為卦内/徤而外順内陽而外陰内君子而外小人所以深致)
　(其内外之辨使之界限一明不相淆亂君子得其位/可進以有為小人得其欲雖退而無怨故聖人名之)
　(以泰泰之為言安也小人君子各得其所而不相害/乃所以為安也自古惟堯舜之時足以當之三代而)
　(下治亂靡常然不過繇此二道用君子則去小人用/小人則去君子未聞君子小人參用者也用君子則)
　(治用小人則亂亦未聞君子小人參用可以久安無/亂者也臣觀國朝元祐之所為元祐者用君子而退)
　(小人也元祐之所以為紹聖則君子小人並用故也/方元祐之四五年當時言者凜然以邪正之不辨為)
　(憂朱光庭則謂用人之際當以善與利之間加察使/正人日進而邪人永退范祖禹則謂憸人在上必害)
　(政事在下必害風俗不當使之在位為他日患蘇轍/則謂君子小人勢如氷炭同處必爭一爭之後小人)
　(必勝君子必敗王巖叟則謂小人無能斯不足畏小/人而材然後可畏當明辨力遏毋使小人得以雜其)
　(間其言皆深切著明反覆詳盡而於泰之一義皆援/據明白使當時盡用其言絶旤萌培治本雖百年元)
　(祐可也奈何調停之説雖賢如吕大防范純仁劉摯/亦且惑之楊畏鄧温伯李清臣皆小人之雄而引之)
　(腹心俾得乘間抵巇陰倡邪説紹述之論起而君子/不得以一日安其位及黨錮旤成雖大防純仁摯亦)
　(皆不免報復之旤則/調停之論葢亦疎矣)
　
　
　
　
　
　
　
　
　
　
　
　
　
　
　緇衣集傳卷三
欽定四庫全書
　緇衣集傳卷四
　　　　　　　　　　　明　黄道周　撰
　　堅著章第十九
子曰輕絶貧賤而重絶富貴則好賢不堅而惡惡不著
也人雖曰不利吾不信也詩云朋友攸攝攝以威儀
　(利禄重則禮樂衰禮樂衰則朋友絶故小人之位過/於百家則百家之友不至過於千家則千家之交為)
　(紀也所以然者人皆惡貧賤而賢富貴富貴自謂賢/貧賤自謂惡衆因而賢之惡之不謂之富富而貧貧)
　(貴貴而賤賤則共以為惡惡而賢賢好好而惡惡也/遯曰君子以遠小人不惡而嚴非遠小人也以遠利)
　(也小人近利故多富貴君子遠利故多/貧賤觀其所利而天下禮義槩可見矣)
　(凡天下榮利不能兩歸富貴在於小人則貧賤必在/君子小人之十九得富貴則君子之十九得貧賤君)
　(子貧賤則小民流離當漢成哀間天下富庶外無冦/攘民不知兵僅一董賢富貴已極而帑藏空竭四海)
　(為虚諫議大夫鮑宣者守髙節樂貧賤好賢而惡惡/人也當元壽時上疏曰臣竊見孝成皇帝時外親持)
　(權人牽所私以充塞朝廷濁亂天下日蝕且十彗星/四起此陛下所親見嘗憤悒非之矣今奈何反復劇)
　(於前乎臣見朝廷侍從無大儒骨鯁白首耆艾魁壘/之臣議論通古今憂國如饑渴者而徒敦外親比頑)
　(童寵幸臣董賢等欲與共承天地安海内甚難今民/有七亡陰陽不和水旱為災一亡也縣官重責更賦)
　(租税二亡也貪吏並公受取不已三亡也豪强大姓/蠶食亡厭四亡也苛吏繇役失農桑時五亡也部落)
　(鼓鳴男女遮迣六亡也盜賊劫掠取民財物七亡也/七亡尚可又有七死酷吏毆殺一死也治獄深刻二)
　(死也寃陷無辜三死也盜賊横發四死也怨讐相殘/五死也嵗惡饑餓六死也時氣疾疫七死也民有七)
　(亡而無一得欲望國安誠難民有七死而無一生欲/望刑措誠難夫天下乃皇天之天下也陛下上為皇)
　(天子下為黎庶父母愛養元元當視之如一合鳲鳩/之詩今貧民菜食不厭衣又穿空父子夫婦不能相)
　(保可為酸鼻陛下不救奈何私養外親與幸臣董賢/多賞賜以十萬數使奴從賓客漿酒藿肉蒼頭廬兒)
　(皆用致富逆天意乎方陽侯孫寵宜陵侯息夫躬辯/足以移衆强可用獨立姦人之雄惑世尤劇者也宜)
　(以時罷退而急徵故大司馬傅喜使領外親故大司/空何武師丹故丞相孔光故左將軍彭宣經皆更博)
　(士位皆厯三公智謀威信可與建教化圖安危者也/又龔勝為司直郡國皆慎選舉三輔委輸官不敢為)
　(姦陛下前退武等天下失望以陛下聖德含宏能容/亡功德者甚衆曽不能容武等耶治天下者當用天)
　(下之心為心不得自專快意而已臣誠迫大義以諫/諍為職不敢不畢其愚已又疏言陛下父事天母事)
　(地子養萬民即位以來父虧明母震動子訛言相驚/今又日食於三始誠可畏懼小民正朔日尚不敢毁)
　(敗器物况日虧乎陛下深内自責避正殿舉直言求/過夫退外親徴拜孔光𤼵覺躬寵過惡衆庶翕然莫)
　(不恱喜天人同心人心恱則天意宜解乃白虹干日/連隂不雨此天有憂結未解而民有怨望未塞也董)
　(賢以令色諛言自進賞賜無度竭盡府藏海内貢獻/當奉一君今反盡入賢家豈天意與人心耶厚之如)
　(此適以害之誠欲哀賢宜為謝過天地解讐海内免/遣就國收乘輿器物還之縣官如此可以父子終其)
　(性命不者宇内之所仇未有得久安者也髙門去省/戶數十步求見出入二年未省欲使海瀕仄陋自通)
　(逺矣願賜數刻之閒竭毣毣之思退入三泉死無所/恨故如鮑宣者可謂不輕絶貧賤重絶富貴者矣)
　(當肅宗時上以明徳太后故尊重馬氏而馬廖等亦/傾身下士以為名髙第五倫時為司空上疏言臣聞)
　(書曰臣無有作威作福玉食臣之有作威作福玉食/害于而家凶于而國傳曰大夫無境外之交束修之)
　(饋不出境所以杜漸防微明一尊也近光烈皇后雖/友愛天至而隂侯卒遣就國梁竇非法明帝誅之嘗)
　(譬曉外家曰苦身待士不如為國戴盆望天事難兩/施臣嘗刻著五臟書紳記焉竊聞衛尉廖以布三千)
　(疋城門校尉防以錢三百萬私贍三輔衣冠知與不/知莫不畢給又聞臘日亦遺其在頟者錢各五千越)
　(騎校尉光臘日問遣至用羊三百頭米四百斛肉五/千斤臣愚以為不應經義皇恐以聞陛下情欲厚之)
　(冝有以安之臣欲上忠陛下下全后家裁幸省察及/馬防以車騎將軍征西羌倫又諫曰外戚不可任也)
　(外戚以職事見任繩以法則傷恩私以親則違憲今/防當西征太后恩仁陛下至孝恐卒有纎芥難為慈)
　(愛己馬氏廢退而竇憲等兄弟暴起倫又諫曰憲以/椒房之親典司禁兵出入省闥年盛志美卑謙樂善)
　(詎有顯過哉然諸出入其門者類多瑕釁禁錮之人/少安讓之節更相販賣雲集其家此驕佚之所從生)
　(也三輔論者至云貴戚廢錮當復以貴戚浣濯為解/酲以酒亦太溺矣臣愚願嚴勅憲等謹杜門自守無)
　(妄交通後憲果以横恣敗初倫之在㑹稽也身為二/千石自斬芻飼馬妻躬執爨每受俸裁餘一月糧餘)
　(悉賤貿與民之羸困者及守蜀郡掾吏鮮車怒馬貲/豐贍者皆罷遣便選孤貧志行之人以理掾務故所)
　(任吏多至九卿如第五倫者所謂不輕絶貧賤不重/絶富貴者也凡古今朋黨之說皆生於薦舉薦舉分)
　(曹各以其數未有君子而重富貴小人而不輕貧賤/者故曰達觀其所舉而其趣操可見也漢成帝時谷)
　(永舉薛宣疏曰帝王之徳莫大於知人知人則百僚/任職天工不曠故臯陶曰知人則哲能官人御史大)
　(夫内承本朝之風化外佐丞相統理天下任重職大/非庸材所能堪竊見少府宣才茂行潔逹於從政前)
　(為御史中丞執憲轂下不吐不茹舉錯時當出守臨/淮陳留二郡稱治為左馮翊崇教養善威徳並行姦)
　(宄息絶詞訟者歴年不至丞相府赦後餘盗賊什分/三輔之一功效卓爾自左内史初置以來未嘗有也)
　(孔子曰如有所譽其有所試宣考績功課簡在兩府/不敢過稱以崇虚譽然聞賢才莫大乎治人宣治己)
　(有效其法律任廷尉有餘其經術文雅足以謀王斷/國身兼數器有退食自公之節無私黨游說之助臣)
　(恐陛下忽於羔羊之詩舍公實之臣任華虚/之譽是以越職陳宣行能惟陛下留神考察)
　(順帝陽嘉二年郎顗以公車徵乃薦黄瓊李固疏曰/臣聞刳舟剡楫為濟江海也聘賢選佐為安天下也)
　(昔唐堯在上䕫龍為用文武創徳周召作輔是以能/建天地之功増日月之耀也詩云赫赫王命仲山甫)
　(將之邦國若否仲山甫明之宣王是賴以致雍熙陛/下踐位以來懃心衆政而三九之位未見其人是以)
　(災害屢臻四國未寧臣考之國典驗之聞見莫不以/得賢為功失士為敗且賢者出處翔而後集爵以徳)
　(進則其情不苟然後君子得舎貧賤而就富貴若有/徳不報有言不酬來無所樂進無所趨則皆懐歸藪)
　(澤修其故志耳夫求賢者上以為天下以為人不用/之則逆天統違人望逆天統則災眚降違人望則化)
　(不行災眚降則下呼嗟化不行則君道虧四始之缺/五際之戹其咎如此可少忽乎臣伏見光祿大夫江)
　(夏黄瓊耽道樂術清亮自然被褐懐寳含味經籍又/果於從政明達變故朝廷前加優寵賓於上位瓊入)
　(朝日淺謀謨未就老子曰太音希聲大器晚成善人/為國三年乃立天下莫不嘉朝廷有此良人而復怪)
　(其不時還任陛下宜加隆崇徵反京師以慰天下又/處士漢中李固年四十通游夏之藝履顔閔之仁潔)
　(白之操情同皎日正直之好通於神明元精所生王/之佐臣卓冠古人當世莫及天之生固必為聖漢宜)
　(蒙特徵以示四方夫有出倫之才不宜限以官次昔/顔子十八天下歸仁子竒穉齒化阿有聲若還瓊徴)
　(固任以時政伊尹傳說不足為比則可垂景光致休願/祥矣臣顗明不知人伏聴衆言百姓所歸臧否共欽)
　(汎問百僚覈其名行有一不合則臣為欺國惟願聖/神不以人廢言谷永郎顗皆精隂陽通道術而所舉)
　(士尚行誼敦篤如此/雖曰尚利吾不信也)
　(漢明帝時東平王蒼薦呉良疏曰臣聞為國所重必/在得人報恩之義莫大薦士竊見臣府西曹掾齊國)
　(吴良資質敦固公方亷恪恭儉安貧白首一節又治/尚書學通師法經任博士行中表儀宜備宿衛以輔)
　(聖政臣蒼榮寵已極憂責深大私慕公叔同升之誼/懼干臧文竊位之譏敢秉瞽愚犯冒嚴禁如東平王)
　(可謂好/賢矣)
　(及安帝時陳忠薦劉愷疏曰臣聞三公上則台階下/象山嶽股肱元首鼎足居職和陰陽調五品考功量)
　(才以序庶僚遭烈風不迷遇迅雷不惑位莫重焉而/今上司缺職未擬其人臣竊差次諸卿考合衆議咸)
　(稱太常朱倀少府苟遷臣父寵前忝司空倀遷並為/掾屬具知其能倀能說其經書而用心褊狹遷嚴毅)
　(公直而薄於藝文伏見前司徒劉愷沈重淵懿道徳/博備克讓爵土致祚弱弟躬浮雲之志兼浩然之氣)
　(頻歴二司舉動得禮以疾致仕側身里巷處約思純/進退有度百僚景式海内歸懐往者孔光師丹近世)
　(鄧彪張酺皆去宰相復序上司誠宜簡練卓異以厭/衆望故如陳忠則可謂公矣遺倀遷不私於僚屬舉)
　(劉愷不狥於聲望雖/曰尚利吾亦不信也)
　(㑹稽孟嘗初為合浦郡郡故産珠以前守多取遂徙/于交趾及嘗到官珠乃復還及被徵當離郡吏民攀)
　(車留之乃載民船夜遁去隠處窮澤身自耕傭同郡/楊喬上書薦之曰臣前後七表言故合浦太守孟嘗)
　(而身輕言微終不蒙察區區之心徒然而已嘗安仁/宏義躭樂道德清行出俗能幹絶羣前更一宰移風)
　(改政去珠復還饑民蒙活且南海多珍財貨易積掌/握之内價盈兼金而嘗單身謝病躬耕壟次匿景藏)
　(采不揚光華實羽翮之美用非徒腹毳之毛也而沈/淪草莽好爵莫及廊廟之寶棄於溝渠且年嵗有訖)
　(桑榆行盡而貞忠之節永謝聖時臣實傷心私用流/涕夫物以遠至為珍士以希見為貴槃木朽株為萬)
　(乘用者左右為之容耳王者取士宜拔衆之所貴臣/以斗筲之姿趨走日月之側思立微節不敢苟私鄉)
　(曲竊感禽息亡身薦賢幸垂察焉/故如楊喬可謂好賢甚堅者矣)
　(建康中李固應敦樸直言舉對䇿曰臣聞王者父天/母地寶有山川王道得則陰陽和穆政化衰則崩震)
　(為災斯皆關之天心効於成事者也前孝安皇帝變/亂舊典封爵阿母因造妖孽至令聖躬親其狼狽今)
　(陛下拔自困殆天下喁喁庶幾中興誠當沛然思維/善道而方今之事復同於前臣竊傷之夫漢興以來)
　(三百餘年聖賢相繼十有八主矣豈無阿母之恩豈/忘爵賞之寵然上畏天威俯案經典知義不可故不)
　(封也宋阿母前有功勤但加賞賜足酬營苦若裂土/開國實乖舊典夫厯世戚屬所以少完安者豈天性)
　(固當禍哉但以爵位尊顯專總朝權天道惡盈不知/自損故顛仆而後已也先帝寵遇閻氏位號太疾故)
　(其禍曽不旋踵今梁氏戚為椒房子弟羣從榮顯兼/至永平之初殆不如此宜令步兵校尉冀及謁者侍)
　(中皆還居黄門之官使權去外戚政歸國家又詔書/所以禁侍中尚書内臣子弟不得為吏察孝㢘者以)
　(其秉威權容請托易於為欺也而中常侍在日月之/側聲勢震天下子弟禄位曽無限極雖外託㢘謹不)
　(干州郡而諂偽之徒望風進舉同之中臣昔館陶公/主為子求郎明帝不許賜錢千萬所以輕厚賜而重)
　(薄位者為官人失才害及百姓也竊聞長水司馬武/宣開陽城門候羊逋等無他功德初拜便真此雖小)
　(失而漸壞舊先聖法度所宜堅守政教一跌百嵗不/復詩曰上帝板板下民卒癉刺幽王變祖宗法度故)
　(下民病也夫陛下之有尚書猶天之有北斗斗為天/喉舌尚書亦陛下之喉舌也斗斟酌元氣運乎四時)
　(尚書出納王命賦政四海誠宜審擇其人以毗聖政/今與陛下共理天下者外則公卿尚書内則常侍黄)
　(門譬猶一門之内一家之事平則共其福慶危則同/其禍敗刺史二千石外統職事内受法則夫表曲者)
　(景必邪源清者流必潔周頌曰薄言震之莫不震疊/此言動之内而應於外也繇此觀之本朝號令豈可)
　(蹉跌哉間隙一開則邪人動心利端漸啓則仁義道/塞刑罰不能復禁化理以之寖壊此天下之綱紀當)
　(今之急務也夫人君之有政教猶水之有隄防隄防/完雖遭霖潦不能為變政教立蹔遭㓙年不足為憂)
　(譬之人身本朝心腹也州郡四支也心腹痛則四支/為之不舉今誠堅隄防務政教先安其心腹則冦賊)
　(水旱何患焉今隄防漸孔穴矣心腹之疾非復四支/矣則是可晏然不為動心乎謂宜開石室陳圖書招)
　(㑹羣儒引問得失探討象變以求天意有中理者即/時施行則聖德日有所聞忠臣日盡所知損戢宦官)
　(之權裁置常侍二人方直有德者省事左右小黄門/五人才智靖雅者給事殿中則外議厭塞昇平可致)
　(也上覽對以為第一拜議郎故/如李固則可謂惡惡甚著者矣)
　(元成宗時鄭介夫疏曰夫慶賞刑威國之大柄刑威/不加則人無所畏慶賞不明則人無所慕二者不可)
　(偏廢也古者立刑必先施於贓吏葢贓吏為患甚於/酷吏酷吏雖為少德人猶得而避之贓吏狥私滅公)
　(國法之不得行民寃之不得伸上情之不得下達善/政之不得及民皆由贓吏有以蠧之先去贓吏猶除)
　(草必先去根也贓既不行則刑自平矣昔國家制為/枉法不枉法之例今則枉法者除名不敘不枉法者)
　(並殿三年制法雖明而犯者未已終不能禁其萬一/也賈誼曰禮者禁於將然之前法者禁於己然之後)
　(既不能革其心使自無犯又不能使之畏法而不敢員/犯兩失之矣且令司縣官困於末品無受宣之望吏)
　(老於路縣無受勅之期凢人自愛其身而重於犯法/者以清議之可畏前途之尚遠也既無所畏又無所)
　(慕則仕而為貧耳欲責以無貪不可得也若家業已/成資蓄已富雖久殿除名不足介意在昔有刺配籍)
　(没之法文其面則終身不齒籍其貲則全家饑寒如/累朝宰執近臣多有被罪籍没者豈此法可行之隨)
　(朝不可行之外任又有强盜刺頰竊盜刺臂之法贓/吏之害甚於强竊豈此法獨可施之强竊不可施之)
　(贓吏乎夫贓吏之受賕不顧者將以肥身利家養其/妻子耳若使身陷刑戮田宅為空妻子不保雖不除)
　(名不殿三年亦不輕於干禁也夫法為小人而設非/為君子也君子之人必不自同於贓吏而贓吏之法)
　(必不及於君子立法非過於嚴也治小人之法當如公/是耳然今日之政不患法之不至而弊於賞罰之不)
　(不患貪者之難制而病於廉貪之無别贓吏既嚴其/罪矣而㢘吏則未見其賞也夫人性不大相遠利欲)
　(人之所易動苦節人之所難能豈以功績廉能為不/美哉謂暴無傷謂善不足為也若為善而無以勸則)
　(皆相習為不善矣舜去四㓙舉十六相而天下大治/非罰之少而賞之多使善者並進而惡者自化也明)
　(王施政猶天地之於萬物雨露以滋養之而後霜雪/以肅殺之有霜雪而無雨露非所以化育有刑罰而)
　(無恩賞亦非所以為政也使居官執役者明見贓吏/之被禍及其身及其父母妻孥盡不免於僇辱又見)
　(廉吏之蒙福及其身及其父母妻妾俱得享於榮華/誰不願趨榮而避辱捨貪而從廉哉鄭介夫憤贓吏)
　(之無懲至欲以黥刺之法行於下吏籍没之法行於/有司然古今明允之司實難其人使聽受稍偏貪廉)
　(易面則黥刺之法貽禍縉紳亡秦之法又必自元起/矣君子為治嚴於好惡好惡嚴則賢奸辨賢奸辨而)
　(庶事集詩曰朋友攸攝/攝以威儀是之謂也)
　　德惠章第二十
子曰私惠不歸德君子不自留焉詩云人之好我示我
周行
　(惠仁一身德仁天下留一身而遺天下君子不為也/君子受言於心成行於身靖獻於君以成信於天下)
　(其受之則君之澤其成之則天下之福也小人爵禄/以為私愛惡以為己所營不過便逸之計所言不出)
　(目前之利其於名位趣舍猶行道者壺飱之視也為/人君者而以爵禄為私好惡為己則䜛諂之人日親)
　(周行之示/不至矣)
　(古之不留私惠者其惟晉文公乎文公之為公子也/出亡及齊齊桓公妻之公子安焉桓公卒國亂諸侯)
　(畔齊子犯與從者謀於桑下蠶妾在上聞之告姜氏/姜氏殺之言於公子曰從者將以子行其聞者吾殺)
　(之矣子必從之自子之行晉無寧嵗民無成君天未/䘮晉有晉國者非子而誰公子曰吾不動矣姜曰不)
　(然書曰懷與安實敗名昔管敬仲有言畏威如疾民/之上也從懷如流民之下也見懷思威民之中也齊)
　(國之政敗矣晉之失道久矣從者之謀忠矣敗不可/處時不可失忠不可棄懷不可從子必速行弗聴姜)
　(與子犯謀醉而遣之及楚楚子享之曰公子若反晉/國何以報不穀對曰子女玉帛則君有之毛羽齒革)
　(則君地生焉其波及晉國者君之餘也其何以報君/若以君之靈得反晉國晉楚治兵遇於中原其辟君)
　(三舍及文公之入也行三賞而不及陶叔狐陶叔狐/曰吾從亡十有一年顔色黯黒手足胼胝今反國三)
　(行賞而不及吾其忘之乎咎犯以告文公公曰噫我/豈忘是子哉髙明至賢志行全成湛我以道說我以)
　(仁變化昭明使我為成人者吾以為上賞恭我以禮/防我以義藩援我使不為非者吾以為次勇猛强武)
　(前則處前後則處後免我危難之中者吾以為次勞/苦之士則又次之故如晉文公則可與言周行者矣)
　(楚文王之遣申侯伯趙簡子之沈欒激晏子之棄髙/繚此三主者明於徳惠之報也為人主而以私惠留)
　(其臣則其臣必以私利賣其君為人臣而以私惠留/其身則其君亦必無得於臣矣晏子嘗乘敝車駕駑)
　(馬景公見之曰噫夫子之禄寡耶何不任之甚也晏/子對曰賴君之賜得以夀三族及國交游皆得生焉)
　(臣得煖衣飽食敝車駑馬以奉其身於臣足矣晏子/出公使梁丘據遺之輅車乘馬三還不受公不恱趣)
　(召晏子晏子至公曰夫子不受寡人亦不乘晏子對/曰君使臣臨百官之吏厚其衣服飲食之養以先齊)
　(國之人然猶恐其侈靡而不顧其行也今輅車乘馬/君乘之上臣亦乘之下民之無義侈其衣食而不顧)
　(其行者臣無以禁之遂讓不受也晏子沒十有七年/景公飲諸大夫酒公射出質堂上唱善如出一口公)
　(作色太息播弓矢弦章入公曰章自吾失晏子於今/十七年未聞吾過今射出質而唱善者若出一口弦)
　(章對曰此諸臣之不肖也知不足以知君勇不足以/犯君然而有一焉臣聞若好之則臣服之君嗜之則)
　(臣食之尺蠖食黄則其身黄食蒼則其身蒼君其猶/樂諂言乎公曰善今日之言章為君我為臣是時海)
　(人入魚公以五十乘賜弦章歸魚乘塞塗撫其御之/手曰曩之唱善者皆欲若魚者也昔者晏子辭賞以)
　(正君故過失不掩今諸臣諂諛以干利故出質而共/贊今所輔於君未見於衆而受若魚是反晏子之義)
　(而順諂諛之欲也固辭魚不/受若弦章可謂知所歸德矣)
　(景公飲酒陳桓子侍望見晏子復於公曰請浮晏子/公曰何也對曰晏子衣緇布之衣麋鹿之裘棧軫之)
　(車而駕駑馬以朝是隠君之賜也公曰諾酌奉觴而/進之曰君命浮子晏子曰何故也陳桓子曰君賜之)
　(卿位以尊其身寵之百萬以富其家羣臣之爵莫尊/于子禄莫厚于子而子為此者是隠君之賜也故浮)
　(子晏子避席曰請飲而後辭乎其辭而後飲乎公曰/辭然後飲晏子曰君賜卿位以顯其身嬰不敢為顯)
　(受也為行君令也寵之百萬以富其家嬰不敢為富/受也為通君賜也臣聞古之賢臣有受厚賜而不顧)
　(其國族則過之臨事守職不勝其任則過之君之内/隸臣之父兄若有離散郊鄙者此臣之罪也君之外)
　(隸臣之所職若有播亡四方者此臣之罪也兵革不/完戰車不修此臣之罪也若夫敝車駑馬以朝主者)
　(非臣之罪也且臣以君之賜臣父之黨無不乘車者/母之黨無不足於衣食者妻之黨無凍餒者國之簡)
　(士待臣而舉火者數百家如此為隐君之賜乎為彰/君之賜乎公曰善為我浮桓子也晏子卒桓子尸晏)
　(子之政為惠于國中因以攘齊國之/政故如桓子者乃謂私惠自留者也)
　(陳成子謂鴟夷子皮曰何與常也對曰君死吾不死/君亡吾不亡陳成子曰然子何以與常對曰未死去)
　(死未亡去亡其有何死亡矣從命利君謂之順從命/病君謂之諛逆命利君謂之忠逆命病君謂之亂君)
　(有過不諌諍將危國隕社稷也有能盡言於君用則/留之不用則去之謂之諌用則可生不用則死謂之)
　(諍有能比和同力率羣下相與矯彊君君雖不安不/能不聴遂解國之大患除國之大害成於尊君安國)
　(謂之輔有能亢君之命反君之事竊君之重以安國/之危除主之辱攻伐足以成國之大利謂之弼故諌)
　(諍輔弼之人社稷之臣也明君之所尊禮而闇君以/為己賊故明君之所賞闇君之所殺也明君好問闇)
　(君好獨明君上賢使能而享其功闇君畏賢妬能而/滅其業罰其忠而賞其賊夫是之謂至闇桀紂之所)
　(以亡也如鴟夷子皮之言/則不以私惠留身者矣)
　(趙宣子言韓獻子於靈公以為司馬河曲之役趙孟/使人以其乘車奸行獻子執而戮之衆咸曰韓厥必)
　(不沒矣其主朝登之而夕戮其車宣子召禮之告諸/大夫曰可賀我矣吾舉厥而忠吾乃今知免於罪矣)
　(楚令尹虞丘子言於莊王曰臣聞奉公行法可以得/榮能淺行薄無望上位臣為令尹十年國不加治竊)
　(聞孫叔敖多能無欲君舉而授之政則國可治也莊/王從之賜虞丘子田三百號為國老以孫叔敖為令)
　(尹少焉而虞丘子家干法孫叔敖執而戮之虞丘子/喜入見於王言孫叔敖之能也奉國法而不黨施刑)
　(戮而不亂可謂平矣莊王曰夫子之賜也後漢張陵/者初為梁冀弟𦙍所舉正月初嵗百官朝賀冀恃豪)
　(勢帶劍入省陵主臺中威儀呵冀使出勅羽林虎賁/奪其劍𦙍謂陵曰昔舉君適所以自伐也答曰明府)
　(不以陵之不徳誤見擢序不敢阿公以報私恩𦙍有/愧色周舉者初為左雄所薦至尚書及為司隸校尉)
　(而左雄舉故冀州刺史馮直為帥直坐贓受罪舉以/此劾雄雄悦曰吾嘗事馮直之父而又與直善今宣)
　(光以此奏吾是韓厥之舉也故如韓厥孫叔/敖張陵周舉者則可謂釋惠以歸徳者矣)
　(墨者鉅子腹䵍仕於秦其子殺人秦惠王曰先生之/年長矣非有他子寡人已令不誅鉅腹䵍曰墨者之)
　(法殺人者死傷人者刑此所以禁殺傷天下之義也/王雖為賜令吏不誅臣不可不行墨者之法遂殺之)
　(楚令尹子文之族奸法廷理拘之聞其令尹族也佚/之子文召廷理責之曰令立廷理者將以伺犯王令)
　(察蠲國法者也於犯法甚明而使廷理縁吾私釋之/是吾不公之心明著一國也執一國之柄而以私聞)
　(吾生不如死遂致其族人於理曰是不刑也吾將死/乃刑其族人荀彧在臺閣不以私欲撓意彧有羣從)
　(才徳微薄或謂彧曰以君當事不可以賢從為議郎/耶彧笑曰官者所以表才也若如汝言衆謂我何晉)
　(劉𢎞之在襄陽上命其選良守宰𢎞舉武陵伍朝為/零陵太守魯國皮初為襄陽内史詔以襄陽顯郡初)
　(資名未協以𢎞壻前東平太守夏侯陟為襄陽𢎞曰/夫總天下者當與天下同心治一國者當與一國推)
　(實吾總荆州十郡安得十女壻然後為治乃表陟婚/親舊制不得相臨故如鉅腹䵍鬭菟荀彧劉𢎞亦可)
　(謂不畱私/惠者矣)
　(漢武帝以贖錢三百萬不絀貨於隆慮明帝以郎官/應列宿不取爵於館陶至於明徳皇后約身克己裁)
　(抑外家嘗因請封發手詔曰昔王氏五矦同日俱封/黄霧四塞不聞澍雨之應田蚡竇嬰貴寵横恣傾覆)
　(之禍為世所哀故先帝慎防舅氏不令在樞機之位/諸子之封纔半楚淮陽諸國嘗語我言我子豈得與)
　(先帝子等今有司奈何欲以馬氏比陰氏乎吾夙夜/累息常恐虧先后之法有毛髪之罪身服大練食不)
　(求甘左右但着布帛無薌薫之飾者欲身率下也以/為外親見之當動心自刺但笑言太后素好儉耳前)
　(過濯龍門見外家問起居者車如流水馬如游龍蒼/頭衣緑褠領袖正白顧侍御者不及逺矣故不加譴)
　(怒但絶嵗用冀以黙止讙而猶懈怠無憂國忘家之/慮知臣莫若君况親屬乎吾豈忍上負先帝之㫖下)
　(虧先人之徳重襲西京敗亡之禍哉帝省詔悲嘆復/請曰漢興舅氏封矦猶諸子之為王也太后誠存謙)
　(虚奈何令臣不得加恩三舅乎且衛尉年尊兩校尉/多病如有不諱臣抱恨無窮幸無久稽太后曰吾豈)
　(徒欲獲謙讓之名使帝受不厚母氏之嫌乎哉昔竇/太后欲封王皇后兄丞相條矦守髙帝約不聴也今)
　(馬氏無軍功獨奈何得與陰郭諸中興后等耶富貴/之家禄位重叠猶再植之木其根必傷且人所為願)
　(封矦者欲上奉宗祀下求温飽耳今祭祀受四方之/珍衣食被御府之羨安所不足而必封國土為乎至)
　(孝之行安親為上今數遭變異穀價數倍而欲先營/外家之封違慈母之拳拳乎若隂陽調和邊境清靜)
　(吾當含飴弄孫不復關政然後行子之志帝乃止後/數年有司以天下豐稔方陲無事乃復請封定封三)
　(舅廖防光為列矦太后太息曰吾少壯時但慕竹帛/志不利身今垂老猶戒之在得故日夜惕厲思自降)
　(損何意老志不從萬年之日長恨矣故如明徳太后/則所謂徳惠不自留者矣亦顯宗之刑于居多焉)
　　聲成章第二十一
子曰苟有車必見其軾苟有衣必見其敝人苟或言之
必聞其聲苟或行之必見其成葛覃曰服之無斁
　(此言道之致實也實存於中則名徵於外為之不已/則天下象指言必有聲行必有成此兩者妻子與鬼)
　(神之所共治也以為不聞而言之以為不成而行之/以為言之而不必聞以為行之而不必成若裸袒而)
　(談章甫乘橇而稱髙車也君子之為道求其可久久/求其可著而已言不本於詩書行不求於仁義苟且)
　(晨夕以取榮利迨其敗壞名滅而不可綴惡播而不/可掩乃悔其見聞誅其詐謬則已晚矣詩曰鼓鐘于)
　(宫聲聞于外念子懆懆視我邁邁/言不誠而求形者之終必敗也)
　(天下之可以無斁者其惟學乎漢永元時尚書樊準德/疏曰臣聞賈誼有言人君不可以不學故雖大舜聖)
　(孳孳為善成王賢主崇明師傅及光武皇帝受命中/興羣雄崩擾旌旗亂野東西誅戰不遑啓處然猶投)
　(戈講藝息馬論道至孝明皇帝兼天地之姿用日月/之明庶政萬機無不簡心而垂情古典游意經藝毎)
　(享射禮畢正坐自講諸儒並聽四方欣欣雖闕里之/化矍相之事誠不足言又多徵名儒以充禮官如沛)
　(國趙孝琅琊承宮等或安車結駟告歸鄉里或豐衣/博帶從見宗廟其餘以經術見優者布在廊廟故朝)
　(多皤皤之良華首之老毎讌㑹則論難衎衎共求政/化詳覽羣言響如振玉朝者進而思政罷者退而備)
　(問小大隨化雍雍可嘉期門羽林介胄之士悉通孝/經博士議郎一人開門徒衆百數化自聖躬流及蠻)
　(荒匈奴遣伊秩訾王大車且渠來入就學八方肅清/上下無事是以議者毎稱盛時咸言永平今學者葢)
　(少遠方尤甚博士倚席不講儒者競論浮麗忘蹇蹇/之忠習諓諓之詞文吏則去法律而學詆欺鋭錐刀)
　(之方斷刑辟之重德陋俗薄以致苛刻昔孝文竇皇/后性好黄老而清淨之化流景武之間臣愚以為宜)
　(下明詔博求幽隠發揚巖穴寵進儒雅有如孝宫者/徵詣公車以俟聖上講習之期公卿各舉明經及舊)
　(儒子孫進其爵位使纉其業復召郡國書佐講讀律/令如此則延頸者日有所見傾耳者月有所聞可以)
　(推述先帝進業之道矣故言聞其聲行見/其成言行必有所本則若樊準之論是也)
　(天下之最易厭斁者其亦惟學也元祐時程顥為崇/政殿説書見諸輔導之方未備乃疏言臣以為今日)
　(至大至急為宗社生靈久長之計惟是輔養主德而/已厯觀自古輔養幼主之道莫備於周公足為萬世)
　(之法也臣願陛下擴髙世之見以聖人之言為可必/信先王之道為可必行勿阻滯於近規勿遷惑於衆)
　(口古之所謂周公豈欺我哉周公作立政之書舉言/常伯常任至於綴衣虎賁以為知䘏者鮮一篇之中)
　(丁寧重復惟此一事而已書又曰僕臣正厥后克正/又曰后德惟臣不德惟臣又曰侍御僕從罔非正人)
　(以旦夕承弼厥辟出入起居㒺有不欽是古人之意/人主不可跬步離正人也葢所以涵養氣質薰陶德)
　(性故能習與智長化與心成後世不知以為人主就/學所以涉書史覽古今也不知涉書史覽古今乃一)
　(端耳若止於如是則能文宫人可備勸講知書内侍/可充輔導何用致官設職精求賢德哉大抵人主受)
　(天之命稟賦自殊厯考前史帝王才質鮮不過人而/完德有道者至少其故何哉皆輔養不得其道而勢)
　(位使之然也臣供職以來六侍講筵但見諸臣拱手/黙坐當講者立案傍解釋數行而退如此雖彌年積)
　(嵗所益幾何與周公輔養成王之道殊不同矣或以/為主上方幼且當如此此不知本之論也古人生子)
　(能食能言而豫教以大學之法以其方幼知慮未有/所主格言至論日陳於前雖未曉知且使盈耳充腹)
　(久自安習若固有之若為之不豫及乎稍長私意生/於内衆口鑠於外欲其純完不可得也或又以為主)
　(上天資至美自無違道此尤非至論夫聖莫聖於舜/而禹臯陶未嘗忘規至曰無若丹朱傲惟慢遊是好)
　(傲虐是作且舜之不為慢遊傲虐雖至愚亦當知之/豈禹而不知乎亦儆戒之道宜爾且人心何常以唐)
　(太宗之英睿躬厯艱難力平禍亂年亦長矣始惡隋/煬侈麗毁其宮殿不六七年復欲治乾元殿況冲幼)
　(之君閉邪拂違可少懈乎伏自四月末間以暑熱罷/講比至中秋葢踰三月古人欲旦夕承弼出入起居)
　(而今乃三月不一見儒臣何其與古人之意異也今/士夫家子弟亦不肻使經時累月不見儒士初秋漸)
　(凉乞於内殿或後苑清凉處召見當日講官陳説道/義又一人獨對與衆見不同自然情意易通不三五)
　(次便當習熟昔周公輔成王使伯禽與之處真廟使/蔡伯希侍仁宗亦師古也臣乞擇臣寮家子弟十嵗)
　(以上十二以下端謹頴悟者三人侍上讀書年既十/三始令罷去又宰臣十日一至經筵止於黙坐間日)
　(講讀則史官立侍史官之職言動必書主上學問之/初宜心泰體舒方能悦懌使不能游志發言亦恐妨)
　(學問又講讀官四五人皆兼要職無一人專職輔導/者執政之意葢專在政務以為雖兼他職不妨講讀)
　(臣以為臣子告君非積其誠意不能感而入也故聖/人以蒲盧喻教謂以誠化之也臣前後兩得進講未)
　(嘗不宿齋豫戒潜思存誠冀感動於上心若使營營/職業紛其思慮待至上前然後善其辭説徒以頰舌)
　(感人不亦淺乎陛下髙識逹見當蒙鑒知以朝廷之/大人主之重置二三臣專職輔導極非過當乞免臣)
　(修國子監條例俾夙夜精思竭誠輔導不惟事理當/然亦使天下知朝廷之重論道勸學之為本要也苟)
　(或言之必聞其聲苟或行/之必見其成其是之謂夫)
　(唐貞觀十三年以旱詔求言魏徵乃陳十漸疏曰臣/奉侍帷幄十餘年陛下許臣以仁義之道守而勿失)
　(儉約朴素終始弗渝德音在耳不敢忘也頃年以來/漸不克終謹用條陳禆萬分一陛下在貞觀初清淨)
　(寡欲化被方外今萬里遣使市索駿馬並訪珍怪昔/漢文帝却千里馬晉武帝焚雉頭裘陛下居常議論)
　(遠冀堯舜今所為更欲處漢文晉武下乎此不克終/一漸也陛下在貞觀初䕶民之勞呴之如子不輕營)
　(為既奢肆思用人力乃曰百姓無事則易驕勞役則/易使自古未有百姓逸樂而致傾敗者何有逆畏其)
　(驕而為勞役哉此不克終二漸也陛下在貞觀初役/已以利物比來縱欲以勞人雖憂人之言不絶於口)
　(而樂身之事實切于心此不克終三漸也在貞觀初/親君子斥小人比來輕䙝小人禮重君子重君子也)
　(恭而逺之輕小人也狎而近之近之莫見其非遠之/莫見其是莫見其是則不待間而踈莫見其非則不)
　(待合而昵此不克終四漸也在貞觀初不貴異物不/作無益而今難得之貨雜然並進玩好之作無時而)
　(息此不克終五漸也貞觀之初求士若渴賢者所舉/即信而任之取其所長常恐不及比來繇心好惡以)
　(衆賢舉而用以一人毁而斥雖積年任而信之或一/朝疑而廢之使䜛佞得行守道疏間此不克終六漸)
　(也在貞觀初髙居深拱無田獵干戈之好數年之後/志不克固鷹犬之貢遠及四夷晨出夕還馳騁為樂)
　(變起不測其及救乎此不克終七漸也在貞觀初遇/下有禮羣情上達今外官奏事顔色不接間因所短)
　(詰其細過雖有忠款而不得伸此不克終八漸也貞觀/初孜孜治道常若不足比恃功業之大負聖智之明)
　(長傲縱欲無事興兵問罪遠裔此不克終九漸也貞/觀初頻年霜旱畿内户口並就關外攜老扶幼來往)
　(數年卒無一户亡去此繇陛下矜育撫寜故死不攜/貳也比者疲于徭役關中之人勞敝尤甚脱有一穀)
　(不收百姓之心恐不如前日之帖泰此不克終十漸/也夫禍福無門惟人所召人無釁焉妖不妄作今旱)
　(熯之災遠被郡國㓙醜之孽起于轂下此上天示戒/乃陛下憂勤恐懼之日也千載休期時難再得明主)
　(可為而不為臣所以鬱結長歎者也疏奏上曰朕今/聞過矣願改之以終善道有違斯言當施何顔與公)
　(相見哉乃以所上疏列為屏幛庶朝夕見之兼錄付/史官使萬世知君臣之義仍賜黄金十斤廏馬十匹)
　(故苟有衣必見其敝/則魏徵之言之謂矣)
　(𤣥宗先天二年以姚崇為相崇知上大度鋭于治乃/先設端以堅上意因跪奏臣願以十事聞陛下度不)
　(可行臣敢辭上曰試為朕言之崇曰垂拱以來以峻/法繩下臣願政先仁恕可乎朝廷覆師青海未有牽)
　(復之悔臣願不倖邊功可乎比來壬佞冒觸憲綱皆/得以寵自解臣願法行自近可乎后氏臨朝㗋舌之)
　(任出閹人之口臣願豎宦不與政可乎戚里貢獻以/自媚於上公卿方鎮浸亦為之臣願租賦一槩絶之)
　(可乎外戚貴主更相引用班序荒雜臣請戚屬不任/臺省可乎先朝䙝狎大臣虧君臣之嚴臣願陛下接)
　(之以禮可乎燕欽融韋月將以忠被罪自是諍臣沮/折臣願羣臣皆得批逆鱗犯忌諱可乎武后造福先)
　(寺上皇造金仙玉真二觀費鉅百萬臣請絶道釋營/造可乎漢以祿莽閻梁亂天下國家為甚願推此鑒)
　(戒為萬代法可乎上曰朕皆能行之崇乃頓首/謝故苟有車必見其軾則姚崇之言之謂矣)
　(宋仁宗至和元年御史馬遵疏曰臣每讀唐書見宰相/崔羣對憲宗論開元天寳間事未嘗不廢巻而嘆以為)
　(知言其略言安危存亡繫所任明皇用姚崇宋璟張九/齡則理用李林甫楊國忠則亂人皆以天寶十五年禄)
　(山自范陽起兵是理亂分時臣以為開元二十年罷賢/相張九齡專任姦臣李林甫理亂自此已分矣其切)
　(至明白如此豈不謂之知言乎葢人之用舍存乎前/國之安危繫乎後譬猶養身常須畏疾不可以覺痛)
　(之日始為受病之辰也竊聞弼臣累懇求退或慮聖/慈重違其請則須别求以付大柄今山摧别都之鎮)
　(日食正陽之朔大異仍見多事可虞伏望陛下深惟/三聖基業之大四海生靈之廣采中外之公議斥左)
　(右之私言鑒開元天寶之理亂戒林甫九齡之用舍/安危之幾在此一舉間不容髪雖悔何追陛下擢臣)
　(冗職之中任以言事之責日夜惟念無以補報若煩/碎迂濶之論不敢上煩天聽惟中書政本命相用人)
　(最為急務與其後時而悔不若先事而言在職所宜/雖死無恨故如崔羣所言可謂苟或言之必聞其聲)
　(者/矣)
　(皇祐間御史何郯疏曰臣竊以唐虞三代成天下之/治為日曠久不敗者豈其時之易治繇其君在位久)
　(厯年多耳然不惟其君在位厯年之久抑繇任其臣舜/專且久也虞之賢臣臯陶為冠夏之賢臣伯益為首)
　(禹任之與之終始故能成至治湯得天下以伊尹為/輔不惟其身任之及其子孫亦任之太戊之在位其)
　(相伊陟而已髙宗之中興其相傅説而已皆終其世/未易一人焉所以能享其名周武創王業惟周召之)
　(用不惟其身用之及其後王亦用之所以能成其功/漢髙之取天下也以蕭何其治天下也亦以蕭何何)
　(之終繼以曹參亦不惟其身任之至于後嗣亦任之/所以能大其業劉備之得蜀中晉元之得江左顧其)
　(業亦甚微矣然而能抗衡中夏延及數世者以任諸/葛亮王導專久之致也唐太宗成貞觀之治非他則)
　(房杜王魏長孫之故明皇開元之治亦非他則委姚/崇宋璟之故也東漢李固杜喬陳蕃時君亦知其賢)
　(而用之不終以憸邪害之所以速衰危之患隋髙祖/任髙熲以平天下承以楊素所以無宏遠之業唐憲)
　(宗任裴度杜黄裳以平夏州破淮蜀間以皇甫鎛程/异所以有叛渙之憂凡兹厯代君相相遇任不厭久)
　(未嘗不治任不保終未嘗不亂後漢治郡縣司倉庾/官之輕者尚善其吏久至子孫況任天下之重而欲)
　(朝受命夕成功未之有也陛下勵精致理擇賢為輔/自始即位及今兩府之臣已數十人亟罷惟呂夷簡)
　(在相位十數年中間兩罷而復用李迪兩被進拜始/任之數月其再也才逾年杜衍之拜甫及百日雖進)
　(退用舍决之聖慮必皆有為然而人情見陛下始用/之不聞其盡賢既退之不知其有過但謂出入兩府)
　(官重則遷故近來仕至兩省官者人人有大用之望/其望無他不過冀厚禄假榮勢為子孫家族耳計陛)
　(下之用之與天下所望於諸臣者則不止於此也諸/臣進用既多或以過有災異則固當罷免或以避禍)
　(患則退自安全今之任者既不能自固後之來者又/未必能安若是二府無一定之任矣二府無一定之)
　(任而欲議天下之治何日之有以陛下聰明神聖之/資於堯舜非遠在位已三十年而政理文采未浸淫)
　(於漢唐之間繇任大臣不久而人為苟且之計也夫/國家之弊莫大於人臣苟且況大臣乎伏望陛下懲)
　(既徃之失圖將來之得於二府大臣必知其賢然後/用之既用之必使久於其職既久矣必待以勿疑審)
　(此數端曠日厯年而責其成功人雖中才必勉强為/陛下宣力况得賢材而又久任則堯舜之治無難及)
　(矣夫何郯之言則未為定論也知人甚難任人不易/庸人能享十年之福不能支一日之患小人能結十)
　(年之寵不能成一日之業舍擇賢而言久徒亂階耳/必如孟子所言詢之國人斷之朝論折衷之君心不)
　(得已而用之進退以禮久速以道庶乎其可/也然如何郯之意所謂行之必見其成者矣)
　(魏明帝時杜恕論考課疏曰臣聞書稱明試以功三/考黜陟誠帝王之盛制使有能者當其官有功者受)
　(其禄譬烏獲之舉千鈞良樂之選驥足也雖歴六代而/考績之法不著關七聖而課試之文不垂臣以為其)
　(法可粗依其詳難備舉故也語曰世有亂人而無亂/法若使法可專任則唐虞不須稷契之佐殷周無貴)
　(伊呂之輔矣今奏考功者陳周漢之法綴京房之旨/可謂明考課之要矣於以崇揖讓之治興師濟之風)
　(臣以為未盡善也欲使州郡考士必繇四科皆有事/效然後察舉試辟公府為親民長吏轉以功次補郡)
　(守或就増秩賜爵至於公卿及内職大臣亦當以其/職考課之也古之三公坐而論道内職大臣納言補)
　(闕無善不紀無過不舉且天下至大萬㡬至衆誠非/一明所能徧照故君為元首臣為股肱明其一體相)
　(須而成故古人稱廊廟之材非一木之枝帝王之業/非一士之畧繇是言之焉有大臣守職辦課可以致)
　(雍熙者哉布衣之交猶有務信誓而蹈水火感知已/而披肝鬲者況於束帶立朝致位卿相所務者非特)
　(匹夫之信所感者非徒知己之惠諸蒙寵禄受重任/亦欲舉明主於唐虞之上厠己身於稷契之列是以)
　(古人不患念治之心不盡患自任之意不足此誠人/主使之然也唐虞之君委任稷契䕫龍而責成功及)
　(其罪也殛鯀而放四㓙今大臣親奉明詔給事目中/其有夙夜在公恪勤特立當官不撓平執不阿危言)
　(危行以處朝廷者自明主所察也若尸素以為髙拱/黙以為智志在苟免不忘容身潔行遜言以處朝廷)
　(者亦明主所察也誠使容身保位無放退之辜而盡/節在公抱見疑之勢公議不修而私議成俗雖仲尼)
　(為謀猶不能盡一材又況於世俗之人乎今之學者/師商韓而尚法術競以儒家為迂濶不周世用此最)
　(風俗之流弊創業者之所致慎也杜恕之意以考課/三公在於明道術立言行天下望治於下人主責成)
　(於上而惜其言之未粲也人主不精於知人而樂於/責成以共鯀而下之材責稷契以上之業雖百年必)
　(世不復可致矣雖然/則猶有意于責成也)
　(葉適之論考課曰課羣臣當以實實不能課當以名/名以致實實以致名有一不失是為尊主之經堯舜)
　(之時天下之患莫大於水生民之事莫重於稷國家/之政莫甚於禮樂典刑而十二州各有牧堯舜既選)
　(天下之賢聖各以其所長專莅一職而不制可否其/間然而必為之法曰三載考績三考而黜陟之以此)
　(課其官而官之長亦各課於其屬法簡而令必行故/其可見之效不惟施之一時而遺利餘澤又能及於)
　(後世是之謂實吾祖宗之治天下也事無大小一聽/於法雖傑異之能不得自有所為徒借其人之重以)
　(行吾法耳然必養之儒館任之金穀居之諌諍審讞/刑獄習知邊事一人之身内外之官無不遍歴較之)
　(以資取之以望然後其大者為政事之臣小者為侍/從之官其人既以周旋衆職詳練世事雖不必真能)
　(盡知而皆習聞其大槩名為藴藉醇雅沈厚老成以/局度器識自許而上亦䕶養愛惜不使有以少損其)
　(名其人尚德而寡過則所莅之官亦不至於廢曠而/不理是故可以造居通選而無疑而天下之事亦因)
　(以治是之為名夫堯舜之實不求其名祖宗之名不/責其實然而名以致實實以致名二者不同而均足)
　(以治人主尊安而天下無事矣噫使天下之聖賢不/廢吾法雖天下之中材亦得自附於善人君子之名)
　(豈非課名實之本意與後世號漢宣帝為能行責實/之政然以臣論之徒役役焉程其文書殿最之課耳)
　(髙才賢士欲自有以建立終不可得至於法令細宻/器械精巧此僅百工俗吏之所能為者耳責羣臣以)
　(百工俗吏之所能為而又親持柄以行其雜霸之道/臣主俱勞而善政益衰烏覩所謂實耶是之謂失實)
　(東漢之末名在下下以名髙取必於上上不能堪因/而害之兩晉之末名在上上取清談不事之名位為)
　(三公而無職可舉江左相承專尚名品而下皆有傲/誕矜侈之意無益於治是之謂失名方彼任其所尚)
　(各自為能器使羣臣行其誅賞而豈悟其並失之哉/臣不佞竊言今世之故以為課之以實耶則今之大)
　(官重職皆未有長久任事使見功效可利天下也而/上輙以為不稱職罷去之矣人臣之得為此亦曰吾)
　(非實能久於是事亦偷墮苟容虚文應之而已是未/得所謂實也以為課之以名耶則今官司之要自宰)
　(相之外有樞近之臣有侍從講讀有諫官御史然未/見有卓然名於其間曰某官某人某名某事則亦其)
　(位無取而已矣是未得其所為名也天下望治如酲/者之願醒痛者之願痊十四五年矣而羣臣百官未)
　(知名實之所在獨若之何哉雖然臣以為今天下之/治亦有意於為實而未知所為實夫擇天下之賢才)
　(與之共政而乃欲責以俗吏百工之所能彼肻俛然/為之耶俛然為之者百工耳俗吏耳上之所授用所)
　(貴幸所驟取而後退昔退而今進者皆可得而考也/上怒其不為實又不喜其為名從而取之又從而廢)
　(之是以廉退者不任骨鯁者不任藴藉温雅沈厚老/成以局度器識自許者舉不任焉故諫官御史無人)
　(翰墨制科無人大者至於丞相之位或無人焉則曰/羣臣百官之不足用也不足用則上不免於自用然)
　(則今之世舉羣臣百官以為不足用而上自用也非/所以聲天下也非所以成天下也非所以消奸雄而)
　(防未然也夫所貴乎人主者以天下皆為己用而已/不必自用自用則人主尊而國威失國威失則名實)
　(俱輕為人主者奈何用一人/而使天下之名實俱失也乎)
　(甚矣課名實者之陋也實存於中則名著於外何責/課之有乎子路之治莒夫子未入境而嘆三善也延)
　(陵季子游於晉入其境曰噫暴哉國乎入其都曰嘻/力屈哉國乎入其朝曰嘻亂哉國乎從者曰夫子之)
　(入晉境未久也何其名之不疑也延陵季子曰然吾/入其境畝荒穢而不休雜増崇髙吾是以知其國之)
　(暴也吾入其都新室惡而故室美新墻卑而故墻髙/吾是以知其民力之屈也吾入其朝君能視而不下)
　(問臣善伐而不上諫吾是以知其國之亂也如延陵/季子者可謂未或言之而聞其聲未或行之而見其)
　(成者/矣)
　　成信章第二十二
子曰言從而行之則言不可飾也行從而言之則行不
可飾也故君子寡言而行以成其信則民不得大其美
而小其惡詩云白圭之玷尚可磨也斯言之玷不可為
也小雅曰允矣君子展也大成君奭曰在昔上帝周田
觀文王之徳其集大命於厥躬(周田觀文王今書/作割申勸寧王)
　(詔令多則上無威勸諭繁則下多過所以然者飾易/而信之難也為上之所言者皆飾也為下之所聽者)
　(皆信也以一飾而當衆信則美惡著於一時而疑叛/成於天下矣中孚信也中孚之小畜得敵或鼓或罷)
　(或泣或歌言信而畜疑者也信而畜疑則天下皆疑/之婚媾之與仇敵乍起乍伏鼓罷歌泣有不能自主)
　(者矣中孚之履月幾望馬匹亡无咎言疑而致信者/也疑而致信則天下皆信之月望而馬亡不出百里)
　(其夜必復交絶數而行不迷也上有迷行則下有疑/志疑志成於下則迷行歸於上民之飾惡以美非其)
　(性然則上之教也故曰言從而行之行從而言之非/所以教順也所以教信也教信則不貳不貳則不疑)
　(而易簡之/理可致矣)
　(方西漢時儒者邃於經術其言得失本於治行者莫/著於王吉吉當宣帝時疏曰陛下躬聖質總萬方帝)
　(王圗籍日陳於前思維世務將興太平詔書每下民/欣然若更生臣伏而思之可謂至恩未可謂本務也)
　(欲治之主不世出公卿幸得遭遇其時言聴諌從然未/有建萬世之長䇿舉明主於三代之隆者也其務在於)
　(期㑹簿書聴斷訟獄而已此非太平之基也臣聞聖王/宣徳流化必自近始朝廷不備難以言治左右不正難)
　(以化逺民者弱而不可勝愚而不可欺也聖主獨行於/深宫得則天下稱誦之失則天下咸議之行發於近必)
　(見於逺故謹選左右審擇所使左右所以正身也所使/所以迪徳也詩云濟濟多士文王以寧此其本也春秋)
　(所以大一統者六合同風九州共貫也今俗吏所以牧/民者非有禮義科指可世世通行者也獨設刑罰以守)
　(之其欲治者不知所繇以意穿鑿各取一切權譎自在/故一變之後不可復修也是以百里不同風千里不同)
　(俗户異政人殊服詐偽萌生刑罰亡極質樸日銷恩愛/寖薄孔子曰安上治民莫善於禮非空言也臣願陛下)
　(承天心發大業與公卿大臣延及儒生述舊禮明王制/敺一世之民躋之仁夀之域則俗何以不若成康夀何)
　(以不若高宗竊見當時務不合於道者謹條奏惟陛下/財擇焉吉所條奏畧言人倫綱紀諸嫁娶尚承乖於典)
　(禮風俗奢僭宜敦節儉任子外戚不宜居位欲使民抑/末而歸本上以其言迂濶不甚寵異也世俗謂吉言皆)
　(本於董仲舒間有之矣其言左右不正難與言化言發/於近而見於遠者本於易春秋間有出於晏氏者齊侯)
　(問於晏子曰為政何患對曰患善惡之不分公曰何以/察之對曰審擇左右左右善則百僚各得其所而善惡)
　(分孔子聞之曰此言也信矣善言進則不/善無繇入矣不善言進則善無繇入矣)
　(董仲舒曰天心仁愛人君而欲止其亂也自非大無道/之世天盡欲扶持而安全之事在彊勉而已彊勉學問)
　(則聞見博而知益明彊勉行道則徳日起而大有功又/曰春秋大一統示大始而欲正本也春秋深探其本而)
　(反自貴者始故為人君者正心以正朝廷正朝廷以正/百官正百官以正萬民正萬民以正四方四方正逺近)
　(莫敢不一於正無有邪氣奸其間者是以陰陽和而風/雨時羣生和而萬民殖五穀熟而草木茂諸福之物可)
　(致之祥莫不畢至也又曰陛下并有天下海内莫不率/服然而功不加於百姓者殆王心未加焉曽子曰尊所)
　(聞則高明矣行所知則光大矣高明光大不在於他在/加之意而已陛下因用所聞設誠於内而致行之則三)
　(王何異哉又曰言出於己不可塞也行發於身不可掩/也言行治之大者君子之所以動天地也故盡小者大)
　(慎微者著詩云惟此文王小心翼翼故堯兢兢日行其/道舜業業日致其教善積而名顯徳章而身尊此其寖)
　(明寖昌之道也積善在身猶長日加益而人不知也積/惡在身猶火銷膏而人不見也非明乎性情察乎流俗)
　(者孰能知也故如仲舒所云則明乎成信/之道使民不得大其美而小其惡者矣)
　(齊景公好婦人而丈夫飾者國人盡服之公使吏禁之/曰女子而男子飾者裂其衣㫁其帶裂衣㫁帶相望於)
　(道而不止晏子見公曰寡人使吏禁女子而男子飾者/裂其衣㫁其帶相望而不止何也對曰君使服之於内)
　(而禁之於外猶懸牛首於門而求買馬肉也公胡不使/内勿服則外莫敢為也公曰善使内勿服不旋月而國)
　(莫之/服也)
　(齊人甚好轂擊相犯以為樂禁之不止晏子患之乃為/新車良馬出與人相犯也曰轂擊者不祥臣其祭祀不)
　(順居處不敬乎下車棄而去之然後國人不復為也故/曰禁之以制而身不先行則民不肯止故教民者不以)
　(言而禁民者/不以制也)
　(魯哀公問於孔子曰吾聞君子不博有之乎孔子對曰/有之哀公曰何為其不博也孔子對曰為其有二乘哀)
　(公曰有二乗則何不博也孔子對曰為行惡道也哀公/懼焉有間曰若是乎君子之惡惡道之甚也孔子對曰)
　(惡惡道不能甚則其好善道亦不能甚好善道不能甚/則百姓之親之也亦不能甚矣故君子言美而行惡則)
　(天下無美行違行而飾言則天下亦無美言也孔子對/曰明主有三懼三懼者何也一曰處尊位而恐不聞其)
　(過二曰得意而恐驕三曰聞天下之至言而恐不能行/何以明其然也越王勾踐與呉人戰大敗之兼九夷當)
　(是時也南面而立近臣三逺臣五令羣臣曰聞吾過而/不告者其罪刑此處尊位而恐不聞其過者也昔者晉)
　(文公與楚人戰大勝之燒其軍火三日不滅文公退而/有憂色侍者曰君大勝楚今有憂色何也文公曰吾聞)
　(能以戰勝而安者其惟聖人乎若夫詐勝之徒未嘗不/危也吾是以憂此得意而恐驕也昔齊桓公得管仲隰)
　(朋辨其言説其義正月之朝令具太牢進之先祖桓公/西面而坐管仲隰朋東面而立桓公贊曰自吾得聴二)
　(子之言吾目加明耳加聰不敢獨擅願薦之先祖此聞/天下之至言而恐不能行者也若夫寡言而行則何謂)
　(也文王問於太公曰富天下若何對曰王國富民霸國/富士僅存之國富大夫亡國之國富倉府文王曰善宿)
　(善不祥是日也發其倉府以振鰥寡孤獨若文王者則/可謂言從而行之言不飾行者矣子貢為信陽令辭孔)
　(子而行孔子曰力之順之因子之時無奪無伐無暴無/盗子貢曰賜少時事君子君子固有盜耶孔子曰夫以)
　(不肖伐賢是謂奪也以賢伐不肖是謂伐也緩其令急/其誅是謂暴也取人善以自為己是謂盜也臨官莫如)
　(平臨財莫如亷亷平之守不可攻也匿人之善者是蔽/賢也揚人之惡者是小人也不内相教而外相謗者是)
　(謂不足親也言人之善者有所得而無所傷也言人之惡/者有所傷而無所得也故君子慎言語矣毋先己而後)
　(人擇口出之令口如耳故仲尼者則所謂行從而言之/行不飾言者矣甚矣斯言之愿也從政當官言人之善)
　(而不言人之惡則齊皆知田常之善衛不知彌子之惡/也惡而去之善而舉之蓋宰相之事百執則未及此也)
　(夫使百執皆不及此也則民之/大其美而小其惡則亦無怪矣)
　(或謂趙簡子曰君何不更乎簡子曰諾左右曰君未有/過何更之有簡子曰謂吾更之安知其不有過也且吾)
　(既諾之則何敢不更也吾無是諾則後無令吾更者後/無令吾更者則安知吾今不有是過乎如簡子則可謂)
　(未言而先行之矣魏文侯使西門豹往治鄴告之曰必/全功成名布義西門豹曰為之奈何文侯曰子往矣是)
　(無邑不有賢豪辨博者也無邑不有好揚人之惡蔽人/之善者也往必問賢豪者而親之辨博者而師之問好)
　(揚人惡蔽人善者而察之不可以特聞從事夫耳聞之/不如目見之目見之不如足踐之足踐之不如手辦之)
　(人始入官如入晦室久而愈明明乃治治乃行如文侯/則可謂未行而先言之矣全功成名布義此三者非人)
　(臣之所能也寡言敏行成信此三者則人臣之所能也/仲尼不敢以彰善癉惡命子貢而文侯敢以遏惡揚善)
　(命鄴令則信乎為人臣者之難也抑戒/之言白圭則猶乎為人臣者之道也)
　(孔子之周觀於太廟右陛之前有金人焉三緘其口而/銘其背曰古之慎言人也戒之哉戒之哉無多言多言)
　(多敗無多事多事多患安樂必戒無行所悔勿謂何傷/其禍將長勿謂何害其禍將大勿謂何殘其禍將然勿)
　(謂莫聞天妖何人熒熒不滅炎炎奈何涓涓不壅將成/江河緜緜不絶將成網羅青青不伐將尋斧柯誠不能)
　(慎之禍之根也曰是何傷禍之門也彊梁者不得其死/好勝者必遇其敵盗怨主人民害其貴君子知天下之)
　(不可蓋也故後之下之執雌持下莫能與之爭者人皆/趨彼我獨守此衆人惑惑我獨不從内藏我知不與人)
　(論技我雖尊高人莫害我夫江河長百谷者以其卑下/也天道無親常與善人戒之哉戒之哉孔子顧謂弟子)
　(曰記之此言雖鄙而中事情詩曰戰戰兢兢如臨深淵/如履薄氷行身如此豈以口遇禍哉夫金人之銘則未)
　(為鄙也而夫子鄙之何也謂是近於愿人者也宗/廟之側朝廷之前成憲可守則守之其不可守便)
　(便之言莫與奪也曰謹曰信而已晉使范昭觀齊/國之政景公錫之宴晏子在前范昭趨曰願君之)
　(倅樽以為壽景公顧左右曰酌寡人樽獻之客晏/子對曰撤去樽范昭不悦起舞顧太師曰子為我)
　(奏成周之樂願舞太師對曰昔未習范昭起出門/景公謂晏子曰夫晉大國也使范昭來觀齊國之)
　(政而子怒之奈何晏子曰范昭之為人也非怒而/不知禮也是欲試吾君嬰故不於是景公問太師)
　(曰子胡不奏成周之樂對如晏子於是范昭歸報/平公曰齊未可并也吾試其君晏子知之吾犯其)
　(樂太師知之孔子聞之曰善乎禮之成信也成信/樽俎之間而折衝千里之外故善行者不飾言善)
　(言者不飾行歸/於成信而已矣)
　(武王既聞丹書之言惕然于敬勝義勝之㫖退而/為戒以示子孫於席之四端為銘焉於機為銘焉)
　(於鑑為銘焉於盥盤為銘焉於楹為銘焉於杖為於/銘焉於帶為銘焉於履屨為銘焉於觴豆為銘焉)
　(户為銘焉於牖為銘焉於劍為銘焉於弓為銘焉/於矛為銘焉席前左端之銘曰安樂必敬前右端)
　(之銘曰無行可悔後左端之銘曰一反一側亦不/可以忘後右端之銘曰所監不逺視邇所代機之)
　(銘曰皇皇為敬口生垢口戕口鑑之銘曰鑑爾前/慮而後盥盤之銘曰與其溺於人也寧溺於淵溺)
　(於淵猶可游也溺於人不可救也楹之銘曰母曰/胡殘其禍將然母曰胡害其禍將大母曰胡傷其)
　(禍將長杖之銘曰惡乎危於忿疐惡乎失道於嗜/慾惡乎相忘於富貴帶之銘曰火滅修容慎戒必)
　(恭恭則夀履屨之銘曰慎之勞勞則富觴豆之銘/曰食自杖食自杖戒之憍憍則逃户之銘曰夫名)
　(難得而易失無懃弗志而曰我知之乎無懃弗及而/曰我持之乎耰鉏以泥之若風將至必先摇摇雖有)
　(聖人不能為謀也牖之銘曰隨天時地之財敬祀皇/天敬以先之劍之銘曰帶之以為服動必行徳行徳)
　(必興倍徳則崩弓之銘曰屈伸之義廢興之行無忘/自過矛之銘曰造矛造矛少間弗忍終身之羞故能)
　(信其言行者則惟聖人而已三代而降能以誠信御/下者惟唐太宗魏徵一日謂太宗曰陛下嘗云朕以)
　(誠信御天下欲令臣民皆無欺詐甚盛今即位未㡬/而失信者數矣帝愕然曰何謂失信對曰陛下初詔)
　(諸逋負官物者咸蠲免有司以為負秦府國司物非/官物徵督如故陛下以秦王為天子國司之物非官)
　(物如何又詔關中免二年租調關外給復一年繼有/勑云已役已輸者從來年為始散還之後方復更征)
　(百姓已不能無怪今既徵輸復㸃為兵何謂來年為/始乎又陛下所與共天下者在守宰居常簡閲一以)
　(委之至於㸃兵而復疑其詐從中遣使烏在其誠信/御下乎上悦曰曏固疑卿固執逺於事今論國家大)
　(體曲盡精要何其達也夫號令不信則民不知所從/朕過深矣詔賜徵金甕上初以交州大藩去京師逺)
　(甚須賢者鎮撫之前後都督皆不稱難其人廷臣言/瀛州刺史盧祖尚文武才而亷平可使也上徵祖尚)
　(至親慰藉之祖尚既謝而中悔以疾辭遣大臣諭㫖/又辭遣其妻兄以爽信要責之又辭上大怒罵曰人)
　(臣而皆違難既諾而背之何以使人命斬之朝堂惡/爽信也他日與侍臣論齊文宣之為人徵進曰文宣)
　(狂暴然與人爭論事理屈則從之有青州刺史魏愷/使梁還除光州刺史不肻行文宣怒讓之愷曰臣先)
　(任大州有勞無過今更得小州以是不行文宣貸之/此亦有所長上悟徵意遽自引過曰曏盧祖尚雖失)
　(臣禮朕殺之已暴繇此言之不如文宣矣命復其官/蔭故文皇之有魏徵猶户牖之有箴銘也魏徴没上)
　(自謂失一鑑有五世孫謩者文宗㧞為右拾遺遷起/居舍人上常欲自閲起居注謩不可曰古置左右史)
　(善惡兼書陛下所為善臣亟書不一書脱不善又何/敢不書觀記注臣不敢奉詔上曰朕曩嘗觀之庸何)
　(傷對曰此自曩時史官失職而然若人主自觀史則/史臣必有所諱何以信後上曰善故人主之言行不)
　(飾不誣則史臣之責也記注之臣善飾其君則天下/之民皆大其美而小其惡民大其美而小其惡則人)
　(主之好惡益亂/而不可治矣)
　(言而行之其猶織乎不言而行之其猶耕乎言從而/行之臯陶是也寡言而行之禹益稷是也三代以降)
　(漢稱張安世金日磾唐稱楊綰賈耽之倫求其能任/事沈黙自著者晉稱劉宏魏舒宋稱李沆王曽至於)
　(折衝境外慮勝後成則裴行儉劉仁軌其選矣儀鳯/中阿史那都支逼安西朝議欲討之行儉言日者吐)
　(蕃之叛敬元喪師安可復生事金波斯王死長子質/京師宜遣使者持節送之道出    權以制事當不)
　(勞而定也乃充使西行道經莫賀延召諸酋謂曰曩/吾都䕶此州時縱獵殊樂今念之未嘗忘諸君能從)
　(我獵乎諸酋喜願從者萬人都支謂其送波斯世子/不備也畋數日忽倍道西進去都支帳十里請㑹獵)
　(遂禽之并禽其與國遮匐王以歸既又破熟匐可汗/所謂糧車伏壯士躡以精兵者也嘗引大軍次單于)
　(府北而營掘塹四周暮矣行儉忽傳令移營諸將言/士倦思休不可動不聴趣徙之是夜風雨暴至視前)
　(所營地水浮㡬丈餘諸將驚服問故行儉笑曰自今/第從吾令不必問所從知也武徳初劉仁軌為陳倉)
　(尉部人有折衝都尉者豪奪莫敢問仁軌誡諭不從杖/殺之上召罵曰是何縣尉殺吾折衝廷詰不撓竒之)
　(擢櫟陽丞貞觀中諌止同州獵所謂屋漏在上知仁/之在下者也顯慶中百濟反守將劉仁愿被圍詔)
　(軌發新羅兵援之仁軌請唐厯及廟諱以行曰行將/頒大唐正朔於海表矣御軍嚴整所向皆克及天子)
　(征高麗無功勅仁軌西還仁軌曰春秋之義大夫出/疆有可以便社稷者得專之況瀚海之外哉今以一)
　(城居賊中動而蹉跌即為亡虜獨宜堅守徐乘其便/耳既破貞峴城通饟道㑹孫仁師率軍至遂平百濟)
　(頒唐厯於海外留屯田及劉仁愿當代鎮勅仁軌將/戍卒俱還仁軌曰天子方登封經畧高麗當農時而)
　(吏兵亟代新至未諳恐為敵所乘仁軌當留未可動/也仁愿曰君惟當准勅行何得自擅乎仁軌曰苟利)
　(於國何䘏吾私於是陳便宜願留屯詔許之詩曰/之子于征有聞無聲其劉仁軌裴行儉之謂矣)
　(三代而下守成之主能獨㫁不飾言行者稱唐宣宗宣/宗初有晦徳及即位誅趙歸真罷李徳裕中外大震顧)
　(自徳裕罷難於命相也所命相左右無知者嘗欲相蕭/鄴制且行内樞宻覆奏鄴故判度支今應罷否上疑閹)
　(佑之即出崔慎由名付學士院草制而鄴罷中尉馬元/贄以定䇿功有寵相植附之交親上賜元贄寳帶贄以)
　(遺植植服以朝上識之收親吏鞫問盡得其交通狀貶/刺常州學士蔣伸嘗從容言近日官頗易得人思僥倖)
　(也上驚曰即如此亂矣對曰亂則未亂但僥倖者多致/亂非難上稱善久之曰異日不復獨對卿矣伸莫測所)
　(謂尋拜相嘗詔刺史臨人官毋得輒從外涖治必詣京/面察乃遣相綯嘗徙其故人為隣州令便道之官上詰)
　(之綯對曰道近省迎送費耳上曰朕以刺史多非人為/百姓患苦欲一一訪問知其優劣行黜陟令始行輒廢)
　(格不用宰相可為有權時方寒綯為之戰栗每臨朝宰/相奏事無一人旁立者威嚴不可仰視奏事畢忽怡然)
　(問閭閻細事間及宫中遊宴頃之復整容肅厲如初曰官/卿輩好為之乃罷得大臣章疏必焚香盥手已乃讀諫)
　(員缺中書奏請補上曰諫官要在舉職豈必人多第令/如張道符牛叢趙璘輩數人日聞所未聞足矣勅待詔)
　(官與刑法官諌官得次對上欲知天下郡國境土風/俗及四方阨塞制置利害命翰林學士澳纂為書曰)
　(處分錄欲知百官名數及銓法命令狐綯為吏部注/擬政府制授具籍之曰具員御覽置案上閲焉以太)
　(宗所撰金鏡錄授翰林學士澳使讀之至亂未嘗不/任不肖治未嘗不任忠賢太息曰凢求致太平者當)
　(以此言為言矣又書貞觀政要於屏風毎正色拱手/讀之自寶厯以來閹寺權寵上雖為所擁立而剛明)
　(不惑一裁之以法有勅使過陜右鞭驛吏見血觀察/使髙元裕以聞謫配㳟陵内園使遇宰相不避馬相)
　(奏之上詰責對曰供奉官例不避上曰汝銜勅命即/横絶可也何得私出不避宰相為乎配南衙著為令)
　(葢明飭如此尤重惜名器雖於翰林最親然遷官必/慎資歴曰吾不敢以官爵私親臣也有司具緋紫衣)
　(數襲待幸賞率終嵗不用建州刺史于延陵辭之官/上問曰建州去京師幾何對曰八千里上曰卿毋為)
　(建州遠政鉅細何渠不聞此階前乃萬里耳嘗較獵/苑北遇樵夫問其縣曰涇人也令為誰曰李行言問)
　(為政如何對曰性執有强盜數人匿軍家索不與盡/殺之及歸帖名寢殿柱間擢刺海州入謝賜金紫取)
　(帖示之又獵渭上有父老十數人聚佛祠問之乃醴/泉百姓也為縣令李君奭祈留㑹懷州刺史闕上手)
　(筆除授其重民治通下情如此嘗語敏中云朕昔從/憲宗靈轝行道遇風雨百官散惟山陵使長而髯攀)
　(靈駕不去者誰耶對曰令狐楚曰有子乎曰考功郎/綯也才器可任使即擢知制誥已得相與宰相論元)
　(和間循吏孰賢周墀對曰臣嘗守江西聞察使韋丹/之賢也功被八州沒四十年老稚歌思如一日賢矣)
　(立以其子宙為御史党項冦邊欲擇帥難其人從容/與翰林畢諴論邊事諴援古據今陳方畧較然上喜)
　(曰不意頗牧近在禁中卿其為朕行諴欣然奉命招/諭党項降之諸用才不次如此上知党項反繇邊帥)
　(利其羊馬數欺奪誅殺之而反詔於銀夏境内給閑/田令耕作為生勑邊將貪鄙者罪無赦自是選儒臣)
　(代邊帥靖之而党項遂安葢自漢宣帝而後厲精為/治言信行從使民不得大其美而小其惡者宜莫若)
　(宣宗/矣)
　　恒德章第二十三
子曰南人有言曰人而無恒不可以為卜筮古之遺言
與龜筮猶不能知也而況於人乎詩云我龜既厭不我
告猶説命曰爵無及惡德民立而正事純而祭祀是為
不敬事煩則亂事神則難易曰不恒其德或承之羞恒
其德貞婦人吉夫子㓙(説命云官不及私昵惟其能爵/罔及惡德惟其賢慮善以動動)
(惟厥時又云惟厥攸居政事惟醇黷于祭祀時謂弗欽/禮煩則亂事神則難前後互異蓋古人引書多若此不)
(必為真贋/異文也)
　(易曰雷風恒君子以立不易方蘇軾曰雷風非天地/之常用也天地之化所以無常者以有風雷也君子)
　(法之以能變為常則其道運矣是未得恒之義也恒/之為義以陰從陽以剛馭柔以其不變制其數變者)
　(也風之起無方雷之立有方故雷作則風隨雷起則/風止夫婦之道春秋之義也君子觀於雷風以立其)
　(性不以陰變陽不以柔變剛取其無方歸於有方取/其無常歸於有常而後萬物之情可調也恒六五恒)
　(其德貞婦人吉夫子㓙此言恒之大過者也婦人貞/一夫子制義恒而大過則近於婦人恒九二悔亡此)
　(言恒之小過者也小過於恒久而能中何悔之有故/立不易方君子之治也通變盡神聖人之化也聖人)
　(之化不久不成而又況/於君子乎況於善人乎)
　(仲尼論聖人君子善人而歸之有恒何也曰是亦賢/人也易曰可久則賢人之德壬人之使為治朝更而)
　(夕壞變詐譸張不半其身而覆亡隨之司哀也夫唐/𤣥宗開元二十二年五月以裴耀卿為侍中張九齡)
　(為中書令李林甫為禮部尚書門下三品林甫柔佞/多狡數深結左右凡上動静無不知之以是對奏常)
　(稱旨又多得内戚之助上既欲以為相問於中書令/張九齡九齡對曰宰相繫國安危陛下相林甫臣恐)
　(異日為社稷之憂上不從時上在位久漸肆奢欲怠/於政事而九齡遇事無細大皆力争林甫巧阿上意)
　(日思所以中傷之於是附武惠妃譖太子瑛鄂王瑶/光王琚皆欲廢之九齡力争不肯奉詔林甫初無所)
　(言但謂内侍曰此主上家事何必問外人上猶豫未/决惠妃宻使宮奴謂九齡曰有廢必有興公為援宰)
　(相可長處九齡叱之以其語白上上為動色故訖九/齡罷相太子得無動林甫日短九齡於上上寖疎之)
　(林甫引蕭炅為户部侍郎炅素不學嘗對中書侍郎/嚴挺之讀伏獵挺之言於九齡曰省中豈容有伏獵)
　(侍郎繇是出炅為岐州刺史林甫以是怨挺之挺之/先有出妻嫁蔚州刺史王元琰琰坐贓罪下法司挺)
　(之為營解林甫以是并中九齡及裴耀卿皆罷去自/是朝廷之士皆容身保位無復直言林甫明召諸諌)
　(臣謂曰明主在上羣臣將順之不暇烏用多言諸君/不見立仗馬乎食三品料一鳴輙斥去悔之何及補)
　(闕杜璡嘗言事明日黜為下邽令自是諌諍路絶矣/遂勸上立壽王瑁大興諸宫之難與牛僊客比而總)
　(文武選事凡才望功業出已右及上所禮貌將迫己/者必百計去之尤忌文學之士或陽與之善啗以甘)
　(言而陰陷之世謂李林甫口蜜腹劍上嘗陳樂於勤/政樓下垂簾觀之兵部侍郎盧絢謂上已起垂鞭按)
　(轡横過樓下絢風標清粹上目送之深歎其藴藉林甫/伺詗知之乃召絢子弟謂曰尊公素望清崇今交廣)
　(藉才上欲以尊公為之若憚遠行則當左遷不然以/賓詹分務東洛亦優賢之命也絢懼以賓詹為請林)
　(甫恐乖衆望乃除華州刺史未幾以疾誣罷去上又/嘗問林甫以嚴挺之今安在是人亦可用挺之時為)
　(絳州刺史林甫退召挺之弟損之諭以上待尊兄意/甚厚盍為疾求還京師面上恩乎挺之從之林甫遂)
　(以其疏白挺之老得風疾宜且授以散秩便醫藥於/是授詹事及齊澣亦為少詹事於東京養疾户部尚)
　(書裴寛素為上所重林甫亦忌之及裴寛論裴敦復/海上濫序功林甫先以告敦復敦復反以囑託論寛)
　(坐貶睢陽太守及上自東都還林甫知上厭巡幸乃/與牛僊客謀増近道粟賦及和糴以實關中上益以)
　(豐亨自豫㑹與李適之張垍争隙遂引吉温羅希奭/以興大獄時謂之羅鉗吉網而交搆東宮株連縉紳)
　(韋堅李適之皇甫惟明楊慎矜王鉷諸素有權燄者/皆墜其阱中方李邕裴敦復之死也羅希奭挾其威)
　(自青州如嶺南所過殺遷謫者郡縣惶駭至宜春李/適之仰藥至江華王琚自縊又迂道過安陸欲悕殺)
　(裴寛裴寛為叩頭乃免故自林甫所惡無不斃者惟/欲以擁兵奉太子殺王忠嗣上以太子仁孝不動也)
　(猶以忠嗣沮撓軍功罪當死賴哥舒翰入朝力救之/乃免時有咸寧太守趙奉璋告林甫罪二十餘條林)
　(甫先詗知之諷御史逮捕杖殺之於是無敢言者時/林甫子岫為將作監頗以滿盈為懼嘗從林甫遊後)
　(園指役夫言於林甫曰大人久處鈞軸怨仇滿天下/一朝旤至欲為此得乎林甫曰勢已如此將若之何)
　(先是宰相皆以德度自處不事威勢騶從不過數人/士民或不之避林甫自以多結怨常虞刺客出則步)
　(騎百餘人為左右翼金吾静街前驅在數百步外公/卿走避居則重關複壁以石甃地墻中置板如防大)
　(敵一夕屢徙床雖家人莫知其處/嗚呼如李林甫可謂無恒者矣)
　(代宗廣德之初年元載遂專政復修李林甫之術以/貨結内侍董秀使主書卓英倩潛與徃來上意所屬)
　(載必先知之承意探微言無不合上以是愈愛之有/華原令顧繇言元載子伯和等招權納賄坐流錦州)
　(載恐奏事者攻訐其私乃請百官凡論事皆先白長/官長官白宰相然後奏聞仍以上旨諭百官曰此日)
　(諸司奏事煩多所言多䜛毁故委長官宰相先定其/可否刑部尚書顔真卿疏言郎官御史陛下之耳目)
　(今使論事者先白宰相是自掩其耳目也陛下患羣/臣之為䜛何不察其言之虚實若所言果虚宜誅之)
　(果實宜賞之不務為此而使天下謂陛下厭聽覽之/煩託此為辭以塞諫諍之路臣竊為陛下惜之太宗)
　(著司門式云其無門籍人有急奏者皆令門司與仗/家引奏無得關礙天寶以後李林甫為相深疾言者)
　(道路以目卒成幸蜀之旤夫人主大開不諱之路羣不/臣猶莫敢盡言况令宰相裁而抑之則上所聞見者)
　(過三數人耳天下之士從此結舌陛下昔用林甫雖擅/權猶不敢明令百司奏事先白宰相陛下儻不早悟)
　(漸成孤立後雖悔之無及矣載聞而恨之以真卿誹/謗貶峽州别駕㑹上惡魚朝恩專擅意不能忍元載)
　(測知上指乘間奏朝恩專恣不軌請除之上亦知天/下公憤令載為方畧因寒食置酒縊殺之元載既誅)
　(魚朝恩上益寵任載自謂文武才畧古今莫及心忌/李泌乃言李泌常與親故宴於北軍與魚朝恩親善)
　(宜知其謀上曰北軍泌之故吏也朕使之徃還誅魚/朝恩亦泌豫之卿勿以為疑載攻之不已上乃匿泌)
　(於魏少游所為江西判官囑泌曰俟朕决意除載當/有信報卿可束裝來明年有成都司録李少良上書)
　(載姦贓陰事上置少良於客省少良以上語告友人/韋頌侍御史陸珽以告載載奏之上怒并杖殺少良)
　(頌珽上益厭元載所為顧㢲懦不斷思得士大夫之/不阿附者為腹心漸收載權乃以浙西觀察使李栖)
　(筠為御史大夫稍劾謫載之黨與而元載始絀載猶/與王縉比周貪黷無已上欲誅之恐左右漏泄獨與)
　(左金吾大將軍呉凑謀之凑上之舅也大厯十二年/三月載縉家共夜醮有告其圖為不軌者上御延英)
　(殿命凑收載縉於政事堂又收仲武及卓英倩等繫/獄命吏部尚書劉晏御史大夫李涵等同鞫之問端)
　(皆出禁中仍遣中使詰以陰事載縉皆伏罪是日先/杖殺知内省事董秀於禁中乃賜自盡於萬年縣卓)
　(英倩等皆杖死英倩弟英璘遂反上發禁兵討平之/元載貪横耳其變詐無恒不及李林甫然以代宗之)
　(明明知其奸釀毒十六年僅乃克之使李泌逺避又/七八年始廼得復殊不可解易曰恒其德婦人吉夫)
　(子㓙其是/之謂夫)
　(盧杞者貌陋色如藍有口險賊深急德宗悦之建中/二年擢為相媢嫉特甚欲起勢立威小不附己必寘)
　(之死知帝多疑忌因設以離阻羣臣勸上以嚴刑御/之用市忠上信倚甚至梁崇義反詔淮寜李希烈討)
　(之雨久未進師上怪以問杞度上惡楊炎前造膝對/曰希烈故與炎郄今遷延以炎在位故也不若暫免)
　(炎使希烈赴功必用炎須事平復召未晚也上曰善炎/罷炎炎有宅在東都賣以為官廨杞諷臺官劾之命)
　(所惡御史大夫嚴郢往覆視稱受直過適下大理議/法留正以為當奪官杞怒貶留官下他吏他吏以監)
　(主自盜當絞初蕭嵩有家廟臨曲江𤣥宗以娯游地/非神靈所棲命徙之炎家立廟直其地杞宻言嵩廟)
　(地有王氣故𤣥宗徙之炎有異志取建廟上發怒貶/崖州司馬如吏議縊殺之於是上益疑大臣不足仗)
　(輕用三尺矣先是杞父奕死東都之難禄山使賊黨/賫奕首狥河北至平原平原守顔真卿執其使腰斬)
　(之取奕首及諸死事者首續以蒲身棺歛焉為祭哭/受弔及是為杞所媢惡真卿質責之曰先中丞傳首)
　(平原真卿不敢以衣拭血舌舐之公忍相摧壓乎杞/瞿然下拜而銜轉刺骨李希烈反上問杞杞對曰希)
　(烈不反獨為人所迫而誤誠得儒雅重臣陳禍福可/不勞師而定上問其人對曰顔真卿三朝舊臣忠義)
　(正直為海内嚮信真其人也上以為然遣真卿宣慰/詔下舉朝失色李勉表言失一元老為國家羞上不)
　(聽而真卿竟死於難僕射揆相先帝所稱門第人物/文章皆當代第一者也惡欲陷之吐蕃請盟令充㑹)
　(盟使行揆辭曰逺行不敢辭第臣年則既髦矣儻即/死道路將不能達詔命上為惻然杞曰和戎事非老)
　(成練達者不任且揆行則自今少於揆者不敢復辭/難矣遣揆竟卒於道相鑑忠直亦為上所重杞忌之)
　(㑹鳯翔帥缺即繆言鳳翔將校皆髙班非宰相無以/鎮撫臣請行上俛首未言即仰曰陛下必以臣貌寢)
　(不為三軍所服惟裁可者上乃顧鑑曰無以踰卿鑑/知為杞所排而去杞傾險變詐似林甫而興大獄殺)
　(縉紳搆害宮掖則罪減於林甫故德宗終不知其奸/初林甫以陳希烈者講老莊柔佞易制遂引以為相)
　(凡政事一决於林甫希烈但給唯諾書名而已及楊/國忠用事希烈遂與林甫為敵晚節不復如前矣盧)
　(杞亦以關播謹黙易制也薦並相親任之播進對時/欲有言杞目攝之出噍之曰以足下端慤少言故相)
　(引至此曩奈何欲發口論事相負耶播自是不復敢/言而大權盡歸杞矣葢陳希烈以方外見幸於上關)
　(播以猥庸取附於相初/終縣殊故離合異致也)
　(建中靖國間蔡京為翰林學士承旨與供奉官童貫/善常訪三呉奇巧書畫附文字以達禁中因遂得召)
　(首論二事一請條具紹聖以察元祐之詆謗一請駁/正元祐置訴理所之非上益嚮用之㑹鄧洵武論韓)
　(忠彦為韓琦之子尚能紹述父志陛下為神宗之子/當明紹述之事又獻愛莫助圖分别元豊元祐諸百)
　(執其所引重惟温益蔡京及趙挺之范致虚王能甫/錢遹之屬而已蔡京以是得相崇寧元年九月己亥)
　(立黨人碑于端禮門籍宰執自司馬光而下及侍制/以下官百二十人謂之姦黨詔邪説詖行非先聖賢)
　(之書及元祐學術政事竝勿施用尋以程頤學術頗/僻邪説詖行除名時蔡京又自書姦黨為大碑頒于)
　(郡縣令監司長吏㕔皆刻石長安石工安民當鐫字/辭曰民愚固不知立碑之意但如司馬相公者海内)
　(稱其正直今謂之姦邪民不忍刻也府官怒欲罪之/安民泣曰被役不敢辭乞免鐫安民二字恐得罪後)
　(世聞者媿之時四方承平府庫盈溢京倡為豐亨豫/大之説視官爵如糞土其講議條例者終嵗遷官不)
　(盡又造當十大錢立交子錢引私造之罪以筦泉府/三年重定元祐元符黨人及上書邗籍者合為一籍)
　(通三百九人刻石于朝堂餘並出籍自今毋復彈奏/户部尚書劉拯言漢唐失政皆自朋黨始今日指前)
　(日之人為黨焉知後日不以今日為黨乎人之過惡/自有公論何必悉拘于籍而禁錮之哉蔡京大不懌)
　(風臺臣劾之出知蘄州五年春正月戊戌彗出西方/其長竟天劉逵請碎元祐黨人碑寛上書邪籍之禁)
　(上從之夜半遣黄門至朝堂毁石刻明日蔡京見之/厲聲曰石可毁名不可滅也二月京罷為太乙宮使)
　(留京師言者不已中丞呉執中言于上曰進退大臣/當全體貌上為下詔戒飭言者迺止亡何劉逵罷蔡)
　(京又令其黨進言于上曰京之改法度皆稟上旨非/私為之今一切皆罷恐非紹述之意上惑其説復有)
　(用京之意然羣臣未有覺者鄭貴戚知之即入見言/陛下所建立皆學校禮樂居養安濟等法乃厚下裕)
　(民何所逆天而致威譴乃更張耶上悦居中退語禮/部侍郎劉正夫正夫因請對語與居中合上始罷逵)
　(而復用京於是梁子美以北珠進得右丞鄭居中以/附戚進得樞院有太廟齋郎方軫者上書言蔡京聛)
　(睨社稷内懐不道專以紹述熙豐之説為自媒之計/内而執政侍從外而帥臣監司無非其門人親戚京)
　(毎有奏請盡作御筆行出語人曰此上意也明日不/行又語人曰京實止之善則稱己過則稱君必欲陛)
　(下歛天下之怨而後己自元符末陛下嗣服忠義之/士投匭者無虚日京分為邪等黥配編置不齒仕籍)
　(則誰肯為陛下言者京又使子攸日以花石禽鳥為/獻欲愚陛下使不知天下治亂臣以為京必反也京)
　(請下軫獄竟流嶺南大觀四年五月以彗星見詔侍/從官直言指陳闕失石公弼等始極論蔡京罪張克)
　(公論蔡京輔政八年權震海内輕賜予以蠧國用託/爵禄以市私交役將作以葺私第用漕船以運花石)
　(名為祝聖而修塔以壯臨平之山託言灌田而决水/以符興化之䜟法名退送門號朝京方田擾乂安之)
　(民圜土聚徒郡之惡及不軌不忠凡數十事始貶京/杭州政和二年京復自杭州召還詔蔡京三日一至)
　(都堂議事京患言者議己毎作聖諭宻進丐上親書/以降謂之御筆手詔違者以違制坐之事無巨細必)
　(託以行至使中人楊球代書羣下亦莫敢辨於是又/改官制建明堂遂正公相之位宣和元年上幸道德)
　(院觀金芝遂幸京第京炫耀以懾四方傳其謝表有/輕車小輦七賜臨幸之語曹輔極論遂編管郴州京)
　(專政久公論不與又與子攸權勢相軋父子各立門/户遂為仇敵又為王黼所傾乃以太師魯國公致仕)
　(六年王黼罷蔡京復領三省事至是四當國目昬眊/不能治事悉决于季子鞗凡京所判皆鞗又與兄攸)
　(交惡攸屢言于上請殺鞗於是勒京致仕嗚呼人之/無恒至於父子兄弟化為胡越則權利之害也書曰)
　(官不及私昵惟其能爵罔及惡徳/惟其賢其蔡氏父子兄弟之謂夫)
　(宋自建炎而後當國人材無復足稱其最無恒者有/秦檜韓侂胄史彌逺史嵩之賈似道之流檜初從二)
　(帝至燕金主以檜賜達蘭為其任用及南侵以為參/謀軍事又以為隨軍轉運使達蘭攻楚州檜與妻王)
　(氏自軍中趨漣水軍自言殺金人監己者奪舟而來/欲赴行在遂航海至越州上命先見宰執檜首言如)
　(欲天下無事須是南自南北自北朝士疑其與何㮚/孫傳等同被拘執而檜獨還又燕至楚二千八百里)
　(踰河海無誰何者安得殺監與妻俱南惟范宗尹及/李囘二人素與檜善力薦其忠檜入對即奏所草與)
　(達蘭求和書上謂輔臣曰檜朴忠過人朕得之喜而/不寐既聞二帝母后消息又得一佳士也先是朝廷)
　(雖數遣使于金但且守且和而一意與敵解仇息兵/則自檜始時范宗尹罷相檜欲得位因揚言曰我有)
　(二策可聳動天下上聞遽相之及得位惡左相呂頤/浩欲規恢復乃風臺臣言周宣王以内修外攘成中)
　(興越王勾踐以種蠡分職成霸今二相宜分職内外/用成恢復功於是頤浩出開府鎮江而檜獨居中用)
　(事引諸名賢列清要以為名頤浩既知為所賣心恨/之㑹胡安國撓朱勝非遂以黨劾檜并罷安國等時)
　(檜罪狀未著又以黨去得自附於仁賢中外莫能明/也已上傷上皇及宣和皇后春秋髙在外國深念欲)
　(和思檜言稍復其官檜亦以是中上意劫士大夫及/何籕還自金聞上皇寧德太后之喪始决意用檜置)
　(諸戰將主恢復者不道矣檜一日見上留獨對言臣/僚本不得敵情揚大言持兩端此何足與大計若陛)
　(下决主和顓與臣議臣任其必成上曰朕獨委卿檜/曰此大事望陛下熟思又它日請獨對問熟思如前)
　(如是者三度上意已確乃顯上章請和猶以公論為/患勾龍如淵逢意言相公為天下大計主和第擇人)
　(為臺諌擊異議者則定矣於是張燾晏敦復魏矼尹/焞梁汝嘉蘇符薛徽言李彌遜馮時中許忻趙雍及)
　(胡珵朱松張擴凌景夏常明方廷實等皆竭力爭之/而編修胡銓疏以鋟布特聞直學士曽開樞使王庶)
　(史館修撰趙如圭皆面詆檜檜靦然不動也韓世忠/言金以劉豫相待義當决戰兵勢最重處臣請獨當)
　(之上亦不省亡何金達蘭與富勒琿謀反誅烏珠復/敗盟責奉嵗幣責奉正朔更誓命分道入冦陷前所)
　(歸河陜州郡檜以其言不讐乃大懼意謂必且召故/相張浚用之也遣其黨馮檝嘗上意知上不動乃遣)
　(王次翁説上言曩國是無主事小變則更用他相屢/變屢更後來者未必賢而排黜異己歴嵗月不能定)
　(願深以為戒上深然之於是眷倚檜不衰時諸將猶/用命呉璘敗金扶風薩里罕走鳳翔劉錡敗金順昌)
　(烏珠走汴岳飛敗金京西復河南諸州郡又破烏珠/於郾城烏珠亦憚中國悔已為兵端以莫將久留金)
　(縱之歸以書與檜令主和檜度上意恇怯獨願和幸/和成伸前畫也遂甘心為烏珠間於是陰設間為上)
　(言金不足患韓世忠張俊岳飛三大帥皆握重兵分/鎮此國之大患也上以為然乃用王次翁計以諸將)
　(連捷召竝赴行在論功賞世忠俊先至飛後七日至/乃除世忠俊樞宻使飛副使悉罷所部兵隸御前營)
　(已又罷楊沂中王德劉錡軍於是中國之武衛盡撤/初飛以恢復為己任檜逐相鼎飛對客太息抵檜奏)
　(怒曰君臣大倫根於天性豈以大臣而顧為面謾耶/檜聞深銜之烏珠又遺檜書曰必殺飛和乃可成檜)
　(亦以飛不死終梗和竟甘心飛而和乃堅已金歸三/梓宮及太后封秦檜太師魏國公於是檜依金以自)
　(固權重於天子天子不能制而縉紳荼毒彌慘矣初/浚與趙鼎竝相論人才劇稱檜引與共政鼎曰此人)
　(得志吾屬無措足地矣浚不以為然後罷相上問代/者舉趙鼎上曰秦檜何如對曰比與共事方知其闇)
　(檜大恨及浚得罪鼎營救甚力而檜無一言當檜在/樞府一聽鼎所為陽毁浚為㳟鼎顧信之卒為所傾)
　(而罷檜性深阻如崖穽而好為浮語悦人同列論事/上前未嘗力辨但以一二語傾擠之俾上自怒據相)
　(位十九年更執政二十八人一語合即收之一語牴/牾立罷之凡臺諫糾劾章疏皆檜自操筆宻授之以)
　(誣陷善類為己功又立久任之説以錮士士淹滯不/得調開門受賂富敵於國上孤立亦中懣不自堪而)
　(張扶請檜乗金根車呂愿中獻秦城王氣詩浸浸無/將矣初檜所陳二策欲以河北人還金中原人還劉)
　(豫上曰檜言南人歸南北人歸北朕北人將安歸檜/乃語塞及洪皓朱弁等歸始稍稍知達蘭所以用檜)
　(檜所以通敵者而檜已横燄不復可攴矣/人之無恒至有賣國事人一至於此者)
　(韓侂胄魏公五世孫為皇后季父方定策時為閤門/使實通語言於慈福宮事既定自以為功慶元初汝)
　(愚為相推殿前指揮使郭果為節度使而侂胄僅汝/州防禦大失望汝愚謂之曰吾宗臣君世戚何可言)
　(功惟爪牙臣當加恩耳徐誼謂汝愚言侂胄姦異日必/為患宜飽其欲遠之葉適亦言侂胄望不過節鉞宜)
　(與之不聽而侂胄以傳導語旨故寖親幸數以事詣/都省請謁相正使省吏諭之曰此非知閣日徃來之)
　(地侂胄大恚曰當事急時相君獨跳身走耳事既定/乃薄我耶㑹正與汝愚議攢宫不合侂胄間之遂内)
　(批罷正知建康而汝愚得相侂胄猶以與汝愚同功/敬憚之而汝愚怒侂胄逐正不以告來謁拒不見隙)
　(遂生知閣門劉弢又搆之云丞相欲專定策行逐君/以滅口侂胄懼問計弢曰惟内批除臺諫擊之耳侂)
　(胄大喜内批以謝深甫為御史丞劉德秀為監察御/史諸僉人竝進侍講朱熹言陛下即位未旬日而進)
　(退宰執移易臺諫大臣不與謀給舍不及議正使實/出於獨斷且非為治之體況中外傳聞皆謂左右竊)
　(柄所行未盡允乎上不聽侂胄度熹可間乃令優人/峩冠博帶效熹進趨狀戲於前為謔語間之謂其迂)
　(濶不可用上亦以熹争葺舊宫争壽皇山陵争僖祀/為撓權責難中不自堪也内批除宮觀封付熹熹附)
　(奏謝汝愚争之不得陳傅良劉光祖交章留皆坐罷項/安世率諸館職上書願留熹以輔學不報吏侍郎彭)
　(龜年論侂胄竊威福不可長請竄逐上以侂胄於我/有大勞講官黨其類與我争勝欲兩罷之知樞院陳)
　(騤以為不可侂胄笑曰彭侍郎不貪好官乃元樞亦/欲為好人耶内批龜年與騤竝罷於是以謀危社稷)
　(去汝愚學士鄭湜祭酒李祥及楊簡呂祖儉章穎等/皆以頌汝愚得罪太學生楊宏中等伏闕上書編管)
　(五百里外尋以胡紘及諸御史言放汝愚永州至衡/州遂暴卒而上初不知也御史何澹劉德秀等知為)
　(公論所非乃勸侂胄申偽學之禁而胡紘沈繼祖擊/朱熹尤力選人余嘉上書乞斬熹以絶偽學汪義端)
　(主之參政謝深甫悔其已甚抵書於地曰朱元晦蔡/元定不過自相講明耳果有何罪太皇太后聞而非)
　(之乃止及呂祖泰擊登聞鼓訟道學請誅侂胄蘇師旦/周筠逐陳自强輩杖配欽州而姦徒愈熾至有請榜)
　(偽學姓名示天下者㑹蔡璉告汝愚舊事詔捕彭龜/年曽三聘沈有開葉適項安世等證其事中書舍人)
　(范重藝質責侂胄曰章惇蔡確之權不為盛然至今/得罪清議者以同文館獄耳公何為蹈之侂胄發慙)
　(曰我初無此諸公見迫耳事得寢然後知侂胄所為/狂悖者時京鏜劉德秀胡紘汪義諸姦亦稍復官而)
　(侂胄官太師封平原郡王權寵震天下苞苴大昌㑹/金為蒙古所蹙蘇師旦勸侂胄立奇功時南北狃和)
　(四十年武備翫弛賢士盡屏棄貪鄙在位僨帥臨行/皆謝罷陳自强治賦徒掊克州縣驛騷將出輒敗而)
　(金師四出渡淮陷諸州呉曦又叛於蜀程松逃歸侂/胄始懼竄師旦於韶州初北伐議起宣慰使丘崈曰)
　(中原淪陷且百年固不可忘於心然非常之舉必非/貪誕之人所能勝脱其不㨗則首事之旤孰為任之)
　(侂胄不聽及是金攻淮南急詔以崈督江淮軍或勸/崈棄廬和守江崈曰吾當與淮南同存亡益増兵守)
　(淮既而金亦苦其帥稍示和端崈以聞侂胄方悔前/謀聞之喜遣使報金許為和及聞金欲罪首謀誅之)
　(也復大怒鋭意用兵中外憂懼史彌遠乘之與中宮/併力而誅首旤卒函首以謝金人則禁偽學惑君心)
　(之旤烈也以蔡京之覆轍又重試焉亡國陷主而不/知悔迷復之旤等於無恒可鑒也夫自是而後柄國)
　(宵人如史彌遠史嵩之丁大全賈/似道輩愈細碎無復足齒者矣)
　(熙寧八年呂公著上神宗疏曰臣觀陛下自即位以/來早朝晏罷勵精庶務規模葢宏遠矣故將致三代)
　(之治以光太祖之業豈特區區守文之主哉然臨朝/願治為日已久在廷之士益乖戻而不和中立敢言)
　(者罹䜛而放逐阿諛附勢者引類而升進其外則郡/縣煩擾民不安業畎畝愁歎上乖和氣流離載道倉)
　(廩缺乏又無以廣賑濟至於骨肉相食轉死溝壑者/多矣上下相蒙莫敢正言使陛下有致治之心無致)
　(治之實何哉葢任事之臣負陛下也阿以言之邪正/賢否天下之素定也今則不然前日舉之以為天下)
　(之忠賢後日逐之以為天下之極惡豈天下人才固/反覆而不常抑陛下之未察乎且如一二人者方其)
　(未進用之前天下固知其姦邪小人也但取其一時/附㑹故極力推進此所以終累陛下作哲之明者也)
　(古之為政而初不順於民者亦有之矣鄭子産是也/子産為政一年而輿人誦之曰孰殺子産吾其與之)
　(三年又誦之曰子産而死誰其嗣之今之為政者陛/下垂拱仰成七年于兹矣輿人之誦亦未異於七年)
　(之前也臣聞安危在出令治亂在所任故臯陶戒舜/曰在知人在安民願陛下以知人安民為先除穢布)
　(新以荅天戒則轉災為福旋踵而應矣昨者朝議謂/祖宗制度不可少變朝廷用人必循資格臣固曰不)
　(然何則興治補弊乃人主之先務任賢使能亦不冝/專較嵗月但一出於至公至當則可耳臣亦非謂今)
　(日令皆不可行也陛下誠能開廣聰明延納正直公/聴並觀天下議事之善者固當存之其未善者當酌)
　(損之苟為非便不以己行而憚改苟言可採不以異/議而見廢如此則不勞陛下神明不驚衆人耳目而)
　(庶事條理百姓安定然後可以足兵食救水旱禦外/侮矣臣自去國六年未有一言仰達聖聰至於私居)
　(接人未嘗輕議時政今日所以輒進愚悃者誠恐陛/下不於此時感悟則後日雖有奇謀髙策未易為也)
　(葢自熙寧後政令紛更無終嵗之計而吕公著獨歸/之知人子曰人而無恒不可以為卜筮其王吕章蔡)
　(諸人之/謂夫)
　(先是熙寧五年始置邏卒監謗行市易保馬助役諸/法諸言者悉罷去富弼時判汝州家居乃上疏曰臣)
　(聞自古致天下治與亂者大要不出用諛佞讜直之/人二端而已諛佞者進則人主不聞有過惟惡是為)
　(所以致亂也讜直者進則人主日有開益惟善是從/所以致治也此乃人主致治亂之大畧臣自離朝廷)
　(退居林下時亦仰知朝廷所為大率諛佞者競進讜/直者多處於外雖有在朝者亦恐觸忤姦佞結舌不)
　(敢開陳近日或有事緒上挂聖懷而忠義之士但仰/屋竊嘆終不敢聞於上陛下不得知而又更張之此)
　(實非朝廷之福也惟願陛下開衆正之路杜羣枉之/門講求善政變禍為福俾天下受賜坐致太平此老)
　(臣有望於陛下不者恐浸漬漸深禍亂將至於時益/煩宵旰之憂亦無所濟矣老臣區區犬馬之志畧陳)
　(其端伏冀聖明無忽臣觀古今治忽信無過於佞直/兩事也直者有恒佞者無恒有恒之謂忠無恒之謂)
　(枉古今無不喜佞之主朝廷極多惡直之臣喜佞惡/直棄忠取枉而天下之亂日不可治故治病之貴醫)
　(猶治國之尚諫也舎醫而用巫舎諫而用佞則其病/亂不復可治矣貞疾已改恒胗已失而後醫亦為巫)
　(醫雜治病卒不起卜筮之道則亦猶是也方富弼奏/上時上語輔臣曰富弼有疏來章惇曰弼言何事上)
　(曰言朝多小人章惇曰盍令分别孰為小人上曰弼/三朝老臣豈可令分析王安禮曰弼之言是也罷朝)
　(章惇責安禮曰右丞對上之言失矣安禮曰吾儕不/聞讜言今日曰誠如聖諭明日曰聖諭非臣所及安)
　(得不謂之小人章惇無以對古今之别君子小人未/有明著於此者也詩曰我龜既厭不我告猶易曰不)
　(恒其徳或承之羞言佞直之不/可屢淆忠枉之不宜互用也)
　(臣觀緇衣一書二十三章皆本仲尼之言雜引詩書/以明之凡十五引書二十三引詩其稱易者一而已)
　(歸於恒徳言好賢惡惡之貴有恒徳也好賢不堅惡/惡不著則為上難事為下難知上無定心下無固志)
　(而爵賞刑威皆不可用矣仲尼思見聖人而歸於有/恒詩言民之秉彞本於厥有恒性蓋人性本善理義)
　(恱心見賢者而好之見不肖而惡之雖姦宄盜賊其/性一也惟在堂陛之間人人飾貌則衡鑑難明入於)
　(紛華之域事事蕩心則愛憎易變以易變之愛憎投/難明之衡鑑故上聽不清下言愈亂而緇衣巷伯之)
　(詩顛倒互誦也是傳畧採經史關於好惡刑賞治道/之大者凡二百餘條以繫於篇其於經濟庶務條目)
　(之間雖有未悉而於君心好惡綱領之原以至於三/代而下治亂盛衰之故亦畧云備矣以其依經起義)
　(别於訓詁故謂之傳以其分衍仲尼之意不復解經/故畧於所引詩書以其統明好惡用舎之原故於中)
　(邊異效宫府殊曹條目/分布之間有未能詳也)
　
　
　
　
　
　
　
　
　
　
　
　
　
　
　
　緇衣集傳卷四
