#+TITLE: 東萊呂太史春秋左傳類編-宋-呂祖謙
#+DATE: 2016-06-11 12:20:30
#+SOURCE: github.com/kanripo/KR1e0043 master ea232548                
東莱吕太史春秋左傳類編目録
　　　綱領
　　　周　齊
　　　晉(齊晉)楚(晉楚)
　　　呉越　夷狄
　　　附庸　諸侯制度
　　　風俗　禮
　　氏族　官制
　　財用　刑
　　兵制　地理
　春秋前事　論議
綱領
論語衛公孫朝問於子貢曰仲尼焉學子貢曰文武之道未墜
　於地在人賢者識其大者不賢者識其小者莫不有文武之
　道焉夫子焉不學而亦何常師之有
孔子曰天下有道則禮樂征伐自天子出天下無道則禮樂征
　伐自諸侯出自諸侯出盖十世希不失矣自大夫出五世希
　不失矣陪臣執國命三世希不失矣天下有道則政不在大
　夫天下有道則庻人不議孔子曰禄之去公室五世矣政逮
　扵大夫四世矣故夫三桓之子孫微矣陳成子弑簡公孔子
　沭浴而朝告於哀公曰陳恒弑其君請討之公曰告夫三子
　孔子曰以吾從大夫之後不敢不告也公曰告夫三子者之
　三子告不可孔子曰以吾從大夫之後不敢不告也
孟子曰五覇者三王之罪人也今之諸侯五霸之罪人也今之
　大夫今之諸侯之罪人也天子適諸侯曰廵狩諸侯朝於天
　子曰述職春省耕而𥙷不足秋省歛而助不給入其疆土地
　辟田野治飬老尊賢俊傑在位則有慶慶以地入其疆土地
荒蕪遺老失賢掊克在位則有讓一不朝則貶其爵再不朝
　則削其地三不朝則六師移之是故天子討而不伐諸侯伐
　而不討五霸者摟諸侯以伐諸侯者也故曰五覇者三王之
　罪人也五霸桓公爲盛葵丘之㑹諸侯束牲載書而不㰱血
　𥘉命曰誅不孝無易樹子無以妾爲妻再命曰尊賢育才以
　彰有德三命曰敬老慈㓜無忘賔旅四命曰士無世官官事
　無攝取士必得無專殺大夫五命曰無曲防無遏糴無有封
　而不告曰凡我同盟之人既盟之後言歸于好今之諸侯皆
　犯此五禁故曰今之諸侯五覇之罪人也長君之惡其罪小
　逄君之惡其罪大今之大夫皆逄君之惡故曰今之大夫今
　之諸侯之罪人也
論語子貢曰管仲非仁者歟桓公殺公子紏不能死又相之子
　曰管仲相桓公覇諸侯一匡天下民到于今受其賜微管仲
　吾其𬒳髪左袵矣豈若匹夫匹婦之爲諒也自經於溝瀆而
　莫之知也(孟子公孫丑問曰夫子當路扵齊管仲晏子之功/可復許乎孟子曰子誠齊人也知管仲晏子而已)
(矣或問乎曽西曰吾子與子路孰賢曽西蹙然曰吾先子之/所畏也曰然則吾子與管仲孰賢曽西艴然不悦曰爾何曽)
(比予扵𬋩仲管仲得君如彼其専也行乎國政如彼其乆也/功烈如彼其卑也爾何曽比予扵是曰管仲曽西之所不為)
(也而子爲我願之乎)
劉向戰國策叙周室文武始興崇道德隆禮義設辟雍泮宫庠
　序之教陳禮樂弦歌移風之化叙人倫正夫婦天下莫不曉
然論孝悌之義惇篤之行故仁義之道滿乎天下卒致之刑
　措四十餘年遠方慕義莫不賔服雅頌歌詠恩德其上及康
　昭之後雖有衰德其綱紀尚明及春秋時已四五百載矣然
　其餘業遺烈流而未㓕五霸之起尊事周室五覇之後時君
　雖無德人君輔其君者若鄭之子産晋之叔向齊之晏嬰挾
　君輔政以並立於中國猶以仁義相支持歌說以相感聘覲
　以相交期㑹以相一盟誓以相救天子之命猶有所行㑹享
　之國猶有所耻小國得有所依百姓得有所息故孔子曰能
　以禮讓爲國乎何有周之流化豈不大哉及春秌之後衆賢
　輔國者既没而禮義衰矣孔子雖論詩書定禮樂王道粲然
　分明以匹夫無勢化之者七十二人而已皆天下之俊也時
　君莫尚之是以王道遂用不興故曰非威不立非勢不行仲
　尼既没之後田氏取齊六卿分晉道德大廢上下失序至秦
　孝公捐禮讓而貴戰争棄仁義而用詐譎苟以取疆而已矣
　夫篡盗之人列為侯王詐譎之國興立為疆是以傳相放效
　後生師之遂相吞㓕并大兼小暴師經嵗流血滿野父子不
　相親兄弟不相安夫婦離散莫保其命湣然道德絶矣晚世
　益甚萬乗之國七千乘之國五敵侔争權盖爲戰國貪饕無
　耻競進無饜國異政教各自制㫁上無天子下無方伯力功
　爭强勝者爲右兵革不休詐偽並𧺫當此之時雖有道德不
　得施設有謀之强負阻而恃固連與交質重約結誓以守其
　國故孟子孫卿儒術之士棄捐於世而㳺説權謀之徒見貴
　於俗秦始皇因四塞之固㩀崤函之阻跨隴蜀之饒聼衆人
　之筴乗六世之烈以𧖟食六國兼諸侯并有天下仗於謀詐
　之弊終無信篤之誠無道德之教仁義之化以綴天下之心
　任刑罰以爲治信小術以爲道遂燔燒詩書坑殺學士上小
　堯舜下邈三王二世愈甚惠不下施情不上逹君臣相疑骨
　肉相踈化道淺薄綱紀壊敗民不見義而懸於不寕撫天下
　十四歲天下大潰詐僞之弊也其比王德豈不遠哉孔子曰
　道之以政齊之以刑民免而無恥道之以德齊之以禮有耻
　且格夫使天下有所恥故化可致也苟以詐僞偷活取容自
　上爲之何以率下秦之敗也不亦宜乎
杜預序韓宣子適魯見易象與魯春秌曰周禮盡在魯矣吾乃
　今知周公之德與周之所以王
禮記孔子曰嗚呼哀哉我觀周道幽厲傷之吾舍魯何適矣魯
　之郊禘非禮也周公其衰矣杞之郊也禹也宋之郊也契也
　是天子之事守也(先祖法度子/孫所當守)故天子祭天地諸侯祭社稷
　祝嘏莫敢易其常古是謂大假(假亦/大也)祝嘏辭説藏扵宗祝巫
　史非禮也是謂幽國(藏扵宗祝巫史言君不知有也幽/闇也國闇者君與大夫俱不明也)醆斝
　及尸君非禮也是謂僣君(僣禮之君也醆斝皆先王之爵也/唯魯與王者之後淂用之爾其餘)
(諸侯用時王/之器而已)冕弁兵革藏扵私家非禮也是謂脅君大夫具
　官祭器不假聲楽皆具非禮也是謂疵國故仕于公曰臣仕
　於家曰僕二年之喪與新有昬者期不使以衰裳入朝與家
　僕雜居齊齒非禮也是謂君與臣同國(君臣共國無尊卑也/有喪昬不歸唯君爾)
(臣有喪昬當致仕而/歸僕又不可與士齒)故天子有田以處其子孫諸侯有國以
　處其子孫大夫有采以處其子孫是謂制度故天子適諸侯
　必舍其祖廟而不以禮籍入是謂天子壞法亂紀(以禮籍入/謂大史典)
(禮執簡記/奉諱惡也)諸侯非問疾弔喪而入諸臣之家是謂君臣爲謔
傳惠之二十四年師服曰天子建國諸侯立家卿置側室大夫
　有貳宗士有隷子弟庻人工啇各有分親皆有等衰
傳隠公八年無駭卒羽父請謚與族公問族扵衆仲衆仲對曰
　天子建德因生以賜姓胙之土而命之氏諸侯以字(諸侯位/卑不淂)
(賜姓故其臣因/氏其王父字)為謚因以為族官有世功則有官族邑亦如
　之
周禮太宰乃施典于邦國而建其牧立其監設其參傅其伍陳
　其殷置其輔(侯伯有功德者加命作州長謂之牧所謂八命/作牧者監謂公侯伯子男各監一國書曰王啟)
(監厥亂為民參謂卿三人伍謂大夫五人殷衆也謂衆士也/王制諸侯上士二十有七人其中士下士各居其上之三分)
(輔府史庻/人在官者)乃施則於都鄙而建其長立其两設其伍陳其殷
　置其輔(長謂公卿大夫王/子弟食采邑者)乃施灋於官府而建其正立其貳
　設其攷陳其殷置其輔(正謂冡宰司徒宗伯司馬司㓂司空/也貳謂小宰小司徒小宗伯小司馬)
(小司㓂小司空也考成也佐成事者謂宰輔鄉師軍司馬士/師也司空亡未聞其考)
傳昭公四年叔孫豹卒杜洩將以路葬且盡卿禮南遺謂季孫
　曰叔孫未乘路葬焉用之且冡卿無路介卿以葬不亦左乎
季孫曰然使杜洩舎路不可曰夫子受命於朝而聘於王王
　思舊勲而賜之路復命而致之君君不敢逆王命而復賜之
　使三官書之吾子為司徒實書名夫子為司馬與工正書服
　孟孫為司空以書勲今死而弗以是弃君命也書在公府而
　弗以是廢三官也若命服生弗敢服死又不以將焉用之乃
　使以葬
前漢食貨志易稱天地之大德曰生聖人之大寳曰位何以守
　位曰仁何以聚人曰財財者帝王所以聚人守位飬成羣生
　奉順天德治國安民之本也故曰不患寡而患不均不患貧
而患不安盖均無貧和亡寡安亡傾是以聖王域民築城郭
　以居之制廬井以均之開市肆以通之設庠序以教之士農
　工啇四民有業學以居位曰士闢土殖榖曰農作巧成器曰
　工通啇鬻貨曰啇聖王量能授事四民陳力受職故朝亡廢
　官邑亡敖民地亡曠土理民之道地著為本故必建歩立畮
　正其經界六尺為歩歩百為畮畮百為夫夫三為屋屋三為
　井井方一里是為九夫八家共之各受私田百畮公田十畮
　是為八百八十畮餘二十畮以為廬舍出入相友守望相助
　疾病相救民是以和睦而教化齊同力役生産可得而平也
　民受田上田夫百畝中田夫二百畝下田夫三百畝歲耕種
　者為不易上田休一歲者為一易中田休二歲者為再易下
　田三歲更耕之自爰其處農民户人已受田其家衆男為餘
　夫亦以口受田如比士工啇家受田五口乃當農夫一人此
　謂平土可以為法者也若山林藪澤原陵淳鹵之地各以肥
　磽多少為差有賦有稅稅謂公田什一及工啇衡虞之入也
　賦共車馬甲兵士徒之役充實府庫賜予之用稅給郊社宗
　廟百神之祀天子奉飬百官禄食庶亊之費民年二十受田
　六十歸田七十以上上所飬也十歲以下上所長也十一以
　上上所疆也種穀必雜五種以備災害田中不淂有樹用妨
　五榖力耕數耘収穫如㓂盗之至還廬樹桑菜茹有畦瓜瓠
　果蓏殖于疆埸鷄豚狗彘母先其時女修蠶織則五十可以
　衣帛七十可以食肉在壄曰廬在邑曰里五家為鄰五鄰為
　里四里為族五族為黨五黨為州五州為鄉鄉萬二千五百
　户也隣長位下士自此以上稍登一級至鄉而為卿也扵里
　有序而鄉有庠序以明教庠則行禮而視化焉春令民畢出
　在壄冬則畢入於邑其詩曰四之日舉趾同我婦子饁彼南
　畮又曰十月蟋蟀入我牀下嗟我婦子聿為改歲入此室處
　所以順隂陽備冦賊習禮文也
傳昭四年鄭子産作丘賦國人謗之曰其父死於路已為蠆尾
　以令於國國將若之何子寛以告子產曰何害苟利社稷死
　生以之且吾聞之為善者不改其度故能有濟也民不可逞
　度不可改詩曰禮義不愆何恤於人言吾不遷矣渾罕曰國
　氏其先亡乎君子作法於凉其敝猶貪作法於貪敝将若之
　何姫在列者蔡及曹滕其先亡乎偪而無禮鄭先衛亡偪而
　無法政不率法而制於心民各有心何上之有
傳哀公十一年季孫欲以田賦(丘賦之法因其田財通出馬一/匹牛三頭今欲别其田及家財)
(各為一賦/故言田賦)使冉有訪諸仲尼仲尼曰丘不識也三發卒曰子
　爲國老待子而行若之何子之不言也仲尼不對而私扵冉
　有曰君子之行也度扵禮施取其厚事舉其中歛從其薄如
　是則以丘亦足矣(丘十六井出戎馬一/匹牛三頭是賦常法)若不度扵禮而貪冐
　無厭則雖以田賦将又不足且子季孫若欲行而法則周公
之典在若欲苟而行又何訪焉弗聽(論語哀公問扵有若曰/年饑用不足如之何有)
(若對曰盍徹乎曰二吾猶不足如之何其徹也對曰百姓足/君孰與不足百姓不足君孰與足)
尚書若古有訓蚩尤惟始作亂延及于平民罔不㓂賊䲭義姦
　宄奪攘嬌䖍苗民弗用靈制以刑惟作五虐之刑曰法殺戮
　無辜爰始滛為劓刵㭬黥越兹麗刑并制罔差有辭民興胥
　漸泯泯棼棼罔中于信以覆詛盟虐威庶戮方告無辜于上
　上帝監民罔有馨香德刑發聞惟腥皇帝哀矜庻戮之不辜
報虐以威遏絶苗民無世在下乃命重黎絶地天通罔有降
格羣后之逮在下明明棐常鰥寡無盖皇帝清問下民鰥寡
有辭于苗德威惟畏德明惟明乃命三后恤功于民伯夷降
典折民惟刑禹平水土主名山川稷降播種農殖嘉榖三后
　成功惟殷于民士制百姓于刑之中以教祗德穆穆在上明
　明在下灼于四方罔不惟德之勤故乃明于刑之中率乂于
　民棐彛(穆王訓夏贖刑王享國百/年耄荒度作刑以詰四方)
傳昭公六年三月鄭人鑄刑書叔向使詔子産書曰始吾有虞
　於子今則已矣昔先王議事以制不為刑辟懼民之有爭心
　也猶不可禁禦是故閑之以義紏之以政行之以禮守之以
　信奉之以仁制爲禄位以勸其從嚴㫁刑罰以威其淫懼其
　未也故誨之以忠聳之以行教之以務使之以和臨之以敬
　涖之以疆斷之以剛猶求聖哲之上明察之官忠信之長慈
　惠之師民扵是乎可任使也而不生禍亂民知有辟則不忌
　扵上並有争心以徵於書而徼幸以成之弗可為矣夏有亂
　政而作禹刑啇有亂政而作湯刑周有亂政而作九刑三辟
　之興皆叔世也今吾子相鄭國作封洫立謗政制參辟鑄刑
　書將以靖民不亦難乎詩曰儀式刑文王之德日靖四方又
　曰儀刑文王萬邦作孚如是何辟之有民知争端矣將棄禮
　而徵於書錐刀之末將盡争之亂獄滋豊賄賂並行終子之
　世鄭其敗乎
周禮凡制軍萬有二千五百人為軍王六軍大國三軍次國二
　軍小國一軍軍将皆命卿二千有五百人為師師帥皆中大
　夫五百人為旅旅帥皆下大夫百人爲卒卒長皆上士二十
　牛十二頭甲士三人卒七十二人干戈備具是謂乘馬之法
(鄭氏曰甲士/在車上也)一同百里提封萬井(李竒曰提舉也/舉四封之內也)除山川沈
　斥城池邑居園圃術路三千六百井(如淳曰術大道也師古/曰川謂水之通流者也)
(沈謂居深水之下/也斥鹹鹵之地)定出賦六千四百井戎馬四百匹兵車百
　乘此卿大夫采地之大者也(師古曰采官也因/官食地故曰采地)是謂百乘之
　家一封三百一十六里提封十萬井定出賦六萬四千井戎
　馬四千匹兵車千乘此諸侯之大者也是謂千乗之國天子
　畿方千里提封百萬井定出賦六十四萬井戎馬四萬匹兵
　車萬乘故稱萬乘之主戎馬車徒干戈素具春振旅以搜夏
　㧞舍以苗秋治兵以獮冬大閲以狩皆扵農隙以講事焉五
　國為屬屬有長十國為連連有帥三十國為卒卒有正二百
　一十國為州州有牧連帥比年簡車卒正三年簡徒羣牧五
　載大簡車徒此先王為國立武足兵之大略也周道衰法度
　􁃬至齊桓公任用管仲而國富民安桓公問行伯用師之道
　管仲曰公欲定卒伍修甲兵大國亦将修之而小國設備則
　難以速得志矣扵是乎乃作内政而寓軍令焉故卒伍㝎乎
　里而軍政成乎郊連其什伍居處同樂死生同憂禍福共之
　故夜戦則其聲相聞晝戦則其目相見緩急足以相死其教
　以成外攘夷狄内尊天子以安諸夏齊桓既没晉文接之亦
　先定其民作𬒳廬之法緫帥諸侯迭為盟主然其禮已頗僭
差又隨時苟合以求欲速之功故不能充王制二伯之後䆮
　以陵夷至魯成公作丘甲哀公用田賦蒐狩治兵大閲之事
皆失其正春秋書而譏之以存王道於是師旅亟動百姓罷
敝無㐲莭死難之誼孔子傷焉曰以不教民戰是謂棄之故
稱子路曰由也千乘之國可使治其賦也而子路亦曰千
乘之國攝乎大國之間加之以師旅因之以饑饉由也為之
比及三年可使有勇且知方也治其兵賦敎以禮義之謂也
杜預釋例曰天有列宿之號地有山川之名尚矣與人倫並今
　其遺文禹貢及山海經載其大畧(大史公曰禹本紀言河山/崑崙其高二千五百餘里)
(日月所相避隠為光明也其上有醴泉瑶池今自張騫使大/夏之後也窮河源惡暏本紀所謂崑崙者乎故言九州山川)
(尚書近之矣至禹本紀山海/經所有怪物余不敢言之也)而春秋經國邑之名又詳然書
　契以来其名號䖏所因縁改變加以四方之語音聲有椘夏
　文字有異同或一地二名二地一名或他國之人録得他國
　田邑縣以為已屬既難綜練且多繆誤疑闕似是而非似非
　而是者甚衆非精敏兼通不能奄濟其始終以獨見於千載
　之表也六合之内山川國邑道涂関津春秋多見其事盟㑹侵
　伐各有所趣周旋迂直可得而推日月遠近可得而校然詳
　而究之非書無以志古非圗無以志形坐乎堂宇之内瞻天
　下之廣居究古今之委曲可以行可以言可以鑑可以觀多
　識山川分野之别賢愚成敗得失之跡雖千載之外若指諸
　掌圖書之謂也
杜預序春秋者魯史記之名也記事者以事繋日以日繋月以
　月繋時以時繋年所以紀逺近别同異也故史之所記必表
　年以首事年有四時故錯舉以為所記之名也周禮有史官
掌邦國四方之事逹四方之志諸侯亦各有國史大事書之於
策小事簡牘而巳孟子曰楚謂之檮杌晉謂之乘而魯謂之
　春秋其實一也仲尼因魯史策書作經左丘明以為經者不
刋之書也故傳或先經以始事或後經以終義或依經以辯
理或錯經以合異隨義而發其例之所重舊史遺文略不盡
舉非聖人所修之要故也身為國史躬覧載籍必廣記而備
言之其文緩其㫖遠將令學者原始要終尋其枝葉究其所
　窮優而柔之使自求之饜而飫之使自趋之若江海之浸膏
　澤之潤渙然氷釋怡然理順然後為得也(啖子曰左氏比餘/傳其功最髙博采)
(諸家叙事尤備令百代之下見本末又汎論大義得其本源/觧三數條大義亦以原情為說欲令後人推此以及餘事)
(趙子曰論語云左丘明耻之丘亦恥之丘明者盖夫子以前/賢人)
滎陽公發明義理鄭伯入許許莊公奔衛鄭伯使許大夫百里
　奉許叔以居許東偏使公孫獲處許西偏曰凡而噐用財賄
　無寘於許我死乃亟去之君子謂鄭荘公扵是乎有禮禮經
　國家定社稷序民人利後嗣者也許無刑而伐之服而舎之
　度德而處之量力而行之相時而動無累後人可為知禮矣
　孟子曰春秋無義戰彼善於此則有之矣征者上伐下也敵
　國不相征也而左氏以爲有禮異乎吾所謂有禮者也(滎陽/公吕)
(氏諱希哲發明/義理公之遺書)
上蔡謝先生良佐與胡文定公安國書春秋之學曏見河南先
　生言湏要廣見諸家說因能熟讀左氏爲佳人之情偽文章
　根本備於是矣自昔有志之士未有不玩心扵此者
周
隐元年宰咺歸賵(平/王)鄭以王師伐衛　祭伯来非王命
鄭武公荘公爲平王卿士王貮于虢鄭怨周鄭交質隐三年王
　崩平王孫桓王林立将畀虢公政鄭取周麥禾(六年鄭始朝/周王不禮焉)
(八年虢公忌父/始作卿士于周)
求􁎚(隐/二)求庫(桓十/五)求金(文/九)
　四年石厚問㝎君於石子石子曰王覲爲可五年曲沃伐翼
　王使尹氏武氏助之秋曲沃叛王王命虢伐曲沃立翼侯
　六年京師告饑公爲之請糴於宋衛齊鄭
周之東遷晉鄭焉依(宣十二年隨季對椘曰昔平王命/我先君文侯曰與鄭夾輔周室)
　七年戎伐凡伯于椘丘以歸(戎朝發幣于公/卿凡伯弗賔)鄭公子忽在王
　所陳侯請妻之
　八年鄭伯以齊人朝王
　九年宋公不王鄭伯為王左卿士以王命討之　蔡人衛人
　郕人不㑹王命鄭齊討之
　十一年鄭伯使公孫獲處許西偏曰王室而既卑矣周之子
　孫日失其序夫許大岳之􁀮也天而既厭周德矣吾其能與
　許争乎
王取鄔劉蔿邘之田于鄭而與鄭人蘇忿生之田(蘇氏叛王十/二邑王弗能)
(有)
桓四年王師秦師圍魏
　五年王使仍叔之子来聘弱也　王奪鄭伯政鄭伯不朝蔡
　衛陳從王伐鄭祝𥅆射王中肩
　六年紀侯来朝請王命以求成于齊公告不能
　八年祭公逆王后于紀
　七年鄭齊衛伐盟向王遷盟向之民于郏
　七年曲沃伯誘晉小子侯殺之八年王命虢仲立晉哀侯
　之弟緡于晉九年虢仲苪伯梁伯荀侯賈伯伐曲沃
　十年虢仲譖其大夫詹父扵王詹父有辭以王師伐虢虢公
　出奔虞
　經十五年桓王崩子莊王立(佗)
　十八年周公欲弑荘王而立王子克辛伯告王遂與王殺周
　公黒肩王子克奔燕
莊元年錫桓公命　三年五月葬桓王(注七年/乃葬)五年公㑹齊
　宋陳蔡伐衛納惠公六年王人子突救衛衛侯入
　十二年荘王崩子僖王立(胡/齊)經傳不書
　十四年齊請師于周單伯㑹伐宋
　十六年王使虢公命曲沃伯以一軍為晉侯魯莊三年經書
　葬桓王自此以来周有莊王又有僖王崩葬皆不見于經傳
　王室微弱不能復自通於諸侯故傳因周公忌父之事而見
　惠王(荘十六/年注)
　十七年僖王崩子惠王(閬)立傳經不書
　十八年虢公晉侯朝惠王虢晉鄭使原荘公逆王后于陳實
　惠后
　𥘉王姚嬖于荘王生子穨有寵荘十九年蘇子以衛師燕師
　伐周立子穨二十年鄭以王處于櫟二十一年鄭虢納王殺
　王子穨(王與鄭鞶鑑與虢/爵鄭伯始惡於王)
　三十年王命虢公討樊皮虢公執樊仲皮歸于京師
僖五年王召鄭伯逃齊盟(齊㑹王世/子于首止)晉滅虞歸其職貢於王
七年齊侯修禮於諸侯官受方物　惠王崩子襄王鄭立襄王
惡大叔帶之難不發喪而告難于齊八年諸侯盟洮謀王室
襄王定位而後發喪
十年蘓子叛王即狄又不能扵狄狄滅温
十一年王子帶召戎伐京師入王城焚東門秦晉伐戎以救周
　十二年王子帶奔齊冬齊侯使管夷吾平戎于王二十二年
　王子帶自齊復歸于京師召之也(二十/四年)鄭伐滑王使伯服游
孫伯請滑鄭伯執二子王以狄伐鄭以其女為后王子帶
通狄后以狄師攻王王出適鄭處于汜大叔以隗氏居于温
　二十五年晉侯納王殺大叔晉侯請隧弗許曰王章也未有
代德而有二王亦叔父之所惡也與之陽樊温原攅茅之田
二十六年臧孫見楚子玉道之伐齊宋以其不臣也
二十八年晉侯作王宫于踐土(襄王聞晉戦/勝自往勞之)七月天王狩于河
　陽
文元年晉襄公朝王于温
三年晉以江故告於周王叔桓公晉陽處父伐楚救江
五年正月王使榮叔歸含且賵三月葬我小君成風王使召昭
　公来㑹葬
　八年襄王崩子頃王(壬)立
九年二月叔孫得臣如京師辛丑葬襄王(卿共葬/事禮也)
　十四年頃王崩子匡王班立周公閲與王孫蘇争政不赴匡
　王叛王孫蘇使尹氏與𥅆啟訟周公于晉趙宣子平王室而
　復之(成十一年郤至與周争鄇田/王命劉康公单襄公訟請晋)
宣二年匡王崩見經弟定王瑜立
三年椘子觀兵周疆問鼎(定/王)
七年王叔桓公臨黒壤之盟
十五年王孫蘇與召氏毛氏争政殺召公戴及毛伯衛十六年
　晉侯使士㑹平王室(為毛召之難/故王室復亂)
成元年晉平戎于王劉康公徼戎将遂伐之叔服曰背盟而欺
　大國此必敗王師敗績於茅戎
二年晉侯使鞏朔獻齊捷于周王不見(甥舅不獻功鞏伯/未有職司於王室)王以
鞏伯宴而私賄之　五年十一月己酉定王崩子簡王夷立
十一年周公椘與伯與争政十二年周公出奔晉
十三年公及諸侯朝王遂從劉康公成肅公㑹晉侯伐秦　襄
　元年簡王崩子靈王泄心立
　五年王使王叔陳生愬戎于晉(王叔貮於戎/晉人執之)
　十年晉滅偪陽偪陽妘姓也使周内史選其族嗣納諸霍人
王叔陳生與伯輿争政晉平王室王叔與伯輿訟焉王叔奔晋
十四年王使劉定公賜齊侯命(將昬於/齊故也)
　二十四年齊人城郏(郟王城也扵是穀雒闘毁王宫/齊叛晉欲求媚扵天子故為王城之)
二十六年晉韓宣子聘於周王使請事對曰晉士𧺫將歸時事
扵宰旅無他事矣王聞之曰韓氏其昌阜于晉乎辭不失舊
　襄公二十八年靈王崩子景王貴立
　二十九年葬靈王鄭上卿有事子展使印叚徃伯有曰弱不
　可子展曰與其莫往弱不猶愈乎
天王殺其弟佞夫王子瑕奔晉
昭九年周甘人與晉閻嘉争閻田晉梁丙張趯率隂戎伐潁王
　使詹桓伯辭於晉叔向謂宣子曰王辭直宣子說王有姻喪
　使趙成如周弔且致閻田與禭
　十七年晉侯使屠蒯如周請有事於雒與塗三塗萇宏曰其
　伐戎乎乃警戎偹晉滅陸渾周大獲
十八年周毛得殺毛伯過
王子朝有寵於景王昭二十二年王崩王子朝作亂劉子單子
　逆悼王(王子/猛)于莊宫以歸王子還(子朝/黨)夜取王以如荘宫單
　子出王子還奉王以追單子盟而復單子殺還子朝奔京鞏
　簡公甘平公敗績于京(爲子/朝敗)單子以王次子皇晉納王于王
　城十一月王子猛卒敬王即位二十三年王子朝入于尹单
　子劉子以王如劉王子朝入于主朝天王居於狄泉尹氏立
　王子朝二十六年晉知躒趙鞅帥師納王十一月晉師克鞏
　召伯盈逐王子朝王子朝奉周之典籍以奔楚王入于成周
　二十七年十二月晉籍秦致諸侯之戍于周三十二年王使
　富辛如晉請城成周范獻子曰與其戍周不如城之雖有後
　事晉勿與知可也十一月晉魏舒韓不信今諸侯之大夫令
　城成周定元年城成周定五年王人殺子朝于楚定六年周
　儋翩率王子朝之徒因鄭人将以作亂于周晉閻没戍周且
　城胥靡十二月天王處于姑蕕辟儋翩之亂也七年周儋翩
　入于儀栗以叛四月單武公劉桓公敗尹氏于窮谷冬十一
　月單子劉子逆王于慶氏晉藉秦逆王已已王入于王城八
　年二月单子伐榖城劉子伐儀栗辛卯单子伐簡城劉子伐
　盂以㝎王室
十六年衛荘公立使鄢武子告扵周王使单平公對曰余嘉乃
　成世復爾禄次
十九年冬叔青如京師敬王崩故也
畿内諸侯
　隐元年祭伯　隐七年凡伯　隐十一年蘇氏
　桓四年渠伯　桓五年周公　桓十八年辛伯
　莊元年單伯　荘十八年原荘公原伯　荘十九年邊伯
　荘二十七年召伯　莊三十年樊仲皮　僖二十四年甘昭
　公毛伯　昭九年詹伯
齊
齊小白入于齊公伐齊納子紏戦于乾時敗績鮑叔帥師来言
　請討子紏受𬋩召𬋩仲請囚及堂阜而脫之歸而以告曰管
　夷吾治扵髙徯使相可也公從之齊伐我戦長勺齊敗績六
　月齊師宋師次于郎公敗宋師于乘丘齊師乃還(荘九年)
(荘十年)
　齊侯之入也諸侯皆賀譚不至冬齊師滅譚(荘十年)
　㑹于北杏(十二年/齊/宋陳蔡邾)以平宋亂(宋/萬)遂人不至齊人滅遂而
　戍之冬公㑹齊侯盟于柯(始及/齊平)齊陳曹伐宋(宋背/北杏)請師於周
　單伯㑹之取成而還冬單伯㑹齊侯宋衛鄭于鄄
齊侯宋陳衛鄭㑹于鄄齊始覇也秋諸侯為宋伐郳(宋王兵/序齊上)鄭
　人間之而侵宋(荘十/五年)宋齊衛伐鄭(宋王/兵)秋楚伐鄭冬㑹齊侯
　宋陳衛鄭許滑滕同盟于幽鄭成也王命曲沃伯為晉侯(十/六)
(年)齊人執鄭詹鄭不朝也夏齊人殱于遂(十七/年)齊宋陳伐我
　西鄙(公子結及/齊衆盟)王子頽作亂(十九/年)夏王處于櫟冬齊人伐戎
(二十/年)虢鄭納王殺王子頽(二十/一年)陳公子完奔齊使為二正秋
　及齊髙傒盟于防冬公如齊納幣(二十/二年)荆人来聘十二月公
　㑹齊侯盟于扈(二十/三年)戎侵曹(二十/四年)公伐戎秋公㑹宋人齊人
　伐徐(宋主兵二/十六年)公㑹齊侯宋陳鄭同盟于幽陳鄭服也王
　使召伯廖賜齊侯命且請伐衛(賜命為侯伯/二十七年)齊人伐衛衛敗
　績數之以王命取賂而還椘伐鄭公㑹齊宋救鄭椘師夜遁
(二十/八年)鄭侵許(二十/九年)齊人降鄣(三十/年)是年冬公及齊侯遇于
　魯濟齊人伐山戎以其病燕故也齊侯来獻戎捷(三十/一年)春城
　小穀為管仲也(公感齊桓之德故/為管仲城私邑)齊侯為楚伐鄭之故請㑹
　于諸侯宋公請先見遇于梁丘(三十/一年)
狄伐邢管仲曰請救邢以從簡書齊人救邢八月公及齊侯盟
　于落姑請復季友齊侯召諸陳冬齊仲孫湫来省難(公曰魯/可取乎)
(仲孫湫對曰/犹秉周禮)晉侯滅耿滅霍滅魏(閔元/年)齊人遷陽秋齊人殺
　哀姜(弑閔/公)冬齊髙子来盟十二月狄入衛衛之遺民立戴公
　以廬于曹齊戍曹歸公乗馬祭服五稱牛羊豕雞狗皆三百
　與門材歸夫人魚軒重錦三十両(二年)齊師宋師曹師次
　于聶北救邢邢人潰出奔師師遂逐狄人遷邢于夷儀諸侯
　城之(邢遷如歸/衛國忘亡)楚伐鄭鄭即齊故也八月公㑹齊宋曹邾于
　檉謀救鄭也(僖元/年)諸侯城楚丘而封衛焉秋齊侯宋公江黄
　盟于貫服江黄也齊寺人貂始漏師于多魚(僖元/年)秋齊侯宋
　江黄㑹于陽榖謀伐椘也楚人伐鄭(僖元/年)公㑹齊侯宋陳衛
　鄭許曹侵蔡(嫁蔡姫)蔡潰遂伐楚次于陘楚屈完来盟于師
　盟于召陵執陳轅濤塗(誤軍/道)秋江人黄人伐陳十二月公孫
　兹㑹齊宋鄭許曹侵陳陳成歸轅濤塗(召陵陳諸侯之師與/屈完觀之曰以此衆)
(戦誰能/禦之)五年夏公及齊侯宋陳衛鄭許曹㑹王世子于首止
　鄭伯逃歸不盟(惠王以惠后故将廢太子鄭而立王子帯故/齊桓帥諸侯㑹王太子以定其位王恨齊桓)
(㝎太子之位故召/鄭伯使叛齊也)楚人滅弦十二月晉滅虢還襲虞滅之六
　年夏公㑹齊侯宋陳衛曹伐鄭圍新城楚子圍許以救鄭諸
　侯救許乃還七年齊伐鄭七月公㑹齊侯宋陳鄭世子華盟
　于寗母謀鄭也齊侯修禮於諸侯諸侯官受方物(諸侯官司/各於齊受)
(其方所當貢/天子之物)鄭太子華言扵齊侯若去洩孔子人氏之族我
　以鄭為内臣将許之管仲諫齊侯辭焉冬鄭伯請盟于齊
　八年正月公㑹王人齊侯宋衛許曹陳盟于洮謀王室也鄭
　伯乞盟請服也(王人㑹洮還而後/襄王定位發喪)九年夏公㑹宰周公齊侯
　宋衛鄭許曹于葵丘九月諸侯盟于葵丘王使宰孔賜齊侯
　胙命無下拜齊侯下拜登受宰孔先歸遇晉侯曰可無㑹也
　齊侯不務徳而勤遠畧故北伐山戎南伐椘西為此㑹也東
　略之不知西則否矣晉侯乃還　是年齊侯以諸侯之師伐
　晉及高梁而還討晉亂也齊隰朋帥師㑹秦師納晉惠公十
　年周公忌父王子黨㑹齊隰朋立晉侯(晉侯殺里/克以説)夏齊侯許
　男伐北戎十一年王子帶召戎伐京師秦晉伐戎以救周十
　二年諸侯城衛楚丘之郛懼狄難也夏楚滅黄冬使管仲平
　戎于王隰朋平戎于晉王以上卿之禮饗管仲管仲辭下卿
　之禮而還十三年春狄侵衛公㑹齊侯宋陳㑹鄭許曹于鹹
　淮夷病杞故且謀王室也秋為戎亂故諸侯戍周十四年諸
　侯城縁陵而遷杞焉有闕(闕謂噐用不具/城池未固而去)秋狄侵齊鄭十五
　年楚人伐徐徐即諸夏故也三月公㑹齊侯宋陳衛許曹盟
　于牡丘遂次于匡公孫敖帥師及諸侯之大夫救徐七月齊
　師曹師伐厲以救徐也冬宋人伐曹楚人敗徐于婁林秦獲
　晉侯十六年夏齊伐厲不克救徐而還王以戎難告于齊齊
　徴諸侯而戍周十二月公㑹齊侯宋陳衛鄭許邢曹于淮謀
　鄫且東略也城鄫役人病有夜登丘而呼曰齊有亂不果城
　而還十七年齊人為徐伐英氏以報婁林之役夏滅項齊人
　以為討而止公齊侯多内寵與管仲属孝公扵宋襄公以為
　太子管仲卒五公子皆求立十月乙亥齊桓公卒易牙入與
　寺人貂因内寵以殺羣吏而立公子無虧孝公奔宋十二月
　乙亥赴辛巳夜殯十八年宋襄公伐齊立孝公
晉
僖二十四年正月秦伯納晉公子重耳子犯授璧請亡二月入
　于晉師殺懷公于髙梁寺人披竪頭湏求見二十五年秦伯
　將納王狐偃言于晉侯曰求諸侯莫如勤王晉侯辭秦師而
　下納王殺大叔請隧弗許與之陽樊温原攅茅之田陽樊不
　服圍之(取其土/出其民)冬晉侯圍原原降趙衰為原大夫二十六年
　宋叛楚即晉二十七年楚子陳蔡鄭許圍宋晉狐偃曰若伐
　曹衛楚必救之則齊宋免矣(前年楚使申叔/侯戍穀以逼齊)扵是蒐于𬒳廬
　作三軍謀元帥趙衰曰郤榖可可使狐偃将上軍讓扵狐毛
　而佐之命趙衰為卿讓扵欒枝先軫作執秩以正其官二十
　八年春晉侯侵曹伐衛取五鹿二月郤穀卒原軫将中軍(先/軫)
(以下軍佐/超將中軍)衛人出其君以說于晉楚人救衛不克晉侯圍曹
　入之(稱舍/于墓)宋人告急先軫曰使宋舍我而賂齊秦藉之告楚
　我執曹君而分曹衛之田以賜宋人楚爱曹衛必不許也喜
　賂怒頑能無戦乎椘子使申叔去榖使子玉去宋子玉請戦
　王少與之師子玉告晋曰請復衛侯而封曹臣亦釋宋之圍
　先軫曰不如私許復曹衛以擕之執宛春以怒楚曹衛告絶
　扵楚子玉怒從晉師晉師退三舎(子犯曰報楚惠君/退臣犯曲在彼矣)四月晉
　侯齊宋秦及楚戦于城濮楚師敗績是月至于衡雍作王宫
　于踐土(襄王聞晋戦/勝自往勞之)晉侯及鄭伯盟五月王策命晉侯爲侯
　伯王子虎盟諸侯于王庭(公㑹晉侯齊宋蔡鄭衛莒/衛侯奔椘使叔武受盟)六月晉
　人復衛侯七月振旅愷以入于晉冬公㑹晉侯齊宋蔡鄭陳
　莒邾秦于温晉人執衛侯歸之于京師(衛侯殺叔武/元咺訟于晉)天王狩
　于河陽晉侯以諸侯見諸侯遂圍許(再㑹/不至)復曹伯晉侯作三
　行以禦狄二十九年公㑹王子虎晉狐偃齊宋陳蔡秦盟于
　翟泉(尋踐土/之盟)三十年晉人侵鄭夏狄侵齊(間晋之/有鄭虞)晉侯使醫
　衍酖衛侯寗俞貨醫使薄其酖不死秋乃釋衛侯九月晉侯
　秦伯圍鄭(以無禮/于晋)秦伯與鄭人盟戍之乃還晉侯亦去之介
　人侵蕭三十一年春取濟西田(晉分曹田/以賜鲁)秋晉蒐于清原作
　五軍以禦狄趙衰為卿(罷三/行)冬狄圍衛衛遷於帝丘三十二
　　年楚鬪章請平于晉陽處父報之晉椘始通夏衛人侵狄
　　秋衛人及狄盟卒冬晉文公卒
三十三年四月晉人及姜戎敗秦師于殽(襄/公)秋晉人敗狄於箕
(先軫/死狄)先且居将中軍晉陳鄭伐許楚令尹子上侵陳蔡陳
蔡成晉陽處父侵蔡子上救蔡陽䖏父歸文二年晉侯及秦師
戦于彭衙秦師敗績六月盟于垂隴冬晉伐秦取彭衙三年
秦伐晉取王官封殽尸遂覇西戎四年曹伯如晉㑹正秋晉
伐秦圍邧新城五年晉趙成子卒六年晉趙盾将中軍(夷/之)
(蒐易/三帥)夏秦穆公卒八月晉襄公卒霊公少晉人欲立長君趙
盾如秦逆公子雍
文七年趙盾畏偪乃立靈公敗秦師于令狐八月諸侯盟于扈
　八年晉歸匡戚之田于衛夏秦伐晉取武城九年陳鄭服楚
　十年晉伐秦取少梁夏秦伐晉取北徵十二年冬秦伯伐晉
　取羈馬晉禦之于河曲出戦交綏秦師夜遁復侵晉入瑕十
　四年公㑹宋公陳衛鄭許曹晉趙盾同盟于新城從于楚者
　服故也(陳鄭/宋衛)十五年郤缺入蔡十一月晉侯宋衛蔡陳鄭許
　曹盟于扈謀伐齊齊賂晋故不克十七年晉荀林父衛陳鄭
　人伐宋六月晉侯合諸侯于扈不見鄭伯鄭人為書以告趙
宣子晉鞏朔行成于鄭十月鄭太子夷為質于晉宣元年鄭
受盟于楚秋楚侵陳宋(受盟/于晉)晉趙盾伐鄭(楚囚晉觧/楊晉乃還)晉侯侈
　故不競于椘二年秦伐晉圍焦(報元年/伐崇)晉靈公不君趙盾驟
　諫晉侯伏甲攻之盾出奔趙穿弑靈公盾未出山而復使趙
　穿逆公子黑臀于周立之
宣三年春晉侯伐鄭(成/公)鄭及晉平五年晉伐陳(陳及/楚平)楚伐鄭晉
　荀林父救鄭六年晉衛侵陳七年鄭及晉平諸侯㑹于黑壤
(冬盟王叔/桓公臨之)八年春白狄㑹晉伐秦郤缺為政冬陳及晉平楚
　伐陳取成而還九年晉侯宋衛鄭曹㑹于扈晉侯卒于扈
十年六月鄭及楚平晉宋衛曹伐鄭(景/公)取成而還冬楚師伐鄭
　晉士㑹救鄭逐楚師于潁北諸侯之師戍鄭十一月陳鄭服
　椘十二年六月晉荀林父救鄭及椘子戦于邲晉師敗績
　秋晉師歸林父請死晉侯欲許之士貞子諫晉侯使復其位
　十四年晉侯伐鄭告於諸侯蒐焉而還中行桓子之謀也(鄭/人)
(懼使子張代/子良于椘)十五年六月晉滅赤狄潞氏秦人伐晉(魏顆敗/秦師於)
(輔/氏)十六年晉士㑹滅赤狄甲氏獻狄俘晉侯請于王以黻冕
　命士㑹将中軍且為太傅十七年八月晉范武子請老郤克
　為政十八年晉衛伐齊齊侯㑹晉侯盟于繒成二年六月季
　孫行父㑹晉郤克衛曹及齊師戦于鞌齊師敗績七月及齊
　國佐盟于袁婁冬椘侵衛魯晉辟楚畏其衆也三年公㑹晉侯
　宋衛曹伐鄭(鄭敗晉偏/軍于兵輿)四年椘伐許晉欒書将中軍救許伐
　鄭楚子反救鄭五年鄭請成于晉十二月公㑹晉侯齊宋衛
　鄭曹杞邾同盟于蟲牢鄭服也六年三月晉侵宋(辭/㑹)四月晉遷
　於新田六月楚伐鄭晉欒書救鄭與楚師遇于繞角楚師還
　晉師遂侵蔡楚救蔡晉師還七年楚伐鄭諸侯救鄭申公巫
　臣通吴于晉八年晉欒書侵蔡遂侵椘九年正月公㑹晉侯
　齊宋衛鄭曹莒𣏌同盟于蒲(為歸汶陽之田故諸侯/貮于晉晉/人懼尋盟)秋晉人執
　鄭伯伐鄭(鄭伯㑹/楚於鄧)晉歸鍾儀於椘使求成冬十一月秦人白
　狄伐晉諸侯貳故也十二月椘子使公子辰如晉修好十年
　晉侯有疾五月立太子州蒲為君㑹齊宋魯衛曹伐鄭歸鄭
　伯六月晉侯卒
十一月冬宋元如椘遂如晉合晉椘之成(厲/公)秦晉為成秦伯歸
　而背晉成十二年晉㑹楚公子罷盟扵晉鄭伯如晉聼成夏公
　㑹晉侯衛侯扵瑣澤成故也十三年晉侯使吕相絶秦五月
　公㑹晉侯宋衛鄭曹邾滕伐秦(敗秦/麻隊)十五年楚背晉盟侵鄭
　衛㑹吴於鍾離始通吴也十六年鄭叛晉從椘晉侯伐鄭楚
　子救鄭范文子曰吾先君之亟戦也有故秦狄齊楚皆彊今
　三彊服矣盍釋楚以為外懼六月晉侯及楚子鄭伯戦于鄢
　陵楚師敗績秋公㑹晉侯齊衛宋華元邾于沙隨(不見/公)公㑹
　尹子單子晉侯齊國佐邾伐鄭侵陳遂侵蔡十七年鄭侵晉
　虗滑夏公㑹尹子單子晉侯齊宋衛曹邾伐鄭六月同盟于
　柯陵楚救鄭諸侯還冬公㑹单子晉侯宋衛曹齊邾伐鄭楚
　救鄭諸侯還十八年正月晉欒書中行偃弒厲公逆周八子
　于京師而立之
是年二月晉悼公即位于朝夏晉侯使士匄来聘(拜公/朝)冬楚伐
　宋韓獻子為政晉侯師于台谷以救宋遇椘師于靡角之谷
　楚師還十二月仲孫蔑㑹晉侯宋衛邾齊同盟于虚朾襄元
　年仲孫蔑㑹晉欒黶宋衛曹莒邾滕薛圍宋彭城彭城降晉
　五月晉伐鄭侵楚秋楚侵宋二年鄭伐宋六月晉宋衛侵鄭
　七月仲孫蔑㑹晉荀罃宋衛曹邾于戚(謀/鄭)冬仲孫蔑㑹晉荀
　罃齊宋衛曹邾滕薛小邾于戚遂城虎牢(偪/鄭)鄭人乃成三年
　六月公㑹單子晉侯宋衛鄭莒邾齊同盟于鷄澤(逆吴子吴/子不至)
　陳侯使袁僑如㑹大夫及袁僑盟冬晉荀罃伐許(不㑹/雞澤)四
　年楚侵陳冬陳人圍頓(楚使頓/伐陳)晉魏絳和戎五年夏仲孫蔑
　孫林父㑹吴于善道公㑹晉侯宋陳衛鄭曹莒邾滕薛齊世
　子光吴鄫于戚(㑹吴且命/戍陳也)冬戍陳楚子囊伐陳公㑹晉侯宋
　衛鄭曹齊世子救陳六年秋莒人滅鄫十二月齊侯滅莱七
　年十月晉韓獻子告老楚子囊圍陳十二月公㑹晉侯宋陳
　衛曹莒邾于鄬陳侯逃歸(服/楚)八年春公如晉聼朝聘之數夏
　鄭人侵蔡獲蔡公子爕季孫宿㑹晉侯鄭齊宋衛邾于邢丘
　以命朝聘之數冬楚子囊伐鄭鄭及楚平九年秋秦人侵晉
　宋冬公㑹晉侯宋衛曹莒邾滕薛杞小邾齊伐鄭鄭人行成
　十二月同盟于戯晉人不得志於鄭以諸侯復侵鄭而還楚
　子伐鄭鄭及楚平晉侯歸謀所以息民十年公㑹晉侯宋衛
　曹莒邾薛杞小邾齊世子光㑹吴于祖遂滅偪陽六月楚子
　囊鄭子耳伐宋晉荀罃伐秦報其侵也(侵在/九年)秋莒人伐我東
　鄙公㑹晉侯宋衛曹莒邾齊滕薛杞小邾伐鄭十月諸侯之
　師城虎牢而戍之晉師滅梧及制鄭及晉平楚子囊救鄭十
　一月諸侯之師還鄭而南至於陽陵楚師不退鄭與楚人盟
　諸侯之師還侵鄭北鄙而歸楚人亦還十一年夏鄭公孫舍
　之帥師侵宋公㑹晉侯宋衛曹齊莒邾滕薛杞小邾伐鄭七
　月同盟于亳城北楚子鄭伯伐宋(楚将伐鄭鄭/逆之伐宋)九月公會晋
　侯宋衛曹齊莒邾滕薛杞小邾伐鄭㑹於蕭魚(鄭/服)晉侯賜魏
　絳鄭樂曰微子寡人無以待戎不能濟河冬秦人伐晉(秦晉/戦於)
(櫟晉師/敗績)十二年二月莒人伐我東鄙圍台季孫宿帥師救台
　遂入鄆冬楚公子貞帥師侵宋十三年荀偃将中軍范宣子
　讓其下皆讓十四年正月季孫宿㑹晉士匄齊宋衛鄭曹莒
　邾滕薛杞小邾㑹吴於向(范宣子數吴伐楚喪退之執/莒公子務婁以其通楚使)四月
　叔孫豹㑹晉荀偃齊宋衛鄭曹莒邾滕薛杞小邾伐秦報櫟
　之役也及棫林而還衛侯出奔齊晉侯舍新軍莒人侵我東
　鄙秋楚公子貞帥師伐吴冬季孫宿㑹晉士匃宋衛鄭莒邾
　于戚(衛立公孫剽/因而定之)范宣子假羽毛扵齊而弗歸齊人始貳
　　十五年夏齊侯伐我北鄙圍成(貳于晉/故也)秋邾人伐我南鄙晉
　　将為㑹以討邾莒晉侯疾乃止十一月晉悼公卒
　十六年春晉平公即位三月公㑹晉侯宋衛鄭曹莒邾薛杞小邾
　於溴梁戊寅大夫盟晉人執莒子邾子以歸(齊高厚/逃歸)六月晉
　荀偃伐楚楚公子格戦敗于湛阪晉師遂侵方城之外(報十/二年)
(侵/宋)十八年十月公㑹晉侯宋衛鄭莒曹邾滕薛杞小邾同圍
　齊楚公子午伐鄭十九年晉范匄為政齊及晉平盟于大隧
　　二十年六月公㑹晉侯齊宋衛鄭曹莒邾滕薛杞小邾盟于
　澶淵(齊/服)二十一年秌晉欒盈出奔椘冬公㑹晉侯齊宋衛鄭
　曹莒邾于啇任(錮欒/氏)二十二年冬公㑹晉侯齊宋衛鄭曹莒
　邾薛杞小邾于沙隨(復錮/欒氏)二十三年晉欒盈復入于曲沃(齊/侯)
(納/之)帥曲沃之甲入絳敗奔曲沃秌齊侯伐衛遂伐晉冬晉人
　殺欒盈二十四年㑹夷儀将以伐齊水不克楚伐鄭諸侯還
　救鄭二十五年晉侯㑹于夷儀伐齊齊人以荘公説七月趙
　武為政二十六年秦伯之弟鍼如晉修成(二十四年/秦晉為成)衛侯如
　晉晉人執而囚之衛人歸衛姫于晋乃釋衛侯二十七年夏
　叔孫豹㑹晋趙武楚屈建秦衛陳鄭許曹于宋秋七月豹及
　諸侯之大夫盟于宋(向戍弭諸/侯之兵)晉楚之從交相見盟先楚二
　十八年夏齊侯陳侯蔡侯北燕伯杞伯胡子沈子白狄朝於
　晉宋之盟故(陳侯蔡侯胡/子沈子楚属)二十九年仲孫羯㑹晉荀盈齊髙
　止宋華定衛世叔儀鄭曹莒滕薛小邾人城𣏌(晉平公杞出/也故治杞)
　昭元年叔孫豹㑹晉趙武楚公子圍齊宋衛陳蔡鄭許曹于
　虢(讀舊/書)十二月趙文子卒(鄭伯如/晋弔)二年晉韓起為政晉少姜
卒公如晉晉辭四年楚子使椒舉如晉求諸侯晉侯許之椒
舉遂請昏五年晉韓宣子如楚送女十年七月晉侯彪卒
十一年秋季孫意如㑹晋韓起齊宋衛鄭曹杞于厥憗(昭/公)謀救
蔡也(不果/救)晉人使狐父請蔡于楚弗許十二年齊侯衛侯鄭
　伯如晉朝嗣君也(投壺齊侯曰寡人/中此與君代興)六月荀吴假道于鮮虞
滅肥冬晉伐鮮虞因肥之役也十三年楚公子比自晋歸于
楚弒其君䖍於乾谿晋成􁑦祁諸侯朝而歸者皆有二心乃
　並後㑹告於吴吴人辭秋公㑹劉子晉侯齊宋衛鄭曹莒邾
　滕薛杞小邾于平丘(治兵于邾南/甲車四千乘)公不與盟(邾莒愬/于晉)荀吴侵
　鮮虞大獲而歸十五年荀吴伐鮮虞克鼓十六年八月晉昭
　公卒
昭十七年八月晉荀吴帥師滅陸渾之戎(頃/公)二十一年鼓
　叛晉二十二年荀吴襲鼓滅之二十六年晉知躒趙鞅帥師
　納王二十七年㑹于扈令戍周且謀納魯昭公也范獻子取
　貨于季孫乃辭小國而以難復二十八年晉魏舒為政三十
　年六月晉侯去疾卒
三十二年冬仲孫何忌㑹晉韓不信齊宋衛鄭曹莒薛杞小邾
　城成周(定/公)定三年鮮虞人敗晉師于平丘蔡侯如晉以其子
　元爲質而請伐楚四年公㑹劉子晉侯宋蔡衛陳鄭許曹莒
　邾頓胡滕薛杞小邾齊于召陵侵楚晉荀寅求貨于蔡侯弗
　得言於范献子曰中山不服不如辭蔡侯乃辭蔡侯晉於是
　乎失諸侯五年陽虎囚季桓子晉士鞅圍鮮虞六年鄭滅許
　七年秋齊侯鄭伯盟于鹹徵㑹于衛衛欲叛晉諸大夫不可
　齊侵衛乃盟于瑣八年晉師将盟衛侯于鄟澤涉佗捘衛侯
　之手及捥乃叛晉晉人請改盟弗許九年齊侯伐晉夷儀十
　年執涉佗以求成于衛衛人不許晉人殺渉佗十一年冬及
　鄭平始叛晉也十三年齊侯衛侯次于垂葭使師伐晉濟河
　銳師伐河内秋趙鞅入於晉陽以叛冬晉荀寅士吉射入于
　朝歌以叛晉趙鞅歸于晉(趙鞅殺邯郸午范氏中行氏伐趙/氏趙鞅奔晉陽荀躒韓不信魏曼)
(多奉公以伐范氏中行氏荀寅士吉/射奔朝歌韓魏以趙氏為請趙鞅入)哀元年秋齊侯衛侯伐
　晉四年齊國夏伐晉取邢任欒鄗逆畤隂人盂壺口五年晉
　園桓人荀寅士吉射奔齊六年晉伐鮮虞七年師入邾以邾
　子益来(邾茅夷鴻請救吴/曰魯弱晉而逺吴)八年宋滅曹十年趙鞅侵齊十三
　年夏公㑹晋侯及呉子于黄池十七年趙鞅圍衛齊救衛簡
　子乃還冬晉復伐衛衛人出荘公而與晉平二十年齊人来
　徵㑹夏㑹于廩邱
齊晉
孟獻子請城虎牢知武子曰罃將復於寡君而請於齊
晉將合諸侯使士匄告齊乞盟(襄三)
晉人将尋盟齊人不可叔向告於齊(昭十三/平丘)
宋向戍欲弭諸侯之兵如晋許之如椘亦許之如齊許之告於
　秦秦亦許之皆告於小國為㑹扵宋趙孟曰晉楚齊秦匹也
　晉之不能于齊猶楚之不能于秦也(宋盟晉椘之從/交相見釋齊秦)
楚
桓二年蔡侯鄭伯㑹於鄧始懼楚
桓六年楚武王侵隨鬪伯比言於楚子曰吾不得志於漢東也
我則使然(漢東之國隨為大/隨張必弃小國)八年楚子合諸侯於沈鹿黄隨
　不㑹讓黄伐隨九年大敗鄧師十一年楚屈瑕將盟貮軫鄖
　人軍扵蒲騷將與隨絞州蓼伐楚師莫敖敗鄖師扵蒲騷卒
盟而還十二年屈瑕大敗絞為城下之盟而還十三年楚屈
　瑕伐羅大敗莫敖縊于荒谷羣帥囚于冶父以聼刑楚子曰
　孤之罪也皆免之荘四年楚武王伐隨卒於樠木之下令尹
莫敖盟隨侯而還
荘六年楚文王伐申還伐鄧(十六年伐/鄧滅之)十年敗蔡師于莘以蔡
　侯献舞歸十四年楚子滅息以息嬀歸十三年楚入蔡
　十六年秋鄭伯自檪入緩告於楚秋楚伐鄭及櫟𥘉楚武王
　克權遷於那處及文王即位巴叛楚取那䖏伐楚荘十九年
　楚子禦之敗還鬻拳弗納遂伐黄敗黄師還卒是年堵敖立
　荘二十二年弟成王篡立
荘二十三年荆人来聘(成/王)二十八年楚令尹子元伐鄭諸侯救
　鄭楚師夜遁三十年申公鬪班殺子元鬪榖扵菟爲令尹
　自毁其家以舒楚國之難僖元年秋楚伐鄭鄭即齊故也冬
　復伐鄭四年諸侯伐楚盟召陵五年楚鬪穀於菟滅弦於是
　江黄道栢方睦扵齊皆弦姻也弦子恃之而不事楚故亡六
　年楚子圍許以救鄭(五年鄭逃盟從楚/今年諸侯討之)諸侯救許乃還冬蔡
　穆侯将許僖公以見楚子靣縛銜璧黄人不歸楚貢(恃/齊)十二
　年楚滅黄十五年楚伐徐楚敗徐扵婁林十七年齊桓公
　卒十八年鄭伯始朝於楚二十年隨以漢東諸侯叛楚冬楚
　鬪榖於莬帥師伐隨取成而還二十一年宋人為鹿上之盟
　以求諸侯於楚楚人許之諸侯㑹宋公於盂楚執宋公以伐
　宋冬㑹於薄以釋之二十二年鄭伯如楚宋公伐鄭楚人伐
　宋以救鄭戦於泓宋師敗績(二十三年宋公/卒傷於泓故也)二十三楚成得
　臣帥師伐陳討其貳於宋也遂取焦夷城頓而還子文以為
　之功使為令尹二十四年宋及楚平宋成公如楚二十五年
　啇宻降秦師楚令尹追秦師不及遂圍陳納頓子于頓二十
　六年臧文仲如楚乞師道之伐齊宋秌楚滅䕫宋叛楚即晉
　冬楚子玉子西伐宋圍緡公以楚師伐齊取榖寘桓公子雍
　於榖楚申公叔侯戍之二十七年楚子及諸侯圍宋二十八
　年楚子入居於申使申叔去穀使子玉去宋子玉請戦王怒
　少與之師四月子玉與晉戦城濮敗績及連糓而死晉侯聞
　之喜曰莫予毒也已蒍吕臣實為令尹奉已而已不在民矣
　三十二年楚鬪章請平於晉晉楚始通晉文公卒三十三年
　晉陳鄭伐許討其貳於楚也文元年楚太子啇臣弑成王而
　立
文四年楚滅江(穆/王)五年秋楚滅六冬楚滅蓼九年范山言於楚
　子曰晉君少不在諸侯北方可圖也楚子伐鄭鄭及楚平晉
　趙盾魯宋衛許救鄭不及楚師秋楚伐陳陳及楚平冬楚子
　使椒来聘十年陳侯鄭伯㑹楚子于息冬遂及蔡侯次於厥
　貉将以伐宋宋逆楚子聼命十一年楚子伐麇十二年羣舒
　叛楚夏子孔執舒子平及宗子遂圍巣
文十四年楚荘王立公子燮鬪克作亂以椘子出廬戢黎及叔
　麋誘殺之𥘉鬪克囚于秦秦有殽之敗而使歸求成成而不
　得志遂作亂十六年楚大饑庸人率羣蠻以叛楚楚人謀徙
　於阪髙蔿賈曰不可乃出師滅庸盟羣蠻(師叔曰彼驕我怒/而可克也先君蚡)
(冐所以服/陘隰也)宣元年鄭受盟於楚秋楚侵陳宋(受盟/於晉)晉趙盾伐
　鄭楚蒍賈救鄭(楚囚晋觧/楊晉乃還)二年鄭受命於楚伐宋獲華元晉
　趙盾侵鄭楚鬪椒救鄭趙盾去之三年楚子伐陸渾之戎遂
　至於雒觀兵於周疆問鼎之大小輕重夏楚人侵鄭鄭即晉
　故也四年若敖氏攻王秋戦於臯滸滅若敖氏冬楚子伐鄭
　五年楚伐鄭陳及楚平六年楚伐鄭取成而還(厲之役/盖在此)七年
　鄭及晉平八年楚爲衆舒叛故伐舒蓼滅之盟吴越而還陳
　及晉平楚伐陳取成而還九年楚子爲厲之役伐鄭晉郤缺
　救鄭鄭伯敗楚師於桞棼十年六月鄭及楚平諸侯伐鄭取
成而還冬楚子伐鄭晉逐楚師十一年春楚子伐鄭夏楚
　子陳侯鄭伯盟於辰陵陳鄭服也楚侵宋令尹蒍艾獵(孫叔/敖)
　城沂冬楚子為陳夏氏亂故伐陳入陳殺夏徵舒因縣陳申
　叔時諫乃復封陳十二年春楚子圍鄭(鄭既受盟于辰/陵又徼事於晉)三月
　克之退三十里而許之平六月晉師救鄭及楚子戦於邲晉
　師敗績冬楚子滅蕭十三年楚伐宋(以其/救蕭)十四年楚子圍宋
(殺楚使/申舟)十五年宋及楚平七月楚子旅卒
成二年楚申公巫臣奔晉(共/王)楚子為陽橋之役以救齊冬楚師
　侵衛遂侵我師于蜀侵及陽橋十一月公及楚公子嬰齊蔡
　許秦宋陳衛鄭齊盟於蜀五年鄭服晉(許愬鄭扵/楚/鄭伯如/楚訟不/勝/故/請成)
(于/晉)六年楚伐鄭晉救而還晉侵蔡楚救而還七年申公巫臣
　通吴於晉教之叛楚蠻夷属服於楚者吴盡取之八年晉侵
　楚九年楚人以重賂救鄭鄭伯㑹公子成於鄧秋晉人執鄭
　伯伐鄭楚子重侵陳以救鄭晉歸鍾儀使求成十一月楚子
　重自陳伐莒莒潰十二月楚公子辰如晉結成十二年宋華
　元合晉楚之成盟于宋鄭伯如晉聼成十五年楚背盟侵鄭
　衛十六年楚以汝隂田求成於鄭鄭叛晋晋伐鄭楚救鄭敗
　於鄢陵晉吕錡射共王中目殺子反十七年楚戍鄭舒庸道
　吴人圍巢楚公子槖師襲舒庸滅之十八年夏楚子鄭伯伐
　宋納宋魚石彭城冬楚人鄭人侵宋晉侯救宋楚師還襄元
　年楚救鄭侵宋二年鄭服晋三年楚子重伐吴吴伐楚取駕
　楚子辛爲令尹侵欲于小國陳如晉求成楚侵陳四年陳成
　公卒楚伐陳聞喪乃止陳不聼命夏楚侵陳襄五年楚殺令
　尹子辛(使陳/叛故)子囊爲令尹冬子囊伐陳諸侯救之七年楚子
　嚢圍陳陳侯自㑹逃歸(服/楚)八年冬楚子囊伐鄭討其侵蔡也
　鄭及楚平九年秦景公乞師于楚将以伐晉子囊曰當今吾
　不能與晉争楚子曰吾既已許之矣秋楚子師於武城以爲
　秦援十一月鄭服晋十二月楚子伐鄭鄭及椘平十年六月
　楚子囊鄭子耳伐宋衛侯救宋鄭皇耳帥師侵衛椘令也衛獲
　鄭皇耳秌七月楚子囊鄭子耳伐我西鄙還圍蕭克之九月
　子耳侵宋北鄙十月諸侯之師城虎牢鄭及晉平楚子囊救
　鄭鄭人與楚人盟十一年晉伐鄭鄭與晉盟楚子囊乞旅於
　秦秦右大夫詹帥師從楚子将以伐鄭鄭伯逆之伐宋九月
　諸侯悉師以復伐鄭鄭服于晉使良霄石㚟如楚楚人執之
　十二年冬楚子囊秦庻長無地伐宋報晉之取鄭也秦嬴歸
　于楚十三年九月楚子審卒吴侵楚子庚大敗吴師於庸浦
十四年楚子囊伐吴還弗儆吴人敗之(康/王)楚子囊卒(遺言謂子/庚城郢)
　十五年楚子庚為令尹(楚能/官人)冬晉悼公卒十六年晉侵方城
之外十八年鄭子孔欲去諸大夫将叛晋而起楚師以去之
子庚弗許王使出師楚師伐鄭鄭子展子西入保子孔不敢
　㑹楚師子庚門於純門而還二十年蔡公子爕欲以蔡之晉
(楚人使/蔡無常)蔡人殺之二十一年楚子庚卒二十三年慶氏以陳
　叛屈建從陳侯圍陳陳人殺慶虎慶寅二十四年楚子為舟
　師以伐吴無功而還冬楚子伐鄭以救齊(㑹於夷儀/将伐齊)諸侯還
　救鄭楚子還二十五年楚屈建為令尹舒鳩叛子木伐之吴
　人救之吴師大敗楚滅舒鳩十二月吴子諸樊伐楚巢牛臣
　射之卒二十六年楚子秦人侵吴遂侵鄭冬椘子蔡侯陳侯
　伐鄭二十七年秌晉趙武楚屈建諸侯大夫盟于宋晉椘争
　先卒先楚(向戍/弭兵)二十八年為宋之盟故公及宋公陳侯鄭伯
　許男如楚及漢楚康王卒屈建卒
二十九年楚郏敖即位王子圍為令尹昭元年晉趙武楚公子
　圍諸侯㑹於虢三月盟令尹圍請用牲讀舊書加於牲上而已
　十一月公子圍至入問王疾縊而弑之葬王於郏謂之郏敖
是年楚靈王即位四年夏楚子蔡陳鄭許徐滕頓胡沈小邾宋
　淮夷㑹於申楚子示諸侯侈楚人執徐子七月以諸侯伐吴
　八月執齊封而盡滅其族遂以諸侯滅頼吴伐楚入棘櫟麻
　五年晉韓宣子如楚送女十月楚子以諸侯東夷伐吴越大
　夫常壽過帥師㑹楚子于瑣聞吴師出薳啟彊帥師從之吴
　人敗諸鵲岸六年楚伐徐吴救之令尹子蕩伐吴吴人敗其
　師於房鍾八年陳公子招殺悼太子陳哀公縊九月楚公子
　棄疾奉孫吴圍陳冬滅陳九年遷城父人於陳遷方城外人
　於許十一年四月楚子䖍誘蔡侯般殺之于申公子棄疾帥
　師圍蔡十一月楚子滅蔡用隐太子於岡山十二月城陳蔡
　不羮使棄疾為蔡公十三年薳氏及羣喪職之族啟越大夫
　常壽過作亂克息舟城而居之(申之㑹越/大夫戮焉)觀從召子干奉蔡
　公帥陳蔡不羮許葉之師以入楚殺太子禄公子比為王公
　子弃疾為司馬使觀從從師于亁谿而遂告之師及訾梁而
　潰王縊于芋尹申亥氏弃疾使驚子干子干自殺弃疾即位
　名曰熊居葬子干於訾實訾敖
是年平王封陳蔡復遷邑(復九年/所遷邑)楚之滅蔡也靈王遷許胡沈
道房申於荆焉平王既封陳蔡而皆復之十九年太子建聘
　於秦費無極勸王取之楚城州来沈尹戍曰城州来以挑吴
　能無敗乎(宫室無量/民人日駭)二十年費無極讒太子建伍奢建奔宋殺
　伍奢奢子貟如呉二十三年吴伐州来楚救州来敗於雞父
　楚􁂫瓦為令尹城郢二十四年楚子為舟師以略吴疆越公
　子倉帥師從王王及圉陽而遷吴人踵楚而邊人不備遂滅
　巣人鍾離而還二十六年九月楚平王卒太子壬立
十七年鄢将師費無極譖郤宛令尹盡滅郤氏之族(昭/王)九月子
　常殺費無極鄢将師三十年呉子使徐人執掩餘使鍾吾人
執燭庸二公子奔楚楚子大封而定其徙吴子怒執鍾吾子
　遂滅徐定三年蔡昭侯唐成公如楚子常三年止之(蔡佩裘/唐馬)
　蔡侯如晉請伐楚四年公㑹劉子晉侯宋蔡衛陳鄭許曹莒
　邾頓胡滕薛杞小邾齊於召陵侵楚沈人不㑹於召陵晉人
　使蔡滅沈秋楚為沈故圍蔡冬蔡侯呉子唐侯伐楚呉師大
　敗楚師于桓舉子常奔鄭吴入郢楚子奔隨申包胥如秦乞
　師五年申包胥以秦師救楚敗呉師滅唐又戦于公壻之谿
　吴師大敗呉子乃歸楚子入於郢(子西子期㑹/秦師敗吴)六年呉太子
　終纍敗楚舟師子期又以陵師敗於繁揚令尹子西喜曰乃
　今可為矣扵是乎遷郢于鄀而改紀其政哀六年楚子救陳
　卒於城父
九年楚人伐陳(惠/王)十六年白公勝作亂殺子西子期而刼惠王
　葉公攻白公白公奔山而縊十七年楚公孫朝滅陳
晉楚
公欲求成於楚而叛晉季文子曰不可楚雖大非吾族也其肯
　字我乎(成五年)
鄭成公卒子駟請息肩扵晉杜預注欲辟椘役(襄二年)
楚子辛為令尹侵欲扵小國陳成公使袁僑如㑹求成(襄三年)
楚伐鄭鄭子駟欲從楚子展欲待晉曰親我無成鄙我是欲(襄)
(八年)
楚人使蔡無常公子爕求從先君以利蔡不能而死(襄二十年)
吴越
宣八年楚盟吴越成七年吴伐郯郯成晉申公巫臣使呉吴子
壽夢說之乃通吴于晉以两之一卒適吴教之射御教吴乘
　車教之戦陳教之叛楚寘其子狐庸焉吴始伐楚子重子
　反於是乎一歲七奔命蠻夷屬楚者吴盡取之是以始大九
　年諸侯㑹於蒲将始㑹吴吴人不至十五年㑹吴於鍾離始
　通吴也十七年呉圍巢伐駕圍釐虺襄三年楚伐吴吴伐楚
　取駕諸侯盟雞澤使逆吴子吴子不至五年吴子使壽越如
　晉請聼諸侯之好晉人将爲之合諸侯使魯衛先㑹吴於善
　道且告㑹期九月盟于戚㑹吴十年春㑹於柤㑹呉子壽夣
　也十二年秋吴子壽夢卒十三年楚共王卒呉侵楚子庚大
　敗之十四年諸侯㑹於向為呉謀楚范宣子數呉之不德也
　以退吴人(吴伐/楚喪)吴子諸樊既除喪将立季札弃其室而耕乃
　舎之十四年楚子嚢伐吴還吴人自臯舟之隘要撃敗之二
　十四年吴人為楚舟師之役故(在此/年夏)召舒鳩人舒鳩人叛楚
　二十五年楚伐舒鳩吴人救之楚敗呉師十二月吴子諸樊
　伐椘門扵巢巢牛臣射之卒二十六年楚子秦人侵吴及雩
　婁聞吴有備而還二十九年吴人伐越獲俘焉以為閽使守
　舟吴子餘祭觀舟閽以刀弑之三十一年吴子(夷/昧)使屈狐庸
　聘扵晋通路也昭四年秋七月楚以諸侯伐吴克朱方冬吴
　伐楚入棘櫟麻以報朱方之役五年楚伐吴吴人敗諸鵲岸
　楚師及汝清吴不可入楚子遂觀兵扵坻箕之山楚子懼吴
　使沈尹射待命于巢薳啟疆待命于雩婁六年楚伐徐吴救
　之令尹子蕩帥師伐吴次於乾谿吴人敗其師於房鍾十三
　年楚師還自徐呉人敗諸豫章獲其五帥晋侯㑹呉子於良
　水道不可吴人辭吴滅州来十七年吴伐楚楚大敗吴師獲
　其乘舟餘皇呉公子光大敗楚師取餘皇以歸十九年楚城
　州来二十年楚殺伍奢奢子員如呉言伐楚之利扵州于公
　子光曰是宗爲戮而欲反其讐不可從也員曰彼将有他志
　余姑爲之求士而鄙以待之乃見鱄設諸焉而耕扵鄙二十
　三年吴人伐州来楚薳越及諸侯之師救州来七月呉
　敗頓胡沈蔡陳許之師於雞父胡子髠沈子逞滅獲陳夏齧
　楚師大奔(吴公子光曰七國/同役而不同心)楚太子建之母在郥召呉人而
　啟之冬十月甲申呉太子諸樊入郥取楚夫人與其寳器以
　歸(楚司馬)薳越追之不及縊扵薳澨二十四年呉滅巢及鍾
　離二十七年吴子使公子掩餘公子燭庸帥師圍潛楚莠尹
　然工尹麇帥師救潛吴師不能退吴公子光使鱄設諸弒王
　吴公子掩餘奔徐公子燭庸奔鍾吾吴王十年吴子執鍾吾
　子遂滅徐(偃餘燭/庸奔椘)呉子問伍員伐楚對為三師以肄闔廬從
　之楚扵是始病三十一年吴侵潜六楚救潜吴師還吴師圍
　弦楚救弦吴師還三十二年夏吴伐越始用師扵越也定二
　年吴子使舒鳩氏誘楚人秋楚囊瓦伐吴吴敗之遂圍巢克
　之四年伯州黎之孫嚭為呉大宰蔡侯以其子為質扵吴冬
　十一月蔡侯以吴子及楚人戦于栢舉楚師敗績楚囊瓦出奔
　鄭吴入郢楚子奔隨(吴以班/處宫)五年越入吴吴在楚也申包胥
　以秦師救楚大敗吴人九月夫槩王歸自立也以與王戰而
　敗奔楚為堂谿氏秦楚又敗呉師呉子乃歸十四年呉伐越
　越于勾踐禦之陳于檇李吴大敗闔閭傷指卒哀元年呉王
　夫差敗越扵夫椒報檇李也(夫差使人立于庭苟出入必謂/已曰夫差而忘越王之殺爾父)
(乎三年/乃報越)越于保於㑹稽行成吴子許之伍員諫不聼八月呉
　侵陳二年冬呉遷蔡于州来(元年楚圍蔡/蔡請遷于呉)六年吴伐陳七年
　公㑹吴于鄫吴来徴百牢秋師入邾以邾子益来邾茅夷鴻
　請救於吴八年吴伐我次於泗上盟於莱門而還齊侯使如
　吴請師将以伐我乃歸邾子邾子又無道吴囚之使諸大
　夫奉太子革以為政九年齊侯使公孟綽辭師于吴(齊與魯/平故辭)
(吴/師)夏楚人伐陳陳即呉故也秋吴城䢴溝通江淮十年公㑹
　呉子邾子郯子伐齊齊人弒悼公赴於師楚子期伐陳吴延
　州来季子救陳十一年五月公㑹呉伐齊甲戌齊國書
　帥師及呉戦于艾陵齊師敗績獲齊國書吴伐齊越子率其
　衆以朝王及列士皆有饋賂吴人皆喜唯子胥諫不聼使於
　齊屬其子扵鮑氏爲王孫氏反役王聞之使賜之屬鏤以死
　十二年公㑹呉于囊臯衛侯㑹呉于鄖公及衛侯宋皇瑗盟
　而卒辭吴盟呉人藩衛侯之舍子貢見太宰嚭乃舍衛侯十
　三年夏公㑹單平公晉定公吴夫差于黄池六月越子伐吴
　大敗吴師獲太子友入呉七月盟吴晉争先乃先晉人冬吴
　及越平十五年楚子西子期伐呉及桐汭十七年三月越子
　伐吴吴子禦之澤越子敗吴師十九年春越人侵楚以誤吴
　也二十年十一月越圍吴二十一年五月越人始来二十二
　年邾隱公自齊奔越曰呉爲無道執父立子越人歸之十一
　月越滅呉呉王縊二十三年八月叔青如越始使越也越諸
　鞅来聘報叔青也二十四年邾子又無道越人執之以歸公
　如越将妻公而多與之地季孫懼使因太宰嚭而納賂焉乃
　止二十六年五月叔孫舒帥師㑹越臯如后庸宋樂茷納衛
　侯衛公孫彌牟重賂越人師還二十七年春越子使后庸來
　聘且言邾田封于駘上(康子/病之)二十七年公欲以越伐魯而去
　三桓因孫于邾乃遂如越
夷狄
隐二年公㑹戎于潜修惠公之好秋盟唐桓二年盟唐荘十八
　年公追戎濟西　戎朝周發幣扵公卿　陸渾戎(允姓/之戎)姜
　戎(姜姓之戎/居晋南鄙)廧咎如(赤狄之/别種)桓六年北戎伐齊鄭救齊
　敗戎諸侯戍齊　楊柜泉臯伊雒之戎(皆居伊水/雒水之間)淮夷(僖/十)
(三)大戎(唐叔子孫/别在戎狄)小戎(允姓/之戎)驪戎男(在京兆新豊縣/其君姫姓其爵)
(男)犬戎(西戎别在中國者周/幽王為犬戎所殺)東山臯落氏(赤狄/别種)
山戎杜預註北狄史記西漢匃奴傳唐虞以上有山戎獫狁葷
　粥顔師古曰皆匃奴别號
僖八年晉敗狄采桑(閔二年太子申生伐東山臯落氏/僖/十六年狄侵晉取狐厨受鐸涉汾及昆)
(都因晉敗也/僖二十八年晉作三行以禦狄/僖三十年/狄間晋有鄭虞侵齊/僖三十一年晉作五軍以禦狄/三)
(十三年狄侵晋及箕晋敗之獲白狄子先軫死焉/宣六年/赤狄伐晉圍懷/宣七年赤狄侵晋/八年白狄及晉平)
(十一年晋郤成子求成于衆狄衆狄疾赤狄之役㑹于攅函/遂服于晉/十三年赤狄伐晉及清/十五年晉滅赤狄路)
(氏/十六年晉滅赤狄甲氏及㽞吁鐸辰/成三年晉郤克/衛孫良夫伐廧咎如討赤狄之餘廧咎如潰/成九年秦人)
(白狄伐晉/十二年狄侵晋晋敗狄于交剛/行穆子敗狄于無終及羣狄太原/昭元年晉中)
戎輕而不整貪而無親勝不相讓敗不相救(隐九年/公子突)狄無耻
　從之必大克(僖八年/梁由靡)聾昧頑嚚(富辰/狄)戎狄貴貨易土(魏/絳)
狄相鄷舒(文七鄷舒有三雋才宣/十五晋滅潞氏殺鄷舒)
鄋瞞(長狄防風/之後􁇀姓)赤狄(宣/六)白狄(宣/八)
戎(文十六年戎伐/楚戎山戎也)茅戎(成/元)
百濮離居(濮夷無/屯聚)
鞌之戦齊侯入狄卒(狄人從晋討齊者/戎子駒支曰晋之百/役與我諸戎相繼于時)
無終子嘉父因魏荘子納虎豹之皮以請和諸戎(魏絳言和戎/五利)
諸戎飲食衣服不與華同贄幣不通言語不逹先王居檮杌于
　四裔以禦螭魅故允姓之姦居于瓜州(隂戎之祖瓜/州今燉煌)惠公歸
　自秦誘以来使入郊甸(昭/九)
(僖公二十二年秋秦晋遷陸渾之戎于伊川/襄十四年向/之㑹范宣子曰来姜戎氏昔秦人廹逐乃祖吾離于瓜州我)
(先君惠公有不腆之田與女剖分而食之/吴滅陸渾之戎/昭十七年晉使荀)
晉假道於鮮虞滅肥(鮮虞白狄别種在中山新市縣肥白狄也/昔陽肥國都名昭十二)
楚然丹誘戎蠻子嘉殺之遂取蠻氏(河南新城縣/東南有蠻城)
九州之戎(晋藉談帥九州之戎納/王注陸渾戎州鄉属也)
楚人既克夷虎襲梁及霍(梁河南梁縣西南故城也梁/南有霍陽山皆蠻子之邑也)圍蠻氏
　蠻氏潰蠻子奔晉隂地司馬𧺫豐折與狄戎以臨上雒晋執
　以卑楚
衛荘公登城以望見戎州公曰我姫姓也何戎之有焉
哀十九年楚沈諸梁伐東夷三夷男女及楚師盟于敖(從越之/夷三種)
僖二十九年春介葛盧来舍于昌衍之上(杜云介東夷國)
舒庸(成十七年楚滅舒/庸杜注云東夷國)
根牟(宣九年見經杜/注云東夷國)
穆王征犬戎祭公謀父諫曰犬戎以其職来王必以不享征之
　其無乃廢先王之訓吾聞夫犬戎樹惇能帥舊德而守終純
　固其有以禦我矣(自是荒服者/不至/周語)翟無列扵王室(周/語)戎翟坐諸
　門外而使舌人體委與之(周/語)
防風氏守封嵎之山(在吴郡/永安縣)為􁇀姓在虞夏啇為汪茫氏扵周
　為長翟今為大人(鲁/語)肅慎氏貢武王楛矢石砮上
齊桓公北伐山戎刜令支斬孤竹而南歸西征攘白狄之地(齊/語)
文公納襄王行賂于草中之戎與䴡土之翟以啟東道(晋/語)
成王盟諸侯于岐陽楚為荆蠻置茅蕝設望表與鮮牟守燎故
　不與盟
附庸
莊三年紀季以􁊉入于齊紀扵是乎始判杜預注言分為附庸
　始于此莊三十年齊人降障杜預注障紀附庸國　僖二十
　年滑人叛鄭而服于衛夏鄭入滑　僖二十二年伐邾取湏
　句反其君焉杜預注湏句别國而削弱不能自通為鲁私屬
　若顓㬰之比　文十四年宋髙哀為蕭封人以為卿杜預注
　蕭宋附庸　成三年許恃楚而不事鄭鄭子良伐許　宣十
　年滕人恃晉而不事宋宋伐滕　宣十三年齊伐莒(恃晉而/不事齊)
　成十五年許靈公畏偪于鄭襄二年知武子曰滕薛小邾
　之不至皆齊故也杜預注三國齊之屬　襄四年請属鄫五
　年穆叔以屬鄫為不利使鄫大夫聼命於晋㑹　襄二十七
　年盟于宋齊人請邾宋人請滕皆不與盟　昭三年小邾穆
　公来朝穆叔曰曹滕二邾實不忘我　叔向曰因邾莒杞鄫
之怒以討鲁罪
定元年城成周宋仲㡬不受功曰滕薛郳吾役也
哀七年邾茅夷鴻告吳曰邾賦六百乘君之私也
諸侯制度
邾儀父未王命不書爵(隐元年及邾儀父盟于蔑/荘十二年邾子克卒)
先王之制大都不過參國之一中五之一小九之一
頴考叔有献扵公公賜之食
天子七月而葬同軌畢至諸侯五月同盟至大夫三月司位至
　士踰月外姻至(隱元年天王使宰咺/来歸惠公仲子之賵)
紀人伐夷夷不告凡諸侯有命告則書不然則否(五年鄭伐宋/宋人使来告)
(命)
葬惠公衛侯来㑹葬注諸侯㑹葬非禮
衆父卒公不與小歛杜預注禮卿佐之喪小歛大歛君皆親臨
　之(並隱元/季文子卒大/夫歛公在位/襄五年)
伯姫歸于紀(隱二/年/荘十九年公子結媵陳人/之媍注鲁女媵陳人之婦)
聲子卒不赴扵諸侯杜預注夫人薨則赴於同盟之國
周鄭交質(僖十七年晋太子圉爲質扵秦妾爲宫女/文十七/年晋趙穿公壻池質鄭鄭太子夷石楚質晋/宣十)
(二年鄭子/良出質)
齊東宫得臣注太子不敢居上位故常處東宫(並隠/三/宋萬遇/大宰督)
(于東宫/之西)
衛州吁弑桓公而立求寵扵諸侯告宋伐鄭(諸侯復伐鄭宋/公使来乞師)
公及宋公遇于清注遇者草次之期二國各簡其禮(並隱/四)
蒐苗獼狩治兵
臧僖伯卒葬之加一等注加命服之等(並隱/五)
陳五父曰親仁善鄰國之寳也
鲁為京師請糴於宋衛齊鄭禮也(並隱六荘三十八年臧孫辰/告糴于齊/僖十三年晉乞)
(糴于秦/十四/年晉閉秦糴)
凡諸侯同盟扵是稱名故薨則赴以名告終稱嗣也以繼好息
　民謂之禮經
齊侯使夷仲年来聘結艾之盟也(艾盟在/六年)
戎朝發幣于公卿
十二月陳五父如鄭涖盟壬申及鄭伯盟鄭良佐如陳涖盟辛
　已及陳侯盟(並隱/七)
鄭請釋㤗山之祀而祀周公以泰山之祊易許田注成王賜周
　公許田為鲁朝宿之邑後因立周公别廟鄭有助祭泰山湯
　沐之邑在祊
齊侯平宋衛于鄭㑹于温盟于瓦屋以釋東門之役(齊侯使来/告成三國)
(並隐/八)
宋公不王鄭人以王命来告伐宋蔡衛郕不㑹王命(隐/十)
滕侯薛侯来朝争長(薛曰我先封滕/曰我周之卜正)
周之宗盟異姓為後注盟載書皆先同姓例在定四年(晉重魯/申衛武)
(蔡甲午鄭㨗齊/潘宋王臣莒期)
寡人若朝于薛不敢與諸任齒(並隐/十一)
桓元年正月公即位注嗣子位定扵𥘉喪而改元必湏踰年諸
　侯毎首嵗必有禮扵廟諸遭喪継位者因此而改元正位
杞侯来朝不敬九月入杞討不敬也(桓二/年)
凡公行告於宗廟反行飲至舎爵策勲焉禮也注既飲置爵則
　書勲勞於䇿(僖廿八年晉自城濮還飲至大賞/襄十三年/公至自晉孟獻子書勞于廟/桓十六年公至)
(自伐鄭以飲至之禮也)
天子建國諸侯立家卿置側室(側室衆子也/淂立此一官)大夫有貮宗(適子/為小)
(宗次者為貮/宗以相轉貮)士有隷子弟(七畢以其子/弟為僕隷)庻人工啇各有分親
　皆有等衰(庻人無復尊卑以/親踈/為分别也)是以民服其上而下無覬覦(晉師/服論)
(封曲沃)
晉甸侯(桓/二)曺為伯甸(定/四)卑而貢重者甸侯服也鄭伯男也而使
　從公侯之貢(昭十三年注甸服謂天子畿内言鄭國在甸服/外爵列伯男不應出公侯之貢正義曺去王城)
(八百里通典鄭去河南府宻/縣百七里西京二百六里)
齊侯衛侯胥命于蒲不盟也注申約言以相命而不歃血也(莊/二)
(十一年虢鄭将/並桓/納惠王胥命于弭三年)
送女(敵國/姊妹/大國/公子/天子/小國)
㑹於成紀来諮謀齊難
北戎伐齊鄭太子忽敗戎師諸侯大夫戍齊齊饋之餼使鲁為
　其班後鄭鄭怒
子同生以太子生之禮舉之(荘八年齊公孫無/知衣服禮秩如適)
州公(桓四年州/公如曺)祭公(桓八年祭公来注諸/侯為天子三公者/並桓/九年)
祭公来遂逆王后于紀禮也注天子娶於諸侯使同姓諸侯為
之主使祭公来受命於魯(桓/八)
曺太子来朝賔之以上卿(典命諸侯之適子誓扵天子攝其君/則下其君之礼一䓁未誓則以皮帛)
(繼子/男/桓/九)
齊衛鄭来戰于郎先書齊衛王爵也(桓/十)
楚伐絞大敗之為城下之盟注城下盟諸侯所深恥(桓十二年/文十五)
(年卻缺入蔡為城下之盟/之盟有以國斃不能從也/宣十五年華元告子反曰城下/哀八年吴将盟景伯曰椘圍宋)
(猶無城下之盟弗從)
公㑹鄭伯於曺曺人致餼禮也(桓十四年/熟曰饔生曰餼/僖二十九年介葛盧来朝公在)
(㑹饋之芻米/宣六年晉/荀首如齊逆女宣伯餫諸)
諸侯不貢車服天子不私求財注車服上之所以賜下諸侯有
　常職貢(桓十/五年)
天子有日官諸侯有日御日官居卿以底日(日官天子掌厯者/不在六卿之数而)
(位從/卿)日御不失日以授百官于朝(桓十/七年)
莊元年單伯送王姫注天子嫁女於諸侯使同姓諸侯主之不
　親昏尊卑不敵
王使榮叔来錫桓公命注追命桓公若昭七年追命衛襄之比
(莊元/年)
紀季以􁊉入于齊注分為附庸(莊公/三年/隐二年注極附庸國/荘二十三年注蕭附庸)
(國)
郳黎来来朝名未王命也(荘公/五年/僖七年小邾子来朝/始淂王命而来朝)
秋宋大水公使弔焉(荘十一年列國有凶稱孤禮也/閔元年/齊仲孫湫来省難/昭十八年許不弔灾)
鄭京櫟實殺曼伯(檀伯也見/桓十五年)宋蕭亳實殺子㳺(荘十二年宋萬/立子游羣公子)
(奔蕭公子御說奔/亳伐子游殺/之)齊渠丘實殺無知(令齊國西安縣也/雍廪邑見莊九年)衛蒲戚
　實岀獻公(蒲寗殖邑/戚孫林父邑/並申無宇對楚子/見襄十四年)
鄭厲公謂原繁曰伯父無裏言(祭統衛荘公呼/孔悝爲叔舅)
虢公晉侯朝王王饗醴命之宥(饗礼先置醴酒示不忘古/飲宴則助以幣物宥助也)皆賜
　玉五㲄馬三匹非禮也王命諸侯名位不同禮亦異數(荘公/十八)
(年/僖二十五年晉侯朝王王享醴命之宥/二十八年晉侯献楚俘王王享醴命廴宥)
王廵虢守虢公爲王宮於玤(荘公二/十一年)
齊陳敬仲飲桓公酒樂辭曰臣卜其晝未卜其夜
㑹以訓上下之則制財用之節朝以正班爵之義師長幼之序
　征伐以討其不然諸侯有王王有廵狩以大習之非是君不
　舉矣君舉必書(曹劌諫/觀社)
祭叔来聘注榖梁以祭叔爲祭公来聘魯天子内臣不得外交
　故不言使(並荘二/十三年)
夫人姜氏入大夫宗婦覿用幣注禮小君至大夫執贄以見荘
　公欲夸夫人故使大夫宗婦同贄俱見(荘二十/四年)
日食大水天災用幣伐鼓(荘二十五年文十五年昭十七年日/食正月/成三年新宮灾三日哭)
(成五年伯宗問絳人山崩之禮/昭十八年鄭災三日哭國不市)
天子非展義不廵守諸侯非民事不舉卿非君命不越竟(公㑹/杞伯)
(姫于洸/非事也/荘二十/七/年)
公子友如陳葬原仲注季友違禮㑹外大夫葬曲沃君之宗也
(桓叔所封宗廟所在/狐突適/下國注曲沃新城/殯于曲沃𥘉反國入曲沃/平公即位烝於曲沃/晉文公)
凡邑有宗廟先君之主曰都無曰邑邑曰築都曰城(並荘二/十八年)
新作延廄
土功之特(並荘二/十九年)
凡諸侯有四夷之功則獻于王王以警於夷中國則否諸侯不相
　遺俘(齊侯来献戎捷非禮也荘三十一年鞏伯献齊㨗于周/王曰蠻夷戎狄不式王命王命伐之則獻捷兄弟甥舅)
(侵敗王略王命伐之告事而已不献其功/見成二年)
雩講于梁氏女公子觀之(荘三十/二年)
閔元年狄伐邢管仲言於齊侯曰詩云豈不懐歸畏此簡書簡
　書同惡相恤之謂也請救邢
共仲使卜齮賊公于武闈注宮中小門謂之闈
子般即位次于黨氏注即喪位(僖九年晋里克殺奚齊于次注/喪寝/襄三十一年子野次于)
(季/氏)
季友間于两社為公室輔注两社周社亳社两社之間朝廷執
　政所在(周社右/亳社左/並閔/二年)
鶴有乘軒者注軒大夫車(閔二年夫人魚軒注以魚皮為飾/定十三年齊侯歛諸大夫之軒唯邴)
(意兹/乘軒)
衛懿公與石祁子玦與寗荘子矢使守曰以此賛國擇利而為
　之與夫人繡衣曰聼扵二子(閔二年晉獻公衣/太子偏衣金玦)
太子奉冡祀社稷之粢盛以朝夕視君膳者也故曰冢子君行
　則守有守則従從曰撫軍守曰監國(里/克)
僖元年凡侯伯救患分災討罪禮也(齊救邢注侯/伯州長也)
諱國惡禮也(僖公出復/入不書)
公賜季友汶陽之田及費(並元/年)
晉假道於虞以伐虢(僖二十八年晉侯将伐曹假道于衛衛人/弗許/宣十四年楚不假道鄭宋/定六)
(年公侵鄭不假道扵衛/聘椘/聘禮束帛假道/周語單襄公聘宋遂假道扵陳以/周官掌節凡通達扵天下者必有)
(節以傅輔之/戰國䇿蘇代曰秦必焚周之節不通其使)
虢為不道保扵逆旅以侵敝邑之南鄙注逆旅客舍也(並僖二/年/文)
(五年杜預注寗/嬴逆旅大夫)
昔召康公命我先君太公曰五侯九伯女實征之以夹輔周室
(管仲對楚五䓁/諸侯九州之伯)
爾貢包茅不入王祭不共寡人是徴
申侯見曰若出陳鄭之間共其資糧屝屨其可也齊侯說與之
　虎牢(還以鄭/邑賜之)
凡諸侯夢于朝㑹加一等死王事加二等(並僖四年/許穆公/卒于師葬之以侯)
正月朔日南至公既視朔遂登觀臺以望而書禮也凡公至啟
　閉必書雲物爲偹故也(文六年閏月/不告朔非禮/文十六年/四不視朔)
虢仲虢叔爲文王卿士勲在王室藏扵盟府(僖二十六年展喜/曰成王勞周公太)
(公而賜之盟載在盟府太師職之/楽曰賞國之典也藏在盟府/襄十一年晉侯賞魏絳)
晉滅虞而修虞祀歸其職貢扵王(並僖/五年)
諸侯之會其德刑禮義無國不記(僖七/年)
宋桓公卒未葬而襄公會諸侯故曰子(僖九年/桓十三年衛/未葬称侯/僖二十八)
(年會温陳子/陵陳子/僖二十八年盟踐土衛叔武子/定四年召)
宰孔曰天子使孔曰以伯舅耋老加勞賜一級無下拜齊侯下
　拜登受(公子降拜稽首秦伯䧏一級而辭/侯降辭登成拜/魯文公降拜晋)
齊以諸侯之師伐晋令不及鲁故不書(僖/九)
荘二十七年王使召伯廖賜齊侯命注賜命為侯伯
　僖十一年天王使召武公内史過賜晉侯命注諸侯即位天
　子賜之命圭為瑞(文元年毛伯錫公命成八/年天子使召伯賜公命)
黄不歸楚貢(僖十/一年)
王謂管仲舅氏注伯舅之使故曰舅氏仲稱陪臣注諸侯之臣
　曰陪臣(僖十二年/襄二十年欒/盈過周曰天子之陪臣盈)
秦改舘晉侯饋七牢焉注牛羊豕各一為一牢(僖十/五年)
宋人圍曹注曹南盟不脩地主之禮故(僖十/九年)
成風曰崇明祀保小寡周禮也(閔元年齊仲孫湫曰鲁猶秉周/禮/僖二十五年卜偃曰周禮)
(未改/文十八年史克曰/周公制周禮曰則以觀徳)
任宿湏句顓臾司大皥有濟之祀(顓臾主東䝉/汪芒氏守封/嵎/實沈主參/閼伯王啇)
(鄭主芣騩/䕫子祀祝/融/並僖二十一年)
門官(宋泓之戦門官殱焉/師行則在君左右/注門官守門者/僖二十二年)
楚子入享于鄭九獻庭實旅百加籩豆六品(同/上)
叔詹曰晉鄭同儕其過子弟固将禮焉(僖二十/三年)
卿之嫡妻為内子(趙姫以叔/隗為内子)
宋成公如楚還入扵鄭鄭伯将享之問禮於皇武子對曰宋先
　代之後也扵周為客天子有事膰焉有喪拜焉豊厚可也
王使来告難曰不榖不德得罪於毋弟之寵子帶(降/名)
王處于汜鄭伯與孔将鉏石甲父侯宣多省視官具于汜而後
　德其私政(並僖二/十四年)
齊孝公卒有齊怨不廢䘮紀禮也
楚子玉治兵國老皆賀子文(並僖二/十七年)
晉獻楚俘于王鄭伯傅王用平禮也(周年王享晉/文侯仇之禮)
王命尹氏及王子虎内史叔興父䇿命晉侯為侯伯賜大輅戎
　輅之服彤弓矢旅弓矢秬鬯虎賁晋侯三辭從命受䇿以出
　出入三覲(並僖二/十八年)
徴㑹(僖二十八年晉侯自城濮還晉徴召諸侯将各㑹于温/宣十七年晋侯使郤克徴㑹于齊)
守(閔二年衛懿公與寗荘子矢使守/僖公十二年齊管仲曰/有天子之二守國髙在/僖二十四年衛禮至曰不得其守)
(國不可淂也/僖二十八年衛元哣奉夷叔以入守/成十/三年曹人使公子負芻守使公子欣時逆曹伯喪/成十六)
(年孟獻子守公宮/成十七年齊靈公㑹伐鄭髙鮑處守/昭十二年王使蔡洧與扵守而後行)
行成(荘四年隨人懼行成僖/十八年鄭子人九行成)
公㑹王子虎晉狐偃宋齊陳秦盟于翟泉卿不書罪之也(王子/虎下)
(盟列國以瀆大典諸侯大/夫上献公侯虧禮傷教)
在禮卿不㑹諸侯㑹伯子男可也(大國之卿當小國之/君故可以㑹伯子男)
成王周公之命祀(衛寗武子曰相之不享扵此乆矣不可/以間成王周公之命祀/僖三十一年)
掌北門之管(𣏌子告秦曰鄭人/使我掌北門之管/僖公三/十二年)
秦師過周北門左右免胄而下
鄭弦髙遇秦師使遽告於鄭注遽傳車(晉遽興姜戎/楚子/乘馹㑹師馹傳車)
(梁山崩晉侯以傳召伯宗伯宗辟重曰辟傳注傳馹重載之/車/祁奚乘馹而見宣子/宋盟子木使馹謁諸王/鄭㳺)
(吉如楚楚人遽之曰吾将使馹奔問諸晉/子産在鄙乘遽/而至殺子晢/楚伐吴楚子以馹至扵羅汭/公先至陽穀)
(齊閭丘息曰羣臣将傳遽以告寡君)
自郊勞至于贈賄(齊國荘子来聘自郊勞至于贈賄禮成而加/之以敏注迎来曰郊勞送去曰贈賄/昭公)
(如晉自郊勞至/于贈賄無失禮)
僖公薨于小寝即安也(並僖三/十三年)
元妃継室(見篇首/齊侯之夫人三/辰嬴班在九/景公諸/子鬻似)
文元年王使内史叔服来㑹僖公葬(荘三十二年周内史過往/虢享神/僖十一年内)
(史過賜晉侯命/十/六年内史叔興聘宋)
王使毛伯来錫公命叔孫得臣如周拜(謝賜命)
穆伯如齊始聘也凡君即位卿出並聘踐修舊好要結外援好
　事鄰國(並文/元年)
周志有之勇則害上不登于明堂(明堂祖庿也所以策功序/德故不義之士不淂升)
晉人以公不朝来討公如晉晉人使陽處父盟公以耻之
臧文仲廢六關(三不仁注塞関陽関之属凡六関所以禁絶末/㳺/並文二年/襄十四二十六年蘧伯玉從)
(近関/出)
大夫盟諸侯(傳自翟泉之盟始/經自垂隴之盟始/僖二十九年/文二年)
凡君即位好舅甥修昏姻娶元妃以奉粢盛孝也(並文/二年)
㑹正(僖七年齊桓諸侯官受方物注貢天子/文四年曺伯如/晉㑹正注㑹受貢賦之政也/襄四年公如晋聴政注受)
(貢賦多少之政/襄八年公如晋朝且聼朝聘之数/二年鄭公孫僑曰遂帥羣臣随于執事以㑹歲終/襄十)
楚人㓕江秦伯為之降服出次不舉過數(同/盟)
諸侯朝正於王王宴楽之扵是乎賦湛露諸侯敵王所愾而獻
　其功王扵是乎賜之彤弓一彤矢百玈弓矢千以覺報宴
寗武子論天子之樂故自稱陪臣(並文/四年)
聘遭喪之禮(季文/子/文五/年)
狄侵齊因晉喪(晋文卒鲁/亦伐邾)公伐邾間晉難(晋襄/公卒)
公壻(晋致公壻池/之封于衛/文八/年)
宋司馬握節以死司城蕩意諸来奔效節扵府人而出(襄夫人/之難)
(文八/年)
方嶽同盟(文九年秦歸禭注秦本非方嶽同盟無相赴弔之制/故不譏緩/隐元年諸侯五月同盟之注同在方嶽)
(之/盟)
太宮(鄭隱十一/崔杼盟國人于太宮/襄二十五/宋大尹立啟奉喪殯于太宮/哀二十六)
太室(魯太室屋壞/文十三/椘/埋璧于大室之庭/昭十三)
宋華耦来盟其官皆從之(卿行旅從春秌時率多不能/偹儀/華/孫能率其属以従古典所以敬事而自重)
君之先臣督淂罪扵宋殤公名藏在諸侯之䇿(襄十二年名/臧在諸侯之)
(册曰孫林父/寗殖出其君)
者侯五年再相朝以修王命古之制也(曺伯来朝/並文十五)
鄭太子夷朝晉(文十七年/鄫世子/巫/曺世子射姑)
令龜(文十八魯惠伯令亀注以卜事/告龜/昭十七椘故司馬令亀)
宣公二年臣侍臣宴過三爵非禮也(提弥/明)
太史書曰趙盾弑其君以示扵朝(董/狐)
晉朝武宫(文公𥘉入/成公𥘉入/悼公𥘉/入/晋以偪陽子歸献于武宮)
晨往寝門闢矣盛服将朝(趙宣/子/並宣/二年)
髙固請叔姫注公連昬扵列國之臣厭尊毁列(宣/五)
有事于太廟襄仲卒而繹非禮也注鲁人知卿佐之喪不宜作
樂而不知廢繹(宣八萬入去籥昭十五年有事/于武宫籥入叔弓卒去樂卒事)
王使来徵聘(宣九/年)
凡諸侯之大夫違告扵諸侯曰某氏之守臣某失守宗廟敢告
　有所玉帛之使者則告不然則否(宣十/年)
楚子復封陳鄉取一人焉以歸謂之夏州(州鄉属/宣十一)
諸侯相見軍衛不徹儆(宣十二/士季)
晋以衛之救陳也討焉使人弗去曰罪無所歸将加而師(孔逹/死之)
　衛告扵諸侯曰寡君有不令之臣逹搆我敝邑于大國既服
　其罪矣敢告
小國之免扵大國也聘而献物扵是有庭實旅百朝而献功扵
　是有容貌采章嘉淑而有嘉貨(孟獻子)
窒皇(椘子投𬒮而𧺫屦及/于窒皇/注寝門闕/以上並/宣十四)
晉侯賞桓子狄臣千室亦賞士伯以瓜衍之縣(十五/年)
公當享卿當宴(宣十六年/王告士㑹)
逐東門氏子家還及笙壇帷復命扵介既復命担括髮即位哭
　三踊而出遂奔齊(宣十/八年)
成公二年衛仲叔于奚辭邑請曲縣繁纓以朝許之(皆諸侯之/服)
齊侯以辟司徒之妻有禮予之石􁎜
紀甗玉磬(齊賂/晋)郜大鼎(宋賂/晋)鄭襄鐘(賂/晉)莱宗器(齊滅莱献/于襄宫)鄭歌
　鍾鎛磬(賂/晋)
五伯之伯也勤而撫之以役王命
鞌之戦鲁賜晋軍師先路命服(平隂之戦亦/然襄十九)
陽橋之役魯賂椘以執斵執鍼執絍皆百人
晋鞏朔献齊㨗扵周王不見使委扵三吏禮之如侯伯克敵使
　大夫告慶之禮降於卿禮一等王以鞏伯宴而私賄之使相
　告之曰非禮也勿籍(巳上並/成二年)
知罃對楚子曰以賜君之外臣首(稱于異國君曰外臣/成三/年/成十六年郤至對楚使)
(君之外/臣至)
衛在晉不淂為次國古制公為大國侯伯為次國子男為小國
　春秌時以强弱為大小故衛雖侯爵猶為小國(成三/年)
國主山川(主謂所主祭/絳人告伯宗/成五/年)
鄭伯如晉授玉東楹之東注禮授玉兩楹之間鄭伯行疾故趨
　過(成六/年)
衛人来媵(古者諸侯取適夫人及左右媵各有/姪娣皆同姓之國國三人凢九女)
晉士爕来聘言伐郯公賂之請緩師文子不可曰禮無加貨
(並成/八年)
晉侯問鍾儀曰君王何如對曰其爲太子也師保奉之以朝于
　嬰齊而夕扵側也(成九年)
周克啇使諸侯撫封(各撫有其/封内之地/成十/一年)
王官之邑(劉子單子論温言若治/其故則王官之邑也/成十/一年)
両君相見之樂(楚享郤至爲地室而縣/金奏作于下郤至辭)
諸侯間於天子之事則相朝也於是乎有享宴之禮享以訓共
　儉宴以示慈惠(享有體薦設几而不倚爵盈而不飲肴乾而/不食所以訓共儉宴有折狙相與共食)
　百官承事朝而不夕(郤至論治世/並成十二年)
晋侯使郤錡来乞師注侯伯當召兵而乞師謙辭
公如京師宣伯欲賜請先使王以行人之禮禮焉孟獻子從王
　以為介而重賄之(並成/十三)
孫文子自是不敢舍其重器扵衛(成十/四)
諸侯相見子臧扵王而立之子臧辝(成十/五)
欒書将載晉侯欒鍼曰書退注在君前故名其父(成十/六)
申宮儆備設守而後行(同上/鲁㑹鄢陵戦晉/警守而下/㑹于溴梁)
齊靈公㑹晉及還将至閉門而索客
厲公田與婦人先殺而飲酒後使大夫殺(並成十/七年)
齊内宮之朝(齊夫/人宮/成十/八年)
塟晉厲公于翼門之外以車一乘注不以君禮塟諸侯葬車七
　乘(崔氏側荘公子/北郭下車七乘)
三夏天子所以享元侯文王両君相見之樂(穆叔)
拜樂(穆叔如晋金奏肆夏之三並襄/不拜歌鹿鳴之三三拜/四年)
季武子如晋見注始代父為卿見大國衛孫文子来聘公登亦
　登(礼登階臣/後君一䓁/襄/六)
鄭僖公不禮子豊及其元年朝于晉子豊欲愬諸晋而廢之(襄/七)
穆姜薨于東宮(襄九/年)
諸侯伐鄭斬行栗注表道樹(襄九/年)
宋四郷(襄九年/四鄉正)
晉侯以公宴曰君可以冠矣武子對諸侯冠禮請及兄弟之國
　假備及衛冠于成公之廟(襄九/年)
宋公享晉侯于椘丘請以桑林(桑林殷天子樂名/舞師題以旌夏晋侯懼而退入于房)
諸侯宋鲁于是觀禮(宋王者後鲁以周公故/皆周天子礼楽故可觀)
鲁有禘樂賔祭用之(禘三年大祭則作四代之/楽别祭羣公則用諸侯樂)
晉以偪陽子歸獻于武宫謂之夷俘(諱俘中國/故謂之夷)
諸侯伐鄭齊崔杼使太子光先至于师故長於滕(太子冝賔之/以上卿而今)
(晋悼以一特之/冝令在滕侯上)
賊攻執政于西宮之朝刼鄭伯以如北宫(並襄/十年)
魯作三軍盟諸僖閎詛諸五父之衢(僖公/之門)
或間兹命司慎司盟名山名川羣神羣祀先王先公七姓十二
　國之祖明神殛之(亳盟/載書)
　魏絳始有金石之樂(禮大夫有/功則賜樂/並襄十/一年)
　晉士魴来聘且拜師
　吴子夀夢卒臨扵周廟禮也凡諸侯之喪異姓臨扵外同姓扵
　　宗廟同宗扵祖廟同族扵禰廟(父廟也同族/謂髙祖以下)是故鲁為諸姫
　　臨扵周廟為凡蔣邢茅胙祭臨扵周公之廟
　靈王求后扵齊齊侯問對扵晏桓子桓子對曰禮辭有之
　先守某公之遺女(對求/后辭/已上並襄/十二年)
　楚共王奄征南海(子囊襄/十三年)
　将執戎子駒支范宣子親數諸朝(行之所在/亦設朝位)
　子叔齊子為季武子介以㑹自是晉人輕鲁幣而益敬其使
衛獻公不釋皮冠
衛獻公使祝宗告亡
齊人以郲寄衛侯
天子有公諸侯有卿卿置側室大夫有貳宗士有朋友庻人工
　啇皁隷牧圉皆有親䁥以相輔佐也自王以下各有父兄子
　弟以𥙷察其政史為書瞽為詩工誦箴諫大夫規誨士傳言
　庻人謗啇旅于市百工獻藝(已上並襄/十四年)
晉悼公卒鄭公孫夏如晉奔喪子蟜喪葬(諸侯畏晉故卿/共葬襄十五年)
㑹於溴梁命歸侵田(襄十/六年)
中行獻子禱河曰曽臣彪官臣偃(襄十/八年)
銘天子令德諸侯言時計功大夫稱伐
鄭公孫蠆卒赴于晉大夫范宣子言扵晉侯以其善扵伐秦也
　晉侯請於王王追賜之大路(天子所賜車之縂名/穆叔如/周王賜之大路/杜洩将以路)
(葬季孫曰叔孫未乘路葬焉用之杜洩曰夫子復命而致之/君君不敢逆王命而復賜之/並襄十九年)
欒祁曰盈将為亂以范氏為死桓主而􁑖政矣(荀偃卒宣子撫/之曰事吴敢不)
(如事/主/襄二十/一年)
晋欒盈過周周西鄙掠之辭曰罪重扵郊甸(謂為郊甸所侵掠/也郭外曰郊郊外)
(曰/甸/襄二十/一年)
禮為鄰國闕(𣏌孝公卒晉/平公不徹楽)
晉将嫁女于吴齊侯使析歸父媵之
奉君以走固宮(欒盈/入絳)
季氏飲大夫酒臧紇為客既獻臧孫命北面重席新樽潔之召
　悼子降逆之大夫皆𧺫及旅而召公鉏使與之齒季孫失色
孟孫卒公鉏奉羯立于户側(户側/喪主)
臧紇斬鹿門之關以出奔邾
臧武仲自邾使告臧賈且致大蔡臧孫如防使来告乃立臧為
(臧㑹竊其/宝亀僂句/已上並襄/二十三年)
齊賂晉侯以宗器樂器(宗器祭祀之器/鄭入陳賂以宗器/燕賂齊以瑶甕玉櫝斚耳/樂噐鍾磬)
(之属/楚好以大屈/父之鼎/晋賜子産莒之二方鼎/徐賂齊甲)
胡公封陳以備三恪
昔天子之地一圻列國一同自是以衰今大國多數圻矣(子産/對晉)
(已上並襄/二十五年)
鄭伯賞入陳之功享子展賜之先路三命之服先入邑賜子産
　次路再命之服先六邑子産辭邑曰自上以下隆殺以两禮
　也臣之位在四
齊侯鄭伯如晉晋侯兼享之(並襄二十六/年/襄二十七年宋/公兼享晉椘大夫趙孟爲客/定六)
(年季桓子如晉献俘也陽虎强使孟/懿子往報夫人之幣晋人兼享之)
宋平公入夕共姫與之食(平公共/姫子)
左師見夫人之歩馬者
夏中行穆子来聘召公也(晋爲孫氏将以討/衛召公爲澶淵㑹/已上並襄/二十六年)
衛子鮮奔晉公喪之如税服終身
衛公孫免餘曰惟卿備百邑(此一乘之邑非四井之邑論/語称千室又云十室明通論)
宋人享趙文子叔向為介司馬置折爼
宋盟楚公子黒肱先至成言扵晉向戍如陳從子木成言于楚
　秌七月左師至是夜也趙孟及子晢盟以齊言
宋左師請賞公與之邑六十以示子罕子罕削而投之(削賞左/師之書)
(並襄二/十七年)
蔡侯過鄭子展廷勞扵東門之外(公過鄭鄭伯不在/伯有廷勞於黄崖)
子産相鄭伯如楚舍不為壇(大適小則為壇小/適大則苟舍而已)
齊公膳食日䨇雞
陳桓子曰得慶氏之木百車于荘(荘六軌之道/昭十年陳鮑/伐欒髙氏敗諸荘/哀公年)
(昭子與惠子/戰于荘敗)
十一月齊嘗于太公之廟慶舍涖事慶奊為上獻慶氏以其甲
　環公宫(廟在/宫内)
齊人遷荘公殯于大寝
王人来告喪
趙文子喪屈建(同/盟/並襄二/十八年)
春王正月公在楚釋不朝正于廟也
楚人使公親禭(巫以桃茢先祓殯禮/君臨臣喪乃祓殯)
齊人葬荘公於北郭(兵死不入兆/域故葬北郭)葬鮮者自西門(昭/五)葬昭公墓
　道南(孔子溝而合/諸墓定元年)
璽書(季武子使公/冶問璽印也)
公與公冶冕服
魯用四代之樂(象箾文王之楽大武武王之樂/韶護殷湯之楽大夏禹之楽)
季札宿于戚聞鍾聲曰君又在殯而可以樂乎
鄭大夫盟扵伯有氏(並襄二/十九年)
豊卷將祭請田焉弗許曰唯君用鮮衆給而已(襄三/十年)
子産相鄭伯以如晋晉侯以我喪故未之見也
文公為盟主諸侯之館如公寝庫廐繕修司空以時平易道路
　圬人以時塓舘宫室賔至甸設庭燎僕人廵宫車馬有所賔
　從有代巾車脂轄
鄭人㳺於鄉校以論執政(並襄三/十一年)
昭元年楚公子圍娶扵公孫叚氏鄭人請墠聼命(圍布凢筵告/扵荘共之廟)
(而/来)
楚公子圍離衛鄭子皮曰二執戈者前矣蔡子家曰蒲宫有前
　不亦可乎
季武子取鄆楚告扵晉請戮其使趙孟固請之楚楚人許之乃
　免叔孫
王伯之令也引其封疆而樹之官舉之表旗而著之制令過則
　有刑
恤大舍小足以為盟主
叔孫曰叔出季處有自来矣(季孫守國叔孫/出使所従来乆)
鄭伯享趙孟具五獻之籩豆扵幕下趙孟辭乃用一獻
天王使劉定公勞趙孟扵潁館雒汭
辰為啇星參為晉星(啇人湯先相土封啇丘因閼伯故/國祀辰星叔虞封唐是為晋侯)晉主汾
君子有四時朝以聼政晝以訪問夕以修令夜以安身
内官不及同姓
叔向曰厎禄以德德鈞以年年同以尊公子以德不聞以富(子/干)
(奔晉從車五乘叔向/使與秦公子同食)使后子與子干齒
晉既烝趙孟適南陽将㑹孟子餘(孟子餘趙襄其庿/在晉之南陽温縣)甲辰朔烝
　扵温(並昭/元年)
晉侯使韓宣子来聘且告為政而来見(昭/二)
韓宣子觀書扵太史氏見易象與鲁春秌曰周禮盡在鲁矣
送從逆班(少姜請陳無宇/君使公/族逆之齊使上大夫送之)
叔弓聘晉辭郊勞致舘(並昭/二年)
晉文襄之霸也令諸侯三嵗而聘五歲而朝有事而㑹不恊而
　盟君薨大夫弔卿共葬事夫人士吊大夫送葬(晋少姜卒鄭/印叚弔㳺吉)
(送葬昭十一年葬/齊歸晉士/送葬)
徼福於太公丁公(齊侯使晏嬰/請継室于晋)
晏子如晉公更其宅既拜毁之為里室如其舊則使宅人反之
晋賜公孫叚州田授之以策(昭七年子産為豊施歸州田扵/韓宣子曰不敢聞扵君私致諸)
(子)
叔弓如滕葬滕成公子服椒為介及郊遇懿伯之忌敬子不入
(懿伯椒之叔父/敬子叔弓也)惠伯曰公事有公利無私忌椒請先入
鄭罕虎如晉賀夫人且告曰楚人日徴敝邑以不朝立王之故
(並昭/三年)
古者日在北陸而藏氷西陸朝覿而出之食肉之禄氷皆與焉
(申豊/食肉之禄謂在朝/廷治其職事就官食者)
夏啟有鈞䑓之享啇湯有景亳之命周武有孟津之誓成有岐
　陽之蒐康有酆宮之朝穆有塗山之㑹齊桓有召陵之師晉
　文有踐土之盟君其何用
王使問禮扵左師與子産左師獻公合諸侯之禮六子產獻伯
　子男㑹公之禮六
屬有宗祧之事扵武城(椘子田/武城)
叔孫為孟鍾曰爾未際饗大夫以落之
仲與公御莱書觀扵公公與之環
竪牛使寘饋于个而退(个東/西廂/並昭/四年)
卿喪自朝鲁禮也(杜/洩)
竪牛取東鄙三十邑以與南遺
朝聘有珪享覜有璋小有述職大有廵功設禨而不倚爵盈而
　不飲宴有好貨飱有陪鼎入有郊勞岀有贈賄
韓起反鄭伯勞諸圉辭不敢見禮也(奉使君命未反椘公子棄/疾如晋過鄭鄭伯勞諸柤)
(辝不/敢見/昭/六)
吳蹶由曰寡君卜之以守亀(並昭/五年)
季孫宿如晋晋侯享之有加籩武子使行人告曰淂貺不過三
獻固請徹加
私面(楚公子弃疾以乘馬八匹私靣鄭伯/韓宣子私覲于子産以玉與馬)
楚公子棄疾過鄭不樵樹不采蓻誓曰有犯命者君子廢小人
　降
叔弓如楚聘且弔敗也
齊侯如晉請伐北燕也士匃相士鞅逆諸河禮也(並昭/六年)
楚子之為令尹也為王旌以田芋尹無宇㫁之
楚子為章華之宮納亡人以實之無宇之閽入焉無宇執之有
　司曰執人扵王宮其罪大矣
天子經畧諸侯正封
楚子成章華之䑓願與諸侯落之(宮室始成祭之為落衛侯/為虎幄成求令名者而與)
(之始/食焉/哀十/七年)
晉侯有疾並走羣望
鯀為夏郊三代祀之晉為盟主或者未之祀乎(周襄晋為盟主/佐天子祀羣神)
晉以州田賜公孫叚以原縣與樂大心(並昭/七年)
楚遷城父人扵陳遷方城外人扵許(昭九此許乃葉/五年許遷于葉/成十)
晉荀盈卒未葬晉侯飲酒樂屠蒯趋入酌飲公(子卯徹宴樂)
孟僖子如齊殷聘禮也(自叔老聘斉至今二十年禮意/乆曠令修盛聘以無忘舊好/並昭/九年)
欒髙氏伐虎門晏平仲端委立于乕門之外
晉平公卒鄭伯如晉及河晉人辝之(禮諸侯不/相弔故辭)九月叔孫婼齊
　國弱宋華定衛北宮喜鄭罕虎許人曺人莒人邾人滕人薛
　人𣏌人小邾人如晋葬平公
葬晉平公鄭子皮以幣行既葬諸侯大夫欲因見新君叔向辭
　之皆無辭以見子皮盡用其幣(子産曰喪並昭/焉用幣/十年)
齊歸薨大蒐于比蒲非禮也孟僖子㑹邾荘公盟于祲祥修好
　禮也
朝有著定(朝内列位常/䖏謂之表著)㑹有表(野㑹設表以/為位叔向)
五大不在邉五細不在庭親不在外羈不在内(上古金木水火/土謂之五官盖)
(立官之本也称/古言故曰五大/並/昭/十一年)
鄭簡公卒将為葬除(除葬/道)及㳺氏之廟将毁焉司墓之室有當
　道者(簡公别營塟地不在先公/舊墓故道有臨時迂直也)
右尹子革夕王見之去冠𬒳舍鞭(敬大/臣)
昔我先王熊繹(楚始/封君)與吕汲(齊太公之/子丁公)王孫牟(衛康/叔子康伯)爕父
(晉唐叔/之子)禽父(伯/禽)並事康王四國皆有分我獨無有(桃􁀦棘矢以/共禦王事)
(並昭十/二年)
葬子干于訾實訾敖(不成君無號/謚者椘皆謂之敖)
明王之制使諸侯歲聘以志業間朝以講禮(三年而/一朝)再朝而㑹
　以示威再㑹而盟以顯昭明(十二年而一盟/凡八聘四朝/再㑹王一廵守盟于方岳之下)志
　業扵好(聘/也)講禮扵等(朝/也)示威扵衆(㑹/也)昭明扵神(盟/也)
令諸侯日中造于除癸酉退朝子産命外僕速張扵除(甲戌同/盟于平)
(丘除地/為壇)
子産争承(承貢賦/之次)
行理之命無月不至(子/産/並昭十/三年)
将禘于武公戒百官(叔弓/涖事)
晉荀躒如周葬穆后既葬除喪以文伯宴樽以魯壺王曰諸侯
　皆有以鎮撫王室晋獨無有何也
宻湏之鼓與其大路闕鞏之甲唐叔受之(並昭/十五)
叔孫昭子曰諸侯之無伯害哉齊君之無道也興師而伐逺方
　㑹之有成而還莫之亢也(齊伐/徐)
孔張為嗣大夫承命以使周扵諸侯立于朝而祀于家有禄于
國有賦扵軍喪祭有職受脤歸脤其祭在廟已有著位
非官府之守器也(宣子/求環/並昭十/六年)
鄭禆竈請用瓘斚玉瓉(衛文之舒鼎/成之昭兆/㝎八年盗竊寳玉大弓/定之鞶鑑)
鄭災子晢未葬子產使輿三十人遷其柩
廵羣屏攝至于大宫(屏攝祭/祀之位)使公孫登徙大龜使祝史徙主
　祏於周廟(祏廟主石凾/周庿厲王廟)
出舊宮人(先公/宮女)
葬曹平公往者見周原伯魯焉
晉邊吏讓鄭(並昭十/八年)
駟氏請龜以卜子產弗予
平丘之㑹晉将㝷盟曰無或失職(鄭對/晉/昭十/九年)
公孟有事扵盖獲之門外齊子氏寘戈扵車薪以當門使一乘
　従公孟以出公孟及閎中用戈撃公孟
賔将掫(執鐸終夕/與扵燎)
衛侯賜北宮喜謚曰貞子賜析朱鉏謚曰成子(皆未死/而賜謚)
齊侯痁諸侯之賔問疾者多在
㫋以招大夫弓以招士皮冠以招虞人
士鞅来聘季孫使有司以齊鮑國歸費之禮為士鞅(怒加四牢/為十一牢)
王子朝因舊官百工之喪職秩者作亂
列國之卿當小國之君固周制也(昭二十三年叔孫婼/國之卿淂㑹伯子男/禮大)
天子守在四夷天子卑守在諸侯諸侯守在四鄰諸侯卑守在
　四竟(沈尹/戍)
正其疆埸修其土田險其走集親其民人明其伍候信其鄰國
　慎其官守守其交禮(沈尹戍走/集壁壘/並昭二/十三年)
晉侯使士景伯涖問周故士官立于乾祭而問扵介衆晉人乃
　　辭王子朝不納其使(昭二十四年/朝國人問焉/㝎八/年衛靈公将叛晋/哀二十六年越納衛侯公)
(孫弥牟致/衆而問焉)
　徴㑹扵諸侯期以明年(韓宣子謀納敬/王昭二十四年)㑹于黄父趙簡子令諸
　　侯之大夫輸王粟具戍人明年将納王(昭二十/五年)
　宋樂大心曰我不輸粟我扵周為客晋士伯曰自踐土以来宋
　　何役之不㑹右師不敢對受牒而退
　将禘於襄公萬者二人其衆萬扵季氏
　公居於長府
　齊侯唁公于野井
　自莒疆以西請致千社(二十五/家為社)
仲㡬對宋公曰宋國之法死生之度先君有命矣
楚子使薳射城州屈復茄人焉城丘皇遷訾人焉使熊相禖郭
　巣季然郭卷(並昭二/十五年)
王子朝奉周之典籍以奔楚
至于夷王王愆于厥身諸侯莫不並走其望以祈王身至于厲
　王王心戾虐萬民弗忍居王于􁑧諸侯釋位以閒王政宣王
　有志而後效官
先王之命曰王后無適則擇立長年鈞以德德鈞以卜王不立
　愛公卿無私古之制也
齊侯與晏子坐于路寝
在禮家施不及國民不遷農不移工賈不變士不濫官不滔大
　夫不収公利(並昭二/十六年)
公如齊齊侯請饗之子家子曰朝夕立扵其朝又何饗焉其飲
　酒也乃飲酒使宰獻而請安(君食大/夫禮/並昭二/十七年)
武王克啇其兄弟之國者十有五人姫姓之國者四十人(昭/二/十八年)
齊侯使髙張来唁公稱主君(昭二十/九年)
公獻龍輔于齊侯(龍輔/玉名)夏后氏之璜(祝鮀/㝎四年)
先王之制諸侯之喪士吊大夫送葬唯嘉好聘享三軍之事扵
　是乎使卿(晉頃公卒鄭游吉弔且/送葬魏獻子詰其無貳)
我先君簡公在楚我先大夫印叚實往敝邑之少卿也王吏不
　討恤所無也(並昭三/十年)
荀躒謂季孫君怒未怠子姑歸祭(昭三十/一年)
令城成周魏子南靣衛彪徯曰魏子必有大咎
士彌牟營成周令役扵諸侯屬役賦文書以授帥而效諸劉子
　韓簡子臨之以為成命(昭三/十二)
定元年若立君則有卿士大夫與守龜在
昭公出故季平子禱于煬公九月立煬宫(並定/元年)
嘉好之事君行師從卿行旅従
合諸侯于召陵将蔡扵衛衛侯使祝佗私扵萇弘乃長衛侯
分魯公以大路大旂夏后氏之璜封父之繁弱分康叔以大路
　少帛綪茷㫋旌大吕分唐叔以大路宻湏之鼓闕鞏姑洗
分之土田陪敦祝宗卜史備物典策官司彛器因啇奄之民命
　以伯禽而封扵少皥之墟(魯/公)命以康誥而封扵殷墟(康/叔)皆啟
　以啇政疆以周索命以唐誥而封扵夏墟啟以夏政疆以戎
　索(唐/叔)
取于有閻之土以共王職(有閻衛所受朝/宿邑盖近京畿)取扵相土之東都以
　㑹王之東蒐(為湯沐邑王廵/守以助祭㤗山)
踐土之盟其載書云王若曰晉重魯申衛武蔡甲午鄭㨗齊潘
　宋王臣莒期藏在周府(並定/四年)
歸粟於蔡
季平子卒陽虎将以璵璠歛仲梁懐弗與曰改歩改玉(並定/五年)
豊氏故主韓氏(昭三/年)樂祁曰昔吾主范氏今主趙氏(定六年晋/執樂祁)
(哀十七趙鞅告衛曰君/之在晋也志父為主)
報夫人之幣(定六年陽虎强使孟懿子報晋夫/人之幣䟽君與夫人一使兼致之)
齊人歸鄆陽関陽貨居之以為政(㝎七/年)
公㑹晉師于瓦范獻子執羔趙簡子中行文子皆執鴈鲁扵是
　始尚羔
衛人請執牛耳(定八年/哀十七年季兼曰鄫之/役吴公子姑曺發陽之役衛石魋)
犀軒直盖(卿/車/定九/年)
犧象不出門嘉禮不野合(齊侯将享公孔丘謂/梁邱㩀乃不果享/定十/年)
叔孫氏墮郈季氏将墮費公山不狃叔孫輙帥費人以襲鲁敗
　之遂墮費将墮成公歛處父不墮公圍成弗克(定公十/二年)
晉趙鞅謂邯郸午曰歸我衛貢五百家
衛公叔文子朝而請享靈公(定十/三)
少君(衛太子曰從/我而朝少君/定十/四年)
定公薨于髙寢邾子来奔喪(定十/五年)
哀元年陳懷公朝國人而問焉曰欲與楚者右欲與呉者左陳
　人從田無田從黨(都邑之人/無田者)
簡子誓曰克敵者上大夫受縣下大夫受郡(周書作雒篇千里/百縣縣有四郡)
　士田十萬(十萬/畝)庻人工啇遂(得遂/進仕)人臣隷圉免(去厮/役)
衛太子禱曰曽孫蒯瞶敢昭告皇祖文王烈祖康叔文祖襄公
(並哀/二年)
司鐸火季桓子至御公立于象魏之外命藏象魏(哀三年)
晉隂地之命大夫士蔑(别縣/監尹/哀/四)
衛成公命祀相寗武子曰不可以間成王周公之命祀(僖二/十一)楚昭
　王曰三代命祀祭不越望江漢雎漳楚之望也(哀/六)
周之王也制禮上物不過十二
禹合諸侯扵塗山執玉帛者萬國今其存者無數十焉(並哀/七年)
鲁賦八百乘君之貳也邾賦六百乘君之私也(同/上)
吳子使来儆師伐齊(哀九/年)
齊人弑悼公吴子三日哭于軍門之外(哀十/年)諸侯之㑹事既畢
　矣侯伯致禮地主歸餼以相辭也(哀十/二年)
宋鄭之間有隙地焉曰彌作頃丘玉暢嵒戈錫(同/上)
王合諸侯則伯帥侯牧以見扵王伯合諸侯則侯帥子男以見
　扵伯(伯王/官伯/哀十/三)
子我属徒攻闈與大門
薄宗邑也(桓魋請鞍/易薄公不/可宗廟所在謂之宗邑)
司馬牛致其邑與珪焉而適齊(珪守邑/符信)
孟孫為成之病不圉馬焉
孟懿子卒成人奔喪弗内袒免哭于衢聼共弗許(並哀/十四)
朝聘而終以尸将事(楚伐吴陳使公孫貞子/吊及良而卒将以尸入)
上介稱備使(陳芋/尹蓋)
齊與衛地書社五百(二十五人為社盖二千/五百家書者籍而致之)
服冕乘軒(衛太子謂/渾良夫言/並哀/十五)
孔丘卒公誄之子貢曰称一人非名也(天子稱/一人)
衛孔悝行使貳車反祏扵西圃
白公以王如髙府
衛侯謂渾良夫曰吾繼先君而不淂其器若之何(並哀十六年)
渾良夫紫衣狐裘至袒裘不釋劒而食太子數之以三罪而殺
　之(三罪紫衣/袒裘帶劍/哀十/七年)
越圍呉趙孟降扵喪食(黄池之役先主/與吴王有質/哀二/十年)
宋景曹卒(元公/夫人)季康子使冉有弔且送葬
臧石㑹晉伐齊晉餼臧石牛大師謝之(哀二十/四年)
公宴扵五梧武伯為祝(上/夀/哀二十/五年)
盟于少寝之庭(哀二/十六)
設乘車两馬(大夫/服)繋五邑焉召顔涿聚之子命之
桓二年滕子来朝注隐十一年称侯令称子者盖時王所黜
先王之制邦内甸服邦外侯服侯衛賔服蠻夷要服戎翟荒服
甸服者祭侯服者祀賔服者享要服者貢荒服者王日祭月
　祀時享嵗貢終王先王之訓也有不祭則修意有不祀則修
言有不享則修文有不貢則修名有不王則修德序成而有
　不至則修刑扵是乎有刑不祭伐不祀征不享讓不貢告不
王扵是乎有刑罰之辟有攻伐之兵有征討之備有威讓之
　令有文告之辭(周/語)
王田不取群公行下衆王御不參一族(周/語)
天子聼政使公卿至于列士獻詩瞽獻典史獻書師箴瞍賦曚
　誦百工諫庻人傳語近臣盡規親戚𥙷察瞽史教誨耆艾修
之而後王斟酌焉(周/語)
魯武公以括與戯見王王立戯樊仲山父諫曰天子立諸侯而
　建其少是敎逆也王卒立之鲁侯歸而卒及魯人殺懿公(懿/公)
(戯/也)而立伯御(伯御/括也)三十二年宣王伐鲁立孝公(孝公懿公之/弟称也)
　諸侯從是而不睦(周/語)
宣王欲淂國子之能導訓諸侯者樊穆仲(仲山/父)曰鲁侯孝乃命
　魯孝公扵夷宫(周/語)
諸侯春秌受職于王以臨其民(内史過/周語)
襄王使太宰文公及内史興錫晉文公命上卿逆扵境晉侯郊
　勞舘諸宗廟饋九牢設庭燎及期命于武宫設桑主布几筵
　太宰涖之晉侯端委以入太宰以王命命冕服内史賛之三
　命而後即冕服既畢賔饗贈餞如公命侯伯之禮(周/語)
鄭伯南也(周語賈侍中云南者在南服之侯伯也/或云南南靣君也鄭司農云南謂子男)
請隧(韋昭注隧六隧也周禮天子逺郊之地有六卿則六軍之/士也外有六隧掌共王之貢賦惟天子有隧而諸侯則未)
(之有/也)
昔我先王之有天下也規方千里以為甸服(周/語)
嵗歛時晏月㑹甸脩日完(周/語)
范武子歸乃講聚三代之典禮(周/語)
先王之教曰雨畢而除道水涸而成梁草木節觧而備藏隕霜
　而冬裘具清風至而修城郭宮室故夏令曰九月除道十月
　成梁其時儆曰収而塲功㣥而畚梮營室之中土功其始火
　之𥘉見期扵司里(周/語)
周制有之曰列樹以表道立鄙食以守路國有郊牧彊有寓望
　藪有圃草囿有林池所以禦災也其餘無非榖土(周/語)
周之秩官有之曰敵國賔至關尹以告行理以節逆之候人為
導卿岀郊勞門尹除門宗祝執祀司里授館司徒具徒司空
　視塗司㓂詰姦虞人入材甸人積薪火師監燎水師監濯膳
　宰致餐廪人献餼司馬陳芻工人展車百官官以物至賔入
　如歸是故小大莫不懐爱其貴國之賔至則以班加一等孟
　䖍至于王使則皆官正􁍤事上卿監之若王廵守則君親監
　之(周/語)
羊舌肹聘于周發幣扵大夫(周/語)
土發而社助時也収攟而烝納要也(因祭社以納五/糓之要/魯語)
鑄名器藏寳財固民之殄病是待(臧文仲鲁語/晉陽之/張/談曰先王為重器也為國家)
(之難/越大夫種行成扵吴/隨之以國家/之重器)
班相恤也故能有親(臧文仲言扵魯公/請衛君/鲁語)
外臣之言不越境不敢及君(衛侯賂臧文/仲/魯語)
文公欲弛孟文子之宅對曰位政之建也署位之表也車服表
　之章也宅章之次也禄次之食也若罪也則請納禄與車服
　而違署唯里人之所命次(鲁/語)
宣公夏濫扵泗淵里革断其罟而棄之(取鱼登/禽之時)
季康子問扵公父文伯之母曰主亦有以語肥也(大夫称主妻/亦如之/鲁)
(語)
天子及諸侯合民事扵外朝合神事扵内朝自卿以下合官職
　扵外朝合家事扵内朝(鲁/語)
諸侯朝修天子之業命晝考其國職夕省其典刑夜儆百工使
　無慆淫(魯/語)王后公侯之夫人卿之内子命婦親織祭服列士
　之妻加之以朝服自庻士以下皆衣其夫社而賦烝而獻功
(魯/語)
公父文伯之母欲室文伯饗其宗老老請守龜卜室之族(魯/語)
肅慎氏之貢矢以分陳(鲁語求淂/之金櫝)
昔聖王之處士也使就間燕處工就官府處啇就市井處農就
　田野(齊/語)
齊桓公賞服大路龍旂九旒渠門赤旂(渠門両旗所建以爲軍/門/齊語)
晉武公伐翼殺哀侯止欒共子苟無死吾以子見天子令子爲
　上卿(晋/語)
公飲大夫酒令司正實爵與史蘇(晋/語)
申生祭于曲沃歸福於絳(晋/語)
夷吾之梁􁏿姫使奄椘以環釋言(晋/語)
鄭武公與晉文侯戮力一心股肱周室平王勞而德之而賜之
　盟質曰世相𧺫也(晋/語)
公子如楚楚成王以周禮享之九献庭實旅百(晋/語)
陽人有夏啇之嗣典有周室之師旅樊仲之官守焉(晉語文公/圍陽樊)
古之王者使工誦諫於朝在列者獻詩使勿兠風聼臚言扵市
　辨妖祥扵謡考百事扵朝問謗譽扵路(晋/語)
年過七十者公親見之稱曰王父(晉/語)
天子之室斵其椓而礱之加宻石焉(石謂砥也先粗礱之加/以宻砥)
　諸侯礱之大夫斵之士首之(斵其酋也/晋語)
絳之富啇韋藩木楗以過於朝唯其功庸少也(晉/語)
先王之爲䑓榭也榭不過講軍實䑓不過望氛祥故榭度扵大
　卒之居䑓度扵臨觀之髙(楚/語)
鲁弁費實弱襄公(弁費季/氏之邑)晉曲沃實納齊師秦徴衙實難桓景
(徴衙公子鍼/之邑/楚語)
在輿有旅賁之規位宁有官師之典倚几有誦訓之諫居寝有
􁂎御之箴臨事有瞽史之道宴居有師工之誦史不失書矇
　不失誦以訓御之(衛武公/楚語)
勾踐請盟一介嫡女執箕帚以晐姓於王宫(曲禮曰納女於天/子曰備百姓吴語)
吳王許越成荒成不盟(吴/語)
命圭有命固曰吳伯不曰吳王(吴/語)
范蠡曰昔吾先君固周室之不成子也(越/語)
風俗
衛州吁未能和其民厚問定君於石子(陳人執之/請/涖于衛/隐四)
鄭入許使大夫百里奉許叔以居許東偏使公孫獲䖏許西偏
(十/二)
桓二年宋督攻孔氏殺孔父而取其妻遂弑殤公齊鲁陳鄭㑹
　於稷以成宋亂為賂故立華氏也臧哀伯諫魯納郜鼎不聼
芮伯萬之母芮姜惡芮伯之多寵人也故逐之(宋襄公夫人攻/昭公/文十六)
(成風事成/季屬僖公/敬嬴私事襄仲属宣公/閔二/桓三)
衛宣公烝扵夷姜生急子為之娶扵齊而美公取之生夀及朔
(十/六)
宋人請猛獲扵衛衛人欲勿與石祁子曰不可衛人歸之亦請
　南宮萬于陳以賂(十/二)
鲁荘公二十三年秋丹桓宮之楹二十四年刻其桷魯猶秉周
　禮(齊仲孫/湫閔元)
公傅奪卜齮田公不禁(閔/二)齊懿公為公子與邴歜父争田(文十/八)
晉隂飴甥㑹秦伯盟于王城秦伯曰晉國和乎對曰不和小人
　曰必報讎君子曰必報德(僖十/五年)僖十九年宋公使邾文公用
　鄫子于次雎之社欲以属東夷司馬子魚曰民神之主也用
　人其誰饗之
成風論周禮(僖二/十二)
伊川𬒳髪而祭(遷陸渾之戎/僖二十二)
杞成公卒書曰子𣏌夷也(僖二/十三)
秦伯納晉公子女五人懐嬴與焉
鄭子華之弟子臧好聚鷸冠鄭伯惡而殺之(僖二/十四)
晉文公民易資者不求豊焉明徴其辭(僖二/十七)
𣏌子自鄭使告于秦曰鄭人使我掌北門之管(僖三/十二)
鄭啇人弦髙犒秦師(子産曰先君桓公與啇/人同出自周世有盟誓)
晉自殽戦始墨
齊國莊子来聘禮成而敏臧文仲言於公曰君其朝焉(僖三十/三年)
(文十二年秦使西乞術来聘襄仲曰國無漏矣/昭十七年/小邾穆公賦菁青者莪昭子曰不有以國其能乆乎)
衛人使告于陳陳共公曰更伐之我辭之衛孔達伐晋君子以
　為古古者越國而謀(文/元)
楚國之舉恒在少者(叔向芉姓有/亂必季實立)
同官為寮(荀林父止先蔑使秦/及亡送其帑/文七)
晉人虎狼也(士㑹辭秦伯使魏文十三/僖三十三年楚大孫/伯曰晉人無信/十二年彘子曰晉所以霸師武)
(臣力/也)
衛州吁立求寵於諸侯(諸侯簒立諸侯既/與之㑹則不復討)桓公正月即位三月
　㑹鄭伯於垂(璧假/許田)宣公正月即位夏㑹齊侯於平州(取濟西/田/曺)
(人請於晉曰若有/罪則君列諸㑹矣)絳人言山崩之禮(成/五)
穆伯之母不聘穆姜曰吾不以妾為為姒生聲伯而出之(成十/一)
鄢陵之戦韓厥曰不可以再辱國君郤至曰傷國君有刑(成十/六)
國君十五而生子(襄/九)
襄十一年鄭人賂晉侯女樂二八　鄭滛樂之曚(襄十/五)
襄十六齊髙厚歌詩不類
齊獲臧堅使夙沙衛唁之堅曰姑又使刑臣禮扵士抉其傷而
　死(殖綽曰子殿國師齊之/辱也/襄十七十八)
楚子告子庚曰國人謂不榖主社稷而不出師師不従禮
鄭入陳陳侯奔墓遇賈獲載其母妻下之而授公車公曰舎而
　毋辭曰不祥(襄二/十五)
襄二十八年陳氏鮑氏之圉人為優
襄三十年宋大災宋伯姫卒待姆也
昭十年季平子伐莒獻俘始用人扵亳社
泉丘人有女夢以其帷幕孟氏之廟遂奔僖子其僚従之僖子
　使助薳氏之簉(簉副倅也薳氏之女為僖子/副妾别居在外/昭十一)
翟僂新居于新里既戦說甲于公而歸華姓居於公里亦如之
(昭二/十一)
趙㫋以其良馬二濟其兄與叔父(宣十/二年)左師展将以公乘馬而
　歸(昭十/五)
楚郤宛之難國言未已進胙者莫不謗令尹(昭三/十七)
晉祁勝與鄔臧通室祁盈将執之司馬叔㳺曰詩曰民之多辟
　無自立辟姑已若何盈遂執之𥘉勝賂荀躒荀躒為之言於
　晉侯晋侯執祁盈(二十/八)
若艱難其身以險危大人而有名章徹攻難之士将奔走之(昭/三)
(十一/年)
申包胥如秦乞師曰夷德無厭若鄰於君疆埸之患也(㝎/四)
定五年陽虎囚季桓子十月大詛
王孫賈曰茍衛國有難工啇未嘗不為患(荘公使匠乆石圃因/匠氏攻公出公使三)
(匠乆定/作亂八)
齊髙疆曰唯伐君為不可民弗與也我以伐君在此矣(范中行/氏将伐)
(公桓司馬欲入子車止之曰伐國民弗與也戴氏皇氏欲伐/公樂得不可/定十三)
季孫有疾命正常曰無死(哀/三)
哀七年師入邾處其公宮衆師晝掠宵掠
鄫人漚菅(哀/八)
公孫夏命其徒歌虞殯(哀十/一)
衛大叔疾孔文子妻之疾出奔宋衛人立遺使室孔姞(遺疾/之弟)
昭夫人卒昭公娶於呉故不書姓(哀十/二)
陳豹與大陸子方車不受曰事子我而有私於其讎何以見魯
衛之士(哀十/四)
公子荆之母嬖将以為夫人使宗人釁夏獻其禮對曰無之(哀/二)
(十/四)
桓三年曲沃武公伐翼獲翼侯及欒共叔(注桓叔之傅欒賔之/子也父子各殉所奉)
(之/主)
襄十四年士鞅曰武子之德在民如周人之思召公焉
禮
隠元年天子諸侯大夫士葬期(宰咺歸/賵傅)賵贈改葬惠公(葬故/有闕)
衆父卒杜預注卿佐大小斂(並隐/元)葬臧僖伯加一等(隐/五)
紀裂繻来逆女卿為君逆也(隐二/文四逆婦姜卿不行注/宣元公子遂)
聲子卒杜預夫人喪禮(隐/三)夫人祔禮(僖八年/致哀姜)蘋蘩筐莒杜預注
(隐/二)季梁論牲盛酒醴(桓六/年)
衆仲對羽數杜預注鲁惟文王周公廟得用八而他公遂因仍
　僣而用之(春秌權衡/論事無舞)
鄭祭泰山魯周公别廟(隐八年易/祊及注)
鄭公子忽如陳逆婦先配而後祖(禮逆婦必先告祖廟而後行/鄭忽先逆婦而後告廟故曰)
(先配而後/祖隐八年)諸侯逆女(桓/三)王姫主昬(荘元/經注)
　大宮(隐十一年鄭/授兵於大宮)
　大逵(鄭注道/方九軌/同/上)
　賂尹氏禱扵其主鍾巫(祭鍾巫齊/丁社圃/同/上)
　桓二年郜鼎納大廟注周公廟也
　清廟大路羮食衮冕鸞和旂旗(桓二年臧哀伯/諫郜鼎/并注)郊雩嘗烝桓五
　　年并注
　太子生之禮(桓六年子/同生并注)
　周人以諱事神名終将諱之注自父至髙祖皆不敢斥言(先君/獻武)
(廢二山献/公夷王時)
名有五(申繻並/桓六年)
荘十四年宗祏(鄭原繁曰先君桓公命我先人典司宗祏注宗/祏宗廟中藏主石室)
六代之樂(王子頽樂及編舞/注兼舞六代之楽/荘二/十年)
公如齊納幣注母喪禾再朞而圖昬(宣元逆女/注喪娶/荘二十/二年)
諸侯親迎(荘二十四年公如齊逆女/隐八鄭公子忽如陳逆婦)
御孫論男女贄(荘二十/四年)
日食大水天災用幣伐鼓(荘二/文十五/成五年伯宗問/絳人山崩之礼/昭十七年正月)
雩講(荘三/十二)
閔二年吉禘於荘公(并/注)鲁禘楽(襄十/一年)晉人曰以寡君之未禘祀
(襄十六/年并注)
婦人送迎不出門見兄弟不踰閾
加籩豆(鄭享楚加/籩豆六品/並僖二十/二年)
奉匜沃盥(懐/嬴/僖二十/三年)
䕫子不祀祝融與鬻熊(僖二十/六年)
昌歜白黒形鹽(僖三十年魯享/周公閱/并注)
卜郊免牲三望(僖三十一年并注/襄/七并注/襄十一年)
衛寗武子請不祀相(僖三十一/楚昭王弗祭河曰/三代命祀祭不越望/哀六)
晉伐秦師子墨衰絰(欒盈入絳范宣/子墨衰冐絰)
卒哭祔作主烝甞禘(并注並僖/三十三年)
文元年杜預注諸侯諒闇(晋襄公既祥/文二年襄仲納幣注/襄十六年晋平公改服脩官/并注)
　鲁躋僖公逆祀(文二/㝎/八年祀先公)
　宣三年郊牛傷不郊而望(經傳并注/七年并注/成)
　繹　卿佐喪去樂(宣八年有事大/廟襄仲卒并注)
　雨不克葬(宣八年/葬敬嬴)用葛茀(上)宋文公厚葬(成二/并注)卜葬先逺日(宣/九)
　邲之戦楚祀於河作先君宮告成事而還(宣十/二)
　殽烝體薦折爼(宣十六/年并注)
　用殉(文六年秦三良/成二年宋文公始用殉/成十年晉景公以小臣為殉)成八年媵姪娣
(經并/注)
　主昬(宋公使公孫夀来納幣/注宋公/無主昬者自命之/並成八年)
　致女(成九年注女嫁三月又使/大夫隨加聘問謂之致女)致夫人(桓二齊/仲年)
襄二年頌琴(穆姜自為/櫬與頌琴)
季武子論諸侯冠禮(襄九/年)
楚子告大夫曰所以從先君扵禰廟者(從先君代/為祢廟襄十三)
逆王后(桓八年祭公逆王后襄十/五年官師從单靖公逆王后/并/注)
晉嘗酧(襄二十/二年)
鄭公孫黒肱祭以特羊殷以少牢(同/上)
叔孫穆子食慶封慶封汜祭(禮食有祭示有所先也/汜祭逺散所祭不共)
齊甞尸上獻(並襄二/十八)
射者三耦(喪二十/九年)
昭元年享戒五獻一献(鄭享趙武/皮戒趙孟/子)
委禽(鄭公/孫黒)
樂五節五降(並昭/元)
藏氷(享司寒/喪浴用氷/受氷/昭四年并注)
致夫人(桓二齊/仲年)致女(季孫行父/成九)
平公既葬諸侯之大夫欲因見新君叔向辭曰以嘉服見則喪
　禮未畢以喪服見是重受弔也(昭十/年)
社(次睢之社僖十九/清丘之社昭十一/子産為火故大為/社昭十八/周社定六/亳社哀四/曺社宮哀七)
衣有禬帶有結(言視/昭十一)
投壺(晋侯享/諸侯)
晉侯享諸侯子産相鄭伯辭享請免喪而後聼命(並昭十/二年)
叔向曰王一歲而有三年之喪二焉(并/注)三年之喪雖貴遂服(昭/十)
(五/年)
有事於山蓻山林也(昭十六/年子産)
楄柎(昭二十五注/棺中苓牀也)
社稷五祀(蔡墨對魏献/子并注夏啇/昭二/十九)
定元年易㡬而哭(㡬哭/㑹也)
葬定公雨不克葬(定十/五年)
哀十三年魯将以十月上􁅪有事于上帝先王季􁅪而畢
禇師聲子韈而登席(哀二/十五)
請謚(隱/九)
王未葬而鲁郊(宣三/注)
歌虞殯(哀十/一)
虢文公論籍田(周語上/并注)仲山父曰獮扵既烝狩扵畢時(上并/注)
朝日夕月(國語内史過并注/又魯語公文伯母)
請隧(韋昭注/國語)
禘郊全烝立飫房烝宴饗殽烝戎翟體烝(國語/并注)
鴒州鳩對樂兩章(國語/并注)
展禽論社稷郊禘宗祖報及祀典(鲁語上/并注)
夏父弗忌為宗烝将躋僖公工史書世宗祝書昭穆(魯/語)
金奏肆夏繁遏渠伶蕭咏歌及鹿鳴之三(魯/語)
公父文伯之母祭不宴不繹(魯/語)
晋司正實爵(晉/語)
天子祀上帝公侯祀百辟自卿以下不過其族(晉/語)
祭典有之曰國君有牛享大夫羊饋士有豚犬之奠庻人有魚
炙之薦籩豆脯醢則上下共之(楚/語)
在男曰覡在女曰巫是使制神之處位次主而為之牲器時服
　而後使先聖之後能知山川之號髙祖之主宗廟之事昭穆
之世者以為之祝使名姓之後能知四時之生犠牲之物次
主之度屏攝之位壇場之所上下之神氏姓之出而心率舊
典者爲之宗(楚/語)
祀加扵舉(天子舉以大牢祀以㑹諸侯舉以特牛祀以大牢卿/舉以少牢祀以特牛大夫舉以特牲祀以少牢士食)
(鱼炙祀以特牲庻人/食菜祀以魚/椘語)
郊禘不過繭栗烝嘗不過把握(楚/語)
古者先王日祭月享時類嵗祀(告以事類曰類日祭扵祖考月/薦扵曽髙時類及二祧歲祀扵)
(壇/墠)諸侯舎日卿大夫舍月士庻人舎時(嵗乃/祭也/楚/語)
天子徧祀群神品物諸侯祀天地三辰及其土之山川卿大夫
　祀其禮(謂五祀及祖/所自出也)士庻人不過其祖(楚/語)
日月㑹于龍􁀺(􁀺龍尾謂周十二月夏十月也日月舍辰扵尾/上月令曰孟冬日在尾)
　國扵是乎烝嘗家扵是乎嘗祀(楚/語)
天子禘郊之事必自射其牲王后必自舂其粢(諸/侯/椘/語)
氏族
繼室以聲子生隱公仲子生桓公杜預注諸侯始娶則同姓之
　國以姪娣媵元妃死則次妃攝治内事猶不得稱夫人故謂
　之繼室(陳哀公二/妃下妃)
隐二年無駭帥師入極杜預注無駭不書氏未賜族(翬挟溺柔/無駭不氏)
(鄭宛莒慶曺羈秦術/楚椒吴札亦不氏)
武氏子来求􁎚注天子大夫之嗣也
尹氏武氏助曲沃注皆周世族大夫
翼九宗五正頃父之子嘉父逆晋侯于隨(分唐叔以懐姓九宗/職官五正/注懐姓)
(唐之/餘民)
無駭卒請謚與族公命以字爲展氏　天子因生賜姓(若舜由/媯汭故)
(陳為/媯姓)胙土命氏(胙之以土/命氏曰陳)諸侯以字(諸侯位卑不得賜姓故/其臣因氏其王父字)
　為謚因以為族(或便即先人之/謚因以為族)官有世功則有官族邑亦如
　之(謂取其舊官舊邑之稱/以為族皆禀之時君)
許大岳之􁀮注大岳神農之後堯四岳也
立華氏(桓二/年)
側室貳宗隷子弟(桓二年/師服)
晉韓氏(韓萬見/桓二年)欒氏(欒賔見惠/二十四年)范氏(士蒍見荘/二十三年)狐氏(狐突見/閔二)先
　氏(先友見/閔二)趙氏(趙夙見/閔元)魏氏(畢萬見/閔元)羊舌氏(羊舌大夫/見閔元)郤氏
(郤芮見/僖六)續氏(續鞫居見文六/注狐氏之族)鞏氏(鞏朔文/十七)中行氏(中行桓子/荀林父也)
(僖二十八年将/中行故氏)知氏(荀首林父/弟宣十二)
宗婦(桓六年子同生/荘二十四年哀姜至公使宗婦覿用幣/襄二年齊侯使諸姜宗婦来㑹齊姜之葬)
祭封人仲足注祭鄭地封人守封疆者因以所守為氏
鄭子人氏(弟語之後/見桓十四)洩氏(洩駕見/隐五年)孔氏(孔叔僖五年太子/華請齊去三族)
七穆(謂子展公孫舍之罕氏也子西公孫夏駟氏也子產公孫/僑國氏也伯有良霄良氏也子太叔㳺吉㳺氏也子石公)
(孫叚豐氏也伯石印叚印氏也穆公十一子謂子良公子去/疾也子罕公子嘉也子駟公子騑也子國公子發也子孔公)
(子嘉也子㳺公子偃也于豊也子印也子羽也子然也士子/孔也子然二子孔已亡子羽不為卿故止七也)
衛宣公生急子屬諸右公子属夀扵左公子注左右媵之子因
　以為號
宋雍氏宗(雍氏女扵鄭荘公曰雍姞生厲公雍氏宗有寵扵宋/荘公故誘祭仲而執之知罃曰首其請扵寡君而以)
(戮扵宗東郭偃曰崔/宗邑也必在宗主)
楚鬪氏(闘伯比見/桓六年)熊氏(熊率且比/見桓六年)薳氏(薳章見/桓六年)屈氏(屈瑕見桓/十一年)
　伍氏(伍参宣/十二)
齊鮑氏(鮑叔牙見/荘八年)髙氏(髙傒見/荘九年)陳氏(陳公子完荘二/十二年入齊)國氏(見僖/十二)
(年國歸父見/僖二十八年)崔氏(崔杼見/宣十)慶氏(慶克成/十七年)
春秋自荘公以上諸弑君者皆不書氏閔公以下皆書氏
宋萬弑閔公蕭叔大心及戴武宣穆荘之族以曹師伐之　魚
氏(子魚桓公子/見僖九年)華氏(華督戴公/孫桓二)樂氏(鱗矔桓公/孫文七)蕩氏(蕩意諸/公子蕩)
(之孫蕩桓/公子文八)文七年宋穆襄之族攻公六卿和公室(昭公将去/羣公子)
　文八年宋襄夫人因戴氏之族殺昭公之黨宋公子鮑親自
　桓以下無不恤　宋文公使戴荘桓之族攻武氏遂岀武穆
　之族(宣三年武穆之族/以曹師伐宋)
荘十七年遂因氏領氏工婁氏湏遂氏饗齊戍醉而殺之
晉桓荘之族偪士蔿謀盡殺羣公子獻公
鲁季孫氏(公子友荘公之母/弟見荘二十五年)孟孫氏(慶父荘公庻/兄見荘二年)叔孫氏(叔牙/慶父)
(同母弟見荘/三十二年)臧孫氏(臧僖伯公子/彄也見隐五)東門氏(公子遂僖/二十六)叔仲氏
(叔仲惠伯文/七叔牙孫)
卜齮卜楚丘史克鲁卜偃史蘇史黯史趙史墨晋卜徒父秦卜
　招父(梁)史華(衛)如此類皆以官氏
大伯虞仲大王之昭也虢仲虢叔王季之穆也
晉侯之入也秦穆姫屬曰盡納羣公子(晋武献/之族)不納(杜祁先君/爱其子而)
(仕諸秦為亞/卿焉公子雍)
任宿湏句顓臾風姓也實司太皥與有濟之祀
周公封建親戚以藩屏周管蔡郕霍鲁衛毛𥅆郜雍曺滕畢原
　酆邭文之昭也邘晉邢韓武之穆也凡蔣邢茅胙祭周公
　之􁀮也
召穆公思周徳之不類故糾合諸侯宗族於成周
齊桓之子七人為七大夫扵楚
若敖之六卒(子玉宗/人之兵)原軫郤溱以中軍公族横撃之
宋祖帝乙鄭祖厲王(文三/年)
臧文仲聞六與蓼滅曰臯陶庭堅不祀忽諸
士㑹曰趙有側室曰穿(側室/支子)
士㑹還晉秦人歸其帑其䖏者為劉氏
晉趙盾納㨗菑于邾邾人曰齊出貜且長宣子曰辭順而弗従
　不祥乃還
十六族世濟其美(髙陽氏八凱/高辛氏八元)三族世濟其凶(帝鴻氏渾敦少/皥氏窮竒顓頊)
(氏檮/杌)縉雲氏有不才子天下謂之饕餮以比三凶(非帝王子/孫故别以)
(比三/凶)
𥘉驪姫之亂詛無畜群公子自是晉無公族及成公即位乃宦
　卿之適子而為之田以為公族(公族/大夫)又宦其餘子亦為餘子
(餘子嫡子之母弟/也亦治餘子之政)其庻子爲公行(庻子妾子也/掌率公戎行)趙盾爲旄車
之族(旄車公行之官盾夲卿適子當/爲公族辟屏季故更掌旄車)
鄭文公逐羣公子　鄭穆公卒襄公将去穆氏(逐羣/兄弟)子良不可
　乃舎之
宣四年楚若敖氏攻王戰於臯滸㓕若敖氏
宣十年齊崔氏出奔衛(崔杼有寵扵惠公/公卒而國髙逐之)
内姓選於親外姓選於舊(隨武子/論楚)
公孫歸父欲去三桓與公謀而聘於晉公薨季文子逐東門氏
苗賁皇楚鬬椒之子奔晋食邑于苗(宣十/七)
成八年晉討趙同趙括武従姬氏畜於公宫以其田與祁奚韓
　厥言於晉侯乃立武而反其田
周公楚惡惠襄之偪(惠王襄/王之族)
衛石氏(石碏/隐三)寗氏(寗跪武公/曽孫荘六)孔氏(孔逹/文元)孫氏(良夫/成二)
仲嬰齊卒注襄仲子公孫歸父弟宣十八年逐東門氏既而又
　使嬰齊紹其後曰仲氏
成十五年二華戴族也(華元/華喜)司城荘族也(公孫/師)六官皆桓族也
(魚石蕩澤向為人鱗朱/向帶魚府皆出桓公)華元殺蕩澤左師二司㓂二宰出奔
　楚
鄢陵之戰苗賁皇曰楚之良在其中軍王族而已欒范以其族
　夹公行
叔孫僑如欲去季孟(十月僑如奔齊/召叔孫豹立之)宣伯告郤犫曰鲁之有季
　孟猶晋之有欒范也
齊逐高無咎高弱以盧叛國佐以榖叛十二月盧降殺國佐反
　國弱使嗣國氏
晉厲公多外嬖欲盡去羣大夫而立其左右十二月殺郤錡郤
　犫郤至
鄭羣公子以僖公之死也謀子駟子駟殺之
盟於戯鄭門子從鄭伯(門子卿/之適子)
晉滅偪陽偪陽妘姓也使周内史選其族嗣納諸霍人禮也(霍/晋)
(邑内史掌爵禄廢置者使選偪陽宗族賢者令居霍奉妘姓/之祀善不滅姓故曰礼也使周史者示有王命)
伯輿之大夫瑕禽曰昔平王東遷吾七姓従王牲用備具王頼
　之而賜之騂旄之盟(平王徙時大臣從者有七姓伯輿之祖/皆在其中主為王備犠牲共祭祀王恃)
(其用故與之盟使世守其職騂旄亦牛/也舉騂旄者言得重盟不/以鷄/犬)曰世世無失職
同盟於亳載書七姓十二國之祖(七姓晉魯衛鄭曺滕姬姓小/邾曹姓宋子姓齊姜姓莒已)
(姓𣏌似姓薛任姓實/十三國言十二誤也)
同姓同宗同族(襄十/二年)
衛獻公使子蟜子伯子皮與孫子盟于丘宮孫子皆殺之(三子/衛羣)
(公子疑孫/子故盟之)公如鄄使子行扵孫子孫子又殺之
子然子孔宋子之子也士子孔圭媯之子也注皆鄭穆公之妾
　子然卒司徒孔實相子革子良之室鄭殺子孔故子革子良
　出奔楚
齊荘公復討子牙之黨執公子買於句瀆之丘公子鉏来奔叔
　孫還奔燕(三子齊公族言荘公斥/逐親戚以成崔慶之势)
慶氏以陳叛屈建從陳侯圍陳殺慶虎慶寅
昔匃之祖自虞以上為陶唐氏在夏為御龍氏在商為豕韋氏
　在周為唐杜氏晋主夏盟為范氏
保姓受氏以守宗祊世不絶祀無國無之
齊棠公妻東郭偃之姊也棠公死使偃取之偃曰男女辨姓今
　君出自丁臣出自桓不可(慶令之士謂蘆蒲嫳曰男女辨姓/子不辟宗何也注慶氏蘆蒲氏皆)
(姜/姓)
九世之卿族
子木問於聲子曰晉大夫與楚孰賢對曰雖楚有材晋實用之
　子木曰夫獨無族姻乎
宗子有疾則廢(韓獻子告老公叔穆子有廢疾請立起/崔成/有疾而廢之立明/衛史朝曰孟縶非人也将)
(不列於宗/不可為長)
楚薳罷如晉涖盟叔向曰薳氏之有後於楚國也宜哉
襄二十七年慶封㓕崔氏二十八年欒髙陳鮑逐慶氏
崔氏之亂喪羣公子及慶氏亡皆召之具其器用而反其邑焉
鄭罕氏常掌國政以為上卿(昭十六鄭六卿餞宣子扵郊子齹/子産子太叔子㳺子旗子/桞)
高竪以盧叛曰茍使髙氏有後請致邑齊人立敬仲之曽孫酀
儋栝欲立王子佞夫不知癸巳尹言多劉毅單蔑甘過鞏成殺
　佞夫
罕駟豐同生伯有汰侈故不免
駟帶率國人以伐伯有(駟帶子西之子子晳之宗主棠/無咎曰崔宗邑也必在宗主)梗陽人
　有獄其大宗賂以女樂
子皮授子産政辭曰族大寵多子皮曰虎帥以聼賂伯石邑曰
　姑先安大
襄三十年齊子尾出羣公子(欒高敗陳桓子反羣公子與之邑/凡公子公孫之無禄者私分之邑)
穆叔曰太子死有母弟則立之無則立長年鈞擇賢義鈞則卜
　古之道也
鄭公孫揮能知四國之為而辨於大夫之族姓班位
莒展輿立而奪羣公子秩公子召去疾于齊秋展輿奔吴
昔金天氏有裔子曰昧為玄冥師生允格臺駘臺駘能業其官
　宣汾洮障大澤以處太原封諸汾川沈姒蓐黄實守其嗣
晏子曰齊其為陳氏矣
欒卻胥原狐續慶伯降在皁隷　肹之宗十一族惟羊舌氏在
　而已
豊氏故主韓氏伯石之獲州也韓宣子為之請
燕簡公欲去諸大夫而立其寵人燕大夫比以殺公之外嬖公
　懼奔齊
齊公孫竈卒晏子曰姜族弱矣二惠競爽猶可
箕襄邢帯(二人韓/氏族)叔禽叔椒(皆韓起/庻子)皆大家也韓賦七邑皆成
　縣也(成縣賦/百乘也)羊舌四族皆彊家也(四族銅鞮伯華叔向/叔魚叔乕兄弟四人)
華亥逐華合比左師曰女喪而宗室扵人何有人亦於女何有
單獻公棄親用羈襄頃之族殺獻公而立成公
陳顓頊之族也(陳祖舜舜/岀顓頊)自幕至於瞽瞍無違命舜重之以明
　德寘德扵遂(殷封舜之/後于遂)遂世守之及胡公不淫故周賜之姓
齊惠欒高氏疆扵陳鮑氏而惡之(欒髙二族/皆出惠公)陳鮑伐欒髙氏欒
　施髙疆来奔
楚子謂成虎若敖之餘也遂殺之
周原伯絞虐其輿臣原輿人逐絞
甘悼公将去成景之族成景之族賂劉獻公殺甘悼公
薳氏之族及薳居許圍蔡洧蔓成然皆王所不禮也因羣喪職
　之族啟越大夫常夀過作亂(楚靈/王)
叔向曰齊桓有國高以爲内主先君文公有欒郤狐先以爲内
　主
楚子使然丹簡上國之兵扵宗丘且撫其民社勲合親
孫伯黶司晋之典籍以爲大政故曰籍氏
宋元公惡華向昭二十年華㝎華亥向寕謀誘殺羣公子遂刧
　公取太子爲質公亦取華向之子爲質公殺華向之質而攻
　之華向奔陳昭二十一年華貙召亡人華向以南里叛宋城
舊鄘守之諸侯救宋二十二年華向出奔楚
王子朝與靈景之族作亂(召鄩原尹南宮毛隂忌皆子朝黨召/伯盈逐子朝從王劉單樊鞏甘萇隂)
(不佞皆敬王黨/甘氏後歸子朝)
沈尹戍曰王一動而亡二姓之帥(吴滅巢/及鍾離)
桐門右師語卑宋大夫而賤司城氏昭子曰右師其亡乎
昭二十八年晉殺祁盈及楊食我遂滅祁氏羊舌氏分祁氏之
　田為七縣羊舌氏之田為三縣
魏獻子謂知徐吾趙朝韓固魏戊餘子之不失職能守業者也
　皆以為縣大夫
豢龍氏御龍氏(昭二十九/年蔡墨)
五行之官是謂五官實列受氏姓封為上公
三后之姓扵今為庻(史/墨)
成季友桓之季也文姜之愛子也
子西諫楚子曰我盍姑億吾鬼神而寕吾族姓以待其歸
周鞏簡公弃其子弟而好用逺人鞏氏之羣子弟賊簡公
殷氏六族(條氏/徐氏)蕭氏索氏長勺氏尾勺氏使率其宗祀輯其分
　族将其醜類(鲁)殷民七族陶氏施氏繁氏錡氏樊氏饑氏終
　葵氏(衛)懐姓九宗職官五正
敝無存曰此役也不死反必娶扵髙國
定十一年宋公母弟辰暨仲佗石彄公子地入于蕭以叛秋樂
　大心從之大為宋患寵向魋故也
定十三年范中行氏伐趙氏荀躒韓不信魏曼多伐范中行氏
　荀寅士吉射奔朝歌十四年知伯従趙孟盟而後趙氏定晉
　圍朝歌公㑹齊侯衛侯謀救范中行氏狄師侵晉戰于絳中
　不克而還十二月晉人敗范中行氏之師扵潞獲籍秦髙疆
　又敗鄭師及范氏之師于百泉哀元年齊侯衛侯㑹于乾侯
　救范氏也師及齊師衛孔圉鮮虞人伐晋取棘蒲十一月晉
　趙鞅伐朝歌哀二年齊人輸范氏粟鄭子姚子般送之趙鞅
　禦之鄭師大敗獲齊粟千車劉氏范氏世為婚姻萇宏事劉
　文公故周與范氏趙鞅以為討三年六月癸夘周人殺萇宏
　十月趙鞅圍朝歌荀寅奔邯鄲四年七月齊衛救范氏九月趙
　鞅圍邯郸邯郸降荀寅奔鮮虞齊國夏伐晉㑹鮮虞納荀寅
　於栢人五年晋圍栢人荀寅士吉射奔齊
季孫有疾命正常曰無死南孺子之子男也則以告而立之女
　也則肥也可
晉執蠻子以畀楚司馬致邑立宗焉以誘其遺民而盡俘以歸
齊諸子仲子戎子戎子嬖仲子生牙屬諸戎子(襄十/九)齊諸族降
　聼政(哀二/十六)
哀二十七年公欲以越伐鲁而去三桓因孫扵邾乃遂如越
狸姓傅氏(狸姓丹朱之後/在周為傅周語)
摯疇之國也由大任𣏌繒由大姒齊許申吕由大姜是皆能内
　利親親者也鄢之亡也由仲任宻湏由姞鄶由叔妘𥅆由鄭
　姬息由陳媯鄧由楚曼羅由季姬廬由荆媯是皆外利離親
　者也(周/語)
四岳共之従孫(共工/周語)
禹胙以天下賜姓曰姒氏曰有夏胙四岳國命為侯伯賜姓曰
　姜氏曰有吕(周/語)
郭偃曰晋侯雖欲縦惑未獲専也大家鄰國将師保之(晉/語)
狐氏出扵唐叔(晋/語)
黄帝之子二十五人其同姓者二人而已唯青陽與夷鼓皆為
　已姓青陽方雷氏之甥也夷鼓彤魚氏之甥也其同生而異
　姓者四母之子别為十二姓凡黄帝之子二十五宗其得姓
　者十四人為十二姓姬酉祁已滕葴任荀僖姞儇依是也惟
　青陽與倉林氏同于黄帝故皆為姬姓(晋/語)
諸子鬻姒之子荼嬖(哀/五)
景公疾使國惠子髙昭子立荼寘羣公子扵菜公卒公子嘉公
　子黔公子駒奔衛公子鉏公子陽生来奔六年陳僖子召陽
　生立之弑荼
哀六年齊陳乞鮑牧攻高國國夏奔莒遂及高張晏圉弦施来
　奔八年齊殺鮑牧
哀十一年齊伐我冉求曰二子之不欲戦也冝政在季氏
陳僖子謂其弟書爾死我必得志
齊簡公使闞止爲政陳桓殺闞止執公扵舒州弑之(闞止謂陳/豹曰我盡)
(逐陳氏/而立女)
宋桓魋謀公公告皇野請救曰不淂左師不可左師至命其徒
　攻桓氏魁入於曺以叛使左師巢伐之亦入于曹民叛之向
　魋奔衛向巢来奔
司馬命其徒攻桓氏其父兄故臣曰不可其新臣曰從吾君之
　命
哀十七年齊國觀救衛二十三年晉荀瑶伐齊高無丕帥師禦
　之
周公及武公娶扵薛孝惠娶扵啇自桓以下娶扵齊
衛出公奪南氏邑公孫彌牟作亂
宋皇緩為右師皇非我為大司馬皇懷為司徒靈不緩為左師
　楽茷為司城樂朱鉏為大司㓂六卿三族降聼政(哀卄/六)
哀二十七年公欲以越伐鲁而去三桓因孫扵邾乃遂如越
狸姓傳氏(狸姓丹朱之後/在周為傳周語)
摯疇之國也由大任𣏌繒由大姒齊許申吕由大姜是皆能内
　利親親者也鄢之亾也由仲任蜜湏由姞鄶由叔妘𥅆由鄭
　姬息由陳媯鄧由楚曼羅由季姬廬由荆偽是皆外利離親
　者也(周/語)
四岳共之從孫(共工/周語)
禹胙以天下賜姓曰姒氏曰有夏胙四岳國命為侯伯賜姓曰
　姜氏曰有吕(周/語)
郭偃曰晋侯雖欲縦惑未獲專也大家鄰國将帥保之(晋/語)
狐氏出于唐叔(晋/語)
黄帝之子二十五人其同姓者二人而已唯青陽與夷鼓皆為
　己姓青陽方雷氏之甥也夷鼓彤鱼氏之甥也其同生而異
　姓者四母之子别為十二姓凡黄帝之子二十五宗其得姓
　者十四人爲十二姓姬酉𥘉已滕葴任荀僖姞儇依是也唯
　青陽與倉林氏同于黄帝故皆爲姬姓(晋/語)
昔少典娶于有蟜氏生黄帝炎帝黄帝以姬水成炎帝以姜水
　成故黄帝爲姬炎帝爲姜(晋/語)
晉文公胥藉狐箕欒郤伯先羊舌董韓寔掌近官諸姬之良掌
　其中官異姓之能掌其逺官(晋/語)
晋悼公育子子興舊族(晋/語)
欒伯請公族大夫公曰荀家惇忠荀檜文敏黶也果敢無忌鎮
　靖使兹四人者爲之夫膏梁之性難正也故使敦惠者敎之
　使文敏者道之使杲敢者諗之使鎮靖者脩之(晋/語)
公族穆子曰厲公之亂無忌備公族不能死(晉/語)
隰叔子違周難扵晉國(隰叔杜伯之子宣王殺/杜伯隰叔避害適晉)生子輿為理及
　武子佐文襄受隨范及文子受邭檪(晋/語)
荆叔逃難於濮而蠻季紃是立薳氏将起之禍又不克(鄭/語)
祝融其後八姓於周未有侯伯(巳董彭秃妘/曹斟芈也)己姓昆吾蘇顧温
　董董姓􁈻夷豢龍則夏㓕之矣彭姓彭祖豕韋諸稽則啇㓕
　之矣秃姓舟人則周滅之矣妘姓鄔鄶路偪陽曺姓鄒莒皆
　為采衛又無令聞斟姓無後融之興者其在芊乎芈姓䕫越
　不足命也蠻芈蠻矣唯荆實有昭德(鄭/語)
姜伯夷之後也嬴伯翳之後也(翳伯孟/也鄭語)
顓頊命南正重司天以屬神命火正黎司地以屬民堯復育重
　黎之後使復典之以至于夏啇故重黎氏世叙天地其在周
　程伯休父其後也當宣王時失其官守而爲司馬氏(楚/語)
民之徹官百王公之子弟之質能言能聼徹其官者而物賜之
　姓以監其官是爲百姓姓有徹品十扵王謂之千品(楚/語)
　　官制
　　周
宰(隐元年宰咺/桓四年渠/伯糾/僖九年宰周公孔)卿士(鄭武公荘公為平王卿士/鄭伯為王佐卿士/單)
(靖公為卿士以襄/王室/襄十一年)卜正(滕侯曰我/周之卜正)内史(桓二年/僖十一/年/僖十六年)
王子師(蒍國為/子頽師)膳夫(惠王収膳/夫之秩)御士(僖二十五/襄三十)太師(僖/二)
(十六年/太公)太史(辛甲周武/王太史)虞人(虞人/之箴)官師(襄十/五)行人(欒/盈)
(辭於/行人)尉氏(欒盈曰将歸死於/尉氏討姦之官)司徒(王使司徒/禁掠欒氏)候(王使候/出諸轘)
(轅)陶正(昔虞閼夫/為周陶正)縣大夫(昭九王執/甘大夫)
僖二十九年天王使宰周公来聘注天子三公兼冡宰者　鞏
伯未有職司扵王室注非命卿名位不逹扵王室　王使委扵
三吏注三公也　伯輿之大夫瑕禽曰官之師旅不勝其富
劉獻公殺獻太子之傅庾過　𣆀季授土(司/空)陶叔授民(司/徒)
周公爲太宰康叔爲司冦聃季爲司空五叔無官豈尚年哉
有雲如衆赤烏楚子使問諸周太史
　　魯
司空(司空無駭入極注魯司/徒司馬司空皆卿也)太宰(羽父求/太宰)卜士(桓/六)宗伯
(夏父弗/忌文二)司冦(季文子使司冦/出莒僕於境)太史(克文/十八)隧正(叔仲昭/伯襄七)
左宰(公鉏二/十二)外史(季孫召外史掌惡/臣而問盟首焉)司馬(昭/四)司徒(上)
工正(上)司宫(昭/五)司鐸(司鐸射/昭十三)府人(昭三/十二)周人(哀/三)宰
人(上)校人　巾車(上)宗人(釁/夏)
南遺為費宰叔仲昭伯為隧正欲善季氏謂遺請城費吾多與
而没　季孫而臧武仲曰子為司㓂将盗是務去　襄二十九
年射者三耦公臣不足取扵家臣　杜洩曰夫子聘扵王王賜
之路復命而致之君君不敢逆王命而復賜之使三官書之吾
子為司徒實書名夫子為司馬與工正書服孟孫為司空以書
勲　叔孫昭子以再命為卿及平子伐莒克之更受三命(昭子/不伐)
(莒以例加/為三命)叔仲子謂平子曰三命踰父兄非禮也(言昭子受三/命自踰其先)
(人)昭子曰若不廢君命則固有著矣　叔孫為政季孫欲惡諸
晉　季友受費以為上卿　命周人出御書(司周書典/籍之官)命宰人
出禮書(宰人太/宰之屬)校人乘馬巾車脂轄(校人掌馬/巾車掌車)
　　晋
五正(隱六年翼九宗/五正五官之長)傳(封桓叔于曲/沃樂賔傳之)大司空(荘二十/六年/中)
大夫(驪姫與中大夫成/謀/晋侯許賂)太子傳(杜原/欵)寺人(披)七輿大夫
(僖十年有左行右行注侯伯七命副車七乘/襄二十三年欒盈入絳魏氏及七輿大夫輿之)筮史(曺貨晋/筮史僖)
(二十/八)下軍大夫(文公以冀缺為下軍/大夫/僖三十三)縣大夫(僖二十三原/大夫趙㐮)
太傅(陽䖏父/文六)太師(賈佗/文六)宰夫(宣/二)太史(宣/二)公族大夫(宣/三)
(屏季為公/族太夫)公行(宣/三)中軍大夫(趙括趙嬰/齊宣十二)上軍大夫(宣十/二三)
(軍大夫/各二人)司馬(僖二/十八)行人(宣十二/失辭)輿帥(成/二)候正(成/二)甸
人(使甸人獻/麦/成十)饋人(成/十)校正(成十八/主馬官)司士(成十八車/右之官)軍
尉(祁奚成/十八)上軍尉(鐸遏冦/成十八)乘馬御(程鄭成/十八)僕人(襄/三)司
冦(襄/三)左史(襄十四年伐/秦即太史也)傳(羊舌肸/襄十六)復陶(綘人主衣/服之官)縣
師(使綘人為君復/陶以為綘縣師)輿尉(襄三/十)圬人(上)巾車(上)膳宰(昭/九)
(屠/蒯)隂地之命大夫(别縣監/尹哀四)卜人(僖/四)分唐叔職官五正(五/官)
(之/長)晉以僖侯廢司徒注廢為中軍　士蒍曰太子不得立矣
分之都城而位以卿(謂将/下軍)晉文公作執秩以正其官(執秩主/爵秩之)
(官)城濮之戦司馬殺祁瞞以狥于諸侯(原軫将中軍郤溱佐/之狐毛将上軍狐偃)
(佐之欒枝将下/軍胥臣佐之)襄公以三命命先且居将中軍以再命賞胥
臣以一命命冀缺為卿亦未有軍行　三行無佐疑大夫師(僖/二)
(十八作/三行注)穆伯及晉司空士縠盟書士縠堪其事也注晉司空
非卿也以士縠能堪卿事故書　趙盾為國政既成以授太傅
陽子太師賈佗使行諸晉國　秦獲穿也獲一卿矣注晉自有
散位從卿者　文十三年六卿相見扵諸浮　晋侯請于王以
黻冕命士㑹将中軍且為大傅(宣十/六)鲁賜三帥先路之服司馬
司空輿帥侯正亞旅皆受一命之服　中行伯之扵晋也其位
在三注下卿(荀庚第三為下卿/則諸卿皆下卿)平隂之役鲁賜六卿軍尉司
馬司空輿尉候奄　成三年晋作六軍韓厥趙括鞏朔韓穿荀
騅趙㫋皆為卿賞鞌之功也　韓厥将新中軍且為僕大夫注
兼太僕(成/六)或謂欒武子曰子之佐十一人(成/六)郤犫将新軍
且為公族大夫以主東諸侯　温季位於七人之下(佐新軍位/在八成十)
(六)厲公使胥童為卿　悼公使荀家荀會欒黶韓無忌為公
族大夫(使訓卿/之子弟)使士渥濁為太傅(修范武/子之法)右行辛為司空
(修士蒍/之法)六官之長皆民譽　魏絳至授僕人書　襄四年鄫
無賦扵司馬(掌諸侯/之賦)韓獻子告老公族穆子有廢疾(長/子)使宣
子朝遂老　使韓無忌掌公族大夫　晉侯使士匃将中軍辭
曰伯㳺長昔臣習扵知伯是以佐之荀偃将中軍代荀瑩士匃
佐之(位如/故)使韓起将上軍辭趙武将上軍(武自新軍超/四等代荀偃)韓起佐
之(位如/故)欒黶将下軍魏絳佐之(黶亦如故絳自新軍/佐超一等代士魴)平公即
位祁奚韓襄欒盈士鞅為公族大夫　欒懐子為下卿(下軍/佐)
欒盈曰得罪扵王之守臣(范宣子為王所/命故曰守臣)晉侯嬖程鄭使佐
下軍(襄二/十四)襄二十五年自六正(三軍之/六卿)五史三十帥(五史文/職三十)
(帥武職皆軍/卿之屬官)三軍之大夫百官之正長師旅(百官正長羣有司/也師旅小将帥)
及處守者皆有賂(䖏守守/國者)叔向命召行人子貟行人子朱曰
朱也當御　楚子曰今其来者上卿上大夫也(韓起/叔向)晋人使
罕朔從嬖大夫(罕朔鄭亞大夫奔晋晋/為子産故不以罪降)荀盈卒公欲廢知氏
而立其外嬖　孫伯黶司晋之典籍以為大政及辛有氏之二
子董之晋扵是乎有董史　閻没謂魏子曰豈将軍食之而有
不足
　　楚
莫敖(屈瑕桓/十一年)令尹(闘祁荘/四年)大閽(鬻拳荘/十九年)太師(潘崇/文元)環
列之尹(潘崇/掌)司馬(子西僖/二十六)縣公(荘三申公闘班僣號/十年縣尹皆稱公)司
敗(子西辭曰臣/歸死於司敗)工尹(穆王使子西/爲工尹文十)工正(蒍賈/宣四)箴尹(克黄/宣四)
左尹(子重宣/十一)封人(宣十一/慮事)司徒(宣十一以/授司徒)少宰(宣十/二)
獸人(宣十/二)連尹(襄老宣/十二)大宰(子啇/成十)右司馬(公子申/襄二)右
尹(公子/罷我)大司馬(公子/成)宫廐尹(飬由/基)御士(襄二/十二)芋尹(無/宇)
(昭/七)嚻尹(午)陵尹(喜昭/十二)郊尹(昭十/三)正僕(太子/之/近官同上)卜尹
(昭十/三)太子師少師(伍奢費/無極)城父司馬(昭二十/奮揚)莠尹(昭二/十七)
右領(鄢将/師)監馬尹(昭十/一)樂尹(鍾/建)右領(差/車)左史(老)武
城尹(公孫/朝)寝尹(哀八/年)清尹(成/七)
令尹鬪祁莫敖屈重除道梁溠　僖二十六年令尹子玉司馬
子西伐宋　司馬子西城濮之役王止之曰毋死使爲啇公穆
王使爲工尹　令尹子文卒鬪班爲令尹子越爲司馬蒍賈爲
工正　令尹蒍艾獵城沂使封人慮事以授司徒(司徒/掌役)楚子
讓申叔時曰諸侯縣公皆慶寡人　蒍敖爲宰擇楚國之令典
注宰令尹　鍾儀對晉侯曰汵人也公曰能樂乎對曰先父之
職官也敢有二事　令尹右尹大司馬右司馬左司馬莫敖箴
尹連尹宫廐尹(襄十/五年)子革奔楚爲右尹　令尹子南之子弃
疾爲王御士　令尹司馬莫敖(襄二十/二年)楚蒍掩爲司馬子木
使庀賦既成以授子木　齊申鮮虞楚人召之為右尹　申無
宇曰司馬令尹之徧王之四體也　沈尹射奔命於夏汭子西
曰楚國弟我死令尹司馬非勝而誰　白公死沈諸梁兼二事
國寕乃使寕為令尹寛為司馬　彭仲爽申俘也文王以為令
尹
　　　齊
徒人(費)工正(陳敬仲辭卿/使為工正)寺人(貂)銳司徒(主銳兵/者成二)辟
司徒(主壁壘/者成二)司㓂(慶佐成/十八)太子傅(太傅髙厚少傳/夙沙衛)縣公
(襄二十齊棠公/齊棠邑大夫)祝(祝/固)史(史/嚚)衡鹿(山林之木/衡鹿守之)舟鮫(澤之/萑蒲)
(舟鮫/守之)虞候(藪之薪烝/虞矦守之)祈望(海之塩蜃/祈望守之)
陳公子完奔齊齊侯使為卿辭王以上卿之禮饗𬋩仲辭曰
臣賤有司也有天子之二守國髙在王曰往踐乃職注管仲位
卑而執齊政故欲以職尊之
齊荘公為勇爵注設爵位以命勇士　申蒯侍漁者(侍漁監/取之官)
崔杼立景公而相之慶封為左相　太史書曰崔杼弑其君崔
子殺之其弟嗣書而死者二人其弟又書乃舍之南史氏聞太
史盡死執簡以往　滅崔氏慶封當國　承嗣大夫强易其賄
齊臣瓘曰國子寳執齊柄而命瓘曰無辟晋師
　　宋
公子卬八年襄夫人殺大司馬公子卬宋髙哀為蕭封人
以為卿　成十五年向為人為大司㓂(在司/城下)鱗朱為少司㓂
向帶為太宰魚府為少宰(華元殺蕩澤左師二司㓂二宰奔椘/華元使向戍為左師老佐為司馬楽)
(裔為/司冦)司城而梏諸朝(司/馬)宋楽喜為司城以為政(疏齊夷吾/魯叔孫婼)
宋災楽喜使華臣具正徒(華臣為司徒正徒役/徒也司徒之所主)令隧正納郊保
(五縣為隧納聚/郊野保守之民)使華閲討右官(為右師/討治也)向戍討左(為左/師)使楽遄
庀刑器(樂遄/司㓂)使皇鄖命校正出馬工正出車使西鉏吾庀府守
(鉏吾太宰府/六官之典)令司宫巷伯儆宫二師令四鄉正敬享　襄二十
六年宋芮司徒　昭二十六年大司馬大司徒司城左師右師
大司㓂　哀二十六年司城為上卿
　　鄭
封人(頴考叔爲頴谷封/人注典封疆者)外僕(髠屯僖/三十三)執訊(文十部問/七/之官)宰
夫(宣/四)司馬(子囤/襄二)司空(子/耳)司徒(子/孔)大宰(右/㚟)少正(公孫/僑鄭)
(卿官襄二/十二年)祝(鄭伐陳/祝祓社)司㓂(昭二司/㓂将至)外僕(掌次舎者襄/二十八年)
馬師(馬師頡/襄三十)太史(襄三十/命伯石)禇師(公孫黒請以印爲/諸師市官/昭二)司墓
(昭十/二)司宫(啇成公儆司/宫昭十八)府人　庫人　野司㓂(縣士/也)郊
人(上)
祭封人仲足有寵於荘公荘公使爲卿　鄭伯睔卒子罕當國
(攝君/事)子駟爲政子國爲司馬　盟於歔鄭六卿大夫門子皆從
鄭伯　襄十年子駟當國子國爲司馬子耳爲司空子孔爲司
徒子孔為載書以位序聼政辟大夫諸司門子弗順　鄭人使
良霄太宰石􁎕如楚　鄭伐陳司徒致民司馬致節司空致地
乃還　楚人囚印堇父獻於秦子太叔為令正以為請　鄭罕
氏常掌國政以為上卿　鄭伯有使公孫黒如楚伯有曰世行
也(言女世/為行人)使太史命伯石為卿(受䇿/入拜)武請於冡宰矣　子
晢上大夫女嬖大夫(薫隧强/與盟)
　　衛
右宰(隐四年右宰醜襄/十四年右宰榖)大史(史華曰我/大/史也寔掌其祭)祝宗(襄十/四年)少
師(襄二十七/公孫免餘)司冦(昭/十)禇師(昭二十/子申)行人(定七北/宫結)寺人
(哀十/五)司徒(瞞成哀/十五)
衛定姜曰先君有家卿以為師保而蔑之　衛公孫免餘為少
師使為卿辭齊豹爲衛司冦守嗣大夫　衛公子郢曰三揖
在下(三揖卿/大夫士)
隨少師(桓/六)
虢祝應宗區史嚚注大祝宗人大史(荘三/十二)
衛将伐邢禮至曰不得其守國不可得也注云守謂邢正卿國
子
曹乘軒者三百人　司城(公孫/疆)秦行人(文十二亱/戒晋師)右大夫
(成二盟属秦右大夫/說襄十一右大夫詹)
邾卜遷于繹史曰不利於君
呉行人(申公巫臣子狐/庸成七/伍員)大宰(伯/嚭)涉人(吴哀/十五)
蔡司馬(鄭侵蔡獲公子/蔡司馬/燮)太師(子朝襄/二十六)
陳司徒(襄十七年鄭獲陳司/徒印昭八司徒招)司徒(襄二十/五桓子)行人(昭/八)芋尹
(盖哀/十五)
巴行人(桓/九)
衛石碏桓公立乃老(告陳討/州吁)楚子文治兵於暌注時不為令
尹　申叔時老在申子反問楚師何如　韓厥老矣知罃禀焉
以為政　祁奚老矣聞囚叔向乘馹而見宣子　衛侯追季孟
公叔文子老矣輦而如公
上卿下卿上大夫(桓三年/逆女)次國之上卿當大國之中中當其
　下下當其上大夫小國之上卿當大國之下卿中當其上大
　夫下當其下大夫上下如是古之制也(成/三)
曰官日御(桓十/七年)
狐突曰策名委質貳乃辟也今臣之子名在重耳有年数矣注
　名書於所臣之䇿
王及公侯伯子男甸采衛大夫各居其列所謂周行也(襄十/五)
王臣公公臣大夫大夫臣士士臣皁皁臣輿輿臣隷隷臣僚僚
　臣僕僕臣䑓馬有圉牛有牧(昭/七)
孟獻子曰郤子先君之嗣卿也　衛㝎姜言孫林父是先君宗
　卿之嗣也(同姓/之卿)吴季札謂叔孫穆子吾子為魯宗卿
衛侯入祀先君周冶既服将命(服卿服將/入廟受命)
荀林父止先蔑使秦曰攝卿以徃可也
宋華耦辭宴請承命扵亞旅(亞旅上/大夫也)
司城蕩卒公孫夀辭司城請使意諸為之(意諸夀之/子文十六)
命夫命婦至於老疾無不受氷山人取之縣人傳之輿人納之
　隷人藏之
卿違從大夫之位罪人以其罪降(子/産)
五行之官是謂五官(蔡墨對/魏獻子)薛之皇祖奚仲居薛以為夏車
　正仲虺居薛以為湯左相　少康為仍牧正奔有虞為之庖
　正　古之火正或食扵心或食扵咮(謂火正之官/配食於火星)陶唐氏
　之大正閼伯　郯子官名(黄帝雲紀/炎帝火紀/共工水/紀/大皡龍紀/少皡鳥紀)
(并注/司徒司馬/司空司冦)
　　家臣
石碏宰孺羊肩　趙氏新出其屬曰臾駢(佐上/軍)魯施氏之宰有
　百室之邑施氏卜宰匡句湏吉　臧武仲雨過御叔叔曰雨
　行何以聖為穆叔聞之曰國之蠧也令倍其賦注古者家有
　國邑故以重賦為罰　鄭公孫黒肱有疾召室老宗人立叚
　而使黜官薄祭　季氏以公鉏為馬正(馬正家/司馬)又出為公左
　宰　孟氏之御騶豊點　孟氏将辟藉除於臧氏臧孫使正
　夫助之　崔子使圉人駕寺人御而出公冶致其邑扵季氏
　鄭伯有嗜酒朝至未已朝者曰公焉在(家臣故謂/伯有為公)子皮欲
　使尹何為邑　叔孫穆子使𥪡牛為政(昭/四)叔孫昭子即位
　朝其家衆　季孫将以成與晉謝息為孟孫守不可　南蒯
　謂子仲我以費為公臣　齊氏之宰渠子召北宫子北宫氏
　之宰不與聞謀殺渠子遂伐齊氏滅之　范㑹之祝史不祈
　叔向室老(襄二/十一)季氏饔人檀(昭二/十五)叔孫氏之司馬􁈻戾
　昭子使祝宗祈死　郈魴假使臧會為賈正　鑪金𥘉䆠扵
　子期氏實與隨人要言王使見辭虞人以鈹盾夹季桓子
　叔孫氏公南為馬正　郈工師駟赤　鮑子臣差車鮑點
昔我先世后稷以服事虞夏及夏之衰也棄稷弗務我先王不
　窋用失其官(周/語)稷為大官(周/語)
公卿列士瞽史師瞍曚百工(召公告厲/王/周語)
虢文公諌不藉千畒曰稷以告王史帥陽官以命我司事(陽官/秦官)
(司事主農/事官也)王乃使司徒咸戒公卿百吏庻民司空除壇于藉
　命農大夫咸戒農用(農大夫/田畯也)及期鬰人薦鬯犠人薦醴宰夫
　陳饗膳宰監之膳夫替王王歆太牢稷則徧戒百姓曰土
　不備墾辟在司㓂乃命其旅曰徇農師一之農正再之后稷
　三之司空四之司徒五之太保六之太師七之太史八之宗
　伯九之王則大徇
司民司啇牧(牧/人)埸(場/人)廪(廩人周語仲/山父諫料民)
内官不過九御(九御/九嬪)外官不過九品(九品九/卿周語)
陳侯司空膳宰司里(單襄公假道/扵陳/周語)
周之秩官有之曰行理(行/人)候人門尹宗祝司徒司空司冦虞人
　甸人火師水師膳宰廪人司馬工人(单襄公/周語)
郤至曰昔先大夫荀伯自下軍之佐以政趙宣子未有軍行而
　以政今欒伯自下軍往(周/語)
太子晉曰伯禹釐改制量四岳佐之此一王四伯豈繄多寵
　皆亡王之後(周/語)
景王将鑄無射問之伶州鳩(伶司/楽官)鐘成伶人告龢(伶人樂人/也/周語)
公欲弛郈敬子之宅對曰先臣惠伯以命扵司里請從司徒以
　班徙次(司徒掌里宰/立政魯語)
夏父弗忌為宗(宗/伯)將躋僖公宗有司曰非昭穆也(魯/語)
里革曰水虞獸虞(魯/語)
自伯子男有大夫無卿(魯/語)
天子三公九卿師尹惟旅牧相(師尹大夫官也旅衆士/也牧州牧也相國相也)大史司
　載(載天文/也魯語)
管子参國起案以為三官臣立三宰(三卿/也)工立三族市立三卿
　澤立三虞山立三衡(齊/語)
卿長進賢桓公親見之遂使役官桓公令官長期而書伐以告
　選其賢者桓公召而訾相其質升以為上卿之賛謂之三選
(三選謂卿長所進官長/所選公所訾相也齊語)
制國五鄉一帥制鄙立五大夫使各治一屬(齊/語)
中大夫里克嬖大夫㔻鄭(晉/語)
官師之所材也戚施直鎛籧除蒙璆(不能俛故/使之載磬)侏儒扶盧矇瞍
　修聲聾瞆司火(耳無聞扵/視則審)僮昏嚚瘖僬僥官師所不材也以
實裔土(晋/語)
趙宣子伐宋召軍吏而戒樂正(晋/語)
晉悼公使祁奚為元尉(中軍/尉也)魏絳為元司馬(中軍司/馬也)張老為元
　侯(中軍侯/奄也)鐸遏㓂為輿尉(上軍/尉也)籍偃為輿司馬(上軍司/馬也)程鄭
　端為賛侯(乘馬御/也晋語)
子輿為理(士蒍/字)
秦后子楚公子干来仕叔向為太傅實賦禄韓宣子問二公子
　之禄焉對曰大國之卿一旅之田(公之孤四命五百人/為旅五百頃)上大
　夫一卒之田(上大夫一命百人/為卒為田百頃)夫二公子者上大夫也皆
　一卒可也(晋/語)
董安于曰臣之少也進秉筆賛爲名命稱扵前世義扵諸侯(晋/語)
史黯曰趙簡子主将適螻而麓不聞(注主君苑/囿之官也)臣敢煩當日(直/日)
(也)
屈到耆芰召其宗老而屬之(楚/語)
楚王方弱申公子儀父爲師王子爕爲傳(楚/語)
伍舉曰天子之貴也唯以公侯爲官正以伯子男爲師旅(楚/語)
衛武公旅賁官師誦訓暬御瞽史師工(楚/語)
觀射父曰古者使先聖之後以爲之祝使名姓之後爲之宗扵
　是乎有天地神民類物之官爲之五官顓頊受之乃命南正
　重司天以屬神命火正黎司地以屬民堯復育重黎之後不
　忘舊者使復典之以至于夏啇當宣王時失其官守(楚/語)
民之徹官百王公之子弟之質能言能聼徹其官者而物賜之
　姓以監其官是謂百姓姓有徹品十扵王謂之千品五物之
　官陪屬萬為萬官官有十醜為憶醜(楚/語)
成王聞子文之朝不及夕也於是乎毎朝設脯一束糗一筐以
　羞子文至于今令尹秩之(楚/語)
呉官師嬖大夫将軍少司馬(吴/語)
戎翟使舌人體委與之(周語/中)
臧文仲聞栁下惠之言使書以為三筴(三筴三卿卿一通謂司/馬司徒司空也鲁語上)
欒氏之臣辛俞行曰三世仕家君之再世以下主之(晉語/十四)
　　財用
凡物不足以講大事其材不足以備器用則君不舉焉君将納
　民扵軌物者也故講事以度軌量謂之軌取材以章物采謂
　之物不軌不物謂之亂政若夫山林川澤之實器用之資皁
　隷之事官司之守非君所及也
御廩(桓十四年御廩災注公/所親耕以奉粢盛之倉)
會以制財用之節注貢賦多少(曹/制)
齊歸衛乘馬祭服牛羊豕鷄狗門材
衛文公大布之衣大帛之冠務材訓農通啇恵工元年革車三
　十乘季年乃三百乘
楚貢􁀁茅　晉歸王職貢
齊侯修禮於諸侯諸侯官受方物
秦輸粟于晋自雍及絳命之曰汎舟之役
晉作爰田(扗預注分公田之税應入公/者/爰之/於/所賞之衆食/貨志民受田上田夫百畝/中/田/夫二/百/畝下田夫)
(三百畝嵗耕種者為不易上田休一嵗者為一易中田休二嵗/者為再易下田三歲更由耕之自爰其䖏孟康曰爰扵也服䖍)
(孔晁曰爰易也賞衆以田易其疆畔正義云謂舊入公者今改/易與承賞之衆)
曹伯如晉會正(貢/賦)黄人不歸楚貢
宋武公以門賞耐班使食其征闗門征税也
齊公子啇人驟施貸於公有司以繼
夏貢金九牧
宣十五年𥘉稅畝(公田之法十取其一今又/履其餘畝復十取其一)非禮也
榖出不過籍(周法民耕百畝公田十畝/借民力而治之税不過此)以豐財也
先王疆理天下物土之宜而布其利故詩曰我疆我理南東其
　畒
郇瑕氏之地沃饒而近盬(盬鹽也猗氏/縣鹽池是)近寳公室乃貧(近寳則/民不務)
(夲)
賞田(圍宋之役子重請取/於申吕以為賞田)
鄫無賦於司馬(孟献子/請屬鄫)
國無滯積公無禁利祈以幣更賔以特牲器用不作車服從給
(晋悼公/息民)
𥘉子駟為田洫司氏堵氏侯氏子師氏皆喪田焉(洫田畔溝也/子駟為田洫)
(正封疆而/侵四族田)
季武子告叔孫穆子請為三軍各征其軍(征賦稅也三家各/征其軍之家属)穆
子曰政将及子子必不能(政者霸國之令禮大國三軍魯次國/而為大國之制晋賦必重故憂不能)
(堪)正月作三軍三分公室而各有其一三子各毁其家季氏使
其乘之人以其役邑入者無征(使軍乘之人率其邑/役入季氏者無公征)不入者倍
政(不入季氏者則使公家倍征之設利病欲驅使入也故昭五/年傳曰季氏盡征之民辟倍征故盡入季氏)
孟氏使半為臣若子若弟(取其子弟之半也四分其乘/之人以三歸公而取其一)叔孫氏
使盡為臣(盡取其子弟以/其父兄歸公)昭五年舍中軍四分公室季氏擇二
二子各一皆盡征之而貢於公
同盟於亳載書曰凡我同盟毋藴年(藴積年榖/而不分灾)毋壅利(專山川/之利)
范宣子為政諸侯之幣重鄭子西產寓書扵子西以告宣子宣
子乃輕幣趙文子為政令薄幣諸侯之幣而重其禮
楚蒍掩為司馬子木使庀賦數甲兵申午蒍掩書土田度山林
鳩藪澤辨京陵(辨别也絶髙曰陵/别之為冢墓之地)表淳鹵(淳鹵埆薄之地/表異輕其賦稅)數疆
潦(疆界有流潦者計/數减賦/租入)規偃豬(偃豬下湿之地規/度其受水之多少)町原防(廣平曰/原防隄)
(也隄防間地不淂方正/如井田别為小頃町)牧隰臯(隰臯水厓下湿/為芻牧之地)井衍沃(衍沃平/美之地)
(則如周禮/之制井田)量入修賦(量九土之所入/而治理其稅賦)
宋盟季武子使謂叔孫以公命曰視邾滕両事
晉楚則貢賦重故欲比小國
鄭饑子皮餼國人粟户一鍾(六斛四/斗曰鍾)宋亦饑子罕請出公粟以
貸使大夫皆貸
魯之扵晋也職貢不乏玩好時至公卿大夫相繼於朝史不絶
書府無虚月
為宋灾故諸侯之大夫㑹以謀歸宋財旣而無歸於宋(襄三/十)
子産使田有封洫廬井有伍(輿人誦曰取我/田疇而伍之)
齊舊四量豆區釜鍾四升為豆各自其四以登扵釜(四豆為區/區斗六升)
(四區為釜釜/六斗四升)釜十則鍾(六斛/四斗)陳氏三量皆登一焉鍾乃大矣(加/一)
(謂加舊量/之一也)以家量貸而以公量収之
民參其力二入於公而衣食其一公聚朽􁑨而三老凍餒(齊)
昭四年鄭子産作丘賦(丘十六井當出馬一匹牛三頭/今子産别賦其田如鲁之田賦)
葬晉平公鄭子皮将以幣行子産曰用幣必百两百两必千人
　千人至将不行不行必盡用之㡬千人而國不亡
邾人莒人愬于晉曰我之不共魯故之以
列尊貢重周之制也卑而貢重者甸服也(甸服謂天/子畿内)
鄭伯男也而使從公侯之貢(子産/争承)
鄭災書焚室而寛其征
鄅人藉稻
山林之木衡鹿守之澤之􁀆蒲舟鮫守之藪之薪烝虞候守之
海之鹽蜃祈望守之縣鄙之人入從其政偪介之闗暴征其私
(晏子謂齊景公景公使有/司毁関去禁薄歛已責)
齊侯謂夷儀人曰淂敝無存者以五家免(給其五家令/常不供役事)
周人與范氏田公孫龎稅焉(龎范氏臣爲范氏収/周人所與田之税)
陳轅頗爲司徒賦封田以嫁公女(封内之田/悉賦税之)
用田賦(丘賦之法因其田財通出馬一匹牛三頭/今欲别其田及家財各爲一賦故言田賦)
敝邑之職貢於吴有豐扵晋無不及焉(魯)
古者司民協孤終(無父者曰孤終死也/合其名籍以登於王)司啇協名姓司徒協旅
(合師旅/之衆)司㓂協姦(掌合姦民以/知死刑之数)牧協職(掌牧飬犠牲合/其物色之数)工協革
(革更也更制度/者合其数也)塲協入廪協出是則少多死生出入往来皆可
知也王治農于籍搜于農隙耨穫亦扵藉獮扵既烝狩扵畢時
是皆習民數者也(周/語)
景王二十一年鑄大錢(周/語)
季康子田賦注(藉田以力賦里以入任力以夫其嵗/収田一井出稯禾秉芻缶米並注魯語)
管子伍鄙相地而哀征山時各致其時陸阜陵墐井田疇均(齊/語)
桓公通齊國之魚鹽于東萊(齊/語)
桓公使諸侯輕其幣而重其禮垂橐而入稇載而歸(齊/語)
晉作轅田注(晋/語)
文公輕闗易道通啇寛農茂穡勸分省用足財(晋/語)
公食貢大夫食邑士食田(受公/田也)庻人食力(各由/其力)工啇食官(工百/工啇)
(官賈也周禮府藏皆有賈/人以知物貴食官官廪之)皁隷食職(士臣皁皁臣輿輿臣隷食/職各以其職大小食禄也)
官宰食加(官宰家人也加大夫/之家田也晋文公)
尹鐸為晉陽損其户数(損其户則民優/而税少/晋語)
王者居九畡之田收經入以食兆民(九畡九州之/極數也鄭語)
楚之所寳者有薮曰雲連徒洲金木竹箭之所生也龜珠齒角
皮革羽毛所以備賦用以戒不虞者也(楚/語)
王孫雄曰我既執諸侯之柄以嵗之不獲也無有誅焉而先罷
之
呉稻蟹不遺種(稻蟹食稻/也/越語)
　　刑
隐四年衛人使右宰醜涖殺州吁于濮石蜡使其宰獳羊肩涖
　殺石厚于陳
羽父使賊殺公蒍氏立桓公討蒍氏有死者(隠十/四)
桓十八年齊人殺鄭子亹而轘髙渠弥注車裂曰轘(弒昭公/宣/十一年楚子)
(轘夏徴舒/襄二十二年楚轘觀起)
祭仲殺雍糾尸諸周氏之汪(桓十/五年)
荘六年衛惠公入放公子黔牟于周放寗跪于秦(宣元晉放胥/甲父于衛)
魯莊公曰小大之獄雖不能察必以情(忠之屬也可以/一戦荘十年)
猛獲南宫萬宋人皆醢之(莊十二年/襄十五年鄭人醢堵女/父尉翩司齊/襄十九年齊侯醢夙)
(沙衛/于軍)
傳瑕貳周有常刑既伏其罪矣(荘十四年/昭三十年晉荀躒/責季孫意如有君不事周有常)
(刑)
鄭刖强鉏(荘十/六年)
司㓂行戮君為之不舉(荘二/十年)
正月肆大青(荘二十/二年)
季友使鍼季酖叔牙曰飲此則有後扵魯國飲之卒立叔孫氏
(莊三十/二年)
閔二年莒人歸共仲及宻使公子魚請不許哭而往共仲曰奚
斯之聲也乃縊
僖二十七年楚子玉治兵鞭七人貫三人耳
晋魏犨顛頡爇僖負羈氏爱魏犨材舍之殺顛頡以狥于師祁
瞞亡大斾之左㫋舟之僑先歸皆殺之
衛侯與元喧訟寗武子為輔鍼荘子為坐士榮為大士(大士治/獄官也)
(周禮命夫命婦不躬坐獄訟元喧又不宜與君對坐故使鍼/荘子為主又使衛之忠臣及其獄官質正元喧傳曰王叔之)
(宰與伯輿之大夫坐獄于王庭各不身親盖今長吏有罪先/騐吏卒之義)
　衛侯不勝殺士榮刖鍼荘子謂寗俞忠而免之執衛侯歸之
　于京師寘諸深室寗子職納槖饘焉(已上並僖公二十八年/鄭伯與許男訟于楚)
(子及皇戍攝鄭伯之辭/王叔與伯輿訟使王孫氏與伯輿/合要王孫氏不能舉其契注要契之辭/昭子命吏曰婼将)
(與季氏訟書辭無頗)
晋殺三卿尸諸朝(宣十七年/子南之臣謂弃疾請徙子尸扵/朝曰君臣有禮惟二三子三日弃疾請尸王)
(許之/鄭尸公孫黒于/周氏之衢加木/焉)
襄四年魏絳請歸死于司㓂(致尸司冦/使戮之)
鄭子駟辟殺子狐子熈(辟罪也加/罪以戮之/襄/八)
宋災使楽遄庀刑器(樂遄/司冦/襄/九)
晋肆青圍鄭(襄九/年)
衛獻公鞭師曹三百(襄十/四年)
太子光殺戎子尸諸朝非禮也婦人無刑雖有刑不在市朝(襄/十)
(九/年)
𥘉斐豹隷也著扵丹書(盖犯罪没為宫/奴以丹書其罪)謂宣子曰苟焚丹書我
　殺督戎(二十三年/哀二年趙/簡子誓師人臣隷圉免)
魯盟東門遂叔孫僑如臧孫紇
衛侯如晋晋人執而囚之扵士弱氏(士弱晋主/獄大夫)
宋平公烹伊戾
古者賞以春夏刑以秋冬将賞為之加膳加膳則飫賜将刑為
　之不舉不舉則徹樂(並襄二/十六年)
齊戮崔杼之尸(襄二十/八年)
吴人伐越獲俘馬以為閽使守舟(襄二十/九年)
豊卷奔晉子産請其田里三年而復之反其田里及其入焉(襄/三)
(十/年)
昭三年國之諸市屨賤踊貴(晏子一言/齊侯省刑)
楚殺慶封使負之斧鉞以徇於諸侯使言曰無或如齊慶封弒
　其君弱其孤以盟其大夫(昭/四)
楚子曰若吾以韓起為閽以羊舌肸為司宫足以辱晉(昭五/年)
鄭鑄刑書(叔向詒子産書曰先王/議事/以制不為刑辟)制參辟(注謂用三/代之末法)
夏作禹刑啇作湯刑周作九刑三辟之興皆叔世也(叔/向/並昭/六年)
周文王之法曰有亡荒閲吾先君文王作僕區之法曰盗其所
　隠器與盗罪同(申無/宇)
觀從從師乾谿而遂告之且曰先歸復所後者劓(昭十/三年)
士景伯如楚叔魚攝理(士伯聼叔/孫婼辭)
哀元年桐棺三寸無入于兆下卿之罰(趙簡/子)
吴討邾子囚諸樓䑓栫之以棘(哀八/年)
衛太子與渾良夫盟曰苟使我入三死無與(十/五)
楚烹石乞(哀十/六年)
猶有散遷懈慢而著在刑辟流在裔土扵是乎有夷蠻之國有
　斧鉞刀墨之民(内史過/國語)
君臣無獄(晋執衛/成公)
大刑用甲兵其次用斧鉞中刑用力鋸其次用鑚窄(鑚臏刑/窄黥刑)薄
　刑用鞭朴故大者陳之原野小者致之市朝五刑三次(臧文/仲)
(魯/語)
管子重罪贖以犀甲輕罪贖以鞼盾小罪讁以金(齊/語)
晉人将亨鄭詹(晉/語)
范文子曰今吾司㓂之刀鋸日弊而斧鉞不行(晉/語)
從欒氏者為大戮施(施陳也陳其/尸也/晉語)
士景伯如楚叔魚為賛理(晋/語)
　　兵
隐元年具卒乘注歩曰卒車曰乘古者兵車一乘甲士三人歩
　卒七十二人
鄭人以王師虢師伐衛(同/上)
羽父請以師㑹宋伐鄭公弗許固請而行
諸侯之師敗鄭徒兵(並隐四年/隐九年鄭伯患戎師曰彼徒/我車/襄元年晋敗鄭徒兵扵洧上/僖)
(二十八年晋献楚俘于王駟介百乘徒兵千)
衛州吁告宋曰敝邑以賦與陳蔡從(同/上)
春蒐夏苗秋獮冬狩皆扵農隙以講事三年而治兵入而振旅
　歸而飲至以數軍實昭文章明貴賤辨䓁列順少長
驂絓而止(同上/成二/還濘而止僖十五/絓于木而止成二/䧟/于淖成十六/晉人或以廣隊不能進楚人)
(惎之脱扃注扃車上兵蘭少進馬還又惎之㧞斾投衡上使/不㠶風差輕宣十二)
王伐鄭王為中軍虢公林父将右軍蔡人衛人屬焉周公黒肩
　将左軍陳人属焉鄭為左拒以當蔡人衛人為右拒以當陳
　人中軍奉公為魚䴡之陳先偏後伍伍承彌縫注司馬法車
　戦二十五乘為偏以車居前以伍次之承偏之隙而彌縫闕
　漏也五人為伍
旝動而鼓(注今大将之麾也並桓五年荘九年秦子梁子以公/旗辟于下道/閔二年衛懿公不去其旗/成二年)
(張侯曰師之耳目在吾旗鼓/中/成十六年鄭石首納旌於弢)
楚鬪伯比曰我張吾三軍(桓/六)楚人上左(季/梁)毁車納少師
大閲簡車馬也(並桓六年/荘八年治兵于廟/僖二十七年/楚子文子玉治兵/宣十五年晉侯治兵于稷)
(以畧/狄土)
楚獲隨戎車(桓八年君所/乘兵車也)乾時喪戎路(荘/九)佐車載齊侯以免(成/二)
衛陳(鬪廉衡陳其師扵巴師之中注衡横也分/巴師為二部鬪亷横陣扵其間/桓十)
役徒(楚伐絞屈瑕請無扞采樵者以誘絞人争出驅楚役徒/襄十八伐鄭楚師多凍役徒幾盡)
諜(羅人欲伐楚師使伯嘉諜之並桓十二年/荘二十八年諜/告楚幕有烏/僖二十五年諜出曰原将降/宣八年晉殺)
(秦諜)
楚夫人鄧曼曰其謂君撫小民以信訓諸司以德而威莫敖以
　刑也
楚師盡行(屈瑕伐羅/成二年/楚陽橋之役悉師)
狥(莫敖使狥于師曰諌者有刑/僖二十八年顛頡爇僖負覊/氏殺顛頡以狥于師/殺祁瞞以狥于諸侯/殺舟之僑以)
(狥于國/昭四年楚殺慶封以狥于諸侯)
亂次以濟(大敗至桓十三年/襄三/年楊千亂行魏絳戮其僕)
荘三年凡師一宿為舎再宿為信過信為次
荆尸(注楚武王始更為此陳法遂以為名/宣十二年隨武子曰荆尸而舉)
除道梁溠營軍臨随(注為竒兵開直/道並荘四年)
齊歸衛俘(荘/六)齊獻戎㨗(荘三十一/并傳例)晉獻楚俘于王(還晋獻俘受/僖二十八)
　寗武子言諸侯敵愾獻功(文/四)晉獻狄俘(宣十/五)晉獻楚㨗(成十/六)
齊侯使連稱管至父戍葵丘瓜時而往曰及瓜而代期戍公問
　不至(荘八年並桓二戍齊/荘十三戍遂/閔二戍曺/僖/元齊戍虚丘/僖十三戍周/僖二十五楚戍啇宻)
(僖二十六戍榖/襄五戍陳/戍周/戍申甫許見詩/襄十戍鄭虎牢/昭二十六)
齊人三鼓(荘十年/僖二十二年宋子魚曰金鼓以聲氣也聲/盛致志鼓儳可也注俛夫整陳/成二年齊侯親鼓)
(取龍/卻克傷矢流血未絶鼓音注中軍将自執旗鼓/十八年縳殖綽坐于中軍之鼓下/㐮)
視其轍亂望其旗靡故逐之(大國難測/懼有伏焉)
公子偃蒙臯比先犯宋師(胥臣蒙虎皮/先犯陳蔡)
王命曲沃伯以一軍為晉侯(荘十六年/閔二晉侯作二軍/僖二十七作三軍/僖二十八作)
(三行/三十一作五軍/十四舍新軍/文六舎二軍成三作六軍/襄)
振萬(文夫人曰先君以是舞也習戎偹也/樂記先鼓以儆戒/三歩以見方再始以著往復亂以飭歸)
楚幕有烏(㐮二十八年平隂鳥/烏之聲楽齊師其遁)
縣門不發(注施於/内城門)
楚子元與三子為斾鬪班三子殿(並荘二十八年/閔二年衛/懿公黄夷前驅孔嬰齊殿)
(宣十二年令尹南轅反斾王告令尹改乘轅而北)
馬出入(荘二十九/年延廐傳)屈産乘之(屈地出良/馬/僖二)慶鄭論小駟(必乘其産/僖十五)
　晉六騶(諸侯六閑/成十八)
閔二年齊使公子無虧帥車三百乘甲士三千人以戍曺
太子帥師狐突御戎先友為右(太子将/上軍)梁餘子飬御罕夷先丹
　木為右(罕夷下/軍卿)羊舌大夫為尉(文七年令狐之役歩招御戎/戎津為右晋人始以逆雍出)
(軍卒然变計立靈公故車右戎御犹在職/成二年楚陽橋/之役彭名御戎蔡景公右許靈公右注王卒盡行故王戎車)
(亦行雖無楚王令二軍當左右之位)
帥師者受命扵廟受脤于社(並閔二/成十三/年成子受脤于社)
僖六年靣縳銜璧輿襯(昭四夷/滅頼)
均服(均服振振取􁄹之旂僖/五年注戎事上下同服)
晉作爰田州兵(五黨為州州二千/五百家因此又/使州長各繕甲/兵/僖十五年)
楚子賜鄭伯金既而悔之與之盟曰無以鑄兵(楚金利故古者/以銅為兵僖十)
(八年/趙㐮子/晋陽彂銅礎)
邾獲公胄注冑兠鍪(僖二十三年)
成列未成列(泓/戦)
門官(泓戦門官殱注門官守/門者師行則在君左右)
君子不重傷不禽二毛古之為軍也不以阻隘也(宋/襄)明耻教戦
　求殺敵也(子/孟)
戎事不邇女器(楚子示鄭/夫人俘馘/並僖二/十二年)
秦伯送衛扵晋三千人實紀綱之僕
狄師攻王御士将禦之注周禮王之御士十二人(並僖卄/四年)
犒師(僖二十六展喜犒齊師/僖三十三弦髙以乘韋先牛/十二犒秦師/昭五吴子使弟蹶由犒師楚人执之)
蒍賈曰子玉過三百乘不能入
晉蒐于𬒳廬作三軍謀元帥(並僖二十七年/晉常以春蒐禮/改政令/文六年晉蒐于夷改蒐)
(于董/文十七年晉蒐黄父/年/蒐于緜上/宣十四年蒐/鄭/襄十三)
軍志(僖二十八年楚子/稱軍志/注兵書)
西廣東宫與若敖之六卒(楚有左右廣又有太子宫甲/若敖/子玉之祖/六卒宗人之兵六百人)
(文元年啇臣/以宫甲圍成王)
楚師背􁊉而舍(酅丘陵/險阻名)晉侯患之
聼輿人之謀(圍/曺)聼輿人之誦(城/濮)
晉車七百乘韅靷鞅靽(五萬二千五百人在背曰韅在胸曰靷/在腹曰鞅在後曰靽言戒駕乘修備)
(文十四年趙盾納㨗菑八百乘成二年/昭十三年治兵邾南甲車四千乘/郤克鞌戦八百乘)
晉侯登有辛之虚以觀師曰少長有禮其可用也逐伐其木以
　益其兵
楚三軍子西将左子上将右子玉将中晉狐毛狐偃将上軍當
　子西欒枝胥臣将下軍當子上原軫郤溱以中軍當子玉
(胥臣以下軍之佐當/陳蔡陳蔡属楚右師)楚右師左師潰子玉収其卒而止故不
　敗
晉師三日館榖(食楚軍榖三日/成十六年/鄢陵之戦晉入楚軍三日榖)
退舎(僖四年齊伐楚師退次于召陵/僖二十五年晋侯退一/舍而原降/僖二十八年退三舎次于城濮/宣十二年)
(楚伐鄭退三十里而許之平)
駟介(晉獻楚俘注駟馬𬒳甲成二/年鞌之戦齊侯不介馬而馳)
振旅愷(文公自城濮還/入晉注愷樂也)
司馬(晉中軍風於澤祁瞞亡大斾左旃司馬殺之以狥于諸侯/文十年楚田孟諸司馬文之無畏抶宋公/僕以徇/成二)
(年鞌之戦韓厥爲司馬将斬之郤獻子馳救之/襄三年魏/絳戮楊干僕曰使臣斯司馬/十八年晉人使司馬斥山澤)
(之/險)
振旅愷以入于晉飲至大賞殺舟之僑以徇于國
孟諸之麋(楚子玉先戦夢河神曰予賜女孟諸之麋注孟諸宋/藪澤水草之交曰麋並僖二十八年)
縋(燭之武夜縋而/出僖十三年)縣布(主人縣布堇父/登之/襄十年)莒􁁪婦紡(齊師縋而登/鄣/昭十九)
兵車非大将御者在中(僖三十三年秦左右免胄而進下注/成二年韓厥中御者從齊侯/注代御)
(者自非元帥御者皆在中将在左)
發命遽興姜戎(敗秦師/于殽)
軍實(晉襄公舎秦三師先軫/怒墮軍寔而長㓂讎)
釁鼓(孟明曰君之惠不以纍臣釁鼓注殺人以血塗鼓/並僖/三十三年/昭五年吴子使弟蹶由犒師楚人将以釁鼓)
文元年環列之尹(楚潘崇掌環列之尹法宫/衛之官列兵而環王宫)
秩馬蓐食潜師夜起(令狐之役/文七年)
兵作於内為亂扵外為㓂(叔仲恵伯/文七)
楚子田孟諸宋公為右盂鄭伯為右盂(田獵/陳名)期思公復遂為右
司馬子朱及文之無畏為左司馬(将臘張両甄故置二左司馬/然則右司馬一人當中央)
(文十/年)
駟乘(文十一年四人共車/宋/武公之世司徒皇父駟乘)
交綏(秦晋戦交綏注司馬法曰逐奔不遠從綏不及遂奔不遠/則難誘從綏不及則難䧟然則古名退軍為綏秦晉志未)
(能堅戦短兵未至争而両退故曰交綏/文十二年)
軍門(胥甲趙穿當軍門而呼/文十二年/趙㫋席楚軍門之外/宣十二年)
郤缺以上軍下軍伐蔡(兼帥二軍/文十五年)
振廪同食(楚伐庸上下/無異饌也)
越王卒(伐庸欲起王卒/成二陽橋之役王卒尽行/成十六/年鄢陵之戦郤至曰王卒以舊/注罷老不代)
楚子乘馹會師于臨而分為二隊(伐庸子越自石/溪子其自仭)
七遇皆北(楚驕/庸)
楚出師次于句澨使廬戢黎侵庸及庸方城子楊窓曰庸師衆
　不如復大師(還復句澨師/成十三年晋師敗秦麻遂師還/迓晉侯于新楚注既戦晉侯止新楚故師還迓)
(迎之/以進/襄十四年晋伐秦晉侯待于竟使六卿帥諸侯之師)
帥甸(宋襄夫人使帥甸攻昭公殺之/注帥甸郊甸之帥並文十六年)
宣二年戎昭果毅以聼之之謂禮注聼謂常存扵耳著于心想
　聞其政令殺敵為果致果為毅
甲(牛犀兕丹􁇀宋城者謳宣二/宣/十二年屈蕩博趙旃得其甲裳)丁寕(鉦也/宣四)笠轂(兵車無盖/尊者則邉)
(人执笠依轂而立以禦寒暑名曰笠轂/宣四)
公介(靈輙與為公/甲士/宣二)
巷出車(鄭)
邲之戦荀林父将中軍先縠佐之士會将上軍郤克佐之趙朔
　将下軍欒書佐之趙括趙嬰齊爲中軍大夫鞏朔韓穿爲上
　軍大夫荀首趙同爲下軍大夫韓厥爲司馬(楚沈尹將中軍/子重将左子反)
(将/右)
商農工賈不敗其業而卒乘輯睦
軍行右轅左追蓐(在車右者挟轅爲戦偹在/左者追求草蓐爲宿偹)前茅慮無(斥/候)
中權後勁(中軍制謀後/以稽兵爲殿)百官象物而動
楚陳以轅爲主(軍行右轅注傳曰令尹南轅又曰改/乘轅楚陳以轅爲主/孟宣十二年)
河曲之戦趙穿獨以其屬出(秦文/十二)邲之戦彘子以中軍佐濟(楚/宣)
(十/二)欒黶獨進(楚襄/十年)欒黶先歸(伐秦襄/十四)
左右廣(宣十二/楚之親兵廣有一卒卒偏之两十五乘為一/廣司馬百人為卒二十五人為両車十五乘為大偏今)
(廣十五乘亦有舊偏法復以二十五人為乘副/服䖍説/㝎四栢舉史皇以其乘廣死/昭元年䟽)
右廣𥘉駕數及日中左則受之以至于昏
内官序當其夜
致師(軍車挑戦/襄二十四年張骼/十七齊救衛淂晋人之致師者/哀)
軘車(晋逆趙㫋兵車也/襄/十一年鄭賂晋侯軘車)廣車(楚見上晋廣隊不能進/十一年鄭賂晉侯廣車/襄/定)
(十三年齊伐晋乘廣)樓車(楚登觧楊楼/車宣十五)巢車(楚子望晋軍僖/二十八)
工尹齊将右拒卒以逐下軍(鄭左/右拒)潘黨從唐侯為左拒以從上
　軍
游闕四十乘(游車補/闕者)
家兵(楚熊負羈囚知罃/知莊子以其族反之/宣十七年郤克/請以私属伐齊/弗/許/成十七年三郤将謀于榭注)
(榭講武堂/襄十年子西聞盗授甲子産成列而後出兵車/十七乘/襄十一魯作三軍三子各毁其乘/注壞其車乘)
(分以足成三軍/甲守/襄十九年子孔以其甲及子革子良氏之)
蒲箭(厨子曰非子之求而蒲/之爱蒲楊柳所以為箭)
乙邜晉楚戦邲昬楚軍至邲丙辰楚宣至邲(重輜重也/襄十/年秦堇父輦重如)
(役)
君盍築武軍(築軍營以/章武功)而収晉尸以為京觀(積尸封土其上/楚子曰古者明王)
(伐不敬取其鯨鯢而/封之于是乎有京觀)
軍中不敢正言(杜預麦麯/山鞫窮注/並宣十/二年)
楚築室反耕者(圍/宋)
華元夜入楚師登子反之牀(兵法困其鄉人而用之必先知其/守将左右謁者守門者舍人之姓)
(名困而利道華无盖/用此術淂以自通/宣十/五年)
成周宣榭火(講武/屋/宣十/六年)
成元年丘甲(甸出長轂一乘戎馬四匹牛十二頭甲士三人歩/卒七十二人此甸所賦今魯使丘出之)
鞌之戦郤克将中軍士爕佐上軍欒書将下軍韓厥為司馬(成/二)
(年)
鄭丘緩為郤克右曰自始合苟有險余必下推車綦母張喪車
　從韓厥曰請寓乘
逄丑父與公易位
齊侯每出齊師以帥退
背城借一
晉師歸范叔見曰庚所命也克之制也夑何力之有焉(荀庚将/中軍時)
(不出范文子上軍佐/代行故称帥以讓)
晉侯治兵于稷以略狄土(宣十/五)鄭公孫申帥師疆許田(前年侵/其田今)
(正其界/成四)莒人伐我東鄙以疆鄫田(襄八/襄六年莒滅)叔弓
　帥師疆鄫田(昭/元)
軍府(晋囚鍾夷于軍/府注軍藏府也)
司馬法百人為卒二十五人為両車九乘為小偏十五乘為大
　偏(申公巫臣以両之一卒適吴舍偏両之一/盖留九乘車及一両二十五人令吴習之/並成/七注)
賞田(圍宋之役子重請取/于申吕以爲賞田)
奔命(吴始伐楚子重子/反一嵗七奔命/並成/七年)
兵交使在其間(鄭人使伯蠲行成晋人/殺之非禮也/成九年)
及其亂也諸侯略其武夫以爲己腹心股肱爪牙(成十/二年)
晉敗秦麻隧欒書将中軍荀庚佐之士夑将上軍郤錡佐之韓
　厥将下軍荀罃佐之趙㫋将新軍郤至佐之郤毅御戎欒鍼
　爲右(成十/三年)
晉帥乘和必有大功(孟獻子/晋敗秦麻/隧帥軍帥乘車士/同/上)
鄢陵之戦欒書将中軍士爕佐之郤錡将上軍荀偃佐之韓厥
　将下軍郤至佐新軍荀罃居守(楚司馬将中軍令尹/将左右尹子辛将右)
楚晨壓晉軍而陳(范匃曰塞井夷灶陳於軍中而䟽行首注疏/行首者當陳前决開營壘爲戦道)
鄭陳而不整蠻軍而不陳陳不違晦(晦月終隂之盡/兵家以爲忌)在陳而嚻
　合而加嚻(陳合冝靜/而益有聲)各顧其後莫有鬪心
召軍吏合謀䖍卜發命聼誓戦禱(楚子望晋軍/伯州犁對)
公卒(鄢陵之戦伯州/犁以公卒告王)
楚之良在其中軍王族而已請分良以撃其左右而三軍萃扵
　王卒
飬由基射徹七札以示王王怒曰大辱國(注賤其不/尚知謀)
免冑問以弓三肅使者(郤至遇楚/子之卒)
韎韋之跗注(靺赤色跗注戎服若/袴而属扵跗與袴連)㐲􁂥(􁂥弓/衣)
子重之麾(欒鋮/昭二十五叔孫氏之旌/哀二鄭人擊趙簡/子獲其䗬旗/哀十三吴彌庸見姑蔑之旗/哀二)
(十三知伯曰齊人知余旗)
晉國之勇好整暇
使鍼御持矛(衛太子為右備/持矛焉/哀二)
旦而戦見星未已(並成十/六年)
晉悼公使弁糾禦戎校正屬焉(使訓諸/御知義)荀賔為右司士属焉(使/訓)
(勇力之/士時使)卿無共御立軍尉以攝之(省卿戎御令軍/尉攝御而已)祁奚為中
　軍尉羊舌職佐之魏絳為司馬張老為侯奄鐸遏㓂為上軍
尉籍偃為之司馬(使訓卒乘/親以聼命)程鄭為乘馬御六騶属焉(使訓/羣騶)
(知礼/閔二梁餘子飬御罕夷/五梁由靡御韓簡/成二觧張御郤克/僖十)
師不陵正旅不偪師(上軍将命卿也師二千五百/人之帥也旅五百人之師也)
晉士魴来乞師季文子問師數扵臧武仲對曰伐鄭之役知伯
　實来下軍之佐也今彘季亦佐下軍如伐鄭可也(並成十/八年)
襄三年組甲𬒳練(子重使鄧廖帥組甲三百𬒳練三/千侵呉注組甲􁇀成組文𬒳練練袍)
不伐喪(襄四年楚将伐晋聞喪及止/襄十四年吴/楚喪范/宣子數吴之不德也以退吴人/襄十九年晉士匃侵)
(齊聞喪而還)
齊圍萊堙之環城傅扵堞(堞女墻也堙土山也/月城爲土山及女墻)
子展曰晋君方明四軍無闕八卿和睦楚師遼逺糧食将盡(襄/八)
居疾于虎牢(諸侯/伐鄭)
吾三分四軍諸與諸侯之鋭以逆来者於我未病楚不能矣(知/武)
(子/並襄九年)
水潦将降懼不能歸(諸侯之師乆扵偪陽荀偃士匃/請扵荀罃/注向夏恐有乆雨)
𥘉子駟與尉止有爭將禦諸侯之師而黜其車(黜减/損)尉止獲又
　與之爭子駟抑尉止曰爾車非禮也(言女車獨/多過制)遂弗使獻
襄十一年季武子作三軍(魯本無中軍唯上下二軍皆属于公/有事二卿更帥以征伐季氏欲専其)
(民人故假立中/軍因以改作)三分公室各有其一昭五年舍中軍四分公
　室季氏擇二二子各一(哀十一孟孺子淺帥右師/冉求帥左師)
斥侯(會于蕭魚赦鄭/囚納斥侯/襄十/一年)
新軍無帥使其什吏率其卒乘官属以從扵下軍禮也(什吏十/夫長周)
(禮無什長司馬/法十人之帥)
先王卜征五年而嵗習其祥祥習則行(注征謂/巡狩/征行並襄十三)
秦人毒涇上流師人多死
欒黶先歸下軍從之(魏荘子/曰從帥)
欒鍼曰吾有二位扵戎路
成國不過半天子之軍周為六軍諸侯之大者三軍可也(並㐮/十四)
(年)
塹防門而守之廣里(齊平/隂)
范宣子告析文子魯莒皆請以車千乘自其鄉入斥山澤之險
　雖所不至必斾而䟽陳之
班馬之聲(夜遁馬不相/見故鳴班别)
連大車以塞隧(夙沙/衛)
焚雍門及西郭南郭士寅焚東郭北郭
楚伐鄭右師城上棘遂涉潁注将涉潁故扵水邉築小城以為
　進退之備
師曠驟歌北風又歌南風(吹律占/楚師)
天道多在西北南師不時(嵗在豕韋/月又建亥/並襄十/八年)
役人相命各殺其長(陳人/城)
齊侯以藩載欒盈及其士納諸曲沃(藩車之有/障蔽者)
家兵(襄二十三魏舒成列既乘将逆欒氏/襄二十/子疆以/私卒誘吴/襄二十七慶封使盧蒲弊帥甲以攻崔氏)
(襄三十子晳以駟氏之甲伐伯有/襄三十豊卷退而徵役/昭五十家九縣長轂九百昭八齊子良授甲将攻子旗/定)
(八季氏戒都車)
范鞅用劔以帥卒(用劔短兵接敵並襄二十三年/昭二十一年齊烏枝鳴請用劔)
先驅榖榮御王孫揮召楊為右(前鋒軍)申驅(次前軍)曺開御戎
　晏父戎為右(公御右也)貳廣(公副/車)啟(左/翼)胠(右/翼)大殿(後/軍)駟乘(四/人)
(共乘殿車也/乘文公十一/襄二十三齊荘公伐衛伐晉/鴻駵頭駟乘于公昭公二十/冨父終甥駟)
楚子為舟師以伐呉不為軍政(不設賞/罰之差)無功而還(昭十九楚子/為舟師以伐)
(濮/昭十四為舟師畧吴疆/昭二十七令尹子常舟師及/沙汭/㝎二吴人見舟于豫章/定四蔡吴伐椘舎舟于淮)
(汭自豫章與楚夹漢/定六吴太子終纍敗楚舟師/一吴舟師将自海入齊/哀十)
齊社蒐軍實使客觀之
晉侯使張骼輔躒致楚師求御于鄭二子在幄坐射犬于外使
　御廣車而行已皆乘乘車(同/上)踞轉(衣/裝)取胄于槖(並襄二/十四年)
陳侯㑹楚子伐鄭當陳隧者井堙木刋
鄭子展帥車七百乘伐陳
鄭入陳陳侯免擁社使其衆男女别而纍以待扵朝
簡師(襄三年楚子重伐吴為簡之師注簡/選練二十五年楚撃吴簡師會之)
鄭子産戎服獻㨗於晉(城濮之役鄭文公戎/服輔王以受楚㨗)
楚為掩為司馬子木使庀賦數甲兵蒍掩賦車籍馬(籍疏其毛/邑歲齒以)
(備軍用)賦甲兵(車兵/甲士)徒兵(歩/卒)甲楯之數(並襄二/十三年)
多鼓鈞聲以夜軍之(析/公)
歸老㓜反孤疾二人役歸一人(雍/子)
焚次(示必/死)
欒范易行以誘之中行二郤必克二穆(楚子重子辛皆出穆王/故曰二穆鄢陵之役苗)
(賁皇)
烏餘襲我髙魚有大雨自其竇入介于其庫(入髙庫而介其甲/並襄二十六年)
(伯有介于襄庫/襄三十)
宋盟以藩為軍晉楚各處其偏(晋䖏北/楚處南)伯夙謂趙孟曰楚氛甚
　惡懼難趙孟曰吾左還入扵宋若我何(營在宋北東頭為上/故晋營在東有急可)
(左廻入/宋東門)将盟楚人衷甲(襄二/十七)
昭公元年垂櫜而入(楚公子/圍入鄭)
晉魏舒毁車以為行敗翟(五陳注先自毁属車為歩陳昭元/以什共車/五乘為三五)
鄭伯患北戎曰彼徒我車(隐/九)晉中行穆子敗無終及羣狄于太
　原魏舒曰彼徒我車(昭/元)
戎馬不駕卿無軍行公乘無人卒列無長(叔向言晋/無謂非其/昭三/年)
十家九縣長轂九百(縣百乘韓/氏羊舌氏)其餘四十縣遺守四千(尚有四/千乘)
(昭五/年)
魯大䰟于紅革車千乘(昭八/年)
卜使王黒以靈姑銔率吉請断三尺焉而用之(靈姑銔公旗中/断三尺不敢與)
(君/同/昭十/年)
喪君而能守者鮮矣(楚殺蔡侯般公子弃疾圍/烝子産曰蔡必亡/昭十)
公子比公子弃疾帥師入楚使觀從從師于乾谿而遂告之且
　曰先歸復所後者劓師及訾梁而潰
攝司馬(羊舌鮒攝司馬求/貨于衛滛芻蕘者)
天子之老請帥王賦元戎十乘以先啟行(劉獻/公)
治兵建而不斾壬申復旆之
氷(並昭十三年/箭筩盖奉壺飲氷司鐸/公徒釋甲執氷而踞/昭二十五)
楚子使然丹簡上國之兵扵宗丘(在國都/之西)使屈罷簡東國之兵
　扵召陵(在國都/之東者/昭十/四年)
吳伐楚卜戦不吉司馬曰我得上流何故不吉(獲其乘/舟餘皇/昭十/七年)
鄭災城下之人伍列登城(授兵/登陴)
鄭簡兵大蒐為蒐除(昭十八/年上同)
華寅乘貳車(昭二十年公副車/執盖當其闕)
先人有奪人之心後人有待其衰
鄭翩願為鸛其御願為鵝
不死伍乘軍之大刑(千犨請一矢並昭二十一年/吴伐我獲/叔子析朱鉏獻于王王曰此同車必使能)
(哀八年)
子瑕卒楚師熸(昭二十三年雞父之戦/七國同役而不同心/先者去備薄威後者敦陣整旅)
呉子以罪人三千先犯胡沈與陳(越子使罪人三/行自到定十四)
呉為三軍(並昭二/十三年)
都君子與王馬之属(楚救潛/都君子在都邑之士有後除者/王馬之屬王之養馬官属校人也/昭)
(二十/七年)
定公三年軍行祓社釁鼓祀奉以從於是乎出竟(社稷不動/祝不出竟)
王使執隧象以奔吴師(燒大燧繋象尾使赴吴/師驚却之/定四年)
秦師五百乘救楚
子蒲曰吾未知呉道使楚人先與吴人戦而自稷㑹之
楚薳射子帥奔徒(奔徒楚/散卒)從子西敗呉師于軍祥
吳師居麋楚子期焚之而又戦
王之在隨也子西為王輿服以保路國于脾洩(失王恐國人潰/散故偽為王車)
(服/並/定五年)
吳太子終纍敗楚舟師子期又以陵師敗于繁揚
宋樂祁献楊楯於趙簡子(並定/六年)
顔髙之弓六鈞(六鈞百/八十斤)
冉猛偽傷足而先其兄㑹乃呼曰猛也殿
攻廩丘之郛主人焚衝(衝戦/車)或濡馬褐以救之遂毁之(毁郛並/定八年)
陽虎盡借邑人之車鍥其軸麻約而歸之載葱靈寝扵其中而
　逃
淂敝無存尸公三禭之與之犀軒與直盖而先歸之坐引者以
　師哭之(並定/九年)
歩左右皆至而立如植(涉佗/門衛)
駟赤曰叔孫氏之甲有物(並定/十年)
勾踐患吴之整也使死士再禽焉不動使罪人三行屬劔扵頸
　師属之目因而敗之(定十/四年)
哀公元年楚子圍蔡旦而栽(栽設板築為圍壘/周匝去蔡城一里)廣丈髙倍(壘厚/一丈)
(髙二/丈)夫屯晝夜九月(夫猶兵也壘未成故/令人在壘襄屯守蔡)
在軍熟食者分而後敢食其所嘗者卒乘與焉(闔/廬/哀元/年)
趙鞅禦鄭遇扵戚誓甲戍将戦簡子廵列
郵良曰我両靷将絶吾能止之(並哀/二年)
楚致蔡致方城之外為一昔之期(哀四/年)
楚武王伐隨卒于樠木之下令尹除道臨隨隨行成(荘/四)楚昭王捄
　陳卒于城父子西潛師閉塗逆越女之子章立之而還(哀六/年)
三踊扵幕庭(微虎扵帳/前設格)
宋圍鄭師每日遷舍壘合鄭師哭(哀九/年)
家兵(季氏之甲七千冉有以武城人三百為己徒卒/桓魋請享公家備盡往/哀十一)
請三刻而踰之(樊遲/踰溝)
林不狃之伍曰走乎
冉有用矛扵齊師
中軍從王胥門巢将上軍王子姑曹将下軍展如将右軍(吴伐/齊)
王卒(戦于艾陵王卒/助之六敗齊師)
陳書曰吾聞鼓而已不聞金也(鼓以進軍並哀/金以退軍十一)
呉子呼叔孫曰而事何也曰從司馬(哀十/二年)
登首山以呼曰庚癸乎(吴申叔儀乞粮扵公孫有山氏/注軍中不淂/出粮故為私隠/哀十/三)
司馬請瑞焉以命其徒攻桓氏(瑞符莭哀十/以發兵四年)
左右句卒(越伐吳鈎伍相/着别為左右)
率賤民慢之(葉公論右/領左史)
觀丁父鄀俘也武王以軍率(並哀十/七年)
巴師至将卜帥(楚惠王/哀十/八年)
知伯曰君告于天子而卜之以守龜扵宗祧吉矣吾又何卜焉
(哀二十/三年)
支離之卒(衛出公/陣名/哀二十/五年)
興空澤之士千甲(哀二十/六年)
齊師将興陳成子屬孤子三日朝(賞顔涿聚/之子晉)
衣製杖戈(雨/衣)
輕車(晋将為輕車千乘/以壓齊師之門)
違榖七里榖人不知(齊救鄭違去也言其/整/並哀二十七年)
古者大事必乘其産(僖十五慶鄭論/晋侯乘鄭小駟)
叔孫穆子曰天子作師公帥之以征不德(師謂六軍之衆公謂/諸侯為王卿士者)
　元卿作師卿帥之以承天子(元侯大國之君師三軍之衆大/國三卿皆命扵天子承天子謂)
(從王師/征不義)諸侯有卿無軍帥教衛以賛元侯(諸侯謂次國之君/有卿有命卿也無)
(軍無三軍也若元侯有事則令卿率其所教武衛之女以佐/元侯)
　自伯子男有大夫無卿(無卿無/命卿也)帥賦以從諸侯(賦國中出兵/車甲士以従)
(大國諸/侯也)
天子有虎賁習武訓也諸侯有旅賁禦災害也大夫有貳車備
　承事也士有陪乘告奔走也(魯/語)
管子參其國而伍其鄙(謂三分國都以為三軍/五分其鄙以為五属也/齊/語)
管子制國為二十一鄉工啇之鄉六(二千家為一鄉工/啇之鄉不從戎役)士鄉十
　五(合三/萬人)公帥五鄉焉國子帥五鄉焉髙子帥五鄉焉作内政
　而寄軍令五家為軌軌為之長十軌為里里有司四里為連
　連為之長十連為鄉鄉有良人焉以為軍令五家為軌故五
　人為伍軌長帥之十軌為里故五十人為小戎里有司帥之
(小戎兵車也古者戎車一乘/歩卒七十二人今齊五十人)四里為連故二百人為卒連長
　帥之十連為鄉故二千人為旅鄉良人帥之五鄉一帥故萬
　人為一軍五鄉之帥帥之(齊/語)
有中軍之鼓有國子之鼔有髙子之鼓(齊/語)
制鄙三十家為邑邑有司十邑為卒卒有卒帥十卒為鄉鄉有
　鄉帥三鄉為縣縣有縣帥十縣為属属有大夫五属故立五
　大夫各使治一属焉立五正各使聼一屬焉(齊/語)
南伐以鲁為主西伐以衛為主北伐以燕為主(齊/語)
縣車束馬踰大行與辟耳之谿拘夏(大行辟耳山名拘/夏辟耳之谿也/齊/語)
古之為軍也軍有左右闕從𥙷之(左右部/也士蔿/晉/語)
變非聲章弗能移也聲章過數則有釁有釁則敵人入(聲金鼓/也章旌)
(旗也士蔿/晋語)
君輯大夫就車君鼓而進之(秦穆公/晉語)
君命司馬説刑之司馬說進三軍之士而數慶鄭曰夫韓之誓
　曰失次犯令死将止不靣夷死偽言誤衆死(晋/語)
宋人殺昭公趙宣子發令其太廟召軍吏而戒樂正令三軍之
　鍾鼓必備(我偹鍾鼓聲其罪也戦以錞于丁寕/厰其民也襲侵宻聲為蹔事也晋語)
范文子見曰燮也受命扵中軍以命上軍之士欒武子見曰書
　也受命扵上軍以命下軍之士(晋/語)
郤獻子伐齊齊侯来獻之以淂殞命之禮(伐國獲君若秦獲晉/惠是為殞命司馬法)
(曰其有殞命行禮如會所争義不爭利也)
魏顆却秦師于輔氏其勲銘扵景鍾(晋/語)
唐叔射兕于徒林殪以為大甲(晋/語)
宋之盟以蕃為軍(蕃籬落也/不設壘壁)攀輦即利而舍(輦車也言人引車/就水草便利之地)
(而舎/之)候遮扞衛不行(候候望遮遮冏也晝則候遮夜則扞衛/扞衛謂羅闉狗附也張羅闉去壘五十)
(歩而陳纊弩注矢以誰何謂之羅闉又二十人為曺輩去壘/三百歩畜犬其中謂之狗附皆昬而設明而罷侯遮二十人)
(居狗附䖏以視聼候望明而設昬而罷不/晉語)行者不設之
中行穆子圍鼓令軍吏呼城儆将攻之(晋/語)
鄢之役雍子謂欒書曰楚師可料也在中軍王族而己若易中
　下楚必歆之若合而函吾中吾上下必敗其左右則三萃以
　攻其王族必大敗之(楚/語)
國馬足以行軍(國馬民/馬也)公馬足以稱賦(公馬公之戎/馬也/楚語)
申胥華登簡服吴國之士於甲兵(吴/語)
邊遽至以越亂告(吴/語)
吴王夜中係馬舌出火竈陳士卒百人以為徹行百行行頭皆
　官師􁌅鐸拱稽(唐尚書云稽棨㦸也鄭後司/農以為稽計兵名籍也)建肥胡奉文犀
　之渠(肥胡幡也文犀/之渠謂楯也)十行一嬖大夫建旌提鼓挟經秉枹十
　旌一将軍載常建鼓挟經秉枹萬人以為方陳(吴語/三軍)
王乃入命夫人王背屏而立夫人向屏王曰内政無出外政無
　入王遂出乃闔左闔填之
　而立大夫向簷王命大夫王遂出乃闔左闔填之以土(吴/語)
斬有罪者以徇曰莫如此不従其伍之令(吴/語)
有父母耆老而無昆弟者歸有兄弟四五人皆在者歸其一人
　有眩瞀之疾者歸(吴/語)
越王以其私卒君子六千人為中軍(吴/語)
夫差衣以水犀之甲者億有三千(越/語)
　陳之道設右以為牝益左以為牡(越/語)
　　　地理
　鄭荘公曰制巖邑也(鄭二公子以制/人敗燕于北制)
　鄭廪延杜預注陳留酸枣縣北有延津(白馬/之津)
　鄭在榮陽宛陵縣西南　申在鄧州南陽縣　息令汝南新息
　縣　頓令汝隂南頓縣　邾令魯國鄒縣　魏河東河北縣
　耿(平陽皮氏縣/東南有耿鄉)霍(平陽永安縣東/北有霍大山)衛在汲郡朝歌縣(僖元/年遷)
(楚丘在濟隂成武縣二十一/年遷帝丘今東陽濮縣)紀在東筦劇縣　曹濟隂定陶
　縣　宋梁國睢陽縣　虢弘農陕縣東南有虢城西虢國也(凡/見)
(傳者皆西虢鄭荘公曰制岩/邑也虢叔死焉乃東虢君)下陽(􁄹邑河東/大陽縣)隨義陽随縣
　　莒今城陽莒縣　蔡今汝南上蔡縣　黄今弋陽縣(黄人曰/自郢及)
(我九/百里)梁在馮翊夏陽縣　陳今陳國陳縣　虞在河東大陽
縣(自晋適號/塗出扵虞)齊齊國臨淄縣　南燕國(隱五年鄭/敗燕師)今東郡燕
縣　燕(北/燕)今薊縣(荘三十年齊伐/山戎以其病燕)晉舊都在平陽絳邑縣東
(成六年晉迁于新田/今平陽絳邑縣是)鄖在江夏雲杜縣東南有鄖城　邢在
廣平襄國縣　州在南郡華容縣東南　滕在沛國公丘縣東
南　蓼今義陽棘縣陽縣東南湖陽城　薛鲁國薛縣　徐下
邳僮縣東南　楚今南郡江陵縣　鄧潁川召陵縣西南有鄧
城　楚子伐随軍扵漢淮之間　江在汝南安陽縣　宋去陳
二百六十里(南宫萬/奔陳注)弦(在弋陽/縣東南)道(在汝南安/陽縣南)栢(汝南/西平)
(縣有/栢亭)
王與鄭武公之略自虎牢以東(虎牢河南/成臯縣)
荘二十八年二五言扵晉獻公曰蒲與二屈君之疆也(蒲今平/陽蒲子)
(縣屈今平/陽北屈縣)
大都以名通者則不繋國(城小/榖注)
舒今廬江舒縣文十二年羣舒叛楚(郡舒偃姓舒庸舒鳩之属/今廬江南有舒城舒城西)
(南有龍舒)
徐在下邳舒在廬江相去甚遠而越竟滅國見正義
齊桓公侵蔡遂伐楚次于陘(陘楚地潁川召/陵縣南有陘亭)
盟于召陵陳轅濤塗曰師出扵陳鄭之間國必甚病若出扵東
方觀兵扵東夷(郊莒/徐夷)循海而歸其可也
楚子使與師言曰君䖏北南海寡人䖏南海(楚界猶未至南海/因齊䖏北海遂稱)
(所/近)賜我先君履東至于海西至于河南至于穆陵北至于無
　棣(皆齊竟也穆陵在大峴之外北/無棣為遼東為今支之孤竹國)
楚國方城以為城漢水以為池(方城山在南陽/葉縣/南/漢水出武都至江夏南入江)
僖六年許僖公見楚子于武城(武城楚地在/南陽宛縣北)
秦輸粟于晉自雍及絳相繼命之曰汎舟之役(雍秦國都絳晋/郡從渭水運入)
(河汾正義秦都雍晉都絳雍臨渭絳臨汾渭水從雍而東至弘/農華隂縣入河從河逆流而北上至河東汾隂縣及東入汾逆)
(流東行而通絳)
厲義陽随縣北有厲鄉
羽毛齒革則君地生焉(晉公子/莭楚子)
楚闘克屈禦冦以申息之師戍啇宻(秦晉伐都都在本啇宻秦/楚界上小國啇宻郡别邑)
(今南鄉/丹水縣)秦人過析隈(析楚邑今南鄉祈/縣隈隐蔽之䖏)入而繋輿人以圍啇宻
昬而傳焉(秦漢武/関道)
晉侯将伐曺假道於衛(曹在衛/東故)衛人弗許還自南河濟(從汲郡/南渡出)
(衛南/而東)侵曺伐衛取五鹿三月入曹子玉從晉師退三舍次城濮
(衛/地)至于衡雍(鄭地今荥/陽卷縣)盟于踐土(鄭/地)
楚子入居于申(申在方城内故/曰入僖二十八)
子犯曰若其不㨗表襄山河必無害也(晋國外河/而内山)
申息(楚鬪克以申息之師戍啇宻/城濮敗王謂子玉曰其若/申息之老何/文十六年羣蠻叛椘申息之北門不啓備)
(中/國)
晉分鲁曹地自洮以南東傳于濟注濟水自滎陽東過魯之西
蹇叔曰晉人禦師必扵殽(殽在弘農/澠池縣西)殽有二陵焉其南陵夏后
臯之墓也其北陵文王之所辟風雨也
鄭之有原圃猶秦之有具囿也(僖三十/二年)
晉陽䖏父侵蔡楚子上救之與晉師夹泜而軍(泜水出魯陽縣東/經襄城定陵入汝)
秦伐晉濟河焚舟取王官及郊(晉/地)遂自茅津濟封殽尸而還(茅/津)
(在河東大/陽縣西)
晉陽處父伐楚以救江門于方城
六今廬江六縣　蓼今安豊縣　庸今上庸縣
楚公子朱自東夷伐陳
文十三年晉侯使詹嘉處瑕以守桃林之塞(令帥衆守桃林以/偹秦桃林在宏農)
(華隂縣/東潼関)
秦伯師于河西魏人在東(今河北縣扵秦/為在河之東)
齊人或謂孟氏謀曰飾棺寘諸堂阜卞人以告(堂阜齊鲁竟上/卞鲁邑/管仲)
(及堂阜/而説之)
鄭子家與晉趙宣子書曰将悉敝賦以待於鯈(晉鄭/之竟)
子文生邢夫人弃諸夢中(夢澤江夏安陸縣/城東南有雲夢城)
吴今呉郡　越今會稽山隂縣
鄭伯逆楚子曰使改事君夷扵九縣(楚滅九國/以為縣)
楚子北師次于郔(鄭北/地)将飲馬扵河而歸聞晉師既濟次于管
以待之(荥陽京縣東/北有管城)
晉師在敖鄗之間(敖鄗二山在/滎陽西北)士季帥七覆敖前楚進師乘晉
軍戦于邲(闕又云今鄭州管城/縣東有古邲城也)
晉軍争舟以濟楚遂次于衡雍(鄭/地)
成二年晉伐齊及衛地韓獻子将斬人師從齊師于莘(齊地闕/又云博)
(州武水縣西/北有故莘城)六月師至于靡笄(山/名)之下癸酉陳于鞍(齊/地)齊師敗
績逐之三周華不注(山/名)韓厥從齊侯華泉(闕又云不注山下有/此泉濟北㦄城縣有)
(華不/注山)齊侯自徐闗入(闕又云齊州章士/縣有故徐関城)晉師從齊師入自丘輿
擊馬陘(皆齊/邑)七月及齊國佐盟于爰婁(榖梁曰鞍去齊五百/里爰婁去齊五十里)公
㑹晋師于上鄍九月衛穆公卒晉三子自役弔焉
晉人謀去故絳(晋復會新田為/絳故謂此故絳)諸大夫曰必居郇瑕氏之地(河/東)
(觧縣西北/有郇城)沃饒而近􁇏(猗氏縣/鹽池是)韓献子曰不可郇瑕氏土薄水
淺不如新田(今平陽/絳縣是)土厚水深有汾澮以流其惡(汾水出大原/經絳北西南)
(入河澮水出平陽/絳縣南西入汾)近寳公室乃貧公從之
楚圍宋之役子重請取扵申吕以為賞田王許之申公巫臣曰
不可此申吕所以為邑也是以為賦以禦北方若取之是無申
吕也晉鄭必至于棫林
楚子囊師于棠以伐吴還吴人自臯舟之隘要擊敗之(臯舟吳/險阨之)
(道)
晉平公警守而下㑹于溴梁注順河東行故曰下溴水出河内
軹縣東南至温入河
邾莒在齊楚往耒道中(溴梁執/邾莒注)
楚及晉戦于湛阪(襄城昆陽縣北/有湛水東入汝)晉遂侵方城之外
孟孺子速塞海陘而還(齊伐魯海/陘魯隘道)
師自陽闗逆臧孫至于旅松(陽関在泰山鉅平/縣東旅松近防也)同伐齊齊侯禦
諸平隂塹防門而守之(平隂城在濟北盧縣東/北其城南有防防有門)范宣子
告析文子曰鲁莒皆請自其鄉入齊侯登巫山以望晉師(巫山/在盧)
(縣東/北)齊師遁十一月入平隂逐從齊師巳邜中軍克京兹(在平/隂城)
(東/南)乙酉下軍克邿(平隂/西)上軍圍盧弗克十二月伐雍門齊侯将
走郵棠太子止之甲辰東侵及濰南及沂(濰水出東莞東北至/北海都昌縣入海沂)
(水出東莞/蓋/縣至下邳入泗)
楚伐鄭次魚陵(魚齒山也在南/陽犫縣北鄭地)右師城上棘涉潁次于旃然(旃/然)
(水出滎陽成/臯縣東入汴)鋭師侵費滑胥靡獻于雍梁(皆鄭/邑)右回梅山(在滎/陽宻)
(縣東/北)侵鄭東北至于蟲牢而反子庚信于城下而還涉于魚齒
之下　先治兵于汾(襄城縣東北/有汾丘城)
晉欒盈過周王使侯出諸轘轅(轘轅関在緱/氏縣東南)
齊侯伐晉取朝歌(朝歌今/属汲郡)為二隊入孟門登太行(孟門晉隘道/太行山在河)
(内郡/北)張武軍於熒庭(熒庭/晋地)戍郫邵(晉/邑)封少水乃還趙勝帥東陽
之師以追之獲晏氂(東陽晋之山東/魏郡廣平以北)
楚子秦人侵吴及雩婁聞吴有偹而還(雩婁今属/安豊郡)遂侵鄭至于
城麇鄭皇頡戍之出與楚師戦敗穿封戍囚皇頡
鄭伯使游吉如楚及漢楚人還之(公如楚及漢楚康王/卒公遂行宋公遂反)
叔侯曰虞虢焦滑霍楊韓魏皆姫姓也晉是以大(八國皆晉所/滅焦在陕縣)
(楊属平/陽縣)
吴濮有釁楚之執事豈其顧盟(吴在東濮在南今/建寕郡齒有濮夷)
楚公子圍使公子黒肱伯州犂城犫櫟郏鄭人懼(犫縣属南陽/郏縣属襄城)
(櫟今河南/陽翟縣)
國險而多馬(嗇昭/四年)
四嶽(東岳岱/南兵衡/西岳華/北岳恒)三塗(在河南陸/渾縣南)陽城(在陽城/縣東北)大
室(在河南陽/城縣西北)荆山(在新城汴/鄉縣南)中南(在始平武/功縣南)九州之險
也是不一姓冀之北土(燕/代)馬之所生無興國焉(司馬/侯)
曹畏宋邾畏鲁鲁衛偪於齊而親扵晋(子産對楚王言/魯衛曹邾不来)
吴伐楚入棘櫟麻(棘櫟麻皆楚東鄙邑譙國鄼縣東北/有棘亭汝隂新蔡縣東北有櫟亭)楚沈尹
射奔命於夏汭(夏汭漢水曲入江今夏口也/吴/兵在東北楚盛兵在東南以絶其後)箴尹宜咎城鍾
離薳啟疆城巢然丹城州来
竪牛奔齊孟仲之子殺諸塞闗之外(齊魯塞/上関)
令尹子蕩師于豫章而次于乾谿(乾谿在譙國城/父縣南楚東竟)
先君文王作僕區之法所以封汝也(啟疆北/至汝水)
楚遷許于夷實城父(城父縣/属譙郡)取州来淮北之田以益之然丹遷
城父人扵陳以夷濮西田益之遷方城外人扵許(即/葉)
王使詹桓伯辭扵晋曰我自夏以后稷魏駘芮岐畢吾西土也
(駘在始平武功縣所治釐/城岐在扶風美陽縣西北)及武王克啇蒲姑啇奄吾東土也(楽/安)
(博昌縣北/有蒲姑城)巴濮楚鄧吾南土也肅慎燕毫吾北土也(肅慎北夷/在玄莬北)
(三千/餘里)
公與陳桓子莒之旁邑辭穆孟姫為之請唐髙唐陳氏始大
楚子城陳蔡不羮(襄城縣東南有不羮城定陵西北有不羹亭/王曰今我大城陳蔡不羮賦皆千乘對曰是)
(四國者専/足畏也四/國陳蔡/二/不羹)
我先王熊繹辟在荆山(在新城汴/鄉縣南)
王㳂夏将欲入鄢(夏漢别名順流為/㳂順漢水南至鄢)
楚師還自徐吴人敗諸豫章(定二年楚人伐吴師于豫章吴人/見舟于豫章而潛師于巢以軍楚)
(帥于豫章又栢舉之役吴人舎舟于淮汭而自豫章與楚夹漢/此皆當在江北淮水南蓋後徙在江南豫章)
晉侯會吴子于良(下邳有/良縣)水道不可吳人辭乃還許潁川許昌
縣(昭十八年遷于析昭九年遷許于夷寔城/父昭十三年平王復遷邑許自夷還居葉)
葉在楚國方城外之蔽也
費無極曰若大城成父而寘太子焉以通北方(城父今襄城城/父縣費無極曰)
(建将以方/城之外叛)
聊攝以東(聊攝齊西界也平原/聊城縣東北有攝城)姑尤以西(姑尤齊東界也姑水/尤水皆在城陽郡東)
(南入/海)
爽鳩氏始居此地季萴因之有逄伯陵因之蒲姑氏因之而後
大公因之
若敖蚡冐至于武文土不過同今土數圻而郢是城(沈尹戍論/囊瓦城郢)
晉知躒趙鞅帥師納王使女寛守闕塞(闕塞洛西南伊陽闕口/也守之以備王子朝)
桓七年王遷盟向之民于郏注郏王城昭二十二年劉子入扵
王城二十三年召伯奐以成周人戍尹(子朝/黨)王子朝入于王城
鄩羅納諸荘莒二十六年天王入于成周(成周今/洛陽)甲戍盟于襄
宫十二月王入于莊宫(荘宫在/王城)三十二年王使如晉請城成周
(子朝之亂其餘黨多在/王城敬王畏之徙都成周)天子曰昔成王合諸侯城成周以爲東
都定七年王入于王城
吴伐楚舟舍于淮汭(吴乗舟從淮来/過蔡而舍之)自豫章與楚夹漢(豫章漢/東江北)
(地/名)左司馬戍謂子常曰子沿漢而與之上下(縁漢上下/遮使勿渡)我悉方
城外以毁其舟(以方城外人/毁吴所舎舟)還塞大隧直轅冥阨(三者漢東/之隘道)子
濟漢而伐之我自後擊之必大敗之既謀而行史皇謂子常若
司馬毁吴舟于淮塞城口而入(城口三隘/道之搃名)是獨克吴也子必速
戦乃濟漢而陳自小别至于大别(禹貢漢水至于大别南入/江然則此二别在江夏界)三
戰陳于栢舉吴大敗楚師吴從楚師及清發(清發/水名)半濟又敗之
敗諸雍澨五戦及郢楚王出涉雎(睢水出新城昌魏縣東南至/枝江縣入江是楚王西走)
濟江入于雲中(入雲夢澤/中/所謂江南之梦)奔鄭鄖公辛以王奔隨秦救楚使
楚人先與吴戦而自稷㑹之大敗夫㮣王于沂(稷/沂皆楚/地)子西
敗吴師于軍祥(楚/地)吳師敗楚師于雍澨秦師又敗呉師吴師居
麇(麇地/名)又敗又戦于公壻之谿(楚地/名)又敗吴子乃歸(楚王之奔/隨也将涉)
(扵/成曰江夏竟陵縣西有臼水)
公歛處父謂孟孫堕成齊人必至于北門(成在魯/北竟故)
邴意兹曰銳師伐河内傳必數日而後及絳絳不三月不能出
河則我既濟水矣乃伐河内(齊侯衛侯次于垂葭實郥氏将濟/河諸大夫皆曰不可垂葭改名名)
(郥氏髙平鉅野/縣西南有郥亭)
晉趙鞅納衛太子于戚霄迷陽虎曰右河而南必至焉(是時河/北流過)
(元城界戚在河外晉軍巳/渡河故欲出河右而南)
左司馬敗致蔡扵負函致方城之外於繒闗(皆楚/地)曰吴将泝江
入郢為一昔之期襲梁及霍(梁河南梁縣西南/故城梁南有霍陽)蠻子奔晉隂地
(河南山北自上/雒以東至陸渾)司馬起豊析與狄戎(析縣属南鄉郡析/南豊鄉皆楚邑)以臨上
雒左師軍于莬和(莬和山在/上雒東)右師軍于倉野(倉野在/上雒縣)使謂隂地
之命大夫士蔑曰不然将通扵少習以聼命(少習啇縣武闕也/将大開武関道以)
(伐/晉)晉執以卑楚師于三尸(今丹水縣/北三户亭)
江漢雎漳楚之望也(泗水在/楚界)
魯擊柝聞於邾吳二千里不三月不至
魯齊晉之脣
吴伐我子洩率故道險從武城
哀九年呉城䢴溝通江淮(扵䢴江築城穿溝東北通射陽湖西/北至末口入淮通粮道也今廣陵䢴)
(江/是)
吴徐承帥舟師将自海入齊齊人敗之
楚子西子期伐呉及桐汭(宣城廣德縣西南有洞水/出白石山西北入丹陽湖)子西召太
子建之子勝處吴竟為白公(白楚邑汝隂襃信/縣西南有白亭)吳人伐慎白公
敗之(汝隂/慎縣)
武王克州蓼大啟羣蠻文王縣申息封畛扵汝(開封畛北/至汝水)
衛出公将適蒲(蒲近/晋邑)拳彌曰晉無信不可将適鄄彌曰齊晉争
我不可将適泠彌曰魯不足與請適城鉏(城鉏近/宋邑)以鈎越(宋/南)
(近越轉/相鈎牽)哀二十六年衛以城鉏與越人
齊朝駕則夕極於魯國(魯/語)
正封疆地南至于􁑩隂西至于濟北至于河東至于紀酅(齊/語)
築葵兹晏負夏領釜丘(四者皆阨塞與/山戎衆翟接者)以禦戎翟
築五鹿中牟蓋與牡丘(四塞謂諸/夏之関也)以衛諸夏(齊/語)
景霍以為城(景大也大霍晉山/名也今在河東彘)而汾河涑澮以為淵
戎翟之民實環之(晋/語)
當成周者南有􁉥蠻申吕應鄧陳蔡隨唐北有衛燕翟鮮虞路
洛泉徐蒲西有虞虢晋隗霍揚魏芮(􁄹西/虢也)東有齊鲁曺宋滕薛
鄒莒(鄭/語)
鄭桓公問扵史伯曰何所可以逃死史伯對曰其濟洛河潁之
間乎是其子男之國虢鄶為大(􁄹東􁄹/也鄭語)
前辛後河右洛左濟主芣騩而食溱洧(芣騩山名主/為之神主也/鄭/語)
楚蚡冒扵是乎始啟濮(鄭/語)
吴王起師北征闕為深溝扵啇魯之間北属之濟以㑹晉公午
扵黄池扵是越王勾踐乃命范蠡舌庸率師㳂海泝淮以絶吳
路(吴/語)
子胥曰吴之與越也仇讐敵戦之國也三江環之民無所移(三/江)
(松江錢塘浦/陽江也越語)
勾踐之地南至於句無(今諸暨有句/無亭是也)北至于禦兒(今嘉興語/兒鄉是也)東
至于鄞(今鄞縣/是也)西至于姑蔑(姑蔑今太/湖是也)廣運百里(東南為廣/為運越語)南
北
　　春秋前事
惠公之季年敗宋師于黄公立而求成焉　惠公之薨也有宋
師太子少葬故有闕(隐/元)公㑹戎于潛脩惠公之好也(隐/二)齊
鄭盟于石門尋盧之盟也杜預注盧盟在春秋前(隐/三)盟于艾
始平于齊也杜預注春秋前鲁與齊不平(隐/六)公之為公子
也與鄭人戦于狐壤止焉鄭人囚諸尹氏賂尹氏而禱扵其主
鍾巫遂與尹氏歸而立其主(隐十/一)宋武公之世鄋瞞伐宋(文/十)
　　春秋始末
鄭荘公(隐元年鄭人/以王師伐衛)
齊僖公(隐三年/齊/鄭盟于石門)
隐五年王使尹氏助曲沃伐翼
桓二年蔡侯鄭伯㑹于鄧始懼楚也
桓五年王奪鄭伯政鄭伯不朝蔡衛陳從王伐鄭祝𣆀射王中
　肩
荘三年經書葬桓王自此以来周有荘王又有僖王崩葬皆不
　見扵經傳王室微弱不能復自通於諸侯
荘十五年齊侯宋陳衛鄭㑹于鄄齊始覇也
荘十六年王使虢公命曲沃伯以一軍爲晋侯
荘三十年齊人伐山戎以其病燕故也
荘三十一年冬狄伐邢閔二年十二月狄滅衛僖之元年齊桓
　公遷邢于夷儀二年封衛于楚邱邢遷如歸衛國忘亡
僖四年春齊侯以諸侯之師侵蔡蔡潰遂伐楚次于陘夏楚子
　使屈完如師師退次于召陵屈完及諸侯盟
僖五年㑹于首止㑹王太子鄭謀寕周也
僖九年秋齊侯盟諸侯于葵邱宰孔先歸遇晉侯曰可無會也
齊侯好内多内寵與管仲属孝公扵宋襄公以爲太子管仲卒
　五公子皆求立僖十七年冬十月乙亥齊桓公卒易牙入與寺
　人貂因内寵以殺羣吏而立公子無虧孝公奔宋十八年春
　宋襄公以諸侯伐齊殺無虧立孝公
是年鄭伯始朝于楚
僖十九年夏宋公使邾文公用鄫子于次睢之社(㐮/公)
陳穆公請好扵諸侯以無忘齊桓之德冬盟于齊修桓公之好
　也
僖二十一年秋諸侯㑹宋公于盂楚執宋公以伐宋冬㑹于薄
　以釋之
僖二十四年秦伯納晉文公
僖二十五年秦伯師于河上将納王晉侯辭秦師而下右師圍
　温左師逆王夏四月丁巳王入于王城晉侯請隧弗許與之
　陽樊温原攅茅之田
僖二十八年晋侯齊師宋師秦師及楚人戦于城濮楚師敗績
　王䇿命晋侯為侯伯
僖三十三年冬晋文公卒
僖三十三年晋敗秦師于殽(秦師闇克/求成于楚)
文元年晋侯朝王于温
文三年秦伯伐晉濟河焚舟取王官及郊遂覇西戎
文六年夏秦穆公卒八月晋襄公卒
文九年范山言扵楚子曰晉君少不在諸侯北方可圖也楚子
　伐鄭鄭及楚平秋楚伐陳陳及楚平
文十四年公會宋公陳侯衛侯鄭伯許男曺伯晉趙盾同盟于
　新城從扵楚者服也(齊人執單伯又執子叔姫文十五/年齊人侵我西鄙謂諸侯不能也)
文十六年楚滅庸(楚荘/王)
宣二年晉趙盾出奔趙穿弒靈公盾未出山而復使趙穿逆公
　子里臀于周而立之
宣三年楚子伐陸渾之戎觀兵于周問鼎之大小輕重
宣九年晋成公卒
宣十二年楚子圍鄭三月克之退三十里而許之平六月晋荀
　父救鄭及楚子戰于邲晋師敗績
宣十三年晉滅潞
宣十六年晋士㑹将中軍晋國之盗逃奔于秦
宣十七年士㑹請老
宣十八年楚荘王卒
成二年晋郤克及齊戦于鞌齊師敗績
成七年申公巫臣通吴于晋教之叛楚
成十年晋侯有疾立太子州蒲為君㑹諸侯伐鄭六月晉景公
　卒
成十二年宋華元合晋楚之成晋士爕楚公子羆盟于宋西
　門之外曰凡晋楚無相加戎好惡同之
成十六年楚求成於鄭鄭叛晋晋侯伐鄭及楚子鄭伯戦于鄢
　陵楚子鄭師敗績
成十八年晋欒書中行偃弒厲公逆周子于京師而立之生十
　四年矣(悼公/復覇)
襄三年單頃公及諸侯同盟于雞澤晋侯使荀㑹逆吴子于淮
　上吳子不至陳成公使袁僑如會求成諸侯之大夫及陳袁
　僑盟(襄八年會于邢邱以命朝聘/之数使諸侯之大夫聼命)
襄十年會于柤㑹呉子夀夢也
襄十一年四月諸侯伐鄭鄭人行成七月同盟于亳楚子将伐
　鄭鄭伯逆之九月諸侯復伐鄭鄭服于晋十二月㑹于蕭魚
襄十四年晋伐秦晋人謂之遷延之役(欒黶/先歸)
冬會于戚范宣子假羽毛於齊而弗歸齊人始貳
襄十五年晉悼公卒
襄十六年三月㑹于溴梁戊寅大夫盟
襄十八年諸侯同圍齊
襄二十年盟于澶淵齊成故也
襄二十二年齊侯納欒盈于曲沃欒盈率曲沃之甲入絳敗奔
　曲沃齊侯伐晉晋人殺欒盈
襄二十四年齊人城郟
襄二十五年齊崔杼弑荘公晋伐齊齊請成
襄二十七年宋向戍欲弭諸侯之兵告晋楚齊秦皆許之七月
　諸侯之大夫盟于宋晋楚之從交相見(釋齊秦/楚先盟)
襄二十九年晋合諸侯之大夫城𣏌
呉公子札来聘遂聘齊鄭衛晋
襄三十年鄭子皮授子産政
昭元年㑹于虢尋宋之盟也(楚令尹圍/請用牲)
昭三年齊晏嬰請繼室于晉叔向從之晏相與語曰此季世也
　齊其為陳氏矣叔向曰雖吾公室亦令季世也政在家門民
　無所依
昭四年楚子使椒舉如晋求諸侯晋許之六月楚子合諸侯于
申(楚靈/王)
昭七年公如楚孟僖子為介病不能相禮乃講學之及其将死
　也召其大夫曰吾聞将有達者曰孔丘必属說與何忌扵夫
　子使事之二十四年孟僖子卒(時孔子年/三十五)
昭八年楚滅陳
昭十年齊陳桓子逐欒高氏陳氏始大晉平公卒
昭十一年楚滅蔡
昭十三年楚蔡公弃疾帥蔡陳不羮許葉之師以入楚殺太子
　禄靈王還至訾梁師潰而縊弃疾即位復封陳蔡
晋成虒祁諸侯朝而歸者皆有貳心叔向曰諸侯不可以不示
威乃治兵于邾南甲車四千乘遂合諸侯于平丘
昭十六年晋昭公卒
昭二十年子産卒(叔向昭十五年後不見晏/子/昭二十六年後不見)
昭二十二年王子朝作亂二十六年晋師納王王子朝奉周之
　典籍奔楚
昭三十年晉頃公卒
定元年晉魏舒合諸侯大夫于狄泉城成周晋范獻子伐魏獻
　子爲政
定四年劉文公合諸侯于召陵謀伐楚也晉荀寅求貨扵蔡侯
　弗淂言扵范獻子乃辭蔡侯(晋扵是乎失諸侯/無損扵楚而失中)
冬蔡侯吴子唐侯伐楚大敗楚師于栢舉吴入郢楚子奔隨
定五年申􁀁胥以秦師救楚吴師大敗吳子乃歸楚子入于郢
魯陽虎囚季桓子
定八年陽虎攻三桓不克奔齊
定九年齊侯衛侯伐晋
定十年魯用孔子(會于夾谷齊人来/歸鄆讙龜隂之田)
定十一年魯叛晋
定十二年魯墮三都将墮成公歛䖏父不墮公圍成弗克
定十三年晉范氏中行氏伐趙氏趙鞅奔晉陽知文子韓簡子
　魏襄子逐荀寅范吉射趙鞅入于絳
哀三年周人殺萇宏
哀四年楚立宗誘蠻
哀七年吴徴魯百牢
哀九年吴城䢴溝通江淮
哀十年公會吳子伐齊南鄙齊人弑悼公赴于師
哀十二年吴子伐齊大敗齊師獲國書反役殺子胥
仲尼自衛反魯
哀十三年公會單平公晋定公吴夫差于黄池越入呉吳王歸
　及越平
哀十四年西狩獲麟
齊陳恒弑其君任于舒州孔丘三日齊而請伐齊
哀十六年四月孔立卒
哀二十二年越滅呉
哀二十四年公如越
哀二十六年叔孫舒帥師㑹越皐如后庸宋樂茷納衛侯衛重
　賂越人師還
哀二十七年公孫于邾乃遂如越
悼四年晋荀瑶圍鄭将門趙襄子由是惎知伯遂喪之
　　論議　論典禮
臧僖伯諫觀魚(隐/五)隐公問羽數扵衆仲(上)
無駭卒公問族於衆仲(隐/八)
臧哀伯諫納郜大鼎(桓/二)晋師服論本大末小(上)
季梁諫隨侯(桓/公)
子同生公問名於申繻(上)
曹劌諫觀社(荘二/十三)御孫諌宗婦覿用幣(荘二/十四)
鄭皇武子對享宋公(僖二/十四)
衛寗武子論祀相(僖三/十一)孟献子言庭寔加貨(宣十/四)
王享士㑹殽烝(宣十/六)臧宣叔論上中下卿(成/三)
絳人論山崩(成/五)師曠論衛人出君(襄十/四)
申豊論藏氷(昭/四)薳啟彊論朝享(昭/五)
申無宇執人王宫(昭/七)叔向論朝聘㑹盟(昭十/三)
子産争承上　王晏文伯魯壺(昭十/五)
叔孫昭子大史論日食(昭十/七)
郯子論官名(上)齊虞人辭昭(昭二/十)
子太叔與趙簡子論禮(昭十/七)
晏子論禮(昭二/十二)孔子論嘉禮不野合(定/十)
楚昭王論命祀(哀/六)
　　論兵
季梁請下楚攻其右(桓/八)曹劌從戦長勺(荘/十)
宫之竒言虞虢脣齒(僖/五)梁由靡虢射論狄(僖/八)
慶鄭論小駟(僖十/五)宋子魚論泓之戰(僖二/十二)
秦蹇叔諫襲鄭(僖三/十二)楚大饑蒍賈謀伐戎(文十/六)
狂狡輅鄭人(宣/二)隨武子論楚(宣十/二)
欒武子論楚(上)伯宗論鄷舒(宣十/五)
晋張侯論旗鼓(成/二)楚子重大户悉師(上)
楚王怒飬由基射(成十/六)子反命軍吏察夷傷(上)
魏絳戮楊干僕(襄/三)魏絳論和戎(襄/四)
晉師于汜令諸侯(襄/九)知武子三分四軍困楚(上)
太子郭榮諫齊侯(襄十/八)楚蒍掩子木庀賦(襄二/十五)
申無宇論陳蔡不羮(昭十/一)冶區夫論費俘(昭十/三)
厨人濮伐吴枝鳴用劔(昭二/十一)
吳公子光論七國同役不同心(昭二/十三)
伍員為三師肄楚(昭十/三)鬪辛論呉争宫
　　土功
祭仲論都城百雉(隐/元)土功龍見而畢務(荘二/十九)
士蒍築蒲屈寘薪(僖/五)新密鄭不時城(僖/六)
城鄫役人病(僖十/六)梁城新里溝公宫(僖十八/十九)
啟塞従時(僖三/十)華元為植巡功(宣/二)
楚蒍艾獵城沂(宣十/一)申公巫臣言莒城惡(成/八)
晏弱圍莱堙之(襄/六)
叔仲昭伯為隧正城費(襄/七)
城防臧武仲請俟農畢
宋築䑓(襄十/七)陳人城各殺其長(襄十/三)
悼夫人食城𣏌者(襄三/十)士彌牟營成周(昭三十/二定元)
楚圍蔡里而裁(哀/元)
　　荒政
臧武仲言旱偹(僖二/十一)鄭宋餼粟(襄二/十九)
鲁為京師請糴(隐/六)臧孫辰告糴(荘二/十八)
秦輸粟于晋(僖十三/十五)晋閉秦糴(僖十/四)
亳盟載書曰凡我同盟毋藴年(襄十/一)
歸粟于蔡(定/五)
　　火政
襄九年宋災　昭十八年鄭子産大政
襄三年魯司鐸大
　　諸侯政事
衛文公大布之衣(閔/二)晋文公義信禮(僖二/十七)
晋趙盾始為國政(文/六)隨武子論楚(宣十/一)
晋悼公即位于朝(成十/八)
楚子嚢言不䏻與晋争(襄/九)
晋息民(襄/九)楚能官人(襄十/五)
子産使都鄙有章(襄三/十)
子産論文公為盟主(襄三十/一)
子産擇能而使之(襄三/十)祁午称趙文子(昭/元)
宋司馬子魚論用鄫子(僖十/九)
子魚諫宋公圍曹(上)
臧文仲請論宋襄公合諸侯(僖二/十)
臧文仲論焚巫尫(僖二/十四)
臧文仲諫僖公卑邾(僖二/十四)
晋狐突對懐公(僖二/十三)寺人披對晋文公(僖二/十四)
竪頭湏對晋侯(上)周冨辰諫以狄伐鄭(上)
冨辰諫以狄女為(上/后)士季諫晋靈公(宣/二)
楚申叔時諫縣陳(宣十/一)羊舌職論士㑹(宣十/六)
仲叔于奚繁纓(成二/年)韓獻子論晋都(成/六)
欒武子論從衆(成/六)申叔時論楚師(成十/六)
子産請子孔焚書(㐮/十)魏絳辭楽(襄十/一)
晉侯蒐于緜上范宣子讓(襄十/三)
臧武仲論季武子林鍾(襄十/九)
臧武仲論詰盗(襄二/十一)祁奚救叔向(上)
子産寓書范宣子論重幣(襄二/十四)
子大叔問政子産(襄二/十五)聲子復伍舉(襄二/十六)
宋子罕非弭兵(襄二/十九)
楚昭王復國(定五/六)子西論闔廬(哀/元)
　　名臣議論
衛石碏諫寵州吁(隐四)衆仲論州吁必不免(上)
師服論晉穆侯各子(桓/二)鄧蔓對楚子戒莫敖(桓十/三)
申繻論文姜如齊(桓十/八)辛伯諫周公(上)
曹劌論戦(莊/十)
臧文仲言禹湯罪己(莊/十)
石祁子請歸孟獲(荘十/二)荘公問申繻鄭妖(荘十/四)
陳敬仲辭卿(荘二/十三)御孫諫刻桷(荘二/十四)
士蒍諫伐虢(荘二/十七)管仲請齊威公救邢(閔/元)
齊仲孫湫論鲁秉周禮(上)
晋里克諫使太子伐東山(閔/二)
孔叔止鄭伯逃歸(僖/五)宫之奇諫虞公(僖/五)
孔叔鄭伯下齊(僖/七)管仲諫受鄭太子華(僖/七)
秦公孫枝論夷吾忌克(僖/九)
秦百里對乞糴
季武子言晉未可媮(襄三/十)
子産論陳恃禾粟城郭(上)
子産不毁鄉校(襄三/十一)子産論尹何為邑(上)
女叔齊論鲁侯知禮(昭/五)
叔向詒子産書論刑書(昭/六)
子産不與韓宣子環(昭十/六)
齊苑何忌辭公孫青賞(昭二/十)
晏子論誅祝史(昭二/十)晏子論和同(上)
沈尹戍論城郢(昭二/十三)宋仲㡬論死生之度(昭二/十三)
鮑文子諫齊用陽虎(上)呉伍員諫許越成(哀/元)
陳逄滑論吴楚(哀/元)子西論闔廬夫差(哀/元)
子胥諫越饋(哀十/一)仲尼論田賦(上)
子貢對衛出公(哀二/十六)祭公謀父諫征犬戎(周語/上)
召公論監謗(上)芮良夫論榮夷公專利(上)
冨辰諫以狄女為(周語/后中)單穆公諫鑄大錢(周語下)
文公問郭偃(晋語/十)宋殺昭公趙宣子請伐宋(晋語十一/止公許之)
靈王城陳蔡不羮問范無宇(楚語/上)
白公子張諫靈王(楚語/上)鬪且廷語令尹子常(楚語/下)
申胥諫伐齊(吴/語)呉王訊申胥申胥釋劔而對(吴/語)
　跋
　東萊呂氏研究左傳最爲精詳凡著三書一曰春秋傳說一曰
　春秋博議一卽是編傳說博議世多有其書獨是編久無傳本
　四庫亦未著錄惟散見於永樂大典中是本爲常熟鐵琴銅劍
　樓瞿氏所藏舊寫本瞿目云幸而厪存覈之直齋書錄中興館
　閣書目猶爲完帙洵可珍也全書取左氏傳文類而析之分周
　齊晉楚吳越夷狄附庸諸侯制度風俗禮氏族官制財用刑兵
　制地理春秋前事春秋始末論議凡十九目而本目中缺春秋
　始末蓋傳寫偶脫爾原書有朱墨筆校正二百八十餘字取覈
　宋刻春秋經傳集解多可徵信卽依校筆上石其有疑義者六
　條又黏校簽十三條補脫文者七校正者六均別錄附後簽中
　晉荀首如齊逆女一條注俟查考今按左傳實在成公五年又
第四葉後二行三年秦伐晉敗於彭衙三應作二第四十二葉
後九行十一月陳鄭服楚月應作年第五十一葉後二行十三
年楚入蔡三應作四第九十一葉前九行注周襄晉爲盟主襄
應作衰第一百五十三葉前一行晉殺三卿尸諸朝宣十七年
宣應作成第一百六十九葉前五行注鴻駵頭駟乘于公頭傳
作魋第一百七十八葉前七行注二十一年遷帝丘二應作三
此爲年月之譌或形聲之紊必係原本如此故前之校者偶未
之察因附及之民國紀元二十有三年七月崑山胡文楷
　校勘記
　　本書原校有疑義者六條附錄如左
　　　葉次　行次　原校　疑義
　　　三十三　前二　周公楚與伯與爭　伯與校作伯輿按傳
　　　　　　　　　　　　　　　　政　作與注本亦作輿
　　　五十四　後二　蠻夷屬服於楚者　屬字校删按傳有屬
　　　　　　　　　　　　　　　　　　　　　　　　　　　字無服字
　　　七十七　後一注　楚人遽之　遽下校加脫字符號
　　　　　　　　　　　　　　　　　　　　　　　　　　　按遽傳作還下無脫
　　　　　　　　　　　　　　　　　　　　　　　　　　文
　　　　一七○　後三注　非其(人/長)人長二字校加按注
　　　　　　　　　　　　　　　　　　　　　　　　　　　作非其人非其長
　　　　一九二　後九　楚公子罷盟于宋　罷下校加點按傳有
　　　　　　　　　　　　　　　　　　　　　　　　　　　　　許偃二字
　　　　二○二　後二　孔叔止鄭伯逃歸　歸校作盟按傳作逃
　　　　　　　　　　　　　　　　　　　　　　　　　　　　　歸不盟
　　　又原校簽十三條如左
　　　　卷次　葉次　原簽
　　　　七十一　前一　並桓九年四字疑贅
　　　　　　　　　　　後一　晉荀首如齊不在宣六年俟查攷
　　　　八十五　前六下　晉人徵朝於鄭公孫僑對晉曰公孫夏從
　　　　　　　　　　　　　　　　　　寡君以朝於君見於嘗酎(酒不新熟重者爲酎/嘗新飲酒爲嘗酎)與
　　　　　　　　　　　　　　　　　　執燔焉(襄二十/二年)五十字　原注此條補在晉
　　　　　　　　　　　　　　　　　　欒盈過周上
　　　一○二　後八下　昭王穆王合羣􁑪比校民之有道者(齊/語)十
　　　　　　　　　　　　　　　六字　原注此條在肅愼氏下
　　　一○三　前六下　晉侯釋其閉修而輕於行道(晉/語)十三字
　　　　　　　　　　　　　　　原注此條在鄭武公一條前
　　　一一○　後六七　桓五年幷注應寫雙行
　　　一二八　前六下　哀二十七年以下八條係重見原本亦然
　　　一三四　前七　代荀瑩(寫雙行)
　　　一四四　後三　趙簡子(三字應雙行寫)
　　　一六五　前四下　大戶(閱民戶口楚陽橋/之役並成二年)十五字　原注此條補在
　　　　　　　　　　　　　　　　晉侯治兵上
　　　一八四　前七下　齊侯次于􁄹燕人行成(虢燕/竟)十二字　原注
　　　　　　　　　　　　　　　　此條在先君文王上
　　　　一九二　前八下　宣十一年楚子入陳殺夏徵舒因縣陳申
　　　　　　　　　　　　　　　　叔時諌乃復封之二十三字　原注此條
　　　　　　　　　　　　　　　　在宣十二年上
　　　　二○二　後八下　醫和論良臣(昭元)
　　　　　　　　　　　　　　　　司馬侯論三不殆(昭四)十六字　原注在女
　　　　　　　　　　　　　　　叔齊上
