#+TITLE: 春秋經傳集解-晉-
#+DATE: 2018-05-12 10:14:24
#+SOURCE: github.com/kanripo/KR1e0002 master 7def0253                
春秋序(陸德明曰此杜元凱所作旣以釋經故依例音之本/或題爲春秋左傳序者沈文何以爲釋例序今不用)
　　唐國子博士兼太子中允贈齊州刺史吳縣開國男陸德丨釋文附
春秋者魯史記之名也記事者以事繫日以日
繫月以月繫時以時繫年所以紀逺近別同異
也故史之所記必表年以首事年有四時故錯
舉以爲所記之名也(〇繫工帝反别彼列/反錯七各反下皆同)○周禮有
史官掌邦國四方之事逹四方之志諸侯亦各
有國史大事書之於䇿小事簡牘而巳孟子曰
楚謂之檮杌晉謂之乗而魯謂之春秋其實一
也(〇策本又作冊亦作筴同初革反孟子書名姓孟名軻字/子輿鄹邑人與齊宣王同時人著此書檮徒刀反杌五忽)
(反檮杌四凶之一杜云頑凶無儔匹/之貌乗繩證反車乗也一云兵乗)〇韓宣子適魯見易
象與魯春秋曰周禮盡在魯矣吾乃今知周公
之德與周之所以王韓子所見芸周之舊典禮
經也(〇宣子名起晉大夫適魯在昭二年/盡津忍反後放此王于况反又如字)〇周德旣衰官
失其守上之人不能使春秋昭明赴告䇿書諸
所記注多違舊章仲尼因魯史䇿書成文考其
眞僞而志其典禮上以遵周公之遺制下以明
將來之法其教之所存文之所害則刋而正之
以示勸戒其餘則皆即用舊史史有文質辭有
詳略不必改也故傳曰其善士又曰非聖人孰
能脩之蓋周公之志仲尼從而明之(〇告古毒反/一音古報反)
(崩薨曰赴禍福曰告注張住/反字或作註刋苦干反削也)〇左丘明受經於仲尼以
爲經者不刋之書也故傳或先經以始事或後
經以終義或依經以辯理或錯經以合異隨義
而發其例之所重舊史遺文略不盡舉非聖人
所脩之要故也(〇先悉薦反後戸豆反/重直用反又直龍反)〇身爲國史躬
覽載籍必廣記而備言之其文緩其旨逺將令
學者原始要終㝷其枝葉究其所窮優而柔之
使自求之饜而飫之使自趨之若江海之浸膏
澤之潤渙然冰釋怡然理順然後爲得也(〇令/力呈)
(反下令學者同要於遥反究乆又反饜於豔反飫於預反趨/七住反又七俱反浸子鴆反膏古刀反喚呼亂反怡以之反)○
其發凡以言例皆經國之常制周公之垂法史
書之舊章仲尼從而脩之以成一經之通體其
㣲顯闡幽裁成義類者皆據舊例而發義指行
事以正褒貶諸稱書不書先書故書不言不稱
書曰之類皆所以起新舊發大義謂之變例然
亦有史所不書即以爲義者此蓋春秋新意故
傳不言凡曲而暢之也其經無義例因行事而
言則傳直言其歸趣而巳非例也(○闡昌善反明/也褒保刀反貶)
(彼檢反字林方犯反/暢敕亮反趣七住反)〇故發傳之體有三而爲例之
情有五一曰微而顯文見於此而起義在彼稱
族尊君命舎族尊夫人梁亡城縁陵之類是也
二曰志而晦約言示制推以知例參㑹不地與
謀曰及之類是也三曰婉而成章曲從義訓以
示大訓諸所諱辟璧假許田之類是也四曰
盡而不汙直書其事具文見意丹楹刻桷天王
求車齊侯獻捷之類是也五曰懲惡而勸善求
名而亡欲蓋而章書齊豹盗三叛人名之類是
也推此五體以㝷經傳觸類而長之附于二百
四十二年行事王道之正人倫之紀備矣(○爲于/僞反又)
(如字見賢遍反下同舎音捨參七南反又音三與音預婉於元/反辟本亦作避音同後倣此假古雅反後不音者同汙於俱反)
(曲也楹音盈刻音克桷音角捷/在妾反懲直升反長丁丈反)○或曰春秋以錯文見
義若如所論則經當有事同文異而無其義也
先儒所傳皆不其然荅曰春秋雖以一字爲襃
貶然皆須數句以成言非如八卦之爻可錯綜
爲六十四也固當依傳以爲斷古今言左氏春
秋者多矣今其遺文可見者十數家大體轉相
祖述進不成爲錯綜經文以盡其變退不守丘
明之傳於丘明之傳有所不通皆没而不說而
更膚引公羊榖梁適足自亂預今所以爲異專
脩丘明之傳以釋經經之條貫必出於傳傳之
義例揔歸諸凡推變例以正襃貶簡二傳而去
異端蓋丘明之志也其有疑錯則備論而闕之
以俟後賢(〇傳直專反數色主反下同綜宗宋反斷/一亂反膚芳于反貫古亂反去起吕反)然劉子
駿創通大義賈景伯父子許惠卿皆先儒之美
者也末有潁子嚴者雖淺近亦復名家故特舉
劉賈許潁之違以見同異分經之年與傳之年
相附比其義類各隨而解之名曰經傳集解又
別集諸例及地名譜第歷數相與爲部凡四十
部十五卷皆顯其異同從而釋之名曰釋例將
令學者觀其所聚異同之說釋例詳之也(○駿音/俊子駿)
(劉歆字創初亮反字以作剏復扶又反下同見賢遍反下同/比毗志反譜本又作諩同布古反數所具反後不音者皆同)○或
曰春秋之作左傳及榖梁無明文說者以爲仲
尼自衛反魯脩春秋立素王丘明爲素臣言公
羊者亦云黜周而王魯危行言孫以辟當時之
害故微其文隱其義公羊經止獲麟而左氏經
終於孔丘卒(○王于况反下王魯素王同黜勑/律反行下孟反孫音遜本亦作遜)○敢問所安
荅曰異乎余所聞仲尼曰文王旣没文不在兹
乎此制作之本意也歎曰鳯鳥不至河不出圖
吾巳矣夫蓋傷時王之政也麟鳯五靈王者之
嘉瑞也今麟出非其時虚其應而失其歸此聖
人所以爲感也絶筆於獲麟之一句者所感而
起固所以爲終也(○岀如字又尺遂反夫音扶下/若夫同瑞垂僞反應應對之應)○曰
然則春秋何始於魯隱公荅曰周平王東周之
始王也隱公讓國之賢君也考乎其時則相接
言乎其位則列國本乎其始則周公之祚胤也
若平王能祈天永命紹開中興隱公能弘宣祖
業光啓王室則西周之美可㝷文武之迹不墜
是故因其歷數附其行事采周之舊以㑹成王
義垂法將來所書之王即平王也所用之歷即
周正也所稱之公即魯隱也安在其黜周而王
魯乎子曰如有用我者吾其爲東周乎此其義
也(〇祚才路反㣧以刃反中丁仲反墜直類反王/如字又于况反正音政讀者多音征後皆放此)○若夫制
作之文所以章往考來情見乎辭言髙則旨逺
辭約則義微此理之常非隱之也聖人包周身
之防旣作之後方復隱諱以辟患非所聞也子
路欲使門人爲臣孔子以爲欺天而云仲尼素
王丘明素臣又非通論也(〇包必交反防扶放/反又音房論力頓反)○先儒
以爲制作三年文成致麟旣巳妖妄又引經以
至仲尼卒亦又近誣據公羊經止獲麟而左氏
小邾射不在三叛之數故余以爲感麟而作作
起獲麟則文止於所起爲得其實至於反袂拭
面稱吾道窮亦無取焉(○近誣如字近舊音附近之近/誣音無邾張俱反射音亦袂綿)
(丗反拭/音式)
春秋序終
　　　　　濳府劉氏家
　　　　　塾希世之寳
　　　　　解隱公第一(釋文解佳買切舊夫子之經與丘明/之傳各卷杜氏合而釋之故曰經傳)
(息姑惠公之子母聲子謚法不尸其位曰隱第/氏傳公羊榖梁二傳既顯姓别之此不言)
　　　　　　　　　　杜氏　盡十一年
　　　　　孟子(言元妃明始適夫人也子宋姓惠公各不皇/謚法愛人好與曰惠其子隱公讓國之君妃)
(芳非切傳曰嘉耦曰妃/適本又作嫡同丁歷切)孟子卒(不稱薨不成喪也無謚先夫/死不得從夫謚謚實至切)繼
室以聲子生隱公(聲謚也蓋孟子之姪娣也諸侯始娶則同姓/之國以姪娣媵元妃死則次妃攝治内事猶)
(不得稱夫人故謂之繼室姪直結切字林丈一切兄女/也娣大計切女弟也娶七住切媵以證切又繩證切)宋武公
生仲子仲子生而有文在其手曰爲魯夫人故仲子歸于我(婦/人)
(謂嫁曰歸以手理自然成字有若天命故嫁之於/魯釋文婦人謂嫁曰歸本或無曰字此依公羊傳)生桓公而惠
公薨(言歸魯而生男惠公/不以桓生之年薨)是以隱公立而奉之(隱公繼室之子/當嗣丗以禎祥)
(之故追成父志爲桓尚少是以立爲大子帥國人奉之爲經元/年春不書即位傳禎音貞少詩照切大音泰舊太字皆作大後)
(大子皆放此為于偽切後凡為經爲/傳張本起本之例皆放此更不音)
經元年春王正月(隱公之始年周王之正月也凡人君即位欲/其體元以居正故不言一年一月也隱雖不)
(即位然攝行君事故亦朝廟告朔也告朔朝正例在襄/二十九年即位例在隱莊閔僖元年朝直遙切下同)〇三月
公及邾儀父盟于蔑(附庸之君未王命例稱名能自通于大國/繼好息民故書字貴之名例在莊五年邾)
(今魯國鄒縣也蔑姑蔑魯地魯國卞縣南有姑城父音甫邾子/之字凡人名字皆放此蔑亡結切好呼報切鄒側留切卞皮彦)
(切本或/作弁)〇夏五月鄭伯克叚于鄢(不稱國計而言鄭伯譏失敎/也叚不弟故不言弟明鄭伯)
(雖失敎而段亦凶逆以君討臣而用二君之例者言叚強大儁/傑據大都以耦國所謂得儁曰克也國討例在莊二十二年得)
(儁例在莊十一年母弟例在宣十七年鄭在熒陽宛陵縣西南/鄢今潁川鄢陵縣段徒亂切鄭伯弟名鄢於晩切又於建切又)
(於然切弟音悌又如字儁音俊傑音桀熒/戸扄切本或作滎非宛於阮切又於元切)〇秋七月天王使宰
咺來歸惠公仲子之賵(宰官咺名也咺贈死不及尸弔生不及/哀䂊凶事故貶而名之此天子大夫稱)
(字之例仲子者桓公之母歸人無謚故以字配姓來/者自外之文歸者不反之辭咺吁阮切賵芳鳯切)○九月及
宋人盟于宿(客主無名皆微者也㝛小國東平無鹽縣也凡盟/以國地者國主亦與盟例在僖十九年宋今梁國)
(睢陽縣與音預/下同睢音雖)〇冬十有二月祭伯來(祭伯諸侯爲王卿士者/祭國伯爵也傳曰非王)
(命也釋其不稱使祭側界切/傳祭仲同使如字又所吏切)〇公子益師卒(傳例曰公不與小/斂故不書日所以)
(示薄厚也春秋不以日月爲例唯卿佐之喪獨記日以見義者/事之得失旣未足以襃貶人君然亦非死者之罪無辭可以寄)
(文而人臣輕賤死日可略故特假日/以見義斂力驗切見賢遍切下同)
傳元年春王周正月(言周以别夏殷别彼列切夏/戸雅切三代之號可以意求)不書即位攝
也(假攝君政不脩即位之禮故史不書/於䇿傳所以見異於常見賢遍切)〇三月公及邾儀父盟
于蔑邾子克也(克儀/父名)未王命故不書爵曰儀父貴之也(王未賜/命以為)
(諸侯其後儀父服事齊桓以㢡王室王命以爲邾子故荘十/六年經書邾子克卒釋文故不書爵一本無故字㢡將丈切)公
攝位而欲求好於邾故爲蔑之盟(解所以與盟也好呼/報切與如字又音預)○夏四
月費伯帥師城郎不書非公命也(費伯魯大夫郎魯邑髙平方/與縣東南有郁郎亭傳曰君)
(舉必書然則史之䇿書皆君命也今不書於經亦因史之舊法/故傳釋之諸魯事傳釋不書他皆放此費音祕郁於六切放甫)
(往切後此/例皆同)〇初鄭武公娶于申曰武姜(申國今南陽宛縣娶/七住切宛於元切)生
莊公及共叔叚(叚出奔共故曰共叔猶晉侯在鄂謂之鄂侯共/音恭共地名凡國名地名人名字氏族音不重)
(音疑者復出後/放此鄂五各切)莊公寤生驚姜氏故名曰寤生遂惡之(寐窹而/莊公巳)
(生故驚而惡之寤五/故切惡烏路切注同)愛共叔叚欲立之(欲立以/爲大子)亟請於武公公
弗許及莊公即位爲之請制公曰制巖邑也虢叔死焉佗邑唯
命(虢叔東虢君也恃制巖險而不脩德鄭滅之恐叚復然故開/以佗邑虢國今熒陽縣亟欺兾切數也為于僞切巖本又作)
(嚴五銜切虢瓜/伯切復扶又切)請京使居之謂之京城大叔(公順姜請使叚居/京謂之京城大叔)
(言寵異於衆臣京鄭邑今熒/陽京縣大音泰注及下同)祭仲曰都城過百雉國之害也(祭/仲)
(鄭大夫方丈曰堵三堵曰雉一雉之牆長三丈髙一丈侯伯之/城方五里徑三百雉故其大都不得過百雉過古卧切後不音)
(者皆同堵丁古切長直亮切又如/字髙古報切又如字徑古定切)先王之制大都不過叁國之
一(三分國城之一叄/七南切又音三)中五之一小九之一今京不度非制也(不/合)
(法度非/先王制)君將不堪公曰姜氏欲之焉辟害對曰姜氏何厭之有
不如早爲之所(使得其所冝焉於/䖍切厭於鹽切)無使滋蔓蔓難圗也蔓草猶
不可除況君之寵弟乎公曰多行不義必自斃子姑待之(斃踣/也姑)
(且也蔓音萬斃婢世切本又/作弊舊扶設切踣蒲北切)旣而大叔命西鄙北鄙貳於已(鄙/鄭)
(邊邑貳/兩屬)公子吕曰國不堪貳君將若之何(公子吕/鄭大夫)欲與大叔臣
請事之若弗與則請除之無生民心(叔乆不除則舉國/之民當生他心)公曰無
庸將自及(言無用除之/禍將自及)大叔又收貳以爲己邑(前兩屬者今皆/取以爲己邑)
至于廪延(言轉侵多也廪延鄭邑陳留/酸棗縣北有延津廪力錦切)子封曰可矣厚將得衆
(子封公子吕也/厚謂土地廣大)公曰不義不暱厚將崩(不義於君不親於兄非/衆所附雖厚必崩暱女)
(乙切/親也)大叔完聚(完城郭聚人/民完音桓)繕甲兵具卒乗(步曰卒車曰乘繕/市戰切卒尊忽切)
(注及下同乗繩/證切注及下同)將襲鄭夫人將啓之(啓開/也)公聞其期曰可矣命
子封帥車二百乗以伐京(古者兵車一乗甲士/三人歩卒七十二人)京叛大叔段叚
入于鄢公伐諸鄢五月辛丑大叔出奔共(共國今汲郡共縣/共音恭汲居及切)書
曰鄭伯克叚于鄢叚不弟故不言弟如二君故曰克稱鄭伯譏
失敎也謂之鄭志不言出奔難之也(傳言夫子作春秋改舊史/以明義不早爲之所而養)
(成其惡故曰失敎段實出奔而以克爲文明鄭伯志/在於殺難言其奔弟大計切又如字難乃旦切注同)遂寘姜氏
于城潁(城潁鄭地寘/之䜴切置也)而誓之曰不及黃泉無相見也(地中之泉/故曰黄泉)
既而悔之潁考叔爲潁谷封人(封人典封疆/者疆居良切)聞之有獻於公公
賜之食食舎肉公問之對曰小人有母皆甞小人之食矣未甞
君之羮請以遺之(食而不啜羮欲以發問也宋華元弑羊爲羹/饗士蓋古賜賤官之常舍音捨遺唯季切下)
(同啜川悅切/華戸化切)公曰爾有母遺繄我獨無(繄語助繄烏兮/切又烏帝切)潁考叔
曰敢問何謂也(據武姜在/設疑也)公語之故且告之悔對曰君何患焉
若闕地及泉隧而相見其誰曰不然(隧若今延道語魚據/切闕其月切隧音遂)公從
之公入而賦大隧之中其樂也融融(賦賦詩也融融和樂也樂/音洛注及下同融羊弓切)
姜岀而賦大隧之外其樂也洩洩(洩洩舒散也/洩羊丗切)遂爲母子如初
君子曰潁考叔純孝也(純猶/篤也)愛其母施及莊公詩曰孝子不匱
永錫爾類其是之謂乎(不匱純孝也莊公雖失之於初孝心不/忘考叔感而通之所謂永錫爾類詩人)
(之作各以情言君子論之不以文害意故春秋傳引詩不皆/與今說詩者同他皆放此施以豉切又式智切匱其位切)〇
秋七月天王使宰咺來歸惠公仲子之賵緩且子氏未薨故名
(惠公葬在春秋前故曰緩也子氏/仲子也薨在二年賵助喪之物)天子七月而葬同軌畢至(言/同)
(軌以别四夷之/國别彼列切)諸侯五月同盟至(同在方/嶽之盟)大夫三月同位至(古/者)
(行役不/踰時)士踰月外姻至(踰月度月也姻猶親也此言赴/弔各以逺近爲差因爲葬節)贈死不
及尸(尸未葬之通/稱稱尺證切)弔生不及哀(諸侯巳上旣葬則縗麻除無哭/位諒闇終喪上時掌切縗七雷)
(切諒音亮又/音良闇如字)豫凶事非禮也(仲子在而來贈/故曰豫凶事)〇八月紀人伐夷
夷不告故不書(夷國在城陽莊武縣紀國在東莞劇縣隱十一/年傳例曰凡諸侯有命告則書不然則否史不)
(書於策故夫子亦不書于經傳見其事以明春/秋例也他皆放此莞音官見賢遍切下三見同)〇有蜚不爲災亦
不書(蜚負蠜也莊二十九年傳例曰凡物不爲災不書又於此/發之者明傳之所據非唯史䇿兼采簡牘之記猶皆放此)
(蜚扶味切蠜/音煩又音盤)〇惠公之季年敗宋師于黃(黄宋邑陳留外黄縣/東有黄城敗必邁切)
(他也後/放此)公立而求成焉九月及宋人盟于宿始通也(經無義例/故傳直言)
(其歸趣而巳/他皆放此)〇冬十月庚申改葬惠公公弗臨故不書(以桓為/大子故)
(隱公讓而不敢為喪主/隱攝君政故據隱而言)惠公之薨也有宋師大子少葬故有闕
是以改葬(少詩照/切)衛侯來會葬不見公亦不書(諸侯會葬非禮/也不得接公成)
(禮故不書於策他皆放此衛/國在汲郡朝歌縣朝如字)〇鄭共叔之亂公孫滑出奔衛(公/孫)
(滑共叔叚之子滑/于八切又乎八切)衛人爲之伐鄭取廩延鄭人以王師虢師伐
衛南鄙(虢西虢國也弘農陜縣東南/有虢城爲于僞切陜失冉切)請師於邾邾子使私於公
子豫(公子豫魯大夫/私請師豫音預)豫請往公弗許遂行及邾人鄭人盟于翼
(翼邾/地)不書非公命也〇新作南門不書亦非公命也(非公命不/書三見者)
(皆興作大事/各舉以備文)〇十二月祭伯來非王命也○衆父卒(衆父公子/益師字衆)
(音/終)公不與小斂故不書日(禮卿佐之喪小斂大斂君皆親臨之/崇恩厚也始死情之所篤禮之所崇)
(故以小斂爲文至於但臨大斂及不臨其/喪亦同不書日與音預斂力驗切注皆同)
經二年春公會戎于潛(戎狄夷蠻皆氐羌之别種也戎而書會/者順其俗以爲禮皆謂居中國若戎子)
(駒支者陳留濟陽縣東南有戎城潛魯地氐都兮切羌/卻良切種章勇切駒音拘濟子禮切水名凡地名皆同)〇夏五
月莒人入向(向小國也譙國龍亢縣東南有向城莒國今城陽/莒縣也將卑師少稱人弗地曰入例在襄十三年)
(向舒亮切譙在遙切亢音/剛又苦浪切將子匠切)〇無駭帥師入極(無駭魯卿極附庸/小國無駭不書氏)
(未賜族賜族例在/八年駭戸楷切)〇秋八月庚辰公及戎盟于唐(髙平方與縣/北有武唐亭)
(八月無庚辰庚辰七月九日也/日月必有誤方音房與音預)〇九月紀裂繻來逆女(裂繻紀/大夫傳)
(曰卿爲君逆也以别卿自逆也逆女或稱使或不稱/使昏禮/不稱主人史各隨其實而書非例也他皆放此裂音列繻音須)
(為于偽切下爲/魯同别彼列切)〇冬十月伯姬歸于紀(無傳伯姬魯女/裂繻所逆者)〇紀子
帛莒子盟于密(子帛裂繻字也莒魯有怨紀侯旣昏于魯使大/夫盟莒以和解之子帛為魯結好息民故傳曰)
(魯故也比之内大夫而在莒子上稱字以嘉之也字例在閔元/年密莒丨城陽淳于縣東北有密郷帛音白解如字又戸買切)
(好呼/報切)〇十有二月乙卯夫人子氏薨(無傳桓未爲君仲子不應/稱夫人隱讓桓以爲大子)
(成其母喪以赴諸侯故經於此/稱/夫人也不反哭故不書葬例在三年)〇鄭人伐衛(凡師有鐘鼔/曰伐例在莊)
(二十/九年)
傳二年春公會戎于濳脩惠公之好也戎請盟公辭(許其脩好/而不許其)
(盟禦夷狄者不壹而足/好呼報切注及下同)〇莒子娶于向向姜不安莒而歸夏莒
人入向以姜氏還(傳言失昏姻之義凡得失小故經無異文而/傳備其事案文則是非足以爲戒他皆放此)
(還音旋/後皆同)〇司空無駭入極費庈父勝之(魯司徒司馬司空皆卿/也本父費伯也前年城)
(郎今因得以勝極故傳/於前年發之庈音琴)〇戎請盟秋盟于唐復脩戎好也(復扶/又切)
〇九月紀裂繻來逆女卿爲君逆也(爲于/偽切)〇冬紀子帛莒子盟
于宻魯故也〇鄭人伐衛討公孫滑之亂也(治元年取/廪延之亂)
經三年春王二月己巳日有食之(無傳日行遲一歳一周天月/行疾一月一周天一歳凢十)
(二交會然日月動物雖行度有大量不能不小有盈縮故有雖/交會而不食者或有頻交而食者唯正陽之月君子忌之故有)
(伐鼓用幣之事今釋例以長歷推經傳明此食是二月朔也不/書朔史失之書朔日例在桓十七年己音紀巳音祀食如字本)
(或作蝕音同量/音亮縮所六切)〇三月庚戌天王崩(周平王也實以壬戌崩欲/諸侯之速至故遠日以赴)
(春秋不書實崩日而書遠日者即傳其偽以懲臣子之過也襄/二十九年傳曰鄭上卿有事使印叚如周會葬今不書葬魯不)
(會)〇夏四月辛卯君氏卒(隱不敢從正君之禮故/亦不敢備禮於其母)〇秋武氏子來
求賻(武氏子天子大夫之嗣也平王喪在殯新王未得行其爵/命聽於冡宰故傳曰王未葬釋其所以稱父族又不稱使)
(也魯不共奉王喪致令有求經直/文以示不敬故傳不復具釋也)〇八月庚辰宋公和卒(稱卒者略/外以别内)
(也元年大夫盟於宿故/來赴以名例在七年)〇冬十有二月齊侯鄭伯盟于石門(來告故書/石門齊地)
(或曰濟北盧縣故/城西南濟水之門)〇癸未葬宋穆公(無傳魯使大夫會葬故書/始死書卒史在國承赴爲)
(君故惡其薨名改赴書也書葬則舉謚稱公者會葬者在外/據彼國之辭也書葬例在昭六年爲于僞切惡烏路切)
傳三年春王三月壬戌平王崩赴以庚戌故書之〇夏君氏卒
聲子也不赴于諸侯不反哭于寢不祔于姑故不曰薨不稱夫
人故不言葬(夫人喪禮有三薨則赴於同盟之國一也旣葬日/中自墓反虞於正寢所謂反哭于寢二也卒哭而)
(祔於祖姑三也若此則書曰夫人某氏薨葬我小君某氏此備/禮之文也其或不赴不祔則爲不成喪故死不稱夫人薨葬不)
(言葬我小君某氏反哭則書葬不反哭則不書/葬今聲子三禮皆闕釋例論之詳矣祔音附)不書姓爲公故
曰君氏(不書姓辟正夫人也隱見爲君故持書於經稱曰/君氏以别凡妾媵爲于僞切見賢遍切别彼列切)○鄭
武公莊公爲平王卿士(卿士王卿之執政者/言父子秉周之政)王貳于虢(虢西虢/公亦仕)
(王朝王欲分政於虢不復專任鄭伯朝直/遙切復扶又切任而鴆切後不音者皆同)鄭伯怨王王曰無之
故周鄭交質王子狐爲質於鄭鄭公子忽爲質於周(王子狐平/王子狐音)
(胡質音/致下同)王崩周人將卑虢公政(周人遂成平王本/意畀必二切與也)四月鄭祭足
帥師取温之麥秋又取成周之禾(四月今二月也秋今之夏也/麥禾皆未熟言取者蓋芟踐)
(之温今河内温縣成周洛/陽縣祭側界切芟所銜切)周鄭交惡(兩相/疾惡)君子曰信不由中質
無益也明恕而行要之以禮雖無有質誰能間之苟有明信澗
谿沼沚之毛(谿亦澗也沼池也沚小渚也毛草也要於遥切間/間廁之間谿苦兮切爾雅云山夾水曰澗山瀆無)
(所通曰谿沼之紹切沚/本又作畤音止亦音市)蘋蘩蕰藻之菜(蘋大蓱也蘩皤蒿蕰藻/聚藻也蘋音頻蘩音煩)
(蕰紆粉切藻音早蓱/蒲丁切皤蒲多切)筐筥錡釡之器(方曰筐圎曰筥無足曰釡/有足曰錡筐丘芳切筥九)
(吕切錡/其綺切)潢汙行潦之水(潢汙停水行潦流潦潢/音黄汙音烏潦音老)可薦於鬼神可
羞於王公(羞進/也)而況君子結二國之信行之以禮又焉用質(通/言)
(盟約彼此之情故言二國焉/於䖍切約如字又於妙切)風有采蘩采蘋(采蘩采蘋詩國風/義取於不嫌薄物)
雅有行葦泂酌(詩大雅也行葦篇義取忠厚也泂酌篇義取雖/行潦可以共祭祀也葦于鬼切泂音迥共音恭)
昭忠信也(明有忠信之行雖薄物/皆可爲用行下孟切)〇武氏子來求賻王未葬也
○宋穆公疾召大司馬孔父而屬殤公焉曰先君舎與夷而立
寡人(先君穆公兄宣公也與夷宣公子即所屬殤公屬/章欲切注同殤舒羊切舍音捨與如字一音余)寡人弗
敢忘若以大夫之靈得保首領以没先君若問與夷其將何辭
以對請子奉之以主社稷寡人雖死亦無悔焉對曰羣臣願奉
馮也(馮穆公子莊公也没亦/作殁馮皮冰切亦作憑)公曰不可先君以寡人爲賢使主
社稷若弃德不讓是廢先君之舉也豈曰能賢(言不讓則/不足稱賢)光昭
先君之令德可不務乎吾子其無廢先君之功(先君以舉賢爲/功我若不賢是)
(廢/之)使公子馮岀居於鄭(辟殤/公也)八月庚辰宋穆公卒殤公即位君
子曰宋宣公可謂知人矣立穆公其子饗之命以義夫(命出於/義也夫)
(語助夫音/符注同)商頌曰殷受命咸冝百禄是荷其是之謂乎(詩頌言/殷湯武)
(丁受命皆以義故任荷天之百禄也帥義而行則殤公冝受此/命冝荷此禄公子馮不帥父義忿而出奔因鄭以求入終傷咸)
(冝之福故知人之稱唯在宣公也殷禮有兄弟相及不必傳子/孫宋其後也故指稱商頌頌似用切荷本又作何河可切又音)
(河注同任音壬忿芳粉/切稱尺證切傳直專切)〇冬齊鄭盟于石門㝷盧之盟也(盧盟/在春)
(秋前盧齊地今/濟北盧縣故城)庚戌鄭伯之車僨于濟(旣盟而遇大風傳記/異也十二月無庚戌)
(日誤僨弗/問切仆也)〇衛莊公娶于齊東宫得臣之妹曰莊姜(得臣齊大/子也大子)
(不敢居上位/故常處東宮)美而無子衛人所爲賦碩人也(碩人詩義取莊姜/美亍色賢于德而)
(不見荅終以無子國/人憂之爲于僞切)又娶于陳曰厲嬀生孝伯早死(陳今陳國/陳縣嬀九)
(危/切)其娣戴嬀生桓公莊姜以爲己子(嬀陳姓也厲戴皆謚雖爲/莊姜子然大子之位未定)
公子州吁嬖人之子也(嬖親幸也吁況干切/必計切賤而得幸曰)○有寵而好兵公
弗禁莊姜惡之石碏諫白臣聞愛子敎之以義方(石碏衛大夫/好呼報切禁)
(居鴆切一音金惡/烏路切碏七略切)弗納於邪驕奢淫泆所自邪也四方之來寵
禄過也將立州吁乃定之矣若猶未也階之爲禍(言將立爲大/子則冝早定)
(若不早定州吁必縁寵而爲/禍邪似嗟切下同泆音逸)夫寵而不驕驕而能降降而不憾
憾而能眕者鮮矣(如此者少也降其身則必恨恨則思亂不能/自安自重夫音扶發句之端後放此憾本又)
(作感同胡暗切恨也五年同/眕之忍切重也鮮息淺切)且夫賤妨貴少陵長逺間親新間
舊小加大(小國而加兵於大國如息侯伐鄭之比妨音芳少/詩照切長丁丈切間間厠之間下同比必二切)淫
破義所謂六逆也君義臣行父慈子孝兄愛弟敬所謂六順也
(臣行君/之義)去順效逆所以速禍也君人者將禍是務去而速之無
乃不可乎弗聽其子厚與州吁游禁之不可桓公立乃老(老致仕/也四年)
(經書州吁弒其君故傳先經以始事/去起吕切及下同弒音試先悉薦切)
經四年春王二月莒人伐𣏌取牟婁(無傳書取言易也例在襄/十三年𣏌國本都陳留雍)
(丘縣推㝷事跡桓六年淳于公亡國𣏌似井之遷都淳于僖十/四年又遷緣陵襄二十九年晉人城𣏌之淳于𣏌又遷都淳于)
(牟婁杞邑城陽諸縣東北有婁郷杞/音起牟亡侯切易以䜴切雍於用切)○戊申衛州吁弑其君完
(稱臣弑君臣之罪也例在宣四年戊申三月十七日有日而無/月弒本又作殺同音試凡弑君之例皆放此可以意求不重音)
(完音/九)〇夏公及宋公遇于淸(遇者草次之期二國各簡其禮/道路相逢遇也淸衛邑濟北東阿)
(縣有/清亭)〇宋公陳侯蔡人衛人伐鄭〇秋翬帥師會宋公陳侯蔡
人衛人伐鄭(公子翬魯大夫不稱公子疾其固請强君以不義/也諸外大夫貶皆稱人至於内大夫貶則皆去族)
(稱名於記事之體他國可言某人而己之卿佐不得言魯人此/所以爲異也翬溺去族傳曰疾之叔孫豹則曰言違命此其例)
(也翬許歸切強其丈切去/起吕切下同溺乃歷切)〇九月衛人殺州吁于濮(州吁弒君/而立未列)
(於會故不稱君例在成十/六年濮陳地水名濮音卜)〇冬十有二月衛人立晉(衛人逆公/子晉而立)
(之善其得衆故不書入於衛/變文以示義例在成十八年)
傳四年春衛州吁弑桓公而立公與宋公爲會將㝷宿之盟未
及期衛人來告亂夏公及宋公遇于淸(宿盟在/元年)〇宋殤公之
即位也公子馮出奔鄭鄭人欲納之及衛州吁立將脩先君之
怨於鄭(謂二年鄭人/伐衛之怨)而求寵於諸侯以和其民(諸篡立者諸侯/旣與之會則不)
(復討故欲求此寵篡初患/切復扶又切下文復伐同)使告於宋曰君若伐鄭以除君害(害/謂)
(宋公/子馮)君爲主敝邑以賦與陳蔡從則衛國之願也(言舉國之賦/調從才用切)
(調徒/弔切)宋人許之於是陳蔡方睦於衛(蔡今汝南/上蔡縣)故宋公陳侯蔡
人衛人伐鄭圍其東門五日而還公問於衆仲曰衛州吁其成
乎(衆仲魯/大夫)對曰臣聞以德和民不聞以亂(亂謂阻兵/而安忍)以亂猶治
絲而棼之也(絲見棼緼益所以亂/棼扶云切緼於云切)夫州吁阻兵而安忍阻兵無
衆安忍無親衆叛親離難以濟矣(恃兵則民殘民殘則衆叛/安忍則刑過刑過則親離)夫
兵猶火也弗戢將自焚也夫州吁弑其君而虐用其民於是乎
不務令德而欲以亂成必不免矣(戢荘/立切)〇秋諸侯復伐鄭宋公
使來乞師(乞師不/書非卿)公辭之(從衆仲/之言)羽父請以師會之(羽父公/子翬)公
弗許固請而行故書曰翬帥師疾之也諸侯之師敗鄭徒兵取
其禾而還(時鄭不/車戰)〇州吁未能和其民厚問定君於石子(石子/石碏)
(也以州吁不/安諮其父)石子曰王覲爲可曰何以得覲曰陳桓公方有寵
於王陳衛方睦若朝陳使請必可得也厚從州吁如陳石碏使
告于陳曰衛國𥚹小老夫耄矣無能爲也此二人者實弑寡君
敢即圖之(入十曰耄稱國小已老自謙以委陳使因其往就圖/之覲其靳切見也朝直遙切後不出者皆放此褊必)
(淺切一音必殄/切耄毛報切)陳人執之而請涖于衛(請衛人自臨討之/涖音利又音類)九月
衛人使右宰醜涖殺州吁于濮石碏使其宰獳羊肩涖殺石厚
于陳君子曰石碏純臣也惡州吁而厚與焉大義滅親其是之
謂乎(子從弑君之賊國之大逆不可不除故曰大義滅親/明小義則當兼子愛之獳奴侯切惡烏路切與音預)衛
人逆公子晉于邢冬十二月宣公即位(公子晉也邢/音刑國名)書曰衛
人立晉衆也
經五年春公矢魚于棠(書陳魚以示非禮也書棠譏逺地也今/髙平方與縣北有武唐亭魯侯觀魚臺)
〇夏四月葬衛桓公○秋衛師入郕(將卑師衆但稱師此史之/常也郕音成國名將子匠)
(切)○九月考仲子之宫初獻六羽(成仲子宫安其主而祭之惠/公以仲子手文娶之欲以爲)
(夫人諸侯無二嫡蓋隱公成父之志爲别立宫也公問羽/數故書羽婦人無謚因姓以名宫嫡都歷切爲于僞切)〇邾
人鄭人伐宋(邾主兵故/序鄭上)〇螟(無傳蟲食苗心者爲/災故書螟亡丁切)○冬十有二
月辛巳公子彄卒(大夫書卒不書葬葬者臣子/之事非公家所及彄苦侯切)○宋人伐鄭圍
長葛(潁川長社/北有長葛)
傳五年春公將如棠觀魚者臧僖伯諫曰凡物不足以講大事
(臧僖伯公子彄也僖謚也/大事祀與戎魚本亦作漁)其材不足以備器用則君不舉焉(材/謂)
(皮革齒牙骨角毛羽/也器用軍國之器)君將納民於軌物者也故講事以度軌量
謂之軌取材以章物采謂之物不軌不物謂之亂政亂政亟行
所以敗也(言器用衆物不入法度則爲不軌不物亂敗/之所起度待洛切一音如字亟欺兾切數也)故春蒐
夏苗秋獮冬狩(蒐索擇取不孕者苗爲苗除害也獮殺也以殺/爲名順秋氣也狩圍守也冬物畢成獲則取之)
(無所擇也蒐所求切獮息淺切說文作􁒄榖梁傳云春/曰田秋曰蒐狩手又切索所百切孕以證切爲于僞切)皆於農
隙以講事也(各隨時事之/間隙去逆切)三年而治兵入而振旅(雖四時講武/猶復三年而)
(大習出曰治兵始治其事入曰振旅治兵禮畢整/衆而還振整也旅衆也振之愼切復扶又切下同)歸而飮至以
數軍實(飲於廟以數車徒器械及所獲/也數所主切注同械戸戒切)昭文章(車服/旌旗)明貴賤辨
等列(等列行五辨如字又方/免切别也行戸郎切)順少長(出則少者在前還則在後/所謂順也少詩照切注皆)
(同長丁丈/切下注同)習威儀也鳥獸之肉不登於爼(爼祭宗廟器鳥獸之/肉一本作其肉爼莊)
(呂/切)皮革齒牙骨角毛羽不登於器(謂以飾法/度之器)則公不射古之制也
　若夫山林川澤之實器用之資皁隷之事官司之守非君所及
　也(士臣皁皁臣輿輿臣隸言取此雜猥之物以資器備是小臣/有司之職非諸侯之所親也射食亦切早才早切輿音餘猥)
(烏罪/切)公曰吾將略地焉(孫辭以略地略揔攝巡行之名傳曰/束略之不知西則否矣行下孟切)遂
　往陳魚而觀之(陳設張也公大設捕魚之/備而觀之捕音歩一音博)僖伯稱疾不從書曰
　公矢魚于棠非禮也且言逺地也(矢亦陳也棠實他竟故曰/逺地從才用切竟音境)〇
　曲沃莊伯以鄭人邢人伐翼(曲沃晉别封成師之邑在河東聞/喜縣莊伯成師子也翼晉舊都在)
(平陽絳邑縣東邢國在/廣平襄國縣沃烏毒切)王使尹氏武氏助之翼侯奔隨(尹氏武/氏皆周)
(丗族大夫也晉内相攻伐不告亂故不書傳具其事爲後晉事/張本曲沃及翼本末見桓二年隨晉地傳具一本作傳見賢遍)
(切)〇夏葬衛桓公衛亂是以緩(有州吁之亂十四月/乃葬傳明其非慢也)○四月鄭
　人侵衛牧(牧衛邑經書夏四月葬衛桓公今傳直言夏而更以/四月附鄭人侵衛牧者於下事冝得月以明事之先)
(後故不復備舉經文三年君氏卒其義/亦同他皆倣此牧州牧之牧徐音目)以報東門之役(東門役/在四年)
　衛人以燕師伐鄭(南燕國今東郡/燕縣燕於賢切)鄭祭足原繁洩駕以三軍軍
　其前使曼伯與子元濳軍軍其後燕人畏鄭三軍而不虞制人
(北制鄭邑今河南城臯縣也/一名虎牢洩息列切曼音萬)六月鄭二公子以制人敗燕師于
北制(二公子曼/伯子元也)君子曰不備不虞不可以師〇曲沃叛王秋王
命虢公伐曲沃而立哀侯于翼(春翼侯奔隨/故立其子光)〇衛之亂也郕人
侵衛故衛師入郕(郕國也東平剛父縣/西南有郕郷父音甫)〇九月考仲子之宫將
萬焉(萬舞/也)公問羽數於衆仲(問執羽/人數)對曰天子用八(八八六/十四人)諸
侯用六(六六三/十六人)大夫四(四四十/六人)士二(二二四人士/有功賜用樂)夫舞所以節
八音而行八風(八音金石絲竹匏土革木也八風八方之風也/以八音之器播八方之風手之舞之足之蹈之)
(節其制而叙其情八音金鍾石磬絲琴瑟竹簫管土塤木柷梧/匏笙革鼓也八方之風謂東方谷風東南方淸明風南方凱風)
(西南方涼風西方閶闔風西北方不周風北/方廣莫風東北方融風匏白交切蹈徒報切)故自八以下(唯天/子得)
(盡物數故以八爲列/諸侯則不敢用八)公從之於是初獻六羽始用六佾也(魯唯/丈王)
(周公廟得用八而他公遂因仍僣而用之今隱公特立此婦人/之廟詳問衆仲衆仲因明大典故傳亦因言始用六佾其後季)
(氏舞八佾於庭知唯在仲子/廟用六佾音逸僣子念切)〇宋人取邾田邾人告於鄭曰請
君釋憾於宋敝邑爲道(釋四年再見伐之恨/道音導本亦作導)鄭人以王師會之
(王師不書/不以告也)伐宋入其郛以報東門之役(郛郭也東門役在四/年郛芳夫切下同)宋
人使來告命(告命/策書)公聞其入郛也將救之問於使者曰師何及
對曰未及國(忿公知而故問責窮/辭使色吏切下同)公怒乃止辭使者曰君命寡
人同恤社稷之難今問諸使者曰師未及國非寡人之所敢知
也(爲七年公伐邾/傳難乃旦切)〇冬十二月辛巳臧僖伯卒公曰叔父有憾
於寡人(諸侯稱同姓大夫長曰伯父少/曰叔父有恨恨諫觀魚不聽)寡人弗敢忘葬之加一
等(加命服/之等)〇宋人伐鄭圍長葛以報入郛之役也
經六年春鄭人來渝平(和而不盟曰平/渝羊朱切變也)○夏五月辛酉公會齊
侯盟于艾(泰山牟縣東南有/艾山艾五蓋切)〇秋七月(雖無事而書首月具四/時以成歳他皆放此)
〇冬宋人取長葛(秋取冬乃告也上有伐鄭圍長葛長葛鄭邑/可知故不言鄭也前年冬圍不克而還今冬)
(乗長葛無備而取之言/易也易以䜴切傳同)
傳六年春鄭人來渝平更成也(渝變也公之爲公子戰於狐壤/爲鄭所執逃歸怨鄭鄭伐宋公)
(欲救宋宋使者失辭公怒而止忿宋則欲厚鄭鄭因/此而來故經書渝平傳曰更成壤如掌切使所吏切)〇翼九宗
五正頃父之子嘉父逆晉侯于隨(翼晉舊都也唐叔始封受懷/姓九宗職官五正遂丗爲晉)
(強家五正五官之長九宗一姓爲九族也頃父之/子嘉父晉大夫頃音傾長丁丈切下文及注同)納諸鄂晉人
謂之鄂侯(鄂晉别邑諸地名疑者皆言有以示不審闕者不復/記其闕他皆放此前年桓王立此侯之子於翼故不)
(得復入翼别居鄂鄂五/各切復扶又切下同)○夏盟于艾始平于齊也(春秋前魯與/齊不平今乃)
(弃惡結好故言始/平干齊好呼報切)〇五月庚申鄭伯侵陳大獲往歳鄭伯請成
于陳(成猶/平也)陳侯不許五父諫曰親仁善鄰國之寳也君其許鄭
(五父陳公子佗佗/徒何切人名皆同)陳侯曰宋衛實難(可畏難也難/乃旦切注同)鄭何能爲遂
不許君子曰善不可失惡不可長其陳桓公之謂乎長惡不悛
從自及也(悛止也從隨/也悛七全切)雖欲救之其將能乎商書曰惡之易也
如火之燎于原不可郷邇(商書盤庚言惡易長如火焚原野不/可郷近燎力召切又力弔切郷本又)
(作嚮同許亮切/近附近之近)其猶可撲滅(言不可撲滅/撲普卜切)周任有言(周任周大/夫任音壬)
曰爲國家者見惡如農夫之務去草焉芟夷蕰崇之絶其本根
勿使能殖則善者信矣(芟刈也夷殺也蕰積也崇聚也去起吕/切芟所銜切說文作癹匹未切云以足)
(蹋夷草蕰紆粉切/信如字又音申)○秋宋人取長葛〇冬京師來告饑公爲之
請糴於宋衛齊鄭禮也(告饑不以王命故傳言京師而不書於/經也雖非王命而公共以稱命已國不)
(足旁請鄰國故曰禮也傳見隱之/賢爲于僞切糴直歷切見賢遍切)〇鄭伯如周始朝桓王也(桓/王)
(即位周鄭交惡至/是乃朝故曰始)王不禮焉周桓公言於王曰我周之東遷晉
鄭焉依(周桓公周父黒肩也周采地扶風雍縣東北有周城幽/王爲犬戎所殺平王東徙晉文侯鄭武公左右王室故)
(曰晉鄭焉依焉如字或於䖍切非雍/於用切左音佐右音祐又並如字)善鄭以勸來者猶懼不蔇
(蔇至也蔇/其器切)況不禮焉鄭不來矣(爲桓五年諸侯/從王伐鄭傳)
經七年春王三月叔姬歸于紀(無傳叔姬伯姬之娣也至是歸/者待年於父母國不與嫡俱行)
(故書嫡本又作/適同丁歷切)○滕侯卒(傳例曰不書名未同盟也滕國/在沛國公丘縣東南沛音貝)〇夏
城中丘(城例在莊二十九年中丘在琅邪/臨沂縣東北琅音郎沂魚依切)〇齊侯使其弟年來
聘(諸聘皆使卿執玉帛以/相存問例在襄元年)〇秋公伐邾○冬天王使凡伯來聘
(凡伯周卿士凡國伯爵也汲郡共縣東/南有凡城共音恭凡字本作汎音凡)○戎伐凡伯于楚丘以歸
(戎鳴鍾鼓以伐天子之使見夷狄強虣不書凡伯敗者單使無/衆非戰陳也但言以歸非執也楚丘衛地在濟隂城武縣西南)
(使所吏切下同見賢遍/切虣蒲報切陳直覲切)
傳七年春滕侯卒不書名未同盟也凡諸侯同盟於是稱名故
薨則赴以名(盟以名告神故薨/亦以名告同盟)告終稱嗣也以繼好息民(告亡/者之)
(終稱嗣位之主嗣位之主當奉而不忘故曰/繼好好同則和親故曰息民好呼報切注同)謂之禮經(此言凡/例乃周)
(公所制禮經也十一年不告之例又曰不書於策明禮經皆當/書於䇿仲尼脩春秋皆承策爲經丘明之傳博采衆記故始開)
(凡例特顯此二/句他皆放此)○夏城中丘書不時也○齊侯使夷仲年來聘
結艾之盟也(艾盟在/六年)〇秋宋及鄭平七月庚申盟于宿公伐邾
爲宋討也(公距宋而更與鄭平欲以鄭爲援今鄭復與宋盟故/懼而伐邾欲以求宋故曰爲宋討爲于僞切注爲宋)
(同援于眷切/復扶又切)〇初戎朝于周發幣于公卿凡伯弗賔(朝而發幣/於公卿如)
(今計獻詣/公府卿寺)冬王使凡伯來聘還戎伐之于楚丘以歸(傳言凡/伯所以)
(見/伐)〇陳及鄭平(六年鄭侵陳/大獲今乃平)十二月陳五父如鄭涖盟(涖臨/也)壬
申及鄭伯盟㰱如忘(忘不在於歃血歃色洽切/忘亡亮切服䖍云如而也)洩伯曰五父必
不免不頼盟矣(洩伯鄭洩駕/洩息列切)鄭良佐如陳涖盟(良佐鄭/大夫)辛巳及
陳侯盟亦知陳之將亂也(入其國觀其政治故揔言之也皆爲/桓五年六年陳亂蔡人殺陳佗傳治)
(直吏/切)〇鄭公子忽在王所故陳侯請妻之(以忽有王寵/故妻七計切)鄭伯許
之乃成昬(爲鄭忽失齊昏援以/至出奔傳爲于僞切)
經八年春宋公衛侯遇于垂(垂衛地濟隂句陽縣東/北有垂亭句古侯切)〇三月鄭
伯使宛來歸祊(宛鄭大夫不書氏未賜族祊鄭祀泰山之邑在/琅邪費縣東南宛於阮切祊必彭切費音秘)〇
庚寅我入祊(桓元年乃卒易祊田知/此入祊未肯受而有之)〇夏六月已亥蔡侯考父
卒(無傳襄六年傳曰杞桓公卒始赴以名同盟故也諸侯同盟/稱名者非唯見在位二君也甞與其父同盟則亦以名赴其)
(子亦所以繼好也蔡未與隱盟蓋春秋前/與惠公盟故赴以名見賢遍切好呼報切)〇辛亥宿男卒(無傳元/年宋魯)
(大夫盟于宿宿與盟也晉荀偃禱河稱齊晉君名然後自稱名/知雖大夫岀盟亦當先稱己君之名以啓神明故薨皆從身盟)
(之例當告以名也傳例曰赴以名則亦書之不然則否辟不敏/也今宿赴不以名故亦不書名諸例或發於始事或發於後者)
(因冝有所異同亦或丘明所得記注本末不能/皆備故與音預下不與同禱丁老切或丁報切)○秋七月庚午
宋公齊侯衛侯盟于瓦屋(齊侯尊宋使主會故宋/公序濟上瓦屋周地)〇八月葬蔡
宣公(無傳三月/而葬速)〇九月辛卯公及莒人盟于浮來(苢人微者不/嫌敵公侯故)
(直稱公例在僖二十九年浮來紀邑東莞縣北有邳/郷邳郷西有公來山號曰邳來間邳蒲悲切間如字)〇螟(無傳/爲災)
〇冬十有二月無駭卒(公不與小歛故不書日卒而/後賜族故不書氏斂力驗切)
傳八年春齊侯將平宋衛(平宋衛/於鄭)有會期宋公以幣請於衛請
先相見(宋敬/齊命)衛侯許之故遇于犬丘(犬丘垂也/地有兩名)〇鄭伯請釋泰
山之祀而祀周公以泰山之祊易許田三月鄭伯使宛來歸祊
不祀泰山也(成王營王城有遷都之志故賜周公許田以爲魯/國朝宿之邑後丗因而立周公别廟焉鄭桓公周)
(宣王之母弟封鄭有助祭泰山湯沐之邑在祊鄭以天子不能/復巡狩故欲以祊易許田各從本國所近之宜恐魯以周公别)
(廟爲疑故云巳廢泰山之祀而欲爲魯祀周公孫辭以有求也/許田近許之田泰山如字東岳復扶又切守手又切近附近之)
(近下同爲于僞/切下爲魯同)〇夏虢公忌父始作卿士于周(周人於此遂卑/之政畀必二切)
〇四月甲辰鄭公子忽如陳逆婦嬀辛亥以嬀氏歸甲寅入于
鄭陳鍼子送女先配而後祖鍼子曰是不爲夫婦誣其祖矣非
禮也何以能育(鍼子陳大夫禮逆婦必先告祖廟而後行故楚/公子圍稱告莊共之廟鄭忽先逆婦而後告廟)
(故曰先配而後祖鍼其廉切誣/亡符切共音恭一本亦作恭)○齊人卒平宋衛于鄭秋會于
温盟于瓦屋以釋東門之役禮也(會温不書不以告也定國息/民故曰禮也平宋衛二國忿)
(鄭之謀鄭不與盟/故不書與音預)○八月丙戌鄭伯以齊人朝王禮也(言鄭伯不/以虢公得)
(政而背王故禮之齊稱人略從國辭上有七月庚/午下有九月辛卯則八月不得有丙戍背音佩)〇公及莒人
盟于浮來以成紀好也(二年紀苢盟于密爲魯故今公/㝷之故曰以成紀好好呼報切)〇冬齊
侯使來告成三國(齊侯冬來告/稱秋和三國)公使衆仲對曰君釋三國之圗
以鳩其民君之惠也寡君聞命矣敢不承受君之明德(鳩集/也)○
無駭卒羽父請謚與族公問族於衆仲衆仲對曰天子建德(立/有)
(德以爲/諸侯)因生以賜姓(因其所山生以賜姓謂若舜由/嬀汭故陳爲嬀姓汭如銳切)胙之土而
命之氏(報之以土而命氏/曰陳胙才故切)諸侯以字(諸侯位卑不得賜姓故/其臣因氏其王父字)爲
謚因以爲族(或便即先人之/謚稱以爲族)官有丗功則有官族邑亦如之(謂/取)
(其舊官舊邑之稱以爲族/皆禀之時君稱尺證切)公命以字爲展氏(諸侯之子稱公子/公子之子稱公孫)
(公孫之子以王父字爲氏無/孩公子展之孫故爲展氏)
經九年春天子使南季來聘(無傳南季天子大/夫也南氏季字也)○三月癸酉大
雨震電庚辰大雨雪(三月今正月電徒/練切雨于付切)〇挾卒(無傳挾魯大/夫未賜族挾)
(音/協)〇夏城郎〇秋七月○冬公會齊侯于防(防魯地在琅邪華/縣東南華戸化切)
傳九年春王三月癸酉大雨霖以震書始也(書癸酉始雨日霖/音林乆雨謂之淫)
(淫雨謂/之霖)庚辰大雨雪亦如之書時失也(夏之正月微陽始出未/可震電旣震電又不當)
(大雨雪故皆/爲時失)凡雨自三日以往爲霖(此解經書霖也而/經無霖字經誤)平地尺
爲大雪○夏城郎書不時也〇宋公不王(不共王職共音/恭本亦作供)鄭伯
爲王左卿士以王命討之伐宋宋以入郛之役怨公不告命(入/郛)
(在五年公以七年伐邾欲以/說宋而宋猶不和也說音悅)公怒絶宋使秋鄭人以王命來
告伐宋(遣使致王命也伐宋未得志故復往/告之使所吏切及注同復扶又切)冬公會齊侯于防
謀伐宋也○北戎侵鄭鄭伯禦之患戎師曰彼徒我車懼其侵
軼我也(徒歩兵也軼突也/軼直結切又音逸)公子突曰使勇而無剛者甞冦而速
去之(公子突鄭厲公也甞試也/勇則能往無剛不恥退)君爲三覆以待之(覆伏兵也覆/扶又切注及)
(下/同)戎輕而不整貪而無親勝不相讓敗不相救先者見獲必務
進進而遇覆必速奔後者不救則無繼矣乃可以逞(逞解也輕/遣政切逞)
(勑領切解音/蟹或佳買切)從之戎人之前遇覆者奔祝耼逐之(祝聃鄭大夫/聃乃甘切一)
(音土/甘切)衷戎師前後擊之盡殪(爲三部伏兵祝耼帥勇而無剛者/先犯戎而速奔以遇二伏兵至後)
(伏兵起戎還走祝耼反逐之戎前後及中三處受敵故曰/衷戎師殪死也衷丁仲切又音忠殪於計切處昌慮切)戎師
大奔(後駐軍不復繼/也駐丁住切)十一月甲寅鄭人大敗戎師(此皆春秋時/事雖經無正)
(文所謂必廣記而備言之將令學者原始要終㝷/其枝葉究其所窮他皆放此令力呈切要於遙切)
經十年春王二月公會齊侯鄭伯于中丘(傳言正月會癸丑盟/釋例推經傳日月癸)
(丑是正月二十六/日知經二月誤)〇夏翬帥師會齊人鄭人伐宋(公子翬不待/公命而貪會)
(二國之君疾其專進故去氏齊鄭以公不至故亦更使微者從/之伐宋不言及明翬專行非鄧之謀也及例在宣七年去起吕)
(切傳/同)○六月壬戌公敗宋師于菅(齊鄭後期故公獨敗宋師書/敗宋未陳也敗例在莊十一)
(年菅宋地菅音古/顔切陳直覲切)辛未取郜辛巳取防(鄭後至得郜防二邑/歸功于魯故書取明)
(不用師徒也濟隂城武縣東南有郜城髙平昌/邑縣西南有西防城郜古報切字林又工竺切)〇秋宋人衛人
入鄭宋人蔡人衛人伐戴鄭伯代取之(三國伐戴鄭伯因其/不和伐而取之書伐)
(用師徒也書取克之易也戴國今陳留外黄/縣東南有戴城戴亦作載易以䜴切傳同)○冬十月壬午齊
人鄭人入郕
傳十年春王正月公會齊侯鄭伯于中丘癸丑盟于鄧爲師期
(㝷九年會于防謀伐宋也公旣會而盟盟不/書非後也蓋公還告會而不告盟鄧魯地)夏五月羽父先
會齊侯鄭伯伐宋(言先會明非公本/期釋翬之去族)六月戊申公會齊侯鄭伯
于老桃(會不書不告於廟也老桃宋地六月/無戊申戊申五月二十三日日誤)壬戌公敗宋師干
菅庚午鄭師入郜辛未歸于我庚辰鄭師入防辛巳歸于我
(壬戌六月七日庚午十五日庚辰二十五日鄭伯後期而公獨/敗宋師故鄭頻獨進兵以八郜防入而不有命魯取之推功上)
(爵讓以自替不有其實故經/伹書魯取以成鄭志善之也)君子謂鄭莊公於是乎可謂正矣
以王命討不庭(下之事上皆/成禮於庭中)不貪其土以勞王爵正之體也(勞/者)
(叙其勤以荅之諸侯相朝逆之以饔餼謂之郊勞魯侯爵/尊鄭伯爵卑故言以勞王爵勞力報切注同餼許氣切)蔡
人衛人郕人不會王命(不伐宋/也)秋七月庚寅鄭師入郊猶在郊
(鄭師還駐/兵於逺郊)宋人衛人入鄭(宋衛竒兵/承虚入鄭)蔡人從之伐戴(從宋衛/伐戴也)八
月壬戍鄭伯圍戴癸亥克之取三師焉(三國之軍在戴故鄭伯/合圍之師者軍旅之通)
(稱稱尺/證切)宋衛旣入鄭而以伐戴召蔡人(伐戴乃/召之)蔡人怒故不和
而敗(言鄭取/之易也)○九月戊寅鄭伯入宋(報入鄭也九月無戊寅/戊寅八月二十四日)〇
冬齊人鄭人入郕討違王命也
經十有一年春滕侯薛侯來朝(諸侯相朝例在丈/十五年薛息列切)〇夏公會鄭
伯于時來(時來郲也熒陽縣東有釐城鄭地/也郲音來釐音來王元規力之切)〇秋七月壬午公
及齊侯鄭伯入許(與謀曰及還使許叔居之故不言滅/也許潁川許昌縣與音預還音環)〇冬十
有一月壬辰公薨(實弑書薨又不地/者史䇿所諱也)
傳十一年春滕侯薛侯來朝爭長(薛魯國薛縣/長丁丈切)薛侯曰我先封
(薛祖奚仲夏所封在/周之前夏戸雅切)滕侯曰我周之卜正也(卜正卜/官之長)薛庶姓也
我不可以後之(庶姓非周/之同姓)公使羽父請於薛侯曰君與滕君辱
在寡人周諺有之曰山有木工則度之賔有禮主則擇之(擇所/冝而)
(行之諺音彦俗/言也度大洛切)周之宗盟異姓爲後(盟載書皆先同/姓例在定四年)寡人若朝
于薛不敢與諸任齒(薛任姓齒列也/任音壬注同)君若辱貺寡人則願以滕
君爲請薛侯許之乃長滕侯〇夏公會鄭伯于郲謀伐許也鄭
伯將伐許五月甲辰授兵於大宮(大宫鄭祖/廟大音泰)公孫閼與潁考叔
爭車(公孫閼鄭大/夫閼安葛切)潁考叔挾輈以走(輈車轅也挾音/協輈張留切)子都抜棘
以逐之(子都公孫/閼棘㦸也)及大逵弗及子都怒(逵道方九軌也逵求龜/切爾雅云九達謂之逵)
(釋文云道方九軌/此依考工記)秋七月公會齊侯鄭伯伐許庚辰傅于許(傅/于)
(許城下傅/音附注同)潁考叔取鄭伯之旗蝥弧以先登(蝥弧旗名蝥莫/侯切弧音胡)子
都自下射之顚(顚隊而死射食亦切/下及注同隊直類切)瑕叔盈又以蝥弧登(瑕叔/盈鄭)
(大/夫)周麾而呼曰君登矣(周徧也麾招也麾許危切又/許僞切呼火故切徧音遍)鄭師畢登
壬午遂入許許莊公奔衛(奔不書兵亂遁逃未/知所在遁徒頓切)齊侯以許讓公
公曰君謂許不共(不共職貢共音恭本亦/作供音同注及下同)故從君討之許旣伏
其罪矣雖君有命寡人弗敢與聞乃與鄭人鄭伯使許大夫百
里奉許叔以居許東偏(許叔許荘公之弟東/偏東鄙也與音預)曰天禍許國鬼神
實不逞于許君而假手于我寡人(借手于我寡德/之人以討許)寡人唯是一
二父兄不能共億(父兄同姓羣臣共給/億安也億於力切)其敢以許自爲功乎寡
人有弟不能和恊而使餬其口於四方(弟共叔叚也餬鬻也段/出奔在元年餬音胡說)
(文云寄食鬻本又作/粥之育切又與六切)其況能乆有許乎吾子其奉許叔以撫柔
此民也吾將使獲也佐吾子(獲鄭大夫/公孫獲)若寡人得没于地(以夀/終壽)
(如字又/音授)天其以禮悔禍于許(言天加禮於/許而悔禍之)無寧兹許公復奉其
社稷(無寜寜也兹此也/復扶又切又音服)唯我鄭國之有請謁焉如舊昏媾(謁告/也婦)
(之父曰昏重昏曰媾/媾古豆切重直龍切)其能降以相從也(降降/心也)無滋他族實偪處
此以與我鄭國爭此土也吾子孫其覆亡之不暇而況能禋祀
許乎(絜齊以享謂之禋祀謂許山川之祀覆芳服/切暇行嫁切禋音因齊側皆切一本作齋)寡人之使吾
子處此不唯許國之爲亦聊以固吾圉也(圉邊垂也爲于/僞切圉魚吕切)乃使
公孫獲處許西偏曰凡而器用財賄無寘於許我死乃亟去之
吾先君新邑於此(此今河南新鄭舊鄭在京兆賄呼罪切字林/音悔寘之䜴切置也亟紀力切急也下注同)
王室而旣卑矣周之子孫日失其序(鄭亦周/之子孫)夫許大岳之胤也
(大岳神農之後堯四/岳也胤繼也大音泰)天而旣厭周德矣吾其能與許爭乎君子
謂鄭莊公於是乎有禮禮經國家定社稷序民人利後嗣者也
許無刑而伐之服而舎之(刑法也厭/於豔切)度德而處之量力而行之
相時而動無累後人(我死乃亟去之無累後人度待洛切量/音良下同相息亮切累劣僞切注同)可
謂知禮矣〇鄭伯使卒出豭行出犬雞以詛射潁考叔者(百人/爲卒)
(二十五人爲行行亦卒之行列疾射潁考叔者故令卒及行閒/皆詛之卒尊忽切注同猳音加豬別名行戶剛切注同詛側慮)
(切令力/呈切)君子謂鄭莊公失政刑矣政以治民刑以正邪旣無德
政又無威刑是以及邪(大臣不睦又不能用刑於/邪人邪似嗟切下及注同)邪而詛之將
何益矣〇王取鄔劉(二邑在河南緱氏縣西南有鄔聚西北有/劉亭鄔烏戸切緱古侯切又苦侯切聚才)
(遇/切)蔿邘之田于鄭(蔿邘鄭二邑蔿/尤委切邘音于)而與鄭人蘇忿生之田(蘇忿/生周)
(武王司宼蘇公/也忿芳粉切)温(今温/縣)原(在沁水縣西沁七浸切字林先枉切/郭璞王蒼解詁音狗沁之沁沈文何)
(䟽鴆切韋昭/思金切水名)絺(在野王縣西/南絺勑之切)樊(一名陽樊野王縣西/南有陽城樊扶袁切)隰郕(在懐/縣西)
(南隰詳立切/郕尚征切)欑茅(在脩武縣北/攢才官切)向(軹縣西有地名向上向/舒亮切注同軹音𥿄)盟(今/盟)
(津盟/音孟)州(今州/縣)陘(闕陘/音刑)隤(在脩武縣北/隤徒囬切)懷(今懷縣凡十二邑皆蘇/忿生之田欑茅隤屬汲)
(郡餘皆/屬河内)君子是以知桓王之失鄭也恕而行之德之則也禮之
經也己弗能有而以與人人之不至不亦冝乎(蘇氏叛王十二/邑王所不能有)
(爲桓五年從/王伐鄭張本)○鄭息有違言(以言語/相違恨)息侯伐鄭鄭伯與戰于竟
息師大敗而還(息國汝南新息縣竟音/境息一本作鄎音息)君子是以知息之將亡
也不度德(鄭莊賢度/待洛切)不量力(息國/弱)不親親(鄭息同/姓之國)不徵辭不察
有罪(言語相恨當明徴其辭/以審曲直不宜輕鬪)犯五不韙而以伐人其喪師也不
亦冝乎(韙是也韙韋鬼切蒼/頡篇同喪息浪切)○冬十月鄭伯以虢師伐宋壬戌
大敗宋師以報其入鄭也(入鄭在/十年)宋不告命故不舌曰凡諸侯有
命告則書不然則否(命者國之大事政令也承其告辭史乃書/之于䇿若所傳聞行言非將君命則記在)
(簡牘而巳不得記於典策此帀/蓋周禮之舊制傳直專切/􁃟)出臧否亦如之(臧否謂善惡得/失也滅而告敗)
(勝而告克此皆互言不須兩告/乃書否音鄙又方九切注同)雖及滅國滅不告敗勝不告克
不書于䇿○羽父請殺桓公將以求大宰(大宰官名大/音泰注同)公曰爲
其少故也吾將授之矣(授桓位爲于僞/切少詩照切)使營菟裘吾將老焉(菟/裘)
(魯邑在泰山梁父縣南不欲復居魯朝故别營/外邑菟兔都切裘音求父音甫復扶又切下同)羽父懼反譖公
于桓公而請弑之公之爲公子也與鄭人戰于狐壤止焉(内諱/獲故)
(言止狐壤鄭地譛側鴆切/弒音試下同一本作殺)鄭人囚諸尹氏(尹氏鄭/大夫)賂尹氏而禱
於其主鍾巫(主尹氏所主祭賂音路禱丁/老切或多報切巫亡夫切)遂與尹氏歸而立其
主(立鍾巫/於魯)十一月公祭鍾巫齊于社圃(社圃園名/圃布古切)館于寪氏(館/舎)
(也寪氏魯大/去寪于委切)壬辰羽父使賊弑公于寪氏立桓公而討寪氏有
死者(欲以弑君之罪加寪氏而復不/能正法誅之傳言進退無據)不書葬不成喪也(桓弑隱/篡立故)
(䘮禮/不成)
春秋左氏傳卷第一
春秋經傳集解桓公第二(釋文桓公名軌惠公之子隱公之弟母/仲子史記亦名允謚法辟土服遠曰桓)
　　　　　　　　　　杜氏　盡十八年
經元年春王正月公即位(嗣子位定於初喪而改元必須踰年/者繼父之業成父之志不忍有變於)
(中年也諸侯每首歳必有禮於廟諸遭喪繼位者因此而改元/正位百官以序故國史亦書即位之事於䇿桓公篡立而用常)
(禮欲自同於遭喪繼位者/釋例論之備矣篡初患切)○三月公會鄭伯于垂鄭伯以璧假
許田〇夏四月丁未公及鄭伯盟于越(公以簒立而脩好於鄭/鄭因而迎之成禮於垂)
(終易二田然後結盟垂大丘衛地也越近垂地名鄭求祀周公/魯聽受祊田令鄭廢泰山之祀知其非禮故以璧假爲文時之)
(所隱假舉下切好呼報切傳同近/附近之近祊百庚切令力呈切)〇秋大水(書災也傳例曰凡/平原出水爲大水)
〇冬十月
傳元年春公即位脩好于鄭鄭人請復祀周公卒易祊田(事在/隱八)
(年復扶/又切)公許之三月鄭伯以璧假許田爲周公祊故也(魯不冝/聽鄭祀)
(周公又不冝易取祊田犯二不冝以動故隱其實不/言祊稱璧假言若進璧以假田非乆易也爲于僞切)〇夏四月
丁未公及鄭伯盟于越結祊成也(結成易二田之事也傳以經/不書祊故獨見祊見賢遍切)
盟曰渝盟無享國(渝變也渝羊朱/切享許丈切)〇秋大水凡平原出水爲大
水(廣平/曰原)○冬鄭伯拜盟(鄭伯若自來則經不書若遣使則當言/鄭人不得稱鄭伯疑謬誤使所吏切)
〇宋華父督見孔父之妻于路(華父督宋戴公孫也孔父嘉孔/子六丗祖華戸化切大夫氏也)
(後皆同/督音篤)目逆而送之曰美而豔(色美曰豔/豔以瞻切)
經二年春王正月戊申宋督弑其君與夷及其大夫孔父(稱督/以弑)
(罪在督也孔父稱名者内不能治其閨門/外取怨於民身死而禍及其君閨音圭)〇滕子來朝(無傳隱/十一年)
(稱侯今稱子者/蓋時王所黜)〇三月公會齊侯陳侯鄭伯于稷以成宋亂(成/平)
(也宋有弑君之亂故爲/會欲以平之稷宋地)〇夏四月取郜大鼎于宋戊申納于大
廟(宋以鼎賂公大廟周公廟也始欲平宋之亂終於受賂故/備書之戊申五月十日郜古報切大音泰傳大廟倣此)〇
秋七月杞侯來朝(公即位/而來朝)〇蔡侯鄭伯會于鄧(潁川召陵縣西/南有鄧城召上)
(照/切)〇九月入𣏌(不稱主帥微者也弗地/曰入帥所類切或作師)○公及戎盟于唐冬公
至自唐(傳例曰告于廟也特相/會故致地也凡公行還不書至/者皆不告廟也隱不書至謙不敢自同於正君書勞䇿勲)
傳二年春宋督攻孔氏殺孔父而取其妻公怒督懼遂弑殤公
君子以督爲有無君之心而後動於惡(雖有君/若無也)故先書弑其君
會于稷以成宋亂爲賂故立華氏也(經稱平宋亂者蓋以魯君/受賂立華氏貪縱之甚惡)
(其指斥故遠言始與齊陳鄭爲會之本意也傳言爲賂故立華/氏明經本書平宋亂爲公諱諱在受賂立華氏也猶璧假許田)
(爲周公祊故所謂婉而成章督未死而賜族督之妄也/爲于僞切注除爲會一字並同惡烏路切婉於阮切)宋殤公
立十年十一戰(殤公以隱四年立十/一戰皆在隱公丗)民不堪命孔父嘉爲司馬
督爲太宰故因民之不堪命先宣言曰司馬則然(言公之數戰/則司馬使爾)
(嘉孔父字大/音泰數音朔)巳殺孔父而弑殤公召莊公于鄭而立之以親鄭
(莊公公子馮也隱三年出居于鄭馮/入宋不書不告也馮皮冰切下同)以郜大鼎賂公(郜國所造/器也故繫)
(名於郜濟隂城武/縣東南有北郜城)齊陳鄭皆有賂故遂相宋公夏四月取郜大
鼎于宋戊申納于大廟非禮也臧哀伯諫曰(臧哀伯魯大夫僖/伯之子相息亮切)
(下注傳/相同)君人者將昭德塞違以臨照百官猶懼或失之故昭令
德以示子孫是以清廟茅屋(以茅飾屋著儉也淸廟肅然清静/之稱著張慮切後不音者同稱尺)
(證/切)大路越席(大路玉路祀天車也越席結草越/戸括切祀天車本或無天字者非)大羮不致(大羮/肉汁)
(不致/五味)粢食不鑿(黍稷曰粢不精鑿粢音咨食音嗣餅也鑿子洛/切字林作毇子沃切云糲米一斛春爲八斗)
昭其儉也(此四者/皆示儉)衮冕黻珽(衮畫衣也冕冠也黻韋韠以蔽膝/也珽玉笏也若今吏之持簿衮古)
(本切黻音弗下同珽他頂切韠音必笏/音忽簿歩古切徐廣云持簿手版也)帶裳幅舄(帶革帶也衣/下曰裳幅若)
(今行縢者舄複履幅音逼/舄音昔縢徒登切複音福)衡紞紘綖(衡維持冠者紞冠之垂者/紘纓從下而上者綖冠上)
(覆紞多敢切字林丁坎切紘獲耕切綖/音延字林弋善切上時掌切下上丁同)昭其度也(尊卑各/有制度)藻率
鞞鞛(藻率以韋爲之所以藉王也王五采公侯伯三采子男二/采鞸佩刀削上飾鞛下飾率音律鞸補頂切鞛布孔切藉)
(在夜切/削音笑)鞶厲游纓(鞶紳帶也一名大帶厲大帶之垂者游旌旗/之游纓在馬膺前如索帬鞶歩干切游音留)
(注同膺於陵/切索悉名切)昭其數也(尊卑各/有數)火龍黼黻(火畫火也龍畫龍也/白與黒謂之黼形若)
(斧黑與靑謂之黻兩己/相戾黼音甫戾力計切)昭其文也(以文章/明貴賤)五色比象昭其物也
(車服器械之有五色皆以比象天地四方/以示器物不虚設比井是切械戸戒切)錫鸞和鈴昭其聲也
(錫在馬額鸞在鑣和在衡鈴在旂動皆有鳴聲錫/音揚馬面當盧額顔客切鑣彼驕切旂勤衣切)三辰旂旗昭
其明也(三辰日月星也畫/於旂旗象天之明)夫德儉而有度登降有數(登降謂上/下尊卑)
文物以紀之聲明以發之以臨照百官百官於是乎戒懼而不
敢易紀律今滅德立違(謂立華督/違命之臣)而寘其賂器於大廟以明示
百官百官象之其又何誅焉國家之敗由官邪也官之失德寵
賂章也郜鼎在廟章孰甚焉武王克商遷九鼎于雒邑(九鼎殷/所受夏)
(九鼎也武王克商乃營雒邑而後去之又遷九鼎焉特但管洛/邑未有都城至周公乃卒營雒邑謂之王城即今河南城也故)
(傳曰成王定鼎于郟鄏寘之豉切置也邪似嗟切/雒音洛本亦作洛夏戸雅切郟古洽切鄏音辱)義士猶或非
之(蓋伯夷/之屬)而況將眧違亂之賂器於大廟其若之何公不聽周
内史聞之曰臧孫達其有後於魯乎君違不忘諫之以德(内史/周大)
(夫官也僖伯諫隱觀魚其子哀伯諫桓納/鼎積善之家必有餘慶故曰其有後於魯)○秋七月𣏌侯來朝
不敬𣏌侯歸乃謀伐之〇蔡侯鄭伯會于鄧始懼楚也(楚國今/南郡江)
(陵縣北紀南城也楚武王始僣號稱王欲害中國/蔡鄭姬姓近楚故懼而/會謀近附近之近)〇九月入𣏌討
不敬也〇公及戎盟于唐脩舊好也(惠隱之好好音/呼報切注同)冬公至自
唐告于廟也凡公行告于宗廟反行飲至舎爵䇿勲焉禮也(爵/飲)
(酒器也旣飲置爵則書􁇋勞於策/言速紀有功也舍音赦舊音捨)特相會往來稱地讓事也(特/相)
(會公與一國會也會必有主二人獨會/則莫肯爲主兩讓會事不成故但書地)自參以上則往稱地來
　稱會成事也(成會事參七南切/亦音三上時掌切)〇初晉穆侯之夫人姜氏以條
　之役生大子命之曰仇(條晉地大子文侯也意/取於戰相仇怨仇音求)其弟以千畝之
　戰生命之曰成師(桓叔也西河界休縣南有/地名千畝意取能成其衆)師服曰異哉君之
　名子也(師服晉大夫名/如字或彌政切)夫名以制義(名之必/可言也)義以岀禮(禮從/義出)禮
　以體政(政以/禮成)政以正民是以政成而民聽易則生亂(反易禮義/則亂生也)
　嘉耦曰妃怨耦曰仇古之命也(自古有此言耦五/口切妃芳非切)今君命大子
　曰仇弟曰成師始兆亂矣兄其替乎(穆侯愛少子桓叔俱取於/戰以爲名所附意異故師)
(服知桓叔之黨必盛於晉以傾宗國故因名/以諷諫替他計切廢也少詩照切諷方鳯切)惠之二十四年晉
　始亂故封桓叔于曲沃(惠魯惠公也晉文侯卒子昭侯元/年危不自安封成師爲曲沃伯)靖侯
　之孫欒賔傅之(靖侯桓叔之高祖父言得貴寵公/孫爲傅相靖才井切欒力官切)師服曰吾聞
　國家之立也本大而末小是以能固故天子建國(立諸/侯也)諸侯立
　家(卿大夫/稱家)卿置側室(側室衆子也/得立此一官)大夫有貳宗(適子爲小宗次/者爲貳宗以相)
(輔貳適丁歷切爲小宗/本或作爲大宗誤)士有隷子弟(士卑自以其/子弟爲僕隷)庶人工商各
有分親皆有等衰(庶人無復尊卑以親䟽爲分别也衰殺也分/扶問切又如字親七刃切又如字衰初危切)
(注同復扶又切别/𬒳列切殺所界切)是以民服事其上而下無覬覦(下不兾望上/位覬音兾覦)
(羊朱切字/林羊/住切說文云欲也)今晉甸侯也而建國本旣弱矣其能乆乎(諸侯/而在)
(甸服者甸/徒練切)惠之三十年晉潘父弑昭侯而納桓叔不克(潘父晉/大夫也)
(昭侯文/侯子)晉人立孝侯(昭侯/子也)惠之四十五年曲沃莊伯伐翼弑孝
侯(莊伯桓叔子/翼晉國所都)翼人立其弟鄂侯鄂侯生哀侯(鄂侯以五年奔/隨其年秋王立)
(哀侯/于翼)哀侯侵陘庭之田(陘庭翼南鄙/邑陘音刑)陘庭南鄙啓曲沃伐翼
經三年春正月公會齊侯于嬴(經之首時必書王明此歷天王/之所班也其或廢法違常失不)
(班歷故不書王嬴齊邑今泰山嬴縣釋文從此盡十七年/皆無王唯十年有二傳以爲義或有王字者非嬴音盈)〇夏
齊侯衛侯胥命于蒲(申約言以相命而不歃血也蒲衛地在陳/留長垣縣西南約如字又於妙切歃所洽)
(切垣/音袁)〇六月公會𣏌侯于郕〇秋七月壬辰朔日有食之旣(無/傳)
(旣盡也歷家/之說謂日光以望時遥奪月光故月食日月同㑹/月奄日故日食食有上下者行有髙下日光輪存而中食者相奄)
(密故日光溢出皆旣者正相當而相奄間䟽也然/聖人不言月食日而以自食爲文闕於所不見)○公子翬如
齊逆女(禮君有故/則使卿逆)〇九月齊侯送姜氏于讙(讙魯地濟北蛇丘/縣西有下讙亭巳)
(去齊國故不言女未至於魯故/不稱夫人讙音歡蛇以支切)〇公會齊侯于讙(無/傳)〇夫人姜
氏至自齊(無傳告於廟也不言翬以至/者齊侯送之公受之於讙)〇冬齊侯使其弟年來
聘〇有年(無傳五榖皆/熟書有年)
傳三年春曲沃武公伐翼次于陘庭韓萬御戎梁弘爲右(武公/曲沃)
(莊伯子也韓萬莊伯弟也/御戎僕也右戎車之右)逐翼侯于汾隰(汾濕汾水邊汾隰扶/云切汾水名下濕曰)
(隰)驂絓而止(驂騑馬驂七南切絓/戸卦切騑芳非切)夜獲之及欒共叔(共叔桓叔/之傅欒賔)
(之子也身傅翼侯父子各殉所奉之主/故并見獲而死共音恭注同殉似俊切)〇會于嬴成昏于齊也
(公不由媒介自與齊侯會/而成昏非禮也介音界)〇夏齊侯衛侯胥命于蒲不盟也○
公會𣏌侯于郕𣏌求成也(二年入𣏌故/今來求成)〇秋公子翬如齊逆女
修先君之好故曰公子(昏禮雖奉時君之命其言必稱先君以/爲禮辭故公子翬逆女傳稱修先君之)
(好公子遂逆女傳稱尊君命/互舉其義好呼報切注同)齊侯送姜氏非禮也凡公女嫁于
敵國姊妹則上卿送之以禮於先君公子則下卿送之於大國
雖公子亦上卿送之於天子則諸卿皆行公不自送於小國則
上大夫送之〇冬齊仲年來聘致夫人也(古者女出嫁又使大/夫隨加聘問存謙敬)
(序殷勤也在魯而出則曰致女在他國而來則揔曰聘故傳以/致夫人釋之釋文齊侯送姜氏本或作送姜氏于讙公子則下)
(卿送公/子公女)〇芮伯萬之母芮姜惡芮伯之多寵人也故逐之出居
于魏(爲明年秦侵芮張本芮國在馮翊臨晉縣魏/國河東河北縣芮如銳切惡烏路切翊音翼)
經四年春正月公狩于郎(冬獵曰狩行三驅之禮得田狩之時/故傳曰書時禮也周之春夏之冬也)
(田狩從夏時郎非國内之狩地故/書地狩手又切夏戸雅切下同)〇夏天王使宰渠伯糾來聘
(宰官渠氏伯糾名也王官之宰當以才授位而伯糾攝父之職/出聘列國故書名以譏之國史之記必書年以集此公之事書)
(首時以成此年之歳故春秋有空時而無事者/今不書秋冬首月史闕文他皆放此糾居黝切)
傳四年春正月公狩于郎書時禮也(郎非狩地故/唯時合禮)〇夏周宰渠
伯糾來聘父在故名〇秋秦師侵芮敗焉小之也(秦以芮小輕/之故爲芮所)
(敗)〇冬王師秦師圍魏執芮伯以歸(三年芮伯出居魏芮更立/君秦爲芮所敗故以芮伯)
(歸將欲/納之)
經五年春正月甲戍已丑陳侯鮑卒(未同盟而書名者來赴以/名故也甲戍前年十二月)
(二十一日己丑此年正月六日陳亂故再赴赴雖日異而皆/以正月起文故但書正月愼疑審事故從赴兩書鮑歩飽切)○
夏齊侯鄭伯如紀(外相朝皆言如齊欲滅/紀紀人懼而來告故書)〇天王使仍叔之子
來聘(仍叔天子之大夫稱仍叔之子本於/父字幼弱之辭也譏使童子出聘)○葬陳桓公(無/傳)〇城
祝丘(無傳齊鄭/将襲紀故)〇秋蔡人衛人陳人從王伐鄭(王自爲伐鄭之/主君臣之辭也)
(王師敗不書不以告/從如字又才用切)〇大雩(傳例曰書不時也失龍見之/時雩音于祭名見賢遍切)〇螽
(無傳蚣蝑之屬爲災故書螽/音終蚣相容切蝑相魚切)○冬州公如曹(不書奔以朝岀也/爲下實來書也曹)
(國今濟隂定陶/縣陶同勞切)
傳五年春正月甲戍已丑陳侯鮑卒再赴也於是陳亂文公子
佗殺大子免而伐之(佗桓公弟五父也稱文公子明佗非桓公/母弟也免桓公大子佗大何切免音問父)
(音/甫)公疾病而亂作國人分散故再赴〇夏齊侯鄭伯朝于紀欲
以襲之紀人知之〇王奪鄭伯政鄭伯不朝(奪不使知王/政襲音習)秋
王以諸侯伐鄭鄭伯禦之王爲中軍虢公林父將右軍蔡人衛
人屬焉(虢公林父王卿士將子/匠切下及注大將同)周公黑肩將左軍陳人屬焉(黒/肩)
(周桓/公也)鄭子元請爲左拒以當蔡人衛人(子元鄭公子拒方陳拒/俱甫切下同陳直覲切)
(下文之陳/及注同)爲右拒以當陳人曰陳亂民莫有鬪心若先犯之必
奔王卒顧之必亂蔡衛不枝固將先奔(不能相枝持也/卒尊忽切下同)旣而萃
於王卒可以集事從之(萃聚也集成/也萃似類切)曼伯爲右拒(曼伯檀伯/曼音萬)祭
仲足爲左拒原繁髙渠彌以中軍奉公爲魚麗之陳先偏後伍
伍承彌縫(司馬法車戰二十五乗爲偏以車居前以伍次之承/偏之隙而彌縫闕漏也五人爲伍此蓋魚麗陳法麗)
(力知切注同縫扶/容切乗繩證切)戰于繻葛(繻葛鄭地/繻音須)命二拒曰旝動而鼓(旝/旃)
(也通帛爲之蓋今大將之麾也執以爲號令旝古外切又古/活切本亦作檜建大木置石其上發機以磓敵麾許危切)蔡
衛陳皆奔王卒亂鄭師合以攻之王卒大敗祝聃射王中肩王
亦能軍(雖軍敗身傷猶殿而不奔故言能/軍射食亦切中丁仲切殿多見切)祝聃請從之公曰君
子不欲多上人況敢陵天子乎茍自救也社稷無隕多矣(鄭於/此收)
(兵自退隕/于敏切)夜鄭伯使祭足勞王且問左右(祭足即祭仲之字蓋/名仲字仲足也勞王)
(問左右言鄭志在苟免王討之非也勞力/報切注同名仲字仲足一本作名仲字足)〇仍叔之子弱也(仍/叔)
(之子來聘童子将命無速反之心乆/留在魯故經書夏聘傳釋之於末秋)〇秋大雩書不時也(十一/公傳)
(唯此年及襄二十六年有兩秋此發雩祭之例欲/顯天時以指事故重言秋異於凡事重直用切)凡祀啓蟄而
郊(言凡祀通下三句天地宗廟之事也啓蟄夏/正建寅之月祀天南郊蟄直立切正音征)龍見而雩(龍見/建巳)
(之月蒼龍宿之體昏見東方萬物始盛待雨而大故祭/天逺爲百穀祈膏雨見賢遍切注同宿音秀爲于僞切)始殺而
甞(建酉之月隂氣始殺嘉/榖始熟故薦甞於宗廟)閉蟄而烝(建亥之月昆蟲閉戸萬物/皆成可薦者衆故烝祭宗)
(廟釋例論之備矣閉必計切又/必結切字林芳結切烝之承切)過則書(卜日有吉否過次/節則書以譏慢也)○冬
淳于公如曹度其國危遂不復(淳于州國所都城陽淳干縣也/國有危難不能自安故出朝而)
(遂不還度待洛切復音服/後不音者皆同難乃且切)
經六年春正月寔來(寔實也不言州公者承上五年冬經如曹/間無異事省文從可知寔時力切省所景)
(切)○夏四月公會紀侯于成(成魯地在泰山/鉅平縣東南)〇秋八月壬午大
閱(齊爲大國以戎事徴諸侯之戍嘉美鄭忽而忽欲以有/功爲班怒而訴齊魯人懼之故以非時簡車馬閱音悅)蔡
人殺陳佗(佗立踰年不稱爵者篡立未會/諸侯也傳例在莊二十二年)〇九月丁卯子同生(指/公)
(子莊公也十二公唯子同是適夫人之長子備用大子之禮故/史書之於䇿不稱大子者書始生也適丁歷切傳同長丁丈切)
○冬紀侯來朝
傳六年春自曹來朝書曰寔來不復其國也(亦承五年冬傳淳/于公如曹也言奔)
(則來行朝禮言朝則遂/留不去欲變文言實來)○楚武王侵隨(隨國今義/陽隨縣)使薳章求成
焉(薳章楚大夫/薳于委切)軍於瑕以待之(瑕隨地瑕/下加切)隨人使少師董成(少/師)
(隨大夫董正也少詩照/切注及下同後倣此)鬪伯比言於楚子曰吾不得志於漢東
也我則使然(鬪伯比楚大夫/令尹子文之父)我張吾三軍而被吾甲兵以武臨
之彼則懼而協以謀我故難間也漢東之國隨爲大隨張必棄
小國(張自侈大也被皮寄切下注𬒳甲同間間厠之間/張豬亮切注同一音如字侈昌氏切又式氏切)小國離
楚之利也少師侈請羸師以張之(羸弱也羸劣追/切注及下同)熊率且比曰
季梁在何益(熊率且比楚大夫季梁隨/賢臣率音律且子餘切)鬪伯比曰以爲後圖少
師得其君(言季梁之諫不過一見從隨侯卒當以少師爲計故/云以爲後圖二年蔡侯鄭伯會于鄧始懼楚楚子自)
(此遂盛終於抗衡中國故傳備/言其事以終始之抗苦浪切)王毀軍而納少師(從伯比/之謀)少師
歸請追楚師隨侯將許之(信楚/弱也)季梁止之曰天方授楚楚之羸
其誘我也君何急焉臣聞小之能敵大也小道大淫所謂道忠
於民而信於神也上思利民忠也祝史正辭信也(正辭不虚/稱君美)今
民餒而君逞欲(逞快也餒/奴罪切)祝史矯舉以祭臣不知其可也(詐稱/功德)
(以欺鬼神/矯居兆切)公曰吾牲牷肥腯粢盛豐備何則不信(牲牛羊豕也/牷純色完全)
(也腯亦肥也黍稷曰粢在/器曰盛牷音全腯徒忽切)對曰夫民神之主也(言鬼神之情/依民而行)是
以聖王先成民而後致力於神故奉牲以告曰博碩肥腯謂民
力之普存也(博廣也/碩大也)謂其畜之碩大蕃滋也謂其不疾瘯蠡也
謂其備腯咸有也(雖告神以博碩肥腯其實皆當兼此四謂民/力適完則六畜既大而滋也皮毛無疥癬兼)
(備而無有所闕畜吁又切下皆同蕃音煩瘯七木切本又作蔟/同蠡力果切說文作瘰云瘯瘰皮肥也疥音界癬息淺切說文)
(云乾/瘍)奉盛以告曰潔粢豐盛謂其三時不害而民和年豐也(三/時)
(春夏/秋)奉酒醴以告曰嘉栗旨酒(嘉善也栗/謹敬也)謂其上下皆有嘉德
而無違心也所謂馨香無讒慝也(馨香之逺聞慝他得/切聞音問又如字)故務其
三時脩其五敎(父義母慈兄/友弟恭子孝)親其九族以致其禋祀(禋潔敬也/九族謂外)
(祖父外祖母從母子及妻父妻母姑之子姊妹之子女子之子/并已之同族皆外親有服而異族者也九族杜擇與孔安國鄭)
(玄不同/禋音因)於是乎民和而神降之福故動則有成今民各有心而
鬼神乏主(民饑餒也/饑音飢)君雖獨豐其何福之有君姑脩政而親兄
弟之國庶免於難隨侯懼而修政楚不敢伐〇夏會于成紀來
諮謀齊難也(齊欲㓕紀故來謀/之難乃且切下同)〇北戎伐齊齊侯使乞師于鄭
鄭大子忽帥師救齊六月大敗戎師獲其二帥大良少良甲首
三百以獻於齊(甲首被甲者首帥/所類切少詩照切)於是諸侯之大夫戍齊齊人
饋之餼(生曰餼饋其媿切餼/許旣切牲腥曰餼)使魯爲其班後鄭(班次也魯親班/齊饋則亦使大)
(夫戍齊矣經不/書蓋史闕文)鄭忽以其有功也怒故有郎之師(郎師在/十年)公之
未昏於齊也齊侯欲以文姜妻鄭大子忽大子忽辭人問其故
太子曰人各有耦齊大非吾耦也詩云自求多福(詩大雅文王/言求福由己)
(非由人也妻七/計切下及注同)在我而巳大國何爲君子曰善自爲謀(言獨潔/其身謀)
(不及/國)及其敗戎師也齊侯又請妻之(欲以他/女妻之)固辭人問其故大
子曰無事於齊吾猶不敢今以君命奔齊之急而受室以歸是
以師昏也民其謂我何(言忽見/怪於民)遂辭諸鄭伯(假父之命以爲辭/爲十一年鄭忽出)
(奔衛/傳)○秋大閱簡車馬也〇九月丁卯子同生以大子生之禮
舉之接以大牢(大牢牛羊豕也以禮接夫人重適也接/如字鄭注禮記作捷讀此者亦或捷音)卜士負
之士妻食之(禮丗子生三日卜士負之射人以桑弧蓬矢射四/方卜士之妻爲乳母食音嗣弧音胡蓬歩工切射)
(食亦/切)公與文姜宗婦命之(丗子生三月君夫人沐浴於外寢立/於阼階西郷丗婦抱子升自西階君)
(命之乃降蓋同宗/之婦阼才故切)公問名於申繻對曰名有五有信有義有象
有假有類(申繻魯大/夫繻音須)以名生爲信(若唐叔虞/魯公子友)以德命爲義(若文/王名)
(昌武王/名發)以類命爲象(若孔子首/象尼丘)取於物爲假(若伯魚生人有饋/之魚因名之曰鯉)
(鯉音/里)取於父爲類(若子同生有/與父同者)不以國(國君之子不自/以本國爲名也)不以官
不以山川不以隱疾(隱痛疾患/辟不祥也)不以畜牲(畜牲/六畜)不以器幣(幣玉/帛)
周人以諱事神名終将諱之(君父之名固非臣子所斥然禮旣/卒哭以木鐸徇曰舎故而諱新謂)
(舎親盡之祖而諱新死者故言以諱事神名終將諱之自父至/髙祖皆不敢斥言釋文周人以諱事神名衆家多以名字屬下)
(句鐸待洛切徇似俊切本/又作殉同舍音捨下同)故以國則廢名(國不可易/故廢名)以官則廢
職以山川則廢主(改其山/川之名)以畜牲則廢祀(名豬則廢豬/名羊則廢羊)以器幣
則廢禮晉以僖侯廢司徒(僖侯名司徒/廢爲中軍)宋以武功廢司空(武公/名司)
(空廢爲/司城)先君獻武廢二山(二山具敖也魯獻公名具武公/名敖更以其郷名山敖五羔切)是以
大物不可以命公曰是其生也與吾同物命之曰同(物類也/謂同日)○
冬紀侯來朝請王命以求成于齊公告不能(紀微弱不能自通/於天子欲因公以)
(請王命公無寵/於王故告不能)
經七年春二月已亥焚咸丘(無傳焚火田也咸丘魯地高平鉅/野縣南有咸亭譏盡物故書焚扶)
(云/切)〇夏榖伯餒來朝(餒須/唯切)〇鄧侯吾離來朝(不揔稱朝者名自行/朝禮也榖國在南郷)
(筑陽縣北/筑音逐)
傳七年春榖伯鄧侯來朝名賤之也(辟陋小國賤之禮不足故/書名以春來夏乃行朝禮)
怠寇也少師謂隨侯曰必速戰不然將失楚師隨侯禦之望楚
師(遥見楚師將失楚/師一本無師字)季梁曰楚人上左君必左(君楚/君也)無與王遇
且攻其右右無良焉必敗偏敗衆乃攜矣少師曰不當王非敵
也弗從(不從季/梁謀)戰于速杞隨師敗績隨侯逸(速杞隨地/逸逃也)鬪丹獲
其戎車與其戎右少師(鬪丹楚大夫戎車君所乗兵車/也戎右車右也寵之故以爲右)秋隨
及楚平楚子將不許鬪伯比曰天去其疾矣(去疾謂少師見獲/而死去起吕切注)
(同)隨未可克也乃盟而還〇冬王命虢仲立晉哀侯之弟緍于晉
(虢仲王卿士虢公/林父緍亡巾切)〇祭公來遂逆王后于紀禮也(夫子娶於諸/侯使同姓諸)
(侯爲之主祭公來/受命於魯故曰禮)
經九年春紀季姜歸于京師(季姜桓王后也季字姜紀姓也/書字者伸父母之尊伸音申)〇
夏四月〇秋七月〇冬曹伯使其丗子射姑來朝(曹伯有疾故/使其子來朝)
(射音亦/又音夜)
傳九年春紀季姜歸于京師凡諸侯之女行唯王后書(爲書婦/人行例)
(也適諸侯雖告魯/猶不書爲于僞切)〇巴子使韓服告于楚請與鄧爲好(韓服巴/行人巴)
(國在巴郡江州/縣好呼報切)楚子使道朔將巴客以聘於鄧(道朔楚大夫/巴客韓服)鄧
南鄙鄾人攻而奪之幣(鄾在今鄧縣南沔水之/北鄾音憂沔面善切)殺道朔及巴行
人楚子使薳章讓於鄧鄧人弗受(言非鄾人/所攻)夏楚使鬪廉帥師
及巴師圍鄾(鬪廉楚/大夫)鄧養甥聃甥帥師救鄾三逐巴師不克(二/甥)
(皆鄧大夫/聃乃世切)鬪廉衡陳其師於巴師之中以戰而北(衡横也分巴/師爲二部鬪)
(廉橫陳於其間以與鄧師戰而僞北北走也衡如字一音/横陳直覲切注同又如字北如字一音佩嵇康音胷背)鄧人
逐之背巴師而夾攻之(楚師僞走鄧師逐之背巴師巴師攻之/楚師自前還與戰背音佩注同夾古洽)
(切又古/協切)鄧師大敗鄾人宵潰(宵夜也潰/戸對切)〇秋虢仲芮伯梁伯荀
侯賈伯伐曲沃(梁國在馮翊夏陽縣荀/賈皆國名夏戸雅切)〇冬曹大子來朝賔之
以上卿禮也(諸侯之適子未誓於天子而攝其君則以皮帛繼/子男故賔之以上卿各當其國之上卿適丁歷切)
享曹大子初獻樂奏而歎(酒始獻享/許兩切)施父曰曹大子其有憂乎
非歎所也(施父魯大夫施色䜴/切人名字父音甫)
經十年春王正月庚申曹伯終生卒(未同盟而/赴以名)〇夏五月葬曹
桓公(無/傳)〇秋公會衛侯于桃丘弗遇(無傳衛侯與公爲會期中/背公更與齊鄭故云獨徃)
(而不相遇也桃丘衛地濟北東阿縣東/南有桃城中如字一音丁仲切背音佩)〇冬十有二月丙午齊
侯衛侯鄭伯來戰于郎(改侵伐而書來戰善魯之用周班惡/三國討有辭惡烏洛切又烏路切)
傳十年春曹桓公卒(終施父/之言)〇虢仲譖其大夫詹父於王(虢仲/王卿)
(士詹父屬大夫譖/側鴆切詹章廉切)詹父有辭以王師伐虢夏虢公出奔虞(虞/國)
(在河東/大陽縣)〇秋秦人納芮伯萬于芮(四年圍魏/所執者)〇初虞叔有玉(虞/叔)
(虞公/之弟)虞公求旃(旃之也旃/之然切)弗獻旣而悔之曰周諺有之匹夫無
罪懷璧其罪(人利其璧以璧/爲罪諺音彦)吾焉用此其以賈害也(賈買也焉/於䖍切賈)
(音古/注同)乃獻之又求其寳劔叔曰是無厭也無厭將及我(將殺我/厭於鹽)
(切下/同)遂伐虞公故虞公出奔共池(共池地名闕共/音洪又音恭)〇冬齊衛鄭
來戰于郎我有辭也初北戎病齊(在六/年)諸侯救之鄭公子忽有
功焉齊人餼諸侯使魯次之魯以周班後鄭鄭人怒請師於齊
齊人以衛師助之故不稱侵伐(不稱侵伐而以戰爲文明魯直/諸侯曲故言我有辭以禮自釋)
(交綏而退/無敗績)先書齊衛王爵也(鄭主兵而序齊衛下者以王爵次/之也春秋所以疑魯猶秉周禮見)
(賢遍/切)
經十有一年春正月齊人衛人鄭人盟于惡曹(惡曹/地闕)〇夏五月
癸未鄭伯寤生卒(同盟於元/年赴以名)〇秋七月葬鄭莊公(無傳三月/而葬速)〇
九月宋人執鄭祭仲(祭氏仲名不稱行人聽迫脅以逐君罪之/也行人例在襄十一年釋例詳之聽吐定)
(切)突歸于鄭(突厲公也爲宋所納故曰歸例在成十八/年不稱公子從告也文連祭仲故不言鄭)〇鄭
忽出奔衛(忽昭公也莊公既葬不稱/爵者鄭人賤之以名赴)〇柔會宋公陳侯蔡叔盟
于折(無傳柔魯大夫未賜族者蔡叔蔡大夫/叔名也折地闕折之設切又市列切)〇公會宋公於夫
鍾(無傳夫鍾郕/地夫音扶)〇冬十有二月公會宋公于闞(無傳闞魯地在/東平須昌縣東)
(南闞口暫切/須宣踰切)
傳十一年春齊衛鄭宋盟于惡曹(宋不書/經闕)〇楚屈瑕將盟貳軫
(貳軫二國名屈居勿切楚/大夫氏貳音二軫之忍切)鄖人軍於蒲騷將與隨絞州蓼伐楚
師(鄖國在江夏雲杜縣東南有鄖城蒲騷鄖邑絞國名州國在/南郡華容縣東南蓼國今義陽棘陽縣東南湖陽城鄖音云)
(騷音蕭又音縿絞古卯切蓼音了本或/作鄝同夏戸雅切棘紀力切湖音胡)莫敖患之(莫敖楚官名/即屈瑕敖五)
(刀/切)鬪廉曰鄖人軍其郊必不誡且日虞四邑之至也(虞度也四/邑隨絞州)
(蓼也邑亦國也日/人逸切度待洛切)君次於郊郢以禦四邑(君謂屈瑕也郊郢楚/地郢以井切又以政)
(切)我以銳師宵加於鄖鄖有虞心而恃其城(恃近其城近/附近之近)莫有
鬪志若敗鄖師四邑必離莫敖曰盍請濟師於王(盍何不也濟/益也盍戸臘)
(切濟箋/計切)對曰師克在和不在衆商周之不敵君之所聞也(商紂/也周)
(武王也傳曰武王有亂臣十/人紂有億兆夷人億於力切)成軍以出又何濟焉莫敖曰卜之
對曰卜以決疑不疑何卜遂敗鄖師於蒲騷卒盟而還(卒盟/貳軫)〇
鄭昭公之敗北戎也(在六/年)齊人將妻之昭公辭祭仲曰必取之
君多内寵子無大援將不立三公子皆君也(子突子亹子儀之/母皆有寵妻七計)
(切下注同援於眷切/亹亡匪切本或作斖)弗從夏鄭莊公卒初祭封人仲足有寵
於莊公(祭鄭地陳留長垣縣東北有祭城封人/守封疆者因以所守爲氏疆居良切)莊公使爲卿爲
公娶鄧曼生昭公故祭仲立之(曼鄧姓爲于/僞切曼音萬)宋雍氏女於鄭莊
公曰雍姞生厲公(雍氏姞姓宋大夫也以女妻人曰女雍於恭/切女尼據切注曰女同姞其吉切又其秩切)
雍氏宗有寵於宋莊公故誘祭仲而執之(祭仲之如宋非會非/聘見誘而以行人應)
(命應應/對之應)曰不立突將死亦執厲公而求賂焉祭仲與宋人盟以
厲公歸而立之秋九月丁亥昭公奔衛已亥厲公立
經十有二年春正月〇夏六月壬寅公會𣏌侯莒子盟于曲池
(曲池魯地魯國汶陽縣/北有曲水亭汶音問)〇秋七月丁亥公會宋公燕人盟于榖
丘(榖丘宋地燕/人南燕大夫)○八月壬辰陳侯躍卒(無傳厲公也十一年與/魯大夫盟於折不書葬)
(魯不會也壬長七月二十三/日書於八月從赴躍羊略切)〇公會宋公于虚(虚宋地虚/去魚切)〇冬
十有一月公㑹宋公于龜(龜宋/地)〇丙戌公會鄭伯盟于武父(武/父)
(鄭地陳留濟陽縣東北有武父/城父音甫有父字者皆同音甫)〇丙戌衛侯晉卒(無傳重書丙/戌非義例因)
(史成文也未同盟而赴/以名重直用切下同)〇十有二月及鄭師伐宋丁未戰于宋
(旣書伐宋又重書戰者以見宋之無信也莊十一年傳例曰/皆陳曰戰尤其無信故以獨戰爲文見賢遍切陳直覲切)
傳十二年夏盟于曲池平𣏌莒也(隱四年莒人伐/𣏌自是遂不平)〇公欲平宋
鄭秋公及宋公盟于句瀆之丘(句瀆之丘即榖丘也宋以立厲/公故多責賂於鄭鄭人不堪故)
(不平句古侯/切瀆音豆)宋成未可知也故又會于虚冬又會于龜宋公
辭平故與鄭伯盟于武父(宋公貪鄭賂故與公三/會而卒辭不與鄭平)遂帥師而伐
宋戰焉宋無信也君子曰苟信不繼盟無益也詩云君子屢盟
亂是用長無信也(詩小雅言無信故數盟數盟則情䟽情䟽而/憾結故云長亂屢力具切本又作婁音同長)
(丁丈切數音朔/下同憾戸暗切)〇楚伐絞軍其南門莫敖屈瑕曰絞小而輕輕
則寡謀請無扞采樵者以誘之(扞衛也樵薪也輕遣政/切扞戸且切樵在遥切)從之絞
人獲三十人(獲楚/人也)明日絞人爭出驅楚役徒於山中楚人坐其
北門而覆諸山下(坐猶守也覆設伏兵而/待之覆扶又切注同)大敗之爲城下之盟
而還(城下盟諸/侯所深恥)伐絞之役楚師分渉於彭(彭水在新/城昌魏縣)羅人欲伐
之使伯嘉諜之三廵數之(羅熊姓國在冝城縣西山中後徙南/郡枝江縣伯嘉羅大夫諜伺也巡徧)
(也諜徒恊切數色主切枝/質而切伺音笥徧音遍)
經十有三年春二月公會紀侯鄭伯已巳及齊侯宋公衛侯燕
人戰齊師宋師衛師燕師敗績(大崩曰敗績例在荘十一年或/稱人或稱師史異辭也衛宣公)
(未葬惠公稱侯以/接鄰國非禮也)○三月葬衛宣公(無/傳)〇夏大水(無/傳)〇秋七月
○冬十月
傳十三年春楚屈瑕伐羅鬭伯比送之還謂其御曰莫敖必敗
舉趾髙心不固矣(趾足/也)遂見楚子曰必濟師(難言屈瑕將敗故/以益師諷諫見賢)
(遍切濟箋詣切難乃旦/切諷本亦作風方鳯切)楚子辭焉(不解其旨故拒/之解戸買切)入告夫人鄧
曼鄧曼曰大夫其非衆之謂(鄧曼楚武王夫人言/伯比意不在於益衆)其謂君撫小
民以信訓諸司以德而威莫敖以刑也莫敖狃於蒲騷之役將
自用也(狃􁈩也蒲騷役在十一年狃/女乆切􁈩時丗切又時設切)必小羅君若不鎭撫其不
設備乎夫固謂君訓衆而好鎭撫之(撫小民以信也好/呼報切又如字)召諸司
而勸之以令德(訓諸司/以德也)見莫敖而告諸天之不假易也(諸之也/言天不)
(借貸慢易之人威莫敖以别也易以豉/切注同借子夜切貸他代切慢武諫切)不然夫豈不知楚師之
盡行也楚子使頼人追之不及(頼國在義陽隨縣頼人仕於楚/者盡津忍切此類可以意求)
莫敖使徇于師曰諫者有刑(徇宣令也/徇似俊切)及鄢亂次以濟(鄢水在/襄陽冝)
(城縣入漢鄢於晚切又於萬切亂/次以濟本或作亂次以濟其水)遂無次且不設備及羅羅與
盧戎兩軍之(盧戎南蠻盧如字/本或作廬音同)大敗之莫敖縊于荒谷羣帥囚
于冶父(縊自經也荒谷冶父皆楚地縊一豉/切荒如字本或作㐬音同冶音也)以聽刑楚子曰孤
之罪也皆免之〇宋多責賂於鄭(立突/賂)鄭不堪命故以紀魯及
齊與宋衛燕戰不書所戰後也(公後地期而及其戰/故不書所戰之地)○鄭人來
請脩好(好呼/報切)
經十有四年春正月公會鄭伯于曹(脩十二年武父之好以曹/地曹與會好呼報切與音)
預○無冰(無傳書/時失)〇夏五(不書月/闕文)〇鄭伯使其弟語來盟〇秋
八月壬申御廪災(御廪公所親耕以奉粢盛之倉也天/火曰災例在宣十六年廪力錦切)乙亥甞
(先其時亦過也旣戒曰致齊御廪雖災苟不害嘉榖則/祭不應廢故書以示法先悉薦切又如字齊側皆切)〇冬十有
二月丁巳齊侯禄父卒(無傳隱六/年盟於艾)宋人以齊人蔡人衛人陳
人伐鄭(凡師能左右之曰以/例在僖二十六年)
傳十四年春會于曹曹人致餼禮也(熟曰饔/生曰餼)夏鄭子人來尋盟
且脩曹之會(子人即弟語也/其後爲子人氏)〇秋八月壬申御廩災乙亥甞書
不害也(災其屋救之則息不/及榖故曰書不害)〇冬宋人以諸侯伐鄭報宋之戰
也(在十/二年)焚渠門入及大逵(渠門鄭城門逵道/方九軌逵求龜切)伐東郊取牛首(東/郊)
(鄭郊牛/首鄭邑)以大宫之椽歸爲盧門之椽(大宫鄭祖廟盧門宋城門/告伐而不告入取故不書)
(大音泰椽直專切榱也圎曰椽方曰/桶說文云周謂之椽齊魯謂之桷)
經十有五年春二月天王使家父來求車〇三月乙未天王崩
(無傳桓/王也)〇夏四月已巳葬齊僖公(無/傳)〇五月鄭伯突出奔蔡(突/旣)
(篡立權不足以自固又不能倚任蔡仲反與小臣造賊/盜之計故以自奔爲文罪之也例在昭三年倚於綺切)○鄭丗
子忽復歸于鄭(忽實居君位故今還以復其位之例爲文也稱/丗子者忽爲大子有母氏之寵宗卿之援有功)
(於諸侯此大子之盛者也而守介節以失大國之助知三公子/之彊不從祭仲之言脩小善潔小行從匹夫之仁忘社稷之大)
(計故君子謂之善自爲謀言不能謀國也父卒而不能自君鄭/人亦不君之岀則降名以赴入則逆以大子之禮始於見逐終)
(於見殺三公子更立亂鄭國者實忽之由復/歸例在成十八年介音界行下孟切更音庚)〇許叔入于許(許/叔)
(莊公弟也隱十一年鄭使許大夫奉許叔居許東偏鄭荘公旣/卒刁入居位許人嘉之以字告也叔本不去國雖稱入非國逆)
(例)〇公會齊侯于艾〇邾人牟人葛人來朝(無傳三人皆附庸/之丗子也其君應)
(稱名故其子降稱人牟國今泰山牟縣/葛國在梁國寧陵縣東北牟亡侯切)○秋九月鄭伯突入于
櫟(櫟鄭别都也今河南陽翟縣未得國/直書入無義例也櫟音歷翟徒歷切)〇冬十有一月公㑹宋
公衛侯陳侯于袲伐鄭(袲宋地在沛國相縣西南先行會/禮而後伐也袲昌氏切相息亮切)
傳十五年春天王使家父來求車非禮也諸侯不貢車服(車服/上之)
(所以/賜下)天子不私求財(諸侯有/常職貢)〇祭仲專鄭伯患之使其壻雍糾
殺之將享諸郊雍姬知之謂其母曰父與夫孰親其母曰人盡
夫也父一而巳胡可比也(婦人在室則天父出則天夫女/以爲疑故母以所生爲本解之)遂告
祭仲曰雍氏舎其室而將享子於郊吾惑之以告祭仲殺雍糾
尸諸周氏之汪(汪池也周氏鄭大夫殺而暴其尸以/示戮也舍音捨汪烏黄切暴歩卜切)公載以岀
(愍其見殺故載/其尸共出國)曰謀及婦人冝其死也〇夏厲公出奔蔡○六
月乙亥昭公入○許叔入于許○公會齊侯于艾謀定許也○
秋鄭伯因櫟人殺檀伯而遂居櫟(檀伯鄭守櫟大/夫檀徒干切)○冬㑹于袲
謀伐鄭將納厲公也弗克而還
經十有六年春正月公會宋公蔡侯衛侯于曹〇夏四月公㑹
宋公衛侯陳侯蔡侯伐鄭(春旣謀之今書會者魯諱議納不/正蔡常在衛上今序陳下蓋後至)○
秋七月公至自伐鄭(用飮至之/禮故書)〇冬城向(傳曰書時也而下有/十一月舊說因謂傳)
(誤此城向亦俱是十一月伹本事異各隨本而書之耳經書夏/叔弓如滕五月葬滕成公傳云五月叔弓如滕即知但稱時者)
(未必與下月異也又推校此年閏在六月則月却而節前水星/可在十一月而正也詩云定之方中作于楚宫此未正中也功)
(役之事皆揔指天象不與言歷數同也故傳之/釋經皆通言一時不月别向失亮切定丁佞切)〇十有一月衛
侯朔出奔齊(惠公也朔讒􁀌取國故/不言二公子逐罪之也)
傳十六年春正月會于曹謀伐鄭也(前年冬謀納厲公不克/故復更謀復扶又切)〇
夏伐鄭○秋七月公至自伐鄭以飮至之禮也　冬城向書時
也〇初衛宣公烝於夷姜生急子(夷姜宜公之庶母也上淫曰/烝烝之承切急如字詩作伋)
(上時掌切/一音如字)屬諸右公子爲之娶於齊而美公取之生壽及朔屬
壽於左公子(左右媵之子因以爲號/屬音燭下同爲于僞切)夷姜縊(失寵而/自經死)宣姜與公
子朔􁀌急子(宣姜宣公所取急子之妻􁀌會/其過惡構古豆切會古外切)公使諸齊使盗待
諸華將殺之(莘衛地陽平縣西北有莘/亭使所吏切莘所巾切)壽子告之使行(行去/也)不
可曰棄父之命惡用子矣(惡安也惡/音烏注同)有無父之國則可也及行
飲以酒壽子載其旌以先盗殺之急子至曰我求之也此何罪
請殺我乎又殺之二公子故怨惠公十一月左公子洩右公子
職立公子黔牟(黔牟羣公子飲以酒於鴆切一本以/作之洩息列切黔其廉切又音琴)惠公奔齊
經十有七年春正月丙辰公會齊侯紀侯盟于黃(黄齊/地)〇二月丙
午公會邾儀人盟于趡(趡魯地稱字義與蔑盟同二月無丙午/丙午三月四日也日月必有誤趡翠軌)
(切)○夏五月丙午及齊師戰于奚(奚魯地皆陳曰/戰陳直覲切)〇六月丁丑
蔡侯封人卒(十一年大/夫盟于折)〇秋八月蔡季自陳歸于蔡(李蔡侯弟/也言歸爲)
(陳所/納)〇癸巳葬蔡桓侯(無傳稱侯蓋謬/誤三月而葬速)○及宋人衛人伐邾○
冬十月朔日有食之(甲乙者歷之紀也晦朔者日月之存會也/日食不可以不存晦朔晦朔須甲乙而可)
(推故日食必以/書朔日爲例)
傳十七年春盟于黃平齊紀且謀衛故也(齊欲滅紀/衛逐其君)〇及邾儀
父盟于趡㝷滅之盟也(蔑盟在/隱元年)〇夏及齊師戰于奚疆事也(爭/疆)
(界也疆居良切/注及下皆同)於是齊人侵魯疆疆吏來告公曰疆埸之事慎
守其一而備其不虞(虞度也不度猶不意也/埸音亦度待洛切下同)姑盡所備焉事至
而戰又何謁焉(齊背盟而來公以信待故/不書侵伐背音佩下同)〇蔡桓侯卒蔡人召蔡
季于陳(桓侯無子故召季而立之季内得國人之望外/有諸侯之助故書字以善得衆稱歸以明外納)秋蔡
季自陳歸于蔡蔡人嘉之也(嘉之故/以字告)○伐邾宋志也(邾宋爭疆/魯從宋志)
(背趡/之盟)〇冬十月朔日有食之不書日官失之也天子有日官諸
侯有日御(日官日御/典歷數者)日官居卿以底日禮也(日官天子掌歷者/不在六卿之數而)
(位從卿故言居卿也底平/也謂平歷數底音旨下同)日御不失日以授百官于朝(日官平/歷以班)
(諸侯諸侯奉之不/失天時以授百官)〇初鄭伯將以髙渠彌爲卿昭公惡之固諫
不聽昭公立懼其殺已也辛卯弑昭公而立公子亹(公子亹昭/公弟惡烏)
(路切下及注所/惡皆同亹音尾)君子謂昭公知所惡矣公子達曰(公子達/魯大夫)髙伯
其爲戮乎復惡巳甚矣(復重也本爲昭公所惡而復弑君重爲/惡也復扶又切注同一音服則乖注意)
(重直用/切下同)
經十有八年春王正月公㑹齊侯于濼(濼水在濟南歷城縣西/北入濟濼盧篤切又力)
(角切一音洛/說文匹沃切)○公與夫人姜氏遂如齊(公本與夫人俱行至濼/公與齊侯行會禮故先)
(書會濼旣會而相/隨至齊故曰遂)○夏四月丙子公薨于齊(不言戕諱之也戕/例在宣十八年戕)
(在良/切)○丁酉公之䘮至自齊(無傳告廟也丁酉五/月一日有日而無月)〇秋七月○
冬十有二月己丑葬我君桓公(無傳九月乃/葬緩慢也)
傳十八年春公將有行遂與姜氏如齊(始議/行事)申繻曰女有家男
有室無相瀆也謂之有禮易此必敗(女安夫之家夫安妻之室/違此則爲瀆今公将姜氏)
(如齊故知其當致/禍亂瀆徒木切)公會齊侯于濼遂及文姜如齊齊侯通焉公
謪之(謫譴也謫直革/切譴遣戰切)以告(夫人告/齊侯)〇夏四月丙子享公(齊侯爲/公設享)
春秋經傳集解莊公第三(莊公名同桓公子母/姜謚法勝敵克亂曰壯)
　　　　　　　　　　杜氏　盡三十二年
經元年春王正月○三月夫人孫于齊(夫人荘公母也魯人責/之故出奔内諱奔謂之)
(孫猶孫讓而去孫本亦/作遜音同注及傳同)〇夏單伯送王姬(無傳單伯天子卿也/單采地伯爵也王將)
(嫁女于齊旣命魯爲主故單伯送女不稱使也王姬不稱字以/王爲尊且别於内女也天子嫁女於諸侯使同姓諸侯主之不)
(親昏尊卑不敵單音善/采七代切别彼列切)○秋築王姬之館于外(公在諒闇慮齊/侯當親迎不忍)
(便以禮接於廟又不敢逆王命故築/舍於外諒音梁又音亮迎魚敬切)〇冬十月乙亥陳侯林卒
(無傳未同盟/而赴以名)〇王使榮叔來錫桓公命(無傳榮叔周大夫榮氏/叔字錫賜也追命桓公)
(襃稱其徳若昭七年王追/命衛襄之比比必利切)○王姬歸于齊(無傳不書逆/公不與接)〇齊師
遷紀郱鄑郚(無傳齊欲滅紀故徙其三邑之民而取其地郱在/東莞臨朐縣東南郚在朱虚縣東南北海都昌縣)
(西有訾城郱蒲丁切鄑子斯切/郚音吾朐其俱切訾子簛切)
傳元年春不稱即位文姜出故也(文姜與桓俱行而桓爲齊所/殺故不敢還莊公父弑母出)
(故不忍行即位之禮據文姜未還故傳稱文姜出也/姜於是感公意而還不書不告廟殺音試又如字)〇三月夫
人孫于齊不稱姜氏絕不爲親禮也(姜氏齊姓於文姜之義冝/與齊絶而復奔齊故於其)
(奔去姜氏以示義復/扶又切去起吕切)○秋築王姬之館于外爲外禮也(齊彊魯/弱又委)
(罪於彭生魯不能讎齊然喪制未/闋故異其禮得禮之變闋苦穴切)
經二年春王二月葬陳莊公(無傳魯往會之故/書例在昭六年)〇夏公子慶父
帥師伐於餘丘(無傳於餘丘國名也荘公時/年十五則慶父莊公庶兄)○秋七月齊王姬
卒(無傳魯爲之/主比之内女)〇冬十有二月夫人姜氏會齊侯于禚(夫人有/不以禮)
(故還皆不書不告廟/也禚齊地禚諸若切)○乙酉宋公馮卒(無傳再與桓同/盟馮皮冰切)
傳二年冬夫人姜氏會齊侯于禚書姦也(文姜前與公俱如齊/後懼而出奔至此始)
(與齊好會會非夫人之事顯然書之傳曰書姦/姦在夫人文姜此年出會其義皆同好呼報切)
經三年春王正月溺會齊師伐衛(溺魯大夫疾其專命而行故/去氏溺乃狄切去起吕切)
〇夏四月葬宋莊公(無/傳)〇五月葬桓王〇秋紀季以酅入于齊
(季紀侯弟酅紀邑在齊國東安平縣齊欲滅紀故季以邑入齊/爲附庸先祀不廢社稷有奉故書字貴之酅戸圭切本又非攜)
〇冬公次于滑(滑鄭地在陳留襄邑縣西北傳例曰凡師過信/爲次兵未有所加所次則書之旣書兵所加則)
(不書其所次以事爲冝非/虚次滑乎八切又于八切)
傳三年春溺會齊師伐衛疾之也(傳重盟上例/重直用切)〇夏五月葬桓
王緩也(以相十五年三月崩/七年乃葬故曰緩)〇秋紀季以酅入于有紀於是乎
始判(判分也言分爲/附庸始於此)〇冬公次于滑將會鄭伯謀紀故也鄭伯
辭以難(厲公在櫟故難乃且切/櫟音歷或音書灼切)凡師一宿爲舍再宿爲信過信
爲次(爲經書次例也舍宿不/書輕也言凡師通君臣)
經四年春王二月夫人姜氏享齊侯于祝丘(無傳享食也兩君/相見之禮非夫人)
(所用直書以見其失祝丘魯地食/音嗣又如字本或作會見賢遍切)〇三月紀伯姬卒(無傳隱二/年裂繻所)
(逆者内女唯諸侯夫人/卒葬皆書恩成於敵禮)○夏齊侯陳侯鄭伯遇于垂(無/傳)〇紀侯大
去其國(以國與季季奉社稷故不言滅不見/迫逐故不言奔大去者不反之謂)〇六月齊侯葬紀
伯姬(無傳紀季入酅爲齊附庸而紀侯大去其國齊侯加禮/初附以崇厚義故攝伯姫之喪而以紀國夫人禮葬之)〇
秋七月〇冬公及齊人狩于禚(無傳公越竟與齊微者俱狩/失禮可知狩手又切竟音境)
傳四年春王三月楚武王荆尸授師孑焉以伐隨(尸陳也荆亦/楚也更爲楚)
齊人宋人陳人蔡人伐衛
傳五年秋郳犂來來朝名未王命也(未受爵命爲諸侯傳發附/庸稱名例也其後數從齊)
(桓以尊周室王命以/爲小邾子數音朔)○冬伐衛納惠公也(惠公朔也桓十/六年出奔齊)
經六年春王正月王人子突救衛(王人王之微官也雖官卑而/見授以大事故稱人而又稱)
(字)〇夏六月衛侯朔入于衛(朔爲諸侯所納不稱歸而以國逆/爲文朔懼失衆心以國逆告也歸)
(入例在成/十八年)〇秋公至自伐衛(無傳告/於廟也)○螟(無傳爲災/螟亡丁切)○冬齊人
來歸衛俘(公羊榖梁經傳皆言衛寶此傳亦言寳/唯此經言俘疑經誤俘囚也俘芳夫切)
傳六年春王人救衛夏衛侯入放公子黔牟于周放寗跪于
秦殺左公子洩右公子職(寗跪衛大夫宥之以逺曰放/寗乃定切跪其毀切宥音又)乃即位
君子以二公子之立黔牟爲不度矣夫能固位者必度於本末
而後立衷焉不知其本不謀知本之不枝弗彊(本末終始也衷/節適也譬之樹)
(木本弱者其枝必披非人力所能彊成度待洛切衷丁/仲切注同王音忠彊其丈切注同披普靡切又普知切)詩云本
枝百丗(詩大雅言文王本枝俱/茂蕃滋百丗也蕃音煩)〇冬齊人來歸衛寳文姜請之
也(公親與齊共伐衛事畢而還文姜淫於齊侯故求/其所獲珍寳使以歸魯欲說魯以謝慙國音悅)〇楚文王
伐申過鄧鄧祁侯曰吾甥也(祁謚也姊妹之子曰甥/祁巨支切字林上尸切)止而享之
騅甥耼甥養甥請殺楚子(皆鄧甥仕於舅/氏也騅音隹)鄧侯弗許三甥曰亡
鄧國者必此人也若不早圖後君噬齊(若齧腹齊喻不可及噬/市制切齊粗兮切齧五)
(結/切)其及圖之乎圖之此爲時矣鄧侯曰人將不食吾餘(言自害/其甥必)
(爲人/所賤)對曰若不從三臣抑社稷實不血食而君焉取餘(言君無/復餘焉)
(於䖍切復/扶又切)弗從還年楚子伐鄧(伐申還/之年)十六年楚復伐鄧滅之
(魯莊公十六年楚終彊/盛爲經書楚事張本)
經七年春夫人姜氏會齊侯于防(防魯/地)〇夏四月辛卯夜恒星
不見(恒常也謂常見之星辛卯四月五日月光尚微蓋/時無雲日光不以昏没見賢遍切注及傳皆同)夜中星
隕如雨(如而也夜半乃有雲星落而且雨其數多皆記異也日/光不匿恒星不見而云夜中者以水漏知之夜中夜半)
(也丁仲切又如字隕于/閔切落也匿女力切)〇秋大水(無/傳)〇無麥苗(今五月周之秋/平地水出漂殺)
(熟麥及五稼之苗漂/匹妙切又匹遙切)〇冬夫人姜氏會齊侯于穀(無傳榖齊地今/齊北榖城縣)
傳七年春文姜會齊侯于防齊志也(文姜數與齊侯會至齊地/則姦發夫人至魯地則齊)
(侯之志故傳略舉二/端以言之數音朔)〇夏桓星不見夜明也星隕如雨與雨偕
也(偕俱也/偕音皆)〇秋無麥苗不害嘉榖也(黍稷尚可更種/故曰不害嘉榖)
經八年春王正月師次于郎以俟陳人蔡人(無傳期共伐郕陳/蔡不至故駐師于)
(郎以/待之)〇甲午治兵(治兵於廟習號/令將以圍郕)〇夏師及齊師圍郕郕降于
齊師(二國同討而齊獨納/郕降戸江切傳皆同)〇秋師還(時史善公克己復禮全/軍而還故特書師還)〇
冬十有一月癸未齊無知弑其君諸兒(稱臣臣之罪也兒/如字一音五兮切)
傳八年春治兵于廟禮也夏師及齊師圍郕郕降于齊師仲慶
父請伐齊師(齊不與魯共其/功故欲伐之)公曰不可我實不德齊師何罪罪
我之由夏書曰臯陶邁種德(夏書逸書也稱臯陶能勉種德邁/勉也夏戸雅切後放此陶音遙)
德乃降姑務脩德以待時乎(言苟有德乃爲人/所降服姑且也)秋師還君子
是以善魯莊公(傳言經所以即/用舊史之文)〇齊侯使連稱管至父戍葵丘
(連稱管至父皆齊大夫戍守也葵丘齊地/臨湽縣西有地名葵丘稱尺證切又如字)瓜時而往曰及瓜而
代期戍公問不至(問命也期音/基本亦作朞)請代弗許故謀作亂僖公之母
弟曰夷仲年生公孫無知有寵於僖公衣服禮秩如適(適大子/適丁歷)
(切)襄公絀之二人因之以作亂(二人連稱管至/父絀勑律切)連稱有從妹在
公宫無寵使間公(伺公之間隙從才用切下從者/同間如字注同或古莧切非)曰捷吾以女
爲夫人(捷克也宣無知之言捷/在接切女音/汝)冬十二月齊侯游于姑棼遂田
干貝丘(姑棼貝丘皆齊地田獵也樂安博昌縣/南有地名貝丘棼扶云切貝補蓋切)見大豕從者曰
公子彭生也(公見大豕而從者/見彭生皆妖鬼)公怒曰彭生敢見射之豕人立
而啼公懼隊于車傷足喪屨反誅屨於徒人費(誅責也啼田兮/切樂音洛見賢)
(遍切射食亦切隊直類切喪/息浪切屨九具切費音秘)弗得鞭之見血走出遇賊于門劫
而束之費曰我奚御哉袒而示之背信之費請先入(詐欲助賊/御魚吕切)
(袒音/伹)伏公而出鬪死于門中石之紛如死于階下(石之紛如齊/小臣亦鬪死)
(紛敷/文切)遂入殺孟陽于牀(孟陽亦小臣代公/居牀牀士良切)曰非君也不類見公
之足于戸下遂弑之而立無知(經書十一月癸未長歷推之/月六日也傳云十二月傳誤)初
襄公立無常(政令/無常)鮑叔牙曰君使民慢亂將作矣奉公子小白
岀奔莒(鮑叔牙小白傅小白/僖公庶子鮑歩卯切)亂作管夷吾召忽奉公子糾來奔
(管夷吾召忽皆子糾傅也子糾小白庶兄來不書皆非卿也爲/九年公伐齊納子糾齊小白入于齊傳召時照切糾居黝切)
初公孫無知虐于雍廪(雍廪齊大夫爲殺/無知傳廪力錦切)
經九年春齊人殺無知(無知弑君而立未列於會/故不書爵例在成十六年)〇公及齊大
夫盟于蔇(齊亂無君故大夫得敵於公蓋欲迎子糾也來者非/一人故不稱名蔇魯地琅邪繒縣北有蔇亭蔇其器)
(切繒才/陵切)〇夏公伐齊納子糾齊小白入于齊(一公子各有黨故/雖盟而迎子糾當)
(須伐乃得入又出在小白之後/小白稱入從國逆之文本無位)〇秋七月丁酉葬齊襄公(無傳/九月)
(乃葬/亂故)〇八月庚申及齊師戰于乾時我師敗績(小白旣定而公/猶不退師歷時)
(而戰戰遂大敗不稱公戰公敗諱之乾時齊地時水在樂安界/岐流旱則竭涸故曰乾時乾音干岐其冝切又巨移切涸戸各)
(切)〇九月齊人取子糾殺之(公子爲賊亂則書齊實告殺而書/齊取殺者時史惡齊志在譎以求)
(管仲非不忍其親故極言/之惡烏路切譎古穴切)〇冬浚洙(無傳洙水在魯城北下合/泗浚深之爲齊備浚蘇俊)
(切洙音殊水/名泗音四)
傳九年春雍廪殺無知公及齊大夫盟于蔇齊無君也夏
公伐齊納子糾桓公自莒先入(桓公小/白)秋師及齊師戰于乾時
我師敗績公喪戎路傳乗而歸(戎路兵車傳乗乗他車喪息浪/切傳直專切又丁戀切乗繩證)
(切注傳乗同乗/他/車如字)秦子梁子以公旗辟于下道(二子公御及戎右/也以誤齊師辟音)
(避本亦作避/又婢亦切)是以皆止(止獲/也)鮑叔帥師來言曰子糾親也請
君討之(鮑叔乗勝而進軍志在生/得管仲故託不忍之辭)管召讎也請受而甘心焉(管/仲)
(射桓公故曰讎甘心言欲快意戮殺/之召時照切讎市由切射食亦切)乃殺子糾于生竇(生竇魯/地竇音)
(豆)召忽死之管仲請囚鮑叔受之及堂阜而稅之(堂阜齊地東/莞蒙隂縣西)
(北有夷吾亭或曰鮑叔解夷吾縛於此因以爲名稅/本又作說同吐活切又失鋭切解姑蟹切縛扶略切)歸而以告
曰管夷吾治於髙傒(髙傒齊卿髙敬仲也言管仲治理政/事之才多於敬仲治直吏切傒音兮)使相
可也公從之(相息/亮切)
經十年春王正月公敗齊師于長勺(齊人雖成列魯以權譎稽/之列成而不得用故以未)
(陳爲文例在十一年長勺魯地勺/上酌切陳直覲切十一年經注同)〇二月公侵宋(無傳侵例在/二十九年)
〇三月宋人遷宿(無傳宋彊遷之而取其地/故文異於邢遷彊其犬切)〇夏六月齊師宋
師次于郎(不言侵伐齊爲兵主背蔇之/盟義與長勺同背音佩傳同)〇公敗宋師于乗丘(乗丘/魯地)
(乗繩/證切)〇秋九月荆敗蔡師于莘(荊楚本號後改爲楚楚辟陋在/夷於此始通上國然告命之辭)
(猶未合典禮故不稱將帥莘蔡地莘所/巾切率子匠切又作帥同所類切)以蔡侯獻舞歸(獻舞/蔡季)〇
冬十月齊師滅譚(譚國在濟南平陵縣西南傳曰譚無禮此直/釋所以見滅經無義例他皆放此滅例在文)
(十五年譚/徒南切)譚子奔莒(不言岀奔國/滅無所出)
傳十年春齊師伐我(不書侵伐齊背/蔇之盟我有辭)公將戰曹劌請見(曹劌魯/人劌古)
(衛切見/賢遍切)其郷人曰肉食者謀之又何間焉(肉食在位者間猶與/也間間厠之間與音)
(預)劌曰肉食者鄙未能逺謀乃入見問何以戰公曰衣食所安
弗敢專也必以分人對曰小惠未徧民弗從也(分公衣食所惠/不過左右故曰)
(未徧徧/音遍)公曰犧牲王帛弗敢加也必以信(祝辭不敢以小爲大/以惡爲美犧許冝切)
對曰小信未孚神弗福也(孚大/信也)公曰小大之獄雖不能察必以
情(必盡己情/察審也)對曰忠之屬也(上思利民忠/也屬音蜀)可以一戰戰則請從
公與之乗(共/乗兵車從才/用切之乗繩證切)戰于長勺公將鼓之劌曰未可齊人
三鼔劌曰可矣齊師敗績公將馳之劌曰未可下視其轍(視車/跡也)
(三息暫切又如/字轍直列切)登軾而望之曰可矣遂逐齊師旣克公問其故
對曰夫戰勇氣也一鼓作氣再而衰三而竭彼竭我盈故克之
夫大國難測也懼有伏焉(恐詐奔軾音式伏/如字舊扶又切)吾視其轍亂望其
旗靡故逐之(旗靡轍亂怖遽旗音其靡/音美怖普布切遽其據切)〇夏六月齊師宋師次
于郎公子偃曰宋師不整可敗也(公子偃/魯大夫)宋敗齊必還請擊之
公弗許自雩門竊出蒙臯比而先犯之(雩門魯南城門臯比/虎皮雩音于比音毗)公
從之大敗宋師于乗丘齊師乃還○蔡哀侯娶于陳息侯亦娶
焉息嬀將歸過蔡蔡侯曰吾姨也(妻之姊/妹曰姨)止而見之弗賔(不禮/敬也)
息侯聞之怒使謂楚文王曰伐我吾求救於蔡而伐之楚子從
之秋九月楚敗蔡師于莘以蔡侯獻舞歸〇齊侯之出也過譚
譚不禮焉及其入也諸侯皆賀譚又不至(以九年入/過古禾切)冬齊師滅
譚譚無禮也譚子奔莒同盟故也(傳言譚不能/及遠所以亡)
經十有一年春王正月(無/傳)〇夏五月戊寅公敗宋師于鄑(鄑魯/地傳)
(例曰敵未陳曰敗/某師鄑子斯切)〇秋宋大水(公使弔/之故書)〇冬王姬歸于齊(魯主/昏不)
(書齊侯逆/不見公)
傳十一年夏宋爲乗丘之役故侵我公禦之宋師未陳而薄之
敗諸鄑凡師敵未陳曰敗某師(通謂設權譎變詐以勝敵彼我/不得成列成列而不得用故以)
(未陳獨敗爲文爲/于僞切陳直覲切)皆陳曰戰(堅而有備各得其所/成敗決於志力者也)大崩曰敗績
(師徒撓敗若沮岸崩山喪其功績故曰敗績撓乃孝切又/乃巧切沮在吕切壞也又子餘切岸崩謂之沮喪息浪切)得儁
曰克(謂若大叔叚之比才力足以服衆威權足以自固進不成/爲外冠彊敵退復狡壯有二君之難而實非二君克而勝)
(之則不言彼敗績但書所克之名儁音俊本或作俊/比必利切復扶又切狡交卯切將側亮切難乃且切)覆而敗之
曰取某師(覆謂威力兼備若羅網所掩覆/一軍皆見擒制故以取爲文)京師敗曰王師敗績
于某(王者無敵於天下天下非所得與戰者然春秋之丗據有/其事事列於經則不得不因申其義有時而敗則以自敗)
(爲文明天下莫之得校京師敗/本或作京師敗績者非校音教)○秋宋大水公使弔焉曰天作
淫雨害於粢盛若之何不弔(不爲天/所愍弔)對曰孤實不敬天降之災
又以爲君憂拜命之辱(謝辱/厚命)臧文仲曰宋其興乎(臧文仲/魯大夫)禹湯
罪己其興也悖焉(悖盛貌悖蒲忽/切一作勃同)桀紂罪人其亡也忽焉(忽速/貌紂)
(直久/切)且列國有凶稱孤禮也(列國諸侯無凶/則常稱寡人)言懼而名禮其庶
乎(言懼罪已名禮稱孤其庶庶幾於興/言懼而名禮絶句或以名絶句者非)旣而聞之曰公子御說
之辭也(宋莊公子御魚吕切/本或作禦說音恱)臧孫達曰是冝爲君有恤民之心
〇冬齊侯來逆共姬(齊桓公也/共音恭)〇乗丘之役(在十/年)公以金僕姑
射南宫長萬(金僕姑矢名南宫長萬宋/大夫射食亦切長丁丈切)公右歂孫生搏之(搏取/也不)
(書獲萬時未爲卿/歂市專切搏音博)宋人請之宋公靳之(戲而相愧曰靳魯聽其/得還靳居覲切服云恥)
(而惡之/曰靳)曰始吾敬子今子魯囚也吾弗敬子矣病之(萬不以爲/戲而以爲)
(己病爲宋/萬弒君傳)
經十有二年春王三月紀叔姬歸于酅(無傳紀侯去國而死叔/姬歸魯紀季自定於齊)
(而後歸之全守節義以終婦道故繫之紀而以初/嫁爲文賢之也來歸不書非寧且非大歸酅音攜)〇夏四月〇
秋八月甲午宋萬弑其君捷及其大夫仇牧(捷閔公不書葬亂/也萬及仇牧皆宋)
(卿仇牧稱名不警而遇賊/無善事可襃警居領切)○冬十月宋萬出奔陳(奔例在/宣十年)
傳十二年秋宋萬弑閔公于蒙澤(蒙澤宋地梁/國在蒙縣)遇仇牧于門批
而殺之(手批之批音普迷切又蒲穴切/字林云擊也父迷父節二切)遇大宰督于東宮之西
又殺之(殺督不書宋不/以告大音泰)立子游(子游宋/公子)羣公子奔蕭公子御說
奔亳(蕭宋邑今沛國蕭縣亳宋邑/蒙縣西北有亳城亳歩各切)南宮牛猛獲帥師圍亳(牛長/萬之)
(子猛獲/其黨)冬十月蕭叔大心(叔蕭大/夫名)及戴武宣穆莊之族(宋五/公之)
(子/孫)以曹師伐之殺南宮牛于師殺子游于宋立桓公(桓公/御說)猛獲
奔衛南宫萬奔陳以乗車輦其母一日而至(乗車非兵車駕人/曰輦宋去陳二百)
(六十里言萬之多力南宫萬奔陳本或作/長萬長衍字也下亦然乗繩證切注同)宋人請猛獲于衛衛
人欲勿與石祁子曰不可(石祁子/衛大夫)天下之惡一也惡於宋而保
於我保之何補得一夫而失一國與惡而棄好非謀也(宋衛本/同好國)
(好呼報/切注同)衛人歸之亦請南宫萬于陳以賂陳人使婦人飮之酒
而以犀革裹之比及宋手足皆見宋人皆醢之(醢肉醬井醢猛/獲故言皆於陳)
(以賂絶句飲於鴆切犀音西裹音/果比必利切見賢遍切醢音海)
經十有三年春齊侯宋人陳人蔡人邾人會于北杏(北杏齊地/杏戸猛切)
○夏六月齊人滅遂(遂國在濟北蛇丘/縣東北蛇音移)〇秋七月〇冬公會齊
侯盟于柯(此柯今濟比東阿齊之阿邑/猶祝柯今爲祀阿柯古何切)
傳十三年春會于北杏以平宋亂(宋有弑君之亂/齊桓欲脩霸業)遂人不至夏
齊人滅遂而戍之(戍守/也)〇冬盟于柯始及齊平也(始與齊桓通/好好音呼報)
(切)○宋人背北杏之會(背音佩十四/年經注同)
經十有四年春齊人陳人曹人伐宋(背北杏/會故)〇夏單伯會伐宋
(旣伐宋單伯乃至故曰/會伐宋單伯周大夫)○秋七月荆入蔡(入例在文/十五年)○冬單伯
會齊侯宋公衛侯鄭伯于鄄(鄄衛地今東郡甄城也齊桓脩霸/業卒平宋亂宋人服從欲歸功天)
(子故赴以單伯會諸侯爲文鄄音絹甄/音絹又音眞或音旃又舉然切或作鄄)
傳十四年春諸侯伐宋齊請師于周(齊欲崇天子故請師假王/命以示大順經書人傳言)
(諸侯者揔/衆國之辭)夏單伯會之取成于宋而還〇鄭厲公自櫟侵鄭(厲/公)
(以桓十五年入櫟/遂居之櫟音歷)及大陵獲傅瑕(大陵鄭地傅/瑕鄭大夫)傅瑕曰苟舎我
吾請納君與之盟而赦之六月甲子傅瑕殺鄭子及其二子而
納厲公(鄭子莊四年稱伯會諸侯今見殺不稱君無謚者微/弱臣子不以君禮成喪告諸侯舍音捨鄭子子儀)初
内蛇與外蛇鬪於鄭南門中内蛇死六年而厲公入公聞之問
於申繻曰猶有妖乎對曰人之所忌其氣𦦨以取之妖由人興
也(尚書洛誥無若火始𦦨𦦨未盛而進退之時以喻人心不/堅正蛇市奢切繻音須妖於驕切𦦨音豔注同誥古報切)人
無釁焉妖不自作人棄常則妖興故有妖厲公入遂殺傅瑕使
謂原繁曰傅瑕貳(言有二心於/已釁許靳切)周有常刑旣伏其罪矣納我而
無二心者吾皆許之上大夫之事吾願與伯父圖之(上大夫卿/也伯父謂)
(原繁疑原/繁有二心)且寡人出伯父無裏言(無納我之/言裏音)入又不念寡人(不/親)
(附/巳)寡人憾焉對曰先君桓公命我先人典司宗祏(桓公鄭始受/封君也宗祏)
(宗廟中藏主石室言巳丗爲宗廟守臣憾/户暗切祏音石藏主石函也守手又切)社稷有主而外其心
其何貳如之苟主社稷國内之民其誰不爲臣臣無二心天之
制也子儀在位十四年矣(子儀鄭/子也)而謀召君者庸非貳乎(庸用/也)
莊公之子猶有八人若皆以官爵行賂勸貳而可以濟事君其
若之何臣聞命矣乃縊而死(莊公子猶有八人傳唯見/四人子忽子亹子儀竝死獨厲公)
(在八人名字祀傳/無聞縊一賜切)〇蔡哀侯爲莘故䋲息嬀以語楚子(莘授在十/年繩譽也)
(爲于僞切萃所巾切語魚據切徳/食承切說文作譝譽音餘又如字)楚子如息以食人享遂滅
息(僞設享食之/具食音嗣)以息嬀歸生堵敖及成王焉未言(未與王言堵/丁古切敖五)
(羔切杜云楚人謂未成/君爲敖史記作杜敖)楚子問之對曰吾一婦人而事二夫縱
弗能死其又奚言楚子以蔡侯滅息遂伐蔡(欲以說息/嬀說音悅)秋七月
楚入蔡君子曰商書所謂惡之易也如火之燎于原不可鄉邇
其猶可撲滅者其如蔡哀侯乎(商書盤庚言惡易長而難滅易/以䜴切注同燎力召切又力弔)
(切郷許亮切撲普卜切盤歩/干切本又作般長丁丈切)〇冬會于鄄宋服故也
經十有五年春齊侯宋公陳侯衛侯鄭伯會于鄄〇夏夫人姜
氏如齊(無傳夫人文姜齊桓公姊妹父/母在則禮有歸寜没則使卿寜)○秋宋人齊人邾人伐
郳(宋主兵故序齊/上郳五兮切)〇鄭人侵宋〇冬十月
傳十五年春復會焉齊始霸也(始爲諸侯長復扶/又切長丁丈切)○秋諸侯爲
宋伐郳(郳附庸屬宋而叛故齊/桓爲之伐郳爲于僞切)鄭人間之而侵宋(間間厠之間/一本作聞)
經十有六年春王正月○夏宋人齊人衛人伐鄭(宋主兵也班/序上下以國)
(大小爲次征伐則以主兵爲/先春秋之常也他皆放此)○秋荆伐鄭〇冬十有二月會齊
侯宋公陳侯衛侯鄭伯許男滑伯滕子同盟二幽(書會魯㑹之/不書其人微)
(者也言同盟服異也陳國小每盟會皆在衛下齊桓始霸楚亦/始彊陳侯介於二大國之間而爲三恪之客故齊桓因而進之)
(遂班在衛上終於春秋滑國都費河南緱氏縣幽宋地介音界/恪苦各切一本或無之客二字費扶味切又音秘緱古侯切又)
(苦侯/切)〇邾子克卒(無傳克儀父名稱子者蓋齊/桓請王命以爲諸侯再同盟)
傳十六年夏諸侯伐鄭宋故也(鄭侵宋故宋故也/本或作爲宋故)〇鄭伯自櫟
入(在十/四年)緩告于楚秋楚伐鄭及櫟爲不禮故也鄭伯治與於雍
糾之亂者(在桓十五年爲干/僞切下同與音預)九月殺公子閼刖彊鉏(二子祭仲/黨斷足曰)
(刖公子閼安末切案隱十一年鄭有公孫閧距此三十五年不/容復有公子閼若非閼字誤則子當爲孫刖音月又五刮切鉏)
(仕魚切斷/丁管切)公父定叔出奔衛(共叔叚之孫定謚也父/音甫王音如字共音恭)三年而復
之曰不可使共叔無後於鄭使以十月入曰良月也就盈數焉
(數滿/於十)君子謂彊鉏不能衛其足(言其不能早/辟害)○冬同盟于幽鄭
成也○王使虢公命曲沃伯以一軍爲晉侯(曲沃武公遂并晉/國僖王因就命爲)
(晉侯小國故一軍/并如字王必政切)初晉武公伐夷執夷詭諸(夷詭諸周大夫夷/采地名詭九委切)
(采七代切/後放此)蔿國請而免之(蔿國周大夫/蔿于委切)旣而弗報(詭諸不報施/於蔿國施始)
(䜴/切)故子國作亂謂晉人曰與我伐夷而取其地(使晉取/夷地)遂以晉
師伐夷殺夷詭諸周公忌父出奔虢(周公忌父王卿士辟/子國之難難乃旦切)惠王立
而復之(魯桓十五年經書桓王崩魯莊三年經書葬桓王自此/以來周有莊王又有僖王崩葬皆不見於經傳王室微)
(弱不能復自通於諸侯故傳因周公忌父之事而見/惠王惠王立在此年之末見賢遍切下同復扶又切)
經十有七年春齊人執鄭詹(齊桓始伯鄭旣伐宋又不朝齊詹/爲鄭執政大臣詣齊見執不稱行)
(人罪之也行人例在襄十一年諸執大夫皆稱人以/執之大夫賤故詹之廉切伯音霸又如字本又作霸)○夏齊人
殱于遂(殱盡也齊人戍遂翫而無備遂人討而盡殺之故時/史因以自盡爲文殱子廉切翫五亂切盡津忍切)〇
秋鄭詹自齊逃來(無傳詹不能伏節守死以解國患而/遁逃苟免書逃以賤之遁徒遜切)〇冬多
麋(無傳麋多則害五稼/故以災書麋亡悲切)
傳十七年春齊人執鄭詹鄭不朝也〇夏遂因氏頜氏工婁氏
須遂氏饗齊戍醉而殺之齊人殱焉(饗酒食也四族遂之彊宗/齊滅遂戍之在十三年頜)
(烏納切又苦荅切婁/力侯切饗本又作享)
經十有八年春王三月日有食之(無傳不書/日官失之)〇夏公追戎于濟
西(戎來侵魯公逐/之於濟水之西)〇秋有􁊋(􁊋短狐也蓋以含沙射人爲災􁊋/本又作蜮音或本草謂之射工短)
(本又作斷同丁管切狐/又作弧音胡射食亦切)〇冬十月
傳十八年春虢公晉侯朝王王饗醴命之宥(王之覲羣后始則/行饗禮先置醴酒)
(示不忘古飲宴則命以幣物宥助也所/以助歡敬之意言備設醴音禮宥音又)皆賜玉五瑴馬三匹非
禮也(雙玉爲榖瑴/立角又作珏)王命諸侯名位不同禮亦異數不以禮假人
(侯而與公同賜是/借人禮借子夜切)〇虢公晉侯鄭伯使原莊公逆王后于陳陳嬀
歸于京師(虢晉朝王鄭伯又以齊執其卿故求王爲援皆在周/倡義爲王定昏陳人敬從得同姓宗國之禮故傳詳)
(其事不書不/告爲于僞切)實惠后(陳嬀後號惠后寵愛少子亂周室事在僖/二十四年故傳於此並正其后稱少詩照)
(切稱尺/證切)〇夏公追戎于濟西不言其來諱之也(戎來侵魯魯人/不知去乃追之)
(故諱不/言其來)〇秋有􁊋爲災也〇初楚武王克權使鬪緍尹之(權國/名南)
(郡當陽縣東南有權城/鬪緍楚大夫緍亡巾切)以叛圍而殺之(緍以權叛以叛絶句/本或作畔俗字也)遷
權於那處(那處楚地南郡編縣東南有那口城那又作耼同/乃多切處昌吕切又昌慮切編必綿切又歩典切)使
閻敖尹之(閻敖楚/大夫)及文王即位與巴人伐申而驚其師(驚巴/師)巴
人叛楚而伐那處取之遂門于楚(攻楚/城門)閻敖游涌而逸(涌水在/南郡華)
(容縣閻敖旣不能守城又/游涌水而走涌音勇水名)楚子殺之其族爲亂冬巴人因之以
伐楚
經十有九年春王正月〇夏四月〇秋公子結媵陳人之婦于
鄄遂及齊侯宋公盟(無傳公子結魯大夫公羊榖梁皆以爲魯/女媵陳侯之婦其稱陳人之婦未入國略)
(言也大夫出竟有可以安社稷利國家者則專之可也結在鄄聞/齊/宋有會權事之宜去其本職遂與二君爲盟故備書之本非)
(魯公意而又失媵陳之好故冬各來伐媵/以證切又繩證切送也竟音境好呼報切)〇夫人姜氏如莒(無/傳)
(非父母國/而往書姦)〇冬齊人宋人陳人伐我西鄙(無傳幽之盟魯使微/者會鄄之盟又使媵)
(臣行所以受/敵鄙邊邑)
傳十九年春楚子禦之大敗於津(禦巴人爲巴人所敗津楚/地或曰江陵縣有津郷)還
鬻拳弗納遂代黃(鬻拳楚大閽黄嬴姓國今弋陽縣鬻音育拳/求圎切閽音昏守門人也嬴音盈姓也字從)
(女)敗黃師于踖陵(踖陵黄地踖在/亦切又七略切)還及湫有疾(南郡鄀縣東南/有湫城湫子小)
(切鄀音/若)夏六月庚申卒鬻拳葬諸夕室(夕室地名夕/朝夕之夕)亦自殺也
而葬於絰皇(絰皇冡前闕生守門故死不/失職絰田結切絰皇闕也)初鬻拳彊諫楚子楚
子弗從臨之以兵懼而從之鬻拳曰吾懼君以兵罪莫大焉遂
自刖也楚人以爲大閽謂之大伯(若今城門校尉官彊其丈切/大音泰校戸教切字從木)
使其後掌之(使其子孫/常王此官)君子曰鬻拳可謂愛君矣諫以自納於
刑刑猶不忘納君於善(言愛君明非臣法也楚/能盡其忠愛所以興)〇初王姚嬖于
莊王生子頽(王姚莊王之妾也姚姓姚羊/消切嬖必計切頽徒囬切)子頽有寵蔿國爲之
師及惠王即位(周惠王/莊王孫)取蔿國之圃以爲囿(圃園也囿苑也圃/必古切又音布囿)
(音又徐于目/切苑於阮切)邊伯之宫近於王宫王取之(邊伯周大夫/近附近之近)王奪子
禽祝跪與詹父田(公子周大夫/跪求委切)而收膳夫之秩(膳夫石速也秩/禄也收式周切)
故蔿國邊伯石速詹父子禽祝跪作亂因蘇氏(蘇氏周大夫桓/王奪其十二邑)
(以與鄭自此以/來遂不和)秋五大夫奉子頽以伐王(石速士也故不/在五大夫數)不克
出奔温(温蘇/氏邑)蘇子奉子頽以奔衛衛師燕師伐周(燕南/燕)冬立子
頽
經二十年春王二月夫人姜氏如莒(無/傳)〇夏齊大災(無傳來告/以火故書)
(天火曰災例/在宣十六年)〇秋七月〇冬齊人伐戎(無/傳)
傳二十年春鄭伯和王室不克(克能/也)執燕仲父(燕仲父南燕伯/爲伐周故爲于)
(僞/切)夏鄭伯遂以王歸王處于櫟秋王及鄭伯入于鄔(鄔王所取/鄭也鄔烏)
(苦/切)遂入成周取其寳器而還冬王子頽享五大夫樂及徧舞(皆/舞)
(六代之樂/徧音遍)鄭伯聞之見虢叔(叔虢/公字)曰寡人聞之哀樂失時殃咎
必至今王子頽歌舞不倦樂禍也夫司寇行戮(司寇刑官樂音/洛殃於良切咎)
(其九/切)君爲之不舉(去盛饌去起吕/切饌仕眷切)而況敢樂禍乎奸王之位禍
孰大焉臨禍忘憂憂必及之盍納王乎虢公曰寡人之願也(奸/音)
(干盍胡臘/切何不也)
經二十有一年春王正月〇夏五月辛酉鄭伯突卒(十六年與/魯大夫盟)
(于/幽)〇秋七月戊戌夫人姜氏薨(無傳薨寝祔姑赴於諸侯/故具小君禮書之祔音附)〇冬
十有二月葬鄭厲公(無傳八月乃/葬緩慢也)
傳二十一年春胥命于弭夏同伐王城(鄭虢相命弭鄭/地弭面爾切)鄭伯將
王自圉門入虢叔自北門入殺王子頽及五大夫鄭伯享王于
闕西辟樂備(闕象魏也樂備備六代之/樂圉魚吕切辟蒲歷切)王與之武公之略自虎
牢以東(略界也鄭武公傳平王平王賜之自虎牢以東後失/其地故惠王今復與之虎牢河南城臯縣復扶又切)原
伯曰鄭伯效尤其亦將有咎(原伯原莊公也言效子頽/舞徧梁效戸教切徧音遍)五月鄭
厲公卒王巡虢守(巡守於􁆁國也天子省方謂之/巡守守音狩本或作狩後放此)虢公爲王宫
于玤(玤虢地玤/蒲項切)王與之酒泉(酒泉/周邑)鄭伯之享王也王以后之鞶
鑑予之(后王后也鞶帶而以鏡爲飾也今西方羌胡猶然古/之遺服鞶歩丹切又蒲官切紳帶也鑑工暫切鏡也)虢
公請器王予之爵(爵飲/酒器)鄭伯由是始惡於王(爲僖二十四年鄭/執王使張本惡烏)
(路切又如字/使所吏切)冬王歸自虢(傳言王/之偏也)
經二十有二年春王正月肆大眚(無傳赦有罪也易稱赦過宥/罪書稱眚災肆赦傳稱肆眚)
(圍鄭皆放赦罪人蕩滌衆故以新其心有時而用之非/制所常故書眚所景切盪音蕩本又作蕩滌徒歷切)〇癸丑
葬我小君文姜(無傳反哭成/喪故稱小君)〇陳人殺其公子御寇(宣公大子/也陳人惡)
(其殺大子之名故不稱君父以國討公/子告御音禦本亦作禦惡烏路切注同)〇夏五月〇秋七月丙
申及齊髙傒盟于防(無傳高傒齊之貴卿而與魯之微/者盟齊桓謙接諸侯以崇霸業)○冬公
如齊納幣(無傳公不使卿而親納幣非禮也母喪未再期而圖/昏二傳不見所譏左氏又無傳失禮明故見賢遍切)
傳二十二年春陳人殺其大子御㓂(傳稱大子/以實言)陳公子完與顓
孫奔齊(公子完顓孫皆御/冠之黨顓音專)顓孫自齊來奔(不書/非卿)齊侯使敬仲爲
卿(敬仲陳/公子完)辭曰羇旅之臣(羇寄也/旅客也)幸若獲宥及於寛政(宥赦/也)赦
其不閑於敎訓而免於罪戾弛於負擔(弛去離也弛失氏切/擔丁暫切離力智切)君
之惠也所獲多矣敢辱髙位以速官謗(敢不敢也/謗布浪切)請以死告(以/死)
(自/誓)詩云翹翹車乗招我以弓豈不欲往畏我友朋(逸詩也翹翹/逺貌古者聘)
(士以弓言雖貪顯命懼爲朋友/所譏責翹祁堯切乗繩證切)使爲工正(掌百工/之官)飮桓公酒樂
(齊桓賢之故就其家會據主人之辭/故言飲桓公酒飲於鴆切樂音洛)公曰以火繼之辭曰臣卜
其晝未卜其夜不敢君子曰酒以成禮不繼以淫義也(夜飲爲/淫樂)
以君成禮弗納於淫仁也初懿氏卜妻敬仲(懿氏陳大夫龜/曰卜妻七計切)其
妻占之曰吉(懿氏/妻)是謂鳯皇于飛和鳴鏘鏘(雄曰鳯䧳曰皇雄/雌俱飛相和而鳴)
(鏘鏘然猶敬仲夫妻相隨適齊有聲譽和/如字又戸卧切鏘七羊切本又作將將)有嬀之後將育于姜
(嬀陳姓/姜齊姓)五丗其昌並于正卿八丗之後莫之與京(京大也並于/本或作並爲)
(誤)陳厲公蔡出也(姊妹之/子曰出)故蔡人殺五父而立之(五父陳佗也/殺陳佗在桓)
(六年佗/徒多切)生敬仲其少也周史有以周易見陳侯者(周大史也少/詩照切見賢)
(遍切又如/大音泰)陳侯使筮之(蓍曰筮筮上/制切蓍音尸)遇觀(觀古/亂切)䷓(坤下巽/上觀)之否
䷋(坤下乾上否觀六四變而/爲否否備矣切注同)曰是謂觀國之光利用賔于王(此/周)
(易觀卦六四爻辭易之爲書六爻皆有變象/又有互體聖人隨其義而論之爻戸交切)此其代陳有國乎
不在此其在異國非此其身在其子孫光逺而自他有耀者也
坤土也巽風也乾天也風爲天於土上山也(巽變爲乾故曰風/爲天自二至四有)
(艮象艮爲山/乾其然切)有山之材而照之以天光於是乎居土上(山則材/之所生)
(上有乾下有坤故言居/土上照之以天光)故曰觀國之光利用賔于王(四爲諸侯/變而之乾)
(有國朝/王之象)庭實旅百奉之以玉帛天地之美具焉故曰利用賔于
王(艮爲門庭乾爲金玉坤爲布帛諸侯朝王陳摯/幣之象旅陳也百言物備摯音至本又作贄同)猶有觀焉故
曰其在後乎(因觀文以博占故言猶有觀非在/巳之言故知在子孫觀古亂切)風行而著於土
故曰其在異國乎若在異國必姜姓也姜大嶽之後也(姜姓之/先爲堯)
(四嶽著直略切/大音泰嶽音岳)山嶽則配天物莫能兩大陳衰此其昌乎(變而/象艮)
(故知當興於大嶽之後得大嶽之/權則有配天之大功故知陳必衰)及陳之初亡也(昭八年/楚滅陳)陳桓
子始大於齊(桓子敬仲五/丗孫陳無宇)其後亡也(哀十七年楚復/滅陳復扶又切)成子得政
(成子陳常也敬仲八丗孫陳完有禮於齊子孫丗不忘德德協/於卜故傳備言其終始卜筮者聖人所以定猶豫决疑似因生)
(義敎者也尚書洪範通龜筮以同卿士之數南蒯卜亂而過元/吉惠伯荅以忠信則可臧會卜僭遂獲其應丘明故舉諸縣驗)
(於行事者以示來丗而君子志其善者遠者他皆放此豫/音預本亦作預蒯苦怪切僭子念切應應對之應縣音玄)
經二十有三年春公至自齊(無/傳)〇祭叔來聘(無傳榖梁以祭叔/爲祭公來聘魯天)
(子内臣不得外交故不言使不與/其得使聘祭側界切爲于僞切)○夏公如齊觀社(齊因祭社/蒐軍實故)
(公往/觀之)○公至自齊(無/傳)〇荆人來聘(無傳不書荆子使某來聘君/臣同辭者蓋楚之始通未成)
(其/禮)〇公及齊侯遇于榖(無傳榖/音谷)○蕭叔朝公(無傳蕭附庸國叔/名就穀朝公故不)
(言來凡在外朝則禮/不得具嘉禮不野合)○秋丹桓宫楹(桓公廟也楹/柱也楹音盈)○冬十有一
月曹伯射姑卒(無傳未同盟而赴以/名射示亦切又音亦)〇十有二月甲寅公會齊
侯盟干扈(無傳扈鄭地在滎陽卷縣西北扈音戸卷音/權字林丘權切韋昭丘云切說文丘粉切)
傳二十三年夏公如齊觀社非禮也曹劌諫曰不可夫禮所以
整民也故會以訓上下之則制財用之節(貢賦/多少)朝以正班爵之
義帥長幼之序征伐以討其不然(不然不用命/長丁丈切)諸侯有王(從王/事)
王有廵守(省四/方)以大習之(大習會/朝之禮)非是君不舉矣君舉必書(書/於)
(䇿)書而不法後嗣何觀〇晉桓莊之族偪(桓叔莊伯之子孫彊/盛偪迫公室偪彼力)
(切)獻公患之士蔿曰去富子則羣公子可謀也巳(士蔿晉大夫/富子二族之)
(富彊者蔿于委/切去起吕切)公曰爾試其事士蔿與羣公子謀譖富子而去
之(以罪狀誣之同族惡其富彊故士蔿得因而間之用其所親/爲譖則似信離其骨肉則黨弱羣公子終所以見滅惡烏路)
(切間間/隙之間)○秋丹桓宫之楹
經二十有四年春王三月刻桓宫桷(刻鏤也桷椽也將逆夫人/故爲盛飾刻音克桷音角)
(字林云齊魯謂榱/爲桷椽直專切)○葬曹莊公(無/傳)〇夏公如齊逆女(無傳親/逆禮也)〇
秋公至自齊(無/傳)〇八月丁丑夫人姜氏入(哀姜也公羊傳以爲/姜氏要公不與公俱)
(入蓋以孟任故丁丑入而明日乃朝/廟要於遙切任音壬後孟任皆同)○戊寅大夫宗婦覿用幣
(宗婦同姓大夫之婦禮小君至大夫執贄以見明臣子之道莊/公欲奢夸夫人故使大夫宗婦同贄俱見覿徒歷切見也見賢)
(遍切夸/苦瓜切)〇大水(無/傳)〇冬戎侵曹(無/傳)○曹羈出奔陳(無傳羈蓋曹/丗子也先君)
(旣葬而不稱爵者微弱/不能自定曹人以名赴)〇赤歸于曹(無傳赤曹僖公也蓋/爲戎所納故曰歸)〇郭
公(無傳蓋經闕誤也自曹羈以下公羊榖梁之/說旣不了又不可通之於左氏故不采用)
傳二十四年春刻其桷皆非禮也(并非丹楹/故言皆)御孫諫曰臣聞之
儉德之共也侈惡之大也(御孫魯大夫御魚吕切本亦/作禦侈昌𥿄切又尸氏切)先君有
共德而君納諸大惡無乃不可乎(以不丹楹/刻桷爲共)〇秋哀姜至公使
宗婦覿用幣非禮也(傳不言大夫/唯舉非常)御孫曰男贄大者玉帛(公侯/伯子)
(男執玉諸侯丗子附庸/孤卿執帛贄眞二切)小者禽鳥(卿執羔大夫/執鴈士執雉)以章物也(章所/執之)
(物别貴賤/别彼列切)女贄不過榛栗棗脩以告䖍也(榛小栗脩脯􁍆敬也/皆取其名以示敬榛)
(側巾切鍜脯加/薑桂曰脩䖍音乾)今男女同贄是無別也男女之别國之大節
也而由夫人亂之無乃不可乎○晉士蔿又與羣公子謀使殺
游氏之二子(游氏二子亦/桓莊之族)士蔿告晉侯曰可矣不過二年君必
無患
經二十有五年春陳侯使女叔來聘(女叔陳卿女氏叔字/女音汝陳大夫氏)〇夏
五月癸丑衛侯朔卒(無傳惠公也書名十六/年與内大夫盟干幽)〇六月辛未朔日
有食之鼔用牲于社(鼓伐鼔也用牲以祭/社傳例曰非常也)〇伯姬歸干𣏌(無傳/不書)
(逆女逆/者微)秋大水鼔用牲于社于門(門國門也傳例/曰亦非常也)〇冬公子
友如陳(無傳報女叔之聘諸魯出朝聘皆書如不果彼國必成/其禮故不稱朝聘春秋之常也公子友莊公之母弟稱)
(公子者史䇿之通言母弟至親異於他臣其相殺害則稱弟以/示義至於嘉好之事兄弟篤睦非例所興或稱弟或稱公子仍)
(舊史之文也母弟例在宣/十七年好呼報切下同)
經二十五年春陳女叔來聘始結陳好也嘉之故不名(季友相/魯原仲)
(相陳二人有舊故女叔來聘季友冬亦報聘嘉好/接備卿以字爲嘉則稱名其常也相息亮切下同)○夏六月辛
未朔日有食之鼔用牲于社非常也(非常鼓之月長歷推之辛/未實七月朔置閏失所故)
(致月/錯)唯正月之朔慝未作(正月夏之四月周之六月謂正陽之/月今書六月而傳云唯者明此月非)
(正陽月也慝隂氣正音政正月/建巳之月慝他得切夏戸雅切)日有食之於是乎用幣于社伐
鼓于朝(日食歷之常也然食於正陽之月則諸侯用幣干社請/救於上公伐鼓于朝退而自責以明隂不冝侵陽臣不)
(冝掩君以/示大義)〇秋大水鼔用牲于社于門亦非常也(失常/禮)凡天災
有幣無牲(天災日月食大水也/祈請而巳不用牲也)非日月之眚不鼔(眚猶災也月/侵日爲眚隂)
(陽逆順之事賢聖所重/故特鼓之眚所景切)〇晉士蔿使羣公子盡殺游氏之族乃
城聚而處之(聚/晉邑/聚才喻切)〇冬晉侯圍聚盡殺羣公子(卒如士/蔿之計)
經二十有六年春公伐戎(無/傳)〇夏公至自伐戎(無/傳)〇曹殺其大
夫(無傳不稱名非其/罪例在文七年)〇秋公會宋人齊人伐徐(無傳宋序/齊上主兵)〇冬
十有二月癸亥朔日有食之(無/傳)
傳二十六年春晉士蔿爲大司空(大司空/卿官)〇夏士蔿城絳以深
其宫(絳晉所都也今/平陽絳邑縣)〇秋虢人侵晉冬虢人又侵晉(爲傳明年/晉將伐虢)
(張本此年經傳各自言其事者或經是直文或䇿書雖存而簡/牘散落不究其本末故傳不復申解但言傳事而巳牘徒木切)
(究音救復扶又/切解居蟹切)
經二十有七年春公會𣏌伯姬于洮(伯姬莊公女洮/魯地洮他刀切)〇夏六月
公會齊俟宋公陳俟鄭伯同盟于幽○秋公子友如陳葬原仲
(原仲陳大夫原氏仲字也禮臣旣卒不名故稱字季友/違禮會外大夫葬具見其事亦所以知譏見賢遍切)〇冬𣏌
伯姬來(傳例曰/歸寧)○莒慶來逆叔姬(無傳慶莒大夫叔姬莊公女/卿自爲逆則稱字例在宣五)
(年)〇𣏌伯來朝(無傳𣏌稱伯者蓋爲時王/所黜黜勅律切濮音卜)○公會齊侯于城濮
(無傳城濮衛/地將討衛也)
傳二十七年春公會杞伯姬于洮非事也(非諸侯/之事)天子非展義
不廵守(天子廵守所/以宣布德義)諸侯非民事不舉卿非君命不越竟〇夏
同盟于幽陳鄭服也(二十二年陳亂而齊納敬仲二十五年鄭/文公之四年獲成於楚皆有二心於齊今)
(始服/也)○秋公子友如陳葬原仲非禮也原仲季友之舊也〇冬
杞伯姫來歸寧也(寧問父/母安否)凡諸侯之女歸寧曰來出曰來歸(歸/不)
(反之/辭)夫人歸寜曰如某岀曰歸于某晉侯將伐虢士蔿曰不可
虢公驕若驟得勝於我必弃其民(弃民不/養之)無衆而後伐之欲禦
我誰與夫禮樂慈愛戰所畜也夫民譲事樂和愛親哀喪而後
可用也(上之使民以義讓哀樂爲本言不可/力强畜勑六切樂音洛彊其丈切)虢弗畜也亟戰將
饑(言虢不畜義讓而力戰畜/勑六切亟欺冀切饑音機)〇王使召伯廖賜齊侯命(召伯廖/王卿士)
(賜命爲侯伯召/音邵廖力彫切)且請伐衛以其立子頽也(立子頽在/十九年)
經二十有八年春王三月甲寅齊人伐衛衛人及齊人戰衛人
敗績(齊侯稱人者諱取賂而還/以賤者告不地者史失之)○夏四月丁未邾子瑣卒(無傳/末同)
(盟而赴以名/瑣素果切)〇秋荆伐鄭公會齊人宋人救鄭〇冬築郿(郿魯/下邑)
(傳例曰邑曰/築郿亡悲切)〇大無麥禾(書於冬者五榖畢入/計食不足而後書也)○臧孫辰告糴
于齊(臧孫辰魯大/夫臧文仲)
傳二十八年春齊侯伐衛戰敗衛師數之以王命取賂而還○
晉獻公娶于賈無子(賈姬姓/國也)烝於齊姜(齊姜武公妾/烝之承切)生秦穆夫
人及大子申生又娶二女於戎大戎狐姬生重耳(大戎唐叔子/孫别在戎狄)
(者重直/龍切)小戎子生夷吾(小戎允姓之/戎子女也)晉伐驪戎驪戎男女以驪
姬(驪戎在京兆新豐縣其君姬姓其爵男/也納女於人曰女女昵據切注曰女同)歸生奚齊其娣生卓
子驪姬嬖欲立其子賂外嬖梁五與東關嬖五(姓梁名五在閨/闥之外者東關)
(嬖五别在關塞者亦名五皆大夫爲獻公所嬖幸/視聽外事卓勅角切閨音圭闥吐達切塞素代切)使言於公曰
曲沃君之宗也(曲沃桓叔所封/先君宗廟所在)蒲與二屈君之疆也(蒲今平陽/蒲子縣二)
(屈今平陽北屈縣或云二當爲北/屈求勿切又居勿切彊居良切)不可以無主宗邑無主則民
不威疆埸無主則啓戎心戎之生心民慢其政國之患也若使
大子主曲沃而重耳夷吾主蒲與屈則可以威民而懼戎且旌
君伐(旌章也伐功/也埸音亦)使俱曰狄之廣莫於晉爲都晉之啓土不亦
冝乎(廣莫狄地之曠絶也即謂蒲子北屈也言遣二公子出都/之則晉方當大開土界獻公未决故復使二五俱說此美)
(復扶/又切)晉侯說之夏使大子居曲沃重耳居蒲城夷吾居屈羣公
子皆鄙(鄙邊邑/説音悅)唯二姬之子在絳二五卒與驪姬譖羣公子而
立奚齊晉人謂之二五耦(二耜相耦廣一尺共起一伐言二人/俱共墾傷晉室若此譛責鴆切耜音)
(似廣古曠切/墾苦狠切)○楚令尹子元欲蠱文夫人(文王夫人息嬀也子/元文王弟蠱惑以淫)
(事蠱/音古)爲館於其宫側而振萬焉(振動也/萬舞也)夫人聞之泣曰先君以
是舞也習戎備也今令尹不㝷諸仇讎而於未亡人之側不亦
異乎(㝷用也婦人旣/寡自稱未亡人)御人以告子元(御人夫人/之侍人)子元曰婦人不
忘襲讎我反忘之秋子元以車六百乗伐鄭入于桔柣之門(桔/柣)
(鄭逺郊之門也乗绳證切/桔戸結切柣待結切注同)子元鬪御彊鬪梧耿之不比爲旆(子/元)
(自與三子特造旆以居前廣充幅長尋曰旐繼旐曰旆御魚吕/切本亦作禦下反禦同彊其良切又居良切梧音吾比并里切)
(旆蒲貝切長直/亮切旐音兆)鬬班王孫游王孫喜殿(二子在後爲反/禦殿丁見切)衆車入
自純門及逵市(純門鄭外郭門也逵市郭内/道上市純如字逵求龜切)縣門不發楚言而
出子元曰鄭有人焉(縣門施於内城門鄭示楚以閒暇故不閉/城門出兵而效楚言故子元畏之不敢進)
(縣音/玄)諸侯救鄭楚師夜遁鄭人將奔桐丘(許昌縣東北有桐/丘城遁徒困切)諜
告曰楚幕有烏乃止(諜間也幕帳也諜音牃/幕音莫間間廁之閒)〇冬饑臧孫辰告
糴于齊禮也(經書大無麥禾傳言饑傳又先書饑在築郿上/者說始糴經在下須得糴嫌或諱饑故曰禮)〇
築郿非都也凡邑有宗廟先君之主曰都無曰邑邑曰築都曰
城(周禮四縣爲都四井爲邑然宗廟所在則/雖邑曰都尊之也言凡邑則他築非例)
經二十有九年春新延廏(傳例曰書不時言新者皆舊物/不可用更造之辭廐居又切)〇夏
鄭人侵許(傳例曰無/鍾鼓曰侵)○秋有蜚(傳例曰爲災/蜚扶味切)○冬十有二月紀
叔姬卒(無傳紀國雖滅叔姬執節/守義故繫之紀賢而錄之)○城諸及防(諸防皆魯邑傳/例曰書時也諸)
(非備難而興作傳皆重云時以釋之他皆/放此諸今城陽諸縣難乃旦切重直用切)
　傳二十九年春新作延廐書不時也(經無作/字蓋闕)凡馬日中而出日
　中而入(日中春秋分也治廐當以秋分因馬向入而脩/之今以春作故曰不時嚮許亮切)○夏鄭
　人侵許凡師有鍾鼔曰伐(聲其/罪)無曰侵(鍾鼔/無聲)輕曰襲(掩其不備/輕遣政反)
　〇秋有蜚爲災也凡物不爲災不書○冬十二月城諸及防書
　時也凡土功龍見而畢務戒事也(謂今九月周十一月龍星角/亢晨見東方三務始畢戒民)
(以土功事見賢遍切/亢苦浪切又音剛)火見而致用(大火心星次角亢/見者致築作之物)水昏正而
　栽(謂今十月定星昏而中於是樹板幹而興作栽字/林才代切又音再說文云築牆長板定多佞切)日至而畢
(日南至㣲陽始/動故土功息)○樊皮叛王(樊皮周大夫樊/其采地皮名)
　經三十年春王正月〇夏次于成(無傳將卑師/少故直言次齊/将降鄣故設備上将于匠切降)
(戸江切下/同鄣音章)○秋七月齊人降鄣(無傳鄣紀附庸國東平無鹽縣/東北有鄣城小國孤危不能自)
(固蓋齊遥以兵/威脅使降附)○八月癸亥葬紀叔姬(無傳以賢錄也無/臣子故不作謚)○九
　月庚午朔日有食之鼔用牲于社(無/傳)〇冬公及齊侯遇于魯濟
(濟水歴齊魯界在齊界爲齊濟在/魯界爲魯濟蓋魯地濟子禮切)齊人伐山戎(山戎/北戎)
傳三十年春王命虢公計樊皮夏四月丙辰虢公入樊執樊仲
皮歸于京師〇楚公子元歸自伐鄭而處王宫(欲遂蠱/文夫人)鬪射師
諫則執而梏之(射師鬪廉也足曰桎手曰梏射食亦/切又食夜切梏古毒切桎之實切)秋申公鬬
班殺子元(申楚縣也楚僭號縣/尹皆稱公僭子念切)鬪榖於莬爲令尹自毀其家以
紓楚國之難(鬪榖於莬令尹子文也毁減紓緩也榖奴走切楚/人謂乳曰榖漢書作㝅音同於音烏菟音徒紓音)
(舒又直汝切/難乃且切)〇冬遇于魯濟謀山戎也以其病燕故也(齊桓行/霸故欲)
(爲燕謀難燕國今薊/縣爲于僞切薊音計)
經三十有一年春築臺于郎(無傳刺奢且非土/功之時刺七賜切)〇夏四月薛伯
卒(無傳未/同盟)〇築臺于薛(無傳薛/魯地)○六月齊侯來獻戎㨗(傳例曰/諸侯不)
(相遺俘捷獲也獻奉上之辭齊侯以獻捷禮來/故爲以示過捷在妾切遺唯季切傳同俘音孚)〇秋築臺于秦
(無傳東平范縣/西北有秦亭)〇冬不雨(無傳不書旱不爲/災例在僖三年)
傳三十一年夏六月齊侯來獻戎捷非禮也凡諸侯有四夷之
功則獻于王王以警于夷(以警懼夷狄警/音景戒懼也)中國則否諸侯不相
遺俘(雖夷狄俘猶/不以相遺)
經三十有二年春城小穀(小榖齊邑濟北榖城縣城中有管/仲井大都以名通者則不繫國)
夏宋公齊侯遇于梁丘(齊善宋之請見故進其班/梁丘在髙平昌邑縣西南)〇秋七月癸
巳公子牙卒(牙慶父同母弟僖叔也飲酖而死不以罪告故得/書卒書日者公有疾不責公不與小斂酖音鴆本)
(亦作鴆與音/預斂力豔切)○八月癸亥公薨于路寢(路寢正寢也公薨/皆書其所詳凶變)〇冬
十月己未子般卒(子般莊公大子先君未葬故不稱爵不書/殺諱之也般音班殺音試又如字下同)〇
公子慶父如齊(無傳慶父旣殺子般季友出奔國人不與故懼/而適齊欲以求援時無君假赴告之禮而行)
〇狄伐邢(無傳邢國在/廣平襄國縣)
傳三十二年春城小榖爲管仲也(公感齊桓之徳故爲管/仲城私邑爲于僞切)〇齊
侯爲楚伐鄭之故請會于諸侯(楚伐鄭在二十八/年謀爲鄭報楚)宋公請先見
于齊侯夏遇于梁丘〇秋七月有神降于莘(有神聲以接人莘/虢地見賢遍切又)
(如字莘/所巾切)惠王問諸内史過曰是何故也(内史過周大/夫過古禾切)對曰國之
　將興明神降之監其德也將亡神又降之觀其惡也故有得神
　以興亦有以亡虞夏商周皆有之(亦有/神異)王曰若之何對曰以其
　物享焉其至之日亦其物也(享祭也若以甲乙日至祭先脾/玉用蒼服上青以此類祭之)王
　從之内史過往聞虢請命(聞虢請於神求/賜土田之命)反曰虢必亡矣虐而
　聽於神神居莘六月虢公使祝應宗區史嚚享焉神賜之土田
(祝大祝宗宗人史大史應區嚚/皆名○區音驅嚚五巾反)史嚚曰虢其亡乎吾聞之國將
　興聽於民(政順/民心)將亡聽於神(求福/於神)神聦明正直而壹者也依人
　而行(唯德/是與)虢多凉德其何土之能得(凉薄也爲僖二/年晉滅下陽傳)初公築臺
　臨黨氏(黨氏魯大夫築臺不/書不告廟〇黨音掌)見孟任從之閟(孟任黨氏女閟不/從公○閟音秘)
　而以夫人言許之(許以爲/夫人)割臂盟公生子般焉雩講于梁氏女
　公子觀之(雩祭天也講肆也梁氏魯大夫女/公子子般妹○肆音四又以二反)圉人犖自墻外與
　之戲(圉人掌飬馬者以慢/言戲之○犖音洛)子般怒使鞭之公曰不如殺之是不
　可鞭犖有力焉能投蓋于稷門(蓋覆也稷門魯南城門走而/自投接其屋之捔反覆門上)公
疾問後於叔牙對曰慶父材(蓋欲進其/同母兄)問於季友對曰臣以死
奉般(季友荘公母/弟故欲立般)公曰鄉者牙曰慶父材成季使以君命命僖
叔待于鍼巫氏(成季季友也鍼巫氏魯大/夫○鄉許亮反鍼其廉反)使鍼季酖之(酖鳥名/其羽有)
(毒以畫酒/飲之則死)曰飲此則有後於魯國不然死且無後飲之歸及逵
泉而卒立叔孫氏(逵泉魯地不以罪誅/故得立後世其禄)八月癸亥公薨于路寢
子般即位次于黨氏(即䘮位/次舍也)冬十月己未共仲使圉人犖賊子
般于黨氏(共仲慶父/〇共音恭)成季奔陳(出奔不書國/亂史失之)立閔公(閔公莊公/庶子於是)
(年八/歲)
春秋經傳集解荘公第三
春秋經傳集解閔公第四(閔公名啓方莊公之子母叔姜史/記云名開謚法在國遭難曰閔)
　　　　　　　　　　杜氏　盡二年
經元年春王正月〇齊人救邢○夏六月辛酉葬我君莊公○
秋八月公及齊侯盟于落姑(落姑/齊地)季子來歸(季子公子友之字/季子忠於社稷爲)
(國人所思故賢而字/之齊侯許納故曰歸)○冬齊仲孫來(仲孫齊大夫以事出疆因/來省難非齊侯命故不稱)
(使也還使齊侯務寧魯難故嘉而字之來者事實省難其志也/故經但書仲孫之來而傳尋仲孫之志疆居良切難乃旦切下)
(及傳/同)
傳元年春不書即位亂故也(國亂不/得成禮)○狄人伐邢(狄伐邢在/徃年冬)管
敬仲言於齊侯曰戎狄豺狼不可厭也(敬仲管夷吾豺仕皆/切狼音郎厭一鹽切)諸
夏親暱不可弃也(諸夏中國也暱近也/夏戸雅切暱女一切)宴安酖毒不可懷也(以/宴)
(安比之酖毒宴於見切本又作/晏音同一音烏諫切酖直䕃切)詩云豈不懷歸畏此簡書(詩小/雅也)
(文王爲西伯勞來諸侯之/詩勞力報切來力代切)簡書同惡相恤之謂也(同恤/所惡)請救邢
以從簡書齊人救邢〇夏六月葬莊公亂故是以緩(十一月/乃葬)○
秋八月公及齊侯盟于落姑請復季友也(閔公初立國家多難/以季子忠賢故請霸)
(主而/復之)齊侯許之使召諸陳公次于郎以待之(非師旅之事/故不書次)季子
來歸嘉之也〇冬齊仲孫湫來省難(湫仲孫名/湫子小切)書曰仲孫亦嘉
之也仲孫歸曰不去慶父魯難未巳(時慶父亦巳還魯/去起吕切下同)公曰若
之何而去之對曰難不巳將自斃(斃踣也斃婢丗/切踣蒲北切)君其待之公
曰魯可取乎對曰不可猶秉周禮周禮所以本也臣聞之國將
亡本必先顚而後枝葉從之魯不弃周禮未可動也君其務寧
魯難而親之親有禮因重固(能重能固則/當就成之)間攜貳(離而相疑者/則當因而間)
(之間間厠/之間注同)覆昏亂(覆敗也覆芳/服切注同〇)霸王之器也(霸王所用故以器/爲喻王于況切注)
(同)〇晉侯作二軍(晉本一軍見莊十/六年見賢遍切)公將上軍大子申生將下
軍趙夙御戎畢萬爲右(爲公御右也夙趙衰兄畢萬魏犫祖父/將子匠切下及注同衰初危切犫尺由)
(切)以滅耿滅霍滅魏(平陽皮氏縣東南有耿郷永安縣東北/有霍大山三國皆姬姓耿古幸切)還
爲大子城曲沃賜趙夙耿賜畢萬魏以爲大夫士蔿曰大子不
得立矣分之都城而位以卿先爲之極又焉得立(位以卿謂將/下軍爲于僞)
(切焉於/䖍切)不如逃之無使罪至爲呉大伯不亦可乎(大伯周大王/之適子知其)
(父欲立季歷故讓位而適呉大/音泰注同適子丁歴切又作嫡)猶有令名與其及也(言雖去猶/有令名勝)
(於留而/及禍)且諺曰心苟無瑕何恤乎無家天若祚大子其無晉乎
(爲晉殺申生傳諺/音彦祚在路切)卜偃曰畢萬之後必大(卜偃晉掌/卜大夫)萬盈數也
魏大名也以是始賞天啓之矣天子曰兆民諸侯曰萬民今名
之大以從盈數其必有衆(以魏從萬/有衆象)初畢萬筮仕於晉遇屯䷂
(震下坎上屯/屯張倫切)之比䷇(坤下坎上比屯初九變而/爲比比毗志切注及下同)辛廖占之曰吉
(辛廖晉大夫/廖力彫切)屯固比入吉孰大焉其必蕃昌(屯險難所以爲堅/固比親密所以得)
(入蕃/音煩)震爲土(震變/爲坤)車從馬(震爲車/坤爲馬)足居之(震爲/足)兄長之(震爲長/男長丁)
(丈/切)母覆之(坤爲/母)衆歸之(坤爲/衆)六體不易(初一爻變有此/六義不可易也)合而能
固安而能殺公侯之卦也(比合屯固坤安震/殺故曰公侯之卦)公侯之子孫必復
其始(萬畢公髙之後傳爲/魏之子孫衆多張本)
經二年春王正月齊人遷陽(無傳陽國名蓋/齊人偪徙之)〇夏五月乙酉吉
禘于莊公(三年喪畢致新死者之主於廟廟之遠主當遷入祧/因是大祭以審昭穆謂之禘莊公喪制未闋時别立)
(廟廟成而吉祭又不於太廟故詳書以示譏禘/大計切祧他彫切昭上饒切闋苦穴切大音泰)〇秋八月辛丑
公薨(實弑書薨又不地/者皆史䇿諱之)〇九月夫人姜氏孫于邾(哀姜外淫故/孫稱姜氏孫)
(音遜/注同)〇公子慶父出奔莒(弑閔/公故)〇冬齊髙子來盟(無傳蓋髙傒/也齊侯使來)
(平魯亂僖公新立因遂結盟故不稱使也魯/人貴之故不書名子男子之美稱稱尺證切)〇十有二月狄入
衛(書入不能有其地/例在襄十三年)〇鄭弃其師(髙克見惡久不得還師潰而/克奔陳故克狀其事以告魯)
(也惡烏路切/潰戸内切)
傳二年春虢公敗犬戎于渭汭(犬戎西戎别在中國者渭水出/隴西東入河水之隈曲曰汭汭)
(如銳切隈/烏回切)舟之僑曰無德而禄殃也殃將至矣遂奔晉(舟之僑/虢大夫)
(僑音喬/注同)〇夏吉禘于莊公速也〇初公傅奪卜齮田公不禁(卜/齮)
(魯大夫也公即位年八歳知愛其傅而遂成其意以/奪齮田齮忿其傅并及公故慶父因之齮魚綺切)秋八月
辛丑共仲使卜齮賊公于武闈(宫中小門謂之闈共/音恭闈音韋一音暉)成季以僖
公適邾(僖公閔公庶/兄成風之子)共仲奔莒乃入立之以賂求共仲于莒莒
人歸之及密使公子魚請(密魯地琅邪費縣北有密如亭公/子魚奚斯也費音秘又扶未切)不
許哭而往共仲曰奚斯之聲也乃縊(慶父之罪雖重季子推親/親之恩欲同之叔牙存孟)
(氏之族故略其罪不書/殺又不書卒縊一賜切)閔公哀姜之娣叔姜之子也故齊人立
之共仲通於哀姜哀姜欲立之閔公之死也哀姜與知之故孫
于邾齊人取而殺之于夷以其尸歸(爲僖元年齊人殺哀姜傳/夷魯地與音預孫音遜)
僖公請而葬之(哀姜之罪巳重而僖公請其喪還者外欲固齊/以居厚内存母子不絶之義爲國家之大計)
○成季之將生也桓公使卜楚丘之父卜之(卜楚丘魯/掌卜大夫)曰男也
其名曰友在公之右(在右言/用事)閒于兩社爲公室輔(兩社周社亳/社兩社之閒)
(朝廷執政所/在亳歩各切)季氏亡則魯不昌又筮之遇大有䷍(乾下離/上大有)之乾
䷀(乾下乾上乾大有/六五變而爲乾)曰同復于父敬如君所(筮者之辭也乾爲/君父離變爲乾故)
(曰同復於父/見敬與君同)及生有文在其手曰友遂以命之(遂以/爲名)〇冬十二
月狄人伐衛衛懿公好鶴鶴有乗軒者(軒大夫車好呼報切/鶴戸各切軒許言切)將
戰國人受甲者皆曰使鶴鶴實有禄位余焉能戰公與石祁子
玦與寗莊子矢使守(莊子寗速也玦玉玦焉於䖍切玦/古穴切守手又切下告守及注同)曰以此
贊國擇利而爲之(贊助也玦示以當決斷矢示/以禦難斷丁亂切難乃旦切)與夫人繡衣曰
聽於二子(取其文/章順序)渠孔御戎子伯爲右黃夷前驅孔嬰齊殿(傳/言)
(衛侯失民有素雖臨事而/戒猶無所及殿丁練切)及狄人戰于熒澤衛師敗績遂滅衛
(此熒澤當在河北君死國散經不書滅者狄不能赴衛之君臣/皆盡無復文告齊桓爲之告諸侯言狄巳去言衛之存故但以)
(入爲文熒戸扄切復扶又切下復/逐同爲于僞切下文爲衛同)衛侯不去其旗是以甚敗狄
人囚史華龍滑與禮孔以逐衛人二人曰我大史也實掌其祭
不先國不可得也(夷狄畏鬼故恐言當先白神去起吕切藏/也一云除也華戸化切大音泰恐丘勇切)乃
先之至則告守曰不可待也(守石寗/二大夫)夜與國人出狄入衛遂從
之又敗諸河(衛将東走渡河/狄復逐而敗之)初惠公之即位也少(蓋年十五六/少詩照切)
齊人使昭伯烝於宣姜不可強之(昭伯惠公庶兄宣公子頑也/昭伯不可烝之承切強其丈)
(切)生齊子戴公文公宋桓夫人許穆夫人文公爲衛之多患也
先適齊及敗宋桓公逆諸河(迎衛/敗衆)宵濟(夜渡/畏狄)衛之遺民男女七
百有三十人益之以共滕之民爲五千人(共及滕衛别/邑共音恭)立戴公
以廬于曹(廬舎也曹衛下邑戴公名申立其年卒/而立文公廬力居切曹詩作漕音同)許穆夫人賦
載馳(載馳詩衛風也許穆夫人痛衛之亡思/歸唁之不可故作詩以言志唁音彦)齊侯使公子無虧
帥車三百乗甲士三千人以戍曹(無虧齊桓公子武孟也車甲/之賦異於常故傳别見之虧)
(去危切乗绳證切下/及注同見賢遍切)歸公乗馬祭服五稱牛羊豕雞狗皆三百
與門材(歸遺也四馬曰乗衣單複具曰稱門材使先立門/戸稱尺證切狗音苟遺干季切單音丹複方服切)歸夫
人魚軒(魚軒夫人車/以魚皮爲飾)重錦三十兩(重錦錦之熟細者以二丈雙/行故曰兩三十兩三十匹也)
〇鄭人惡髙克使帥師次于河上久而弗召師潰而歸髙克奔陳
(高克鄭大夫也好利而不顧其君文公惡之而不能逺/故使帥師而不召惡烏路切注同好呼報切逺于萬切)鄭人爲
之賦淸人(清人詩鄭風也刺文公退臣不/以道危國亡師之本爲于僞切)〇晉侯使大子申生伐
東山臯落氏(赤狄别種也臯落其氏/族臯古刀切種章勇切)里克諫曰大子奉冡祀社
稷之粢盛(里克晉大夫冢大/也粢音咨盛音成)以朝夕視君膳者也(膳厨膳朝如/字又張遙切)
(膳市/戰切)故曰冡子君行則守有守則從從曰撫軍守曰監國古之
制也夫帥師專行謀(帥師者必專謀軍事守手又切/下同從才用切下同監古銜切)誓軍旅(宣/號)
(令/也)君與國政之所圖也非大子之事也(國政/正卿)師在制命而巳(命/將)
(軍所/制)禀命則不威專命則不孝故君之嗣適不可以帥師君失
其官帥師不威將焉用之(大子統師是失其官也專命則不孝/是爲帥必不威也適丁歷切本又作)
(嫡下配適同/焉於䖍切)且臣聞臯落氏將戰君其舎之公曰寡人有子未
知其誰立焉不對而退見大子大子曰吾其廢乎對曰告之以
臨民(謂居/曲沃)敎之以軍旅(謂將下軍將子匠/反下將上軍並同)不共是懼何故廢乎
且子懼不孝無懼弗得立脩已而不責人則免於難大子帥師
公衣之偏衣(偏衣左右異色其半似公服共音恭本又作供難/乃旦切下同公衣之偏於旣切下衣身之偏衣之)
(純衣之尨服/注衣之同)佩之金玦(以金/爲玦)狐突御戎先友爲右(狐突伯行重/耳外祖父也)
(爲申生御申生/以大子将上軍)梁餘子養御罕夷先丹木爲右(罕夷晉下軍卿/也梁餘子養爲)
(罕夷/御)羊舌大夫爲尉(羊舌大夫叔向祖父/也尉軍尉向許丈切)先友曰衣身之偏(偏/半)
(也)握兵之要(謂佩金玦/將上軍)在此行也子其勉之偏躬無慝(分身衣/之半非)
(惡意也慝/他得切)兵要逺災(威權在已可以逺害/遠于萬切注及下同)親以無災又何患焉
狐突歎曰時事之徴也(歎以先友爲/不知君心)衣身之章也(章貴/賤)佩衷之
旗也(旗表也所以表明其/中心衷音忠旗音其)故敬其事則命以始(賞以/春夏)服其身則
衣之純(必以純/色爲服)用其衷則佩之度(衷中也佩玉者/士君子常度)今命以時卒
閟其事也(冬十二月閟盡/之時閟音秘)衣之尨服逺其躬也(尨雜色尨/莫江切)佩以
金玦弃其衷也服以遠之時以閟之尨涼冬殺金寒玦離胡可
恃也(寒涼殺離言無温潤/玦如環而缺不連)雖欲勉之狄可盡乎梁餘子養曰帥
師者受命於廟受脤於社(脤宜社之肉盛以脤/器脤市軫切盛音成)有常服矣不獲
而尨命可知也(韋弁服軍之/常也尨偏衣)死而不孝不如逃之罕夷曰尨竒
無常(雜色竒怪/非常之服)金玦不復雖復何爲君有心矣(有害大/子之心)先丹木
曰是服也狂夫阻之(阻疑也言雖狂夫猶/知有疑阻莊吕切)曰盡敵而反(曰公辭/盡子忍)
(切下盡/敵同)敵可盡乎雖盡敵猶有内讒不如違之(違去/也)狐突欲行
(行亦/去也)羊舌大夫曰不可違命不孝弃事不忠雖知其寒惡不可
取子其死之(寒薄/也)大子將戰狐突諫曰不可昔辛伯諗周桓公
(諗告也事在桓十八年/諗音審說文云深謀)云内寵並后外寵二政嬖子配適大都
耦國亂之本也周公弗從故及於難今亂本成矣(驪姫爲内寵/二五爲外寵)
(奚齊爲嬖子油沃爲/大都故曰亂本成矣)立可必乎孝而安民子其圖之(奉身爲孝/不戰爲安)
(民)與其危身以速罪也(有功益見害故言/孰與危身以召罪)〇成風聞成季之繇
乃事之(成風莊公之妾僖公之母也/繇卦兆之占辭繇直救切)而屬僖公焉故成季立之
○僖之元年齊桓公遷邢于夷儀二年封衛于楚丘邢遷如歸
衛國忘亡(忘其滅亡之/困屬章欲切)〇衛文公大布之衣大帛之冠(大布麤/布大帛)
(厚繒蓋用諸侯諒闇之服釋文衛文公大布之衣/本或作衣大布之衣誤繒疾陵切諒音良又音亮)務材訓農通
商惠工(加惠於百工/賞其利器用)敬敎勸學授方任能(方百事/之宜也)元年革車三
十乗季年乃三百乗(衛文公以此年冬立齊桓公始平魯亂故/傳因言齊之所以霸衛之所由興革車兵)
(事季年在僖二十五年蓋招懷迸散故能/致十倍之衆乗繩證切下同迸檗諍切)春秋卷第四
春秋經傳集解僖公上第五(僖公名申莊公之子閔公之兄/母成風謚法小心畏忌曰僖)
　　　　　　　　　　杜氏　盡十五年
經元年春王正月○齊師宋師曹師次于聶北救邢(齊帥諸侯/之師救邢)
(次于聶北者案兵觀釁以待事也次例在/莊三年聶北邢地聶女輒切釁許覲切)○夏六月邢遷于夷
儀(邢遷如歸故以自/遷爲辭夷儀邢地)〇齊師宋師曹師城邢(傳例曰救患分災/禮也一事而再列)
(三國於文不可/言諸侯師故)○秋七月戊辰夫人姜氏薨于夷齊人以歸(傳/在)
(閔二年不言齊人殺諱/之書地者明在外薨)〇楚人伐鄭(荆始改/號曰楚)〇八月公會齊侯
宋公鄭伯曹伯邾人于檉(檉宋地陳國陳縣西北有檉城公及/其會而不書盟還不以盟告檉勑呈)
(切)○九月公敗邾師于偃(偃邾/地)〇冬十月壬午公子友帥師敗
莒師于酈獲莒挐(酈魯地挐莒子之弟不書弟者非卿非卿則/不應書嘉季友之功故特書其所獲大夫生)
(死皆曰獲獲例在昭二十三年/酈力知切挐女居切又女加切)〇十有二月丁巳夫人氏之喪
至自齊(僖公請而葬之故告於廟而書喪至也齊侯旣殺哀姜/以其尸歸絶之於魯僖公請其喪而還不稱姜闕文)
傳元年春不稱即位公出故也(國亂身出復入故即位之/禮有闕復扶又切下文同)公出
復入不書諱之也諱國惡禮也(掩惡揚善義存君親故通有諱/例皆當時臣子率意而隱故無)
(深殘常准聖賢從之以通人理/有時而聽之可也准之尹切)○諸侯救邢(實大夫而曰諸/侯揔衆國之辭)邢
人潰出奔師(奔聶北之師也邢潰不/書不告也潰戸内切)師遂逐狄人具邢器用而
遷之師無私焉(皆撰具還之無所私取/撰仕眷切又仕轉切)○夏邢遷于夷儀諸侯
城之救患也凡侯伯救患分災討罪禮也(侯伯州長也分榖帛/分甫問切又如字長)
(丁丈/切)○秋楚人伐鄭鄭即齊故也盟于犖謀救鄭也(犖即檉也/地有二名)
(犖音洛又/力角切)○九月公敗邾師于偃虚丘之戍將歸者也(虚丘邾/地邾人)
(旣送哀姜還齊人殺之因戍虚丘欲以侵魯公以義求齊齊送/姜氏之喪邾人懼乃歸故公要而敗之虚起居切要於遙切)
○冬莒人來求賂(來還慶/父之賂)公子友敗諸酈獲莒子之弟挐非卿
也嘉獲之也(莒旣不能爲魯討慶父受魯之賂而又重來其求/無厭故嘉季友之獲而書之爲于僞切重直用切)
(厭於/鹽切)公賜季友汶陽之田及費(汶陽田汶水北地汶水出泰山/萊蕪縣西入濟汶音問費音秘)
(萊音/來)○夫人氏之喪至自齊君子以齊人之殺哀姜也爲巳甚
矣女子從人者也(言女子有三從之義在夫家/有罪非父母家所宜討也)
經二年春王正月城楚丘(楚丘衛邑不言/城衛衛未遷)〇夏五月辛巳葬我
小君哀姜(無傳反哭成喪故稱/小君例在定十五年)○虞師晉師滅下陽(下陽虢邑/在河東大)
(陽縣晉於此始赴見經滅例在襄十/三年大音泰一音如字見賢遍切)〇秋九月齊侯宋公江人
黄人盟于貫(貫宋地梁國蒙縣西北有貰城貰與貫字相似江/國在汝南安陽縣貫古亂切貰市夜切又音世)
〇冬十月不雨(傳在/三年)〇楚人侵鄭
傳二年春諸侯城楚丘而封衛焉(君死國滅/故傳言封)不書所會後也(諸/侯)
(旣罷而魯後至諱不/及期故以獨城爲文)〇晉荀息請以屈産之乗與垂棘之璧假
道於虞以伐虢(荀息荀叔也屈地生良馬垂棘出美玉故以爲/名四馬曰乗自晉適虢途出於虞故借道屈求)
(勿切又居勿切/注同乗繩證切)公曰是吾寳也對曰若得道於虞猶外府也公
曰宫之竒存焉(宫之竒虞忠/臣竒其宜切)對曰宫之竒之爲人也懦而不能
強諫(懦弱也懦本又作燸乃亂切又乃貨切字/林作愞音乃亂切強其良切又其丈切)且少長於君君
暱之雖諫將不聽(親而狎之必輕其言少詩/照切長丁丈切暱女乙切)乃使荀息假道於
虞曰冀爲不道入自顚軨伐鄍三門(前是冀伐虞至鄍鄍虞邑/河東大陽縣東北有顛軨)
(坂軨音零鄍亡/丁切坂音反)冀之旣病則亦唯君故(言虞報伐冀使病將欲/假道故稱虞彊以說其)
(心冀國名平陽皮氏縣/東北有冀亭說音悅)今虢爲不道保於逆旅(逆旅客舎也虢/稍遣人分依客)
(舎以聚衆抄晉邊邑抄初/孝切又楚稍切強取物)以侵敝邑之南鄙敢請假道以請罪
于虢(問虢伐已/以何罪)虞公許之且請先伐虢(喜於厚賂/而欲求媚)宫之竒諫不
聽遂起師夏晉里克荀息帥師會虞師伐虢滅下陽(晉猶主兵/不信虞)
先書虞賄故也(虞非倡兵之首而先書之惡/貪賄也賄呼罪切惡烏路切)〇秋盟于貫服江
黃也(江黃楚與國也始來服齊故/爲合諸侯爲于僞切下同)〇齊寺人貂始漏師于多魚
(寺人内奄官豎貂也多魚地名闕齊桓多嬖寵内則如夫人者/六人外則幸豎貂易牙之等終以此亂國傳言貂於此始擅貴)
(寵漏洩桓公軍事爲齊亂張本寺如字又音侍貂/音彫豎上主切擅時戰切洩息列切又以制切)○虢公敗戎
于桑田(桑田虢地在弘/農陜縣東北)晉卜偃曰虢必亡矣亡下陽不懼而又
有功是天奪之鑒(鑒所以/自照)而益其疾也(驕則/生疾)必易晉而不撫其
民矣不可以五稔(稔熟也爲下五年晉滅虢/張本易以䜴切稔入甚切)○冬楚人伐鄭鬬
章囚鄭耼伯(經書侵傳言伐本以伐興權行侵掠爲後年/楚伐鄭鄭伯欲成張本耼乃甘切掠音亮)
經三年春王正月不雨夏四月不雨(一時不雨則書首月傳/例曰不曰旱不爲災)○
徐人取舒(無傳徐國在下邳僮縣東南舒國今廬江舒縣勝國/而不用大師亦曰取例在襄十三年邳皮悲切僮音)
(童廬力/居切)○六月雨(示旱不/竟夏)○秋齊侯宋公江人黃人會于陽穀
(陽榖齊地在東/平須昌縣北)○冬公子友如齊涖盟(涖臨也涖音/利又音類)〇楚人伐鄭
傳三年春不雨夏六月雨自十月不雨至于五月不曰旱不爲
災也(周六月夏四月於播種/苗稼無損夏戸雅切)〇秋會于陽榖謀伐楚也(二年楚/侵鄭故)○
齊侯爲陽榖之會來㝷盟冬公子友如齊涖盟(公時不會陽榖/故齊侯自陽榖)
(遣人詣魯來㝷􁇦魯使上卿/詣齊受􁇦謙也爲于僞切)○楚人伐鄭鄭伯欲成孔叔不可
曰齊方勤我(孔叔鄭大夫勤恤/鄭難難乃旦切)弃德不祥(祥善/也)○齊侯與蔡姬
乗舟于囿蕩公(蔡姬齊侯夫人蕩搖也囿苑/也蓋魚池在苑中囿音又)公懼變色禁之不
可公怒歸之未之絶也蔡人嫁之(爲明年齊/侵蔡傳)
經四年春王正月公會齊侯宋公陳侯衛侯鄭伯許男曹伯侵
蔡蔡潰(民逃其上曰潰/例在文三年)遂伐楚次于陘(遂兩事之辭楚強齊欲/綏之以德故不速進而)
(次陘陘楚地潁川召陵縣南/有陘亭陘音刑召上照切)〇夏許男新臣卒(未同盟而/赴以名)○楚屈
完來盟于師盟于召陵(屈完楚大夫也楚子遣完如師以觀齊/屈完覩齊之盛因而求盟故不稱使以)
(完來盟爲文齊桓退舎以禮/楚故盟召陵召陵潁川縣也)〇齊人執陳轅濤塗(轅濤塗陳大/夫轅本亦作)
(袁濤/音桃)〇秋及江人黃人伐陳(受齊命討陳之罪而以與謀爲文/者時齊不行使魯爲主與謀例在)
(宣七年與/音預下同)〇八月公至自伐楚(無傳告/于廟)○葬許穆公〇冬十有
二月公孫兹帥師會齊人宋人衛人鄭人許人曹人侵陳(公孫/兹叔)
(牙子叔/孫戴伯)
傳四年春齊侯以諸侯之師侵蔡蔡潰遂伐楚楚子使與師言
曰君處北海寡人處南海唯是風馬牛不相及也(楚界猶未至/南海因齊處)
(北海遂稱所近牛馬風逸蓋末界/之微事故以取喻近附近之近)不虞君之渉吾地也何故管
仲對曰昔召康公命我先君大公(召康公周大保召公奭/也大音泰注同奭音釋)曰五
侯九伯女實征之以夾輔周室(五等諸侯九州之伯皆得征討/其罪齊桓因此命以夸楚女音)
(汝夾古洽切舊古/恊切夸苦瓜切)賜我先君履東至于海西至于河南至于穆
陵北至于無棣(穆陵無棣皆齊竟也履所踐履之界齊桓/又因以自言其盛棣大計切竟音境下同)爾貢
包茅不入王祭不共無以縮酒寡人是徴(包裹束也茅菁茅也/束茅而灌之以酒爲)
(縮酒尚書包匭菁茅茅之爲異未審共本亦作供音恭下及注/同縮所六切裹音果菁子丁切包或作苞匭本或作軌音同)
昭王南征而不復寡人是問(昭王成王之孫南巡守渉漢舩壞/而溺周人諱而不赴諸侯不知其)
(故故問之守手/又切溺乃歷切)對曰貢之不入寡君之罪也敢不共給昭王之
不復君其問諸水濵(昭王時漢非楚竟/故不受罪濵音賔)師進次于陘(楚不服罪/故復進師)
(復扶/又切)夏楚子使屈完如師(如陘之師/觀強弱)師退次于召陵(完請/盟故)齊侯
陳諸侯之師與屈完乗而觀之(乗共載乗繩/證切注同)齊侯曰豈不榖是
爲先君之好是繼與不榖同好如何(言諸侯之附從非爲己乃/㝷先君之好謙而自廣因)
(求與楚同好孤寡不榖諸侯謙稱爲于僞/切注同好呼報切下及注同稱尺證切)對曰君惠儌福於敝
邑之社稷辱收寡君寡君之願也齊侯曰以此衆戰誰能禦之
以此攻城何城不克對曰君若以德綏諸侯誰敢不服君若以
力楚國方城以爲城漢水以爲池(方城山在南陽葉縣南以言/竟土之逺漢水出武都至江)
繇曰專之渝攘公之羭(繇卜兆辭渝變也攘除也羭美也言變/乃除公之美繇直救切渝羊朱切下羭)
(同音攘/如羊切)一薫一蕕十年尚猶有臭(薰香草蕕臭草十年有臭言/善易消惡難除薰許云切蕕)
(音由易/以䜴切)必不可弗聽立之生奚齊其娣生卓子及將立奚齊旣
與中大夫成謀姬謂大子曰君夢齊姜必速祭之(齊姜大子母/言求食卓吐)
(濁/切)大子祭于曲沃歸胙于公(胙祭之酒肉/胙才故切)公田姬寘諸宫六日
公至毒而獻之(毒酒經宿輒敗而經六/日明公之惑寘之䜴切)公祭之地地墳與犬犬
斃與小臣小臣亦斃姬泣曰賊由大子大子奔新城(新城曲沃/墳扶粉切)
(斃婢/丗切)公殺其傅杜原𣢾或謂大子子辭君必辯焉(以六日之狀/自理款苦管)
(切辯兵/免切)大子曰君非姬氏居不安食不鮑我辭姬必有罪君老
矣吾又不樂(吾自理則姬死姫死則君必不/樂不樂爲由吾也樂音洛注同)曰子其行乎大子
曰君實不察其罪被此名也以出人誰納我十二月戊申縊于
新城姬遂譖二公子曰皆知之重耳奔蒲夷吾奔屈(二子時在/朝爲明年)
(晉殺申生傳被皮寄切又皮/綺切縊一賜切譛側鴆切)
經五年春晉侯殺其丗子申生(稱晉侯惡用讒書/春從告惡烏路切)〇𣏌伯姬來
朝其子(無傳伯姬來寜寧成風也朝其子者時子年在十歳左/右因有諸侯子得行朝義而卒不成朝禮故繫於母而)
(曰朝其子𣏌伯姫來絶/句朝其子猶言其子朝)〇夏公孫兹如牟(叔孫戴伯娶於牟卿/非君命不越竟故奉)
(公命聘於牟因自爲/逆竟音境爲于僞切)○公及齊侯宋公陳侯衛侯鄭伯許男曹
伯會王丗子于首止(惠王大子鄭也不名而殊會尊之也/首止衛地陳留襄邑縣東南有首郷)○秋
八月諸侯盟于首止(間無異事復稱諸侯者王丗子不盟故也/王之丗子尊與王同齊桓行霸翼戴天子)
(尊崇王室故殊貴/丗子復扶又切)〇鄭伯逃歸不盟(逃其師而歸也/逃例在文三年)〇楚人滅
弦弦子奔黃(弦國在弋陽􁊯/縣東南􁊯音犬)〇九月戊申朔日有食之(無/傳)○冬
晉人執虞公(虞公貪璧馬之寳距絶忠諫稱人以執同於無道/於其民之例例在成十五年所以罪虞且言易也)
(晉侯脩虞之祀而歸其職貢於王/故不以滅同姓爲譏易以䜴切)
傳五年春王正月辛亥朔日南至(周正月今十一月/冬至之日日南極)公旣視朔
遂登觀臺以望而書禮也(視朔親告朔也觀臺臺上􁀌屋可以/逺觀者也朔旦冬至歷數之所始治)
(歷者因此則可以明其術數審别隂陽叙事訓民魯君不能常/脩此禮故善公之得禮觀古亂切注同臺以望絶句而書本或)
(作而書雲物非/也别彼列切)凢分至啓閉必書雲物(分春秋分也至冬夏至/也啓立春立夏閉立秋)
(立冬雲物氣色災孌也傳重申周典/不言公者日官掌其職重直用切)爲備故也(素察妖祥/逆爲之備)〇晉
侯使以殺大子申生之故來告(釋經必須/告乃書)初晉侯使士蔿爲二
公子築蒲與屈不愼寘薪焉(不謹愼爲于僞切下/乃爲同寘之䜴切)夷吾訴之公
使讓之(譴讓之譴/弃戰切)士蔿稽首而對曰臣聞之無喪而慼憂必讎
焉(讎猶/對也)無戎而城讎必保焉(保而/守之)寇讎之保又何愼焉守官廢
命不敬固讎之保不忠失忠與敬何以事君詩云懷德惟寧宗
子惟城(詩大雅懷德以安/則宗子之固若城)君其脩德而固宗子何城如之(言城/不如)
(固宗/子)三年將㝷師焉焉用愼(㝷用也焉/於䖍切)退而賦曰狐裘尨茸一
國三公吾誰適從(士蔿自作詩也尨茸亂貌公與二公子爲三/言城不堅則爲公子所訴爲公所讓堅之則)
(爲固讎不忠無以事君故不知所從尨/莫江切又音蒙茸如容切適丁歷切)及難公使寺人披伐蒲
重耳曰君父之命不校乃徇曰校者吾讎也踰垣而走披斬其
祛遂出奔翟(祛袂也難乃旦切披普皮切校音敎徇似/俊切垣音表袪起魚切翟音狄袂靣丗切)〇夏公
孫兹如牟娶焉(因聘而娶故傳實其事/娶本或作取七喻切)〇會于首止會王大子
鄭謀寧周也(惠王以惠后故將廢大子鄭而立王子/帶故齊桓帥諸侯會王大子以定其位)〇齊轅宣
仲怨鄭申侯之反己於召陵(宣仲轅/濤塗)故勸之城其賜邑(齊桓所/賜虎牢)
曰美城之大名也子孫不忘吾助子請乃爲之請於諸侯而城
之美(樓櫓之備美設美/城之絶句櫓音魯)遂譖諸鄭伯曰美城其賜邑將以叛也
申侯由是得罪(爲七年鄭/殺申侯傳)〇秋諸侯盟王使周公召鄭伯曰吾
撫女以從楚輔之以晉可以少安(周公宰孔也王恨齊桓定大/子之位故召鄭伯使叛齊也)
(晉楚不服於齊故以鎭安鄭秋諸侯盟/本或此下更有于首止三字非女音汝)鄭伯喜於王命而懼其
不朝於齊也故逃歸不盟孔叔止之曰國君不可以輕輕則失
親(孔叔鄭大夫親黨援/也輕遣正切下同)失親患必至病而乞盟所喪多矣君必
悔之弗聽逃其師而歸(喪息/浪切)〇楚鬪榖於莬滅弦弦子奔黃於
是江黃道栢方睦於齊皆弦姻也(姻外親也道國在汝南安陽/縣南栢國名汝南西平縣有)
(栢/亭)弦子恃之而不事楚又不設備故亡〇晉侯復假道於虞以伐
虢宫之竒諫曰虢虞之表也虢亡虞必從之晉不可啓寇不可
翫(翫習也復扶又/切下六年同)一之謂甚其可再乎(爲二年假晉/道滅下陽)諺所謂輔
車相依脣亡齒寒者其虞虢之謂也(輔頰輔車牙/車車尺奢切)公曰晉吾宗
也豈害我哉對曰大伯虞仲大王之昭也大伯不從是以不嗣
(大伯虞仲皆大王之子不從父命俱讓適呉仲雍支子别封西/呉虞公其後也穆生昭昭生穆以丗次計故大伯虞仲於周爲)
(昭大音泰下及注同昭上/饒切注同後昭穆倣此)虢仲虢叔王季之穆也(王季者大伯/虞仲之母弟)
(也虢仲虢叔王季之子文王/之母弟也仲叔皆虢君字)爲文王卿士勲在王室藏於盟府
(盟府司/盟之官)將虢是滅何愛於虞且虞能親於桓莊乎其愛之也桓
莊之族何罪而以爲戮不唯偪乎(桓叔莊伯之族晉獻公之從/祖昆弟獻公患其偪盡殺之)
(事在莊二十五/年偪彼力切)親以寵偪猶尚害之況以國乎公曰吾享祀豐
絜神必據我(據猶安也/享興兩切)對曰臣聞之鬼神非人實親惟德是依
故周書曰皇天無親惟德是輔(周書/逸書)又曰黍稷非馨明德惟馨
(馨香之逺聞聞/音問又如字)又曰民不易物惟德繄物(黍稷牲玉無德則不/見饗有德則見饗言)
(物一而異用繄/烏兮切是也)如是則非德民不和神不享矣神所馮依將在
德矣若晉取虞而明德以薦馨香神其吐之乎弗聽許晉使宫
之竒以其族行(行去也馮皮冰切/下注同使所吏切)曰虞不臘矣(臘歳終祭衆神/之名臘力盍切)
在此行也晉不更舉矣(不更/舉兵)八月甲午晉侯圍上陽(上陽虢國/都在弘農)
(陜縣/東南)問於卜偃曰吾其濟乎對曰克之公曰何時對曰童謠云
丙之晨龍尾伏辰(龍尾尾星也日月之會曰辰日在尾/故尾星伏不見謠音遙見賢遍切)均服振
振取虢之旂(戎事上下同服振振盛貌旂軍之旌旗均/如字同也字林作礿音同振音眞注同)鶉之賁
賁天䇿焞焞火中成軍虢公其奔(鶉鶉火星也賁賁鳥星之體/也天策傅說星時近日星微)
(焞焞無光耀也言丙子平且鶉火中軍事有成功也此巳上皆/童謠言也童齓之子未有念慮之感而會成嬉戲之言似若有)
(馮者其言或中或否愽覽之士能懼思之人兼而志之以爲鑒/戒以爲將來之驗有益於丗敎鶉述春切又常倫切賁音奔焞)
(他門切說音悅近附近之近上時掌切齓初/問切又恥問切毁齒也嬉許宜切中丁仲切)其九月十月之交
乎(以星驗推之知九月十月之交謂夏之九/月十月也交晦朔交會夏戸雅切下同)丙子旦日在尾月
在䇿(是夜日月合朔於尾月/行疾故至旦而過在䇿)鶉火中必是時也冬十二月丙子
朔晉滅虢虢公醜奔京師(不書不告也周十/二月夏之十月)師還館于虞遂襲
虞滅之執虞公及其大夫井伯以媵秦穆姬(秦穆姬晉獻公女/送女曰媵以屈辱)
(之)而脩虞祀且歸其職貢於王(虞所/命祀)故書曰晉人執虞公罪虞
且言易也(易以/䜴切)
經六年春王正月○夏公會齊侯宋公陳侯衛侯曹伯伐鄭圍
新城(新城鄭新密/今滎陽密縣)〇秋楚人圍許(楚子不親圍/以圍者告)○諸侯遂救許
(皆伐鄭之諸侯/故不復更叙)○冬公至自伐鄭(無/傳)
傳六年春晉侯使賈華伐屈夷吾不能守盟而行(賈華晉大夫/非不欲校力)
(不能守言不/如重耳之賢)將奔狄卻芮曰後岀同走罪也(嫌與重耳同謀而/相隨郤去逆切芮)
(如銳/切)不如之梁梁近秦而幸焉乃之梁(以梁爲秦所親幸秦旣/大國且穆姫在爲故欲)
(因以求入近/附近之近)〇夏諸侯伐鄭以其逃首止之盟故也(首止盟/在五年)圍
新密鄭所以不時城也(實新密而經言新城者鄭以非時/興土功齊桓聲其罪以告諸侯)〇秋
楚子圍許以救鄭諸侯救許乃還冬蔡穆侯將許僖公以
見楚子於武城(楚子退舎武城猶有忿志而諸侯各罷兵故蔡/将許君歸楚武城楚地在南陽宛縣北見賢遍)
(切罷扶罵切又扶/買切宛於元切)許男靣縛銜璧大夫衰絰士輿櫬(縛手於後/唯見其靣)
(以璧爲贄手縛故銜之櫬棺也將受死故衰絰衰七雷切絰直/結切注同櫬初覲切贄本又作質音置又如字縛如字舊扶卧)
(切)楚子問諸逢伯(逢伯楚/大夫)對曰昔武王克殷微子啓如是(微子/啓紂)
(庶兄宋/之祖也)武王親釋其縛受其璧而祓之(祓除凶之禮祓/芳弗切徐音廢)焚其櫬
禮而命之使復其所楚子從之
經七年春齊人伐鄭〇夏小邾子來朝(無傳郳犂來始得王命/而來朝也邾之别封故)
(曰小/邾)〇鄭殺其大夫申侯(申侯鄭卿專利而不厭故稱名以殺/罪之也例在文六年厭於鹽切傳同)
○秋七月公會齊侯宋公陳丗子𣢾鄭丗子華盟于寗母(髙平/方與)
(縣東有泥母亭音如寗母如字又音無注同/方音房與音預泥乃麗切又音寗王奴兮切)○曹伯班卒(無傳/五年)
(同盟于/首止)〇公子友如齊(無傳罷盟而/聘謝不敏也)○冬葬曹昭公(無/傳)
傳七年春齊人伐鄭孔叔言於鄭伯曰諺有之曰心則不競何
憚於病(競强也憚難也憚徒旦切難/乃旦切下及八年經傳並同)旣不能疆又不能弱所以
斃也國危矣請下齊以救國公曰吾知其所由來矣姑少待我
(欲以申侯說/下戸嫁切)對曰朝不及夕何以待君夏鄭殺申侯以說于
齊且用陳轅濤塗之譖也(濤塗譖在五/年朝如字)初申侯申出也(姊妹之/子爲出)
有寵於楚文王文王將死與之璧使行曰唯我知女女專利而
不厭子取子求不女疵瑕也(從我取從我求我不以女爲罪釁/女音汝下皆同疵似斯切又疾移)
(切釁許靳/切下同)後之人將求多於女(謂嗣君也求多以/禮義大望責之)女必不免我
死女必速行無適小國將不女容焉(政狹法峻/狹音洽)旣葬出奔鄭又
有寵於厲公子丈聞其死也曰古人有言曰知臣莫若君弗可
改也巳〇秋盟于寗母謀鄭故也管仲言於齊侯曰臣聞之招
攜以禮懷逺以德(攜離/也)德禮不易無人不懷齊侯脩禮於諸侯
諸侯官受方物(諸侯官司各於齊受其/方所當貢天子之物)鄭伯使大子華聽命於
會言於齊侯曰洩氏孔氏子人氏三族實違君命(三族鄭大夫/洩息列切)
若君去之以爲成我以鄭爲内臣君亦無所不利焉(以鄭事齊/如封内臣)
(去起/吕切)齊侯將許之管仲曰君以禮與信屬諸侯而以姦終之無
乃不可乎子父不奸之謂禮守命共時之謂信(守君命共時事/奸音干共音恭)
(注/同)違此二者姦莫大焉公曰諸侯有討於鄭未捷今苟有釁從
之不亦可乎(子華犯父命是其/釁隙隙去逆切)對曰君若綏之以德加之以訓
辭而帥諸侯以討鄭鄭將覆亡之不暇豈敢不懼若揔其罪人
以臨之(揔将領也子華奸父之/命即罪人覆芳服切)鄭有辭矣何懼(以大義/爲辭)且夫合
諸侯以崇德也會而列姦何以示後嗣(列姦用/子華)夫諸侯之會其
德刑禮義無國不記記姦之位(位會位也子華爲姦人而/列在會位將爲諸侯所記)君盟
㬱矣(朁廢也朁/他計切)作而不記非盛德也(君舉必書雖復齊史隱/諱亦損盛德復扶又切)君
其勿許鄭必受盟夫子華旣爲大子而求介於大國以弱其國
亦必不免(介因也/介音界)鄭有叔詹堵叔師叔三良爲政未可間也齊
侯辭焉子華由是得罪於鄭冬鄭伯使請盟于齊(以齊侯不/聽子華故)
(堵丁古切又音/者間閒廁之閒)〇閏月惠王崩襄王惡大叔帶之難(襄王惠王/大子鄭也)
(大叔帶襄王弟惠后之子也有寵於惠后惠后/欲立之未及而卒惡烏路切大音泰叔又作升)懼不立不發喪
而告難于齊(爲八年盟洮/傳洮他刀切)
經八年春王正月公會王人齊侯宋公衛侯許男曹伯陳丗子
𣢾盟于洮(王人與諸侯盟不譏者/王室有難故洮曹地)鄭伯乞盟(新服未與會故不/序列别言乞盟與)
(音預/下同)〇夏狄伐晉〇秋七月禘于大廟用致夫人(禘三年大祭/之名大廟周)
(公廟致者致新死之主於廟而列之昭穆夫人淫而與弑不薨/於寢於禮不應致故僖公疑其禮歷三禘今果行之嫌異常故)
(書之大音/泰弒音試)○冬十有二月丁未天王崩(實以前年閏月崩以/今年十二月丁未告)
傳八年春盟于洮謀王室也鄭伯乞盟請服也襄王定位而後
發喪(王人會洮還/而後王位定)○晉里克帥師梁由靡御虢射爲右以敗狄
于采桑(傳言前年事也平陽北屈縣/西南有采桑津射食亦切)梁由靡曰狄無恥從之必
大克(不恥走/故可逐)里克曰拒之而巳無速衆狄(恐怨深而/羣黨來報)虢射曰期
年狄必至示之弱矣夏狄伐晉報采桑之役也復期月(明期/年之)
(言驗期音基本/或作朞注同)○秋禘而致哀姜焉非禮也凡夫人不薨于寢
不殯于廟不赴于同不祔于姑則弗致也(寢小寢同同盟將葬/又不以殯過廟據經)
(哀姜薨葬之文則爲殯廟赴同祔姑/今當以不薨于寢不得致也祔音附)冬王人來告喪難故也是
以緩(有大叔/帶之難)〇宋公疾大子兹父固請曰目夷長且仁君其立
之(兹父襄公也目夷兹父庶兄/子魚也父音甫長丁丈切)公命子魚子魚辭曰能以國讓
仁孰大焉臣不及也且又不順(立庶不/順禮)遂走而退
經九年春王三月丁丑宋公御說卒(四同盟御魚/吕切說音悅)○夏公會宰
周公齊侯宋子衛侯鄭伯許男曹伯于葵丘(周公宰孔也宰官/周采地天子三公)
(不字宋子襄公也傳例曰在喪公/侯曰子陳留外黄縣東有葵丘)〇秋七月乙酉伯姬卒(無傳/公羊)
(榖梁曰未適人故不稱國巳許嫁則以成人之禮書不復殤也/婦人許嫁而笄猶丈夫之冠復扶又切殤式羊切笄古兮切冠)
(古喚/切)〇九月戊辰諸侯盟于葵丘(夏會葵丘次伯姫卒文不相/比故重言諸侯宰孔先歸不)
(與盟比毗志切重/直用切與音預)○甲子晉侯佹諸卒(未同盟而赴以名甲子/九月十一日戊辰十五)
(日也書在盟後/從赴佹九委切)○冬晉里克殺其君之子奚齊(獻公未葬奚齊/未成君故稱君)
(之子奚齊受命繼位無罪故里/克稱名殺如字傳同公羊音試)
　傳九年春宋桓公卒未葬而襄公會諸侯故曰子凡在喪王曰
　小童公侯曰子(在喪未葬也小童者童蒙幼末之稱子者繼父/之辭公侯位尊上連王者下絶伯子男周康王)
(在喪稱予一人釗禮稱亦不言小童或所稱之辭各有所施此/謂王自稱之辭非諸夏所得書故經無其事傳通取舊典之文)
(以事相接稱尺證切/釗古堯切又音昭)○夏會于葵丘㝷盟且脩好禮也(好呼報/切下于)
(好井及/注同)王使宰孔賜齊侯胙(胙祭肉尊之比二/王後胙才素切)曰天子有事于
　文武(有祭/事也)使孔賜伯舅胙(天子謂異姓/諸侯曰伯舅)齊侯將下拜孔曰且有
　後命天子使孔曰以伯舅耋老加勞賜一級無下拜(七十曰耋/級等也耋)
(田節切又他結切/勞力報切級音急)對曰天威不違顔咫尺(言天鑒察不逺威嚴/常在顔面之前八寸)
(曰咫咫/之氏切)小白余敢貪天子之命無下拜(小白齊侯/名余身也)恐隕越于下
(隕越顚墜也據天王居上故言/恐顚隊亍下隊直類切下同)以遺天子羞敢不下拜下拜登受
(拜堂下受胙於/堂上遺于季切)秋齊侯盟諸侯于葵丘曰凡我同盟之人旣盟
　之後言歸于好(義取脩好故/傳顯其盟辭)宰孔先歸(旣會先諸侯/去先悉薦切)遇晉侯
　曰可無會也(晉侯欲來/會葵丘)齊侯不務德而勤逺略故北伐山戎(在/莊)
(三十/一年)南伐楚(在四/年)西爲此會也東略之不知西則否矣(言或向/東必不)
(能復西略復扶又/切下不復會同)其在亂乎君務靖亂無勤於行(在存也微戒/獻公言晉将)
(有/亂)晉侯乃還(不復/會齊)九月晉獻公卒里克㔻鄭欲納文公故以三
公子之徒作亂(㔻鄭晉大夫三公子申/生重耳夷吾㔻普悲切)初獻公使荀息傳奚齊
公疾召之曰以是藐諸孤(言其幼賤與諸子縣藐藐/妙小切又亡角切縣音玄)辱在大夫
其若之何(欲屈辱荀息/使保護之)稽首而對曰臣竭其股肱之力加之以
忠貞其濟君之靈也不濟則以死繼之公曰何謂忠貞對曰公
家之利知無不爲忠也送往事居耦俱無猜貞也(往死者居生/者耦兩也送)
(死事生兩無疑恨所/謂正也猜七才切)及里克將殺奚齊先告荀息曰三怨將作
(三公子/之徒)秦晉輔之子將何如荀息曰將死之里克曰無益也荀
叔曰吾與先君言矣不可以貳能欲復言而愛身乎(荀叔荀息/也復言言)
(可復/也)雖無益也將焉辟之且人之欲善誰不如我我欲無貳而
能謂人巳乎(言不能止里克使不忠於申生等/焉於䖍切及下文焉能克同)冬十月里克殺
奚齊于次(次喪/寢)書曰殺其君之子未葬也荀息將死之人曰不
如立卓子而輔之荀息立公子卓以葬十一月里克殺公子卓
于朝荀息死之君子曰詩所謂白圭之玷尚可磨也斯言之玷
不可爲也(詩大雅言此言之缺難治甚/於白圭玷丁簟切又丁念切)荀息有焉(有此詩人/重言之義)〇
齊侯以諸侯之師伐晉及髙梁而還討晉亂也(髙梁晉地在/平陽縣西南)令
不及魯故不書(前巳發不書例今復重發嫌霸者異於凡諸/侯令力政切本又作命復扶又切重直用切)○
晉郤芮使夷吾重賂秦以求入(卻芮卻克祖父從/夷吾者從才用切)曰人實有國
我何愛焉(言國非已之有何/愛而不以賂秦)入而能民土於何有從之(能得民/不患無)
(土)齊隰朋帥師會秦師納晉惠公(隰朋齊大夫惠/公夷吾隰音習)秦伯謂郤芮
曰公子誰恃對曰臣聞亡人無黨有黨必有讎(言夷吾無黨無/黨則無讎易出)
(易入以微勸/秦易以䜴切)夷吾弱不好弄(弄戲也好/呼報切)能鬪不過(有節/制)長亦不
改不識其他公謂公孫枝曰夷吾其定乎(公孫枝秦大夫子/桑也長丁丈切)對
曰臣聞之唯則定國詩曰不識不知順帝之則丈王之謂也(詩/大)
(雅帝天也則法也言文/王闇行自然合天之法)又曰不僭不賊鮮不爲則(僭過差也賊/傷害也皆忌)
(克也能不然則可爲人法則/僭子念切下注同鮮息淺切)無好無惡不忌不克之謂也今其
言多忌克(旣僣而賊好呼報切/人如字惡烏路切)難哉(言能自/定難)公曰忌則多怨又
焉能克是吾利也(其言雖多忌適足以自害不能勝人/也秦伯慮其還害己故曰是吾利)〇宋襄
公即位以公子目夷爲仁使爲左師以聽政於是宋治故魚氏
丗爲左師
經十年春王正月公如齊(無/傳)○狄滅温温子奔衛(蓋中國之狄/滅而居其土)
(地)○晉里克弑其君卓及其大夫荀息(弒卓在前年而以今春/書者從赴也獻公旣葬)
(卓巳免喪故稱君也荀息稱名者/雖欲復言本無逺謀從君於昏)〇夏齊侯許男伐北戎(無傳/北伐)
(山/戎)○晉殺其大夫里克(奚齊者先君所命卓子又以在國嗣位/罪未爲無道而里克親爲三怨之主累)
(弑二君故稱/召以罪之)○秋七月〇冬大雨雪(無傳平地尺爲/大雪雨于付切)
傳十年春狄滅温蘇子無信也蘇子叛王即狄又不能於狄狄
人伐之王不救故滅蘇子奔衛(蘇子周司宼蘇公之後也國於/温故曰温子叛王事在莊十九)
(年)〇夏四月周公忌父王子黨會齊隰朋立晉侯(周公忌父周/卿士王子黨)
(周大/夫)晉侯殺里克以說(自解說不篡/篡初患切)將殺里克公使謂之曰微
子則不及此雖然子弑二君與一大夫爲子君者不亦難乎對
曰不有廢也君何以興欲加之罪其無辭乎(言欲加已罪/不患無辭)臣聞
命矣伏劒而死於是㔻鄭聘于秦且謝緩賂故不及(㔻鄭里克/黨以在秦)
(故不及里/克俱死)晉侯改葬共大子(共大子申生也共音/恭本亦作恭大音泰)秋狐突適下
國(下國曲/沃新城)遇大子大子使登僕(忽如夢而相見狐突本爲申生/御故復使登車爲僕復扶又切)
(下及/注同)而告之曰夷吾無禮余得請於帝矣(請罰/夷吾)將以晉卑秦秦
將祀余對曰臣聞之神不歆非類民不祀非族君祀無乃殄乎
(歆饗也殄絶也畀必利/切下注同歆許金切)且民何罪失刑乏祀君其圖之君曰諾
吾將復請七日新城西偏將有巫者而見我焉(新城曲沃也將/因巫而見偏匹)
(綿/切)許之遂不見(狐突許其言申生之象/亦沒見賢遍切又如字)及期而往告之曰帝許
我罰有罪矣敝於韓(敝敗也韓晉地獨敝惠公故言罰有罪明/不復以晉卑秦夷吾忌克多怨終於失國)
(雖改葬加謚由生猶忿傳言鬼/神所馮有時而信馮皮冰切)㔻鄭之如秦也言於秦伯曰吕
甥郤稱冀芮實爲不從若重問以召之(三子晉大夫不從不與/秦賂問聘問之幣稱尺)
(證切又/如字)臣出晉君君納重耳蔑不濟矣(蔑無也)冬秦伯使泠至
報問且召三子(汵至秦大夫/泠力丁切)郤芮曰幣重而言甘誘我也遂殺
平鄭祁舉(祁舉晉/大夫)及七輿大夫(侯伯七命副車/七乗乗繩證切)左行共華右行
賈華叔堅騅歂纍虎特宫山祁皆里㔻之黨也(七子七輿大夫/行户剛切下同)
(共音恭騅音隹歂市專切纍/力追切祁巨之切又上尸切)㔻豹奔秦(㔻豹㔻/鄭之子)言於秦伯曰晉
侯背大主而忌小怨民弗與也伐之必出(大主秦也小怨/里平背音佩)公曰
失衆焉能殺(謂殺里㔻之/黨焉於䖍切)違禍誰能出君(爲豹辟禍也爲明/年晉殺㔻鄭傳)
經十有一年春晉殺其大夫㔻鄭父(以私怨謀亂國書/名罪之書春從告)〇夏公
及夫人姜氏會齊侯于陽榖(無傳婦人送迎不出門見兄弟不/踰閾與公俱會齊侯非禮閾音域)
(門限也一/音況域切)〇秋八月大雩(無傳過/時故書)〇冬楚人伐黃
傳十一年春晉侯使以㔻鄭之亂來告(釋經書/在今年)天王使召成公
内史過賜晉侯命(天王周襄王召武公周卿士内史過周大夫/諸侯即位天子賜之命圭爲瑞過古禾切)
受玉惰過歸告王曰晉侯其無後乎王賜之命而惰於受瑞先
自弃也巳其何繼之有禮國之幹也敬禮之輿也不敬則禮不
行禮不行則上下昏何以長丗(爲惠公不終張本惰徒卧/切長直良切又丁丈切)〇夏
揚拒泉臯伊雒之戎同伐京師入王城焚東門(揚拒泉臯皆戎/邑及諸雜戎居)
(伊水雒水之閒者今伊闕北/有泉亭拒俱宇切臯古刀切)王子帶召之也(王子帶甘昭公也/召戎欲因以篡位)
秦晉伐戎以救周秋晉侯平戎于王(爲二十四年天/王出居鄭傳)〇黃人
不歸楚貢冬楚人伐黃(黄人恃/齊故)
經十有二年春王三月庚午日有食之(無傳不書/朔官失之)〇夏楚人滅
黃〇秋七月〇冬十有二月丁丑陳侯杵臼卒(無傳遣丗子與/僖公同盟寗母)
(及洮杵昌吕/切臼其九切)
傳十二年春諸侯城衛楚丘之郛懼狄難也(楚丘衛國都郛郭/也爲明年春狄侵)
(衛傳郛芳夫切/難乃旦切下同)○黃人恃諸侯之睦于齊也不共楚職曰自郢
及我九百里焉能害我夏楚滅黃(郢楚都共音/恭焉於䖍切)○王以戎難
故討王子帶(子帶前年/召戎伐周)〇秋王子帶奔齊冬齊侯使管夷吾平
戎于王使隰朋平戎于晉(平和也前年晉救周伐/戎故戎與周晉不和)王以上卿之
禮饗管仲管仲辭曰臣賤有司也有天子之二守國髙在(國子/髙子)
(天子所命爲齊守臣皆上卿也莊二十二年髙溪始見經僖二/十八年國歸父乃見傳歸父之父曰懿仲髙傒之子曰莊子不)
(知今當誰丗守手又切/注同見賢遍切下同)若節春秋來承王命何以禮焉(節時/也)陪
臣敢辭(諸侯之臣曰陪/臣陪歩回切)王曰舅氏(伯舅之使故曰/舅氏使所吏切)余嘉乃勲應
乃懿德謂督不忘往踐乃職無逆朕命(功勲美徳可謂正而不/可忘者不言位而言職)
(者管仲位卑而執齊政/故欲以職尊之督音篤)管仲受下卿之禮而還(管仲不敢以職/自髙卒受本位)
(之/禮)君子曰管氏之丗祀也冝哉讓不忘其上詩曰愷悌君子神
所勞矣(詩大雅愷樂也悌易也言樂易君子爲神所勞來故丗/祀也管仲之後於齊没不復見傳亦舉其無驗愷本亦)
(作凱開在切悌音弟本亦作弟勞力報切注同樂/音洛下同易以䜴切下同來力代切復扶又切)
經十有三年春狄侵衛(傳在前/年春)〇夏四月葬陳宣公(無/傳)公會齊
侯宋公陳侯衛侯鄭伯許男曹伯于鹹(鹹衛地東郡濮陽縣/東南有鹹城濮音卜)
秋九月大雩(無傳/書過)〇冬公子友如齊(無/傳)
傳十三年春齊侯使仲孫湫聘于周且言王子帶(前年王子帶/奔齊言欲復)
(之)事畢不與王言(不言子/帶事)歸復命曰未可王怒未怠其十年乎
不十年王弗召也〇夏會于鹹淮夷病杞故且謀王室也○秋
爲戎難故諸侯戍周齊仲孫湫致之(戍守也致諸侯戍卒于周/爲于僞切下注欲爲同難)
(乃旦切卒/子忽切)○冬晉荐饑(麥禾皆不熟荐在/薦切重也饑音飢)使乞糴于秦秦伯謂
子桑與諸乎對曰重施而報君將何求(言不損秦糴直歷/切施式䜴切下同)重施
而不報其民必攜攜而討焉無衆必敗(不義故/民離)謂百里與諸乎
(百里秦/大夫)對曰天災流行國家代有救災恤鄰道也行道有福㔻
鄭之子豹在秦請伐晉(欲爲父/報怨)秦伯曰其君是惡其民何罪秦
於是乎輸粟于晉自雍及絳相繼(雍秦國都絳晉國都/雍於用切絳古巷切)命之曰
汎舟之役(從渭水運入河汾汎/芳剱切汾扶云切)
經十有四年春諸侯城縁陵(縁陵𣏌邑辟淮/夷遷都於縁陵)〇夏六月季姬及
鄫子遇于防使鄫子來朝(季姬魯女鄫夫人也鄫子本無朝志/爲季姬所召而來故言使鄫子來朝)
(鄫國今琅邪鄫縣鄫/似綾切本或作繒)○秋八月辛卯沙鹿崩(沙鹿山名平陽元/城縣東有沙鹿土)
(山在晉地災害繫於/所災所害故不繫國)〇狄侵鄭(無/傳)〇冬蔡侯肸卒(無傳未同盟/而赴以名肸)
(許乙/切)
傳十四年春諸侯城縁陵而遷𣏌焉不書其人有闕也(闕謂器/用不具)
(城池未固而去爲惠不終也澶淵之會旣而無歸大夫不書而/國别稱人今此揔曰諸侯君臣之辭不言城𣏌𣏌未遷也澶市)
(然/切)〇鄫季姬來寧公怒止之以鄫子之不朝也(來寜不書而後/年書歸鄫更嫁)
(之文也明公絶鄫昏旣/來朝而還還戸關切)夏遇于防而使來朝○秋八月辛卯
沙鹿崩晉卜偃曰期年將有大咎幾亡國(國主山川山崩川竭/亡國之徴期音基咎)
(其九切幾音/祈又音機)〇冬秦饑使乞糴于晉晉人弗與慶鄭曰背施無
親(慶鄭晉大夫背音佩後皆同施式/豉切注及下除施毛十五年皆同)幸災不仁貪愛不祥怒鄰
不義四德皆失何以守國虢射曰皮之不存毛將安傅(虢射惠/公舅也)
(皮以喻所許秦城毛以喻糴言旣背秦施爲/怨以深雖與之糴猶無皮而施毛傅音附)慶鄭曰弃信背鄰
患孰恤之無信患作失援必斃是則然矣虢射曰無損於怨而
厚於寇不如勿與(言與秦粟不足解/怨適足使秦強)慶鄭曰背施幸災民所弃
也近猶讎之況怨敵乎弗聽退曰君其悔是哉
經十有五年春王正月公如齊(無傳諸侯五年再相朝/䄚也例在文十五年)〇楚人
伐徐〇三月公會齊侯宋公陳侯衛侯鄭伯許男曹伯盟于牡
丘(牡丘地名闕/牡茂后切)遂次于匡(匡衛地在陳留/長垣縣西南)公孫敖帥師及諸侯
之大夫救徐(公孫敖慶父之子諸侯旣盟次匡皆遣大夫/將兵救徐故不復具列國别也復扶又切)〇夏
五月日有食之〇秋七月齊師曹師伐厲(厲楚與國義陽/隨縣北有厲郷)八月
螽(無傳爲災螽音/終本亦作􁉸)〇九月公至自會(無/傳)〇季姬歸于鄫(無傳來/寧不書)
(此書者以明中絶/中丁仲切又如字)〇已卯晦震夷伯之廟(夷伯魯大夫展氏之/祖父夷謚伯字震者)
(雷電擊之大夫旣/卒書字晦音悔)○冬宋人伐曹○楚人敗徐于婁林(婁林徐/地下邳)
(僮縣東南有婁亭婁/力侯切邳蒲悲切)〇十有一月壬戍晉侯及秦伯戰于韓獲
晉侯(例得大夫曰獲晉侯背施無親愎諫違卜故貶絶下從衆/臣之例而不言以歸不書敗績晉師不大崩愎皮逼切)
傳十五年春楚人伐徐徐即諸夏故也三月盟于牡丘㝷葵丘
之盟且救徐也(葵丘盟在九年夏/戸雅切下注同)孟穆伯帥師及諸侯之師救
徐諸侯次于匡以待之〇夏五月日有食之不書朔與日官失
之也〇秋伐厲以救徐也○晉侯之入也秦穆姬屬賈君焉(晉/侯)
(入在九年穆姬申生姊秦穆夫人/賈君晉獻公次妃賈女也屬音燭)且曰盡納羣公子(羣公子晉/武獻之族)
(宣二年傳曰驪姬之亂詛/無畜羣公子詛莊據切)晉侯烝於賈君又不納羣公子是以
穆姬怨之晉侯許賂中大夫(中大夫國内執政/里㔻等烝之承切)旣而皆背之賂
秦伯以河外列城五東盡虢略南及華山内及解梁城旣而不
與(河外河南也東盡虢略從河南而東盡虢界也解梁城今河/東解縣也華山在弘農華隂縣西南解音蟹注及下注同)
晉饑秦輸之粟(在十/三年)秦饑晉閉之糴(在十/四年)故秦伯伐晉卜徒父
筮之吉(徒父秦之掌龜卜者卜人而用筮不能/通三易之占故據其所見親占而言之)渉河侯車敗詰
之(秦伯之軍渉河則晉侯車敗也秦伯/不解謂敗在巳故詰之詰起吉切)對曰乃大吉也三敗必
獲晉君其卦遇蠱䷃(巽下艮上/蠱蠱音古)曰千乗三去三去之餘獲其雄
狐夫狐蠱必其君也(於周易利涉大川往有事也亦秦勝晉之/卦也今此所言蓋卜筮書雜辭以狐蠱爲)
(君其義欲以喻晉惠公其象未聞乗繩證/切去起居切又起據切一音起吕切下同)蠱之貞風也其悔山
也(内卦爲貞外卦爲悔巽/爲風秦象艮爲山晉象)歳云秋矣我落其實而取其材所以
克也(周九月夏之七月孟秋也艮爲山山有木今/歳巳秋風吹落山木之實則材爲人所取)實落材亡不
敗何待三敗及韓(晉侯車/三壞)晉侯謂慶鄭曰寇深矣若之何對曰
君實深之可若何公曰不孫卜右慶鄭吉弗使(惡其不孫不以/爲車右此夷吾)
(之多忌孫音遜/注同惡烏路切)歩揚御戎家僕徒爲右(歩揚郤/犫之父)乗小駟鄭入也
(鄭所獻馬名/小駟駟音四)慶鄭曰古者大事必乗其産生其水土而知其人
心安其敎訓而服習其道唯所納之無不如志今乗異産以從
戎事及懼而變將與人易(變易/人意)亂氣狡憤隂血周作張脉僨興
外彊中乾(狡戾也憤動也氣狡憤於外則血脉必周身而作隨/氣張動外雖有彊形而内實乾竭狡古卯切憤扶粉)
(切張中亮切注同/脉音麥僨方問切)進退不可周旋不能君必悔之弗聽九月晉
侯逆秦師使韓簡視師(韓簡晉大夫/韓萬之孫)復曰師少於我鬪士倍我
公曰何故對曰出因其資(謂奔梁/求秦)入用其寵(爲秦/所納)饑食其粟三
施而無報是以來也今又擊之我怠秦奮倍猶未也公曰一夫
不可狃況國乎(狃忲也言辟秦則使忲來施式氏切年/末注同狃女九切忲時丗切又時設切)遂使請
戰曰寡人不佞能合其衆而不能離也君若不還無所逃命秦
伯使公孫枝對曰君之未入寡人懼之入而未定列猶吾憂也
(列位/也)苟列定矣敢不承命韓簡退曰吾幸而得囚(得囚爲幸/言必敗)壬
戍戰于韓原(九月十/三日)晉戎馬還濘而止(濘泥也還便旋也小駟/不調故隋泥中濘乃定)
(切隋大/果切)公號慶鄭慶鄭曰愎諫違卜(愎戾也號戸刀/切又戸報切)固敗是求
又何逃焉遂去之梁由靡衘韓簡虢射爲右輅秦伯將止之(輅/迎)
(也止獲也/輅五嫁切)鄭以救公誤之遂失秦伯秦獲晉侯以歸(經書十一/月壬戍十)
(四日經/從赴)晉大夫反首拔舎從之(反首亂頭髪反下垂也抜草舍/止壞形毁服拔蒲末切注皆同)
秦伯使辭焉曰二三子何其慼也寡人之從君而西也亦晉之
妖夢是踐豈敢以至(狐突不寐而與神言故謂之妖夢申生言/帝許罰有罪今將晉君而西以厭息此語)
(踐厭也厭於冉切一音/於甲切又於輒切下同)晉大夫三拜稽首曰君履后土而戴皇
天皇天后土實聞君之言羣臣敢在下風穆姬聞晉侯將至以
大子罃弘與女簡璧登臺而履薪焉(罃康公名弘其母弟也簡/璧罃弘姊妹古之宫閉者)
(皆居之臺以抗絶之穆姫欲自罪故登臺而荐之以薪左右上/下者皆履柴乃得通罃於耕切履如字徐本作屨九具切抗苦)
(浪切荐在薦/切上時掌切)使以免服衰絰逆且告(免衰絰遭喪之服令行人/服此服迎秦伯且告将以)
(恥辱自殺免音問又作統音同衰/七雷切絰大結切令力呈切下同)曰上天降災使我兩君匪以
玉帛相見而以興戎若晉君朝以入則婢子夕以死夕以入則
朝以死唯君裁之乃舎諸靈臺(在京兆鄠縣周之故臺亦所以/抗絶令不得通外内曰上天降)
(災凡此四十七字檢古本皆無㝷杜/注亦不得有有是後人加也鄠音戸)大夫請以入公曰獲晉侯
以厚歸也旣而喪歸焉用之(若將晉侯入則夫人/或自殺焉於䖍切)大夫其何有
焉(何有猶/何得)且晉人慼憂以重我(謂反首/拔舎)天地以要我不圖晉憂
重其怒也我食吾言背天地也(食消也要於遙切/重直用切下皆同)重怒難任背
天不祥必歸晉君(任當也任音/壬及注同)公子縶曰不如殺之無聚慝焉
(公子縶秦大夫恐夷吾歸復相聚爲惡縶/張執切又丁立切慝他得切復扶又切)子桑曰歸之而質其
大子必得大成晉未可滅而殺其君祇以成惡(祇適也質音置/下注質秦同祇)
(音/支)且史佚有言曰無始禍(史佚周武王時大史/名佚佚音逸大音泰)無怙亂(恃人亂/爲巳利)
(怙音/戸)無重怒重怒難任陵人不祥乃許晉平晉侯使郤乞告瑕
吕飴甥且召之(卻乞晉大夫也瑕吕飴甥即吕甥也蓋姓瑕吕/名飴甥字子金晉侯聞秦將許之平故告吕甥)
(召使迎己/飴音怡)子金敎之言曰朝國人而以君命賞(恐國人不從故/先賞之於朝)
且告之曰孤雖歸辱社稷矣其卜貳圉也(貳代也圉惠/公大子懷公)衆皆哭
(哀君不/還國)晉於是乎作爰田(分公田之稅應入公者爰/之於所賞之衆爰于元切)吕甥曰君
亡之不恤而羣臣是憂惠之至也將若君何衆曰何爲而可對
曰征繕以輔孺子(征賦也繕治也孺子/大子圉孺如喻切)諸侯聞之喪君有君羣
臣輯睦甲兵益多好我者勸惡我者懼庶有益乎衆說晉於是
乎作州兵(五黨爲州州二千五百家也因此又使州長各繕甲/兵喪息浪切後同輯音集又七入切好呼報切惡烏)
(路切說音悅長丁/丈切下長男同)初晉獻公筮嫁伯姬於秦遇歸妹䷵(兊下震/上歸妹)
之睽䷥(兊下離上睽歸妹上六變/而爲睽睽苦圭切徐音圭)史蘇占之曰不吉(史蘇晉卜/筮之史)
其繇曰士刲羊亦無􁀱也女承筐亦無貺也(周易歸妹上六爻/辭也􁀱血也貺賜)
(也刲羊士之功承筐女之職上六無應所求不獲故下刲無血/上承無實不吉之象離爲中女震爲長男故稱士女繇直救切)
(刲苦圭切刺割也􁀱音荒筐曲方切貺音況/本亦作況應應對之應下無應同中丁仲切)西鄰責言不可償
也(將嫁女於西而遇不吉之卦故知有責讓之言/不可報償責側介切又如字償市亮切又音常)歸妹之睽猶
無相也(歸妹女嫁之卦睽乖離之象/故曰無相相助也相息亮切)震之離亦離之震(二卦變/而氣相)
(通)爲雷爲火爲嬴敗姬(嬴秦姓姬晉姓震爲雷離爲火火動熾/而害其母女嫁反害其家之象故曰爲)
(嬴敗姫/嬴音盈)車說其輹火焚其旗不利行師敗于宗丘(輹車下縛也/丘猶邑也震)
(爲車離爲火上六爻在震則無應故車脫輹在離則失位故火/焚旗言皆失車火之用也車敗旗焚故不利行師火還害母故)
(敗不出國近在宗邑說吐活切注同輹音福又音服案車旁著/畐音福老子所云三十輻共一轂是也車旁著复音服是車下)
(伏莬縛如字/又扶卧切)歸妹睽孤寇張之弧(此睽上九爻辭也處睽之極/故曰睽孤失位孤絶故遇寇)
(難而有弓矢之警皆不吉/之象難乃旦切警音景)姪其從姑(震爲木離爲火火從木生/離爲震妹於火爲姑謂我)
(姪者我謂之姑謂子圉質/秦姪待結切字林丈一切)六年其逋逃歸其國而弃其家(逋亡/也家)
(謂子圉婦懷/嬴逋補吾切)明年其死於髙梁之虚(惠公死之明年文公入殺/懷公于髙梁髙梁晉地在)
(平陽楊氏縣西南凡筮者用周易則其象可推非此而往則臨/時占者或取於象或取於氣或取於時日王相以成其占若盡)
(附會以爻象則􁀌虚而不經故略言其歸趣他皆倣此/虛去魚切王于況切相息亮切􁀌本又作講各依字讀)及惠公
在秦曰先君若從史蘇之占吾不及此夫韓簡侍曰龜象也筮
數也物生而後有象象而後有滋滋而後有數先君之敗德及可
數乎史蘇是占勿從何益(言龜以象示筮以數告象數相因而/生然後有占占所以知吉凶不能變)
(吉凶故先君敗德非筮數所生雖復不從史蘇不能益禍夫音/扶先君之敗德及絶句可數乎一讀及可數乎數色主切復扶)
(又/切)詩曰下民之孽匪降自天僔沓背憎職競由人(詩小雅言民/之有邪惡非)
(天所降僔沓面語背相憎疾皆人競所主作因以諷諫惠公有/以召此禍也孽魚列切僔尊本切沓徒合切邪似嗟切諷方鳯)
(切)〇震夷伯之廟罪之也於是展氏有隱慝焉(隱惡非法所得/尊貴罪所不加)
(是以聖人因天地之變自然之妖以感動之知達之主則識先/聖之情以自厲中下之主亦信妖祥以不妄神道助敎唯此爲)
(深知/音智)〇冬宋人伐曹討舊怨也(莊十四年曹/與諸侯伐宋)○楚敗徐于婁林
徐恃救也(恃齊/救)〇十月晉隂飴甥會秦伯盟于王城(隂飴甥即/吕甥也食)
(采於隂故曰隂飴甥王城秦地馮/翊臨晉縣東有王城今名武郷)秦伯曰晉國和乎對曰不和
小人恥失其君而悼喪其親(痛其親爲/秦所殺)不憚征繕以立圉也曰
必報讎寧事戎狄君子愛其君而知其罪不憚征繕以待秦命
曰必報德有死無二以此不和秦伯曰國謂君何對曰小人慼
謂之不免君子恕以爲必歸小人曰我毒秦秦豈歸君(毒謂三/施不報)
(憚徒/旦切)君子曰我知罪矣秦必歸君貳而執之服而舎之德莫厚
焉刑莫威焉服者懷德貳者畏刑此一役也(言還惠公使諸侯/威服復可當一事)
(之功舍如字又/音捨還音環)秦可以霸納而不定廢而不立以德爲怨秦不
其然秦伯曰是吾心也改館晉侯饋七牢焉(牛羊豕各一爲/一牢饋其位切)蛾
析謂慶鄭曰盍行乎(蛾析晉大夫也蛾魚綺切本或作蟻一音/五何切析本或作晳星歷切盍戸臘切)
對曰陷君於敗(謂呼不往誤/晉師失秦伯)敗而不死又使失刑非人臣也臣
而不臣行將焉入十一月晉侯歸丁丑殺慶鄭而後入(丁丑月/二十九)
(日焉於/䖍切)是歳晉又饑秦伯又餼之粟曰吾怨其君而矜其民且
吾聞唐叔之封也箕子曰其後必大晉其庸可冀乎(唐叔晉始/封之君武)
(王之子箕子殷王帝乙之/子紂之庶兄餼許氣切)姑樹德焉以待能者於是秦始征晉
河東置官司焉(征賦/也)
春秋左傳卷第五
春秋經傳集解僖中第六
　　　　　　　　　　杜氏　盡二十六年
經十有六年春王正月戊申朔隕石于宋五(隕落也聞其隕視/之石數之五各隨)
(其聞見先後而記之莊七年星隕如雨見星之隕而隊於四逺/若山若水不見在地之驗此則見在地之驗而不見始隕之星)
(史各據事而書隕干敏/切數色主切隊直類切)是月六鷁退飛過宋都(是月隕石之月/重言是月嫌同)
(日鷁水鳥髙飛遇風而退宋人以爲災告於諸侯故書是月本/或作是日鷁五歷切本或作鶂音同六其數也過古禾切重直)
(用切/傳同)〇三月壬申公子季友卒(無傳稱字者貴之公與小斂故/書日與音預斂力驗切公與小)
(斂本亦作/公與斂)○夏四月丙申鄫季姬卒(無傳鄫/似陵切)〇秋七月甲子公
孫兹卒(無/傳)○冬十有二月公會齊侯宋公陳侯衛侯鄭伯許男
邢侯曹伯于淮(臨淮郡左右邢/音刑淮音懐)
傳十六年春隕石于宋五隕星也(但言星則嫌星使/石隕故重言隕星)六鷁退飛
過宋都風也(六鷁遇迅風而退飛風髙不爲物害/不記風之異迅音信又音浚疾也)周内史叔興
聘于宋宋襄公問焉曰是何祥也吉凶焉在(祥吉凶之先見者/襄公以爲石隕鷁)
(退能爲禍福之始故問其所在/焉於䖍切見賢遍切又如字)對曰今兹魯多大喪(今兹/此歲)明年
齊有亂君將得諸侯而不終(魯喪齊亂宋㐮不終别/以政刑吉凶他占知之)退而告人
曰君失問是隂陽之事非吉凶所在也(言石鷁隂陽錯逆所/爲非人所生襄公不)
(知隂陽而問人事故曰君失問叔興自以對非/其實恐爲有識所譏故退而告人錯七各切)吉凶由人吾不
敢逆君故也(積善餘慶積惡餘殃故曰吉凶由人君問/吉凶不敢逆之故假他占以對殃於良切)〇夏齊
伐厲不克救徐而還(十五年齊伐/厲以救徐)〇秋狄侵晉取狐厨受鐸渉
汾及昆都因晉敗也(狐厨受鐸昆都晉三邑平陽臨汾縣西北/有狐谷亭汾水出大原南入河狐音胡厨)
(直誅切鐸徒各切/汾扶云切大音泰)○王以戎難告于齊齊徴諸侯而戍周(十一/年戎)
(伐京師以來遂爲王/室難難乃旦切注同)○冬十一月乙卯鄭殺子華(終管仲之言/事在七年)
〇十二月會于淮謀鄫且東略也(鄫爲淮夷所病/故爲于僞切)城鄫役人病
有夜登丘而呼曰齊有亂不果城而還(役人遇厲氣不堪乆駐/故作妖言呼火故切還)
(音/旋)
經十有七年春齊人徐人伐英氏(英於/京切)○夏滅項(項國今汝隂/項縣公在會)
(别遣師滅項不言師諱之項胡/講切魯滅之也二傳以爲齊滅)○秋夫人姜氏㑹齊侯于卞(卞/今)
(魯國卞縣/卞皮彦切)〇九月公至自㑹(公旣見執于齊猶/以會致者諱之)○冬十有二月
乙亥齊侯小白卒(與僖公入同/盟赴以名)
傳十一年春齊人爲徐伐英氏以報婁林之役也(英氏楚與國/婁林役在十)
(五年爲/于僞切)○夏晉大子圉爲質於秦秦歸河東而妻之(秦征河東/置官司在)
(十五年圉魚吕切質音/致下同妻七計切下同)惠公之在梁也梁伯妻之梁嬴孕過期
(過十月不産懷子曰孕嬴音/盈下同孕以證切過古禾切)卜招父與其子卜之(卜招父梁大/卜招上遙切)
(大音/泰)其子曰將生一男一女招曰然男爲人臣女爲人妾故名
男曰圉女曰妾(圉養馬者/不聘曰妾)及子圉西質妾爲宦女焉(宦事秦爲/妾宦音患)
〇師滅項(師魯/師)淮之㑹公有諸侯之事未歸而取項(淮會在前/年冬諸侯)
(之事㑹同/講禮之事)齊人以爲討而止公(内諱執/皆言止)〇秋聲姜以公故㑹齊
侯于卞(聲姜僖公/夫人齊女)九月公至書曰至自㑹猶有諸侯之事焉且
諱之也(恥見執故託/會以告廟)〇齊侯之夫人三王姬徐嬴蔡姬皆無子
齊侯好内多内寵内嬖如夫人者六人長衛姬生武孟(武孟公/子無虧)
(好呼報切嬖必計切/長丁丈切下注同)少衛姬生惠公(公子元少/詩照切)鄭姬生孝公(公/子)
(昭)葛嬴生昭公(公子潘潘/判丹切)密姬生懿公(公子/商人)宋華子生公子雍
(華氏之女子/姓華户化切)公與管仲屬孝公於宋襄公以爲大子雍巫有寵
於衛共姬因寺人貂以薦羞於公(雍巫雍人名巫即易牙屬音/燭共音恭亦作恭貂音彫易)
(音/亦)亦有寵公許之立武孟(易牙旣有寵於公爲長衛/姬請立武孟爲于僞切)管仲卒五
公子皆求立冬十月乙亥齊桓公卒(乙亥月/入日)易牙入與寺人
貂因内寵以殺羣吏(內寵內官之/有權寵者)而立公子無虧孝公奔宋十
二月乙亥赴辛巳夜殯(六十七日乃/殯殯必刄切)
經十有八年春王正月宋公曹伯衛人邾人伐齊(納孝/公)〇夏師
救齊(無/傳)〇五月戊寅宋師及齊師戰于甗齊師敗績(無虧旣死/曹衛邾先)
(去魯亦罷歸故朱師獨與齊戰不稱宋公不親戰/也大崩曰敗績獻齊地甗魚偃切又音言一音彦)〇狄救齊(無/傳)
(救四公/子之徒)〇秋八月丁亥葬齊桓公(十一月而葬亂故/入月無丁亥日誤)〇冬邢人
狄人伐衛(狄稱人者史異/辭傳無義例)
傳十八年春宋襄公以諸侯伐齊三月齊人殺無虧(以說宋說/音恱又如)
(字)○鄭伯始朝于楚(中國無/霸故)楚子賜之金旣而悔之與之盟曰
無以鑄兵(楚金利故/鑄之樹切)故以鑄三鍾(古者以銅爲兵傳/言楚無霸者逺略)○齊人將
立孝公不勝四公子之徒遂與宋人戰(無虧巳死故曰四公/子勝音升又升證切)夏
五月宋敗齊師于甗立孝公而還○秋八月葬齊桓公(孝公/立而)
(後得/葬)○冬邢人狄人伐衛圍莬圃衛侯以國讓父兄子弟及朝
衆曰苟能治之燬請從焉(燬衛文公名莬音徒圃布/古切又音布燬吁委切)衆不可(不/聽)
(衛侯/讓)而後師于訾婁(陳師訾婁訾婁衛邑訾子/斯切婁郎句切又郎鈎切)狄師還(獨言狄/還則邢)
(留距衛言邢所/以終爲衛所滅)○梁伯益其國而不能實也(多築城邑而/舞民以實之)命曰
新里秦取之
經十有九年春王三月宋人執滕子嬰齊(稱人以執末以罪及/民告例在成十五年)
(傳例不以名爲義書名及/不書名皆從赴嬰於盈切)〇夏六月宋公曹人邾人盟于曹南
(無傳曹雖與盟而猶不服不肯致餼無地主之禮故不以國/地而曰曹南所以及秋而見圍與音預下亦與同餼許氣切)鄫
子會盟子邾(不及曹南之盟諸侯旣罷鄫/乃㑹之於邾故不言如㑹)己酉邾人執鄫子用
之(稱人以執宋以罪及民告也鄫雖失大國㑹盟之信然宋用/之爲罰巳虐故直書用之言若用畜産也不書社赴不及也)
(不書宋使邾而以邾自用爲文南面之君/善惡自專不得託之於他命畜許又切)〇秋宋人圍曹○衛
人伐邢(伐邢在圍曹前/經書在後從赴)〇冬會陳人蔡人楚人鄭人盟于齊(地/於)
(齊齊亦/與盟)○梁亡(以自亡爲文非取者之/罪所以惡梁惡烏路切)
傳十九年春遂城而居之(承前年傳取新里故不復言秦/也爲此冬梁亡傳復扶又切)○宋
人執滕宣公○夏宋公使邾文公用鄫子于次雎之社欲以屬
東夷(睢水受汴東經陳留梁譙沛彭城縣入泗此水次有妖神/東夷皆社祠之蓋殺人而用祭睢音雖屬朱欲切譙在消)
(切沛音貝泗音四/祠音辭或音祀)司馬子魚曰古者六畜不相爲用(司馬子魚/公子目夷)
(也六畜不相爲用謂若祭馬先不用馬畜許又/切注同爲于僞切下爲人同又如字注倣此)小事不用大牲
而況敢用人乎祭祀以爲人也民神之主也用人其誰饗之齊
桓公存三亡國以屬諸侯(三亡國/魯衛邢)義士猶曰薄德(謂欲因亂取/魯緩救邢衛)
今一㑹而虐二國之君(宋公三月以㑹召諸侯執滕于六月而/會盟其月二十二日執鄫子故云一會)
(而虐二/國之君)又用諸淫昏之鬼(非周/社故)將以求霸不亦難乎得死爲幸
(恐其/亡國)○秋衛人伐邢以執莬圃之役(邢不速退所/以獨見伐)於是衛大旱
卜有事於山川不吉(有事/祭也)寗莊子曰昔周饑克殷而年豐今邢
方無道諸侯無伯(伯長也長/丁丈切)天其或者欲使衛討邢乎從之師
興而雨〇宋人圍曹討不服也(曹南盟不脩/地主之禮故)子魚言於宋公曰
文王聞崇德亂而伐之軍三旬而不降(崇崇侯虎降/戸江切下同)退脩敎而
復伐之因壘而降(復往攻之備不改前而崇自服復扶又切注/同一本作而復之伐衍字壘力鬼切軍壘)
詩曰刑于寡妻至于兄弟以御于家邦(詩大雅言文王之敎自/近及逺寡妻嫡妻謂大)
(姒也刑法也御如字治也詩音五嫁切/迎也嫡或作適丁歷切大音泰姒音似)今君德無乃猶有所闕
而以伐人若之何盍姑内省德乎無闕而後動(盍胡/臘切)〇陳穆公
請脩好於諸侯以無忘齊桓之德冬盟于齊脩桓公之好也
(宋襄暴虐故思齊/相好呼報切下同)〇梁亡不書其主自取之也(不書取梁/者主名)初梁
伯好土功亟城而弗處民罷而弗堪則曰某宼將至乃溝公宫
(溝壍亟欺冀切罷/音皮壍七豔切)曰秦將襲我民懼而潰秦遂取梁(潰戸/外切)
經二十年春新作南門(魯城南門也本名稷門僖公更髙大之/今猶不與諸門同改名髙門也言新以)
(易舊言作以與事/皆更造之文也)○夏郜子來朝(無傳郜姫姓國郜古/報切字林工笁切)〇五月
乙巳西宫災(無傳西宫公别宫也天/火曰災例在宣十六年)○鄭人入滑(人例在襄十/三年滑于八)
(切)〇秋齊人狄人盟于邢○冬楚人伐隨
傳二十年春新作南門書不時也(失土功/之時)凡啓塞從時(門戸道/橋謂之)
(啓城郭牆壍謂之塞皆官民之開閉不可一日而闕故特隨壊/時而治之今僖公脩飾城門非開閉之急故以土功之制譏之)
(傳嫌啓塞皆從土功之時故/别起從時之例塞素則切)滑人叛鄭而服於衛夏鄭公子
士洩堵宼帥師入滑(公子士鄭文公子洩堵宼鄭大夫/洩息列切堵丁古切王又音者)○秋齊
狄盟于邢爲邢謀衛難也於是衛方病邢(爲于僞切/難乃旦切)○隨以漢
東諸侯叛楚冬楚鬪榖於莬帥師伐隨取成而還君子曰隨
之見伐不量力也量力而動其過鮮矣善敗由己而由人乎哉
詩曰豈不夙夜謂行多露(詩召南言豈不欲早暮而行懼多露/之濡己以喻違禮而行必有汙辱是)
(亦量宜相時而動之義榖奴口切於音烏莬音徒鮮息淺切下/同召上照切暮本亦作莫音暮汙汙穢之汙一音烏路切)
○宋襄公欲合諸侯臧文仲聞之曰以欲從人則可(屈巳之欲/從衆之善)
以人從欲鮮濟(爲明年鹿/上盟傳)
經二十有一年春狄侵衛(無傳爲邢故僞于/僞切下爲邾同)○宋人齊人楚人
盟于鹿上(鹿上宋地汝隂有原鹿縣/宋爲盟主故在齊人上)○夏大旱(雩不獲雨故書/旱自夏及秋五)
(稼皆/不收)○秋宋公楚子陳侯蔡侯鄭伯許男曹伯會于孟(孟宋地/楚始與)
(中國行㑹禮故/稱爵盂音于)○執宋公以伐宋(不言楚執宋公者宋無德而/爭盟爲諸侯所疾故揔見衆)
(國共執之文/見賢遍切)○冬公伐邾(無傳爲邾滅須句/故句其俱切傳同)○楚人使宜申來
獻捷(無傳獻宋捷也不言宋者秋伐宋冬來獻捷事不異年從/可知不稱楚子使來不稱君命行禮獻軒建切捷在接切)
〇十有二月癸丑公㑹諸侯盟于薄釋宋公(諸侯旣與楚共伐/宋宋服故爲薄盟)
(以釋之公本無㑹期聞盟而/往故書公㑹諸侯薄如字)
傳二十一年春宋人爲鹿上之盟以求諸侯於楚楚人許之公
子目夷曰小國爭盟禍也宋其亡乎幸而後敗(謂軍/敗)○夏大旱
公欲焚巫尫(巫尫女巫也主祈禱請雨者或以爲尫非巫也瘠/病之人其靣上向俗謂天哀其病恐雨入其鼻故)
(爲之旱是以公欲焚之尫烏黄切禱丁老切或丁/報切瘠在亦切向本亦作嚮許亮切故爲于僞切)臧文仲曰非
旱備也脩城郭貶食省用務穡勸分(穡儉也勸分有無相濟/貶彼檢切省所景切)此
其務也巫尫何爲天欲殺之則如勿生若能爲旱焚之滋甚公
從之是歳也饑而不害(不傷/害民)〇秋諸侯會宋公于盂子魚曰禍
其在此乎君欲巳甚其何以堪之於是楚執宋公以伐宋冬
㑹于薄以釋之子魚曰禍猶未也未足以懲君(爲二十二年戰/泓傳懲直升切)
(泓烏/宏切)任宿須句顓臾風姓也實司太皥與有濟之祀(司主也大/皥伏羲四)
(國伏羲之後故主其祀任今任城縣也顓臾在泰山南武陽縣/東北須句在東平須昌縣西北四國封近於濟故丗祀之任音)
(壬注同顓音專臾羊朱切風姓也本或作皆風姓犬音泰皥胡/老切濟子禮切注及下注同羲本或作戲許宜切近附近之近)
以服事諸夏(與諸夏同服王事夏/戸雅切注及下同)邾人滅須句須句子來奔因
成風也(須句成/風家)成風爲之言於公曰崇明祀保小寡周禮也(明/祀)
(太皥有濟之祀保/安也爲于僞切)蠻夷猾夏周禍也(此邾滅須句而曰蠻夷昭/二十三年叔孫豹曰邾又)
(夷也然則邾雖曹姓之國迫近諸戎雜用夷禮故極言之猾夏/亂諸夏猾于八切豹百敎切案杜注所引是叔孫婼語今傳本)
(多作豹恐是傳寫誤也/宜爲婼婼音勑略切)若封須句是崇皥濟而脩祀紓禍也(紓/解)
(也爲明年伐/邾傳紓音舒)
經二十有二年春公伐邾取須句(須句雖别國而削弱不能自/通爲魯私屬若顓臾之比魯)
(謂之社稷之臣故滅奔及反其君皆略/不備書唯書伐邾取須句比必二切)○夏宋公衛侯許男滕
子伐鄭○秋八月丁未及邾人戰于升陘(升陘魯地邾人縣公/冑于魚門故深恥之)
(不言公又不言師敗績陘/音刑縣音玄冑直救切)○冬十有一月已巳朔宋公及楚人
戰于泓宋師敗績(泓水名宋伐鄭楚救之故戰也楚告命/不以主帥人數故略稱人帥所類切)
傳二十二年春伐邾取須句反其君焉禮也(得恤寡/小之禮)〇三月鄭
伯如楚夏宋公伐鄭子魚曰所謂禍在此矣(怒鄭至楚故伐/之爲下泓戰起)
〇初乎王之東遷也(周幽王爲犬戎所滅平/王嗣位故東遷洛邑)辛有適伊川見被
髮而祭於野者(辛有周大夫伊川周地伊/水也被皮寄切下注同)曰不及百年此其戎
乎其禮先亡矣(𬒳髮而祭/有象夷狄)○秋秦晉遷陸渾之戎于伊川(允姓/之戎)
(居陸渾在秦晉西北二國誘而徙之伊川遂從戎號至今爲陸/渾縣也計此去辛有過百年而云不及百年傳舉其事驗不必)
(其年信渾戸門/切一音胡困切)○晉大子圉爲質於秦將逃歸謂嬴氏曰與子
歸乎(嬴氏秦所妻子圉懷嬴/也質音政妻七計切)對曰子晉大子而辱於秦子之欲
歸不亦宜乎寡君之使婢子侍執巾櫛(婢子婦人之卑稱也櫛/側乙切稱尺證切下之)
(稱/同)以固子也從子而歸弃君命也不敢從亦不敢言遂逃歸(傳/終)
(史蘇/之占)○富辰言於王曰請召大叔(富辰周大夫大叔王子帶/十二年奔齊大音泰注同)詩
曰協比其鄰昏姻孔云(詩小雅言王者爲政先和協近親則昏/姻甚相歸附也鄰猶近也孔甚也云旋)
(也比毗/志切)吾兄弟之不協焉能怨諸侯之不睦王說王子帶自齊
復歸于京師王召之也(傳終仲孫湫之言也爲二十四年天王/出居于鄭起焉於䖍切說音恱秋子小)
(切)○邾人以須句故出師公卑邾不設備而禦之(卑小也禦本/亦作御音魚)
(吕/切)臧文仲曰國無小不可易也無備雖衆不可恃也詩曰戰戰
兢兢如臨深淵如履薄冰(詩小雅言常戒懼易以豉切/下同兢居陵切本或作矜)又曰敬
之敬之天惟顯思(顯明也思/猶辭也)命不易哉(周頌言有國宜敬戒天/明臨下奉承其命甚難)
先王之明德猶無不難也無不懼也況我小國乎君其無謂邾
小蠭蠆有毒而況國乎弗聽八月丁未公及邾師戰于升陘我
師敗績邾人獲公胄縣諸魚門(胄兠鍪魚門邾城門蠭芳容切/本又作􁒅俗作蜂皆同蠆勑邁)
(切一音勑戒切字林作䘍丑介切又他割切升/陘本亦作登陘縣音玄兠丁侯切鍪莫侯切)〇楚人伐宋以
救鄭宋公將戰大司馬固諫曰天之弃商乆矣君將興之弗可
赦也巳(大司馬固莊公之孫公孫固也言君/興天所弃必不可不如赦楚勿與戰)弗聽冬十一月
已巳朔宋公及楚人戰于泓宋人旣成列楚人未旣濟(末盡渡/泓水)
司馬曰(子魚/也)彼衆我寡及其未旣濟也請擊之公曰不可旣濟
而未成列又以告公曰未可旣陳而後擊之宋師敗績公傷股
門官殱焉(門官守門者師行則在君左右/殱盡也陳直覲切殱將㢘切)國人皆咎公公曰君
子不重傷不禽二毛(二毛頭白有二色咎其/乆切重直用切下同)古之爲軍也不以
阻隘也(不因阻隘以求/勝隘於賣切)寡人雖亡國之餘(宋商紂/之後)不鼔不成列
(恥以/詐勝)子魚曰君未知戰勍敵之人隘而不列天賛我也(勍強也/言楚在)
(險隘不得陳列天所/以佐宋勍其京切)阻而鼔之不亦可乎猶有懼焉(雖因阻撃/之猶恐不)
(勝)且今之勍者皆吾敵也雖及胡耇獲則取之何有於二毛(今/之)
(勍者謂與吾競者胡/耇元老之稱耇音苟)明恥敎戰求殺敵也(明設刑戮/以恥不果)傷未及死
如何勿重(言尚能/害已)若受重傷則如勿傷愛其二毛則如服焉(言/苟)
(不欲傷殺敵人/則本可不須鬪)三軍以利用也(爲利興爲/于僞切)金鼔以聲氣也(鼔以/佐士)
(衆之/聲氣)利而用之阻隘可也聲盛致志鼔儳可也(儳巖未整陳儳/仕銜仕減二切)
(陳直覲切/又如字)○丙子晨鄭文夫人芈氏姜氏勞楚子於柯澤(楚子/還過)
(鄭鄭文公夫人芈氏楚女姜氏齊女也柯澤/鄭地芈彌爾切楚姓也勞力報切柯音哥)楚子使師縉示之
俘馘(師縉楚樂師也俘所得囚馘所截/耳縉音晉俘芳扶切馘古獲切)君子曰非禮也婦人送
迎不出門見兄弟不踰閾(閾門限閾音域/一音況域切)戎事不邇女器(邇近/也器)
(物也言俘馘非近婦人之物/近如字又附近之近下同)丁丑楚子入享于鄭(爲鄭所饗/爲于僞切)九
獻(用上公之禮九/獻酒而禮畢)庭實旅百(庭中所陳/品數百也)加籩豆六品(食物六品/加於籩豆)
(籩豆禮/食器)享畢夜出文芉送于軍取鄭二姬以歸(二姬文/芈女也)叔詹曰
楚王其不没乎(不以壽終詹章/㢘切没門忽切)爲禮卒於無别無别不可謂禮
將何以没諸侯是以知其不遂霸也(言楚子所以師敗城濮終/爲商臣所弑卒子恤切别)
(彼列切下同濮/音卜弒音試)
經二十有三年春齊侯伐宋圍緍(緍宋邑高平昌邑縣東/南有東緍城緍亡巾切)〇夏
五月庚寅宋公兹父卒(三同/盟)〇秋楚人伐陳〇冬十有一月𣏌
子卒(傳例曰不書名未同盟也𣏌入春秋稱侯莊二十七/年絀稱伯至此用夷禮貶稱子絀本又作黜勑律切)
傳二十三年春齊侯伐宋圍緍以討其不與盟于齊也(十九年/盟于齊)
(以無忘桓公之德而宋獨不會復召齊人共盟鹿/上故令討之與音預復扶又切下不復成嫁同)〇夏五月宋
襄公卒傷於泓故也(終子魚之言/得死爲幸)○秋楚成得臣帥師伐陳討
其貳於宋也(成得臣/子玉也)遂取焦夷城頓而還(焦今譙縣也夷一名/城父今譙郡城父縣)
(二地皆陳邑頓國今汝/隂南頓縣焦子消切)子丈以爲之功使爲令尹叔伯曰子若
國何(叔伯楚大夫薳吕臣也以爲子/五不任令尹薳爲彼切任音壬)對曰吾以靖國也夫有大
功而無貴仕(貴仕貴位/靖音靜)其人能靖者與有幾(言必矜功爲亂不/可不賞釋文其人)
(能靖者與絶句與/音餘幾居豈切)○九月晉惠公卒(經在明/年從赴)懷公命無從亡人
(懷公子圉亡人/重耳重直龍切)期期而不至無赦狐突之子毛及偃從重耳在
秦弗召(偃子犯也期期上如字下音基一本亦作/朞下注未期亦音基從才用切後皆同)冬懷公執狐
突曰子來則免(未期而執突/以不召子故)對曰子之能仕父敎之忠古之制
也䇿名委質貳乃辟也(名書於所臣之䇿屈膝而君事之則不/可以貳辟罪也質如字辟婢亦切注同)
(膝辛/七切)今臣之子名在重耳有年數矣若又召之敎之貳也父敎
子貳何以事君刑之不濫君之明也臣之願也淫刑以逞誰則
無罪臣聞命矣乃殺之卜偃稱疾不出曰周書有之乃大明服
(周書康誥言君能大/明則民服濫力暫切)己則不明而殺人以逞不亦難乎民不見
德而唯戮是聞其何後之有(言懷公必無後於晉爲二十四年/殺懷公張本逞本亦作呈勑景切)
○十一月𣏌成公卒書曰子𣏌夷也(成公始行夷禮以終其身/故於卒貶之𣏌實稱伯仲)
(尼以文貶稱子故傳/言書日子以明之)不書名未同盟也凡諸侯同盟死則赴以
名禮也(隱七年巳見今重發不書名者疑降爵故也此凡又/爲國史承告而書例見賢遍切重直用切下重詳同)赴
以名則亦書之(謂未/同盟)不然則否(謂同盟而/不以名告)辟不敏也(敏猶審也/同盟然後)
(告名赴者之禮也承赴然後書䇿史官/之制也内外之宜不同故傳重詳其義)〇晉公子重耳之及於
難也晉人伐諸蒲城(事在五年/難乃旦切)蒲城人欲戰重耳不可曰保君
父之命而享其生禄(享受也保/猶恃也)於是乎得人(以禄/致衆)有人而校罪
莫大焉(校報也/校音敎)吾其奔也遂奔狄從者狐偃趙衰(衰趙夙弟/衰初危切)顚
頡魏武子(武子魏犨頡戸/結切犨尺由切)司空季子(胥臣臼季也時狐毛賈佗/皆從而獨舉此五人賢而)
(有大功臼其乆/切佗徒何切)狄人伐廧咎如(廧咎如赤狄之别種也隗姓廧/在良切咎古刀切隗五罪切下)
(文皆/同)獲其二女叔隗季隗納諸公子公子取季隗生伯鯈叔劉
以叔隗妻趙衰生盾(盾趙宣子鯈直由切本又作儵/音同妻七計切下同盾徒本切)將適齊謂
季隗曰待我二十五年不來而後嫁對曰我二十五年矣又如
是而嫁則就木焉(言將死入木/不復成嫁)請待子處狄十二年而行(以五/年奔)
(狄至十六年而/去請待子絶句)過衛衛文公不禮焉出於五鹿(五鹿衛地今衛/縣西北有地名)
(五鹿陽平元城/縣東亦有五鹿)乞食於野人野人與之塊公子怒欲鞭之子犯
曰天賜也(得士有國之祥故以爲天/賜塊苦對切又苦怪切)稽首受而載之及齊齊桓
公妻之有馬二十乗(四馬爲乗八十匹也乗/䋲證切注及下皆同)公子安之從者以
爲不可將行謀於桑下(齊桓旣卒知孝/公不可恃故)蠶妾在其上以告姜氏
姜氏殺之(姜氏重耳妻恐孝公怒/其去故殺妾以滅口)而謂公子曰子有四方之志
其聞之者吾殺之矣公子曰無之姜曰行也懷與安實敗名公
子不可姜與子犯謀醉而遣之醒以戈逐子犯(無去志故怒敗/必邁切醒星頂)
(切)及曹曹共公聞其駢脅欲觀其裸浴薄而觀之(薄迫也駢脅/合幹共音恭)
(聞其駢脅絶句駢薄賢切脅許業切說文駢脅井也廣雅云脅/幹謂之助通俗云腋下謂之脅欲觀如字絶句一讀至裸字絶)
(句祼力果切又戸化切浴音欲薄/如字國語云薄簾也幹古旦切)僖負覊之妻曰吾觀晉公子
之從者皆足以相國若以相(若遂以爲傅相覊/紀冝切相息亮切)夫子必反其國
反其國必得志於諸侯得志於諸侯而誅無禮曹其首也子盍
蚤自貳焉(自貳自別異於曹盍戸/臘切蚤音早别彼列切)乃饋盤飱寘璧焉(臣無竟外/之夾故用)
(盤藏璧飱中不欲令人見饋其貴切遺也飱音孫說文/云餔也字林云水澆飯也寘之䜴切竟音境令力呈切)公子受
飱反璧及宋宋襄公贈之以馬二十乗(贈送/也)及鄭鄭文公亦不
禮焉叔詹諫曰臣聞天之所啓人弗及也(啓開/也)晉公子有三焉天
其或者將建諸君其禮焉男女同姓其生不蕃(蕃息也蕃/音煩注同)晉公
子姬出也而至于今一也(犬戎狐姬之/子故曰姬出)離外之患(岀奔/在外)而天不
靖晉國殆將啓之二也有三士足以上人而從之三也(國語狐/偃趙衰)
(賈佗三人皆卿才從/如字一音才用切)晉鄭同儕(儕等也儕/仕皆切)其過子弟固將禮焉
況天之所啓乎弗聽及楚楚子饗之曰公子若反晉國則何以
報不榖對曰子女玉帛則君有之羽毛齒革則君地生焉其波
及晉國者君之餘也其何以報君曰雖然何以報我對曰若以
君之靈得反晉國晉楚治兵遇於中原其辟君三舎若不獲命
(三退不得楚止/命也過古禾切)其左執鞭弭右屬櫜鞬以與君周旋(弭弓末無/縁者櫜以)
(受箭鞬以受弓屬著也周旋相追逐也弭莫爾/切屬音燭注同櫜古刀切鞬九言切縁恱絹切)子玉請殺之(畏/其)
(志/大)楚子曰晉公子廣而儉(志廣而/體儉)文而有禮其從者肅而寛(粛/敬)
(也)忠而能力晉侯無親外內惡之(晉侯惠公也/惡烏路切)吾聞姬姓唐叔
之後其後衰者也其將由晉公子乎天將興之誰能廢之違天
必有大咎乃送諸秦秦伯納女五人懷嬴與焉(懷嬴子圉妻子/圉謚懷公故號)
(爲懷嬴咎其/九切與音預)奉匜沃盥旣而揮之(匜沃盥器也揮湔也奉芳勇/切匜以支切一音以𥿄切說)
(文云似羹魁柄中有道可注水盥古緩切/揮許韋切湔音薦王音賛一音箭又音牋)怒曰秦晉匹也何以
卑我(匹敵/也)公子懼降服而囚(去上服自拘囚以謝之/去起吕切拘音俱)他日公享
之子犯曰吾不如衰之文也(有文辭也衰/初危切下同)請使衰從公子賦河
水(河水逸詩義取河水/朝宗于海海喻秦)公賦六月(六月詩小雅道尹吉甫佐宣/王征伐喻公子還晉必能匡)
(王國古者禮㑹因古詩以見意故言賦詩繼章也其全稱/詩篇者多取首章之義他皆放此見賢遍切斷端緩切)趙衰
曰重耳拜賜公子降拜稽首公降一級而辭焉(下階一級辭公/子稽首級音急)
衰曰君稱所以佐天子者命重耳重耳敢不拜(詩首章言匡王/國次章言佐天)
(子故趙衰因通言之爲/明年秦伯納之張本)
經二十有四年春王正月〇夏狄伐鄭〇秋七月〇冬天王岀
居于鄭(襄王也天子以天下爲家故所在稱居天子無外而書/出者譏王蔽於匹夫之孝不顧天下之重因其辟母弟)
(之難書出言其自絶於/周蔽必丗切難乃旦切)晉侯夷吾卒(丈公定位而後告/未同盟而赴以名)
傳二十四年春王正月秦伯納之不書不告入也(納重/耳也)及河子
犯以璧授公子曰臣負羈絏從君巡於天下(羈馬羈絏馬繮羈/紀冝切說文云馬)
(絡頭也絏息列切說文云繋也/從才用切又如字繮居良切)臣之罪甚多矣臣猶知之而況
君乎請由此亡公子曰所不與舅氏同心者有如白水(子犯重/耳舅也)
(言與舅氏同心之明如此白水猶詩/言謂予不信有如皦日皦古了切)投其璧于河(質信於河/質音致)濟
河圍今狐入桑泉取臼衰(桑泉在河東解縣西解縣東南有臼/城令力丁切衰初危切解戸買切)
二月甲午晉師軍于廬柳(懷公遣軍距重耳廬/力居切柳力乆切)秦伯使公子縶
如晉師師退軍于郇(解縣西北有郇城/縶張立切郇音荀)辛丑狐偃及秦晉之大
夫盟于郇壬寅公子入于晉師丙午入于曲沃丁未朝于武宫
(文公之祖/武公廟)戊申使殺懷公于髙梁不書亦不告也(懷公奔髙梁/髙梁在平陽)
(楊縣西南再發不告者言外諸侯/入及見殺亦皆須告乃書于䇿)吕郤畏偪(吕甥郤芮惠公舊/臣故畏爲文公所)
(偪害偪彼力/切爲于僞切)將焚公宫而弑晉侯寺人披請見公使讓之且辭
焉(辭不見弒音試又作殺寺本/又作侍披普皮切見賢遍切)曰蒲城之役(在五/年)君命一宿女
即至(即日至女音/汝下皆同)其後余從狄君以田渭濵(田獵渭音謂/水名濵音賔)女爲
惠公來求殺余命女三宿女中宿至雖有君命何其速也夫袪
猶在(披所斬文公衣𬒮也爲于僞切中丁仲切下及/注同女中宿至或無至字祛起魚切袂滅制切)女其行乎
對曰臣謂君之入也其知之矣(知君人/之道)若猶未也又將及難君
命無二古之制也除君之惡唯力是視蒲人狄人余何有焉(當/二)
(君出君爲蒲狄之人於我有/何義難乃旦切下及注皆同)今君即位其無蒲狄乎齊桓公置
射鉤而使管仲相(乾時之殺管仲射桓公中帶/鉤射食亦切注同相息亮切)君若易之何辱
命焉(言若反齊桓巳將/目去不須辱君命)行者甚衆豈唯刑臣(披奄人故稱刑臣/甚衆一本甚作其)
公見之以難告(告吕郤欲/焚公宫)三月晉侯潛會秦伯于王城已丑晦
公宫火瑕甥郤芮不獲公乃如河上秦伯誘而殺之晉侯逆夫人
嬴氏以歸(秦穆公女/文嬴也)秦伯送衛於晉三千人實紀綱之僕(新有/吕郤)
(之難國未輯睦故以兵衛文公諸門戸僕隷之事皆秦卒共之/爲之紀綱輯音集又七入切本亦作集卒子忽切共音恭本亦)
(作/供)初晉侯之豎頭須守藏者也(頭須一曰里鳬須豎左右小吏/豎上注切藏才浪切下同鳬房)
(孚切韓詩外傳云晉文公亡過曹里鳬須從因盗重耳資而/亡重耳無糧餒不能行介子推割股以食重耳然後能行)其
岀也竊藏以逃(文公/出時)盡用以求納之(求納/文公)及入求見公辭焉以
沐謂僕人曰沐則心覆心覆則圖反冝吾不得見也居者爲社
稷之守行者爲羈絏之僕其亦可也何必罪居者國君而讎匹
夫懼者甚衆矣僕人以告公遽見之(言弃小怨所以能安衆見/賢遍切下得見同覆芳服)
(切下同守手又切/又如字甚或作其)狄人歸季隗于晉而請其二子(二子伯/鯈叔劉)文公
妻趙衰生原同屏括樓嬰(原屏樓三子之邑妻七計/切屏歩丁切括古活切)趙姬請逆
盾與其母(趙姬文公女也盾/狄女叔隗之子)子餘辭(子餘趙/衰字)姬曰得寵而忘舊
何以使人必逆之固請許之來以盾爲才固請于公以爲嫡子
而使其三子下之以叔隗爲内子而巳下之(卿之嫡妻爲内子/皆非此年事蓋因)
(狄人歸季隗遂終言叔隗嫡亦/作適丁歷切下遐嫁切下同)晉侯賞從亡者介之推不言禄
禄亦弗及(介推文公微臣之/語助從才用切)推曰獻公之子九人唯君在矣惠
懷無親外内弃之天未絶晉必將有主主晉祀者非君而誰天
實置之而二三子以爲已力不亦誣乎竊人之財猶謂之盜況
貪天之功以爲已功乎下義其罪上賞其姦上下相蒙(蒙欺/也)難
與處矣其母曰盍亦求之以死誰懟對曰尤而效之罪又甚焉
且出怨言不食其食(怨言謂上下相蒙難與/處盍戸臘切懟直類切)其母曰亦使知之
若何(旣不求之且欲今/推達言於文公)對曰言身之丈也身將隱焉用文之是
求顯也其母曰能如是乎與女偕隱(偕俱也焉於/䖍切女音汝)遂隱而死晉
侯求之不獲以緜上爲之田曰以志吾過且旌善人(旌表也西/河界休縣)
(南有地/名緜上)○鄭之入滑也滑人聽命(入滑在/二十年)師還又即衛鄭公子士
洩堵俞彌帥師伐滑(堵俞彌/鄭大夫)王使伯服游孫伯如鄭請盟(二子/周大)
(夫)鄭伯怨惠王之入而不與厲公爵也(事在莊二/十一年)又怨襄王之
與衛滑也(怨王助衛爲滑/請爲于僞切)故不聽王命而執二子王怒將以狄
伐鄭富辰諫曰不可臣聞之大上以德撫民(無親䟽也聽吐定/切而執二子本或)
(作而執其二子其/衍字也大音泰)其次親親以相及也(先親以及䟽/推恩以成義)昔周公弔
二叔之不咸故封建親戚以蕃屏周(弔傷也咸同也周公傷夏/殷之叔世䟽其親戚以至)
(滅亡故廣封其/兄弟蕃方元切)管蔡郕霍魯衛毛耼郜雍曹滕畢原酆郇文之
昭也(十六國皆文王子也管國在熒陽京縣東北雍國在河内/山陽縣西畢國在長安縣西比酆國在始平鄂縣東郕音)
(成耼乃甘切雍於用切/注同酆音豐郇音荀)邘晉應韓武之穆也(四國皆武王子應/國在襄陽城父縣)
(西南/韓國在河東郡界河内/野王縣西北有邗城邗音于)凡蔣邢茅胙祭周公之胤也(㣧/嗣)
(也蔣在弋陽期思縣髙平昌邑縣西有茅郷東郡燕縣西南有/胙亭蔣將丈切茅亡交切胙才故切下注祭胙同祭側界切)
召穆公思周德之不類故糾合宗族于成周而作詩(類善也糾/收也召穆)
(公周卿士名虎召采地扶風雍縣東南有召亭周厲王之時周/德衰微兄弟道缺召穆公于東都收會宗族特作此周公之樂)
(歌常棣詩屬小雅召上照切注同/糾居􁈭切棣大計切字林大内切)曰常棣之華鄂不􁒆􁒆(常棣/棣也)
(鄂鄂然華外發不􁒆􁒆言􁒆􁒆以喻兄弟和睦則強/盛而有光輝􁒆􁒆然鄂五各切不方九切􁒆韋鬼切)凡今之人
莫如兄弟(言致􁒆􁒆之盛/莫如親兄弟)其四章曰兄弟䦧于牆外禦其侮(䦧/訟)
(爭貌言内雖不和猶冝外扞異族之侵侮䦧呼歷切毛詩傳云/很也禦魚吕切下同侮亡甫切詩作務爭爭鬪之爭本又作諍)
(杆戸/旦切)如是則兄弟雖有小忿不廢懿親(懿美/也)今天子不忍小忿
以弃鄭親其若之何庸勲親親暱近尊賢德之大者也(庸用也/暱親也)
(暱女/乙切)即聾從昧與頑用嚚姦之大者也弃德崇姦禍之大者也
(崇聚也聾鹿工切/昧音妹嚚魚巾切)鄭有平惠之勲(平王東遷晉鄭是依惠王/出奔虢鄭納之是其勲也)又
有厲宣之親(鄭始封之祖桓公友周/厲王之子宣王之母弟)弃嬖寵而用三良(七年殺/嬖臣申)
(侯十六年殺寵子子華也三良叔詹堵/叔師叔所謂尊賢堵丁古切又音者)於諸姬爲近(道近當/暱之)四
德具矣耳不聽五聲之和爲聾目不别五色之章爲昧心不則
德義之經爲頑口不道忠信之言爲嚚狄皆則之四姦具矣周
之有懿德也猶曰莫如兄弟故封建之(當周公時故言周之/有懿德别彼列切)其
懷柔天下也猶懼有外侮扞禦侮者莫如親親故以親屏周召
穆公亦云(周公作詩召公/歌之故言亦云)今周徳旣衰於是乎又渝周召以從
諸姦無乃不可乎(變周召親兄弟/之道渝羊朱切)民未忘禍王又興之(前有子/頽之亂)
(中有叔帶召狄故曰/民未忘禍頽徒囬切)其若文武何(言將廢文/武之功業)王弗聽使頽叔桃
子出狄師(二子周大夫桃如字一/本或作姚亦冝音桃)夏狄伐鄭取櫟王德狄人將
以其女爲后富辰諫曰不可臣聞之曰報者倦矣施者未厭(施/功)
(勞也有勞則望報過甚櫟力狄切/施如字注同厭於豔切又於鹽切)狄固貪惏王又啓之女德無
極婦怨無終(婦女之志近之則不知止足逺之則忿怨無巳終/猶巳也惏力南切方言云殺人而取其財曰惏近)
(附近之近/遠于萬切)狄必爲患王又弗聽初甘昭公有寵於惠后(甘昭公/王子帶)
(也食邑於甘河南/縣西南有甘水)惠后將立之未及而卒昭公奔齊(奔齊在/十二年)王
復之(在二十/二年)又通於隗氏(隗氏王所/立狄后)王朁隗氏(替廢也替/他計切)頽叔
桃子曰我實使狄狄其怨我遂奉大叔以狄師攻王王御士將
禦之(周禮王之御/士十二人)王曰先后其謂我何(先后惠后也誅大/叔恐違先后志)寧使
諸侯圖之王遂出及坎欿國人納之(坎欿周地在河南鞏縣東/坎苦感切欿大感切鞏九)
(勇切)秋頽叔桃子奉大叔以狄師伐周大敗周師獲周公忌父
原伯毛伯富辰(原毛皆/采邑)王出適鄭處于汜(鄭南汜也在襄城縣/南汜音凡後皆同)
大叔以隗氏居于温○鄭子華之弟子臧出奔宋(十六年殺/子華故)好
聚鷸冠(鷸鳥名聚鷸羽以爲冠非法/之服好呼報切鷸尹橘切)鄭伯聞而惡之(惡其服非/法惡烏路)
(切)使盗誘之八月盗殺之于陳宋之間君子曰服之不衷身之
災也(衷猶適也衷音忠/一音丁仲切注同)詩曰彼已之子不稱其服(詩曹風刺小/人在位言彼)
(人之德不稱其服己音記稱/尺證切注及下同刺七賜切)子臧之服不稱也夫詩曰自詒伊
慼其子臧之謂矣(詩小雅詒遺也慼憂也取其自遺憂之服一/本作之及夫音扶詒以支切遺唯季切下同)
夏書曰地平天成稱也(夏書逸書地平其化天成其施上下相/稱爲冝夏戸雅切後夏書皆倣此施始)
(䜴/切)〇宋及楚平宋成公如楚還入於鄭鄭伯將享之問禮於皇
武子(皇武子/鄭卿)對曰宋先代之後也於周爲客天子有事膰焉(有/事)
(祭宗廟也膰祭肉尊之故賜以祭胙/膰符袁切周禮又作㸋字音義皆同)有喪拜焉(宋弔周喪王/特拜謝之)豐
厚可也鄭伯從之享宋公有加禮也(禮物事事加厚菩鄭能尊/先代釋文享宋公有加絶)
(句禮也一本無也/字讀揔爲一句)〇冬王使來告難曰不榖不德得罪于母弟
之寵子帶鄙在鄭地汜(鄙野也難乃/旦切下同)敢告叔父(天子謂同姓/諸侯曰叔父)臧
文仲對曰天子蒙塵于外敢不奔問官守(官守王之羣臣守/手又切注及下同)王
使簡師父告于晉使左鄢父告于秦(二子周大夫/鄢故晚切)天子無出書
曰天王出居于鄭辟母弟之難也(叔帶襄王/同母弟)天子凶服降名禮
也(凶服素服降/名稱不榖)鄭伯與孔將鉏石甲父侯宣多省視官具于汜
(三子鄭大夫省官司/具器用鉏仕居切)而後聽其私政禮也(得先君後已之/禮聽吐定切)〇衞
人將伐邢禮至曰不得其守國不可得也(禮至衞大夫守/謂邢正卿國子)我請
昆弟仕焉乃往得仕(爲明年/滅邢傳)
經二十有五年春王正月丙午衛侯燬滅邢(衛邢同姬姓惡其/親親相滅故稱名)
(罪之燬況委/切惡烏路切)〇夏四月癸酉衛侯燬卒(無傳五/同盟)宋蕩伯姬來逆
婦(無傳伯姬魯女爲宋大夫蕩氏妻也自爲其子來逆稱婦/姑存之辭婦人越竟迎婦非禮故書爲于僞切竟音境)〇
宋殺其大夫(無傳其事則未聞於例/爲大夫無罪故不稱名)○秋楚人圍陳納頓子于
頓(頓迫於陳而出奔楚故楚圍陳以納頓子不言遂明/一事也子玉稱人從告頓子不言歸興師見納故)葬衛文
公(無/傳)〇冬十有二月癸亥公會衛子莒慶盟于洮(洮魯地衛文/公旣葬成公)
(不稱爵者述父之志降名從未成君故書/子以善之莒慶不稱氏未賜族洮吐刀切)
傳二十五年春衛人伐邢二禮從國子巡城掖以赴外殺之正
月丙午衛侯燬滅邢同姓也故名禮至爲銘曰余掖殺國子莫
余敢止(惡其不知恥詐以滅同姓而反銘功於器掖/音亦說文以手持人臂曰掖惡烏路切)○秦伯師
于河上將納王狐偃言於晉侯曰求諸侯莫如勤王(勤納/王也)諸侯
信之且大義也繼丈之業而信宣於諸侯今爲可矣(晉文侯仇/爲平王侯)
(伯匡輔周/室仇音求)使卜偃卜之曰吉遇黃帝戰于阪泉之兆(黄帝與神/農之後姜)
(氏戰于阪泉之野勝之/今得其兆故以爲吉)公曰吾不堪也(文公自以爲己當/此兆故曰不堪)對曰
周禮未改今之王古之帝也(言周德雖衰其命未改今/之周王自當帝兆不謂晉)公曰筮
之筮之遇大有䷍(乾下離/上大有)之睽䷥(兊下離上睽大有/九三變而爲睽)曰吉遇公
用享于天子之卦(大有九三爻辭也三爲三公而得位變而/爲兊兊爲說得位而說故能爲王所宴饗)戰
克而王享吉孰大焉(言卜筮/協吉)且是卦也(方更揔言二卦之/義不擊於一爻)天
爲澤以當日天子降心以逆公不亦可乎(乾爲天兊爲澤乾變/爲兊而上當離離爲)
(日日之在天垂曜在澤天子在/上說心在下是降心逆公之象)大有去睽而復亦其所也(言去/睽卦)
(還論大有亦有天子降心之象乾尊/離卑降尊下卑亦其義也下遐嫁切)晉侯辭秦師而下(辭讓秦/師使還)
(順流故/曰下)三月甲辰次于陽樊右師圍温(大叔在/温故)左師逆王夏
四月丁巳王入于王城取大叔于温殺之于隰城戊午晉侯朝
王王享醴命之宥(旣行享禮而設醴酒又加之以幣帛以/助歡也宥助也隰音習醴音禮宥音又)請隧
弗許(闕地通路曰隧王之葬禮也諸侯皆縣柩而下/隧音遂今之延道闕其月切縣音玄柩其又切)曰王章也
(章顯王者/與諸侯異)未有代德而有二王亦叔父之所惡也與之陽樊温
原櫕茅之田晉於是始啓南陽(在晉山南河北故曰南/陽惡烏路切攅才官切)陽樊不
服圍之蒼葛呼曰(蒼葛樊陽人/呼喚故切)德以柔中國刑以威四夷冝吾
不敢服也此誰非王之親姻其俘之也乃出其民(取其土而巳/俘芳扶切)
〇秋秦晉伐鄀(鄀本在商密秦楚界上小國其後遷於/南郡鄀縣鄀音若字林云楚邑楮斫切)楚鬭克
屈禦宼以申息之師戍商密(鬬克申公子儀屈禦宼息公子邊/商密鄀别邑今南郷丹水縣戍守)
(也二子屯兵於析以爲商密援/禦魚吕切屯徒門切援于眷切)秦人過析隈入而繫輿人以圍
商密昏而傅焉(析楚邑一名白羽今南郷析縣隈隱蔽之處繫/縛輿人詐爲克析得其囚俘者昏而傅城不欲)
(令商密知囚非析人過古卧切王音戈析星歷切俗作㭊隈/烏囬切繫音計輿音餘傅音附注同處昌慮切令力呈切)宵
坎血加書僞與子儀子邊盟者(掘地爲坎以埋盟之餘血加盟/書其上掘其勿切又其月切本)
(又作闕/其月切)商宻人懼曰秦取析矣戍人反矣乃降秦師秦師囚申
公子儀息公子邊以歸(商密旣降析戍亦敗故得囚二/子降戸江切後除注降名皆同)楚令尹
子玉追秦師弗及(不復言晉者秦爲/兵主復扶又切)遂圍陳納頓子于頓(爲頓/圍陳)
(爲于/僞切)〇冬晉侯圍原命三日之糧原不降命去之諜出(諜間也/諜音牒)
(閒閒厠/之間)曰原將降矣軍吏曰請待之公曰信國之寳也民之所
庇也得原失信何以庇之所亡滋多退一舎而原降遷原伯貫
于冀(伯貫周守原大夫也庇必/利切又音秘貫古亂切)趙衰爲原大夫狐溱爲温大夫
(狐淎狐毛之/子溱側巾切)〇衛人平莒于我十二月盟于洮脩衛文公之好
且及莒平也(莒以元年酈之役怨魯衛文公將平之未及而卒/成公追成父志降名以行事故曰脩文公之好好)
(呼報切注同/酈力知切)〇晉侯問原守於寺人勃鞮(勃鞮披也守手又切/勃歩忽切鞮丁兮切)
對曰昔趙衰以壷飱從徑餒而弗食(言其廉且仁不忘君也徑/猶行也飧音孫從扌用切)
(舊如字徑古定切一讀以壷飧從絶句讀/徑爲經連下句乖於杜義餒奴罪切餓也)故使處原(從披言也/衰雖有大)
(功猶簡小善以進之/示不遺勞披普皮切)
經二十有六年春王正月已未公會莒子衛寗速盟于向(向莒/地寗)
(速衛大夫莊子/也向舒亮切)○齊人侵我西鄙公追齊師至酅弗及(公逐齊/師逺至)
(齊地故書之濟北榖城縣西有地名酅下/酅本又作巂戸圭切注同一音似轉切)○夏齊人伐我北鄙
(孝公未入魯竟先使微/者伐之竟音境傳同)○衛人伐齊〇公子遂如楚乞師(公子/遂魯)
(卿也乞不/保得之辭)○秋楚人㓕䕫以䕫子歸(䕫楚同姓固今建平秭歸/縣䕫有不祀之罪故不譏)
(楚滅同姓䕫求/龜切秭音姊)〇冬楚人伐宋圍緍公以楚師伐齊取榖(傳例/曰師)
(能左右之曰/以緍亡巾切)公至自伐齊(無/傳)
傳二十六年春王正月公會莒茲㔻公(兹㔻時君之號莒夷無/謚以號爲稱㔻普悲切)
(稱尺/證切)寗莊子盟于向尋洮之盟也(洮盟在/前年)齊師侵我西鄙討是
二盟也夏齊孝公伐我北鄙衛人伐齊洮之盟故也公使
展喜犒師(勞齊師犒苦報切/勞力報切下文同)使受命于展禽(柳下/惠)齊侯未入竟
展喜從之曰寡君聞君親舉玉趾將辱於敝邑使下臣犒執事
(言執事不敢斥/尊趾音止足也)齊侯曰魯人恐乎對曰小人恐矣君子則否齊
侯曰室如縣罄野無靑草何恃而不恐(如而也時夏四月今之/二月野物未成故言居)
(室而資糧縣盡在野則無𬞞食之物所以當恐/恐曲勇切下及注皆同縣音玄注同罄亦作磬)對曰恃先王之
命昔周公大公股肱周室夾輔成王成王勞之而賜之盟曰丗
丗子孫無相害也載在盟府(載載書也大音秦下及注/同夾古洽切舊音古恊切)大師職
之(職主也大公爲大/師兼主司盟之官)桓公是以糾合諸侯而謀其不恊彌縫其
闕而匡救其災昭舊職也及君即位諸侯之望曰其率桓之功
(率循也縫/扶容切)我敝邑用不敢保聚(用此舊盟故/不聚衆保守)曰豈其嗣丗九年
而弃命廢職其若先君何君必不然恃此以不恐齊侯乃還東
門襄仲臧文仲如楚乞師(襄仲居東門故以爲氏臧丈仲/爲襄仲副使故不書使所吏切)臧孫
見子玉而道之伐齊宋以其不臣也(言其不臣事周室可以/此罪責而伐之道音導)〇
䕫子不祀祝融與鬻熊(祝融高辛氏之火正楚之遠祖也鬻熊/祝融之十二丗孫䕫楚之别封故亦丗)
(紹其祀融餘/忠切鬻音育)楚人讓之對曰我先王熊摯有疾鬼神弗赦而自
竄于䕫(熊摯楚嫡子有疾不得嗣位故别封爲䕫子/摯音至竄七亂切字林又千外切嫡丁歷切)吾是以失
楚又何祀焉(廢其常祀而/飾辭文過)秋楚成得臣鬪冝申帥師滅䕫以
䕫子歸(成得臣今尹子玉也/鬪冝申司馬子西也)〇宋以其善於晉侯也(重耳之出/也宋襄公)
(贈馬二十乗/乗繩證切)叛楚即晉冬楚令尹子玉司馬子西帥師伐宋
圍緍○公以楚師伐齊取榖凡師能左右之曰以(左右謂進退/在巳左右並)
(如/字)寘桓公子雍於榖易牙奉之以爲魯援(雍本與孝公爭立故/使居榖以偪齊寘之)
(䜴切瑗/于眷切)楚申公叔侯戍之(爲二十八年楚子/使申叔去榖張本)桓公之子七人爲
七大夫於楚(言孝公不/能撫公族)
春秋經傳集解僖下第七
　　　　　　　　　　　杜氏　盡三十三年
經二十有七年春杞子來朝〇夏六月庚寅齊侯昭卒(十九年/與魯大)
(夫盟/于齊)○秋八月乙未葬齊孝公(無傳三月/而葬速)○乙巳公子遂帥師
入杞(弗地曰入八月無乙/巳乙巳九月六日)〇冬楚人陳侯蔡侯鄭伯許男圍宋
(傳言楚子使子玉去宋經書人者恥不得/志以微者告猶序諸侯之上楚主兵故)十有二月甲戌公㑹
諸侯盟于宋(無傳諸侯伐宋公與楚有好而往㑹之非後期宋方/見圍無嫌於與盟故直以宋地好呼報切與音預)
傳二十七年春杞桓公來朝用夷禮故曰子(𣏌先代之後而追/於東夷風俗雜壞)
(言語衣服有時而夷故杞子卒傳言其夷也仐稱朝/者始於朝禮終而不全異於介葛盧故唯貶其爵)公卑𣏌𣏌
不共也(杞用夷禮故賤之共音/恭本亦作恭下注同)○夏齊孝公卒有齊怨(前年齊/再伐魯)
不廢喪紀禮也(弔贈之數/不有廢)〇秋入杞責禮也(責不共也責禮/本或作責無禮)
(者/非)○楚子將圍宋使子文治兵於睽(子文時不爲令尹故云使/治兵習號令也睽楚邑睽)
(苦圭切/又音圭)終朝而畢不戮一人(終朝自旦及食時也子文欲委重/於子玉故略其事朝如字注同戮)
(音/六)子玉復治兵於蔿(子玉爲令尹故蔿楚邑/復扶又切蔿于委切)終日而畢鞭七人
貫三人耳國老皆賀子文子文飲之酒(賀子玉堪其事貫音官/又古亂切飲於鴆切)
蔿賈尚幼後至不賀(蔿賈伯嬴孫叔敖之父幼少/也嬴音盈少詩照切下同)子文問之對
曰不知所賀子之傳政於子玉曰以靖國也靖諸内而敗諸外
所獲幾何子玉之敗子之舉也舉以敗國將何賀焉子玉剛而
無禮不可以治民過三百乗其不能以入矣苟入而賀何後之
有(三百乗二萬二千五百人傳音直/專切幾居豈切乗䋲證切下同)冬楚子及諸侯圍宋宋公
孫固如晉告急(公孫固宋/莊公孫)先軫曰報施救患取威定霸於是乎
在矣(先軫晉下軍之佐原軫也報宋贈/馬之施軫之忍切施式氏切注同)狐偃曰楚始得曹而新
昏於衛若伐曹衛楚必救之則齊宋免矣(前年楚使申叔/侯戍穀以偪齊)於是
乎蒐于被廬(晉常以春蒐禮改政令敬其始也𬒳廬/晉地蒐所求切被皮義切廬力居切)作三軍(閔/元)
(年晉獻公作二軍/今復大國之禮)謀元帥(中軍帥帥所/類切注同)趙衰曰郤縠可臣亟聞
其言矣說禮樂而敦詩書詩書義之府也禮樂德之則也德義
利之本也夏書曰賦納以言明試以功車服以庸(尚書虞夏書/也賦納以言)
(觀其志也明試以功考其事也車服以庸報其勞也賦猶取/也庸功也縠本又作榖同胡木切亟欺兾切數也說音恱)君
其試之乃使郤縠將中軍郤溱佐之使狐偃將上軍讓於狐毛
而佐之(狐毛偃之兄將子匠切下/將上將下皆同溱側巾切)命趙衰爲卿讓於欒枝先軫
(欒枝貞子也欒賔/之孫欒魯官切)使欒枝將下軍先軫佐之荀林父御戎魏犨
爲右(荀林父中行桓/子行戸剛切)〇晉侯始入而敎其民二年欲用之(二十/四年)
(入)子犯曰民未知義未安其居(無義則/苟生)於是乎出定襄王(二十/五年)
(定襄王以示/事君之義)入務利民民懷生矣將用之子犯曰民未知信未
宣其用(宣明也未明/於見用之信)於是乎伐原以示之信(伐原在二/十五年)民易資
者不求豐焉(不詐以/求多)明徴其辭(重言/信)公曰可矣乎子犯曰民未
知禮未生其共於是乎大蒐以示之禮(蒐順少長明貴/賤長丁丈切)作執秩
以正其官(執秩主爵秩之/官秩直乙切)民聽不惑而後用之出榖戍釋宋圍
(楚子使申叔去/榖子玉去宋)一戰而霸文之敎也(謂明年/戰城濮)
經二十有八年春晉侯侵曹晉侯伐衛(再舉晉侯者/曹衛兩來告)公子買戍
衛不卒戍刺之(公子買魯大夫子叢也内殺大夫皆書刺言用/周禮三刺之法示不枉濫也公實畏晉殺子叢)
(而誣叢以廢戍之罪恐不爲逺近所信故/顯書其罪刺七賜切叢似東切枉紆往切)楚人救衛三月丙午
晉侯入曹執曹伯卑宋人(卑與也執諸侯當以歸京師晉欲怒/楚使戰故以與宋所謂譎而不正卑)
(必利切注同/譎古穴切)〇夏四月己巳晉侯齊師宋師秦師及楚人戰于
城濮楚師敗績(宋公齊國歸父秦小子憖旣次城濮以師屬晉/不與戰也子玉及陳蔡之師不書楚人恥敗告)
(文略也大崩曰敗績濮/音卜憖魚覲切與音預)楚殺其大夫得臣(子玉違其君命以取/敗稱名以殺罪之)
衛侯出奔楚五月癸丑公會晉侯齊侯宋公蔡侯鄭伯衛子莒
子盟于踐土(踐土鄭地王子虎臨盟不同歃故不書衛侯岀奔/其弟叔武攝位受盟非王命所加從未成君之禮)
(故稱子而序鄭伯之下經書癸丑月十八日也傳書癸亥月二/十八日經傳必有誤踐似淺切土如字或一音杜歃所洽切本)
(又作/喢)陳侯如會(無傳陳本與楚楚敗懼而/屬晉來不及盟故曰如㑹)公朝于王所(無傳王/在踐土)
(非京師故/曰王所)六月衛侯鄭自楚復歸于衛(復其位曰復歸晉人感/叔武之賢而復衛侯衛)
(侯之入由于叔武故以國/逆爲文例在成十八年)衛元咺出奔晉(元咺衛大夫雖爲叔/武訟訴失若臣之節)
(故無賢文奔例在宣十年咺況晚切爲/于僞切下爲其同訢本又作愬蘇路切)陳侯𣢾卒(無傳凡/四同盟)〇秋
𣏌伯姬來(無傳莊公女/歸寜曰來)公子遂如齊(無傳/聘也)〇冬公會晉侯齊侯
宋公蔡侯鄭伯陳子莒子邾子秦人于温(陳共公稱子先君未/葬例在九年宋襄公)
(稱子自在本班陳共公稱子降在鄭下陳懷公稱子而在/鄭上傳無義例蓋主㑹所次非襃貶也共音恭下共公同)天王
狩于河陽(晉地今河内有河陽縣晉實召王爲其辭逆/而意順故經以王狩爲辭狩本又作守音同)壬申公
朝于王所(壬申十月十日有/日而無月史闕文)晉人執衛侯歸之于京師(稱人以/執罪及)
(民也例在成十五年諸侯/不得相治故歸之京師)衛元咺自晉復歸于衞(元咺與衛侯/訟得勝而歸)
(從國逆例者明衛侯無/道於民國人與元咺)諸侯遂圍許(晉温諸侯也許比再㑹不/至故因會共伐之比如字)
(王得/利切)曹伯襄復歸于曹(晉惑侯獳之言而復曹伯/故從國逆之例獳乃侯切)遂會諸侯圍
許(言遂得復而/行不歸國也)
傳二十八年春晉侯將伐曹假道于衛(曹在衛/東故)衛人弗許還自
南河濟(從汲郡南渡出衛/南而東汲音急)侵曹伐衛正月戊申取五鹿(五鹿/衛地)二
月晉郤縠卒原軫將中軍胥臣佐下軍上德也(先軫以下軍佐/超將中軍故曰)
(上德胥臣司空季子將/子匠切注同胥思徐切)晉侯齊侯盟于斂盂(歛盂衛地斂徐音/廉又力檢切盂音)
(于)衛侯請盟晉人弗許衛侯欲與楚國人不欲故出其君以說
于晉衛侯出居于襄牛(襄牛衛地說/音恱或如字)公子買戍衛(晉伐衛衛楚/之昏姻魯欲)
(與楚故/伐衛)楚人救衛不克公懼於晉殺子叢以說焉(召子叢而殺/之以謝晉說)
(音/恱)謂楚人曰不卒戍也(詐告楚人言子叢不終戍事而歸故殺/之殺子叢在楚救衛丁經在上者救衛)
(赴晚/至)晉侯圍曹門焉多死(攻曹/城門)曹人尸諸城上(磔晉死人於城/上磔張宅切)
晉侯患之聽輿人之謀曰稱舎於墓(輿衆也舎墓爲將發冡輿/音餘爲如字又于僞切)
師遷焉曹人兇懼(遷至曹人墓兇兇恐懼/聲兇凶勇切恐丘勇切)爲其所得者棺而出
之因其兇也而攻之三月丙午入曹數之以其不用僖負羈而
乗軒者三百人也且曰獻狀(軒大夫車言其無德居位者多故/責其功狀棺古患切一音官軒許)
(言/切)令無入僖負羈之宫而免其族報施也(報飧璧之施施始/䜴切注同飱音孫)魏
犨顚頡怒曰勞之不圖報於何有(二子各有從亡之勞/頡戸結切從才用切)爇僖負
羈氏(爇燒也爇/如恱切)魏犨傷於胷公欲殺之而愛其材(材/力)使問且視
之病將殺之魏犫束胸見使者曰以君之靈不有寧也(言不以/病故自)
(安寜見賢遍/切使所吏切)距躍三百曲踊三百(距躍超越也曲踊跳踊也百/猶勵也距昔巨躍羊略切三)
(如字又息暫切百音陌下/倣此跳徒彫切勵音邁)乃舎之殺顚頡以徇于師立舟之僑
以爲戎右(舟之僑故虢臣閔二年奔晉以代魏犨爲/先歸張本舎如字又音捨下同徇似俊切)宋人使門
尹般如晉師告急(門尹般宋大/夫般音班)公曰宋人告急舎之則絶(與晉/絶)
告楚不許我欲戰矣齊秦未可若之何(未肯/戰)先軫曰使宋舎我
而賂齊秦(求救於齊/秦舎音捨)藉之告楚(假借齊秦使爲宋請/藉在亦切爲于僞切)我執曹君
而分曹衛之田以賜宋人楚愛曹衛必不許也(不許齊/秦之請)喜賂怒
頑能無戰乎(言齊秦喜得宋賂而怒楚之頑/必自戰也不可告請故曰頑)公說執曹伯分曹
衛之田以卑宋人楚子入居于申(申在方城内故而入/說音恱卑必利切)使申叔
去穀(二十六年/申叔戍榖)使子玉去宋曰無從晉師晉侯在外十九年矣
而果得晉國(晉侯生十七年而亡亡十九年/而反凡二十六年至此四十矣)險阻艱難備甞之
矣民之情僞盡知之矣天假之年(獻公之子九人唯文/公在故曰天假之年)而除其
害(除惠懷/吕郤)天之所置其可廢乎軍志曰允當則歸(無求過分軍/志兵書當丁)
(浪切分/扶問切)又曰知難而退又曰有德不可敵此三志者晉之謂矣
(謂今與晉遇/當用此三志)子玉使伯棼請戰(伯棼子􁈮椒也鬪/伯比/之孫棼扶云切王扶粉切)曰非敢
必有功也願以間執讒慝之口(間執猶塞也讒慝若蔿賈之言/謂子玉不能以三百乗入閒閒)
(厠之閒注同慝吐/得切乗繩證切)王怒少與之師唯西廣東宫與若敖之六卒
實從之(楚子還申遣此兵以就前圍宋之衆楚有左右廣又大/子有宫甲分取以給之若敖楚武王之祖父葬若敖者)
(子玉之祖也六卒子玉宋人之兵六百人言不/悉師以益之廣古曠切注同卒子怱切注同)子玉使宛春告
於晉師曰請復衛侯而封曹臣亦釋宋之圍(衛侯未出竟曹伯/見執在宋巳失位)
(故言復衛封曹宛於元/切又於阮切竟音境)子犯曰子玉無禮哉君取一臣取二(君/取)
(一以釋宋圍惠晉侯臣/取二復衛曹爲己功)不可失矣(言可/伐)先軫曰子與之定人之
謂禮楚一言而定三國我一言而亡之我則無禮何以戰乎不
許楚言是弃宋也救而弃之謂諸侯何(言將爲諸/侯所怪)楚有三施我
有三怨怨讎巳多將何以戰不如私許復曹衛以攜之(私許二/國使告)
(絶于楚而後復之/攜離也施始䜴切)執宛春以怒楚旣戰而後圖之(須勝負決/乃定計)公
說乃拘宛春於衛且私許復曹衛曹衛告絶於楚子玉怒從晉
師晉師退軍吏曰以君辟臣辱也且楚師老矣何故退子犯曰
師直爲壯曲爲老豈在乆乎微楚之惠不及此(重耳過楚楚成/王有贈送之惠)
(說音恱拘言/俱過古禾切)退三舎辟之所以報也(一舎三十里初楚子云若/反國何以報我故以退三)
(舎爲/報)背惠食言以亢其讎(亢猶當也讎謂楚也背音/偑下及注同亢苦浪切)我曲楚直
其衆素飽不可謂老(直氣/盈飽)我退而楚還我將何求若其不還君
退臣犯曲在彼矣退三舎楚衆欲止子玉不可夏四月戊辰
晉侯宋公齊國歸父崔夭秦小子憖次于城濮(國歸父崔天齊/大夫也小子憖)
(秦穆公子也城濮/衛地夭於表切)楚師背酅而舎(酅丘陵險阻/名酅戸圭切)晉侯患之聽輿
人之誦(恐衆畏險故/聽其歌誦)曰原田毎每舎其舊而新是謀(髙平曰原/喻晉君美)
(盛若原田之草每每然可以謀立新功不/足念舊惠每亡囬切又梅對切舍音捨)公疑焉(疑衆謂已/背舊謀新)子
犯曰戰也戰而捷必得諸侯若其不捷表裏山河必無害也(晉/國)
(外河而/内山)公曰若楚惠何欒貞子曰漢陽諸姬楚實盡之(貞子欒/枝也水)
(北曰陽姬姓之國在/漢北者楚盡滅之)思小惠而忘大恥不如戰也晉侯夢與楚
子搏(搏手搏/搏音博)楚子伏己而盬其腦(盬啑也盬音古腦乃老切啑/子荅切又所荅切又子甲切)
是以懼子犯曰吉我得天楚伏其罪吾且柔之矣(晉侯上向故/得天楚子下)
(向地故伏其罪腦所以柔物子犯審見事/冝故權言以荅夢向或作嚮許亮切下同)子玉使鬪勃請戰(鬪/勃)
(楚大/夫)曰請與君之士戲君馮軾而觀之得臣與寓目焉(寓寄也/馮皮冰)
(切軾音式與/音預寓音遇)晉侯使欒枝對曰寡君聞命矣楚君之惠未之敢
忘是以在此爲大夫退其敢當君乎旣不獲命矣(不獲止命/爲于僞切)敢
煩大夫謂二三子(煩鬪勃令戒勑子玉/子西之屬令力呈切)戒爾車乗敬爾君事詰
朝將見(詰朝平旦乗䋲證切下及注皆同詰起/吉切朝如字注同見如字又賢遍切)晉車七百乗韅
靷鞅靽(五萬二千五百人在背曰韅在胷曰靷在腹曰鞅在後/曰靽言駕乗脩備韅許見切說文作/云著掖皮靷以)
(刄切說文云軸也鞅於杖切說文云/頸皮也靽音半一云縶也背如字)晉侯登有莘之虚以觀師
曰少長有禮其可用也(有莘故國名少長猶言大小莘所巾切/虚丘魚切少詩照切注同長丁丈切注)
(同)遂伐其木以益其兵(伐木以益攻戰之具與曵/柴亦是也攻如字又音貢)己巳晉師陳
于華北胥臣以下軍之佐當陳蔡子玉以若敖之六卒將中軍
曰今日必無晉矣子西將左子上將右(子西鬪冝申子卜鬪勃/陳直覲切卒子忽切下)
(同將子匠切/下及注同)胥臣蒙馬以虎皮先犯陳蔡陳蔡奔楚右師潰(陳/蔡)
(屬楚右師/潰戸外切)狐毛設二斾而退之(斾大旗也又建二斾而退/使若大將稍却斾薄貝切)欒枝
使輿曵柴而僞遁(曵柴起塵詐爲/衆走遁徒困切)楚師馳之原軫郤溱以中軍
公族橫擊之(公族公所/率之軍)狐毛狐偃以上軍夾攻子西楚左師潰
楚師敗績子玉收其卒而止故不敗(三軍唯中軍完是不大/崩夾古洽切又音頰)晉
師三日館榖(館舎也食楚/軍榖三日)及癸酉而還甲午至于衡雍作王宫
于踐土(衡雍鄭地今熒陽卷縣襄王聞晉戰勝自往勞之故爲/作宫雍於用切卷音權又丘權切勞切報切爲于僞切)
郷役之三月(郷猶屬也城濮役之前三月郷/許亮切本又作曏同屬音燭)鄭伯如楚致其師
爲楚師旣敗而懼使子人九行成于晉(子人氏九名/爲于僞切)晉欒枝入
盟鄭伯五月丙午晉侯及鄭伯盟于衡雍丁未獻楚俘于王駟
介百乗徒兵千(駟介四馬𬒳甲徒兵步卒駟音/四介音界𬒳皮義切卒子忽切)鄭伯傅王用平
禮也(傅相也以周平王享晉文侯/仇之禮享晉侯相息亮切)己酉王享醴命晉侯宥(旣饗/又命)
(晉侯助以束/帛以將厚意)王命尹氏及王子虎内史叔興父䇿命晉侯爲侯
伯(以䇿書命晉侯爲伯也周禮九命作伯尹氏王子/虎皆王卿士也叔興父大夫也三官命之以寵晉)賜之大賂
之服戎輅之服(大輅金輅戎輅戎/車二輅各有服)彤弓一彤矢百玈弓矢千(形赤弓玈/黒弓弓一)
(矢百則矢千弓十矣諸侯賜弓矢然後專征伐彤徒冬切玈/音盧本或作旅字非也矢千本或作玈矢千後人專輒加也)秬
鬯一卣(秬黑黍鬯香酒所以降神卣器名秬音臣鬯/勑亮切㔽音酉又音由爾雅云卣中尊也)虎賁三百
人曰王謂叔父敬服王命以綏四國糾逖王慝(逖遠也有惡於/王者糾而遠之)
(賁音奔逖勑歷/切慝他得切)晉侯三辭從命曰重耳敢再拜稽首奉揚天子
之丕顯休命(稽首首至地丕大也休美也三息暫切又/如字後例放此丕普悲切休許虯切注同)受䇿以
出出入三覲(出入猶去來也從來至/去凡三見王見賢遍切)衛侯聞楚師敗懼出奔楚
遂適陳(自襄/牛出)使元咺奉叔武以受盟(奉使攝君事使攝君事並/如字或讀連上奉字爲句)
(使音所吏/切非也)癸亥王子虎盟諸侯于王庭(踐土宫之庭書踐土/别於京師别彼列切)要
言曰皆㢡王室無相害也有渝此盟明神殛之俾隊其師無克
祚國(㢡助也渝變也殛誅也俾使也隊隕也克能也㢡將丈切/渝羊朱切殛紀力切本又作極下是殛同俾本亦作卑必)
(爾切隊直類切祚/才故切隕于敏切)及而玄孫無有老幼君子謂是盟也信(合義/信)
謂晉於是役也能以德攻(以文德教民而後用之/攻如字一音公送切)初楚子玉自
爲瓊弁玉纓未之服也(弁以鹿子皮爲之瓊玉之别名次之以/飾弁及纓詩云會弁如星瓊未營切說)
(文云赤玉弁本又作玣皮彦切/㑹本又作璯古外切又戸外切)先戰夢河神謂己曰卑余余賜
女孟諸之麋(孟諸宋藪澤水草之交曰麋先如字又悉薦切/卑必利切與也女音汝麋亡皮切藪素口切)弗
致也大心與子西使榮黃諫(大心子玉之子子西子玉之族子/玉剛愎故因榮黄榮黃榮季也愎)
(反逼/切)弗聽榮季曰死而利國猶或爲之況瓊玉乎是糞土也而
可以濟師將何愛焉(因神之欲以附百姓之/願濟師之理糞弗問切)弗聽出告二子曰
非神敗令尹令尹其不勤民實自敗也(盡心盡力無所愛/惜爲勤盡津忍切)旣敗
王使謂之曰大夫若入其若申息之老何(申息二邑子弟皆從/子玉而死言何以見)
(其父老從如/字又才用切)子西孫伯曰得臣將死二臣止之曰君其將以爲
戮(孫伯即大心子玉子也二子以此荅王使言欲令/子玉往就君戮使所吏切下前使同令力呈切)及連榖而
死(至連榖王無赦命故自殺也文十年傳曰城濮之役王使止/子玉曰無死不及子西亦自殺縊而縣絶故得不死王時别)
(遣追前使連穀楚地殺得臣經在踐上盟上傳在下者說晉事/畢而次及楚屬文之冝榖胡木切縊一賜切一音於計切縣音)
(玄屬/音燭)晉侯聞之而後喜可知也(喜見於顔色/見賢遍切)曰莫余毒也巳蔿
吕臣實爲令尹奉巳而巳不在民矣(言其自守/無大志)或訴元咺於衛
侯曰立叔武矣其子角從公公使殺之(角元咺子從扌/用切又如字)咺不廢
命奉夷叔以入守(夷謚守/手又切)六月晉人復衛侯(以叔武受盟於踐/土故聽衛侯歸聽)
(吐丁/切)寗武子與衛人盟于宛濮(武子寗俞也陳留長垣縣西南/有宛亭近濮水宛於阮切俞羊)
(朱切近附/近之近)曰天禍衛國君臣不協以及此憂也(衛侯欲與楚國/人不欲故不和)
(也)今天誘其衷(衷中也衷音忠/或丁仲切下同)使皆降心以相從也不有居者
誰守社稷不有行者誰扞牧圉(牛曰牧馬曰圉扞/戸旦切牧音目)不協之故用
昭乞盟于爾大神以誘天衷自今日以往旣盟之後行者無保
其力居者無懼其罪有渝此盟以相及也(以惡/相及)明神先君是紏
是殛國人聞此盟也而後不貳(傳言叔武之賢寗俞之/忠衛侯所以書復歸)衛侯先
期入(不信叔武/先悉薦切)寗子先長牂守門以爲使也與之乗而入(長牂衛/大夫寗)
(子患公之欲速故先入欲安/喻國人牂子郎切使所吏切)公子歂犬華仲前驅(衛侯遂驅奄/寗子未備二)
(子衛大夫歂市專切/華戸化切又如字)叔武將沐聞君至喜捉髮走出前驅射而
殺之公知其無罪也枕之股而哭之(公以叔武尸枕其股射食/亦切下注同枕支鴆切注)
(同)歂犬走出(手射叔/武故)公使殺之元咺出奔晉(元咺以衛侯驅入/殺叔武故至晉愬)
(之)城濮之戰晉中軍風于澤(牛馬因風而/走皆失之)亡大斾之左旃(大斾/旗名)
(繋旐曰斾通帛曰旃旃章/然切爾雅云因章曰旃)祁瞞奸命(掌此二事而不脩爲奸/軍今瞞莫于切奸音干)司
馬殺之以徇于諸侯使茅茷代之師還壬午濟河舟之僑先歸
士會攝右(權代舟之僑也士㑹隨武子士/蔿之孫筏扶廢切僑其驕切)秋七月丙申振旅
愷以入于晉(愷樂也愷開/在切樂音洛)獻俘授馘飲至大賞(授數也獻楚俘/於廟馘古獲切)
(數色/主切)徵會討貳(徵召諸侯將/冬會于温)殺舟之僑以徇于國民於是大服
君子謂文公其能刑矣三罪而民服(三罪顚頡祁/瞒舟之僑)詩云惠此中
國以綏四方不失賞刑之謂也(詩大雅言賞刑不失則/中國受惠四方安靖)〇冬會
于温討不服也(討衛/許)衛侯與元咺訟(爭殺叔/武事)寗武子爲輔鍼莊
子爲坐士榮爲大士(大士治獄官也周禮命夫命婦不躬坐獄/訟元咺又不宜與其君對坐故使鍼莊子)
(爲主又使衛之忠臣及其獄官質正元咺傳曰王叔之宰與伯/輿之大夫坐獄於王庭各不身親蓋今長吏有罪先驗吏卒之)
(義鍼其廉切坐如字或一音/才卧切長丁丈切卒子忽切)衛侯不勝(三子/辭屈)殺士榮刖鍼莊子
謂寗俞忠而免之執衛侯歸之于京師寘諸深室(深室别爲囚/室肘音月又)
(五刮切寘/之䜴切)寗子職納橐饘焉(寗俞以君在幽隘故親以衣食爲/己職槖衣囊饘麋也言其忠至所)
(慮者深橐音託饘之然切隘/於賣切囊乃郎切麋亡皮切)元咺歸于衛立公子瑕(瑕衛公子/適適音的)
〇是會也晉侯召王以諸侯見且使王狩(晉侯大合諸侯而欲/尊事天子以爲名義)
(自嫌強大不敢朝周喻王出狩因得盡/羣臣之禮皆譎而不正之事見賢遍切)仲尼曰以臣召君不可
以訓故書曰天王狩于河陽言非其地也(使若天王自狩以失/地故書河陽實以屬)
(晉非王/狩地)且明德也(隱其召君之闕欲以明晉之功德河陽之狩/趙盾之弒泄冶之罪皆違凡變例以起大義)
(危疑之理故特稱仲尼以明之弒音試泄息/列切冶音也危疑如字一本危作佹九委切)壬申公朝于王所
(執衛侯經在朝王下/傳在上者告執晚)丁壬諸侯圍許(十月十五日/有日無月)晉侯有疾曹
伯之豎侯獳貨筮史(賢掌通内外/者史晉史)使曰以曹爲解(以滅曹爲解/故解户賣切)
(注同又/古買切)齊桓公爲㑹而封異姓(封邢/衛)今君爲會而滅同姓曹叔
振鐸文之昭也(叔振鐸曹始封君丈/王之子鐸待洛切)先君唐叔武之穆也且合
諸侯而滅兄弟非禮也與衛偕命(私許復/曹衛)而不與偕復非信也
同罪異罰非刑也(衛巳/復故)禮以行義信以守禮刑以正邪舍此三
者君將若之何公說復曹伯遂會諸侯于許晉侯作三行以禦
狄荀林父將中行屠擊將右行先蔑將左行(晉置上中下三軍/今復增置三行以)
(辟天子六軍之名三行無佐疑大夫帥邪似嗟切舎音捨說音/恱行戸郎切下及注同將子匠切屠音徒撃古狄切一音計蔑)
(亡結切復/扶又切)
經二十有九年春介葛盧來(介東夷國也在城陽黔陬縣葛盧/介君名也不稱朝不見公且不能)
(行朝禮雖不見公國賔禮之故書介音界/黔臣廉切又音琴陬子侯切又側留切)公至自圍許(無/傳)〇夏
六月會王人晉人宋人齊人陳人蔡人秦人盟于翟泉(翟泉今/洛陽城)
(内大倉西南池水也魯侯諱盟天子大夫諸侯大夫又違禮􁇦/公侯王子虎違禮下盟故不言公會又皆稱人翟直歷切大倉)
(音/泰)〇秋大雨雹(雨于/付切)○冬介葛盧來
傳二十九年春介葛盧來朝舎于昌衍之上(魯縣東南有昌/平城衍以善切)公
在會饋之芻米禮也(嫌公行不當致饋故曰禮/也饋其媿切芻初俱切)〇夏公會王子
虎晉狐偃宋公孫固齊國歸父陳轅濤塗秦小子憖盟于翟泉
㝷踐土之盟且謀伐鄭也(經書蔡人而傳無名氏即微者秦小/子憖在蔡下者若宋向戍之後㑹轅)
(音袁濤音桃憖魚/覲切向式亮切)卿不書罪之也(晉侯始霸翼戴天子諸侯輯/睦王室無虞而王子虎下盟)
(列國以瀆大典諸侯大夫上敵公侯虧禮傷敎故貶諸大夫諱/公與盟輯音集又七入切瀆徒木切上時掌切又如字與音預)
在禮卿不會公侯會伯子男可也(大國之卿當小國之君故可/以㑹伯子男諸卿之見貶亦)
(兼有此闕故傳重/發之重直用切)〇秋大雨雹爲災也〇冬介葛盧來以未見
公故復來朝禮之加燕好(燕燕禮也好好貨也一歳再來故/加之復扶又切好呼報切注同)介
葛盧聞牛鳴曰是生三犧皆用之矣其音云問之而信(傳言人/聽或通)
(鳥獸之情/犧詐宜切)
經三十年春王正月〇夏狄侵齊〇秋衛殺其大夫元咺及公
子瑕(咺見殺稱名者訟君求直又先歸立公子瑕非國/人所與罪之也瑕立經年未㑹諸侯故不稱君)衛侯鄭
歸于衛(魯爲之請故從諸侯納之例/例在成十八年爲于僞切)晉人秦人圍鄭(晉軍函陵/秦軍氾南)
(各使微者圍鄭故稱人/函音咸汜音凡傳同)介人侵蕭(無/傳)〇冬天王使周公來聘(周/公)
(天子三公兼冡宰也/兼如字又經念切)公子遂如京師遂如晉(如京師報/宰周公)
傳三十年春晉人侵鄭以觀其可攻與否狄閒晉之有鄭虞也
夏狄侵齊(齊晉與國間/間厠之間)〇晉侯使醫衍酖衛侯(衍醫名晉侯/實怨衛侯欲)
(殺而罪不及死故使醫因治疾/而加酖毒衍以善切酖音鴆)寗俞貨醫使薄其酖不死(寗侯/視衛)
(侯衣食故/得知之)公爲之請納玉於王與晉侯皆十㲄王許之(雙玉曰/㲄公本)
(與衛同好故爲之請爲于僞切/及注同㲄音角好呼報切)秋乃釋衛侯衛侯使賂周歂冶
廑曰苟能納我吾使爾爲卿(恐元咺距己故賂周治歂市專切/冶音也廑音覲又音謹人名也漢)
(書音義云古勤/字也鄭氏音勤)周冶殺元咺及子適子儀(子儀瑕母弟不書/殺賤也適丁歷切)公
入祀先君周冶旣服將命(服卿服將/入廟受命)周歂先入及門遇疾而死
冶廑辭卿(見周歂/死而懼)〇九月甲午晉侯秦伯圍鄭以其無禮於晉
(文公亡過鄭鄭不/禮之過古禾切)且貳於楚也晉軍函陵秦軍氾南(此東汜也/在熒陽中)
(牟縣/南)佚之狐言於鄭伯曰國危矣若使燭之武見秦君師必退
(佚之狐燭之武皆/鄭大夫佚音逸)公從之辭曰臣之壯也猶不如人今老矣無
能爲也巳公曰吾不能早用子今急而求子是寡人之過也然
鄭亡子亦有不利焉許之夜縋而出(縋縣城而下縋/大僞切縣音玄)見秦伯曰
秦晉圍鄭鄭旣知亡矣若亡鄭而有益於君敢以煩執事(執事/亦謂)
(秦)越國以鄙逺君知其難也(設得鄭以爲秦邊/邑則越晉而難保)焉用亡鄭以陪
鄰(陪益也焉於䖍切下/焉取之同陪蒲囬切)鄰之厚君之薄也若舎鄭以爲東道主
行李之往來共其乏困(行李使人舍音捨又如字共/音恭本亦作供使所吏切)君亦無所
害且君甞爲晉君賜矣許君焦瑕朝濟而夕設版焉君之所知
也(晉君謂惠公也焦瑕晉河外五城之二邑朝濟河而夕設/版築以距秦言背秦之速朝如字注同版音板背音佩)夫
晉何厭之有旣東封鄭又欲肆其西封(封疆也肆申也厭/於鹽切疆居良切)若不
(晉作三行今罷之更爲上下新軍/河東聞喜縣北有清原行戸郎切)趙衰爲卿(二十七年命趙衰/爲卿讓於欒枝今)
(始從原大夫爲新/軍帥帥所類切)〇冬狄圍衛衛遷于帝丘卜曰三百年衛成
公夢康叔曰相奪子享(相夏后啓之孫居帝丘享祭也曰音越/或人實切非也相息亮切注及下同夏)
(戸雅切/下同)公命祀相寗武子不可曰鬼神非其族類不歆其祀(歆/猶)
(饗也歆/許金切)𣏌鄫何事(言𣏌鄫夏後/自當祀相)相之不享於此乆矣非衛之罪
也(言帝丘乆不祀/相非衛所絶)不可以間成王周公之命祀(諸侯受命各有/常祀間間厠之)
(間)請改祀命(改祀相/之命)〇鄭洩駕惡公子瑕鄭伯亦惡之故公子
瑕出奔楚(瑕文公子傳爲納瑕張本洩駕亦鄭大夫隱五/年洩駕距此九十年疑非一人惡烏路切下同)
經三十有二年春王正月〇夏四月已丑鄭伯捷卒(無傳文公/也三同盟)
(捷在/接切)衛人侵狄(報前年/狄圍衛)〇秋衛人及狄盟(不地者就狄廬帳盟/廬力於切帳張亮切)
〇冬十有二月已卯晉侯重耳卒(同盟踐/土狄泉)
傳三十二年春楚鬪章請平于晉晉陽處父報之晉楚始通(陽/處)
(父晉大夫晉楚自春秋以來/始交使命爲和同使所吏切)〇夏狄有亂衛人侵狄狄請平焉
秋衛人及狄盟〇冬晉文公卒庚辰將殯于曲沃(殯窆棺也/曲沃有舊)
(宫焉窆彼驗/切一本作塗)出絳柩有聲如牛(如牛呴聲柩其救切禮云在/牀曰尸在棺曰柩呴呼口切)卜
偃使大夫拜曰君命大事將有西師過軼我擊之必大捷焉(聲/自)
(柩出故曰君命大事戎事也卜偃聞秦密謀故因柩/聲以正衆心過古禾切又古卧切軼直結切又音逸)杞子自鄭
使告于秦(三十年秦使大/夫杞子戍鄭)曰鄭人使我掌其北門之管(管籥也/籥餘若)
(切)若潛師以來國可得也穆公訪諸蹇叔蹇叔曰勞師以襲逺
非所聞也(蹇叔秦大夫/蹇紀輦切)師勞力竭逺主備之無乃不可乎師知
所爲鄭必知之勤而無所必有悖心(將害良善/悖必内切)且行千里其誰
不知公辭焉(辭不受/其言)召孟明西乞白乙使出師於東門之外(孟/明)
(百里孟明視西乞西/乞術白乙白乙丙)蹇叔哭之曰孟子吾見師之出而不見其
入也公使謂之曰爾何知中壽爾墓之木拱矣(合手曰拱言其/過老悖不可用)
(孟子本或作孟兮壽音/授又如字拱九勇切)蹇叔之子與師哭而送之曰晉人禦師
必於殽(殽在弘農澠池縣西殽本又作崤戸交/切劉昌宗音豪澠緜善切與羊恕切)殽有二陵焉(大/阜)
(曰/陵)其南陵夏后臯之墓也(臯夏桀之祖父夏/戸雅切臯古刀切)其北陵文王之所
辟風雨也(此道在二殽之間南谷中谷深委曲兩山相嶔故可/以辟風雨古道由此魏武帝西討巴漢惡其險而更)
(開北山高道辟音避谷古木切又音欲嶔許/金切又音欽本或作嵐力含切惡烏路切)必死是閒(以其深/險故)
余收爾骨焉秦師遂東(爲明年晉敗秦于/殽傳爲于僞切)
經三十有三年春王二月秦人入滑(滅而書入不/能有其地)齊侯使國歸
父來聘○夏四月辛巳晉人及姜戎敗秦師于殽(晉侯諱背喪/用兵故通以)
(賤者告姜戎姜姓之戎居晉南鄙戎子駒支之先也晉人角/之諸戎掎之不同陳故言及背音偑掎居綺切陳直覲切)癸
巳葬晉文公狄侵齊公伐邾取訾婁秋公子遂帥師伐邾晉
人敗狄干箕(大原陽邑縣南有箕城郤缺/稱人者未爲卿)〇冬十月公如齊十
有二月公至自齊乙巳公薨于小寢(小寢內寢也乙巳十一月/十二日經書十二月誤)
隕霜不殺草李梅實(無傳書時失也周十一月今九月霜當微/而重重而不能殺草所以爲災隕于敏切)
〇晉人陳人鄭人伐許
傳三十三年春秦師過周北門左右免胄而下(王城之比門胄/兠鍪兵車非大)
(將御者在中故左右下御不下胄直/救切兠丁侯切鍪亡侯切將子匠切)超乗者三百乗王孫滿尚
幼觀之言於王曰秦師輕而無禮必敗(謂過天子門不卷甲求/兵超乗示勇乗䋲證切)
(下及注皆同輕/遣政切下同)輕則寡謀無禮則脫(脫易也脫他活/切易以䜴切)入險而脫
又不能謀能無敗乎及滑鄭商人弦髙將市於周遇之以乗韋
先牛十二犒師(商行賈也乗四韋先韋乃入牛古者將獻遺於/人必有以先之先悉薦切注有以先之同犒告)
(報切賈音古/遺唯季切)曰寡君聞吾子將歩師出於敝邑敢犒從者不腆
敝邑爲從者之淹居則具一日之積(賟厚也淹乆也積芻米菜/薪步師歩猶行也從才用)
(切下同腆他典切爲于僞切/下爲吾子同積子賜切注同)行則備一夕之衛且使遽告于鄭
(遽傳車遽其據/切傳張戀切)鄭穆公使視客館(視秦三大/夫之舎)則束載厲兵秣馬
矣(嚴兵待秦師秣音末榖馬/也說文作䬴云食馬榖也)使皇武子辭焉曰吾子淹乆於敝
邑唯是脯資餼牽竭矣(資糧也生曰餼牽謂牛羊豕餼/許氣切牲腥曰餼牲生曰牽)爲吾子
之將行也(示知/其情)鄭之有原圃猶秦之有具囿也(原圃具囿皆囿/名圃布古切)
吾子取其麋鹿以閒敝邑若何(使秦戌自取麋鹿以爲行資令/敝邑得閒睱若何猶如何熒陽)
(中牟縣西有圃田澤麋亡悲/切閒音閑注同令力呈切)杞子奔齊逢孫揚孫奔宋孟明曰
鄭有備矣不可冀也攻之不克圍之不繼吾其還也滅滑而還
○齊國莊子來聘自郊勞至于贈賄禮成而加之以敏(迎來曰/郊勞送)
(去曰贈賄敏蕃當於事勞力報切/注同賄呼罪切當丁浪切又如字)臧文仲言於公曰國子爲政
齊猶有禮君其朝焉臣聞之服於有禮社稷之衛也(爲公如/齊傳)〇
晉原軫曰秦違蹇叔而以貪勤民天奉我也(奉與也奉扶用/切注及下同)奉
不可失敵不可縱縱敵患生違天不祥必伐秦師欒枝曰未報
秦施而伐其師其爲死君乎(言以君死故忘秦施縱子用/切下同施始䜴切注及下同)先軫
曰秦不哀吾喪而伐吾同姓秦則無禮何施之爲(言秦以無禮/加己施不足)
(顧)吾聞之一日縱敵數世之患也謀及子孫可謂死君乎(言不/可謂)
(背君數所主/切背音佩)遂發命遽興姜戎子墨衰絰(晉文公未葬故襄公/稱子以凶服從戎故)
(墨之衰七雷/切絰直結切)梁弘御戎萊駒爲右夏四月辛巳敗秦師于殽
獲百里孟明視西乞術白乙丙以歸遂墨以葬文公晉於是始
墨(後遂常以爲俗記/禮所由變萊音來)文嬴請三帥(文嬴晉文公始適秦秦穆公/所妻夫人襄公嫡母三帥孟)
(明等嬴音盈帥所類切注/同妻七計切嫡丁歷切)曰彼實構吾二君寡君若得而食之
不厭君何辱討焉使歸就戮于秦以逞寡君之志若何公許之
先軫朝問秦囚公曰夫人請之吾舎之矣先軫怒曰武夫力而
拘諸原婦人暫而免諸國(暫猶卒也厭於豔切又於鹽切戮/音六逞勑領切拘音俱卒寸忽切)墮
軍實而長宼讎亡無日矣(墮毁也墮許規/切長丁丈切)不顧而唾公使陽處
父追之及諸河則在舟中矣釋左驂以公命贈孟明(欲使還拜/謝因而執)
(之唾他卧切/驂七南切)孟明稽首曰君之惠不以纍臣釁鼔(纍囚繫也殺/人以血塗鼔)
(謂之釁鼓纍律/追切釁許覲切)使歸就戮于秦寡君之以爲戮死且不朽若從
君惠而免之三年將拜君賜(意欲報/伐晉)秦伯素服郊次(待之/於郊)郷師
而哭曰孤違蹇叔以辱二三子孤之罪也不替孟明孤之過也
大夫何罪且吾不以一眚掩大德(眚過也郷許亮切替他計/切眚所景切掩於檢切)〇
狄侵齊因晉喪也〇公伐邾取訾婁以報升陘之役(在二十/二年)邾
人不設備秋襄仲復伐邾(魯亦因晉喪以陵/小國復扶又切)〇狄伐晉及箕
八月戊子晉侯敗狄于箕郤缺獲白狄子(白狄狄别種也故西/河郡有白部胡箕音)
(基種章/勇切)先軫曰匹夫逞志於君(謂不顧/而唾)而無討敢不自討乎免
胄入狄師死焉狄人歸其元(元/首)面如生(言其有/異於人)初臼季使過冀
見冀缺耨其妻饁之(臼季胥臣也冀晉邑耨鋤也野饋曰饁臼/其九切使所吏切過古禾切耨乃豆切饁)
(于輒切字林于劫切鋤本又/作銀仕居切饋其位切餉也)敬相待如賔與之歸言諸文公曰
敬德之聚也能敬必有德德以治民君請用之臣聞之出門如
賔(如見/大賔)承事如祭(常謹/敬也)仁之則也公曰其父有罪可乎(缺父冀/芮欲殺)
(文公在二十四年芮如/銳切殺音試或如字)對曰舜之罪也殛鯀其舉也興禹(禹鯀/子殛)
(經力切誅也/鯀古本切)管敬仲桓之賊也實相以濟康誥曰父不慈子不
不祗兄不友弟不共不相及也(康誥周書袛敬也/相息亮切共音恭)詩曰采葑采
菲無以下體君取節焉可也(詩國風也葑菲之葉上善下惡食/之者不以其惡而弃其善言可取)
(其善節葑芳逢/切菲芳匪切)文公以爲下軍大夫反自箕襄公以三命命先
且居將中軍(且居先軫之子其父死敵故/進之且子徐切將子匠切)以再命命先茅之縣
賞胥臣曰舉郤缺子之功也(先茅絶後故取/其縣以賞胥臣)以一命命郤缺爲
卿復與之冀(還其父故邑復/扶又切又音服)亦未有軍行(雖登卿位未有/軍列行戸剛切)〇冬
公如齊朝且弔有狄師也反薨于小寢即安也(小寢夫人寢也/譏公就所安不)
(終于/路寢)○晉陳鄭伐許討其貳於楚也楚令尹子上侵陳蔡陳蔡
成遂伐鄭將納公子瑕(三十一年/瑕奔楚)門于桔柣之門瑕覆于周氏
之汪(車傾覆池水中桔戸結切秩大/結切覆芳服切注同汪烏黃切)外僕髠屯禽之以獻(殺瑕/以獻)
(鄭伯髠苦門/切屯徒門切)文夫人斂而葬之鄶城之下(鄭文公夫人也鄶城/故鄶國在榮陽密縣)
(東北傳言穆公所以遂有/國歛力豔切鄶古外切)〇晉陽處父侵蔡楚子上救之與晉
師夾泜而軍(泜水出魯陽縣東經襄城定陵入汝夾古洽切/一音古協切泜音雉又直里切王又徒死切)陽
子患之使謂子上曰吾聞之丈不犯順武不違敵子若欲戰則
吾退舎子濟而陳(欲辟楚使渡成陳而/後戰陳直覲切注同)遲速唯命不然紓我(紓/緩)
(也紓音舒一/音直吕切)老師費財亦無益也(師久爲老/費芳味切)乃駕以待子上欲
涉大孫伯曰不可晉人無信半渉而薄我悔敗何及不如紓之
乃退舎(楚退欲/使晉渡)陽子宣言曰楚師遁矣遂歸楚師亦歸大子商
臣譖子上曰受晉賂而辟之楚之恥也罪莫大焉王殺子上(商/臣)
(怨子上止王立己/故譖之遁徒困切)〇葬僖公緩(文公元年經書四月葬僖公僖/公實以今年十一月薨并閏七)
(月乃葬故傳云緩自此以下遂因說作主祭祀之事文相次也/皆當次在經葬僖公下今在此簡編倒錯編必連切又音布干)
(切倒丁/老切)作主非禮也(文二年乃作主遂/因葬文通譏之)凡君薨卒哭而祔祔而
作主特祀於主(旣葬反虞則免喪故曰卒哭哭止也以新死者/之神祔之於祖尸柩巳逺孝子思慕故造木主)
(立几筵馬特用喪禮祭祀於寢不同之於宗廟言凡/君者謂諸侯以上不通於卿大夫祔音附上時掌切)烝甞禘於
廟(冬祭曰烝秋祭曰甞新主旣立特祀於寝則宗廟四時常祀/自如舊也三年禮畢又大禘乃皆同於吉烝之承切禘大計)
(切)
春秋左傳卷第七
春秋經傳集解文上第八(釋丈丈公名興僖公子母聲姜謚/法慈惠愛民曰文忠信接禮曰文)
　　　　　　　　　　杜氏　盡十年
經元年春王正月公即位(無傳先君未葬而公/即位不可嚝年無君)〇二月癸亥日
有食之(無傳癸亥月一日/不書朔官失之)〇天王使叔服來會葬(叔氏服字諸/侯喪天子使)
(大夫㑹/葬禮也)〇夏四月丁巳葬我君僖公(七月而/葬緩)〇天王使毛伯來
錫公命(毛國伯爵諸侯爲王卿士者諸侯即位天子腸以命圭/合瑞爲信僖十一年王賜晉侯命亦其比也錫星歷切)
(比必利切例/也又如字)〇晉侯伐衛(晉襄公先告諸侯而伐衛雖大/夫親伐而稱晉侯從告辭也)〇叔
孫得臣如京師(得臣叔/牙之孫)〇衛人伐晉(衛孔達爲政不共盟主興/兵鄰國受計喪邑故貶稱)
(人喪息/浪切)〇秋公孫敖會晉侯于戚(戚衛邑在頓丘衛縣西禮卿/不會公侯而春秋魯大夫皆)
(不貶者體例巳舉故據用魯史成/文而巳內稱公卒稱薨皆用魯史)〇冬十月丁未楚丗子商臣
弑其君頵(商臣穆王也弒君例在宣/四年頵憂倫切又丘倫切)〇公孫敖如齊(傳例曰始/聘焉禮也)
傳元年春王使内史叔服來會葬公孫敖聞其能相人也(公孫/敖魯)
(大夫慶父之/子相息亮切)見其二子焉叔服曰榖也食子難也收子(榖文伯/難惠叔)
(食子奉祭祀供養者也收子葬子身也見賢遍切下注孤/見同食音嗣注同難乃多切又如字併俱用切養餘亮切)榖也
豐下必有後於魯國(豐下蓋面方爲八/年公孫敖奔莒傳)〇於是閏三月非禮也
(於歷法閏當在僖公末年誤於今/年三月置閏蓋時達歷者所譏)先王之正時也履端於始舉
正於中歸餘於終(歩歷之始以爲術之端首朞之日三百六十/有六日日月之行又有遲速而必分爲十二)
(月舉中氣以正月有餘日則歸之於終/積而爲閏故言歸餘於終朞居其切)履端於始序則不愆(四/時)
(無愆過愆/起䖍切)舉正於中民則不惑(斗建不失其次寒暑/不失其常故無疑惑)歸餘於終
事則不悖(四時得所則事無/悖亂悖必內切)〇夏四月丁巳葬僖公(傳皆不虚/載經文而)
(此經孤見知僖公/末年傳宜在此下)〇王使毛伯衛來錫公命(衛毛伯字釋文一/本作毛伯衛來錫)
(公命又作/天王使)叔孫得臣如周拜(謝賜/命)○晉文公之季年諸侯朝晉
衛成公不朝使孔達侵鄭伐緜訾及匡(孔逹衛大夫匡在潁川/新汲縣東北訾子斯切)
(伋居及/切下同)晉襄公旣祥(諸侯雖諒闇亦因祥祭爲/位而哭諒音良又音亮)使告于諸侯而
伐衛及南陽(今河/内地)先且居曰效尤禍也(尤衛不朝故伐今不朝/王是效衛致禍時王在)
(温故勸之/且子餘切)請君朝王臣從師晉侯朝王于温先且居胥臣伐衛
五月辛酉朔晉師圍戚六月戊戍取之獲孫昭子(昭子衛大/夫食戚邑)衛
人使告于陳陳共公曰更伐之我辭之(見伐求和不競大甚故/使報伐示己力足以距)
(晉共音恭更古孟切又/音庚大音泰又如字)衛孔達帥師伐晉君子以爲古古者越
國而謀(合古之道而失今事霸王之/禮故國失其邑身見執辱)〇秋晉侯疆戚田故公孫
敖㑹之(晉取衛田正其疆/界疆居良切注同)〇初楚子將以商臣爲大子訪諸令
尹子上子上曰君之齒未也(齒年也言尚少少/詩照切下文同)而又多愛黜乃
亂也楚國之舉恒在少者(舉立/也)且是人也蠭目而豺聲忍人也
(能忍行不義蠭本又作/蜂芳逢切豺仕皆切)不可立也弗聽旣又欲立王子職而黜
大子商臣(職商臣/庶弟)商臣聞之而未察告其師潘崇曰若之何而
察之潘崇曰享江芈而勿敬也(江芈成王妹嫁於江芈亡/氏切史記以爲成王妾)從之
江芉怒曰呼役夫(呼發聲也役夫賤者稱呼好賀/切注同役夫如字稱尺證切)宜君王之欲
殺女而立職也告潘崇曰信矣潘崇曰能事諸乎(問能事職/不女音汝)曰
不能能行乎曰不能能行大事乎曰能(大事謂弑君弒音申/志切一本無此注)冬
十月以宫甲圍成王(大子宫甲僖二十八年王以東宫卒從子/玉蓋取此宫甲卒子忽切從如字又才用)
(切)王請食熊蹯而死(熊掌難熟冀乆將/有外救蹯音煩)弗聽丁未王縊謚之曰
靈不瞑曰成乃瞑(言其忍甚未斂而加惡謚瞑/亡丁切又亡千切斂力驗切)穆王立以其爲
大子之室與潘崇使爲大師且掌環列之尹(環列之尹宫衛之/官列兵而環王宫)
(大音泰環如/字又音患)〇穆伯如齊始聘焉禮也(穆伯公/孫敖)凡君即位卿出
並聘踐脩舊好要結外援(踐猶履行也好呼報切下/同要於遙切援于眷切)好事鄰國
以衛社稷忠信卑讓之道也忠德之正也信德之固也卑讓德
之基也(傳因此發凡以明諸侯/諒闇則國事皆用吉禮)殽之役(在僖三/十三年)晉人旣歸秦帥
秦大夫及左右皆言於秦伯曰是敗也孟明之罪也必殺之秦
伯曰是孤之罪也周芮良夫之詩曰大風有隧貪人敗類(詩大/雅隧)
(蹊徑也周大夫芮伯刺厲王言貪人之敗善類若大風之行毀/壞衆物所在成蹊徑師所類切芮如銳切詩大雅桑柔篇隧音)
(遂敗必邁切注同/蹊音兮徑古定切)聽言則對誦言如醉(言昏亂之君不好典誦/之言聞之若醉得道聽)
(塗說之言則喜而荅對誦/似用切昏本亦作惛音昏)匪用其良覆俾我悖(覆反也俾使也/不用良臣之言)
(反使我爲悖亂覆芳服切/俾本亦作卑必爾切注同)是貪故也孤之謂矣孤實貪以禍夫
子夫子何罪復使爲政(爲明年秦晉戰彭/衙傳復扶又切)
經二年春王二月甲子晉侯及秦師戰于彭衙秦師敗績(孟明/名氏)
(不見非命卿也大崩曰敗績馮翊郃陽縣西/北有彭衙城衙音牙見賢遍切郤戸納切)〇丁丑作僖公主
(主者殷人以栢周人以栗/三年喪終則遷入於廟)〇三月乙巳及晉處父盟(處父爲晉/正卿不能)
(匡君以禮而親與公盟故貶其族族去則非卿故以微人常稱/爲耦以直厭不直不地者盟晉都去起吕切稱尺證切厭於渉)
(切)〇夏六月公孫敖會宋公陳侯鄭伯晉士縠盟于垂隴(垂隴/鄭地)
(熒陽縣東有隴城士縠出盟諸侯受成於衛故/貴而書名氏縠戸木切本亦作榖同隴力勇切)〇自十有二月
不雨至于秋七月(無傳周七月今五月也不雨足爲災不/書旱五榖猶有收收如字又乎又切)〇八
月丁卯大事于大廟躋僖公(大事褅也躋升也僖公閔公庶兄/繼閔而立廟坐宜次閔下今升在)
(閔上故書而譏之時未應吉禘而於大廟行之其譏巳明徒以/逆祀故特大其事異其文大音泰注及傳大廟同躋子兮切坐)
(才卧切/又如字)〇冬晉人宋人陳人鄭人伐秦(四人皆卿秦穆悔過終/用孟明故貶四國大夫)
(以尊/秦伯)〇公子遂如齊納幣(傳曰禮也僖公喪終此年十一月則/納幣在十二月也士昏六禮其一納)
(采納徵始有玄緟束帛諸侯則謂之納幣其禮與/士禮不同蓋公爲大子時巳行昏禮也纁許云切)
傳二年春秦孟明視帥師伐晉以報殽之役二月晉侯禦之先
且居將中軍趙衰佐之(代郤溱禦魚吕切將子匠/切衰初危切溱側巾切)王官無地御
戎(代梁/弘)狐鞫居爲右(鞫居續簡伯/鞫九六切)甲子及秦師戰于彭衙秦師
敗績晉人謂秦拜賜之師(以孟明言三年將拜君/賜故嗤之嗤尺之切)戰於殽也晉
梁弘御戎萊駒爲右戰之明日晉襄公縛秦囚使萊駒以戈斬
之囚呼萊駒失戈狼瞫取戈以斬囚禽之以從公乗遂以爲右
箕之役(箕役在僖三十三年呼火故切瞫/尺甚切字林式袵切乗繩證切)先軫黜之而立續簡
伯狼瞫怒其友曰盍死之瞫曰吾未獲死所(未得可死處盍戸/臘切處昌慮切)
其友曰吾與女爲難(欲共殺先軫女/音汝難乃旦切)瞫曰周志有之勇則害上
不登於明堂(周志周書也明堂祖廟也所以/䇿切序徳故不義之士不得升)死而不義非勇也
共用之謂勇(共用死國用/共音恭注同)吾以勇求右無勇而黜亦其所也(言/仐)
(死而不義更成/無勇宜見退)謂上不我知黜而宜乃知我矣(言今見黜而合/宜則吾不得復)
(言上不我知/復扶又切)子姑待之及彭衙旣陳以其屬馳秦師死焉(屬屬/己兵)
(陳直/覲切)晉師從之大敗秦師君子謂狼瞫於是乎君子詩曰君子
如怒亂庶遄沮(詩小雅言君子之怒必以止亂遄/疾也沮止也遄市專切沮在汝切)又曰王赫斯
怒爰整其旅(詩大雅言文王赫然奮怒則/整師旅以討亂赫火百切)怒不作亂而以從師
可謂君子矣秦伯猶用孟明孟明增脩國政重施於民趙成子
言於諸大夫曰(成子趙衰/施式豉切)秦師又至將必辟之懼而增德不可
當也詩曰毋念爾祖聿脩厥德(詩大雅言念其祖考則宜述脩/其德以顯之毋念念也辟音避)
(毋音無/注同)孟明念之矣念德不怠其可敵乎(爲明年秦/人伐晉傳)〇丁丑作
僖公主書不時也(過葬十月故曰不時/例在僖二十三年)〇晉人以公不朝來討
公如晉夏四月已巳晉人使陽處父盟公以恥之(使大夫盟公/欲以恥辱魯)
(也經書三月乙/巳經傳必有誤)書曰及晉處父盟以厭之也(厭猶損也晉以非/禮盟公故文厭之)
(以示譏厭於/涉切注同)適晉不書諱之也(不書公/如晉)公未至六月穆伯會
諸侯及晉司空士縠盟于垂隴晉討衛故也(討元年衛人伐晉/士縠士蔿子蔿于)
(委/切)書士縠堪其事也(晉司空非卿也以士縠能堪卿事/故書書士縠或作書曰晉士縠)陳侯爲
衛請成于晉執孔逹以說(陳始與衛謀謂可以強得免今晉不/聽故更執孔達以苟免也爲于僞切)
○秋八月丁卯大事于大廟躋僖公逆祀也(僖是閔兄不得爲/父子甞爲臣位應)
(在下今居閔上故曰逆祀令力呈/切閔上時掌切一本或無上字)於是夏父弗忌爲宗伯(宗伯/掌宗)
(廟昭穆之禮夏戸雅切昭/上遙切後昭穆之例做此)尊僖公且明見曰吾見新鬼大故鬼
小(新鬼僖公旣爲兄死時年又長故鬼閔公死時/年少弗忌明言其所見長丁丈切少詩照切)先大後小順
也躋聖賢明也(又以僖公/爲聖賢)明順禮也君子以爲失禮禮無不順
祀國之大事也而逆之可謂禮乎子雖齊聖不先父食乆矣(齊/粛)
(也臣繼君猶子繼父先/悉薦切下不先皆同)故禹不先鯀湯不先契(鯀禹父契湯十/三丗祖鯀古本)
(切契息列切/殷始封之君)文武不先不窋(不窋后稷子/窋知律切)宋祖帝乙鄭祖厲王
猶上祖也(帝乙微子父厲王鄭桓公父二國不以/帝乙厲王不肖而猶尊尚之肖悉召切)是以魯頌曰
春秋匪解享祀不忒皇皇后帝皇祖后稷(忒差也皇皇美也后/帝天也詩頌僖公郊)
(祭上天配以后稷解/佳買切忒他得切)君子曰禮謂其后稷親而先帝也(先稱/帝也)詩
經三年春王正月叔孫得臣會晉人宋人陳人衛人鄭人伐沈
沈潰(傳例曰民逃其上曰潰沈國名也汝南平與縣/北有沈亭沈尸甚切潰戸内切與音餘一音預)〇夏五月
王子虎卒(不書爵者天王赴也翟泉之盟雖輒假王命周王因/以同盟之例爲赴爲于僞切又如字本或作來赴)
○秦人伐晉(晉人恥不出/以微者告)〇秋楚人圍江〇雨螽于宋(自上而/隋有似)
(於雨宋人以其死爲得天祐喜而來告故書雨于/付切注及傳同螽音終隋徒火切傳注同祐音又)〇冬公如晉
十有二月已巳公及晉侯盟晉陽處父帥師伐楚以救江
傳三年春莊叔會諸侯之師伐沈以其服於楚也沈潰凡民逃
其上曰潰在上曰逃(潰衆散流移若積水之潰自壞之象也國/君輕走羣臣不知其謀與匹夫逃竄無異)
(是以在衆曰潰在上曰逃各以類/言之輕如字又遣政切竄七亂切)〇衛侯如陳拜晉成也(二年/陳侯)
(爲衛請成于/晉爲于僞切)〇夏四月乙亥王叔文公卒來赴弔如同盟禮也
(王子虎與僖公同盟於翟泉文公是同盟之子故赴以名傳因/王子虎異於諸侯王叔又未與文公盟故於此顯示體例也經)
(書五月又不/書日從赴也)〇秦伯伐晉濟河焚舟(示必/死也)取王官及郊(王官郊/晉地)
晉人不出遂自茅津濟封殽尸而還(茅津在河東大陽縣/西封埋藏之大音泰)遂霸
西戎用孟明也君子是以知秦穆公之爲君也舉人之周也(周/備)
(也不偏以一/惡弃其善)與人之壹也(壹無/二心)孟明之臣也其不解也能懼思也子
桑之忠也其知人也能舉善也(子桑公孫枝舉孟/明者解佳賣切)詩曰于以采
蘩于沼于沚于以用之公侯之事秦穆有焉(詩國風言沼沚之/蘩至薄猶采以共)
(公侯以喻秦穆不遺小善蘩音/煩沼之紹切沚音止共音恭)夙夜匪解以事一人孟明有焉
(詩大雅美仲山甫/也一人天子也)詒厥孫謀以燕翼子子桑有焉(詒遺也燕安/也翼成也詩)
(大雅美武王能遺其子孫善謀以安成子孫/言子桑有舉善之謀詒以之切遺唯季切)〇秋雨螽于宋隊
而死也(螽飛至宋隊地而/死若雨隊直類切)〇楚師圍江晉先僕伐楚以救江(晉/救)
(江在雨螽下故使圍/江之經隨在雨螽下)冬晉以江故告于周(欲假天子之/威以伐楚)王叔
桓公晉陽處父伐楚以救江(桓公周卿士王叔文公之子/桓公不書示威名不親伐)門于
方城遇息公子朱而還(子朱楚大夫伐江之帥也聞晉師起而/江兵解故晉亦還帥所類切解音蟹又)
(佳賣/切)晉人懼其無禮於公也請改盟(改二年處/父之盟)公如晉及晉侯
盟晉侯饗公賦菁菁者莪(菁菁者莪詩小雅取其旣見君子樂/且有儀菁子丁切莪五多切樂音洛)
(下文何樂小/國之樂同)莊叔以公降拜(謝其以公/比君子也)曰小國受命於大國敢
不愼儀君貺之以大禮何樂如之抑小國之樂大國之惠也晉
侯降辭(降階辭/讓公)登成拜(俱還上成拜禮上/時掌切又如字)公賦嘉樂(嘉樂詩大/雅義取其)
(顯顯今德宜民宜人受禄子/天嘉戸嫁切樂如字注同)
經四年春公至自晉(無/傳)○夏逆婦姜于齊(稱婦有/姑之辭)〇狄侵齊(無/傳)
〇秋楚人滅江(滅例在文/十五年)晉侯伐秦〇衛侯使寗俞來聘〇冬
十有一月壬寅夫人風氏薨(僖公母風姓也赴同祔姑故/稱夫人俞羊朱切祔音附)
傳四年春晉人歸孔達于衛以爲衛之良也故免之(二年衛執/孔逹以說)
(晉)夏衛侯如晉拜(謝歸/孔達)曹伯如晉會正(㑹受貢賦之政也傳/言襄公能繼文之業)
(而諸侯/服從)〇逆婦姜于齊卿不行非禮也(禮諸侯有故/則使卿逆)君子是以
知出姜之不允於魯也(允信也始來不見尊貴故終不爲國人/所敬信也文公薨而見出故曰出姜)
曰貴聘而賤逆之(公子遂納幣/是貴聘也)君而卑之立而廢之(君小君也/不以大人)
(禮迎是/卑廢之)弃信而壊其主在國必亂在家必亡(主内主也/壞音怪)不允宜
哉詩曰畏天之威于時保之敬主之謂也(詩頌言畏天威/於是保福禄)〇秋
晉侯伐秦圍邧新城以報王官之役(邧新城秦邑也王官役在/前年邧願晚切一音元)
〇楚人滅江秦伯爲之降服出次不舉過數(降服素服也出次/辟正寢不舉去盛)
(饌鄰國之禮有數今秦伯過之爲于僞切/下注爲賦爲歌皆同去起吕切饌仕眷切)大夫諫公曰同盟滅
雖不能救敢不矜乎吾自懼也(秦江同盟不告故/不書矝居陵切)君子曰詩云
惟彼二國其政不獲惟此四國爰究爰度其秦穆之謂矣(詩大/雅言)
(夏商之君政不得人心故四方諸侯皆懼而謀度其政事也言/秦穆亦能感江之滅懼而思政爰於也究度皆謀也究音救度)
(待洛切/注同)〇衛寗武子來聘公與之宴爲賦湛露及彤弓(非禮之/常公特)
(命樂人以示意故言爲賦湛露彤/弓詩小雅湛直減切形徒冬切)不辭又不荅賦使行人私焉
(私問/之)對曰臣以爲肄業及之也(肄習也魯人失所賦寗武子佯/不知此其愚不可及肄字又作)
(肆以二切及注同/佯音陽一音祥)昔諸侯朝正於王(朝而受/政敎也)王宴樂之於是乎
賦湛露則天子當陽諸侯用命也(湛露曰湛湛露斯匪陽不晞/晞乾也言露見日而乾猶諸)
(侯禀天子命而行樂音/洛下注宴樂同晞音希)諸侯敵王所愾而獻其功(敵猶當也㑶/恨怒也愾苦)
(愛/切)王於是乎賜之彤弓一彤矢百玈弓矢千以覺報宴(覺明也/謂諸侯)
(有四夷之功王賜之弓矢又爲歌彤/弓以明報功宴樂玈音盧覺音角)今陪臣來繼舊好(方論天/子之樂)
(故自稱陪臣/好呼報切)君辱貺之其敢干大禮以自取戾(貺賜也干犯也/戾罪也貺音況)
(戻力/計切)○冬成風薨(爲明年王使/來含賵傳)
經五年春王正月王使榮叔歸含且賵(珠五曰含含口實車馬/曰賵含本亦作唅戸暗)
(切說文作琀云送終/口中玉賵芳鳯切)〇三月辛亥葬我小君成風(無傳反哭成/喪故曰葬我)
(小/君)王使召伯來會葬(召伯天子卿也召采地伯爵也來不及/葬不譏者不失五月之内召上照切)○
夏公孫敖如晉(無/傳)〇秦人入鄀(入例在十五/年鄀音若)〇秋楚人㓕六(六/國)
(今廬江六縣/廬力居切)〇冬十月甲申許男業卒(無傳與僖/公六同盟)
傳五年春王使榮叔來含且賵召昭公來會葬禮也(成風莊公/之妾天子)
(以夫人禮賵之明/母以子貴故曰禮)〇初鄀叛楚即秦又貳於楚夏秦人入鄀○
六人叛楚即東夷秋楚成大心仲歸帥師滅六(仲歸子/家)冬楚
子爕滅蓼(蓼國今安豐蓼縣/爕息列切蓼音了)臧文仲聞六與蓼滅曰臯陶庭堅
不祀忽諸德之不建民之無援哀哉(蓼與六皆臯陶後也傷二/國之君不能建德結援大)
(國忽然而/亡陶音遙)〇晉陽處父聘于衛反過寗寗嬴從之(寗晉邑汲郡/脩武縣也嬴)
(逆旅大夫/嬴音盈)及温而還其妻問之嬴曰以剛商書曰沈漸剛克髙
明柔克(沈漸猶滯溺也髙明猶亢爽也言各當以剛柔勝巳本/性乃能成全也此在洪範仐謂之周書漸似廉切注同)
(滯溺一本作帶/弱亢苦浪切)夫子壹之其不没乎(陽子性/純剛)天爲剛德猶不干
時(寒暑/相順)況在人乎且華而不實怨之所聚也(言過其行/行下孟切)犯而聚
怨不可以定身(剛則/犯人)余懼不獲其利而離其難是以去之(爲六/年晉)
(殺處父傳/難乃旦切)〇晉趙成子欒貞子霍伯臼季皆卒(成子趙衰新上軍/帥中軍佐也貞子)
(欒枝下軍帥也霍伯先且居中軍帥也臼季胥臣下/軍佐也爲六年蒐於夷傳帥所類切下同蒐所求切)
經六年春葬許僖公(無/傳)〇夏季孫行父如陳(行父季/友孫)〇秋季孫
行父如晉〇八月乙亥晉侯驩卒(再同盟驩/喚官切)〇冬十月公子遂
如晉葬晉襄公(卿共葬事文襄之制也/三月而葬速共音恭)晉殺其大夫陽處父(處/父)
(侵官宜爲國討/故不言賈季殺)○晉狐射姑出奔狄(射姑狐偃子賈季也奔例/在宣十年射音亦一音夜)
〇閏月不告月猶朝于廟(諸侯毎月必告朔聽政因朝宗廟文/公以閏非常月故闕不告朔怠慢政)
(事雖朝于廟則如勿朝故曰猶猶者可止之/辭不告月月或作朔誤也告朔本或作告月)
傳六年春晉蒐于夷舎二軍(僖三十一年晉蒐淸原作五軍今/舎二軍復三軍之制夷晉地前年)
(四卿卒故蒐以謀軍帥舎/音捨注同帥所類切下同)使狐射姑將中軍(代先且居/將子匠切)趙盾佐
之(代趙衰也盾趙/衰子盾徒本切)陽處父至自温(往年聘衛過温今/始至過古禾切)改蒐于董
易中軍(易以趙盾爲帥射姑佐/之河東汾隂縣有董亭)陽子成季之屬也(處父甞爲趙/衰屬大夫)
故黨於趙氏且謂趙盾能曰使能國之利也是以上之宣子於
是乎始爲國政(宣趙/盾謚)制事典(典常/也)正法罪(輕重當當/丁浪切)辟獄刑(辟/猶)
(理也辟婢亦切/後同者更不音)董逋逃(董督也逋/𥙷吾切)由質要(由用也質/要契劵也)治舊洿(治/理)
(洿穢洿音烏/本又作汗同)本秩禮(貴賤不/失其本)續常職(脩廢/官)出滯淹(拔賢/能也)旣成以
授大傅陽子與大師賈佗使行諸晉國以爲常法(賈佗以公族/從六公而不)
(在五人之數大音泰下同/佗徒河切從才用切)臧文仲以陳衛之睦也欲求好於陳
夏季文子聘于陳且娶焉(臣非君命不越竟故因聘而自爲/娶好呼報切娶七住切竟音境爲)
(于僞/切)〇秦伯任好卒(任好秦穆公/名任音壬)以子車氏之三子奄息仲行
鍼虎爲殉(子車秦大夫氏也以人從葬爲殉車音居仲本亦作/中音仲行戸郎切鍼其廉切殉似俊切殺人從死曰)
(殉字林/弋絹切)皆秦之良也國人哀之爲之賦黃鳥(黃鳥詩秦風義取/黄鳥止于棘桑往)
(來得其所傷三良不然爲于/爲切下注爲立爲作善皆同)君子曰秦穆之不爲盟主也宜哉
死而弃民先王違丗猶詒之法而況奪之善人乎詩曰人之云
亡邦國殄瘁(詩大雅言善人亡則國瘁/病詒以之切瘁似醉切)無善人之謂若之何奪
之古之王者知命之不長是以並建聖哲(建立聖知以司牧民/王如字一音于況切)
(知音/智)樹之風聲(因土地風俗爲/立聲敎之法)分之采物(旌旗衣服名有分/制分扶問切注同)著
之話言(話善也爲作善言/遺戒話戸快切)爲之律度(鍾律度量所以治/歷明時量音亮)陳之藝
極(藝准也極中也貢獻多少之注/傳曰貢之無藝又曰貢獻無極)引之表儀(引道也表儀猶威/儀道音導下同)
予之法制告之訓典(訓典先/王之書)敎之防利(防惡/興利)委之常秩(委任也/常秩官)
(司之/常職)道之以禮則使無失其土宜衆隷頼之而後即命(即就/也)聖
王同之今縱無法以遺後嗣而又收其良以死難以在上矣君
子是以知秦之不復東征也(不能復征討東方諸侯爲霸/主遺唯季切復扶又切注同)〇秋
季文子將聘於晉使求遭喪之禮以行(季文子季孫行父/也聞晉侯疾故)其人
曰將焉用之(其人從者焉於/䖍切從扌用切)文子曰備豫不虞古之善敎也求
而無之實難(難卒得卒/寸忽切)過求何害(所謂文子三思/三息暫切)八月乙亥晉
襄公卒靈公少晉人以難故欲立長君(立少君恐有難少詩照/切注同難乃旦切注及)
(下皆同長丁/丈切下皆同)趙孟曰立公子雍(趙孟趙盾也公子雍文公/子襄公庶弟杜祁之子)好善
而長先君愛之且近於秦秦舊好也置善則固事長則順立愛
則孝結舊則安爲難故故欲立長君有此四德者難必抒矣(抒/除)
(也好呼報切下皆同近附近/之近抒直吕切又時吕切)賈季曰不如立公子樂(樂文公子/樂音岳一)
(音/洛)辰嬴嬖於二君(辰嬴懷嬴也二君懷/公文公也嬖必計切)立其子民必安之趙孟
曰辰嬴賤班在九人(班位/也)其子何震之有(震威/也)且爲二嬖淫也
爲先君子不能求大而出在小國辟也母淫子辟無威陳小而
逺無援將何安焉杜祁以君故讓偪姞而上之(杜祁杜伯之後/祁姓也偪姞姞)
(姓之女生襄公爲丗子故杜祁讓使在己上辟匹亦切/又作僻下同祁巨之切偪彼力切姞其吉切又其乙切)以狄故
讓季隗而己次之故班在四(以季隗是文公託狄時妻故復讓/之然則杜祁本班在二隗五罪切)
(復扶又切下/將復怨同)先君是以愛其子而仕諸秦爲亞卿焉(亞次也言/其賢故位)
(尊亞於/嫁切)秦大而近足以爲援母義子愛足以威民立之不亦可
乎使先蔑士會如秦逆公子雍(先蔑士伯也/士㑹隨季也)賈季亦使召公子
樂于陳趙孟使殺諸郫(郫晉地郫音/婢支切)賈季怨陽子之易其班也
(本中軍帥易以爲佐/帥所類切下命帥同)而知其無援於晉也(少族/多怨)九月賈季使續
鞫居殺陽處父(鞫居狐/氏之族)書曰晉殺其大夫侵官也(君巳命帥處/父易之故曰)
(侵/官)○冬十月襄仲如晉葬襄公〇十一月丙寅晉殺續簡伯(簡/伯)
(續鞫居十一月無丙寅丙寅/十二月八日也日月必有誤)賈季奔狄宣子使臾駢送其帑(帑/妻)
(子也宣子切賈季中軍之佐同官故臾/羊朱切駢蒲賢切又蒲丁切帑音奴)夷之蒐賈季戮臾駢臾
駢之人欲盡殺賈氏以報焉臾駢曰不可吾聞前志有之曰敵
惠敵怨不在後嗣忠之道也(敵猶對也若及子孫則爲非/對非對則爲遷怒盡津忍切)夫子
禮於賈季我以其寵報私怨無乃不可乎(言己蒙宣/子寵位)介人之寵
非勇也(介因也/介音界)損怨益仇非知也(殺季家欲以除怨宣子將/復怨巳是益仇知音智)以
私害公非忠也釋此三者何以事夫子盡具其帑與其器用財
賄親帥扞之送致諸竟(扞衛也扞戸/旦切竟音境)〇閏月不告朔非禮也(經/稱)
(告月傳稱告朔/明告月必以朔)閏以正時(四時漸差則/致閏以正之)時以作事(順時/命事)事以厚
生(事不失時/則年豐)生民之道於是乎在矣不告閏朔弃時政也何以
爲民(爲如字治也或/音于僞切非也)
經七年春公伐邾〇三月甲戍取須句(須句魯之封內屬國也/僖公反其君之後邾復)
(滅之書取易也例在襄十三年/句其俱切復扶又切易以䜴切)遂城郚(無傳因伐邾師以城郚/郚魯邑卞縣南有郚城)
(備邾難郚音/吾難乃且切)〇夏四月宋公王臣卒(二年與魯大夫盟於垂/隴王如字又往方切)〇
宋人殺其大夫(宋人攻昭公并殺二/大夫故以非罪書)〇戊子晉人及秦人戰于
令狐(趙盾廢嫡而外求君故貶稱人晉諱背先蔑而夜薄/秦師以戰告令力呈切嫡本又作適丁歷切背音佩)〇晉
先蔑奔秦(不言岀/在外奔)〇狄侵我西鄙〇秋八月公會諸侯晉大夫
盟于扈(扈鄭地滎陽卷縣西北有扈亭不分别書會人揔言諸/侯晉大夫盟者公後會而及其盟扈音戸卷音權又丘)
(權切别/彼列切)冬徐伐莒(不書將帥徐夷告/辭略將子匠切)公孫敖如莒涖盟(涖音利/音類)
傳七年春公伐邾間晉難也(公因霸國有難而侵小閒間厠/之間或如字難乃旦切注同)三
月甲戍取須句寘文公子焉非禮也(邾文公子叛在魯故公使/爲守須句大夫也絶大皥)
(之祀以與鄰國叛臣故曰非禮寘/之䜴切下同大音泰皥戸老切)〇夏四月宋成公卒於是公
子成爲右師(莊公/子)公孫友爲左師(目夷/子)樂豫爲司馬(戴公/玄孫)鱗矔
爲司徒(桓公孫矔/古亂切)公子蕩爲司城(桓公子也以武公/名廢司空爲司城)華御事爲
司宼(華元父也傳言六卿皆公族昭公不親信/之所以致亂御魚吕切本又作禦音同)昭公將去羣公
子樂豫曰不可公族公室之枝葉也若去之則本根無所庇廕
矣葛藟猶能庇其本根(葛之能藟蔓繁滋者以本枝廕麻之多/去起吕切下及注同庇必利切又悲位)
(切下同廕本又作䕃於鴆切藟本或作虆力/軌切蔓音萬麻許求切本又作庇虆類龜切)故君子以爲比(謂/詩)
(人取以喻九族/兄弟比必爾切)況國君乎此諺所謂庇焉而縱尋斧焉者也(縱/放)
(也)必不可君其圖之親之以德皆股肱也誰敢攜貳若之何去
之不聽穆襄之族率國人以攻公(穆公襄公之子孫/昭公所欲去者)殺公孫固
公孫鄭于公宫(二子在公宫故/爲亂兵所殺)六卿和公室樂豫舎司馬以讓
公子卬(卬昭公弟舍音捨/下同卬五郎切)昭公即位而葬書曰宋人殺其大夫
不稱名衆也且言非其罪也(不稱殺者及死者名殺者衆故名/不可知死者無罪則例不稱名)
〇秦康公送公子雍于晉曰文公之入也無衛故有吕郤之難
(僖二十四年文/公入難乃旦切)乃多與之徒衛穆嬴日抱大子以啼于朝曰先
君何罪其嗣亦何罪舎適嗣不立而外求君將焉寘此(穆嬴襄/公夫人)
(靈公母也嬴音盈適本又作嫡/同丁歷切焉於䖍切下焉用同)出朝則抱以適趙氏頓首於宣
子曰先君奉此子也而屬諸子曰此子也才吾受子之賜不才
吾唯子之怨(欲使宣子敎/訓之屬音燭)今君雖終言猶在耳(在宣子/之耳)而弃之
若何宣子與諸大夫皆患穆嬴且畏偪(畏國人以大義来/偪已偪彼力切)乃背
先蔑而立靈公以禦秦師箕鄭居守趙盾將中軍先克佐之(克/先)
(且居子代狐射姑背音偑箕音基守/手又切下注同將子匠切注下同)荀林父佐上軍(箕鄭將上/軍居守故)
(佐獨/行)先蔑將下軍先都佐之歩招御戎戎津爲右及堇隂(先蔑/士會)
(逆公子雍前還晉晉人始以逆雍出軍卒然變計立靈公故車/右戎御猶在職堇隂晉地招上遙切堇音謹一音靳卒寸忽切)
宣子曰我若受秦秦則賔也不受宼也旣不受矣而復緩師秦將
生心先人有奪人之心(奪敵之戰心也復扶又切先悉薦切有/奪人之心本或此句下有後人待其反)
(誤)軍之善謀也逐宼如追逃軍之善政也訓卒利兵秣馬蓐食
潛師夜起(蓐食早食於寢蓐也卒/子忽切秣音末蓐音辱)戊子敗秦師于令狐至于刳
首已丑先蔑奔秦士㑹從之(從刳首去也令狐在河東/當與刳首相接刳苦胡切)先蔑之
使也荀林父止之曰夫人大子猶在而外求君此必不行子以
疾辭若何不然將及(禍將及己/使所吏切)攝卿以往可也何必子同官爲
寮吾甞同寮敢不盡心乎弗聽爲賦板之三章(板詩大雅其三/章義取芻蕘之)
(言猶不可忽況同寮乎僖二十八年林父將中行先蔑將左行/寮本又作僚力彫切爲于僞切下爲同寮同芻初俱切蕘音饒)
(行戸郎/切下同)又弗聽及亡荀伯盡送其帑及其器用財賄於秦曰爲
同寮故也(荀伯/林父)士會在秦三年不見士伯(士伯/先蔑)其人曰能亡人
於國(言能與人俱/亡於晉國)不能見於此焉用之(何用/如此)士季曰吾與之同
罪(俱有迎公/子雍之罪)非義之也將何見焉(言己非慕先蔑/之義而從之)及歸遂不見
(責先蔑爲正卿而不匡諫且俱出奔惡/有黨也士㑹歸在十三年惡烏路切)〇狄侵我西鄙公使告
于晉趙宣子使因賈季問酆舒且讓之(酆舒狄相讓其伐魯/酆芳忠切相息亮切)酆
舒問於賈季曰趙衰趙盾孰賢對曰趙衰冬日之日也趙盾夏
日之日也(冬日可愛/夏日可畏)〇秋八月齊侯宋公衛侯鄭伯許男曹伯
會晉趙盾盟于扈晉侯立故也公後至故不書所會凡㑹諸侯
不書所會後也(不書所㑹謂不具/列公侯及卿大夫)後至不書其國辟不敏也(此/傳)
(還自釋凡/例之意)〇穆伯娶于莒曰戴已生文伯其娣聲己生惠叔(穆/伯)
(公孫敖也文伯榖也惠叔難也己/音紀一音祀娣大計切難乃多切)戴己卒又聘于莒莒人以聲
已辭則爲襄仲聘焉(襄仲公孫敖從父昆弟爲音/于僞切下且爲自爲同)冬徐伐莒莒
人來請盟(見伐故/欲結援)穆伯如莒涖盟且爲仲逆及鄢陵登城見之
美(鄢陵莒邑/鄢於晚切)自爲娶之仲請攻之公將許之叔仲惠伯諫(惠伯/叔牙)
(孫)曰臣聞之兵作於内爲亂於外爲宼宼猶及人亂自及也今
臣作亂而君不禁以啓宼讎若之何公止之惠伯成之(平二/子)使
仲舎之(舎不娶舎/音捨注同)公孫敖反之(還莒/女)復爲兄弟如初從之(爲明/年公)
(孫敖奔莒傳復/音服又扶又切)○晉郤缺言於趙宣子曰日衛不睦故取其地
(日徃日取衛/地在元年)今巳睦矣可以歸之叛而不討何以示威服而不
柔何以示懷(柔安/也)非威非懷何以示德無德何以主盟子爲正
卿以主諸侯而不務德將若之何夏書曰(逸/書)戒之用休(有休則/戒之以)
(勿/休)董之用威(董督也有罪則/督之以威刑)勸之以九歌勿使壞九功之德皆
可歌也謂之九歌六府三事謂之九功水火金木土榖謂之六
府正德利用厚生謂之三事義而行之謂之德禮(德正德也禮/以制財用之)
(節又以厚/生民之命)無禮不樂所由叛也若吾子之德莫可歌也其誰來
之(來猶歸也/樂音洛)盍使睦者歌吾子乎宣子說之(爲明年晉歸鄭衛/田張本盍戸臘切)
經八年春王正月〇夏四月〇秋八月戊申天王崩〇冬十月
壬午公子遂㑹晉趙盾盟于衡雍(壬午月五日/雍於用切)〇乙酉公子遂
會雒戎盟于暴(乙酉月八日也暴鄭地公子遂不受命而盟宜/去族善其解國患故稱公子以貴之㑹雒戎本)
(或作伊雒之戎此後人妄取/傳文加耳雒音洛去起吕切)〇公孫敖如京師不至而復丙戍
奔莒(不言出受命/而出自外行)〇螽(無傳爲/災故書)〇宋人殺其大夫司馬宋司城
來奔(司馬死不舎莭司城奉身而退/故皆書官而不名貴之舍音捨)
傳八年春晉侯使解揚歸匡戚之田于衛(匡本衛邑中屬鄭孔/達伐不能克今晉令)
(鄭還衛及取戚田皆見元年解音/蟹中丁仲切令力呈切見賢遍切)且復致公壻池之封自申至
于虎牢之境(公壻池晉君女壻又取衛地以封之今并還衛也/申鄭地傳言趙盾所以能相幼主而盟諸侯復扶)
(又切壻音細俗作聓竟/音境下注同相息亮切)〇夏秦人伐晉取武城以報令狐之役
(令狐役/在七年)〇秋襄王崩(爲公孫敖/如周弔傳)〇晉人以扈之盟來討(前年盟/扈公後)
(至)冬襄仲會晉趙孟盟于衡雍報扈之盟也遂會伊雒之戎
(伊雒之戎將伐魯公子遂/不及復君故專命與之盟)書曰公子遂珍之也(珍貴也大夫出/竟有可以安社)
(稷利國家/者專之可)〇穆伯如周弔喪不至以幣奔莒從已氏焉(己氏/莒女)〇
宋襄夫人襄王之姊也昭公不禮焉(昭公適祖母/適丁歷切)夫人因戴氏之
族(華樂皇/皆戴族)以殺襄公之孫孔叔公孫鍾離及大司馬公子卬皆
昭公之黨也司馬握節以死故書以官(節國之符信也握/之以死示不廢命)司城
蕩意諸來奔效節於府人而出(效猶致也意諸公子/蕩之孫效戸教切)公以其官
逆之皆復之亦書以官皆貴之也(卿違從大夫公賢其效節故/以本官逆之請宋而復之司)
(城官屬悉來/奔故言皆復)夷之蒐晉侯將登箕鄭父先都(登之於上軍也/夷蒐在六年)而
使士縠梁益耳將中軍(士縠本司空榖戸/木切將子匠切)先克曰狐趙之勲不
可廢也從之(狐偃趙表有從亡/之勲從才用切)先克奪蒯得田于堇隂(七年晉/禦秦師)
(於堇隂以軍事奪其田也/先克中軍佐蒯苦怪切)故箕鄭父先都士縠梁益耳蒯得作
亂(爲明年殺先克/張本爲于僞切)
經九年春毛伯來求金(求金以共葬事雖踰年而未葬故/不稱王使共音恭本亦作供下同)〇夫
人姜氏如齊(無傳/歸寜)○二月叔孫得臣如京師辛丑葬襄王(卿共/葬事)
(禮/也)〇晉人殺其大夫先都(下軍佐也以作/亂討故書名)〇三月夫人姜氏至
自齊(無傳告/于廟)〇晉人殺其大夫士縠及箕鄭父(與先都/同罪也)〇楚人
伐鄭(楚子師於狼/淵不親伐)〇公子遂會晉人宋人衛人許人救鄭〇夏
狄侵齊(無/傳)○秋八月曹伯襄卒(無傳七年/同盟于扈)〇九月癸酉地震(無/傳)
(地道安靜以/動爲異故書)〇冬楚子使椒來聘(稱君以使大夫其禮辭與/中國同椒不書氏史略文)〇秦
人來歸僖公成風之襚(衣服曰襚秦辟陋故不稱使不稱夫人/從來者辭襚音遂說文作裞云贈終者)
(衣被曰裞以此襚爲/衣死人衣辟匹亦切)〇葬曹共公(無傳共/音恭)
傳九年春王正月已酉使賊殺先克(箕鄭等所使也亂殺/先克不赴故不書)乙丑
晉人殺先都梁益耳(乙丑正月十九日/經書二月從告)〇毛伯衛來求金非禮
也(天子不私求/財故曰非禮)不書王命未葬也〇二月莊叔如周葬襄王〇
三月甲戍晉人殺箕鄭父士縠蒯得(梁益耳剻得/不書皆非卿)〇范山言於
楚子曰晉君少不在諸侯北方可圖也(范山楚大夫少/詩照切下注同)楚子師
于狼淵以伐鄭(陳師狼淵爲伐鄭援也潁川/潁隂縣西有狼陂陂彼皮切)囚公子堅公子尨
及樂耳(三子鄭大夫/尨莫江切)鄭及楚平公子遂會晉趙盾宋華耦衛
孔逹許大夫救鄭不及楚師卿不書緩也以懲不恪(華耦華父/督曾孫公)
(子遂獨不在貶者諸魯事自非指爲其國襃貶則皆從國史不/同之於他國此春秋大意他皆倣此懲直升切恪苦各切爲于)
(僞/切)〇夏楚侵陳克壺丘(壷丘/陳邑)以其服於晉也秋楚公子朱自
東夷伐陳(子朱息/公也)陳人敗之獲公子茷陳懼乃及楚平(以小勝/大故懼)
(而請平也傳言晉君少楚陵中國明年/所以有厥貉之會茷扶廢切貉武百切)〇冬楚子越椒來聘執
幣傲(子越椒令尹子丈從子傲不敬/傲五報切注下同從才用切)叔仲惠伯曰是必滅若敖
氏之宗傲其先君神弗福也(十二年傳曰先君/之敝器使下臣/致諸執事明奉使皆告廟故言傲其)
(先君也爲宣四年楚滅若敖/氏張本敖五刀切使所吏切)〇秦人來歸僖公成風之禭禮也
(秦慕諸夏欲通敬於魯因有翟泉之盟故追贈僖公并及成風/本非魯方嶽同盟無相赴弔之制故不譏其緩而以接好爲禮)
(夏戸雅切嶽音岳好/呼報切下文注同)諸侯相弔賀也雖不當事苟有禮焉書也
以無忘舊好(送死不及尸故曰不當事書者書於/典䇿垂示子孫使無忘過厚之好)
經十年春王正月辛卯臧孫辰卒(無傳公與小斂故書/日與音預斂力驗切)○夏秦
伐晉(不稱將帥告辭略將/子匠切帥所類切)〇楚殺其大夫宜申(宜申子西也謀/弑君故書名)
○自正月不雨至于秋七月(無傳義與/二年同)〇及蘇子盟于女栗(女/栗)
(地名闕蘇子周卿士頃王新立故與魯/盟親諸侯也女音汝一音如字頃音傾)〇冬狄侵宋(無/傳)〇楚子
蔡侯次于厥貉(厥貉地名闕將伐/宋而未行故書次)
傳十年春晉人伐秦取少梁(少梁馮翊夏陽縣少商/照切下注同夏戸雅切)夏秦伯伐
晉取北徴(報少梁徴如字三蒼云縣/屬馮翊音懲一音張里切)〇初楚范巫矞似(矞似范/邑之巫)
(矞尹/必切)謂成王與子玉子西曰三君皆將強死城濮之役王思之
故使止子玉曰母死不及止子西子西縊而縣絶(在僖二十八/年強其丈切)
(濮音卜毋音無縊/一䜴切縣音玄)王使適至遂止之使爲商公(商楚邑今上雒/商縣使所吏切)
㳂漢泝江將入郢(㳂順流泝逆流㳂恱專切泝/息路切郢以井切又以政切)王在渚宫(小州/曰渚)
(者章吕切水中可/居者曰洲洲音州)下見之懼而辭曰臣免於死又有讒言謂臣
將逃臣歸死於司敗也(陳楚名司宼爲司敗子/西畏讒言不敢之啇縣)王使爲工尹(掌/百)
(工之/官)又與子家謀弑穆王穆王聞之五月殺鬭宜申及仲歸(仲/歸)
(子家不/書非卿)〇秋七月及蘇子盟于女栗頃王立故也(僖十年狄滅/温蘇子奔衛)
(今復見蓋王復之復/扶又切見賢逼切)〇陳侯鄭伯會楚子于息冬遂及蔡侯
次于厥貉(陳鄭及宋麇子不書者宋鄭執卑苟免爲楚僕任受/役於司馬麇子恥之遂逃而歸三君失位降爵故不)
(列於諸侯宋鄭猶然則/陳侯必同也麇九倫切)將以伐宋宋華御事曰楚欲弱我也先
爲之弱乎何必使誘我我實不能民何罪乃逆楚子勞且聽命
(時楚欲誘呼宋共戰御/事華元父勞力報切)遂道以田孟諸(孟諸宋大藪也在梁國/睢陽縣東北道音導藪)
(素口切/睢音綏)宋公爲右盂鄭伯爲左盂(盂田獵陳名盂/音于陳直覲切)期思公復遂
爲右司馬(復遂楚期思邑名今弋/陽期思縣戈以職切)子朱及文之無畏爲左司馬
(將獵張兩甄故置二左司馬然/則右司馬人當中史甄吉然切)命夙駕載燧(燧取火者命眉病/切燧本又作㸂音)
(遂)宋公違命(不夙駕/載燧)無畏抶其僕以徇或謂子舟曰國君不可
戮也子舟曰當官而行何彊之有(子舟無畏字抶恥乙/切徇似俊切舟音州)詩曰剛
亦不吐柔亦不茹(詩大雅美仲山甫不/辟彊禦茹如吕切)毋縱詭隨以謹罔極(詩/大)
(雅詭人隨人無正心者謹猶慎/也罔無也極中也說九委切)是亦非辟彊也敢愛死以亂官
乎(爲宣十四年宋/人殺子舟張本)〇厥貉之會麇子逃歸(爲明年楚/子伐麇傳)

春秋左氏傳卷第八
春秋經傳集解文下第九
　　　　　　　　　　杜氏　盡十八年
經十有一年春楚子伐麇(討前年逃厥貉會/麇音九倫切)〇夏叔彭生㑹晉
郤缺于承筐(承筐宋地在陳留襄邑縣西彭生叔仲惠伯郤缺/兾缺叔彭生叔又作叔本或作叔仲彭生仲衍字)
(缺丘/恱切)〇秋曹伯來朝〇公子遂如宋〇狄侵齊〇冬十月甲午
叔孫得臣敗狄于鹹(鹹魯地/鹹音咸)
傳十一年春楚子伐麇成大心敗麇師于防渚(成大心子玉之/子太孫伯也防)
(渚麇/地)潘崇復伐麇至于錫穴(錫穴麇地復扶又切錫/音羊或作錫星歷切)〇夏叔仲
惠伯會晉郤缺于承筐謀諸侯之從於楚者(九年陳鄭及楚平/十年宋聽楚命)
〇秋曹文公來朝即位而來見也(見賢/遍切)〇襄仲聘于宋且言司
城蕩意諸而復之(八年意諸來奔/歸不書史失之)因賀楚師之不害也(往年楚/次厥貉)
(將以伐/宋也)〇鄋瞒侵齊(鄋瞒狄國名防風之後漆姓鄋所求切說/文作/云北方長狄國也在夏爲防風氏)
(殷爲汪芒氏字林/一音/先牢切瞞莫干切漆音七)遂伐我公卜使叔孫得臣追之吉侯
叔夏御莊叔(莊叔得臣/夏戸雅切)緜房甥爲右富父終甥駟乗(駟乗四人/共車乗䋲)
(證切注及/下同)冬十月甲午敗狄于鹹獲長狄僑如(僑如鄋瞒國之/君蓋長三丈獲)
(僑如不書賤夷狄也僑又作/喬其驕切長如字又直亮切)富父終甥摏其喉以戈殺之(摏猶/衝也)
(摏舒容切喉音/侯戈古禾切)埋其首於子駒之門(子駒魯郭門骨節非常恐/後丗怪之故詳其處處昌)
(吕/切)以命宣伯(得臣待事而名其三子因名宣伯曰/僑如以旌其功名如字或亡政切)初宋武公之
丗鄋瞒伐宋(在春/秋前)司徒皇父帥師禦之耏班御皇父充石(皇父/戴公)
(子充石皇父名禦本亦/作御魚吕切耏音而)公子榖甥爲右司宼牛父駟乗以敗狄
于長丘(長丘/宋地)獲長狄縁斯(縁斯僑/如之先)皇父之二子死焉(皇父與榖/甥及牛父)
(皆死故耏/班獨受賞)宋公於是以門賞耏班使食其征(門關門征稅/也稅舒銳切)謂之
耏門晉之滅路也(在宣十五/年潞音路)獲僑如之弟焚如齊襄公之二年
(魯桓之/十六年)鄋瞒伐齊齊王子成父獲其弟榮如(榮如焚如之弟焚/如後死而先說者)
(欲其兄弟伯季相次榮如以魯桓十六年死至宣十五年一百/三歳其兄猶在傳言旣長且夀有異於人王子成父齊大夫壽)
(如字一/音授)埋其首於周首之北門(周首齊邑濟北榖城/縣東北有周首亭)衛人獲其
季弟簡如(伐齊退走/至衛見獲)鄋瞞由是遂亡(長狄之種絶/種章勇切)〇郕大子朱
儒自安於夫鍾(安處也夫鍾郕邑郕音/成儒如朱切夫音扶)國人弗徇(徇順也爲明/年郕伯來奔)
(傳徇似/俊切)
經十有二年春王正月郕伯來奔(稱爵見公以諸侯/禮迎之見賢遍切)〇𣏌伯來
朝(復稱伯舎夷禮復扶/又切一音服舍音捨)〇二月庚子子叔姬卒(旣嫁成人雖見/岀弃猶以恩録)
(其/卒)〇夏楚人圍巢(巢呉楚間小國廬江/六縣東有居巢城)秋滕子來朝秦伯使
術來聘(術不稱氏/史略文)○冬十有二月戊午晉人秦人戰于河曲(不/書)
(敗績交綏而退不大崩也稱人秦/晉無功以微者告也皆陳/曰戰例在莊十一年河曲在河東蒲坂縣南陳直覲切坂音反)
〇季孫行父帥師城諸及鄆(鄆莒魯所爭者城陽姑幕縣南有/貟亭貟即鄆也以其逺偪外國故)
(帥師城之鄆音運幕音莫/音云一音運本又作鄖音)
傳十二年春郕伯卒郕人立君(大子自安/於外邑故)大子以夫鍾與郕邽
來奔(郕邽亦邑/邽音圭)公以諸侯逆之非禮也(非公寵/叛人)故書曰郕伯來
奔不書地尊諸侯也(旣尊以爲諸侯故不復見其竊/邑之罪復扶又切見賢逼切)〇𣏌桓公
來朝始朝公也(公即位/始來朝)且請絶叔姬而無絶昏公許之(不絶昏/立其娣)
(以爲夫人不書/大歸未笄而卒)二月叔姬卒不言𣏌絶也(旣許其絶/故不言𣏌)書叔姬言
非女也(女未嫁而卒不/書)〇楚令尹大孫伯卒成嘉爲令尹(若敖/曾孫)
(子/孔)羣舒叛楚(羣舒偃姓舒庸舒鳩之屬今廬/江南有舒城舒城西南有龍舒)夏子孔執舒子
平及宗子遂圍巢(平舒君名宗巢/二國羣舒之屬)〇秋滕昭公來朝亦始朝公
也〇秦伯使西乞術來聘且言將伐晉襄仲辭玉曰君不忘先
君之好照臨魯國鎭撫其社稷重之以大器寡君敢辭玉(大器/圭璋)
(也不欲與秦爲好故辭玉好呼報/切注及下皆同重直用切璋音章)對曰不腆敝器不足辭也(腆/厚)
(也腆他/典切)主人三辭賔荅曰寡君願徼福于周公魯公以事君(徼/要)
(也魯公伯禽也言願事君以并蒙先/君之福徼古堯切要於堯切下同)不腆先君之敝器使下臣
致諸執事以爲瑞節(節信也岀聘必告廟故/稱先君之器瑞垂僞切)要結好命所以藉
寡君之命結二國之好(藉薦也藉在/夜切注同)是以敢致之襄仲曰不有
君子其能國乎國無陋矣厚賄之(賄贈送也/賄呼罪切)〇秦爲令狐之役
故冬秦伯伐晉取羈馬(今狐役在七年羈馬晉/邑爲于僞切今力丁切)晉人禦之趙
盾將中軍荀林父佐之(林父代先克/將子匠切)郤缺將上軍(代箕/鄭)臾駢佐
之(代林父駢/歩邊切)欒盾將下軍(欒枝子代先蔑欒/力官切盾徒本切)胥甲佐之(胥臣子/代先都)
范無恤御戎(代歩昭昭/上遙切)以從秦師于河曲臾駢曰秦不能乆請
深壘固軍以待之從之秦人欲戰秦伯謂士會曰若何而戰(晉/士)
(㑹七年奔秦/壘力軌切)對曰趙氏新出其屬曰臾駢必實爲此謀將以老
我師也(臾駢趙盾屬大/夫新出佐上軍)趙有側室曰穿晉君之壻也(側室支子/穿趙夙庶)
(孫穿/音川)有寵而弱不在軍事(弱年少也又未甞渉/知軍事少詩照切)好勇而狂且惡
臾駢之佐上軍也若使輕者肆焉其可(肆暫往而退也惡烏路/切輕遣政切肆音四)
秦伯以璧祈戰于河(禱求勝禱丁老/切一音丁報切)十二月戊午秦軍掩晉上
軍趙穿追之不及(上軍不動趙/穿獨追之)反怒曰裹糧坐甲固敵是求敵
至不擊將何俟焉軍吏曰將有待也(待可擊/裹音果)穿曰我不知謀將
獨出乃以其屬出宣子曰秦獲穿也獲一卿矣(僖三十三年晉/侯以一命命郤)
(缺爲卿不在軍帥之數然則晉自有/散位從卿者帥所類切散悉但切)秦以勝歸我何以報乃皆
出戰交綏(司馬法曰逐奔不逺從綏不及逐奔不逺則難誘從/綏不及則難陷然則古名退軍爲綏秦晉志未能堅)
(戰短兵未至爭而兩退/故曰交綏爭爭鬪之爭)秦行人夜戒晉師曰兩君之士皆未憖
也明日請相見也(憖缺也憖魚覲切又魚轄切方/言云傷也字林云間也牛吝切)㬰駢曰使者
目動而言肆懼我也(目動心不安言肆聲/放失常節使所吏切)將遁矣薄諸河必敗
之(薄迫也遁徒困切薄蒲/莫切下同敗卑賣切)胥甲趙穿當軍門呼曰死傷未收而
弃之不惠也不待期而薄人於險無勇也乃止(晉師止爲宣元/年放胥甲傳)
秦師夜遁復侵晉入瑕(復扶/又切)〇城諸及鄆書時也
經十有三年春王正月〇夏五月壬午陳侯朔卒(無傳再/同盟)〇邾
子蘧蒢卒(未同􁇦而赴以名蘧/其居切蒢文居切)〇自正月不雨至于秋七月(無/傳)
(義與二/年同)○大室屋壞(大廟之室大音/泰注及傳同)〇冬公如晉〇衛侯會公
于沓(沓地闕沓/徒荅切)〇狄侵衛(無/傳)〇十有二月已丑公及晉侯盟(十/二)
(月無己丑已丑/十一月十一日)〇公還自晉鄭伯會公于棐(棐鄭地棐芳味/切又非尾切)
傳十三年春晉侯使詹嘉處瑕以守桃林之塞(詹嘉晉大夫賜/其瑕邑令帥衆)
(守桃林以備秦桃林在弘農華隂縣東潼閞詹/章廉切塞悉代切令力呈切華戸化切潼音童)晉人患秦之用
士會也夏六卿相見於諸浮(諸浮/晉地)趙宣子曰隨會在秦賈季
在狄難日至矣若之何(六年賈季奔狄難/乃旦切日人實切)中行桓子曰請復賈
季(中行桓子荀林父也僖二十八年始將中/行故以爲氏行戸郎切注同將子匠切)能外事且由舊勲
(有狐偃/之舊勲)郤成子曰賈季亂且罪大(殺陽處/父故)不如隨會能賤而有
恥柔而不犯(不可犯/以不義)其知足使也且無罪乃使魏壽餘僞以魏
叛者以誘士會執其帑於晉使夜逸(魏夀餘畢萬之後帑壽/餘子知音智帑音奴)請
自歸于秦秦伯許之(許受/其邑)履士會之足於朝(躡士會足欲使/行躡女渉切)秦
伯師于河西(將取/魏)魏人在東(今河北縣於秦/爲在河之東)壽餘曰請東人之
能與夫二三有司言者吾與之先(欲與晉人在秦者共先/告喻魏有司夫音扶)使士
會士會辭曰晉人虎狼也若背其言臣死妻子爲戮無益於君
不可悔也(辭行示己無去/心背音佩下同)秦伯曰若背其言所不歸爾帑者有
如河(言必歸其妻/子明白如河)乃行繞朝贈之以䇿(䇿馬檛臨别授之馬檛/並示己所䇿以展情繞)
(朝秦大夫繞如字又張遙切䇿本又作筴初革切檛/張瓜切馬杖也王鄒華切字林作􁒇云箠也竹瓜切)曰子無謂
秦無人吾謀適不用也(示已覺/其情)旣濟魏人譟而還(喜得士㑹譟/素報切還音)
(旋)秦人歸其帑其處者爲劉氏(士會堯後劉累之胤别/族復累之姓累劣彼切)〇邾文
公卜遷于繹(繹邾邑魯國鄒縣北有/繹山繹音亦鄒側留切)史曰利於民而不利於君
邾子曰苟利於民孤之利也天生民而樹之君以利之也民旣
利矣孤必與焉左右曰命可長也君何弗爲邾子曰命在養民
死之短長時也民苟利矣遷也吉莫如之(左右以一人之命爲/言文公以百姓之命)
(爲主一人之命各有短長不可如何百姓之/命乃傳世無窮故徙之與音預專直專切)遂遷于繹五月邾
文公卒君子曰知命〇秋七月大室之屋壞書不共也(簡慢宗/廟使至)
(傾頽故書以見臣子不/共頽大囬切見賢遍切)〇冬公如晉朝且㝷盟衛侯會公于沓請
平于晉公還鄭伯會公于棐亦請平于晉公皆成之(鄭衛貳干/楚畏晉故)
(因公/請平)鄭伯與公宴于棐子家賦鴻鴈(子家鄭大夫公子歸生也/鴻鴈詩小雅義取侯伯哀)
(恤鰥寡有征行之勞言鄭國寡弱/欲使魯侯還晉恤之鰥古頑切)季文子曰寡君未免於此(言/亦)
(同有微/弱之憂)文子賦四月(四月詩小雅義取行役踰時思歸祭/祀不欲爲還晉爲于僞切下皆同)子家
賦載馳之四章(載馳詩鄘風四章以下義取小國/有急欲引大國以救助鄘音容)文子賦采薇
之四章(采薇詩小雅取其豈敢定居一月三捷許爲/鄭還不敢安居三息暫切又如字㨗在接切)鄭伯拜(謝/公)
(爲/行)公荅拜
經十有四年春王正月公至自晉(無傳告/於廟)〇邾人伐我南鄙○
叔彭生帥師伐邾○夏五月乙亥齊侯潘卒(七年盟于扈乙亥/四月二十九日書)
(五月從赴/潘判干切)〇六月公會宋公陳侯衛侯鄭伯許男曹伯晉趙盾
癸酉同盟于新城(新城宋地在梁/國穀熟縣西)〇秋七月有星孛入于北斗
(孛彗也旣見而移入北斗非常所有故書之孛音偑徐無/潰切嵇康音渤海字彗嵇似歳切一音唯遂切見賢遍切)〇公
至自會(無/傳)〇晉人納捷菑于邾弗克納(邾有成君晉趙盾不度/於義而大興諸侯之師)
(渉邾之竟見辭而退雖有服義之善所興者廣所/害者衆故貶稱人菑側其切度特洛切竟音境)〇九月甲申
公孫敖卒于齊(旣許復之故從/大夫例書卒)〇齊公子商人弑其君舎(舎未/踰年)
(而稱君者先君旣葬舎巳/即位弑君例在宣四年)〇宋子哀來奔(大夫奔例書名/氏貴之故書字)〇冬
單伯如齊(單伯周卿士爲魯如齊/故書單音善爲于僞切)〇齊人執單伯(諸侯無執王/使之義故不)
(衣行人例/使所吏切)〇齊人執子叔姬(叔姬魯女齊侯舎之母不/稱夫人自魯録之父母辭)
傳十四年春頃王崩周公閱與王孫蘇爭政故不赴凡崩薨不
赴則不書禍福不告亦不書(奔亡禍也歸復福/也頃音傾閲音恱)懲不敬也(欲使/怠慢)
(音自戒懲/直升切)〇邾文公之卒也(在前/年)公使弔焉不敬邾人來討伐我南
鄙故惠伯伐邾○子叔姬妃齊昭公生舎叔姬無寵舎無威公
子商人驟施於國(驟數也商人桓公子妃音配本亦/作配驟仕救切施式氏切數音朔)而多聚士
盡其家貸於公有司以繼之(家財盡從公及國之有司富者貸/盡津忍切貸音特又音忒注同)
夏五月昭公卒舎即位〇邾文公元妃齊姜生定公二妃晉
姬生捷菑文公卒邾人立定公捷菑奔晉〇六月同盟于新城
從於楚者服(從楚者/陳鄭宋)且謀邾也(謀納/捷菑)〇秋七月乙卯夜齊商人
弑舎而讓元(元商人兄齊惠公也書九月從告/七月無乙卯日誤弑本作殺音試)元曰爾求之乆
矣我能事爾爾不可使多蓄憾(不爲君則恨多蓄勑六切本/又作畜憾本又作感戸暗切)將
免我乎爾爲之(言將復殺我/復扶又切)〇有星孛入于北斗周内史叔服
曰不出七年宋齊晉之君皆將死亂(後三年宋弒昭公五年齊/弒懿公七年晉弑靈公史)
(服但言事徴而不論其占固非/求學所得詳言弒音試下同)○晉趙盾以諸侯之師八百乗
納捷菑于邾(八百乗六萬人言力/有餘乗䋲證切注同)邾人辭曰齊出貜且長(貜且/定公)
(貜俱縳切徐居碧切且子/餘切長丁丈切下注同)宣子曰辭順而弗從不祥乃還(立適/以長)
(故曰辭順/適丁歷切)〇周公將與王孫蘇訟于晉王叛王孫蘇(王匡王/叛不與)而
使尹氏與聃啓訟周公于晉(訟理之尹氏周卿士聃/啓周大夫聃乃甘切)趙宣子平
王室而復之(復使/和親)〇楚莊王立(穆王/子也)子孔潘崇將襲羣舒使公
子爕與子儀守而伐舒蓼(即羣舒爕昔協切/守手又切蓼音了)二子作亂城郢而
使賊殺子孔不克而還八月二子以楚子出將如商密(國語曰/楚莊王)
(幼弱子儀爲師王/子􁐌爲傳還音旋)廬戢棃及叔麇誘之遂殺鬭克及公子爕(廬/今)
(襄陽中廬縣戢棃廬大夫叔麇其佐鬪克子儀/也廬力於切又音盧注同戢側立切麇九倫切)初鬬克囚于秦
(在僖二/十五年)秦有殽之敗(在僖三/十三年)而使歸求成成而不得志(無賞/報也)公
子爕求今尹而不得故二子作亂(傳言楚莊幼弱國内/亂所以不能與晉競)〇穆伯
之從已氏也(在八年己音/紀又音祀)魯人立文伯(穆伯之/子榖也)穆伯生二子於
莒而求復文伯以爲請襄仲使無朝聽命復而不出(不得使與/聽政事終)
(寢於家故岀入不書爲如字又于僞/切下爲請同十五年亦放此與音預)三年而盡室以復適莒文
伯疾而請曰榖之子弱(子孟獻子年尚少盡津忍/切復扶又切少詩照切)請立難也(難/榖)
(弟難乃多/切又如字)許之文伯卒立惠叔穆伯請重賂以求復惠叔以爲
請許之將來九月卒于齊告喪請葬弗許(請以卿/禮葬)○宋髙哀爲
蕭封人以爲卿(蕭宋附庸仕附/庸還升爲卿)不義宋公而出遂來奔(岀而待/放從放)
(所來故/曰遂)書曰宋子哀來奔貴之也(貴其不食汙君之禄辟/禍速也汙汙辱之汙)〇齊
人定懿公使來告難故書以九月(齊人不服故三月而後定書/以九月明經日月皆從赴難)
(乃旦/切)齊公子元不順懿公之爲政也終不曰公曰夫已氏(猶言/某甲)
(夫音扶/已音紀)〇襄仲使告于王請以王寵求昭姬于齊(昭姬子/叔姬)曰殺
其子焉用其母請受而罪之冬單伯如齊請子叔姬齊人執
之(恨魯恃王勢以求/女故焉於䖍切)又執子叔姬(欲以恥/辱魯)
經十有五年春季孫行父如晉〇三月宋司馬華孫來盟(華孫/奉使)
(鄰國能臨事制冝至魯而後定盟故不稱使其官/皆從故書司馬華戸化切使所吏切從才用切)〇夏曹伯來
朝〇齊人歸公孫敖之喪(大夫喪還不書善魯感子以赦父敦/公族之恩崇仁孝之敎故特録敖喪)
(歸以/示義)〇六月辛丑朔日有食之鼔用牲于社(傳例曰/非禮也)〇單伯至
自齊〇晉郤缺帥師伐蔡戊申入蔡(傳例曰獲/大城曰入)〇秋齊人侵我
西鄙〇季孫行父如晉〇冬十有一月諸侯盟于扈(將伐齊晉/侯受賂而)
(止故揔曰諸侯/言不足序列)〇十有二月齊人來歸子叔姬(齊人以王故來/送子叔姬故與)
(直出者/異文)〇齊侯侵我西鄙〇遂伐曹入其郛(郛郭也/郛音孚)
傳十五年春季文子如晉爲單伯與子叔姬故也(因晉請齊爲/子僞切下爲)
(孟氏下注爲/惠叔皆同)〇三月宋華耦來盟其官皆從之書曰宋司馬華
孫貴之也(古之盟㑹必備威儀崇贄幣賔主以成禮爲敬故傳/曰卿行旅從春秋時率多不能備儀華孫能率其屬)
(以從古典所以敬事而自重使重而事敬則魯尊而禮篤故貴/而不名從才用切注旅從同又音如字贄音至率所類切又音)
(律使所/吏切)公與之宴辭曰君之先臣督得罪於宋殤公名在諸侯
之䇿臣承其祀其敢辱君(耦華督曾孫也督弑殤公在桓二年/耦自以罪人子孫故不敢屈辱魯君)
(對共/宴會)請承命於亞旅(亞旅上大夫/也亞於嫁切)魯人以爲敏(無故揚其先祖/之罪是不敏魯)
(人以爲敏明君/子所不與也)〇夏曹伯來朝禮也諸侯五年再相朝以脩王
命古之制也(十一年曹伯來朝雖至此乃來/亦五年傳爲冬齊侯伐曹張本)〇齊人或爲孟氏
謀(孟氏公孫敖家慶父爲長/庶故或稱孟氏長丁丈切)曰魯爾親也飾棺寘諸堂阜(堂阜/齊魯)
(竟上地飾棺不殯示無所歸/寘之䜴切竟音境殯必刃切)魯必取之從之卞人以告(卞人魯/卞邑大)
(夫卞皮/彦切)惠叔猶毀以爲請(敖卒則惠叔請之至今期年而/猶未巳毁過喪禮期居其切)立於
朝以待命許之取而殯之(殯於孟氏之寢/終叔服之言)齊人送之書曰齊人
歸公孫敖之喪爲孟氏且國故也(爲惠叔毁請且國之公族故/聽其歸殯而書之爲于僞切)
葬視共仲(制如慶父皆以/罪降共音恭)聲己不視帷堂而哭(聲已惠叔母怨/敖從莒女故帷)
(堂己/音紀)襄仲欲勿哭(怨敖取/其妻)惠伯曰喪親之終也(惠伯叔/彭生)雖不能
始善終可也史佚有言曰兄弟致美(各盡其美/義乃終)救乏賀善弔災
祭敬喪哀情雖不同母絶其愛親之道也子無失道何怨於人
襄仲說帥兄弟以哭之他年其二子來(敖在莒所生毋/音無說音悦)孟獻子
愛之聞於國(獻子榖之子仲叔蔑聞音/問或如字下同蔑亡結切)或譖之曰將殺子獻子
以告季文子二子曰夫子以愛我聞我以將殺子聞不亦逺於
禮乎逺禮不如死一人門于句鼆一人門于戾丘皆死(句鼆戾/丘魯邑)
(有宼攻門二子禦之而死遠于萬切下同/句古侯切鼆又作黽莫幸切戾力計切)〇六月辛丑朔日有
食之鼔用牲于社非禮也(得常鼔之月而於/社用牲爲非禮)日有食之天子不
舉(去盛饌去起吕/切饌仕眷切)伐鼔于社(責羣隂伐/猶撃也)諸侯用幣于社(社尊於/諸侯故)
(請救而不/敢責之)伐鼔于朝(退自/責)以昭事神訓民事君(天子不舉諸侯/用幣所以事神)
(尊卑異制/所以訓民)示有等威古之道也(等威威儀之等差差/初佳切又初冝切)齊人許單
伯請而赦之使來致命(以單伯執節不移/且畏晉故許之)書曰單伯至自齊貴
之也(單伯爲魯拘執旣免而不廢禮終來致命/故貴而告廟爲于僞切下似爲同拘音俱)〇新城之盟(在/前)
(年)蔡人不與(不㑹盟與/音預下同)晉郤缺以上軍下軍伐蔡(兼帥/二軍)曰君弱
不可以怠(怠解也解/佳賣切)戊申入蔡以城下之盟而還凡勝國曰滅
之(勝國絶其社稷有/其土地還音旋)獲大城焉曰入之(得大都/而不有)〇秋齊人侵我
西鄙故季文子告于晉冬十一月晉侯宋公衛侯蔡侯陳侯
鄭伯許男曹伯盟于扈㝷新城之盟且謀伐齊也(齊執王使且/數伐魯使所)
(吏切下王使/同數音朔)齊人賂晉侯故不克而還於是有齊難是以公不
會(明今不序諸侯不以公不/會故難乃且切下注同)書曰諸侯盟于扈無能爲故也(惡/其)
(受賂不能討/齊惡烏路切)凡諸侯會公不與不書諱君惡也(謂國無難不㑹/義事故爲惡不)
(書謂不國/别序諸侯)與而不書後也(謂後期也今貶諸侯似爲公諱/故傳發例以明之爲于僞切)齊人
來歸子叔姬王故也(單伯雖見執能守節不移/終達王命使叔姬得歸)〇齊侯侵我西
鄙謂諸侯不能也(不能/討已)遂伐曹入其郛討其來朝也(此年/夏朝)季文
子曰齊侯其不免乎已則無禮(執王使而伐無罪/巳音紀使所吏切)而討於有禮
者曰女何故行禮禮以順天天之道也己則反天而又以討人
難以免矣詩曰胡不相畏不畏于天(詩少雅女音汝相/息亮切又如字)君子之
不虐幼賤畏于天也在周頌曰畏天之威于時保之(詩周頌言/畏天威于)
(是保/福禄)不畏于天將何能保以亂取國奉禮以守猶懼不終多行
無禮弗能在矣(爲十八年齊弑商/人傳守手又切)
經十有六年春季孫行父會齊侯于陽榖齊侯弗及盟(及與/也)〇
夏五月公四不視朔(諸侯每月必告朔聽政因朝於廟今公以/疾闕不得視二月三月四月五月朔也春)
(秋十二公以疾不視朔非一也義無所取故/特舉此以表行事因明公之實有疾非詐齊)〇六月戊辰公子
遂及齊侯盟于郪丘(信公疾且以賂故郪丘/齊地郪音西又七西切)〇秋八月辛未夫
人姜氏薨(僖公夫人/文公母也)〇毀泉臺(泉臺臺名毀壞/之也壞音怪)〇楚人秦人巴
人滅庸(巴必/麻切)〇冬十有一月宋人弑其君杵臼(稱君君無道也/例在宣四年杵)
(昌吕切臼/強柳切)
傳十六年春王正月及齊平(齊前年再伐魯魯爲/受弱故平爲于僞切)公有疾使季
文子會齊侯于陽榖請盟齊侯不肯曰請俟君閒(閒疾瘳閒如/字瘳勑周切)
(差/也)○夏五月公四不視朔疾也公使襄仲納賂于齊侯故盟于
郪丘〇有蛇自泉宫出入于國如先君之數(伯禽至僖公十七/君釋文史記魯世)
(家魯公伯禽子考公酋弟煬公熈子幽公宰弟魏公費子厲公/躍子獻公具子順公濞弟武公敖子懿公獻弟孝公稱子惠公)
(弗皇子隱公息姑弟桓公允子莊公同子閔公開兄/僖公申十七也魏公世本作徽公順公一作慎公)秋八月
辛未聲姜薨毀泉臺(魯公以爲蛇妖所出而/聲姜薨故壞之壞音怪)〇楚大饑戎伐其
西南至于阜山師于大林又伐其東南至于陽丘以侵訾枝(戎/山)
(夷也大林陽丘訾枝皆楚邑/饑音飢一音機訾子斯切)庸人帥羣蠻以叛楚(庸今上庸縣/屬楚之小國)
麇人率百濮聚於選將伐楚(選楚地百濮夷也麇九倫切/濮音卜選息兖切又息戀切)於是
申息之北門不啓(備中/國)楚人謀徙於阪髙(楚險地阪音反/一音扶板切)蔿賈
曰不可我能往宼亦能往不如伐庸夫麇與百濮謂我饑不能
師故伐我也若我出師必懼而歸百濮離居將各走其邑誰暇
謀人乃出師旬有五日百濮乃罷(濮夷無屯聚見難則散歸蔿/于委切屯徒門切聚才住切)
(又如字難乃/且切又如字)自廬以往振廪同食(往往伐庸也振發也廩倉也/同食上下無異饌也廬力於)
(切又音盧/廪力甚切)次于句澨(楚西界也句古/侯切澨市世切)使廬戢棃侵庸(戢棃廬/大夫)及
庸方城(方城庸地上庸/縣東有方城亭)庸人逐之囚子揚䆫(䆫戢棃官屬/䆫初江切)三宿
而逸曰庸師衆羣蠻聚焉不如復大師(還復句/澨師)且起王卒合而
後進師叔曰不可(師叔楚大夫潘尫也/卒子忽切尫烏黃切)姑又與之遇以驕之彼
驕我怒而後可克先君蚡冒所以服陘隰也(蚡冒楚武王父陘/隰地名可克或作)
(可撃蚡扶粉切冒莫報切史記楚世家云蚡冒卒弟熊達/殺蚡冒子而代立是爲楚武王與杜異陘音刑隰音習)又與
之遇七遇皆北(軍走曰北北/如字一音佩)唯禆鯈魚人實逐之(禆鯈魚庸三/邑魚魚復縣)
(今巴東水安縣輕楚故但使三/邑人逐之椑婢支切鯈直留切)庸人曰楚不足與戰矣遂不設
備楚子乗馹㑹師于臨品(馹傳車也臨品地名/馹人實切傳丁戀切)分爲二隊(隊部/也兩)
(道攻之隊/徒對切)子越自石溪子貝自仞以伐庸(子越鬬椒也石溪仞/入庸道溪苦兮切本)
(或作谿貝𥙷蓋切今俗本/多作貟音云仞人慎切)秦人巴人從楚師羣蠻從楚子盟(蠻/見)
(楚強/故)遂滅庸(傳言楚有謀/臣所以興)〇宋公子鮑禮於國人(鮑昭公庶弟/文公也鮑歩)
(卯/切)宋饑竭其粟而貸之年自七十以上無不饋飴也時加羞珍
異(羞進也上時掌切饋其媿切/飴以支切又以志切遺也)無日不數於六卿之門(數不䟽/數音朔)
國之材人無不事也(有賢/材者)親自桓以下無不恤也(桓鮑之/曾祖)公子
鮑美而豔襄夫人欲通之(鮑適祖母豔移/驗切適丁歷切)而不可(以禮自/防閑)乃助
之施昭公無道國人奉公子鮑以因夫人於是華元爲右師(元/華)
(督曾孫代公子/成施式豉切)公孫友爲左師華耦爲司馬(代公/子卬)鱗鱹爲司徒
蕩意諸爲司城公子朝爲司宼(代華御事鱹古/亂切朝如字)初司城蕩卒公
孫壽辭司城(夀蕩/之子)請使意諸爲之(意諸壽/之子)旣而告人曰君無道
吾官近懼及焉(禍及/己)弃官則族無所庇子身之貳也姑紓死焉
(姑且也紓緩也庇必利/切又悲位切紓音舒)雖亡子猶不亡族(己在/故也)旣夫人將使公
田孟諸而殺之公知之盡以寳行蕩意諸曰盍適諸侯公曰不
能其大夫至于君祖母以及國人(君祖母諸侯祖母之稱謂襄/夫人盍戸臘切稱尺證切)
諸侯誰納我且旣爲人君而又爲人臣不如死盡以其寳賜左
右而使行(行去/也)夫人使謂司城去公對曰臣之而逃其難若後
襄仲請盟六月盟于穀(晉不能救/魯故請服)〇晉侯蒐于黃父(一名黒壤/晉地父音)
(甫壤如/丈切)遂復合諸侯于扈平宋也(傳不列諸國而言復合則如/上十五年㑹扈之諸侯可知)
(也復扶又/切注同)公不與會齊難故也書曰諸侯無功也(刺欲平宋而/復不能與音)
(預)於是晉侯不見鄭伯以爲貳於楚也鄭子家使執訊而與之
書以告趙宣子(執訊通訊問之官爲/書與宣子訊音信)曰寡君即位三年(魯文/二年)召
蔡侯而與之事君九月蔡侯入于敝邑以行(行朝/晉也)敝邑以侯宣
多之難寡君是以不得與蔡侯偕(宣多旣立穆公恃/寵專權偕音皆)十一月克
減侯宣多而隨蔡侯以朝于執事(减損也難未盡而行言/汲汲于朝晉汲音急)十二
年六月歸生佐寡君之嫡夷(歸生子家名夷大/子名嫡丁歷切)以請陳侯于楚
而朝諸君(請陳干楚/與俱朝晉)十四年七月寡君又朝以蕆陳事(藏勑也/勑成前)
(好蕆勑展切好呼/報切一本作事)十五年五月陳侯自敝邑往朝于君往年正
月燭之武往朝夷也(將夷往/朝晉)八月寡君又往朝以陳蔡之密邇
於楚而不敢貳焉則敝邑之故也(密邇比近也/比毗志切)雖敝邑之事君
何以不免(免免/罪也)在位之中一朝于襄(襄公朝/直遙切)而再見于君(君靈/公也)
(見賢/遍切)夷與孤之二三臣相及於絳(孤之二三臣謂燭之武/歸生自謂也絳晉國都)雖我
小國則蔑以過之矣今大國曰爾未逞吾志敝邑有亡無以加
焉古人有言曰畏首畏尾身其餘幾(言首尾有畏則身中/不畏者少幾居豈切)又曰
鹿死不擇音(音所茠䕃之處古字聲同皆/相假借茠虚求切䕃於鴆切)小國之事大國也德
則其人也(以德加已則/以人道相事)不德則其鹿也鋌而走險急何能擇(鋌/疾)
(走貌言急則欲䕃茠於/楚如鹿赴險鋌它頂切)命之罔極亦知亡矣(言晉命/無極)將悉敝賦
以待於鯈唯執事命之(鯈晉鄭之竟言欲以兵/距晉鯈直留切竟音境)文公二年六月
壬申朝於齊(鄭文二年六月壬申魯莊/二十三年六月二十日)四年二月壬戍爲齊侵
蔡(魯荘二十五年二月無壬戌/壬戌三月二十日爲于僞切)亦獲成於楚(鄭與/楚成)居大國之間
而從於強令豈其罪也(令號/令也)大國若弗圖無所逃命晉鞏朔行
成於鄭趙穿公壻池爲質焉(趙穿卿也公壻池晉侯女/壻鞏九勇切質音致下同)〇秋周
甘歜敗戎于邥垂乗其飲酒也(歜周大夫邥垂周地河南新城/縣北有垂亭爲成元年晉侯平)
(戎于王張本歜/昌欲切邥音審)〇冬十月鄭大子夷石楚爲質于晉(夷靈公也/石楚鄭大)
(夫)○襄仲如齊拜榖之盟復曰臣聞齊人將食魯之麥以臣觀
之將不能齊君之語偷臧文仲有言曰民主偷必死(偷猶苟且/偷他侯切)
經十有八年春王二月丁丑公薨于臺下○秦伯罃卒(無傳未/同盟而)
(赴以名罃/於耕切)○夏五月戊戍齊人弑其君商人(不稱盗/罪商人)〇六月癸
酉葬我君文公〇秋公子遂叔孫得臣如齊(書二卿以兩事行/非相爲介介音界)
〇冬十月子卒(先君旣葬不稱君者魯人諱弑以未成君書之/子在喪之稱弒申志切本又作殺之稱尺證切)
〇夫人姜氏歸于齊○季孫行父如齊(無/傳)〇莒弑其君庶其(稱/君)
(君無/道也)
傳十八年春齊侯戒師期(將以/伐魯)而有疾醫曰不及秋將死公聞
之卜曰尚無及期(尚庶幾也欲令先師期死/令力呈切先悉薦切下同)惠伯令龜(以卜事/告龜)
卜楚丘占之曰齊侯不及期非疾也君亦不聞(言君先/齊侯終)令龜有
咎(言令龜者亦有凶咎見於卜/兆爲惠伯死張本見賢遍切)二月丁丑公薨〇齊懿公之爲
公子也與邴歜之父爭田弗勝及即位乃掘而刖之(㫁其尸足/邴音丙又)
(彼病切歜昌欲切掘其勿切又其/月切刖音月又五刮切斷丁管切)而使歜僕(僕御/也)納閻職之妻
而職驂乗(驂乗陪乗驂音七南/切乗繩證切注同)夏五月公游于申池(齊南城西/門名申門)
(齊城無池唯此門左/右有池疑此則是)二人浴于池歜以扑抶職(扑箠也抶撃也/欲以相感激扑)
(普卜切字冝從手作木邊非也抶勑/乙切箠市橤切又之橤切激古歷切)職怒歜曰人奪女妻而不
怒一抶女庸何傷職曰與刖其父而弗能病者何如(言不以父/刖爲病恨)
(女音/汝)乃謀弑懿公納諸竹中歸舎爵而行(飲酒訖乃去言齊人/惡懿公二人無所畏)
(舍音赦置也/惡烏路切)齊人立公子元(桓公子/惠公)〇六月葬文公〇秋襄仲
莊叔如齊惠公立故且拜葬也(襄仲賀惠公立莊/叔謝齊來會葬)〇文公二妃
敬嬴生宣公敬嬴嬖而私事襄仲宣公長而屬諸襄仲襄仲欲
立之叔仲不可(叔仲惠伯嬴音盈嬖必/計切長丁丈切屬音燭)仲見于齊侯而請之齊
侯新立而欲親魯許之冬十月中殺惡及視而立宣公(惡大/子視)
(其母弟殺視不書/賤之見賢遍切)書曰子卒諱之也仲以君命召惠伯(詐以子/惡命)
其宰公冉務人止之曰入必死叔仲曰死君命可也公冉務人
曰若君命可死非君命何聽弗聽乃入殺而埋之馬矢之中(惠伯死/不書者)
(史畏襄仲不敢書殺/惠伯聽音吐定切)公冉務人奉其帑以奔蔡旣而復叔仲氏
(不絶/其後)〇夫人姜氏歸于齊大歸也(惡視之母出姜也嫌與有罪/出者異故復發傳復扶又切)
將行哭而過市曰天乎仲爲不道殺適立庶市人皆哭魯人謂
之哀姜(所謂出姜不允於魯過古/禾切又古卧切適丁歷切)〇莒紀公生大子僕又生季
佗愛季佗而黜僕且多行無禮於國(紀號也莒夷無謚故/有别號佗徒何切)僕因
國人以弑紀公以其寳玉來奔納諸宣公公命與之邑曰今日
必授季文子使司宼出諸竟曰今日必達(未見公而文子出之/故來不書竟音境)
公問其故季文子使大史克對曰先大夫臧文仲敎行父事君
之禮行父奉以周旋弗敢失隊曰見有禮於其君者事之如孝
子之養父母也見無禮於其君者誅之如鷹鸇之逐鳥雀也先
君周公制周禮曰則以觀德(則法也合法則爲吉德大音泰隊/直類切養餘亮切鷹於陵切鸇之)
(然切說文上仙/切字林已仙切)德以處事(處猶/制也)事以度功(度量也度待洛/切注及下同)功以
食民(食養也食/音嗣注同)作誓命曰毀則爲賊(誓要信也毁則/壞法也壞音怪)掩賊爲藏
(掩匿也匿/女乙切)竊賊爲盜(賄財/也)盜器爲姦(器國/用也)主藏之名(以掩賊/爲名)頼
姦之用(用姦/器也)爲大凶德有常無赦(刑有/常)在九刑不忘(誓命以下/皆九刑之)
(書九刑之/書今亡)行父還觀莒僕莫可則也(還猶周旋/還音旋)孝敬忠信爲吉
德盜賊藏姦爲凶德夫莒僕則其孝敬則弑君父矣則其忠信
則竊寳玉矣其人則盜賊也其器則姦兆也(兆域/也)保而利之則
主藏也以訓則昬民無則焉不度於善(度居/也)而皆在於凶德是
以去之昔髙陽氏有才子八人(髙陽帝顓頊之號八人其苗裔/去起吕切顓音專頊許玉切裔)
(以制/切)蒼舒隤敳檮戭大臨尨降庭堅仲容叔逹(此即垂益禹臯/陶之倫庭堅即)
(臯陶字隤徒囬切敳五才切一音五囬切韋昭音瑰檮直由切/韋昭音洮戭以善切漢書作㪦韋昭巳震切尨莫江切降下江)
(切陶/音遙)齊聖廣淵明允篤誠天下之民謂之八愷(齊中也淵深也/允信也䔍厚也)
(愷和也愷/開在切)髙辛氏有才子八人(髙辛帝嚳之號八人/亦其苗裔嚳苦毒切)伯奮仲堪
叔獻季仲伯虎仲熊叔豹季貍(此即稷契朱虎熊羆之倫奮甫/問切熊音雄貍力之切契息列)
(切依字當作偰古/文作卨羆彼皮切)忠肅共懿宣慈惠和天下之民謂之八元(肅/敬)
(也懿美也宣徧也/元善也徧音遍)此十六族也丗濟其美不隕其名(濟成也隕/隊也隕于)
(敏切隊/直類切)以至於堯堯不能舉舜臣堯舉八愷使主后土(后土地/官禹作)
(司空平水土/即主地之官)以揆百事莫不時序地平天成(揆度也成亦平/也揆葵癸切)舉
八元使布五敎于四方(契作司徒五敎在寛故知契/在八元之中契斯列切下同)父義母慈
兄友弟共子孝内平外成(内諸夏外夷/狄夏戸雅切)昔帝鴻氏有不才子(帝/鴻)
(黄/帝)掩義隱賊好行凶德醜類惡物頑嚚不友是與比周(醜亦惡/也比近)
(也周密也好呼報切嚚魚巾切心不則徳義/之經爲頑口不道忠信之言爲嚚比毗志切)天下之民謂之渾
敦(謂驩兠渾敦不開通之貌渾戸本/切敦徒本切驩呼端切兠都侯切)少皥氏有不才子(少􁇍金/天氏之)
(號次黄帝少詩照/切注同皡胡老切)毀信廢忠崇飾惡言靖譖庸囬服讒蒐慝以
誣盛德(崇聚也靖安也庸用也囬邪也服行也蒐隱也慝/惡也盛徳賢人也蒐所留切慝他得切邪似嗟切)天下
之民謂之窮竒(謂共二其行窮其好竒竒其宜/切共音恭行下孟切好呼報切)顓頊氏有不才
子不可敎訓不知話言(話善也話/戸快切)告之則頑(徳義不/入心)舎之則嚚
(不道忠信/舎音赦)傲很明德以亂天常天下之民謂之檮杌(謂鯀檮杌/頑凶無儔)
(匹之貌傲五報切很戸墾切檮/徒刀切杌五忽切鯀古本切)此三族也丗濟其凶增其惡名
以至于堯堯不能去(方以宣公比堯行父比舜故言堯亦不能/去須賢臣而除之去起吕切注及下皆同)
縉雲氏有不才子(縉雲黄帝/時官名)貪于飲食冒于貨賄侵欲崇侈不
可盈厭聚斂積實不知紀極不分孤寡不恤窮匱(冒亦貪也盈/滿也實財也)
(厭於豔切/匱其媿切)天下之民以比三凶(非帝子孫故/别以比三凶)謂之饕餮(貪財爲/饕貪食)
(爲餮饕他刀切/餮他結切注同)舜臣堯(爲堯/臣)賔于四門(闢四門達四聦以賔禮/衆賢闢婢亦切聦本亦)
(作䆫七/工切)流四凶族(案四凶罪狀/而流放之)渾敦窮竒檮杌饕餮投諸四裔
以禦螭魅(投弃也裔逺也放之四逺使當螭魅之災螭魅山林/異氣所生爲人害者禦魚吕切螭勑知切山神獸形)
(魅亡備切說文作鬽云/老精物也鬽或從未)是以堯崩而天下如一同心戴舜以爲
天子以其舉十六相去四凶也故虞書數舜之功曰愼徽五典
五典克從無違敎也(徽美也典常也此八元之功戴多代切相/息亮切下注同去起吕切數色主切徽許)
(歸/切)曰納于百揆百揆時序無廢事也(此八愷/之功)曰賔干四門四門
穆穆無凶人也(流四/凶)舜有大功二十而爲天子(舉十六相/去四凶也)今行
父雖未獲一吉人去一凶矣於舜之功二十之一也庶幾免於
戾乎(史克激稱以辨宣公之惑釋行父之志故/其言美惡有過辭蓋事冝也激古歷切)〇宋武氏之族
道昭公子將奉司城須以作亂(文公弑昭公故武族欲因其子/以作亂司城須文公弟釋文宋)
(武氏之族本或作武穆之族者/後人取下文妄加也道音導)十二月宋公殺母弟須及昭公
子使戴莊桓之族攻武氏於司馬子伯之館(戴族華樂也莊族/公孫師也桓族向)
(魚鱗蕩也司馬子伯/華耦也向舒亮切)遂出武穆之族(穆族黨於/武氏故)使公孫師爲司
城(公孫師莊/公之孫)公子朝卒使樂吕爲司宼以靖國人(樂吕戴公之/曾孫爲宣三)
(年宋師/圍曹傳)
春秋左氏傳卷第九
春秋經傳集解宣上第十(釋文宣公名倭一名接又作委文/公子母敬嬴謚法善問周達曰宣)
　　　　　　　　　　杜氏　盡十一年
經元年春王正月公即位(無/傳)○公子遂如齊逆女(不譏喪要者/不待貶責而)
(自明也卿爲君逆例在文/四年娶七喻切爲于僞切)○三月遂以夫人婦姜至自齊(稱婦/有姑)
(之辭不書/氏史闕文)○夏季孫行父如齊〇晉放其大夫胥甲父于衛(放/者)
(受罪黜免宥之/以逺宥音又)○公會齊侯于平州(平州齊地在泰山/牟縣西牟亡侯切)○公子
遂如齊○六月齊人取濟西田(魯以賂齊齊人不/用師徒故曰取)○秋邾子來
朝(無/傳)○楚子鄭人侵陳遂侵宋晉趙盾帥師救陳(傳言救陳宋/經無宋字蓋)
(闕盾徒/本切)○宋公陳侯衛侯曹伯會晉師于棐林伐鄭(晉師救陳/宋四國君)
(往㑹之共伐鄭也不言㑹趙盾取於兵會非好㑹也棐/林鄭地熒陽宛陵縣東南有林郷棐芳尾切好呼報切)○冬晉
趙穿帥師侵崇〇晉人宋人伐鄭(崇本亦/作崈)
傳元年春王正月公子遂如齊逆女尊君命也(諸侯之卿出入/稱名氏所以尊)
(君命也傳於此發者/與還丈不同故釋之)三月遂以夫人婦姜至自齊尊夫人也(遂/不)
(言公子替其尊稱所以成小君之尊也公子當時之寵號/非族也故傳不言舎族釋例論之備矣稱尺證切舍音捨)○夏
季文子如齊納賂以請會(宣公篡立未列於㑹故/以賂請之篡初患切)晉人討不用
命者放胥甲父于衛(胥甲下軍佐文十二年/戰河曲不肯薄秦於險)而立胥克(克甲/之子)先
辛奔齊(辛甲之/屬大夫)○會于平州以定公位(篡立者諸侯旣與之㑹/則不得復討臣子殺之)
(與弑君同故公與齊/會而位定復扶又切)東門襄仲如齊拜成(謝得/會也)六月齊人取
濟西之田爲立公故以賂齊也(齊西故曹地僖三十一年/晉文以分魯爲于僞切)宋人
之弑昭公也(在文十/六年)晉荀林父以諸侯之師伐宋宋及晉平宋
文公受盟于晉又㑹諸侯于扈將爲魯討齊皆取賂而還(文十/五年)
(十七年二扈/之􁇦皆受賂)鄭穆公曰晉不足與也遂受盟于楚陳共公之卒
楚人不禮焉(卒在文十三/年共音恭)陳靈公受盟于晉秋楚子侵陳遂侵
宋晉趙盾帥師救陳宋會于棐林以伐鄭也楚蔿賈救鄭遇于
北林(與晉師相遇熒陽中牟/縣西南有林亭在鄭北)囚晉解揚晉人乃還(解揚晉大夫/解音蟹)
晉欲求成於秦趙穿曰我侵崇秦急崇必救之(崇秦之與國秦/急崇絶句本或)
(作崇急秦必救/之是後人改耳)吾以求成焉冬趙穿侵崇秦弗與成晉人伐
鄭以報北林之役(報囚/解揚)於是晉侯侈趙宣子爲政驟諫而不入
故不競於楚(競強也爲明年鄭伐宋張本侈/昌氏切又户氏切驟仕救切)
經二年春王二月壬子宋華元帥師及鄭公子歸生帥師戰于
大棘宋師敗績獲宋華元(得大夫生死皆曰獲例在昭二/十三年大棘在陳留襄邑縣南)〇秦
師伐晉〇夏晉人宋人衛人陳人侵鄭(鄭爲楚伐宋獲/其大夫/晉趙盾興諸侯之師將爲)
(宋報恥畏楚而還失霸者/之義故貶稱人爲于僞切)〇秋九月乙丑晉趙盾弑其君夷臯
(靈公不君而稱臣以弑者以示良史之/法深責執政之巨例在四年臯古刀切)冬十月乙亥天王崩(無/傳)
傳二年春鄭公子歸生受命于楚伐宋(受楚命也受命于/楚本或作命於楚)宋華
元樂吕御之二月壬子戰于大棘宋師敗績囚華元獲樂吕(樂/吕)
(司空獲不書非元帥也獲生死通名經言獲華元故傳特護/之曰囚以明其生獲故得見贖而還帥所類切贖食欲切)及
甲車四百六十乗俘二百五十人馘百人狂狡輅鄭人鄭人入
于井(狂狡宋大夫輅迎也乗䋲證切下同俘芳夫切馘古獲/切馘百之或作馘百者人衍字狡古卯切輅五嫁切)倒
㦸而出之獲狂狡君子曰失禮違命冝其爲禽也戎昭果毅以
聽之之謂禮(聽謂常存於耳著於心想聞其政令倒丁老切冝/其爲禽一本作冝其禽也毅魚旣切著直略切)
殺敵爲果致果爲毅易之戮也(易反/易)將戰華元殺羊食士其御
羊斟不與及戰曰疇昔之羊子爲政(疇昔猶前日也食音/嗣斟之金切與音預)今日
之事我爲政與入鄭師故敗君子謂羊斟非人也以其私憾敗
國殄民(憾恨也殄盡也憾本亦作感戸暗切/注同敗必邁切又如字殄大典切)於是刑孰大焉詩
所謂人之無良者(詩小雅義取不良/之人相怨以亡)其羊斟之謂乎殘民以逞
宋人以兵車百乗文馬百駟(畫馬爲文四百/匹逞勑領切)以贖華元于鄭半
入華元逃歸立于門外告而入(告宋城門而/後入言不苟)見叔牂曰子之馬
然也(叔牂羊斟也卑賤得先歸/華元見而慰之牂子郎切)對曰非馬也其人也(叔牂知前/言以顯故)
(不敢/讓罪)旣合而來奔(叔牂言畢遂奔/魯合猶荅也)宋城華元爲植巡功(植將主/也植直)
(吏切注同/將子匠切)城者謳曰睅其目皤其腹弃甲而復(睅出目皤大腹/弃甲謂亡師謳)
(烏侯切睅戸板切說文字林云大目也蘇林/云寢視不安皃孟康曰猶分然也皤歩何切)于思于思弃甲復
來(于思多鬢之貌思如字又西扌切賈逵云白頭貌復扶/又切來力知切又如字以恊上韻鬢脩于切字又作鬚)使其
驂乗謂之曰牛則有皮犀兕尚多弃甲則那(那猶何也驂士南/切犀音西兕徐履)
(切那乃/多切)役人曰從其有皮丹漆若何華元曰去之夫其口衆我
寡(傳言華元不吝其咎寛而容衆/漆音七吝力忍切咎其九切)秦師伐晉以報崇也(伐崇/在元)
(年)遂圍焦(焦晉河/外邑)夏晉趙盾救焦遂自隂地及諸侯之師侵鄭
(隂地晉河南山北自上洛/以東至陸渾渾戸昏切)以報大棘之役楚鬪椒救鄭曰能欲
諸侯而惡其難乎遂次于鄭以待晉師趙盾曰彼宗競于楚殆
將斃矣(競強也鬪椒若敖之族自子文以來丗/爲今尹惡烏路切難乃旦切斃婢丗切)姑益其疾乃去
之(欲示弱以驕之傳言趙盾所以稱/人且爲四年楚滅若敖氏張本)晉靈公不君(失君道也/以明於例)
(應稱國以弑/弒申志切)厚歛以彫牆(彫畫也斂力驗切彫/本亦作雕牆在良切)從臺上彈人而
觀其辟丸也宰夫胹熊蹯不熟殺之寘諸畚使婦人載以過朝
(畚以草索爲之筥屬弹徒冊切胹音而煑也蹯/扶元切寘之䜴切畚音本索素各切筥九吕切)趙盾士季見其
手問其故而患之將諫士季曰諫而不入則莫之繼也會請先
不入則子繼之三進及溜而後視之(士季隨會也三進三伏公/不省而又前也公知欲諫)
(故佯不視手一本作/首溜力救切屋霤也)曰吾知所過矣将改之稽首而對曰人誰
無過過而能改善莫大焉詩曰靡不有初鮮克有終(詩大雅也/鮮息淺切)
(少也/下同)夫如是則能補過者鮮矣君能有終則社稷之固也豈唯
羣臣頼之又曰衮職有闕惟仲山甫補之能補過也(詩大雅也/衮君之上)
(服闕過也言服衮者有過刖/仲山甫能𥙷之衮古本切)君能補過衮不廢矣(常服/衮也)猶不改
宣子驟諌公患之使鉏麑賊之(鉏麑晉力士鉏仕俱切/麑音迷一音五兮切)晨往寢
門闢矣盛服將朝尚早坐而假寐(不解衣冠而睡闢婢亦切盛/音成本或作成睡垂僞切)
麑退歎而言曰不忘恭敬民之主也賊民之主不忠弃君之命
不信有一於此不如死也觸槐而死(槐趙盾庭樹槐/音懷又音囬)秋九月晉
侯飲趙盾酒伏甲將攻之其右提彌明知之(后車右飲於鴆切/提本又作祗上支)
(切彌面/支切)趨登曰臣侍君宴過三爵非禮也遂扶以下公嗾夫獒
焉明搏而殺之(獒猛犬也扶舊本作扶房孚切服䖍注柞跣先/典切云徒跣也今杜注本往往有跣者嗾素口)
(切說文云使犬也服本作㖩夫音扶獒五羔切尚書傳云大/犬也爾雅云狗四尺爲􁅾說文云犬知人心可使者搏音博)盾
曰弃人用犬雖猛何爲(責公不養士而/更以犬爲己用)鬪且出提彌明死之初
宣子田於首山舎于翳桑(田獵也翳桑桑之多䕃翳者首山在/河東蒲坂縣東南翳於計切䕃音隂)
(又於/鴆切)見靈輒餓問其病(靈輒/晉人)曰不食三日矣食之舎其半問之
曰宦三年矣(宦學也食之/音嗣舍音捨)未知母之存否今近焉(去家/近)請以遺
之使盡之而爲之簞食與肉(簞笥也遺唯季切下注/同簞音丹笥思嗣切)寘諸橐以
與之旣而與爲公介(靈輒爲公甲士槖他/洛切與音預介音界)倒㦸以禦公徒而免
之問何故對曰繄桑之餓人也問其名居(問所/居)不告而退(不朢/報也)
遂自亡也(輒亦/去)乙丑趙穿攻靈公於桃園(穿趙盾之從父昆弟/子乙丑九月二十七)
(日攻如字/本或作弑)宣子未出山而復(晉竟之山也盾出奔聞公弑而/還竟音境下文注同弑音試)大
史書曰趙盾弑其君以示於朝宣子曰不然對曰子爲正卿亡
不越竟反不討賊非子而誰宣子曰烏呼我之懷矣自詒伊慼
其我之謂矣(逸詩也言人多所懷/戀則自遺憂大音泰)孔子曰董狐古之良史也書
猶三望○葬匡王(無傳四月/而葬速)〇楚子伐陸渾之戎〇夏楚人侵
鄭○秋赤狄侵齊(無/傳)〇宋師圍曹〇冬十月丙戍鄭伯蘭卒(再/與)
(丈同/盟)〇葬鄭穆公(無/傳)
傳三年春不郊而望皆非禮也(言牛雖傷死當更改卜取其吉/者郊不可廢也前年冬天王崩)
(未葬而郊者不以王事廢天事禮記曾子問天子崩未殯五/祀不行旣殯而祭自啓至于反哭五祀之祭不行巳葬而祭)望
郊之屬也不郊亦無望可也(巳有例在僖三十一年復發傳者/嫌牛死與卜不從異復扶又切)
晉侯伐鄭及郔鄭及晉平士會入盟(郔鄭地爲夏楚/侵鄭傳郔音延)楚子伐
陸渾之戎遂至於雒觀兵于周疆(雒水出上洛冢領山至河/南鞏縣入河疆居良切)定
王使王孫滿勞楚子(王孫满周大/夫勞力報切)楚子問鼎之大小輕重焉(示/欲)
(偪周取/天下)對田在德不在鼎昔夏之方有德也(禹之丗夏/戸雅切)逺方圖
物(圖畫山川竒異/之物而獻之)貢金九牧(使九州之/牧貢金)鑄鼎象物(象所圖物著/之於鼎鑄之)
(樹切著張慮/切舊直略切)百物而爲之備使民知神姦(圖鬼神百物之/形使民逆備之)故民
入川澤山林不逢不若(若順/也)螭魅罔兩(螭山神獸形魅怪物罔/兩水神螭勑知切魅亡)
(備切本又作鬽罔亡丈切兩本又作/蜽音同說文云罔兩山川之精物也)莫能逢之(逢遇/也)用能協于
上下以承天休(民無災害則上下和而受天/祐休許蚪切下同祐音又)桀有昏德鼎遷于
商載祀六百(載祀皆年載祀爾雅云商曰/祀唐虞曰載周曰年夏曰歳)商紂暴虐鼎遷于周
德之休明雖小重也(不可遷紂/直九切)其姦囬昏亂雖大輕也(言可/移)天
祚明德有所厎止(厎致也祚才/故切厎音旨)成王定鼎于郟鄏(郟鄏今河南/也武王遷之)
(成王定之郟古/洽切鄏音辱)卜丗三十卜年七百天所命也周德雖衰天命
未改鼎之輕重未可問也　夏楚人侵鄭鄭即晉故也　宋文
公即位三年殺母弟須及昭公子武氏之謀也(武氏謀奉弟須/及昭公子以作)
(亂事在文/十八年)使戴桓之族攻武氏於司馬子伯之館盡逐武穆之
族武穆之族以曹師伐宋秋宋師圍曹報武氏之亂也冬鄭
穆公卒𥘉鄭文公有賤妾曰燕姞(姞南燕姓姞其/乙切又其吉切)夢天使與已
蘭(蘭香/草)曰余爲伯鯈余而祖也(伯鯈南燕祖/鯈直留切)以是爲而子(以蘭/爲女)
(子名女/音汝)以蘭有國香人服媚之如是(媚愛也欲令人愛之如/蘭媚亡兾切令力呈切)旣
而文公見之與之蘭而御之辭曰妾不才幸而有子將不信敢
徵蘭乎(懼將不見信故欲計/所賜蘭爲懷子月數)公曰諾生穆公名之曰蘭文公報
鄭子之妃曰陳嬀(鄭子文公叔父子儀也漢律/淫季父之妻曰報姫九危切)生子華子臧子
臧得罪而出(出奔宋臧/作郎切)誘子華而殺之南里(在僖十六年/南里鄭地)使盗
殺子臧於陳宋之間(在僖二/十四年)又娶于江生公子士朝于楚楚人
酖之及葉而死(葉楚地今南陽葉縣/酖直䕃切葉式渉切)又娶于蘇生子瑕子俞彌
俞彌早卒洩駕惡瑕文公亦惡之故不立也(洩駕鄭大夫俞音/榆惡烏路切下同)
公逐羣公子公子蘭奔晉從晉文公伐鄭(在僖三十年從/如字又才用切)石癸
曰吾聞姬姞耦其子孫必蕃(姞姓冝爲姬配耦癸/居揆切蕃音煩下同)姞吉人也后
稷之元妃也(姞姓之女爲后稷妃/周是以興故曰吉人)今公子蘭姞甥也天或啓之
必將爲君其後必蕃先納之可以亢寵(亢極也亢/苦浪切)與孔將鉏侯
宣多納之盟于大宫而立之(大宮鄭祖廟鉏仕/俱切大音泰注同)以與晉平穆公
有疾曰蘭死吾其死乎吾所以生也刈蘭而卒(傳言穆氏所以/大興於鄭天所)
(啓也刈/魚廢切)
經四年春王正月公及齊侯平莒及郯莒人不肯公伐莒取向
(莒鄰二國相怨故公與齊侯共平之向莒邑東海承縣東南有/向城逺疑也郯音談向舒亮切承韋昭之甑切一音氶又音拯)
〇秦伯稻卒(無傳未同盟/稻徒老切)〇夏六月乙酉鄭公子歸生弒其君
夷(傳例曰稱臣臣之罪也子公實/弒而書子家罪其權不足也)〇赤狄侵齊(無/傳)〇秋公如齊
(無/傳)〇公至自齊(無傳告于廟/例在桓二年)○冬楚子伐鄭
傳四年春公及齊侯平莒及郯莒人不肯公伐莒取向非禮也
平國以禮不以亂伐而不治亂也(責公不先以禮治之/而用伐治直吏切)以亂平
亂何治之有無治何以行禮〇楚人獻黿於鄭靈公(穆公大子/夷也黿音)
(元)公子宋與子家將見(宋子公也子家/歸生見賢遍切)子公之食指動(第二/指也)以
示子家曰他日我如此必甞異味及入宰夫將解黿相視而笑
公問之(問所笑解如/字一音蟹)子家以告及食大夫黿召子公而弗與也
(欲使指動無/效食音嗣)子公怒染指於鼎甞之而出公怒欲殺子公子公
與子家謀先(先公爲難染如琰切/先悉薦切難乃旦切)子家曰畜老猶憚殺之(六畜/畜許)
(又切注同王許六/切禪徒旦切難也)而況君乎反譛子家子家懼而從之(譛子家/於公)
夏弑靈公書曰鄭公子歸生弑其君夷權不足也(子家懽不足/以禦亂懼譛)
(而從弒君故書以/首惡禦魚吕切)君子曰仁而不武無能逹也(初稱畜老仁也/不討子公是不)
(武也故不能自通於/仁道而陷弒君之罪)凡弑君稱君君無道也稱臣臣之罪也(稱/君)
(謂唯書君名而稱國以弑言衆所共絶也稱臣者謂書弒者之/名以示來丗終爲不義改殺稱弑辟其惡名取有漸也書弒之)
(義釋例論/之備矣)鄭人立子良(穆公/庶子)辭曰以賢則去疾不足(去疾子良/名去起呂)
(切下/皆同)以順則公子堅長乃立襄公(襄公堅也/長丁丈切)襄公將去穆氏(逐/羣)
(兄/弟)而舎子良(以其讓已舍/音赦下同)子良不可曰穆氏冝存則固願也若
將亡之則亦皆亡去疾何爲(何爲/獨留)乃舎之皆爲大夫〇初楚司
馬子良生子越椒子文曰必殺之(子文子/良之兄)是子也熊虎之狀而
豺狼之聲弗殺必滅若敖氏矣諺曰狼子野心是乃狼也其可
畜乎子良不可子文以爲大慼及將死聚其族曰椒也知政乃
速行矣無及於難且泣曰鬼猶求食若敖氏之鬼不其餒而(而/語)
(助言必餒難乃旦/切餒奴罪切餓也)及令尹子文卒鬪般爲令尹(般子文之子/子揚般音班)子
越爲司馬蔿賈爲工正譛子揚而殺之子越爲令尹巳爲司馬
(賈爲椒譛子揚而己得椒處蔿/于委切爲于僞切處昌慮切)子越又惡之(惡賈惡烏/路切注同)乃以若
敖氏之族圄伯嬴於轑陽而殺之(圄囚也伯嬴蔿賈也轑陽楚/邑圄魚吕切嬴音盈轑音遼)
遂處烝野將攻王王以三王之子爲質焉弗受(烝野楚邑三王/文成穆烝之承)
(切質/音致)師于漳澨(漳澨漳水邊漳/音章澨市制切)秋七月戊戍楚子與若敖氏戰于
臯滸(臯滸楚地/滸呼五切)伯棼射王汰輈及鼔跗著於丁寧(伯棼越椒也/輈車轅汰過)
(也箭過車轅上丁寜鉦也棼扶云切射食亦切汰/他末切輈陟留切跗芳扶切著直略切鉦音征)又射汰輈以
貫笠轂(兵車無蓋尊者則邊人執笠依轂而立以禦寒暑名曰/笠轂此言箭過車轅及王之蓋貫古亂切笠音立轂古)
(木/切)師懼退王使巡師曰吾先君文王克息獲三矢焉伯棼竊其
二盡於是矣鼔而進之遂滅若敖氏初若敖娶於䢵(䢵國名䢵/本又作鄖)
(音/云)生鬬伯比若敖卒從其母畜於䢵(畜養也畜/許六切)淫於䢵子之女
生子文焉䢵夫人使弃諸夢中(夢澤名江下安陸縣城東南/有雲夢城夢音蒙又亡貢切)虎
乳之䢵子田見之懼而歸夫人以告(告女私通所/生乳如主切)遂使收之楚
人謂乳榖謂虎於莬故命之曰鬬榖於莬以其女妻伯比(伯比/所淫)
(者榖奴口切於音烏/免音徒妻七計切)實爲令尹子文(鬪氏始自子/文爲令尹)其孫箴尹克
黃(箴尹官名克黄子/揚之子箴之金切)使於齊還及宋聞亂其人曰不可以入矣
箴尹曰弃君之命獨誰受之君天也天可逃乎遂歸復命而自
拘於司敗王思子文之治楚國也曰子文無後何以勸善使復
其所改命曰生(易其名也使所/吏切拘音俱)冬楚子伐鄭鄭未服也(前年/楚侵)
(鄭不獲成/故曰未服)
經五年春公如齊〇夏公至自齊〇秋九月齊髙固來逆叔姬
(高固齊大夫不書/女歸降於諸侯)〇叔孫得臣卒(無傳不書日公不與小/歛與音預斂力驗切)〇冬
齊髙固及子叔姬來(叔姬寜/固反馬)〇楚人伐鄭
傳五年春公如齊髙固使齊侯止公請叔姬焉(留公強成昏/強其文切)〇
夏公至自齊書過也(公旣見止連昏於鄰國之臣厭尊毁列累/其先君而於廟行飲至之禮故書以示過)
(厭於渉切/累劣僞切)〇秋九月齊髙固來逆女自爲也故書曰逆叔姬卿
自逆也(適諸侯稱女適大夫稱字所以别尊卑也此春秋新例/故稱書曰而不言凡也不於莊二十七年發例者嫌見)
(逼而成昏因明之爲/于僞切别彼列切)〇冬來反馬也(禮送女留其送馬謙不敢/自安三月廟見遣使反馬)
(高固遂與叔姬俱寜故經傳具見/以示譏見賢遍切下同使所吏切)〇楚子伐鄭陳及楚平晉荀
林父救鄭伐陳(爲明年晉/衛侵陳傳)
經六年春晉趙盾衛孫免侵陳〇夏四月〇秋八月螽(無/傳)〇冬
十月
傳六年春晉衛侵陳陳即楚故也〇夏定王使子服求后于齊
(子服周/大夫)〇秋亦狄伐晉圍懷及邢丘(邢丘今河/内平臯縣)晉侯欲伐之中
行桓子曰使疾其民(驕則數戰爲民/所疾數所角切)以盈其貫將可殪也(殪盡/也貫)
(猶習也貫古患切/注同殪於計切)周書曰殪戎殷(周書康誥也義取周武/王以兵伐殷盡滅之)此類
之謂也(爲十五年晉滅狄傳/爲于僞切下注同)〇冬召桓公逆王后于齊(召桓公/王卿士)
(事不關魯故不書爲成二/年王甥舅張本召上照切)〇楚人伐鄭取成而還(九年十一年/傳所稱厲之)
(役蓋/在此)○鄭公子曼满與王子伯廖語欲爲卿(二子鄭大夫曼/音萬廖力彫切)伯
廖告人曰無德而貪其在周易豐䷶(離下震/上豐)之離䷝(豐上六變/而爲純離)
(也周易論變故雖不筮必以變言其義豐上六曰豐其屋蔀其/家闚其戸閴其無人三歲不覿凶義取無徳而大其屋不過三)
(歲必滅亡蔀歩口切又普口切/闚苦規切閴苦鵙切覿徒歷切)弗過之矣(不過/三年)間一歳鄭人殺
之(間間厠/之閒)
經七年春衛侯使孫良夫來盟〇夏公㑹齊侯伐萊(傳例曰不/與謀也萊)
(國今東萊黃縣/萊音來與音預)〇秋公至自伐萊(無/傳)〇大旱(無傳書旱而不書/雩雩無功或不雩)
〇冬公會晉侯宋公衛侯鄭伯曹伯于黒壤(壤如/丈切)
傳七年春衛孫桓子來盟始通且謀會晉也(公即位衛始脩/好好呼報切)〇
夏公㑹齊侯伐萊不與謀也凡師出與謀曰及不與謀曰會(與/謀)
(者謂同志之國相與講議利害計成而行之故以相連及爲文/若不獲巳應命而出則以外合爲文皆據魯而言師者國之大)
(事存亡之所由故詳其舉動以例别之與音預下及注與/謀同年末不與放此應應對之應别彼列切下及注同)〇赤
狄侵晉取向隂之禾(此無秋字蓋闕文晉用桓/子謀故縱狄向舒亮切)○鄭及晉平公
子宋之謀也故相鄭伯以會冬盟于黑壤王叔桓公臨之以謀
不睦(王叔桓公周卿士銜天子之命以監臨諸侯不同歃者/尊卑之别也相息亮切歃所合切又所甲切監古銜切)〇
晉侯之立也(在二/年)公不朝焉又不使大夫聘晉人止公于會盟
于黃父公不與盟以賂免(黃父即/黑壤)故黒壤之盟不書諱之也(慢/盟)
(主以取執止/之辱故諱之)
經八年春公至自會(無傳義與五/年書過同)〇夏六月公子遂如齊至黃
乃復(無傳蓋有疾而還大夫受命而出/雖死以尸將事遂以疾還非禮也)〇辛巳有事于大廟仲
遂卒于垂(有事祭也仲遂卒與祭同日略書有事爲繹張本不/言公子因上行還間無異事省文從可知也稱字時)
(君所嘉無義例也垂齊地非魯竟故書地/大音泰傳同爲于僞切省所景切竟音境)壬午猶繹萬入去籥
(繹又祭陳昨日之禮所以賔尸萬舞名籥管也猶者可止之辭/魯人知卿佐之䘮不冝作樂而不知廢繹故内舞去籥惡其聲)
(聞去起吕切注及傳同籥羊略切/管音館惡烏路切聞音問又如字)〇戊子夫人嬴氏薨(無傳宣/公母也)
〇晉師白狄伐秦〇楚人滅舒蓼〇秋七月甲子日有食之旣
(無傳月三/十日食)〇冬十月已丑葬我小君敬嬴(敬謚嬴姓也反哭/成喪故稱葬小君)雨
不克葬庚寅日中而克葬(克成/也)○城平陽(今泰山有/平陽縣)〇楚師伐陳
傳八年春白狄及晉平夏㑹晉伐秦(經在仲遂/卒下從赴)晉人獲秦諜殺
諸絳市六日而蘇(蓋記異也諜徒協切間也/今謂之細作絳古巷切)〇有事于大廟襄
仲卒而繹非禮也〇楚爲衆舒叛故伐舒蓼滅之(舒蓼二國名/爲于僞切)
楚子疆之(正其界也/疆居良切)及滑汭(滑水名滑于八切汭/如銳切一音如恱切)盟呉越而還
(呉國今呉郡越國今會稽山隂縣也傳言楚/彊呉􁈮服從會古外切稽古兮切疆其良切)○晉胥克有蠱疾
(惑以喪志蠱音/古喪息浪切)郤缺爲政(代趙/盾)秋廢胥克使趙朔佐下軍(朔盾/之子)
(代胥克爲成十七年/胥童怨郤氏張本)○冬葬敬嬴旱無麻始用葛茀(記禮變之/所由茀所)
(以引柩殯則有之以備火葬則以下/柩茀方勿切引棺索也柩其又切)雨不克葬禮也禮卜葬先
逺日辟不懷也(懷思/也)〇城平陽書時也〇陳及晉平楚師伐陳
取成而還(言晉楚/爭強)
經九年春王正月公如齊(無/傳)〇公至自齊(無/傳)〇夏仲孫蔑如京
師〇齊侯伐萊(無/傳)〇秋取根牟(根牟東夷國也今琅/邪陽都縣東有牟郷)○八月滕
子卒(未同/盟)〇九月晉侯宋公衛侯鄭伯曹伯㑹于扈〇晉荀林
父帥師伐陳〇辛酉晉侯黒臀卒于扈(卒於竟外故書地四與/文同盟九月無辛酉日)
(誤竟/音境)〇冬十月癸酉衛侯鄭卒(無傳三與/文同盟)〇宋人圍滕〇楚子
伐鄭〇晉郤缺帥師救鄭〇陳殺其大夫洩冶(洩冶直諌於淫/亂之朝以取死)
(故不爲春秋所貴而書/名洩息列切冶音也)
傳九年春王使來徴聘(徵召也言周微也徵聘不書/微加諷諭不指斥諷芳鳯切)夏孟獻子
聘於周王以爲有禮厚賄之(賄呼罪切/字林音悔)〇秋取根牟言易也(易/以)
(豉/切)○滕昭公卒(爲宋圍/滕傳)〇㑹于扈討不睦也(謀齊/陳)陳侯不㑹(前/年)
(與楚/成故)晉荀林父以諸侯之師伐陳(不書諸侯師林父帥之無/將帥將子匠切帥所類切)晉
侯卒于扈乃還〇冬宋人圍滕因其喪也〇陳靈公與孔寧儀
行父通於夏姫皆衷其衵服以戲于朝(二子陳卿夏嫡鄭穆公/女陳大夫御叔妻衷懷)
(也衵服近身衣夏戸雅切衷音忠王丁仲切衵女乙切一音汝/栗切說文云日日所衣裳也字林同又仁一切御如字一音魚)
(吕切近附/近之近)洩冶諫曰公卿宣淫民無效焉(宣示也效/戸敎切)且聞不令
君其納之(納藏衵服聞/如字一音問)公曰吾能改矣公告二子二子請殺之公
弗禁遂殺洩冶孔子曰詩云民之多辟無自立辟其洩冶之謂
乎(辟邪也辟法也詩大雅言邪辟之丗不可立法國無道危行/言孫禁居鴆切又音金辟本又作僻匹亦切下立辟婢亦切)
(注同邪似嗟切下同/行下孟切孫音遜)○楚子爲厲之役故伐鄭(六年楚伐鄭取/成於厲旣成鄭)
(伯逃歸事見十一年/爲于僞切見賢遍切)〇晉郤缺救鄭鄭伯敗楚師干柳棼(柳棼/鄭地)
(柳力手切/棼扶云切)國人皆喜唯子良憂曰是國之災也吾死無日矣(自/是)
(晉楚交共伐鄭十二年/卒有楚子入鄭之禍)
經十年春公如齊〇公至自齊(無/傳)〇齊人歸我濟西田(元年以/賂齊也)
(不言來公如齊因/受之濟子禮切)○夏四月丙辰日有食之(無傳不書/朔官失之)〇已巳
齊侯元卒(未同盟而/赴以名)〇齊崔氏出奔衛(齊略見舉族出因其告/辭以見無罪見賢遍切)
(下/同)〇公如齊○五月公至自齊(無/傳)〇癸巳陳夏徴舒弑其君平
國(徵舒陳大夫也靈公惡不加/民故稱臣以弒夏戸雅切)〇六月宋師伐滕〇公孫歸父
如齊葬齊惠公(無傳歸父/襄仲之子)○晉人宋人衛人曹人伐鄭(鄭及楚/平故)
○秋天王使王季子來聘(王季子者公羊以爲天王之母/弟然則字季子天子大夫稱字)公孫
歸父帥師伐邾取繹(繹邾邑魯國鄒縣/北有繹山繹音亦)〇大水(無/傳)〇季孫行父
如齊〇冬公孫歸父如齊〇齊侯使國佐來聘(旣葬成君故/稱君命使也)饑
(無傳有水災/嘉穀不成)〇楚子伐鄭
傳十年春公如齊齊侯以我服故歸濟西之田(公比年/朝齊故)○夏齊
惠公卒崔杼有寵於惠公髙國畏其偪也(髙國二家齊正卿杼/直吕切偪彼力切)
公卒而逐之奔衛書曰崔氏非其罪也且告以族不以名(典䇿/之法)
(告者皆當書以名今齊特以族告夫子因而存之以示無罪/又言且告以族不以名者明春秋有因而用之不皆改舊史)凡
諸侯之大夫違(違奔/放也)告於諸侯曰某氏之守臣某(上某氏者姓/下某名守手)
(又/切)失守宗廟敢告所有玉帛之使者則告(王帛之使謂/聘使所吏切)不然則
否(恩好不接故亦/不告好呼報切)〇公如齊奔喪(公親奔喪非禮也公出朝㑹/奔喪會葬皆書如不言其事)
(史之/常也)陳靈公與孔寧儀行父飲酒於夏氏公謂行父曰徴舒
似女對曰亦似君徵舒病之(靈公即位於今十五年徵舒巳爲/卿年大無嫌是公子蓋以夏姬淫)
(放故謂其子多似以爲/戲夏戸雅切女音汝)公出自其廐射而殺之二子奔楚(廐居/又切)
(射食/亦切)○滕人恃晉而不事宋六月宋師伐滕〇鄭及楚平(前年/敗楚)
(師恐楚深怨/故與之平)諸侯之師伐鄭取成而還〇秋劉康公來報聘(報/孟)
(獻子之聘即王季子/也其後食采於劉)〇師伐邾取繹(爲子家/如齊傳)○季文子初聘于
齊(齊侯初/即位)〇冬子家如齊伐邾故也(魯侵小恐爲齊/所討故往謝)○國武子
來報聘(報丈/子也)〇楚子伐鄭晉士會救鄭逐楚師于潁北(潁水出/河南陽)
(城至下/蔡入淮)諸侯之師戍鄭鄭子家卒鄭人討幽公之亂斵子家之
棺而逐其族(以四年弑君故也斵薄其/棺不使從卿禮斵竹角切)改葬幽公謚之曰靈
經十有一年春王正月○夏楚子陳侯鄭伯盟于辰陵(楚復伐/鄭故受)
(盟也辰陵陳地潁川長平縣東南/有辰亭復扶又切下復封陳同)〇公孫歸父會齊人伐莒(無/傳)
〇秋晉侯會狄于櫕函(晉侯往㑹之故以狄爲㑹主/櫕函狄地櫕才端切函音咸)〇冬十月
楚人殺陳夏徴舒(不言楚子而稱/人討賊辭也)〇丁亥楚子入陳(楚子先殺/徵舒而欲)
(縣陳後得申叔時諫乃復封陳不/有其地故書入在殺徵舒之後)〇納公孫寧儀行父于陳(二/子)
(淫昏亂人也君弑之後能外託楚以求報君之讎內結強援於/國故楚莊得平歩而討陳除弒君之賊於時陳成公播蕩於晋)
(定亡君之嗣靈公成喪賊討國復功足以/𥙷過故君子善楚復之播補賀切蕩如字)
傳十一年春楚子伐鄭及櫟子良曰晉楚不務德而兵爭與其
來者可也晉楚無信我焉得有信乃從楚夏楚盟于辰陵陳鄭
服也(傳言楚與晉狎主盟櫟力狄切爭爭鬪/之爭焉於䖍切夏楚盟本或作楚子)○楚左尹子重侵
宋(子重公子嬰/齊莊王弟)王待諸郔(郔楚地/郔音延)令尹蔿艾獵城沂(艾獵孫叔/敖也沂楚)
(邑女五蓋切獵力/渉切沂魚依切)使封人慮事(封人其時主築城者慮事無/慮計功慮如字一音力於切)以
授司徒(司徒/掌役)量功命日(命作/日數)分財用(財具築/作具)平板榦(榦楨也榦/古旦切亦)
(作幹楨/音貞)稱畚築(量輕重畚盛土器/畚音本盛音成)程土物(爲作程限爲于/僞切又如字)議逺
邇(均勞/逸)略基趾(趾城足略行也趾/音止行下孟切)具餱糧(餱乾食也餱音侯糧/音良乾食如字一音)
(嗣本或/作乾飯)度有司(謀監主度待洛/切監古銜切)事三旬而成(十日/爲旬)不愆于素(不/過)
(素所慮之期也傳言叔/敖之能使民愆起䖍切)晉郤成子求成于衆狄衆狄疾赤狄
之役遂服于晉(赤狄潞氏最強故/服役衆狄潞音路)秋會于櫕函衆狄服也是行
也諸大夫欲召狄郤成子曰吾聞之非德莫如勤非勤何以求
人能勤有繼其從之也(勤則功/繼之)詩曰文王旣勤止(詩頌文王勤/以創業創初)
(亮/切)文王猶勤況寡德乎○冬楚子爲陳夏氏亂故伐陳(十年夏/徵舒弑)
(君爲于/僞切)謂陳人無動將討於少西氏(少西徵舒之祖子/夏之名少詩照切)遂入陳
殺夏徵舒轘諸栗門(轘車裂也栗門/陳城門轘音患)因縣陳(滅陳以/爲楚縣)陳侯在晉
(靈公子/成公午)申叔時使於齊反復命而退王使讓之曰夏徵舒爲不
道弑其君寡人以諸侯討而戮之諸侯縣公皆慶寡人(楚縣大/夫皆僣)
(稱公使所吏/切僣子念切)女獨不慶寡人何故對曰猶可辭乎王曰可哉曰
夏徴舒弑其君其罪大矣討而戮之君之義也抑人亦有言曰
牽牛以蹊人之田(抑辭也蹊徑也女音/汝蹊音兮徑古定切)而奪之牛牽牛以蹊者
信有罪矣而奪之牛罰巳重矣諸侯之從也曰討有罪也今縣
陳貪其富也以討召諸侯而以貪歸之無乃不可乎王曰善哉
吾未之聞也反之可乎對曰可哉吾儕小人所謂取諸其懷而
與之也(叔時謙言小人意淺謂譬如取人物於其/懷而還之爲愈於不還儕仕皆切輩也)乃復封陳郷
取一人焉以歸謂之夏州(州郷屬示討夏氏所獲/也復扶又切夏戸雅切)故書曰楚子
入陳納公孫寧儀行父于陳書有禮也(没其縣陳本意全以討/亂存國爲文善其復禮)
○厲之役鄭伯逃歸(蓋在/六年)自是楚未得志焉鄭旣受盟于辰陵
又徼事于晉(爲明年楚圍鄭傳十年鄭及楚平旣無其事辰陵/盟後鄭徼事晉又無端跡傳皆特發以明經也自)
(厲之役鄭南北兩屬故未得志九年楚子伐鄭不以黒壤興伐/逺稱厲之役者志恨在厲役此皆傳上下相包通之義也徼古)
(堯/切)
春秋左氏傳卷第十
春秋經傳集解宣下第十一
　　　　　　　　　　杜氏　盡十八年
經十有二年春葬陳靈公(無傳賊討國復二/十二月然後得葬)〇楚子圍鄭(前年/盟辰)
(陵而又儌事晉/故徼古堯切)〇夏六月乙卯晉荀林父帥師及楚子戰于邲
晉師敗績(晉上軍成陳故書戰邲鄭地邲/扶必切一音弼東音直覲切)○秋七月○冬十有
二月戊寅楚子滅蕭(蕭宋附庸國十二月無/戊寅戊寅十一月九日)〇晉人宋人衛人
曹人同盟于清丘(晉衛背盟故大夫稱人宋華椒承羣僞之言/以誤其國宋雖有守信之善而椒猶不免譏)
(清丘衛地今在濮陽縣/東南背蒲對切下注同)〇宋師伐陳衛人救陳(背清丘/之盟)
傳十二年春楚子圍鄭旬有七日鄭人卜行成不吉卜臨于大
宫(臨哭也大宫鄭祖廟臨力/鴆切注下同大音泰注同)且巷出車吉(出車於巷示將/見遷不得安居)國人
大臨守陴者皆哭(陴城上僻倪皆哭所以告楚窮也陴婢/支切徐扶移切僻普計切倪五計切)楚子
退師鄭人脩城進復圍之三月克之(哀其窮哭故爲退師而猶/不服故復圍之九十日復)
(扶又切注同/爲于僞切)入自皇門至于逵路(塗方九軌曰逵逵求龜切爾/雅云九達謂之逵說文作馗)
(云九達道似龜背故/謂之馗逵或馗字)鄭伯肉袒牽羊以逆(肉祖牽羊示服爲/臣僕袒徒旱切)曰
孤不天(不爲天所/祐祐音又)不能事君使君懷怒以及敝邑孤之罪也敢
不唯命是聽其俘諸江南以實海濵亦唯命其翦以賜諸侯使
臣妾之亦唯命(翦削也俘芳夫切囚/也濵音賔翦子淺切)若惠顧前好(楚鄭世有盟/誓之好好呼)
(報切/注同)徼福於厲宣桓武不泯其社稷(周厲王宣王鄭之所自出/也鄭桓公武公始封之賢)
(君也願楚要福于此四君使社稷不滅泯猶滅也厲宣鄭桓公/友周厲王之子宣王之母弟桓武鄭武公名滑突桓公之子泯)
(彌忍切徐亡軫/切要於遙切)使改事君夷於九縣(楚滅九國以爲縣願得比/之九縣莊十四年滅息十)
(六年滅鄧僖五年滅弦十二年滅黄二十六年滅䕫文四年滅/江五年滅六滅蓼十六年滅庸傳稱楚武王克權使鬭緍尹之)
(又稱文王縣申息凡十/一國不知何以言九)君之惠也孤之願也非所敢望也敢布
腹心君實圖之左右曰不可許也得國無赦王曰其君能下人
必能信用其民矣庸可幾乎退三十里而許之乎(退一舍以禮/鄭下遐嫁切)
(幾音/冀)潘尫入盟子良出質(潘尫楚大夫子良鄭伯/弟尫烏黄切質音致)〇夏六月晉
師救鄭荀林父將中軍(代郤欽將子匠切下及注/同下尹將將左將右放此)先縠佐之(彘/季)
(代林父縠戸木切又/作榖同彘直例切)士會將上軍(河曲之役郤缺將上軍宣八/年代趙盾爲政將中軍士會)
(代將/上軍)郤克佐之(郤缺之子代臾駢臾/羊朱切駢蒲邊切)趙朔將下軍(代奱/盾)欒書佐
之(欒盾之子/代趙朔)趙括趙嬰齊爲中軍大夫(括嬰齊皆趙/盾異母弟)鞏朔韓穿
爲上軍大夫荀首趙同爲下軍大夫(荀首林父弟趙同/趙嬰兄鞏九勇切)韓厥爲
司馬(韓萬/玄孫)及河聞鄭旣及楚平桓子欲還曰無及於鄭而勦民
焉用之(桓子林父勦勞也勦初交/切徐子小切焉於䖍切)楚歸而動不後(動兵/伐鄭)隨武子
曰善(武子/士會)會聞用師觀釁而動(釁罪也釁許靳/切服云間也)德刑政事典禮
不易不可敵也不爲是征(言征伐爲有罪不爲/有禮爲于僞切注同)楚軍討鄭怒其
貳而哀其卑叛而伐之服而舎之德刑成矣伐叛刑也柔服德
也二者立矣昔歳入陳(討徵/舒)今兹入鄭民不罷勞君無怨讟(讟/謗)
(也罷音皮/讟徒木切)政有經矣(經常/也)荆尸而舉(荆楚也尸陳也楚武王始/更爲此陳法遂以爲名陳)
(直覲切/下同)商農工賈不敗其業而卒乗輯睦(歩曰卒車曰乗賈音/古卒子忽切注同乗)
(䋲證切主皆同輯/音集又七入切)事不奸矣(奸犯也/奸音干)蔿敖爲宰擇楚國之令典
(宰令尹蔿敖孫/叔敖蔿于僞切)軍行右轅左追蓐(在車之右者挾轅爲戰備在/左者追求草蓐爲宿備傳曰)
(令尹南轅又曰改乗轅楚陳以轅爲主/蓐音辱挾胡牒切又古洽切又古恊切)前茅慮無(慮無如今軍/行前有斥侯)
(蹹伏皆持以絳及白爲幡見騎賊舉絳幡見歩賊舉白幡備慮/有無也茅明也或曰時楚以茅爲旌識蹹徒臘切幡芳元切騎)
(其寄切識申/志切一音志)中權後勁(中軍制謀後以精兵爲/殿勁吉政切殿丁練切)百官象物而動
軍政不戒而備(物猶類也/戒勑令)能用典矣其君之舉也内姓選於親
外姓選於舊(言親䟽/並用)舉不失德賞不失勞老有加惠(賜老則/不計勞)旅
有施舎(族客來者施之/以惠舎不勞役)君子小人物有服章(尊卑别也/别彼列切)貴有常
尊賤有等威(威儀有等差差初/佳切又初宜切)禮不逆矣德立刑行政成事時
典從禮順若之何敵之見可而進知難而退軍之善政也兼弱
攻昧武之善經也(昧昏亂經法/也昧音妹)子姑整軍而經武乎(始且/也)猶有
弱而昧者何必楚仲虺有言曰取亂侮亡兼弱也(仲虺湯左相/薛之祖奚仲)
(之後虺許鬼切侮/亡吕切相息亮切)汋曰於鑠王師遵養時晦(汋詩頌篇名鑠美/也言美武王能遵)
(天之道須暗昧者惡積而後取之/汋章略切於音烏鑠舒若切注同)耆昧也(耆致也致討於昧耆/音旨徐其夷切下同)
武曰無競惟烈(武詩頌篇名烈業也言武王兼弱/取昧故成無疆之業疆居良切)撫弱耆昧以
務烈所可也(言當務從武王之功業撫/而取之以務烈所絶句)彘子曰不可(彘子/先縠)晉所
以霸師武臣力也今失諸侯不可謂力有敵而不從不可謂武
由我失霸不如死且成師以出聞敵彊而退非夫也(非丈/夫)命爲
軍帥而卒以非夫唯羣子能我弗爲也以中軍佐濟(佐彘子所/帥也濟渡)
(河帥所類切下及注/有帥元帥三帥同)知莊子曰此師殆哉(莊子荀首/知音智)周易有之
在師䷆(坎下坤/上師)之臨䷒(兊下坤上臨師/初六變而之臨)曰師出以律否臧凶(此/師)
(卦初六爻辭律法/否不也臧子郎切)執事順成爲臧逆爲否(今彘子逆命不順成/故應否臧之凶應應)
(對之/應)衆散爲弱(坎爲衆今變/爲兊兊柔弱)川壅爲澤(坎爲川今變爲兊兊爲/澤是川見壅壅於勇切)
(本又作雍/注皆同)有律以如已也(如從也法行則人從法法敗則法從/人坎爲法象今爲衆則散爲川則壅)
(是失法之用/從人之象)故曰律否臧且律竭也(竭敗也坎變/爲兊是法敗)盈而以竭夭
且不整所以凶也(水遇夭塞不得整流/則竭涸也夭於表切)不行之謂臨(水變爲澤/乃成臨卦)
(澤不行/之物)有帥而不從臨孰甚焉此之謂矣(譬彘子之違/命亦不可行)果遇必
敗(遇/敵)彘子尸之(主此/禍)雖免而歸必有大咎(爲明年晉殺先/縠傳咎其九切)韓獻
子謂桓子(獻子/韓厥)曰彘子以偏師陷子罪大矣子爲元帥師不用
命誰之罪也失屬亡師爲罪巳重不如進也(令鄭屬楚故曰失/屬彘子以偏師陷)
(故曰亡師/令力呈切)事之不捷惡有所分(捷成/也)與其專罪六人同之不猶
愈乎(三軍皆敗則六卿同/罪不得獨責元帥)師遂濟楚子比師次于郔(郔鄭北地/郔音延)
沈尹將中軍(沈或作寢寝縣也今/汝隂固始縣沈音審)子重將左子反將右將飲馬
於河而歸(子反公子側/飲於鴆切)聞晉師旣濟王欲還嬖人伍參欲戰(參/伍)
(奢之祖父嬖必計切徐甫詣/切字林方䜴切叄七南切)令尹孫叔敖弗欲曰昔歳入陳今
兹入鄭不無事矣戰而不捷參之肉其足食乎参曰若事之捷
孫叔爲無謀矣不捷參之肉將在晉軍可得食乎令尹南轅反
旆(迴車南郷旆軍前大旗旆/蒲貝切鄉又作嚮許亮切)伍參言於王曰晉之從政者新未
能行令其佐先縠剛愎不仁未肯用命(愎很也愎皮逼/切很胡墾切)其三帥
者專行不獲(欲專其所/行而不得)聽而無上衆誰適從(聽彘子趙同趙括/則爲軍無上令衆)
(不知所從/適丁歷切)此行也晉師必敗且君而逃臣若社稷何王病之告
令尹改乗轅而北之次于管以待之晉師在敖鄗之間(熒陽京/縣東北)
(有管城敖鄗二山在熒陽縣西北乗繩證切管古緩切管/城管叔所封也或作管古顔切非也敖五刀切鄗苦交切)鄭皇
戍使如晉師曰鄭之從楚社稷之故也未有貳心楚師驟勝而
驕其師老矣而不設備子撃之鄭師爲承(承繼也戌雖律切使/所吏切驟仕敕切)
楚師必敗彘子曰敗楚服鄭於此在矣必許之欒武子曰(武子/欒書)
(敗必/邁切)楚自克庸以來(在文十/六年)其君無日不討國人而訓之(討治/也)
于民生之不易禍至之無日戒懼之不可以怠(于曰也易/以䜴切)在軍
無日不討軍實而申儆之(軍實軍器/敬敬領切)于勝之不可保紂之百克
而卒無後訓之以若敖蚡冒篳路藍縷以啓山林(若敖蚡冐皆/楚之先君篳)
(路柴車藍縷敝衣言此一君勤儉以啓土紂直九切/蚡扶粉切冒莫報切篳音必藍力甘切縷力主切)箴之曰民
生在勤勤則不匱不可謂驕(箴誡箴章金/切匱其位切)先大夫子犯有言曰
師直爲壯曲爲老我則不德而徼怨子楚我曲楚直不可爲老
(不德謂以力爭諸侯/徼要也要一遥切)其君之戎分爲二廣(君之親兵廣古曠/切下及注皆同)廣
有一卒卒偏之兩(十五乗爲一廣司馬法百人爲卒二十五人/爲兩車十五乗爲大偏今廣十五乗亦用舊)
(偏法復以二十五人爲承副卒子忽切注/同乗䋲證切不同復扶又切下不復逐同)右廣初駕數及日中
左則受之以至于昏内官序當其夜(内官近官序次也序當/其夜一本作序當其次)以
待不虞不可謂無備子良鄭之良也師叔楚之崇也(師叔潘尫/爲楚人所)
(崇/貴)師叔入盟子良在楚楚鄭親矣來勸我戰我克則來不克遂
往以我卜也鄭不可從趙括趙同曰率師以來唯敵是求克敵
得屬又何俟必從彘子(得屬/服鄭)知季子曰原屏咎之徒也(知季莊/子也原)
(趙同屏趙括徒黨也知音智/荀首後爲智氏屏歩丁切)趙莊子曰欒伯善哉(莊子趙朔/欒伯武子)實
其言必長晉國(實猶充也欒書之身行能充此言則當/執晉國之政也長丁兩切行下孟切)楚少宰
如晉師(少宰官名少詩/召切注及下同)曰寡君少遭閔凶不能文(閔憂/也)聞二先
君之出入此行也(二先君楚/成王穆王)將鄭是訓定豈敢求罪于晉二三
子無淹乆(淹留/也)随季對曰昔平王命我先君文侯曰與鄭夾輔
周室母廢王命今鄭不率(率遵也夾古洽切/舊古協切毋音無)寡君使羣臣問諸
鄭豈敢辱候人(候人謂伺候望敵者候戸/豆切伺音司一音息嗣切)敢拜君命之辱彘子
以爲謟使趙括從而更之曰行人失辭(言誤對謟/勑檢切)寡君使羣臣
遷大國之迹於鄭(遷徙/也)曰無辟敵羣臣無所逃命楚子又使求
成于晉晉人許之盟有日矣(有期/日)楚許伯御樂伯攝叔爲右以
致晉師(單車挑戰又示不欲崇和以疑晉之羣/帥單音丹挑徒了切下文同帥所類切)許伯曰吾聞致
師者御靡旌摩壘而還(靡旌驅疾也摩近也摩末多/切壘力軌切近附近之近)樂伯曰吾
聞致師者左射以菆(左車左也菆矢之善者射食/亦切下三字同菆側留切)代御執轡御
下兩馬掉鞅而還(兩飾也掉正也示間暇兩或作􁎸皆力掌切/又音亮掉徒弔切徐乃較切鞅於丈切間音)
(閑)攝叔曰吾聞致師者右入壘折馘(折馘斷耳折之設切注/同馘古獲切斷音短)執
俘而還皆行其所聞而復晉人逐之左右角之(張兩角從/旁夾攻之)樂伯
左射馬而右射人角不能進矢一而巳麋興於前射麋麗龜(麗/著)
(也龜背之隆髙當心者/麋亡悲切著直略切)晉鮑癸當其後使攝叔奉麋獻焉曰以歲
之非時獻禽之未至敢膳諸從者鮑癸止之曰其左善射其右
有辭君子也旣免(止不復逐從才/用切下從者同)晉魏錡求公族未得(錡魏犨/子欲爲)
(公族大夫錡魚/綺切犫尺周切)而怒欲敗晉師請致師弗許請使許之遂往請
戰而還楚潘黨逐之及熒澤見六麋射一麋以顧獻白子有軍
事獸人無乃不給於鮮敢獻於從者(熒澤在熒陽縣東新殺爲/鮮見六得一言其不如楚)
(敗必邁切又如字使所吏切熒/户扄切射食亦切觧音仙注同)叔黨命去之(叔黨潘黨/潘尫之子)趙旃求
卿未得(旃趙/穿子)且怒於失楚之致師者請挑戰弗許請召盟許之
與魏錡皆命而往郤獻子曰二憾往矣(獻子郤克/憾胡暗切)弗備必敗彘
子曰鄭人勸戰弗敢從也楚人求成弗能好也師無成命多備
何爲士季曰備之善若二子怒楚楚人乗我喪師無日矣(乗猶/登也)
(好呼報切下/同喪息浪切)不如備之楚之無惡除備而盟何損於好若以惡
來有備不敗且雖諸侯相見軍衛不徹警也(徹去也警音/景去起吕切)彘子
不可(不肯/設備)士季使鞏朔韓穿帥七覆于敖前(帥將也覆爲伏兵/七處覆扶又切注)
(同帥如字將子/兩切處昌慮切)故上軍不敗趙嬰齊使其徒先具舟于河故敗
而先濟潘黨旣逐魏錡(言魏錡見/逐而退)趙旃夜至於楚軍(二人雖俱/受命而行)
(不相隨趙/旃在後至)席於軍門之外使其徒入之(布席坐示/無所畏也)楚子爲乗廣
三十乗分爲左右右廣雞鳴而駕日中而說(說舎也乗䋲證切/下三十乗十乗并)
(注同說舒銳/切注及下同)左則受之日入而說許偃御右廣養由基爲右彭
名御左廣屈蕩爲右(楚王更迭載之故各有御右/屈居勿切更音庚迭直結切)乙卯王乗左
廣以逐趙旃趙旃弃車而走林屈蕩搏之得其甲裳(下曰裳/搏音博)晉
人懼二子之怒楚師也使軘車逆之(軘車兵車名/軘徒温切)潘黨望其塵
使騁而告曰晉師至矣楚人亦懼王之入晉軍也遂出陳孫叔
曰進之寧我薄人無人薄我詩云元戎十乗以啓先行先人也
(元戎戎車在前也詩小雅言王者軍行必有戎車十乗在前開/道先人爲備騁勑景切陳直覲切下注皆同先悉薦切注下同)
軍志曰先人有奪人之心薄之也(奪敵/戰心)遂疾進師車馳卒奔乗
晉軍桓子不知所爲鼔於軍中曰先濟者有賞中軍下軍爭舟
舟中之指可掬也(兩手曰掬卒子忽切下/及下注同掬九六切)晉師右移上軍未動
(言餘軍皆移去唯上軍在/經所以書戰言猶有陳)工尹齊將右拒卒以逐下軍(工尹齊/楚大夫)
(右拒陳名拒音矩/本亦作矩下同)楚子使唐狡與蔡鳩居告唐惠侯(二子楚大/夫唐屬楚)
(之小國義陽安昌縣東/南有上唐鄉狡古卯切)曰不榖不德而貪以遇大敵不穀之罪
也然楚不克君之羞也敢藉君靈以濟楚師(藉猶假/借也)使潘黨率
游闕四十乗(游車𥙷闕者乗䋲證切/下之乗注易乗皆同)從唐侯以爲左拒以從上
軍駒伯曰待諸子(駒伯郤克/上軍佐也)隨季曰楚師方壯若萃於我吾師
必盡(萃集也萃/似醉切)不如收而去之分謗生民不亦可乎(同奔爲分/謗不戰爲)
(生/民)殿其卒而退不敗(以其所將卒爲軍後/殿殿多練切注同)王見右廣將從之乗
屈蕩戸之曰君以此始亦必以終(戸止也中易乗/則恐軍人惑)自是楚之乗
廣先左(以乗左/得勝故)晉人或以廣隊不能進(廣兵車隊/直類切)楚人惎之脫
扄(惎敎也扄車上兵闌惎其器切扄古熒切徐公冥切服云扃/横木校輪間一曰車前横木也西京賦云旗不脫扃薛綜云)
(扄所以/止旗也)少進馬還又惎之拔旆投衡乃出(還便旋不進旆大旗/也拔旗投衡上使不)
(帆風差輕帆凡劔切本又/作帊普霸切差初賣切)顧曰吾不如大國之數奔也趙旃以
其良馬二濟其兄與叔父以他馬反遇敵不能去棄車而走林
逢大夫與其二子乗(逢氏數所角/切乗繩證切)謂其二子無顧(不欲見/趙旃)顧曰
趙傁在後(傁老稱也傁素/口切稱尺證切)怒之使下指木曰尸女於是授趙旃
綏以免明日以表尸之(表所指木取/其尸女音汝)皆重獲在木下(兄弟累尸/而死重直)
(龍/切)楚熊負覊囚知罃知莊子以其族反之(負覊楚大夫知罃知/莊子之子族家兵反)
(還戰罃於耕/切還音環)厨武子御(武子魏錡/厨直誅切)下軍之士多從之(知莊子下/軍大夫故)
毎射抽矢菆納諸厨子之房(抽擢也菆好箭房箭舎射食/夜切又食亦切擢且角切)厨子
怒曰非子之求而蒲之愛(蒲楊栁可/以爲箭)董澤之蒲可勝旣乎(董澤/澤名)
(河東聞喜縣東北有董池陂/旣盡也勝音升陂彼冝切)知季曰不以人子吾子其可得乎
吾不可以苟射故也射連尹襄老獲之遂載其尸射公子糓臣
囚之以二者還(榖臣楚王子射/食亦切下同)及昏楚師軍於邲晉之餘師不
能軍(不能成/營屯)宵濟亦終夜有聲(言其兵衆將不/能用將子匠切)丙辰楚重至於
邲(重輜重也重直勇切又直用切注/上重字同輜側其切重直用切)遂次于衡雍潘黨曰君盍
築武軍(築軍營以章武功雍/於用切蓋戸臘切)而收晉尸以爲京觀(積尸封土其/上謂之京觀)
(觀古亂切注/及下京觀同)臣聞克敵必示子孫以無忘武功楚子曰非爾所
知也夫文止戈爲武(文/字)武王克商作頌曰載戢干戈載櫜弓矢
(戢藏也橐韜也詩美武王能誅滅暴亂/而息兵戢側立切櫜古刀切韜他刀切)我求懿德肆于時夏允
王保之(肆遂也夏大也言武王旣息兵又能求美/德故遂大而信王保天下夏戸雅切注同)又作武其卒
章曰耆定爾功(武頌篇名耆致也言武王誅/紂致定其功耆音旨注同)其三曰鋪時繹思
我徂惟求定(其三三篇鋪布也繹陳也時是也思辭也頌美武/王能布政陳敎使天下歸往求安定鋪普呉切徐)
(音敷繹/音亦)其六曰綏萬邦屢豐年(其六六篇綏安也屢數也言武/王旣安天下數致豐年此三六)
(之數與今詩頌篇次不同蓋楚樂歌之次第/屢力住切下注同數所角切下數致/同)夫武禁暴戢兵保大
定功安民和衆豐財者也(此武/士德)故使子孫無忘其章(著之篇章/使子孫不)
(忘)今我使二國暴骨暴矣觀兵以威諸侯兵不戢矣暴而不戢
安能保大猶有晉在焉得定功所違民欲猶多民何安焉無德
而強爭諸侯何以和衆利人之幾(幾危也暴/骨蒲卜切或作/曝焉得於䖍切強其丈切)而
安人之亂以爲巳榮何以豐財(兵動則/年荒)武有七德我無一焉何
以示子孫其爲先君宫告成事而巳(祀先君/告戰勝)武非吾功也古者
明王伐不敬取其鯨鯢而封之以爲大戮於是乎有京觀以懲
淫慝(鯨鯢大魚名以喻不義之人吞食小國鯨/其京切鯢五兮切懲直升切慝他得切)今罪無所(晉/罪)
(無所/犯也)而民皆盡忠以死君命又可以爲京乎祀于河作先君宫
告成事而還(傳言楚莊有/禮所以遂興)是役也鄭石制實入楚師將以分鄭
而立公子魚臣辛未鄭殺僕叔及子服(僕叔魚臣也/子服石制也)君子曰史
佚所謂母怙亂者謂是類也(言恃人之亂以要利佚音逸/毋音無怙音户要一遥切)詩曰
亂離瘼矣爰其適歸(詩小雅離憂也瘼病也爰於也言禍/亂憂病於何所歸乎歎之瘼音莫)歸於
怙亂者也夫(恃亂則禍歸/之夫音扶)〇鄭伯許男如楚(爲十四年/晉伐鄭傳)〇秋晉
師歸桓子請死晉侯欲許之士貞子諫曰不可(貞子士渥濁/渥於角切)城
濮之役晉師三日榖(在僖二十八/年濮音卜)文公猶有憂色左右曰有喜
而憂如有憂而喜乎(言憂喜/失時)公曰得臣猶在憂未歇也(歇盡也/歇許竭)
(切)困獸猶鬪況國相乎及楚殺子玉(子玉得臣相息/亮切下熊相同)公喜而後
可知也(喜見於顔色/見賢遍切)曰莫余毒也巳是晉再克而楚再敗也楚
是以再丗不競(成王至穆王/競其敬切)今天或者大警晉也(警戒/也)而又殺
林父以重楚勝其無乃乆不競乎林父之事君也進思盡忠退
思補過社稷之衛也若之何殺之夫其敗也如日月之食焉何
損於明晉侯使復其位(言晉景所以不/失霸重直用切)○冬楚子伐蕭宋華椒
以蔡人救蕭蕭人囚熊相冝僚及公子丙王曰勿殺吾退蕭人
殺之王怒遂圍蕭蕭潰申公巫臣曰師人多寒王巡三軍拊而
勉之(拊撫慰勉之僚了彫切/潰戸內切拊芳甫切)三軍之士皆如挾纊(纊綿也言說/以忘寒挾戸)
(牒切纊音/曠說音恱)遂傅於蕭還無社與司馬卯言號申叔展(還無社蕭/大夫司馬)
(卯申叔展皆楚大夫也無社素識叔展故因卯呼之/傅音附還音旋卯馬鮑切號徐戸到切一音戸刀切)叔展曰有
麥麴乎曰無有山鞠窮乎曰無(麥麴鞠窮所以禦濕欲使無社/逃泥水中無社不解故曰無軍)
(中不敢正言故謬語麴去六切鞠起/弓切禦魚吕切下同解音蟹下同)河魚腹疾奈何(叔展言無/禦濕藥將)
(病)曰目於眢井而拯之(無社意解欲入非故使叔展視虚廢井/而求拯巳出溺爲拯眢烏九切字林云)
(井無水也一皮切/拯拯救之拯注同)若爲茅絰哭井則巳(叔展又敎結茅以表井/須哭乃應以爲信絰直)
(結切巳音紀舊音/以應應對之應)明日蕭潰申叔視其井則茅絰存焉號而出
之(號哭也傳言蕭人無守心〇/號戸刀切注同守手又切)晉原縠宋華椒衛孔逹曹人同
盟于淸丘(原縠/先縠)曰恤病討貳於是卿不書不實其言也(宋伐陳/衛救之)
(不討貳也楚伐宋/晉不救不恤病也)宋爲盟故伐陳(陳貳於楚故/爲于僞切)衛人救之孔達
曰先君有約言焉若大國討我則死之(衛成公與陳共公有舊/好故孔達欲背盟救陳)
(而以死謝晉爲十四年衛殺孔達傳約於妙切又如/字共音恭好呼報切背音佩十四年經及注並同)
經十有三年春齊師伐莒〇夏楚子伐宋○秋螽(無傳爲/災故書)〇冬
晉殺其大夫先縠(書名以/罪討)
傳十三年春齊師伐莒莒恃晉而不事齊故也○夏楚子伐宋
以其救蕭也(救蕭在/前年)君子曰清丘之盟唯宋可以免焉(宋討陳/之貳今)
(宋見伐晉衛不顧盟以恤宋而經同貶宋大夫傳嫌/華椒之罪累及其國故曰唯宋可以免緊劣僞切)〇秋赤狄
伐晉及清先縠召之也(邲戰不得志故召狄/欲爲變清一名清原)○冬晉人討邲之
敗與清之師歸罪於先縠而殺之盡滅其族君子曰惡之來也
已則取之其先縠之謂乎(盡滅其族謂誅巳/甚故曰惡之來也)○清丘之盟晉以
衛之救陳也討焉(㝷清丘之/盟以責衛)使人弗去曰罪無所歸將加而師
孔達曰苟利社稷請以我說(欲自殺以說晉使所吏/切說如字又音恱下同)罪我之由
我則爲政而亢大國之討將以誰任(亢禦也謂禦宋討陳/也亢苦浪切任音壬)我則
死之(爲明年殺/孔達傳)
經十有四年春衛殺其大夫孔逹(書名背盟于/大國罪之)〇夏五月壬申
曹伯壽卒(無傳文十四/年盟新城)○晉侯伐鄭○秋九月楚子圍宋〇葬
曹文公(無/傳)〇冬公孫歸父會齊侯于榖
傳十四年春孔逹縊而死衛人以說于晉而免(以殺告故免于/伐縊一賜切)
遂告于諸侯曰寡君有不令之臣達構我敝邑于大國旣伏其
罪矣敢告(諸殺大夫/亦皆告)衛人以爲成勞復室其子(以有平國之功/故以女妻之復)
(扶又切妻/七計切)使復其位(襲父/禄位)〇夏晉侯伐鄭爲邲故也(晉敗於邲/鄭遂屬楚)
(為于/僞切)告於諸侯蒐焉而還(蒐簡閱車馬蒐/所留切閱音恱)中行桓子之謀也曰
示之以整使謀而來鄭人懼使子張代子良于楚(十二年子良/質於楚子張)
(穆公孫行戸/郎切質音致)鄭伯如楚謀晉故也鄭以子良爲有禮故召之(有/讓)
(國之/禮)〇楚子使申舟聘于齊曰無假道于宋(申舟/無畏)亦使公子馮聘
于晉不假道于鄭甲舟以孟諸之役惡宋(文十年楚子田孟諸/無畏抶宋公僕馮皮)
(氷切惡烏路/切抶勑乙切)曰鄭昭宋聾(昭明也聾闇/也聾力工切)晉使不害我則必死王
曰殺女我伐之見犀而行(犀申舟子以子託王示必死使所/吏切下使者同女音汝見賢遍切)及
宋宋人止之華元曰過我而不假道鄙我也鄙我亡也(以我比/其邊鄙)
(是與亡國同過古/卧切又古禾切)殺其使者必伐我伐我亦亡也亡一也乃殺
之楚子聞之投袂而起(投振也𬒮䄂也袂/面丗切䄂徐又切)屨及於窒皇(窒皇寢/門闕屨)
(九具切窒/直結切)劔及於寢門之外車及於蒲胥之市秋九月楚子圍
宋〇冬公孫歸父會齊侯于榖見晏桓子與之言魯樂桓子告
髙宣子(桓子晏嬰父宣/子髙固樂音洛)曰子家其亡乎懷於魯矣(子家歸父/字懷思也)懷
必貪貪必謀人謀人人亦謀己一國謀之何以不亡(爲十八年/歸父奔齊)
(傳)〇孟獻子言於公曰臣聞小國之免於大國也聘而獻物(物玉/帛皮)
(幣/也)於是有庭實旅百(主人亦設籩豆百/品實於庭以荅賔)朝而獻功(獻其治國若/征伐之功於)
(牧/伯)於是有容貌采章嘉淑而有加貨(容貌威儀容顏也采章車/服文章也嘉淑令辭稱讃)
(也加貨命宥幣帛也/言往共則來報亦備)謀其不免也誅而薦賄則無及也(薦進也/見責而)
(往則不足解/罪賄呼罪切)今楚在宋君其圖之公說(爲明年歸父㑹/楚子傳說音悅)
經十有五年春公孫歸父會楚子于宋〇夏五月宋人及楚人
平(平者揔言二國/和故不書其人)○六月癸卯晉師滅赤狄潞氏以潞子嬰兒
歸(潞赤狄之别種潞氏國故稱氏子爵/也林父稱師從告潞音路種章勇切)〇秦人伐晉(無/傳)〇王札
子殺召伯毛伯(稱殺者名兩下相殺之辭兩下相殺則殺者有/罪王札子王子札也蓋經文倒札字札側八切)
(徐側乙切召上/照切倒丁老切)〇秋螽(無傳螽/音終)〇仲孫蔑會齊髙固于無婁(無/傳)
(無婁/杞邑)〇初稅畝(公田之法十取其一今又履其餘畝復十收其/一故哀公曰二吾猶不足遂以爲常故曰初稅)
(治銳切復/扶又切)〇冬蝝生(螽子以冬生遇寒而死故不成螽蝝恱全/切字林尹絹切劉歆云蚍蜉子也董仲舒)
(云蝗/子)〇饑(風雨不和/五稼不豐)
傳十五年春公孫歸父㑹楚子于宋(終前/年傳)宋人使樂嬰齊告急
于晉晉侯欲救之伯宗曰不可(伯宗晉/大夫)古人有言曰雖鞭之長
不及馬腹(言非/所撃)天方授楚未可與爭雖晉之彊能違天乎諺曰
高下在心(度時制宜/度待洛切)川澤納汙(受汀濁汙/音烏注同)山藪藏疾(山之有林/藪毒害者)
(居之藪/素口切)瑾瑜匿瑕(匿亦藏也雖美玉之質亦或居藏瑕/穢瑾其靳切瑜羊朱切匿女力切)國君含
垢(忍垢恥垢古口切/本或作詬音同)天之道也(晉侯恥不救宋故伯宗爲說小/惡不損大德之喻爲于僞切)
君其待之(待楚/衰)乃止使解揚如宋使無降楚曰晉師悉起將至
矣鄭人囚而獻諸楚楚子厚賂之使反其言(反言晉不救解/音蟹降戸江切)不
許三而許之登諸樓車使呼宋人而告之(樓車車上望/櫓櫓音魯)遂致其
君命楚子將殺之使與之言曰爾旣許不榖而反之何故非我
無信女則弃之速即爾刑對曰臣聞之君能制命爲義臣能承
命爲信信載義而行之爲利謀不失利以衛社稷民之主也義
無二信(欲爲義者不行兩信/女音汝下注而女同)信無二命(欲行信者/不受二命)君之賂臣不
知命也受命以出有死無霣(霣廢隊也霣于/敏切隊直類切)又可賂乎臣之許
君以成命也(成其/君命)死而成命臣之禄也寡君有信臣(己不/廢命)下臣
獲考(考成/也)死又何求楚子舎之以歸夏五月楚師將去宋(在宋/積九)
(月不能/服宋故)申犀稽首於王之馬前曰毋畏知死而不敢廢王命王
弃言焉王不能荅(未服宋而去/故曰弃言)申叔時僕(僕御/也)曰築室反耕者
宋必聽命從之(築室於宋分兵歸田/示無去志王從其言)宋人懼使華元夜入楚師
登子反之牀起之曰寡君使元以病告(兵法因其郷人而用之/必先知其守將左右謁)
(者守門者舎人之姓名因而利道之華元蓋用/此術得以自通守手又切將子匠切道音導)曰敝邑易子而
食析骸以爨(爨炊也析思歷切骸戸皆切本又作骨公/羊傳作骸何休注云骸骨也爨七亂切)雖然城
下之盟有以國斃不能從也(寜以國斃不從城/下盟斃婢丗切)去我三十里唯
命是聽子反懼與之盟而告王退三十里宋及楚平華元爲質
盟曰我無爾詐爾無我虞(楚不詐宋宋不備楚/盟不書不告質音致)○潞子嬰兒之
夫人晉景公之姊也酆舒爲政而殺之又傷潞子之目(酆舒潞/相酆芳)
(忠切相/息亮切)晉侯將伐之諸大夫皆曰不可酆舒有三儁才(儁絶異/也言有)
(才藝勝人者/三儁音俊)不如待後之人伯宗曰必伐之狄有五罪儁才雖
多何補焉不祀一也耆酒二也弃仲章而奪黎氏地三也(仲章/路賢)
(人山黎氏黎侯國上黨壺閞縣/有黎亭耆市志切黎禮兮切)虐我伯姬四也傷其君目五也怙
其儁才而不以荗德滋益罪也後之人或者將敬奉德義以事
神人而申固其命(審其/政令)若之何待之不討有罪曰將待後後有
辭而討焉毋乃不可乎夫恃才與衆亡之道也商紂由之故滅
(由用/也)天反時爲災(寒暑/易節)地反物爲妖(羣物/失性)民反德爲亂亂則妖
災生故文反正爲乏(文/字)盡在狄矣晉侯從之六月癸卯晉荀林
父敗赤狄于曲梁辛亥滅潞(曲梁今廣平曲梁/縣也書癸卯從赴)酆舒奔衛衛人
歸諸晉晉人殺之〇王孫蘇與召氏毛氏爭政(三人皆/王卿士)使王子
捷殺召戴公及毛伯衛(王子捷即/王札子)卒立召襄(襄召戴/公之子)〇秋七月
秦桓公伐晉次于輔氏(晉/地)壬午晉侯治兵于稷以略狄土(略取/也稷)
(晉地河東聞喜縣西有稷山壬午七月二十九日晉時新破狄/土地未安權秦師之弱故别遣魏顆距秦而東行定狄地顆苦)
(果/切)立黎侯而還(狄奪其地故晉復/立之復扶又切)及雒魏顆敗秦師于輔氏(晉/侯)
(還及雒也雒/晉地雒音洛)獲杜回秦之力人也初魏武子有嬖妾無子武子
疾命顆曰必嫁是(武子魏犨顆之/父嬖必計切)疾病則曰必以爲殉及卒顆
嫁之曰疾病則亂吾從其治也及輔氏之役顆見老人結草以
亢杜回(亢禦也殉似俊切本或作必以殉/治直吏切下治命同亢苦浪切)杜回躓而顚故獲之
夜夢之曰余而所嫁婦人之父也(而女也躓陟吏/切徐丁四切)爾用先人之
治命余是以報(傳舉此/以示敎)〇晉侯賞桓子狄臣千室(千/家)亦賞士伯
以瓜衍之縣(士伯士貞子瓜古/葉切衍以善切)曰吾獲狄土子之功也微子吾
喪伯氏矣(伯桓子字邲之敗晉侯將殺/林父士伯諫而止喪息浪切)羊舌職說是賞也(職叔/向父)
(說音恱向/杳丈切)曰周書所謂庸庸祗祗者謂此物也夫(周書康誥庸/用也祗敬也)
(物事也言文王能用/可用敬可敬夫音扶)士伯庸中行伯(言中行/伯可用)君信之亦庸士伯
此之謂明德矣文王所以造周不是過也故詩曰陳錫載周能
施也(錫賜也詩大雅言文王布陳大利以賜天/下故能載行周道福流子孫施式䜴切)率是道也其何
不濟○晉侯使趙同獻狄俘于周不敬劉康公曰不及十年原
叔必有大咎(劉康公主季子也原叔趙同也/俘芳夫切不敬一本作而傲)天奪之魄矣(心之/精爽)
(是謂魂魄爲成八年晉/殺趙同傳魄普白切)〇初稅畝非禮也榖出不過藉(周法民/耕百畝)
(公田十畝借民力/而治之稅不過此)以豐財也〇冬蝝生饑辛之也(蝝未爲災而/書之者幸其)
(冬生不爲物害時歳/雖饑猶喜而書之)
經十有六年春王正月晉人滅赤狄甲氏及留吁(卑氏留吁赤/狄别種晉旣)
(滅潞氏今又井盡其餘黨士㑹稱人從告/吁況于切種章勇切井必政切一音如字)〇夏成周宣榭火(傳/例)
(曰人火之也成周洛陽宣榭講武屋别在洛陽者/爾雅曰無室曰榭謂屋歇前榭本又作謝音同)〇秋郯伯姬
來歸(郯音/談)〇冬大有年(無/傳)
傳十六年春晉士㑹帥師滅赤狄甲氏及留吁鐸辰(鐸辰不書/留吁之屬)
(鐸待/洛切)三月獻狄俘(獻干/王也)晉侯請于王戊申以黻冕命士會將中
軍且爲大傅(代林父將中軍且加以大傅之官黻冕命卿之/服夫傅孤卿黻音弗將子匠切大音泰注同)於
是晉國之盗逃奔于秦羊舌職曰吾聞之禹稱善人(稱舉/也)不善
人逺此之謂也夫詩曰戰戰兢兢如臨深淵如履薄氷善人在
上也(言善人居位則無不戒懼逺于萬/切夫音扶兢居矜切本亦作矜)善人在上則國無幸民
諺曰民之多幸國之不幸也是無善人之謂也(諺音/彦)○夏成周
宣榭火人火之也凡火人火曰火天火曰災○秋郯伯姬來歸
出也〇爲毛召之難故王室復亂(毛召難在前年爲于僞切/難乃旦切注同復扶又切)王
孫蘇奔晉晉人復之(毛召之黨欲討/蘇氏故出奔)冬晉侯使士會平王室定
王享之原襄公相禮(原襄公周大夫相佐/也相息亮切注同)殽烝(烝升也升殽於/爼殽戸交切烝)
(之承/切)武子私問其故(享當體薦而殽烝故怪/問之武士㑹謚季其字)王聞之召武子曰
季氏而弗聞乎王享有體薦(享則半解其體而/薦之所以示其儉)宴有折爼(體解/節折)
(升之於爼物皆可食所以/示慈惠也折之設切注同)公當享卿當宴王室之禮也(公謂/諸侯)武
子歸而講求典禮以脩晉國之法(傳言典禮/之廢乆)
經十有七年春王正月庚子許男錫我卒(無傳再與文同/盟錫星歷切)〇丁
未蔡侯申卒(無傳未同盟而赴以/名丁未二月四日)〇夏葬許昭公(無/傳)〇葬蔡文
公(無/傳)〇六月癸卯日有食之(無傳不書/朔官失之)〇已未公會晉侯衛侯
曹伯邾子同盟于斷道(斷道晉地斷直/管切一音短)〇秋公至自會(無/傳)〇冬
十有一月壬午公弟叔肸卒(傳例曰公母/弟肸許乙切)
傳十七年春晉侯使郤克徴會于齊(徵召也欲/爲斷道會)齊頃公帷婦人
使觀之郤子登婦人笑於房(跛而登階故笑之/頃音傾跛波可切)獻子怒出而誓
曰所不此報無能渉河(不復渡河而/東復扶又切)獻子先歸使欒京廬待命
于齊曰不得齊事無復命矣(欒京廬郤克之介使得齊之/罪乃復命廬音盧又力於切)郤子
至請伐齊晉侯弗許請以其私屬又弗許(私屬家衆也爲成二/年戰于鞌傳鞌音安)
〇齊侯使髙固晏弱蔡朝南郭偃會(晏弱桓子/朝如字)及斂盂髙固逃
歸(聞郤克怒故斂徐音廉/一音力漸切盂音于)夏會于斷道討貳也盟于卷楚(卷楚/即㫁)
(道卷音權一/音居免切)辭齊人晉人執晏弱于野王執蔡朝于原執南郭
偃于温(執三子不書非卿/野王縣今屬河内)苗賁皇使見晏桓子(賁皇楚鬪椒之/子楚滅鬪氏而)
(奔晉食邑于苗地晏弱時在野王故因使/而見之賁扶云切使所吏切注及下同)歸言於晉侯曰夫晏
子何罪昔者諸侯事吾先君皆如不逮(言汲汲也逮音代/或大計切汲音急)舉言
羣臣不信諸侯皆有貳志(舉亦/皆也)齊君恐不得禮(不見/禮待)故不出而
使四子來左右或沮之(沮止也沮/在吕切)曰君不出必執吾使故髙子
及斂盂而逃夫三子者曰若絶君好寧歸死焉爲是犯難而來
吾若善逆彼(彼齊三人好呼報切/爲于僞切難乃旦切)以懷來者吾又執之以信齊
沮吾不旣過矣乎過而不改而又乆之以成其悔何利之有焉
使反者得辭(反者髙固謂得/不當來之辭)而害來者以懼諸侯將焉用之晉
人緩之逸(緩不拘執使得逃去也傳言晉不能脩/禮諸侯所以貳焉於䖍切拘九于切)○秋八月晉
師還范武子將老(老致仕初受隨故曰隨武子後/更受范復爲范武子復扶又切)召文子曰爕
乎吾聞之喜怒以類者鮮(文子士㑹之子爕其名/爕素協切鮮息淺切)易者實多(易/遷)
(怒/也)詩曰君子如怒亂庶遄沮君子如祉亂庶遄已(詩小雅也遄/速也沮止也)
(祉福也遄市/專切祉音恥)君子之喜怒以巳亂也弗巳者必益之郤子其或
者欲巳亂於齊乎不然余懼其益之也余將老使郤子逞其志
庶有豸乎(豸解也欲使郤子從政快志以止亂豸本又作鳩/直是切或音居牛切非也解音蟹此訓見方言)爾
二三子唯敬(二三子晉/諸大夫)乃請老郤獻子爲政○冬公弟叔肸卒
公母弟也凡大子之母弟公在曰公子不在曰弟(以兄/爲尊)凡稱弟
皆母弟也(此䇿書之通例也庶弟不得稱公弟而母弟或稱公/子若嘉好之事則仍舊史之文唯相殺害然後據例)
(以示義所以爲篤親親之恩崇友/于之好釋例論之備矣好呼報切)
經十有八年春晉侯衛丗子臧伐齊(臧子/郎切)〇公伐杞(無/傳)〇夏四
月〇秋七月邾人戕鄫子于鄫(傳例曰自外曰戕邾大夫就鄫/殺鄫子戕在良切徐又在精切)
(鄫才/陵切)〇甲戍楚子旅卒(未同盟而赴以名吴􁈮之葬僣而不典/故絶而不書同之夷蠻以懲求名之偽)
(僣子念切懲直升切止/也又作徵如字明也)〇公孫歸父如晉〇冬十月壬戍公薨
于路寢〇歸父還自晉至笙遂奔齊(大夫還不書春秋之常也/今書歸父還奔善其能以)
(禮退不書族者非常所及今特書略之笙魯竟外故不言岀笙/音生徐又勑貞切云本又作檉亦作朾案徐後音是依二傳文)
(竟音/境)
傳十八年春晉侯衛大子臧伐齊至于陽榖齊侯會晉侯盟于
繒以公子彊爲質于晉晉師還蔡朝南郭偃逃歸(晉旣與齊盟/守者解緩故)
(得逃繒才陵切質/音致解佳買切)〇夏公使如楚乞師欲以伐齊(公不事齊齊/與晉盟故懼)
(而乞師干楚/不書微者行)秋邾人戕鄫子于鄫凡自虐其君曰弑自外曰戕
(弑戕皆殺也所以别内外之名弒者積微而起所以相測量非/一朝一夕之漸戕者卒暴之名弑音試注同弒字從式殺字從)
(殳他皆放此别彼列/切朝如字卒才忽切)〇楚莊王卒楚師不出旣而用晉師(成二/年戰)
(于鞌/是)楚於是乎有蜀之役(在成二年冬蜀魯地泰/山博縣西北有蜀亭)〇公孫歸父
以襄仲之立公也有寵(歸父襄/仲子)欲去三桓以張公室(時三桓強/公室弱故)
(欲去之以張大公室去起吕切下/注將去同張如字一音渉亮切)與公謀而聘于晉欲以晉人
去之冬公薨李文子言於朝曰使我殺適立庶以失大援者仲
也夫(適謂子惡齊外甥襄仲殺之而立宣公南通於楚旣不能/固又不能堅事齊晉故云失大援也適丁歷切注同援于)
(眷切失/音枝)臧宣叔怒曰當其時不能治也後之人何罪子欲去之
許請去之(宜叔文仲子武仲父許其名也時爲司宼主行刑言/子自以歸父害已欲去者許請爲子去之爲于僞切)
遂逐東門氏(襄仲居東門/故曰東門氏)子家還及笙(子家/歸父)壇帷復命於介(除/也)
(爲壇而張帷介副也將去使/介反命於君壇音善介音界)旣復命袒括髮(以麻約髪袒音/但括古活切)即
位哭三踊而出(依在國喪禮設/哭位公薨故)遂奔齊書曰歸父還自晉善之
也
春秋左氏傳卷第十一
春秋經傳集解成上第十二(陸云成公名黑肱宣公/子謚法安民立政曰成)
　　　　　　　　　　杜氏　盡十年
經元年春王正月公即位(無/傳)〇二月辛酉葬我君宣
氷(無傳周二月仐之十/二月而無氷書冬温)〇三月作丘甲(周禮九夫爲井四井焉/邑四邑爲正丘十六井)
(出戎馬一匹牛三頭四丘爲甸甸六十四井出長轂一乗戎馬/四匹牛十二頭甲士三人歩卒七十二人此甸所賦今魯使丘)
(出之譏重斂故書甸徒練切又繩證/切乗繩證切卒尊忽切斂力驗切)〇夏臧孫許及晉侯盟于
赤棘(晉/地)〇秋王師敗績子茅戎(茅戎戎别也不言戰王者至尊/天下莫之得校故以自敗爲文)
(不書敗地而書茅戎明爲茅戎所敗書秋從告/茅戎亡交切史記及二傳皆作買式種章勇切)〇冬十月
傳元年春晉侯使瑕嘉平戎于王(平文十七年邥垂之役詹嘉/處瑕故謂之瑕嘉邥音審詹)
(之廉/切)單襄公如晉拜成(單襄公王卿士謝晉爲平戎/單音善爲于僞切下文同)劉康公徼
戎將遂伐之(康公王季子也戎平還欲要其/無備徼古堯切要也要一遥切)叔服曰背盟而欺
大國此必敗(叔服周内史/背音佩下同)背盟不祥欺大國不義神人弗助將
何以勝不聽遂伐茅戎三月癸未敗績于徐吾氏(徐吾氏茅/戎之别也)〇
爲齊難故作丘甲(前年魯乞師於楚欲以伐齊楚師不/出故懼而作丘甲難乃旦切下同)〇聞齊
將出楚師夏盟于赤棘(與晉盟/懼齊楚)〇秋王人來告敗(解經所以/秋乃書)〇
冬臧宣叔令脩賦繕完(治完城郭繕市/戰切完和端切)具守備曰齊楚結好我
新與晉盟晉楚爭盟齊師必至雖晉人伐齊楚必救之是齊楚
同我也(同共也守手又/切好呼報切)知難而有備乃可以逞(逞解也爲二年/齊侯伐我傳解)
(音/蟹)
經二年春齊侯伐我北鄙〇夏四月丙戍衛孫良夫帥師及齊
師戰于新築衛師敗績(新築衛地皆陳曰戰大崩曰敗績四月/無丙戌丙成王月一日築音竹陳直覲)
(切)○六月癸酉季孫行父臧孫許叔孫僑如公孫嬰齊帥師㑹
晉郤克衛孫良夫曹公子首及齊侯戰干鞌齊師敗績(魯乞師/於晉而)
(不以與謀之例者從盟主之令上行於下非匹敵和成之類例/在宣七年曹大夫常不書而書公子首者首命/於國備於禮)
(成爲卿故也鞌齊地僑其僑切郤去逆切鞌/音安與音預敵如字一本或作適亦音敵)〇秋七月齊侯使
國佐如師已酉及國佐盟于袁婁(榖梁曰鞌去齊五百/里袁婁去齊五十里)〇八月
壬午宋公鮑卒(未同盟而赴以/名鮑歩卯切)〇庚寅衛侯速卒(宣十七年盟/于斷道據傳)
(庚寅九/月七日)〇取汶陽田(晉使齊還魯故書取不以好得/故不言歸汶音問好呼報切)〇冬楚師
鄭師侵衛(子重不書/不親代)〇十有一月公㑹楚公子嬰齊于蜀(公與/大夫)
(㑹不貶嬰齊者時/有許蔡之君故)〇丙申公及楚人秦人宋人陳人衛人鄭人
齊人曹人邾人薛人鄫人盟于蜀(齊在鄭下非卿傳曰卿不書/匱盟也然則楚卿於是始與)
(中國凖自此以下楚卿不/書皆貶惡也匱其位切)
傳二年春齊侯伐我北鄙圍龍(龍魯邑在泰/山博縣西南)頃公之嬖人盧蒲
就魁門焉(攻龍門也頃音傾嬰/必計切魁苦囬切)龍人囚之齊侯曰勿殺吾與而
盟無入而封(封竟竟/音境)弗聽殺而膊諸城上(膊磔也膊普各/切磔陟百切)齊侯
親鼓士陵城三日取龍遂南侵及巢丘(取龍侵巢丘不/書其義未聞)衛侯使
孫良夫石稷寗相向禽將侵齊與齊師遇(齊伐魯還相遇於衛/地良夫孫林父之父)
(石稷石碏四世孫寗相寗俞子相息/亮切向舒亮切碏七略切俞羊朱切)石子欲還孫子曰不可以師
伐人遇其師而還將謂君何(言無以/荅君)若知不能則如無出仐旣
遇矣不如戰也夏有(闕文失新/築戰事)石成子曰師敗矣子不少須衆
懼盡(成子石稷也衛師巳敗而孫良夫復/欲戰故成子欲使須救復扶又切)子喪師徒何以復命
皆不對又曰子國卿也隕子辱矣(隕見禽獲喪息/浪切隕干敏切)子以衆退我
此乃止(我於此止禦齊/師禦魚吕切)且告車來甚衆(新築人救孫桓子/故並告令軍中)齊師
乃止次于鞫居(鞫居衛地/鞫居六切)新築人仲叔于奚救孫桓子桓子是
以免(于奚守新/築大夫)旣衛人賞之以邑(賞于/奚)辭請曲縣(軒縣也周禮/天子樂宫縣)
(四周諸侯軒縣闕/南方縣音玄注同)繁纓以朝許之(繁纓馬飾皆諸侯之/服繁歩干切注同)仲尼聞
之曰惜也不如多與之邑唯器與名不可以假人(器車服/名爵號)君之
所司也名以出信(名位不愆爲民/所信愆起䖍切)信以守器(動不失信則/車服可保)器以
藏禮(車服所以/表尊卑)禮以行義(尊卑有禮/各得其冝)義以生利(得其冝/則利生)利以平
民政之大節也若以假人與人政也政亡則國家從之弗可止
也巳孫桓子還於新築不入(不入/國)遂如晉乞師臧宣叔亦如晉
乞師皆主郤獻子(宣十七年郤克至齊爲婦人所笑遂怒故魯/衛因之孫桓子臧宣叔皆不以國命各自詣)
(卻克故/不書)晉侯許之七百乗(五萬二千五百人/乘繩證切下同)郤子曰此城濮之
賦也(城濮在僖二十/八年濮音卜)有先君之明與先大夫之肅故捷克於先
大夫無能爲役(不中爲/之役使)請八百乗許之(六萬/人)郤克將中軍士爕
佐上軍(苑文子代荀/庚將子匠切)欒書將下軍(代趙/朔)韓厥爲司馬以救魯衛
臧宣叔逆晉師且道之季文子帥師㑹之及衛地韓獻子將斬
人郤獻子馳將救之至則旣斬之矣郤子使速以徇告其僕曰
吾以分謗也(不欲使韓氏獨受謗/道音導徇似俊切)師從齊師于莘(莘齊地莘/所巾切)六
月壬申師至于靡笄之下(靡笄孔名靡如字/又音摩笄音雞)齊侯使請戰曰子
以君師辱於敝邑不腆敝賦詰朝請見(詰朝平旦腆他典切詰/起吉切朝如字注及下)
(朝夕朝食同/見賢遍切)對曰晉與魯衛兄弟也來告曰大國朝夕釋憾於
敝邑之地(大國謂齊敝邑魯衛自/稱憾胡暗切本又作感)寡君不忍使羣臣請於大國
無令輿師淹於君地(輿衆也淹久也令力呈切帥如/字下無令輿師同一音所類切)能進不能
退君無所辱命(言自欲戰不復須/君命復扶又切)齊侯曰大夫之許寡人之願
也若其不許亦將見也齊髙固入晉師桀石以投人(桀擔也擔/丁甘切)
禽之而乗其車(旣獲其人因釋已/車而載所獲者車)繫桑本焉以徇齊壘(將至齊/壘以桑)
(樹繫車而走欲/自異壘力軌切)曰欲勇者賈余餘勇(賈買也言已勇有餘欲賣/之賈音古注同賣摩懈切)
癸酉師陳于鞌邴夏御齊侯逢丑父爲右晉解張御郤克鄭丘
緩爲右齊侯曰余姑翦滅此而朝食(姑且也翦盡也陳直覲切/邴音丙又彼命切夏戸雅)
(切解音蟹張如/字又直亮切)不介馬而馳之(介甲/也)郤克傷於矢流血及屨未
絶鼔音(中軍將自執旗鼔故雖傷而擊/鼓不息將子匠切下將在左同)曰余病矣張侯曰自始
合而矢貫余手及肘余折以御左輪朱殷豈敢言病吾子忍之
(張侯解張也朱血色血色乆則殷殷音近烟今人謂赤黒爲殷/色言血多汚車輪御猶不敢息貫直亂切下注同肘竹九切折)
(之設切殷於閑切徐於辰切注同近/附近之近污汗穢之汗字林一故切)緩曰自始合苟有儉余必
下推車子豈識之然子病矣(以其不識巳推車推昌誰切/又他囬切注及下推車同)張侯
曰師之耳目在吾旗鼓進退從之此車一人殿之可以集事(殿/鎭)
(也集成也殿/多練切住同)若之何其以病(陸云/絶旬)敗君之大事也擐甲執兵
固即死也(擐貫也即就/也擐音患)病未及死吾子勉之左并轡右援枹而
鼔馬逸不能止師從之(晉師從郤克軍并必政切徐方聘切援/音爰枹音浮鼔槌也字林云擊鼔柄也)
(本亦/作桴)齊師敗績遂之三周華不注(華不注山名華如字/又户化切注之住切)韓厥夢
子輿謂已曰且辟左右(子與韓/厥父)故中御而從齊侯(居中代御者/自非元帥御)
(者皆在中將在/左帥所類切)邴夏曰射其御者君子也公曰謂之君子而射
之非禮也(齊侯不知戎禮射食/亦切下并注皆同)射其左越于車下(越隊也隊/宜類切)射
其右斃于車中綦母張喪車從韓厥曰請寓乗(綦母張晉大夫/寓寄也綦音其)
(母音無喪息浪/切乘繩證切)從左右皆射之使立於後(以左右皆死不欲使/立其處處昌慮切)
韓厥俛定其右(俛俯也右被射仆車中故俯安/隱之俛音勉仆音赴又蒲比切)逢丑父與公易
位(居公/處)將及華泉絓於木而止(驂馬絓也華戸化切絓戸/卦切一音卦驂七南切)丑
父寢於轏中(轏士車轏仕産切又仕板/切字林仕諫切云卧車也)蛇出於其下以肱擊之
傷而匿之故不能推車而及(爲韓厥所及丑父欲爲右故匿/其傷肱古弘切匿女力切注同)韓
厥執縶馬前(縶馬絆也執之示脩臣僕/之職縶張立切絆音半)再拜稽首奉觴加璧以
進(進觴璧亦以示/敬觴式羊切)曰寡君使羣臣爲魯衛請曰無令輿師陷入
君地(本但爲二國救請不欲乃過入君/地謙辭爲于僞切注同令力呈切)下臣不幸屬當戎行無
所逃隱(屬適屬音燭注/同行下郎切)且懼奔辟而忝兩君臣辱戎士(若奔辟/則爲辱)
(晉君并爲齊侯羞故言二君此蓋韓厥目處臣僕/謙敬之飾言辟音避注同徐扶臂切服氏扶赤切)敢告不敏攝
官承乏(言欲以己不敏攝承空乏從/君俱還從才用切义如字)丑父使公下如華泉取飲
鄭周父御佐車宛茷爲右載齊侯以免(佐車副車宛紆/元切茷扶廢切)韓厥獻
丑父郤獻子將戮之呼曰自今無有代其君任患者有一於此
將爲戮乎郤子曰人不難以死免其君我戮之不祥赦之以勸
事君者乃免之齊侯免求丑父三入三出(重其代已故三入晉/軍求之呼火故切任)
(音壬難/乃旦切)每出齊師以帥退入于狄卒(齊師大敗皆有退心故齊/侯輕出其衆以帥厲退者)
(遂迸入狄卒狄卒者狄人從晉討齊者/卒子忽切注同輕遺政切迸補諍切)狄卒皆抽戈楯冒之以
入于衛師衛師免之(狄衛畏齊之彊故不敢害齊侯皆共/免護之楯食凖切又音允冒亡報切)遂自
徐關入齊侯見保者曰勉之齊師敗矣(所過城邑皆/勉勵其守者)辟女子(使/辟)
(君也齊侯單還故婦人不辟之辟/音避注下同一音扶亦切單音丹)女子曰君免乎曰免矣曰銳
司徒免乎曰免矣(銳司徒主銳兵/者銳恱歳切)曰茍君與吾父免矣可若何
(言餘人不可復/如何復扶又切)乃奔(走辟/君)齊侯以爲有禮(先問君後/問父故也)旣而問之
辟司徒之妻也(辟司徒主壘壁者辟音壁/必覓切注同徐甫亦切)予之石窌(石窌邑名/濟北盧孫)
(東有地名石窌窌力/救切一音力到切)晉師從齊師入自丘輿擊馬陘(丘輿馬陘/皆齊邑陘)
(音/刑)齊侯使賔媚人賂以紀甗玉磬與地(媚人國佐也甗玉甑皆/滅紀所得媚美冀切賂)
(音路甗魚輦切徐音彦又音言字/林牛徤切甑子孕切又慈陵切)不可則聽客之所爲賔媚人
致賂晉人不可曰必以蕭同叔子爲質(同叔蕭君之字齊侯外/祖父子女也難斥言其)
(母故逺言之質徐音/致下同難乃旦切)而使齊之封内盡東其畝(使壟畝東西行/盡津忍切壟力)
(勇切行户郎/切又如字)對曰蕭同叔子非他寡君之母也若以匹敵則亦
晉君之母也吾子布大命於諸侯而曰必質其母以爲信其若
王命何(言違/王命)且是以不孝令也詩曰孝子不匱永錫爾類(詩大/雅言)
(孝心不乏者又能以/孝道長賜其志類)若以不孝今於諸侯其無乃非德類也乎
(不以孝德/賜同類)先王疆理天下物土之冝而布其利(疆界也理正也/物土之冝播殖)
(之物各從土冝疆/居良切注下皆同)故詩曰我疆我理南東其畝(詩小雅或南或/東從其土冝)
今吾子疆理諸侯而曰盡東其畝而巳唯吾子戎車是利(晉之/伐齊)
(循壟東行易/易以䜴切)無顧土冝其無乃非先王之命也乎反先王則不
義何以爲盟主其晉實有闕(闕/失)四王之王也(禹湯文武下/王于況切)樹德而
濟同欲焉(樹立也/濟成也)五伯之霸也(夏伯昆吾商伯大彭豕韋周伯/齊桓晉文釋文或曰齊桓晉文)
(宋襄秦/穆楚莊)勤而撫之以役王命(役事/也)今吾子求合諸侯以逞無疆
之欲(疆竟也竟如/字又音境)詩曰布政優優百禄是遒(詩頌殷湯布政優/和故百禄來聚遒)
(聚也遒在由/切徐子由切)子實不優而棄百禄諸侯何害焉(言不能爲/諸侯害)不然
(不見/許)寡君之命使臣則有辭矣曰子以君師辱於敝邑不腆敝
賦以犒從者(戰而曰犒爲孫辭使所吏/切犒苦報切從才用切)畏君之震師徒橈敗(震/動)
(橈曲也橈/刀敎切)吾子惠徼齊國之福不泯其社稷使繼舊好唯是先
君之敝器土地不敢愛子又不許請收合餘燼(燼火餘木泯彌/忍切好呼報切)
(合如字一音/閤燼似刃切)背城借一(欲於城下復借一戰/背音佩復扶又切)敝邑之幸亦云從
也況其不幸敢不唯命是聽(言完全之時尚不敢違/晉今若不幸則從命)魯衛諫曰
齊疾我矣(諫卻/克也)其死亡者皆親暱也子若不許讎我必甚唯子
則又何求子得其國寳(謂甗磬暱/女乙切)我亦得地(齊歸/所侵)而紓於難(齊/服)
(則難緩紓音舒緩也一音/直吕切難乃旦切注同)其榮多矣齊晉亦唯天所授豈必晉
晉人許之對曰羣臣帥賦輿(賦輿猶/兵車)以爲魯衛請若苟有以藉
口而復於寡君(藉薦復白也爲于僞/切藉在夜切注同)君之惠也敢不唯命是聽
禽鄭自師逆公(禽鄭魯大夫歸/逆公㑹晉師)秋七月晉師及齊國佐盟于爰
婁使齊人歸我汶陽之田公㑹晉師于上鄍(上鄍地闕公㑹晉/師不書史闕鄍覓)
(經/切)賜三帥先路三命之服(三帥郤克士爕欒書巳甞受王先路/之賜今改而易新并此車所建所服)
(之物帥所類/切注及下同)司馬司空輿帥候正亞旅皆受一命之服(晉司馬/司空皆)
(大夫輿帥主兵車候正主斥/候亞旅亦大夫也皆魯侯賜)○八月宋文公卒始厚葬用蜃炭
益車馬始用殉(燒蛤爲炭以瘞壙多埋車馬用人從葬蜃市忍/切蛤也炭吐旦切殉似俊切蛤古荅切瘞於例)
(切曠苦晃/切一音曠)重器備(重猶多也重/直恭切注同)椁有四阿棺有翰檜(四阿四注/椁也翰旁)
(飾檜上飾皆王禮椁音郭翰戸/旦切一音韓檜古外切徐音㑹)君子謂華元樂舉於是乎不臣
臣治煩去惑者也是以伏死而爭今二子者君生則縱其惑(謂/文)
(十八年殺母弟須去起吕/切下去之同爭爭鬬之爭)死又益其侈是棄君於惡也何臣之
爲(若言何用爲臣侈/昌氏切又式氏切)〇九月衛穆公卒晉三子自役弔焉哭於
大門之外(師還過衛故因弔之未復命故/不敢成禮過古禾切又古卧切)衛人逆之(逆於門外/設喪位)
婦人哭於門内(喪位婦人哭於堂賔/在門外故移在門内)送亦如之遂常以葬(至葬/行此)
(禮)〇楚之討陳夏氏也(在宣十一年夏/戸雅切下同)莊王欲納夏姬申公巫
臣曰不可君召諸侯以討罪也今納夏姬貪其色也貪色爲淫
淫爲大罰周書曰明德愼罰(周書/康誥)文王所以造周也明德務崇
之之謂也愼罰務去之之謂也若興諸侯以取大罰非愼之也
君其圖之王乃止子反欲取之巫臣曰是不祥人也是天子蠻
(子蠻鄭靈公夏姬之兄殺死無/後殺申志切下丈殺靈侯同)敎御叔(御叔夏姬之夫亦/早死御魚據切)殺靈
(子跪其委切一音居委切從/才用切郢以井切又以政切)曰異哉夫子有三軍之懼而又有
桑中之喜宜將竊妻以逃者也(桑中衛風/淫奔之詩)及鄭使介反幣而以
夏姬行(介副也幣聘/物介音界)將奔齊齊師新敗曰吾不處不勝之國遂
奔晉而因郤至(至郤克/族子)以臣於晉晉人使爲邢大夫(邢晉邑/邢音刑)子
反請以重幣錮之(禁錮勿令仕錮/音固令力呈切)王曰止其自爲謀也則過矣
其爲吾先君謀也則忠忠社稷之固也所蓋多矣(蓋覆也上爲于/僞切父如字下)
(爲于/僞切)且彼若能利國家雖重幣晉將可乎(言不/許)若無益於晉晉
將棄之何勞錮焉(爲七年楚滅巫臣/族晉南通具張仁)〇晉師歸范文子後入武子
曰無爲吾望爾也乎(武子士㑹/文子之父)對曰師有功國人喜以逆之先
入必屬耳目焉是代帥受名也故不敢武子曰吾知免矣(知其/不益)
(己禍屬章欲切後同帥所類切下注/稱帥軍帥將帥同吾知一本無知字)郤伯見公曰子之力也夫
對曰君之訓也二三子之力也臣何力之有焉(郤伯郤克見賢/遍切下同夫音)
(扶)范叔見勞之如郤伯對曰庚所命也克之制也爕何力之有
焉(荀庚將上軍時不出范文子上軍佐代行/故稱帥以讓勞力報切將子匠切下同)欒伯見公亦如之
對曰爕之詔也士用命也書何力之有焉(詔告也欒書下軍帥/故推功上軍傳言晉)
(將帥克讓所/以能勝齊)〇宣公使求好于楚莊王卒宣公薨不克作好(在/宣)
(十八年好呼/報切下同)公即位受盟于晉(元年盟/赤棘)㑹晉伐齊衛人不行使
于楚(不聘楚使/所吏切)而亦受盟于晉從於伐齊故楚令尹子重爲陽
橋之役以救齊將起師子重曰君弱(傳曰寡人生十年而喪先/君共王即位至是三年蓋)
(年十二/三矣)羣臣不如先大夫師衆而後可詩曰濟濟多士文王以
寧(詩大雅言文王以/衆士安濟子禮切)夫文王猶用衆況吾儕乎(儕等儕/仕皆切)且先君
莊王屬之曰無德以及逺方莫如惠恤其民而善用之乃大戸
(閱民戸口/閱音恱)巳責(棄逋責逋/𥙷呉切)逮鰥(施及老鰥鰥古/頑切施始豉切)救乏赦罪悉師
王卒盡行彭名御戎蔡景公爲左許靈公爲右(王卒盡行故王/戎車亦行雖無)
(楚王令二君當左右之位/卒子忽切注同令力呈切)二君弱皆強冠之冬楚師侵衛遂侵
我師于蜀(公賂之而退故不書侵/強其丈切冠古亂切)使臧孫往(臧孫宣/叔也)辭曰楚逺
而乆固將退矣無功而受名臣不敢(不敢虚受/退楚名)楚侵及陽橋(陽/橋)
(魯/地)孟孫請往賂之(楚侵遂深故孟孫請/以賂往孟孫獻子也)以執斵執鍼織紝(執斵/匠人)
(執鍼女工織紝織繒布者斲竹角/切鍼之林切紝女金切徐而鴆切)皆百人公衡爲質(公衡成公/子質音致)
以請盟楚人許平十一月公及楚公子嬰齊蔡侯許男秦右大
夫說宋華元陳公孫寧衛孫良夫鄭公子去疾及齊國之大夫
盟于蜀(齊大夫不書其名非卿/也說音恱去起吕切)卿不書匱盟也於是乎畏晉而
竊與楚盟故曰匱盟(匱乏/也)蔡侯許男不書乗楚車也謂之失位
(乗楚王車爲左右則失位也卿不書則稱人諸侯/不書皆不見經君臣之别見賢遍切别彼列切)君子曰位其
不可不愼也乎蔡許之君一失其位不得列於諸侯況其下乎
詩曰不解于位民之攸墍(詩大雅言在上者勤正其位則國安/而民息也悠所也墍息也解佳賣切)
(墍許/器切)其是之謂矣楚師及宋公衡逃歸臧宣叔曰衡父不忍數
年之不宴(宴樂也數所/主切樂音浴)以棄魯國國將若之何誰居後之人必
有任是夫國棄矣(居辭也言後人必有當此/患居音基任音壬夫音扶)是行也晉辟楚畏
　其衆也君子曰衆之不可以巳也大夫爲政猶以衆克況明君
　而善用其衆乎大誓所謂商兆民離周十人同者衆也(大誓周/書萬億)
(曰兆民離則弱合則成衆/言殷以散亡周以衆興)〇晉侯使鞏朔獻齊捷于周王弗見使
　單襄公辭焉曰蠻夷戎狄不式王命(式用也捷/在妾切)淫湎毀常王命
　伐之則有獻捷王親受而勞之所以懲不敬勸有功也兄弟甥
　舅侵敗王略(兄弟同姓國甥舅異姓國略經略法/度湎面善切勞力報切敗必邁切)王命伐之告
　事而巳不獻其功所以敬親暱(告伐事而不獻/囚俘暱女乙切)禁淫慝也(涇慝/爲虣)
(掠百姓取囚俘也慝他得切/虣本又作暴薄報切掠音亮)今叔父克遂有功于齊(克能/也)而不
　使命卿鎭撫王室所使來撫余一人而鞏伯實來未有職司於
　王室(鞏朔上軍大夫非命/卿名位不達於王室)又奸先王之禮(謂獻齊捷/奸音于)余雖欲於
　鞏伯(欲受/其獻)其敢廢舊典以忝叔父夫齊甥勇之國也而大師之
　後也(齊世與周昏故/曰甥舅大音泰)寧不亦淫從其欲以怒叔父抑豈不可諫
　誨士莊伯不能對(莊伯鞏朔從子/用切本亦作縱)王使委於三吏(委屬也三吏/三公也陸云)
(天子之/吏也)禮之如侯伯克敵使大夫告慶之禮降於卿禮一等王
以鞏伯宴而私賄之使相告之曰非禮也勿籍(相相禮者籍書/也王畏晉故私)
(宴賄以慰鞏朔/相息亮切注同)
經三年春王正月公㑹晉侯宋公衛侯曹伯伐鄭(宋衛未葬而/稱爵以接鄰)
(國非/禮也)〇辛亥葬衛穆公(無/傳)○二月公至自伐鄭(無/傳)〇甲子新宫災
三日哭(無傳三年喪畢宣公神主新入廟故謂之新宫書三日/哭善得禮宗廟親之神靈所馮居而遇災故哀而哭之)
(馮皮/氷切)〇乙亥葬宋文公(無傳七月/而葬緩)○夏公如晉〇鄭公子去疾
帥師伐許○公至自晉(無/傳)〇秋叔孫僑如帥師圍棘(棘汶陽田/之邑在濟)
(北蛇丘縣蛇以/支切一音如宇)〇大雩(無傳以/過時書)〇晉郤克衛孫良夫伐廧咎如
(赤狄别種廧在良切/咎古刀切種章勇切)○冬十有一月晉侯使荀庚來聘〇衛侯使
孫良夫來聘○丙午及荀庚盟〇丁未及孫良夫盟(先晉後衛/尊霸主)
〇鄭伐許(無傳不書將帥告辭略/將子匠切帥所類切)
傳三年春諸侯伐鄭次于伯牛討邲之役也(伯牛鄭地邲役/在宣十二年)遂
東侵鄭(晉潜軍/深入)鄭公子偃帥師禦之(偃穆/公子)使東鄙覆諸鄤(覆伏/兵也)
(覆扶又切注同鄤亡袁切又/莫干切徐武旦切一音萬)敗諸丘輿(鄤丘輿皆鄭地晉偏/軍爲鄭所敗故不書)皇
戍如楚獻捷○夏公如晉拜汶陽之田(前年晉使齊歸/魯汶陽田故)〇許恃楚
而不事鄭鄭子良伐許○晉人歸公子榖臣與連尹襄老之尸
于楚以求知罃(邲之戰楚/獲知罃)於是荀首佐中軍矣(荀首知/罃父)故楚人
許之王送知罃曰子其怨我乎對曰二國治戎臣不才不勝其
任以爲俘馘執事不以釁鼓(以血塗鼔爲釁鼔勝音升下注同/俘芳夫切馘古獲切釁許覲切)
使歸即戮君之惠也臣實不才又誰敢怨王曰然則德我乎對
曰二國圖其社稷而求紓其民(紓緩也/紓音舒)各懲其忿以相宥也(宥/赦)
(也懲直升/切宥音又)兩釋纍囚以成其好(纍繁也纍力誰切/好呼報切下同)二國有好臣
不與及其誰敢德(言二國本不爲己/與音預爲于僞切)王曰子歸何以報我對曰
臣不任受怨君亦不任受德無怨無德不知所報王曰雖然必
告不榖對曰以君之靈纍臣得歸骨於晉寡君之以爲戮死且
不朽(戮其不勝任任音/壬下亦不任同)若從君之惠而免之以賜君之外臣首
(稱於異國/君曰外臣)首其請於寡君而以戮於宗亦死且不朽若不獲命
(君不/許戮)而使嗣宗職(嗣其祖宗/之位職)次及於事而帥偏師以脩封疆雖
遇執事(遇楚將帥疆/居良切)其弗敢違(違辟/也)其竭力致死無有二心以
盡臣禮所以報也王曰晉未可與爭重爲之禮而歸之○秋叔
孫僑如圍棘取汶陽之田棘不服故圍之(僑如叔孫/得臣子)○晉郤克
衛孫良夫伐廧如討赤狄之餘焉(宣十五年晉滅赤狄潞氏其/餘民散入廧咎如故咎之)
廧咎如潰上失民也(此傳釋經之文而經無廧咎如/潰蓋經闕此四字潰戸内切)〇冬十一
月晉侯使荀庚來聘且㝷盟(㝷元年赤棘盟/荀庚林父之子)衛侯使孫良夫來
聘且㝷盟(㝷宣七/年盟)公問諸臧宣叔曰仲行伯之於晉也其位在
三(下/卿)孫子之於衛也位爲上卿將誰先對曰次國之上卿當大
國之中中當其下下當其上大夫(降一/等)小國之上卿當大國之
下卿中當其上大夫下當其下大夫(降大國/二等)上下如是古之制
也(古制公爲大國侯伯/爲次國子男爲小國)衛在晉不得爲次國(春秋時以強弱爲/大小故衛雖侯爵)
(猶爲/小國)晉爲盟主其將先之(計等則二人位敵/以盟主故先晉)丙午盟晉丁未盟
衛禮也〇十二月甲戍晉作六軍(爲六軍僣王也萬二千/五百人爲軍僣子念切)韓厥
趙括鞏朔韓穿荀騅趙旃皆爲卿賞鞌之功也(韓厥爲新中軍/趙括佐之鞏朔)
(爲新上軍韓穿佐之荀騅爲新下軍趙旃佐/之晉舊自有三軍今増此故爲六軍騅音佳)〇齊侯朝于晉將
授玉(行朝/禮)郤克趨進曰此行也君爲婦人之笑辱也寡君未之
敢任(言齊侯之來以謝婦人之笑非爲脩好故云晉君/不任當此惠爲于僞切及下爲兩君同任音壬)晉侯享
齊侯齊侯視韓厥韓厥曰君知厥也乎齊侯曰服改矣(戎朝異/服也言)
(服改明/識其人)韓厥登舉爵曰臣之不敢愛死爲兩君之在此堂也〇
荀罃之在楚也鄭賈人有將寘諸禇中以出旣謀之未行而楚
人歸之賈人如晉荀罃善視之如實出己賈人曰吾無其功敢
有其實乎吾小人不可以厚誣君子遂適齊(傳言知罃之賢賈/音古下同寘之䜴)
(切褚中/吕切)
經四年春宋公使華元來聘〇三月壬申鄭伯堅卒(無傳二年/大夫盟于)
(蜀壬申二月/二十八日)〇𣏌伯來朝〇夏四月甲寅臧孫許卒(無/傳)〇公如
晉〇葬鄭襄公(無/傳)〇秋公至自晉〇冬城鄆(無傳公欲叛晉故/城而爲備鄆音運)
〇鄭伯伐許
傳四年春宋華元來聘通嗣君也(宋共公即/位共音恭)〇𣏌伯來朝歸叔
姬故也(將出叔姬先脩/禮朝魯言其故)〇夏公如晉晉侯見公不敬季文子曰
晉侯必不免(言將不能壽終也/後十年陷厠而死)詩曰敬之敬之天惟顯思命不
易哉(詩頌言天道顯明受其命甚難/不可不敬以奉之易以䜴切)夫晉侯之命在諸侯矣可
不敬乎(敬諸侯則/得天命)秋公至自晉欲求成于楚而叛晉季文子曰
不可晉雖無道未可叛也國大臣睦而邇於我(邇近/也)諸侯聽焉
未可以貳(聽服/也)史佚之志有之(周文王大/史大音泰)曰非我族類其心必
異楚雖大非吾族也(與魯/異姓)其肯字我乎公乃止(字愛/也)〇冬十一
月鄭公孫申帥師疆許田(前年鄭伐許侵其田/今正其界疆居良切)許人敗諸展陂
鄭伯伐許取鉏任泠敦之田(展陂亦許地陂彼皮切鉏/仕居切任音壬泠力丁切)晉欒書
將中軍(代郤克將/子匠切)荀首佐之士爕佐上軍以救許伐鄭取汜祭
(汜祭鄭地成皐縣東有汜水汜/音凡注同或音祀祭側介切)楚子反救鄭鄭伯與許男訟焉
(於子反前/爭曲直)皇戍攝鄭伯之辭(代之/對)子反不能決也曰君若辱在
寡君寡君與其二三臣共聽兩君之所欲成其可知也(欲使自/屈在楚)
(子前/決之)不然側不足以知二國之成(側子反名爲明年許愬/鄭於楚張本愬音素)○晉
趙嬰通于趙莊姬(趙嬰趙盾弟莊姬/趙朔妻朔盾之子)
經五年春王正月𣏌叔姬來歸(出也傳/在前年)〇仲孫蔑如宋〇夏叔
孫僑如㑹晉荀首于榖(榖齊/地)〇梁山崩(記異也梁山在/馮翊夏陽縣北)〇秋大
水(無/傳)〇冬十有一月已酉天王崩〇十有二月已丑公㑹晉侯
齊侯宋公衛侯鄭伯曹伯邾子杞伯同盟于蟲牢(蟲牢鄭地陳/留封丘縣北)
(有桐/牢)
傳五年春原屏放諸齊(放趙嬰也原同屏季/嬰之兄屏歩丁切)嬰曰我在故欒氏
不作我云吾二昆其憂哉且人各有能有不能(言己雖淫而能/今莊姬護趙氏)
(令力/丁切)舎我何害弗聽嬰夢天使謂己祭余余福女使問諸士貞
伯貞伯曰不識也旣而告其人(自告貞伯從人舎音捨又音赦/聽吐丁切女音汝従才用切)
曰神福仁而禍淫淫而無罰福也祭其得亡乎(以得放/遣爲福)祭之之
明日而亡(爲八年晉殺/趙同趙括傳)〇孟獻子如宋報華元也(前年宋華/元來聘)〇
夏晉荀首如齊逆女故宣伯餫諸榖(野饋曰餫運糧饋之敬大/國也餫音鄆饋其媿切)
〇梁山崩晉侯以傳召伯宗(傳驛傳中戀切注/及下同驛音亦)伯宗　辟重曰
辟傳(重載之車上辟匹亦切徐甫/赤切本又作僻下辟音避)重人曰待我不如捷之速也
(捷邪出捷在妾/切邪似嗟切)問其所曰絳人也問絳事焉曰梁山崩將召伯
宗謀之問將若之何曰山有朽壤而崩可若何國主山川(主謂/所主)
(祭絳古巷切/壤如大切)故山崩川竭君爲之不舉(去盛饌爲于僞切去/起吕切饌仕戀切)降
服(損盛/服)乗縵(車無文縵武旦/切又莫半切)徹樂(息八/音)出次(舎於/郊)祝幣(陳玉/帛)史
辭(自罪/責)以禮焉(禮山/川)其如此而已雖伯宗若之何伯宗請見之
(見之於晉君見/賢遍切注皆同)不可(不肯/見)遂以告而從之(從重/人言)○許靈公愬鄭
伯于楚(前此年鄭/伐許故)六月鄭悼公如楚訟不勝楚人執皇戍及子
國(以鄭伯不直故也/子國鄭穆公子)故鄭伯歸使公子偃請成于晉秋八月鄭
伯及晉趙同盟于垂棘(垂棘/晉地)〇宋公子圍龜爲質于楚而還(圍/龜)
(文公子質音/致下注同)華元享之請鼔譟以出鼓譟以復入(出入輒擊鼔/譟素報切復)
(扶又切/下同)曰習攻華氏宋公殺之(蓋宣十五年宋楚平後華元使/圍龜代己爲質故怨而欲攻華)
(氏)〇冬同盟于蟲牢鄭服也諸侯謀復㑹宋公使向爲人辭以
子靈之難(子靈圍龜也宋公不欲㑹以新誅子靈爲辭爲明年/侵宋傳向舒亮切難乃旦切一本無之難二字子靈)
(爲辭一本無/爲辭二字)○十一月己酉定王崩(經在蟲牢盟上傳在下月/倒錯衆家傳悉無此八字)
(或衍文倒/丁老切)
經六年春王正月公至自㑹(無/傳)〇二月辛巳立武宫(魯人自鞌/之功至今)
(無患故築武軍又作先君武/公宫以告成事欲以示後丗)○取鄟(附庸國也鄟徐/音專又市臠切)○衛孫良
夫帥師侵宋〇夏六月邾子來朝(無/傳)〇公孫嬰齊如晉(嬰齊叔/肸子)
○壬申鄭伯費卒(前年同盟蟲/牢費音秘)○秋仲孫蔑叔孫僑如帥師侵
宋〇楚公子嬰齊帥師伐鄭〇冬季孫行父如晉〇晉欒書帥
師救鄭
傳六年春鄭伯如晉拜成(謝前年/再盟)子游相(子游公子偃相息/亮切下寗相同)授
玉于東楹之東(禮授玉兩楹之間/鄭伯行疾故東過)士貞伯曰鄭伯其死乎自棄
也巳視流而行速不安其位宜不能乆(視流不端/諦諦音帝)○二月季文
子以鞌之功立武宫非禮也(宣十二年潘黨勸楚子立武軍楚/子荅以武有七德非己所堪其爲)
(先君宫告成事而巳今魯倚晉之功又/非霸主而立武宫故譏之倚於綺切)聽於人以救其難不可
以立武立武由己非由人也(言請人救難勝非己/功難乃旦切注同)○取鄟言易
也(易以/䜴切)○三月晉伯宗夏陽說衛孫良夫寗相鄭人伊雒之戎
陸渾蠻氏侵宋(夏陽說晉大夫蠻氏戎别種也河南新城縣東/南有蠻城經准書衛孫良夫獨衛告也夏戸雅)
(切說音恱下文注同/渾戸門切種章勇切)以其辭㑹也(辭㑹在/前年)師于鍼衛人不保(不/守)
(備鍼其廉/切一音針)說欲襲衛曰雖不可入多俘而歸有罪不及死伯宗
曰不可衛唯信晉故師在其郊而不設備若襲之是棄信也雖
多衛俘而晉無信何以求諸侯乃止師還衛人登陴(聞說謀故/陴毗支切)
〇晉人謀去故絳(晉復命新田爲絳故/謂此故絳復扶又切)諸大夫皆曰必居郇瑕
氏之地(郇瑕古國名河東解縣西/北有郇城郇音荀解音蟹)沃饒而近盬(盬鹽也猗氏縣/鹽池是近附近)
(之近下及注近寳皆/同盬音古猗於冝切)國利君樂不可失也韓獻子將新中軍且
爲僕大夫(兼大僕樂音洛下謂樂同將/子匠切下注將軍同大音泰)公揖而入獻子從公立
於寢庭(路寢/之庭)謂獻子曰何如(問諸大夫/言是非)對曰不可郇瑕氏土薄
水淺(土薄/地下)其惡易覯(惡疾疹覯成也易以䜴切下注同/覯古豆切疹勑覲切本或作疢同)易覯則
民愁民愁則墊隘(墊隘羸困也墊丁念切/隘於賣切羸劣僞切)於是乎有沉溺重膇
之疾(沉溺濕疾重膇足腫溺刀歷切膇治僞/切二音直媿切腫章勇切一音常勇切)不如新田(今平陽/絳邑縣)
(是)土厚水深居之不疾(髙燥/故)有汾澮以流其惡(汾水出太原經/絳北西南入河)
(澮水出平陽絳縣南西入汾惡垢/穢汾扶云切澮古外切垢古口切)且民從敎(無災/患)十丗之利也
夫山澤林盬國之寳也國饒則民驕佚(財易致則民/驕侈佚音逸)近寳公室
乃貧不可謂樂(近寳則民/不務本)公說從之夏四月丁丑晉遷于新田
(爲季孫如晉/傳說音恱)○六月鄭悼公卒(終士貞/伯之言)○子叔聲伯如晉命伐
宋(晉人命/聲伯)秋孟獻子叔孫宣伯侵宋晉命也〇楚子重伐鄭鄭
從晉故也(前年從/晉盟)○冬季文子如晉賀遷也○晉欒書救鄭與
楚師遇於繞角(繞角/鄭地)楚師還晉師遂侵蔡楚公子申公子成以
申息之師救蔡(申息楚二/縣成音城)禦諸桑隧(汝南朗陵縣東有桑里在/上蔡西南禦魚吕切隧音)
(遂)趙同趙括欲戰請於武子武子將許之(武子/欒書)知莊子(荀首中/軍佐)
范文子(士爕上/軍佐)韓獻子(韓厥新/中軍將)諫曰不可吾來救鄭楚師去我
吾遂至於此(此蔡/地)是遷戮也戮而不巳又怒楚師戰必不克(遷/戮)
(不義怒敵難/當故不克)雖克不令成師以出而敗楚之二縣何榮之有焉
(六軍悉出故曰成師/以大勝小不足爲榮)若不能敗爲辱巳甚不如還也乃遂還於
是軍帥之欲戰者衆或謂欒武子曰聖人與衆同欲是以濟事
子盍從衆(盍何不也帥所類切/下注同盍戸臘切)子爲大政(中軍/元帥)將酌於民者也
(酌取民心/以爲政)子之佐十一人(六軍之/卿佐)其不欲戰者三人而巳(知范/韓也)
欲戰者可謂衆矣商書曰三人占從二人衆故也(商書/洪範)武子曰
善鈞從衆(鈞等/也)夫善衆之主也三卿爲主可謂衆矣(三卿皆晉/之賢人)
從之不亦可乎(傳善欒書得從衆之義/且爲八年晉侵蔡傳)
經七年春王正月鼷䑕食郊牛角改卜牛鼷䑕又食其角乃免
牛(無傳稱牛未卜日免放也免/牛可也不郊非禮也鼷音兮)〇呉伐郯(郯音/談)〇夏五月曹伯
來朝○不郊猶三望(無傳書不郊間/有事三望非禮)〇秋楚公子嬰齊帥師伐鄭
〇公㑹晉侯齊侯宋公衛侯曹伯莒子邾子𣏌伯救鄭〇八月
戊辰同盟于馬陵(馬陵衛地陽平元城/縣東南有地名馬陵)○公至自㑹(無/傳)〇呉入州
來(州來楚邑淮南/下蔡縣是也)〇冬大雩(無傳/書過)〇衛孫林父出奔晉
傳七年春呉伐郯郯成季文子曰中國不振旅蠻夷入伐而莫
之或恤(振整也/旅衆也)無弔者也夫(言中國不能相愍恤/故夷狄内侵夫音扶)詩曰不弔昊
天亂靡有定其此之謂乎(詩小雅刺在上者不能弔愍下民/故號天告亂昊戸老切號户刀切)有
上不弔其誰不受亂(上謂/霸主)吾亡無日矣君子曰知懼如是斯不
亡矣○鄭子良相成公以如晉見且拜師(謝前年晉救鄭之師/爲楚伐鄭張本相息)
(亮切見/賢遍切)夏曹宣公來朝秋楚子重伐鄭師于汜(汜鄭地在襄/城縣南氾音)
(凡)諸侯救鄭鄭共仲侯羽軍楚師(二子鄭大/夫共音恭)囚鄖公鍾儀獻
諸晉○八月同盟于馬陵㝷蟲牢之盟且莒服故也(蟲牢盟在/五年莒本)
(屬齊齊服故莒從之鄖/本亦作貟音云邑名)〇晉人以鍾儀歸囚諸軍府(軍藏府也/爲九年晉)
(侯見鍾儀張/本藏才浪切)楚圍宋之役(在宣十/四年)師還子重請取於申吕以爲
賞田王許之(分申吕之/田以自賞)申公巫臣曰不可此申吕所以邑也是
以爲賦以御北方若取之是無申吕也(言申吕頼此田成邑耳/不得此田則無以出兵)
(賦而二邑壞也所邑也一/本作所以邑也御魚吕切)晉鄭必至于漢王乃止子重是以怨
巫臣子反欲取夏姬巫臣止之遂取以行子反亦怨之及共王
即位(楚共王以魯成公/元年即位共音恭)子重子反殺巫臣之族子閻子蕩及清
尹弗忌(皆巫臣之/族閻音鹽)及襄老之子黒要(以夏姬故井怨/黒要要一遥切)而分其室
子重取子閻之室使沈尹與王子罷分子蕩之室子反取黒要
與清尹之室巫臣自晉遺二子書(子重子反罷音皮/下同遺唯季切)曰爾以讒
慝貪惏事君而多殺不辜余必使爾罷於奔命以死巫臣請使
於呉晉侯許之呉子壽夢說之乃通呉于晉(壽夢季札父慝他/得切惏力含切使)
(所吏切夢莫公切/說音恱札側八切)以兩之一卒適呉舎偏兩之一焉(司馬法百/人爲卒二)
(十五人爲兩車九乗爲小偏十五乗爲大偏蓋留九乗車及一/兩二十五人今呉習之卒子忽切注同舎音赦舊音捨乗繩證)
(切下注同/令力呈切)與其射御敎呉乗車敎之戰陳敎之叛楚(前是呉常/屬楚陳直)
(覲/切)寘其子狐庸焉使爲行人於呉呉始伐楚伐巢伐徐(巢徐楚/屬國寘)
(之䜴/切)子重奔命(救徐/巢)馬陵之㑹呉入州來子重自鄭奔命(因伐/鄭而)
(行)子重子反於是乎一歳七奔命蠻夷屬於楚者呉盡取之是
以始大通呉於上國(上國諸夏/夏戸雅切)衛定公惡孫林父冬孫林父出
奔晉(林父孫良夫之/子惡烏路切)衛侯如晉晉反戚焉(戚林父邑休父出奔/戚隨屬晉戚七狄切)
經八年春晉侯使韓穿來言汶陽之田歸之于齊(齊服事晉故/晉來語魯使)
(還二年所取/田語魚據切)〇晉欒書帥師侵蔡〇公孫嬰齊如莒〇宋公使
華元來聘○夏宋公使公孫壽來納幣(昏聘不使卿今華元將/命故特書之宋公無主)
(昏者自命之故稱使也/公孫壽蕩意諸之父)〇晉殺其大夫趙同趙括(傳曰原屏咎/之徒也明本)
(不以德義自居冝其見/討故從告辭而稱名)〇秋七月天子使召伯來賜公命(諸侯/即位)
(天子賜以命圭與之合瑞八年乃來緩/也天子天王王者之通稱稱尺證切)〇冬十月癸卯𣏌叔姬卒
(前五年來歸者女旣適人雖見出弃猶以/成人禮書之終爲𣏌伯所葬故稱杞叔姬)〇晉侯使士爕來聘
〇叔孫僑如㑹晉士爕齊人邾人伐郯(先謀而稱㑹盟主之/命不同之於列國)〇
衛人來媵(古者諸侯取適夫人及左右媵各有姪娣皆同姓之/國國三人凡九女所以廣繼嗣也魯將嫁伯姬於宋)
(故衛來媵之媵以證切又繩證切適丁/歷切姪大結切字林丈一切娣大計切)
傳八年春晉侯使韓穿來言汶陽之田歸之于齊季丈子餞之
(餞送行飲酒餞錢淺切說文云送去食也字林/子扇切毛詩箋云祖而舎軷飲酒於其側曰餞)私焉(私與/之言)曰大
國制義以爲盟主是以諸侯懷德畏討無有貳心謂汶陽之田
敝邑之舊也而用師於齊使歸諸敝邑(用師鞌/之戰)今有二命曰歸
諸齊信以行義義以成命小國所望而懷也信不可知義無所
立四方諸侯其誰不解體(言不復肅敬於/晉復扶又切)詩曰女也不爽士貳
其行士也罔極二三其德(爽差也極中也詩衛風婦人怨丈夫/不一其行喻魯事晉猶女之不敢過)
(差而晉有罔極之心反二三其德行下/孟切及注同差初賣切一音初佳切)七年之中一與一奪二
三孰甚焉士之二三猶喪妃耦而況霸主霸主將德是以(以用/也喪)
(息浪切妃辛/配耦五口切)而二三之其何以長有諸侯乎詩曰猶之未逺是
用大簡(猶圖也簡諫也詩大雅言王者圖事不逺/故用大道諫之長音如字一音丁丈切)行父懼晉之
不逺猶而失諸侯也是以敢私言之〇晉欒書侵蔡(六年未/得志故)遂
侵楚獲申驪(申驪楚大夫/驪力馳切)楚師之還也(謂六年遇/於繞角時)晉侵沈獲沈
子揖初從知范韓也(繞角之役欒書從知莊子范文子韓獻子/之言不與楚戰自是常從其謀師出有功)
(故傳善之沈國今汝南平與縣揖/徐音集又於立切與音餘一音預)君子曰從善如流冝哉(冝有/功也)
(如流/喻速)詩曰愷悌君子遐不作人(遐逺也作用也詩大雅言文王/能逺用善人不語助愷開在切)
(樂也悌徒/禮切易也)求善也夫作人斯有功績矣是行也鄭伯將㑹晉師
(㑹伐蔡之/師夫音扶)門于許東門大獲焉(過許見其無備因/攻之過古禾切)〇聲伯如莒
逆也(自爲逆婦而書者因聘而逆/爲于僞切下文爲趙嬰同)宋華元來聘聘共姬也(穆/姜)
(之女成公姊妹爲來共公夫人聘不/應使卿故傳發其事而巳共音恭)〇夏宋公使公孫壽來納幣
禮也(納幣應/使卿)〇晉趙莊姬爲趙嬰之亡故譛之于晉侯(趙嬰亡/在五年)
曰原屏將爲亂欒郤爲徴(欒氏郤氏亦/徴其爲亂)六月晉討趙同趙括武
從姬氏畜于公宫(趙武莊姬之子莊姬/晉成公女畜養也)以其田與祁奚韓厥言
於晉侯曰成季之勲宣孟之忠(成季趙衰宣孟趙盾祁巨之切/字林上尸切衰初危切盾徒本)
(切)而無後爲善者其懼矣三代之令王皆數百年保天之禄夫
豈無辟王頼前哲以免也(言三代亦有邪辟之君但頼其先人/以免禍耳數所主切辟匹亦切注及)
(下同哲陟列/切邪似嗟切)周書曰不敢侮鰥寡所以明德也(周書康誥言文/王不侮鰥寡而)
(德益明欲使晉侯之法文/王侮亡甫切鰥古頑切)乃立武而反其田焉〇秋召桓公來賜
公命(召桓公/周卿士)○晉侯使申公巫臣如呉假道于莒與渠丘公立
於池上(渠丘公莒子朱也池城池也渠/丘邑名莒縣有蘧里蘧其居切)曰城巳惡莒子曰辟陋
　在夷其孰以我爲虞(虞度也巳惡如字巳猶太也/本或作城巳惡矣度待洛切)對曰夫狡焉
(狡猾之人狡交/卯切猾于八切)思啓對疆以利社稷者何國蔑有唯然故多大
　國矣唯或思或縱也(丗有思開封疆者有縱其暴掠者莒人當/唯此爲命疆居良切唯然音維本或作雖)
(後人改也/掠音亮)勇夫重閉況國乎(爲明年莒潰傳重直龍切又直勇/切閉補計切又補結切一音戸旦)
(切)〇冬𣏌叔姬卒來歸自𣏌故書(愍其見出來歸故書卒也若/更適大夫則不復書卒復扶)
(又/切)〇晉士爕來聘言伐郯也以其事呉故(七年郯/與呉成)公賂之請緩
　師文子不可(文子/士爕)曰君命無貳失信不立禮無加貨事無二成
(公私不/兩成)君後諸侯是寡君不得事君也(欲與魯絶後如/字徐音胡豆切)爕將復
　之季孫懼使宣伯帥師㑹伐郯〇衛人來媵共姬禮也凡諸侯
　嫁女同姓媵之異姓則否(必以同姓者參骨肉/至親所以息隂訟)
　經九年春王正月𣏌伯來逆叔姬之喪以歸〇公㑹晉侯齊侯
　宋公衛侯鄭伯曹伯莒子杞伯同盟于蒲(蒲衛地在長/垣縣西南)〇公至
　自㑹(無/傳)〇二月伯姬歸于宋(宋不使卿/逆非禮)〇夏季孫行父如宋致
女(女嫁三月又使大夫隨加聘問謂之致女/所以致成婦禮篤昏姻之好好呼報切)〇晉人來媵(媵伯/姬也)
○秋七月丙子齊侯無野卒(無傳五同盟丙子六/月一日書七月從赴)〇晉人執鄭
伯(鄭伯旣受盟於蒲又受楚賂㑹於鄧故晉執之/稱人者晉以無道於民告諸侯例在十五年)〇晉欒書帥
師伐鄭〇冬十有一月葬齊頃公(無傳頃/音傾)〇楚公子嬰齊帥師
伐莒庚申莒潰(民逃其/上曰潰)〇楚人入鄆(鄆莒别邑也楚偏/師入鄆故稱人)〇秦人
白狄伐晉〇鄭人圍許〇城中城(魯邑也在東海廩丘縣西南/此閏月城在十一月之後十)
(二月之前故/傳曰書時)
傳九年春𣏌桓公來逆叔姬之喪請之也(叔姬巳絶於𣏌魯復/強請𣏌使還取葬復)
(扶又切下同/強其丈切)𣏌叔姬卒爲𣏌故也(還爲𣏌婦故卒稱𣏌爲于僞/切下注爲魯下文爲歸汶陽)
(同)逆叔姬爲我也(旣棄而復逆其喪明爲魯故逆/叔姬絶句爲我也本或無爲字)〇爲歸汶陽
之田故諸侯貳於晉(歸田在/前年)晉人懼㑹於蒲以㝷馬陵之盟(馬/陵)
(盟在/七年)季文子謂范文子曰德則不競㝷盟何爲(競強/也)范文子曰
勤以撫之寛以待之堅彊以御之明神以要之柔服而伐貳德
之次也是行也將始㑹呉呉人不至(爲十五年㑹鍾離傳/御魚吕切要一遥切)〇二
月伯姬歸于宋(爲致女/復命起)〇楚人以重賂求鄭鄭伯㑹楚公子成
于鄧(爲晉人執/鄭伯傳)〇夏季文子如宋致女復命公享之賦韓奕之
五章(韓奕詩大雅篇名其五章言蹶父嫁女於韓侯爲女相所/居莫如韓樂文子喻魯侯有蹶父之德宋公如韓侯宋士)
(如韓樂蹶九衛切爲于僞/切相息亮切樂音洛下同)穆姜出于房再拜曰大夫勤辱不忘
先君以及嗣君施及未亡人(穆姜伯姬母聞文子言宋樂喜而/出謝其行勞婦人夫死自稱未亡)
(人施以/䜴切)先君猶有望也(言先君亦望/文子之若此)敢拜大夫之重勤又賦緑
衣之卒章而入(緑衣詩邶風也取其我思古人實獲我心喻文/子言得己意重直勇切又直用切緑如字本又)
(作禒吐亂切注同/邶音佩又作鄁)〇晉人來媵禮也(同姓/故)〇秋鄭伯如晉晉人
討其貳於楚也執諸銅鞮(銅鞮晉别縣在/上黨鞮丁兮切)〇欒書伐鄭鄭人使
伯蠲行成晉人殺之非禮也兵交使在其間可也(明殺行人例/蠲古玄切又)
(音圭使音/所吏切)楚子重侵陳以救鄭(陳與/晉故)〇晉侯觀于軍府見鍾儀
問之曰南冠而縶者誰也(南冠楚冠縶拘執縶/中立切拘九于切)有司對曰鄭人
所獻楚囚也使稅之(鄭獻鍾儀在七年稅解也/稅吐活切徐始銳切注同)召而弔之再拜
稽首問其族對曰泠人也(泠人樂官泠力/丁切依字作伶)公曰能樂乎對曰先
人之職官也敢有二事(言不敢/學他事)使與之琴操南音(南音楚聲操/七刀切下同)
公曰君王何如對曰非小人之所得知也固問之對曰其爲大
子也師保奉之以朝于嬰齊而夕于側也(嬰齊令尹子重側司/馬子反言其尊卿敬)
(老)不知其他公語范文子文子曰楚囚君子也言稱先職不背
本也樂操土風不忘舊也稱大子抑無私也(舎其近事而逺稱/少小以示性所自)
(然明至誠語魚據切背音/佩下同舎音捨少詩照切)名其二卿尊君也(尊晉/君也)不背本仁也
不忘舊信也無私忠也尊君敏也(敏達/也)仁以接事信以守之忠
以成之敏以行之事雖大必濟(言有此四德/必能成大事)君盍歸之使合晉
楚之成公從之重爲之禮使歸求成(爲下十二月晉楚結/成張本盍戸臘切)○冬
十一月楚子重自陳伐莒圍渠丘渠丘城惡衆潰奔莒戊申楚
入渠丘(月六/日)莒人囚楚公子平楚人曰勿殺吾歸而俘莒人殺
之楚師圍莒莒城亦惡庚申莒潰(月十/八日)楚遂入鄆莒無備故也
(終巫臣/之言)君子曰恃陋而不備罪之大者也備豫不虞善之大者
也莒恃其陋而不脩城郭浹辰之間而楚克其三都無備也夫
(浹辰十二日也浹子協切/徐又音子荅切夫音扶)詩曰雖有絲麻無棄菅蒯雖有姬姜
無棄蕉萃凡百君子莫不代匱言備之不可以巳也(逸詩也姬/姜大國之)
(女蕉萃陋賤之人菅古顔切蒯苦怪/切蕉在遥切萃在醉切匱其位切)〇秦人白狄伐晉諸侯貳
故也〇鄭人圍許示晉不急君也(此秋晉/執鄭伯)是則公孫申謀之曰
我出師以圍許(示不/畏晉)爲將改立君者而紓晉使(紓緩也勿亟遺/使詣晉示欲更)
(立君爲將並如字或于僞切非也本或作僞將紓/音舒使所吏切亟紀力切急也或欺冀切數也)晉必歸君(爲/明)
(年晉侯歸/鄭伯張本)○城中城書時也〇十二月楚子使公子辰如晉報
鍾儀之使請脩好結成(鍾儀奉晉命歸故/楚報之好呼報切)
經十年春衛侯之弟黒背帥師侵鄭〇夏四月五卜郊不從乃
不郊(無傳卜常祀不/郊皆非禮故書)〇五月公㑹晉侯齊侯宋公衛侯曹伯伐
鄭(晉侯大子州蒲也稱爵見其生代/父居位失人子之禮見賢遍切)〇齊人来媵(無傳媵伯姬/也異姓來媵)
(非禮/也)〇丙午晉侯獳卒(六同盟據傳丙午六月七/日有日無月獳乃侯切)〇秋七月公
如晉〇冬十月
傳十年春晉侯使糴茷如楚(糴茷晉大夫糴徐徒弔切一音杜/敖切又土弔切茷扶廢切一音蒲)
(發切又/蒲女切)報大宰子商之使也(子商楚公子辰使在前年大/音泰使所吏切下使在同)〇衛
子叔黒背侵鄭晉命也(晉命衛/使侵鄭)〇鄭公子班聞叔申之謀(改立/君之)
(謀)三月子如立公子繻(子如公子/班繻音須)夏四月鄭人殺繻立髠頑子
如奔許(髠頑鄭成公大子髠苦門/切頑如字徐音五班切)欒武子曰鄭人立君我執一
人焉何益不如伐鄭而歸其君以求成焉晉侯有疾五月晉立
大子州蒲以爲君而㑹諸侯伐鄭(生立子爲君此父不父子不/子經因書晉侯其惡明州蒲)
(本或作/州滿)鄭子罕賂以襄鐘(子罕穆公子襄鐘/鄭襄公之廟鐘)子然盟于脩澤子
駟爲質(子然子駟皆穆公子榮陽卷縣東有脩武亭/質音致卷音權字林丘權切如淳漢書音同)辛巳鄭伯
歸(鄭伯歸不書/鄭不告入)〇晉侯夢大厲被髮及地搏膺而踊曰殺余孫
　不義(厲鬼也趙氏之先祖也八年晉侯殺趙/同趙括故怒被皮寄切博音博踊音勇)余得請於帝矣壞
　大門及寢門而入公懼入于室又壞戸公覺召桑田巫(桑田晉/邑壞音)
(怪下同及寢門一本/無及字覺古孝切)巫言如夢(巫云鬼怒/如公所夢)公曰何如曰不食新
　矣(言公不得/及食新麥)公疾病求醫于秦秦伯使醫緩爲之(緩醫名爲猶/治也醫於其)
(切)未至公夢疾爲二豎子曰彼良醫也懼傷我焉逃之其一曰
　居肓之上膏之下若我何(肓鬲也心下爲膏傷我絶句焉徐於/䖍切一讀如字屬上句逃之絶句肓)
(徐音荒說文云心/下鬲上也鬲音革)醫至曰疾不可爲也在肓之上膏之下攻之
　不可達之不及藥不至焉不可爲也(達針攻/音工)公曰良醫也厚爲
　之禮而歸之六月丙午晉侯欲麥(周六月今四/月麥始熟)使甸人獻麥(甸/人)
(主爲公田者/甸徒練切)饋人爲之召桑田巫示而殺之將食張如廁陷而
　卒(張腹蒲也饋其媿切爲/如字張中亮切注同)小臣有晨夢負公以登天及日中負
　晉侯出諸厠遂以爲殉(傳言巫以明術見殺/小臣以言夢自禍)〇鄭伯討立君者
　戊申殺叔申叔禽(叔禽叔/申弟)君子曰忠爲今德非其人猶不可況
　不令乎(言叔申爲忠不/得其人還害身)○秋公如晉(親弔/非禮)晉人止公使送葬於
　是糴茷未反(是春晉使糴茷至楚結成晉謂魯二/於楚故留公須糴茷還驗其虚實)冬葬晉景公
　公送葬諸侯莫在魯人辱之故不書諱之也(諱不書/晉葬也)
　春秋左氏傳卷第十二
　春秋經傳集解成下第十三
　　　　　　　　　　　　杜氏　盡十八年
　經十有一年春王三月公至自晉(正月公在晉/不書諱見止)〇晉侯使郤犫
　來聘己丑及郤犫盟(郤犫郤克從父/兄弟犫尺由切)〇夏季孫行父如晉〇
　秋叔孫僑如如齊○冬十月(僑其/驕切)
　傳十一年春王三月公至自晉晉人以公爲貳於楚故止公公
　請受盟而後使歸(前年七月公如晉/弔至是乃得歸)郤犫來聘且涖盟(公請受/盟故使)
(大夫來臨之涖/音利又音類)〇聲伯之母不聘(聲伯之母叔肸之妻不聘無/媒禮聘本亦作娉匹政切肸)
(許乙切媒/亡囬切)穆姜曰吾不以妾爲姒(昆弟之妻相謂爲姒穆姜宣/公夫人宣公叔肸同母昆弟)
(姒音/似)生聲伯而出之嫁於齊管于奚生二子而寡以歸聲伯聲
　伯以其外弟爲大夫(外弟管于奚之/子爲魯大夫)而嫁其外妹於施孝叔(孝/叔)
(魯惠公/五丗孫)郤犫來聘求婦於聲伯聲伯奪施氏婦以與之婦人曰
　鳥獸猶不失儷(儷耦也儷/力計切)子將若何曰吾不能死亡(言不與郤/犫婦懼能)
(忿致/禍)婦人遂行生二子於郤氏郤氏亡晉人歸之施氏施氏逆
諸河沈其二子(沈之於河沈徐直䕃/切注同一音如字)婦人怒曰已不能庇其伉
儷而亡之(伉敵也巳音以又音紀庇/必利切又音秘伉苦浪切)又不能字人之孤而殺之
(字愛/也)將何以終遂誓施氏(約誓不復爲之婦也傳言郤犫淫縱/所以亡也復扶又切下文注復出皆)
(同)〇夏季文子如晉報聘且涖盟也(郤犫文子交盟魯晉之君/其意一也故但書來盟舉)
(重略/輕)〇周公楚惡惠襄之偪也(惠王襄王之/族惡烏路切)且與伯與爭政(伯/與)
(周卿士與音/餘本亦作輿)不勝怒而出及陽樊(陽樊/晉地)王使劉子復之盟于鄄
而入三日復出奔晉(王旣復之而復出所以自絶於周爲/明年周公出奔傳鄄周邑鄄音絹)〇秋
宣伯聘于齊以脩前好(鞌以前之好好/呼報切注同)〇晉郤至與周爭鄇田
(鄇温别邑今河内懷縣西南/有鄇人亭鄇音侯字林音候)王命劉康公單襄公訟諸晉郤至
曰温吾故也故不敢失(言温卻氏舊/邑單音善)劉子單子曰昔周克商使
諸侯撫封(各撫有其/封内之地)蘇忿生以温爲司寇與檀伯達封于河(蘇/忿)
(生周武王司寇蘇公也與檀/伯建俱封於河内檀徒丹切)蘇氏即狄又不能於狄而奔衛(事/在)
(書出以/非之)○宋華元克合晉楚之成(終前/年事)夏五月晉士爕㑹楚公
子罷許偃(二子楚大/夫罷音皮)癸亥盟于宋西門之外曰凡晉楚無相加
戎好惡同之同恤菑危備救凶患若有害楚則晉伐之在晉楚
亦如之交贄往來道路無雍(贄幣也好惡並如字又上呼報切/下烏路切菑音災贄本又作摯之)
(二切雍/於勇切)謀其不恊而討不庭(討背叛不來/在王庭者)有渝此盟明神殛之
(殛誅也渝羊朱切殛本/又作極紀力切注同)俾隊其師無克胙國(俾使也隊失也俾/本亦作卑必爾切)
(隊直類切注/同胙才故切)鄭伯如晉聽成(聽猶受也晉楚/旣成鄭往受命)㑹于瑣澤成故也
(晉旣與楚成合諸侯以申/成好好呼報切盡年皆同)〇狄人間宋之盟以侵晉而不設備秋
晉人敗狄于交剛〇晉郤至如楚聘且涖盟楚子享之子反相
爲地室而縣焉(縣鍾鼔也間間廁之間/相息亮切縣音玄注同)郤至將登(登/堂)金奏作於
下(擊鍾而/奏樂)驚而走出子反曰日云莫矣寡君須矣吾子其入也
賔曰君不忘先君之好施及下臣貺之以大禮重之以備樂(貺/賜)
(也莫音暮本亦作暮/施以䜴切重直用切)如天之福兩君相見何以代此下臣不敢
(言此兩君/相見之禮)子反曰如天之福兩君相見無亦唯是一矢以相加
遺焉用樂(言兩君戰乃相見無用此/樂遺唯季切焉於䖍切)寡君須矣吾子其入也賔曰
(傳諸交讓得賔主辭/者多曰賔主以明之)若讓之以一矢禍之大者其何福之爲丗
之治也諸侯間於天子之事則相朝也(王事間缺則脩私好治/直吏切下注治丗同間)
(音閑/注同)於是乎有享宴之禮享以訓共儉(享有體薦設凡而不倚/爵盈而不飲肴乾而不)
(食所以訓共儉享許丈切舊又許亮切本/亦作饗宴於見切徐於顯切倚於綺切)宴以示慈惠(宴則折/爼相與)
(共食折/之設切)共儉以行禮而慈惠以布政政以禮成民是以息百官
承事朝而不夕(不夕言無事朝直遥切/朝曰朝徐音朝旦之朝)此公侯之所以扞城其
民也(扞蔽也言享宴結好鄰國/所以蔽扞其民扞戸旦切)故詩曰赳赳武夫公侯干城(詩/周)
(南之風赳赳武貌干扞也言公侯之與武夫止于扞難而巳赳/居黝切一音居醜切難乃旦切干戸旦切本亦作扞又如字下)
(同)及其亂也諸侯貪冒侵欲不忌爭㝷常以盡其民(八尺曰㝷/倍㝷曰常)
(言爭尺丈之地以相攻/伐冒莫報切又亡北切)略其武夫以爲已腹心股肱爪牙(略取/也言)
(丗亂則公侯制禦武夫以從已志使侵害/鄰國爲搏噬之用無巳搏音搏噬市制切)故詩曰赳赳武夫公
侯腹心(舉詩之正以駮亂義詩言治丗則武夫能合/德公侯外爲扞城内制其腹心駮邦角切)天下有道
則公侯能爲民干城而制其腹心亂則反之(略其武夫以爲已/腹心爪牙爲于僞)
(切又/如字)今吾子之言亂之道也不可以爲法然吾子主也至敢不
從遂入卒事歸以語范文子文子曰無禮必食言吾死無日矣
夫(言晉楚不能乆和必復相伐爲十六年鄢陵戰張本語魚據/切夫音扶本亦無此字復扶又切鄢謁晚切漢善音義一建)
(切)冬楚公子罷如晉聘且涖盟(報郤/至)十二月晉侯及楚公子罷
盟于赤棘(晉/地)
經十有三年春晉侯使郤錡來乞師(將伐秦也侯伯當召兵/而乞師謙辭錡魚錡切)〇
三月公如京師(伐秦道過京師因朝王/過古禾切又古卧切)〇夏五月公自京師遂
㑹晉侯齊侯宋公衛侯鄭伯曹伯邾人滕人伐秦○曹伯盧卒
于師(五同盟盧本亦/作廬力呉切)〇秋七月公至自伐秦(無/傳)〇冬葬曹宣公
傳十三年春晉侯使郤錡來乞師將事不敬(將事致/君命)孟獻子曰
郤氏其亡乎禮身之幹也敬身之基也郤子無基且先君之嗣
卿也受命以求師將社稷是衛而惰棄君命也不亡何爲(郤錡/郤克)
(子故曰嗣卿爲十七年/晉殺郤錡傳惰徒卧切)〇三月公如京師宣伯欲賜(欲王/賜已)請先
使王以行人之禮禮焉(不加厚使/所吏切)孟獻子從王以爲介而重賄
之(介輔相威儀者獻子相公以禮故王重/賜之從才用切介音界相息亮切下同)公及諸侯朝王遂從
劉康公成肅公㑹晉侯伐秦(劉康公王季子劉成/二公不書兵不加秦)成子受脤于
社不敬(脤后社之肉也盛以脤器故曰脤冝/出兵祭社之名脤市軫切盛音成)劉子曰吾聞之民
受天地之中以生所謂命也是以有動作禮義威儀之則以定
命也能者養之以福(養威儀/以致福)不能者敗以取禍是故君子勤禮
小人盡力勤禮莫如致敬盡力莫如敦篤敬在養神篤在守業
國之大事在祀與戎祀有執膰(膰祭肉盡津忍/切下同膰音煩)戎有受脤神之
大節也(交神之/大節)今成子惰棄其命矣(惰則失中/和之氣)其不反乎(為成/肅公)
(卒于瑕/張本)〇夏四月戊午晉侯使吕相絶秦(呂相魏錡子蓋口/宣巳命相息亮切)曰
昔逮我獻公及穆公(晉獻公秦穆公逮/音代一音大計切)相好戮力同心申之以
盟誓重之以昏姻(穆公夫人獻公之女好呼報切下同戮力桐/承音六嵇康力幽切吕靜字韻與飂同字林)
(音/遼)天禍晉國文公如齊惠公如秦(辟驪姬也不言狄梁舉所/恃大國辟音避麗力知切)無
禄獻公即丗穆公不忘舊德俾我惠公用能奉祀于晉(僖十年/秦納惠)
(公俾本或作卑必/爾切下及注同)又不能成大勲而爲韓之師(僖十五年秦/伐晉獲惠公)亦
悔于厥心用集我文公(集成/也)是穆之成也(成功/於晉)文公躬擐甲胄
跋履山川(草行爲䟦擐音患胄/直又切䟦蒲末切)踰越險阻征東之諸侯虞夏商
周之胤而朝諸秦則亦旣報舊德矣鄭人怒君之疆埸我文公
帥諸侯及秦圍鄭(晉自以鄭貳於楚故圍之鄭非侵秦也晉以/此誣秦事在僖三十年疆居良切埸音亦)
秦大夫不詢于我寡君擅及鄭盟(詢謀也盟者秦伯謙言大/夫詢思巡切擅市戰切)諸
侯疾之將致命于秦(致死命而討秦時無諸/侯蓋諸侯遥致此意)文公恐懼綏靜諸
侯秦師克還無害則是我有大造于西也(造成也言晉有成/功於秦恐曲勇切)無
禄文公即丗穆爲不弔(不見/弔傷)蔑死我君寡我襄公(寡弱也死伐/本或以我字)
(在死/上非)迭我殽地奸絶我好伐我保城殄滅我費滑(伐保城誣之/費滑滑國都)
(於費今緱氏縣迭直結切徐音逸殽戸交/切奸音干費扶味切滑戸八切緱古侯切)散離我兄弟橈亂我
　同盟(滑晉同姓橈乃/卯切徐許髙切)傾覆我國家我襄公未忘君之舊勲(納文/公之)
(勲覆孚服/切下同)而懼社稷之隕是以有殽之師(在僖三十三年/隕于敏切下同)猶願
　赦罪于穆公(晉欲求/解於秦)穆公弗聽而即楚謀我天誘其衷成王隕
　命(秦使鬬克歸楚求成事見文十四/年文元年楚弑成王見賢遍切)穆公是以不克逞志于我
(逞快也逞/勑景切)穆襄即丗康靈即位(文六年晉襄/秦穆皆卒)康公我之自出(晉/外)
(甥)又欲闕翦我公室傾覆我社稷帥我蝥賊以來蕩揺我邊疆
(蝥賊食禾稼蟲名謂秦納公子雍闕其月切徐/如字蝥莫侯切爾雅蟲食苗爲蝥食節爲賊)我是以有令狐
　之役(在文/七年)康猶不悛入我河曲(悛改也悛/七全切)伐我涑川俘我王官
(涑水出河東聞喜縣西南至蒲坂縣入河/涑徐息録切又音速字林同俘芳夫切)翦我羈馬我是以有
　河曲之戰(在文十/二年)東道之不通則是康公絶我好也(言康公自/絶故不復)
(東通晉復/扶又切)及君之嗣也(君秦/桓公)我君景公引領西望曰庶撫我乎
(望秦撫/恤晉)君亦不惠稱盟(不肯稱晉望而共/盟稱尺證切注同)利吾有狄難(謂晉㓕/潞氏時)
(難乃/旦切)入我河縣焚我箕郜芟夷我農功(夷傷也箕音基一音其/郜古報切芟所銜切夷)
(本又作/痍音夷)䖍劉我邊垂(䖍劉皆/殺也)我是以有輔氏之聚(聚衆也在宣/十五年聚才)
(喻切/注同)君亦悔禍之延(延長/也)而欲徼福于先君獻穆(晉獻秦穆/徼古堯切)使
伯車來命我景公(伯車秦/桓公子)曰吾與女同好棄惡復脩舊德以追
念前勲言誓未就景公即丗我寡君是以有令狐之㑹(令狐㑹/在十一)
(年申厲公之命宜言寡人稱君誤也女音汝下文皆同好/呼報切一音如字復音服又扶又切寡君讀者亦作寡人)君又
不祥(祥善/也)背棄盟誓白狄及君同州(及與/也)君之仇讎而我昏姻
也(季隗廧咎如赤狄之女也白狄伐而獲之/納諸文公隗五罪切廧在良切咎音羔)君來賜命曰吾與
女伐狄寡君不敢顧昏姻畏君之威而受命于吏君有二心於
狄曰晉將伐女狄應且憎是用告我(言狄雖應荅秦而心實憎/秦無信應應對之應注同)
楚人惡君之二三其德也亦來告我曰秦背令狐之盟而來求
盟于我昭告昊天上帝秦三公楚三王(三公穆康共三王成穆/莊惡烏路切下同昊戸)
(老切共/音恭)曰余雖與晉出入(出入猶/徃來)余唯利是視不榖惡其無成
德是用宣之以懲不壹諸侯備聞此言斯是用痛心疾首暱就
寡人(疾亦痛也暱親也懲/直升切暱女乙切)寡人帥以聽命唯好是求君若惠顧
諸侯矜哀寡人而賜之盟則寡人之願也其承寧諸侯以退(承/君)
(之意以寧/靜諸侯)豈敢徼亂(徼要也要/一遥切)君若不施大惠寡人不佞其不
能以諸侯退矣敢盡布之執事俾執事實圖利之(俾使/也)秦桓公
旣與晉厲公爲令狐之盟而又召狄與楚欲道以伐晉諸侯是
以睦於晉(晉辭多誣秦故傳據此/三事以正秦罪道音導)晉欒書將中軍荀庚佐之(庚/代)
(荀首將子匠切凡將某/軍者放此以意求之)士爕將上軍(代荀/庚)郤錡佐之(代士/爕)韓厥
將下軍(代郤/錡)荀罃佐之(代趙/同)趙旃將新軍(代韓厥旃/之然切)郤至佐之
(代趙/括)郤毅御戎欒鍼爲右(郤毅郤至弟欒鍼/欒書子鍼其廉切)孟獻子曰晉帥乗
和師必有大功(帥軍帥乗車士帥所類/切乗繩證切下注同)五月丁亥晉師以諸侯
之師及秦師戰于麻隧秦師敗績獲秦成差及不更女父(不更/秦爵)
(戰敗績不書以爲晉直秦曲則韓役書戰時公在師復不須告/克獲有功亦無所諱蓋經文闕漏傳文獨存隊音遂差𥘉佳切)
(徐又初冝切更音庚/女音汝復扶又切)曹宣公卒于師師遂濟涇及侯麗而還(涇/水)
(出安定東南徑扶風京兆髙陸/陸縣入渭也徑音經麗力馳切)迓晉侯于新楚(迓迎也旣戰晉/侯止新楚故師)
(還過迎之麻隧侯麗新楚皆/秦地迓本又作訝五嫁切)〇成肅公卒于瑕(終劉子之/言瑕晉地)○六
月丁卯夜鄭公子班自訾求入于大宫不能殺子印子羽(訾鄭/地大)
(宫鄭祖廟十年班出奔許今欲還爲亂子印子羽皆穆/公子班本亦作般訾子斯切大音泰下同印一刃切)反軍于
市己巳子駟帥國人盟于大宫(子駟穆/公子)遂從而盡焚之(焚燒/也)殺
子如子駹孫叔孫知(子如公子班子駹班弟孫叔子/如子孫知子駹子駹武邦切)〇曹人使
公子負芻守使公子欣時逆曹伯之喪(二子皆曹宣公庶子芻/初俱切守手又切欣時)
(如字徐或作𣢾亦音欣案/公羊傳作喜時冝音忻)秋負芻殺其大子而自立也(宣公/太子)諸
侯乃請討之晉人以其役之勞請俟他年冬葬曹宣公旣葬子
臧將亡(子臧公/子欣時)國人皆將從之(不義負/芻故)成公乃懼(成公/負芻)告罪且
請焉(請留/子臧)乃反而致其邑(還邑於成公爲十/五年執曹伯傳)
經十有四年春王正月莒子朱卒(無傳九年/盟于蒲)〇夏衛孫林父自
晉歸于衛(晉納之/故曰歸)〇秋叔孫僑如如齊逆女○(成公逆夫人最/爲得禮而經無)
(納幣者文/闕絶也)○鄭公子喜帥師伐許〇九月僑如以夫人婦姜氏
至自齊○冬十月庚寅衛侯臧卒(五同/盟)〇秦伯卒(無傳二年大/夫盟於蜀而)
(不赴以名例/在隱七年)
傳十四年春衛侯如晉晉侯強見孫林父焉(林父以七年奔晉/強見欲歸之強其)
(丈切注/同見賢遍切/注及/下/而見之同)定公不可夏衛侯旣歸晉侯使郤犫送孫
林父而見之衛侯欲辭定姜曰不可(定姜定/公夫人)是先君宗卿之嗣
也(同姓/之卿)大國又以爲請不許將亡雖惡之不猶愈於亡乎君其
忍之(違大國必見伐故亡爲如/字或于僞切惡烏路切)安民而宥宗卿不亦可乎衛侯
見而復之(復林父位/宥音又)衛侯饗苦成叔(成叔/郤犫)寗惠子相(相佐禮惠/子寗殖相)
(息亮切/注同)苦成叔傲寗子曰苦成家其亡乎古之爲享食也以觀
威儀省禍福也故詩曰兕觵其觩旨酒思柔(詩小雅言君子好/禮飲酒皆思柔德)
(雖設兕觵觩然不用以兕角爲觵所以罰不敬觩陳設之貌傲/五報切本又作敖注及下同食音嗣兕徐辭媡切觵古横切觩)
(徐音糾又巨彪切一/音巨秋切好呼報切)彼交匪傲萬福來求(彼之交於事而不惰/傲乃萬福之所求)
今夫子傲取禍之道也(爲十七年/郤氏亡)〇秋宣伯如齊逆女稱族尊
君命也〇八月鄭子罕伐許敗焉(爲許所敗敗/必邁切下同)戊戍鄭伯復伐
許庚子入其郛(郛郭也復/扶又切)許人平以叔申之封(四年鄭公孫申/疆許田許人敗)
(之不得定其封疆今許以是所/封田求和於鄭疆居良切下同)〇九月僑如以夫人婦姜氏至
自齊舎族尊夫人也(舎族謂不稱叔/孫舎音捨注同)故君子曰春秋之稱微而
顯(辭微而義顯/稱尺證切)志而晦(志記也晦亦微也謂約言以/記事事敘而文微晦呼内切)婉而成章
(婉曲也謂曲屈其辭有所辟諱以/示大順而成篇章婉怨晩切注同)盡而不汙(謂直言其事盡其/事實無所汙曲汙)
(憂于切/注同)懲惡而勸善(善名必書惡名不滅所/以爲懲勸懲直升切)非聖人誰能脩之
(脩史䇿成/此五者)○衛侯有疾使孔成子寗惠子立敬姒之子衎以爲
大子(成子孔達之孫敬姒定公/妾衎獻公衎徐苦旦切)〇冬十月衛定公卒夫人姜氏
旣哭而息見大子之不哀也不内酌飲歎曰是夫也將不唯衛
國之敗其必始於未亡人(定姜言獻公行無禮必從已始下言/暴妾使余是也内如字徐音納酌市)
(略切又/音略切)烏呼天禍衛國也夫吾不獲鱄也使主社稷(鱄衎之母/弟夫音扶)
(鱄徐市戀/切一音專)大夫聞之無不聳懼孫文子自是不敢舎其重器於
衛(寳器聳息勇切/舎音赦或音捨)盡寘諸戚(寘置也戚孫氏/邑寘之䜴切)而甚善晉大夫(備/亂)
(起欲以爲援爲襄十/四年衛侯出奔傳)
經十有五年春王二月葬衛定公(無/傳)〇三月乙巳仲嬰齊卒(無/傳)
(襄仲子公孫歸父弟宣十八年逐東/門氏旣而又使嬰齊紹其後曰仲氏)〇癸丑公㑹晉侯衛侯鄭
伯曹伯宋丗子成齊國佐邾人同盟于戚(成音/城)〇晉侯執曹伯
歸于京師(不稱人以執者曹伯罪/不及民歸之京師禮也)〇公至自㑹(無/傳)〇夏六月宋
公固卒(四同/盟)〇楚子伐鄭〇秋八月庚辰葬宋共公(三月而葬/速共音恭)
〇宋華元出奔晉〇宋華元自晉歸于宋(華元欲挾晉以自重/故以外納告挾音恊)
〇宋殺其大夫山(不書氏明/背其族)〇宋魚石出奔楚(公子目夷/之曾孫)〇冬
十有一月叔孫僑如㑹晉士爕齊髙無咎宋華元衛孫林父鄭
公子鰌邾人㑹呉于鍾離(呉夷未甞與中國㑹今始來通晉帥/諸侯大夫而㑹之故殊㑹明本非同)
(好鍾離楚邑淮甫縣爕息恊切/咎其九切鰌音秋好呼報切)〇許遷于葉(許畏鄭南依楚故/以自遷爲文葉今)
(南陽葉縣也/葉舒渉切)
　傳十五年春㑹于戚討曹成公也(討其殺大于而自/立事在十三年)執而歸諸
　京師書曰晉侯執曹伯不及其民也(惡不/及民)凡君不道於其民諸
　侯討而執之則曰某人執某侯(稱人示衆/所欲執)不然則否(謂身犯/不義者)諸
　侯將見子臧於王而立之子臧辭曰前志有之曰聖達節(聖人/應天)
(命不拘常禮見賢遍切/應應對之應拘九于切)次守節(謂賢/者)下失節(愚者/妄動)爲君非吾節
　也雖不能聖敢失守乎遂逃奔宋〇夏六月宋共公卒(爲下宋/亂起)
　〇楚將北師(侵鄭/衛)子囊曰新與晉盟而背之無乃不可乎子反
　曰敵利則進何盟之有(晉楚盟在十二年子囊莊/王子公子貞曩乃郎切)申叔時老矣
　在申(老歸/本邑)聞之曰子反必不免信以守禮禮以庇身信禮之亡
　欲免得乎(言不得免庇必/利切又音秘)楚子侵鄭及暴隧遂侵衛及首止鄭
　子罕侵楚取新石(新石楚邑/隧音遂)欒武子欲報楚韓獻子曰無庸(庸/用)
(也)使重其罪民將叛之(背盟數戰罪/也數所角切)無民孰戰(爲明年晉敗/楚於鄢陵傳)〇
秋八月葬宋共公於是華元爲右師魚石爲左師蕩澤爲司馬
(蕩澤公孫/壽之孫)華喜爲司徒(華父督/之玄孫)公孫師爲司城(莊公/孫)向爲人爲
太司寇鱗朱爲少司寇(鱗矔孫少詩照切/下同矔古亂切)向􁁔爲大宰魚府爲
少宰蕩澤弱公室殺公子肥(輕公室以爲弱故殺其枝黨肥文/公子􁁔音帶本又作帶大音泰)
華元曰我爲右師君臣之訓師所司也今公室卑而不能正(不/能)
(討蕩/澤)吾罪大矣不能治官敢頼寵乎乃出奔晉二華戴族也(華/元)
(華/喜)司城莊族也六官者皆桓族也(魚石蕩澤向爲人鱗朱/向帶魚府皆出桓公)魚石
將止華元魚府曰右師反必討是無桓氏也(恐華元還討蕩/澤并及六族)魚
石曰右師苟獲反雖許之討必不敢(言畏桓/族強)且多大功國人與
之不反懼桓氏之無祀於宋也(華元大功克合晉楚之/成劫子反以免宋圍)石師討
猶有戍在(向戌桓公曽孫言其賢/華元必不討戍音恤)桓氏雖亡必偏(偏不/盡)魚石自
止華元于河上請討許之乃反使華喜公孫師帥國人攻蕩氏
殺子山(喜師非桓族/故使攻之)書曰宋殺其大夫山言背其族也(蕩氏宋公/族還害公)
(室故去族以示/其罪去起吕切)魚石向爲人鱗朱向帶魚府出舎於睢上(睢水/名五)
(大夫畏同族罪及將出奔/睢音雖徐許惟切又音綏)華元使止之不可冬十月華元自止
之不可乃反(五子不止/華元還)魚府曰今不從不得入矣(不得復入宋/復扶又切)
右師視速而言疾有異志焉若不我納今將馳矣登丘而望之
則馳騁而從之(五子亦馳逐之陸云登丘而/望之則馳絶句騁勑景切)則決睢澨(澨水涯/決壞也)
(澨市制切涯本又作崖/魚佳切一音冝壞音怪)閉門登陴矣左師二司寇二宰遂出奔
楚(四大夫不書獨魚/石告陴毗支切)華元使向戍爲左師老佐爲司馬樂裔爲
司寇以靖國人(老佐戴公五丗/孫裔以制切)〇晉三郤害伯宗譖而殺之及
欒弗忌(欒弗忌晉/賢大夫)伯州犂奔楚(伯宗子犂/力兮切)韓獻子曰郤氏其不
免乎善人天地之紀也而驟絶之不亡何待(旣殺伯宗又及弗/忌故曰驟也爲十)
(七年晉殺二郤/傳驟仕救切)初伯宗每朝其妻必戒之曰盗憎主人民惡其
上子好直言必及於難(傳見雖婦人之言不可廢惡烏路/切好呼報切難乃旦切見賢遍切)〇十
一月㑹呉于鍾離始通呉也(始與中/國接)〇許靈公畏偪于鄭請遷
于楚辛丑楚公子申遷許于葉
經十有六年春王正月雨木冰(無傳記寒過節冰封著樹雨木/冰如字公羊傳云雨而木冰也)
(舊于付切/著直略切)〇夏四月辛未滕子卒(不書名/未同盟)〇鄭公子喜帥師侵
宋(喜穆公子/子罕也)〇六月丙寅朔日有食之(無/傳)〇晉侯使欒黶來乞
師(將伐鄭黶欒書子黶/於斬切徐於玷切)○甲午晦晉侯及楚子鄭伯戰于鄢陵
楚子鄭師敗績(楚師未大崩楚子傷目而退故曰楚子敗績/鄢陵鄭地今屬穎川郡鄢謁晩切又於建切)〇
楚殺其大夫公子側(側子反背盟無禮/卒以敗師故書名)〇秋公㑹晉侯齊侯衛
侯宋華元邾人于沙隨(沙隨宋地梁國寧/陵縣北有沙隨亭)不見公(不及鄢陵戰/故不諱者恥)
(輕於/執止)○公至自㑹(無/傳)〇公㑹尹子晉侯齊國佐邾人伐鄭(尹子/王卿)
(士子/爵)〇曹伯歸自京師(爲晉侯所赦故書歸諸侯歸國或書名/或不書名或言歸自某或言自某歸傳)
(無義例/從告辭)〇九月晉人執季孫行父舎之于苕丘(苕丘晉地舎之/苕丘明不以歸)
(不稱行人非使人/苕音條使所吏切)○冬十月乙亥叔孫僑如出奔齊(公未歸命/國人逐之)
〇十有二月乙丑季孫行父及晉郤犫盟于扈(晉許魯/平故盟)〇公至
自㑹(無傳伐而以/㑹致史異文)〇乙酉刺公子偃(魯殺大夫皆言刺義取於/周禮三刺之法刺本又作)
(㓨七/賜切)
傳十六年春楚子自武城使公子成以汝隂之田求成于鄭(汝/水)
(之南近鄭地/近附近之近)鄭叛晉子駟從楚子盟于武城(爲晉伐/鄭起)〇夏四月
滕文公卒鄭子罕伐宋(滕宋之與國鄭因滕有喪而伐宋故傳/舉滕侯卒侵伐經傳異文經從告傳言)
(實他皆/放此)宋將鉏樂懼敗諸汋陂(敗鄭師也樂懼戴公六丗孫將/鉏樂氏族鉏仕魚切徐音在魚)
(切汋七藥切徐又音酌/一音市藥切陂彼冝切)退舎於夫渠不儆(宋師不儆備夫/音扶儆京領切)鄭人
覆之敗諸汋陵獲將鉏樂懼宋恃勝也(汋陂夫渠汋陵皆宋地/覆徐音敷目切一音扶)
(又切又音/芳又切)○衛侯伐鄭至于鳴鴈爲晉故也(鳴鴈在陳留雍丘/縣西北爲于僞切)
晉侯將伐鄭范文子曰若逞吾願諸侯皆叛晉可以逞(逞快也/晉厲公)
(無道三郤驕故欲使諸/侯叛冀其懼而思德)若唯鄭叛晉國之憂可立俟也欒武子
曰不可以當吾丗而失諸侯必伐鄭乃興師欒書將中軍士爕
佐之(代荀/庚)郤錡將上軍(代士/爕)荀偃佐之(代郤錡偃/荀庚子)韓厥將下軍
郤至佐新軍荀罃居守(荀罃下軍佐於是郤犫代趙旃將/新軍新上下軍罷矣守手又切)郤犫
如衛遂如齊皆乞師焉欒黶來乞師孟獻子曰有勝矣(卑讓有/禮故知)
(其將/勝楚)戊寅晉師起鄭人聞有晉師使告于楚姚句耳與往(句耳/鄭大)
(夫與往非使也爲先歸張本/句古侯切與音預使所吏切)楚子救鄭司馬將中軍(子/反)令尹將
左(子/重)右尹子辛將右(公子/壬夫)過申子反入見申叔時(叔時老在申/過古禾切)
曰師其何如對曰德刑詳義禮信戰之器也(器猶/用也)德以施惠刑
以正邪詳以事神義以建利禮以順時信以守物民生厚而德
正(財足則思無邪邪/似嗟切注皆同)用利而事節(動不失利則/事得其節)時順而物成(羣/生)
(得/所)上下和睦周旋不逆(動順/理)求無不具(下應上應/應對之應)各知其極(無/二)
(心)故詩曰立我烝民莫匪爾極(烝衆也極中也詩頌言先王立/其衆民無不得中正烝之承切)
(注/同)是以神降之福時無災害民生敦厖和同以聽(敦厚也厖大/也厖莫邦切)
莫不盡力以從上命致死以補其闕(闕戰/死者)此戰之所由克也今
楚内棄其民(不施/惠)而外絶其好(義不建利/好呼報切)瀆齊盟(不詳事神/瀆徒木切)而
食話言(信不守物/話戸快切)奸時以動(禮不順時周四月今二月/妨農業好音于本或作干)而疲氏
以逞(刑不正邪而苟快意疲/本亦作罷音皮下注同)民不知信進退罪也人恤所底其
誰致死(厎至也厎徐音/旨又之履切)子其勉之吾不復見子矣(言其必敗不/反復見一本)
(無復字復/扶又切)姚句耳先歸子駟問焉對曰其行速過險而不整速
則失志(不思/慮也)不整喪列志失列喪將何以戰楚懼不可用也五
月晉師濟河聞楚師將至范文子欲反曰我僞逃楚可以紓憂
(紓緩也喪息浪/切下同紓音舒)夫合諸候非吾所能也以遺能者我若羣臣輯
睦以事君多矣武子曰不可六月晉楚遇於鄢陵范文子不欲
戰郤至曰韓之戰惠公不振旅(衆散敗也在僖十五年遺唯季/切下注問遺也同輯又作集音)
(同亦七/入切)箕之役先軫不反命(死於秋也在/僖三十三年)邲之師荀伯不復從
(荀林父奔走不復故道在宣十/二年從徐子容切音或如字)皆晉之恥也子亦見先君之事
矣(見先君成/敗之事)今我辟楚又益恥也文子曰吾先君之亟戰也有
故(亟數也亟去吏/切數所角切)秦狄齊楚皆彊不盡力子孫將弱今三彊服
矣(齊秦/狄)敵楚而巳唯聖人能外内無患自非聖人外寧必有内
憂(驕亢則憂患生/也元苦浪切)盍釋楚以爲外懼乎甲午晦楚晨壓晉軍而
陳(壓笮其未備盍戸臘切壓於甲切徐於/輙切陳直覲切下及注皆同笮側百切)軍吏患之范匄趨進
(匄士爕子匄本/又作丏古害切)曰塞井夷竈陳於軍中而䟽行首(䟽行首者當/陳前決開營)
(壘爲戰道行戸郎切一/音如字注同壘力軌切)晉楚唯天所授何患焉文子執戈逐之
曰國之存亡天也童子何知焉欒書曰楚師輕窕固壘而待之
三日必退退而擊之必獲勝焉郤至曰楚有六間不可失也其
二卿相惡(子重子反窕勑彫切又勑/弔切惡如字又烏路切)王卒以舊(罷老不代卒子/忽切下皆同)
鄭陳而不整(不整/列)蠻軍而不陳(蠻夷從楚/者不結陳)陳不違晦(晦月終隂/之盡故兵)
(家以/爲忌)在陳而嚻(嚻喧嘩也嚻許驕切徐讀曰嗷五髙切注及/後同喧本又作諠況元切華本又作譁音華)合
而加嚻(陳合冝靜/而益有聲)各顧其後莫有鬬心(人恤其/所底)舊不必良以犯
天忌我必克之楚子登巢車以望晉軍(巢車車上爲櫓巢說文/作轈云兵車髙如巢以)
(望敵也字林/同櫓音魯)子重使大宰伯州犂侍于王後(州犂晉伯宗子前/年奔楚大音泰)
王曰騁而左右何也(騁走/也)曰召軍吏也皆聚於中軍矣曰合謀
也張幕矣曰䖍卜於先君也(䖍敬也/幕音莫)徹幕矣曰將發命也甚嚻
且塵上矣曰將塞井夷竈而爲行也(夷平也上時掌切行/戸郎切下公行同)皆乗
矣左右執兵而下矣曰聽誓也(左將帥右車右乘繩證切下同/將子匠切下去將同帥所類切)
(下元/帥同)戰乎曰未可知也乗而左右皆下矣曰戰禱也(禱請於鬼/神禱丁老)
(切或丁/報切)伯州犂以公卒告王(公晉/侯)苗賁皇在晉侯之側亦以王
卒告(賁皇楚鬬椒子宣四/年奔晉賁扶云切)皆曰國士在且厚不可當也(晉侯左/右皆以)
(伯州犂在楚知晉之情且謂楚衆多/故憚合戰與苗賁皇意異憚徒旦切)苗賁皇言於晉侯曰楚之
良在其中軍王族而巳請分良以擊其左右而三軍萃於王卒
(萃集也萃/似醉切)必大敗之公筮之史曰吉其卦遇復䷗(震下坤上/復無變)曰
南國䠞射其元王中厥目(北卜者辭也復陽長之卦陽氣起子/南行推隂故曰南國䠞也南國勢䠞)
(則離受其咎離爲諸侯又爲目陽氣激南飛矢之象故曰射其/元王中厥目䠞子六切射食亦切注及下射之同中丁仲切注)
(同長丁丈切/激古狄切)國䠞王傷不敗何待公從之(從其言/而戰)有淖於前(淖/泥)
(也淖乃孝切/徐徒較切)乃皆左右相違於淖(違辟/也)歩毅御晉厲公欒鍼爲
右(歩毅即/郤毅)彭名御楚共王潘黨爲右石首御鄭成公唐苟爲右
欒范以其族夾公行(二族強敌在公左右/共音恭夾古洽切)䧟於淖欒書將載晉
侯鍼曰書退國有大任焉得專之(在君前故子名其父大任/謂元帥之職焉於䖍切)且侵
官冒也(載公爲侵官冒莫/報切徐莫北切)失官慢也(去將而御/失官也)離局姦也(逺其/部曲)
(爲離局離力志切/注同逺于萬切)有三罪焉不可犯也乃掀公以出於淖(掀舉/也城)
(徐許言切云捧轂舉之則公軒起也一曰掀引也胡/根切一音虚斤切字林云舉出也火氣也又丘近切)癸巳潘尫
之黨與養由基蹲甲而射之徹七札焉(黨潘尫之子蹲聚也一/發達七札言其能陷堅)
(尫烏黃切之黨一本作潘尫之子黨案注云黨潘尫之子也則/傳文不得有子字古本此及襄二十三年申觧虞之傳摯皆無)
(子字蹲在尊切徐又在損切一/音才官切札側八切徐側乙切)以示王曰君有二臣如此何憂
於戰(二子以射夸/王夸苦瓜切)王怒曰大辱國(賤其不尚知/謀知音智)詰朝爾射死藝
(言女以射自多必當以藝死也詰朝/猶明朝是戰日朝如字注同女音汝)吕錡夢射月中之退入於
泥(吕錡魏錡射食亦切下至使/射同中丁仲切下及注同)占之曰姬姓日也(周也姬/姓尊)異姓
月也(異姓/卑)必楚王也射而中之退入於泥亦必死矣(錡自入泥/亦死象)
及戰射共王中目王召養由基與之兩矢使射吕錡中項伏弢
(弢弓衣項戸講/切弢他刀切)以一矢復命(言一發/而中)郤至三遇楚子之卒見楚
子必下免胄而趨風(疾如/風)楚子使工尹襄問之以弓(問遺/也)曰方
事之殷也(殷盛/也)有韎韋之跗注君子也(韎赤色跗注戎服若袴/而屬於跗與袴連韎莫)
(拜切又音妹徐莫蓋切跗方午切/注之樹切袴苦故切屬章玉切)識見不榖而趨無乃傷乎(恐/其)
(傷)郤至見客免胄承命曰君之外臣至從寡君之戎事以君之
靈間蒙甲胄(間猶近也近如字/一本或作與音預)不敢拜命(介者不拜/介音界)敢告不寧
君命之辱(以君辱賜命/故不敢自安)爲事之故敢肅使者(言君辱命來問以/有軍事不得荅故)
(肅使者肅手至地若今撎爲于僞切使所吏切/注及下同擡伊志切揖也字林云舉首下手也)三肅使者而退
晉韓厥從鄭伯(從逐/也)其御杜溷羅曰速從之其御屢顧不在馬
可及也韓厥曰不可以再辱國君乃止(二年鞌戰韓厥巳辱齊/侯溷戸昏切又戸本切)
郤至從鄭伯其右茀翰胡曰諜輅之余從之乗而俘以下(欲遣/輕兵)
(軍進以距鄭伯車前而自後登其車以執之茀府勿切翰/徐音韓諜音牒輅五嫁切乘䋲證切輕遣政切又如字)郤至
曰傷國君有刑亦止石首曰衛懿公唯不去其旗是以敗於熒
乃内旌於弢中(熒戰在閔二年去起吕/切熒戸扄切旌音精)唐苟謂石首曰子在君
側敗者壹大我不如子子以君免我請止乃死(敗者壹大謂軍/大崩也言石首)
(亦君之親臣而執御與車右不/同故首當御君以退巳當死戰)楚師薄於險(薄迫/也)叔山冉謂養
由基曰雖君有命爲國故子必射(王有死藝命冉如琰切/爲于僞切射食亦切)乃射
再發盡殪叔山冉搏人以投中車折軾晉師乃止(言二子皆有/過人之能發)
(如字徐音廢㱴於計切搏音愽中丁/仲切折之設切又市列切軾音式)囚楚公子茷(爲郤至見譖/張本茷扶廢)
(切)欒鍼見子重之旌請曰楚人請夫旌子重之麾也彼其子重
也日臣之使於楚也子重問晉國之勇臣對曰好以衆整曰又
何如(又問其餘夫音扶麾許危切日人實切使所/吏切下免使者同好呼報切下及注皆同)臣對曰好以
暇(暇間暇/間音閑)今兩國治戎行人不使不可謂整臨事而食言不可
謂暇(食好整之言使/所吏切又如字)請攝飲焉(攝持也持飲往飲/子重飲於䲴切)公許之使行
人執榼承飲造于子重(承奉也榼苦臘/切造七報切)曰寡君乏使使鍼御持
矛(御侍/也)是以不得犒從者使某攝飲子重曰夫子甞與吾言於
楚必是故也不亦識乎(知其以往言好暇故致/飲犒苦報切從才用切)受而飲之免使
者而復鼓(免脫也復扶又/切注及下同)旦而戰見星未巳子反命軍吏察夷
傷(夷亦/傷也)補卒乗(補死亡乗繩/證切下同)繕甲兵(繕治/也)展車馬(展陳也/陳如字)雞鳴
而食唯命是聽(復欲/戰)晉人患之苗賁皇徇曰蒐乗補卒(蒐閱也/徇似俊)
(切蒐所/留切)秣馬利兵(秣榖馬也/秣音末)脩陳固列(固堅也陳直/覲切又如字)蓐食申禱
(申重也蓐音/辱重直用切)明日復戰乃逸楚囚(逸縱也縱/子用切)王聞之召子反謀
榖陽豎獻飲於子反子反醉而不能見(榖陽子反内/豎見賢遍切)王曰天敗
楚也夫余不可以待乃宵遁晉入楚軍三日榖(食楚粟三日也/夫音扶三日榖)
(本或作三日/館榖誤也)范文子立於戎馬之前曰君幼諸臣不佞(佞才也/君幼本)
(或作君/幼弱)何以及此君其戒之(戒勿/驕)周書曰惟命不于常有德之
　謂(周書康誥言勝無/常命惟德是與)楚師還及瑕(瑕楚/地)王使謂子反曰先大夫
　之覆師徒者君不在(謂子玉敗城僕時王/不在軍覆芳服切)子無以爲過不榖之
　罪也子反再拜稽首曰君賜臣死死且不朽(王引過亦所/以責子反)臣之
　卒實奔臣之罪也子重使謂子反曰初隕師徒者而亦聞之矣
　盍圖之(聞子玉自殺終二卿相惡卒從此已/前皆子忽切隕于敏切盍戸臘切)對曰雖微先大夫
　有之大夫命側側敢不義(言以義命已/不敢不受)側亡君師敢忘其死王
　使止之弗及而卒〇戰之日齊國佐髙無咎至于師(無咎髙/固子)衛
　侯出于衛公出于壞隤(壞隤魯邑齊衛皆後非獨魯明晉以僑/如故不見公壞戸怪切徐音懷隤徒回)
(切)宣伯通於穆姜(穆姜成/公母)欲去季孟而取其室(季文子孟獻/子去起吕切)將
　行穆姜送公而使逐二子公以晉難告(會晉伐鄭/難乃旦切)曰請反而聽
　命姜怒公子偃公子鉏趨過(二子公庶弟/鉏仕居切)指之曰女不可是皆
　君也(言欲廢公更/立君女音汝)公待於壞隤申宫儆備(申勑宮備/儆京領切)設守而後
　行是以後(後晉楚戰期/守乎又切)使孟獻子守于公宫○秋㑹于沙隨謀
　伐鄭也(鄭猶/未服)〇宣伯使告郤犫曰魯侯待于壞隤以待勝者(觀晉/楚之)
(勝/負)郤犫將新軍且爲公族大夫以主東諸侯(主齊魯/之屬)取貨于宣
　伯而訴公于晉侯(訴譖/也)晉侯不見公〇曹人請于晉曰自我先
　君宣公即丗(在十/三年)國人曰若之何憂猶未弭(弭息也旣葬國人/皆將從子臧所謂)
(憂未息弭/亡氏切)而又討我寡君(前年晉侯/執曹伯)以亡曹國社稷之鎭公子
(謂子臧/逃奔宋)且大汦曹也(汦滅/也)先君無乃有罪乎(言今君無罪而見/討得無以先君故)
　若有罪則君列諸㑹矣(諸侯雖有篡弑之罪侯伯已與之㑹則/不復討前年㑹干戚曹伯在列盟畢乃)
(執之故曹人以爲無罪篡𥘉患切弑/音試復扶又切下及下文復請同)君唯不遺德刑(遺失/也)以伯
　諸侯豈獨遺諸敝邑敢私布之(爲曹伯歸不以名告/傳伯如字又音霸)〇七月公
　㑹尹武公及諸侯伐鄭將行姜又命公如初(復欲使公/逐季孟)公又申
　守而行諸侯之師次于鄭西我師次于督揚不敢過鄭(督揚鄭/東地守)
(手又切下注同過/古卧切又古禾切)子叔聲伯使叔孫豹請逆于晉師(豹叔孫僑/如弟也僑)
(如於是遂作/亂豹因奔齊)爲食於鄭郊師逆以至(聲伯戒叔孫以必須/所逆晉師至乃食)聲伯
　四日不食以待之食使者(使者豹之介食音嗣使所吏/切介音界及下文敢介同)而後食
(言其忠也而後食一/本作聲伯而後食)諸侯遷于制田(熒陽宛陵縣/東有制澤)知武子佐下
　軍(武子/荀罃)以諸侯之師侵陳至于鳴鹿(陳國武平縣/西南有鹿邑)遂侵蔡未反
(侵陳蔡不書公/不與與音預)諸侯遷干潁上戊午鄭子罕宵軍之宋齊衛皆
　失軍(將主與軍相失宋衛/不書後也將子匠切)〇曹人復請于晉晉侯謂子臧反吾
　歸而君(以曹人童/子臧故)子臧反曹伯歸(子臧自/宋還)子臧盡致其邑與卿
　而不出(不出/仕)〇宣伯使告郤犫曰魯之有季孟猶晉之有欒范
　也政令於是乎成今其謀曰晉政多門不可從也(政不/由君)寧事齊
　楚有亡而巳蔑從晉矣(蔑無/也)若欲得志於魯請止行父而殺之
(行父季/文子也)我斃蔑也(蔑孟獻子時留守/公官斃婢丗切)而事晉蔑有貳矣魯不貳
　小國必睦不然歸必叛矣九月晉人執季文子于苕丘公還待
　于鄆(鄆魯西邑東郡廪丘縣/東有鄆城廪力甚切)使子叔聲伯請季孫于晉郤犫曰
　苟去仲孫蔑而止季孫行父吾與子國親於公室(親魯甚於晉/公室去起吕)
(反下/同)對曰僑如之情子必聞之矣(聞其淫慝情慝/吐得切下同)若去蔑與行
父是大棄魯國而罪寡君也若猶不棄而惠徼周公之福使寡
君得事晉君則夫二人者魯國社稷之臣也若朝亡之魯必夕
亡以魯之密邇仇讎(仇讎謂齊楚夫/音扶朝知字)亡而爲讎治之何及(言魯/屬齊)
(楚則還/爲晉讎)郤犫曰吾爲子請邑對曰嬰齊魯之常隷也(隷賤官爲/于僞切)
敢介大國以求厚焉(介因/也)承寡君之命以請(承奉/也)若得所請吾
子之賜多矣又何求范文子謂欒武子曰季孫於魯相二君矣
(二君宣成/相息亮切)妾不衣帛馬不食粟可不謂忠乎信讒慝而棄忠良
若諸侯何子叔嬰齊奉君命無私(不受郤犫請邑衣於旣切食/舊如字對上句應作嗣音)
謀國家不貳(謂四日不食/以堅事晉)圖其身不忘其君(辭邑不食皆/先君而後身)若虚
其請是棄善人也子其圖之乃許魯平赦季孫冬十月出叔
孫僑如而盟之僑如奔齊(諸大夫共盟/以僑如爲戒)〇十二月季孫及郤犫
盟于扈歸刺公子偃(偃與鉏俱爲姜所指而/獨殺偃偃與謀與音預)召叔孫豹于齊而
立之(近此七月聲伯使豹請逆於晉聞魯人將討僑如豹乃辟/其難先奔齊生二子而魯乃召之故襄二年豹始見經傳)
(於此因言其終難/乃旦切見賢遍切)〇齊聲孟子通僑如(聲孟子齊靈/公母宋女)使立於髙
國之間(位此/二卿)僑如曰不可以再罪奔衛亦間於卿(傳亦終言僑/如之佞間徐)
(音間厠之間/讀者或如字)○晉侯使郤至獻楚捷于周與單襄公語驟稱其
伐(伐功/也)單子語諸大夫曰温季其亡乎(温季郤至/語魚據切)位於七人之
下(佐新軍/位在入)而求掩其上(稱己之伐/掩上功)怨之所聚亂之本也多怨而
階亂何以在位(怨爲/亂階)夏書曰怨豈在明不見是圖(逸書也不見/細微也見賢)
(遍切又/如字)將愼其細也今而明之其可乎(言郤至顯稱已/功所以明怨咎)
經十有七年春衛北宫括帥師侵鄭(括成公曾孫/括古活切)〇夏公㑹尹
子單子晉侯齊侯宋公衛侯曹伯邾人伐鄭(晉未能服鄭故假/天子烕周使二卿)
(㑹之晉爲兵主而猶先尹單/尊王命也單伯稱子蓋降爵)○六月乙酉同盟于柯陵(柯陵鄭/西地柯)
(古河/切)○秋公至自㑹(無/傳)〇齊髙無咎出奔莒〇九月辛丑用郊
(無傳九月郊祭非禮/明矣書用郊從史文)〇晉侯使荀罃來乞師(無傳將/伐鄭)〇冬公㑹
單子晉侯宋公衛侯曹伯齊人邾人伐鄭(鄭猶未/服故)○十有一月
公至自伐鄭(無/傳)〇壬申公孫嬰齊卒于貍脤(十一月無壬申日/誤也貍脤闕貍力)
(之切服/市軫切)〇十有二月丁巳朔日有食之(無/傳)○邾子貜且卒(無傳/五同)
(盟貜俱縳切徐居/碧切且子餘切)〇晉殺其大夫郤錡郤犫郤至○楚人滅舒
庸
傳十七年春王正月鄭子駟侵晉虚滑(虚滑晉二邑滑故滑國/爲秦所滅時屬晉後屬)
(周虚起/居切)衛北宫括救晉侵鄭至于髙氏(不書救以侵告髙/氏在陽翟縣西南)夏五
月鄭大子髠頑侯獳爲質於楚(侯獳鄭大夫髠苦門/切獳乃侯切質音致)楚公子成
公子寅戍鄭公㑹尹武公單襄公及諸侯伐鄭自戲童至于曲
洧(今新汲縣治曲洧城臨洧水戲/許冝切洧于軌切治直吏切)〇晉范文子反自鄢陵(前年/鄢陵)
(戰/還)使其祝宗祈死(祝宗主祭/祀祈禱者)曰君驕侈而克敵是天益其疾也
難將作矣愛我者惟祝我使我速死無及於難范氏之福也六
月戊辰士爕卒(傳言厲公無道故賢臣憂懼因禱自裁侈/尺氏切又尸氏切難乃且切祝之又切)〇乙
酉同盟于柯陵㝷戚之盟也(戚盟在/十五年)〇楚子重救鄭師于首止
諸侯還(畏楚/強)〇齊慶克通于聲孟子與婦人蒙衣乗輦而入于
閎(慶克慶封父蒙衣亦爲婦人服與婦人相冒/閎巷門與如字徐音預閎音宏冒亡報切)鮑牽見之以告
國武子(鮑牽鮑叔/牙曽孫)武子召慶克而謂之慶克乆不岀(慙卧於家/夫人所以)
(怪/之)而告夫人曰國子謫我(謫譴責也謫直/軰切譴遣戰切)夫人怒國子相靈公
以㑹(會伐鄭相息亮/切下相施氏同)髙鮑處守(髙無咎鮑牽/守手又切)及還將至閉門而
索客(蒐索備姦人/索所白切)孟子訴之曰髙鮑將不納君而立公子角國
子知之(角頃公子/頃音傾)秋七月壬寅刖鮑牽而逐髙無咎無咎奔莒
髙弱以盧叛(弱無咎子盧髙氏邑/刖音月又五刮切)齊人來召鮑國而立之(國牽/之弟)
(文/子)初鮑國去鮑氏而來爲施孝叔臣施氏卜宰厈句須吉(卜立/冡宰)
(句其/俱切)施氏之宰有百室之邑與厈句須邑使爲宰以讓鮑國而
致邑焉施孝叔曰子實吉對曰能與忠良吉孰大焉鮑國相施
氏忠故齊人取以爲鮑氏後仲尼曰鮑莊子之知不如葵葵猶
　能衛其足(葵傾葉向日以蔽其棍言鮑牽居亂不能危行/言孫知音智向許亮切本又作嚮行下孟切)〇冬
　諸侯伐鄭(前夏未/得志故)十月庚午圍鄭楚公子申救鄭師于汝上十
　一月諸侯還(不書圍畏楚救/不成圍而還)○𥘉聲伯夢渉洹(洹水岀汲郡林/慮縣東北至魏)
(郡長樂縣入清水洹音桓一音恒今土/俗音袁慮力於切樂音洛下平樂縣同)或與巳瓊瑰食之(瓊玉/瑰珠)
(也食珠玉含象瓊求營切瑰/古回切含戸暗切本亦作唅)泣而爲瓊瑰盈其懷(淚下化爲珠/玉滿其懷)
　從而歌之曰濟洹之水贈我以瓊瑰歸乎歸乎瓊瑰盈吾懷乎
(從就也夢/中爲此歌)懼不敢占也還自鄭壬申至于貍脤而占之曰余恐
　死故不敢占也今衆繁而從余三年矣無傷也言之之莫而卒
(繁猶多也傳戒數占/夢莫音暮數所角切)〇齊侯使崔杼爲大夫使慶克佐之帥師
　圍盧(討髙弱杼/直吕切)國佐從諸侯圍鄭以難請而歸(請於諸侯難/乃旦切下同)遂
　如盧師殺慶克以榖叛(疾克淫亂/故殺之)齊侯與之盟于徐關而復之
　十二月盧降使國勝告難于晉待命于清(勝國佐子使以髙氏/難告晉齊欲討國佐)
(故留其子於外清陽平樂縣是/爲明年殺國佐傳降下江切)〇晉厲公侈多外嬖(外嬖愛幸大/去嬖必計切)
反自鄢陵欲盡去羣大夫而立其左右(終如士爕言反自鄢一/本作自鄢陵去起吕切)
胥童以胥克之廢也怨郤氏(童胥克之子宣八/年郤缺廢胥克)而嬖於厲公郤
錡奪夷陽五田五亦嬖於厲公郤犫與長魚矯爭田執而梏之
(梏械也矯居表切梏/古毒切械戸戒切)與其父母妻子同一轅(繫之/車轅)既矯亦嬖於
厲公欒書怨郤至以其不從巳而敗楚師也欲廢之(鄢陵戰欒/書欲固壘)
(郤至言楚有六/間以取勝也)使楚公子茷告公曰此戰也郤至實召寡君(鄢/陵)
(戰晉囚公/子茷以歸)以東師之未至也(齊魯衛/之師)與軍帥之不具也曰此必
敗(荀罃佐下軍居守郤犫將新軍乞/師故言不具帥所類切守手又切)吾因奉孫周以事君(孫周/晉襄)
(公曽孫悼公/君楚王也)公告欒書書曰其有焉不然豈其死之不恤而受
敵使乎(謂鄢陵戰時楚子問/郤至以弓使所吏切)君盍甞使諸周而察之(甞試也盍/戸臘切使)
(所吏切/又如字)郤至聘于周欒書使孫周見之公使覘之信(覘伺也覘/勑廉切伺)
(音司又/絲嗣切)遂怨郤至厲公田與婦人先殺而飲酒後使大夫殺(傳/言)
(厲公無道先婦/人而後卿佐)郤至奉豕(進之/於公)寺人孟張奪之(寺人/奄士)郤至射而
殺之公曰季子欺余(季子郤至公反以爲郤/至奪孟張豕射食亦切)厲公將作難胥童
曰必先三郤族大多怨去大族不偪(不偪公室/偪彼力切)敵多怨有庸(討/多)
(怨者易有功/易以䜴切)公曰然郤氏聞之郤錡欲攻公曰雖死君必危郤
至曰人所以立信知勇也信不叛君知不害民勇不作亂失兹
三者其誰與我死而多怨將安用之(言俱死無用多/其怨咎知音智)君實有臣
而殺之其謂君何我之有罪吾死後矣若殺不辜將失其民欲
安得乎(言不得/安君位)待命而巳受君之禄是以聚黨有黨而爭命(爭/死)
(命)罪孰大焉(傳言郤至/無反心)壬午胥童夷羊五帥甲八百將攻郤氏
(八百/人)長魚矯請無用衆公使清沸魋助之(佛魋亦嬖人沸甫/味切魋徒回切)抽
戈結祍(祍裳際祍而甚/切徐音而鴆切)而僞訟者(僞與清/沸魋訟)三郤將謀於榭(榭講/武堂)
矯以戈殺駒伯苦成叔於其位(位所坐處也駒伯郤錡/苦成叔郤犫處昌慮切)温季曰
逃威也遂趨(郤至本意欲禀君命而死今矯等不以君命而來/故欲逃凶賊爲害故曰威言可畏也或曰威當爲)
(藏)矯及諸其車以戈殺之皆尸諸朝(陳其尸/於朝)胥童以甲劫欒書
中行偃於朝矯曰不殺二子憂必及君公曰一朝而尸三卿余
不忍益也對曰人將忍君(人謂書與偃/一朝如字)臣聞亂在外爲姦在内
爲軌御姦以德(德綏逺軌本又作宄/音同御魚吕切下同)御軌以刑(刑治/近)不施而殺
不可謂德臣偪而不討不可謂刑德刑不立姦軌並至臣請行
遂出奔狄(行去也施如/字或式䜴切)公使辭於二子(辭謝書/與偃)曰寡人有討於
郤氏郤氏旣伏其辜矣大夫無辱其復職位(胥童劫而執/之故云辱)皆再
拜稽首曰君討有罪而免臣於死君之惠也二臣雖死敢忘君
德乃皆歸公使胥童爲卿公遊于匠麗氏(匠麗嬖/大夫家)欒書中行偃
遂執公焉召士匄士匄辭(辭不/往)召韓厥韓厥辭曰昔吾畜於趙
氏孟姬之讒吾能違兵(畜養也違去也韓厥少爲趙盾所待養/及孟姬之亂晉將討趙氏而厥去其兵)
(示不與黨言此者明巳無所偏助孟/姬亂在八年去起吕切少詩照切)古人有言曰殺老牛莫之
敢尸而況君乎二三子不能事君焉用厥也(尸主也焉/於䖍切)〇舒庸
人以楚師之敗也(敗於鄢陵舒/庸東夷國)道呉人圍巢伐駕圍釐虺(巢駕/釐虺)
(楚四邑道音導下及注同駕如/字一音加釐力之切虺許鬼切)遂恃呉而不設備楚公子橐師
襲舒庸滅之〇閏月乙卯晦欒書中行偃殺胥童(以其劫已故/橐他洛切)
民不與郤氏胥童道君爲亂故皆書曰晉殺其大夫(厲公以私/欲殺三郤)
(而三郤死不以無罪書書偃以家怨害胥童而胥/童受國討文明郤氏失民胥童道亂冝其爲國戮)
經十有八年春王正月晉殺其大夫胥童(傳在前年經/在今春從告)〇庚申
晉弑其君州蒲(不稱臣/君無道)〇齊殺其大夫國佐(國武/子)〇公如晉〇
夏楚子鄭伯伐宋〇宋魚石復入于彭城(傳例曰以惡入也彭/城宋邑今彭城縣復)
(扶又/切)〇公至自晉〇晉侯使士匄來聘〇秋𣏌伯來朝〇八月
邾子來朝○築鹿囿(築牆爲鹿/苑囿音又)○己丑公薨于路寢〇冬楚人
鄭人侵宋(子重先遣輕軍侵宋故稱/人而不言伐輕遣政切)〇晉侯使士魴來乞師(魴/音)
(房)○十有二月仲孫蔑㑹晉侯宋公衛侯邾子齊崔杼同盟于
虚朾(虚朾地闕虚起/居切朾他丁切)〇丁未葬我君成公
傳十八年春王正月庚申晉欒書中行偃使程滑弑厲公(程滑/晉大)
(夫)葬之于翼東門之外以車一乗(言不以君禮葬諸侯/葬車七乗乗繩證切)使荀罃
士魴逆周子于京師而立之(悼公/周)生十四年矣大夫逆于清原
周子曰孤始願不及此雖及此豈非天乎(言有/命)抑人之求君使
岀命也立而不從將安用君二三子用我今日否亦今日共而
從君神之所福也(傳言其少有才所以/能自固少詩照切)對曰羣臣之願也敢不
唯命是聽庚午盟而入(與諸大/夫盟)館于伯子同氏(晉大夫家/館舎也)辛巳
朝于武宫(武公曲沃/始命君)逐不臣者七人(夷羊五/之屬)周子有兄而無慧
不能辨菽麥故不可立(菽大豆也豆麥殊形易别故以爲癡者/之候不慧蓋丗所謂白癡菽音叔易以)
(豉切别彼列/切癡勑疑切)〇齊爲慶氏之難(前年國佐殺慶克爲/于僞切難乃旦切)故甲申晦
齊侯使士華免以戈殺國佐于内宫之朝(華免齊大夫/内宫夫人宫)師逃于
夫人之宫(伏兵内宫/恐不勝)書曰齊殺其大夫國佐棄命專殺以榖叛
故也(國佐本疾淫亂殺慶克齊以是討之/嫌其罪不及死故傳明言其三罪)使清人殺國勝(勝國/佐子)
(前年待命/于清者)國弱來奔(弱勝/之弟)王湫奔萊(湫國佐黨湫子小切/徐子鳥切萊音來)慶封
　爲大夫慶佐爲司寇(封佐皆/慶克子)旣齊侯反國弱使嗣國氏禮也(佐/之)
(罪不及/不祀)○二月乙酉朔晉悼公即位于朝(朝廟五日而即位也/厲公殺絶故悼公不)
(以嗣子居/喪殺音試)始命百官(始爲/政)施舎巳責(施恩惠舎勞役止逋責施/如字一音始䜴切逋布吳)
(切)逮鰥寡(惠及微鰥/古頑切)振廢滯(起舊/德)厈乏困救災患(厈亦/救也)禁淫慝
　薄賦斂宥罪戾(宥寛也慝他得切斂力/驗切宥音又戾力計切)節器用(節省也省所/景切下同)時
　用民(使民/以時)欲無犯時(不縱私欲縦本/亦作從子用切)使魏相士魴魏頡趙武爲
　卿(相魏錡子魴士㑹子頡魏顆子武趙朔子此四人其/父祖皆有勞於晉國相息亮切頡戸結切顆苦果切)荀家荀
　㑹欒黶韓無忌爲公族大夫使訓卿之子弟共儉孝弟(無忌韓/厥子弟)
(音悌本/亦作悌)使士渥濁爲大傅使脩范武子之法(渥濁士貞子武子/爲景公大傅渥於)
(角/切)右行辛爲司空使脩士蔿之法(辛將右行因以爲氏士蔿獻/公司空也行戸郎切蔿于委)
(切將子/匠切)弁糾御戎校正屬焉(弁糾欒糾也校正主馬官弁皮彦/切本又作卞同糾居黝切校戸孝)
(切)使訓諸御知義(戎士尚/節義)荀賔爲右司士屬焉(司士車/右之官)使訓勇
　力之士時使(勇力皆車右也勇力多不順命故訓之/以共時之使共音恭本亦作供下文同)卿無共御
立軍尉以攝之(省卿戎御令軍尉攝御而/巳省所景切令力呈切)祁奚爲中軍尉羊舌
職佐之魏絳爲司馬(魏犫/子也)張老爲候奄鐸遏寇爲上軍尉籍偃
爲之司馬(偃籍談父爲上軍司馬鐸/待洛切遏於葛切徐音謁)使訓卒乗親以聽命(相親/以聽)
(上命卒子忽切乗/繩證切下及注同)程鄭爲乗馬御六騶屬焉使訓羣騶知禮(程/鄭)
(荀氏别族乘焉御乘車之僕也六騶六閑之騶周禮諸/侯有六閑馬乗車尚禮客故訓羣騶使知禮騶側留切)凡六官
之長皆民譽也(大國三卿晉時置六卿爲軍帥故揔舉六官/則知羣官無非其人長丁丈切帥所類切)舉
不失職官不易方(官守其業/無相踰易)爵不踰德(量德/授爵)師不陵正旅不偪
師(正軍將命卿也師二千五百人之帥也旅/五百人之帥也言上下有禮不相陵偪)民無謗言所以復
霸也(此以上通言悼公所行未必皆在即位之/年復扶又切下及注復入皆同上時掌切)〇公如晉朝嗣
君也○夏六月鄭伯侵宋及曹門外(曹門宋/城門)遂㑹楚子伐宋取
朝郟楚子辛鄭皇辰侵城郜取幽丘同伐彭城(朝郟城郜幽丘/皆宋邑取朝如)
(字郟古洽切/郜古報切)納宋魚石向爲人鱗朱向帶魚府焉(五子以十五/年出奔楚獨)
(書魚石/爲帥告)以三百乗戍之而還書曰復入(惡其衣阻大國以兵威/還故書復入乗繩證切)
(惡烏/路切)凡去其國國逆而立之曰入(謂本無位/紹繼而立)復其位曰復歸(亦/國)
(逆復音服/又扶又切)諸侯納之曰歸(謂諸侯以言語告請而/納之有位無位皆曰歸)以惡曰復入
(謂身爲戎首稱兵入伐害國殄民者也此四條所以明外内之/援辯逆順之辭通君臣取國有家之大例以惡曰復入或作以)
(惡入曰/復入)宋人患之西鉏吾曰何也(西鉏吾宋大夫鉏仕居/切徐在居切吾音魚)若楚
　人與吾同惡以德於我吾固事之也不敢貳矣(惡謂/魚石)大國無厭
　鄙我猶憾(言已事之則以我爲鄙邑猶恨不/足此吾患也厭於鹽切憾戸暗切)不然而收吾憎使
　替其政(謂不同惡魚石/而用之使佐政)以間吾釁亦吾患也今將崇諸侯之姦
　而披其地(崇長也謂楚今取彭城以封魚石披猶分也間如/字又間厠之間釁許靳切披普彼切長丁丈切)以
　塞夷庚(夷庚呉晉往來之要道楚封魚/石於彭城欲以絶呉晉之道)逞姦而攜服毒諸侯而
　懼呉晉(隔呉晉之道/故懼攜離也)吾庸多矣非吾憂也且事晉何爲晉必恤
　之(言宋常事晉何爲顧/有此患難難乃旦切)○公至自晉晉范宣子來聘且拜朝也(拜/謝)
(公/朝)君子謂晉於是乎有禮(有卑讓/之禮)○秋𣏌桓公來朝勞公且問
　晉故公以晉君語之(語其德政勞力/報切語魚據切)𣏌伯於是驟朝于晉而請
爲昏(爲平公不/徹樂張本)○七月宋老佐華喜圍彭城老佐卒馬(言所以/不克彭)
(城)〇八月邾宣公來朝即位而來見也(見賢/遍切)○築鹿囿書不時
也(非土/功時)〇已丑公薨于路寢言道也(在路寢得/君薨之道)○冬十一月楚
子重救彭城伐宋(使偏師與鄭人侵/宋子重爲後鎭)宋華元如晉告急韓獻子
爲政(於是欒書卒韓/厥代將中軍)曰欲求得人必先勤之(勤恤/其急)成霸安疆自
宋始矣晉侯師于台谷以救宋(台谷地闕台勑/才切一音臺)遇楚師于靡角
之谷楚師還(畏晉強也/龍角宋地)○晉士魴來乞師(將救/宋)季文子問師數
於臧武仲(武仲宜/叔之子)對曰伐鄭之伇知伯實來下軍之佐也(知伯/荀罃)
今彘季亦佐下軍(彘季士魴/彘直例切)如伐鄭可也(伐鄭在/十七年)事大國無失
班爵而加敬焉禮也從之(從武/仲言)○十二月孟獻子㑹于虚朾謀
救宋也宋人辭諸侯而請師以圍彭城(不敢煩諸侯故但請其/師爲襄元年圍彭城傳)
〇孟獻子請于諸侯而先歸㑹葬丁未葬我君成公書順也(薨/于)
(路寢五月而葬國家安靜丗適/承嗣故曰書順也適丁歷切)

春秋左氏傳卷第十三
春秋經傳集解襄元第十四(陸云襄公名午成公子母定以謚/法因事有功曰襄辟土有德曰襄)
　　　　　　　　　　杜氏　盡九年
經元年春正正月公即位(無傳於是/公年四歳)〇仲孫蔑㑹晉欒黶宋華
元衛寗殖曹人莒人邾人滕人薛人圍宋彭城(魯與謀於虚朾/而書㑹者禀命)
(霸主非匹敵/故與音預)〇夏晉韓厥帥師伐鄭○仲孫蔑㑹齊崔杼曹人
邾人𣏌人次于鄫(鄫鄭地在陳留襄邑縣東南書次兵/不加鄭次鄫以待晉師鄫才陵切)〇秋楚
公子壬夫帥師侵宋○九月辛酉天王崩(無傳辛酉九/月十五日)○邾子
來朝〇冬衛侯使公孫剽來聘(剽子叔黒背子剽匹/妙切字林匹召切)○晉侯使
荀罃來聘(冬者十月初也王崩赴未至皆未聞/喪故各得行朝聘之禮而傳善之)
傳元年春已亥圍宋彭城(下有二月則此已亥爲/正月正月無已亥日誤)非宋地追書
也(成十八年楚取彭城以封魚石故曰/非宋地夫子治春秋追書繫之宋)於是爲宋討魚石故稱
宋且不登叛人也(登成也不與其專邑叛君故/使彭城還繫宋爲于僞切)謂之宋志(稱宋/亦以)
(成宋/志)彭城降晉晉人以宋五大夫在彭城者歸寘諸瓠丘(彭城/降不)
(書賤略之瓠丘晉地河東東垣縣東南有壷丘五大夫魚石向/爲人鱗朱向帶魚府降戸江切寘之䜴切瓠徐侯呉切一音戸)
(故切垣/音袁)齊人不㑹彭城晉人以爲討二月齊大子光爲質於晉
(光齊靈公大/子質音致)○夏五月晉韓厥荀偃帥諸侯之師伐鄭入其郛
(荀偃不書非元帥郛/芳夫切帥所類切)敗其徒兵於洧上(徒兵歩兵洧水出密縣/東南至長平入潁洧于)
(軌/切)於是東諸侯之師次于鄫以待晉師(齊魯曹/邾𣏌)晉師自鄭以鄫
之師侵楚焦夷及陳(於是孟獻子自鄫先歸不與侵陳楚/故不書焦如字徐在堯切與音預)晉侯
衛侯次于戚以爲之援(爲韓/厥援)○秋楚子辛救鄭侵宋吕留(吕留/二縣)
(今屬彭/城郡)鄭子然侵宋取犬丘(譙國鄼縣東北有犬丘城迂迴/疑鄼才河切又子旦切迂音于)〇
九月邾子來朝禮也(邾宣/公)○冬衛子叔晉如武子來聘禮也凡
諸侯即位小國朝之(小事/大)大國聘焉(大字/小)以繼好結信謀事補
闕禮之大者也(闕猶過也禮以安國家/利民人爲大好呼報切)
經二年春王正月葬簡王(無傳五月/而葬速)○鄭師伐宋(書伐/從告)○夏五
月庚寅夫人姜氏薨○六月庚辰鄭伯睔卒(禾與襄同盟而赴/以名庚辰七月九)
(日書六月經誤睔古/困切徐又胡忖切)○晉師宋師衛寗殖侵鄭(宋雖非卿師重/故叙衛上殖市)
(力/切)○秋七月仲孫蔑㑹晉荀罃宋華元衛孫林父曹人邾人于
戚○已丑葬我小君齊姜(齊謚也三月而葬速齊/如字或音側皆切非)○叔孫豹如
宋(豹於此始自/齊還爲卿)○冬仲孫蔑㑹晉荀罃齊崔杼宋華元衛孫林
父曹人邾人滕人薛人小邾人于戚遂城虎牢(以偪/鄭)○楚殺其
大夫公子申
傳二年春鄭師侵宋楚令也(以彭/城故)○齊侯伐萊萊人使正輿子
賂夙沙衛以索馬牛皆百匹(夙沙衛齊寺人索簡擇好者萊音/來輿音餘本亦作與索所白切)
齊師乃還君子是以知齊靈公之爲靈也(謚法亂而不損曰靈/言謚應其行應應對)
(之應行/下孟切)○夏齊姜薨初穆姜使擇美檟(檟梓之屬檟/古雅切木名)以自爲櫬
與頌琴(櫬棺也頌琴琴名猶言雅/琴皆欲以送終櫬初覲切)季文子取以葬君子曰非禮
也禮無所逆婦養姑者也虧姑以成婦逆莫大焉(穆姜成公母/齊姜成公婦)
(養余/亮切)詩曰其惟哲人告之話言順德之行(詩大雅哲知也話善/也言知者行事無不)
(順話戸快切/知音智下同)季孫於是爲不哲矣(言逆德陸云一/本作不爲哲矣)且姜氏君之
妣也(襄公適母哉曰君之妣妣必/履切適丁歷切本又作嫡)詩曰爲酒爲醴烝卑祖妣以
洽百禮降福孔偕(詩周頌烝進也卑與也偕徧也言敬事祖妣/則鬼神降福季孫葬姜氏不以禮是不敬祖)
(妣烝之承切卑必利切洽/戸夾切偕音皆徧音遍)齊侯使諸姜宗婦來送葬(宗婦同姓/大夫之婦)
(婦人越疆送葬/非禮疆居良切)召萊子萊子不㑹故晏弱城東陽以偪之(爲六/年滅)
(萊傳東陽齊竟/上邑竟音境)○鄭成公疾子駟請息肩於晉(欲辟楚役以負/擔喻擔都暫切)
公曰楚君以鄭故親集矢於其目(謂鄢陵戰晉射楚/王目射食亦切)非異人任
寡人也(言楚子任比患不爲他人蓋在已陸云非異人/任絶句任音壬一讀至人字絶句爲于僞切)若背之
是棄力與言其誰暱我(言盟誓之言背音佩棄力服本作/棄功暱本作昵女乙切徐乃吉切)免寡
人唯二三子秋七月庚辰鄭伯睔卒於是子罕當國(攝君/事)子
駟爲政(爲政/卿)子國爲司馬晉師侵鄭(晉伐喪/非禮)諸大夫欲從晉子
駟曰官命未改(成公未葬嗣君未免喪故/言未改不欲違先君意)㑹于戚謀鄭故也(鄭/乆)
(叛晉謀/討之)孟獻子曰請城虎牢以偪鄭(虎牢舊鄭/邑今屬晉)知武子曰善鄫
之㑹吾子聞崔子之言今不來矣(元年孟獻子與齊崔杼女于/鄫崔杼有不服晉之言獻子)
(以告知/武子)滕薛小邾之不至皆齊故也(三國齊/之屬)寡君之憂不唯鄭
(言復憂齊叛復/扶又切下同)罃將復於寡君而請於齊(以城事白晉君而請/齊㑹之欲以觀齊志)
得請而告吾子之功也(得請謂齊人應命/告諸侯㑹築虎牢)若不得請事將在齊
(將伐/齊)吾子之請諸侯之福也(城虎牢足以/服鄭息征伐)豈唯寡君頼之(傳言/荀罃)
(能用/善謀)○穆叔聘于宋通嗣君也○冬復㑹于戚齊崔武子及滕
薛小邾之大夫皆㑹知武子之言故也(武子言事將在齊齊/人懼帥小國而㑹之)遂
城虎牢鄭人乃成(如孟獻/子之謀)○楚公子申爲右司馬多受小國之
賂以偪子重子辛(偪奪其/權勢)楚人殺之故書曰楚殺其大夫公子
中(言所以致/國討之子)
經三年春楚公子嬰齊帥師伐呉○公如晉○夏四月壬戍公
及晉侯盟于長樗(晉侯出其國都與公/盟于外樗勑居切)○公至自晉(無傳不以/長樗至本)
(非/㑹)○六月公㑹單子晉侯宋公衛侯鄭伯莒子邾子齊丗子光已
未同盟于雞澤(雞澤在廣平曲梁縣西南周靈王新即位使王/官伯出與諸侯盟以安王室故無譏單音善)
○陳侯使袁僑如㑹(陳疾楚政而來屬晉本非召㑹/而自來故言如㑹僑其驕切)○戊寅叔
孫豹及諸侯之大夫及陳袁僑盟(諸侯旣盟袁僑乃至故使大/夫別與之盟言諸侯之大夫)
(則在雞澤之諸侯也殊袁僑者明諸侯大夫所以盟盟/袁僑也據傳盟在秋長歷推戊寅七月十三日經誤)○秋公
至自㑹(無/傳)○冬晉荀罃帥師伐許
傳三年春楚子重伐呉爲簡之師(簡選/練)克鳩兹至于衡山(鳩兹/呉邑)
(在丹陽無湖縣東今臯夷/也衡山在呉興烏程縣南)使鄧廖帥組甲三百被練三千(組甲/被練)
(皆戰備也組甲漆甲成組文被練練𫀆/廖力彫切組音祖被皮義切徐扶僞切)以侵呉呉人要而擊之
獲鄧廖其能免者組甲八十被練三百而巳子重歸旣飲至三
日呉人伐楚取駕駕良邑也鄧廖亦楚之良也君子謂子重於
是役也所獲不如所亡(當時君子/要於遥切)楚人以是咎子重子重病之
遂遇心疾而卒(憂恚故成心疾咎/其九切恚一瑞切)○公如晉始朝也(公即位/而朝)○
夏盟于長樗孟獻子相公稽首(相儀也稽首首/至地相息亮切)知武子曰天子
在而君辱稽首寡君懼矣(稽首事天/子之禮)孟獻子曰以敝邑介在東
表密邇仇讎(仇讎謂齊楚與晉爭/介音界爭爭鬬之爭)寡君將君是望敢不稽首(傳/言)
(獻子能固/事盟主)○晉爲鄭服故且欲脩呉好(鄭服在前年爲于/僞切好呼報切)將合
諸侯使士匄告于齊曰寡君使匄以歳之不易不虞之不戒寡
君願與一二兄弟相見(不易多難也虞度也戒備也列國之君/相謂兄弟易以䜴切難乃旦切度待洛)
(切)以謀不恊請君臨之使匄乞盟齊侯欲勿許而難爲不恊乃
盟於耏外(與士匄盟耏/水名耏音而)○祁奚請老(老致/仕)晉侯問嗣焉(嗣續其/職者)稱
解狐其讎也將立之而卒(解狐卒/解音蟹)又問焉對曰午也可(午祁/奚子)於
是羊舌職死矣晉侯曰孰可以代之對曰赤也可(赤職之/子伯華)於是
使祁午爲中軍尉羊舌赤佐之(各代/其父)君子謂祁奚於是能舉善
矣稱其讎不爲謟立其子不爲比舉其偏不爲黨(謟媚也偏屬/也謟他檢切)
(比毗/志切)商書曰無偏無黨王道蕩蕩(商書洪範也蕩/蕩平正無私)其祁奚之謂
矣解狐得舉(未得位故/曰得舉)祁午得位伯華得官建一官而三物成
(一官軍尉/物事也)能舉善也夫唯善故能舉其類詩云惟其有之是以
似之祁奚有焉(詩小雅言唯有德之人能舉似巳者/也夫音扶絶句一讀以夫爲下句首)○六月公
㑹單頃公及諸侯已未同盟于雞澤(單頃公王卿/士頃音傾)晉侯使荀㑹
逆呉子于淮上呉子不至(道逺/多難)○楚子辛爲令尹侵欲於小國
陳成公使袁僑如㑹求成(患楚侵欲袁僑/濤塗四岀孫)晉侯使和組父告于
諸侯(告陳/服)秋叔孫豹及諸侯之大夫及陳袁僑盟陳請服也(其/君)
(不來使大夫盟/之匹敵之冝)○晉侯之弟揚干亂行於曲梁(行陳次行戸郎/切陳直覲切)
魏絳戮其僕(僕御/也)晉侯怒謂羊舌赤曰合諸侯以爲榮也揚干
爲戮何辱如之必殺魏絳無失也對曰絳無貳志事君不辟難
有罪不逃刑其將來辭何辱命焉言終魏絳授僕人書(僕人晉/侯御僕)
將伏劒士魴張老止之公讀其書曰日君乏使使臣斯司馬(斯/此)
(也)臣聞師衆以順爲武(順莫/敢違)軍事有死無犯爲敬(守官行法雖/死不敢有違)
君合諸侯臣敢不敬君師不武執事不敬罪莫大焉臣懼其死
以及揚干無所逃罪(懼自犯不武/不敬之罪)不能致訓至於用鉞(用鉞斬/揚干之)
(僕鉞/音越)臣之罪重敢有不從以怒君心(言不敢/不從戮)請歸死於司寇(致/尸)
(於司寇/使戮之)公跣而出曰寡人之言親愛也吾子之討軍禮也寡人
有弟弗能敎訓使干大命寡人之過也子無重寡人之過(聽絳/死爲)
(重過跣先典切/重直用切注同)敢以爲請(請使/無死)晉侯以魏絳爲能以刑佐民矣
反役與之禮食使佐新軍(羣臣旅㑹今欲顯絳故特爲設/禮食食音嗣又如字爲于僞切)張老
爲中軍司馬(代魏/絳)士富爲候奄(代張老士富/士㑹别族)○楚司馬公子何
忌侵陳陳叛故也〇許靈公事楚不㑹于雞澤冬晉知武子帥
師伐許
經四年春王三月已酉陳侯午卒(前年大夫盟雞澤/三月無己酉日誤)○夏叔孫
豹如晉○秋七月戊子夫人姒氏薨(成公妾襄公/母姒𣏌姓)〇葬陳成公
(無/傳)○八月辛亥葬我小君定姒(無傳定謚也赴同祔姑反哭成/喪皆以正夫人禮母以子貴踰)
(月而/葬速)〇冬公如晉○陳人圍頓
　傳四年春楚師爲陳叛故猶在繁陽(前年何忌之師侵陳今猶/未還繁陽楚地在汝南鮦)
(陽縣南爲于僞切鮦孟康音紂/直乆切一音童或音直勇切非)韓獻子患之言於朝曰文王帥
　殷之叛國以事紂唯知時也(知時未/可爭)今我易之難哉(晉力未能/服楚受陳)
(爲非/時)三月陳成公卒楚人將伐陳聞喪乃止(軍禮不/伐喪)陳人不聽
　命(不聽/楚命)臧武仲聞之曰陳不服於楚必亡大國行禮焉而不服
　在大猶有咎而況小乎夏楚彭名侵陳陳無禮故也(爲下陳圍/頓傳咎)
(九/切)○穆叔如晉報知武子之聘也(武子聘/在元年)晉侯享之金奏肆夏
　之三不拜(肆夏樂曲名周禮以鍾鼔奏九夏其二日肆夏一名/樊三曰韶夏一名遏四日納夏一名渠蓋擊鍾而奏)
(此三夏曲夏戸雅切注及下皆同九夏一日王夏二日肆夏三/日韶夏四日納夏五日章夏六日齊夏七日族夏八日陔夏九)
(日驁夏肆夏一名樊國語云金奏肆夏樊遏渠杜遂分爲三夏/之别名吕叔王云肆夏時邁也樊遏執竸也渠思文也韶上招)
(切褐於葛切納夏本或/爲夏納誤渠其居切)工歌文王之三又不拜(工樂人也文王/之三大雅之首)
(文王太/明緜)歌鹿鳴之三三拜(小雅之首鹿鳴/四杜皇皇者華)韓獻子使行人子貟
　問之(行人通使之官貟音云徐/于貧切使所吏切下同)曰子以君命辱於敝邑先君之
禮藉之以樂以辱吾子(藉薦也藉/在夜切)吾子舎其大而重拜其細敢
問何禮也對曰三夏天子所以享元侯也使臣弗敢與聞(元侯/牧伯)
(舎音捨重直用切下皆同與/音預下及與同牧徐音目)文王兩君相見之樂也臣不敢及
(及與也文王之三皆稱文王之德受/命作周故諸侯㑹同以相樂樂音洛)鹿鳴君所以嘉寡君也敢
不拜嘉(晉以叔孫爲嘉賔故歌周鳴之詩取其我有嘉/賔叔孫奉君命而來嘉叔孫乃所以嘉魯君)四牡君
所以勞使臣也敢不重拜(詩言使臣乗四牡騑騑然行不止勤/勞也晉以叔孫來聘故以此勞之勞)
(力報切注勞之/同騑芳非切)皇皇者華君敎使臣曰必諮於周(皇皇者華君/遣使臣之詩)
(言忠臣奉使能光輝君命如華之皇皇然又當諮于忠信以補/已不及忠信爲周其詩日周爰諮諏周爰諮謀周爰諮度周爰)
(諮詢言必於忠信之人諮此四/事諏子須切度待洛切詢音荀)臣聞之訪問於善爲咨(問善/道)咨
親爲詢(問親戚/之義)咨禮爲度(問禮/冝)咨事爲諏(問政/事)咨難爲謀(問患/難難)
(乃旦/切)臣獲五善敢不重拜(五善爲諮/詢度諏謀)○秋定姒薨不殯于廟無
櫬不虞(櫬親身棺季孫以定姒本賤旣無器備議/其喪制欲殯不過廟又不反哭過古禾切)匠慶謂季文
子(匠慶魯/大匠)曰子爲正卿而小君之喪不成(謂如季孫所議則/爲夫人禮不成)不
　終君也(慢其母是不/終事君之道)君長誰受其咎(言襄公長將責/季孫長丁丈切)初季孫爲
　已樹六檟於蒲圃東門之外(蒲圃場圃名季文子樹檟欲自爲/櫬爲于僞切下注爲定姒爲言執)
(事同圃市古/切場直良切)匠慶請木(爲定姒/作櫬)季孫曰略(不以道/取爲略)匠慶用蒲圃
　之檟季孫不御(御止也傳言遂得成禮/故經無異文御魚吕切)君子曰志所謂多行無
　禮必自及也其是之謂乎○冬公如晉聽政(受貢賦多/少之政)晉侯享
　公公請屬鄫(鄫小國也欲得使屬魯如須句顓臾之比使助魯/出貢賦公時年七歳蓋相者爲之言鄫今琅邪鄫)
(縣句其俱切顓音專臾羊/朱切比必二切相息亮切)晉侯不許孟獻子曰以寡君之密邇
　於仇讎而願固事君無失官命(晉官徴/發之命)鄫無賦於司馬(晉司馬/又掌諸)
(侯之/賦)爲執事朝夕之命敝邑敝邑褊小闕而爲罪(闕不共也朝/夕如字褊必)
(淺切共/音恭)寡君是以願借助焉(借鄫以自助借/子亦切注同)晉侯許之(爲明年/叔孫豹)
(鄫丗子巫/如晉傳)○楚人使頓間陳而侵伐之故陳人圍頓(間伺間鈌/間間厠之)
(間伺音司下間音閑/又間厠之間又如字)○無終子嘉父使孟樂如晉(無終山戎國/名孟樂其使)
(臣使所/吏切)因魏莊子納虎豹之皮以請和諸戎(欲戎與晉和/莊子魏絳)晉侯
曰戎狄無親而貪不如伐之魏絳曰諸侯新服陳新來和將觀
於我我德則睦否則攜貳勞師於戎而楚伐陳必弗能救是棄
陳也諸華必叛(諸華/中國)戎禽獸也獲戎失華無乃不可乎夏訓有
之曰有窮后羿(夏訓夏書有窮國名后君也羿/有窮君之號夏戸雅切羿音詣)公曰后羿何如
(怪其言不/次故問之)對曰昔有夏之方衰也后羿自鉏遷于窮石因夏民
以代夏政(禹孫大康淫放失國夏人立其弟仲康仲康亦微弱/仲康卒子相立羿遂代相號日有窮鉏羿本國名鉏)
(仕居切大音/泰相息亮切)恃其射也(羿善/射)不脩民事而淫干原獸(淫放/原野)棄武
羅伯因熊髠尨圉(四子皆羿之賢臣髠苦門/切尨莫邦切圉魚吕切)而用寒浞寒浞伯
明氏之讒子弟也(寒國北海平壽縣東有寒亭伯/明其君名浞仕角切徐在角切)伯明后寒棄
之夷羿收之(夷/氏)信而使之以爲已相浞行媚于内(内宫/人)而施賂
于外愚弄其民(欺罔/之)而虞羿于田(樂之以遊田樂/音洛下樂安同)樹之詐慝以
取其國家(樹立也慝他/得切後同)外内咸服(信浞/詐)羿猶不悛(悛改也悛/七全切)將
歸自田(羿獵/還)家衆殺而亨之以食其子(食羿子亨普彭/切煑也食音嗣)其子不
忍食諸死于窮門(殺之於/國門)靡奔有鬲氏(靡夏遺臣事羿者有鬲/國名今乎原鬲懸鬲音)
(革)浞因羿室(就其/如妾)生澆及豷恃其讒慝詐僞而不德于民使澆
用師滅斟灌及斟㝷氏(二國夏同姓諸侯仲康之子后相所依/樂安壽光縣東南有灌亭北海平壽縣)
(東南有斟亭澆五弔切豷許/器切斟之林切灌古亂切)處澆于過處豷于戈(過戈皆國名/東萊掖縣北)
(有過郷戈在宋鄭之間過古禾切注及下/同戈古禾切掖音亦漢書作夜孟康音掖)靡自有鬲氏收二國
之燼(燼遺民燼/才刃切)以滅浞而立少康(少康夏后相/子少詩照切)少康滅澆于
過后杼滅豷于戈(后杼少康子/杼直吕切)有窮由是遂亡失人故也(浞因/羿室)
(故不改有/窮之號)昔周辛甲之爲大史也命百官官箴王闕(辛申周武/王大史闕)
(過也使百官各爲箴/辭戒王過箴之林切)於虞人之箴(虞人掌/田獵)曰芒芒禹跡畫爲九
州(芒芒逺貌畫分也芒/莫郎切畫乎麥切)經啓九道(啓開九/州之道)民有寢廟獸有茂草
各有攸處德用不擾(人神各有所歸故德不亂攸處/如字本或作攸家擾如小切)在帝夷羿
冒于原獸(冒貪也冒莫報/切又亡北切)忘其國恤而思其麀牡(言但念獵麀/音憂鹿牡也)
(牡茂/后切)武不可重(重猶數也重直用/切數所角切)用不恢于夏家(羿以好武雖/有夏家而不)
(能恢大之/恢苦囬切)獸臣司原敢告僕夫(獸臣虞人告僕/夫不敢斥尊)虞箴如是可不
懲乎於是晉侯好田故魏絳及之(及后羿事好呼/報切懲直升切)公曰然則莫
如和戎乎對曰和戎有五利焉戎狄荐居貴貨易土(荐聚也易/猶輕也荐)
(於薦切又才遜切或云草/也易以䜴切徐神䜴切)土可賈焉一也邊鄙不聳民狎其野
穡人成功二也(聳懼狎習也賈/音古聳息勇切)戎狄事晉四鄰振動諸侯威懷
三也以德綏戎師徒不勤甲兵不頓四也(頓壞/也)鑒于后羿而用
德度(以后羿/爲鍳戒)逺至邇安五也君其圖之公說使魏絳盟諸戎脩
民事田以時(傳言晉侯能用/善謀說音恱)〇冬十月邾人莒人伐鄫臧紇救
鄫侵邾敗于狐駘(臧紇武仲也鄫屬魯故救之狐駘邾地魯國/畨縣東南有目台亭紇恨發切駘徒來切徐)
(勑才切畨本又作蕃應劭音皮一音方袁切白襃魯國記/云陳子遊爲魯相畨子也國人爲諱改曰皮也台吐才切)國人
逆喪者皆髽魯於是乎始髽(髽麻髮合結也遭喪者多故不能/備凶服髽而巳髽側瓜切結音計)
(本又作髻又/作紒音同)國人誦之曰臧之孤裘敗我於狐駘(臧紇時/服狐裘)我君
小子朱儒是使朱儒朱儒使我敗於邾(襄公幼弱故曰小子臧/紇短小故日朱儒敗不)
(書魯人諱之朱本/或作侏亦音朱)
經五年春公至自晉○夏鄭伯使公子發來聘(發子/産父)〇叔孫豹
鄫丗子巫如晉(此魯大夫故書巫/如晉巫亡扶切)○仲孫蔑衛孫林父㑹呉于
善道(魯衛俱受命於晉故不言及呉先在善/道二大夫往㑹之故曰㑹呉善道地闕)〇秋大雩〇楚殺
其大夫公子壬夫(書名罪/其貪)○公㑹晉侯宋公陳侯衛侯鄭伯曹
伯莒子邾子滕子薛伯齊丗子光呉人鄫人于戚(穆叔使鄫人/聽命于㑹故)
(鄫見經不復殊呉者呉來㑹/于戚見賢遍切復扶又切)○公至自㑹(無/傳)○冬戍陳(諸侯在/戚㑹皆)
(受命戍陳各還國遣戍不/復有告命故獨書魯戍)○楚公子貞帥師伐陳○公㑹晉侯
宋公衛侯鄭伯曹伯齊丗子光救陳〇十有二月公至自救陳
(無/傳)〇辛未季孫行父卒
傳五年春公至自晉(公在晉旣聽屬鄫聞其見伐遥命/臧紇出救故傳稱經公至以明之)○王使
王叔陳生愬戎于晉(王叔周卿士也戎陵虣周室故告/愬盟主愬悉路切虣白報切)晉人執
之士魴如京師言王叔之貳於戎也(王叔反有二心於戎夫奉/使之義故晉執之使所吏)
(切)〇夏鄭子國來聘通嗣君也(鄭僖公/𥘉即位)○穆叔覿鄫大子于晉
以成屬鄫(覿見也前年請屬鄫故將鄫大子巫/如晉以成之覿直歷切見賢遍切)書曰叔孫豹鄫
大子巫如晉言比諸魯大夫也(豹與巫俱受命於魯故/經不書及比之魯大夫)○呉子
使壽越如晉(夀越呉/大夫)辭不㑹于雞澤之故(三年㑹雞澤呉/不至今來謝之)且請
聽諸侯之好(更請㑹好/呼報切)晉人將爲之合諸侯使魯衛先㑹呉且
告㑹期(以其道逺故使魯衛/先告期爲于僞切)故孟獻子孫文子㑹呉于善道(二/子)
(皆受晉/命而行)〇秋大雩旱也(雩夏祭所以折甘雨若旱則又脩其禮/故雖秋雩非書過也然䋥與過雩同文)
(是以傳每釋之日旱也雩/而獲雨故書雩而不書早)○楚人討陳叛故(討治/也)曰由令尹子
辛實侵欲焉乃殺之書曰楚殺其大夫公子壬夫貪也君子謂
楚共王於是不刑(陳之叛楚罪在子辛共王旣不能素明法敎/陳叛之日又不能嚴斷威刑以謝小國而擁)
(其罪人興兵致討加禮於陳而陳恨彌篤乃怨而歸罪子辛子/辛之貪雖足以取死然共王用刑爲失其節故言不刑共音恭)
(斷丁/亂切)詩曰周道挺挺我心扃扃講事不令集人來定(逸詩也挺/挺正直也)
(扃扃明察也講謀也言謀事不善當聚致賢/人以定之挺他頂切扃工逈切徐孔潁切)巳則無信而殺人
以逞不亦難乎(共王伐宋封魚石背盟敗于鄢陵殺子反公子/申及壬夫八年之中戮殺三卿欲以屬諸侯故)
(君子以爲不/可背音佩)夏書曰成允成功(亦逸書也允信也言/信成然後有成功)○九月丙
午盟于戚㑹呉且命戍陳也(公及其㑹而不書盟非/公後㑹蓋不以盟告廟)穆叔以屬
鄫爲不利使鄫大夫聽命于㑹(鄫近魯竟故欲以爲屬國旣而/與莒有忿魯不能救恐致譴責)
(故復乞還之傳言鄫人所以見於戚㑹近附近之近/下陳近同竟音境譴棄戰切復扶又切見賢遍切)○楚子囊
爲令尹(公子貞囊/乃郎切)范宣子曰我喪陳矣楚人討貳而立子囊必
改行(改子辛所行喪息浪/切行如字徐下孟切)而疾討陳(疾急/也)陳近於楚民朝夕急
能無往乎有陳非吾事也無之而後可(言晉力不能及陳故七/年陳侯逃歸朝夕如字)
冬諸侯戍陳(備/楚)子囊伐陳十一月甲午㑹于城棣以救之(公及/救陳)
(而不及㑹故不書城棣城棣鄭地陳留酸/棗縣西南有棣城棣力計切又徒妹切)○季文子卒大夫入
斂公在位(在阼階西郷斂力/豔切鄉許亮切)宰庀家器爲葬備(庀具也庀/匹婢切)無衣
帛之妾無食粟之馬無藏金玉無重器備(器備謂珍寶甲兵之/物衣於旣切食如字)
(又音嗣重如/字又直龍切)君子是以知季文子之忠於公室也相三君矣而
無私積可不謂忠乎(相息亮切/積于賜切)
經六年春王三月壬午𣏌伯姑容卒○夏宋華弱來奔(華椒/孫)○
秋葬𣏌桓公(無/傳)○滕子來朝〇莒人滅鄫○冬叔孫豹如邾〇
季孫宿如晉(行父/之子)〇十有二月齊侯滅萊(書十二/月從告)
傳六年春𣏌桓公卒始赴以名同盟故也(𣏌入春秋未甞書名/桓公三與成同盟故)
(赴以/名)○宋華弱與樂轡少相狎長相優又相謗也(狎親習也優/調戲也少詩)
(照切狎戸甲切長/丁丈切調徒弔切)子蕩怒以弓梏華弱于朝(子蕩樂轡也張弓/以貫其頸若械之)
(在手故曰梏梏古/毒切貫古亂切)平公見之曰司武而梏於朝難以勝矣(司武/司馬)
(言其懦弱不足以勝敵/懦乃亂切又乃卧切)遂逐之夏宋華弱來奔司城子罕曰同
罪異罰非刑也專戮於朝罪孰大焉亦逐子蕩子蕩射子罕之
門曰幾日而不我從(言我射女門女亦堂以不勝任見逐/射食亦切幾居豈切女音汝勝音升)子罕
善之如初(言子罕雖見辱不/迫忿所以得安)○秋滕成公來朝始朝公也○莒
人滅鄫鄫恃賂也(鄫有貢賦之賂在魯/恃之而慢莒故滅之)〇冬穆叔如邾聘且脩
　平(平四年/狐駘戰)〇晉人以鄫故來討曰何故亡鄫(鄫屬魯恃賂而慢/莒魯不致力輔助)
(無何以還晉㝷便/見滅故晉責魯)○季武子如晉見且聽命(始代父爲卿見大/國且謝亡鄫聽命)
(受罪見/賢遍切)〇十一月齊侯滅萊萊恃謀也(賂夙沙衛之謀/也事在二年)於鄭子
　國之來聘也四月晏弱城東陽而遂圍萊(子國聘在五年二年/晏弱城東陽至五年)
(四月復託治城因/遂圍萊復扶又切)甲寅堙之環城傅於堞(堞女牆也堙土山也/周城爲土山及女牆)
(堙音因環戸關切又音患傅音附堞/音牒一名婢亦謂之俾倪徐養渉切)及杞桓公卒之月(此年/三月)乙
　未王湫帥師及正輿子棠人軍齊師(王湫故齊人成十八年奔/萊正輿子萊大夫棠萊邑)
(也北海即墨縣有棠郷三人帥别/邑兵來解圍湫子小切徐子鳥切)齊師大敗之(敗湫/等)丁未入萊
　萊共公浮柔奔棠正輿子王湫奔莒莒人殺之四月陳無宇獻
　萊宗器于襄官(無宇桓子陳完玄孫襄/宫齊襄公廟共音恭)晏弱圍棠十一月丙辰
　而滅之遷萊于郳(遷萊子于郳國郳五兮切/本或作遷于郳萊衍字)髙厚崔杼定其
　田(定其疆界髙厚髙/固子疆居良切)
　經七年春郯子來朝〇夏四月三卜郊不從乃免牲(稱牲旣卜/日也卜郊)
(又非禮也/郯音談)○小邾子來朝〇城費(南遺假事難而城之/費音秘難乃旦切)〇秋季
孫宿如衛〇八月螽(無傳爲/災故書)〇冬十月衛侯使孫林父來聘〇壬
戍及孫林父盟〇楚公子貞帥師圍陳○十有二月公㑹晉侯
宋公陳侯衛侯曹伯莒子于鄬(謀救陳陳侯逃歸不成救故不/書救也鄬鄭地鄬于軌切字林)
(几吹/切)○鄭伯髠頑如㑹未見諸侯丙戍卒于鄵(實爲子駟所弑/以瘧疾赴故不)
(書弑稱名爲書卒同盟故也如會會於鄬也未見諸侯未至會/所而死鄵鄭地不欲再稱鄭伯故約文上其名於㑹上鄵七報)
(切又采南切字林千消切弑/音試爲于僞切上時掌切)○陳侯逃歸(畏楚逃/晉而歸)
傳七年春郯子來朝始朝公也〇夏四月三卜郊不從乃免牲
孟獻子曰吾乃今而後知有卜筮夫郊祀后稷以祈農事也(郊/祀)
(后稷以配天后稷/周始祖能播殖者)是故啓蟄而郊郊而後耕今旣耕而卜郊冝
其不從也(啓蟄夏正建寅之月耕謂/春分蟄直立切夏戸雅切)○南遺爲費宰(費季/氏邑)叔仲
昭伯爲隧正(隧正主役徒昭伯叔/仲惠伯之孫隧音遂)欲善季氏而求媚於南遺謂
遺請城費(使遺/請城)吾多與而役故季氏城費(傳言禄去公室/季氏所以強)〇小
邾穆公來朝亦始朝公也(亦郯/子也)〇秋季武子如衛報子叔之聘
且辭緩報非貳也(子叔聘在元年言國家多/難故不時報難乃旦切)○冬十月晉韓獻
子告老公族穆子有廢疾(穆子韓厥長子成十八年爲公/族大夫長丁丈切下師長同)將立
之(代厥/爲卿)辭曰詩曰豈不夙夜謂行多露(詩言雖欲早夜而行懼/多露之濡巳義取非禮)
(不可/妄行)又曰弗躬弗親庶民弗信(詩小雅言譏在位者不躬親政/事則庶民不奉信其命言巳有)
(疾不能躬/親政事)無忌不才讓其可乎請立起也(無忌穆子名起/無忌弟宣子也)與田
蘇游而曰好仁(田蘇晉賢人蘇言/起好仁好呼報切)詩曰靖共爾位好是正直神
之聽之介爾景福(靖安也介助也景大也詩小雅言君子當思/不出其位求正直之人與之並立如是則神)
(明順之致大福也/共音恭介音界)恤民爲德(靖共其位/所以恤民)正直爲正(正已/心)正曲爲
直(正人/曲)參和爲仁(德正直三者備乃爲/仁參七南切或音三)如是則神聽之介福降
之立之不亦可乎(言起有此三/德故可立)庚戍使宣子朝遂老(韓厥/致仕)晉侯
謂諱無忌仁使掌公族大夫(爲之/師長)○衛孫文子來聘且拜武子
之言(緩報非/貳之言)而㝷孫桓子之盟(盟在戍/三年)公登亦登(禮登階臣後/君一等後胡)
(豆/切)叔孫穆子相趨進曰諸侯之㑹寡君未甞後衛君(敵體並登/相息亮切)
(下駟相同後如/字徐胡豆切)今吾子不後寡君寡君未知所過吾子其少安
(安徐/也)孫子無辭亦無悛容(悛改也悛/七全切)穆叔曰孫子必亡爲臣而
君過而不悛亡之本也詩曰退食自公委蛇委蛇(委蛇順貌詩/召南言人臣)
(自公門入私門無不順禮委/於危切蛇以支切召上照切)謂從者也(從順/行)衡而委蛇必折(衡/橫)
(也橫不順道必毁折爲/十四年林父逐君起本)〇楚子囊圍陳㑹于鄬以救之(晉會/諸侯)○
鄭僖公之爲大子也於成之十六年(魯成/公)與子罕適晉不禮焉
又與子豐適楚亦不禮焉(子豐穆/公子)及其元年朝于晉(鄭僖元年/魯襄三年)
子豐欲愬諸晉而廢之子罕止之及將㑹于鄬子駟相又不禮
焉侍者諫不聽又諫殺之及鄵子駟使賊夜弑僖公而以瘧疾
赴于諸侯(傳言經所/以不書弑)簡公生五年奉而立之(僖公/子)○陳人患楚(楚/圍)
(陳/故)慶虎慶寅謂楚人曰吾使公子黃往而執之(二慶陳執政大/夫公子黄哀公)
(弟)楚人從之(爲執黃爲/于僞切)二慶使告陳侯于㑹(鄬之/㑹)曰楚人執公
子黃矣君若不來羣臣不忍社稷宗廟懼有二圖(背君屬楚/背音佩)陳
侯逃歸(鄬㑹所以/不書救)
經八年春王正月公如晉○夏葬鄭僖公(無/傳)○鄭人侵蔡獲蔡
公子爕(鄭子國稱人刺其無故侵蔡以/生國患爕蔡莊公子爕悉恊切)○季孫宿㑹晉侯鄭伯
齊人宋人衛人邾人于邢丘(時公在晉晉悼難勞諸侯唯使大/夫聽命故季孫在㑹而公先歸邢)
(音刑難/乃旦切)〇公至自晉(無/傳)○莒人伐我東鄙〇秋九月大雩〇冬
楚公子貞帥師伐鄭○晉侯使士匄來聘
傳八年春公如晉朝且聽朝聘之數(晉悼復脩霸業故朝而禀/其多少復扶又切霸本亦)
(作伯音霸/又如字)○鄭羣公子以僖公之死也謀子駟子駟先之夏四
月庚辰殺子狐子熈子侯子丁(辟罪也加罪以戮之先悉簏切/又如字辟婢亦切熙許其切徐)
(音/怡)孫擊孫惡出奔衛(二孫子/狐之子)〇庚寅鄭子國子耳侵蔡獲蔡司
馬公子爕(鄭侵蔡欲以求媚於晉子耳/子良之子不言敗唯以獲告)鄭人皆喜唯子産不順
(子産子國子/不順衆而喜)曰小國無文德而有武功禍莫大焉楚人來討能
勿從乎從之晉師必至晉楚伐鄭自今鄭國不四五年弗得寧
矣子國怒之曰爾何知國有大命而有正卿童子言焉將爲戮
矣(大命起師/行軍之命)○五月日辰㑹于邢丘以命朝聘之數使諸侯之
大夫聽命季孫宿齊髙厚宋向戍衛寗殖邾大夫㑹之(晉難重/煩諸侯)
(故使犬/夫聽命)鄭伯獻捷于㑹故親聽命(獻蔡/捷也)大夫不書尊晉侯也(晉/悼)
(復文襄之業制朝聘之節儉而有禮/德義可尊故退諸侯大夫以崇之)〇莒人伐我東鄙以疆鄫
田(莒旣滅鄫魯侵其西界故伐魯/東鄙以正其封疆疆居良切)〇秋九月大雩旱也〇冬楚
子囊伐鄭討其侵蔡也子駟子國子耳欲從楚子孔子蟜子展
欲待晉(待晉來救子孔穆公子子蟜子/游子子展子罕子蟜居表切)子駟曰周詩有之曰俟
河之清人壽幾何(逸詩也言人壽促而河清遲喻晉之/不可待夀音授或如字幾居豈切)兆云詢
多職競作羅(兆卜詢謀也職主也言旣卜且謀多/則競作羅綱之難無成功難乃旦切)謀之多族民
之多違(族家/也)事滋無成(滋益/也)民急矣姑從楚以紓吾民晉師至
吾又從之敬共幣帛以待來者小國之道也犧牲玉帛待於二
竟(二竟晉楚界上紓音舒/共音恭竟音境注同)以待疆者而庇民焉寇不爲害民不
罷病不亦可乎子展曰小所以事大信也小國無信兵亂日至
亡無日矣五㑹之信(謂三年㑹雞澤五年㑹戚又㑹城棣七年/㑹鄬八年㑹邢丘庇必利切又音秘罷音)
(皮)今將背之雖楚救我將安用之(言失信得楚不/足貴背音佩)親我無成(晉/親)
(鄭)鄙我是欲(楚欲以鄭爲鄙/邑而反欲與成)不可從也(言子駟/不可從)不如待晉晉君
方明四軍無闕八卿和睦必不棄鄭(四軍謂上中下新/軍也軍有二卿)楚師遼
逺糧食將盡必將速歸何患焉舎之聞之(舎之子/展名)杖莫如信完
守以老楚杖信以待晉不亦可乎子駟曰詩云謀夫孔多是用
不集(詩小雅孔甚也集就也言人欲爲政是非相亂/而不成杖直亮切守手又切或如字下守官同)發言盈庭
誰敢執其咎(言謀者多若有下善無適受/其咎咎其九切適丁歷切)如匪行邁謀是用不
得于道(匪彼也行邁謀謀於路人/也不得于道衆無適從)請從楚騑也受其咎(騑子駟/名騑芳)
(非/切)乃及楚平使王子伯騑告于晉(伯騑晉大夫騑扶/賢切又扶經切)曰君命敝
邑脩而車賦儆而師徒以討亂略蔡人不從敝邑之人不敢寧
處悉索敝賦(索盡也儆居領切索/悉各切又所百切)以討于蔡獲司馬爕獻于邢
丘今楚來討曰女何故稱兵于蔡(稱舉也/女音汝)焚我郊保(郭外曰郊/保守也)
馮陵我城郭(馮迫也馮/皮冰切)敝邑之衆夫婦男女不皇啓處以相救
也(皇暇也啓跪/也跪其委切)翦焉傾覆無所控告(翦盡也控引也覆/芳服切控苦貢切)民死亡
者非其父兄即其子弟夫人愁痛(夫人猶人人/也夫音扶)不知所庇民知
窮困而受盟于楚孤也與其二三臣不能禁止(孤鄭/伯)不敢不告
知武子使行人子貟對之曰君有楚命(見討/之命)亦不使一个行李
告于寡君(一个獨使也行李行人/也个古賀切使所吏切)而即安于楚君之所欲也誰
敢違君寡君將帥諸侯以見于城下唯君圖之(爲明年晉伐鄭/傳見賢遍切或)
(如/字)○晉范宣子來聘且拜公之辱(謝公此/春朝)告將用師子鄭公享
之宣子賦摽有梅(摽有梅詩召南摽落也梅盛極則落詩人以/興女色盛則有衰衆士求之冝及其時宣子)
(欲魯及時共討鄭取其汲汲相赴/摽徐扶妙切又扶表切興許譍切)季武子曰誰敢哉(言誰敢/不從命)今
譬於草木寡君在君君之臭味也(言同類譬本亦作/辟音譬後放此)歡以承命
　何時之有(遟速/無時)武子賦角弓(角弓詩小雅取其兄/弟婚姻無相逺矣)賔將出武子
　賦彤弓(彤弓天子賜有功諸侯之詩欲使晉君繼文/之業復受彤弓於王彤徒冬切復扶又切)宣子曰城
　濮之役(在僖二十八/年濮音卜)我先君文公獻功于衡雍受彤弓于襄王
　以爲子孫藏(藏之以示子孫雍於用/切藏如字徐才浪切)匄也先君守官之嗣也敢
　不承命(言巳嗣其父祖爲先君守/官不敢廢命欲厈晉君)君子以爲知禮(彤弓之義義/在晉君故范)
(匄受之所/謂知禮)
　經九年春宋災(天火曰災/來告故書)〇夏季孫宿如晉〇五月辛酉夫人
　姜氏薨(成公/母)○秋八月癸未葬我小君穆姜(無傳四月/而葬速)〇冬公
　㑹晉侯宋公衛侯曹伯莒子邾子滕子薛伯𣏌伯小邾子齊丗
　子光伐鄭○十有二月已亥同盟于戲(伐鄭而書同盟則鄭受/盟可知傳言十一月已)
(亥以長曆推之十二月無已/亥經誤戲鄭地戲許冝切)〇楚子伐鄭
　傳九年春宋災樂喜爲司城以爲政(樂喜子罕也爲政卿知將/有火災素戒爲備火之政)
　使伯氏司里(伯氏宋大夫/司里司宰)火所未至徹小屋塗大屋(大屋難徹/就塗之)
陳畚挶具綆缶(畚簣籠挶土轝綆汲索缶汲器畚音本草器也/挶几録切綆古杏切缶方九切簣其位切籠力)
(東切轝音預汲/音急索悉各切)備水器(盆􁑟之屬/􁑟户暫切)量輕重(計人力所/任任音壬)蓄水潦積
土塗巡文城繕守備(巡行也文度也繕治也行度守備之處恐/因災作亂蓄本又作畜勑六切潦音老守)
(手又切行下孟切度/待洛切處昌慮切)表火道(火起則從其所趣/摽表之摽必遥切)使華臣具正徒
(華臣華元子爲司徒正徒/役徒也司徒之所主也)令隧正納郊保奔火所(隧正官名也/五縣爲隧納)
(聚郊野保守之民使隨/火所起往救之隧音遂)使華閱討右官官庀其司(亦華元子代/元爲右師討)
(治也庀具也使具其官/屬閱音恱庀芳婢切)向戍討左亦如之(向戍/左師)使樂遄庀刑器
亦如之(樂遄司寇刑器/刑書遄市專切)使皇鄖命校正出馬工正出車備甲兵
庀武守(皇鄖皇父充石之後校正主馬工正主車使各備其官/鄖音云本亦作貟音同校戸敎切岀如字徐尺遂切守)
(手又/切)使西鉏吾庀府守(鉏吾大宰也府六/官之典吾音魚)令司宫卷伯儆宫(司/宫)
(奄臣巷伯寺人皆掌/宫内之事儆音景)二師令四郷正敬享(二師左右師也郷/正郷大夫享祀也)祝
宗用馬于四墉祀盤庚于西門之外(祝大祝宗宗人墉城也用/馬祭于四城以禳火盤庚)
(殷王宋之逺祖城積隂之氣故祀之凡天災有幣無牲用馬祀/盤庚皆非禮墉本又作庸音同盤字亦作般歩干切禳如羊切)
　晉侯問於士弱(弱士渥濁之子/莊子渥於角切)曰吾聞之宋災於是乎知有天
　道何故(問宋何故自/知天道將災)對曰古之火正或食於心或食於咮以出
　内火是故咮爲鶉火心爲大火(謂火正之官配食於火星建辰/之月鶉火星昏在南方則令民)
(放火建戊之月大火星伏在日下夜不得見則令民内火禁放/火咮竹又切徐丁遘切岀如字徐尺遂切内如字徐音納鶉音)
(純見如字/又賢遍切)陶唐氏之火正閼伯居商丘(陶唐堯有天下號閼伯/髙辛氏之子傳曰遷閼)
(伯於商丘主辰辰大火也今爲宋/星然則商丘在宋地閼於葛切)祀大火而火紀時焉(謂出内/火時)
　相土因之故商主大火(相土契孫商之祖也始代閱伯之後/居商丘祀大火相息亮切契息列切)商
　人閱其禍敗之釁必始於火是以日知其有天道也(閱猶數也/商人數所)
(更歷恒多火災宋是殷商之後故知天道/之災必火釁許靳切數所主切更音庚)公曰可必乎對曰在
　道國亂無象不可知也(言國無道則災變/亦殊故不可必知)〇夏季武子如晉報
　宣子之聘也(宣子聘/在八年)○穆姜薨於東宫(太子宫也穆姜淫僑如/欲廢成公故徙居東宫)
(事在成/十六年)始往而筮之遇艮之八䷳(艮下艮上周禮大小掌三易/然則雜用連山歸藏周易二)
(易皆以七八爲占故言/遇艮之八艮古恨切)史曰是謂艮之隨䷬(震下兊上隨史疑/古易遇八爲不利)
(故更以周易占變/爻得隨卦而論之)隨其出也(史謂隨非/閉固之卦)君必速出姜曰亡(亡猶/無也)
(亡如字讀/者或音無)是於周易曰隨元亨利貞無咎(易筮皆以變者占遇/一爻變義異則論彖)
(故姜亦以彖爲占也史據周易故指言周/易以折之亨許庚切彖吐亂切折之設切)元體之長也亨嘉之
㑹也利義之和也貞事之幹也體仁足以長人嘉德足以合禮
利物足以和義貞固足以幹事然故不可誣也是以雖隨無咎
(言不誣四德乃遇隨無咎明無四德者則爲/淫而相隨非吉事長丁丈切嘉德易作嘉㑹)今我婦人而與於
亂固在下位(婦人卑於大/夫與音預)而有不仁不可謂元不靖國家不可
謂亨作而害身不可謂利棄位而姣(姣淫之别名姣戸交切徐/音如字服氏同嵇叔夜音)
(效)不可謂貞有四德者隨而無咎我皆無之豈隨也哉我則取
惡能無咎乎必死於此弗得出矣(傳言穆姜/辯而不德)○秦景公使士雃
乞師于楚將以伐晉楚子許之子囊曰不可當今吾不能與晉
爭晉君類能而使之(隨所能雃/苦田切)舉不失選(得所選選/息戀切)官不易方
(方猶/冝也)其卿讓於善(讓勝/巳者)其大夫不失守(各任/其職)其士競於敎(奉上/命)
其庶人力於農穡(種曰農/收曰穡)商工皂隷不知遷業(四民/不雜)韓厥老矣
知罃禀焉以爲政(代將/中軍)范匄少於中行偃而上之使佐中軍(使/匄)
(佐中軍偃將上軍少/詩照切行戸郎切)韓起少於欒黶而欒黶士魴上之使佐上
軍(黶魴讓起起佐上軍黶將/下軍魴佐之黶於斬切)魏絳多功以趙武爲賢而爲之佐
(武新軍將/將子匠切)君明臣忠上讓下競(尊官相讓/勞職力競)當是時也晉不可敵
事之而後可君其圖之王曰吾旣許之矣雖不及晉必將出師
秋楚子師于武城以爲秦援秦人侵晉晉饑弗能報也(爲十年/晉伐秦)
(傳饑音飢/又音機)〇冬十月諸侯伐鄭(鄭從/楚也)庚午季武子齊崔杼宋皇
鄖從荀罃士匄門于鄟門(鄭城門也三國從中/軍鄟音專本亦作專)衛北宫括曹人
邾人從荀偃韓起門于師之梁(師之梁亦鄭城/門三國從上軍)滕人薛人從欒
黶士魴門于北門(二軍從/下軍)𣏌人郳人從趙武魏絳斬行栗(二國/從新)
(軍行栗表道/樹行栗如字)甲戍師于汜(衆軍還聚氾氾鄭/地東汜汜音凡)令於諸侯曰脩器
備(兵器/戰備)盛餱糧(餱乾食盛音/成餱音侯)歸老幼(示將/乆師)居疾于虎牢(諸侯巳/取鄭虎)
(牢故使諸軍/疾病息其中)肆眚圍鄭(肆緩也眚過也不書圍鄭逆服/不成圍眚生領切徐所幸切)鄭人恐
　乃行成(與晉成也/恐丘勇切)中行獻子曰遂圍之以待楚人之救也而與
　之戰不然無成(獻子荀偃也恐楚救鄭/鄭復屬之復扶又切)知武子曰許之盟而還
　師以敝楚人(敝罷也/罷音皮)吾三分四軍(分四軍/爲三部)與諸侯之銳以逆來
　者(來者/楚也)於我未病楚不能矣(晉各一動而楚/三來故曰不能)猶愈於戰(勝聚/戰)暴
　骨以逞不可以爭(言爭當以謀不可以暴骨暴蒲卜/切徐扶沃切爭爭鬪之爭又如字)大勞未艾
　君子勞心小人勞力先王之制也(女息也言當從勞心之/勞艾魚廢切又五蓋切)諸侯
　皆不欲戰乃許鄭成十一月已亥同盟于戲鄭服也(鄭服故/言同盟)將
　盟鄭六卿公子騑(子/駟)公子發(子/國)公子嘉(子/孔)公子輒(子/耳)公孫蠆(子/蟜)
(蠆勑/邁切)公孫舎之(子/展)及其大夫門子皆從鄭伯(門子卿之適子從/才用切適丁歷切)
　晉士莊子爲載書(莊子士弱/載書盟書)曰自今日旣盟之後鄭國而不唯
　晉命是聽而或有異志者有如此盟(如違盟/之罰)公子騑趨進曰天
　禍鄭國使介居二大國之間(介猶間也介音界間/間厠之間又如字)大國不加德
音而亂以要之(謂以兵亂之力強要鄭/要一遥切強其丈切)使其鬼神不獲歆其禋
祀其民人不獲享其土利夫婦辛苦墊隘無所厎告(墊隘猶委/頓厎至也)
(歆許今切墊丁念切/隘於懈切厎音旨)自今日旣盟之後鄭國而不唯有禮與彊
可以庇民者是從而敢有異志者亦如之(亦如此盟/庇必利切)荀偃曰改
載書(子駟亦以所言載/於䇿故欲改之)公孫舎之曰昭大神要言焉(要誓以/告神)若
可改也大國亦可叛也知武子謂獻子曰我實不德而要人以
盟豈禮也哉非禮何以主盟姑盟而退脩德息師而來終必獲
鄭何必今日我之不德民將棄我豈唯鄭若能休和逺人將至
何恃於鄭乃盟而還(遂兩用載書/休許蚪切)晉人不得志於鄭以諸侯復
伐之十二月癸亥門其三門(三門鄟門師之梁北門也癸亥月/五日晉果三分其軍各攻一門復)
(扶又/切)閏月戊寅濟于隂阪侵鄭(以長歷參校上下此年不得有/閏月戊寅戊寅是十二月二十)
(日疑閏月當爲門五日五字上與門合爲閏則後學者自然轉/日爲月晉人三番四軍更攻鄭門門各五日晉各一攻鄭三受)
(敵欲以苦之癸亥去戊寅十六日以癸亥始攻攻輒五日凡十/五日鄭故不服而去明日戊寅濟于隂阪復侵鄭外邑隂阪有)
(津閏月依注讀爲門五日阪音反又扶板反/畨芳/元反更音庚復扶又反洧于軌反)次于陰口而還(陰口/鄭地)
(名)子孔曰晉師可擊也師老而勞且有歸志必大克之子展曰
不可(傳言子展/能守信)公送晉侯晉侯以公宴于河上上問公年季武
子對曰㑹于沙隨之歲寡君以生(沙隨在成/十六年)晉侯曰十二年矣
是謂一終一星終也(歲星十二歲/而一周天)國君十五而生子冠而生子
礼也(冠成人之服故必冠而後生子冠古乱/反注下皆同重句礼也詳見隱公元年)君可以冠矣大夫
盍爲冠具武子曰君冠必以祼享之礼行之(祼謂灌鬯酒也享/祭先君也盍户臘)
(反祼古乱反灌古/亂反鬯勑亮反)以金石之樂節之(以鐘磬爲/舉動之節)以先君之祧處
之(諸侯以始祖之廟/爲祧祧他彫反)今寡君在行未可具也請及兄弟之國而
假備焉晉侯曰諾公還及衛冠于成公之廟(成公今衛獻公之/曽祖從衛所處)
假鐘磬焉礼也〇楚人伐鄭(與晋/成故)子駟將及楚平子孔子蟜曰
與大國盟口血未乾而背之可乎子駟子展曰吾盟固云唯彊
是從今楚師至晉不我救則楚彊矣盟誓之言豈敢背之且要
盟无質神弗臨也(質主/也)所臨唯信信者言之瑞也(瑞符/也)善之主
也是故臨之(神臨/之)明神不蠲要盟(蠲絜/也)背之可也乃及楚平公
子罷戎入盟同盟于中分(中分鄭城中里名罷戎楚大夫罷音/皮徐音彼中分並如字徐丁仲反重)
(言乃及楚平三文/公九年襄公九年)楚莊夫人卒(共王/母)王未能定鄭而歸〇晉侯
歸謀所以息民魏絳請施舎(施恩惠/舎勞役)輸積聚以貸(輸盡也積子/賜反下同聚)
(才住反貸/他代反)自公以下茍有積者盡出之國無滯積(散在/民)亦無困
人(不匱/乏)公無禁利(与民/共)亦無貪民(礼譲/行)所以幣更(不用/牲)賔以特
牲(務崇省省/所景反)器用不作(因仍/舊)車服從給(足給/事也)行之期年國乃有
節三駕而楚不能與爭(三駕三興師謂十年師于牛首十一年/師於向其秋觀兵於鄭東門自是鄭遂)
(服期音基本亦/作朞向舒亮反)
纂圖互注春秋經傳集觧襄元第十四
春秋經傳集解襄二第十五
　　　　　　　　　　杜氏　盡十五年
經十年春公㑹晉侯宋公衛侯曹伯莒子邾子滕子薛伯𣏌伯
小邾子齊丗子光㑹呉于柤(呉子在柤晉以諸侯往㑹之故曰/㑹呉呉不稱子從所稱也柤楚地)
(柤莊/加切)○夏五月甲午遂滅偪陽(偪陽妘姓國今彭城傳陽縣也/因柤㑹而滅之故曰遂偪徐甫)
(目切又彼力切本/或作逼妘音云)〇公至自㑹(無/傳)〇楚公子貞鄭公孫輒帥師
伐宋○晉師伐秦(荀罃不書/不親兵也)○秋莒人伐我東鄙〇公㑹晉侯
宋公衛侯曹伯莒子邾子齊丗子光滕子薛伯𣏌伯小邾子伐
鄭(齊丗子光先至於師爲/盟主所尊故在滕上)○冬盗殺鄭公子騑公子發公孫輒
(非國討當兩稱名氏殺者非卿故/稱盗以盗爲文故不得言其大夫)○戍鄭虎牢(伐鄭諸侯各受/晉命戍虎牢不)
(復爲告命故獨書魯戌/而不叙諸侯復扶又切)〇楚公子貞帥師救鄭〇公至自伐鄭
(無/傳)
傳十年春㑹于柤㑹呉子壽夢也(壽夢呉子乗/夢莫公反)三月癸丑齊髙
厚相大子光以先㑹諸侯于鍾離不敬(呉子未至光從東道與/東諸侯㑹遇非本期地)
(故不書㑹髙厚髙固子也癸/丑月二十六日相息亮切)士莊子曰髙子相大子以㑹諸侯
將社稷是衛而皆不敬(厚與光/俱不敬)棄社稷也其將不免乎(爲十九/年齊殺)
(髙厚二十五年/弑其君光傳)夏四月戊午㑹于柤(經書春書始行/也戊午月一日)晉荀偃士
匄請伐偪陽而封宋向戍焉(以宋常事晉而向戍有賢行/故欲封之爲附庸行下孟切)荀罃
曰城小而固勝之不武弗勝爲笑固請丙寅圍之弗克(丙寅四/月九日)
孟氏之臣秦堇父輦重如役(堇父孟獻子家臣歩挽重車/以從師堇徐音謹挽音晚)偪陽
人啓門諸侯之士門焉(見門開/故攻之)縣門發郰人紇抉之以出門者
(門者諸侯之士在門内者也紇郰邑大夫仲尼父叔梁紇也郰/邑魯縣東南莝城是也言紇多力抉舉縣門出在内者縣音玄)
(郰側留切紇恨發切抉烏穴切徐/又古穴切岀如字一音尺遂切)狄虒彌建大車之輪而蒙之
以甲以爲櫓(狄虒彌魯人也蒙覆也櫓大楯虒音斯彌徐/音彌一音武脾切櫓音魯楯常尹切又音尹)左執
之右拔㦸以成一隊(百人爲隊隊徒/對切徐徒猥切)孟獻子曰詩所謂有力如
虎者也(詩邶風也/邶音佩)主人縣布堇父登之及堞而絶之(偪陽人縣/布以試外)
(勇者㻡音牒/徐養渉切)隊則又縣之蘇而復上者三主人辭焉乃退(主人/嘉其)
(勇故辭謝不復縣布隊直類切復扶/又切上時掌切三息暫切又如字)帶其斷以徇於軍三日(帶/其)
(斷布以示勇斷徒/亂切徇似俊切)諸侯之師乆於偪陽荀偃士匄請於荀罃曰
　水潦將降懼不能歸(向夏恐有乆雨從丙寅至庚/寅二十五日故曰乆潦音老)請班師(班還/也)
　知伯怒(知伯荀罃/知音智)投之以机出於其間(出偃匄之間机/本又作凡同)曰女成
　二事而後告余(二事伐偪陽封向/戍女音汝下同)余恐亂命以不女違(旣成改/之爲亂)
(命)女旣勤君而興諸侯牽帥老夫以至于此旣無武守(無武功/可執守)
　而又欲易余罪曰是實班師不然克矣(謂偃匄/將言爾)余羸老也可重
　任乎(不任受女此責羸劣危/切重直用切任音壬)七日不克必爾乎取之(言當取女/以謝不克)
(之/罪)五月庚寅(月四/日)荀偃士匄帥卒攻偪陽親受矢石(躬在矢石/間卒子忽)
(切)甲午滅之(月八/日)書曰遂滅偪陽言自㑹也(言其因㑹以/滅國非之也)以與
　向戍向戍辭曰君若猶辱鎭撫宋國而以偪陽光啓寡君羣臣
　安矣其何貺如之(言見賜之厚無過/此貺音況賜也)若惠賜臣是臣興諸侯以
自封也其何罪大焉敢以死請乃子宋公宋公享晉侯於楚丘
請以桑林(桑林殷天/子之樂名)荀罃辭(辭讓/之)荀偃士匄曰諸侯宋魯於是
觀禮(宋王者後魯以周公故/皆用天子禮樂故可觀)魯有禘樂賔祭用之(禘三年大祭/則作四代之)
(樂别祭羣公則用/諸侯樂禘大訃切)宋以桑林享君不亦可乎(言俱天/子樂也)舞師題以
旌夏(師樂師也旌夏大旌也題識也以大旌表識其行列/題大兮切夏戸雅切識申志切又如字行戸郎切)晉侯
懼而退入于房(旌夏非常卒見之人心/偶有所畏卒寸忽切)去旌卒享而還及著雍
疾(晉侯疾也著雍晉地去起吕切著/徐都慮切又徐慮切雍於用切)卜桑林見(崇見於卜兆見/賢遍切祟息遂)
(切)荀偃士匄欲奔請禱焉(奔走還宋禱/謝禱丁老切)荀罃不可曰我辭禮矣
彼則以之(以用/也)猶有鬼神於彼加之(言自當加/罪於宋)晉侯有間(間疾/差也)
(差初/賣切)以偪陽子歸獻于武宫謂之夷俘(諱俘中圉故謂/之夷俘芳夫切)偪陽妘
姓也使周内史選其族嗣納諸霍人禮也(霍晉邑内史掌爵禄/廢置者使選偪湯宗)
(族賢者令居霍奉妘姓之祀善不滅姓故曰禮也/使周史者示有王命令力呈切下令在勸令同)師歸孟獻子
以秦堇父爲右(嘉其/勇力)生秦丕兹事仲尼(髙二父以力相尚子事/仲尼以德相髙釋文秦)
(丕兹一本/作秦不兹)○六月楚子囊鄭子耳伐宋師于訾毋(宋地訾子斯/切毋音無)
　庚午圍宋門于桐門(不成圍而/攻其城門)○晉荀罃伐秦報其侵也(侵在/九年)
　〇衛侯救宋師于襄牛鄭子展曰必伐衛不然是不與楚也得
　罪於晉又得罪於楚國將若之何子駟曰國病矣(師數出疲病/也數所角切)
(疲音/皮)子展曰得罪於二大國必亡病不猶愈於亡乎諸大夫皆
　以爲然故鄭皇耳帥師侵衛楚令也(亦兼受楚之勑命/也皇耳皇戊子)孫文子
　卜追之獻兆於定姜姜氏問繇(繇兆辭繇/直救切)曰兆如山陵有夫出
　征而喪其雄姜氏曰征者喪雄禦寇之利也大夫圖之衛人追
　之孫蒯獲鄭皇耳于大丘(蒯孫林父子喪息浪切/禦魚吕切蒯苦怪切)〇秋七月楚
　子囊鄭子耳伐我西鄙(於魯無所恥諱而/不書其義末聞)還圍蕭八月丙寅克
　之(蕭宋/邑)九月子耳侵宋北鄙孟獻子曰鄭其有災乎師競巳甚
(競爭競也爭爭鬬/之爭下有之爭同)周猶不堪競況鄭乎(周謂/天王)有災其執政之三
　士乎(鄭簡公幼少子駟子國子耳秉政故知三士任/其禍也爲下盗殺三大夫傳少詩照切任音壬)〇莒人間
諸侯之有事也故伐我東鄙(諸侯有討鄭之/事間間厠之間)〇諸侯伐鄭齊崔
杼使大子光先至于師故長於滕(大夫冝賔之以上卿而今晉/悼以一時之冝令在滕侯上)
(故傳從而釋/之長丁丈切)己酉師于牛首(鄭/地)○初子駟與尉止有爭將禦諸
侯之師而黜其車(禦牛首師/也黜減損)尉止獲又與之爭(獲囚/俘)子駟抑尉
止曰爾車非禮也(言女車猶/多過制)遂弗使獻(不使獻/所獲)初子駟爲田洫
司氏堵氏侯氏子師氏皆喪田焉(洫田畔溝也子駟爲田洫以/正封疆而侵四族田洫況域)
(切堵音者或丁古切/喪息浪切疆居良切)故五族聚羣不逞之人因公子之徒以作
亂(八年子駟所殺公子媐等之/黨媐許其切本亦作熈音怡)於是子駟當國(攝君/事也)子國爲司
馬子耳爲司空子孔爲司徒冬十月戊辰尉止司臣侯晉堵女
父子師僕帥賊以入晨攻執政于西宫之朝(公/宫)殺子駟子國子
耳劫鄭伯以如北宫子孔知之故不死(子孔公子嘉也知難不/告利得其處也爲十九)
(年殺公子嘉傳難/乃旦切處昌慮切)書曰盗言無大夫焉(尉止等五人皆/士也大夫謂卿)子西聞
盗不儆而出(子西公孫夏子駟子/儆音景夏戸雅切)尸而追盗(先臨尸/而逐賊)盗入於北
宫乃歸授甲臣妾多逃器用多喪子産聞盗(子國/子)爲門者(置守/門)
庀羣司(具衆官庀/匹婢切)閉府庫愼閉藏完守備成列而後出兵車十
七乗(千三百七十五人藏才浪切/又如字守手又切乗繩證切)尸而攻盗於北宫子蟜帥國
人助之殺尉止子師僕盗衆盡死侯晉奔晉堵女父司臣尉翩
司齊奔宋(尉翩尉止子司齊/司臣子翩音篇)子孔當國(代子/駟)爲載書以位序聽
政辟(自羣卿諸司各守其職位以受執政之法不/得與朝政辟婢亦切與音預下魯不與同)大夫諸司門
子弗順將誅之(子孔欲誅/不順者)子産止之請爲之焚書(旣止子孔又/勸令燒除載)
(書爲于/僞切)子孔不可曰爲書以定國衆怒而焚之是衆爲政也國
不亦難乎(難以至治/治直吏切)子産曰衆怒難犯專欲難成合二難以安
國危之道也不如焚書以安衆子得所欲(欲爲/政也)衆亦得安不亦
可乎專欲無成犯衆興禍子必從之乃焚書於倉門之外衆而
後定(不於朝内燒欲/使逺近見所燒)〇諸侯之師城虎牢而戍之晉師城梧及
制(欲以偪鄭也不書城魯不與/也梧制皆鄭舊地梧音吾)士魴魏絳戍之書曰戍鄭虎牢
非鄭地也言將歸焉(二年晉城虎牢而居之今鄭復叛故修其/城而置戍鄭服則欲以還鄭故夫子追書)
(繫之于鄭以見晉志/復扶又切見賢遍切)〇鄭及晉平楚子囊救鄭十一月諸侯之
師還鄭而南至於陽陵(還繞也陽陵鄭地還本又/作環戸關切徐一音患)楚師不退知
武子欲退曰今我逃楚楚必驕驕則可與戰矣(武子/荀罃)欒黶曰逃
楚晉之恥也合諸侯以益恥不如死我將獨進師遂進已亥與
楚師夾潁而軍(潁水出城陽至下/蔡入淮潁音頴)子矯曰諸侯旣有成行必不
戰矣(言有成/去之志)從之將退不從亦退(從猶/服也)退楚必圍我猶將退也
不如從楚亦以退之(以退/楚)宵渉潁與楚人盟(夜渡畏/晉知之)欒黶欲伐
鄭師(伐渉/潁者)荀罃不可曰我實不能禦楚又不能庇鄭鄭何罪不如
致怨焉而還(致怨爲後伐之資禦/魚吕切庇必利切)今伐其師楚必救之戰而不克
爲諸侯笑克不可命(勝負難要不可命/以必克要一遥切)不如還也丁未諸侯之
師還侵鄭北鄙而歸(欲以/致怨)楚人亦還(鄭服/故也)〇王叔陳生與伯輿
爭政(二子王卿士輿/本又作與音同)王右伯輿(右助/也)王叔陳生怒而出奔及河
　王復之(欲奔/晉)殺史狡以說焉(說王叔也狡古卯/切說音恱又如字)不入遂處之(處/叔)
(河/上)晉侯使士匄平王室王叔與伯輿訟焉(爭曲/直)王叔之宰(宰家/臣)
　與伯輿之大夫瑕禽(瑕禽伯輿/屬大夫)坐獄於王庭(獄訟也周禮命夫/命婦不躬坐獄訟)
(故使宰與屬大/夫對爭曲直)士匄聽之王叔之宰曰篳門閨竇之人而皆陵
　其上其難爲上矣(篳門柴門閨竇小戸穿壁爲戸上說下方狀/如圭也言伯輿微賤之家篳音必閨音圭本)
(亦作圭/竇音豆)瑕禽曰昔平王東遷吾七姓從王牲用備具王頼之而
　賜之騂旄之盟(平王徙時大臣從者有七姓伯與之祖皆在其/中主爲王備犧牲共祭祀王待其用故與之盟)
(使丗守其職騂旄赤牛也舉騂旄者言得重盟不以犬雞從才/用切又如字騂息營切字林許營切旄音毛爲干僞切共音恭)
　曰丗丗無失職若篳門閨竇其能來東厎乎且王何頼焉(言我/若貧)
(賤何能來東使王恃其用而/與之盟邪厎至也厎音旨)今自王叔之相也政以賄成(隨財/制政)
(相息亮切/賄呼罪切)而刑放於寵(寵臣專刑/不任法)官之師旅不勝其富(師旅之/長皆受)
(賂勝音升/長丁丈切)吾能無篳門閨竇乎(言王叔之屬/富故使吾貧)唯大國圖之(圖猶/議也)
　下而無直則何謂正矣(正者不失下之直/何或作可誤也)范宣子曰天子所右
寡君亦右之所左亦左之(宣子知伯與直不欲自專故推之/於王右音又左音佐左右並如字)使
王叔氏與伯輿合要(合要/辭)王叔氏不能舉其契(要契之辭/契苦計切)王叔
奔晉不書不告也單靖公爲卿士以相王室(代王/叔)
經十有一年春王正月作三軍(増立中軍萬二/千五百人爲軍)○夏四月四卜
郊不從乃不郊(無/傳)〇鄭公孫舎之帥師侵宋〇公㑹晉侯宋公
衛侯曹伯齊丗子光莒子邾子滕子薛伯𣏌伯小邾子伐鄭(丗/子)
(光至復在莒于之先故/晉悼亦進之復扶又切)○秋七月巳未同盟于亳城北(亳城鄭/地伐鄭)
(而書同盟鄭與盟可知亳/蒲洛切徐扶各切與音預)○公至自伐鄭(無/傳)〇楚子鄭伯伐宋
○公㑹晉侯宋公衛侯曹伯齊丗子光莒子邾子滕子薛伯𣏌
伯小邾子伐鄭(晉遂/尊光)〇㑹于蕭魚(鄭服而諸侯/㑹蕭魚鄭地)○公至自㑹(無/傳)
(以㑹至者觀兵/而不果侵伐)〇楚人執鄭行人良霄(良霄公孫輒子伯/有也霄徐音消)〇冬
秦人伐晉
傳十一年春季武子將作三軍(魯本無中軍唯上下二軍皆屬/於公有事三卿更帥以征伐季)
(氏欲專其民人故假立/中軍因以改作更音庚)告叔孫穆子曰請爲三軍各征其軍(征/賦)
(稅也三家各征其軍/之家屬稅舒銳切)穆子曰政將及子子必不能(政者霸國之/政令禮大國)
(三軍魯次國而爲大國之/制貢賦必重故憂不能堪)武子固請之穆子曰然則盟諸(穆子/知季)
(氏將復變易故/盟之復扶又切)乃盟諸僖閎(僖宫之門/閎音宏)詛諸五父之衢(五父衢/道名在)
(魯國東南詛以禍福之言相要詛側/慮切父音甫衢其俱切要一遥切)正月作三軍三分公室而
各有其一(三分國/民衆)三子各毀其乗(壞其軍乗分以足成三軍乗/繩證切壞音怪足將住切亦)
(如/字)季氏使其乗之人以其役邑入者無征(使軍乗之人率其邑/役入季氏者無公征)
不入者倍征(不入季氏者則使公家倍征之設利病欲驅使入/己故昭五年傳曰季氏盡征之民辟倍征故盡屬)
(季/氏)孟氏使半爲臣若子若弟(取其子弟之半也四分其乗/之人以三歸公而取其一)叔孫
氏使盡爲臣(盡取子弟以/其父兄歸公)不然不舎(制軍分民不如是則三家/不舎其故而改作也此蓋)
(三家盟詛之/本言舎音捨)〇鄭人患晉楚之故諸大夫曰不從晉國幾亡(幾/近)
(也幾音機/徐音畿)楚弱於晉晉不吾疾也(疾急/也)晉疾楚將辟之何爲而
使晉師致死於我(言當作/何計)楚弗敢敵而後可固與也(固與/晉也)子展
曰與宋爲惡諸侯必至吾從之盟楚師至吾又從之則晉怒甚
矣晉能驟來楚將不能吾乃固與晉大夫說之使疆埸之司惡
於宋(使守疆埸之吏侵犯宋說/音恱疆居良切埸音亦)宋向戍侵鄭大獲子展曰師而
伐宋可矣若我伐宋諸侯之伐我必疾吾乃聽命焉且告於楚
楚師至吾又與之盟而重賂晉師乃免矣(言如此乃免於晉/楚之難難乃且切)夏
鄭子展侵宋(欲以致/諸侯)四月諸侯伐鄭己亥齊大子光宋向戍先
至于鄭門于東門(傳釋齊大子光所以序莒上/也向戍不書宋公在㑹故)其莫晉荀罃至
于西郊東侵舊許(許之舊國鄭/新邑莫音暮)衛孫林父侵其北鄙六月諸侯
㑹于北林師于向(向地在潁川長社/縣東北向舒亮切)右還次于瑣(北行而西爲/右還榮陽宛)
(陵縣西有瑣候亭􁌛素果/切宛於阮切又於元切)圍鄭觀兵于南門(觀示/也)西濟于濟隧
(濟隧水名濟子/禮切隧音遂)鄭人懼乃行成秋七月同盟于亳范宣子曰不
愼必失諸侯(愼敬威儀/謹辭令)諸侯道敝而無成能無貳乎(數伐鄭皆/罷於道路)
(數所角切/罷音皮)乃盟載書曰凡我同盟毋藴年(藴積年榖而不分災/毋音無藴紆粉切)
　毋壅利(專山川之利/壅於勇切)母保姦(藏罪/人)母留慝(速去惡慝他得切/下同去起吕切)救
　災患恤禍亂同好惡㢡王室(㢡助也好呼報切惡/烏路切㢡將丈切)或間兹命司
　愼司盟名山名川(二司天神間間廁之間/兹命本或作兹盟誤)羣神羣祀(羣祀在/祀典者)先
　王先公(先王諸侯之大祖宋祖帝乙鄭祖厲王之比也先公/始封君大音泰凡大祖大廟大宫皆同比必利切)七
　姓十二國之祖(七姓晉魯衛鄭曹滕姬姓邾小邾曹姓宋子姓/齊姜姓莒已姓杞姒姓薛任姓實十三國言十)
(二誤也巳音紀/或音祀任音壬)明神殛之(殛誅也殛/紀力切)俾失其民隊命亡氏踣其
　國家(踣斃也俾本又作卑必爾切隊直類/切踣蒲比切徐又敷豆切斃婢丗切)○楚子囊乞旅于秦
(乞師旅/於秦)秦右大夫詹帥師從楚子將以伐鄭鄭伯逆之丙子伐
　宋(鄭逆服故更伐宋也秦師不書不/與伐宋而還詹之廉切與音預)〇九月諸侯悉師以復伐
　鄭(此夏諸侯皆復來故/曰悉師復扶又切)鄭人使良霄大宰石㚟如楚告將服于
　晉曰孤以社稷之故不能懷君君若能以玉帛綏晉不然則武
　震以攝威之孤之願也楚人執之書曰行人言使人也(書行人/言非使)
(人之罪古者兵交使在其間所以通命示整或執殺之皆以爲/譏也旣成而後告故書在蕭魚下石㚟爲介故不書㚟勑略切)
(攝如字又之涉切/使所吏切介音界)諸侯之師觀兵于鄭東門鄭人使王子伯駢
行成甲戍晉趙武入盟鄭伯冬十月丁亥鄭子展出盟晉侯(二/盟)
(不書/不告)十二月戊寅㑹于蕭魚(經書秋/史失之)庚辰赦鄭囚皆禮而歸之
納斥候(不相備也斥徐/音尺又昌夜切)禁侵掠晉侯使叔肹告于諸侯(叔肹叔/向也告)
(諸侯亦使赦鄭囚掠音/亮肸許乙切向許丈切)公使臧孫紇對曰凡我同盟小國有罪
大國致討荀有以藉手鮮不赦宥寡君聞命矣(言晉討小國有/藉手之功則赦)
(其罪人德義如是不敢不承命/藉在夜切鮮息淺切宥音又)鄭人賂晉侯以師悝師觸師蠲
(悝觸蠲皆樂師名悝苦/囬切蠲古玄切又音圭)廣車軘車淳十五乗甲兵備(廣車軘車/皆兵車名)
(淳耦也廣古曠切軘徒温切淳/述倫切徐又之倫切乗繩證切)凡兵車百乗(他兵車及廣/軘共百乗)歌鍾
二肆(肆列也縣鍾十六爲一肆二/肆三十二枚肆音四縣音玄)及其鎛磬(鎛磬皆樂/器鎛音博)女樂二
八(十六/人)晉侯以樂之半賜魏絳曰子赦寡人和諸戎狄以正諸
華(在四/年)八年之中九合諸侯如樂之和無所不諧(諧亦和也釋/文九合諸侯)
(謂五年㑹戚又㑹城棣救陳士年㑹鄬八年㑹邢丘九年盟于/戲十年㑹柤又伐鄭戍虎牢十一年同盟亳城北又㑹蕭魚)
請與子樂之(共此樂樂音/洛又音岳)辭曰夫和戎狄國之福也八年之中
九合諸侯諸侯無慝君之靈也二三子之勞也臣何力之有焉
抑臣願君安其樂而思其終也詩曰樂只君子殿天子之邦(詩/小)
(雅也謂諸侯有樂美之德可以鎭/撫天子之邦殿鎭也殿都遍切)樂只君子福禄攸同(攸所/也)便
蕃左右亦是帥從(便蕃數也言逺人相帥來服從便/蕃然在左右蕃音煩數所角切)夫樂以安
德(和其/心也)義以處之(處位/以義)禮以行之(行敎/令)信以守之(守所/行)仁以厲
之(厲風/俗)而後可以殿邦國同福禄來逺人所謂樂也(言五德皆/備乃爲樂)
(非但/金石)書曰居安思危(逸/書)思則有備有備無患敢以此規(規正/公)公
曰子之敎敢不承命抑微子寡人無以待戎(待遇/接納)不能濟河(渡/河)
(南服/鄭)夫賞國之典也藏在盟府(司盟之府有/賞功之制)不可廢九子其受
之魏絳於是乎始有金石之樂禮也(禮大夫有/功則賜樂)〇秦庶長鮑庶長
武帥師伐晉以救鄭(庶長秦爵也不書救鄭巳屬晉/無所救長丁丈切鮑歩卯切)鮑先入晉
地士魴御之少秦師而弗設備壬午武濟自輔氏(從輔氏渡河/御魚吕切後)
(放/此)與鮑交伐晉師己丑秦晉戰于櫟晉師敗績易秦故也(不書/敗績)
(晉恥易秦而敗故不告也櫟晉地/櫟力的切徐失灼切易以䜴切)
經十有二年春王二月莒人伐我東鄙圍台(琅邪費縣南有台/亭台勑才切又音)
(臺又翼/之切)季孫宿帥師救台遂入鄆(鄆莒邑/鄆音運)〇夏晉侯使士魴
來聘〇秋九月呉子乗卒(五年㑹於戚公不與/盟而赴以名與音預)〇冬楚公子貞
帥師侵宋○公如晉
傳十二年春莒人伐我東鄙圍台季武子救台遂入鄆(乗勝入/鄆報見)
(伐)取其鐘以爲公盤〇夏晉士魴來聘且拜師(謝前年/伐鄭師)〇秋呉
子壽夢卒(壽夢呉/子之號)臨於周廟禮也(周廟文王廟也周公岀文王/故魯立其廟呉始通故曰禮)
(臨力䕃/切下同)凡諸侯之喪異姓臨於外(於城外向其國向/或作嚮許亮切)同姓於宗
廟(所出王/之廟)同宗於祖廟(始封君/之廟)同族於禰廟(父廟也同族謂髙/祖以下禰乃禮切)
是故魯爲諸姬臨於周廟(諸姬同姓國爲/于僞切下同)爲邢凡蔣茅胙祭臨
於周公之廟(即祖廟也六國皆周公之支子别封爲國共祖周/公邢音刑蔣將丈切案富辰所稱邢在蔣下今傳)
(在凡上未知何者爲是茅亡交/切胙才故切祭側界切徐如字)〇冬楚子囊秦庶長無地伐宋
師于揚梁以報晉之取鄭也(取鄭在前年梁師睢陽縣/東有地名揚梁長丁丈切)〇靈王
求后于齊齊侯問對於晏桓子桓子對曰先王之禮辭有之天
子求后於諸侯諸侯對曰夫婦所生若而人(不敢譽亦不敢毀/故曰若如人譽音)
(餘又/如字)妾婦之子若而人(言非適也/適丁歷切)無女而有姊妹及姑姊妹則
曰先守某公之遺女若而人齊侯許昏王使隂里結之(隂里周/大夫結)
(成也爲十五年劉夏逆王/后傳守手又切夏戸雅切)〇公如晉朝且拜士魴之蜃禮也(士/魴)
(聘在此年夏嫌君/臣不敵故曰禮之)〇秦嬴歸于楚(秦景公妹爲楚共/王夫人嬴音盈)楚司馬子
庚聘于秦爲夫人寧禮也(子庚莊王子午也諸侯夫人/父母卽没歸寜使卿故曰禮)
經十有三年春公至自晉○夏取邿(邿小國也任城亢父縣有/邿亭傳例曰書取言易也)
(邿音詩任音壬亢苦浪切/又音剛父音甫易以䜴切)〇秋九月庚辰楚子審卒(共王也成/二年大夫)
(盟于/蜀)〇冬城防
傳十三年春公至自晉孟獻子書勞于廟禮也(書勲勞故䇿也/桓二年傳曰丘)
(至自唐告於廟也凡公行告於宗廟反行飲至舎爵䇿勲焉禮/也桓十六年傳又曰公至自伐鄭以飲至之禮也然則還告廟)
(及飲至及書勞三事偏行一禮則亦書至悉闕乃不/書至傳因獻子之事以發明凡例釋例詳之舎音捨)〇夏邿亂
分爲三(國分爲三部/志力各異)師救邿遂取之(魯師也經不稱師不滿/二千五百人傳通言之)凡
書取言易也(不用師徒及用師徒/而不勞雖國亦曰取)用大師焉曰滅(敵人距戰斬/獲俘馘用力)
(難重雖邑亦曰/滅馘古獲切)弗地曰入(謂勝其國邑/不有其地)〇荀罃士魴卒晉侯蒐
于緜上以治兵(爲將命軍師也必蒐而命之所以與/衆共爲于僞切帥所類切下爲帥同)使士匄將
中軍辭曰伯游長(伯游荀偃/長丁丈切)昔臣習於知伯是以佐之非能賢
也(七年韓厥老知罃代將中軍士匄佐之匄今將讓/故謂爾時之舉不以己賢事見九年見賢遍切)請從伯游
荀偃將中軍(代荀/罃)士匄佐之(位如/故)使韓起將上軍辭以趙武又
使欒黶(以武位卑故/不聽更命黶)辭曰臣不如韓起韓起願上趙武君其聽
之使趙武將上軍(武自新軍超/四等代荀偃)韓起佐之(位如/故)欒黶將下軍魏
絳佐之(黶亦如故絳自新軍/佐超一等代士魴)新軍無帥(將佐皆遷/將子正切)晉侯難其人
使其什吏率其卒乗官屬以從於下軍禮也(得愼舉之禮難乃/旦切或如字什音)
(十卒子忽切/乗繩證切)晉國之民是以大和諸侯遂睦君子曰讓禮之主
　也范宣子讓其下皆讓欒黶爲汰弗敢違也晉國以平數丗頼
　之刑善也夫(刑法也汰音泰數/所主切夫音扶)一人刑善百姓体和可不務乎
　書曰一人有慶兆民頼之其寧惟永其是之謂乎(周書吕刑也/一人天子也)
(寧安也永長也義取上有好善之慶/則下頼其福休許虯切好呼報切)周之興也其詩曰儀刑文
　王萬邦作孚(詩大雅言文王善用法故/能爲萬國所信孚信也)言刑善也及其衰也其
　詩曰大夫不均我從事獨賢(詩小雅刺幽王役使不均故從事/者怨恨稱己之勞以爲獨賢無讓)
(心)言不讓也丗之治也君子尚能而讓其下(能者在下位則貴/尚而讓之治直吏)
(切)小人農力以事其上是以上下有禮而讒慝黜逺由不爭也
　謂之懿德及其亂也君子稱其功以加小人(加陵也君子在位/者慝他得切逺于)
(萬切又如字/爭爭鬪之爭)小人伐其技以馮君子(馮亦陵也自稱其能爲/伐枝其綺切馮皮冰切)是
　以上下無禮亂虐並生由爭善也(爭自/善也)謂之昏德國家之敝恒
　必由之(傳言晉之/所以興)〇楚子疾告大夫曰不榖不德少主社稷生
十年而喪先君未及習師保之敎訓而應受多福(多福謂爲君/少詩照切喪)
(息浪/切)是以不德而亡師于鄢(鄢在成十六/年鄢音偃)以辱社稷爲大夫憂
其弘多矣(弘大/也)若以大夫之靈獲保首領以殁於地唯是春秋
窀穸之事(窀厚也穸夜也厚夜猶長夜春秋謂祭𣏌長夜/謂葬埋殁音没窀張倫切又徒門切穸音夕)所以
從先君於禰廟者(從先君代/爲禰廟)請爲靈若厲(欲受惡謚以歸先君/也亂而不損曰靈戮)
(殺不辜/曰厲)大夫擇焉莫對及五命乃許秋楚共王卒子囊謀謚大
夫曰君有命矣子囊曰君命以共若之何毀之赫赫楚國而君
臨之撫有蠻夷奄征南海以屬諸夏而知其過可不謂共乎請
謚之共大夫從之(傳言子囊之善共/音恭夏戸雅切)〇呉侵楚養由基奔命子
庚以師繼之(子庚楚/司馬)養叔曰呉乗我喪謂我不能師也(養叔養/由基也)
必易我而不戒(戒備也易/以䜴切)子爲三覆以待我(覆伏兵覆/扶又切)我請誘
之子庚從之戰于庸浦(庸浦楚地/浦判五切)大敗呉師獲公子黨君子以
呉爲不弔(不用天道/相弔恤)詩曰不弔昊天亂靡有定(言不爲昊天所/恤則致罪也爲)
(明年㑹向傳/昊戸老切)〇冬城防書事時也(土功雖有常節通以/事間爲時間音閑)於是將
早城臧武仲請侯畢農事禮也〇鄭良霄大宰石㚟猶在楚(十/一)
(年楚人執/之至今)石㚟言於子囊曰先王卜征五年(先征五年而卜吉/凶也征謂廵守征)
(行先悉薦切守手/又切本又作狩)而歳習其祥祥習則行(五年五卜皆/同吉乃廵守)不習則
增脩德而改卜(不習謂卜不吉釋文不習則増絶/句一本無増字則連下㧾爲句)今楚實不競
行人何罪(不能脩德/與晉競)止鄭一卿以除其偪(一卿謂/良霄)使睦而疾楚
以固於晉焉用之(位不偪則大臣睦怨疾楚則事晉固釋/文焉用之本或作將焉用之焉於䖍切)使歸
而廢其使(行而見執於楚鄭又遂堅事晉/是鄭廢本見使之意使所吏切)怨其君以疾其大夫
而相牽引也不猶愈乎楚人歸之
經十有四年春王正月季孫宿叔老㑹晉士匄齊人宋人衛人
鄭公孫蠆曹人莒人邾人滕人薛人杞人小邾人㑹呉于向(叔/老)
(聲伯子也魯使二卿㑹晉敬事霸國晉自是輕魯幣而益敬其/使故叔老雖介亦列於㑹也齊崔杼宋華閱衛北宮括在㑹惰)
(慢不攝故貶稱人蓋欲以督率諸侯㢡成霸功也呉來在向/諸侯㑹之故曰㑹吴向鄭地使所吏切介音界惰徒卧切)〇
二月乙未朔日有食之(無/傳)○夏四月叔孫豹㑹晉荀偃齊人宋
人衛北宫括鄭公孫蠆曹人莒人邾人滕人薛人𣏌人小邾人
伐秦(齊宋大夫不/書義與向同)○己未衛侯出奔齊(諸侯之䇿書孫寗逐衛/侯春秋以其自取奔亡)
(之禍故諸侯失國者皆不書/逐君/之賊也不書名從告)○莒人侵我東鄙(無傳報/入鄆)○秋楚公
子貞帥師伐呉〇冬季孫宿㑹晉士匄宋華閱衛孫林父鄭公
孫蠆莒人邾人于戚
傳十四年春呉告敗于晉(前年爲/楚所敗)㑹于向爲呉謀楚故也(謀爲/呉伐)
(楚爲于僞切注/爲呉卒不爲同)范宣子數呉之不德也以退呉人(呉伐楚喪故/以爲不德數)
(而遣之卒/不爲伐楚)執莒公子務婁(在㑹不書非卿務徐莫侯切又/音如字婁力侯切或力俱切)以其
通楚使也(莒貳於楚故比年/伐魯使所吏切)將執戎子駒支(駒支戎/子名)范宣子親
數諸朝(行之所在/亦設朝位)曰來姜戎氏昔秦人迫逐乃祖吾離于瓜州
(四嶽之後皆姜姓又别爲允姓瓜州地在今/燉煌迫音百瓜古華切燉徒門切煌音皇)乃祖吾離被苫蓋
(蓋苫之别名𬒳普皮切苫式占切/蓋戸臘切爾雅曰白蓋謂之苫)蒙荆棘以來歸我先君(蒙冒/也冒)
(莫報/切)我先君惠公有不腆之田(腆厚也腆/他典切)與女剖分而食之(中/分)
(爲剖女音汝下同剖普/口切中丁仲切又如字)今諸侯之事我寡君不如昔者蓋言語
漏洩則職女之由(職主也洩息列/切徐以丗切)詰朝之事爾無與焉(詰朝明/旦不使)
(復得與㑹事詰起吉切朝如/字與音預下同復扶又切)與將執女對曰昔秦人負恃其衆
貪于土地逐我諸戎惠公蠲其大德(蠲明/也)謂我諸戎是四嶽之
裔胄也(四嶽堯時方伯姜姓也裔逺也/胄後也裔以制切胄直又切)母是翦棄(翦削也/母音無)賜我
南鄙之田狐貍所居豺狼所嘷我諸戎除翦其荆棘驅其狐貍
豺狼以爲先君不侵不叛之臣至于今不貳(不内侵亦不外叛/貍力之切豺仕皆)
(切噑户/羔切)昔文公與秦伐鄭秦人竊與鄭盟而舎戍焉(在僖三/十年)於
是乎有殽之師(在僖三十三/年殽戸交切)晉禦其上戎亢其下(亢猶當也/亢苦浪切)秦
師不復我諸戎實然譬如捕鹿晉人角之諸戎掎之(掎其足也/捕音歩徐)
(又音賦掎/居綺切)與晉踣之(踣僵也踣蒲北切又/敷豆切僵居良切)戎何以不免自是以
來晉之百役與我諸戎相繼于時(言給晉役/不曠時)以從執政猶殽志
也(意常如殽/無中二也)豈敢離逷今官之師旅無乃實有所闕以攜諸侯而
罪我諸戎我諸戎飲食衣服不與華同贄幣不通言語不達何
惡之能爲不與於㑹亦無瞢焉(瞢悶也逷他歷切贄音至與音/預瞢莫贈切徐武登切又武忠)
(切)賦靑蠅而退(青蠅詩小雅取其愷悌君子無信讒/言蠅以仍切愷開在切悌徒禮切)宣子辭焉
(辭/謝)使即事於㑹成愷悌也(成愷悌不信讒也不書/者戎爲晉屬不得特達)於是子叔齊
子爲季武子介以㑹自是晉人輕魯幣而益敬其使(齊子叔老/字也言晉)
(敬魯使經所以並書二/卿介音界使所吏切)○呉子諸樊旣除喪(諸樊吴子乗之長/子也乗卒至此春)
(十七月旣葬而/除喪長丁丈切)將立季札(札諸樊少弟札側/八切少詩照切)季札辭曰曹宣公
之卒也諸侯與曹人不義曹君(曹君公子負芻也殺大子/而自立事在成十三年)將立
子臧子臧去之遂弗爲也以成曹君君子曰能守節君義嗣也
(諸樊適子故曰/義嗣適丁歷切)誰敢奸君有國非吾節也札雖不才願附於子
臧以無失節固立之棄其室而耕乃舎之(傳言季札之讓旦明/呉兄弟相傳奸音干)
(傳直/專切)〇夏諸侯之大夫從晉侯伐秦以報櫟之役也(櫟役在/十一年)晉
侯待于竟使六卿帥諸侯之師以進(言經所以不稱/晉侯竟音境)及涇不濟
(諸侯之師不肯渡也涇水出安定朝那縣至京/兆髙陸縣入渭朝如字如淳音株那乃多切)叔向見叔孫穆
子穆子賦匏有苦葉(詩邶風也義取於深則厲淺則揭言/已志在於必濟匏白交切揭起例切)叔向
退而具舟魯人莒人先濟鄭子蟜見衛北宫懿子曰與人而不
固取惡莫甚焉若社稷何懿子說二子見諸侯之師而勸之濟
濟涇而次(傳言北宫括所似/書於伐秦說音恱)秦人毒涇上流師人多死(飲毒/水故)鄭
司馬子蟜帥鄭師以進師皆從之至于棫林(棫林秦地棫位逼/切徐于日切又於)
(鞠/切)不獲成焉(秦不/服)荀偃令曰雞鳴而駕塞井夷竈(示不/反)唯余馬
首是瞻(言進退/從己)欒黶曰晉國之命未是有也余馬首欲東乃歸
(黶惡偃自專故棄/之歸惡烏路切)下軍從之左史謂魏莊子曰不待中行伯乎
(中行伯荀偃也莊子/魏絳也左史晉太夫)莊子曰夫子命從帥(夫子謂荀偃/帥所類切)欒伯吾
帥也吾將從之從帥所以待夫子也(以從命爲待也欒黶下軍/帥莊子爲佐故曰吾帥)
伯游曰吾今實過悔之何及多遺秦禽(軍帥不和恐多爲秦/所禽獲遺唯季切)乃
　命大還晉人謂之遷延之役(遷延/却追)欒鍼曰此役也報櫟之敗也
　伇又無功晉之恥也吾有二位於戎路(欒鍼欒黶弟也二位謂/黶將下軍鍼爲戎右)
　敢不恥乎與士鞅馳秦師死焉士鞅反(鞅士/匄子)欒黶謂士匄曰余
　弟不欲往而子召之余弟死而子來是而子殺余之弟也弗逐
　余亦將殺之士鞅奔秦(欒黶汰侈誣逐士鞅也而女也侈/昌氏切或作奓又尺氏切女音汝)於是
　齊崔杼宋華閱仲江㑹伐秦不書惰也(臨事惰慢不脩也仲/江宋公孫師之子)向
　之㑹亦如之衛北宫括不書於向(亦/惰)書於伐秦攝也(能自攝整/從鄭子蟜)
(俱濟/涇)○秦伯問於士鞅曰晉大夫其誰先亡對曰其欒氏乎秦
　伯曰以其汰乎對曰然欒黶汰虐巳甚猶可以免其在盈乎(盈/黶)
(之/子)秦伯曰何故對曰武子之德在民如周人之思召公焉愛其
　甘棠況其子乎(武子欒書黶之父也召公奭聽訟於甘棠之下/周人思之不害其樹而作勿伐之詩在召南召)
(上照切奭/詩亦切)欒黶死盈之善未能及人武子所施没矣而黶之怨
　實章將於是乎在秦伯以爲知言爲之請於晉而復之(爲傳二/十一年)
(晉滅欒氏張本施如字/又始䜴切爲于僞切)〇衛獻公戒孫文子寗惠子食(勑戒二/子欲共)
(宴/食)皆服而朝(服朝服待/命於朝)日旰不召(旴晏也旰/古旦切)而射鴻於囿二子
從之(從公於囿射食/亦切囿音又)不釋皮冠而與之言(皮冠田獵之冠也旣/不釋冠又不與食)
二子怒孫文子如戚(戚孫丈/子邑)孫蒯入使(孫蒯孫文子之子/使所吏切又如字)公飲
之酒使大師歌巧言之卒章(巧言詩小雅其卒章曰彼何人斯/居河之麋無拳無勇職爲亂階戚)
(衛河上邑公欲以喻文子居河上而爲亂大師掌/樂大夫飲於鴆切麋亡悲切本又作湄拳音權)大師辭師曹
請爲之(辭以爲不可/師曹樂人)初公有嬖妾使師曹誨之琴(誨敎也嬖/必計切)師
曹鞭之公怒鞭師曹三百故師曹欲歌之以怒孫子以報公公
使歌之遂誦之(恐孫蒯不解/故解音蟹)蒯懼告文子丈子曰君忌我矣弗
先必死(欲先公作亂/先悉薦切)并帑於戚(帑子也并必/政切帑音奴)而入見籧伯玉曰
君之暴虐子所知也大懼社稷之傾覆將若之何(伯玉蘧瑗蘧/其居切覆芳)
(服切瑗/于眷切)對曰君制其國臣敢奸之(奸猶/犯也)雖奸之庸知愈乎(言逐/君更)
(立未知當差否愈/羊主切差初賣切)遂行從近關出(懼難作欲速出竟/難乃且切竟音境)公使子蟜
　子伯子皮與孫子盟于丘宫孫子皆殺之(三子衛羣公子疑孫/子故盟之丘宫近戚)
(地僑居表切/近附近之近)四月已未子展奔齊(子展衛/獻公弟)公如鄄(鄄衛地/鄄音絹)使子
　行於孫子孫子又殺之(使往請和也/子行羣公子)公出奔齊孫氏追之敗公
　徒于阿澤(濟北東阿縣/西南有大澤)鄄人執之(公徒因敗散還故爲公執/之爲于僞切下注爲孫同)𥘉
　尹公佗學射於庾公差庾公差學射於公孫丁二子追公(二子/佗與)
(差爲孫氏逐公佗徒何/切差初佳切徐初冝切)公孫丁御公(爲公/御也)子魚曰射爲背師不
　射爲戮射爲禮乎(子魚庾公差禮射不求中射食亦切下及注/除禮射一字皆同或一讀射而禮乎音食夜)
(切背音佩/中丁仲切)射兩軥而還(軥車軛卷者軥其俱切徐古豆切說文/同云軛下曲者服云車軛兩邊人馬頸)
(者軛於革切卷/音權又起權切)尹公佗曰子爲師我則逺矣乃反之(佗不從丁/學故言逺)
(始與公差俱退悔而/獨還射丁爲于僞切)公孫丁授公轡而射之貫臂(貫佗臂貫古/亂切一音官)
　子鮮從公(子鮮公母/弟鮮音仙)及竟公使祝宗告亡且告無罪(告宗/廟也)定姜
　曰無神何告若有不可誣也(誣欺也定姜公/適母適丁歷切)有罪若何告無舎
　大臣而與小臣謀一罪也先君有冢卿以爲師保而蔑之二罪
　也(謂不釋皮冠之比/舎音捨比必二切)余以巾櫛事先君而暴妾使余三罪也告
　亡而巳無告無罪(時姜在國故不使得/告無罪櫛側乙切)公使厚成叔弔于衛曰
　寡君使瘠聞君不撫社稷而越在他竟(越逺也瘠厚成叔名厚/本或作郈音同弔于衛)
(本或作弔于衛侯侯/衍字也瘠在亦切)若之何不弔以同盟之故使瘠敢私於執
　事(執事衛/諸大夫)曰有君不弔(弔恤/也)有臣不敏(敏達/也)君不赦宥臣亦不
　帥職增淫發洩其若之何衛人使大叔儀對(大叔儀衛大夫洩/息列切大音泰)
　曰羣臣不佞得罪於寡君寡君不以即刑而悼棄之以爲君憂
　君不忘先君之好辱弔羣臣又重恤之(重恤謂愍其不達也好/呼報切重直用切下同)
　敢拜君命之辱重拜大貺(謝重恤/之賜)厚孫歸復命語臧武仲曰衛
　君其必歸乎有大叔儀以守(守於國語魚據/切守手又切)有母弟鱄以出或
　撫其内或營其外能無歸乎齊人以郲寄衛侯(郲齊所滅郲國/䲖徐市臠切又)
(音專郲/音來)及其復也以郲糧歸(言其/貧)右宰榖從而逃歸衛人將殺
　之(榖衛大夫也以其從君故/欲殺之從才用切又如字)辭曰余不說初矣(言初從君非說/之不獲巳耳說)
(音/恱)余狐裘而羔袖(言一身盡善唯少有惡喻己雖從君/出其罪不多袖本又作襃在又切)乃赦之
衛人立公孫剽(剽穆公孫剽匹妙切一/音甫遥切字林父召切)孫林父寗殖相之以聽
命於諸侯(聽盟㑹之命/相息亮切)衛侯在郲臧紇如齊唁衛侯衛侯與之
言虐退而告其人曰衛侯其不得入矣其言糞土也亡而不變
何以復國(武仲不書未爲卿唁魚變切徐作/音言弔失國曰唁糞方問切)子展子鮮聞之見
臧紇與之言道(順道/理)臧孫說謂其人曰衛君必入夫二子者或
輓之或推之欲無入得乎(爲二十六年衛侯歸傳輓/音晚推如字又他囬切)〇師歸自
伐秦晉侯舎新軍禮也成國不過半天子之軍(成國大國/舎音捨)周爲
六軍諸侯之大者三軍可也於是知朔生盈而死(朔知罃之長/子盈朔弟也)
(盈生而朔死知/音智長丁丈切)盈生六年而武子卒彘裘亦幼皆未可立也新
軍無帥故舎之(裘士魴子也十三年荀罃士魴卒其子皆幼未/任爲卿故新軍無帥遂舎之彘直例切帥所類)
(切任/音壬)〇師曠侍於晉侯(師曠晉樂/大師子野)晉侯曰衛人出其君不亦甚
乎對曰或者其君實甚良君將賞善而刑淫養民如子蓋之如
　天容之如地民奉其君愛之如父母仰之如日月敬之如神明
　畏之如雷霆其可出乎夫君神之主而民之望也若困民之主
　匱神乏祀百姓絶望社稷無主將安用之弗去何爲天生民而
　立之君使司牧之勿使失性有君而爲之貳(貳卿佐岀如字徐音/黜仰本亦作卬音仰)
(霆徒丁切又音挺本又作電匱其位/切乏祀本或作之祀誤也去起吕切)使師保之勿使過度是故
　天子有公諸侯有卿卿置側室(側室支/子之官)大夫有貳宗(貳宗宗子/之副貳者)
　士有朋友庶人工商皁隷牧圉皆有親暱以相輔佐也善則賞
　之(賞謂宣揚/暱女乙切)過則匡之(匡正/也)患則救之(救其難也/難乃旦切)失則革之(革/更)
(也)自王以下各有父兄子弟以補察其政(補其愆過/察其得失)史爲書(謂/大)
(史君舉/則書)瞽爲詩(瞽盲者爲詩以風刺瞽音/古盲莫庚切風芳鳯切)工誦箴諫(工樂人也/誦箴諫之)
(辭箴之/林切)大夫規誨(規正諫/誨其君)士傳言(士卑不得徑達聞君過失/傳告大夫傳直專切注同)庶
　人謗(庶人不與政聞君過則誹謗與音預/誹如字本或作非音亦同又甫味切)商旅于市(旅陳也陳/其貨物以)
(示時所/貴尚)百工獻藝(獻其技藝以喻/政事技其綺切)故夏書曰遒人以木鐸徇於
　路(逸書遒人行令之官也木鐸木舌金鈴徇於路求歌謡之言/遒在由切徐又在幽切又子由切鐸待洛切徇似俊切鈴力)
(丁/切)官師相規(官師大夫/自相規正)工執藝事以諫(所謂/獻藝)正月孟春於是乎
　有之諫失常也(有遒人徇/路之事)天之愛民甚矣豈其使一人肆於民
　上(肆放/也)以從其淫而棄天地之性必不然矣(傳言師曠能因問/盡言從子用切本)
(或作/縱)〇秋楚子爲庸浦之役故(在前年爲/于僞切)子囊師于棠以伐呉
　呉不出而還子囊殿(殿軍後殿/多練切)以呉爲不能而弗儆呉人自臯
　舟之隘要而擊之(臯舟吴險阨之道儆音景隘/於懈切要一遥切阨於賣切)楚人不能相救
　呉人敗之獲楚公子冝榖(傳言不備/不可以師)○王使劉定公賜齊侯命
(將昏於齊故也定公劉夏位賤/以能而使之傳稱謚舉其終)曰昔伯舅太公右我先王股肱
　周室師保萬民丗胙大師以表東海(胙報也表顯也謂顯封東/海以報大師之功右音又)
(胙才/故切)王室之不壞繄伯舅是頼(繄發聲壞如字服/本作懷繁烏兮切)今余命女環
(環齊靈公名女/音汝環戸關切)兹率舅氏之典纂乃祖考無忝乃舊敬之哉無
　廢朕命(纂繼也因昏而加襃顯/傳言王室不能命有功)〇晉侯問衛故於中行獻子(問/衛)
(逐君當討否/獻子荀偃)對曰不如因而定之衛有君矣(謂剽/巳立)伐之未可以
得志而勤諸侯史佚有言曰因重而撫之(重不可移就撫/安之佚音逸)仲虺
有言曰亡者侮之亂者取之推亡固存國之道也(仲虺湯左相/虺許鬼切侮)
(亡甫切相/息亮切)君其定衛以待時乎(待其昏亂之/時乃伐之)冬㑹于戚謀定衛
也(定立/剽)○范宣子假羽毛於齊而弗歸齊人始貳(折羽爲旌王/者游車之所)
(建齊私有之因謂之羽毛宣/子聞而借觀之析星曆切)○楚子囊還自伐呉卒將死遺言
謂子庚必城郢(楚徙都郢未有城郭公子爕公子儀因築城爲/亂事未得訖子囊欲訖而未暇故遺言見意見)
(賢遍/切)君子謂子囊忠君薨不忘增其名(謂前年謚/君爲共)將死不忘衛
社稷可不謂忠乎忠民之望也詩曰行歸于周萬民所望忠也
(詩小雅忠信爲周言德行歸於忠/信即爲萬民所瞻望行下孟切)
經十有五年春宋公使向戍來聘〇二月已亥及向戍盟于劉
〇劉夏逆王后于齊(劉萊地夏名也天子卿書字劉夏非卿故/書名天子無外所命則成故不言逆女)
〇夏齊侯伐我北鄙圍成〇公救成至遇(無傳遇魯地書至遇/公畏齊不敢至成)
　〇季孫宿叔孫豹帥師城成郛(備齊故夏城/非例所譏)〇秋八月丁巳日
　有食之(無傳八月無丁巳丁巳七/月一日也日月必有誤)○邾人伐我南鄙〇冬十有
　一月癸亥晉侯周卒(四同/盟)
　傳十五年春宋向戍來聘且㝷盟(報二年豹之聘㝷/十一年毫之盟)見孟獻子
　尤其室(尤責/過也)曰子有令聞而美其室非所望也對曰我在晉吾
　兄爲之毀之重勞且不敢間(傳言獻子友于兄且不隱其實/聞音問重直用切間間厠之間)〇
　官師從單靖公逆王后于齊卿不行非禮也(官師劉夏也天子/官師非卿也劉夏)
(獨過魯告昏故不書單靖公天子不親昏使上卿逆/而公監之故曰卿不行非禮過古禾切監古銜切)〇楚公子
　午爲令尹(代子/囊)公子罷戎爲右尹蔿子馮爲大司馬(子馮叔敖/從子罷音)
(皮又皮買切蔿于委切/馮皮氷切從才用切)公子橐師爲右司馬公子成爲左司馬
　屈到爲莫敖(屈到屈蕩子橐音託/成音城屈居勿切)公子追舒爲箴尹(追舒莊王/子子南箴)
(之林/切)屈蕩爲連尹養由基爲宫廐尹以靖國人君子謂楚於是
　乎能官人官人國之急也能官人則民無覦心(無覬覦以求幸/廐徐音救覦羊)
(朱切徐音/喻覬音兾)詩云嗟我懷人寘彼周行能官人也(詩周南也寘置/也行列也周徧)
(也詩人嗟歎言我思得賢人置之徧於列位是后妃/之志以官人爲急寘之䜴切行户郎切下同徧音遍)王及公侯
　伯子男甸采衛大夫各居其列所謂周行也(言自王以下諸侯/大夫各任其職則)
(是詩人周行之志也甸采衛五服之名也天子所居千里日圻/其外曰侯服次曰甸服次日男服次日采服次曰衛服五百里)
(爲一服不言侯男略/舉也任音壬圻音祈)〇鄭尉氏司氏之亂其餘盗在宋(亂在/十年)鄭
　人以子西伯有子産之故納賂于宋(三子之父皆爲/尉氏所殺故)以馬四十
　乘(百六十匹/乗繩證切)與師茷師慧(樂師也茷慧其名/茷扶廢切徐音伐)三月公孫黒爲質
　焉(公孫黒子晢質/音致晢星歷切)司城子罕以堵女父尉翩司齊與之良司臣
　而逸之(賢而放之/女音汝)託諸季武子武子寘諸卞(子罕以司臣託/季氏卞皮彦切)鄭
　人醢之三人也(三人堵女父/尉翩司齊)師慧過宋朝將私焉(私小/便)其相曰
　朝也(相師者相/息亮切)慧曰無人焉相曰朝也何故無人慧曰必無人
　焉若猶有人豈其以千乗之相易淫樂之矇必無人焉故也(千/乘)
(相謂子産等也言不爲子産殺三盗得賂而歸之是重滛/樂而輕相國易以䜴切輕也矇音蒙爲于僞切下爲之同)子罕
聞之固請而歸之(言子罕/能改過)○夏齊侯圍成貳於晉故也(不畏霸/主故敢)
(伐/魯)於是乎城成郛(郛郭/也)〇秋邾人伐我南鄙(亦貳於/晉故)使告于晉
晉將爲㑹以討邾莒(十二年十四年莒/人伐魯未之討也)晉侯有疾乃止冬晉悼
公卒遂不克㑹(爲明年㑹溴梁/傳溴古歷切)〇鄭公孫夏如晉奔喪子蟜送
葬(夏子西也言諸侯畏/晉故卿共葬共音恭)〇宋人或得玉獻諸子罕子罕弗受獻
玉者曰以示玉人(玉人能/治玉者)玉人以爲寳也故敢獻之子罕曰我
以不貪爲寳爾以五爲寳若以與我皆喪寳也不若人有其寳
稽首而告曰小人懷璧不可以越郷(言必爲盗所/害喪息浪切)納此以請死
也(請免/死)子罕寘諸其里使玉人爲之攻之(攻治/也)富而後使復其
所(賣玉/得富)〇十二月鄭人奪堵狗之妻而歸諸范氏(堵狗猪女父/之族狗娶於)
(晉范氏鄭人旣誅女父畏狗因范氏而作胤故奪其妻歸范/氏先絶之傳言鄭之有謀堵音者狗本或作苟聚七注切)
春秋左氏傳卷第十五
春秋經傳集解襄三第十六
　　　　　　　　　　杜氏　盡二十二年
經十有六年春王正月葬晉悼公(踰月而/葬速也)○三月公㑹晉侯宋
公衛侯鄭伯曹伯莒子邾子薛伯𣏌伯小邾子于溴梁(不書髙/厚逃歸)
(故也溴水出河内軹縣東南至温入河溴/古閴切徐公壁切軹之氏切韋昭音枳)〇戊寅大夫盟(諸大/夫夲)
(欲盟髙厚髙厚逃歸故遂自共盟雞澤㑹重序諸/侯今此間無異事即上諸侯大夫可知重直用切)〇晉人執莒
子邾子以歸(邾莒二國數侵魯又無道於其民故稱/人以執不以歸京師非禮也數所角切)〇齊侯伐
我北鄙(無傳齊/貳晉故)〇夏公至自會(無/傳)〇五月甲子地震(無/傳)〇叔老
㑹鄭伯晉荀偃衛寗殖宋人伐許(荀偃主兵當序鄭上方示叔/老可以㑹鄭伯故荀偃在下)
〇秋齊侯伐我北鄙圍成(成音/郕)〇大雩(無傳/書過)〇冬叔孫豹如晉
傳十六年春葬晉悼公平公即位(平公悼公子/彪彪彼虯切)羊舌肸爲傅(肸/叔)
(向也代士渥濁肸/許乙切向許丈切)張君臣爲中軍司馬(張老子/代其父)祁奚韓襄欒盈
士鞅爲公族大夫(祁奚去中軍尉爲公族大夫去劇/職就間官韓襄無忌子閒音閑)虞丘書爲
乗馬御(代程鄭乗/繩證切)改服脩官烝于曲沃(旣葬改喪服脩官選賢/能曲沃晉祖廟烝冬祭)
(也諸侯五月而葬旣葬卒哭作主然後烝甞於廟今晉踰月/葬作主而烝祭傳言晉將有溴梁之㑹故速葬烝之承切)警
守而下㑹于溴梁(順河東行故曰下警/居領切守手又切)命歸侵田(諸侯相侵/取之田)以
我故執邾宣公莒犂比公(犂比莒子號也十二年十四年莒人/侵魯前年邾人伐魯晉將爲魯討之)
(悼公卒不克㑹故平公終其事犂徐力私切/又力兮切比音毗爲于僞切下文爲夷同)且曰通齊楚之使
(邾莒在齊楚往來道中故并以此責之經書/執在大夫盟下旣盟而後告使所吏切下同)晉侯與諸侯宴于
温使諸大夫舞曰歌詩必類(歌古詩當使/各從義類)齊髙厚之詩不類(齊/有)
(二心/故)荀偃怒且曰諸侯有異志矣使諸大夫盟髙厚髙厚逃歸
(齊爲大國髙厚若此/知小國必當有從者)於是叔孫豹晉荀偃宋向戍衛寗殖鄭公
孫蠆小邾之大夫盟曰同討不庭(自曹以下大夫不書故傳舉/小邾以包之向舒亮切戍音)
(恤蠆執/邁切)○許男請遷于晉(許欲/叛楚)諸侯遂遷許許大夫不可晉人
歸諸侯(唯以其師討/許之不肯遷)鄭子蟜聞將伐許遂相鄭伯以從諸侯之
師(鄭與許有宿怨故其君親/行蟜居表切相息亮切)穆叔從公(從公歸從才/用切又如字)齊子帥師
會晉荀偃書曰㑹鄭伯爲夷故也(夷平也春秋於魯事所記不/與外事同者客主之言所以)
(爲文固當異也魯卿每㑹公侯春秋無譏故於此示例不先書/主兵之荀偃而書後至之鄭伯時皆諸侯大夫義取皆平得㑹)
(鄭/伯)夏六月次于棫林庚寅伐許次于函氏(棫林函氏皆許地棫/爲逼切徐于目切函)
(音/咸)晉荀偃欒黶帥師伐楚以報宋揚梁之役(晉師獨進楊梁役/在十二年黶於斬)
(切)楚公子格帥師及晉師戰于湛阪(襄城昆陽縣北有湛水東/入汝格古百切湛市林切)
(徐又丈林切又直斬切/阪音反徐又扶板切)楚師敗績晉師遂侵方城之外(不書/不告)復
伐許而還(許未遷故/復扶又切)〇秋齊侯圍成(成魯孟氏邑/貳晉故伐魯)孟孺子速徼
之(孟獻子之子莊子速也徽要也孺本又作􁆐如/住切速夲亦作遫音同徼古堯切要一遥切)齊侯曰是好
勇去之以爲之名速遂塞海陘而還(海陘魯隘道好呼報切陘/音刑徐古定切隘於懈切)
〇冬穆叔如晉聘且言齊故(言齊再/伐魯)晉人曰以寡人之未禘祀
(禘祀三年喪畢之/吉祭禘大計切)與民之未息(新伐許/及楚)不然不敢忘穆叔曰以
齊人之朝夕釋憾於敝邑之地是以大請敝邑之急朝不及夕
引領西望曰庶幾乎(庶幾晉來救朝夕如字/憾夲又作感户暗切)比執事之間恐無
(呼豆切駡/馬嫁切)曰親逐而君爾父爲厲(厲惡鬼林父逐/君在十四年)是之不憂而
何以田爲夏衛石買孫蒯伐曹取重丘(孫蒯不/書非卿)曹人愬于晉(爲/明)
(年晉人執石買/傳愬悉路切)〇齊人以其未得志于我故(前年圍成/辟孟孺子)秋齊侯
伐我北鄙圍桃髙厚圍臧紇于防(防臧紇邑/紇恨發切)師自陽關逆臧孫
至于旅松(陽關在泰山鉅平縣東旅松近防地也魯/師畏齊不敢至防近附近之近下居近同)郰叔紇臧
疇臧賈帥甲三百宵犯齊師送之而復(耶叔紇叔梁紇臧疇臧/賈臧紇之昆弟也三子)
(與臧紇共在防故夜送臧紇於旅松而復/還守防耶側留切復扶又切又音服)齊師去之(失臧/紇故)齊人
獲臧堅(堅臧紇/之族)齊侯使夙沙衛唁之且曰無死(使無自殺/唁音彦)堅稽
首曰拜命之辱抑君賜不終姑又使其刑臣禮於士以杙抉其
傷而死(言使賤人來言已是惠賜不終也夙沙衛奄人故謂之/刑臣杙羊職切抉烏穴切徐又古穴切傷如字一本作)
(痬音/羊)〇冬邾人伐我南鄙爲齊故也(齊未得志於魯故/邾助之爲于僞切)〇宋華
閱卒華臣弱臯比之室(臣閱之弟臯比閱之子弱/侵易之比音毗易以䜴切)使賊殺其宰
華呉賊六人以鈹殺諸盧門合左師之後(盧門宋城門合向戌/邑後屋後鈹普皮切)
左師懼曰老夫無罪賊曰臯比私有討於呉遂幽其妻(幽吴/妻也)曰
卑余而大璧(卑與也卑/必利切)宋公聞之曰臣也不唯其宗室是暴大
亂宋國之政必逐之左師曰臣也亦卿也大臣不順國之恥也
不如蓋之乃舎之左師爲已短䇿苟過華臣之門必騁(惡之騁/勑領切)
(惡烏/路切)十一月甲午國人逐瘈狗瘈狗入於華臣氏國人從之華
臣懼遂奔陳(華臣心不自安見逐狗而驚走瘈徐居丗/切一音制字林作狾九丗切云狂犬也)〇宋皇
國父爲大宰爲平公築臺妨於農收(周十一月今九月收斂時/大音泰後放此爲于僞切)
(妨音芳收如/字又手又切)子罕請俟農功之畢公弗許築者謳曰澤門之晳
實興我役(澤門宋東城南門也皇國父白晳而居近澤門謳烏/侯切澤門本或作臯門者誤晳星歷切徐思益切)
邑中之黔實慰我心(子罕黒色而居邑中黔/徐音琴一音其廉切)子罕聞之親執朴(朴/杖)
(朴普/卜切)以行築者而抶其不勉者曰吾儕小人皆有闔廬以辟燥
濕寒暑(闔謂門戸閉塞行下孟切抶恥乙/切儕仕皆切闔户臘切廬力居切)今君爲一臺而不速
成何以爲役(役事/也)謳者乃止或問其故子罕曰宋國區區而有
詛有祝禍之本也(傳善子罕分謗區丘于切小貌/詛莊慮切祝之又切謗𥙷浪切)〇齊晏桓子
卒(晏嬰/父也)晏嬰麤縗斬(斬不緝之也縗在胸前麤三升布麤本又/作麁縗本又作衰七雷切注同絹七入切)
苴絰帶杖菅屨(苴麻之有子者取其麤也杖竹杖菅屨草屨苴/七徐切絰直結切以苴麻爲絰及帶杖禮記云)
(苴杖竹也管古/顔切屨九具切)食鬻居倚廬寢苫枕草(此禮與士喪禮略同其/異唯枕草耳然枕由亦)
(非喪服正文鬻之六切又羊六切謂朝一溢米暮一溢米盧於/倚切廬倚東牆而爲之故曰倚廬苫傷廉切編草也枕之鴆切)
(注同王儉云夏枕􁐳冬枕草/凷音苦對切一音苦怪切)其老曰非大夫之禮也(時之所行/士及大夫)
(縗服各有不同晏子爲大夫而行/士禮其家臣不解故譏之解音蟹)曰唯卿爲大夫(晏子惡直巳/以斥時失禮)
(故孫辭略/荅家老)
經十有八年春白狄來(不言朝不/能行朝禮)〇夏晉人執衛行人石買(石/買)
(即是伐曹者冝即懲治本罪而晉因其爲行/人之使執之故書行人以罪晉使所吏切)〇秋齊師伐我北
鄙(不書齊侯齊侯/不入竟竟音境)○冬十月公㑹晉侯宋公衛侯鄭伯曹伯莒
子邾子滕子薛伯𣏌伯小邾子同圍齊(齊數行不義諸侯同/心俱圍之數所角切)○
曹伯負芻卒于師(無傳禮當與許男同/三同盟芻初俱切)〇楚公子午帥師伐鄭
傳十八年春白狄始來(白狄狄之别名未/甞與魯接故曰始)○夏晉人執衛行人
石買于長子執孫蒯于純留(長子純留二縣今皆屬上黨郡孫/蒯不書父在位蒯非卿長丁丈切)
(或如字純徒温切或/如字地理志作屯)爲曹故也(前年衛伐曹/爲于僞切)〇秋齊侯伐我北
鄙中行獻子將伐齊夢與厲公訟弗勝(厲公獻子所弑/者弑申志切)公以戈
擊之首隊於前跪而戴之奉之以走見梗陽之巫臯(梗陽晉邑/在太原晉)
(陽縣南臯巫名也夢井見之隊直位切跪/其委切奉芳勇切梗古杏切臯古刀切)他日見諸道與之言
同(巫亦夢見獻/子與厲公訟)巫曰今兹主必死若有事於東方則可以逞(巫/知)
(獻子有死徴故/勸使決意伐齊)獻子許諾晉侯伐齊將濟河獻子以朱絲係玉
二瑴(雙玉曰㲄/㲄古學切)而禱曰齊環怙恃其險負其衆庶(環齊靈公名/負依也禱丁)
(老切又丁報/切怙音戸)棄好背盟陵虐神主(神主民也謂數伐魯殘民人/好呼報切背音佩數所角切)
曾臣彪將率諸侯以討焉(彪晉平公名稱臣者明上有/天子以謙告神曽臣猶末臣)其宦臣
偃實先後之(守官之臣偃獻子名先悉薦切/後戸豆切守手又切又如字)苟捷有功無作神
羞(羞恥/也)官官偃無敢復濟(偃信巫言故以死自誓/復扶又切下注復欲同)唯爾有神裁
之沈玉而濟冬十月㑹于魯濟㝷溴梁之言同伐齊(溴梁在十/六年盟曰)
(同討不庭沈音鴆/或如字濟子禮切)齊侯禦諸平隂塹防門而守之廣里(平隂城/在濟北)
(盧縣東北其城南有防防有門於門外作塹横行/廣一里故經書圍禦魚吕切塹七豔切廣古曠切)夙沙衛曰不
能戰莫如守險(謂防門不/足爲險)弗聽諸侯之士門焉齊人多死范宣
子告析文子(析文子齊大夫/子家析星歷切)曰吾知子敢匿情乎魯人莒人皆
請以車千乗自其郷入旣許之矣若入君必失國子盍圖之子
家以告公公恐晏嬰聞之曰君固無勇而又聞是弗能乆矣(不/能)
(乆敵晉匿女力切乗繩證/切盍戸臘切恐曲勇切)齊侯登巫山以望晉師(巫山在盧/縣東北)晉
人使司馬斥山澤之險雖所不至必旆而䟽陳之(斥候也䟽建/旌旗以爲陳)
(示衆也斥音尺又昌夜/切旆歩蓋切陳直覲切)使乗車者左實右僞以旆先(僞以衣服/爲人形也)
(建旆以/先驅)輿曵柴而從之(以揚/塵)齊侯見之畏其衆也乃脫歸(脫不/張旗)
(幟脫勑活切又他外切/幟申志切又赤志切)丙寅晦齊師夜遁師曠告晉侯曰鳥烏
之聲樂齊師其遁(鳥烏得空營故樂也/遁徒困切樂音洛)邢伯告中行伯(邢伯晉/大夫邢)
(侯也中行/伯獻子)曰有班馬之聲(夜遁馬不相見故鳴/班别也别彼列切)齊師其遁叔向
告晉侯曰城上有烏齊師其遁十一月丁卯朔入平隂遂從齊
師夙沙衛連大車以塞隧而殿(此衛所欲守險連大並如/字隧音遂道也殿都練切)殖綽
郭最曰子殿國師齊之辱也(奄人殿師故以/爲辱最子㑹切)子姑先乎乃代之
殿衛殺馬於隘以塞道(恨二子故塞其道欲/使晉得之隘於懈切)晉州綽及之射殖
綽中肩兩矢夾脰(脰頸也射食亦切下同中丁仲/切夾古洽切或古恊切脰音豆)曰止將爲三
軍獲不止將取其衷(不止復欲射兩/矢中央衷音忠)顧曰爲私誓州綽曰有如
日(言必不殺女明/如日女音汝)乃弛弓而自後縛之(反縛之弛式氏切/本又作施音同)其右
具丙(州綽/之右)亦舎兵而縛郭最皆衿甲面縛(衿甲不解甲舎/音捨衿其鴆切)坐于
中軍之鼔下晉人欲逐歸者魯衛請攻險(險固城守者/守手又切)巳卯荀
偃士匄以中軍克京兹(在平隂/城東南)乙酉魏絳欒盈以下軍克邿(欒/黶)
(死其子盈佐下軍平/隂西有邿山邿音詩)趙武韓起以上軍圍盧弗克十二月戊戌
及秦周伐雍門之萩(秦周魯大夫趙武及之共伐萩也雍門/齊城門雍於用切萩音秋本又作秋)范
鞅門于雍門其御追喜以戈殺犬于門中(殺犬示間/暇閒音閑)孟莊子斬
其橁以爲公琴(莊子孺子速也橁木名/橁勑倫切又相倫切)己亥焚雍門及西郭南
郭劉難士弱率諸侯之師焚申池之竹木(二子晉大夫難/乃多切又如字)壬寅
焚東郭北郭范鞅門于揚門(齊西/門)州綽門于東閭(齊東/門)左驂迫
還于門中以枚數闔(枚馬檛也闔門扇也數其板示不恐驂七/南切廹音百還音旋又音患枚每囬切數)
(所主切闔戸臘切撾/陟瓜切恐曲勇切)齊侯駕將走郵棠(郵棠齊邑/郵音尤)大子與郭榮
扣馬(大子光也榮齊/大夫扣音口)曰師速而疾略也(言欲略行其地無/乆攻意行下孟切)將退
矣君何懼焉且社稷之主不可以輕輕則失衆君必待之將犯
之大子抽劒斷鞅乃止甲辰東侵及濰南及沂(濰水在東莞東/北至北海都昌)
(縣入海沂水出東莞蓋縣至下邳入泗輕遣政切下同斷音短/維本又作維音同沂魚依切莞音官蓋古害切邳蒲悲切泗音)
(四)〇鄭子孔欲去諸大夫(欲專權去起/吕切下同)將叛晉而起楚師以去
之使告子庚子庚弗許(子庚楚令/尹公子午)楚子聞之使楊豚尹冝告子
庚曰國人謂不榖主社稷而不出師死不從禮(不能承先君之/業死將不得從)
(先君之禮/豚徒門切)不榖即位於今五年師徒不出人其以不榖爲自逸
而忘先君之業矣(謂巳未甞/統師自出)大夫圖之其若之何子庚歎曰君
王其謂午懷安乎吾以利社稷也見使者稽首而對曰諸侯方
睦於晉臣請甞之(甞試其難易也使/所吏切易以䜴切)若可君而繼之不可收師
而退可以無害君亦無辱子庚帥師治兵於汾(襄城縣東北有/汾丘城汾扶云)
(切)於是子蟜伯有子張從鄭伯伐齊(子張公/孫黒肱)子孔子展子西守
二子知子孔之謀(二子子展子西守/手又切下完守同)完守入保(完城郭/内保守)子孔不
敢㑹楚師楚師伐鄭次於魚陵(魚陵魚幽山也在南陽/犫縣北鄭地犫尺由切)右師城
上棘遂涉潁次于旃然(將涉穎故於水邊權築小城以爲進退/之備旃然水出熒陽城臯縣東入汴旃)
(章延切汴/皮彦切)蔿子馮公子格率銳師侵費滑胥靡獻于雍梁(胥靡/獻于)
(雍梁皆鄭邑河南陽翟縣東北有雍氏城蔿夲又作/薳于委切馮皮冰切費扶味切滑于八切雍於用切)右囬梅山
(在熒陽密縣東北/回如字徐胡猥切)侵鄭東北至于蟲牢而反子庚門于純門信
于城下而還(信再宿也牢力刀切/純如字又市荀切)渉於魚齒之下(魚齒山之下/有滍水故言)
(泰山南/武城縣)
傳十九年春諸侯還自沂上盟于督揚曰大母侵小(督揚即祝/柯也督丁)
(毒切母/音無)執邾悼公以其伐我故(伐魯在/十七年)遂次于泗上疆我田(正/邾)
(魯之界也泗水/名疆居良切)取邾田自漷水歸之于我(邾田在漷水止今更/以漷爲界故曰取邾)
(田)晉侯先歸公享晉六卿于蒲圃(六卿過魯圃布/古切過古禾切)賜之三命之
服軍尉司馬司空輿尉候奄皆受一命之服(如鞌戰還之賜唯/無先輅鞌音安)
賄荀偃束錦加璧乗馬先呉壽夢之鼎(荀偃中軍元帥故特賄/之五匹爲束四馬爲乗)
(壽夢呉子乗也獻鼎於魯因以爲名古之獻物必有以先今以/璧馬爲鼎之先賄呼罪切乗繩證切先悉薦切又如字夢莫公)
(切帥所/類切)荀偃癉疽生瘍於頭(癉疸惡創癉丁但切徐音旦/疽七徐切瘍音羊創初良切)濟河
及著雍病目出大夫先歸者皆反士匄請見弗内請後曰鄭甥
可(士匄中軍佐故問後也鄭甥荀呉其母鄭女/著張慮切又直慮切雍於用切見賢遍切)二月甲寅卒而
視不可含(目開口噤視如字徐市至切/含戸暗切下同噤其䕃切)宣子盥而撫之曰事呉
敢不如事主猶視(大夫稱主/盥音管)欒懷子曰其爲未卒事於齊故也
乎(懷子欒盈爲于僞/切下注爲懷同)乃復撫之曰主苟終所不嗣事于齊者有
如河乃瞑受含(嗣續也復扶又切瞑亡丁切一音士平切桓譚/以爲荀偃病而目出初死其目未合尸冷乃合)
(非其有所知也傳/因其異而記之耳)宣子出曰吾淺之爲丈夫也(自恨以/私待人)晉欒魴
帥師從衛孫文子伐齊(爲懷子之言故也欒魴欒氏族不書兵/并林父不别告也經書夏從告并如字)
(又必/政切)○季武子如晉拜師(謝討/齊)晉侯享之范宣子爲政(代荀偃/將中軍)
(將子匠切/後放此)賦黍苗(黍苗詩小雅美召伯勞來諸侯如隂雨之長/黍苗也喻晉君憂勞魯國猶召伯召上照切)
(下同勞力報切來/力代切長丁丈切)季武子興再拜稽首曰小國之仰大國也如
百榖之仰膏雨焉若常膏之其天下輯睦豈唯敝邑賦六月(六/月)
(尹吉甫佐天子征伐之詩以晉侯比吉甫出征以匡王國仰/如字徐五亮切下同常膏古報切又如字輯音集本又作集)〇
季武子以所得於齊之兵作林鍾而銘魯功焉(林鍾律名鑄鍾/聲應林鍾因以)
(爲名鑄之樹切/應應對之應)臧武仲謂季孫曰非禮也夫銘天子令德(天子/銘德)
(不銘/功)諸侯言時計功(舉得時動有/功則可銘也)大夫稱伐(銘其功/伐之勞)今稱伐則
下等也(從大/夫故)計功則借人也(借晉力也借如/字又情亦切)言時則妨民多矣
何以爲銘且夫大伐小取其所得以作彞器(彞常也謂鍾鼎爲/宗廟之常器夫音)
(扶彝以/之切)銘其功烈以示子孫昭明德而懲無禮也今將借人之
力以救其死若之何銘之小國幸於大國(以勝大國爲/幸懲直升切)而昭所
獲焉以怒之亡之道也(爲城西郛/武城傳)〇齊侯娶于魯曰顔懿姬無
子其姪鬷聲姬生光以爲大子(兄子曰姪顔鬷皆二姬母姓因/以爲號懿聲皆謚娶七住切姪)
(直結切鬷/子公切)諸子仲子戎子戎子嬖(諸子諸妾姓子者二子皆宋/女仲本亦作中音仲下皆放)
(此嬖必/計切)仲子生牙屬諸戎子(屬託之屬/之蜀切)戎子請以爲大子許之
(齊侯/許之)仲子曰不可廢常不祥(廢立嫡之常嫡本/或作適丁歷切)間諸侯難(事難/成也)
(間間厠/之間)光之立也列於諸侯矣(列諸侯/之㑹)今無故而廢之是專黜
諸侯(謂光巳有/諸侯之尊)而以難犯不祥也君必悔之公曰在我而巳遂
東大子光(廢而徙/之東鄙)使髙厚傅牙以爲大子夙沙衛爲少傅齊侯
疾崔杼微逆光疾病而立之光殺戎子(終言之少詩照切下注/公猶少同抒直吕切)
尸諸朝非禮也婦人無刑(無黥刖之刑黥其京/切刖音月又五刮切)雖有刑不在朝
市(謂犯死刑者猶不/暴尸暴蒲卜切)夏五月壬辰晦齊靈公卒(經書七月辛卯/光定位而後赴)
莊公即位(大子/光也)執公子牙於句瀆之丘以夙沙衛易己衛奔髙
唐以叛(光謂衛敎公易巳髙唐在祝/阿縣西北句古侯切瀆音豆)○晉士匄侵齊及榖聞喪
而還禮也(禮之常不/必待君命)○於四月丁未(於此年/四月)鄭公孫蠆卒赴於
晉大夫范宣子言於晉侯以其善於伐秦也(十四年晉伐秦子/蟜見諸侯師而勸)
(之濟/涇)六月晉侯請於王王追賜之大路使以行禮也(大路天子/所賜車之)
(揔名以行葬禮傳言/大夫有功則賜服路)○秋八月齊崔杼殺髙厚於灑藍而兼其
室(灑藍齊地灑色買切/徐所綺切藍力甘切)書曰齊殺其大夫從君於昏也(傳解經/不言崔)
(杼殺而爲/國討文)○鄭子孔之爲政也專(專/權)國人患之乃討西宫之難
(十年尉止等作難西宫子孔/知而不言難乃且切下同)與純門之師(前年子孔召/楚師至純門)子孔當
罪以其甲及子革子良氏之甲守(以自守也守手/又切下守備同)甲辰子展子
西率國人伐之殺子孔而分其室書曰鄭殺其大夫專也(亦以/國討)
(爲/文)子然子孔宋子之子也(子然子/革父)士子孔圭嬀之子也(宋子圭/嬀皆鄭)
(穆公妾士子孔子/良父嬀居危切)圭嬀之班亞宋子而相親也(亞文也亞/於嫁切)二子
孔亦相親也僖之四年子然卒(鄭僖四年/魯襄六年)簡之元年士子孔卒
(魯襄/八年)司徒孔實相子革子良之室(司徒孔與二父相親故/相助其子相息亮切)三室
如一(言同/心)故及於難(故二子/并及難)子革子良出奔楚子革爲右尹(子/革)
(即鄭/丹)鄭人使子展當國子西聽政立子産爲卿(簡公猶幼故/大夫當國)〇
齊慶封圍髙唐弗克(夙沙衛以/叛故圍之)冬十一月齊侯圍之見衛在城
上號之乃下(衛下與齊侯語號徐胡/報切召也又户刀切)問守備焉以無備告揖之
乃登(齊侯以衛告誠揖而禮之欲生之也衛/志於戰死故不順齊侯之揖而還登城)聞師將傅食髙唐
人殖綽工僂㑹夜縋納師(因其㑹食二子齊大夫傅音附/食音嗣僂力侯切縋直僞切)醢衛
于軍(醢音/海)○城西郛懼齊也(前年與晉伐齊又/鑄其器爲鍾故懼)○齊及晉平盟
于大隧(大隧地闕/隧音遂)故穆叔㑹范宣子于柯(齊晉平魯懼齊故/爲柯㑹以自固)穆
叔見叔向賦載馳之四章(四章日控于大邦誰因誰極控引也/取其欲引大國以自救助控苦貢切)
叔向曰肸敢不承命(叔向度齊未肯以盟服/故許救魯度待洛切)穆叔歸曰齊猶未
也不可以不懼乃城武城○衛石共子卒(石買共/音恭)悼子不哀(買/之)
(子石/惡)孔成子曰是謂蹷其夲(蹙猶拔也蹷其月切/又居月切又居衛切)必不有其宗
(爲二十八年/石惡出奔傳)
經二十年春王正月辛亥仲孫速㑹莒人盟于向(向莒邑向/舒亮切)○
夏六月庚申公㑹晉侯齊侯宋公衛侯鄭伯曹伯莒子邾子滕
子薛伯𣏌伯小邾子盟于澶淵(澶淵在頓丘縣南今名繁汙此/衛地又近戚田澶市然切汙音)
(紆近附/近之近)○秋公至自㑹(無/傳)〇仲孫速帥師伐邾○蔡殺其大夫
公子爕(莊公子爕/息恊切)〇蔡公子履出奔楚(爕母/弟也)○陳侯之弟黄出
奔楚(稱弟明/無罪也)〇叔老如齊〇冬十月丙辰朔日有食之(無/傳)〇季
孫宿如宋
傳二十年春及莒平孟莊子㑹莒人盟于向督揚之盟故也(莒/數)
(伐魯前年諸侯盟督楊以和解之故二國自復共盟結其好數/所角切下同解古買切又戸買切復扶又切下始復同好呼報)
(切下/同)○夏盟于澶淵齊成故也(齊與/晉平)〇邾人驟至以諸侯之事
弗能報也(驟數也謂十五/年十七年伐魯)秋孟莊子伐邾以報之(旣盟而又/代之非)〇
蔡公子爕欲以蔡之晉(背楚背/音佩)蔡人殺之公子履其母弟也故
出奔楚(與兄同/謀故)○陳慶虎慶寅畏公子黄之偪(二慶陳卿恐黄/偪奪其政偪彼)
(力/切)愬諸楚曰與蔡司馬同謀(同欲/之晉)楚人以爲討(討責/陳)公子黄出
奔楚(奔楚/自理)初蔡文侯欲事晉曰先君與於踐土之盟(先君文侯/父莊侯甲)
(午也踐土􁇦在僖/二十八年與音預)晉不可棄且兄弟也畏楚不能行而卒(宣十/七年)
(文侯/卒)楚人使蔡無常(徴發/無准)公子爕求從先君以利蔡不能而死
書曰蔡殺其大夫公子爕言不與民同欲也(罪其/違衆)陳侯之弟黄
出奔楚言非其罪也(稱弟罪陳/侯及二慶)公子黄將出奔呼於國曰慶氏
無道求專陳國暴蔑其君而去其親五年不滅是無天也(爲二/十三)
(年陳殺二慶傳呼/好故切去起吕切)○齊子初聘于齊禮也(齊魯有怨朝聘禮絶/今始復通故白初繼)
(好息民/故曰禮)○冬季武子如宋報向戌之聘也(向戌聘在/十五年)禇師叚逆
之以受享(叚共公子子石也逆以入國受享/禮禇張吕切叚徐徒亂切共音恭)賦常棣之七章以
卒(武子賦也七章以卒盡八章取其妻子好合如鼔瑟琴冝爾/室家樂爾妻帑言二國好合冝其室家相親如兄弟棣大計)
(切樂音洛/帑音奴)宋人重賄之歸復命公享之賦魚麗之卒章(魚麗詩/小雅卒)
(章曰物其有矣維其時矣/喻聘宋得其時麗力馳切)公賦南山有臺(南山有臺詩小雅取/其樂只君子邦家之)
(基邦家之光喻武子奉使能爲國光/暉只之氏切夲亦作旨使所吏切)武子去所曰臣不堪也(去/所)
(辟/席)〇衛寗惠子疾召悼子(悼子/寗喜)曰吾得罪於君悔而無及也名
藏在諸侯之䇿曰孫林父寗殖出其君君入則掩之(掩惡名策/𥘉革切出)
(如字徐/音黜)若能掩之則吾子也若不能猶有鬼神吾有餒而巳不
來食矣(餒餓也餒/奴罪切)悼子許諾惠子遂卒(爲二十六年/衛侯歸傳)
經二十有一年春王正月公如晉〇邾庶其以漆閭丘來奔(二/邑)
(在髙平南平陽縣東北有漆郷西北有顯閭亭以邑出爲叛/適魯而言來奔内外之辭漆本或作淶徐音七閭力於切)〇
夏公至自晉(無/傳)〇秋晉欒盈出奔楚(盈不能防閑其母以/聊奔亡稱名罪之)〇九
月庚戌朔日有食之(無/傳)〇冬十月庚辰朔日有食之(無/傳)〇曹伯
來朝〇公㑹晉侯齊侯宋公衛侯鄭伯曹伯莒子邾子于商任
(啇任地闕/任音壬)
傳二十一年春公如晉拜師及取邾田也(謝十八年伐齊/之師漷水之田)〇邾
庶其以漆閭丘來奔(庶其邾/大夫)季武子以公姑姊妻之(計公年不/得有未嫁)
(姑姊蓋寡者二人釋文公姑姊杜以公之姑及姊是二人也或/曰列女傳稱梁有節姑妹謂父之妹也此云姑姊是父之姊也)
(一人耳以杜氏爲誤案成二年楚侵及陽橋孟孫往賂以公衡/爲質杜云衡成公子也楚師及宋公衡逃歸臧宣叔云衡父不)
(忍數年之不宴以棄魯國則公衡之年下計猶十七八成公是/其父固當三十有餘從成二年至此三十八歳姑又成公之姊)
(則年近七十矣假令公衡非成公之子猶是成公之弟成九年/伯姬歸于宋伯者長稱九年始嫁則爲成公之妹成公不得有)
(姊矣若成公别有庶長之姊以成公公衡之年推之亦不復堪/嫁故知二人也唯公羊以成公即位年幼據左氏成四年傳云)
(公如晉晉侯見公不敬公歸欲/求成于楚得季文子諌/而止此非年幼也反覆推之杜氏不誤妻七計切及下同)皆有賜
於其從者於是魯多盗季孫謂臧武仲曰子盍詰盗(詰治也從/才用切下)
(同盍胡臘切下盍/反同詰起吉切)武仲曰不可詰也紇又不能季孫曰我有四
封而詰其盗何故不可子爲司寇將盗是務去若之何不能武
仲曰子召外盗而大禮焉何以止吾盗(吾謂國中去起/吕切下皆同)子爲正
卿而來外盗使紇去之將何以能庶其竊邑於邾以來子以姬氏
妻之而與之邑(使食漆/閭丘)其從者皆有賜焉若大盗禮焉以君之
姑姊與其大邑其次皁牧輿馬(給其賤役從皁至牧凡八等之/人皁在早切凡八等之人謂皁)
(輿隸僚僕/臺圉牧也)其小者衣裳劒帶是賞盗也賞而去之其或難焉紇
也聞之在上位者洒濯其心壹以待人軌度其信可明徴也(徴/驗)
(也洒西禮切濯直角切/度待洛切徴直升切)而後可以治人夫上之所爲民之歸也
上所不爲而民或爲之是以加刑罰焉而莫敢不懲若上之所
爲而民亦爲之乃其所也又可禁乎夏書曰念兹在兹(逸書也/兹此也)
(謂行此事當念/使可施之於此)釋兹在兹(釋除也謂欲有所治除於/人亦當顧巳得無亦有之)名言兹在
兹(名此事言此事亦皆當/今可施於此令力呈切)允出兹在兹(允信也信出於/此則善亦在此)惟帝念
功(言帝念功/則功成也)將謂由已壹也信由已壹而後功可念也(言非但/意念而)
(巳當須信/巳誠至)庶其非卿也以地來雖賤必書重地也(重地故書其/人其人書則)
(惡名彰以/懲不義)〇齊侯使慶佐爲大夫(慶佐崔/杼黨)復討公子牙之黨執
父而專於國有死而巳吾蔑從之矣(言宣子專政盈欲以/死作難難乃旦切)其謀
如是懼害於主吾不敢不言范鞅爲之徴(證其/有此)懷子好施士多
歸之宣子畏其多士也信之懷子爲下卿(下軍佐好呼報/切施式䜴切)宣子
使城著而遂逐之(著晉邑在外易逐著直據/切又張慮切易以䜴切)秋欒盈出奔楚宣
子殺箕遺黄淵嘉父司空靖邴豫董叔邴師申書羊舌虎叔羆
(十子皆晉大夫欒盈之黨也羊/舌虎叔向弟邴音丙羆彼皮切)囚伯華叔向籍偃(籍偃上/軍司馬)人謂
叔向曰子離於罪其爲不知乎(譏其受囚而不能去/知音智下及注同)叔向曰與
其死亡若何(言雖囚何/若於死亡)詩曰優哉游哉聊以卒歳知也(詩小雅/言君子)
(優游於衰丗所以辟害卒其壽是亦知也釋文詩小雅/案今小雅無此全語唯采菽詩云優哉游哉亦是戾矣)樂王鮒
見叔向曰吾爲子請叔向弗應出不拜(樂王鮒晉大夫樂桓子/鮒音附應應對之應下)
(注同一本/作不應)其人皆咎叔向叔向曰必祁大夫(祁大夫祁奚也食/邑於祁因以爲氏)
(祁縣今屬大/原咎其九切)室老聞之曰樂王鮒言於君無不行(其言皆/得行)求赦
吾子吾子不許(謂不應/出不拜)祁大夫所不能也(不能/動君)而曰必由之何
也叔向曰樂王鮒從君者也何能行祁大夫外舉不棄讎内舉
不失親其獨遺我乎詩曰有覺德行四國順之(詩大雅言德行/直則天下順之)
(行下/孟切)夫子覺者也(覺較然正/直較音角)晉侯問叔向之罪於樂王鮒對曰
不棄其親其有焉(言叔向篤親親/必與叔虎同謀)於是祁奚老矣(老去公/族大夫)聞之
乗馹而見宣子曰詩曰惠我無疆子孫保之(詩周頌也言文武/有惠訓之德加於)
(百姓故子孫保頼之馹/人實切傳也疆居良切)書曰聖有謩勲明徴定保(逸書謩謀也/勳功也言聖)
(哲有謀功者當門信定安之/謩莫胡切勳如字書作訓)夫謀而鮮過惠訓不倦者叔向有
焉(謀鮮過有謩勲也惠/訓不倦惠我無疆也)社稷之固也猶將十丗宥之以勸能者
今壹不免其身(壹以弟故/宥音又)以棄社稷不亦惑乎鯀殛而禹興(言/不)
(以父罪廢其子鯀/古本切殛紀力切)伊尹放大甲而相之卒無怨色(大甲湯孫也/荒淫失度伊)
(尹放之相宫二年改悔而復之而無恨心/言不以一怨妨大徳大音泰相息亮切)管蔡爲戮周公右王
(言兄弟罪不相/及右音又)若之何其以虎也棄社稷子爲善誰敢不勉多
殺何爲宣子說與之乗以言諸公而免之(共載入見公説音恱/乗䋲證切見賢遍切)
(下始見/井注同)不見叔向而歸(言爲國非私叔向也爲于僞/切下不爲已及爲子皆同)叔向亦不
告免焉而朝(不告謝之/明不爲已)初叔向之母妬叔虎之母美而不使(不/使)
(見叔向父/妬丁故切)其子皆諌其母其母曰深山大澤實生龍蛇(言非常/之地多)
(生非常/之物)彼美余懼其生龍蛇以禍女女敝族也(敝衰壞也龍蛇/喻竒怪女音汝)
(下/同)國多大寵(六卿/專權)不仁人間之不亦難乎余何愛焉使往視寢
生叔虎美而有勇力欒懷子嬖之故羊舌氏之族及於難欒盈
過於周周西鄙掠之(劫掠財物間間厠之/間難乃旦切掠音亮)辭於行人(王行/人也)曰天
子陪臣盈(諸侯之臣稱於/天子曰陪臣)得罪於王之守臣(范宣子爲王所命/故臼守臣守手又)
(切)將逃罪罪重於郊甸(重得罪於郊甸謂爲郊甸所侵掠也郭/外曰郊郊外曰甸重直用切注同甸徒)
(練/切)無所伏竄敢布其死(布陳也竄/七亂切)昔陪臣書能輸力於王室王
施惠焉(輸力謂輔相晉國以/翼戴天子相息亮切)其子黶不能保任其父之勞大君
若不棄書之力亡臣猶有所逃(大君謂天/王任音壬)若棄書之力而思黶
之罪臣戮餘也(罪戮/之餘)將歸死於尉氏(尉氏討/姦之官)不敢還矣敢布四
體唯大君命焉(布四體言/無所隱)王曰尤而效之其又甚焉(尤晉逐盈/而自掠之)
(是效尤效或/作傚户敎切)使司徒禁掠欒氏者歸所取焉使候出諸轘轅(候迭/迎賔)
(客之官也轘轅關在/緱氏縣東南轅音袁)〇冬曹武公來朝始見也(即位三年/始來見公)〇㑹
於商任錮欒氏也(禁錮欒盈使諸侯/不得受錮音固)齊侯衛侯不敬叔向曰二
君者必不免㑹朝禮之經也禮政之輿也(政須禮/而行)政身之守也
(政存則/身安)怠禮失政失政不立是以亂也(爲二十五年齊弑光二/十六年衛弑剽傳弑申)
(志切下同/剽匹妙切)知起中行喜州綽邢蒯出奔齊(四子晉大夫知音智/行戸郎切蒯苦怪切)
皆欒氏之黨也樂王鮒謂范宣子曰盍反州綽邢蒯勇士也宣
子曰彼欒氏之勇也余何獲焉(言不爲/已用)王鮒曰子爲彼欒氏乃
亦子之勇也(言子待之如欒/氏亦爲子用也)齊莊公朝指殖綽郭最曰是寡人
之雄也州綽曰君以爲雄誰敢不雄然臣不敏平隂之役先二
子鳴(十八年晉伐齊及平隂州綽獲殖綽郭/最故自比於雞鬪勝而先鳴先悉薦切)莊公爲勇爵(設爵/位以)
(命勇/士)殖綽郭最欲與焉(自以爲勇與/音預下同)州綽曰東閭之役臣左驂
迫還於門中識其枚數(識門版數亦在十/八年枚夲亦作版)其可以與於此乎公
曰子爲晉君也對曰臣爲隷新(言但爲僕隷尚/新耳爲于僞切)然二子者譬於
禽獸臣食其肉而寢處其皮矣(言甞射得之/射食亦切)
經二十有二年春王正月公至自㑹(無/傳)〇夏四月〇秋七月辛
酉叔老卒(無傳子/叔齊子)〇冬公㑹晉侯齊侯宋公衛侯鄭伯曹伯莒
子邾子薛伯𣏌伯小邾子于沙隨〇公至自㑹(無/傳)○楚殺其大
夫公子追舒(書名者寵近小人貪而多/馬爲國所患近附近之近)
傳二十二年春臧武仲如晉(公頻與晉侯外㑹今各將罷還魯/之守卿遣武仲爲公謝不敏故不)
(書守手又切/爲于僞切)雨過御叔御叔在其邑將飲酒(御叔魯御邑大夫/過古禾切御魚吕)
(切又魚/據切)曰焉用聖人(武仲多知時人謂之聖焉/於䖍切知音智又如字)我將飲酒而巳
雨行何以聖爲穆叔聞之曰不可使也而傲使人(言御叔不任/使四方傲五)
(報切使所吏/切任音壬)國之蠧也令倍其賦(古者家有國邑故以重賦爲/罰傳言穆叔能用敎蠧丁故)
(切)〇夏晉人徴朝于鄭(召鄭/使朝)鄭人使少正公孫僑對(少正鄭卿/官也公孫)
(切又如字/酎直又切)與執燔焉(助祭與音預燔本/作/音煩祭肉也)間二年聞君將靖東夏
(謂二十年澶淵盟間/間厠之間又如字)四月又朝以聽事期(先澶淵二月往朝以/聽㑹期先悉薦切)
不朝之間無歳不聘無役不從以大國政令之無常國家罷病
不虞荐至(荐仍也罷音/皮荐在薦切)無日不惕豈敢忘職(惕懼也惕/他歷切)大國若
安定之其朝夕在庭何辱命焉(言自將往不須/來召朝夕如字)若不恤其患而
以爲口實(口實但有/其言而巳)其無乃不堪任命而翦爲仇讎(翦削也謂/見剥削不)
(堪命則成仇/讎任音壬)敝邑是懼其敢忘君命委諸執事執事實重圖之
(傳言子産有辭所/以免大國之討)〇秋欒盈自楚適齊晏平仲言於齊侯曰商
任之㑹受命於晉(受錮欒/氏之命)今納欒氏將安用之小所以事大信
也失信不立君其圖之弗聽退告陳文子曰君人執信臣人執
共忠信篤敬上下同之天之道也君自棄也弗能乆矣(爲二十/五年齊)
(弑其君/光傳)〇九月鄭公孫黒肱有疾歸邑于公(黒肱子張/肱古弘切)召室老
宗人立叚(叚子石/黒肱子)而使黜官薄祭(黜官無/多受職)祭以特羊殷以少牢
(四時祀以一羊三年/盛祭以羊豕殷盛也)足以共祀盡歸其餘邑曰吾聞之生於亂
丗貴而能貧民無求焉可以後亡敬共事君與二三子生在敬
戒不在富也已巳伯張卒君子曰善戒詩曰愼爾侯度用戒不
虞鄭子張其有焉(詩大雅侯維也義取慎法度戒未然/盡津忍切凡此例可求故特音之)〇冬㑹
于沙隨復錮欒氏也(晉知欒盈在齊故復錮也復扶又/切下復使下注復生不復行皆同)欒盈猶
在齊晏子曰禍將作矣齊將伐晉不可以不懼(爲明年齊/伐晉傳)〇楚
觀起有寵於令尹子南未益禄而有馬數十乗(言子南偏寵觀/起令富數所主)
(切乘繩證切/令力呈切)楚人患之王將討焉子南之子棄疾爲王御士(御/王)
(車/者)王每見之必泣棄疾曰君三泣臣矣敢問誰之罪也王曰令
尹之不能爾所知也國將討焉爾其居乎(問能止/事我否)對曰父戮子
居君焉用之洩命重刑臣亦不爲(漏泄君命罪之重焉於䖍切/下焉入同泄息列切又以制)
(切)王遂殺子南於朝轘觀起於四竟(轘車裂以徇轘音/患竟音境下同)子南之
臣謂棄疾請徙子尸於朝(欲犯命取殯/殯必刃切)曰君臣有禮唯二三子
(不欲犯/命移尸)三日棄疾請尸王許之旣葬其徒曰行乎(行去/也)曰吾與
殺吾父行將焉入曰然則臣王乎曰棄父事讎吾弗忍也(於事/是讎)
(於實是君故雖謂讎而不敢/報與音預殺如字一音試)遂縊而死(傳譏康王與人子謀其/父失君臣之義縊一賜)
(切)復使薳子馮爲令尹公子齮爲司馬屈建爲莫敖(屈建子木/也齮五綺)
(切屈居/勿切)有寵於薳子者八人皆無禄而多馬他日朝與申叔豫
言弗應而退從之入於人中(申叔辟薳子不欲/與語應應對之應)又從之遂歸退
朝見之(薳子就申/叔家見之)曰子三困我於朝吾懼不敢不見吾過子姑
告我何疾我也對曰吾不免是懼何敢告子(言恐與子并罪故/不敢與子語見賢)
(遍/切)曰何故對曰昔觀起有寵於子南子南得罪觀起車裂何故
不懼自御而歸不能當道(薳子惶懼/意不在御)至謂八人者曰吾見申叔
夫子所謂生死而肉骨也(巳死復生/白骨更肉)知我者如夫子則可(夫子/謂申)
(叔也如夫子/謂以義匡已)不然請止(止不/相知)辭八人者而後王安之(辭遣/之)〇十
二月鄭游眅將歸晉(游眅公孫蠆/子眅普板切)未出竟遭逆妻者奪之以館
于邑(舎止其邑/不復行)丁巳其夫攻子明殺之以其妻行(十二月無丁/巳丁巳十一)
(月十四/日也)子展廢良而立大叔(良游眅子大叔/眅弟大音泰)曰國卿君之貳也
民之主也不可以苟請舎子明之類(子明有罪而良又/不賢故舎音捨)求亡妻
者使復其所使游氏勿怨(鄭國不討專殺之人所/以抑彊扶弱臨時之冝)曰無昭惡也
(交怨則父之/不修益明也)
春秋左氏傳卷第十六
春秋經傳集解襄四第十七
　　　　　　　　　杜氏　盡二十五年
經二十有三年春王二月癸酉朔日有食之(無/傳)〇三月己巳𣏌
伯匄卒(五同盟匄/古害切)〇夏邾卑我來奔(無傳卑我是庶其之黨同/有竊邑叛君之罪来奔故)
(書卑必/利切)〇葬𣏌孝公(無/傳)〇陳殺其大夫慶虎及慶寅(書名皆罪/其專國叛)
(君言及史異以/辭無義例)陳侯之弟黄自楚歸于陳(諸侯納之曰歸黄至/楚自理得直故爲楚)
(所/納)○晉欒盈復入于晉(以惡入曰復入/復扶又切注同)入于曲沃(兵敗奔曲沃/據曲沃衆還)
(與君爭非欲出附他國故不/言叛還戸關切爭爭鬬之爭)〇秋齊侯伐衛遂伐晉(兩事故/言遂)○
八月叔孫豹帥師救晉次于雍榆(豹救晉待命于雍榆故書次/雍榆晉地汲郡朝歌縣東有)
(雍城雍於用/切朝如字)〇己卯仲孫速卒(孟莊/子也)〇冬十月乙亥臧孫紇出
奔邾(書名者阿順季氏爲之廢長立少以取奔/亡罪之爲于僞切長丁丈切少詩照切)〇晉人殺欒盈
〇齊侯襲莒(輕行掩其不備曰襲因伐晉還襲/莒不言遂者間有事輕遣政切)
傳二十三年春杞孝公卒晉悼夫人喪之(悼夫人晉平公母𣏌/孝公姊妹喪如字徐)
(息浪/切)平公不徹樂非禮也(徹去也去/起吕切)禮爲鄰國闕(禮諸侯絶期/故以鄰國責)
(之爲于僞切下注爲召/下而爲同期居其切)○陳侯如楚(朝/也)公子黄愬二慶於楚楚
人召之(二慶虎及寅也二十年二慶譖黄黄奔楚自/理今陳侯往楚乃信黄爲召二慶愬息路切)使慶樂往
殺之(慶樂二慶之族二慶畏誅故/不敢自往使慶樂往絶句)慶氏以陳叛(因陳侯在楚而/叛之不書叛不)
(以/告)夏屈建從陳侯圍陳陳人城(治城以距君屈建楚奠/敖從才用切又如字)板隊而
殺人役人相命各殺其長(慶氏忿其板隊遂殺築人故役人怒/而作亂隊直類切注同長丁丈切)
遂殺慶虎慶寅楚人納公子黄君子謂慶氏不義不可肆也(肆/放)
(也)故書曰惟命不于常(周書康誥言有義/則存無義則亡)〇晉將嫁女于呉齊
侯使析歸父媵之以藩載欒盈及其士(藩車之有障蔽者使若/媵妾在其中析星歷切)
(媵以證切又繩證切藩方/元切障之亮切又音章)納諸曲沃(欒盈/邑也)欒盈夜見胥午而告
之(胥午守曲/沃大夫)對曰不可天之所廢誰能興之子必不免吾非愛
死也知不集也(集成也知音/智又如字)盈曰雖然因子而死吾無悔矣我
實不天子無咎焉(言我雖不爲天所祐子無天/咎故可因咎其九切祐音又)許諾伏之而觴
曲沃人(胥午匿盈而飲其衆觴式/羊切匿女力切飲於鴆切)樂作午言曰今也得欒孺子
何如(孺子/欒盈)對曰得主而爲之死猶不死也皆歎有泣者爵行又
言皆曰得主何貳之有盈出徧拜之(謝衆之思/已徧音遍)四月欒盈帥曲
沃之甲因魏獻子以晝入絳(獻子魏舒/絳晉國都)初欒盈佐魏莊子於下
軍(莊子魏絳/獻子之父)獻子私焉故因之(私相/親愛)趙氏以原屏之難怨欒氏
(成八年莊姬譛之欒郤爲/徴屏薄經切難乃旦切)韓趙方睦(韓起讓趙/武故和睦)中行氏以伐秦
之役怨欒氏(十四年晉伐秦欒黶違/荀偃命曰余馬首欲東)而固與范氏和親(范宣子/佐中行)
(偃於/中軍)知悼子少而聽於中行氏(悼子知罃之子荀盈也少年十/七知氏中行氏同祖故相聽從)
(知音智少/詩照切)程鄭嬖於公(鄭亦荀氏宗/嬖必計切)唯魏氏及七輿大夫與之
(七輿官名/輿音餘)樂王鮒侍坐於范宣子或告曰欒氏至矣宣子懼桓
子曰奉君以走固宫必無害也(桓子樂王鮒鮒音附坐如字/又才卧切走如字又音奏)且
欒氏多怨子爲政欒氏自外子在位其利多矣旣有利權又執
民柄(賞罰爲民柄/柄彼命切)將何懼焉欒氏所得其唯魏氏乎而可彊取
也夫克亂在權子無懈矣公有姻喪(夫人有𣏌喪彊其丈切/下注彊取同懈徒賣切)王
鮒使宣子墨縗冒絰(晉自殽戰還遂常墨縗縗七雷切本又作/衰音同冒莫報切絰直結切冐結以絰冐)
(其首也一云縗冒/絰三者皆墨之)二婦人輦以如公(恐欒氏有内應距之故爲/婦人服而入應應對之應)
奉公以如固宮(固宮宫之有臺觀備守/者觀官喚切守手又切)范鞅逆魏舒(用王鮒計/欲彊取之)
則成列旣乗將逆欒氏矣趨進曰欒氏帥賊以入鞅之父與二
三子在君所矣(二二子諸大夫乗繩/證切下驂乗超乗同)使鞅逆吾子鞅請驂乗持
帶(驂乗必持帶備隋隊/隋待果切隊直類切)遂超乗(跳上獻子車跳徒/彫切上時掌切)右撫劒左援
帶(劫之援/音袁)命驅之出僕請(請所/至)鞅曰之公宣子逆諸階(逆獻/子也)執
其手賂之以曲沃(恐不與/己同心)初斐豹隷也著於丹書(蓋犯罪没爲/官奴以丹書)
(其罪婓音非/又芳匪切)欒氏之力臣曰督戎國人懼之斐豹謂宣子曰苟
焚丹書我殺督戎宣子喜曰而殺之所不請於君焚丹書者有
如日(言不負要明如/日督丁毒切)乃出豹而閉之(閉著門外/著陟略切)督戎從之踰隱
而待之(隱短/牆也)督戎踰入豹自後擊而殺之范氏之徒在臺後(公/臺)
(之/後)欒氏乗公門(乗登/也)宣子謂鞅曰矢及君屋死之鞅用劒以帥
卒(用劒短兵接敵欲/致死卒子忽切)欒氏退攝車從之(鞅攝宣/子戎車)遇欒樂(樂盈/之族)曰
樂免之死將訟女於天(言雖死猶不舍/女罪女音汝)樂射之不中又注(注屬/矢於)
(弦也射食亦切中/丁仲切屬之玉切)則乗槐本而覆(欒樂車轢槐而覆/覆芳服切轢音歷)或以㦸鉤
之斷肘而死欒魴傷欒盈奔曲沃晉人圍之(魴欒氏族/斷音短)〇秋齊侯
伐衛先驅榖榮御王孫揮召揚爲右(先驅前鋒軍/召上照切)申驅成秩御
苢恒申鮮虞之傅摰爲右(申驅次前軍傳摯申鮮虞之子鮮音/仙摯音至一本或作申鮮虞之子傅)
(摯)曹開御戎晏父戎爲右(公御右也/父音甫)貳廣上之登御邢公盧蒲
癸爲右(貳廣公副車/廣古曠切)啓牢成御襄罷師狼蘧䟽爲右(左翼曰啓/牢一作罕)
(罷音皮徐音彼又/皮買切蘧其居切)胠商子車御侯朝桓跳爲右(右翼曰胠胠起/吕切又音脅或)
(起業切朝如字又/直遥切跳徒彫切)大殿商子游御夏之御寇崔如爲右(大殿後/軍殿都)
(練切夏戸雅/切御魚吕切)燭庸之越駟乗(四人共乗殿車也傳具載/此言莊公廢舊臣任武力)自衛將
遂伐晉晏平仲曰君恃勇力以伐盟主若不濟國之福也不德
而有功憂必及君崔杼諫曰不可臣聞之小國間大國之敗而
毀焉必受其咎君其圖之弗聽陳文子見崔武子(文子陳完之/孫須無武子)
(崔杼也間/間厠之間)曰將如君何武子曰吾言於君君弗聽也以爲盟主
而利其難羣臣若急君於何有(言有急不能顧君欲弑之以說/晉難乃且切說音恱又如字)
子姑止之文子退告其人曰崔子將死乎謂君甚而又過之(弑/君)
(之惡過於背/盟主背音佩)不得其死過君以義猶自抑也況以惡乎(自抑/損)齊
侯遂伐晉取朝歌(朝歌今/屬汲郡)爲二隊入孟門登大行(二隊分爲二/部孟門晉隘)
(道大行山在河内郡北隊徒對切徐徒猥切/大音秦行徐戸郎切又如字隘於懈切)張武軍於熒庭(張/武)
(軍謂築壘壁熒庭晉地熒戸扄切庭音/廷本亦作廷壘力軌切壁亦作辟音壁)戍郫邵(取晉邑而守/之郫婢支切)封
少水(封晉尸於少水以爲京觀/少詩照切下注亡少同)以報平隂之役乃還(平隂役在/十入年)
趙勝帥東陽之師以追之獲晏氂(趙勝趙旃之子東陽晉之山/東魏郡東廣平以北晏氂齊)
(大夫勝音升一音申證/切氂力之切徐音來)八月叔孫豹帥師救晉次于雍榆禮也
(枚盟主/故曰禮)〇季武子無適子公彌長而愛悼子欲立之(公彌公鉏/悼子紇也)
(適丁歷切長丁丈切下皆同/鉏仕居切紇恨發切下同)訪於申豐曰彌與紇吾皆愛之欲
擇才焉而立之申豐趨退歸盡室將行(申豐季氏/屬大夫)他日又訪焉
對曰其然將具敝車而行(其然猶必爾敝婢/丗切徐疾滅切)乃止(止不/立紇)訪於臧
紇臧紇曰飲我酒吾爲子立之季氏飲大夫酒臧紇爲客(爲上/賔飲)
(於鴆切下皆同吾爲于僞/切下注爲定爲公鉏同)旣獻(巳獻/酒)臧孫命北面重席新樽絜
之(酒樽旣新復絜澡之重直恭切樽音尊本亦/作尊復扶又切下非復下文復戰同澡音早)召悼子降逆之
大夫皆起(臧孫下/迎悼子)及旅而召公鉏(獻酬禮畢/通行爲旅)使與之齒(使從庶/子之禮)
(列在悼/子之下)季孫失色(恐公鉏/不從)季氏以公鉏爲馬正(馬正家/司馬)愠而不
出閔子馬見之(閔子馬閔馬父愠/紆運切怨也怒也)曰子無然禍福無門唯人所
召爲人子者患不孝不患無所(所位處處/昌慮切)敬共父命何常之有
(言廢置在父/無常位也)若能孝敬冨倍季氏可也(父寵之/則可富)姦回不軌禍倍
下民可也(禍甚於/貪賤)公鉏然之敬共朝夕恪居官次(次舎也朝如/字格苦各切)
季孫喜使飲己酒而以具往盡舎旃(具饗燕之/具舍音捨)故公鉏氏富又
出爲公左宰(出季氏家/臣仕於公)孟孫惡臧孫(不相善惡烏路切下之惡/子之惡我君所惡皆同)
季孫愛之(愛其成/己志)孟氏之御騶豐點好羯也(羯孟莊子之庶子/孺子秩之弟孝伯)
(也騶側㽞切點都簟切又之/廉切好呼報切羯居竭切)曰從余言必爲孟孫(爲孟/孫後)再三云
羯從之孟莊子疾豐點謂公鉏茍立羯請讎臧氏(使孟氏與公/鉏共憎臧孫)
公鉏謂季孫曰孺子秩固其所也(固自/當立)若羯立則季氏信有力
於臧氏矣(臧氏因季係之欲而爲定之猶爲有力今/若專立孟氏之少則季氏有力過於臧氏)弗應巳卯
孟孫卒公鉏奉羯立于戸側(戸側喪主應/應對之應)季孫至入哭而出曰
秩焉在公鉏曰羯在此矣季孫曰孺子長公鉏曰何長之有唯
其才也(季孫廢鉏立紇云欲擇才/故以此荅之焉於䖍切)且夫子之命也(遂誣/孟孫)遂立羯
秩奔邾臧孫入哭甚哀多涕出其御曰孟孫之惡子也而哀如
是季孫若死其若之何臧孫曰季孫之愛我疾疢也(常志相順/從身之害)
(疢恥刃切/下皆同)孟孫之惡我藥石也(常志相違戾猶藥石/之療疾療力召切)美疢不如
惡石夫石猶生我(愈已/􁂑也)疢之美其毒滋多孟孫死吾亡無日矣
孟氏閉門告於季孫曰臧氏將爲亂不使我葬(欲爲公鉏/讎臧氏)季孫
不信臧孫聞之戒(戒爲/備)冬十月孟氏將辟藉除於臧氏(辟穿藏/也於臧)
(氏借人除葬道辟婢亦切徐甫亦切/注同藉徐音借又如字藏才浪切)臧孫使正夫助之(正夫隧/正隧音)
(遂下/同)除於東門甲從己而視之(畏孟氏故從甲士視作/者從才用切又如字)孟氏又
告季孫季孫怒命攻臧氏(見其有/甲故)乙亥臧紇斬鹿門之關以出
奔邾(魯南城/東門)初臧宣叔娶于鑄生賈及爲而死(鑄國濟北蛇丘/縣所治娶七住)
(切鑄之樹切蛇/音移治直吏切)繼室以其姪(女子謂兄弟之子爲姪/姪大結切又丈一切)穆姜之姨
子也(姪穆姜姨母之子/與穆姜爲姨昆弟)生紇長於公宫姜氏愛之故立之(立爲/宣叔)
(嗣)臧賈臧爲出在鑄(還舅/氏也)臧武仲自邾使告臧賈且致大蔡焉
(大蔡大龜釋文一云/龜出蔡地因以爲名)曰紇不佞失守宗祧(逺祖廟爲祧/祧他彫切)敢告不
弔(不爲天/所弔恤)紇之罪不及不祀(言應/有後)子以大蔡納請其可(請爲先/人立後)
(爲于僞切下爲/己自爲皆同)賈曰是家之禍也非子之過也賈聞命矣再拜
受龜使爲以納請(賈使爲/爲己請)遂自爲也(爲自/爲請)臧孫如防(防臧/孫邑)使來
告曰紇非能害也知不足也(言使甲從己但慮/事淺耳知音智)非敢私請(爲其/先人)
(請/也)苟守先祀無廢二勲(二勲文/仲宣叔)敢不辟邑(據邑請後故孔子以/爲要君要一遥切)
乃立臧爲臧紇致防而奔齊其人曰其盟我乎(謂陳其罪惡盟/諸大夫以爲戒)
臧孫曰無辭(廢長立少季孫所忌/故謂無辭以罪己)將盟臧氏季孫召外史掌惡
臣而問盟首焉(惡臣謂奔亡者盟/首載書之章首)對曰盟東門氏也曰母或如
東門遂不聽公命殺適立庶(文公命立子惡公子遂殺之立宣/公母音無聽吐定切適丁曆切)
盟叔孫氏也曰母或如叔孫僑如欲廢國常蕩覆公室(謂譖公/與季孟)
(於晉覆/芳服切)季孫曰臧孫之罪皆不及此孟椒曰盍以其犯門斬關
季孫用之乃盟臧氏曰無或如臧孫紇干國之紀犯門斬關(干/亦)
(犯也盍/戸臘切)臧孫聞之曰國有人焉誰居其孟椒乎(孟椒孟獻子之/孫子服惠伯居)
(猶與也居音/基與音餘)〇晉人克欒盈于曲沃盡殺欒氏之族黨欒魴出奔
宋書曰晉人殺欒盈不言大夫言自外也(自外犯君而入/非復晉大夫)〇齊
侯還自晉不入(不入/國)遂襲莒門于且于(且于莒邑/且子餘切)傷股而退(齊/侯)
(傷)明日將復戰期于壽舒(壽舒/莒地)杞殖華還載甲夜入且于之隧
宿於莒郊(二子齊大夫且于隧狹路殖市力/切華胡化切還音旋狹户夾切)明日先遇莒子於
蒲侯氏(蒲侯氏近莒之/邑近附近之近)莒子重賂之使無死曰請有盟(欲以盟/要二子)
(無致/死戰)華周對曰貪貨棄命亦君所惡也(華周即/華還)昏而受命日未
中而棄之何以事君莒子親鼓之從而伐之獲𣏌梁(𣏌梁即/𣏌殖)莒
人行成(勝大國益/懼故行成)齊侯歸遇杞梁之妻於郊(梁戰死妻/行迎喪)使弔之
辭曰殖之有罪何辱命焉(言若有罪/不足弔)若免於罪猶有先人之敝
廬在下妾不得與郊弔(婦人無外事故下猶賤/也廬力居切與音預)齊侯弔諸其室
(傳言婦/人有禮)〇齊侯將爲臧紇田(與之/田邑)臧孫聞之見齊侯與之言伐
晉(齊侯自道伐晉之功見賢遍切釋文齊侯/絶句一讀以見字絶句齊侯向下讀)對曰多則多矣
抑君似䑕夫䑕晝伏夜動不穴於寢廟畏人故也今君聞晉之
亂而後作焉(作起/兵也)寧將事之非鼠如何乃弗與田(臧孫知齊侯/將敗不欲受)
(其色故以比䑕/欲使怒而止)仲尼曰知之難也有臧武仲之知(謂能辟齊/禍知音智)而
不容於魯國抑有由也作不順而施不恕也夏書曰念兹在兹
(逸書也念此事在此身言/行事當常念如在己身也)順事恕施也
經二十有四年春叔孫豹如晉(賀克/欒氏)〇仲孫羯帥師侵齊〇夏
楚子伐呉〇秋七月甲子朔日有食之旣(無/傳)〇齊崔杼帥師伐
莒〇大水(無/傳)○八月癸巳朔日有食之(無/傳)〇公㑹晉侯宋公衛
侯鄭伯曹伯莒子邾子滕子薛伯𣏌伯小邾子于夷儀〇冬楚
子蔡侯陳侯許男伐鄭〇公至自㑹(無/傳)〇陳鍼冝咎出奔楚(陳/鍼)
(子八丗孫慶氏之黨書名惡之也/鍼其廉切咎其九切惡烏路切)〇叔孫豹如京師〇大饑(無/傳)
(饑居疑切/又音機)
傳二十四年春穆叔如晉范宣子逆之問焉曰古人有言曰死
而不朽何謂也穆叔未對宣子曰昔匄之祖自虞以上爲陶唐
氏(陶唐堯所治地大原晉陽縣也終虞之丗以/爲號故曰自虞以上上時掌切治直吏切)在夏爲御龍氏
(謂劉累也事見昭二/十九年見賢遍切)在商爲豕韋氏(豕韋國名東郡白/馬縣東南有韋城)在周爲
唐杜氏(唐杜二國名殷末豕韋國於唐周成王滅唐遷之於杜/爲杜伯杜伯之子隰叔奔晉四丗及士㑹食邑於范復)
(爲范氏杜今京兆杜縣/隰徐入切復扶又切)晉主夏盟爲范氏其是之謂乎(晉爲諸/夏盟主)
(范氏復爲之佐言己/丗爲興家夏戸雅切)穆叔曰以豹所聞此之謂丗禄非不朽也
魯有先大夫曰臧文仲旣没其言立(立謂不廢絶釋文旣没其/言立今俗本皆作其言立)
(於丗檢元熙以前/夲則無於丗二字)其是之謂乎豹聞之大上有立德(黄帝堯舜/大音泰)
其次有立功(禹/稷)其次有立言(史佚周任臧文仲/佚音逸任音壬)雖乆不廢此之
謂不朽若夫保姓受氏以守宗祊(祊廟門祊/布彭切)丗不絶祀無國無
之禄之大者不可謂不朽(傳善穆叔/之知言)〇范宣子爲政諸侯之幣
重鄭人病之二月鄭伯如晉子産寓書於子西以告宣子(寓寄/也寓)
(音/遇)曰子爲晉國四鄰諸侯不聞令德而聞重幣僑也惑之僑聞
君子長國家者非無賄之患而無令名之難夫諸侯之賄聚於
公室則諸侯貳(貳離也長丁丈切難如/字又乃旦切賄呼罪切)若吾子頼之則晉國貳
(頼恃/用之)諸侯貳則晉國壞晉國貳則子之家壞何没没也(没没沈/滅之言)
(没如字/一音妹)將焉用賄夫令名德之輿也(德須令名以逺聞焉於/䖍切聞音問又如字)德
國家之基也有基無壞無亦是務乎有德則樂樂則能乆詩云
樂只君子邦家之基有令德也夫(詩小雅言君子樂美其道爲/邦家之基所以濟令德樂音)
(洛夫/音扶)上帝臨女無貳爾心有令名也夫(詩大雅言武王爲天所/臨不敢懷貳心所以濟)
(令名女/音汝)恕思以明德則令名載而行之是以逺至邇安母寧使
人謂子子實生我(無寧寜也/母音無)而謂子浚我以生乎(浚取也言取/我財以自生)
(浚思/俊切)象有齒以焚其身賄也(焚斃也焚扶云切服云焚/讀曰債僨僵也鐅婢丗切)宜子說
乃輕幣是行也鄭伯朝晉爲重幣故且請伐陳也鄭伯稽首宣
子辭子西相曰以陳國之介恃大國而陵虐於敝邑(介因也大/國楚也說)
(音恱爲干僞切相/息亮切介音戒)寡君是以請罪焉(請得罪於陳也釋文是以/請罪焉一本作是以請請)
(罪焉請並七井切/徐上請字音倩)敢不稽首(爲明年鄭/入陳傳)〇孟孝伯侵齊晉故也
(前年齊伐晉/魯爲晉報侵)〇夏楚子爲舟師以伐呉(舟師/水軍)不爲軍政(不設賞/罰之差)
無功而還(爲下呉召/舒鳩起本)〇齊侯旣伐晉而懼將欲見楚子楚子使
薳啓彊如齊聘且請期(請㑹期彊其良/切又居良切)齊社蒐軍實使客觀之
(祭社因閱數軍器以示薳啓彊/蒐所求切閱音恱數所主切)陳文子曰齊將有寇吾聞之兵
不戢必取其族(戢藏也族類也取其族/還自害也戢側立切)〇秋齊侯聞將有晉師(夷/儀)
(之/師)使陳無宇從薳啓彊如楚辭且乞師(辭有晉師/未得相見)崔杼帥師送
之遂伐莒侵介根(介根莒邑今城陽黔陬縣東北計基城是也/齊旣與莒平因兵出侵之言無信也黔其廉)
(切又其今切如淳音耿弇切陬側留切又子侯切韋昭/音諏基又作其音基又如字漢書作斤如淳斤音基)〇㑹于
夷儀將以伐齊水不克(晉合諸侯以/報前年見伐)冬楚子伐鄭以救齊門
于東門次于棘澤(以齊無字/乞師故也)諸侯還救鄭(夷儀/諸侯)晉侯使張骼輔
躒致楚師求御于鄭(欲得鄭人自御知其地利故也骼庚/百切一音古洛切躒力狄切徐音洛)鄭人
卜宛射犬吉(射犬鄭公孫宛於元切/射食亦切徐神石切)子大叔戒之曰大國之人
不可與也(言不可與等也欲使卑/下之大叔游吉大音泰)對曰無有衆寡其上一也(言/在)
(已上者有常分無大/小國之異分扶問切)大叔曰不然部婁無松柏(部婁小阜松柏/大木喻小國異)
(於大國部蒲口切徐又扶苟切婁本/或作塿路口切徐力侯切阜扶有切)二子在幄坐射犬于外(二/于)
(張骼輔躒幄帳/也幄於角切)旣食而後食之使御廣車而行(廣車兵車下食/音嗣廣古曠切)
己皆乗乗車(秉車安車下/乗繩證切)將及楚師而後從之乗皆踞轉而鼔琴
(轉衣裝踞居慮切轉張戀切/又張臠切裝側良切一作囊)近不告而馳之(射犬恨故近/敵不告而馳)皆取
胄於櫜而胄入壘皆下搏人以投收禽挾囚(禽擭也胄直救切/櫜古毛切壘力軌)
(切摶音博徐甫/各切挾音協)弗待而出(射犬又不/待二子)皆超乗抽弓而射旣免復
踞轉而鼔琴曰公孫同乗兄弟也(言同乗義如兄/弟復扶又切)胡再不謀(謂/不)
(告而馳不/待而出)對曰曩者志入而巳今則怯也皆笑曰公孫之亟也
(亟急也言其性急不能受屈曩如/黨切曏也怯去業切亟居力切)楚子自棘澤還使薳啓彊帥
師送陳無宇(傳言齊楚/固相結也)〇呉人爲楚舟師之役故(在此年夏/爲于僞切)召舒
鳩人舒鳩人叛楚(舒鳩楚屬國召/欲與共伐楚)楚子師于荒浦(荒浦舒鳩地/浦判五切)
使沈尹壽與師祁犂讓之(二子楚大夫/犂力兮切)舒鳩子敬逆二子而告
無之且請受盟二子復命王欲伐之薳子曰不可(令尹薳/子馮)彼告
不叛且請受盟而又伐之伐無罪也姑歸息民以待其卒(卒終/也)
卒而不貳吾又何求若猶叛我無辭有庸乃還(彼無辭我有功/爲明年楚滅舒)
(鳩/傳)〇陳人復討慶氏之黨鍼冝咎出奔楚(言冝咎所/以稱名)〇齊人城郟
(郟王城也於是榖雒鬪毀王宫齊叛晉/欲求媚於天子故爲王城之郟古洽切)穆叔如周聘且賀城王
嘉其有禮也賜之大路(大路天子所賜車之揔名爲昭/四年叔孫以所賜路葬張本)〇晉侯
嬖程鄭使佐下軍(代欒/盈也)鄭行人公孫揮如晉聘(揮子羽也/揮許韋切)程鄭
問焉曰敢問降階何由(問自降下之道下/遐嫁切又如字)子羽不能對歸以語
然明(然明鬷蔑語魚/據切鬷子公切)然明曰是將死矣不然將亡貴而知懼懼
而思降乃得其階(階猶/道也)下人而巳又何問焉(言易知下戸嫁/切易以䜴切)且
夫旣登而求降階者知人也不在程鄭其有亡釁乎不然其有
惑疾將死而憂也(言鄭本小人爲明年程鄭卒張/本夫音扶知音智釁許覲切)
經二十有五年春齊崔杼帥師伐我北鄙〇夏五月乙亥齊崔
杼弑其君光(齊侯雖背盟主未有無道於/民故書臣罪崔杼也背音佩)〇公㑹晉侯宋公衛
侯鄭伯曹伯莒子邾子滕子薛伯𣏌伯小邾子于夷儀〇六月
壬子鄭公孫舎之帥師入陳(子産之言陳以不義見入/故舎之無譏釋例詳之)〇秋八
月己巳諸侯同盟于重丘(夷儀之諸侯也重丘齊地已巳/七月十二日經誤重直龍切)〇公
至自㑹(無/傳)〇衛侯入干夷儀(夷儀本邢地衛滅邢而爲衛邑晉/愍衛衎失國使衛分之一邑書入)
(者自外而入之辭非/國逆之例衎苦旦切)〇楚屈建帥師滅舒鳩(傳在衛侯入夷儀/上經在下從告)
〇冬鄭公孫夏帥師伐陳(陳猶/未服)〇十有二月呉子遏伐楚門于
巢卒(遏諸樊也爲巢牛臣所殺不書滅者楚人不獲其/尸呉以卒告未同盟而赴以名遏於葛切徐音謁)
傳二十五年春齊崔杼帥師伐我北鄙以報孝伯之師也(前年/魯使)
(孟孝伯爲晉伐/齊爲于偽切)公患之使告于晉孟公綽曰崔子將有大志(志/在)
(弑君孟公綽魯大夫綽/昌若切徐本作卓音綽)不在病我必速歸何患焉其來也不寇(不/爲)
(寇/害)使民不嚴(欲得/民心)異於他日齊師徒歸(徒空/也)〇齊棠公之妻東
郭偃之姊也(棠公齊棠/邑大夫)東郭偃臣崔武子棠公死偃御武子以
弔焉見棠姜而美之(美其/色也)使偃取之(爲己取也取如/字又七住切)偃曰男女
辨姓(辨别也别/彼列切)今君出自丁(齊丁公崔/杼之祖)臣出自桓不可(齊桓公/小白東)
(郭偃之祖同姜/姓故不可昏)武子筮之遇困䷜(坎下兊上困坎苦/敢切兊徒外切)之大過䷯
(巽下兊上大過困六/三變為大過巽音遜)史皆曰吉(阿崔/子)示陳文子文子曰夫從風
(坎爲中男故日夫變而爲/巽故曰從風中丁仲切)風隕妻不可娶也(風能隕落物者變/而隕落故曰妻不)
(可娶隕于敏切娶/亦作取七住切)且其繇曰困于石據于蒺蔾入于其宫不見
其妻凶(困六三爻辭繇直又/切蒺音疾蔾力私切)困于石往不濟也(坎爲險爲水水/之險者石不可)
(以/動)據于蒺蔾所恃傷也(坎爲險兊爲澤澤之生物/而險者蒺蔾恃之則傷)入于其宫不
見其妻凶無所歸也(易曰非所困而困名必辱非所據而據身/必危旣辱且危死其將至妻其可得見邪)
(今卜昏而遇此卦六三失位無應則䘮其/妻失其所歸也應應對之應喪息浪切)崔子曰􁁪也何害先
夫當之矣(寡婦日婺言棠公巳當此/凶嫠本又作釐力之切)遂取之莊公通焉驟如崔
氏以崔子之冠賜人侍者曰不可公曰不爲崔子其無冠乎(言/雖)
(不爲崔子猶自應有冠/驟愁又切徐在遘切)崔子因是(因是/怒公)又以其間伐晉也(間晉/之難)
(而伐之間間厠/之間難乃旦切)曰晉必將報欲弑公以說于晉而不獲間公鞭
侍人賈舉而又近之乃爲崔子間公(伺公間隙弑巾志切說音/恱又如字爲于僞切莒爲)
(崔同)夏五月莒爲且于之役故莒子朝于齊(且干役在二十/三年且子餘切)甲
戌饗諸北郭崔子稱疾不視事(欲使/公來)乙亥公問崔子(問/疾)遂從姜
氏姜入于室與崔子自側戸出公拊楹而歌(歌以命姜拊芳甫/切柏也楹音盈)
侍人賈舉止衆從者而入閉門(爲崔子閉公也重言侍人者别/下賈舉從才用切重直用切别)
(彼列/切)甲興公登臺而請弗許(請/免)請盟弗許請自刃於廟弗許(求/還)
(廟自/殺也)皆曰君之臣杼疾病不能聽命(不能親/聽公命)近於公宮(言崔子/宫近公)
(宮或滛者/詐稱公)陪臣干掫有淫者不知二命(于掫行夜言行夜得淫/人受崔子命討之不知)
(他命干徐云讀曰犴胡旦切服音如字掫側柳切徐子俱切又/作侯切說文云掫夜戒有所擊也從手取聲字林同音子侯切)
(服本作取子須切謀也今傳本/或作諏猶依掫音行下孟切)公踰牆又射之中股反隊遂弑
之賈舉州綽邴師公孫敖封具鐸父襄伊僂堙皆死(八子皆齊/勇力之臣)
(爲公所嬖者與公共死於崔子之宮射食亦切中丁/仲切股音古隊直類切具求付切鐸待洛切堙音因)祝佗父祭
於髙唐(髙唐有齊别廟/也佗徒河切)至復命不說弁而死於崔氏(爵弁祭服/說音恱弁)
(皮彦/切)申蒯侍漁者(侍魚監取魚之官蒯/苦怪切監古銜切)退謂其宰曰爾以帑免
(帑宰之妻/子帑音奴)我將死其宰曰免是反子之義也與之皆死(反死君/之義)
崔氏殺鬷蔑于平隂(鬷蔑平隂大夫公外嬖傳言莊公所養非/國士故其死難皆嬖寵之人鬷子公切難)
(乃旦/切)晏子立於崔氏之門外(間難/而來)其人曰死乎曰獨吾君也乎
哉吾死也(言己與衆/臣無異)曰行乎曰吾罪也乎哉吾亡也(自謂/無罪)曰歸
乎曰君死安歸(言安可/以歸)君民者豈以陵民社稷是主臣君者豈
爲其口實社稷是養(言君不徒居民上臣不徒求/禄皆爲社稷爲干僞切下同)故君爲社稷死
則死之爲社稷亡則亡之(謂以公/義死亡)若爲已死而爲已亡非其私
暱誰敢任之(私暱所親愛也非所親愛無/爲當其禍暱女乙切任音士)且人有君而弑之吾
焉得死之而焉得亡之(言己非正卿見侍無異於衆臣故不/得死其難也弑申志切焉於䖍切)將
庸何歸(將用死亡之/義何所歸趣)門啓而入枕尸股而哭(以公尸枕己/股枕之鳩切)興三
踊而出人謂崔子必殺之崔子曰民之望也舎之得民(舎置也/踊羊寵)
(切)盧蒲癸奔晉王何奔莒(二子莊公黨爲二十/八年殺慶舎張本)叔孫宣伯之在
齊也(宣伯魯叔孫僑如/成十六年奔齊)叔孫還納其女於靈公嬖生景公(還齊/羣公)
(子納宣伯女於/靈公還音旋)丁丑崔杼立而相之慶封爲左相盟國人於大
宮(大官大公廟相息/亮切下同大音秦)曰所不與崔慶者晏子仰天歎曰嬰所不
唯忠於君利社稷者是與有如上帝乃歃(盟耆云所不與崔慶/者有如上帝讀書未)
(終晏子抄荅易其辭因自歃曰所不與崔慶者本或此/丁有有如此盟四字者後人妄加歃所洽切又所甲切)辛巳公
與大夫及莒子盟(莒子朝齊遇崔杼作亂未去/故復與景公盟復扶又切)大史書曰崔杼
弑其君崔子殺之其弟嗣書而死者二人(嗣續也并前/有三人死)其弟又
書乃舎之南史氏聞大史盡死執簡以往聞旣書矣乃還(傳言/齊有)
(直史崔杼之/罪所以聞)閭丘嬰以帷縳其妻而載之與申鮮虞乗而出(二/子)
(莊公近臣帷位悲切/縳直轉切乗繩證切)鮮虞推而下之(下嬰妻也推如/字又他回切)曰君昏不
能匡危不能救死不能死而知匿其暱(匿藏也暱親也匿女/力切暱女乙切注同)其
誰納之行及弇中將舎(弇中狹道弇於檢切又/於廉切下同狹音洽)嬰曰崔慶其追
我鮮虞曰一與一誰能懼我(言道狹雖/衆無所用)遂舎枕轡而寢(恐失馬/也枕之)
(鴆/切)食馬而食駕而行出弇中謂嬰曰速驅之崔慶之衆不可
當也遂來奔(道廣衆得用故/不可當食音嗣)崔氏側莊公于北郭(側瘞埋之不/殯於廟瘞於)
(滯切埋/無皆切)丁亥葬諸士孫之里(士孫人姓因名里死十/三日便葬不待五月)四翣(喪車/之飾)
(諸侯六姜/翣所甲切)不蹕(蹕止行人/蹕音必)下車七乗不以兵甲(下車送葬之車/齊舊依上公禮)
(九乘又有甲兵今/皆降損乗繩證切)〇晉侯濟自泮(泮闕泮/普半切)㑹于夷儀伐齊以報
朝歌之役(朝歌役在二十三年不書/伐齊齊及逆服兵不加)齊人以莊公說(以弑莊公/說晉也說)
(如字又/音恱)使隰鉏請成慶封如師(慶封獨使於晉不通諸侯故不/書鉏隰朋之曾孫鉏仕居切使)
(所吏/切)男女以班賂晉侯以宗器樂器(宗器祭祀之器/樂器鍾磬之屬)自六正(三/軍)
(之六/卿)五吏三十帥(五吏文職三十帥武職皆軍/卿之屬官帥所類切下同)三軍之大夫百
官之正長師旅(百官正長羣有司也師/旅小將帥長丁丈切)及處守者皆有賂(皆以/男女)
(爲賂處守守國者/守手又切又如字)晉侯許之(晉侯受賂還不譏者/齊有喪師自冝退)使叔向告於
諸侯(告齊/服)公使子服惠伯對曰君舎有罪以靖小國君之惠也
寡君聞命矣〇晉侯使魏舒宛没逆衛侯(衛獻公以十四年/奔齊宛於元切)將
使衛與之夷儀崔子止其帑以求五鹿(崔杼欲得衛之五鹿故/留衛侯妻子於齊以質)
(之)〇初陳侯㑹楚子伐鄭(在前/年)當陳隧者井堙木刋(隧徑也堙/塞也刋除)
(也隧音遂徐徒猥切堙音/因刋苦于切徑古定切)鄭人怨之六月鄭子展子産帥車七
百乗伐陳宵突陳城(突穿/也)遂入之陳侯扶其大子偃師奔墓(欲/逃)
(冢/間)遇司馬桓子曰載余(陳之/司馬)曰將巡城(不欲載公/以巡城辭)遇賈獲(賈獲/陳大)
(夫)載其母妻下之而授公車公曰舎而母辭曰不祥(雖急猶不/欲男女無)
(别别彼/列切)與其妻扶其母以奔墓亦免子展命師無入公宫與子
産親御諸門(欲服之而巳故禁侵/掠御魚吕切掠音亮)陳侯使司馬桓子賂以宗器
陳侯免擁社(免喪服擁社抱社主示服免音/問徐音万喪冠也擁於勇切)使其衆男女别而
纍以待於朝(纍自囚係以待命纍/類悲切又吕軌切)子展執縶而見(見陳侯縶陟/立切見賢遍)
(切)再拜稽首承飲而進獻(承飲奉觴示/不失臣敬)子美入數俘而出(子美/子産)
(也但數其所獲人數不將以/歸數俘所主切注但數同)祝祓社司徒致民司馬致節司空
致地乃還(祓除也節兵符陳亂故正其衆官脩其所/職以安定之乃還也袚芳弗切徐音廢)○秋七月
己巳同盟于重丘齊成故也(伐齊而稱同盟/以明齊亦同盟)〇趙文子爲政(趙武/代范)
(匄)令薄諸侯之幣而重其禮(以重禮/待諸侯)穆叔見之謂穆叔曰自今
以往兵其少弭矣(弭止也弭/亡氏切)齊崔慶新得政將求善於諸侯武
也知楚令尹(令尹/屈建)若敬行其禮道之以文辭以靖諸侯兵可以
弭(爲二十七年晉楚/盟于宋傳道音導)〇楚薳子馮卒屈建爲令尹(屈建/子木)屈蕩爲
莫敖(代屈建宣十二年邲之役楚有屈蕩爲左廣之右世本屈/蕩屈建之祖父今此屈蕩與之同姓名邲扶必切廣古曠)
(切)舒鳩人卒叛(前年辭/不叛)楚令尹子木伐之及離城(離城舒/鳩城)呉
人救之子木遽以右師先(先至舒鳩/遽其據切)子彊息桓子捷子駢子盂
帥左師以退(五人不及子木與具相遇而退捷在/接切駢蒲賢切又蒲丁切盂音于)呉人居其間
七日(居楚兩/軍之間)子彊曰乆將墊隘隘乃禽也不如速戰(墊隘慮水/雨墊丁念)
(切方言云下/也隘於懈切)請以其私卒誘之簡師陳以待我(簡閱精兵駐後/爲陳卒子忽切)
(下同陳直覲/切隘張住切)我克則進奔則亦視之(視其形勢/而救助之)乃可以免不然
必爲呉禽從之五人以其私卒先擊呉師呉師奔登山以望見
楚師不繼復逐之傅諸其軍(吴還逐五子至其本/軍復扶又切傳音附)簡師㑹之呉
師大敗遂圍舒鳩舒鳩潰八月楚滅舒鳩(五子旣敗呉/師遂前及子)
(木共圍滅舒鳩/潰户内切)〇衛獻公入于夷儀(爲下自夷儀與/寗喜言張本)○鄭子産
獻捷于晉(獻入陳之功/而不獻其俘)戎服將事(戎服軍旅之/衣異於朝服)晉人問陳之罪
對曰昔虞閼父爲周陶正以服事我先王(閼父舜之後當周之/興閼父爲武王陶正)
(閼於/葛切)我先王頼其利器用也與其神明之後也(舜聖故謂/之神明)庸以
元女大姬配胡公(庸用也元女武王之長女胡公閼父之子/滿也大音秦配亦作妃音配長丁丈切)而
封諸陳以備三恪(周得天下封夏殷二王後又封舜後謂之恪/并二王後爲三國其禮轉降示敬而巳故曰)
(三恪恪/苦洛切)則我周之自出至于今是頼(言陳周之甥/至今頼周德)桓公之亂蔡
人欲立其出(陳桓公鮑卒於是陳亂事在魯/桓五年蔡出桓公之子厲公也)我先君莊公奉五
父而立之(五父佗桓公弟殺大子免而代之/鄭莊公因就定其位佗徒河切)蔡人殺之(欲立其/出故)
我又與蔡人奉戴厲公(奉戴猶/奉事)至於莊宣皆我之自立(陳莊公/宣公皆)
(厲公/子)夏氏之亂成公播蕩又我之自入君所知也(播蕩流移失/所宣十一年)
(陳夏徴舒弑靈公靈公之子成公奔晉/自晉因鄭而入也夏戸雅切播𥙷賀切)今陳忘周之大德蔑我
大惠棄我姻親介恃楚衆以馮陵我敝邑不可億逞(億度也逞/盡也介音)
(戒馮皮冰切億於力切/逞勑景切度待洛切)我是以有往年之告(謂鄭伯稽首/告晉請伐陳)未獲
成命(未得伐/陳命)則有我東門之役(前年陳從楚/伐鄭東門)當陳隧者井堙木
刋敝邑大懼不競而恥大姬(上辱大/姬之靈)天誘其衷啓敝邑心(啓開/也開)
(道其心故得勝/衷音忠道音導)陳知其罪授手于我用敢獻功晉人曰何故侵
小對曰先王之命唯罪所在各致其辟(辟誅也辟/婢亦切)且昔天子之
地一圻(方千里/圻音祈)列國一同(方百/里)自是以裵(衰差降衰/初危切)今大國多
數圻矣若無侵小何以至焉晉人曰何故戎服對曰我先君武
莊爲平桓卿士(鄭武公莊公爲周乎王桓王卿士數/色主切下數甲兵數疆潦各并注同)城濮之役
文公布命曰各復舊職(晉文公/濮音卜)命我文公戎服輔王以授楚捷
不敢廢王命故也(城濮在僖/二十八年)士莊伯不能詰(士莊伯士弱/也詰起吉切)復於
趙文子文子曰其辭順犯順不祥乃受之冬十月子展相鄭伯
如晉拜陳之功(謝晉受其功/相息亮切)子西復伐陳陳及鄭平(前雖入陳/服之而巳)
(故更伐/以結成)仲尼曰志有之(志古/書)言以足志文以足言(足猶成也足/將住切又如)
(字)不言誰知其志言之無文行而不逺(雖得行猶/不能及逺)晉爲伯鄭入
陳非文辭不爲功愼辭哉(樞機之發/榮辱之主)〇楚蔿掩爲司馬(蔿子馮/之子)
子木使庀賦(庀治庀/音秘)數甲兵(閱數/之)甲午蔿掩書土田(書土地/之所冝)度
山林(度量山林之材以共國用/度待洛切下同共音恭)鳩藪澤(鳩聚也聚成藪澤使民/不得焚燎壞之欲以備)
(田獵之處藪素口切/燎力召切處昌慮切)辨京陵(辨别也絶髙曰京大阜曰陵别/之以爲冢墓之地别彼列切)表
淳鹵(淳鹵埆薄之地表異輕其賦稅淳音純/鹵音魯說文云鹵西方鹹也埆音學)數疆潦(疆界有流/潦者計數)
(減其租入彊居良切/賈其兩切潦音老)規偃豬(偃豬下濕之地規度其受水多少/偃於建切又如字豬陟魚切尚書)
(傳云停/水曰豬)町原防(廣平曰原防隄也隄防間地不得方正如井田/别爲小頃町町徒頂切隄丁兮切頂苦頴切)
牧隰臯(隰臯水厓下濕爲芻/牧之地牧州牧之牧)井衍沃(衍沃平美之地則如周禮/制以爲井田六尺爲歩歩)
(百爲畝畝百爲夫九夫爲井衍以/善切衍沃下平曰衍有流田沃)量入脩賦(量九土之所入而/治理其賦稅量音)
(良又/音亮)賦車籍馬(籍䟽其毛色歳/齒以備軍用)賦車兵(車兵/甲士)徒兵(歩卒卒/子忽切)甲楯
之數(使器杖有常數楯食準/切又音尹杖直亮切)旣成以授子木禮也(得治國之禮/傳言楚之所)
(以/興)〇十二月呉子諸樊伐楚以報舟師之役(舟師在二/十四年也)門于巢
(攻巢/門)巢牛臣曰呉王勇而輕若啓之將親門(啓開門輕/遣政切)我獲射
之必殪(殪死也射食亦/切殪於計切)是君也死疆其少安從之呉子門焉牛
臣隱於短牆以射之卒(疆居/良切)〇楚子以滅舒鳩賞子木辭曰先
大夫蔿子之功也以與蔿掩(往年楚子將伐舒鳩蔿子馮請退/師以須其叛楚子從之卒獲舒鳩)
(故子木辭賞/以與其子)〇晉程鄭卒子産始知然明(前年然明謂程鄭將/死今如其言故知之)
問爲政焉對曰視民如子見不仁者誅之如鷹鸇之逐鳥雀也
子産喜以語子大叔且曰他日吾見蔑之面而巳(蔑然明名鷹/於陵切徐居)
(延切語/魚據切)今吾見其心矣子大叔問政於子産子産曰政如農功
日夜思之思其始而成其終朝夕而行之行無越思(思而後行/朝夕如字)
如農之有畔(言有/次)其過鮮矣〇衛獻公自夷儀使與寗喜言(求/復)
(國/也)寗喜許之大叔文子聞之(大叔/儀也)曰烏乎詩所謂我躬不說皇
恤我後者寗子可謂不恤其後矣(皇暇也詩小雅言今我不能/自容說何暇念其後乎謂寗)
(子必身受禍不得恤其後/也說音恱詩作閱容也)將可乎哉殆必不可君子之行思其
終也(思使終/可成)思其復也(思其可/復行)書曰愼始而敬終終以不困(逸/書)
詩曰夙夜匪懈以事一人(一人以喻君/懈佳賣切)今寗子視君不如弈棋
(弈圍棋也弈/音亦棋音其)其何以免乎弈者舉棋不定不勝其耦而況置君
而弗定乎必不免矣九丗之卿族一舉而滅之可哀也哉(寗氏/出自)
(衛武公及/喜九丗也)
春秋左氏傳卷第十七
春秋經傳集解襄五第十八
　　　　　　　　　　杜氏　盡二十八年
傳會于夷儀之歳齊人城郟(在二十四年不直言㑹夷儀者别/二十五年夷儀㑹傳此傳夲爲後)
(年修成當續前卷二十五年之傳後簡編爛脫/後人傳寫因以在此耳郟古洽切别彼列切)其五月秦晉爲
成晉韓起如秦涖盟秦伯車如晉涖盟(伯車秦伯之弟鍼也涖/音利又音類車音居鍼)
(其廉/切)成而不結(不結固也傳爲後年修成起夲當繼前年之末/而特跣此者傳寫失之爲于僞切跳直彫切傳)
(直專切一/本作轉)
經二十有六年春王二月辛卯衛寗喜弑其君剽(剽匹/妙切)〇衛孫
林父入于戚以叛(衎雖未居位林父專邑/背國猶爲叛也背音佩)〇甲午衛侯衎復歸于
衛(復其位曰復歸名/與不名傳無義例)〇夏晉侯使荀呉來聘(具荀/偃子)〇公㑹晉人
鄭良霄宋人曹人于澶淵(卿㑹公侯皆應貶方責宋向戌後期/故書良霄以駮之若皆稱人則嫌向)
(戌直以㑹公貶之澶/市延切駮邦角切)〇秋宋公殺其丗子痤(稱君以殺惡其父/子相殘害瘞才禾)
(切惡烏/路切)〇晉人執衛寗喜〇八月壬午許男寗卒于楚(未同盟/而赴以)
(名)〇冬楚子蔡侯陳侯伐鄭〇葬許靈公
傳二十六年春秦伯之弟鍼如晉脩成(脩㑹夷儀/歳之成)叔向命召行
人子貟(欲使荅秦/命貟音云)行人子朱曰朱也當御(御進也言/次當行)三云叔向
不應子朱怒曰班爵同(同爲大夫應/應對之應)何以黜朱於朝(黜退/也)撫劒
從之(從叔/向也)叔向曰秦晉不和乆矣今日之事幸而集(集/成)晉國頼之
不集三軍暴骨子貟道二國之言無私子常易之姦以事君者
吾所能御也拂衣從之(拂衣褰裳也暴蒲卜切徐扶沃切道音/導御魚吕切拂芳弗切蹇起䖍切本或)
(作騫音雖同非也/說文云褰袴也)人救之平公曰晉其庶乎(庶幾於治/治直吏切)吾臣之
所爭者大師曠曰公室懼卑臣不心競而力爭(謂二子不心競/爲忠而撫劒拂)
(衣爭爭/鬪之爭)不務德而爭善(爭謂所/行爲善)私欲巳侈能無卑乎(私欲侈則/公義廢侈)
(昌氏切又/尺氏切)〇衛獻公使子鮮爲復(使爲己求反國鮮/音仙爲下僞切)辭(辭不/能)敬
姒強命之(敬姒獻公及子鮮之/母姒音似強其丈切)對曰君無信臣懼不免敬姒曰雖
然以吾故也許諾初獻公使與寗喜言(言復/國)寗喜曰必子鮮在
不然必敗(子鮮賢國人信之/必欲使在其間)故公使子鮮子鮮不獲命於敬姒
(不得/止命)以公命與寗喜言曰苟反政由寗氏祭則寡人寗喜告蘧
伯玉伯玉曰瑗不得聞君之出敢聞其入(十四年孫氏欲逐獻/公瑗走從近關出蘧)
(其居切瑗于眷/切又于萬切)遂行從近關出告右宰榖(衛大/夫)右宰榖曰不可
獲罪於兩君(前出獻公今弑/剽弑申志切)天下誰畜之(畜猶容也畜許/六切又勑六切)悼子
曰吾受命於先人不可以貳(悼子寗喜也受/命在二十年)榖曰我請使焉而
觀之(觀知可還否使/所吏切還音旋)遂見公於夷儀反曰君淹恤在外十二年
矣(淹乆也見賢遍切又如/字淹於廉切徐於嚴切)而無憂色亦無寛言猶夫人也(言其/爲人)
(猶如故/夫音扶)若不巳死無日矣(巳止/也)悼子曰子鮮在右宰榖曰子鮮
在何益多而能亡於我何爲(言子鮮爲義/多不過亡出)悼子曰雖然弗可以
巳孫文子在戚孫嘉聘於齊孫襄居守(二子孫文子之/子守手又切)二月庚
寅寗喜右宰榖伐孫氏不克伯國傷(伯國孫襄也父兄皆/不在故乗弱攻之)寗子
出舎於郊(欲/奔)伯國死孫氏夜哭國人召寗子寗子復攻孫氏克
之辛卯殺子叔及大子角(子叔衛侯剽言子叔剽無/謚故復扶又切下復愬同)書曰寗喜
弑其君剽言罪之在寗氏也(嫌受父命納舊/君無罪故發之)孫林父以戚如
晉(以邑/屬晉)書曰入于戚以叛罪孫氏也臣之禄君實有之義則進
否則奉身而退專禄以周旋戮也(林父事剽而衎入義可以退/唯以專邑自隨爲罪故傳發)
(之)甲午衛侯入書曰復歸國納之也(本晉納之夷儀今從夷/儀入國嫌若晉所納故)
(發國納之例言國/之所納而復其位)大夫逆於竟者執其手而與之言道逆者自
車揖之逆於門者頷之而巳(頷摇其頭言衎驕心易生竟/音境頷戸感切易以䜴切)公至
使讓大叔文子曰寡人淹恤在外二三子皆使寡人朝夕聞衛
國之言(二三子諸大夫/大音泰朝如字)吾子獨不在寡人(在存問之公聞文子/荅寗喜之言故忿之)
古人有言曰非所怨勿怨寡人怨矣(所怨在/親親)對曰臣知罪矣臣
不佞不能負覊絏以從扞牧圉臣之罪一也有出者有居者(出/謂)
(衎居謂剽也覊居冝切絏息/列切扞戸幹切圉魚呂切)臣不能貳通外内之言以事君臣
之罪二也有二罪敢忘其死乃行從近䦕出公使止之(傳言衛/侯不能)
(安和/大臣)〇衛人侵戚東鄙(以林父/叛故)孫氏愬于晉晉戍茅氏(茅氏戚/東鄙忍)
(悉路切/下同)殖綽伐茅氏殺晉戍三百人(殖綽齊人/今來在衛)孫蒯追之弗敢
擊文子曰厲之不如(厲惡/鬼也)遂從衛師敗之圉(蒯感父言更還/逐殖綽圉衛地)雍
鉏獲殖綽(雍鉏孫/氏臣)復愬于晉(爲下晉討/衛張本)〇鄭伯賞入陳之功(入/陳)
(在前/年)三月甲寅朔享子展賜之先路三命之服(先路次路皆王/所賜車之揔名)
(蓋請之於王路/本亦作輅音路)先八邑(以路及命服爲邑先八邑三十/二井先徐悉薦切下同或如字)賜子産
次路再命之服先六邑子産辭邑曰自上以下隆殺以兩禮也
臣之位在四(上卿子展次卿子西十一年良霄見經十九年/乃立子産爲卿故位在四殺所界切見賢遍切)且
子展之功也臣不敢及賞禮請辭邑(賞禮以禮見/賞謂六邑也)公固子之乃
受三邑(位次當受二邑以公/固與之故受三邑)公孫揮曰子産其將知政矣(知國/政)
讓不失禮〇晉人爲孫氏故召諸侯將以討衛也夏中行穆子
來聘召公也(召公爲澶淵/㑹爲于僞切)〇楚子秦人侵呉及雩婁聞呉有備
而還(雩婁縣/今長安豊郡雩音于徐況于切如淳同/韋昭音虚或一呼切婁如字徐力俱切如淳音樓)遂侵鄭五
月至于城麇鄭皇頡戍之(皇頡鄭大夫守城麇之/邑䴢九倫切頡戸結切)出與楚師戰
敗穿封戊囚皇頡公子圍與之爭之(公子圍共王子/靈王也戍音恤)正於伯州
犂(正曲/直也)伯州犂曰請問於囚乃立囚伯州犂曰所爭君子也其
何不知(言王子圍及穿封戍皆非細人/易别識也易以䜴切别彼列切)上其手曰夫子爲王子
圍寡君之貴介弟也(介大也上時掌/切下同介音界)下其手曰此子爲穿封戍
方城外之縣尹也誰獲子(上下手以道/囚意道音導)囚曰頡遇王子弱焉(弱/敗)
(也言爲王/子所得)戍怒抽戈逐王子圍弗及楚人以皇頡歸印董父與
皇頡戍城麇(印堇父鄭大夫抽勑留/切印一刃切堇音謹)楚人囚之以獻於秦鄭人
取貨於印氏以請之子大叔爲令正(主作辭/令之正)以爲請子産曰不
獲(謂大叔辭以貨請堇父必/不得爲于僞切又如字)受楚之功而取貨於鄭不可謂國
秦不其然(受楚獻功大名也以貨/免之小利故謂秦不爾)若曰拜君之勤鄭國微君之
惠楚師其猶在敝邑之城下其可(辭如此堇/父可得)弗從遂行秦人不
予更幣從子産而後獲之(更遣使執幣用子産辭乃得堇/父傳稱子産之善使所吏切)○六
月公㑹晉趙武宋向戍鄭良霄曹人于澶淵以討衛疆戚田(正/戚)
(之封疆疆/居良切)取衛西鄙懿氏六十以與孫氏(戚城西北五十里有/懿城因姓以名城取)
(田六十/井也)趙武不書尊公也(罪武會/公侯)向戌不書後也(後會/期)鄭先宋
不失所也(如其/至)於是衛侯會之(晉將執之不得與/㑹故不書與音預)晉人執寗喜
北宮遺使女齊以先歸(討其弑君伐孫氏也遺比宫括之子女/齊司馬侯歸晉而後告諸侯故經書在)
(秋女/音汝)衛侯如晉晉人執而囚之於士弱氏(士弱晉主/獄大夫)秋七月齊
侯鄭伯爲衛侯故如晉(欲共請之爲于僞切下爲/臣注爲林父爲臣皆同)晉侯兼享之
晉侯賦嘉樂(嘉樂詩大雅取其嘉樂君子顯顯令徳/冝民冝人受禄于夫嘉戸嫁切注同)國景子相
齊侯(景子國弱相/息亮切下同)賦蓼蕭(蓼蕭詩小雅言大平澤及遠若露之/在蕭以喻晉君恩澤及諸侯蓼音六)
(大音/泰)子展相鄭伯賦緇衣(緇衣詩鄭風義取適子之館兮還于/授子之粲兮言不敢違逺於晉緇側)
(其切粲七且/切遠子萬切)叔向命晉侯拜二君曰寡君敢拜齊君之安我先君
之宗祧也敢拜鄭君之不貳也(蓼蕭緇衣二詩所趣各不同/故拜二君辭異祧他彫切)國
子使晏平仲私於叔向(私與叔/向語)曰晉君宣其明徳於諸侯恤其
患而𥙷其闕正其違而治其煩所以爲盟主也今爲臣執君若
之何(謂晉爲林/父執衛侯)叔向告趙文子文子以告晉侯晉侯言衛侯之
罪使叔向告二君(言自以殺晉戍三百/人爲罪不以林父故)國子賦轡之柔矣(逸詩/見周)
(書義取寛政以安諸侯若/柔轡之御剛馬見賢遍切)子展賦將仲子兮(將仲子詩鄭風義/取衆言可畏衛侯)
(雖别有罪而衆人猶謂晉爲臣執君/將七羊切夲亦無兮字此依詩序)晉侯乃許歸衛侯叔向曰
鄭七穆罕氏其後亡者也子展儉而壹(子展鄭子罕之子居身/儉而用心壹鄭穆公十)
(一子子然二子孔三族巳亡子羽不爲卿故唯言七穆鄭七穆/謂子展公孫舎之罕氏也子西公孫夏駟氏也子産公孫僑國)
(氏也伯有良霄良氏也子大叔游吉游氏也子石公孫叚豐氏/也伯石印叚印氏也穆公十一子謂子良公子去疾也子罕公)
(子喜也子駟公子騑也國公子發也子孔公子嘉也子游公子/偃也子豐也子印也子羽也子然也士子孔也子然二子孔巳)
(亡子羽不爲/卿故止七也)〇初宋芮司徒生女子(芮司徒宋大/夫芮如銳切)赤而毛棄諸
堤下共姬之妾取以入(共姬宋伯姬也堤亦作隄徐/丁兮切沈直兮切共音恭)名之曰棄
長而美平公入夕(平公共姬子/也長丁丈切)共姬與之食公見棄也而視之
尤(尤甚/也)姬納諸御嬖生佐(佐元/公)惡而婉(佐貌惡而心/順婉於阮切)大子痤美
而很(貌美而心很/戾很胡懇切)合左師畏而惡之(合左師向戌惡/烏路切下皆同)寺人惠牆
伊戾爲大子内師而無寵(恵牆氏伊戾名牆或/作廧音牆戾力計切)秋楚客聘於晉
過宋(上巳有秋復發傳者中間有𥘉不言/秋則嫌楚客過在他年復扶又切)大子知之請野享之
公使往伊戾請從之公曰夫不惡女乎(夫謂大子也夫音/扶注同女音汝)對曰
小人之事君子也惡之不敢逺好之不敢近敬以待命敢有貳
心乎縱有共其外莫共其内(伊戾爲大子内師不行恐内侍廢/遠遠于萬切好呼報切近附近之)
(近共音恭/本又作供)臣請往也遣之至則欿用牲加書徴之(詐作盟處於/大子反徴驗)
(也欿口感切/處昌慮切)而騁告公(騁馳也騁/勑景切)曰大子將爲亂旣與楚客盟
矣公曰爲我子又何求對曰欲速(言欲速/得公位)公使視之則信有焉
(有盟/徴焉)問諸夫人與左師(夫人佐/母棄也)則皆曰固聞之公囚大子大子
曰唯佐也能免我(以其/婉也)召而使請曰日中不來吾知死矣左師
聞之聒而與之語(聒讙也欲使佐失期/聒古活切讙呼端切)過期乃縊而死佐爲大
子公徐聞其無罪也乃亨伊戾左師見夫人之歩馬者(歩馬習/馬縊一)
(賜切亨/普彭切)問之對曰君夫人氏也左師曰誰爲君夫人余胡弗知圉
人歸以告夫人夫人使饋之錦與馬先之以玉(以玉爲錦馬之/先饋其位切先)
(悉薦切/又如字)曰君之妾棄使某獻左師改命曰君夫人而後再拜稽
首受之(左師令使者改命也傳言宋公闇左師䛕大子所以無/罪而死令力呈切使所吏切下通使同䛕羊朱切)
〇鄭伯歸自晉(請衛/侯歸)使子西如晉聘辭曰寡君來煩執事懼不
免於戾(言自懼失敬於/大國而得罪)使夏謝不敏(夏子西名/夏戸雅切)君子曰善事大
國(將求於人必先下之言鄭/所以能自安下遐嫁切)〇初楚伍參與蔡太師子朝友其
子伍舉與聲子相善也(聲子子朝之子伍舉子/胥祖父椒舉也朝如字)伍舉娶於王子
牟王子牟爲申公而亡(獲罪出奔娶七住切牟亡/侯切爲如字舊于僞切)楚人曰伍舉
實送之伍舉奔鄭將遂奔晉聲子將如晉遇之於鄭郊班荆相
與食而言復故(班布也布荆坐地共/議歸楚事朋友世親)聲子曰子行也吾必復子
及宋向戌將平晉楚(平在/明年)聲子通使於晉(爲國通平事/爲于僞切)還如楚
令尹子木與之語問晉故焉(故/事)且曰晉大夫與楚孰賢對曰晉
卿不如楚其大夫則賢皆卿材也如杞梓皮革自楚往也(𣏌梓/皆木)
(名𣏌音起/梓音子)雖楚有材晉實用之(言楚亡臣/多在晉)子木曰夫獨無族姻
乎(夫謂/晉)對曰雖有而用楚材實多歸生聞之(歸生聲/子名)善爲國者
賞不僭而刑不濫賞僭則懼及淫人刑濫則懼及善人若不幸
而過寧僭無濫與其失善寧其利淫無善人則國從之(從之亡/也僭子)
(念切下皆同/濫力暫切)詩曰人之云亡邦國殄瘁無善人之謂也(詩大雅/殄盡也)
(瘁病也殄徒典/切瘁在醉切)故夏書曰與其殺不辜寧失不經懼失善也(逸/書)
(也不經不/用常法)商頌有之曰不僭不濫不敢怠皇命于下國封建厥
福(詩商頌言殷湯賞不僭差刑不濫溢不敢怠解/自寛暇故能爲下國所命爲天子解佳賣切)此湯所以獲
天福也古之治民者勸賞而畏刑(樂行賞而/惲用刑)恤民不倦賞以春
夏刑以秋冬(順天/時)是以將賞爲之加膳加膳則飫賜(飫饜也酒/食賜下無)
(不饜足所謂加膳也爲干僞切下爲之/同飫於據切饜一夲亦作厭於豔切)此以知其勸賞也將刑
爲之不舉不舉則徹樂(不舉盛饌/饌士眷切)此以知其畏刑也夙興夜寐
朝夕臨政此以知其恤民也三者禮之大節也有禮無敗今楚
多淫刑其大夫逃死於四方而爲之謀主以害楚國不可救療
所謂不能也(療治也所謂楚人不能用/其材也朝如字療力召切)子儀之亂析公奔晉(在/文)
(十四年析/星歷切)晉人寘諸戎車之殿以爲謀主(殿後軍寘之䜴/切殿多練切)繞角
之役晉將遁矣析公曰楚師輕窕易震蕩也若多鼔鈞聲以夜
軍之(鈞同其聲遁徒困切窕勑堯切又通/甲切易以䜴切鈞音均徐居旬切)楚師必遁晉人從之
楚師宵潰晉遂侵蔡襲沈獲其君敗申息之師於桑隧獲申麗
而還(成六年晉欒書救鄭與楚師遇於繞角楚師還晉侵沈獲/沈子八年復侵楚敗申息獲申麗潰户内切隧音遂麗力)
(馳切復/扶又切)鄭於是不敢南面楚失華夏則析公之爲也雍子之父
兄譛雍子君與大夫不善是也(不是其曲直/夏戸雅切)雍子奔晉晉人與
之鄐(鄐晉邑鄐許六/切徐超六切)以爲謀主彭城之役晉楚遇於靡角之谷
(在成十/八年)晉將遁矣雍子發命於軍曰歸老幼反孤疾二人役歸
一人簡兵蒐乗(簡擇蒐閱蒐所留切/乗繩證切閱音恱)秣馬蓐食師陳焚次(次舎/也焚)
(舎示必死秣音末/蓐音辱陳直覲切)明日將戰行歸者而逸楚囚(欲使楚/知之)楚師宵
潰晉降彭城而歸諸宋以魚石歸(在元年降/戸江切)楚失東夷子辛死
之則雍子之爲也(楚東小國及陳見楚不能救彭城皆/叛五年楚人討陳叛故殺令尹子辛)子反與
子靈爭夏姬(子靈/巫臣)而雍害其事(子反亦雍害巫臣不使/得取夏姬雍於勇切)子靈奔
晉晉人與之邢(邢晉邑/邢音刑)以爲謀主扞禦北狄通呉於晉敎呉叛
楚敎之乗車射御驅侵使其子狐庸爲呉行人焉呉於是伐巢
取駕克棘入州來(駕刺皆楚邑譙國鄼縣東北有棘亭譙/在遥切鄼才多切又子且切或作賛)楚罷
於奔命至今爲患則子靈之爲也(事見成七年罷/音皮見賢遍切)若敖之亂伯
賁之子賁皇奔晉晉人與之苗(若敖亂在宣四年苗/晉邑賁扶云切下同)以爲謀主
鄢陵之役(在成十六/年鄢音偃)楚晨壓晉軍而陳晉將遁矣苗賁皇曰楚
師之良在其中軍王族而巳(言楚之精卒唯在中軍壓夲又作/厭於甲切徐於輒切陳直覲切下)
(成陳并住同/卒子忽切)若塞井夷竈成陳以當之(塞井夷竈/以爲陳)欒范易行以
誘之(欒書時將中軍范爕佐之易行謂簡易兵備欲令楚貪己/不復顧二穆之兵易以䜴切下易成同賈音亦行戸郎切)
(云報切又/亡北切)不如使逞而歸乃易成也(逞快/也)夫小人之性釁於勇
嗇於禍以足其性而求名焉者非國家之利也若何從之(釁動/也嗇)
(貪也言鄭之欲與楚戰者皆釁勇貪名之人非能爲/國計慮乆利不可從也釁許覲切足子住切又如字)子展說不
禦寇十二月乙酉入南里墮其城(南里鄭邑說音恱下注/同禦魚吕切墮許規切)渉於
樂氏(樂氏/津名)門于師之梁(鄭城/門)縣門發獲九人焉涉於汜而歸(於/汜)
(城下涉汝水南歸縣音/玄氾音凡徐扶嚴切)而後葬許靈公(卒靈公之志/而後葬之)〇衛人歸
衛姬于晉乃釋衛侯(衛侯以女說/晉而後得免)君子是以知平公之失政也
(傳言晉/之衰)〇晉韓宣子聘于周王使請事(問何事/來聘)對曰晉士起將
歸時事於宰旅無他事矣(起宣子名禮諸侯大夫入天子國稱/士時事四時貢職宰旅冢宰之下士)
(言獻職貢於宰/旅不敢斥尊)王聞之曰韓氏其昌阜於晉乎辭不失舊(阜大/也傳)
(言周衰諸侯莫能如/禮唯韓起不失舊)〇齊人城郟之歳(在二十/四年)其夏齊烏餘以
廩丘奔晉(烏餘齊大夫廪丘今東郡/廪丘縣故城是廪力甚切)襲衛羊角取之(今廪丘縣/所治羊角)
(城是治/直吏切)遂襲我髙魚(髙魚城在廪/丘縣東北)有大雨自其竇入(雨故水竇/開竇音豆)
介于其庫(入髙魚庫而介/其甲介/音界)以登其城克而取之(取魯髙魚無所諱/而不書其義未聞)
又取邑于宋於是范宣子卒(宣子/范匄)諸侯弗能治也及趙文子爲
政乃卒治之文子言於晉侯曰晉爲盟主諸侯或相侵也則討
而使歸其地今烏餘之邑皆討類也(言於比類冝見/討比必利切)而貪之是
無以爲盟主也請歸之公曰諾孰可使也對曰胥梁帶能無用
師晉侯使往(胥梁帶晉大夫能/無用師言有權謀)
經二十有七年春齊侯使慶封來聘(景公即位/通嗣君也)〇夏叔孫豹㑹
晉趙武楚屈建蔡公孫歸生衛石惡陳孔奐鄭良霄許人曹人
于宋(案傳㑹者十四國齊秦不交相見邾滕爲私屬皆不與盟/宋爲主人地於宋則與盟可知故經唯序九國大夫楚先)
(晉歃而書先晉貴信也陳于晉㑹常在衛上孔奐非上卿故在/石惡下奐呼亂切與音預下同先悉薦切又如字歃所洽切又)
(所甲/切)〇衛殺其大夫寗喜(寗喜弑剽立衎衎今雖不以弑剽致/討於大義冝追討之故經以國討爲)
(文書名也書在/宋㑹下從赴)〇衛侯之弟鱄出奔晉(衛侯始者云政由寗氏/祭則寡人而今復患其)
(專緩荅免餘旣負其前信且不能友于賢弟使至/出奔故書弟以罪兄鱄市轉切又音專復扶又切)〇秋七月辛
巳豹及諸侯之大夫盟于宋(夏㑹之大夫也豹不倚順以顯弱/命之君而辨小是以自從故以違)
(命貶之釋例論之/備矣倚於綺切)〇冬十有二月乙卯朔日有食之(今長歷推/十一月朔)
(非十二月傳曰辰在申再失閏若/是十二月則爲三失閏故知經誤)
傳二十七年春胥梁帶使諸喪邑者具車徒以受地必周(諸喪/邑謂)
(齊魯宋也周密也必密來/勿以受地爲名喪息浪切)使烏餘具車徒以受封(烏餘以地來/故許許封之)
烏餘以其衆出(出受/封也)使諸侯僞效烏餘之封者(效致也使齊魯/宋僞若致邑封)
(烏餘/者)而遂執之盡獲之(皆獲其/徒衆)皆取其邑而歸諸侯諸侯是以
睦於晉(傳言趙文子賢故平公/雖失政而諸侯猶睦)〇齊慶封來聘其車美孟孫謂
叔孫曰慶季之車不亦美乎(季慶/封字)叔孫曰豹聞之服美不稱必
以惡終美車何爲叔孫與慶封食不敬爲賦相鼠亦不知也(相/䑕)
(詩鄘風曰相鼠有皮人而無儀人而無儀不死何爲慶封不知/此詩爲已言其闇甚爲明年慶封來奔傳稱尺證切爲于僞切)
(相息亮切/鄘音容)〇衛寗喜專公患之公孫免餘請殺之(免餘衛/大夫)公曰
微寗子不及此(及此反/國也)吾與之言矣(言政由/寗氏)事未可知(恐伐之/未必勝)
祗成惡名止也(祗適也/祗音支)對曰臣殺之君勿與知乃與公孫無地
公孫臣謀(二公孫衛大/夫上與音預)使攻寗氏弗克皆死(無他及/臣皆死)公曰臣也
無罪父子死余矣(獻公出時公孫臣/之父爲孫氏所殺)夏免餘復攻寗氏殺寗喜
及右宰榖尸諸朝(穀不書非卿/也復扶又切)石惡將㑹宋之盟受命而出衣
其尸枕之股而哭之欲斂以亡懼不免且曰受命矣乃行(行㑹/于宋)
(爲明年石惡奔傳衣於旣/切枕之鴆切斂力驗切)子鮮曰逐我者出(謂孫/林父)納我者死(謂/寗)
(喜納本又/作内音納)賞罰無章何以沮勸君失其信而國無刑不亦難乎
(難以治國/沮在吕切)且鱄實使之(使寗喜/納君)遂出奔晉公使止之不可(不肯/留)
及河又使止之止使者而盟於河(誓不還使/所吏切)託於木門(木門/晉邑)不
郷衛國而坐(怨之深也郷許/亮切本亦作嚮)木門大夫勸之仕不可曰仕而廢
其事罪也從之昭吾所以出也將誰愬乎(從之謂治其事也事/治則明已出欲仕無)
(所自愬愬/悉路切)吾不可以立於人之朝矣終身不仕(自誓不/仕終身)公喪之
如稅服終身(稅即繐也喪服繐縗裳縷細而希非五服之常本/無月數痛愍子鮮故特爲此服此服無月數而獻)
(公㝷薨故言終身喪息郎切又息浪切稅徐云/讀曰繐音歳服音吐外切縗亦作衰音七雷切)公與免餘邑六
十辭曰唯卿備百邑臣六十矣下有上禄亂也(此一乗之邑非/四井之邑論語)
(稱千室又云十室明通/稱乗繩證切稱尺證切)臣弗敢聞且寗子唯多邑故死臣懼死
之速及也公固與之受其半以爲少師公使爲卿辭曰大叔儀
不貳能賛大事(賛佐也少/詩照切)君其命之乃使文子爲卿(文子大/叔儀)〇
宋向戌善於趙文子又善於令尹子木欲弭諸侯之兵以爲名
(欲獲息民之名/弭徐武婢切)如晉告趙孟趙孟謀於諸大夫韓宣子曰兵民
之殘也財用之蠧(蠹害物之蟲蠹本/又作/丁故切)小國之大菑也將或弭之
雖曰不可必將許之(言雖知兵不得乆弭/今不可不許菑音災)弗許楚將許之以召
諸侯則我失爲盟主矣晉人許之如楚楚亦許之如齊齊人難
之陳文子曰晉楚許之我焉得巳且人曰弭兵而我弗許則固
攜吾民矣將焉用之齊人許之告於秦秦亦許之皆告於小國
爲㑹於宋五月甲辰晉趙武至於宋丙午鄭良霄至六月丁未
朔宋人享趙文子叔向爲介司馬置折爼禮也(折爼體解節折/升之於爼合卿)
(享宴之禮故曰禮也周禮司馬掌㑹同之事難乃旦切下懼難/同焉於䖍切下爲用焉能皆同介音界折之設切徐音制爼莊)
(吕/切)仲尼使舉是禮也以爲多文辭(宋向戌自羙弭兵之意敬逆/趙武趙武叔向因享宴之㑹)
(展賔主之辭故仲尼以爲多文辭/侯舉是禮也沈云舉謂記録之也)戊申叔孫豹齊慶封陳須無
衛石惡至(須無陳/文子)甲寅晉荀盈從趙武至(趙武命盈追巳故言/從趙武後武遣盈如)
(楚)丙辰邾悼公至(小国故/君自來)壬戌楚公子黒肱先至成言於晉(時/令)
(尹子木止陳遣黒肱就晉大夫成/盟載之言兩相然可肱古弘切)丁卯宋向戌如陳從子木成
言於楚(就於陳成/楚之要言)戊辰滕成公至(亦小國/君自來)子木謂向戌請晉楚
之從交相見也(使諸侯從晉楚者更相/朝見更音庚見賢遍切)庚午向戌復於趙孟趙
孟曰晉楚齊秦匹也晉之不能於齊猶楚之不能於秦也(不能/服而)
(使/之)楚君若能使秦君辱於敝邑寡君敢不固請於齊(請齊使/朝楚)壬
申左師復言於子木子木使馹謁諸王(馹傳也謁告也馹/人實切傳陟戀切)王曰
釋齊秦他國請相見也(經所以不/書齊秦)秋七月戊寅左師至(從陳/還)是
夜也趙孟及子晳盟以齊言(子晳公子黑肱素要齊其辭至盟/時不得復訟爭晳星歷切復扶又)
(切)庚辰子木至自陳陳孔奐蔡公孫歸生至(二國大夫與/子木俱至)曹許
之大夫皆至以藩爲軍(示不相忌/藩方元切)晉楚各處其偏(晉處北/楚處南)伯夙
謂趙孟(伯夙/苟盈)曰楚氛甚惡懼難(氛氣也言楚有襲晉之/氣氛芳云切徐扶云切)趙孟曰
吾左還入於宋若我何(營在宋北東頭爲上故晉營/在東有急可左迴入宋東門)辛巳將盟
於宋西門之外楚人衷甲(甲在衣中欲因㑹擊/晉衷音忠徐丁仲切)伯州犂曰合諸
侯之師以爲不信無乃不可乎夫諸侯望信於楚是以來服若
不信是棄其所以服諸侯也固請釋甲子木曰晉楚無信乆矣
事利而巳苟得志焉焉用有信大宰退(大宰伯/州犂)告人曰令尹將
死矣不及三年求逞志而棄信志將逞乎志以發言言以出信
信以立志參以定之(志言信三者具/而後身安存)信亡何以及三(爲明年子/未死起本)
趙孟患楚衷甲以告叔向叔向曰何害也匹夫一爲不信猶不
可單斃其死(單盡也斃踣也單音丹/斃婢丗切踣蒲北切)若合諸侯之卿以爲不信
必不捷矣食言者不病(不病者單/斃於死)非子之患也(楚食言當死晉/不食言故無患)
夫以信召人而以僭濟之(濟成也僣子/念切不信也)必莫之與也安能害我
且吾因宋以守病(爲楚所病則/欲入宋城)則夫能致死與宋致死雖倍楚
可也(宋爲地主致死助我則力/可倍楚夫如字或音扶)子何懼焉又不及是曰弭兵以
召諸侯而稱兵以害我(稱舉/也)吾庸多矣非所患也(晉獨取信故/其功多)
季武子使謂叔孫以公命曰視邾滕(兩事晉楚則貢賦重故欲/比小國武子恐叔孫不從)
(其言故假公/命以敦之)旣而齊人請邾宋人請滕皆不與盟(私屬二國/故與音預)叔
孫曰邾滕人之私也我列國也何故視之宋衛吾匹也乃盟故
不書其族言違命也(季孫專政於國魯君非得有命今君唯以/此命告豹豹冝崇大順以顯弱命之君而)
(遂其小是/故貶之)晉楚爭先(爭先/㰱血)晉人曰晉固爲諸侯盟主未有先晉
者也楚人曰子言晉楚匹也若晉常先是楚弱也且晉楚狎主
諸侯之盟也乆矣(狎更也先晉悉薦切或/如字狎户甲切更音庚)豈專在晉叔向謂趙
孟曰諸侯歸晉之德只(只辭只/之氏切)非歸其尸盟也(尸主/也)子務德無
爭先且諸侯盟小國固必有尸盟者(小國主辨具/辨皮莧切)楚謂晉細不亦
可乎(故推使/楚主盟)乃先楚人書先晉晉有信也(蓋孔子/追正之)壬午宋公兼
享晉楚之大夫趙孟爲客(客一坐所尊故季孫飲大夫酒/臧紇爲客坐才卧切飲於鴆切)子木
與之言弗能對使叔向侍言焉子木亦不能對也乙酉宋公及
諸侯之大夫盟于蒙門之外(前盟諸大夫不敢敵公禮也今宋/公以近在其國故謙而重盟重盟)
(故不書蒙門宋/城門重直用切)子木問於趙孟曰范武子之德何如(士㑹賢聞/於諸侯故)
(問之聞音/問又如字)對曰夫子之家事治言於晉國無隱情其祝史陳信
於鬼神無愧辭(祝陳馨香徳足副之故不/愧治直吏切愧九位切)子木歸以語王王曰
尚矣哉(尚上也語魚/據切下同)能歆神人(歆享也使神享其祭/人懷其德歆許金切)冝其光輔
五君以爲盟主也(五君謂文/襄靈成景)子木又語王曰冝晉之伯也有叔
向以佐其卿楚無以當之不可與爭晉荀盈遂如楚涖盟(重結/晉楚)
(之好好/呼報切)鄭伯享趙孟于垂隴(自宋還過鄭/隴力勇切)子展伯有子西子産
子大叔二子石從(二子石印叚公/孫叚從才用切)趙孟曰七子從君以寵武也
請皆賦以卒君貺武亦以觀七子之志(詩以/言志)子展賦草蟲(草蟲/詩召)
(南曰未見君子憂心忡忡亦旣見止亦旣覯止我心則降以趙/孟爲君子蟲直忠切召上照切忡勑忠切覯古豆切降戸江切)
(又如字/下注同)趙孟曰善哉民之主也(在上不忘降/故可以主民)抑武也不足以當
之(辭君/子)伯有賦鶉之賁賁(鶉之賁賁詩鄘風衛人刺其君淫亂/鶉鵲之不若義取人之無良我以爲)
(兄我以爲君也鶉/順倫切賁音奔)趙孟曰牀第之言不踰閩況在野乎非使人
之所得聞也(第簣也此詩刺淫亂故云牀第之言閾門限使人/趙孟自謂笫側里切閾音域徐況逼切使所吏切)
(簣音/貴)子西賦黍苗之四章(黍苗詩小雅四章曰肅肅謝功召伯/營之列列征師召伯成之比趙孟於)
(召/伯)趙孟曰寡君在武何能焉(推善於/其君)子産賦隰桑(隰桑詩小雅/義取思見君)
(子盡心以事之曰旣見君子其樂如何/盡津忍切樂音洛下注及文至樂並同)趙孟曰武請受其卒章
(卒章曰心乎愛矣遐不謂矣中心藏/之何日忘之趙武欲子産之見規誨)子大叔賦野有蔓草(野有/蔓草)
(詩鄭風取其邂逅相遇適我願/兮蔓音萬邂戸賣切逅戸逗切)趙孟曰吾子之惠也(大叔喜於/相遇故趙)
(孟受/其惠)印叚賦蟋蟀(蟋蟀詩唐風曰無以大康職思其居好樂無/荒良士瞿瞿言瞿瞿然顧禮儀印一刃切蟀)
(所律切大音泰居音據好/呼報切下同瞿俱付切)趙孟曰善哉保家之主也吾有望矣
(能戒懼不荒/所以保家)公孫段賦桑扈(桑扈詩小雅義取君子有禮/文故能受天之祜祜音戸)趙孟
曰匪交匪敖福將焉往(此桑扈詩卒章趙孟因以取義敖/五報切焉於虔切下政其焉往同)若保
是言也欲辭福禄得乎卒享文子告叔向曰伯有將爲戮矣詩
以言志志誣其上而公怨之以爲賔榮(言誣則鄭伯未有其實/趙孟倡賦詩以自寵故)
(言公怨之以爲/賔榮倡昌亮切)其能乆乎幸而後亡(言必/先亡)叔向曰然已侈所謂
不及五稔者夫子之謂矣(稔年也爲三十年鄭殺良霄傳侈昌/氏切又尸氏切字林充䜴切稔而甚)
(切熟也榖一/熟故爲一年)文子曰其餘皆數丗之主也子展其後亡者也在
上不志降(謂賦草蟲曰我心/則降數所主切)印氏其次也樂而不荒(謂賦蟋蟀/曰好樂無)
(荒)樂以安民不淫以使之後亡不亦可乎〇宋左師請賞曰請
免死之邑(欲宋君稱功加厚賞/故謙言免死之邑也)公與之邑六十以示子罕子罕
曰凡諸侯小國晉楚所以兵威之畏而後上下慈和慈和而後
能安靖其國家以事大國所以存也無威則驕驕則亂生亂生
必滅所以亡也天生五材(金木水/火土也)民並用之廢一不可誰能去
是從父兄莫得進矣大恐害夫子敢以告(夫子謂/崔杼)慶封曰子姑
退吾圖之告盧蒲嫳(嫳慶封屬大夫封以成彊之/言告嫳嫳昔結切徐敷結切)盧蒲嫳曰彼
君之讎也天或者將棄彼矣彼實家亂子何病焉(君爲齊莊公/爲崔杼所弑)
崔之薄慶之厚也(崔敗則/慶專權)他日又告(成彊復告/復扶又切)慶封曰苟利夫
子必去之難吾助女九月庚辰崔成崔彊殺東郭偃棠無咎於
崔氏之朝崔子怒而出其衆皆逃求人使駕不得使圉人駕寺
人御而出(圉人養馬者寺人奄士難/乃旦切女音汝圉魚吕切)且曰崔氏有福止余猶可
(恐滅家禍/不止其身)遂見慶封慶封曰崔慶一也(言如/一家)是何敢然請爲子
討之使盧蒲嫳帥甲以攻崔氏崔氏堞其宫而守之(堞短垣使/其衆居短)
(垣内以守爲于僞切下注嫳爲/爲齊莊同堞音牒徐養涉切)弗克使國人助之遂滅崔氏殺
成與彊而盡俘其家其妻縊(妻東/郭姜)嫳復命於崔子且御而歸之
(嫳爲崔/子御)至則無歸矣乃縊(終入於其宫/不見其妻凶)崔明夜辟諸大墓(開先/人之)
(冡以藏之辟婢/亦切徐甫亦切)辛巳崔明來奔慶封當國(當國/秉政)○楚薳罷如晉
涖盟(罷令尹子蕩報/荀盈也罷音皮)晉侯享之將出賦旣醉(旣醉詩大雅曰旣/醉以酒旣飽以德)
(君子萬乍介爾景福以美/晉侯比之太平君子也)叔向曰薳氏之有後於楚國也冝哉
承君命不忘敏子蕩將知政矣敏以事君必能養民政其焉往
(言政必/歸之)〇崔氏之亂(在二十/五年)中鮮虞來奔僕賃於野以喪莊公
(爲齊莊公服喪賃女鴆/切衷如字又息浪切)冬楚人召之遂如楚爲右尹(傳言楚/能用賢)○
十一月乙亥朔日有食之辰在申司歷過也再失閏矣(謂斗建/指申周)
(十一月今之九月斗當建戌而在申故知再失閏也文十一年/三月甲子至今年七十一歳應有二十六閏今長歷推得二十)
(四閏通計少再閏/釋例言之詳矣)
經二十有八年春無冰(前年知其再失閏頓置兩閏以應天正/故此年正月建子得以無水爲災而書)
(應應對/之應)○夏衛石惡出奔晉(寗喜之黨書名/惡之惡烏路切)〇邾子來朝〇秋
八月大雩〇仲孫羯如晉(告將朝楚/羯居謁切)〇冬齊慶封來奔(崔杼之/黨嗜酒)
(荒淫而出書名罪之自魯奔呉/不書以絶位不爲罪耆市志切)〇十有一月公如楚(爲宋之盟/故朝楚爲)
(于僞/切)〇十有二月甲寅天王崩(靈王/也)〇乙未楚子昭卒(康王也/十二月)
(無乙未/日誤)
傳二十八年春無冰梓愼曰今兹宋鄭其饑乎(梓愼魯大夫今/年鄭㳺吉宋向)
(戌言之明年饑甚傳/乃詳其事梓音子)歲在星紀而淫於玄枵(歲歲星也星紀在/丑斗牛之次玄枵)
(在子虚危之次十八年晉董叔曰天道多在西比是嵗嵗星在/亥至此年十一嵗故在星紀明年乃當在玄枵今巳在玄枵淫)
(行失次枵/許驕切)以有時菑隂不堪陽(時菑無冰也盛隂用事而温無/水是隂不勝陽地氣發洩菑音)
(災注同洩息/列切下同)蛇乗龍(蛇玄武之宿虚危之星龍歲星歲星木也/木爲青龍失次出虚危下爲蛇所乗宿音)
(秀下/同)龍宋鄭之星也(歲星本位在東方東方房心爲宋角元爲/鄭故以龍爲宋鄭之星亢音剛又苦浪切)
宋鄭必饑玄枵虚中也(玄枵三宿虚/星在其中)枵耗名也土虚而民耗不
饑何爲(嵗爲宋鄭之星今失常淫入虚耗之次時復無水/地嵗發洩故曰土虚民耗耗呼報切復扶又切)〇夏齊
侯陳侯蔡侯北燕伯𣏌伯胡子沈子白狄朝于晉宋之盟故也
(陳侯蔡侯胡子沈子楚屬也宋盟曰晉楚之從/交相見故朝晉燕國今薊縣燕烏賢切薊音計)齊侯將行慶封
曰我不與盟何爲於晉(以宋盟釋齊秦/與音預下同)陳文子曰先事後賄禮
也(事大國當先從其政事而後/薦賄以副已心賄呼罪切)小事大未獲事焉從之如志禮
也(言當從大國請/事以順其志)雖不與盟敢叛晉乎重丘之盟未可忘也子
其勸行(重丘盟在二十/五年重直龍切)〇衛人討寗氏之黨故石惡出奔晉衛
人立其從子圃以守石氏之祀禮也(石惡之先石碏有大功於/衛國惡之罪不及下祀故)
(曰禮圃布古/切碏七略切)〇邾悼公來朝時事也(傳言來朝非宋盟宋/盟唯施於朝晉楚)〇秋
八月大雩旱也〇蔡侯歸自晉入于鄭鄭伯享之不敬子産曰
蔡侯其不免乎(不免/禍)日其過此也(往日至晉時日人實/切過古禾古卧二切)君使子
展廷勞於東門之外而傲(廷往也廷于況切/後同勞力報切)吾曰猶將更之今
還受享而惰乃其心也君小國事大國而惰傲以爲己心將得
死乎若不免必由其子其爲君也淫而不父(通太子班之妻傲/五報切下同惰徒)
(卧切君小國事大/國古本無小字)僑聞之如是者恒有子禍(爲三十年蔡世/子班弑其君偉)〇
孟孝伯如晉告將爲宋之盟故如楚也(魯晉屬故告晉/而行爲于僞切)蔡侯之
如晉也鄭伯使游吉如楚及漢楚人還之曰宋之盟君實親辱
(君謂鄭伯/還音環)今吾子來寡君謂吾子姑還吾將使馹奔問諸晉而
以告(問鄭君應來朝/否馹人實切)子大叔曰宋之盟君命將利小國而亦使
安定其社稷鎭撫其民人以禮承天之休(休福禄也/休許虯切)此君之憲令
而小國之望也(憲法/也)寡君是故使告奉其皮幣(聘用乗皮束/帛乗䋲證切)以
歲之不易聘於下執事(言歲有饑荒之難故鄭伯不得/自朝楚易以䜴切難乃且切)今執事有
命曰女何與政令之有必使而君棄而封守跋涉山川蒙犯霜
露以逞君心小國將君是望敢不唯命是聽無乃非盟載之言
以闕君德而執事有不利焉小國是懼不然其何勞之敢憚子
大叔歸復命告子展曰楚子將死矣不脩其政德而貪昧於諸
侯以逞其願欲乆得乎周易有之在復䷗(震下坤上復女音汝/與音預跋白末切草)
(行爲跋水行爲/涉憚徒旦切)之頥䷚(震丁艮上頤復上六/變得頤頤以之切)曰迷復凶(復上六/爻辭也)
(復反也極隂反陽之卦上處極位迷而復/反失道巳逺逺而無應故凶應應對之應)其楚子之謂乎欲復
其願(謂欲得鄭朝/以復其願)而棄其本(不脩/德)復歸無所是謂迷復(失道巳/逺又無)
(所/歸)能無凶乎君其往也送葬而歸以快楚心(言楚子必死君/往當送其葬)楚
不幾十年未能恤諸侯也(幾近也言失道逺者復之/亦難幾居依切又音祈)吾乃休吾
民矣(休息也言楚不能復爲/害復扶又切下復顧同)禆竈曰今兹周王及楚子皆將死
(禆竈鄭大夫/禆避支切)歲棄其次而旅於明年之次以害鳥帑周楚惡之
(旅客處也嵗星棄星紀之次客在玄枵歲星所在其國有福失/次於北禍衝在南南爲朱鳥鳥尾曰帑鶉火鶉尾周楚之分故)
(周王楚子受其咎俱論歲星過次梓愼則曰宋鄭饑禆竈則曰/周楚王死傳故備舉以示卜占惟人所在帑音奴惡如字又烏)
(路切衝尺容/切分扶問切)九月鄭游吉如晉告將朝于楚以從宋之盟子産
相鄭伯以如楚舎不爲壇(至敵國郊除地封土爲壇以受郊勞/相息亮切下同壇徒丹切勞力報切)
外僕言曰昔先大夫相先君適四國未甞不爲壇(外僕掌/次舎者)自是
至今亦皆循之今子草舎無乃不可乎子産曰大適小則爲壇
小適大苟舎而已焉用壇僑聞之大適小有五美宥其罪戾赦
其過失救其菑患賞其德刑(刑法也焉於䖍切下焉用作壇焉/辟之又焉用盟皆同宥音又菑音)
(災)敎其不及小國不困懷服如歸是故作壇以昭其功宣告後
人無怠於德(怠解也解/佳賣切)小適大有五惡說其罪戾(自解/說也)請其不
足行其政事(奉行大/國之政)共其職貢從其時命(從朝㑹之/命共音恭)不然則重
其幣帛以賀其福而弔其凶皆小國之禍也焉用作壇以昭其
禍所以告子孫無昭禍焉可也(然昭禍以/告子孫)〇齊慶封好田而耆
酒與慶舎政(舎慶封子慶封當國不自爲政/以付舎好呼報切耆市志切)則以其内實遷于
盧蒲嫳氏易内而飲酒(内實寳物妻妾/也移而居嫳家)數日國遷朝焉(就於盧/蒲氏朝)
(見封數所主/切見賢遍切)使諸亡人得賊者以告而反之(亡人辟崔氏難出/奔者難乃旦切)
故反盧蒲癸癸臣子之(子之/慶舎)有寵妻之(子之以其女妻癸妻/七計切及下注皆同)慶
舎之士謂盧蒲癸曰男女辨姓子不辟宗何也(辨别也别姓而/後可相取慶氏)
(盧蒲氏皆姜姓别彼列切/下同取七住切本亦作娶)曰宗不余辟(言舎欲/妻已)余獨焉辟之賦
詩斷章余取所求焉惡識宗(言已苟欲有求於慶氏不能復顧/禮譬如賦詩者取其一章而巳斷)
(音短惡音/烏安也)癸言王何而反之二人皆嬖(二子皆莊公黨二十五/年崔氏弑莊公癸何出)
(奔今還求寵於慶氏欲爲莊公/報讎嬖必計切下同爲于僞切)使執寢戈而先後之(寢戈親近/兵杖先悉)
(薦切後戸豆切近附/近之近杖直亮切)公膳日雙雞(卿大夫之膳食膳市戰切/謂公家供卿大夫之常膳)饔
人竊更之以鶩御者知之則去其肉而以其洎饋(御進食者饔/人御者欲使)
(諸大夫怨慶氏滅其膳蓋盧蒲癸王何之謀鶩徐音木鴨也去/起吕切藏也洎其器切肉汁也說文云洎灌釡也字林己莅切)
(饋其/位切)子雅子尾怒(二子皆/惠公孫)慶封告盧蒲嫳(以二子/怒告嫳)盧蒲嫳曰譬
之如禽獸吾寢處之矣(言能殺而/席其皮)使析歸父告晏平仲(欲與共/謀子雅)
(子/尾)平仲曰嬰之衆不足用也知無能謀也言弗敢出(不敢洩謀/知音智)
有盟可也子家曰子之言云(子家析/歸父)又焉用盟告北郭子車(子/車)
(齊大/夫)子車曰人各有以事君非佐之所能也(佐子/車名)陳文子謂桓
子(桓子文子/之子無宇)曰禍將作矣吾其何得對曰得慶氏之木百車於
莊(慶封時有此木/積於六軌之道)文子曰可愼守也巳(善其不志/於貨財)盧蒲癸王何
卜攻慶氏示子之兆(龜/兆)曰或卜攻讎敢獻其兆子之曰克見血
冬十月慶封田于萊陳無宇從丙辰文子使召之請曰無宇之
母疾病請歸慶季卜之(季慶封萊音/來從才用切)示之兆曰死奉龜而泣(無/宇)
(泣奉芳/勇切)乃使歸慶嗣聞之(嗣慶封之族嗣繼嗣/之嗣本或作慶翩誤)曰禍將作矣謂
子家速歸(子家慶/封字)禍作必於甞(甞秋/祭)歸猶可及也子家弗聽亦
無悛志(悛改寤也悛七/全切寤五故切)子息曰亡矣幸而獲在呉越(子息/慶嗣)陳無
宇濟水而戕舟發梁(戕殘壞也不欲慶封得救難戕/在羊切難乃旦切下外難同)盧蒲姜謂
癸曰有事而不告我必不捷矣(姜癸妻/慶舎女)癸告之(告欲殺/慶舎)姜曰未
子愎莫之止將不出我請止之(夫子謂慶舎/復皮逼切)癸曰諾十一月乙
亥甞于大公之廟慶舎涖事(臨祭事/大音泰)盧蒲姜告之且止之弗聽
曰誰敢者遂如公(至公/所)麻嬰爲尸(爲祭/尸)慶奊爲上獻(上獻先獻者/奊戸結切)
盧蒲癸王何執寢戈慶氏以其甲環公宫(廟在宮内環/如字徐音患)陳氏鮑
氏之圉人爲優(優俳優於求/切俳皮皆切)慶氏之馬善驚士皆釋甲束馬(束/絆)
(之也絆/音半)而飲酒且觀優至於魚里(魚里里名優在/魚里就觀之)欒髙陳鮑之
徒介慶氏之甲(欒子雅髙子尾陳陳/須無鮑鮑國介音界)子尾抽桷擊扉三(桷椽也/扉門闔)
(也以桷擊扉爲期桷音角扉音/非門扇也掾直專切闔戸臘切)盧蒲癸自後刺子之王何以戈
擊之解其左肩猶援廟桷動於甍(甍屋棟刺七亦切援音袁/甍亡耕切字林亡成切)以
爼壷投殺人而後死(言其/多力)遂殺慶繩麻嬰(慶繩/慶奊)公懼鮑國曰羣
臣爲君故也(言欲尊公室非爲亂爲/于僞切下爲之誦同)陳須無以公歸稅服而如
内宫(言公懼於外難稅/吐活切又如字)慶封歸遇告亂者丁亥伐西門弗克還
伐北門克之入伐内宫(陳鮑在/公所故)弗克反陳于嶽(嶽里名陳直覲/切嶽五角切)
請戰弗許遂來奔獻車於季武子美澤可以鑑(光鑑形也/鑑古暫切)展莊
叔見之(魯大/夫)曰車甚澤人必瘁冝其亡也叔孫穆子食慶封慶
封汜祭(禮食有祭示有所先也汜祭逺散所祭不共/瘁在醉切本或作萃同食音嗣汜芳劒切)穆子不說
使工爲之誦茅鴟(工樂師茅鴟逸詩刺不敬說音恱/茅亡交切鴟尺之切刺七賜切)亦不知旣
而齊人來讓(讓魯受/慶封)奔呉呉句餘子之朱方(句餘呉子夷朱也/朱方呉邑句古侯)
(切下句/瀆同)聚其族焉而居之富於其舊子服惠伯謂叔孫曰天殆
富淫人慶封又富矣穆子曰善人富謂之賞淫人富謂之殃天
其殃之也其將聚而殱旃(殱盡也旃之也爲昭四/年殺慶封傳殱子潜切)癸巳天王崩
未來赴亦未書禮也(嫌時巳聞喪/當書故發例)〇崔氏之亂喪羣公子故鉏
在魯叔孫還在燕賈在句瀆之丘(在二十五年喪息浪切鉏仕/居切公子鉏也本或作故公)
(鉏者非瀆/音豆)及慶氏亡皆召之具其器用而反其邑焉(反還/也)與晏
子邶殿其鄙六十(邶殿齊别都以邶殿邊鄙六十邑與晏嬰/邶蒲對切殿多薦切又如字注及下同)弗
受子尾曰富人之所欲也何獨弗欲對曰慶氏之邑足欲故亡
吾邑不足欲也益之以邶殿乃足欲足欲亡無日矣在外不得
宰吾一邑不受邶殿非惡富也恐失富也且夫富如布帛之有
幅焉爲之制度使無遷也(遷移也惡烏路切/夫音扶幅音福)夫民生厚而用利
於是乎正德以幅之(言厚利皆人之所欲/唯正德可以爲之幅)使無黜嫚(黜猶放也黜/勑律切嫚音)
(慢)謂之幅利利過則爲敗吾不敢貪多所謂幅也與北郭佐邑
六十受之與子雅邑辭多受少與子尾邑受而稍致之(致還/公)公
以爲忠故有寵釋盧蒲嫳于北竟(釋放也/竟音境)求崔杼之尸將戮之
不得叔孫穆子曰必得之武王有亂臣十人(亂治也治/直吏切)崔杼其
有乎不十人不足以葬(葬必須十人崔氏不能令十/人同心故必得令力呈切)旣崔氏之
臣曰與我其拱璧(崔氏大璧拱居/勇切徐音恭)吾獻其柩於是得之十二月
乙亥朔齊人遷莊公殯于大寢(更殯之於路寢也十二月/戊成朔乙亥誤柩其救切)以其
棺尸崔杼於市(崔氏弑莊公又葬不如禮故以莊公/棺著崔杼尸邊以章其罪著丁略切)國人猶知
之皆曰崔子也(始求崔杼之尸不得/故傳云國人皆知之)〇爲宋之盟故公及宋公
陳侯鄭伯許男如楚公過鄭鄭伯不在(巳在楚爲于僞/切過古禾切)伯有迋
勞於黄崖不敬(熒陽宛陵縣西有黄水西南至新鄭城/西入洧勞力報切崖本又作涯魚佳切)穆叔曰
伯有無戾於鄭鄭必有大咎(伯有不受戮必/還爲鄭國害)敬民之主也而棄
之何以承守(言無以承先/祖守其家)鄭人不討必受其辜濟澤之阿(言薄/土濟)
(子禮/切)行潦之蘋藻(言賤莱潦音老/蘋音頻藻音早)寘諸宗室(薦宗廟寘/之䜴切)季蘭尸
之敬也(言取蘋藻之菜於阿澤之中使服蘭/之女而爲之主神猶享之以其敬也)敬可棄乎(爲三十/年鄭殺)
(良霄/傳)及漢楚康王卒公欲反叔仲昭伯曰我楚國之爲豈爲一
人行也(昭伯叔仲帶爲于僞切下/除而爲之備一字並同)子服惠伯曰君子有逺慮小
人從邇(邇近/也)飢寒之不恤誰遑其後(遑暇/也)不如姑歸也叔孫穆
子曰叔仲子專之矣(言足/專任)子服子始學者也(言未/識逺)榮成伯曰逺
圖者忠也(成伯榮駕鵞駕/音加鵞五河切)公遂行(從昭/伯謀)宋向戌曰我一人之爲
非爲楚也飢寒之不恤誰能恤楚姑歸而息民待其立君而爲
之備宋公遂反○楚屈建卒趙文子喪之如同盟禮也(宋盟有/衷甲之)
(隙不以此廢好故曰禮喪如字又息/浪切隙去逆切本或作卻好呼報切)〇王人來告喪問崩日以
甲寅告故書之以徴過也(徴審也此緩告非有事冝直臣子怠/慢故以此發例徵張陵切本或作懲)
(誤)
春秋左氏傳卷第十八
(邪而行禭禮與朝而布/幣無異祓音拂徐音廢)乃使巫以桃茢先祓殯(茢黍穰茢音列/徐音例穰如羊)
(切鄭注周禮/云茢苕箒)楚人弗禁旣而悔之(禮君臨臣喪乃/祓殯故楚悔之)〇二月癸卯
齊人葬莊公於北郭(兵死不入兆/域故葬北郭)〇夏四月葬楚康王公及陳
侯鄭伯許男送葬至于西門之外諸侯之大夫皆至于墓楚郟
敖即位(郟敖康王子熊麇也/郟古洽切麇九倫切)王子圍爲令尹(圍康/王弟)鄭行人子羽
曰是謂不冝必代之昌松栢之下其草不殖(言楚君弱令尹強/物不兩盛爲昭元)
(年圍弑郟/敖起本)〇公還及方城季武子取卞(取卞邑以自益卞/本又作弁皮彦切)使公
冶問(問公起居公冶季/氏屬大夫冶音也)璽書追而與之(璽印也璽音徙廣雅云/印謂之璽說文作璽從)
(土云王者印也籕/文從王印一刃切)曰聞守卞者將叛臣帥徒以討之旣得之矣
敢告公冶致使而退(致季氏使命使所吏切/注并下注而賞其使同)及舎而後聞取卞
(發書乃/聞之)公曰欲之而言叛祗見䟽也(言季氏欲得卞而欺我言/叛益䟽我祗音支本又作)
(多音同服/云祗適也)公謂公冶曰吾可以入乎(以季氏䟽己/故不敢入)對曰君實有
國誰敢違君公與公冶冕服(以卿服玄/冕賞之)固辭強之而後受公欲
無入榮成伯賦式微乃歸(式微詩弼風曰式微式微胡不歸式/用也義取寄寓之微陋勸公歸強其)
(丈切弼音/佩寓音遇)五月公至自楚公冶致其邑於季氏(本從季氏得/邑故還之)而
終不入焉(不入季/孫家)曰欺其君何必使余季孫見之則言季氏如
他日不見則終不言季氏及疾聚其臣(大夫/家臣)曰我死必無以冕
服斂非德賞也(言公畏季氏而賞其使/非以我有德斂力驗切)且無使季氏葬我〇葬
靈王(不書魯/不㑹)鄭上卿有事子展使印叚往伯有曰弱不可(印叚/年少)
(官卑少/詩照切)子展曰與其莫往弱不猶愈乎詩云王事靡盬不遑啓
處(詩小雅盬不堅固也啓跪也言王事無/不堅固故不暇跪處盬音古跪其委切)東西南北誰敢寧處
(謂上/卿)堅事晉楚以蕃王室也(言我固事晉楚乃所以/蕃屏王室蕃芳元切)王事無曠何
常之有遂使印叚如周(傳言周衰/卑於晉楚)〇呉人伐越獲俘焉以爲閽
使守舟呉子餘祭觀舟閽以刀弑之(言以刀明近刑/人近附近之近)〇鄭子展
卒子皮即位(子皮代父/爲上卿)於是鄭饑而未及麥民病子皮以子展
之命餼國人粟戸一鍾(在喪故以父命也六斛/四斗曰鍾餼許氣切)是以得鄭國之
民故罕氏常掌國政以爲上卿宋司城子罕聞之曰鄰於善民
之望也(民亦望/君爲善)宋亦饑請於平公出公粟以貸使大夫皆貸司
城氏貸而不書(施而不德貸他代/切施始䜴切下同)爲大夫之無者貸宋無飢人
叔向聞之曰鄭之罕宋之樂其後亡者也二者其皆得國乎(得/掌)
(國政向/許丈切)民之歸也施而不德樂氏加焉其以宋升降乎(升降隨/宋盛衰)
〇晉平公𣏌出也故治𣏌(治理其地/脩其成)六月知悼子合諸侯之大
夫以城杞孟孝伯㑹之鄭子大叔與伯石往(大叔不書不親事/知音智大叔音泰)
子大叔見大叔文子(文子衛/大叔儀)與之語文子曰甚乎其城𣏌也子
大叔曰若之何哉晉國不恤周宗之闕而夏肄是屏(周宗諸姬/也夏肄𣏌)
(也肄餘也屏城也夏戸雅切注下皆倣此肄以二切詩/傳云斬而復生曰肄方言云肄餘也秦晉之間曰肄)其棄諸
姬亦可知也已諸姬是棄其誰歸之吉也聞之棄同即異是謂
離德詩曰恊比其鄰昏姻孔云(詩小雅言王者和恊近親則/昏姻甚歸附比毗志切)晉
不鄰矣其誰云之(云猶旋/旋歸之)〇齊髙子容與宋司徒見知伯女齊
相禮(子容髙止也司徒華定也知伯苟盈也安齊/司馬侯也相禮侍威儀也女音汝相息亮切)賔出司馬侯
言於知伯曰二子皆將不免子容專(專自/是也)司徒侈皆亡家之主
也知伯曰何如對曰專則速及(速及禍也侈昌/氏切又尸氏切)侈將以其力斃
(力盡而自斃/斃婢丗切)專則人實斃之將及矣(爲此秋髙止出奔燕昭二/十年華定出奔陳傳專則)
(人實斃之絶句將及矣/本或作侈將及矣者非)〇范獻子來聘拜城杞也(謝魯爲𣏌城/爲于僞切下)
(爲之/歌同)公享之展莊叔執幣(公將以/酬賔)射者三耦(二人爲耦/耦五口切)公臣不
足取於家臣家臣展瑕展玉父爲一耦公臣公巫召伯仲顔莊
叔爲一耦鄫鼔父黨叔爲一耦(言公室卑微公臣不能備於三/耦召上照切鄫才陵切黨音掌)
〇晉侯使司馬女叔侯來治𣏌田(使魯歸前侵𣏌曰/所歸少故不書)弗盡歸也
晉悼夫人愠曰齊也取貨(夫人平公母托女也謂叔侯取貨於/魯故不盡歸𣏌田愠紆運切怒也怨)
(也)先君若有知也不尚取之(不尚叔侯/之取貨)公告叔侯叔侯曰虞虢
焦滑霍揚韓魏皆姬姓也(八國皆晉所滅焦在陜縣揚屬平陽/郡虢瓜百切焦子消切滑乎八切)
晉是以大若非侵小將何所取武獻以下兼國多矣(武公獻公/晉始盛之)
(君)誰得治之杞夏餘也而即東夷(行夷/禮)魯周公之後也而睦於
晉以𣏌封魯猶可而何有焉(何有盡/歸之)魯之於晉也職貢不乏玩
好時至公卿大夫相繼於朝史不絶書(書魯之朝聘好呼/報切下好善同)府無
虚月(無月不/受魯貢)如是可矣何必瘠魯以肥杞且先君而有知也母
寧夫人而焉用老臣(言先君母寧怪夫人之所爲無用/責我瘠在亦切母音無焉於䖍切)杞文公
來盟(魯歸其田/故來􁇦)書曰子賤之也(賤其用/夷禮)○呉公子札來聘見叔
孫穆子說之謂穆子曰子其不得死乎(不得以壽死說/音恱壽音授)好善而
不能擇人吾聞君子務在擇人吾子爲魯宗卿而任其大政不
愼舉何以堪之禍必及子(爲昭四年豎/牛作亂起本)請觀於周樂(魯以周公/故有天子)
(禮/樂)使工爲之歌周南召南(此皆各依其本國歌所常用/聲曲召上照切本亦作邵)曰美哉
(美其/聲)始基之矣(周南召南/王化之基)猶未也(猶有商紂未盡/善也盡津忍切)然勤而不怨
矣(未能安樂然其音/不怨怒樂音洛)爲之歌邶鄘衛(武王伐紂分其地爲三監/三監叛周公滅之更封康)
(叔并三監之地故三國盡被/康叔之化鄘音容𬒳皮義切)曰美哉淵乎憂而不困者也(淵深/也亡)
(國之音哀以思其民困衛康叔武公德化深逺雖遭宣公/淫亂懿公滅亡民猶秉義不至於困思息嗣切下憂思同)吾聞
衛康叔武公之德如是是其衛風乎(康叔周公弟武公康叔九/丗孫皆衛之令德君也聽)
(聲以爲别故有/疑言别彼列切)爲之歌王(王黍離也幽王遇西戎之禍平王東/遷王政不行於天下風俗下與諸侯)
(同故不/爲雅)曰美哉思而不懼其周之東乎(宗周隕滅故憂思猶有/先王之遺風故不懼隕)
(于敏/切)爲之歌鄭(詩第/七)曰美哉其細巳甚民弗堪也是其先亡乎
(美其有治政之音譏其煩/碎知不能乆治直吏切)爲之歌齊(詩第/八)曰美哉泱泱乎大風
也哉(泱泱弘大之聲泱於良切/又於郎切韋昭於康切)表東海者其大公乎(大公封齊/爲東海之)
(表式大/音泰)國未可量也(言其或將復興復/扶又切下復譏同)爲之歌豳(詩第十五豳/周之舊國在)
(新平漆縣東/北豳彼貧切)曰美哉蕩乎樂而不淫其周公之東乎(蕩乎蕩然/也樂而不)
(淫言有節周公遭管蔡之變東正三年爲成王陳后稷先公不/敢荒淫以成王業故言其周公之東乎樂音岳又音洛下而又)
(何樂而可以樂同僞于/僞切王如字又于況切)爲之歌秦(詩第十一後仲尼刪/定故不同删所姦切)曰此之
謂夏聲夫能夏則大大之至也其周之舊乎(秦本在西戎汧隴/之西秦仲始有車)
(馬禮樂去戎狄之音而有諸夏之聲故謂之夏聲及襄公佐/周/平王東遷而受其故地故曰周之舊汧苦賢切去起吕切又如字)
爲之歌魏(詩第九魏姬姓國閔/元年晉獻公滅之)曰美哉渢渢乎大而婉險而易
行以德輔此則明主也(渢/渢中庸之聲婉約也險當爲儉字之/誤也大而約則儉節易行惜其國小無明)
(君也風扶弓切徐敷劒切韋昭音凡/婉紆阮切險依注音儉易以䜴切)爲之歌唐(詩第十/唐晉詩)曰思深
哉其有陶唐氏之遺民乎不然何憂之逺也(晉本唐國故有堯/之遺風憂深思逺)
(情發於聲/思息嗣切)非令德之後誰能若是爲之歌陳(詩第/十二)曰國無主其
能乆乎(淫聲放蕩無所畏/忌故曰國無主)自鄶以下無譏焉(鄫第十三曹第十/四言季子聞此二)
(國歌不復譏論之以/其微也鄶古外切)爲之歌小雅(小雅小正亦/樂歌之常)曰美哉思而不
貳(思文武之德/無貳叛之心)怨而不言(有哀/音)其周德之衰乎(衰小/也)猶有先王
之遺民焉(謂有殷王餘/俗故未大)爲之歌大雅(大雅陳文王之/德以正天下)曰廣哉熈
熈乎(熈熈和/樂聲)曲而有直體(論其/聲)其文王之德乎(雅頌所以詠盛/德形容故伹歌)
(其美者不/皆歌變雅)爲之歌頌(頌者以其成/功告於神明)曰至矣哉(言道備至矣哉/一本無矣字)直
而不倨(倨傲倨音據徐/音居傲五報切)曲而不屈(屈橈橈/乃孝切)邇而不偪(謙退偪/彼力切)逺
而不攜(攜/貳)遷而不淫(淫過/蕩)復而不厭(常日新厭於豔/切徐於贍切)哀而不愁
(知/命)樂而不荒(節之/以禮)用而不匱(德弘大匱/其位切)廣而不宣(不自/顯)施而不
費(因民所利而利之施/始䜴切費芳味切)取而不貪(義然/後取)處而不底(守之以道/底丁禮切)行
而不流(制之/以義)五聲和(宫商角徴羽謂之/五聲徴張里切)八風平(八方之氣/謂之八風)節有
度守有序(八音克諧節有度也/無相奪倫守有序也)盛德之所同也(頌有殷魯故曰/盛德之所同)
見舞象箾南籥者(象箾舞所執南籥以籥舞也皆/文王之樂箾音朔籥羊略切)曰美哉猶有
憾(美哉美其容也文王恨不及已致/大平憾本亦作感胡暗切大音泰)見舞大武者(武王/樂)曰美哉
周之盛也其若此乎見舞韶濩者(殷湯樂韶上昭切本或作/招音同濩音護又戸郭切)曰
聖人之弘也而猶有慙德聖人之難也(慙於/始伐)見舞大夏者(禹之/樂)
曰美哉勤而不德非禹其誰能脩之(盡力溝洫勤/也洫況域切)見舞韶箾者
(舜樂箾/音簫)曰德至矣哉大矣如天之無不幬也(幬覆也幬/徒報切)如地之
無不載也雖甚盛德其蔑以加於此矣觀止矣若有他樂吾不
敢請已(魯用四代之樂故及韶箾而季子知其終也季札賢明/才博在呉雖巳渉見此樂歌之文然未聞中國雅聲故)
(請此周樂欲聽其聲然後依聲以參時政知其興衰也聞秦詩/謂之夏聲聞頌曰五聲和八風平皆論聲以參政也舞畢知其)
(樂終是素/知其篇數)其出聘也通嗣君也(呉子餘/祭嗣立)故遂聘于齊說晏平仲
謂之曰子速納邑與政(納歸之公說/音恱下同)無邑無政乃免於難齊國
之政將有所歸未獲所歸難未歇也(歇盡也難乃旦切/下同歇許謁切)故晏子
因陳桓子以納政與邑是以免於欒髙之難(難在昭/八年)聘於鄭見
子産如舊相識與之縞帶子産獻紵衣焉(大帶也呉地貴縞鄭/地貴紵故各獻己所)
(貴示損已而不爲彼貨利縞古/老切徐古到切繒也紵直吕切)謂子産曰鄭之執政侈難將至
矣政必及子子爲政愼之以禮不然鄭國將敗(侈謂/伯有)適衛說蘧
瑗(蘧伯玉蘧其居/切瑗于眷切)史狗(史朝之子文子朝/如字下子朝同)史鰌(史魚鰌/音秋)公子荆
公叔發(公叔/丈子)公子朝曰衛多君子未有患也自衛如晉將宿於
戚(戚孫文/子之邑)聞鍾聲焉曰異哉吾聞之也辯而不德必加於戮(辯/猶)
(爭也爭爭/鬪之爭)夫子獲罪於君以在此(孫文子/以戚叛)懼猶不足而又何樂
夫子之在此也猶燕之巢於幕上(言至危/幕音莫)君又在殯而可以樂
乎(獻公卒/未葬)遂去之(不止/宿)文子聞之終身不聽琴瑟(聞義/能改)適晉說
趙文子韓宣子魏獻子曰晉國其萃於三族乎(言晉國之政將/集於三家萃在)
(醉切/集也)說叔向將行謂叔向曰吾子勉之君侈而多良大夫皆富
政將在家(富必厚施故政/在家施式䜴切)吾子好直必思自免於難〇秋九月
齊公孫蠆公孫竈放其大夫髙止於北燕(蠆子尾竈子雅放者/宥之以逺蠆勑邁切)
(有音/又)乙未出書曰出奔罪髙止也(實放書奔/所以示罪)髙止好以事自爲
功且專故難及之(好呼/報切)〇冬孟孝伯如晉報范叔也(范叔士鞅/也此年夏)
(來/聘)〇爲髙氏之難故髙豎以盧叛(豎髙止子爲于僞切下/注爲子産同豎上主切)十月庚
寅閭丘嬰帥師圍盧髙豎曰苟使髙氏有後請致邑(還邑/於君)齊人
立敬仲之曾孫酀(敬仲髙傒酀於/顯切傒音兮)良敬仲也(良猶/賢也)十一月乙卯
髙豎致盧而出奔晉晉人城緜而寘旃(晉人善其致邑緜音綿/寘之䜴切旃之然切)
〇鄭伯有使公孫黒如楚(黒子晳晢/星歷切)辭曰楚鄭方惡而使余往
是殺余也伯有曰丗行也(言女丗爲行/人女音汝)子晳曰可則往難則已
何丗之有伯有將強使之子晳怒將伐伯有氏大夫和之十二
月己巳鄭大夫盟於伯有氏裨諶曰是盟也其與幾何(言不能/乆也禆)
(諶鄭大夫強其丈切裨婢支切諶本亦/作湛市林切與如字或音預幾居豈切)詩曰君子屢盟亂是用
長今是長亂之道也禍未歇也必三年而後能紓(紓解也屢力/住切長丁丈)
(切下同紓直吕切/徐音舒解音蟹)然明曰政將焉往裨諶曰善之代不善天命
也其焉辟子産(言政必歸子産/焉於䖍切下同)舉不踰等則位班也(子産位班/次應知政)
擇善而舉則丗隆也(丗所/髙也)天又除之奪伯有魄(喪其精神爲子/産驅除喪息浪)
(切軀丘具切又如字/除直據切或如字)子西即丗將焉辟之天禍鄭乆矣其必使
子産息之乃猶可以戾(戾定/也)不然將亡矣
經三十年春王正月楚子使薳罷來聘(罷音/皮)〇夏四月蔡丗子
般弑其君固(般音/班)〇五月甲午宋災(天火/曰災)〇宋伯姬卒〇天王
殺其弟佞夫(稱弟以惡王殘骨肉佞乃定切/惡烏路切下惡宋同又如字)〇王子瑕奔晉(不/言)
(出奔周/無外)〇秋七月叔弓如宋葬宋共姬(共姬從夫謚也叔弓叔/老之子卿共葬事禮過)
(厚三月而葬速共/音恭注皆同)〇鄭良霄出奔許(耆酒荒淫書名/罪之耆市志切)〇自許入
也猶相積惡也惡至無日矣(爲此年秋良霄出奔傳/好呼報切下戸嫁切)〇二月癸
未晉悼夫人食輿人之城𣏌者(輿衆也城𣏌在往/年食音嗣輿音餘)絳縣人或年
長矣無子而往與於食有與疑年使之年(使言其年/長丁丈切)曰臣小人
也不知紀年臣生之歳正月甲子朔四百有四十五甲子矣其
季於今三之一也(所稱正月謂夏正月也三分六甲之/一得甲子甲戌盡癸未夏戸雅切)吏走問
諸朝(皆不知故問之吏走一本作使走如字疾速之意也/一曰走使之人也服䖍王肅夲作吏云吏不知歷者)師曠
曰魯叔仲惠伯㑹郤成子于承匡之歳也(在文十/一年)是歳也狄伐
魯叔孫莊叔於是乎敗狄于鹹獲長狄僑如及虺也豹也而皆
以名其子七十三年矣(叔孫僑如叔孫豹皆取長狄名/鹹音咸僑其驕切虺虚鬼切)史趙曰
亥有二首六身(史趙晉大史亥字二畫在上併三六/爲身如筭之六畫音獲併歩頂切)下二如身
是其日數也(下亥上二畫/豎置身旁)士文伯曰然則二萬六千六百有六
旬也(文伯士/弱之子)趙孟問其縣大夫則其屬也(屬趙/武)召之而謝過焉
曰武不才任君之大事以晉國之多虞不能由吾子(由用/也)使吾
子辱在泥塗乆矣武之罪也敢謝不才遂仕之使助爲政辭以
老與之田使爲君復陶(復陶主衣服之官/復音服又音福)以爲絳縣師(縣師掌/地域辯)
(其夫家/人民)而廢其輿尉(以役孤/老故)於是魯使者在晉歸以語諸大夫
季武子曰晉未可媮也(媮薄也使所吏切語/魚據切媮他侯切)有趙孟以爲大夫
有伯瑕以爲佐(伯瑕士/文伯)有史趙師曠而咨度焉有叔向女齊以
師保其君其朝多君子其庸可媮乎勉事之而後可(傳言晉所/以不失諸)
(侯且明歷也/度待洛切)〇夏四月己亥鄭伯及其大夫盟(駟良/爭故)君子是以
知鄭難之不巳也(鄭伯微弱不能制其臣下君臣詛盟/故曰亂未巳難刀且切詛側慮切)〇蔡景
侯爲大子般娶于楚通焉大子弑景侯(終子産言有子禍也/爲于僞切娶七住切)〇
初王儋季卒(儋季周靈王/弟儋丁甘切)其子括將見王而歎(括除服見靈王/入朝而歎括古)
(活切見/賢遍切)單公子愆期爲靈王御士過諸廷(愆期行過王廷單音/善愆起䖍切廷音庭)
聞其歎而言曰烏乎必有此夫(欲有此朝廷之權烏乎夲/又作嗚呼音同夫音扶)入以
告王且曰必殺之不慼而願大視躁而足髙心在他矣不殺必
害王曰童子何知及靈王崩儋括欲立王子佞夫(佞夫靈王子/景王弟躁卑)
(報/切)佞夫弗知戊子儋括圍蔿逐成愆(成愆蔿邑大/失蔿于委切)成愆奔平畤
(平畤周邑畤音止/又音市本或作疇)五月癸巳尹言多劉毅單蔑甘過鞏成殺佞
夫(五子周大夫過/音戈鞏九勇切)括瑕廖奔晉(括廖不書賤也廖/力彫切又勑留切)書曰天王殺
其弟佞夫罪在王也(佞夫不知故經書/在宋災下從赴)〇或呌于宋大廟(叫呼/也叫)
(古弔切大音泰一本/無大字呼火故切)曰譆譆出出(譆譆熱也出出戒伯姬譆許/其切出如字鄭注周禮引此)
(作詘詘劉昌/宗亦音出)鳥鳴于亳社(殷社亳/歩各切)如曰譆譆(皆火/妖也)甲午宋大災
宋伯姬卒待姆也(姆女師姆徐音茂字/林亡又切又音母)君子謂宋共姬女而不
婦女待人(待人/而行)婦義事也(義從宜也伯姬/時年六十左右)〇六月鄭子産如陳
涖盟歸復命告大夫曰陳亡國也不可與也(不可與結好/好呼報切)聚禾
粟繕城郭恃此二者而不撫其民其君弱植公子侈大子卑大
夫敖政多門(政不由一人繕上戰切植徐直吏切又時力/切敖五報切本亦作慠服本作放云淫放也)以介於
大國(介間也/介音界)能無亡乎不過十年矣(爲昭八年/楚滅陳傳)〇秋七月叔弓
如宋葬共姬也(傷伯姬之遇災故/使卿共葬共音恭)〇鄭伯有耆酒爲窟室(窟室/地室)
(耆市志切/窟口忽切)而夜飲酒擊鍾焉朝至未巳朝者曰公焉在(家臣故/謂伯有)
(爲公焉在/於䖍切)其人曰吾公在壑谷(壑谷窟室/壑呼洛切)皆自朝布路而罷(布路/分散)
(罷皮買切/徐扶彼切)旣而朝(伯有朝/鄭君)則又將使子晳如楚歸而飲酒庚子
子晳以駟氏之甲伐而焚之伯有奔雍梁(雍梁鄭地/雍於用切)醒而後知
之遂奔許大夫聚謀子反曰仲虺之志(仲虺湯左相醒星/頂切相息亮切)云亂
者取之亡者侮之推亡固存國之利也罕駟豐同生(罕子皮駟/子晳豐公)
(孫叚也三家本同/母兄弟侮亡甫切)伯有汏侈故不免(三家同出而伯有孤特/又汏侈所以亡汏音泰)人
謂子産就直助彊(時謂子晳/直三家彊)子産曰豈爲我徒(徒黨也言不/以駟良爲黨)國
之禍難誰知所敝或主彊直難乃不生(言能彊能直則可弭難/今三家未能則伯有方)
(爭難乃旦切弭彌/氏切爭爭鬪之爭)姑成吾所(欲以無所附著/爲所著直略切)辛丑子産斂伯有
氏之死者而殯之不及謀而遂行(不與於國謀斂力豔/切與音預下不與同)印叚從
之(義子/産)子皮止之衆曰人不我順何止焉子皮曰夫子禮於死
者況生者乎遂自止之壬寅子産入癸卯子石入(子石/印叚)皆受盟
于子晳氏乙巳鄭伯及其大夫盟于大宫(大宫/祖廟)盟國人于師之
梁之外(師之梁/鄭城門)伯有聞鄭人之盟已也怒聞子皮之甲不與攻
己也喜曰子皮與我矣癸丑晨自墓門之瀆入(墓門鄭城門/瀆徐音豆)因
馬師頡介于襄庫以伐舊北門(馬師頡子羽孫頡/户結切介音界)駟帶率國人
以伐之(駟帶子西之子/子晳之宗主)皆召子産(駟氏伯/有俱召)子産曰兄弟而及此
吾從天所與(兄弟恩等故/無所偏助)伯有死於羊肆(羊肆/市列)子産襚之枕之
股而哭之斂而殯諸伯有之臣在市側者旣而葬諸斗城(斗城/鄭地)
(名禭音遂枕之/鴆切股音古)子駟氏欲攻子産子皮怒之曰禮國之幹也殺
有禮禍莫大焉乃止(斂葬伯有/爲有禮)於是游吉如晉還聞難不入(懼/禍)
(并及難/乃旦切)復命于介八月甲子奔晉駟帶追之及酸棗與子上盟
用兩珪質于河(子上駟帶也沈珪於河爲信也酸棗陳留縣與/子上用兩珪質于河質如字一音致一本作與)
(子上盟絶句用兩珪質于河/别爲匄沈音鴆又如字)使公孫肸入盟大夫已巳復歸(游/吉)
(歸也肸/許乙切)書曰鄭人殺良霄不稱大夫言自外入也(旣出位絶非/復鄭大夫復)
(音扶又/切)於子蟜之卒也(子蟜公孫蠆卒在/十九年蟜居表切)將葬公孫揮與裨竈
晨㑹事焉(㑹葬事揮/許韋切)過伯有氏其門上生莠子羽曰其莠猶在
乎(子羽公孫揮以莠喻伯有伯有侈/知其不能乆存莠羊九切草也)於是歳在降婁降婁中而
旦(降婁奎婁也周七月今五月降婁/中而天明降戸江切奎苦圭切)裨竈指之曰猶可以終歳
(恒降婁也歳星/十二年而一終)歲不及此次也巳(不及/降婁)及其亡也歳在娵訾之
口(娵訾營室東璧二十八年歳星淫在玄枵今三十年在娵訾/是歳星停在玄枵二年娵子須切訾子斯切璧音壁枵許驕)
(切)其明年乃及降婁僕展從伯有與之皆死(僕展鄭大/夫伯有黨)羽頡出
奔晉爲任大夫(羽頡馬師頡任晉縣/今屬廣平郡任音壬)雞澤之㑹(在三/年)鄭樂成奔
楚遂適晉羽頡因之與之比而事趙文子言伐鄭之說焉以宋
之盟故不可(宋盟約弭兵/故比毗志切)子皮以公孫鉏爲馬師(鉏子罕之子/代羽頡鉏仕)
(居/切)〇楚公子圍殺大司馬蔿掩而取其室(蔿掩二十五/年爲大司馬)申無宇
曰王子必不免(無宇芋尹/芋于付切)善人國之主也王子相楚國將善是
封殖而虐之是禍國也且司馬令尹之偏(偏佐也相息亮/切下相之同)而王
之四體也(俱服/肱也)絶民之主去身之偏艾王之體以禍其國無不
祥大焉何以得免(爲昭十三年楚弑靈王/傳去起吕切艾魚廢切)〇爲宋災故諸侯之
大夫㑹以謀歸宋財冬十月叔孫豹㑹晉趙武齊公孫蠆宋向
戌衛北宫佗(佗北宫括之子/佗徒河/切)鄭罕虎(虎子/皮)及小邾之大夫㑹于澶
淵旣而無歸於宋故不書其人君子曰信其不可不愼乎澶淵
之㑹卿不書不信也夫諸侯之上卿㑹而不信寵名皆棄不信
之不可也如是(寵謂族也不信也夫音/扶一讀以夫爲下句首)詩曰文王陟降在帝左
右信之謂也(詩大雅言文王所以能上接/天下接人動順帝者唯以信)又曰淑愼爾止無載
爾僞不信之謂也(逸詩也言當善愼/舉止無載行詐僞)書曰某人某人㑹于澶淵
宋災故尤之也(傳云旣而無歸所以釋諸侯大夫之不書也又/云宋災故尤之所以釋向戌之井貶也戍爲正)
(卿深致火災燒殺其夫人未聞克己之意/而以求財合諸侯故與不歸財者同文)不書魯大夫諱之也
(向戌旣以災求財諸大夫許而不歸客主皆貶君子/以尊尊之義也君親有隱故略不書魯大夫以示例)〇鄭子皮
授子産政(伯有死子皮知政/以子産賢故讓之)辭曰國小而偪(偪近大國偪彼力/切近附近之近)
族大寵多不可爲也(爲猶/治也)子皮曰虎帥以聽誰敢犯子子善相
之國無小(言在治政/治直吏切)小能事大國乃寛(爲大所/恤故也)子産爲政有事
伯石賂與之邑(伯石公孫叚/有事欲使之)子大叔曰國皆其國也奚獨賂焉
(言鄭大夫其憂鄭/國事何爲獨賂之)子産曰無欲實難(言人不/能無欲)皆得其欲以從其事
而要其成非我有成其在人乎(言成猶在我非/在他要一遥切)何愛於邑邑將
焉往(言猶在國/焉於䖍切)子大叔曰若四國何(恐爲四/鄰所笑)子産曰非相違也
而相從也(言賂以邑/欲爲和順)四國何尤焉鄭書有之(鄭國/史書)曰安定國家
必大焉先(先和大族而/後國家安)姑先安大以待其所歸(要其/成也)旣伯石懼
而歸邑卒與之(卒終/也)伯有旣死使大史命伯石爲卿辭大史退
則請命焉(請大史/更命已)復命之又辭如是三乃受䇿入拜子産是以
惡其爲人也(惡其虚飾復扶又切三息暫切/又如字䇿初革切惡烏路切)使次己位(畏其作/亂故寵)
(之)子産使都鄙有章(國都及邊鄙車服尊卑/各有分部分扶運切)上下有服(公卿大/夫服不)
(相/踰)田有封洫(封疆也洫溝也洫/況域切疆居良切)廬井有伍(廬舎也九夫爲/井使五家相保)大人
之忠儉者(謂卿大夫大人本/或作大夫者非)從而與之泰侈者因而斃之(因其/有罪)
(而斃踣之/踣蒲北切)豐卷將祭請田焉弗許(田獵也卷眷勉/切徐居阬切)曰唯君用鮮
(鮮野/獸)衆給而巳(衆臣祭以芻豢爲足芻初俱切/豢音患牛羊曰芻犬豕曰豢)子張怒(子張/豐卷)退
而徴役(召兵欲/攻子産)子産奔晉子皮止之而逐豐卷豐卷奔晉子産
請其田里(請於公/不役入)三年而復之反其田里及其人焉(田里所/收入)從
政一年輿人誦之曰取我衣冠而褚之(禇畜也奢侈者畏法故/畜藏褚張吕切畜勑六)
(切又許六切/本又作䙒同)取我田疇而伍之孰殺子産吾其與之(並畔爲疇/並蒲杏切)
(又蒲/項切)及三年又誦之我有子弟子産誨之我有田疇子産殖之
(殖生也殖時力切徐/是吏切此恊下韻)子産而死誰其嗣之(嗣續也傳言/鄭所以興)
經三十有一年春王正月〇夏六月辛巳公薨于楚宫(公不居/先君之)
(路寢而安所樂失其所也/樂音洛又音岳又五敎切)〇秋九月癸巳子野卒(不書葬/未成君)○已
亥仲孫羯卒○冬十月滕子來㑹葬(諸侯㑹/葬非禮)○癸酉葬我君襄
(三年晉人執季孫/意如慝他得切)〇齊子尾害閭丘嬰欲殺之使帥師以伐陽
州(陽州/魯地)我問師故(魯以師往問/齊何故伐我)夏五月子尾殺閭丘嬰以說于
我師(言伐魯者嬰所爲也伐陽/州不書不成戊說音恱)工僂儷渻竈孔虺賈寅出奔莒
(四子嬰之黨僂功侯切儷所蟹切舊所綺切渻生/領切徐作省所幸切又息井切又音銷虺許鬼切)出羣公子(爲/昭)
(十年欒髙之難復羣/公子起本難乃旦切)○公作楚宫(適楚好其宫歸而/作之好呼報切)穆叔曰大
誓云民之所欲天必從之(今尚書大誓亦無此文故/諸儒疑大音泰本亦作泰)君欲楚也
夫故作其宫若不復適楚必死是宫也六月辛巳公薨于楚宫
叔仲帶竊其拱璧(拱璧公大璧夫音扶/復扶又切拱九勇切)以與御人納諸其懷而
從取之由是得罪(得罪謂魯人薄之故/子孫不得志於魯)立胡女敬歸之子子野(胡/歸)
(姓之國敬/歸襄公妾)次于季氏秋九月癸巳卒毀也(過哀毀瘠以致/滅性瘠在亦切)己
亥孟孝伯卒(終穆/叔言)立敬歸之娣齊歸之子公子禂(齊謚禂昭公/名娣大計切)
(禂直/由切)穆叔不欲曰大子死有母弟則立之無則立長(立庶子則/以年長丁)
(丈/切)年鈞擇賢義鈞則卜古之道也(先人事後卜筮/也義鈞謂賢等)非適嗣何必
娣之子(言子野非適/嗣適丁歷切)且是人也居喪而不哀在慼而有嘉容是
謂不度不度之人鮮不爲患若果立之必爲季氏憂武子不聽
卒立之比及葬三易衰衰祍如故衰(言其嬉戲無度鮮息淺切/比必利切三如字又息暫)
(切衰本又作縗亦作䙑同七雷切祍/而甚切徐而鴆切裳下也嬉許其切)於是昭公十九年矣猶有
童心君子是以知其不能終也(爲昭二十五年/公孫於齊傳)〇冬十月滕成公
來㑹葬惰而多涕(惰不敬也惰徒/卧切涕他禮切)子服惠伯曰滕君將死矣怠
於其位而哀巳甚兆於死所矣(有死/兆)能無從乎(爲昭三年/膝子卒傳)癸酉
葬襄公〇公薨之月子産相鄭伯以如晉晉侯以我喪故未之見
也子産使盡壞其館之垣而納車馬焉士文伯讓之曰敝邑以
政刑之不脩寇盗充斥(充滿斥見言其多相息亮切盡子忍切/壞音怪下同館古亂切字從食字林又)
(云客舎也旁作舎非垣/音袁牆也見賢遍切)無若諸侯之屬辱在寡君者何是以令
吏人完客所館(館舎也令力/呈切完音九)髙其閈閎(閎門也閈戸旦切說文/云閭也汝南平輿縣里)
(門曰閈沈云閉也閎獲耕切杜云門也爾雅云衡門謂之閎是/也又云所以止扉謂之閎然爾雅本止扉之名或作閣字讀者)
(因改左傳皆作各音合下文云門不容車此/云髙其閈閎俱謂門耳於義自通無爲穿鑿)厚其牆垣以無憂
客使(無令客使憂寇/盗使所吏切)今吾子壞之雖從者能戒其若異客何以
敝邑之爲盟主繕完葺牆(葺覆也從才用切下賔從同葺侵入/切徐音集又子入切謂以草覆牆)
以待賔客若皆毀之其何以共命寡君使匄請命(請問毀垣之/命共音恭匄)
(本又作丐古害切士文伯名也今傳本皆作匄字或作正字釋/例亦然解者云士文伯是范氏之族不應與范宣子同名作正)
(是也案士文伯字伯瑕又春秋時人名字皆相配楚令尹陽丐/字子瑕即與文伯名字正同又鄭有駟乞字子瑕匄與乞義同)
(則作匄者是又案魯有仲嬰齊是莊公之/孫又有公孫/嬰齊是/文公之孫仲嬰齊於公孫嬰齊爲從祖同時同名鄭有公孫叚字子)
(石又云伯石印叚字伯石傳又謂之二子石然印叚即公/孫叚從父兄弟之子尚同名字伯瑕與宣子何廢同乎)對曰
以敝邑褊小介於大國(介間也褊必/淺切介音界)誅求無時(誅責/也)是以不敢
寧居悉索敝賦以來㑹時事(隨時來朝㑹索所/白切又悉各切)逢執事之不間
而未得見又不獲聞命未知見時不敢輸幣亦不敢暴露其輸
之則君之府實也非薦陳之不敢輸也(薦陳猶獻見也間音閑/見賢遍切下同暴歩卜)
(切)其暴露之則恐燥濕之不時而朽蠧以重敝邑之罪僑聞文
公之爲盟主也(僑子産名丈公晉重耳燥素早切蠧丁故切蟲/敗也重直用切及下重罪同僑其驕切重耳直)
(龍/切)宫室卑􁃦無觀臺榭以崇大諸侯之館館如公寢庫廐繕脩
司空以時平易道路(易治也庳音婢亦音卑觀古亂切榭音謝/本亦作謝土髙曰臺有木曰榭廐九又切)
(易以/䜴切)圬人以時塓館宮室(圬人塗者塓塗也圬本/作汚同音烏塓莫歷切)諸侯賔至甸
設庭燎(庭燎設火於庭甸徒遍切燎力妙/切徐力遥切又力弔切庭燎大燭)僕人巡宫(巡宫行夜/行下孟切)
(下巡/行同)車馬有所(有所/處)賔從有代(代客/役)巾車脂轄(巾車主車之官/巾如字劉昌宗)
(周禮音居覲/切轄戸瞎切)隷人牧圉各瞻其事(瞻視客所當/得瞻之廉切)百官之屬各展
其物(展陳也謂羣官各/陳其物以待賔)公不留賔而亦無廢事(賔得速去/則事不廢)憂樂
同之事則巡之(巡行也/樂音洛)敎其不知而恤其不足賔至如歸無寧
菑患(言見遇如此寧當復有菑患邪/無寧寧也菑音災復扶又切)不畏寇盜而亦不患燥濕
今銅鞮之宫數里(銅鞮晉離宫鞮丁/兮切數所主切)而諸侯舎於隷人(舎女隷/人舎)
門不容車而不可踰越(門庭之内迫迮又有/牆垣之限迮側百切)盗賊公行而天癘
不戒(癘猶災也言水/潦無時潦音老)賔見無時命不可知若又勿壞是無所藏
幣以重罪也敢請執事將何所命之(問晉命己所止/之冝見賢遍切)雖君之有
魯喪亦敝邑之憂也(言鄭與魯亦/有同姓之憂)若獲薦幣(薦進/也)脩垣而行(行/去)
(也)君之惠也敢憚勤勞文伯復命(反命於/晉君)趙文子曰信(信如子/産言)
我實不德而以隷人之垣以贏諸侯(贏受也/贏音盈)是吾罪也使士文
伯謝不敏焉晉侯見鄭伯有加禮(禮加/敬)厚其宴好而歸之乃築
諸侯之館叔向曰辭之不可以巳也如是夫子産有辭諸侯頼
之若之何其釋辭也詩曰辭之輯矣民之協矣辭之繹矣民之
莫矣(詩大雅言辭輯睦/則民協同辭說繹則民安定莫猶定也/夫音扶讀者亦以夫爲下句首輯音集又七入切繹又作懌)
(音/亦)其知之矣(謂詩人知/辭之有益)〇鄭子皮使印叚如楚以適晉告禮也(得/事)
(大國/之禮)〇莒犂比公生去疾及展輿(犂比莒子/密州之號)旣立展輿(立以爲/丗子)又廢
之犂比公虐國人患之十一月展輿因國人以攻莒子弑之乃
立(展輿立爲君弑音試/本或作乃自立者誤)去疾奔齊齊出也(母齊/女也)展輿具出也(爲/明)
(年奔/具傳)書曰莒人弑其君買朱鉏(買朱鉏密州之/字鉏仕居切)言罪之在也(罪/在)
(鉏也傳始例申明君臣書弑今者父/子故復重明例復扶又切重直用切)〇呉子使屈狐庸聘于晉
(狐庸巫臣之子也成七年適/呉爲行人屈君勿切狐音胡)通路也(通呉晉/之路)趙文子問焉曰延
州來季子其果立乎(延州來/季札邑)巢隕諸樊(在二十五年/隕千敏切)閽戕戴呉
(在二十九年戴呉餘祭閽/音昏戕在良切祭側界切)天似啓之何如對曰不立是二王之
命也非啓季子也若天所啓其在今嗣君乎(嗣君謂/夷末)甚德而度
德不失民(民歸/德)度不失事(審事/情)民親而事有序其天所啓也有
呉國者必此君之子孫實終之季子守節者也雖有國不立(言/其)
(三兄雖欲傳國與之/終不肯立傳直專切)〇十二月北宮文子相衛襄公以如楚(文/子)
(北宮佗襄公獻/公子相息亮切)宋之盟故也(晉楚之從/交相見也)過鄭印叚廷勞于棐林
如聘禮而以勞辭(用聘禮而用郊勞之辭過五禾切廷于/況切勞力報切棐芳尾切本又作斐)文子
入聘(報印/叚)子羽爲行人馮簡子與子大叔逆客(逆文/子)事畢而出
言於衛侯曰鄭有禮其數丗之福也其無大國之討乎詩云誰
能執熱逝不以濯(詩大雅濯以水濯手/數所主切濯直角切)禮之於政如熱之有濯
也濯以救熱何患之有(此以上文子/辭上時掌切)子産之從政也擇能而使
之馮簡子能斷大事子大叔美秀而文(其貌美其才/秀斷丁亂切)公孫揮能
知四國之爲(知諸侯/所欲爲)而辨於其大夫之族姓班位貴賤能否而
又善爲辭令禆諶能謀謀於野則獲(得所謀也禆婢/支切諶市林切)謀於邑則
否(此才性/之敝)鄭國將有諸侯之事子産乃問四國之爲於子羽且
使多爲辭令與禆諶乗以適野使謀可否而告馮簡子使斷之
事成乃授子大叔使行之以應對賔客是以鮮有敗事北宮文
子所謂有禮也(傳跡子産行事以明比宫文/子之言乗繩證切鮮息淺切)〇鄭人游于郷校
(郷之學校校戸孝/切鄭國謂學爲校)以論執政(論其/得失)然明謂子産曰毀郷校如何
(患人於中謗議/國政謗布浪切)子産曰何爲夫人朝夕退而游焉以議執政之
善否其所善者吾則行之其所惡者吾則改之是吾師也若之
何毀之我聞忠善以損怨(爲忠善則怨謗息夫音扶朝直/遥切舊如字惡烏路切又如字)不聞
作威以防怨(欲毀郷校/即作威)豈不遽止然猶防川(遽畏懼也/遽其據切)大決所
犯傷人必多吾不克救也不如小決使道(道通也/道音導)不如吾聞而
藥之也(以爲已/藥石)然明曰蔑也今而後知吾子之信可事也小人
實不才若果行此其鄭國實頼之豈唯二三臣仲尼聞是語也
曰以是觀之人謂子産不仁吾不信也(仲尼以二十二年生於/是十歳長而後聞之長)
(丁丈/切)〇子皮欲使尹何爲邑(爲邑/大夫)子産曰少未知可否(尹何年/少少詩)
(照/切)子皮曰愿吾愛之不吾叛也(愿謹善也/愿音願)使夫往而學焉夫亦
愈知治矣(夫謂尹何治直吏/切下注之治同)子産曰不可人之愛人求利之也
今吾子愛人則以政(以政/與之)猶未能操刀而使割也其傷實多(多/自)
(傷澡七刀切其傷實/多一本作其傷多)子之愛人傷之而巳其誰敢求愛於子子
於鄭國棟也㨂折榱崩僑將厭焉敢不盡言子有美錦不使人
學製焉(製裁也棟丁弄切榱所追切椽也厭/本又作壓於甲切徐於輒切製音制)大官大邑身之所
庇也而使學者製焉其爲美錦不亦多乎(言官邑之重多於美/錦庇必利切又音祕)
僑聞學而後入政未聞以政學者也若果行此必有所害譬如
田獵射御貫則能獲禽(貫習也貫/古亂切)若未甞登車射御則敗績厭
覆是懼何暇思獲子皮曰善哉虎不敏吾聞君子務知大者逺
者小人務知小者近者我小人也衣服附在吾身我知而愼之
大官大邑所以庇身也我逺而慢之(慢易也覆芳服/切易以䜴切)微子之言
吾不知也他日我曰子爲鄭國我爲吾家以庇焉其可也今而
後知不足(自知謀慮不/足謀其家)自今請雖吾家聽子而行子産曰人心
之不同如其面焉吾豈敢謂子面如吾面乎抑心所謂危亦以
告也子皮以爲忠故委政焉子産是以能爲鄭國(傳言子産之/治乃子皮之)
(力)〇衛侯在楚北宫文子見令尹圍之威儀言於衛侯曰令尹
似君矣將有他志(言語瞻視/行歩不常)雖獲其志不能終也詩云靡不有
初鮮克有終終之實難令尹其將不免公曰子何以知之對曰
詩云敬愼威儀惟民之則令尹無威儀民無則焉民所不則以
在民上不可以終公曰善哉何謂威儀對曰有威而可畏謂之
威有儀而可象謂之儀君有君之威儀其臣畏而愛之則而象
之故能有其國家令聞長丗臣有臣之威儀其下畏而愛之故
能守其官職保族冝家順是以下皆如是是以上下能相固也
衛詩曰威儀棣棣不可選也(詩邶風棣棣富而閑也選數也鮮/息淺切聞音問本亦作問衛詩北)
(邶風刺衛頃公故曰衛詩棣本又作/逮直計切選息兖切數所主切下同)言君臣上下父子兄弟内
外大小皆有威儀也周詩曰朋友攸攝攝以威儀(詩大雅攸所/也攝佐也)
言朋友之道必相敎訓以威儀也周書數文王之德(逸/書)曰大國
畏其力小國懷其德言畏而愛之也詩云不識不知順帝之則
言則而象之也(大雅又言文王行事無所斟/酌唯在則象上天斟之林切)紂囚文王七年諸
侯皆從之囚紂於是乎懼而歸之可謂愛之文王伐崇再駕而
降爲臣(文王聞崇德亂而伐之三旬不降退脩敎/而復伐之因壘而降降戸江切復扶又切)蠻夷帥服可
謂畏之文王之功天下誦而歌舞之可謂則之文王之行至今
爲法可謂象之有威儀也故君子在位可畏施舎可愛進退可
度周旋可則容止可觀作事可法德行可象聲氣可樂動作有
文言語有章以臨其下謂之有威儀也(行下孟切樂/音洛又音岳)
春秋左氏傳卷第十九
春秋經傳集解昭元第二十(昭公名禂襄公子母齊歸在位二/十五年遜于齊在外八年凡三十)
(二年薨于乾侯謚/法威儀恭明曰昭)
　　　　　　　　　　杜氏　盡三年
經元年春王正月公即位(無/傳)○叔孫豹㑹晉趙武楚公子圍齊
國弱宋向戌衛齊惡陳公子招蔡公孫歸生鄭罕虎許人曹人
于虢(相實陳侯母弟不稱弟者義與莊二十五年公子友同今/讀舊書財楚當先晉而先書趙武者亦取宋盟貴武之信)
(故尚之也衛在陳蔡上先至於會/招常遥切虢瓜百切先悉薦切)〇三月取鄆(不稱將帥將卑/師少書取言易)
(也鄆音運將子匠切/帥所類切易以䜴切)〇夏秦伯之弟鍼出奔晉(稱弟罪秦伯/鍼其廉切)○
六月丁巳邾子華卒(無傳三/同盟)○晉荀呉帥師敗狄于大鹵(大鹵/大原)
(晉陽縣大如字徐音泰鹵音魯榖/梁傳云中國曰大原夷狄曰大鹵)〇秋莒去疾自齊入于莒(國/逆)
(而立之曰入/去起吕切)〇莒展輿出奔呉(弑君賊未㑹諸侯故不稱爵莒/展輿出奔呉一本作莒展出奔)
(呉)〇叔弓帥師疆鄆田(春取鄆今正其封/疆疆居良切注同)○葬邾悼公(無/傳)〇冬
十有一月己酉楚子麇卒(楚以瘧疾赴故不書弑麇九倫切/瘧音虐弑申志切或作殺音同)〇
楚公子比出奔晉(書名/罪之)
傳元年春楚公子圍聘于鄭且娶於公孫叚氏伍舉爲介(伍舉/椒舉)
(介副也娶七/住切介音界)將入館(就客/舎)鄭人惡之(知楚懷詐/惡烏路切)使行人子羽與
之言乃館於外(舎城/外)旣聘將以衆逆(以兵入/逆婦)子産患之使子羽
辭曰以敝邑褊小不足以容從者請墠聽命(欲於城外除地爲/墠行昏禮褊必淺)
(切從才用/切墠音善)令尹命大宰伯州犂對曰君辱貺寡大夫圍謂圍將
使豐氏撫有而室(豊氏公孫/叚貺音況)圍布几筵告於莊共之廟而來(莊/王)
(圍之祖共王圍之父几本/亦作机筵音延共音恭)若野賜之是委君貺於草莽也是寡
大夫不得列於諸卿也(言不得從卿/禮莾莫蕩切)不寧唯是又使圍䝉其先
君(蒙欺也告先君而來不得成禮/於女氏之廟故以爲欺先君)將不得爲寡君老(大臣稱老/懼辱命而)
(黜/退)其蔑以復矣唯大夫圖之子羽曰小國無罪恃實其罪(恃大/國而)
(無備則/是罪)將恃大國之安靖已而無乃包藏禍心以圖之小國失
恃而懲諸侯使莫不憾者距違君命而有所壅塞不行是懼(言/已)
(失所恃則諸侯懲恨以距君命壅塞不行所懼/唯此懲直升切憾戸暗切壅本又作雍於勇切)不然敝邑館人
之屬也(館人守/舎人也)其敢愛豐氏之祧(祧逺祖廟/祧他彫切)伍舉知其有備也
請垂櫜而入(垂櫜示無弓/櫜古刀切)許之正月乙未入逆而出遂㑹於虢
(虢鄭/地)㝷宋之盟也(宋盟在襄/二十七年)祁午謂趙文子曰宋之盟楚人得
志於晉(得志謂先㰱午祁/奚子㰱所洽切)今今尹之不信諸侯之所聞也子弗
戒懼又如宋(恐楚復得志復扶/又切下雖復同)子木之信稱於諸侯猶詐晉而
駕焉(駕猶陵也詐謂衷甲駕如/字又音加下同衷音忠)況不信之尤者乎(尤甚/也)楚重得
志於晉晉之恥也子相晉國以爲盟主於今七年矣(襄二十五/年始爲政)
(以春言故云七年重/直用切相息亮)再合諸侯(襄二十五年㑹夷儀/二十六年㑹澶淵)三合大夫
(襄二十七年㑹于宋三十/年㑹澶淵及今㑹虢也)服齊狄寧東夏(襄二十八年齊侯白/狄朝晉夏戸雅切)
平秦亂(襄二十六年/秦晉爲成)城淳于(襄二十九年城𣏌之/淳于𣏌遷都淳音純)師徒不頓國
家不罷民無謗讟(讟誹也罷音皮讟/音獨誹芳畏切)諸侯無怨天無大災子之
力也有令名矣而終之以恥午也是懼吾子其不可以不戒文
子曰武受賜矣(受午/言)然宋之盟子木有禍人之心武有仁人之
心是楚所以駕於晉也今武猶是心也楚又行僣(僣不信僣/子念切)非
所害也武將信以爲本循而行之譬如農夫是穮是蓘(穮耘也/壅苗爲)
(蓘穮彼驕切蓘古本/切耘音云除草也)雖有饑饉必有豐年(言耕鉏不以水旱息/必獲豐年之收饉其)
(靳切鉏仕居切收/手又切又如字)且吾聞之能信不爲人下吾未能也(自恐未/能信也)
詩曰不僭不賊鮮不爲則信也(詩大雅僭不信賊/害人也鮮息淺切)能爲人則者
不爲人下矣吾不能是難楚不爲患楚令尹圍請用牲讀舊書
加于牲上而巳(舊書宋之盟書楚恐晉先㰱故欲從舊書加于/姓上不㰱血經所以不書盟難乃旦切下注同)
晉人許之三月甲辰盟楚公子圍設服離衛(設君服二人執戈/陳於前以自衛離)
(陳/也)叔孫穆子曰楚公子美矣君哉(美服/似君)鄭子皮曰二執戈者前
矣(禮國君行有二/執戈者在前)蔡子家曰蒲宫有前不亦可乎(公子圍在㑹/將緝蒲爲王)
(殿屋屏蔽以自殊異言旣造王宫而/居之雖服君服無所怪也緝七入切)楚伯州犂曰此行也辭而
假之寡君(聞諸大夫譏之故/言假以飾令尹過)鄭行人揮曰假不反矣(言將遂/爲君)伯
州犂曰子姑憂子晳之欲背誕也(襄三十年鄭子晳殺伯有背/命放誕將爲國難言子且自)
(憂此無爲憂令尹不/反戈皆音佩誕音但)子羽曰當璧猶在假而不反子其無憂乎
(子羽行人揮當璧謂棄疾事在昭十三年言棄/疾有當璧之命圍雖取國猶將有難不無憂也)齊國子曰吾代
二子愍矣(國子國弱也二子謂王子圍及伯州犂圍此冬便簒/位不能自終州犂亦㝷爲圍所殺故言可愍篡𥘉患)
(切)陳公子招曰不憂何成二子樂矣(言以憂生事事成而樂樂/音洛下樂憂而樂並同)
衛齊子曰苟或知之雖憂何害(齊子齊惡言先知爲備/雖有憂難無所損害)宋合左
師曰大國令小國共吾知共而巳(共承大國命不能知其/禍福共音恭下及注同)晉樂
王鮒曰小旻之卒章善矣吾從之(小旻詩小雅其卒章義取非/唯暴虎馮河之可畏也不敬)
(小人亦危殆王鮒從斯義故不敢譏議/公子圍鮒音附旻亡巾切馮皮冰切)退㑹子羽謂子皮曰叔
孫絞而婉(絞切也譏其似君反謂之美/故曰婉絞古卯切婉紆阮切)宋左師簡而禮(無所臧/否故曰)
(蕳共事大國故曰禮/否悲矣切舊方九切)樂王鮒字而敬(字愛也不犯凶/人所以自愛敬)子與子家
持之(子子反子家蔡公孫歸生持之言/無所取與持如字本或作持誤)皆保世之主也齊衛陳
大夫其不免乎國子代人憂子招樂憂齊子雖憂弗害夫弗及
而憂與可憂而樂與憂而弗害皆取憂之道也憂必及之大誓
曰民之所欲天必從之(逸/書)三大夫兆憂憂能無至乎(開憂/兆也)言以
知物其是之謂矣(物類也察言以知禍福之類八年陳招殺/大子國弱齊惡當身各無患當丁浪切)〇
季武子伐莒取鄆(兵未加莒而鄆服/故書取而不言伐)莒人告於㑹楚告於晉曰
㝷盟未退(㝷弭兵/之盟)而魯伐莒瀆齊盟(瀆慢也瀆/徒木切)請戮其使(時叔/孫豹)
(在㑹欲戮之使所吏切下/注其使出使下召使同)樂桓子相趙文子(桓子樂王鮒相/佐也相息亮切)欲
求貨於叔孫而爲之請使請帶焉(難指求貨故以帶爲辭爲/于僞切及下注爲諸同)弗
與梁其踁曰貨以藩身子何愛焉(踁叔孫家臣踁古/定切藩方元切)叔孫曰諸
侯之會衛社稷也我以貨免魯必受師(言不戮其使/必伐其國)是禍之也
何衛之爲人之有牆以蔽惡也(喻已爲國衛/如牆爲人蔽)牆之隙壞誰之咎
也(咎在牆隙去逆/切咎其九切)衛而惡之吾又甚焉(罪甚/牆)雖怨季孫魯國何
罪(怨季孫/之伐莒)叔出季處有自來矣吾又誰怨(季孫守國叔孫出使/所從來乆今過此戮)
(無所/怨也)然鮒也賄弗與不巳召使者裂裳帛而與之曰帶其𥚹矣
(言帶𥚹盡故裂裳示/不相近賄呼罪切)趙孟聞之曰臨患不忘國忠也(謂言魯/國何罪)思
難不越官信也(謂言叔出季處/難乃旦切下同)圖國忘死貞也(謂不以/貨免)謀主三
者義也(三者忠/信貞)有是四者又可戮乎(井義/而四)乃請諸楚曰魯雖有
罪其執事不辟難(執事謂/叔孫)畏威而敬命矣(謂不敢/辟戮)子若免之以
勸左右可也若子之羣吏處不辟汚(汚勞事/活音烏)出不逃難(不苟/免)其
何患之有患之所生汚而不治難而不守所由來也能是二者
又何患焉不靖其能其誰從之(安靖賢能/則衆附從)魯叔孫豹可謂能矣
請免之以靖能者子㑹而赦有罪(不伐/魯)又賞其賢(赦叔/孫)諸侯其
誰不欣焉望楚而歸之視逺如邇疆場之邑一彼一此何常之
有(言今衰丗疆場無定主/疆居良切下同埸音亦)王伯之令也(言三王五伯/有令德時)引其封疆
(引正也/正封界)而樹之官(樹立也立/官以守國)舉之表旗(旌旗以表貴/賤旗音其)而著之制
令(爲諸侯作制度法/令使不得相侵犯)過則有刑猶不可壹於是乎虞有三苗(三/苗)
(饕餮放三危者饕/吐刀切餮吐結切)夏有觀扈(觀國今頓丘衛縣扈在始乎鄠縣/書序曰啓與有扈戰于甘之野夏)
(戸雅切觀音館舊音/官扈音戸鄠音戸)商有姺邳(二國商諸侯邳今下邳縣姺/西典切又西禮切邳皮悲切)周
有徐奄(二國皆贏姓書序曰成王伐淮/夷遂踐奄徐即淮夷贏音盈)自無令王諸侯逐進(逐/猶)
(競/也)狎主齊盟其又可壹乎(彊弱無常故更主􁇦/狎戸甲切更音庚)恤大舎小足以
爲盟主(大謂篡弑/滅亡之禍)又焉用之(焉用治小事/焉於䖍切)封疆之削何國蔑有
主齊盟者誰能辯焉(辯治/也)呉濮有釁楚之執事豈其顧盟(呉在/東濮)
(在南今建寧郡南有濮夷/釁過也濮音卜釁許靳切)莒之疆事楚勿與知諸侯無煩不亦
可乎莒魯爭鄆爲日乆矣苟無大害於其社稷無可亢也(亢禦/與音)
(預亢苦浪切徐又/音剛禦魚吕切)去煩宥善莫不競勸子其圖之固請諸楚楚
人許之乃免叔孫(去起/吕切)○令尹享趙孟賦大明之首章(大明詩/大雅首)
(章言文王明明照於下故能赫赫盛於/上令尹意在首章故稱首章以自光大)趙孟賦小宛之二章(小/宛)
(詩小雅二章取其各敬爾儀天命不又言天命/一去不可復還以戒今尹宛紆阮切復扶又切)事畢趙孟謂叔
向曰令尹自以爲王矣何如(問將能/成否)對曰王弱令尹彊其可哉
(言可/成)雖可不終趙孟曰何故對曰彊以克弱而安之彊不義也
(安於勝君是/彊而不義)不義而彊其斃必速詩曰赫赫宗周襃姒滅之彊
不義也(詩小雅襃姒周幽王后幽王惑焉而行不義遂至滅亡/言雖赫赫盛彊不義足以滅之姒音似滅如字詩作烕)
(音呼/恱切)令尹爲王必求諸侯晉少懦矣(懦弱也懦/乃亂切)諸侯將往若獲
諸侯其虐滋甚(滋益/也)民弗堪也將何以終夫以彊取(取不/以道)不義
而克必以爲道(以不義/爲道)道以淫虐弗可乆巳矣(爲十三年楚/弑靈王傳)○
夏四月趙孟叔孫豹曹大夫入于鄭(㑹罷過鄭/過古禾切)鄭伯兼享之子
皮戒趙孟(戒享/期)禮終趙孟賦瓠葉(受所戒禮畢而賦詩瓠葉詩/小雅義取古人不以微薄廢)
(禮雖瓠葉兎首禉與賔客享之/瓠戸故切享許丈切又普庚切)子皮遂戒穆叔且告之(告以趙/孟賦瓠)
(葉)穆叔曰趙孟欲一獻(瓠葉詩義取薄物而/以獻酬知欲一獻)子其從之子皮曰
敢乎(言不/敢)穆叔曰夫人之所欲也又何不敢(夫人趙孟/夫音扶)及享具
五獻之籩豆於幕下(朝聘之制大國之/卿五獻幕武博切)趙孟辭(趙孟自以今非/聘鄭故辭五獻)
私於子産(私/語)曰武請於冡宰矣(冡宰子皮請/謂賦瓠葉)乃用一獻趙孟爲
客禮終乃宴(卿㑹公侯享宴皆折爼/不體薦折徐之設切)穆叔賦鵲巢(鵲巢詩召南/言鵲有巢而)
(鳩居之喻晉君/有國趙孟治之)趙孟曰武不堪也又賦采蘩(亦詩召南義取蘩/菜薄物可以薦公)
(侯享其信不求/其厚蘩音煩)曰小國爲蘩大國省穡而用之其何實非命(穆/叔)
(言小國微薄猶蘩菜大國能省愛用之而不棄/則何敢不從命穡愛也省所景切徐所幸切)子皮賦野有死
麕之卒章(野有死麕詩召南卒章曰舒而脫脫兮無感我􁊌兮無/使尨也吠脫脫/安徐帨佩巾義取君子徐以禮來無)
(使我失節而使狗驚吠喻趙孟以義撫諸侯無以非禮相加陵/麕亦作麏九倫切脫吐外切帨始銳切尨武江切吠扶慶切)
趙孟賦常棣(常棣詩小雅取其凡今之人莫如兄/弟言欲親兄弟之國棣直計切)且曰吾兄弟
比以安尨也可使無吠(受子皮之詩比毗/志切下注德比同)穆叔子皮及曹大夫
興拜(三大夫皆兄/弟國興起也)舉兕爵曰小國頼子知免於戾矣(兕爵所以/罰不敬言)
(小國蒙趙孟德比以安自知免此/罰戮兕徐履切戾力計切下同)飲酒樂趙孟出曰吾不復此
矣(不復見此樂樂音洛/復扶又切下復年同)○天王使劉定公勞趙孟於潁館於雒
汭(王周景王定公劉夏潁水出陽城縣雒汭在河南鞏縣南水/曲流爲汭勞力報切下以勞同潁營井切汭如銳切夏戸雅)
(切)劉子曰美哉禹功(見河雒而/思禹功)明德逺矣微禹吾其魚乎吾與
子弁冕端委以治民臨諸侯禹之力也(弁冕冠也端委禮衣言/今得共服冠冕有國家)
(者皆由禹之力弁冕/端委本亦作弁端委)子盍亦逺績禹功而大庇民乎(勸趙孟使/纂禹功盍)
(戸臘切逺績禹功本或/作逺績功庇必利切)對曰老夫罪戾是懼焉能恤逺吾儕偷
食朝不謀夕何其長也(言欲苟免目前不能/念長乆焉於䖍切)劉子歸以語王曰
諺所謂老將至而耄及之者(八十曰耄/耄亂也)其趙孟之謂乎爲晉正
卿以主諸侯而儕於隷人朝不謀夕(言其自比於賤人/而無恤民之心)棄神人矣
(民爲神主不恤/民故神人皆去)神怒民叛何以能乆趙孟不復年矣(言將死不/復見明年)
神怒不歆其祀民叛不即其事祀事不從又何以年(爲此冬趙/孟卒起本)〇
叔孫歸(虢㑹/歸)曾夭御季孫以勞之旦及日中不出(恨季孫伐者/使己幾被戮)
(夭於兆切/幾音祈)曾夭請曾阜(曾阜叔/孫家臣)曰且及日中吾知罪矣魯以相
忍爲國也忍其外不忍其内焉用之(欲受楚戮是忍其外日/中不出是不忍其内)阜
曰數月於外(言叔孫勞役在外/數月數所主切)一旦於是庸何傷賈而欲贏而
惡嚻乎(言譬如商賈求贏利者不得惡誼嚻之聲賈音古贏音/盈注同惡烏路切下同嚻許驕切徐五髙切諠或作讙)
(呼端/切)阜謂叔孫曰可以出矣叔孫指楹曰雖惡是其可去乎乃
出見之(楹柱也以諭魯有季孫猶/屋有柱楹音盈去起吕切)○鄭徐吾犯之妹美(犯鄭/大夫)公
孫楚聘之矣(楚子南/穆公孫)公孫黒又使強委禽焉(禽鴈也納采用/鴈强其丈切)犯
懼告子産子産曰是國無政非子之患也唯所欲與犯請於二
子請使女擇焉皆許之子晳盛飾入布幣而出(布陳贄幣子晳/公孫黒贄音至)
子南戎服入左右射超乗而出女自房觀之曰子晳信美矣抑
子南夫也(言丈夫乗/繩證切)夫夫婦婦所謂順也適子南氏子晳怒旣
而櫜甲以見子南欲殺之而取其妻子南知之執戈逐之及衝
擊之以戈(衝郊道櫜古刀切本或/作衷丁隆切衝尺容切)子晳傷而歸告大夫曰我好
見之不知其有異志也故傷大夫皆謀之子産曰直鈞幼賤有
罪罪在楚也(先聘子南直也子南用戈子晳直也子産力/未能/討故約其事歸罪於楚好如字又呼報切直鈞絶句)
乃執子南而數之曰國之大節有五女皆奸之(奸犯也女音汝/下同奸音千)
畏君之威聽其政尊其貴事其長養其親五者所以爲國也今
君在國女用兵焉不畏威也奸國之紀不聽政也(奸國之紀謂/傷人長丁丈)
(切養/如字)子晳上大夫女嬖大夫而弗下之不尊貴也幼而不忌不
事長也(忌畏也嬖必計/切下戸嫁切)兵其從兄不養親也君曰余不女忍殺
宥女以逺勉速行乎無重而罪五月庚辰鄭放游楚於呉將行
子南子産咨於大叔(大叔游楚之兄子從如字又/才用切重直用切又直勇切)大叔曰吉不
能亢身焉能亢宗(亢蔽也亢/苦浪切)彼國政也非私難也子圖鄭國利
則行之又何疑焉周公殺管叔而蔡蔡叔(蔡放也難乃旦切而/蔡蔡叔上蔡字音素)
(葛切說文作􁆦音同字從殺下米云/䊝􁆦散之也㑹杜義下蔡叔如字)夫豈不愛王室故也吉若
獲戾子將行之何有於諸游(爲二年鄭殺公/孫黒傳夫音扶)○秦后子有寵於
桓如二君於景(后子秦桓公子景公母/弟鍼也其權寵如兩君)其母曰弗去懼選(選數/也恐)
(景公數其罪而加戮選息轉切徐/素短切下同數所主切下數丗同)癸卯鍼適晉其車千乗書曰
秦伯之弟鍼出奔晉罪秦伯也(罪失敎乗/繩證切)后子享晉侯(爲晉侯/設享禮)
(爲于/僞切)造舟于河(造舟爲梁通秦晉之道造七報切李巡注/爾雅云比其舡而度也郭云併舟爲橋)十里
舎車(一舎八乗爲/八反之備)自雍及絳(雍絳相去千里用車/八百乗雍於用切)歸取酬幣(備/尢)
(獻之儀始禮自齎其一故續送其/八酬酒幣齎子兮切本又作賷同)終事八反(每十里以八乗車/各以次載幣相授)
(而還不徑至故言八反千里用車八百乗其二百乗以自隨故/言千乗傳言秦鍼之出極奢富以成禮欲盡敬於所赴還音環)
(徑古/定切)司馬侯問焉曰子之車盡於此而巳乎對曰此之謂多矣
若能少此吾何以得見(言已坐車多故出奔/見賢遍切坐才卧切)女叔齊以告公(叔/齊)
(司馬侯/女音汝)且曰秦公子必歸臣聞君子能知其過必有令圖令圖
天所賛也后子見趙孟趙孟曰吾子其曷歸(問何時/當歸)對曰鍼懼
選於寡君是以在此將待嗣君趙孟曰秦君何如對曰無道趙
孟曰亡乎對曰何爲一丗無道國未艾也(艾絶也艾/魚廢切)國於天地
有與立焉(言欲輔助/之者多)不數丗淫弗能斃也趙孟曰天乎對曰有
焉趙孟曰其幾何對曰鍼聞之國無道而年榖和熟天賛之也
(賛佐助也/幾居豈切)鮮不五稔(鮮少也少尚當歷五年多則/不啻稔而甚切帝始䜴切)趙孟視䕃曰
朝夕不相及誰能待五(䕃日景也趙孟意衰以日景自喻故言/朝夕不相及誰能待五䕃於金切夲亦)
(作隂朝夕如字景/如字又於領切)后子出而告人曰趙孟將死矣主民翫歳而
愒日(翫愒皆貪也翫五喚切說文云/習厭也字又作忨愒苦蓋切)其與幾何(言不能久與/如字又音預)〇
鄭爲游楚亂故(游楚子南/爲于僞切)六月丁巳鄭伯及其大夫盟于公孫
叚氏罕虎公孫僑公孫叚印叚游吉駟帶私盟于閨門之外實
薰隧(閨門鄭城門薰隧門外道名實之者爲明年子産數子晳/罪稱薫隧盟起本閨音圭薰許云切隧音遂數色主切又)
(色具/切)公孫黒強與於盟使大史書其名旦曰七子(自欲同於大/卿故曰七子)
(強其丈切/與音預)子産弗討(子晳強討/之恐亂國)〇晉中行穆子敗無終及羣狄
于大原(即大鹵也無終/山戎大音泰)崇卒也(崇聚也辛/子忽切)將戰魏舒曰彼徒我
車所遇又阨(地險不便車阨本又作/隘於懈切便婢面切)以什共車必克(更增十人/以當一車)
(之用什音/十共音恭)困諸阨又克(車毎困於阨道今去車/故爲必克去起吕切)請皆卒(去車爲/歩辛)
自我始乃毀車以爲行(魏舒先自毀其屬車爲歩陳行戸/郎切陳直覲切下五陳未陳同)五乗
爲三伍(乗車者車三人五乗十五人今改去車/更以五人爲伍分爲三伍乗繩證切)荀呉之嬖人不
肯即卒斬以徇(魏舒輙斬之荀呉不恨/所以能立功徇辭俊切)爲五陳以相離兩於前
伍於後專爲右角參爲左角偏爲前拒(皆臨時處置之/名拒九甫切)以誘之
翟人笑之(笑其/失常)未陳而薄之大敗之(傳言荀呉/能用善謀)〇莒展與立而
奪羣公子秩公子召去疾于齊秋齊公子鉏納去疾(齊雖納去/疾莒人先)
(召之故從國逆例書入去/疾奔齊在襄三十一年)展輿奔呉(呉外/孫)〇叔弓帥師疆鄆田
因莒亂也(此春取鄆今正其/疆界疆居良切)於是莒務婁瞀胡及公子滅明以
大厖與常儀靡奔齊(三子展與黨大厖常儀靡莒二邑務婁並/如字務又音謀一音無瞀徐音茂一音謀)
(厖武/江切)君子曰莒展之不立棄人也夫(奪羣公子秩是/棄人夫音扶)人可棄乎
詩曰無競維人善矣(詩周頌言惟得/人則國家彊)〇晉侯有疾鄭伯使公孫
僑如晉聘且問疾叔向問焉曰寡君之疾病卜人曰實沈臺駘
爲崇史莫之知敢問此何神也子産曰昔髙辛氏有二子伯曰
閼伯季曰實沈(髙辛帝嚳駘他才切崇息/遂切閼於葛切嚳苦毒切)居于曠林不相能也
(曠林地闕能如/字又奴代切)日㝷干戈以相征討(㝷用/也)后帝不臧(后帝堯也/臧善也)
遷閼伯于商丘主辰(商丘宋地王祀/辰星辰大火也)商人是因故辰爲商星(商/人)
(湯先相土封商丘因閼伯/故國祀辰星相息亮切)遷實沈于大夏主參(大夏今晉陽縣/夏戸雅切參所)
(林)唐人是因以服事夏商(唐人若劉累之等累/遷魯縣此在大夏)其季丗曰唐叔
虞(唐人之季丗/其君曰叔虞)當武王邑姜方震大叔(邑姜武王后齊大公之/女懷胎爲震大叔成王)
(之弟叔虞震本又作娘之愼/切又音申大音泰胎他來切)夢帝謂己余命而子曰虞(帝天取/唐君之)
(名)將與之唐屬諸參而蕃育其子孫及生有文在其手曰虞遂
以命之及成王滅唐而封大叔焉故參爲晉星(叔虞封唐是爲/晉侯屬之玉切)
(蕃音煩叔虞封唐是爲晉侯案史記叔/虞封唐侯叔虞之子爕父改爲晉侯)由是觀之則實沈參神
也昔金天氏有裔子曰昧爲玄冥師生允格臺駘(金天氏帝少/皡裔逺也玄)
(冥水官昧爲木官之長裔以制切昧音妹/少詩照切皡戸老切長丁丈切下殖長同)臺駘能業其官(纂昧/之業)
(纂子/管切)宣汾洮(宣猶通也汾洮二水名/汾扶云切洮他刀切)障大澤(陂障之障之尚切/又音章陂彼皮切)
以處大原(大原晉陽也/臺駘之所居)帝用嘉之封諸汾川(帝顓頊顓音/專頊許玉切)沈姒
蓐黄實守其祀(四國臺駘之後/沈音審姒音似)今晉主汾而滅之矣(滅四/國)由是
觀之則臺駘汾神也抑此二者不及君身山川之神則水旱厲
疫之災於是乎禜之(有水旱之災則禜祭山川之神若臺駘者/周禮四曰禜祭爲營攅用幣以所福祥厲)
(音例疫音役禜音詠/徐又音營攅子官切)日月星辰之神則雪霜風雨之不時於是
乎禜之(星辰之神/若實沈者)若君身則亦出入飲食哀樂之事也山川星
辰之神又何爲焉(言實沈臺駘不/爲君疾樂音洛)僑聞之君子有四時朝以聽
政(聽國政/朝如字)晝以訪問(問可/否)夕以脩令(念所/施)夜以安身於是乎節
宣其氣(宣散/也)勿使有所壅閉湫底以露其體(湫集也底滯也露/羸也壹之則血氣)
(集滯而體羸露壅於勇切湫子小切徐音秋又在/酒切服云著也底丁禮切服云止也羸劣危切)兹心不爽而
昏亂百度(兹此也爽明也/百度百事之節)今無乃壹之(同四/時也)則生疾矣僑又聞
之内官不及同姓(内官嬪御/嬪婢人切)其生不殖(殖長/也)美先盡矣則相生
疾(同姓之相與先美矣/美極則盡盡則生疾)君子是以惡之故志曰買妾不知其姓
則卜之違此二者古之所愼也(壹四時取同姓二者古人所愼/惡如字又烏路切取七住切)
男女辨姓禮之大司也(辨别也别/彼列切)今君内實有四姬焉(同姓姬/四人)
其無乃是也乎若由是二者弗可爲也巳(爲治/也)四姬有省猶可
無則必生疾矣(據異姓去同姓故言省省所/景切徐所幸切去起吕切)叔向曰善哉肸未
之聞也此皆然矣叔向出行人揮送之(送叔/向)叔向問鄭故焉且
問子晳對曰其與幾何(言將敗不乆與如字/又音預幾居豈切)無禮而好陵人怙
富而卑其上弗能乆矣(爲明年鄭殺公孫黒/傳好呼報切怙音戸)晉侯聞子産之言
曰博物君子也重賄之〇晉侯求醫於秦秦伯使醫和視之曰
疾不可爲也是謂近女室疾如蠱(蠱惑疾近附近/之近蠱音古)非鬼非食惑
以喪志(惑女色而失/志喪息浪切)良臣將死天命不祐(良臣不匡救君過故/將死而不爲天所祐)
(祐音/右)公曰女不可近乎對曰節之先王之樂所以節百事也故
有五節(五聲/之節)遲速本末以相及中聲以降五降之後不容彈矣
(此謂先王之樂得中聲聲成五降而息也洚罷/退降音絳或音戸江切彈徒丹切又徒旦切)於是有煩手淫
聲慆堙心耳乃忘平和君子弗聽也(五降而不息則雜聲並奏/所謂鄭衛之聲慆吐刀切)
(堙音/因)物亦如之(言百事皆如/樂不可失節)至於煩乃舎也巳無以生疾(煩不/舎則)
(生疾舎/音捨)君子之近琴瑟以儀節也非以慆心也(爲心之節儀/使動不過度)天
有六氣(謂隂陽風/雨晦明也)降生五味(謂金味辛木味酸木味鹹火味/荅土味甘皆由隂陽風雨而生)發
爲五色(辛色白酸色青鹹色黒苦色/赤甘色黄發見也見賢遍切)徴爲五聲(白聲商青聲角/黒聲羽赤聲徴)
(黄聲宫徴驗/也徵張里切)淫生六疾(淫過也滋味聲色所/以養人然過則生害)六氣曰隂陽風雨
晦明也分爲四時序爲五節(六氣之化分而序之則/成四時得五行之郁)過則爲菑
隂淫寒疾(寒過則爲/泠菑音災)陽淫熱疾(熱過則喘渴/喘昌兖切)風淫末疾(末四支/也風爲)
(緩/急)雨淫腹疾(雨濕之氣爲洩注/洩息列切下如字)晦淫惑疾(晦夜也爲宴寢/過節則心惑亂)明淫
心疾(明晝也思慮煩多心/勞生疾思息利切)女陽物而晦時淫則生内熱惑蠱之
疾(女常隨男故言陽物家/道常在夜故言晦時)今君不節不時能無及此乎出告趙
孟趙孟曰誰當良臣對曰主是謂矣主相晉國於今八年晉國
無亂諸侯無闕可謂良矣和聞之國之大臣榮其寵禄任其大
節有菑禍興而無改焉(改改行以救菑相/息亮切行下孟切)必受其咎今君至於
淫以生疾將不能圖恤社稷禍孰大焉主不能禦吾是以云也
(云主將死咎其九切/禦本亦作御魚吕切)趙孟曰何謂蠱對曰淫溺惑亂之所生也
(溺沈没於嗜欲溺/乃狄切嗜時志切)於文皿蟲爲蠱(文字也皿器也器受蟲害者/爲蠱皿命景切說文讀若猛)
(字林/音猛)榖之飛亦爲蠱(榖乆積則變爲/飛蟲名曰蠱)在周易女惑男風落山謂
之蠱䷑(巽下艮上蠱巽爲長女爲風艮爲少男爲山少男而說/長女非匹故惑山木得風而落巽音遜艮古恨切長丁)
(丈切少詩照/切說音恱)皆同物也(物猶/類也)趙孟曰良醫也厚其禮而歸之(贈/賄)
(之/禮)〇楚公子圍使公子黒肱伯州犂城犫櫟郟(黒肱王子圍之/弟子晳也犫縣)
(屬南陽郟縣屬襄城櫟今河南陽翟縣三邑本/鄭地犫尺州切櫟音歷徐失灼切郟古洽切)鄭人懼子産曰
不害令尹將行大事(謂將/弑君)而先除二子也(二子謂黒/肱伯州犂)禍不及鄭
何患焉冬楚子圍將聘于鄭伍舉爲介未出竟聞王有疾而還
伍舉遂聘十一月己酉公子圍至入問王疾縊而弑之(縊絞也/孫卿曰)
(以冠纓絞之長歷推己酉十二月六日經傳皆言十一月/月誤也介音界竟音境縊一䜴切弑申志切絞古卯切)遂殺
其二子幕及平夏(皆郟敖子慕音/莫夏戸雅切)右尹子干出奔晉(子干王/子比)宫
廐尹子晳出奔鄭(因築城而去/廐居又切)殺大宰伯州犂于郟葬王于郟
謂之郟敖(郟敖楚/子麇)使赴于鄭伍舉問應爲後之辭焉(問赴/者)對曰
寡大夫圍伍舉更之曰共王之子圍爲長(伍舉更赴辭使從禮/此告終稱嗣不以篡)
(弑赴諸侯共音/恭長丁丈切)子干奔晉從車五乗叔向使與秦公子同食(食/禄)
(同從才用切/乗繩證切)皆百人之餼(百人一卒也其禄足百/人餼許氣切卒子忽切)趙文子曰秦
公子富(謂秦鍼富強秩禄/不冝與子干同)叔向曰底禄以德(底致也/底音旨)德鈞以年
年同以尊公子以國不聞以富且夫以千乗去其國彊禦巳甚
詩曰不侮鰥寡不畏彊禦(詩大雅侮陵也夫音扶/侮亡甫切鰥古顔切)秦楚匹也使
后子與子干齒(以年齒爲/髙下而坐)辭曰鍼懼選楚公子不獲是以皆來
亦唯命(不獲不得自安言俱奔事有/優劣唯主人命所處謙辭)且臣與羇齒無乃不可乎
(后子先來仕欲自同於晉臣爲主/人子干後來奔以爲羇旅之客)史佚有言曰非羇何忌(忌敬/也欲)
(謙以自别伕音逸/别音彼列切)楚靈王即位薳罷爲令尹薳啓彊爲大宰(靈/王)
(公子圍也即位易名熊䖍罷音/皮彊音其良切又居良切)鄭游吉如楚葬郟敖且聘立君
歸謂子産曰具行器矣(行器/謂備)楚王汰侈而自說其事必合諸侯
吾往無日矣子産曰不數年未能也(爲四年會申傳汰音泰說/徐音恱又始恱切數所主)
(切)〇十二月晉旣烝(烝冬祭也/烝之承切)趙孟適南陽將㑹孟子餘(孟子/餘趙)
(衰趙武之曾祖其廟在晉之南/陽温縣往會祭之衰初危切)甲辰朔烝于温(趙氏烝祭甲辰/十二月朔晉旣)
(烝趙孟乃烝其家廟則晉烝當/在甲辰之前傳言十二月月誤)庚戌卒(十二月七日終劉/定公秦后子之言)鄭伯
如晉弔及雍乃復(弔趙氏蓋趙氏辭之而還傳言大/夫彊諸侯畏而弔之雍於用切)
經二年春晉侯使韓起來聘〇夏叔弓如晉(叔弓叔/老子)〇秋鄭殺
其大夫公孫黒(書名惡之薰隧盟子産不討/遂以爲卿故書之惡烏路切)〇冬公如晉至河
乃復(弔少妄也晉人辭之故/還少詩照切傳放此)〇季孫宿如晉(致襚服也公實以/秋行冬還乃書襚)
(音/遂)
傳二年春晉侯使韓宣子來聘(公即/位故)且告爲政而來見禮也(代/趙)
(武爲政雖盟主而脩好同盟/故曰禮見賢遍切好呼報切)觀書於大史氏見易象與魯春秋
曰周禮盡在魯矣(易象上下經之象辭魯春秋史記之䇿書春/秋遵周公之典以序事故曰周禮盡在魯矣)
吾乃今知周公之德與周之所以王也(易象春秋文王周公之/制當此時儒道廢諸國)
(多闕唯魯備故宣子適魯而說之/王于況切周弘正依字讀說音恱)公享之季武子賦緜之卒章
(緜詩大雅卒章義取文王有四臣故能以緜緜致典盛以晉侯/比文王以韓子比四輔四臣大顚閎夭散冝生南宫适四輔謂)
(先後奔走/䟽附禦侮)韓子賦角弓(角弓詩小雅取其兄弟昏姻無/胥逺矣言兄弟之國冝相親)季武子
拜曰敢拜子之彌縫敝邑寡君有望矣(彌縫猶𥙷合也謂以兄/弟之義縫扶恭切合如)
(字一/音閣)武子賦節之卒章(節詩小雅卒章取式訛爾心以畜萬邦/以言晉德可以畜萬邦節才結切徐又)
(如字訛/五禾切)旣享宴于季氏有嘉樹焉宣子譽之(譽其好也/譽音餘)武子曰
宿敢不封殖此樹以無忘角弓(封厚也殖長/也長丁丈切)遂賦甘棠(甘棠詩/召南召)
(伯息於甘棠之下詩人思之而愛其樹武子欲/封殖嘉樹如甘棠以宣子比召公召上照切)宣子曰起不堪
也無以及召公宣子遂如齊納幣(為平公聘少姜爲/于僞切下爲之同)見子雅子
雅召子旗(子旗子/雅之子)使見宣子宣子曰非保家之主也不臣(志氣/元見)
(賢遍切下見疆/同亢苦浪切)見子尾子尾見彊(彊子尾/之子)宣子謂之如子旗(亦/不)
(臣)大夫多笑之唯晏子信之曰夫子君子也(夫人/韓起)君子有信其
有以知之矣(爲十年齊欒施/髙彊來奔張本)自齊聘於衛衛侯享之北宫文子
賦淇澳(淇澳詩衛風美武公也言宣子/有武公之德淇音其澳於六切)宣子賦木瓜(木瓜亦衛/風義取於)
(欲厚報以爲好好/呼報切後注皆同)〇夏四月韓須如齊逆女(須韓起之/子逆少姜)齊陳無
宇送女致少姜少姜有寵於晉侯晉侯謂之少齊(爲立别號所/以寵異之少)
(詩照/切)謂陳無宇非卿(欲使齊以適夫人禮/送少姜適丁歷切)執諸中都(中都晉邑/在西河界)
(休縣東南界音/介休許虯切)少姜爲之請曰送從逆班(班列/也)畏大國也猶有
所易是以亂作(韓須公族大夫陳無宇上大夫言齊畏晉改易/禮制使上大夫送遂致此執辱之罪蓋少姜謙)
(以示/譏)〇叔弓聘于晉報宣子也(此春韓宣/子來聘)晉侯使郊勞(聘禮賔/至近郊)
(君使卿勞之/勞力報切)辭曰寡君使弓來繼舊好固曰女無敢爲賔徹命
於執事敝邑弘矣(徹達也女音/汝下注同)敢辱郊使請辭(辭郊勞使/所吏切)致館
辭曰寡君命下臣來繼舊好好合使成臣之禄也(得通君命則/於已爲榮禄)
敢辱大館(敢不/敢)叔向曰子叔子知禮哉吾聞之曰忠信禮之器
也卑讓禮之宗也(宗猶/主也)辭不忘國忠信也(謂稱/舊好)先國後已卑讓
也(始稱敝邑之弘先國也/次稱臣之禄後己也)詩曰敬愼威儀以近有德夫子近德
矣(詩大雅近/附近之近)〇秋鄭公孫黒將作亂欲去游氏而代其位(游氏/大叔)
(之族黒爲游楚所傷故/欲害其族去起吕切)傷疾作而不果(前年游楚所擊/創創𥘉良切)駟氏與
諸大夫欲殺之(駟氏黒/之族)子産在鄙聞之懼弗及乗遽而至(遽傳/驛遽)
(其據切爾雅云馹遽傳也孫炎注/云傳車驛馬傳中戀切驛音亦)使吏數之(責數/其罪)曰伯有之亂
(在襄三/十一年)以大國之事而未爾討也(務共大國之命不/暇治女罪共音恭)爾有亂心
無厭國不女堪專伐伯有而罪一也昆弟爭室而罪二也(謂爭/徐吾)
(犯之妹厭/於鹽切)薫隧之盟女矯君位而罪三也(謂使大中書七/子蟜居表切)有死
罪三何以堪之不速死大刑將至再拜稽首辭曰死在朝夕無
助天爲虐子産曰人誰不死凶人不終命也作凶事爲凶人不
助天其助凶人乎請以印爲禇師(印子晳之子褚師市官朝/如字印一刃切褚張吕切)子
産曰印也若才君將任之不才將朝夕從女女罪之不恤而又
何請焉不速死司寇將至七月壬寅縊尸諸周氏之衢(衢道也/衢其于)
(切)加木焉(書其罪於木/以加尸上)〇晉少姜卒公如晉及河晉侯使士文
伯來辭曰非伉儷也(晉侯溺於所幸爲少姜行夫人之服故諸/侯弔不敢以私煩諸侯故止之伉苦浪切)
(儷力/計切)請君無辱公還季孫宿遂致服焉(致少姜之禭服公以末/秋行始冬還乃書之故)
(經在/冬)叔向言陳無宇於晉侯曰彼何罪(彼無/宇)君使公族逆之齊
使上大夫送之猶曰不共君求以貪國則不共(逆卑於宋是/晉國不共)而
執其使君刑巳頗何以爲盟主(頗不平使所吏/切頗普多切)且少姜有辭(謂/請)
(無宇/之辭)冬十月陳無宇歸(晉侯/赦之)十一月鄭印叚如晉弔(弔少/姜)
經三年春王正月下未滕子原卒(襄三十五年盟/重丘重直恭切)○夏叔弓如
滕○五月葬滕成公(卿共小國之葬禮過厚葬襄公滕子/來㑹故魯厚報之共音恭傳倣此)〇秋
小邾子來朝〇八月大雩〇冬大雨雹(無傳記災雨于/付切雹蒲學切)〇北燕
伯款出奔齊(不書大夫逐之而言/奔罪之也書名從告)
傳三年春王正月鄭游吉如晉送少姜之葬梁丙與張趯見之
(二子晉大夫/趯他歷切)梁丙曰甚矣哉子之爲此來也(卿共妾葬過禮/甚爲于僞切)子
大叔曰將得巳乎(言不/得止)昔文襄之霸也(晉文公/襄公)其務不煩諸侯
今諸侯三歳而聘五歳而朝有事而㑹不恊而盟(明王之制歳/聘間朝在十)
(三年今簡之/間間厠之間)君薨大夫弔卿共葬事夫人士弔大夫送葬(先王/之制)
(諸侯之喪士弔大夫送葬在三十年蓋/時俗過制故文襄雖節之猶過於古)足以昭禮命事謀闕而
巳(朝聘以昭禮/盟㑹以謀闕)無加命矣(命有/常)今嬖寵之喪不敢擇位而數於
守適(不敢以其位卑而令禮數如守適夫人然則時適夫人之/喪弔送之禮以過文襄之制數所具切徐所主切適丁歷)
(切本或作嫡下/同令力呈切)唯懼獲戾豈敢憚煩少齊有寵而死齊必繼室
(繼室復薦女復扶又/切下不出音者皆同)今兹吾又將來賀不唯此行也張趯曰善
哉吾得聞此數也然自今子其無事矣譬如火焉(火心/星)火中寒
暑乃退(心以季夏昏中而暑/退季冬旦中而寒退)此其極也能無退乎晉將失諸侯
諸侯求煩不獲(言將不能/復煩諸侯)二大夫退子大叔告人曰張趯有知
其猶在君子之後乎(譏其無隱/諱知音智)〇丁未滕子原卒同盟故書名
(同盟於襄之丗亦應從/同盟之禮故傳發之)〇齊侯使晏嬰請繼室於晉(復以女/繼少姜)曰
寡君使嬰曰寡人願事君朝夕不倦將奉質幣以無失時則國
家多難是以不獲(不得自來朝如字質徐之/二切又如字雞乃旦切)不腆先君之適(謂/少)
(姜腆他/典切)以備内官焜燿寡人之望則又無禄早丗隕命寡人失
望君若不忘先君之好惠顧齊國辱收寡人徼福於大公丁公
(徼要也二公齊先君言收恤寡人則先君與之福也焜胡本切/又音昆服云明也燿羊照切服云照也䧎于敏切好呼報切徼)
(古堯切大音/泰要一遥切)照臨敝邑鎭撫其社稷則猶有先君之適(適夫人/之女)
及遺姑姊妹(遺餘/也)若而人(言如常人不/敢譽譽音餘)君若不棄敝邑而辱使
董振擇之以備嬪嬙寡人之望也(董正也振整也嬪嬙婦官振/之刃切一音眞嬙本又作廧)
(在良/切)韓宣子使叔向對曰寡君之願也寡君不能獨任其社稷
之事未有伉儷在縗絰之中是以未敢請(制夫人之服則葬訖/君臣乃釋服任音壬)
(縗本亦作衰七/雷切經直結切)君有辱命惠莫大焉若惠顧敝邑撫有晉陽賜
之内主豈唯寡君舉羣臣實受其貺其自唐叔以下實寵嘉之
(唐叔晉之/祖貺音況)旣成昏(許昏/成)晏子受禮(受賔亭/之禮)叔向從之宴相與語
叔向曰齊其何如(問興/衰)晏子曰此季丗也吾弗知齊其爲陳氏
矣(不知其他唯知齊將爲/陳氏釋文吾弗知絶句)公棄其民而歸於陳氏(棄民/不恤)齊舊四
量豆區釡鍾四升爲豆各自其四以登於釡(四豆爲區區斗大/升四區爲釡釡六)
(斗四升登成也量/音亮區鳥侯切)釡十則鍾(六斛/四斗)陳氏三量皆登一焉鍾乃大
矣(登加也加一謂加舊量之一也以五升爲豆五豆爲區五區/爲釡則區二斗釡八斗鍾八斛釋文舊本以五升爲豆四豆)
(爲區四區爲釡直加豆爲五升而區釡自大故杜云區二升釜/八斗是也本或作五豆爲區五區爲釡者爲加舊豆區爲五亦)
(與杜注相㑹非於五升/之豆又五五而加也)以家量貸而以公量收之(貸厚而收薄/貸他代切)
山木如市弗加於山魚鹽蜃蛤弗加於海(賈如在山海不加貴/蜃食軫切蛤古荅切)
(賈音/嫁)民参其力二入於公而衣食其一(言公重賦斂參七南/切又音三斂力驗切)公
聚朽蠧而三老凍餒(三老謂上壽中壽下壽皆八十巳上不見/養遇聚徐在喻切又在主切蠧下故切三)
(老服云工老商老農老也凍丁貢/切餒奴罪切壽音授上時掌切)國之諸市屨賤踊貴(踊刖足/者屨言)
(刑多屨九具切踊音/勇刖音月又五刮切)民人痛疾而或燠休之(燠休痛念之聲謂/陳氏也燠於喻切)
(徐音憂又於到切一音於六切休虚/喻切徐許留切賈云燠厚也休美也)其愛之如父母而歸之如
流水欲無獲民將焉辟之箕伯直柄虞遂伯戲(四人皆舜後陳/氏之先焉於䖍)
(切戲許/冝切)其相胡公大姬巳在齊矣(胡公四人之後周始封陳之/祖大姬其妃也言陳氏雖爲)
(人臣然將有國其先祖鬼神巳與胡公/共在齊相息亮切服如字大音泰)叔向曰然雖吾公室今
亦季丗也戎馬不駕卿無軍行(言晉衰弱不能征討/救諸侯行戸郎切)公乗無人
卒列無長(百人爲卒言人皆非其人非其長/乗繩證切卒子忽切長丁丈切)庶民罷敝而宮室
滋侈(滋益也罷音皮侈/尺氏切又昌氏切)道殣相望(餓死爲殣殣音親說文云道/中死者人所覆也毛詩作墐)
(傳云墐/路冡也)而女富溢尤(女嬖寵/之家)民聞公命如逃寇讎欒郤胥原狐
續慶伯降在皁隸(八姓晉舊臣之族也皁隷賤官/卻去逆切皁才早切隷力計切)政在家門(大/夫)
(專/政)民無所依君日不悛以樂慆憂(慆藏也悛改也悛七全切/樂音洛又音岳慆他刀切)公
室之卑其何日之有(言今/至)讒鼎之銘(讒鼎名也讒士咸切/服云疾讒之鼎也)曰昧
旦平顯後丗猶怠(昧旦早起也平大也言夙興以務大顯後/丗猶解怠昩音妹平普悲切解佳實切)況
日不悛其能乆乎晏子曰子將若何(問何以免此難日/人實切難乃旦切)叔向曰
晉之公族盡矣肸聞之公室將卑其宗族枝葉先落則公從之
肸之宗十一族(同祖爲宗/肸許乙切)唯羊舌氏在而巳肸又無子(無賢/子)公
室無度(無法/度)幸而得死(言得以壽/終爲幸)豈其獲祀(言必不/得祀)〇初景公
欲更晏子之宅曰子之宅近市湫隘嚻塵不可以居(湫下隘小/嚻聲塵土)
(近附近之近湫子小切徐音秋又在/酒切隘於賣切嚻許驕切又五髙切)請更諸爽塏者(爽明塏燥/塏苦代切)
(燥素/早切)辭曰君之先臣容焉(先臣晏子/之先人)臣不足以嗣之於臣侈矣
(侈奢/也)且小人近市朝夕得所求小人之利也敢煩里旅(旅衆也/不敢勞)
(衆爲己宅/朝如字)公笑曰子近市識貴賤乎對曰旣利之敢不識乎公
曰何貴何賤於是景公繁於刑(繁多/也)有鬻踊者故對曰踊貴屨
賤旣巳告於君故與叔向語而稱之(傳謢晏子令不與張趯同/譏鬻羊六切賣也令力呈)
(切)景公爲是省於刑君子曰仁人之言其利博哉晏子一言而
齊侯省刑詩曰君子如祉亂庶遄巳(詩小雅如行也祉福也遄/疾也言君子行福則庶幾)
(亂疾止也爲于僞切省所/景切祉音恥遄市專切)其是之謂乎及晏子如晉公更其宅
反則成矣旣拜(拜謝/新宅)乃毀之而爲里室皆如其舊(本壞里室以/大晏子之宅)
(故復之壞音怪復音服/下卒復其復欲復同)則使宅人反之(還其故室/還音環)且諺曰非宅
是卜唯鄰是卜(卜良鄰/諺音彦)二三子先卜鄰矣(二三子/謂鄰人)違卜不祥君
子不犯非禮(去儉即奢/爲非禮)小人不犯不祥古之制也吾敢違諸乎
卒復其舊宅公弗許因陳桓子以請乃許之(傳言齊晉之衰賢臣/懷憂且言陳氏之興)
夏四月鄭伯如晉公孫叚相甚敬而卑禮無違者晉侯嘉焉授
之以䇿(䇿賜命/之書)曰子豐有勞於晉國(子豐叚/之又)余聞而弗忘賜女州
田(州縣今屬河/内郡女音汝)以胙乃舊勲伯石再拜稽首受䇿以出君子曰
禮其人之急也乎伯石之汏也(汏驕/也)一爲禮於晉猶荷其禄況
以禮終始乎詩曰人而無禮胡不遄死其是之謂乎初州縣欒
豹之邑也(豹欒盈族荷戸/可切又音可)及欒氏亡范宣子趙文子韓宣子皆
欲之文子曰温吾縣也(州本屬温/温趙氏邑)二宣子曰自郤稱以别三傳
矣(郤稱晉大夫始受州自是州與温别/至今傳三家稱尺證切以别絶句)晉之别縣不唯州誰獲
治之(言縣邑旣别甚多無/有得追而治取之)文子病之乃舎之二子曰吾不可以
正議而自與也皆舎之及文子爲政趙獲曰可以取州矣(獲趙/文子)
(之子舎音/赦又音捨)文子曰退(使獲/退也)二子之言義也(二子二/宣子也)違義禍也余不
能治余縣又焉用州其以徼禍也君子曰弗知實難(患不知/禍所起)知
而弗從禍莫大焉有言州必死豐氏故主韓氏(故猶舊也豐氏/至晉舊以韓氏)
(爲主/人)伯石之獲州也韓宣子爲之請之爲其復取之之故(後若/還晉)
(因自欲取之爲七年豐氏歸州張本爲/于僞切下爲其復爲注爲之爲干皆同)五月叔弓如滕葬滕成公
公子服椒爲介及郊遇懿伯之忌敬子不入(忌怨也懿伯椒之叔/父敬子叔弓也叔弓)
(禮椒爲之辟/仇辟音避)惠伯曰公事有公利無私忌椒請先入乃先受館
敬子從之(惠伯子服椒也傳/言叔弓之有禮)晉韓起如齊逆女(爲平/公逆)公孫蠆爲
少姜之有寵也以其子更公女而嫁公子(更嫁公女/蠆敕邁切)人謂宣子子
尾欺晉晉胡受之宣子曰我欲得齊而逺其寵寵將來乎(寵謂/子尾)
(逺于/萬切)〇秋七月鄭罕虎如晉賀夫人且告曰楚人日徴敝邑以
不朝立王之故(楚靈王/新立)敝邑之往則畏執事其謂寡君而固有
外心其不往則宋之盟云(云交/相見)進退罪也寡君使虎布之(布陳/也)
宣子使叔向對曰君若辱有寡君在楚何害脩宋盟也君茍思
盟寡君乃知免於戾矣君若不有寡君雖朝夕辱於敝邑寡君
猜焉(猜疑也猜/七才切)君實有心何辱命焉(言若有事晉心/至楚可不須告)君其往也
苟有寡君在楚猶在晉也張趯使謂大叔曰自子之歸也(歸/在)
(此年/春)小人糞除先人之敝廬曰子其將來今子皮實來小人失
望大叔曰吉賤不獲來(賤非上卿/糞甫問切)畏大國尊夫人也且孟曰而
將無事吉庶幾焉(孟張趯也庶/幾如趯言)〇小邾穆公來朝季武子欲卑
之(不欲以諸/侯禮待之)穆叔曰不可曹滕二邾實不忘我好敬以逆之猶
懼其貳又卑一睦焉(一睦謂小邾釋文實不忘我好絶句一/讀以好字向下好呼報切下羣好同)逆
羣好也其如舊而加敬焉志曰能敬無災又曰敬逆來者天所
福也季孫從之〇八月大雩旱也〇齊侯田於莒(莒齊東竟/竟音境)盧
蒲嫳見泣且請曰余髮如此種種余奚能爲(嫳慶封之黨襄二/十八年放之於竟)
(種種短也自言衰老不能復爲害嫳普結/切又匹舌切見賢遍切種亦作董章勇切)公曰諾吾告二子(二/子)
(子雅/子尾)歸而告之子尾欲復之子雅不可曰彼其髮短而心甚長
其或寢處我矣(言不/可信)九月子雅放盧蒲嫳于北燕(恐其復/作亂)〇燕
簡公多嬖寵欲去諸大夫而立其寵人冬燕大夫比以殺公之
外嬖(比相親比去起/吕切比毗志切)公懼奔齊書曰北燕伯款出奔齊罪之也
(款罪輕於衛衎重於蔡朱/故舉中示例衎苦旦切)〇十月鄭伯如楚子産相楚子享之
賦吉日(吉日詩小雅宣王田獵之詩楚王/欲與鄭伯共田故賦之相息亮切)旣享子産乃具田備
王以田江南之夢(楚之雲夢跨江南北/夢如字徐莫公切)〇齊公孫竈卒(竈子/雅)司
馬竈見晏子(司馬竈/齊大夫)曰又喪子雅矣晏子曰惜也子旗不免殆
哉(以其不臣/喪息浪切)姜族弱矣而嬀將始昌(嬀陳氏嬀/九危切)二惠競爽猶可
(子雅子尾皆齊惠公之/孫也競彊也爽明也)又弱一个焉姜其危哉(个古/賀切)
春秋左氏傳卷第二十
春秋經傳集解昭二第二十一
　　　　　　　　　　杜氏　盡七年
經四年春王正月大雨雹(當雪而雹故以為災而書/于付切傳大雨雹同雹蒲)
楚子蔡侯陳侯鄭伯許男徐子滕子頓子胡子沈子小邾子宋
丗子佐淮夷會于申(楚靈王始合/諸侯沈音審)〇楚人執徐子(稱人以執以/不道於其民)
(告)〇秋七月楚子蔡侯陳侯許男頓子胡子沈子淮夷伐吳(因/申)
(㑹以伐吳不言諸侯者鄭徐滕小邾宋/不在故也胡國汝隂縣西北有胡城)〇執齊慶封殺之(楚子/欲行)
(霸爲齊討慶封故/稱齊爲于僞切)〇遂滅頼〇九月取鄫(鄫莒邑傳例日克邑不/用師徒曰取鄫才陵切)
〇冬十有二月乙卯叔孫豹卒
傳四年春王正月許男如楚楚子止之(欲與/俱田)遂止鄭伯復田江
南許男與焉(前年楚子巳與鄭伯田江南/故言復復扶又切與音預)使椒舉如晉求諸侯
二君待之(二君/鄭許)椒舉致命曰寡君使舉曰日君有惠賜盟于宋
(宋盟在襄/二十七年)曰晉楚之從交相見也以歳之不易(不易言有難易/以豉切注同難)
(乃旦/切)寡人願結驩於二三君(欲得諸侯謀事/補闕驩喚端切)使舉請間君若茍
無四方之虞(虞度也間徐音閑/又如字度待洛切)則願假寵以請於諸侯(欲借君/之威寵)
(以致/諸侯)晉侯欲勿許司馬侯曰不可楚王方侈天或者欲逞其心
以厚其毒而降之罰未可知也其使能終亦未可知也晉楚唯
天所相(相助也侈昌氏切又尺氏/切逞勑景切相息亮切)不可與爭君其許之而脩德
以待其歸若歸於德吾猶將事之況諸侯乎若適淫虐楚將棄
之(棄不以/爲君)吾又誰與爭公曰晉有三不殆其何敵之有(殆危也殆/直改切)
國險而多馬齊楚多難(多篡弑之難篡初/患切弒申志切)有是三者何郷而不
濟對曰恃險與馬而虞鄰國之難是三殆也四嶽(東嶽岱西嶽/華南嶽衡北)
(嶽恒郷許亮切本又作嚮嶽音岳岱音代在兖州華如字又胡/化切在雍州衡如字在荆州恒如字本或作常在兾州案作恒)
(者是也北嶽本名恒山/漢爲文帝諱改作常耳)三塗(在河南陸渾縣南釋文三塗山名/大行轘轅崤黽也渾戸昏切又戸)
(困/切)陽城(在陽城/縣東北)大室(在河南陽城縣西南大音泰下大室/同大室即中嶽嵩髙山也在豫州)荆山
(在新城沶郷縣南沶音市又音爾漢書音義音穉/或一音隷則當水旁作尔恐非本或作渫字誤也)中南(在始平/武功縣)
(南)九州之險也是不一姓(雖是天下至險/無德則滅亡)兾之北土(燕代燕/烏賢切)馬
之所生無興國焉恃險與馬不可以爲固也從古以然是以先
王務脩德音以亨神人(亨通也亨/許庚切)不聞其務險與馬也鄰國之
難不可虞也或多難以固其國啓其疆土或無難以喪其國失
其守宇(於國則四垂爲宇疆/居良切喪息浪切)若何虞難齊有仲孫之難而獲桓
公至今頼之(仲孫公孫無知/事在莊九年)晉有里平之難而獲文公是以爲
盟主(里克平鄭事在僖/九年􁀊普悲切)衛邢無難敵亦喪之(閔二年狄滅衛僖/二十五年衛滅邢)
(邢音/刑)故人之難不可虞也恃此三者而不脩政德亡於不暇又
何能濟君其許之紂作淫虐文王惠和殷是以隕周是以興夫
豈爭諸侯乃許楚使使叔向對曰寡君有社稷之事是以不獲
春秋時見(言不得自往謙辭紂直九切隕于敏切楚使所/吏切向許丈切見賢遍切下注朝見昏見同)諸侯
君實有之何辱命焉椒舉遂請昏(蓋楚子遣舉/時兼使求昏)晉侯許之楚子
問於子産日晉其許我諸侯乎對日許君晉君少安不在諸侯
(安於小小不能/逺圖少如字)其大夫多求(貪/也)莫匡其君在宋之盟又日如一
(晉楚/同也)若不許君將焉用之(焉用宋盟/焉於䖍切)王曰諸侯其來乎對曰必
來從宋之盟承君之歡不畏大國(大國/晉也)何故不來不來者其魯
衛曹邾乎曹畏宋邾畏魯魯衛偪於齊而親於晉唯是不來其
餘君之所及也誰敢不至(言楚威力所能/及偪彼力切)王曰然則吾所求者
無不可乎對曰求逞於人不可(逞快也求人以/快意人必違之)與人同欲盡濟
(爲下會/申傳)〇大雨雹季武子問於申豐曰雹可禦乎(禦止也申豐/魯大夫禦魚)
(吕切下/禦之同)對曰聖人在上無雹雖有不爲災古者日在北陸而藏
氷(陸道也謂夏十二月日在虚危/冰堅而藏之夏戸雅切下同)西陸朝覿而出之(謂夏三月/日在昴畢)
(蟄蟲出而用冰春分之中奎星朝見東方朝如字/覿徒歷切昴音卯蟄直立切蟲除中切奎苦圭切)其藏冰也深
山窮谷固隂沍寒於是乎取之(沍閉也必取積隂之冰所以道/達其氣使不爲災沍戸故切道)
(音/導)其出之也朝之禄位賔食喪祭於是乎用之(言不獨共/公共音恭)其藏
之也黒牡秬黍以享司寒(黑牡黑牲也秬黑黍也司寒玄冥北/方之神故物皆用黒有事於冰故祭)
(其神牡茂后切秬/音巨冥亡丁切)其岀之也桃弧棘矢以除其災(桃弓棘箭所/以禳除凶邪)
(將御至尊故弧音胡/禳如羊切邪似嗟切)其出入也時食肉之禄冰皆與焉(食肉之/禄謂在)
(朝廷治其職事就/官食者與音預)大夫命婦喪浴用冰(命婦大夫/妻浴音欲)祭寒而藏之
(享司寒祭寒而藏之/本或作祭司寒者非)獻羔而啓之(謂二月春分獻羔祭/韭始開冰室韭音九)公始用
之(公先用/優尊)火出而畢賦(火星昏見東方/謂三月四月中)自命夫命婦至於老疾
無不受冰(老致仕/在家者)山人取之縣人傳之(山人虞官縣人/遂屬傳直專切)輿人納
之隷人藏之(輿隷皆賤/官輿音餘)夫冰以風壯(冰因風寒而/堅壯側亮切)而以風出(頤/春)
(風而/散用)其藏之也周(周密/也)其用之也徧(及老疾/徧音遍)則冬無愆陽(愆過/也謂)
(冬温愆/起虔切)夏無伏隂(伏隂謂/夏寒)春無淒風(淒寒也淒/七西切)秋無苦雨(霖雨/爲人)
(所患苦/霖音林)雷出不震(震霆也霆音亭又/音挺又亭佞切)無菑霜雹癘疾不降(癘惡/氣也)
(菑音災/癘音例)民不夭札(短折爲夭夭死爲札札側八/切又音截字林作壯列切)今藏川池之冰
棄而不用(旣不藏深山窮谷之冰又/火出不畢賦有餘則棄之)風不越而殺雷不發而震
(越散也言隂陽失序雷風爲害/殺如字又色界切徐色例切)雹之爲菑誰能禦之七月之卒
章藏冰之道也(七月詩豳風卒章日二之日鑿冰冲冲謂十二/月鑿而取之三之日納于凌隂凌隂水室也四)
(之日其蚤獻羔祭韭謂二月春分蚤開冰室以薦宗廟豳彼/貧切鑿在洛切冲直忠切凌陵證切一音陵蚤音早韭音九)○
夏諸侯如楚魯衛曹邾不會曹邾辭以難公辭以時祭衛侯辭
以疾(如子産言/難乃旦切)鄭伯先待于申(自楚先/至會地)六月丙午楚子合諸侯
于申椒舉言於楚子曰臣聞諸侯無歸禮以爲歸令君始得諸
侯其愼禮矣霸之濟否在此㑹也夏啓有鈞臺之享(啓禹子也/河南陽翟)
(縣南有鈞臺陂蓋啓享諸侯於此夏/戸雅切注倣此鈞音均陂彼冝切)商湯有景毫之命(河南鞏/縣西南)
(存湯亭或言亳即偃師/亳歩各切鞏九勇切)周武有孟津之誓(將伐紂也釋文孟/本又作盟音孟)成
有𡵨陽之蒐(周成王歸自奄大蒐於𡵨山之陽岐山在/扶風美陽縣西北岐其冝切蒐所求切)康有酆
宫之朝(酆在治平鄠縣東有靈臺康/王於是朝諸侯酆芳弓切)穆有塗山之會(周穆王會/諸侯於塗)
(山塗山在/壽春東北)齊桓有召陵之師(在僖四年/召上照切)晉文有踐土之盟(在僖/二十)
(八/年)君其何用宋向戍鄭公孫僑在諸侯之良也君其選焉(選擇/所用)
(向舒亮切戌音/恤僑其驕切)王曰吾用齊桓(用會召/陵之禮)王使問禮於左師與子
皆所以示諸侯汏也諸侯所由棄命也今君以汏無乃不濟乎
王弗聽子産見左師曰吾不患楚矣汏而愎諫(愎很也汏音泰/愎皮逼切很胡)
(墾/切)不過十年左師曰然不十年侈其惡不逺逺惡而後棄(惡及/逺方)
(則人/棄之)善亦如之德逺而後興(爲十三年楚/弒其君傳)〇秋七月楚子以諸
侯伐呉宋大子鄭伯先歸(經所以更叙諸侯也時晉之屬國皆/歸獨言二國者鄭伯乆於楚宋大子)
(不得時見故慰遣之/見賢遍切又如字)宋華費遂鄭大夫從(從伐呉以荅見慰費/扶味切從才用切)
使屈申圍朱方(朱方呉邑齊慶封所封也/屈申屈蕩之子屈居勿切)八月甲申克之執齊
慶封而盡滅其族(慶封以襄二十八年奔/呉八月無甲申日誤)將戮慶封椒舉曰臣
聞無瑕者可以戮人慶封唯逆命是以在此(逆命謂性/不恭順)其肯從
於戮乎(言不肯默/而從戮)播於諸侯焉用之(播揚也播波佐切又波可/切徐云字或作幡敷袁切)
(焉於/䖍切)王弗聽負之斧鉞以徇於諸侯使言曰無或如齊慶封弑
其君弱其孤以盟其大夫(齊崔杼弑君慶封其黨也故以弒君/罪責之鉞音越徇似俊切杼直吕切)
慶封曰無或如楚共王之庶子圍弑其君兄之子麇而代之以
盟諸侯王使速殺之遂以諸侯滅頼頼子面縛銜璧士袒輿櫬
從之造於中軍(中軍王所將共音恭麇九倫切袒音但/櫬初覲切棺也造七報切將子匠切)王問諸
椒舉對曰成王克許(在僖/六年)許僖公如是王親釋其縛受其璧焚
其櫬王從之(從舉言縛如/字舊扶卧切)遷頼於鄢(鄢楚邑鄢於晚/切又於建切)楚子欲遷
許於頼使鬪韋龜與公子棄疾城之而還(爲許城也韋龜子文/之玄孫爲于僞切)
申無宇曰楚禍之首將在此矣召諸侯而來伐國而克城竟莫
校(謂築城於外竟諸侯無與/爭竟音境爭爭鬪之爭)王心不違民其居乎(言將有事/不得安也)民
之不處其誰堪之不堪王命乃禍亂也〇九月取鄫言易也莒
亂著丘公立而不撫鄫鄫叛而來故曰取凡克邑不用師徒日
取(著丘公去疾也不書奔者潰散而來將帥微也重發例者以/通叛而自來易以䜴切著直居切徐直據切去起吕切潰户)
(對切帥所類/切重直用切)〇鄭子産作丘賦(丘十六井當岀馬一匹牛三頭/今子産别賦其田如魯之田賦)
(田賦在哀/十一年)國人謗之(謗毀/也)曰其父死於路(謂子國爲/尉氏所殺)已爲蠆尾
(謂子産重賦毒害/百姓蠆敕邁切)以令於國國將之何子寛以告(子寛鄭/大夫)子産
曰何害茍利社稷死生以之(以用/也)且吾聞爲善者不改其度故
能有濟也民不可逞度不可改(度法/也)詩曰禮義不愆何恤於人
言(逸詩子産自以爲權/制濟國於禮義無愆)吾不遷矣(遷移/也)渾罕曰國氏其先亡乎
(渾罕子寛渾侯温/切罕徐許但切)君子作法於涼其敝猶貪(涼薄也涼音/良徐音亮)作法
於貪敝將若之何(言不可/久行)姬在列者(在列/國也)蔡及曹滕其先亡乎
偪而無禮(蔡偪楚曹/滕偪宋)鄭先衛亡偪而無法(偪晉/楚)政不率法而制
於心民各有心何上之有(子産權時救急/渾罕譏之正道)〇冬呉伐楚入棘擽
麻(棘櫟麻皆楚東鄙邑譙國鄼縣東北有棘亭汝隂新/蔡縣東北有櫟亭櫟力狄切徐失灼切鄼才河切)以報朱
方之役(朱方役在/此年秋)楚沈尹射奔命於夏汭(夏汭漢水曲入江今/夏口也呉兵在東北)
(楚盛兵在東南以絶其後射食夜切又/音食亦切又音夜夏戸雅切汭如銳切)箴尹冝咎城鍾離(冝咎/本陳)
(大夫襄二十四年奔楚/箴之林切咎其九切)薳啓疆城巢然丹城州來(然丹鄭穆公/孫襄十九年)
(奔楚薳于委切疆/其良切又居良切)東國水不可以城彭生罷頼之師(彭生楚大/夫罷鬪韋)
(龜城頼之師罷皮/買切徐甫綺切)〇初穆子去叔孫氏及庚宗(成十六年辟僑/如之難奔齊庚)
(宗魯地難/乃旦切)遇婦人使私爲食而宿焉問其行告之故哭而送之
(婦人聞/而哭之)適齊娶於國氏(國氏齊正卿姜/姓娶七住切)生孟丙仲壬夢天壓己
弗勝(穆子夢也壓於甲切/又於輒切勝音升)顧而見人黒而上僂(上僂肩傴僂力/主切傴紆甫切)
深目而豭喙(口象豬豭音/加喙許穢切)號之曰牛助余乃勝之旦而皆召其
徒無之(徒從者號胡到切又/戸刀切從才用切)且曰志之(志識也識申/志切一音式)及宣伯奔
齊饋之(宣伯僑如穆子之兄成十六年奔/齊穆子饋宣伯饋求位切餉也)宣伯曰魯以先子之
故(先子宣/伯先人)將存吾宗必召女召女何如對曰願之乆矣(言兄姑/爲亂已)
(則有今日之願/蓋忿言女音汝)魯人召之不告而歸旣立(在齊生孟丙仲壬魯/召之立爲卿襄二年)
(始見經見賢遍/切下接見同)所宿庚宗之婦人獻以雉(獻穆/子)問其姓(問有子/否釋文)
(問其姓女生日/姓姓謂子也)對曰余子長矣能奉雉而從我矣(襄二年豎牛/五六歳長丁)
(丈切奉/芳勇切)召而見之則所夢也未問其名號之曰牛曰唯皆召其
徒使視之遂使爲豎(豎小臣也傳言從夢未必吉唯維癸切/徐以水切唯應辭猶/也腎上主切)有
寵長使爲政(爲家/政)公孫明知叔孫於齊(公孫明齊大夫子明/也與叔孫相親知)歸
未逆國姜子明取之(國姜孟仲母取/七住切又如字)故怒其子長而後使逆之
(子孟丙/仲壬)田於丘蕕(丘蕕地名/蕕音由)遂遇疾焉豎牛欲亂其室而有之
強與孟明不可(欲使從己孟不/肯強其丈切)叔孫爲孟鍾曰爾未際(際接也/孟未與)
(諸大夫相接見爲/于僞切又如字)饗大夫以落之(以豭豬血釁鍾/日落釁許覲切)旣具(饗禮/具)使
豎牛請日(請饗/日)入弗謁(謁白/也)出命之日(詐命/日)及賔至聞鍾聲牛
曰孟有北婦人之客(北婦人國姜也/客謂公孫明)怒將往牛止之賔出使拘
而殺諸外(殺孟丙/拘音俱)牛又強與仲盟不可仲與公御萊書觀於公
(萊書公御士名仲與之私遊觀於公宮/萊音來人姓名觀古亂切注同又如字)公與之環(賜玉/環)使牛入
示之(示叔/孫)入不示出命佩之牛謂叔孫見仲而何(而何如何見/賢遍切下泄)
(見/同)叔孫曰何爲(怪牛/言)曰不見旣自見矣(言仲己自/往見公)公與之環而
佩之矣遂逐之奔齊疾急命召仲牛許而不召杜洩見告之飢
渴授之戈(杜洩叔孫氏宰也牛不食叔孫叔孫/怒欲使杜洩殺之洩息列切食音嗣)對曰求之而至
又何去焉(言求食可得無為去豎牛蓋杜洩力不/能去設辭以免去起吕切注及下同)豎牛曰夫子
疾病不欲見人使寘饋于个而退(寘置也个東西廂寘之豉切/本或作奠个古賀切謂廂屋)
(廂本又箱/息羊切)牛弗進則置虚命徹(寫噐今空示若叔孫巳/食命去之令力呈切)十二月癸
丑叔孫不食乙卯卒(三日/絶糧)牛立昭子而相之(昭子豹之庻子叔/孫婼也相息亮切)
(婼􁀐/略切)公使杜洩葬叔孫豎牛賂叔仲昭子與南遺(昭子仲叔帶/也南遺季氏)
(家臣賂/音路)使惡杜洩於季孫而去之(憎洩不與己同/志惡烏路切)杜洩將以路
葬且盡卿禮(昭王所賜/叔孫車)南遺謂季孫曰叔孫未乗路葬焉用之
且冡卿無路介卿以葬不亦左乎(冢卿謂季孫介次也左不便/焉於䖍切下焉用同介音界)
(左如字舊音/佐便婢面切)季孫曰然使杜洩舎路(舎置也舍式/夜切或音捨)不可曰夫子
受命於朝而聘于王(在襄二十四年/夫子謂叔孫)王思舊勲而賜之路(感其/有禮)
(以念其/先人)復命而致之君(豹不敢/自乗)君不敢逆王命而後賜之使三
官書之吾子爲司徒實書名(謂季孫也書名定/位號復扶又切)夫子爲司馬與
工正書服(謂叔孫也服車服/之器工正所書)孟孫爲司空以書勲(勲功/也)今死而
弗以是棄君命也書在公府而弗以是廢三官也若命服生弗
敢服死又不以將焉用之乃使以葬季孫謀去中軍豎牛曰夫
子固欲去之(誣叔孫以媚季/孫媚眉兾切)
經五年春王正月舎中軍(襄十一年始立中/軍舎音捨傳同)〇楚殺其大夫屈
申(書名/罪之)〇公如晉○夏莒牟夷以牟婁及防兹來奔(城陽平昌/縣西南有)
(防亭姑幕縣東北有兹/亭牟亡侯切幕亡博切)〇秋七月公至自晉〇戊辰叔弓帥師
敗莒師于蚡泉(蚡泉魯地/蚡扶粉切)〇秦伯卒(無傳不書/名未同盟)〇冬楚子蔡侯
陳侯許男頓子沈子徐人越人伐呉
傳五年春王正月舎中軍卑公室也(罷中軍季孫氏左師孟氏/稱右師叔孫氏則自以叔)
(孫爲/軍名)毀中軍于施氏成諸臧氏(季孫不欲親其議勑二家會諸/大夫發毀置之計又取其令名)
(臧子/郎切)初作中軍三分公室而各有其一(三家各有/一軍家屬)季氏盡征之
(無所入/於公)叔孫氏臣其子弟(以父兄/歸公)孟氏取其半焉(復以子弟之/半歸公復扶)
(又/切)及其舎之也四分公室季氏擇二(簡擇取二分分/扶運切或如字)二子各一
皆盡征之而貢于公(國人盡屬三家三/家隨時獻公而巳)以書使杜洩告於殯(告/叔)
(孫之柩殯必刄/切柩其又切)曰子固欲毀中軍旣毀之矣故告杜洩曰夫子
唯不欲毀也故盟諸僖閎詛諸五父之衢(皆在襄十一年閎音/宏詛側慮切衢其俱)
(切)受其書而投之(投擲也擲/直亦切)帥士而哭之(痛叔孫/之見誣)叔仲子謂季
孫曰帶受命於子叔孫曰葬鮮者自西門(不以夀終爲鮮西門/非魯朝正門鮮音仙)
(徐息淺切/壽音授)季孫命杜洩(命使從/西門)杜洩曰卿喪自朝魯禮也(從生/存朝)
(覲之/正路)吾子爲國政未改禮而又遷之(遷易/也)羣臣懼死不敢自也
(自從/也)旣葬而行(善杜洩/能辟禍)仲至自齊(聞喪/而來)季孫欲立之南遺曰叔
孫氏厚則季氏薄彼實家亂子勿與知不亦可乎南遺使國人
助豎牛以攻諸大庫之庭(攻仲壬也魯城内自大庭氏之虚/於其上作庭與音預虚起居切)司
宫射之中目而死豎牛取東鄙三十邑以與南遺(取叔孫氏邑/射食亦切中)
(丁仲/切)昭子即位朝其家衆曰腎牛禍叔孫氏使亂大從(使從於/亂釋文)
(使亂大從如字服云/使亂大和順之道也)殺適立庶又披其邑將以赦罪(披析也謂/以邑與南)
(遺昭子不知豎牛餓殺其父故但言其見罪適丁/歷切本又作嫡披普皮切析星歷切見賢遍切)罪莫大焉必
速殺之腎牛懼奔齊孟仲之子殺諸塞關之外(齊魯界上關/塞悉代切)投其
首於寧風之棘上(寧風/齊地)仲尼曰叔孫昭子之不勞不可能也(不/以)
(立己爲功勞據其所言善之時魯/人不以餓死語昭子語魚據切)周任有言曰爲政者不賞私
勞不罰私怨詩云有覺德行四國順之(詩大雅覺直也言德行/直則四方順從之任音)
(壬行下/孟切)初穆子之生也莊叔以周易筮之(莊叔穆子/父得臣也)遇明夷䷣
(離下坤上明/夷坤苦門切)之謙䷎(艮下坤上謙明夷初/九變爲謙艮古恨切)以示卜楚丘(楚丘卜/人姓名)
曰是將行(行岀/奔)而歸爲子祀(奉祭/祀)以䜛人入其名曰牛卒以餒
死明夷日也(離爲日夷傷也日明/傷餒奴罪切餓也)日之數十(甲至/癸)故有十時亦
當十位自王巳下其二爲公其三爲卿(日中當王食時當公平/旦爲卿雞鳴爲士夜半)
(爲皁人定爲輿黃昏爲隷日入爲僚晡時爲僕日昳爲臺隅中/日出闕不在第尊王公曠其位皁才早切輿音餘僚力彫切晡)
(布呉切昳/田結切)日上其中(日中盛明/故以當王)食日爲二(公/位)旦日爲三(卿/位)明夷
之謙明而未融其當旦乎(融朗也離在坤下日在地中之象又/變爲謙謙道卑退故曰明而未融日)
(明未融故日/其當旦乎)故曰爲子祀(莊叔卿也卜豹爲/卿故知爲子祀)日之謙當鳥故曰
明夷于飛(離爲日爲鳥離變爲謙日光不/足故當鳥鳥飛行故日于飛)明而未融故曰垂其
翼(於日爲未融/於鳥爲垂翼)象日之動故曰君子于行(明夷初九得位有應/君子象也在明傷之)
(丗居謙下之位故將辟難而行應應/對之應謙如字又遐嫁切難乃旦切)當三在旦故日三日不食
(旦位在三又非食/時故日三日不食)離火也艮山也離爲火火焚山山敗(離艮合/體故敗)
(必邁切/又如字)於人爲言(艮爲/言)敗言爲䜛(爲離所焚/故言敗)故曰有攸往主人
有言言必䜛也(離變爲艮故言有所往往而見燒故主/人有言言而見敗故必䜛言攸音由)純離爲
牛(易離上離下離畜牝牛吉故言/純離爲牛牝頻忍切舊扶死切)丗亂䜛勝勝將適離故曰其
名曰牛(離焚山則離勝譬丗亂則讒勝山焚則離/獨存故知名牛也豎牛非牝牛故不吉)謙不足飛不
翔(謙道冲退故/飛不逺翔)垂不峻翼不廣(峻髙也翼垂下/故不能廣逺)故曰其爲子後
乎(不逺翔故/知不逺去)吾子亞卿也抑少不終(旦日正卿之位莊叔父子/丗爲亞卿位不足以終盡)
(卦體蓋引/而致之)〇楚子以屈申爲貳於呉乃殺之(造生/貳心)以屈生爲莫
敖(生屈/建子)使與令尹子蕩如晉逆女過鄭鄭伯勞子蕩于汜勞屈
生于菟氏(氾菟氏皆鄭地過古禾切勞力報/切後皆同氾徐扶嚴切菟大胡切)晉侯送女于邢丘
子産相鄭伯會晉侯于邢丘(傳言楚強諸侯畏敬其/使相息亮切使所吏切)〇公如晉
(即位而往見/見賢遍切)自郊勞至于贈賄(往有郊勞去有/贈賄賄呼罪切)無失禮(揖讓/之禮)晉
侯謂女叔齊曰魯侯不亦善於禮乎對曰魯侯焉知禮公曰何
爲自郊勞至于贈賄禮無違者何故不知對曰是儀也不可謂
禮禮所以守其國行其政令無失其民者也今政令在家(在大/夫女)
(音汝焉/於䖍切)不能取也有子家羈弗能用也(羈莊公玄孫懿/伯也羈居冝切)奸大國
之盟陵虐小國(謂代莒取鄆奸/音干鄆音運)利人之難(謂往年莒亂而取鄫/難乃旦切下及注同)
不知其私(不自知/有私難)公室四分民食於他(他謂三家也言/魯君與民無異)思莫在
公不圖其終(無爲公謀終始者思息吏切謂/羣臣慮也又如字爲于僞切)爲國君難將及身
不恤其所禮之本末將於此乎在(在恤民/與憂國)而屑屑焉習儀以亟
(言以習儀爲急屑/先結切亟紀力切)言善於禮不亦逺乎君子謂叔侯於是乎知
禮(時晉侯亦失政叔齊以此諷/諌諷芳鳯切本亦作風音同)○晉韓宣子如楚送女叔向爲
介鄭子皮子大叔勞諸索氏(河南城臯縣東有大索城/介音界大音泰索悉洛切)大叔謂
叔向曰楚王汏侈巳甚子其戒之叔向曰汏侈巳甚身之災也
焉能及人若奉吾幣帛愼吾威儀守之以信行之以禮敬始而
思終終無不復(事皆可復行/焉於䖍切)從而不失儀(從順/也)敬而不失威道
之以訓辭奉之以舊法考之以先王(以先王之禮成其好/道音導好呼報切)度之
以二國(度晉楚之勢而/行之度待洛切)雖汏侈若我何及楚楚子朝其大夫曰
晉吾仇敵也苟得志焉無恤其他今其來者上卿上大夫也若
吾以韓起爲閽(刖足使守門仇音求閽/音昏刖音月又五刮切)以羊舌肸爲司宫(加宫/刑肸)
(許乙/切)足以辱晉吾亦得志矣可乎大夫莫對薳啓彊曰可苟有
其備何故不可恥匹夫不可以無備況恥國乎是以聖王務行
禮不求恥人朝聘有珪(珪以/爲信)享覜有璋(享饗也頫見也旣朝聘/而享見也臣爲君使執)
(璋規他弔切徐他彫切璋音章享饗並許丈切鄭/服皆以享爲獻耳見賢遍切爲于僞切使所吏切)小有述職(諸/侯)
(適天子曰述職釋文云述/職述其所治國之功職也)犬有巡功(天子巡守曰巡功釋文巡/功巡所守之功績守手又)
(切)設机而不倚爵盈而不飲(言務行禮机音/几倚於綺切)宴有好貨(宴飲以/貨爲好)
(衣服車馬在客所/無好呼報切下同)飱有陪鼎(熱食爲飱陪加也加鼎所以厚殷/勤飱音孫陪薄囬切徐扶坏切)
入有郊勞(賔至逆勞/之於郊)出有贈賄(去則贈之/以貨賄)禮之至也國家之敗
失之道也則禍亂興(失朝聘宴/好之道)城濮之役(在僖二十八/年濮音卜)晉無楚
備以敗於邲(在宣十二年言兵禍/始於城濮邲皮必切)邲之役楚無晉備以敗於鄢
(在成十六年/鄢於晚切)自鄢以來晉不失備而加之以禮重之以睦(君臣/和也)
(重直/用切)是以楚弗能報而求親焉旣獲姻親又欲恥之以召宼讎
備之若何(言何以爲/備姻音因)誰其重此(言怨/重)若有其人恥之可也(謂有/賢人)
(以敵晉則/可恥之)若其未有君亦圖之晉之事君臣曰可矣求諸侯而
麇至(麇羣也麇丘隕/切又其鄭切)求昏而薦女(薦進/也)君親送之上卿及上大
夫致之猶欲恥之君其亦有備矣不然奈何韓起之下趙成中
行呉魏舒范鞅知盈(五卿位在韓起之下皆三軍之將佐也成/趙武之子具荀偃之子行戸郎切鞅於大)
(切知音智/將子匠切)羊舌肸之下祁午張趯籍談女齊梁丙張骼輔躒苗
賁皇皆諸侯之選也(言非凡人趯他歷切骼古百切或音各躒/力狄切又力各切本又作櫟同碽扶云切)
(選息/戀切)韓襄爲公族大夫韓須受命而使矣(襄韓無忌子也爲公/族大夫須起之門子)
(年雖㓜巳任出使使所/吏切下注同任音壬)箕襄邢帶(二人韓/氏族)叔禽叔椒子羽(皆韓/起庶)
(子)皆大家也韓賦七邑皆成縣也(成縣賦百乗也釋文韓賦七/邑韓襄起之兄子箕襄邢帶)
(二人韓氏族韓須叔禽叔椒子羽四人皆/韓起子凡七人人一邑乗繩證切下皆同)羊舌四族皆彊家也
(四族銅鞮伯華叔向叔魚/叔虎兄弟四人鞮丁兮切)晉人若喪韓起楊肸五卿八大夫(五/卿)
(趙成以下八大夫祁午以下喪息浪切楊肸/叔向本羊舌氏食菜於楊故又號楊肸也)輔韓須楊石(石叔/向子)
(食我也/食音嗣)因其十家九縣(韓氏七羊舌氏四而言十家舉大數/也羊舌四家共二縣故但言彊家)長
轂九百(長毂戎車出縣/百乗轂古木切)其餘四十縣遺守四十(計遺守國者尚/有四千乗遺唯)
(季/切)奮其武怒以報其大恥伯華謀之(伯華叔/向兄)中行伯魏舒帥之
(伯中/行呉)其蔑不濟矣君將以親易怨(失婚姻/之親)實無禮以速宼而未
有其備使羣臣往遺之禽以逞君心何不可之有王曰不榖之
過也大夫無辱(謝薳/啓彊)厚爲韓子禮王欲敖叔向以其所不知而
不能(言叔向之/多知敖五報切叔向以/其所不知絶句多知如字又音智)亦厚其禮韓起反鄭伯
勞諸圉(圉鄭/地名)辭不敢見禮也(奉使君命未反/故見賢遍切)〇鄭罕虎如齊娶
於子尾氏(自爲逆也娶七/住切爲于僞切)晏子驟見之陳桓子問其故對曰能
用善人民之主也(謂授子産政/驟仕救切)〇夏莒牟夷以牟婁及防兹來
奔非卿而書尊地也(尊重也重地故書以/名其人終爲不義)莒人愬于晉(愬魯受/牟夷愬)
(悉路/切)晉侯欲止公范獻子曰不可人朝而執之誘也討不以師
而誘以成之情也爲盟主而犯此二者無乃不可乎請歸之間
而以師討焉(間暇也誘音酉惰徒卧/切間音閑注同又如字)乃歸公秋七月公至自晉
〇莒人來討(討受/牟夷)不設備戊辰叔弓敗諸蚡泉莒未陳也(嫌君/臣異)
(故重發例陳直/覲切重直用切)〇冬十月楚子以諸侯及東夷伐呉以報棘櫟
麻之役(役在/四年)薳射以繁揚之師會於夏汭(會楚子射食夜/切又食亦切)越大
夫常夀過帥師會楚子于瑣(瑣楚地過古禾/切瑣素果切)聞呉師出薳啓彊
帥師從之(從呉/師也)遽不設備呉人敗諸鵲岸(廬江舒縣有鵲尾渚/遽其據切岸五且切)
楚子以馹至於羅汭(馹傳也羅水名馹/人實切傳中戀切)呉子使其弟蹶由犒師
(犒勞蹶居衛/切犒苦報切)楚人執之將以釁鼔王使問焉日女卜來吉乎對
曰吉寡君聞君將治丘於敝邑卜之以守龜曰余亟使人犒師
請行以觀王怒之疾徐而爲之備尚克知之(言呉令龜如此釁/許覲切女音汝守)
(手又切下同/亟紀力切)龜兆告吉曰克可知也君若驩焉好逆使臣滋敝
邑休怠(休解也好呼報切使所/吏切下同解佳買切)而忘其死亡無日矣今君奮焉
震電馮怒(馮盛也馮皮冰/切徐敷冰切)虐執使臣將以釁鼔則呉知所備矣
敝邑雖羸若早脩完(完器備羸力/危切完音九)其可以息師(息楚/之師)難易有備
可謂吉矣且呉社稷是卜豈爲一人使臣獲釁軍鼔而敝邑知
備以禦不虞其爲吉孰大焉國之守龜其何事不卜(言常卜易/以䜴切爲)
(于僞切禦/魚吕切)正臧一否其誰能常之城濮之兆其報在邲(城濮戰/楚卜吉)
(其效乃在邲否悲/矣切舊方有切)今此行也其庸有報志(言呉有/報楚意)乃弗殺楚師
濟於羅汭沈尹赤會楚子次於萊山薳射帥繁揚之師先入南
懷楚師從之及汝淸(南懷汝清皆/楚界萊音來)呉不可入(有/備)楚子遂觀兵於
坁箕之山(觀示也觀舊音官讀爾雅/者皆官喚切坻直夷切)是行也呉早設備楚無功
而還以蹶由歸楚子懼吳使沈尹射待命于巢薳啓彊待命于
雩婁禮也(善有備雩音于徐汎于切如淳同韋昭/音虚婁力侯切徐力俱切如淳音樓)〇秦后子復
歸於秦(元年/奔晉)景公卒故也(終五稔之言/稔而甚切)
經六年春王正月𣏌伯益姑卒(再同/盟)〇葬秦景公〇夏季孫宿
如晉〇葬𣏌文公(無/傳)〇宋華合比出奔衛(合比事君不以道自/取奔亡書名罪之華)
(戸化切比如/字又毗志切)〇秋九月大雩〇楚薳罷帥師伐呉(罷音/皮)〇冬叔
弓如楚〇齊侯伐北燕
傳六年春王正月杞文公卒弔如同盟禮也(魯怨𣏌因晉取其/田而今不廢喪紀)
(故禮/之)大夫如秦葬景公禮也(合先王士弔大/夫送葬之禮)〇三月鄭人鑄刑
書(鑄刑書於鼎以爲國/之常法鑄之樹切)叔向使詒子産書(詒遺也詒以之/切遺唯季切)曰始
吾有虞於子(虞度也言凖度子産以/爲已法度待洛切下同)今則巳矣(巳止/也)昔先王議
事以制不爲刑辟懼民之有爭心也(臨事制刑不豫設法也法/豫設則民知爭端辟婢亦)
(切丁皆同爭/爭鬪之爭)猶不可禁禦是故閑之以義(閑防也禦/魚吕切)糾之以政
(糾舉/也)行之以禮守之以信奉之以仁(奉養/也)制爲禄位以勸其從
(勸從/敎)嚴斷邢罰以威其淫(淫放也斷/丁亂切)懼其未也故誨之以忠聳
之以行(聳懼也聳息勇/切行下孟切)敎之以務(時所/急)使之以和(說以使民/說音恱)臨
之以敬涖之以彊(施之於事爲涖/涖音利又音類)斷之以剛(義斷/恩)猶求聖哲之
上明察之官(上公王也官/卿大夫也)忠信之長慈惠之師民於是乎可任
使也而不生禍亂民知有辟則不忌於上(權移於法故民不/畏上長丁丈切)並
有爭心以徴於書而徼幸以成之(因危文以生爭縁徼幸以成/其巧僞徼本又作邀古堯切)
弗可爲矣(爲治/也)夏有亂政而作禹刑商有亂政而作湯刑(夏商/之亂)
(著禹湯之法言不能/議事以制夏户雅切)周有亂政而作九刑(周之衰亦爲刑/書謂之九刑)三辟
之興皆叔丗也(言刑書不起/於始盛之丗)今吾子相鄭國作封洫(在襄三十/年相息亮)
(切洫況/域切)立謗政(作丘賦在四/年謗布浪切)制參辟鑄刑書(制參辟謂用三代/之末法參七南切)
(一音/三)將以靖民不亦難乎詩曰儀式刑文王之德日靖四方(詩/頌)
(言文王以德爲儀式故能日有/安靖四方之功刑法也靖音靜)又曰儀刑文王萬邦作孚(詩大/雅言)
(文王作儀法爲天/下所信孚信也)如是何辟之有(言詩唯以德與/信不以刑也)民知爭端矣
將棄禮而徴於書(以刑書/爲徵)錐刀之末將盡爭之(錐刀末喻小事/錐音隹盡如字)
亂獄滋豐賄賂並行終子之丗鄭其敗乎肸聞之國將亡必多
制(數改法數/所角切)其此之謂乎復書曰若吾子之言(復報/也)僑不才不
能及子孫吾以救丗也旣不承命敢忘大惠(以見箴戒爲/惠箴之林切)士文
伯曰火見鄭其火乎(火心星也周五月/昏見見賢遍切)火未出而作火以鑄刑
器(刑器/鼎也)藏爭辟焉火如象之不火何爲(象類也同氣相求火未/出而用火相感而致災)
〇夏季孫宿如晉拜莒田也(謝前年受牟/夷邑不見討)晉侯享之有加籩(籩/豆)
(之數加/於常禮)武子退使行人告曰小國之事大國也苟免於討不敢
求貺(貺賜也/貺音況)得貺不過三獻(周禮大/夫三獻)今豆有加下臣弗堪無乃
戾也(懼以不/堪爲罪)韓宣子曰寡君以爲驩也(以加禮致驩/心驩音歡)對曰寡君
猶未敢(未敢當/此加也)況下臣君之隷也敢聞加貺固請徹加而後卒
事晉人以爲知禮重其好貨(宴好之貨/好呼報切)〇宋寺人柳有寵(有寵/於平)
(公寺本又作待柳/良九切寺人名)大子佐惡之華合比曰我殺之(故以求媚大/子惡烏路切)
柳聞之乃坎用牲埋書(詐爲盟處/處昌慮切)而告公曰合比將納亡人之
族(二人華臣也襄/十七年奔衛)旣盟于北郭矣公使視之有焉遂逐華合比
合比奔衛於是華亥欲代右師(亥合比弟欲/得合比處)乃與寺人柳比從
爲之徴曰聞之乆矣(聞合比欲納華/臣比毗志切)公使代之(代合比/爲右師)見於左
師(左師向戍見賢/遍切又如字)左師曰女夫也必亡(夫謂華亥女音汝下/井注同夫方于切)女
喪而宗室於人何有人亦於女何有(言人亦不能愛/女喪息浪切)詩曰宗子
維城母俾城壞母獨斯畏(詩大雅言宗子之固若/城俾使也俾必爾切)女其畏哉(爲/二)
(十年華亥/出奔傳)〇六月丙戍鄭災(終士文/伯之言)〇楚公子棄疾如晉報韓
子也(報前年/送女)過鄭鄭罕虎公孫僑游吉從鄭伯以勞諸柤辭不
敢見(不敢當國之勞柤鄭地過古卧切又古禾切從才用切或/如字勞力報切下同柤側加切見賢遍切下見王注見鄭)
(見王私/見同)固請見之見如見王(見鄭伯如見楚王/言棄疾共而有禮)以其乗馬八匹
私面(私見鄭伯/乗繩證切)見子皮如上卿(如見/楚卿)以馬六匹見子産以馬四
匹見子大叔以馬二匹(降殺以兩/殺所界切)禁芻牧採樵不入田(不犯田/種芻初)
(俱切樵/似遥切)不樵樹不采蓺(蓺種/也)不抽屋不強匄誓曰有犯命者君
子廢小人降(君子則廢黜不得居位小人則退給下劇也抽敕/留切強其丈切又其良切匄本或作丐音蓋乞也)
(說文作匄逯安說亡/人爲匄黜救律切)舎不爲暴主不慁賔(慁患也慁/戸困切)往來如是
鄭三卿皆知其將爲王也(三卿罕虎公/孫僑游吉)韓宣子之適楚也楚人
弗逆公子棄疾及晉竟晉侯將亦弗逆叔向曰楚辟我衷(辟邪/也衷)
(正也竟音境辟匹亦切/下同衷音忠邪似嗟切)若何效辟詩曰爾之敎矣民胥效矣(詩/小)
(雅言上敎下/效效戸孝切)從我而巳焉用效人之辟書曰聖作則(逸書則法/也焉於䖍)
(切)無寧以善人爲則(無寧/寕也)而則人之辟乎匹夫爲善民猶則之
況國君乎晉侯說乃逆之(傳言叔向知/禮說音悅)〇秋九月大雩旱也〇
徐儀楚聘于楚(儀楚徐/大夫)楚子執之逃歸懼其叛也使薳洩伐徐
(薳洩楚大夫/洩息列切)呉人救之令尹子蕩帥師伐呉師于豫章而次于
乾谿(乾谿在譙國城父縣南/東竟谿苦兮切父音甫)呉人敗其師於房鍾(房鍾/呉地)獲宫廐
尹棄疾(鬪韋龜之父/廐九又切)子蕩歸罪於薳洩而殺之(歸罪於薳洩不/以敗告故不書)
〇冬叔弓如楚聘且弔敗也(弔爲呉/所敗)○十一月齊侯如晉請伐
北燕也(告盟/主)士匄相士鞅逆諸河禮也(士匄晉大夫相爲介得/敬逆來者之禮匄古害)
(切本或作丐相息亮切鞅於丈切今傳本皆作士匄相士鞅古/本士匄或作王正董遇主肅本同學者皆以士匄是范宣子即)
(士鞅之父不應取其父同姓名人以爲介今傳本誤也依王正/爲是王元規云古人質口不言之耳何妨爲介也案士文伯是)
(士鞅之族亦名匄無妨今相范鞅即文伯也然士文伯/名古本或有作正者解見前卷襄三十一年介音界)晉侯許
之十二月齊侯遂伐北燕將納簡公(簡公北燕伯/三年出奔齊)晏子曰不入
燕有君矣民不貳吾君賄左右謟䛕作大事不以信未甞可也
(爲明年曁齊平傳謟/敕檢切䛕羊朱切)
經七年春王正月曁齊平(曁與也燕與齊平前年冬齊伐燕間/無異事故不重言燕從可知曁其器)
(切傳同重/直用切)〇三月公如楚叔孫婼如齊涖盟(無傳公將逺適楚/故叔孫如齊尋舊)
(好婼敕略切徐/音釋好呼報切)〇夏四月甲辰朔日有食之〇秋八月戊辰衛
侯惡卒(元年大夫/盟于虢)〇九月公至自楚〇冬十有一月癸未季孫
宿卒〇十有二月癸亥葬衛襄公
傳七年春王正月曁齊平齊求之也(齊伐燕燕人賂之反/從求平如晏子言)癸巳
齊侯次于虢(虢燕竟虢瓜/百切竟音境)燕人行成曰敝邑知罪敢不聽命先
君之敝器請以謝罪(敝器瑤罋玉櫝之屬瑶音遥罋/烏送切徐於容切櫝徒木切)公孫晳曰
受服而退俟釁而動可也(晳齊大夫晳星曆切/徐思益切釁許覲切)二月戊午盟于
濡上(濡水出髙陽縣東北至河間鄭縣入易水濡徐音須說/文女于切一音而又切又而于切鄚音莫本又作莫)燕
人歸燕姬(嫁女與/齊侯)賂以瑶罋玉櫝斝耳不克而還(瑶玉也櫝匱/也斝耳玉爵)
(斝古雅切又音嫁禮記夏日醆殷日/斝周曰爵說文斝從斗匱其位切)〇楚子之爲令尹也爲王
旌以田(析羽爲旌王旌游至於軫旌音/精晳星曆切游音由軫之忍切)芋尹無宇斷之曰一國
兩君其誰堪之及即位爲章臺之宫納亡人以實之(章臺南郡/華容縣芋)
(于付切/斷音短)無宇之閽入焉(有罪亡入/章華宮)無宇執之有司弗與(王有/司也)曰
執人於王宫其罪大矣執而謁諸王(執無/宇也)王將飲酒(遇其/歡也)無宇
辭曰天子經略(經營天下略有/四海故曰經略)諸侯正封(封疆有定分疆居/良切分扶問切)古
之制也封略之内何非君土食土之毛誰非君臣(毛草/也)故詩曰
普天之下莫非王土率土之濵莫非王臣(詩小雅濵涯也普本/或作溥音同毛傳云)
(大也濵音賔/浬五佳切)天有十日(甲至/癸)人有十等(王至/臺)下所以事上上所
以共神也故王臣公公臣大夫大夫臣士士臣皁皁臣輿輿臣
隷隷臣僚僚臣僕僕臣臺馬有圉牛有牧(養馬曰圉養牛曰牧/共音恭圉魚㠯切)
以待百事今有司曰女胡執人於王宫將焉執之周文王之法
曰有亡荒閱(荒大也閱蒐也有亡人當大蒐其衆/女音汝焉於䖍切閱音恱蒐所求切)所以得天下
也吾先君文王(楚文/王)作僕區之法(僕區刑書名區烏侯切徐如/字服云僕隱也區匿也爲隱)
(匿亡人/之法也)曰盗所隱器(隱盗所/得器)與盗同罪所以封汝也(行善法故/能啓彊北)
(至汝/水)若從有司是無所執逃臣也逃而舎之是無陪臺也(言皆/將逃)
王事無乃闕乎昔武王數紂之罪以告諸侯曰紂爲天下逋逃
王萃淵藪(萃集也天下逋逃悉以紂爲淵藪集而歸之數色/具切又色主切逋布呉切萃在醉切藪素口切)故
夫致死焉(人欲致死討紂夫/音扶又方于切)君王始求諸侯而則紂無乃不可
乎若以二文之法取之盗有所在矣(言王亦/爲盗)王曰取而臣以往
(往去/也)盗有寵未可得也(盗有寵王自謂/爲葬靈玉張本)遂赦之(赦無/宇)〇楚子成章
華之臺願與諸侯落之(宫室始成祭之爲落/臺今在華容城内)大宰薳啓彊曰臣
能得魯侯薳啓彊來召公辭曰昔先君成公命我先大夫嬰齊
曰吾不忘先君之好將使衡父照臨楚國鎭撫其社稷以輯寧
爾民嬰齊受命于蜀(蜀盟在成二年衡父公衡好/呼報切輯音集又七入切)奉承以來弗
敢失隕而致諸宗祧(言奉成公此語以告宗/廟隕于敏切祧他彫切)曰我先君共王引
領北望日月以兾(兾魯朝/共音恭)傳序相授於今四王矣(四王共康郟/敖及靈王傳)
(直專切郟/古洽切)嘉惠未至唯襄公之辱臨我喪(襄公二十八年/如楚臨康王喪)孤與
其二三臣悼心失圖(在哀/喪故)社稷之不皇況能懷思君德(皇暇也/言有大)
(喪多/不暇)今君若歩玉趾辱見寡君(趾足/也)寵靈楚國以信蜀之役致
君之嘉惠是寡君旣受貺矣何蜀之敢望(言但欲使君來不敢/望如蜀復有質子復)
(扶又切質音/致又如字)其先君鬼神實嘉頼之豈唯寡君君若不來使臣
請問行期(問魯見伐之/期使所吏切)寡君將承質幣而見于蜀以請先君之
貺(請問也質音至徐之二/切又如字見賢遍切)公將往夢襄公祖(祖祭/道神)梓愼曰君不
果行襄公之適楚也夢周公祖而行今襄公實祖君其不行子
服惠伯曰行先君未甞適楚故周公祖以道之襄公適楚矣而
祖以道君不行何之三月公如楚鄭伯勞于師之梁(鄭城門道音/導勞力報切)
孟僖子爲介不能相儀(僖子仲孫貜介音界相息/亮切貜俱縛切又俱碧切)及楚不能荅
郊勞(爲下僖子病不/能相禮張本)〇夏四月甲辰朔日有食之晉侯問於士
文伯曰誰將當日食對曰魯衛惡之(受其凶惡惡如字/或烏路切非也)衛大魯
小公曰何故對曰去衛地如魯地(衛地豕韋也魯地降婁也日/食於豕韋之末及降婁之始)
(乃息故禍在衛大在魯小也周四/月今二月故曰在降婁降戸江切)於是有災魯實受之(災發於/衛而魯)
(受其/餘禍)其大咎其衛君乎魯將上卿(八月衛侯卒十一月/季孫宿卒咎其九切)公曰詩
所謂彼日而食于何不臧者何也(感日食/而問詩)對曰不善政之謂也
國無政不用善則自取謫于日月之災(謫譴也謫直革/切譴遣戰切)故政不
可不愼也務三而巳一曰擇人(擇賢/人)二曰因民(因民所利/而利之)三曰
從時(順四時/之所務)〇晉人來治𣏌田(前汝叔侯不盡歸今公適楚晉/人恨故復來治杞田復扶又切)
(下復/伐同)季孫將以成與之(成孟氏邑/本杞田)謝息爲孟孫守不可(謝息僖/子家臣)
(爲于僞切下爲杞同/守手又切下守臣同)曰人有言曰雖有挈缾之知守不假器禮
也(挈缾汲者喻小知爲人守器猶知不以借人挈苦結/切缾蒲丁切知音智注小知同汲音急借子夜切)夫子從
君而守臣喪邑(夫子謂孟僖子從/公如楚喪息浪切)雖吾子亦有猜焉(言季孫亦/將疑我不)
(忠猜七/才切)季孫曰君之在楚於晉罪也(言晉罪君/之在楚)又不聽晉魯罪
重矣晉師必至呉無以待之不如與之間晉而取諸𣏌(候晉間/隙可復)
(伐杞取之/間如字)吾與子桃(魯國汴縣東南有/桃虛虚起居切)成反誰敢有之是得二
成也魯無憂而孟孫益邑子何病焉辭以無山與之萊柞(萊柞/二山)
(萊音來祚子/洛切又音昨)乃遷于桃(謝息/遷也)晉人爲𣏌取成(不書非/公命)〇楚子享
公干新臺(章華/臺也)使長鬣者相(鬣鬚也欲光夸魯侯鬣力輒切/相息亮切鬚音須夸苦華切)好
以大屈(宴好之賜大屈弓名好呼報切注同屈居勿切大屈弓/名服同又云大曲也賈云寶金可以爲劒岀大屈地)
旣而悔之薳啓彊聞之見公公語之拜賀公曰何賀對曰齊
與晉越欲此乆矣寡君無適與也而傳諸君君其備禦三鄰
(言齊晉越將伐魯而取之見賢遍切語/魚據切適丁歴切傳直專切禦魚吕切)愼守寳矣敢不賀乎公
懼乃反之(傳言楚靈不/信所以不終)〇鄭子産聘于晉晉侯有疾韓宣子逆
客私焉(私/語)曰寡君寢疾於今三月矣並走羣望(晉所望祀山川/皆走往祈禱祈)
(音其禱丁老/切又丁報切)有加而無瘳今夢黃熊入于寢門其何厲鬼也對
曰以君之明子爲大政其何厲之有昔堯殛鯀于羽山(羽山/在東)
(海祝其縣西南瘳敕留切能音雄獸名亦作能如字一音奴能/三足鼈也解者云獸非入水之物故是鼈也一曰旣爲神何妨)
(是獸案說文及字林皆云能熊屬足似鹿然則能旣熊屬又爲/鼈類今本作能者勝也東海人祭禹廟不用熊白及鼈爲膳斯)
(豈鯀化爲二物乎殛紀力切誅也本/又作極音義同鯀古本切及注同)其神化爲黃熊以入于羽
淵實爲夏郊三代祀之(鯀禹父夏家郊祭之歷殷周二代又通/在羣神之數并見祀夏戸雅切并及注)
(同)晉爲盟主其或者未之祀也乎(言周衰晉爲盟主/得佐天子祀羣神)韓子祀
夏郊(祀/鯀)晉侯有間(間差也差/初賣切)賜子産莒之二方鼎(方鼎莒/所貢)〇
子産爲豐施歸州田於韓宣子(豐施鄭公孫叚之子三年晉以/州田賜叚爲于僞切下爲初言)
(同)曰日君以夫公孫叚爲能任其事而賜之州田今無禄早丗
不獲乆享君德其子弗敢有不敢以聞於君私致諸子(此年正/月公孫)
(叚卒夫音扶/任音士下同)宣子辭子産曰古人有言曰其父析薪其子弗克
負荷(荷擔也以微薄喻貴重析星歷切荷/本亦作何河可切又音河擔丁甘切)施將懼不能任其先
人之禄其況能任大國之賜縱吾子爲政而可後之人若屬有
疆埸之言敝邑獲戾(恐後代宣子者將以鄭取晉/邑罪鄭疆居良切埸音亦)而豐氏受其
大討吾子取州是免敝邑於戾而建置豐氏也敢以爲請(傳言/子産)
(貞而/不諒)宣子受之以告晉侯晉侯以與宣子宣子爲初言病有之
(初言謂與趙/文子爭州田)以易原縣於樂大心(樂大心宋大夫原晉/邑以賜樂大心也)〇鄭人
相驚以伯有曰伯有至矣則皆走不知所往(襄三十年鄭人殺/伯有言其鬼至)
鑄刑書之歲二月(在前/年)或夢伯有介而行(介甲也/介音界)曰壬子余將
殺帶也(駟帶助子晳殺伯有/壬子六年三月三日)明年壬寅余又將殺叚也(公孫叚/豐民黨)
(壬寅此年正/月二十八日)及壬子駟帶卒國人益懼齊燕平之月(此年/正月)壬寅
公孫叚卒國人愈懼其明月子産立公孫洩及良止以撫之乃
止(公孫洩子孔之子也襄十九年鄭殺子孔良止/伯有子也立以爲大夫使有宗廟洩息列切)子大叔問其
故子産曰鬼有所歸乃不爲厲吾爲之歸也大叔曰公孫洩何
爲(子孔不爲厲問何爲/復立洩復扶又切)子産曰說也爲身無義而圖說(伯有無/義以妖)
(鬼故立之恐惑民并立洩使若自以大義存/誅絶之後者以解說民心說如字徐始銳切)從政有所反之以
取媚也(民不可使知之故治政或當/反道以求媚於民治直吏切)不媚不信(說而後信/之說音悅)不信
民不從也及子産適晉趙景子問焉(景子晉中/軍佐趙成)曰伯有猶能爲
鬼乎子産曰能人生始化曰魄(魄形也魄/普白切)旣生魄陽曰魂(陽神/氣也)
用物精多則魂魄強(物權/勢)是以有精爽至於神明(爽明/也)匹夫匹
婦強死其魂魄猶能馮依於人以爲淫厲(強死不病也人謂匹/夫匹婦賤身强其丈)
(切下同馮皮/氷切下同)況良霄我先君穆公之胄子良之孫子耳之子敝
邑之卿從政三丗矣鄭雖無腆(腆厚也胄直又切從政三丗矣/子良公子去疾生子耳公孫輒)
(輒生伯有良霄三丗/爲鄭卿腆他典切)抑諺曰蕞爾國(蕞小貌蕞/在最切)而三丗執其政
柄其用物也弘矣其取精也多矣其族又太所馮厚矣(良霄魂/魄所馮)
(者貴重柄/彼命切)而強死能爲鬼不亦冝乎(傳言子産/之博敏)〇子皮之族飲
酒無度(相尚以奢/相困以酒)故馬師氏與子皮氏有惡(馬師氏公孫鉏之/子罕朔也襄三十)
(年馬師頡岀奔公孫鉏代之爲馬師與/子皮俱同一族鉏仕居切頡戸結切)齊師還自燕之月(在此/年二)
(月)罕朔殺罕魋(魋子皮弟/魋徒囬切)罕朔奔晉韓宣子問其位於子産(問/朔)
(可使在/何位)子産曰君之羈臣苟得容以逃死何位之敢擇卿違從
大夫之位(謂以禮去者/降位一等)罪人以其罪降(罪重則/降多)古之制也朔於敝
邑亞大夫也其官馬師也(大夫位/馬師職)獲戾而逃唯執政所寘之得
免其死爲惠大矣又敢求位宣子爲子産之敏也使從嬖大夫
(爲子産故使降一等不以罪降寘/之䜴切爲于僞切注同嬖必計切)〇秋八月衛襄公卒晉大夫
言於范獻子曰衛事晉爲睦(睦和/也)晉不禮焉庇其賊人而取其
地(賊人孫林父其地戚/也庇必利切又音秘)故諸侯貳詩曰䳭鴒在原兄弟急難(詩/小)
(雅䳭鴒/渠也飛則鳴行則揺喻兄弟相救於急難不可自舎/䳭本又作即精亦切鴒本又作令力丁切難如字又乃旦切摇)
(音遥又/以照切)又曰死喪之威兄弟孔懷(威畏也言有死喪/則兄弟冝相懷恩)兄弟之不
睦於是乎不弔(不相/弔恤)況逺人誰敢歸之今又不禮於衛之嗣(嗣/新)
(君/也)衛必叛我是絶諸侯也獻子以告韓宣子宣子說使獻子如
衛弔且反戚田(傳言戚田所由還/衛說音恱還音環)衛齊惡告喪于周且請命王
使成簡公如衛弔(簡公王/卿士也)且追命襄公曰叔父陟恪在我先王
之左右以佐事上帝(陟登也恪敬也帝天也叔父謂/襄公命如今之哀䇿恪苦各切)余敢忘髙
圉亞圉(二圉周之先也爲殷諸侯亦/受殷王追命者圉魚吕切)〇九月公至自楚孟僖子
病不能相禮(不能相儀荅郊勞以此爲巳病釋文病不能相/禮本或作病不能禮相息亮切勞力報切)乃
講學之(講習/也)苟能禮者從之及其將死也(二十四年孟僖/子卒傳終言之)召其
大夫(僖子屬/大夫)曰禮人之幹也無禮無以立吾聞將有達者曰孔
丘(僖子卒時孔/丘年三十五)聖人之後也(聖人/殷湯)而滅於宋(孔子六代祖孔父/嘉爲宋督所殺其)
(子奔/魯)其祖弗父何以有宋而授厲公(弗父何孔父嘉之髙祖宋/閔公之子厲公之兄何適)
(嗣當立以讓厲/公適丁歷切)及正考父(弗父何/之曾孫)佐戴武宣(三人皆/宋君)三命兹益
共(三命上卿也/言位髙益共)故其鼎銘云(考父廟/之鼎)一命而僂再命而傴三命
而俯(俯共於傴傴共於僂/僂力主切傴紆甫切)循牆而走(言不敢/安行)亦莫余敢侮(其共/如是)
(亦不敢侮慢/之侮亡甫切)饘於是鬻於是以餬余口(於是鼎中爲饘鬻饘鬻/餬屬言至儉饘之然切)
(鬻之六切孫炎云/淖麋也餬音胡)其共也如是臧孫紇有言(紇武/仲也)曰聖人有明
德者若不當丗其後必有達人(聖人之後有明德而/不當大位謂正考父)今其將在
孔丘乎我若獲没(得以/夀終)必屬說與何忌於夫子使事之(說南宫/敬叔何)
(忌孟懿子皆僖子之/子屬音燭說音恱)而學禮焉以定其位(知禮則/位安)故孟懿子與南
宫敬叔師事仲尼仲尼曰能補過者君子也詩曰君子是則是
效(詩小/雅)孟僖子可則效巳矣〇單獻公棄親用羈(獻公周卿士/單靖公之子)
(頃公之孫羈寄/客也單音善)〇冬十月辛酉襄頃之族殺獻公而立成公(襄/公)
(頃公之父成公/獻公弟頃音傾)○十一月季武子卒晉侯謂伯瑕(伯瑕士/文伯)曰吾
所問日食從之可常乎(衛侯武子/皆卒故)對日不可六物不同(各異/時)民
心不壹(政敎/殊)事序不類(有變/易)官職不則(治官居職/非一法)同始異終胡
可常也詩曰或燕燕居息或憔悴事國(詩小雅言不同憔在遥/切詩作盡瘁在醉切)
其異終也如是公曰何謂六物對曰歲時日月星辰是謂也公
曰多語寡人辰而莫同何謂辰對曰日月之會是謂辰(一歳日/月十二)
(會所會謂之/辰語魚據切)故以配日(謂以子丑/配甲乙)〇衛襄公夫人姜氏無子(姜/氏)
(宣/姜)嬖人婤姶生孟縶孔成子夢康叔謂已立元(成子衛卿孔達/之孫烝鉏也元)
(孟縶弟夢時元未生婤音周又直周切徐/敕周切始烏荅切縶張立切烝之承切)余使羈之孫圉與史
茍相之(羈烝鉏子苟史朝子羈居/宜切相息亮切朝如字)史朝亦夢康叔謂已余將命
而子苟與孔烝鉏之曾孫圉相元史朝見成子告之夢夢恊(恊/合)
(也)晉韓宣子爲政聘于諸侯之歳(在二/年)婤姶生子名之曰元孟
縶之足不良能行(跛也跛/波我切)孔成子以周易筮之曰元尚享衛國
主其社稷(今蓍/辭)遇屯䷂(震下坎土屯/屯張倫切)又曰余尚立縶尚克嘉之
(嘉善/也)遇屯䷻之比䷬(坤下坎上比屯𥘉/九爻變比毗志切)以示史朝史朝曰元亨
又何疑焉(周易曰屯元/亨亨許庚切)成子曰非長之謂乎(言屯之元亨謂年/長非謂名元長丁)
(丈/切)對曰康叔名之可謂長矣(善之長也名如/字徐武政切)孟非人也將不列
於宗不可謂長(足跛非全人不/可列爲宗主)且其繇曰利建侯(繇卦辭繇/直又切)嗣
吉何建建非嗣也(嗣子有常位故無所卜又無所建今以位不/定卜嗣得吉則當從吉而建之也釋文吉何)
(建本或/作可建)二卦皆云(謂再得屯卦皆/有建侯之文)子其建之康叔命之二卦告
之筮襲於夢武王所用也弗從何爲(外傳云大誓曰朕夢恊朕/卜襲於休祥戎商必克此)
(武王/辭)弱足者居(跛則偏弱居/其家不能行)侯主社稷臨祭祀奉民人事鬼神
從會朝又焉得居各以所利不亦可乎(孟跛利居元吉/利建焉於䖍切)故孔成
子立靈公十二月癸亥葬衛襄公(靈公/元也)
春秋左氏傳卷第二十一
春秋經傳集解昭三第二十二
　　　　　　　　　　杜氏　盡十二年
經八年春陳侯之弟招殺陳丗子偃師(以首惡從殺例故稱弟/又稱丗子招常遥切)
〇夏四月辛丑陳侯溺卒(襄二十七年大夫/盟干宋溺乃歷切)〇叔弓如晉〇楚
人執陳行人干徵師殺之(稱行人明非行/人罪干古丹切)〇陳公子留岀奔鄭
(留爲招所立未/成尹而岀奔)○秋蒐于紅(革車干乗不言大者經文闕也紅/魯地沛國蕭縣西有紅亭逺疑蒐)
(所求切紅戸東切/乗繩證切沛音貝)〇陳人殺其大夫公子過(與招共殺偃師書/名罪之過古禾切)
〇大雩(無傳不旱而/秋雩過也)〇冬十月壬午楚師滅陳(不稱將帥不以/告壬午月十八)
(日將子匠切/帥所類切)〇執陳公子招放之于越(無傳復稱公子兄/巳卒復扶又切)〇殺
陳孔奐(無傳招之黨楚/殺之奐呼亂切)〇葬陳哀公(嬖人袁克葬之魯往/會故書嬖必計切)
傳八年春石言于晉魏榆(魏榆晉地服云魏/邑也榆州里名)晉侯問於師曠曰
石何故言對曰石不能言或馮焉(謂有精神馮依石/而言馮皮冰切)不然民聽
濫也(濫失也濫/力暫切)抑臣又聞之(抑疑/辭)曰作事不時怨讟動于民則
有非言之物而言今宫室崇侈民力彫盡(彫傷也讟徒木切侈/昌氏切又尺氏切)
怨讟並作莫保其性(性命也民不敢/自保其性命)石言不亦冝乎於是晉侯
方築虒祁之宫(虒祁地名在絳西四十里臨汾水虒/音斯祁巨之切又臣之切汾扶云切)叔向曰子
野之言君子哉(子野師/曠字)君子之言信而有徴故怨逺於其身(怨/咎)
(逺其身也逺于/萬切各其九切)小人之言僭而無徴故怨咎及之詩曰哀哉不
能言匪舌是出唯躬是瘁(詩小雅也不能言謂不知言理以僣/言見退者其言非不從舌出以僭而)
(無信自取瘁病故哀之僭子念/切岀如字又尺逐切瘁在醉切)哿矣能言巧言如流俾躬處休
其是之謂乎(哿嘉也巧言如流謂非正言而順敘以聽言見荅/者言其可嘉以信而有徵自取安逸師曠此言緣)
(問流轉終歸于諌故以比巧言如流也當叔向時詩義如此故/與今說詩者小異哿古可切毛詩傳云可也俾必爾切本又作)
(卑休許虯/切美也)是宫也成諸侯必叛君必有咎夫子知之矣(謂十年/晉侯彪)
(卒/傳)○陳哀公元妃鄭姬生悼大子偃師(元妃嫡夫人也嫡/本又作適丁歷切)二妃
生公子留下妃生公子勝二妃嬖留有寵屬諸司徒招與公子
過(招及過皆哀公弟也勝/升證切又音升屬音燭)哀公有廢疾三月甲申公子招公子
過殺悼大子偃師而立公子留夏四月辛亥哀公縊(憂恚自/殺經書)
(辛丑從赴廢甫肺切/縊一䜴切恚一睡切)干徴師赴于楚(干徵師/陳大夫)且告有立公子勝
愬之于楚(以招過殺偃/師告愬也)楚人執而殺之(殺干/徵師)公子留奔鄭書日
陳侯之弟招殺陳丗子偃師罪在招也楚人執陳行人干徴師
殺之罪不在行人也(疑爲招赴楚當同罪故重發之爲/干僞切下爲子爲之同重直用切)〇叔弓
如晉賀虒祁也(賀宮/成)游吉相鄭伯以如晉亦賀虒祁也史趙見
子大叔曰甚哉其相蒙也(蒙欺也相息亮/切下而相同)可弔也而又賀之子
大叔曰若何弔也其非唯我賀將天下實賀(言諸侯畏晉非獨/鄭若何弔也本或)
(作若可/弔也)○秋大蒐于紅自根牟至于商衛革車千乗(大蒐數軍/實簡車馬)
(也根牟魯東界琅邪陽都縣有牟郷商宋地魯西境接宋衛也/言千乗明大蒐且見魯衆之大數也乗繩証切數色主切見賢)
(遍切/下同)〇七月甲戍齊子尾卒子旗欲治其室(子旗欒施也欲并/治子尾之家政)
丁丑殺梁嬰(梁嬰子/尾家宰)八月庚戍逐子成子工子車(三子齊大夫/子尾之屬子)
(成頃公子固也子工成之弟鑄也子車頃公/之孫捷也頃音傾下同鑄之樹切捷在接切)皆來奔(不書/非卿)而立
子良氏之宰(子良子尾之子髙彊/也子旗爲子良立宰)其臣曰孺子長矣(孺子謂子/良孺而樹)
(切本亦作􁆐/長丁丈切)而相吾室欲兼我也(兼并/也)授甲將攻之陳桓子善
於子尾亦授甲將助之或告子旗子旗不信則數人告將往又
數人告於道遂如陳氏桓子將出矣聞之而還(聞子旗至數/色主切下同)游
服而逆之(去戎備著常游戲之服/去起吕切著張略切)請命(問桓子/所至)對曰聞彊氏授
甲將攻子子聞諸曰弗聞子合亦授甲無宇請從(無宇桓子名/盍胡臘切從)
(才用/切)子旗曰子胡然彼孺子也吾誨之猶懼其不濟吾又寵秩
之(請爲之/立宰)其若先人何子盍謂之(謂之使/無攻我)周書曰惠不惠茂不
茂(周書康誥也言當施惠於不/惠者勸勉於不勉者茂勉也)康叔所以服弘大也(服行/也)桓子
稽顙曰頃靈福子(頃公靈公欒氏所事之/君稽音啓顙素黨切)吾猶有望(望子旗/惠及己)遂
和之如初(和欒髙/二家)〇陳公子招歸罪於公子過而殺之(言招所/以不死)
(而得/放)九月楚公子棄疾帥師奉孫呉圍陳(孫呉悼大子偃/師之子惠公)宋戴
惡會之(戴惡宋/大夫)冬十一月壬午滅陳(壬午十月十八日/傳言十一月誤)輿嬖
袁克殺馬毀玉以葬(輿衆也袁克嬖人之責/者欲以非禮厚葬哀公)楚人將殺之請
寘之(置馬玉寘/之䜴切)旣又請私(私盡君/臣恩)私於幄加絰於顙而逃(幄帳/也逃)
(不欲爲楚臣幄於/角切絰直結切)使穿封戍爲陳公(戌楚大夫滅陳爲縣使戍/爲縣公穿音川戍音恤)
曰城麇之役不謟(成麇役在襄二十六年戍與靈王爭/皇頡麇九倫切謟勑檢切頡戸結切)侍飲酒
於王王曰城麇之役女知寡人之及此女其辟寡人乎(及此謂/爲王女)
(音汝/下同)對曰若知君之及此臣必致死禮以息楚國(息寧/靜也)晉侯問
於史趙曰陳其遂亡乎對曰未也公曰何故對曰陳顓頊之族
也(陳祖舜舜出顓頊/顓音專頊許玉切)歲在鶉火是以卒滅陳將如之(顓頊氏以/嵗在鶉火)
(而滅火盛而水/滅鶉市春切)今在析水之津猶將復由(箕斗之間有天漢故/謂之所木之津由用)
(也析星歷切復/扶又切一音服)且陳氏得政于齊而後陳卒亡(物莫能/兩盛)自幕至
于瞽瞍無違命(幕舜之先瞽瞍舜父從幕至瞽瞍間無違/天命廢絶者幕音莫瞽音古瞍素口切)舜重
之以明德寘德於遂(遂舜後蓋殷之興存舜之後而封/遂言舜德乃至於遂重直用切)遂丗守
之及胡公不淫故周賜之姓使祀虞帝(胡公滿遂之後也事周/武王賜姓曰嬀封諸陳)
(紹舜後嬀/九危切)臣聞盛德必百丗祀虞之丗數未也繼守將在齊其
兆旣在矣(言陳氏興盛於齊形/兆巳見見賢遍切)
經九年春叔弓會楚子于陳(以事往非/行會禮)〇許遷于夷(許畏鄭欲/遷故以自)
(遷爲/文)〇夏四月陳災(天火日災陳旣巳滅降爲楚縣而書陳災/者猶晉之梁山沙鹿崩不書晉災言繫於)
(所災所害故/以所在爲名)〇秋仲孫貜如齊(貜俱縛切/徐俱碧切)〇冬築郎囿(囿音又/苑也於)
(郎地築苑/舊于目切)
傳九年春叔弓宋華亥鄭游吉衛趙黶會楚子于陳(楚子在陳/故四國大)
(夫往非盟主所召不行會/禮故不揔書黶於滅切)〇二月庚申楚公子棄疾遷許于夷
實城父(此時改城父爲夷故傳/實之城父縣屬譙郡)取州來淮北之田以益之(益許/田)
伍舉授許男田然丹遷城父人於陳以夷濮西田益之(以夷田/在濮水)
(西者與城父/人濮音卜)遷方城外人於許(成十五年許遷於葉因謂之許/今許遷於夷故以方城外人實)
(其處傳言靈王使民不/安葉始渉切處昌慮切)〇周甘人與晉閻嘉爭閻田(甘人甘大/夫襄也閻)
(嘉晉閻縣大/夫閻似廉切)晉梁丙張趯率隂戎伐潁(隂戎陸渾之戎潁/周邑趯他歷切)王使
詹桓伯辭於晉(辭責讓之桓伯周/大夫詹之廉切)曰我自夏以后稷魏駘芮𡵨
畢吾西土也(在夏丗以后稷功受此五國爲西土之長駘在始/平武功縣所治釐城𡵨在扶風美陽縣西北夏户)
(雅切駘他來切依字應作邰芮如銳切𡵨其冝切長丁丈切/下師長同治直吏切釐本又作漦他本切又音來又力之切)及
武王克商蒲姑商奄吾東土也(樂安博昌縣北有蒲姑城蒲如/字一音薄奄於檢切樂音洛)
巴濮楚鄧吾南土也肅愼燕毫吾北土也(肅愼北夷在玄莬北/三千餘里巴必加切)
(燕於賢切/亳歩各切)吾何邇封之有(邇近/也)文武成康之建母弟以蕃屏周
亦其廢隊是爲(爲後丗廢隊兄弟之國當救濟之蕃方/元切屏必井切隊直類切爲于僞切)豈如弁
髦而因以敝之(童子垂髦始冠必三加冠成禮而棄其始冠故/言弁髦因以敝之弁皮彦切本又作卞髦音毛)
(冠古/亂切)先王居檮杌于四裔以禦螭魅(言檮机略舉四凶之一下/言四裔則三苗在其中檮)
(徒刀切杌五忽切裔以制切禦魚吕/切螭勑知切魅本又作鬽武兾切)故允姓之姦居于瓜州(允/姓)
(隂戎之祖與三苗俱放三危者瓜州/今敦煌瓜古華切敦都門切煌音皇)伯父惠公歸自秦而誘以
來(僖十五年晉惠公自秦歸二十/二年秦晉遷陸渾之戎於伊川)使偪我諸姬入我郊甸則戎
焉取之(邑外爲郊郊外爲甸言戎取周郊甸之地/偪彼力切甸徒遍切焉於䖍切又如字)戎有中國誰
之咎也(咎在晉咎/其九切)后稷封殖天下今戎制之不亦難乎(后稷修/封疆殖)
(五榖今戎得之唯以畜牧殖時力切疆居/良切畜許又切又許六切牧音目又音茂)伯父圖之我在伯父
猶衣服之有冠冕木水之有本原民人之有謀主也(民人謀主/宗族之師)
(長)伯父若裂冠毀冕拔本塞原專棄謀主雖戎狄其何有余一
人(伯父猶然則雖戎狄無所可/責晉率隂戎伐周邑故云然)叔向謂宣子曰文之伯也豈能
改物(言文公雖伯未能改正朔/易服色伯如字又音霸)翼戴天子而加之以共(翼佐/也)自
文以來丗有衰德而暴滅宗周(宗周/天子)以宣示其侈諸侯之貳不
亦冝乎且王辭直子其圖之宣子說王有姻喪(外親之喪/說音恱)使趙
成如周弔且致閻田與禭(禭送死衣/禭音遂)反潁俘王亦使賔滑執甘
大夫襄以說於晉晉人禮而歸之(賔滑周大夫俘芳夫切滑乎/八切又于八切說如字又音)
(恱)〇夏四月陳災鄭禆竈曰五年陳將復封封五十二年而遂
亡子産問其故對曰陳水屬也(陳顓頊之後故爲水屬/復扶又切下注復封同)火水妃
也(火畏水故爲之妃/妃芳非切又音配)而楚所相也(相治也楚之先祝融爲髙辛/氏火正主治火事相息亮切)
(注/同)今火出而火陳(火心星也火出於周爲五月而以/四月岀者以長曆推前年誤置閏)逐楚而建
陳也(水得妃而興陳興則楚/衰故曰逐楚而建陳)妃以五成故曰五年(妃合也五行/各相妃合得)
(五而成故五歳而陳復封爲十三年/陳侯呉歸于陳傳妃音配注同)歲五及鶉火而後陳卒亡
楚克有之天之道也故曰五十二年(是歳歳在星紀五歳及大/梁而陳復封自大梁四歳)
(而及鶉少後四周四十八歳凡五及鶉火五十/二年天數以五爲紀故五及鶉火火盛水衰)〇晉荀盈如齊
逆女(自爲逆爲/于僞切)還六月卒于戲陽(魏郡内黃縣北有/戲陽城戲許冝切)殯于絳未
葬晉侯飲酒樂膳宰屠蒯趨入請佐公使尊(公之使人執尊酌/酒請爲之佐樂音)
(洛屠音徒禮記作杜蒯/苦怪切如字亦所吏切)許之(公許/之)而遂酌以飲工(工樂師師曠/也飲於鴆切)
(下又/飲同)曰女爲君耳將司聦也(樂所以聦耳/女音汝下同)辰在子卯謂之疾日
(疾惡也紂以甲子喪桀以乙卯/亡故國君以爲忌日喪息浪切)君徹宴樂學人舎業爲疾故也
君之卿佐是謂股肱股肱或虧何痛如之(言痛疾過於忌日舎/音捨爲于僞切下爲)
(是/同)女弗聞而樂是不聦也(不聞是義/而作樂)又飲外嬖嬖叔(外都大夫/之嬖者)
曰女爲君目將司明也(職在外/故主視)服以旌禮(旌表/也)禮以行事(事政/令)
事有其物(物類/也)物有其容(容貌/也)今君之容非其物也(有卿佐之/喪而作樂)
(歡會故曰/非其物)而女不見是不明也亦自飲也曰味以行氣氣以實
志(氣和則/志充)志以定言(在心爲志/發口爲言)言以出令臣實司味二御失官
而君弗命臣之罪也(工與嬖叙時御君/者失官不聦明)公說徹酒初公欲廢知
氏而立其外嬖爲是悛而止秋八月使荀躒佐下軍以說焉(躒/荀)
(盈之子知文子也佐下軍代父也說自解說公說音恱/知音智下同悛七全切躒本又作擽力狄切徐音洛)〇孟僖
子如齊殷聘禮也(自叔老聘齊至今二十年禮意乆曠今/脩盛聘以無忘舊好故曰禮好呼報切)〇冬
築郎囿書時也季平子欲其速成也叔孫昭子曰詩曰經始勿
亟庶民子來(詩大雅言文王始經營靈臺非急疾之衆民自以/子義來勸樂爲之亟紀力切樂如字又五敎切一)
(音/洛)焉用速成以其勦民也(勦熒也焉於䖍切勦/初交切又子小切)無囿猶可無名
其可乎
經十年春王正月〇夏齊欒施來奔(耆酒好内以取敗亡故書/名耆市志切傳同好呼報)
(切)〇秋七月季孫意如叔弓仲孫貜帥師伐莒(三大夫皆卿故/書之季孫爲主)
(二子/從之)〇戊子晉侯彪卒(五同盟彪/彼虯切)〇九月叔孫婼如晉葬晉平
公(三月而/葬速)○十有二月甲子宋公成卒(十一同盟也無冬史闕/文成音城何休音恤)
傳十年春王正月有星出於婺女(客星也不書非孛婺/武付切孛蒲對切)鄭禆竈
言於子産曰七月戊子晉君將死今兹歲在顓頊之虚(歳歳星/也顓頊)
(之虚謂玄枵禆婢支切/虚起魚切枵許驕切)姜氏任氏實守其地(姜齊姓任薛姓齊/薛二國守玄枵之)
(地任/音壬)居其維首而有妖星焉告邑姜也(客星居玄枵之維首邑/姜齊大公女晉唐叔之)
(母星占婺女爲旣嫁之女織女爲處女邑姜齊之旣/嫁女妖星在婺女齊得歳故知禍歸邑姜大音泰)邑姜晉之
妣也天以七紀(二十八宿面七妣/必履切宿音秀)戊子逢公以登星斯於是乎
出(逢公殷諸侯居齊地者逢公將死妖星岀婺女/時非歲星所在故齊自當禍而以戊子日卒)吾是以譏之
(爲晉侯/彪卒傳)○齊惠欒髙氏皆耆酒(欒髙二族/皆出惠公)信内多怨(說婦人言/故多怨說)
(音/恱)彊於陳鮑氏而惡之(惡陳鮑惡/烏路切)夏有告陳桓子曰子旗子良
將攻陳鮑亦告鮑氏桓子受甲而如鮑氏遭子良醉而騁(欲及/子良)
(醉故騁告鮑文/子騁勑領切)遂見文子(文子/鮑國)則亦授甲矣使視二子(二子子/旗子良)
則皆將飲酒桓子曰彼雖不信(彼傳言者/傳直專切)聞我授甲則必逐我
及其飲酒也先伐諸陳鮑方睦遂伐欒髙氏子良曰先得公陳
鮑焉往(欲以公自輔助先伐諸/一本無伐字焉於䖍切)遂伐虎門(欲入公不聽/故伐公門)晏平仲
端委立于虎門之外(端委/朝服)四族召之無所往(四族欒/髙陳鮑)其徒曰助
陳鮑乎曰何善焉(言無善/義可助)助欒髙乎曰庸愈乎(罪惡不差於陳/鮑差𥘉賣切)
然則歸乎曰公伐焉歸公召之而後入公卜使王黒以靈姑銔
率吉請斷三尺焉而用之(王黒齊大夫靈姑銔公旗名斷三尺/不敢與君同銔扶眉切又音平率所)
(律切徐所類/切斷丁管切)五月庚辰戰于稷(稷祀后稷之處稷地名六國/時齊有稷下館處昌慮切)欒
髙敗又敗諸莊(莊六軌/之道)國人追之又敗諸鹿門(鹿門齊/城門)欒施髙
彊來奔(髙彊不/書非卿)陳鮑分其室晏子謂桓子必致諸公讓德之主
也讓之謂懿德凡有血氣皆有爭心故利不可強(不可強取爭/爭鬪之爭強)
(其丈/切)思義爲愈義利之本也蕰利生孽(蕰畜也孽妖害也蕰紆/粉切孽魚列切畜勑六)
(切)姑使無蕰乎可以滋長桓子盡致諸公而請老于莒(莒齊邑/長丁丈)
(切)桓子召子山(子山子商子周襄三十/一年子尾所逐羣公子)私具幄幕器用從者之
衣屨(私具不告公幄於角切幕/音莫從才用切屨九具切)而反棘焉(棘子山故邑齊國西/安縣東有㦸里亭)
子商亦如之而反其邑子周亦如之而與之夫于(子周本無邑/故更與之濟)
(南於陵縣西/北有于亭)反子城子公公孫捷(三子八年/子旗所逐)而皆益其禄凡公
子公孫之無禄者私分之邑(桓子以己/邑分之)國之貧約孤寡者私與
之粟曰詩云陳錫載周能施也(詩大雅言文王能布陳大利以/賜天下行之周徧載如字詩作)
(哉毛云哉載也鄭云始也/施始䜴切下注同徧音遍)桓公是以霸(齊桓公亦能/施以致霸)公與桓子
莒之旁邑辭(讓不/受)穆孟姬爲之請髙唐陳氏始大(穆孟姬景公/母傳言陳氏)
(所以興爲/于僞切)〇秋七月平子伐莒取郠(郠莒地取郠不書公見討/於平丘魯諱之郠古杏切)
獻俘姑用人於亳社(以人祭殷社俘芳/夫切亳歩洛切)臧武仲在齊聞之曰周
公其不饗魯祭乎周公饗義魯無義詩曰德音孔昭視民不佻
(詩小雅佻偷也言明德君子必/愛民視如字詩作示佻他彫切)佻之謂甚矣而壹用之將誰福
哉(壹同也同人於/畜牲畜許六切)〇戊子晉平公卒(如禆竈/之言)鄭伯如晉及河晉
人辭之游吉遂如晉(禮諸侯不/相弔故辭)〇九月叔孫婼齊國弱宋華定
衛北宫喜鄭罕虎許人曹人莒人邾人薛人杞人小邾人如晉
葬平公也(經不書諸侯大/夫者非盟會)鄭子皮將以幣行(見新君之贄見賢/遍切下得見同贄)
(音/至)子産曰喪焉用幣用幣必百兩(載幣用車百乗焉/於虔切乗繩證切)百兩必千
人千人至將不行(行用/也)不行必盡用之(不得見新君將自/費用盡費芳味切)幾千
人而國不亡(言千人之費不可數/幾居豈切數所角切)子皮固請以行旣葬諸侯之
大夫欲因見新君叔孫昭子曰非禮也弗聽叔向辭之曰大夫
之事畢矣(送葬/禮畢)而又命孤孤斬焉在衰絰之中(旣葬未卒哭故/猶服斬衰衰七)
(雷切本又作/縗絰直結切)其以嘉服見則喪禮未畢其以喪服見是重受吊
也大夫將若之何皆無辭以見子皮盡用其幣歸謂子羽曰非
知之實難將在行之(言不患不知患不能行嘉服見如字/又賢遍切重直用切見賢遍切下同)夫子
知之矣我則不足(言己由子産之戒旣知其不/可而遂行之是我之不足)書曰欲敗度縱
敗禮(逸書敗/必邁切)我之謂矣夫子知度與禮矣我實縱欲而不能自
克也(欲因喪以慶新君故縱而/行之不能自勝勝音升)昭子至自晉大夫皆見髙彊見
而退(髙彊/子良)昭子語諸大夫曰爲人子不可不愼也哉昔慶封亡
子尾多受邑而稍致諸君君以爲忠而甚寵之將死疾于公宫
(在公宫被疾/語魚據切)輦而歸君親推之(推其車而送之推/如字又他囬切)其子不能任
是以在此忠爲令德其子弗能任罪猶及之難不愼也喪夫人
之力棄德曠宗以及其身不亦害乎(夫人謂子尾曠空也任音/壬下同喪息浪切夫音扶)
詩曰不自我先不自我後其是之謂乎(詩少雅言禍亂不在他/正當己身以喻髙彊身)
(自取/此禍)○冬十二月宋平公卒初元公惡寺人柳欲殺之(元公平/公大子)
(佐也惡烏路/切寺又作侍)及喪柳熾炭于位(以温地熾尺志/切炭吐旦切)將至則去之(使/公)
(坐其處夫起吕/切處昌慮切)比葬又有寵(言元公好惡無常比必利/切好呼報切惡烏路切)
經十有一年春王二月叔弓如宋葬宋平公〇夏四月丁巳楚
子䖍誘蔡侯般殺之于申(蔡侯雖弑父而立楚子誘而殺之刑/其羣士蔡大夫深怨故以楚子名告)
(䖍其連切般音班/弒申志切傳放此)〇楚公子棄疾帥師圍蔡〇五月甲申夫人
歸氏薨(昭公母胡/女歸姓)○大蒐于比蒲(比音毗徐/扶夷切)〇仲孫貜會邾子盟
于祲祥(祲祥地闕祲子/鳩切又七林切)○秋季孫意如會晉韓起齊國弱宋華
亥衛北官佗鄭罕虎曹人𣏌人于厥憖(厥憖地闕佗徒河切憖/魚靳切徐五巾切又五)
(轄/切)○九月已亥葬我小君齊歸(齊謚齊/如字)〇冬十有一月丁酉楚
師滅蔡執蔡丗子有以歸用之(用之殺/以祭山)
傳十一年春王二月叔弓如宋葬平公也(嫌以聘事行/故傳具之)〇景王
問於萇弘曰今兹諸侯何實吉何實凶(萇弘周大夫/萇直良切)對曰蔡凶
此蔡侯般弑其君之歳也歳在豕韋(襄三十年蔡丗子般弒其/君歳在豕韋至今十三歳)
(歳復在豕韋般即靈侯/也復扶又切下歳復同)弗過此矣(言蔡凶不/過此年)楚將有之然壅也
(蔡近楚故知楚將有之楚無德而/享大利所以壅積其惡壅於勇切)歳及大梁蔡復楚凶天之道
也(楚靈王弑立之歳在大梁到昭十三年/歳復在大梁美惡周必復故知楚凶)楚子在申召蔡靈侯靈
侯將往蔡大夫曰王貪而無信唯蔡於感(蔡近楚之大國故/楚常恨其不復順)今
幣重而言甘誘我也不如無往蔡侯不可三月丙申楚子伏甲
而饗蔡侯於申醉而執之夏四月丁巳殺之刑其士七十人公
子棄疾帥師圍蔡(傳言楚子無/道重直用切)韓宣子問於叔向曰楚其克乎
對曰克哉蔡侯獲罪於其君(謂弑父/而立)而不能其民(不能/施德)天將假
手於楚以斃之(借楚手以討/蔡斃婢丗切)何故不克然肸聞之不信以幸不
可再也楚王奉孫呉以討於陳曰將定而國陳人聽命而遂縣之
(事在/八年)今又誘蔡而殺其君以圍其國雖幸而克必受其咎弗能
乆矣桀克有緍以喪其國紂克東夷而隕其身(紂爲黎之蒐東/夷叛之桀爲仍)
(之會有緍叛之故伐而克之緍武巾/切喪息浪切下且喪同隕于敏切)楚小位下而亟暴於二王
能無咎乎天之假助不善非祚之也厚其凶惡而降之罰也且
譬之如天其有五材而將用之力盡而敝之是以無拯不可没
振(金木水火土五者爲物用乆則必有敝盡盡則棄捐故言無/拯極猶救助也不可没振猶不可復振亟欺兾切數也咎其)
(乆切胙本又作祚在路切拯拯濟之拯振之愼切捐以/專切救本亦作捄音救不可復振扶又切本亦無此字)○五月齊
歸薨大蒐于比蒲非禮也孟僖子會邾莊公盟于祲祥脩好禮
也(蒐非存亡之由故臨喪不冝爲之盟會/以安社稷故喪盟謂之禮好呼報切)泉丘人有女夢以其
帷幕孟氏之廟(泉丘魯邑夢以其帷位悲/切一本作夢以帷幕音莫)遂奔僖子其僚從之
(鄰女爲僚友者隨而/奔僖子僚力彫切)盟于淸丘之社曰有子無相棄也(二女自/共盟)
僖子使助薳氏之簉(簉副倅也薳氏之女爲僖子副妾别居在/外故僖子納泉丘人女令副助之薳爲彼)
(切又作蔿簉本又作簉初又切說/文簉從廾倅七對切令力呈切)反自祲祥宿於薳氏生懿子
及南宫敬叔於泉丘人其僚無子使字敬叔(字養也似雙生生/如字或所敬切)
〇楚師在蔡(向四月之師/向本又作曏)晉荀呉謂韓宣子曰不能救陳又不能
救蔡物以無親(物事/也)晉之不能亦可知也己爲盟主而不恤亡
國將焉用之秋會于厥憖謀救蔡也(不書救蔡不果/救焉於䖍切)鄭子皮將
行子産曰行不逺不能救蔡也蔡小而不順楚大而不德天將
棄蔡以壅楚盈而罰之(盈楚/惡)蔡必亡矣且喪君而能守者鮮矣
三年王其有咎乎美惡周必復王惡周矣(元年楚子弑君而立/歳在大梁後三年十)
(三歳歳星周復於大梁鮮息淺/切復扶又切本或作復在切)晉人使狐父請蔡于楚弗許(狐/父)
(音剛廬/力呉切)申無宇曰不祥五牲不相爲用況用諸侯乎(五牲牛羊/豕犬雞爲)
(于僞切/或如字)王必悔之(悔爲/暴虐)〇十二月單成公卒(終叔向/之言)〇楚子城
陳蔡不羹(襄城縣東南有不羹城定陵西北有不/羮亭羹舊音郎漢書地理志作更字)使棄疾爲蔡
公王問於申無宇曰棄疾在蔡何如對曰擇子莫如父擇臣莫
如君鄭莊公城櫟而寘子元焉使昭公不立(子元鄭公子莊公/寘子元於櫟桓十)
(五年厲公因之以殺櫟大夫檀伯遂居櫟卒使昭/公不安位而見殺櫟力狄切寘之䜴切檀徒丹切)齊桓公城榖
而寘管仲焉至于今頼之(城穀在莊/三十二年)臣聞五大不在邊五細不
在庭(上古金木水火土謂之五官玄鳥氏丹鳥氏亦有五又以/五鳩鳩民五雉爲五官正蓋立官之本也末丗隨事施職)
(是以官無常數今無宇稱習古言故云五大也官五官之長專/盛過節則不可居邊細弱不勝任亦不可居朝廷長丁丈切勝)
(音/升)親不在外羈不在内今棄疾在外鄭丹在内(襄十九年/丹奔楚)君其
少戒王曰國有大城何如對日鄭京櫟實殺曼伯(曼伯檀伯也/厲公得櫟又)
(并京曼/音萬)宋蕭毫實殺子游(在莊十/二年)齊渠丘實殺無知(在莊九年/渠丘今齊)
(國西安縣也齊/大夫雍廪邑)衛蒲戚實出獻公(蒲寗殖邑戚孫林父邑出獻/公在襄十四年岀如字徐音)
(黜)若由是觀之則害於國末大必折(折其/本)尾大不掉君所知也
(爲十二年陳蔡作/亂傳掉徒弔切)
經十有二年春齊髙偃帥師納北燕伯于陽(三年燕伯出奔齊/髙傒玄孫齊大夫)
(陽即唐燕别邑中山有唐縣/不言于燕未得國都傒音奚)〇三月壬申鄭伯嘉卒(五同/盟)〇夏
宋公使華定來聘(定華/椒孫)〇公如晉至河乃復(晉人以莒/故辭公)〇五月
葬鄭簡公(三月而/葬速)〇楚殺其大夫成熊(傳在葬簡公上/經從赴熊音雄)○秋七
月〇冬十月公子憖出奔齊(書名謀亂故也憖魚覲/切一讀爲整正領切)〇楚子伐
徐(不書圍以/乾谿師告)〇晉伐鮮虞(不書將帥史闕文將/子匠切帥所類切)
傳十二年春齊髙偃納北燕伯款于唐因其衆也(言因唐衆欲/納之故得先)
(入/唐)〇三月鄭簡公卒將爲葬除(除葬道爲/于僞切)及游氏之廟(游氏子/大叔旋)
將毀焉子大叔使其除徒執用以立而無庸毀(用毁/廟具)曰子産過
女而問何故不毀乃日不忍廟也諾將毀矣(敎毀廟者之/辭女音汝)旣如
是子産乃使辟之司墓之室有當道者(簡公别營葬地不在鄭/先公舊墓故道有臨時)
(迂直也司墓之室鄭之掌公墓/大夫徒屬之家迂音于一音於)毀之則朝而塴(塴下棺朝如字/塴北鄧切徐甫)
(贈切禮家作窆/彼驗切義同)弗毀則日中而塴子大叔請毀之曰無若諸侯
之賔何(不欲乆/留賔)子産曰諸侯之賔能來會吾喪豈憚日中無損
於賔而民不害何故不爲遂弗毀日中而葬君子謂子産於是
乎知禮禮無毀人以自成也(憚徒/旦切)〇夏宋華定來聘通嗣君也
(宋元公/新即位)享之爲賦蓼蕭弗知又不荅賦(蓼蕭詩小雅義取燕笑/語兮是以有譽處兮樂)
(與華定燕語也又曰旣見君子爲龍爲光欲以寵光賔也又曰/冝兄冝苐令德夀凱言賔有令徳可以壽樂也又和鸞雍雍萬)
(福攸同言欲與賔同福禄也/爲于僞切蓼音六樂音洛)昭子曰必亡宴語之不懷(懷思/也)寵
光之不宣(宣揚/也)令德之不知同福之不受將何以在(爲二十年/華定出奔)
(傳)〇齊侯衛侯鄭伯如晉朝嗣君也(晉昭公新/立)公如晉(亦欲朝/嗣君)
至河乃復取郠之役(在十/年)莒人愬于晉晉有平公之喪未之治
也故辭公公子憖遂如晉(憖魯大夫如晉不書還不/復命而奔故史不書於䇿)晉侯享
諸侯子産相鄭伯辭於享請免喪而後聽命(簡公未葬/相息亮切)晉人許
也(解經所/以書名)〇六月葬鄭簡公(傳終子産辭享明旣葬/則爲免喪經書五月誤)〇晉荀呉
僞會齊師者假道於鮮虞遂入昔陽(鮮虞白狄别種在中山新/市縣昔陽肥國都樂平沾)
(縣東有昔陽城種章勇切沾音張/廉切韋昭音沾字林他兼切)秋八月壬午滅肥以肥子緜
臯歸(肥白狄也緜臯其君名鉅鹿下曲陽縣西南有肥累/城爲下晉伐鮮虞起臯古刀切累劣彼切又力輒切)○周
原伯絞虐其輿臣使曹逃(原伯絞周大夫原公也輿/衆也曹羣也絞古卯切)冬十月壬
申朔原輿人逐絞而立公子跪㝷(跪㝷絞弟跪求/委切又音詭)絞奔郊(郊周/地)
○甘簡公無子立其弟過(甘簡公周卿士過/古禾切下子過同)過將去成景之族
(成公景公皆過之/先君去起吕切)成景之族賂劉獻公(欲使殺過劉獻公亦/周卿士劉定公子)丙
申殺甘悼公(悼公/即過)而立成公之孫鰌(鰌平公/鰌音秋)丁酉殺獻太子之
傅庾皮之子過(過劉獻公/太子之傳)殺瑕辛于市及宫嬖綽王孫没劉州
鳩隂忌老陽子(六子周大夫及庾過皆甘悼公之/黨傳言周衰原甘二族所以遂微)○季平子立
而不禮於南蒯(蒯南遺之子季氏費邑/宰蒯苦怪切費音秘)南蒯謂子仲(子仲公/子憖)吾
出季氏而歸其室於公(室季氏/家財)子更其位(更代也/更音庚)我以費爲公
臣子仲許之南蒯語叔仲穆子且告之故(穆子叔仲帶之子叔/仲小也語以欲岀季)
(氏以不見禮/故語魚據切)季悼子之卒也叔孫昭子以再命爲卿(悼子季武/子之子平)
(子父也傳言叔孫之見/命乃在平子爲卿之前)及平子伐莒克之更受三命(十年平子/伐莒以功)
(加三命昭子不伐莒/亦以例加爲三命)叔仲子欲構三家(欲構使/相憎)謂平子曰三命
踰父兄非禮也(言昭子受三命/自踰其先人)平子曰然故使昭子(使昭子/自貶黜)昭
子曰叔孫氏有家禍殺適立庶故婼也及此(禍在四年/適丁歷切)若因禍
以斃之則聞命矣(言因亂討/已不敢辭)若不廢君命則固有著矣(著位/次)昭
子朝而命吏曰婼將與季氏訟書辭無頗(頗偏也頗/普何切)季孫懼而
辭歸罪於叔仲子故叔仲小南蒯公子憖謀季氏憖告公而遂
從公如晉(憖子/仲)南蒯懼不克以費叛如齊子仲還及衛聞亂逃
介而先(介副使也介音/介使所吏切)及郊聞費叛遂奔齊(言及郊解經/所以書出)南蒯
之將叛也其郷人或知之過之而歎(郷人過/蒯而歎)且言曰恤恤乎湫
乎攸乎(恤恤憂患湫愁隘攸懸危之貌湫子小切徐在酒切一/音秋攸如字徐以帚切隘於賣切懸音玄本又作縣)
深思而淺謀邇身而逺志家臣而君圖(家臣而圖人君之事故/言思深而謀淺身近而)
(志遠思/息嗣切)有人矣哉(言今有此人/微以感之)南蒯枚筮之(不指其事汎卜/吉凶汎芳劒切)遇坤䷁
(坤下坤/上坤)之比䷓(坤下坎上比/坤六五爻變)曰黃裳元吉(坤六五/爻辭)以爲大吉也
示子服惠伯曰即欲有事何如惠伯曰吾甞學此矣忠信之事則
可不然必敗外彊内温忠也(坎險故彊坤順故温/彊而能温所以爲忠)和以率貞信
也(水和而土安正/和正信之本也)故曰黃裳元吉黃中之色也裳下之飾也元
善之長也中不忠不得其色(言非黄長/丁丈切)下不共不得其飾(不爲/裳)
事不善不得其極(失中/德)外内倡和爲忠(不相違也倡昌/亮切和戸卧切)率事以
信爲共(率猶/行也)供養三德爲善(三德謂正直剛克柔克/也供九用切養餘亮切)非此三者
弗當(非忠信善不當此卦/當如字或丁浪切)且夫易不可以占險將何事也且可
飾乎(夫易猶此易謂黃裳元吉之卦問其何/事欲令從下之飾夫音扶令力呈切)中美能黃上美爲
元下美則裳參成可筮(參美盡備吉可如筮/參七南切又音三)猶有闕也筮雖吉
未也(有闕謂/不參成)將適費飲郷人酒(南蒯自其家還/適費飲於鴆切)郷人或歌之曰
我有圃生之𣏌乎(言南蒯在費欲爲亂如杞生於園圃非冝也/𣏌世所謂枸𣏌也圃布古切𣏌音起拘音苟)
(本又/作狗)從我者子乎(子男子之通稱言從己可/不失今之尊稱尺證切)去我者鄙乎倍其
鄰者恥乎(鄰猶親也/倍音佩)巳乎巳乎非吾黨之士乎(巳乎巳乎言/自遂不改)平
子欲使昭子逐叔仲小(欲以自/解說)小聞之不敢朝昭子命吏謂小
待政於朝曰吾不爲怨府(言不能爲季氏逐小生怨禍之聚/爲明年叔弓圍費傳爲于僞切)〇
楚子狩于州來(狩冬獵也狩本/亦作守手又切)次于潁尾(潁水之尾/在下蔡西)使蕩侯潘
子司馬督嚻尹午陵尹喜帥師圍徐以懼呉(五子楚大夫徐吴/與國故圍之以偪)
(吴潘普于切督本亦作裻/音篤嚻五刀切徐許驕切)楚子次于乾谿(在譙國城/父縣南)以爲之援
雨雪王皮冠秦復陶(秦所遺羽衣也援于眷切雨于付切王皮/冠一本作楚子皮冠復音服一音福陶徒)
(刀切遺/唯季切)翠被(以翠羽飾𬒳/𬒳普義切)豹爲(以豹皮爲/履舄音昔)執鞭以出(執鞭以敎/令鞭必緜)
(切或革旁伯更/者五孟切非也)僕析父從(楚大夫析星歷/切從才用切)右尹子革夕(子革鄭/丹夕莫)
(見莫音暮/見賢遍切)王見之去冠被舎鞭(敬大臣去起/吕切舎音捨)與之語曰昔我先
王熊繹(楚始封君/繹音亦)與吕級(齊大公之子丁公/級音急本亦作伋)王孫牟(衛康叔/子康搶)爕父
(晉唐叔之子爕/素協切父音甫)禽父(周公子/伯禽)並事康王(康王成/王子)四國皆有分我
獨無有(四國齊晉魯衛分珎寳/之器分扶問切下同)今吾使人於周求鼎以爲分王
其與我乎對曰與君王哉昔我先王熊繹辟在荆山(在新城沶/郷縣南辟)
(匹亦切沶音/市又音示)篳路藍縷以處草莽跋涉山林以事天子唯是桃
弧棘矢以共禦王事(桃弧棘矢以禦不祥言楚在山林少所出/有篳音必藍力甘切縷力主切莽武黨切)
(跋蒲末切共音/恭禦魚吕切)齊王舅也(成王母齊/大公女)晉及魯衛王母弟也楚是
以無分而彼皆有今周與四國服事君王將唯命是從豈其愛
鼎王曰昔我皇祖伯父昆吾舊許是宅(陸終氏生六子長日昆吾/少曰季連季連楚之祖故)
(謂昆吾爲伯父昆吾甞居許地故曰舊許是/宅長丁丈切少詩照切甞一本作曽才能切)今鄭人貪頼其田
而不我與我若求之其與我乎對曰與君王哉周不愛鼎鄭敢愛
田王曰昔諸侯逺我而畏晉今我大城陳蔡不羹賦皆千乗子
與有勞焉諸侯其畏我乎對曰畏君王哉是四國者專足畏也
(四國陳蔡二不羹遠干萬切/羹音郎乗繩證切與音預)又加之以楚敢不畏君王哉工尹
路請曰君王命剥圭以爲鋮柲(鏚斧也柲柄也破圭玉以飾斧/柄剥邦角切鏚音戚柲音秘)
敢請命(請制度/之命)王入視之析父謂子革吾子楚國之望也今與
王言如響國其若之何(譏其順王心如響應聲/響許丈切應應對之應)子革曰摩厲以
須王出吾刄將斬矣(以已喻鋒刄欲自摩厲以/斬王之淫慝慝他得切)王出復語左史
倚相趨過(倚相楚史名復扶又切倚於/綺切徐其綺切相息亮切)王曰是良史也子善視
之是能讀三墳五典入索九丘(皆古書名墳扶云切/索所白切本又作素)對曰臣甞
問焉昔穆王欲肆其心(周穆王/肆極也)周行天下將皆必有車轍焉跡
焉祭公謀父作祈招之詩以止王心(謀父周卿士祈父周司馬/丗掌甲兵之職招其名祭)
(公方諫遊行故指司馬官而言此詩逸行如字又下/孟切轍直列切祭側界切招常遙切又音昭父音甫)王是以獲
没於祗宫(獲没不見篡弒祗音支又/音祁篡初患切弒申志切)臣問其詩而不知也若問
逺焉其焉能知之王曰子能乎對曰能其詩曰祈招之愔愔式
昭德音(愔愔安和貌式用也昭明也焉/能於䖍切愔一心切徐於林切)思我王度式如玉式如
金(金玉取/其堅重)形民之力而無醉飽之心(言國之用民當隨其力任/如金冶之器隨器而制形)
(故言形民之力去其醉飽過/盈之心冶音也去起吕切)王揖而入饋不食寢不寐數日(深/感)
(子革之言饋其/位切數色主切)不能自克以及於難(克勝也難乃旦切/勝升證切又音升)仲尼曰
古也有志克已復禮仁也信善哉楚靈王若能如是豈其辱於
乾谿〇晉伐鮮虞因肥之役也(肥役在/此年)
春秋左傳卷第二十二終
春秋經傳集解昭四第二十三
　　　　　　　　　杜氏　盡十七年
經十有三年春叔弓帥師圍費(不書南蒯以費叛/不以告廟費音秘)〇夏四月楚
公子比自晉歸于楚弑其君䖍于乾谿(比去晉而不送書歸者/依陳蔡以入言陳蔡猶)
(列國也比歸而靈王死故書弒其君靈王無道而弑稱臣比非/首謀而反書弑比雖脅立猶以罪加也靈王死在五月又不在)
(乾谿楚人生失靈王故本/其始禍以赴之谿苦兮切)〇楚公子棄疾殺公子比(比雖爲君/而未列於)
(諸侯故不稱爵殺/不稱人罪棄疾)〇秋公會劉子晉侯齊侯宋公衛侯鄭伯曹
伯莒子邾子滕子薛伯𣏌伯小邾子于平丘(平丘在陳留長垣/縣西南垣音袁)
〇八月甲戍同盟于平丘(書同齊/服故)○公不與盟(魯不堪晉求讒慝/弘多公不與盟非)
(國惡故不諱與/音預慝他得切)〇晉人執季孫意如以歸〇公至自會(無/傳)〇蔡
侯廬歸于蔡(廬音盧又/力居切)〇陳侯吴歸于陳(陳蔡皆受封于楚故/稱爵諸侯納之曰歸)
〇冬十月葬蔡靈公(蔡復而後以/君禮葬之)〇公如晉至河乃復(晉人/辭公)〇
呉滅州來(州來楚邑用/大師焉日滅)
傅十三年春叔弓圍費弗克敗焉(爲費人所敗/不書諱之)平子怒令見費
人執之以爲囚俘冶區夫曰非也(區夫魯大夫俘芳夫切冶/音也區烏侯切又丘于切)若
見費人寒者衣之飢者食之爲之令主而共其乏困費來如歸
南氏亡矣民將叛之誰與居邑若憚之以威懼之以怒民疾而
叛爲之聚也若諸侯皆然費人無歸不親南氏將焉入矣平子
從之費人叛南氏(費叛南氏在明年傳善區夫之謀終言其效/衣於旣切食音嗣共音恭憚待旦切爲于僞)
(切焉於䖍切/效户孝切)〇楚子之爲令尹也殺大司馬薳掩而取其室(在/襄)
(三十年薳于委/切掩於檢切)及即位奪薳居田(居掩之族言/薳氏所以怨)遷許而質許圍
(遷許在九年圍/許大夫質音致)蔡洧有寵於王王之滅蔡也其父死焉(楚滅蔡/在十一)
(年洧仕楚其父在/國故死洧于軌切)王使與於守而行(使洧守國王行至乾/谿與音預守手又切)申之
會越大夫戮焉(申會在/四年)王奪鬪韋龜中犫(韋龜令尹子文玄孫/中犫邑名犫尺州切)
又奪成然邑而使爲郊尹(成然韋龜子郊尹治/郊竟大夫竟音境)蔓成然故事蔡
公(蔡公棄疾也故猶舊也韋龜以棄疾/有當璧之命故使成然事之蔓音萬)故薳氏之族及薳居許
圍蔡洧蔓成然皆王所不禮也因羣喪職之族啓越大夫常壽
過作亂(常壽過申會所戮者/喪息浪切過古禾切)圍固城克息舟城而居之(息舟楚/邑城之)
(堅固/者)觀起之死也其子從在蔡事朝呉(觀起死在襄二十二年/朝呉故蔡大夫聲子之)
(子從如字/朝如字)曰今不封蔡蔡不封矣我請試之(觀從以父死怨/楚故欲弑作亂)以
蔡公之命召子于子晳(二子皆靈王弟元年子干/奔晉子晳奔鄭晳星歷切)及郊而告之
情(告以蔡公/不知謀)彊與之盟入襲蔡蔡公將食見之而逃(不知其故/驚起辟之)
(彊其/丈切)觀從使子干食坎用牲加書而速行(使子干居蔡公之牀/食蔡公之食並僞與)
(蔡公盟之徵/驗以示衆)己徇於蔡(己觀從也己音/紀徇似俊切)曰蔡公召二子將納之
與之盟而遣之矣將師而從之(許言蔡公將/以師助二子)蔡人聚將執之(執/觀)
(從)辭曰失賊成軍而殺余何益乃釋之(賊謂子干子晳也言蔡/公巳成軍殺已不解罪)
朝具曰二三子若能死亡則如違之以待所濟(言若能爲靈王/死亡則可違蔡)
(公之命以待成敗/如何爲干僞切)若求安定則如與之以濟所欲(言與蔡公則/可得安定)
且違上何適而可(言不可違上/也上謂蔡公)衆曰與之乃奉蔡公召二子而
盟于鄧(潁川召陵縣西南有/鄧城二子子干子晳)依陳蔡人以國(國陳蔡/而依之)楚公子比
(子/干)公子黒肱(子晳肱/古弘切)公子棄疾(蔡/公)蔓成然蔡朝呉帥陳蔡不羹
許葉之師因四族之徒(四族薳氏許圍蔡洧蔓/成然羹音郎葉始渉切)以入楚及郊陳
蔡欲爲名故請爲武軍(欲築壘壁以示後人爲復讎之/名壘力軌切壁本亦作辟音壁)蔡公知
之曰欲速且役病矣請藩而巳乃藩爲軍(藩籬也藩方元切籬/本亦作離力知切)
蔡公使須務牟與史猈先入因正僕人殺大子禄及公子罷敵
(須務牟史猈楚大夫蔡公之黨也正僕大子之近官牟亡侯切/猈皮皆切徐扶蟹切又扶移切或扶瞻切本或作􁈿音同罷音)
(皮徐甫綺切/又蒲買切)公子比爲王公子黒肱爲令尹次于魚陂(竟陵縣/城西北)
(有甘魚陂/陂彼冝切)公子棄疾爲司馬先除王宫使觀從從師于乾谿而
遂告之(從乾谿之師/告使叛靈王)且曰先歸復所後者劓(劓截鼻劓/魚器切)師及訾
梁而潰(靈王還至訾梁而衆散/訾子斯切潰戸内切)王聞羣公子之死也自投于車
曰人之愛其子也亦如余乎侍者曰甚焉小人老而無子知擠
于溝壑矣(擠隊也擠子細切說文云排也/又子禮切壑許各切隊直類切)王曰余殺人子多矣
能無及此乎右尹子革曰請待于郊以聽國人(聽國人/之所與)王曰衆
怒不可犯也曰若入於大都而乞師於諸侯王曰皆叛矣曰若
亡於諸侯以聽大國之圖君也王曰大福不再祗取辱焉然丹
乃歸于楚(然丹子革棄王/而歸楚祗音支)王㳂夏將欲入鄢(夏漢别名順流爲/㳂順漢水南至鄢)
(㳂以全切夏戸雅切鄢徐於/建切又於晚切入本又作至)芋尹無宇之子申亥曰吾父再奸
王命(謂斷王旌執人於章華宮芋于付/切徐又音羽奸音于斷丁管切)王弗誅惠孰大焉君不
可忍惠不可棄吾其從王乃求王遇諸棘闈以歸(棘里名闈門/也闈音韋孔)
(晁云棘楚/邑闈巷門)夏五月癸亥王縊于芋尹申亥氏(癸亥五月二十六/日皆在乙卯丙辰)
(後傳終言之經書/四月誤縊一䜴切)申亥以其二女殉而葬之觀從謂子干曰不
殺棄疾雖得國猶受禍也子干曰余不忍也子玉曰人將忍子
(子王觀從殉似俊切謂/子干曰本或作謂子干)吾不忍俟也乃行國毎夜駭曰王入矣
(相恐以靈王也駭/户楷切恐丘勇切)乙卯夜棄疾使周走而呼曰王至矣(周徧也/乙卯十)
(八日呼好故/切徧音遍)國人大驚使蔓成然走告子干子晳曰王至矣國
人殺君司馬將來矣(司馬謂棄疾也言司/馬見殺以恐子干)君若早自圖也可以
無辱衆怒如水火焉不可爲謀又有呼而走至者曰衆至矣二
子皆自殺(不書弒君位未/定也弑申志切)丙辰棄疾即位名曰熊居葬子干干
訾實訾敖(不成君無號謚者楚/皆謂之敖熊音雄)殺囚衣之王服而流諸漢乃取
而葬之以靖國人使子旗爲令尹(子旗蔓成然衣/於旣切旗音其)〇楚師還自
徐(前年圍/徐之師)具人敗諸豫章獲其五師(定二年楚人伐呉師于豫/章具人見舟于豫章而潜)
(師于巢以軍楚師於豫章又柏舉之役呉人舎舟于淮汭而自/豫章與楚夾漢此皆當在江北淮水南蓋後徙在江南豫章帥)
(所類切謂蕩侯潘子司馬裻嚻尹午/陵尹喜五人見賢遍切汭如銳切)〇平王封陳蔡復遷邑(復/九)
(年所/遷邑)致羣賂(始舉事時所/貨賂賂音路)施舎寛民宥罪舉職(舉職脩廢/宫宥音又)召觀
從王曰唯爾所欲(觀從敎子干殺棄疾棄疾今召用/之明在君爲君之義爲于僞切)對曰臣之先
佐開卜乃使爲卜尹(佐卜人/開龜兆)使枝如子躬聘于鄭且致犫櫟之
田(犫櫟本鄭邑楚中取之平王/新立故還以賂鄭櫟力狄切)事畢弗致(知鄭自說服不復須/賂故說音恱復扶又)
(切下復/使同)鄭人請曰聞諸道路將命寡君以犫櫟敢請命對曰臣
未聞命旣復王問犫櫟降服而對(降服如今解/冠也謝違命)曰臣過失命未
之致也王執其手曰子母勤姑歸不榖有事其告子也(王善其/有權有)
(事將復使/之毋音無)他年芋尹申亥以王柩告乃改葬之𥘉靈王卜曰余
尚得天下(尚庶幾柩/其乆切)不吉投龜詬天而呼曰是區區者而不余
卑(區區小天下詬本又作訽呼豆切徐許后/切呼火故切卑必利切徐甫至切與也)余必自取之民患
王之無厭也故從亂如歸𥘉共王無冢適(冢大也厭於鹽切共/音恭適丁歷切下無)
(適/同)有寵子五人無適立焉乃大有事于羣望(羣望星/辰山川)而祈曰請
神擇於五人者使主杜稷乃徧以璧見於羣望曰當璧而拜者
神所立也誰敢違之旣乃與巴姬密埋璧於大室之庭(巴姬共/王妾大)
(室祖廟徧音遍見賢遍切下注微/見同巴必加切埋亡皆切大音㤗)使五人齊而長入拜(從長幼/以次拜)
(齊側皆切本又/作齋長丁丈切)康王跨之(過其上也/跨苦化切)靈王肘加焉子干子晳皆
逺之平王弱抱而入再拜皆厭紐(微見璧細以爲審識肘中九/切逺于萬切厭於甲切徐於)
(輒切紐女九切識/申志切又如字)鬪韋龜屬成然焉(知其將立故託/其子屬音燭)且曰棄禮
之芉姓有亂必季實立楚之常也獲神一也(當璧拜芈/彌爾切)有民二
也(民信/之)令德三也(無苛/慝)寵貴四也(貴妃/子)居常五也(棄疾/季)有五利
以去五難誰能害之子干之官則右尹也數其貴寵則庶子也
以神所命則又逺之其貴亡矣(位不尊去起吕切數所主切/逺于萬切亡音無又如字)其
寵棄矣(父旣/没故)民無懷焉(非令/德)國無與焉(無内/主)將何以立宣子曰
齊桓晉文不亦是乎(皆庶/賤)對曰齊桓衛姬之子也有寵於僖(衛/姬)
(齊僖/公妾)有鮑叔牙賔須無隰朋以爲輔佐有莒衛以爲外主(齊桓/出奔)
(莒衛有舅/氏之助)有國髙以爲内主(國氏髙氏/齊上卿)從善如流(言其/疾也)下善齊
肅(齊嚴也肅敬也下/遐嫁切齊側皆切)不藏賄(清也賄/呼罪切)不從欲(儉也從/子用切)施舎不倦
(施舎猶言/布恩德)求善不厭是以有國不亦冝乎我先君文公狐季姬
之子也有寵於獻好學而不貳(言篤志厭於豔/切好呼報切)生十七年有士
五人(狐偃趙衰顚頡魏武子司空季子五士/從出衰初危切頡戸結切從才用切)有先大夫子餘子
犯以爲腹心(子餘趙衰/子犯狐偃)有魏犫賈佗以爲股肱(魏犫魏武子也/稱五人而說四)
(士賈佗又不在本數蓋/叔向所賢佗徒河切)有齊宋秦楚以爲外主(齊妻以女宋贈/以馬楚王享之)
(秦伯納之/妻七計切)有欒卻狐先以爲内主(謂欒枝郤縠狐突先軫也欒/魯官切郤去逆切縠戸木切)
亡十九年守志彌篤惠懷棄民(惠公懷公/不恤民也)民從而與之獻無異
親民無異望(獻公之子九/人唯文公在)天方相晉將何以代文此二君者異
於子于共有寵子國有奥主(謂棄疾也相息亮切/共音㳟奥烏報切)無施於民無
援於外去晉而不送歸楚而不逆何以兾國(傳言子千所以蒙/弑君之名棄疾所)
(以得國施/式豉切)〇晉成虒祁(在八年/虒音斯)諸侯朝而歸者皆有貳心(賤其/奢也)
爲取郠故(取郠在十年爲于/僞切郠工杏切)晉將以諸侯來討叔向曰諸侯不
可以不示威(知晉德薄欲/以威服之)乃並徵會告于呉秋晉侯會呉子于良
(下邳有良城/縣邳皮悲切)水道不可呉人辭乃還(辭不/會)七月丙寅治兵于邾
南甲車四千乗(三十萬人乗繩/證切下及注同)羊舌鮒攝司馬(鮒叔向弟也攝/兼官鮒音附)
遂合諸侯于平丘子産子大叔相鄭伯以會子産以幄幕九張
行(幄幕軍旅之帳幄於角切幕音/莫四合象宫室曰幄在上曰幕)子大叔以四十旣而悔之毎
舎損焉及會亦如之(亦九張也傳言子産/之適冝大叔之從善)次于衛地叔鮒求貨
於衛淫芻蕘者(欲使衛患之而致貨芻初俱切說文云/刈草也蕘如遥切飼牲日芻草薪曰蕘)衛人使
屠伯饋叔向羹與一篋錦(屠伯衛大夫屠音徒/饋其位切篋苦協切)曰諸侯事晉未
敢攜貳況衛在君之宇下(屋字之下/喻近也)而敢有異志芻蕘者異於
他日敢請之(請止/之)叔向受羹反錦(受羹示不逆/其意且非貨)曰晉有羊舌鮒
者瀆貨無厭(瀆數也瀆徒木切/厭於鹽切數音朔)亦將及矣(將及/禍)爲此役也(役事/也爲)
(如字或/于僞切)子若以君命賜之其巳容從之未退而禁之(禁芻/蕘者)晉人
將㝷盟齊人不可(有貳/心故)晉侯使叔向告劉獻公(獻公王卿/士劉子)曰抑
齊人不盟若之何對曰盟以厎信(厎致也/厎音旨)君苟有信諸侯不貳
何患焉告之以文辭董之以武師雖齊不許君庸多矣(董督也/庸功也)
(討之有辭/故功多也)天子之老請帥王賦元戎十乗以先啓行(天子大夫/稱老元戎)
(戎車在前者啓/開也行道也)遲速唯君(欲佐晉/討齊)叔向告于齊曰諸侯求盟巳
在此矣今君弗利寡君以爲請對曰諸侯討貳則有㝷盟若皆
用命何盟之㝷(託用命/以拒晉)叔向日國家之敗有事而無業事則不
經(業貢賦/之業)有業而無禮經則不序(須禮而/有次字)有禮而無威序則不
共(禮須威嚴/而後共)有威而不昭共則不明(威須昭告神明/而後信義著)不明棄共
百事不終所由傾覆也(信義不明則棄威不威棄禮無禮無/經無經無業故百事不成覆芳服切)是
故明王之制使諸侯歳聘以志業(志識也歳聘/以脩其職業)間朝以講禮(三/年)
(而十朝正班爵之義率長幼/之序間間廁之間長丁丈切)再朝而會以示威(六年而一會以/訓上下之則制)
(財用/之節)再會而盟以顯昭明(十二年而一盟所以昭信義也凡八/聘四朝再會王一巡守盟于方嶽之)
(下守手又/切嶽音岳)志業於好(聘也好/呼報切)講禮於等(朝/也)示威於衆(會/也)昭明於
神(􁇦/也)自古以來未之或失也存亡之道恒由是興晉禮主盟(依/先)
(王先公舊禮/主諸侯盟)懼有不治奉承齊犧(齊盟之犧牲治直吏/切舊如字犧許宜切)而布諸
君求終事也(終竟/也)君曰余必廢之何齊之有唯君圖之寡君聞
命矣齊人懼對曰小國言之大國制之敢不聽從旣聞命矣敬
共以往遲速唯君叔向曰諸侯有間矣(間隙/也)不可以不示衆八
月辛未治兵(習/戰)建而不旆(建立旌旗不曳其旆/旆游也旆歩貝切)壬申復旆之諸
侯畏之(軍將戰則旆故曳旆以恐/之復扶又切恐丘勇切)邾人莒人愬干晉曰魯朝夕
伐我幾亡矣(自昭公即位邾魯同好又不朝夕伐莒無故怨愬/晉人信之所謂讒慝弘多愬音素朝夕如字幾音)
(祈)我之不共魯故之以(不共晉貢以魯故/也共音恭下同)晉侯不見公使叔向
來辭曰諸侯將以甲戍盟寡君知不得事君矣請君無勤(託謙/辭以)
(絶/魯)子服惠伯對曰君信蠻夷之訴(蠻夷謂/邾莒)以絶兄弟之國棄周
公之後亦唯君寡君聞命矣叔向曰寡君有甲車四千乗在雖
以無道行之必可畏也況其率道其何敵之有牛雖瘠僨於豚
上其畏不死(僨仆也瘠在亦切僨方/問切仆音付又蒲北切)南蒯子仲之憂其庸可棄
乎(棄猶/忘也)若奉晉之衆用諸侯之師因邾莒𣏌鄫之怒(四國近魯/數以小事)
(相忿鄫巳滅其民猶存故并以恐/魯鄫才陵切近附近之近數音朔)以討魯罪間其二憂(因南蒯/子仲二)
(憂爲/間隙)何求而弗克魯人懼聽命(不敢與盟與音/預下不與同)甲戍同盟于平
丘齊服也(經所以/稱同)令諸侯日中造于除(除地爲壇盟會處造七/報切壇本或作墠音善)
(處昌/慮切)癸酉退朝(先盟朝晉/先悉薦切)子産命外僕速張於除(張幄/幕)子大叔
止之使待明日及夕子産聞其未張也使速往乃無所張矣(地/巳)
(滿也傳言子産/毎事敏於大叔)及盟子産爭承(承貢賦/之次)曰昔天子班貢䡖重以
列(列位/也)列尊貢重周之制也(公侯地廣故/所貢者多)卑而貢重者甸服也
(甸服謂天子畿/内共職貢者)鄭伯男也而使從公侯之貢(言鄭國在甸服外/爵列伯子男不應)
(岀公侯/之貢)懼弗給也敢以爲請諸侯靖兵好以爲事(靖息也好/呼報切)行
理之命(行理使人通聘/問者使所吏切)無月不至貢之無藝(藝法/制)小國有闕所
以得罪也諸侯脩盟存小國也貢獻無極亡可待也存亡之制
將在今矣自日中以爭至于昏晉人許之旣盟子大叔咎之日
諸侯若討其可瀆乎(瀆易也各其九/切易以䜴切)子産曰晉政多門(政不出/一家)
貳偷之不暇何暇討(貳不壹/偷苟且)國不競亦陵何國之爲(不競爭則/爲人所侵)
(陵不成爲國爭爭/鬪之爭下爭競同)公不與盟(信邾莒之訴/欲討魯故)晉人執季孫意如以
幕蒙之(蒙裹也/裹音果)使狄人守之司鐸射(魯大夫鐸待洛切射/食亦切又食夜切)懷錦
奉壷飲冰以蒲伏焉守者御之乃與之錦而入(蒲伏竊往飲季/孫水箭筩蓋可)
(以取飲奉芳勇切蒲本又作匍同歩都切又音扶本亦作扶伏/本又作匐同蒲北切又音服守手又切又如字御魚吕切飲於)
(鴆切筩音/童又音勇)晉人以平子歸子服湫從(湫子服惠伯從至晉湫子/小切徐音椒又子烏切案)
(子服湫又作子服椒/云一人耳從才用切)子産歸未至聞子皮卒哭且曰吾巳(巳猶/㳏竟)
無爲爲善矣唯夫子知我(言子皮知/己之善)仲尼謂子産於是行也足
以爲國基矣詩曰樂旨君子邦家之基(詩小雅言樂與君子爲/治乃國家之基本治直)
(吏/切)子産君子之求樂者也且曰合諸侯藝貢事禮也(嫌爭競不/順故以禮)
(明/之)〇鮮虞人聞晉師之悉起也(五年傳日遺守四千今/甲車四千乗故爲悉起)而不警
邊且不脩備(言夷狄無/謀警音景)晉荀呉自著雍以上軍侵鮮虞及中人
驅衝競(中山望都縣西北有中/人城驅衝車與狄爭逐)大獲而歸(爲十五年晉/伐鮮虞起)〇楚之
滅蔡也靈王遷許胡沈道房申於荆焉平王即位旣封陳蔡而
皆復之禮也(滅蔡在十一年許胡沈小國也道房申皆故諸侯/楚滅以爲邑荆荆山也傳言平王得安民之禮汝)
(南有呉防/縣即防國)隱大子之子廬歸于蔡禮也(隱大子大子有/也廬蔡平侯)悼大子
之子呉歸千陳禮也(悼大子偃師/也呉陳惠公)〇冬十月葬蔡靈公禮也(國/復)
(成禮以葬也此陳蔡事傳皆言禮/嫌楚所封不得比諸侯故明之)〇公如晉荀呉謂韓宣子曰
諸侯相朝講舊好也執其卿而朝其君有不好焉不如辭之乃
使士景伯辭公于河(景伯士文伯之子/彌牟也好呼報切)〇呉滅州來令尹子期
請伐呉王弗許曰吾未撫民人未事鬼神未脩守備未定國家
而用民力敗不可悔州來在呉猶在楚也子姑待之(傳言平王/所以能有)
(國守手/又切)〇季孫猶在晉子服惠伯私於中行穆子(私與/之語)曰魯事
晉何以不如夷之小國魯兄弟也土地猶大所命能具若爲夷
棄之使事齊楚其何瘳於晉(瘳差也爲于僞切下爲夷將/爲同瘳勑留切差𥘉賣切)親親
與大賞共罰否所以爲盟主也子其圖之諺曰臣一主二(言一/臣必)
(有二主道不合得/去事他國諺音彦)吾豈無大國(言非獨/晉可事)穆子告韓宣子且曰楚
滅陳蔡不能救而爲夷執親將焉用之乃歸季孫惠伯曰寡君
未知其罪合諸侯而執其老(老尊卿稱焉於/䖍切稱尺證切)若猶有罪死命可
也(死晉/命也)若曰無罪而惠免之諸侯不聞是逃命也何免之爲請
從君惠於會(欲得盟㑹見/遣不欲私去)宣子患之謂叔向曰子能歸季孫乎
對曰不能鮒也能(鮒叔/魚)乃使叔魚叔魚見季孫曰昔鮒也得罪
於晉君自歸於魯君(蓋襄二十一年坐叔虎與/欒氏黨并得罪坐才卧切)微武子之賜不
至於今(武子季平/子祖父)雖獲歸骨於晉猶子則肉之敢不盡情歸子
而不歸鮒也聞諸吏將爲子除館於西河(西使近河近/附近之近)其若之
何且泣(泣以信/其言)平子懼先歸惠伯待禮(待見遣/之禮)
經十有四年春意如至自晉(書至者/喜得免)〇三月曹伯滕卒(無傳四/同盟)
〇夏四月(無/傳)〇秋葬曹武公(無/傳)〇八月莒子去疾卒(未同盟去/起吕切)
〇冬莒殺其公子意恢(以禍亂告不必繫於爲卿故雖公子亦/書意恢與亂君爲黨故書名惡之恢苦)
(囬切惡/烏路切)
傳十四年春意如至自晉尊晉罪己也(以舎族爲尊晉/罪己舎音捨)尊晉罪
己禮也(禮脩己而/不責人)〇南蒯之將叛也盟費人司徒老祁慮癸(二/人)
(南蒯家臣祁巨夷/切字林上尸切)僞癈疾使請於南蒯曰臣願受盟而疾興若
以君靈不死請待間而盟(間差也差/初賣切)許之二子因民之欲叛也
請朝衆而盟(欲因合衆/以作亂)遂劫南蒯曰羣臣不忘其君(君謂季氏/劫居業切)
畏子以及今三年聽命矣子若弗圖費人不忍其君將不能畏
子矣(不能復畏子釋文畏子/以及今絶句復扶又切)子何所不逞欲請送子(送使/出奔)請期
五日(南蒯請期/兾有變)遂奔齊侍飲酒於景公公曰叛夫(戲/之)對曰臣欲
張公室也(張彊/也)子韓晳曰(齊大夫晳/星曆切)家臣而欲張公室罪莫大
焉(言越/職)司徒老祁慮癸來歸費(歸/魯)齊侯使鮑文子致之(南蒯雖/叛費人)
(不從未專屬齊二子逐蒯而復其舊故經不書歸/費齊使文子致邑欲以假好非事實也好呼報切)〇夏楚子使
然丹簡上國之兵於宗丘且撫其民(上國在國都之西酉方居/上流故謂之上國宗丘楚)
(地)分貧振窮(分與也振救也分/如字徐甫問切)長孤㓜養老疾收介特(介特單/身民也)
(收聚不使流散長丁丈切/介音界又古賀切單音丹)救災患宥孤寡(寛其賦稅宥音/又稅如銳切)赦罪
戾詰姦慝(詰責問也戾力計切/詰起吉切慝他得切)舉淹滯(淹滯有才德/而未叙者)禮新叙舊
(新羈/旅也)禄勲合親(勲功也/親九族)任良物官(物事/也)使屈罷簡東國之兵於
召陵(兵在國都之東者/罷音皮召上照切)亦如之(如然/丹)好於邊疆(結好四鄰好呼/報切疆居良切)
息民五年而後用師禮也○秋八月莒著丘公卒郊公不慼(郊/公)
(著丘公子著直/居切徐直據切)國人弗順欲立著丘公之弟庚輿(庚輿莒共公/輿音餘本亦)
(作與共/音恭)蒲餘侯惡公子意恢而善於庚輿(蒲餘侯莒大夫兹夫/也意恢莒羣公子惡)
(烏路/切)郊公惡公子鐸而善於意恢(鐸亦羣公子/鐸待洛切)公子鐸因蒲餘
侯而與之謀曰爾殺意恢我出君而納庚輿許之(爲下冬殺/意恢傳)〇
楚令尹子旗有德於王不知度(有佐立/之德)與養氏比而求無厭(養/氏)
(子旗之黨養由基之後比毗/志切厭楚鹽切本又作饜)王患之九月甲午楚子殺鬪成然
而滅養氏之族使鬪辛居鄖以無忘舊勲(辛子旗之子鄖/公辛鄖音云)〇冬
十三月蒲餘侯兹夫殺莒公子意恢郊公奔齊公子鐸逆庚輿
於齊齊隰黨公子鉏送之有賂田(莒賂齊以田/鉏仕居切)〇晉邢侯與雍
子爭鄐田(邢侯楚申公巫臣之子也雍子/亦故楚人鄐許六切又超六切)乆而無成士景伯如
楚(士景伯/晉理官)叔魚攝理(攝伐/景伯)韓宣子命斷舊獄罪在雍子雍子納
其女於叔魚叔魚蔽罪邢侯(蔽斷也斷丁亂切蔽必世/切徐甫世切王補弟切)邢侯怒
殺叔魚與雍子於朝宣子問其罪於叔向叔向曰三人同罪施
生戮死可也(施行/罪也)雍子自知其罪而賂以買直鮒也鬻獄邢侯
專殺其罪一也己惡而掠美爲昏(掠取也昏亂也鬻羊/六切賣也掠音亮)貪以敗
官爲墨(墨不潔之稱敗必邁/切又如字稱尺證切)殺人不忌爲賊(忌畏/也)夏書曰昏墨
賊殺(逸書三者/皆死刑)臯陶之刑也請從之乃施刑侯而尸雍子與叔
魚於市仲尼曰叔向古之遺直也(言叔向之直有古人遺風陶/音遥施如字服云施罪於邢)
(侯也孔晁注國語/云廢也尸氏切)治國制刑不隱於親(謂國之大問己所荅當/也至於他事則冝有隱)
(當丁/浪切)三數叔魚之惡不爲末減(末薄也減輕也皆以正言之數/色具切爲于僞切末武葛切)曰
義也夫可謂直矣(於義未安直則有之夫/舊音扶一讀芳于切)平丘之會數其賄也
(謂言瀆/貨無厭)以寛衛國晉不爲暴歸魯季孫稱其詐也(謂言鮒/也能)以寛
魯國晉不爲虐邢侯之獄言其貪也以正刑書晉不爲頗三言
而除三惡加三利(三惡暴虐頗也三惡除/則三利加頗普何切)殺親益榮(榮名/益巳)猶義
也夫(三罪唯荅宣子問不可以不正其餘/則以直傷義故重疑之重直用切)
經十有五年春王正月呉子夷末卒(無傳未/同盟)○二月癸酉有事
子武宫籥入叔弓卒去樂卒事(略書有事爲叔弓卒起也武官/魯武公廟成六年復立之籥羊)
(略切去起吕切爲/于僞切復扶又切)〇夏蔡朝呉出奔鄭(朝呉不逺䜛人亦以見/逐而書名遠于萬切)
〇六月丁巳朔日有食之(無/傳)〇秋晉荀呉帥師伐鮮虞〇冬公
如晉
傳十五年春將禘子武公戒百官(齊戒禘大計/切齊側皆切)梓愼曰禘之日
其有咎乎吾見赤黑之祲非祭祥也喪氛也(祲妖氛也蓋見於/宗廟故以爲非祭)
(祥也氛惡氣也咎其九切祲子鴆/切氛芳云切徐扶云切見賢遍切)其在涖事乎(涖臨也/涖音利)二月癸
酉禘叔弓涖事籥入而卒去樂卒事禮也(大臣卒故爲之去樂/去起㠯切爲于僞切)
〇楚費無極害朝呉之在蔡也(朝呉蔡大夫有功於楚干王故/無極恐其有寵疾害之費扶味)
(切)欲去之乃謂之曰王唯信子故處子於蔡子亦長矣而在下
位辱必求之吾助子請(請求上位/長丁丈切)又謂其上之人(蔡人在/上位者)曰王
唯信呉故處諸蔡二三子莫之如也而在其上不亦難乎弗圖
必及於難夏蔡人逐朝呉朝呉出奔鄭王怒曰余唯信呉故寘
諸蔡且後呉吾不及此女何故去之無極對曰臣豈不欲呉(非/不)
(欲善呉難乃旦切/寘之豉切女音汝)然而前知其爲人之異也(言其多/權謀)吳在蔡蔡
必速飛去呉所以翦其翼也(以鳥喻也言呉在蔡必能使/蔡速彊而背楚背必佩切)〇六月
乙丑王大子壽卒(周景/王子)○秋八月戊寅王穆后崩(大子壽之母/也傳爲晉荀)
(躒如周葬/穆后起)〇晉荀呉帥師伐鮮虞圍鼔(鼓白狄之别鉅鹿下曲/陽縣有鼓聚聚才喻切)
鼔人或請以城叛穆子弗許左右曰師徒不勤而可以獲城何
故不爲穆子曰吾聞諸叔向曰好惡不愆民知所適事無不濟
(愆過也適歸也好呼報切惡烏/路切或並依字讀愆起䖍切)或以吾城叛吾所甚惡也人以
城來吾獨何好焉賞所甚惡若所好何(無以復加所/好復技又切)若其弗賞
是失信也何以庇民力能則進否則退量力而行吾不可以欲
城而邇姦所喪滋多使鼓人殺叛人而繕守備圍鼓三月鼓人
或請降使其民見曰猶有食邑姑脩而城軍吏曰獲城而弗取
勤民而頓兵何以事君穆子曰吾以事君也獲一邑而敎民怠
將焉用邑邑以賈怠不如完舊(完猶保守庇必利切又音秘喪/息浪切繕市戰切守手又切降)
(户江切見賢遍切/焉於䖍切賈音古)賈怠無卒(卒終/也)棄舊不祥鼔人能事其君我
亦能事吾君率義不爽(爽差/也)好惡不愆城可獲而民知義所(知/義)
(所在也荀呉必其/熊獲故因以示義)有死命而無二心不亦可乎鼓人告食竭力
盡而後取之克鼔而反不戮一人以鼓子鳶鞮歸(鳶鞮鼓君名/鳶本又作鳶)
(恱全切鞮/丁兮切)〇冬公如晉平丘之會故也(平立㑹公不輿盟季孫/見執今旣得免故往謝)
(之輿/音預)〇十二月晉荀躒如周葬穆后籍談爲介旣葬除喪以文伯
宴樽以魯壷(文伯荀躒也魯壷魯所獻壷樽躒力狄切本/又作櫟同介音界樽本或作尊又作鐏同)王曰
伯氏諸侯皆有以鎭撫王室晉獨無有何也(感魯壼而言也鎭/撫王室謂貢獻之)
(物)文伯揖籍談(文伯無辭揖/籍談使對)對曰諸侯之封也皆受明器於王
室(謂明德之分器分/扶問切年内同)以鎭撫其社稷故能薦彞器於王(薦獻也/彛常也)
(謂可常寳之器若魯/壷之屬彜以之切)晉居深山戎狄之與鄰而逺於王室王靈
不及拜戎不暇(言王寵靈不見及故數爲戎所/加陵遠于萬切又如字數音朔)其何以獻器王
曰叔氏而忘諸乎(叔籍/談也)叔父唐叔成王之母弟也其反無分乎
密須之鼔與其大路丈所以大蒐也(密須姞姓國也在安定隂/密縣文王伐之得其鼔路)
(以蒐蒐所求切姞/其吉切又其乙切)闕鞏之甲武所以克商也(闕鞏國所出鎧鞏/九勇切錯開代切)唐
叔受之以處參虛匡有戎狄(參虚實沈之次晉/之分野參所金切)其後襄之二路
(周襄王所賜晉/文公大路戎路)鏚鉞秬鬯(鏚斧也鉞金鉞秬黑黍鬯香酒/鏚音戚鉞音越秬音巨鬯音暢)彤弓
虎賁文公受之以有南陽之田(事在僖二十八年/彤徒冬切賁音奔)撫征東夏非
分而何夫有勲而不廢(加重賞夏/戸雅切)有績而載(書功/於䇿)奉之以土田
(有南/陽)撫之以彞器(弓鉞/之屬)旌之以車服(襄之/二路)明之以文章(旌/旗)子孫
不忘所謂福也福祚之不登叔父焉在(言福祚不在叔父當在/誰邪釋文福祚之不登)
(叔父絶句焉於/䖍切下將焉同)且昔而髙祖孫伯黶司晉之典籍以爲大政故
曰籍氏(孫伯黶晉正卿籍談/九世祖黶於斬切)及辛有之二子董之晉於是乎有
董史(辛有周人也其二子適晉爲大史籍黶/與之共董督晉典因爲董氏董孤其後)女司典之後也何
故忘之籍談不能對賔出王曰籍父其無後乎數典而忘其祖
(忘祖業女音/汝數色主切)籍談歸以告叔向叔向曰王其不終乎吾聞之所
樂必卒焉今王樂憂若卒以憂不可謂終王一歳而有三年之
喪二焉(天子絶期唯服三年故后雖期通/謂之三年喪樂音洛期居其切)於是乎以喪賔宴又
求彝器樂憂甚矣且非禮也彞器之來嘉功之由非由喪也三
年之喪雖貴遂服禮也(天子諸侯除喪當在卒哭今/王旣葬而除故譏其不遂)王雖弗遂
宴樂以早亦非禮也(言今雖不能遂服猶當静嘿而便宴/樂又失禮也嘿亡北切本或作黙同)禮王
之大經也一動而失二禮無大經矣(失二禮謂旣不/遂服又設宴樂)言以考典
(考成/也)典以志經忘經而多言舉典將焉用之(爲二十二年/王室亂傳)
經十有六年春齊侯伐徐〇楚子誘戎蠻子殺之(誘音/酉)〇夏公
至自晉○秋八月已亥晉侯夷卒(未同/盟)〇九月大雩(雩音/于)〇季
孫意如如晉〇冬十月葬晉昭公(三月而/葬速)
傳十六年春王正月公在晉晉人止公不書諱之也(猶以取郠/故也公爲)
(晉人所執止/故諱不書)○齊侯伐徐楚子聞蠻氏之亂也與蠻子之無質也
(質信也質之/實切或音致)使然丹誘戎蠻子嘉殺之遂取蠻氏旣而復立其子
焉禮也(詐之非也立其子禮也河南新/城縣東南有蠻城復扶又切)〇二月丙申齊師至于蒲
隧(蒲隧徐地下/邳取慮縣東有蒲如陂取音秋/慮力居切如淳取音陬訾之陬慮音邾婁之婁)徐人行成徐子
及郯人莒人會齊侯盟于蒲隧賂以甲父之鼎(甲父古國名髙/平昌邑縣東南)
(有甲父亭徐人得甲父鼎/以賂齊父音甫郯音談)叔孫昭子曰諸侯之無伯害哉(爲小/國害)
齊君之無道也興師而伐逺方會之有成而還莫之亢也(無亢/禦亢)
(苦浪/切)無伯也夫詩曰宗周旣滅靡所止戾正大夫離居莫之我
肄(詩小雅戾定也肄勞也言周舊爲天下宗今乃衰/滅亂無息定執政大夫離居異心無有念民勞者)其是之謂
乎(傳言晉/之衰)○三月晉韓起聘于鄭鄭伯享之子産戒之曰苟有位
於朝無有不共恪孔張後至立於客間(孔張子/孔之孫)執政禦之(執政/掌位)
(列者禦/止也)適客後又禦之適縣間(縣樂肆/縣音玄)客從而笑之事畢富子
諫(富子鄭大夫/諫子産也)曰夫大國之人不可不愼也幾爲之笑而不陵我
(言數見笑則心陵侮我幾/居豈切服音機數音朔)我皆有禮夫猶鄙我(鄙賤也/夫音扶)國而無
禮何以求榮孔張失位吾子之恥也子産怒曰發命之不衷(衷/當)
(也衷丁仲切又音忠/當丁浪切或如字)出令之不信刑之頗類(縁事類以成偏頗/頗普何切類如字)
(又力對切徐/又力猥切)獄之放紛(放縱也紛亂也紛/芳云切縱子用切)會朝之不敬(謂國無/禮敬之)
(心)使命之不聽(下不從/上命)取陵於大國罷民而無功罪及而弗知
僑之恥也孔張君之昆孫子孔之後也(昆兄也子孔鄭襄公兄/孔張之祖父罷音皮)
執政之嗣也(子孔甞執/鄭國之政)爲嗣大夫承命以使周於諸侯國人所
尊諸侯所知立於朝而祀於家(卿得自立廟於家使/所吏切下以使同)有禄於國
(受禄/邑)有賦於軍(軍出卿賦百/乗乗繩證切)喪祭有職(有所/主)受服歸服(受脤謂/君祭以)
(肉賜大夫歸脤謂大夫祭歸肉/於公皆社之戎祭也脤市軫切)其祭在廟已有著位在位數丗
丗守其業而忘其所僑焉得恥之(其祭在廟謂助君祭數色/主切焉於䖍切下焉用同)辟
邪之人而皆及執政是先王無刑罰也(言爲過謬者自應用刑/罰辟匹亦切邪似嗟切)
子寧以他規我(規正/也)宣子有環其一在鄭商(玉環同工共朴/自共爲雙朴普)
(角/切)宣子謁諸鄭伯(謁請/也)子産弗與曰非官府之守器也寡君不
知子大叔子羽謂子産曰韓子亦無幾求(言所求少守手/又切幾居豈切)晉國
亦未可以貳晉國韓子不可偷也(偷薄也偷/他侯切)若屬有䜛人交鬪
其間鬼神而助之以興其凶怒悔之何及吾子何愛於一環其
以取憎於大國也盍求而與之子産曰吾非偷晉而有二心將
終事之是以弗與忠信故也僑聞君子非無賄之難立而無令
名之患僑聞爲國非不能事大字小之難無禮以定其位之患
夫大國之人令於小國而皆獲其求將何以給之一共一否爲
罪滋大(滋益也屬音燭盍戸臘切難乃/旦切又如字共音恭下共無同)大國之求無禮以斥之
何饜之有吾且爲鄙邑則失位矣(不復成國饜於鹽切/復扶又切下敢復同)若韓子
奉命以使而求玉焉貪淫甚矣獨非罪乎出一玉以起二罪吾
又失位韓子成貪將焉用之且吾以玉賈罪不亦銳乎(銳細小/也賈音)
(古下彊賈同/銳恱歳切)韓子買諸賈人旣成賈矣商人曰必告君大夫韓
子請諸子産曰日起請夫環執政弗義弗敢復也(復重求也賈/音嫁本或作)
(價夫音扶/重直用切)今買請商人商人曰必以聞敢以爲請子産對曰昔
我先君桓公與商人皆出自周(鄭本在周畿内桓公/東遷并與商人俱)庸次比耦
(庸用也用次更相從耦/耕比毗志切更音庚)以艾殺此地斬之蓬蒿藜藋而共處之
世有盟誓以相信也曰爾無我叛我無彊賈(無彊市其物艾魚/廢切蓬蒲東切蒿)
(呼髙切藜力兮切藋徒弔切彊其/丈切下彊奪同又其良切注倣此)母或匄奪爾有利市寳賄我
勿與知恃此質誓故能相保以至于今吾子以好來辱而謂敝
邑彊奪商人是敎敝邑背盟誓也母乃不可乎吾子得玉而失
諸侯必不爲也若大國令而共無藝(藝法也毋音無匄古害切/又姑末切乞也賄呼罪切)
(或作貨與音預好/呼報切背音佩)鄭鄙邑也亦弗爲也(不欲爲鄙/邑之事)僑若獻玉不
知所成敢私布之(布陳/也)韓子辭玉曰起不敏敢求玉以徼二罪
敢辭之(傳言子産知禮宣子/能改過徼古堯切)夏四月鄭六卿餞宣子於郊(餞/送)
(行飲酒餞賤淺/切字林子扇切)宣子曰二三君子請皆賦起亦以知鄭志(詩言/志也)
子齹賦野有蔓草(子齹子皮之子嬰齊也野有蔓草詩鄭風取/其邂逅相遇道我願兮齹才何切字林才可)
(切又士知切說文作/云齒差跌也在河/千多二切蔓音萬邂戸賣切逅戸豆切)宣子曰孺子善哉吾
有望矣(君子相願已所/望也孺如住切)子産賦鄭之羔裘(言鄭别於唐羔裘也/取其彼已之子舎命)
(不渝邦之彦兮以美韓子别彼列切/巳音記舎音赦又音捨渝羊朱切)宣子曰起不堪也(不堪國/之司直)
子大叔賦褰裳(褰裳詩曰子惠思我褰裳渉溱子不我思豈無/他人言宣子思己將有褰裳之志如不我思亦)
(豈無他人褰起/䖍切溱側巾切)宣子曰起在此敢勤子至於他人乎(言己今崇/好在此不)
(復令子適他人復/扶又切今力呈切)子大叔拜(謝宣子/之有鄭)宣子曰善哉子之言是(是/褰)
(裳)不有是事其能終乎(韓起不欲令鄭求他人子大/叔拜以荅之所以晉鄭終菩)子游賦風
雨(子游駟帶之子駟偃也風雨/詩取其旣見君子云胡不夷)子旗賦有女同車(子旗公孫叚/之子豐施也)
(有女同車取其詢美且都愛樂/宣子之志樂音洛又五孝切)子柳賦蘀兮(子柳印叚之子印/癸也蘀兮詩取其)
(倡子和女言宣子倡己將和從之蘀他洛切印一/刄切倡昌亮切本或作唱同和戸卧切女音汝)宣子喜曰鄭
其庶乎(庶幾於/興盛)二三君子以君命貺起賦不出鄭志(六詩皆鄭/風故曰不)
(出鄭志/貺音况)皆昵燕好也(昵親也賦不出其國/以示親好昵女乙切)二三君子數丗之主
也可以無懼矣宣子皆獻馬焉而賦我將(我將詩頌取其日靖/四方我其夙夜畏天)
(之威言志在靖亂畏/懼天威數色主切)子産拜使五卿皆拜曰吾子靖亂敢不拜
德宣子私覲於子産以玉與馬曰子命起舎夫玉是賜我玉而
免吾死也敢不藉手以拜(以玉馬藉手拜謝子産覲其靳/切舎音捨夫音扶藉在夜切)〇公至
自晉(晉人聽/公得歸)子服昭伯語季平子(昭伯惠伯之子子服回也/隨公從晉還語魚據切)曰
晉之公室其將遂卑矣君幼弱六卿彊而奢傲將因是以習習
實爲常能無卑乎平子曰爾幼惡識國(昭伯尚少平子不信其/言傲五報切惡烏路切)
(少詩/照切)〇秋八月晉昭公卒(爲下平子/如晉葬起)〇九月大雩旱也〇鄭大
旱使屠擊祝款竪柎有事於桑山(三子鄭大夫有事祭也屠/音徒柎音附又方于切)斬
其木不雨子産曰有事於山蓺山林也(蓺養護令繁殖蓺/音藝令力呈切)而斬
其木其罪大矣奪之官邑〇冬十月季平子如晉葬昭公平子
曰子服囬之言猶信(自往見之/乃信囬言)子服氏有子哉(有賢/子也)
經十有七年春小邾子來朝〇夏六月甲成朔日有食之〇秋
郯子來朝〇八月晉荀呉帥師滅陸渾之戎(渾戸/門切)〇冬有星孛
于大辰(大辰房心尾也妖變非/常故書孛音佩一音勃)〇楚人及呉戰于長岸(呉楚兩/敗莫肯)
(告負故但書戰而不書敗/也長岸楚地岸五旦切)
傳十七年春小邾穆公來朝公與之燕季平子賊采叔(采叔詩/小雅取)
(其君子來朝何錫與/之以穆公喻君子)穆公賦菁菁者莪(菁菁者義亦詩小雅取/其旣見君子樂且有儀)
(以荅采叔菁子丁切/莪五何切樂音洛)昭子曰不有以國其能乆乎(嘉其能荅賦/言其賢故能)
(乆有/國)〇夏六月甲戎朔日有食之祝史請所用幣(禮正陽之月/日食當用幣)
(於社故/請之)昭子曰日有食之天子不舉(不舉盛饌/饌仕飬切)伐鼓於社(貴羣/隂)
諸侯用幣於社(請上/公)伐鼓於朝(退自/責)禮也平子禦之(禦禁/也)曰止
也唯正月朔慝未作日有食之於是乎有伐鼔用幣禮也其餘
則否太史曰在此月也(正月謂建巳正陽之月也於周爲六月/於夏爲四月慝隂氣也四月純陽用事)
(隂氣未動而侵陽災重故有伐鼔用幣之禮也平子以爲六月/非正月故大史荅言在此月也正音政慝他得切夏戸雅切下)
(當夏/同)日過分而未至(過春分而/未夏至)三辰有災(三辰日月星也日月/相侵又犯是宿故三)
(辰皆爲災/宿音秀)於是乎百官降物(降物/素服)君不舉辟移時(辟正寢過/日食時)樂
奏鼔(伐/鼔)祝用幣(用幣/於社)史用辭(用辭以/自責)故夏書曰辰不集干房(逸/書)
(也集安也房舎也日/月不安其舎則食)瞽奏鼔(瞽樂師/瞽音古)嗇夫馳庶人走(車馬曰馳/歩曰走爲)
(救日食備/也嗇音色)此月朔之謂也當夏四月是謂孟夏(言此六月當/夏家之四月)平
子弗從昭子退曰夫子將有異志不君君矣(安君之災故/曰有異志)〇秋郯
子來朝公與之宴昭子問焉曰少皥氏鳥名官何故也(少皡金/天氏黃)
(帝之子巳姓之祖也問何故以鳥名官/少詩照切皡胡老切己音紀又音祀)郯子曰吾祖也我知之
昔者黄帝氏以雲紀故爲雲師而雲名(黃帝軒轅氏姬姓之在/也黃帝受命有雲瑞故)
(以雲紀事百官師長皆以雲爲名號縉/雲氏蓋其一官也長丁丈切縉音進)炎帝氏以火紀故爲火
師而火名(炎帝神農氏姜姓之祖也亦/有火瑞以火紀事名百官)共工氏以水紀故爲水
師而水名(共工以諸侯霸有九州者在神農前大皥後亦/受水瑞以水名官共音恭大音泰下大皡同)大皥
氏以龍紀故爲龍師而龍名(大皡伏犧氏風姓之祖/也有龍瑞故以龍命官)我髙祖少
皥摯之立也鳯鳥適至故紀於鳥爲鳥師而鳥名鳯鳥氏歷正
也(鳯鳥知天時故以名/歷正之官摯音至)玄鳥氏司分者也(玄鳥燕也以春分來/秋分去燕於見切)
伯趙氏司至者也(伯趙伯勞也以/夏至鳴冬至止)青鳥氏司啓者也(青鳥鶬鷃/也以立春)
(鳴立夏止鶬音倉/鷃亦作鴳於諫切)丹鳥氏司閉者也(舟鳥鷩雉也以立秋來立/冬去入大水爲蜃上四鳥)
(皆歷正之屬官鷩/必滅切蜃市軫切)祝鳩氏司徒也(祝鳩鷦鳩也鷦鳩孝故爲司/徒主敎民鷦音焦本又作焦)
(子遙切又/子堯切)鴡鳩氏司馬也(鴡鳩王鴡也鷙而有别故爲司馬主/法制鴡本又作睢七徐切鷙音至本)
(亦作摯下同/别彼别切)鳲鳩氏司空也(鳴鳩鴶鵴也鳴鳩平均故爲司空/平水土鴶本亦作秸簡八切又音)
(吉鵴本亦作/鞠居六切)爽鳩氏司宼也(爽鳩鷹也鷙故爲司/寇主盗賊爽所丈切)鶻鳩氏司事
也(鶻鳩鶻鵰也春來冬去故爲司/事鵰陟交切又陟留切又音彫)五鳩鳩民者也(鳩聚也治民/上聚故以鳩)
(爲/名)五雉爲五工正(五雉雉有五種西方曰鷷雉東方曰鶅雉南/方曰翟雉北方曰鵗雉伊洛之南曰翬雉種)
(章勇切鷷音存又音遵本或作蹲鶅側其切翟音/狄又音濁鵗本又作希如字又丁里切翬許韋切)利器用正度
量夷民者也(夷平也/量音亮)九扈爲九農正(扈有九種也春扈鳻鶞夏/扈竊玄秋扈竊藍冬扈竊)
(黃棘扈竊丹行扈唶唶宵扈嘖嘖桑扈竊脂老扈鷃鷃以九扈/爲九農之號各隨其宜以敎民事扈音戸鳻扶云切又如字鶞)
(勑倫切唶側百切又子夜切/又助額切嘖音責又音賾)扈民無淫者也(扈止也止民/使不淫放)自顓
頊以來不能紀逺乃紀於近爲民師而命以民事則不能故也
(顓頊氏代少皡者德不能致逺瑞/而以民事命官顓音專頊許玉切)仲尼聞之見於郯子而學之
(於是仲尼/年二十八)旣而告人曰吾聞之天子失官學在四夷猶信(失官/官不)
(脩其職也傳言/聖人無常師)〇晉侯使屠蒯如周請有事於雒與三塗(屠蒯/晉侯)
(之膳宰也以忠諌見進雒雒水也三/塗山名在陸渾南蒯苦怪切雒音洛)萇弘謂劉子曰客容猛非
祭也其伐戎乎陸渾氏甚睦於楚必是故也君其備之乃警戎
備(警戒以備戎也欲因/晉以合勢警音景)九月丁卯晉荀呉帥師涉自棘津(河津/名)
使祭史先用牲于雒陸渾人弗知師從之庚午遂滅陸渾數之
以其貳於楚也陸渾子奔楚其衆奔甘鹿(甘鹿/周地)周大獲(先警戎/備故獲)
宣子夢文公攜荀呉而授之陸渾故使穆子帥師獻俘于文宫(欲/以)
(應夢俘芳夫切/應應對之應)〇冬有星孛于大辰西及漢(夏之八月辰星見/在天漢西今孛星)
(岀辰西光芒東及天漢/夏戸雅切見賢遍切)申須日彗所以除舊布新也(申須魯大/夫彗似銳)
(切又息/遂切)天事恒象(天道恒以象/類告示人)今除於火火出必布焉諸侯其
有火災乎(今火向伏故如當須火出乃/布散爲災向許亮切又作嚮)梓愼曰往年吾見之是
其徴也(徵始有形/象而微也)火出而見(前年火出時見/賢遍切下同)今兹火出而章必
火入而伏(隨火/没也)其居火也乆矣(歷三/年)其與不然乎(言必然也與/如字又音預)
火岀於夏爲三月(謂昏/見)於商爲四月於周爲五月夏數得天(得/天)
(正)若火作其四國當之在宋衛陳鄭乎宋大辰之虚也(大辰大/火宋分)
(野虚起居切/分扶問切)陳大皥之虚也(大皥居陳木/火所自岀)鄭祝融之虚也(祝融/髙辛)
(氏之火/正居鄭)皆火房也(房舎/也)星孛及漢漢水祥也(天漢/水也)衛顓頊之虚
也故爲帝丘(衛今濮陽縣昔帝顓頊居之/其城内有顓頊冢濮音卜)其星爲大水(衛星營/室營室)
(水/也)水火之牡也(牡雄也牡/茂后切)其以丙子若壬午作乎水火所以合
也(丙午火壬子水水火合而相薄水少而/火多故水不勝火薄本又作搏音博)若火入而伏必以壬
午(尙未知今孛星當復隨火星/俱伏不故言若復扶又切)不過其見之月(火見周/之五月)鄭禆竈
言於子産曰宋衛陳鄭將同日火若我用瓘斝玉瓉鄭必不火
(瓘珪也斝玉爵也瓉勺也欲以禳火禆婢支切瓘古亂/切斝古雅切瓉才旦切勺上若切禳本亦作攘如字)子産弗
與(以爲天災流行非禳所息故/也爲明年宋衛陳鄭災傳)○呉伐楚陽匄爲令尹卜戰不
吉(陽匄穆王曾孫令/尹子瑕匄古害切)司馬子魚曰我得上流何故不吉(子魚公/子魴也)
(順江而下易用勝敵/舫音房易以䜴切)且楚故司馬令龜我請改卜令曰魴也以
其屬死之楚師繼之尚大克之吉(得吉/兆)戰于長岸子魚先死楚
師繼之大敗呉師獲其乘舟餘皇(餘皇舟名乗如字/又繩證切下同)使隨人與
後至者守之環而塹之及泉(環周也環如字又/音患塹七豔切)盈其隧炭陳以
待命(隧出入道隧音/遂炭吐旦切)呉公子光(光諸樊子闔廬闔/户臘切廬力居切)請於其衆曰
喪先王之乗舟豈唯光之罪衆亦有焉請藉取之以救死(藉衆/之力)
(以取舟喪/息浪切)衆許之使長鬣者三人(長鬣多髭鬚與呉人異形狀/詐爲楚人鬣力輒切髭子斯)
(切鬚/音須)潜伏於舟側曰我呼餘皇則對師夜從之(師呉師也呼呼/路切又如字)
三呼皆迭對(迭更也迭待結切/又音弟更音庚)楚人從而殺之楚師亂呉人大
　敗之取餘皇以歸(傳言呉/光有謀)
　春秋左氏傳卷第二十三
之庫以望之(大庭氏古國名在魯城内魯於其處作庫髙顯故/登以望氣參近占以審前年之言釋文大甚本或)
(作火甚處昌慮切下祭處同故/登以望氣本或作以望氛氣)曰宋衛陳鄭也數日皆來告火
(言經所以書/數所主切)禆竈曰不用吾言鄭又將火(前年禆竈欲用瓘斝/禳火子産不聽今復)
(謂用之禳如羊切/復扶又切下同)鄭人請用之(信竈/言)子産不可子大叔曰寳以
保民也若有火國幾亡可以救亡子何愛焉子産曰天道逺人
道邇非所及也何以知之竈焉知天道是亦多言矣豈不或信
(多言者或時有中幾音祈又/音機焉於䖍切中丁仲切)遂不與亦不復火(傳言天道難明/雖禆竈猶不足)
(以盡/知之)鄭之未災也里析告子産曰將有大祥(里析鄭大夫祥變/異之氣折星歷切)
(大祥或作/火祥非也)民震動國幾亡吾身汦焉弗良及也(言將先災死汦/面忍切先悉薦)
(切)國遷其可乎子産曰雖可吾不足以定遷矣(子産知天災不/可逃非遷所免)
(故託以知不/足知音智)及火里析死矣未葬子産使輿三十人遷其柩(以其/常與)
(巳言故輿音/餘柩其又切)火作子産辭晉公子公孫于東門(晉人新來未入/故辭不使前也)
使司宼出新客(新來/聘者)禁舊客勿出於宫(爲其知國情不欲令去/爲于僞切令力呈切)
使子寛子上廵羣屏攝至于大宫(二子鄭大夫屏攝祭祀之位/大官鄭祖廟巡行宗廟不得)
(使火及之行下孟切/下行火下注履行同)使公孫登徙大龜(登開卜/大夫)使祝史徙主祏
於周廟告于先君(祏廟主石函周廟厲王廟也有火災故合羣/主於祖廟易救護祏音石函音咸易以䜴切)
使府人庫人各儆其事(儆備火也/儆音景)商成公儆司宫(商成公鄭大/夫司宫巷伯)
(寺人/之官)出舊宫人寘諸火所不及(舊宫人先公官/女寘之䜴切)司馬司宼列居
火道(備非/常也)行火所焮(焮炙也焮/許靳切)城下之人伍列登城(爲部伍登/城備姦也)
明日使野司宼各保其徴(野司宼縣士也火之明日四方/乃聞災故戒保所徵役之人)郊人
助祝史除於國北(爲祭處於國北/者就太隂禳火)禳火千玄冥囬禄(玄冥水神/囬禄火神)
(冥亡/丁切)祈于四鄘(鄘城也城積土隂氣所聚故祈/祭之以禳火之餘災鄘音容)書焚室而寛其
征與之材(征賦稅也/稅始銳切)三日哭國不市(示憂戚/不㑹市)使行人告於諸侯
宋衛皆如是陳不救火許不弔災君子是以知陳許之先亡也
(不義所/以亡)〇六月鄅人藉稻(鄔妘姓國也其君自出/藉稻蓋履行之妘音云)邾人襲鄅鄅
人將閉門邾人羊羅攝其首焉(斬得閉/門者頭)遂入之盡俘以歸鄅子
曰余無歸矣從帑於邾邾莊公反鄅夫人而舎其女(爲明年宋/伐邾起俘)
(芳去切/帑音奴)〇秋葬曹平公往者見周原伯魯焉(原伯魯/周大夫)與之語不
說學歸以語閔子馬閔子馬曰周其亂乎夫必多有是說而後
及其大人(國亂俗壞言者適多漸以及大人/大人在位者說音恱語魚據切)大人患失而惑又
曰可以無學無學不害(患有學而失道/者以惑其意)不害而不學則苟而可
(以爲無害遂不/學則皆懷苟且)於是乎下陵上替能無亂乎夫學殖也不學將
落原氏其亡乎(殖生長也言學之進德如農之殖苗日/新日益替他計切殖時力切長丁丈切)〇七月
鄭子産爲火故大爲社(爲治也爲子僞/切下爲蒐同)祓禳於四方振除火災
禮也(振棄也祓芳/佛切徐音廢)乃簡兵大蒐將爲蒐除(治兵於廟城内/地迫故除廣之)子大
叔之廟在道南其寢在道北其庭小(庭蒐場也/場直長切)過期三日(處小/不得)
(一時畢處/昌慮切)使除徒陳於道南廟北曰子産過女而命速除乃毀
於而向(而女也毀女所向女音汝/注同向許亮切本又作郷)子産朝(朝/君)過而怒之(怒不/毀)除
者南毀子産及衝使從者止之曰毀於北方(言子産仁不忍毁/人廟衝昌容切從)
(才用/切)火之作也子産授兵登陴子大叔曰晉無乃討乎(辭晉公/子公孫)
(而授兵似若叛/晉陴婢支切)子産曰吾聞之小國忘守則危況有災乎國之
不可小有備故也旣晉之邊吏讓鄭曰鄭國有災晉君大夫不
敢寧居卜筮走望不愛牲玉鄭之有災寡君之憂也今執事􁅀
然授兵登陴(􁅀然勁忿貌守手又切又/如字􁅀遐板切勁吉政切)將以誰罪邊人恐懼不
敢不告子産對曰若吾子之言敝邑之災君之憂也敝邑失政
天降之災又懼䜛慝之間謀之以啓寡人荐爲敝邑不利(荐重/也恐)
(丘勇切慝他得切間間厠/之間荐在遍切重直用切)以重君之憂幸而不亡猶可說也(說/解)
(也)不幸而亡君雖憂之亦無及也鄭有他竟望走在晉(言鄭雖/與地國)
(爲竟每瞻望晉/歸赴之竟音境)旣事晉矣其敢有二心(傳言子/産有備)〇楚左尹王子
勝言於楚子曰許於鄭仇敵也而居楚地以不禮於鄭(十三年/平王復)
(遷邑許自夷還居/葉恃楚而不事鄭)晉鄭方睦鄭若伐許而晉助之楚喪地矣君
盍遷許許不專於楚(自以舊國不專心事楚/喪息浪切盍戸臘切)鄭方有令政許曰
余舊國也(許先鄭封/先悉薦切)鄭曰余俘邑也(隱十一年鄭滅許而復存/之故日我俘邑復扶又切)
葉在楚國方城外之蔽也(爲方城外之蔽/障障章亮切)土不可易(易輕也易/以䜴切)
國不可小(謂/鄭)許不可俘讎不可啓君其圖之楚子說(說音/悅)冬楚
子使王子勝遷許於析實白羽(於傳時白拜改/為析析星歷切)
經十有九年春宋公伐邾(爲鄅爲/子僞切)〇夏五月戊辰許丗子止弑
其君買(加弑者責止不舎藥/物弑音試舎音捨)〇已卯地震(無/傳)〇秋齊髙發帥師
伐莒〇冬葬許悼公(無/傳)
傳十九年春楚工尹赤遷隂于下隂(隂縣今屬/南郷郡)令尹子瑕城郟
叔孫昭子曰楚不在諸侯矣其僅自完也以持其丗而巳(遷隂/城郟)
(皆欲以自完守郟古洽切僅音覲/持如字本或作恃怙之字非也)〇楚子之在蔡也(蓋爲大夫/時往聘蔡)
郥陽封人之女奔之生大子建(郥陽蔡邑/郥古闐切)及即位使伍奢爲之
帥(伍奢伍舉之子伍/貟之父貟音云)費無極爲少師無寵焉欲譛諸王曰建可
室矣(室妻也少/詩照切)王爲之聘於秦無極與逆勸王取之正月楚夫
人嬴氏至自秦(王自取之故稱夫人至爲下拜夫/人起爲于僞切與音預嬴音盈)〇鄅夫人宋
向戍之女也故向寧請師(寧向戌子也請於宋公/伐邾向傷亮切戌音恤)二月宋公伐
邾圍蟲三月取之(蟲邾邑不書圍取/不以告蟲直忠切)乃盡歸鄅俘〇夏許悼公
瘧五月戊辰飲大子止之藥卒(止獨進藥不由醫/瘧魚略切病也)大子奔晉書
曰弑其君君子曰盡心力以事君舎藥物可也(藥物有毒當由/醫非凡人所知)
(譏止不舎藥物所以加弑君/之名舎音捨下注舎子同)〇邾人郳人徐人會宋公乙亥同
盟于蟲(終宋公伐邾/事郳五兮切)〇楚子爲舟師以伐濮(濮南夷也/濮音卜)費無極
言於楚子曰晉之伯也邇於諸夏而楚辟陋故弗能與爭若大
城城父而寘大子焉(城父今襄城城父縣伯音霸夏戸/雅切辟匹亦切父音甫寘之豉切)以通北
方王收南方是得天下也王說從之故大子建居于城父令尹
子瑕聘于秦拜夫人也(爲明年譛大子張本故以/為夫人遣謝秦說音悅)〇秋齊髙發
帥師伐莒(莒不事/齊故)莒子奔紀鄣(紀鄣莒邑也東海贛榆縣東北/有紀城鄣音章注及下同贛古)
(弄切如淳一音/耿弇切榆音俞)使孫書伐之(孫書陳無字/之子子占也)初莒有婦人莒子殺
一二父兄懼隊宗主私族於謀而立長親(於私族之謀冝立親/之長者喪息浪切隊)
(直類切長/丁丈切)寡君與其二三老曰抑天實剥亂是吾何知焉(言天/自欲)
(亂駟氏非國所/知剥邦角切)諺曰無過亂門民有兵亂猶憚過之而況敢知
天之所亂今大夫將問其故抑寡君實不敢知其誰實知之平
丘之會(在十三年諺音彦過古禾/切又古卧切憚待旦切)君㝷舊盟曰無或失職若寡
君之二三臣其即丗者晉大夫而專制其位是晉之縣鄙也何
國之爲辭客幣而報其使晉人舎之(遣人報晉使/使所吏切)〇楚人城州
來沈尹戌曰楚人必敗(十三年呉縣州來今就城而取之戌莊/王曾孫葉公諸梁父也戌音恤葉始渉)
(切)昔呉滅州來(在十/三年)子旗請伐之王曰吾未撫吾民今亦如之
而城州來以挑呉能無敗乎侍者曰王施舎不倦息民五年可
謂撫之矣戍曰吾聞撫民者節用於内而樹德於外民樂其性
而無宼讎今宫室無量民人日駭勞罷死轉(轉遷徙也旗音其/挑徒了切樂音洛)
(罷音皮本/或作疲)忘寢與食非撫之也(傳言平王所/以不能霸)〇鄭大水龍鬪于
時門之外洧淵(時門鄭城門也洧水岀熒陽密縣/東南至潁川長平入潁洧于軌切)國人請爲禜
焉子産弗許曰我鬪龍不我覿也(覿見也禜爲命切覿/大歷切見賢遍切)龍鬪我
獨何覿焉禳之則彼其室也(淵龍/之室)吾無求於龍龍亦無求於我
乃止也(傳言子産之/知知音智)〇令尹子瑕言蹶由於楚子(蹶由呉王弟/五年靈王執)
(以歸蹶/九衛切)曰彼何罪諺所謂室於怒市於色者楚之謂矣(言靈王/怒呉子)
(而執其弟猶人忿於/室家而作色於市人)舎前之忿可也乃歸蹶由(言楚子能用善言/舍音捨又音赦)
經二十年春王正月○夏曹公孫會自鄸出奔宋(無傳甞有玉/帛之使來告)
(故書鄸曹邑鄸莫公切又亡增切字林/音夢案夢字字林亡忠切使所吏切)〇秋盗殺衛侯之兄縶
(齊豹作而不義故書曰盗所/謂求名而不得縶張立切)〇冬十月宋華亥向寧華定出奔
陳(與君爭而出皆書名惡之華户/化切爭爭鬪之爭惡烏路切)〇十有一月辛卯蔡侯廬卒
(無傳未同盟而赴以名廬/力於切本又作盧力烏切)
傳二十年春王二月已丑日南至(是歳朔且冬至之歳也當言/正月己丑朔日南至時史失)
(閏閏更在二月後故經因史而書正月/傳更具於二月記南至日以正曆也)梓愼望氛(氛氣也時魯/侯不行登臺)
(之禮使梓愼望/氛氛芳云切)曰今兹宋有亂國幾亡三年而後弭蔡有大喪
(爲宋華向出奔蔡侯卒傳/幾音祈又音機弭弭耳切)叔孫昭子曰然則戴桓也(戴族華氏/桓族向氏)
汱侈無禮巳甚亂所在也(傳言妖由人/興汏音泰)〇費無極言於楚子曰
建與伍奢將以方城之外叛自以爲猶宋鄭也齊晉又交輔之
將以害楚其事集矣王信之問伍奢伍奢對曰君一過多矣(一/過)
(納建/妻)何信於䜛王執伍奢(忿奢/切言)使城父司馬奮楊殺大子未至
而使遣之(知大子冤故遣令去奮方/問切冤於元切令力呈切)三月大子建奔宋王召奮
揚奮揚使城父人執己以至王曰言出於余口入於爾耳誰告
建也對曰臣告之君王命臣曰事建如事余臣不佞(佞才/也)不能
苟貳奉初以還(奉初命/以周旋)不忍後命故遣之旣而悔之亦無及巳
王曰而敢來何也對曰使而失命召而不來是再奸也(奸犯也/使所吏)
(切又如字/奸音干)逃無所入王曰歸從政如他日(善其言舍使還還/音環下還豹同)無
極日奢之子材若在呉必憂楚國盍以免其父召之彼仁必來
不然將爲患王使召之曰來吾免而父棠君尚謂其弟貟(棠君/奢之)
(長子尚也爲棠邑大夫貟尚弟子胥盍戸/臘切棠君尚君或作尹貟音云長丁丈切)曰爾適呉我將歸死
吾知不逮(自以知不及貟知音智注及下知/也同又如字遠音代又大計切)我能死爾能報聞
免父之命不可以莫之奔也親戚爲戮不可以莫之報也奔死
免父孝也度功而行仁也(仁者貴成功/度待洛切)擇任而往知也(員任報/讎任音)
(壬)知死不辟勇也(尚爲/勇)父不可棄(俱去爲/棄父)名不可廢(俱死爲/廢名讎)爾
其勉之相從爲愈(愈差也差/初賣切)伍尚歸奢聞貟不來曰楚君大夫
其旰食乎(將有呉憂不得/早食旰古且切)楚人皆殺之貟如呉言伐楚之利於
州于(州于呉子僚/僚力彫切)公子光曰是宗爲戮而欲反其讎不可從也
(光呉公子闔/廬也反復也)貟曰彼將有他志(光欲弑僚不利員用事/故破其議而貟亦知之)余姑爲
之求士而鄙以待之(計未得用故進勇士以/求入於光退居邊鄙)乃見鱄設諸焉(鱄/諸)
(勇士見賢遍/切鱄音專)而耕於鄙(爲二十七年呉弒/僚傳弑申志切)〇宋元公無信多私
而惡華向華定華亥與向寧謀曰亡愈於死先諸(恐元公殺己/欲先作亂惡)
(烏路/切)華亥僞有疾以誘羣公子公子問之則執之夏六月丙申
殺公子寅公子御戎公子朱公子固公孫援公孫丁拘向勝向
行於其廪(八子皆公黨御魚吕切又如字/援于眷切拘九于切廪力甚切)公如華氏請焉弗許
遂劫之(劫/公)癸卯取大子欒與母弟辰公子地以爲質(欒景公也/民及地皆)
(元公弟欒力官切質音致下同辰及地皆元公弟案公子辰是/景公之母弟地是辰兄皆當爲元公之子今注皆作元公弟誤)
(耳)公亦取華亥之子無慼向寧之子羅華定之子啓與華氏盟
以爲質(爲此冬華向出/奔傳慼于歷切)〇衛公孟縶狎齊豹(公孟靈公兄也齊/豹齊惡之子爲衛)
(司寇狎輕也/狎戸甲切)奪之司宼與鄄(鄄豹邑/鄄音絹)有役則反之無則取之(縶/足)
(不良故有役則以/官邑還豹使行)公孟惡北宮喜禇師圃欲去之(喜貞子惡烏/路切禇中呂)
(切圃布五切/去起吕切)公子朝通于襄夫人宣姜(宣姜靈公嫡母朝如字/嫡丁歷切本又作適)
懼而欲以作亂故齊豹北宫喜禇師圃公子朝作亂初齊豹見
宗魯於公孟(薦達也見/賢遍切)爲驂乗焉(爲公孟驂乗驂七南/切乗繩證切下皆同)將作亂
而謂之曰公孟之不善子所知也勿與乗吾將殺之對曰吾由
子事公孟子假吾名焉故不吾逺也(言子借我以善名故公孟/親近我與音預又如字逺)
(于萬切借子夜/切近附近之近)雖其不善吾亦知之抑以利故不能去是吾過
也今聞難而逃是僣子也(使子言不信也難/乃旦切僣子念切)子行事乎吾將死
之以周事子(周猶終/竟也)而歸死於公孟其可也丙辰衛侯在平壽
(平壽衛/下邑)公孟有事於蓋獲之門外(有事祭也蓋/獲衛郭門)齊子氏帷於門
外而伏甲焉(齊豹/之家)使祝鼃寘戈於車薪以當門(要其前也鼃鳥/媧切寘之䜴切)
(要一/遥切)使一乗從公孟以出(亦如前車寘戈於薪尋/其後從如字又才用切)使華齊御公
孟宗魯驂乗及閎中(閎曲門中華戸化/切下同閎音宏)齊氏用戈擊公孟宗魯
以背蔽之斷肱以中公孟之肩皆殺之公聞亂乗驅自閱門入
慶比御公公南楚驂乗使華寅乗貳車(公副車斷丁管切肱古/弘切中丁仲切下中南)
(同乗驅如字又繩證切閱/音恱比如字又毗志切)及公宮鴻駵魋駟乗于公(鴻駵魋復就/公乗一車四)
(人駵音留魋徒/囬切復扶又切)公載寳以出禇師子申遇公于馬路之衢遂從
(從公出衢其惧/切從才用切)過齊氏使華寅肉袓執蓋以當其闕(肉袒示不/敢與齊氏)
(爭執蓋蔽公而去闕空也以蓋當侍從空/闕之處祖徒旱切爭爭鬪之爭處昌慮切)齊氏射公中南楚之
背公遂出寅閉郭門(不欲令追者岀射/食亦切令力呈切)踰而從公(踰郭岀從才/用切又如字)
(下從/公同)公如死鳥(死鳥/衛地)析朱鉏宵從竇出徒行從公(朱鉏成子黒/背孫析星歷)
(切鉏仕居/切竇音豆)齊侯使公孫青聘于衛(青頃公之/孫頃音傾)旣出聞衛亂使請
所聘公曰猶在竟内則衛君也乃將事焉(將事行聘/事竟音境)遂從諸死
鳥請將事辭曰亡人不侫失守社稷越在草莽吾子無所辱君
命賔曰寡君命下臣於朝曰阿下執事(阿比也命己使比/衛臣下莽莫蕩切)臣不
敢貳(貳違/命也)主人曰君若惠顧先君之好照臨敝邑鎭撫其社稷
則有宗祧在(言受聘當在宗廟也/好呼報切祧他彫切)乃止(止不行/聘事)衛侯固請見之
(欲與青/相見)不獲命以其良馬見(以爲相見之禮見賢/遍切下注禮見同)爲未致使故
也(未致使故不敢以客禮/見爲于僞切使所吏切)衛侯以爲乗馬(喜其敬己故貴其物/乗繩證切又如字)
賔將掫(掫行夜掫側九切又/祖侯切行下孟切)主人辭曰亡人之憂不可以及吾
子草莽之中不足以辱從者敢辭賔曰寡君之下臣君之牧圉
也若不獲扞外役是不有寡君也(有相親有從才用切/園魚呂切扞戸旦切)臣懼不
免於戾請以除死親執鐸終夕與於燎(設火燎以備守鐸待洛/切與音預下不與聞謀)
(與於青同燎力召切又力/弔切一本作終多與於燎)齊氏之宰渠子召北宫子(北宫/喜也)北宮
氏之宰不與聞謀殺渠子遂伐齊氏滅之丁巳晦公入與北宫
喜盟于彭水之上(喜本與齊氏同謀/故公先與喜盟)秋七月戊午朔遂盟國人
入月辛亥公子朝禇師圃子玉霄子髙魴出奔晉(皆齊/氏黨)閏月戊
辰殺宣姜(與公子朝/通謀故)衛侯賜北宫喜謚曰貞子(減齊/氏故)賜析朱鉏
謚曰成子(霄從/公故)而以齊氏之墓子之(皆未死而賜謚及/墓田傳終而言之)衛侯告
寧于齊且言子石(子石公孫青/言其有禮)齊侯將飲酒徧賜大夫曰二三
子之敎也(言青敬衛/侯徧音遍)苑何忌辭曰與於青之賞必及於其罰(何/忌)
(齊大夫言青若有罪亦/當井受其罰苑於元切)在康誥曰父子兄弟罪不相及(尚書/康誥)況
在羣臣臣敢貪君賜以干先王(言受賜則犯/康誥之義)琴張聞宗魯死(琴/張)
(孔子弟子字子開/名牢牢力刀切)將往弔之仲尼日齊豹之盗而孟縶之賊女
何弔焉(言齊豹所以爲盗孟縶所/以見賊皆由宗魯女音汝)君子不食姦(如公孟不善而/受其禄是食姦)
(也)不受亂(許豹行事/是受亂也)不爲利疚於囬(疚病囬邪也以利故不能/去是病身於邪爲于僞切)
(疚居又切/邪似嗟切)不以囬待人(知難不告是以邪待/人難乃旦切下同)不蓋不義(以周事/豹是蓋)
(不/義)不犯非禮(以二心事/縶是非禮)〇宋華向之亂公子城(平公/子)公孫忌樂
舎(舎樂/喜孫)司馬彊向冝向鄭(冝鄭皆/向戍子)楚建(楚平王之/亡大子)郳申(小邾穆/公子郳)
(五兮/切)出奔鄭(八子宋大夫皆/公黨辟難出)其徒與華氏戰于鬼閻(八子之徒/衆也潁川)
(長平縣西北有閻亭/閻似廉切又以冉切)敗子城子城適晉(子城爲華氏所敗别走/至晉爲明年子城以晉)
(師至/起本)華亥與其妻必盥而食所質公子者而後食公與夫人每
日必適華氏食公子而後歸華亥患之欲歸公子向寧曰唯不
信故質其子若又歸之死無日矣公請於華費遂將攻華氏(費/遂)
(大司馬華氏族盥古緩切食音嗣/下食公子同質音致費扶未切)對曰臣不敢愛死無乃求去
憂而滋長乎(恐殺大子憂益長去/起吕切長丁丈切)臣是以懼敢不聽命公曰子
死亡有命余不忍其訽(訽恥也訽許候/切本或作詬同)冬十月公殺華向之質
而攻之戊辰華向奔陳華登奔呉(登費遂之子/黨華向者)向寧欲殺大子
華亥曰干君而出又殺其子其誰納我且歸之有庸(可以爲/功善)使
少司宼牼以歸(以三子歸公也牼華亥庶/兄少詩照切牼苦耕切)曰子之齒長矣不能
事人以三公子爲質必免(質信也送公子歸可以自/明不叛之信盾如字注同)公子旣入
華牼將自門行(從公/門去)公遽見之執其手曰余知而無罪也入復
而所(而女也所所居官/遽其據切女音汝)〇齊侯疥遂痁(痁瘧疾疥舊音戒梁元/帝音該依字則當作痎)
(說文云兩日一發之瘧也痎音皆後學之徒僉以疥字爲誤案/傳例因事曰遂若痎巳是瘧疾何爲復言遂痁乎痁失廉切)
期而不瘳諸侯之賔問疾者多在(多在齊期音/基瘳勑留切)梁丘據與裔款
(二子齊嬖大夫裔/以制切嬖必計切)言於公曰吾事鬼神豐於先君有加矣今君
疾病爲諸侯憂是祝史之罪也諸侯不知其謂我不敬君盍誅
於祝固史嚚以辭賔(欲殺嚚固以辭謝來問疾/之賔盍戸臘切嚚魚巾切)公說告晏子晏
子曰日宋之盟(日往日也宋盟在襄/二十七年說音恱)屈建問范會之德於趙武
趙武曰夫子之家事治言於晉國竭情無私其祝史祭祀陳信
不愧其家事無猜其祝史不祈(家無猜疑之事故祝史無求於/鬼神屈居勿切治直吏切愧其)
(位切本又作/媿猜七才切)建以語康王(楚王語/魚據切)康王曰神人無怨冝夫子之
光輔五君以爲諸侯主也(五君文襄/靈成景)公曰據與款謂寡人能事
鬼神故欲誅於祝史子稱是語何故對曰若有德之君外内不
廢(無廢/事)上下無怨動無違事其祝史薦信無愧心矣(君有功德/祝史陳說)
(之無/所愧)是以鬼神用饗國受其福祝史與焉(與受國福與音預/注同下與焉同)其
所以蕃祉老壽者爲信君使也其言忠信於鬼神其適遇淫君
外内頗邪上下怨疾動作辟違從欲厭私(使私情厭足蕃音煩/社音恥爲于僞切又)
(如字下爲暴同頗普何切邪似嗟切辟匹亦/切從子用切下淫從同或音如字厭於豔切)髙臺深池撞鍾舞
女斬刈民力輸掠其聚(掠奪取也撞直江切刈本又作艾/魚廢切掠音亮聚才住切又如字)以成
其違不恤後人暴虐淫從肆行非度無所還忌(還猶/顧也)不思謗讟
不憚鬼神神怒民痛無悛於心其祝史薦信是言罪也(以實白神/是爲言君)
(之罪讟徒木/切俊七全切)其蓋失數美是矯誣也(蓋掩也數所主/切矯居表切)進退無辭
則虚以求媚(作虚辭以求媚/於神媚眉記切)是以鬼神不饗其國以禍之祝史
與焉所以天昏孤疾者爲暴君使也其言僣嫚於鬼神公曰然
則若之何對曰不可爲也(言非誅祝史所能治僣子/念切下僣令同嫚武諌切)山林之木
衡鹿守之澤之萑蒲舟鮫守之藪之薪蒸虞候守之海之鹽蜃
祈望守之(衡鹿舟鮫虞候祈望皆官名也言公專守山澤之利/不與民共萑音九鮫音交藪素口切蒸之承切麤曰)
(薪細日蒸/蜃市軫切)縣鄙之人入從其政偪介之關暴征其私(介隔也迫/近國都之)
(關言邊鄙旣入服政役又爲近關所征稅枉暴奪其/私物政如字一音征偪彼力切介音界近附近之近)承嗣大夫
彊易其賄(承嗣大夫丗位者彊/其丈切賄呼罪切)布常無藝(藝法制也言/布政無法制)徵斂無
度宫室日更淫樂不違(違去/也)内寵之妾肆奪於市(肆放/也)外寵之
臣僣令於鄙(詐爲敎令/於邊鄙)私欲養求不給則應(養長也所求不給/則應之以罪應應)
(對之應長/丁丈切)民人苦病夫婦皆詛祝有益也詛亦有損聊攝以東
(聊攝齊西界也平原聊城縣東北有/攝城詛荘慮切祝之又切下善祝同)姑尤以西(姑尤齊東界也/姑水尤水皆在)
(城陽郡東/南入海)其爲人也多矣雖其善祝豈能勝億兆人之詛(萬萬/曰億)
(萬億/曰兆)君若欲誅於祝史脩德而後可公說使有司寛政毀關去
禁薄斂巳責(除逋責說音恱去起吕切斂力/驗切責本又作債逋布胡切)〇十二月齊侯田于
沛(言疾愈行獵沛/澤名沛音貝)招虞人以弓不進(虞人掌山/澤之官)公使執之辭曰
昔我先君之田也旃以招大夫弓以招士皮冠以招虞人臣不
見皮冠故不敢進乃舎之仲尼曰守道不如守官(君招當往道/之常也非物)
(不進官/之制也)君子韙之(韙是也韙/于鬼切)齊侯至自田晏子侍于遄臺子猶
馳而造焉(子猶梁丘據田本亦作佃/音同遄市專切造七報切)公曰唯據與我和夫晏子
對曰據亦同也焉得爲和公曰和與同異乎對曰異和如羮焉
水火醯醢鹽梅以烹魚肉燀之以薪(燀炊也去音扶焉於䖍切/羹音庚舊音衡醯呼兮切)
(燀章善切/炊昌垂切)宰夫和之齊之以味濟其不及以洩其過(濟益也淺/減也齊才)
(細切又如字/洩息列切)君子食之以平其心君臣亦然(亦如/羹)君所謂可而
有否焉(否不/可也)臣獻其否以成其可(獻君之否/以成君可)君所謂否而有可
焉臣獻其可以去其否是以政平而不干民無爭心故詩日亦
有和羮旣戒旣平(詩頌殷中宗言中宗能與賢者和齊可否其/政如羹敬戒且平和羹備五味異於大羹爭)
(爭鬪之爭和齊並如字一/讀上戸卧切下才細切)鬷嘏無言時靡有爭(鬷緫也嘏大也/言緫大政能使)
(上下皆如和羹鬷子工/切嘏古雅切緫音揔)先王之濟五味(濟成/也)和五聲也以平其
心成其政也聲亦如味一氣(須氣以動釋文一氣杜解/以爲人氣也服云歌氣也)二體(舞/者)
(有文/武)三類(風雅/頌)四物(雜用四方之/物以成器)五聲(宫商角徵羽釋文五聲/宫爲君商爲臣角爲民)
(徵爲事羽爲/物徵張里切)六律(黃鍾大簇姑洗㽔賔夷則無射也陽聲爲律/隂聲爲吕此十二月氣大音泰簇七豆切㽔)
(人誰切/射音亦)七音(周武王伐紂自午及子凡七日王因此以數舎之/以聲昭之故以七同其數以律和其聲謂之七音)
(釋文七音宫商角徵/羽變宫變徵也)八風(八方之風釋文八風易緯通卦驗云/東北曰條風東方曰明庶風東南曰)
(清明風南方曰景風西南曰凉風西方曰閶闔風西北曰/不周風北方曰廣莫風條風又名融風景風一名凱風)九歌
(九功之德皆可歌也六府三事謂之九歌釋文/六府水火金木土穀三事正德利用厚生也)以相成也(言此/九者)
(人然後相/成爲和樂)淸濁小大短長疾徐哀樂剛柔遲速髙下出入周䟽
以相濟也(周密也樂音洛䟽傳本皆作流然此五句皆相對不/應獨作周流古本有作䟽者案注訓周爲密則與䟽)
(相對冝/爲䟽耳)君子聽之以平其心心平德和故詩曰德音不瑕(詩豳/風也)
(義取心平則德音/無瑕闕豳彼貧切)今據不然君所謂可據亦曰可君所謂否據
亦曰否若以水濟水誰能食之若琴瑟之專壹誰能聽之同之
不可也如是飲酒樂公曰古而無死其樂若何晏子對曰古而
無死則古之樂也君何得焉昔爽鳩氏始居此地(爽鳩氏少皡/氏之司寇也)
(專如字董遇/本作摶音同)季萴因之(季萴虞夏諸侯代爽鳩氏/者萴仕側切夏戸雅切)有逢伯陵因
之(逢伯陵殷/諸侯姜姓)蒲姑氏因之(蒲姑氏殷周之/間代逢公者)而後大公因之古若
無死爽鳩氏之樂非君所願也(齊侯甘於所樂志於不死晏子/稱古以節其情願大音泰爽鳩)
(氏之樂一/本作樂之)〇鄭子産有疾謂子大叔曰我死子必爲政唯有德
者能以寛服民其次莫如猛夫火烈民望而畏之故鮮死焉水
懦弱民狎而翫之(狎輕也鮮息淺切懦乃亂切又乃/卧切又音儒狎戸甲切翫五亂切)則多死焉
故寛難(難以治治/直吏切)疾數月而卒大叔爲政不忍猛而寛鄭國多
盗取人於萑苻之澤(萑苻澤名於澤中劫人數所/主切萑音九苻音蒲又如字)大叔悔之曰
吾早從夫子不及此興徒兵以攻萑苻之盗盡殺之盗少止仲
尼曰善哉政寛則民慢慢則糾之以猛(糾猶攝也釋文盡殺之/本或作盡之殺衍字糾)
(居􁈭/切)猛則民殘殘則施之以寛寛以濟猛猛以濟寛政是以和
詩曰民亦勞止汔可小康惠此中國以綏四方施之以寛也(詩/大)
(雅汔其也康綏皆安也周厲王暴虐民勞於苛政/故詩人刺之欲其施之以寛汔許乙切苛音何)母從詭隨(詭/人)
(隨人無正心不可從母本又/作無從子用切詭九委切)以謹無良(謹勑/愼也)式遏寇虐慘不畏
明糾之以猛也(式用也遏止也慘曾也言爲宼虐曾不畏明法/者亦當用猛政糾治之遏於葛切慘七感切)
柔逺能邇以定我王平之以和也(柔安也邇近也逺者懷附/近者各以能進則王室定)又
曰不競不絿不剛不柔(詩殷頌言湯政得中和/競彊也絿急也絿音求)布政優優百禄
是遒(優優和也遒聚也遒/在由切又子由切)和之至也及子産卒仲尼聞之出涕
曰古之遺愛也(子産見愛有/古人之遺風)
經二十有一年春王三月葬蔡平公〇夏晉侯使士鞅來聘(晉/頃)
(公即位通嗣/君頃音傾)〇宋華亥向寧華定自陳入于宋南里以叛(自外/至故)
(曰入披其邑故曰叛南里/宋城内里名披普彼切)〇秋七月壬午朔日有食之〇八月
乙亥叔輒卒(叔弓之/子伯張)〇冬蔡侯朱出奔楚(朱爲大子則失位遂/微弱爲國人所逐故)
(以自出/爲文)〇公如晉至河乃復(晉人辭/公故還)
傳二十一年春天王將鑄無射(周景王也無射鍾名律中無射/鑄之樹切射音亦中丁仲切)
泠州鳩曰王其以心疾死乎(泠樂官州鳩其名也/泠力丁切字或作伶)夫樂天子之
職也(職所/主也)夫音樂之輿也(樂因音/而行)而鍾音之器也(音由器/以發)天子
省風以作樂(省風俗作/樂以移之)器以鍾之(鍾聚也以/器聚音)輿以行之(樂須音/而行)
小者不宨(窕細不滿/窕他彫切)大者不槬(槬横大不入/槬戸化切)則和於物物和則
嘉成(嘉樂/成也)故和聲入於耳而藏於心心億則樂(億安也億於/力切樂音洛)窕
則不咸(不充滿人心咸如字/本或作感户暗切)槬則不容(心不/堪容)心是以感感實生
疾今鍾槬矣王心弗堪其能乆乎(爲明年天/王崩傳)〇三月葬蔡平公
蔡大子朱失位位在卑(不在適子位以長幼齒/適丁歷切長丁丈切)大夫送葬者歸
見昭子昭子問蔡故以告昭子歎曰蔡其亡乎若不亡是君也
必不終詩日不解于位民之攸墍(詩大雅墍息也解/佳賣切墍許器切)今蔡侯始
即位而適卑身將從之(爲蔡侯朱/出奔傳)〇夏晉士鞅來聘叔孫爲政
(叔孫昭子以/二命爲國政)季孫欲惡諸晉(憎叔孫在己上位欲使/得罪於晉惡烏路切)使有司以
齊鮑國歸費之禮爲士鞅(鮑國歸費在十四年牢禮各如其命/數魯人失禮故爲鮑國七牢費音秘)
(爲干/僞切)士鞅怒曰鮑國之位下其國小而使鞅從其牢禮是卑敝
邑也將復諸寡君魯人恐加四牢焉爲十一牢(言魯不能以禮/事大國且爲哀)
(七年呉徵百牢/起恐丘勇切)〇宋華費遂生華貙華多僚華登貙爲少司馬
多僚爲御士(公御士貙勑俱/切少詩照切)與貙相惡乃譛諸公曰貙將納亡
人(亡人華亥等惡/如字又烏路切)亟言之公曰司馬以吾故亡其良子(司馬謂/費遂爲)
(大司馬良子謂/華登亟欺兾切)死亡有命吾不可以再亡之對曰君若愛司馬
則如亡(言若愛大司馬/則當亡走失國)死如可逃何逺之有(言亡可以逃死勿/慮其逺以恐動公)
公懼使侍人召司馬之侍人冝僚飲之酒而使告司馬(告司馬/使逐貙)
(飲於/鴆切)司馬歎曰必多僚也吾有䜛子而弗能殺吾又不死抑君
有命可若何乃與公謀逐華貙將使田孟諸而遣之公飲之酒
厚酬之(酬酒/幣)賜及從者司馬亦如之(亦如公賜/從才用切)張匄尤之(張匄/華貙)
(臣尤怪賜之厚匄/古害切本亦作丐)曰必有故使子皮承冝僚以劒而訊之(子皮/華貙)
(訊問也/訊音信)冝僚盡以告(告欲因田/以遣之)張匄欲殺多僚子皮曰司馬老
矣登之謂甚(言登亡傷司/馬心巳甚)吾又重之不如亡也五月丙申子皮
將見司馬而行則遇多僚御司馬而朝張匄不勝其怒遂與子
皮臼任鄭翩殺多僚(任翩亦貙家臣重直用切見賢/遍切勝音升任音壬翩音篇)劫司馬以
叛而召亡人壬寅華向入樂大心豐愆華牼禦諸横(梁國睢陽/縣南有橫)
(亭愆起䖍切本/或作衍睢音雖)華氏居盧門以南里叛(盧門宋東/城南門)六月庚午宋
城舊鄘及桑林之門而守之(舊鄘故城也桑林城門/名鄘音容本亦作墉)〇秋七月
壬午朔日有食之公問於梓愼曰是何物也禍福何爲(物事/也)對
曰二至二分(二至冬至夏至/二分春分秋分)日有食之不爲災日月之行也分
同道也至相過也(二分日夜等故言同道/二至長短極故相過)其他月則爲災陽不
克也故常爲水(隂侵陽是/陽不勝隂)於是叔輒哭日食(意在於/憂災)昭子日子
叔將死非所哭也八月叔輒卒〇冬十月華登以呉師救華氏
(登前年/奔呉)齊烏枝鳴戎宋(烏枝鳴/齊大夫)厨人濮曰(濮宋厨邑大夫厨/直誅切濮音卜)軍
志有之先人有奪人之心後人有待其衰盍及其勞且未定也
伐諸若入而固則華氏衆矣悔無及也從之丙寅齊師宋師敗
呉師于鴻口(梁國睢陽縣東有鴻口亭先/悉薦切後戸豆切盍戸臘切)獲其二帥公子苦雂
偃州貟(二帥呉大夫帥色類切注同/雂古含切貟音云又音圎)華登帥其餘(吳餘/師)以敗宋
師公欲出(出/奔)厨人濮曰吾小人可藉死(可借使死難/難乃且切)而不能送
亡君請待之(請君待復戰失勝負釋文而不能送/亡君絶句復扶又切下文復即同)乃徇曰揚徽
者公徒也(徽識也徇似俊切徽許歸切說文作幑/識本又作幟申志切又昌志切一音式)衆從之公自
揚門見之(見國人皆揚徽睢/陽正東門名揚門)下而巡之曰國亡君死二三子之
恥也豈專孤之罪也齊烏枝鳴曰用少莫如齊致死齊致死莫
如去備(備長兵也/去起吕切)彼多兵矣請皆用劒從之華氏北復即之(北/敗)
(走)厨人濮以裳裹首而荷以走曰得華登矣遂敗華氏于新里
(新里華氏所取邑裹音/果荷何可切又音何)翟僂新居于新里旣戰說甲于公而歸
(居華氏地而助公戰僂/力主切說他活切下同)華妵居子公里亦如之(妵華氏族故助/華氏亦如僂新)
(說甲歸傳言古之為軍不呰小忿妵/他口切呰本又作訾才斯切又音紫)十一月癸未公子城以晉
師至(城以前年奔/晉今還救宋)曹翰胡(曹大夫翰音/寒又戸旦切)會晉荀呉(中行穆子/行戸郎切)齊
苑何忌(齊大/夫)衛公子朝(前年出奔/晉今還衛)救宋丙戍與華氏戰于赭丘
(赭丘宋地赭音/者又作业同)鄭翩願爲鸛其御願爲鵞(鄭翩華氏黨鸛鵞皆/陳名鸛古喚切鵞五)
(多切陳/直覲切)子禄御公子城莊堇爲右(子禄向冝莊堇音/謹本或作莊堇父)干犫御苢
封人華豹張匄爲右(吕封人華豹華/氏黨犫尺由切)相遇城還華豹曰城也城
怒而反之(怒其呼已/反還戰)將注豹則關矣(注傅矢關引弓注之樹切/關烏環切本又作彎同傅)
(音/附)曰平公之靈尚輔相余(平公公子城之/父相息亮切)豹射出其間(出子城/子禄之)
(間射食亦切又/食夜切下同)將注則又關矣曰不狎鄙(狎更也/更音庚)抽矢(豹止/不射)城
射之殪(豹死殪/一計切)張匄抽殳而下(殳長丈二在車邊殳音/殊長直亮切又如字)射之折
股扶伏而擊之折軫(折城車軫折之設切下及注同扶伏並如/字上又音蒲下又蒲北切本或作匍匐同)
又射之死(匄/死)干犫請一矢(求/死)城日余言女於君(欲活之/女音汝)對曰不
死伍乗軍之大刑也(同乗共伍當皆/死乗繩證切)干刑而從子君焉用之子
速諸乃射之殪(犫又死焉/於䖍切)大敗華氏圍諸南里華亥搏􁋊而呼
見華貙曰吾爲欒氏矣(晉欒盈還八作亂而死事在襄/二十三年搏音博呼好故切)貙曰子
無我廷不幸而後亡(迋恐也迋求枉/切恐丘勇切)使華登如楚乞師華貙以
車十五乗徒七十人犯師而出(犯公師出/送華登)食於睢上哭而送之
乃復入(入南里睢音/雖復扶又切)楚薳越帥師將逆華氏大宰犯諌曰諸侯
唯宋事其君今又爭國釋君而臣是助無乃不可乎王曰而告
我也後旣許之矣(爲明年華向出奔/楚傳薳于委切)〇蔡侯朱出奔楚費無極
取貨於東國(東國隱大子之子平/侯廬之弟朱叔父也)而謂蔡人曰朱不用命於楚
君王將立東國若不先從王欲楚必圍蔡蔡人懼出朱而立東
國朱愬于楚楚子將討蔡無極曰平侯與楚有盟故封(盟子鄧/依陳蔡)
(人以國/愬音素)其子有二心故廢之(子謂/朱也)靈王殺隱大子其子與君同
惡德君必甚又使立之不亦可乎且廢置在君蔡無他矣(言權/在楚)
(則蔡無/他心)〇公如晉及河鼔叛晉(叛晉屬/鮮虞)晉將伐鮮虞故辭公(將/有)
(軍事無暇於待賔且懼泄/軍謀泄息列切又以制切)
經二十有二年春齊侯伐莒〇宋華亥向寧華定自南里出奔
楚(言自南里别從/國去别彼列切)○大蒐于昌間(無傳蒐所求/切間如字)〇夏四月乙丑
天王崩〇六月叔鞅如京師葬景王(叔鞅叔弓子三月而/葬亂故速鞅於丈切)〇王
室亂(承叔鞅言而書之未/知誰是故但曰亂)〇劉子單子以王猛居于皇(河南鞏/縣西南)
(有黄亭辟于朝難出居皇王猛書名/未即位單音善鞏九勇切難乃旦切)〇秋劉子單子以王猛入
于王城(王城郟鄏今河南縣晉助猛故/得還王都郟古洽切鄏音辱)〇冬十月王子猛卒(未/即)
(位故不/言崩)〇十有三月癸酉朔日有食之(無傳此月有庚戍又以/長曆推校前後當為癸)
(卯朔書/癸酉誤)
傳二十二年春王二月甲子齊北郭啓帥師伐莒(啓齊大夫北/郭佐之後)
莒子將戰苑羊牧之諫(牧之莒大夫苑於/元切牧州牧之收)曰齊帥賤其求不多
不如下之大國不可怒也弗聽敗齊師于壽餘(莒地帥所類/切下遐嫁切)齊
侯伐莒(怒/敗)莒子行成司馬竈如莒涖盟(竈齊/大夫)莒子如齊涖盟盟
于稷門之外(稷門齊/城門也)莒於是乎大惡其君(爲明年莒子來/奔傳惡烏路切)〇楚
薳越使告于宋曰寡君聞君有不令之臣爲君憂無寧以爲宗
羞(無寧寧也言華氏/爲宋宗廟之羞恥)寡君請受而戮之對曰孤不侫不能媚於
父兄(華向公族也/故稱父兄)以爲君憂拜命之辱抑君臣日戰君曰余必
臣是助亦唯命人有言曰唯亂門之無過君若惠保敝邑無亢
不衷以㢡亂人孤之望也唯君圖之楚人患之(患宋以義距之/過古禾切亢苦)
(浪切衷/音忠)諸侯之戍謀曰若華氏知困而致死楚恥無功而疾戰
非吾利也不如出之以爲楚功其亦能無爲也巳(言華氏不能/復爲宋患復)
(扶又切下/復欲同)救宋而除其害又何求乃固請出之宋人從之己巳
宋華亥向寧華定華貙華登皇奄傷省臧士平出奔楚(華貙巳/下五子)
(不書非卿省悉井切/又所景切臧子郎切)宋公使公孫忌爲大司馬(代華/費遂)邊卬爲大
司徒(卬平公曾孫代/華定卬五郎切)樂祁爲司城(祁子罕孫樂祁犁犁/力私切又力兮切)仲幾爲
左師(幾仲江孫代/向寧幾音基)樂大心爲右師(代華/亥)樂輓爲大司宼(輓子罕/孫輓音)
(晚)以靖國人(終梓愼之言三年/而後弭弭彌氏切)〇王子朝賔起有寵於景王(子/朝)
(景王之長庶子賔起子朝之傳朝如字几人名字皆張遥切或/云朝錯是王子朝之後此音潮案錯姓亦有兩音長丁丈切)
王與賔孟說之欲立之(孟即起也王語賔孟欲立子朝爲/大子說如字又音悅語魚據切)劉獻
公之庶子伯蚠事單穆公(獻公劉摯伯蚠劉狄穆公單旗/蚠扶粉切又扶云切摯音至)惡賔
孟之爲人也願殺之又惡王子朝之言以爲亂願去之(子朝有/欲位之)
(言故劉蚠惡之惡烏路切去起/吕切有欲位之言一本位作立)賔孟適郊見雄雞自斷其尾問
之侍者曰自憚其犧也(畏其爲犧牲奉宗廟故自殘毁/斷丁管切憚待旦切犧許冝切)遽歸告
王且曰雞其憚爲人用乎人異於是(雞犧雖見寵飾然卒當見/殺若人見寵飾則當貴盛)
(故言異於雞/遽其據切)犧者實用人人犧實難已犧何害(言設使寵人如/寵犧則不冝假)
(人以招禍難使犧在己則無患害己/喻子朝欲使王早寵異之難乃旦切)王弗應(十五年太子壽卒/王立子猛後復欲)
(立子朝而未定賔孟感雞盛稱子朝/王心許之故不應應應對之應注同)夏四月王田北山使公卿
皆從將殺單子劉子(比山洛北芒也王知單劉不欲立子朝/欲因田獵先殺之從才用切芒音亡)王
有心疾乙丑崩于榮錡氏(四月十九日河南鞏縣西有/榮錡澗錡魚錡切澗古晏切)戊辰劉
子摯卒(二十/二日)無子單子立劉蚠(蚠事單/子故)五月庚辰見王(見王猛/見賢遍)
(切注/同)遂攻賔起殺之(黨子/朝故)盟羣王子于單氏(王子猛次王故單/劉立之懼諸王子)
(或黨子朝/故盟之)〇晉之取鼔也(在十/五年)旣獻而反鼔子焉(獻於/廟)又叛於
鮮虞(叛晉屬/鮮虞)六月荀吳略東陽(略行也東陽晉之山東邑/魏郡廣平以北行下孟切)使師
僞糴者負甲以息於昔陽之門外(昔陽故肥子/所都糴音狄)遂襲鼔滅之以
鼔子鳶鞮歸使渉佗守之(守鼓之地渉佗晉大夫鳶恱全切鞮/丁兮切佗徒多切守手又切又如字)
〇丁巳葬景王王子朝因舊官百工之喪職秩者與靈景之族
以作亂(百工百官也靈王景王之子/孫喪息浪切下注羣喪同)帥郊要餞之甲(三邑周地/要一遙切)
(餞賤/淺切)以逐劉子(逐伯/蚠)壬戍劉子奔揚(揚周/邑)單子逆悼王于莊宫
以歸(悼王子/猛也)王子還夜取王以如莊宫(王子還子朝黨也不欲/使單子得王猛故取之)
癸亥單子出(失王故/出奔)王子還與召莊公謀(莊公召伯奐子朝黨/也召上照切奐音喚)
日不殺單旗不捷(旗單子也旗音/其捷才接切)與之重盟必來背盟而克者
多矣從之(從還謀也/背音佩)樊頃子曰非言也必不克(頃十樊齊單劉/黨頃音傾本或)
(作須/字)遂奉王以追單子(王子還/奉王)及領大盟而復(領周地欲重盟/令單子劉子復)
(歸令力/呈切)殺摯荒以說(委罪於荒說/如字或音恱)劉子如劉(歸其/采邑)單子亡乙丑
奔于平畤(平畤周地知王子還欲背盟故亡走釋文于平畤/一本作奔平畤音止又音市本或作平壽誤)羣
王子追之單子殺還姑發弱鬷延定稠(八子靈景之族因戰而/殺之鬷子工切稠直由)
(切)子朝奔京(其黨/死故)丙寅伐之(單子/伐京)京人奔山劉子入于王城(子/朝)
(奔京故/得入)辛未鞏簡公敗績于京乙亥甘平公亦敗焉(甘鞏二公/周卿士皆)
(爲子朝所敗/鞏九勇切)叔鞅至自京師(葬景/王還)言王室之亂也(經所/以書)閔馬父
曰子朝必不克其所與者天所廢也(閔馬父閔子馬魯大夫/天所廢謂羣喪職秩者)單
子欲告急於晉秋七月戊寅以王如平畤遂如圃車次于皇(出/次)
(以示急戊寅七月三/日經書六月誤)劉子如劉單子使王子處守于王城(王子/處子)
(猛黨守王/城距子朝)盟百工于平宮(平宫平/王廟)辛卯鄩肸伐皇(鄩肸子朝黨/鄩音鄩肸許)
(乙/切)大敗獲鄩肸壬辰焚諸王城之市(焚鄩/肸)八月辛酉司徒醜以
王師敗績于前城(醜悼王司徒前/城子朝所得邑)百工叛(司徒醜/敗故)已巳伐單氏
之宫敗焉(百工伐單氏/爲單氏所敗)庚午反伐之(單氏反/伐百工)辛未伐東圉(百工/所在)
(洛陽東南/有圉郷)冬十月丁巳晉籍談荀躒帥九州之戎(九州戎陸渾戎/十七年誠屬晉)
(州郷屬也/五州爲郷)及焦瑕温原之師(焦瑕温原/晉四邑)以納王于王城(丁巳在/十月經)
(書秋/誤)庚申單子劉蚠以王師敗績于郊(爲子朝之/黨所敗)前城人敗陸渾
于社(前城子朝衆社/周地社或作杜)十一月乙酉王子猛卒(乙酉在十一月經書/十月誤雖未即位周)
(人謚曰/悼王)不成喪也(釋所以不/稱王崩)己丑敬王即位(敬王王子猛母弟/王子匄匄古害切)館
于子旅氏(于旅周/大夫)十二月庚戍晉籍談荀躒賈辛司馬督(司馬/烏)
帥師軍子隂(籍談/所軍)子侯氏(荀躒/所軍)子谿泉(賈辛所軍鞏縣/西南有明谿泉)次于社
(司馬督/所次)王師軍于汜于解次子任人(王師分在三邑洛陽/西南/有大解小解氾音凡解音蟹)
閏月晉箕遺樂徴右行詭濟師取前城(三子晉大夫濟師/渡伊洛行戸郎切)軍其
東南王師軍干京楚辛丑伐京毀其西南(京楚子/朝所在)︻二十四卷終
春秋經傳集解昭公第二十五
　　　　　　　　　　杜氏　盡二十六年
經二十有三年春王正月叔孫婼如晉(謝取邾師/婼勅略切)○癸丑叔鞅
卒(無/傳)〇晉人執我行人叔孫婼(稱行人譏晉執/使人使所吏切)〇晉人圍郊(討/子)
(朝也郊周邑圍郊在叔/鞅卒前經書後從赴)○夏六月蔡侯東國卒于楚(無傳未同/盟而赴以)
(名)〇秋七月莒子庚輿來奔○戊辰呉敗頓胡沈蔡陳許之師
于雞父(不書楚楚不戰也雞父楚地安豊/縣南有雞備亭輿音餘父音甫)胡子髠沈子逞滅(國/雖)
(有君死曰滅髠音苦/門切逞勅非切)獲陳夏齧(大夫死生通曰獲夏齧徵計/玄孫夏戸雅切齧五結切)○
天王居于狄泉(敬王辟子朝也狄泉今洛陽城内大/倉西南池水也時在城外大音泰)○尹氏立
王子朝(尹氏周丗卿也書尹氏立/子朝明非周人所欲立)○八月乙未地震〇冬公如
晉至河有疾乃復
傳二十三年春王正月壬寅朔二師圍郊(二師王師晉師也/王師不書不以告)癸
卯郊鄩潰(河南鞏縣西南有地名鄩中郊鄩二/邑皆子朝所得鄩音㝷潰戸内切)丁未晉師在乎
隂王師在澤邑(平隂今/河隂縣)王使告間(子朝敗故/間音閑)庚戌還(晉師/還)○邾
人城翼(翼邾/邑)還將自離姑(離姑邾邑從離姑則道/徑魯之武城徑音經)公孫鉏曰魯
將御我(鉏邾大夫鉏仕/居切御魚吕切)欲自武城還循山而南(至武城而還依/山南行不欲過)
(武城過古禾/切下遂過同)徐鉏丘弱茅地(三子邾大夫/茅止交切)曰道下過雨將不出
是不歸也(謂此山/道下濕)遂自離姑(遂過/武城)武城人塞其前(以兵塞/其前道)斷其
後之木而弗殊邾師過之乃推而蹷之遂取邾師獲鉏弱地(取/邾)
(師不書非公命斷下管切殊如字說文云死/也一日斷也蹷其月切又音厥又居衛切)邾人愬于晉晉人
來討(愬音息/路切)叔孫婼如晉晉人執之書曰晉人執我行人叔孫
婼言使人也(嫌外内異故重發傳使所/吏切重直用切下重發同)晉人使與邾大夫坐(坐/訟)
(曲/直)叔孫曰列國之卿當小國之君固周制也(在禮卿得會伯子/男故曰當小國之)
(君)邾又夷也(邾雜有東/夷之風)寡君之命介子服囬在(子服囬魯大夫/爲叔孫之介副)
(介音/界)請使當之不敢廢周制故也乃不果坐韓宣子使邾人聚
其衆將以叔孫與之(與邾使/執之)叔孫聞之去衆與兵而朝(示欲以/身死去)
(起吕/切)士彌牟謂韓宣子(彌牟士景伯彌亡/支切牟亡侯切)曰子弗良圖而以叔
孫與其讎叔孫必死之魯亡叔孫必亡邾邾君亡國將焉歸(時/邾)
(君在晉若亡國無所歸/將益晉憂焉於䖍切)子雖悔之何及所謂盟主討違命也若
皆相執焉用盟主(聽邾衆取叔孫是爲/諸侯皆得輒相執)乃弗與使各居一館(分/别)
(叔孫子服囬/别彼列切)士伯聽其辭而愬諸宣子乃皆執之(二子辭不屈/故士伯愬而)
(執/之)士伯御叔孫從者四人過邾館以如吏(欲使邾人見叔孫/之屈辱從才用切)先
歸邾子士伯曰以芻蕘之難從者之病將館子於都(都别都謂/箕也芻初)
(俱切蕘/而昭切)叔孫旦而立期焉(立待命也從旦至旦爲期/期本又作朞同居其切)乃館諸箕
舎子服昭伯於他邑(别囚/之)范獻子求貨於叔孫使請冠焉(以求/冠爲)
(辭)取其冠法而與之兩冠曰盡矣(旣送作冠模法又進二冠以/與之僞若不解其意模莫胡)
(切解/音蟹)爲叔孫故申豐以貨如晉(欲行貨以免叔/孫爲于僞切)叔孫曰見我吾
告女所行貨見而不出(留申豐不使得出不/欲以貨免女音汝)吏人之與叔孫居
於箕者請其吠狗弗與及將歸殺而與之食之(示不愛吠/扶廢切)叔孫
所館者雖一日必葺其牆屋(葺補治也/葺七入切)去之如始至(不以當去/而有所毀)
(壞壞/音怪)〇夏四月乙酉單子取訾劉子取牆人直人(三邑屬子朝/者訾在河南)
(鞏縣西南/訾子斯切)六月壬午王子朝入于尹(自京入尹/氏之邑)癸未尹圉誘劉
佗殺之(尹圉尹文公也劉佗劉蚠族/敬王黨圉魚呂切佗徒河切)丙戍單子從阪道劉子從
尹道伐尹單子先至而敗劉子還(單子敗故阪音/反又扶板切)已丑召伯奐
南宫極以成周人戌尹(二子周卿士子/朝黨奐召莊公)庚寅單子劉子樊齊以
王如劉(辟子朝出/居劉予邑)甲午王子朝入于王城次于左巷(近東城近/附近之近)
秋七月戊申鄩羅納諸莊宫(鄩羅周大夫/鄩肸之子)尹辛敗劉師于唐(尹/辛)
(尹氏族/唐周地)丙辰又敗諸鄩甲子尹辛取西闈(西闈周地闈/音韋一音暉)丙寅攻
蒯蒯潰(河南縣西南蒯郷是也於是敬王/居狄泉尹氏立子朝蒯苦怪切)○莒子庚輿虐而好
劒苟鑄劒必試諸人國人患之又將叛齊烏存帥國人以逐之
(烏存莒大夫好呼/報如鑄之樹切)庚輿將出間烏存執殳而立於道左懼將止
死(殳長丈一而/無刄殳音殊)苑羊牧之曰君過之(牧之亦/莒大夫)烏存以力聞可矣
何必以弑君成名遂來奔齊人納郊公(郊公著丘公之子十/四年奔齊著直除切)
(又直/慮切)○呉人伐州來楚薳越帥師(令尹以疾從戎/故薳越攝其事)及諸侯之師
奔命救州來吳人禦諸鍾離子瑕卒楚師􁌙(子瑕即令尹不起/所疾也具楚之間)
(謂火滅爲􁌙軍之重主喪亡故其軍人無復氣勢􁌙/子潜切字林子兼切復扶又切下注復敗復增同)呉公子光
曰諸侯從於楚者衆而皆小國也畏楚而不獲巳是以來吾聞
之曰作事威克其愛雖小必濟(克勝也軍/事尚威)胡沈之君幼而狂(狂/無)
(常狂求/匡切)陳大夫齧壯而頑頓與許蔡疾楚政楚令尹死其師􁌙
帥賤多寵政令不壹(帥賤薳越非正卿也軍多寵人政/令不壹於越帥所類切下帥賤同)七國同
役而不同心(七國楚頓胡/沈蔡陳許)帥賤而不能整無大威命楚可敗也
若分師先以犯胡沈與陳必先奔三國敗諸侯之師乃揺心矣
諸侯乖亂楚必大奔請先者去備薄威(示之以不整以/誘之去起吕切)後者敦
陳整旅(敦厚也陳直覲/切下未陳同)吳子從之戊辰晦戰于雞父(七月二十/九日遣兵)
(忌晦戰擊/楚所不意)吳子以罪人三千先犯胡沈與陳(囚徒不習戰/以示不整)三國
爭之呉爲三軍以繫於後中軍從王(從具/王)光帥右掩餘帥左(掩/餘)
(呉子壽/夢子)呉之罪人或奔或止三國亂呉師擊之三國敗獲胡沈
之君及陳大夫舎胡沈之囚使奔許與蔡頓曰吾君死矣師譟
而從之三國奔(三國許蔡頓/躁素報切)楚師大奔書曰胡子髠沈子逞滅
獲陳夏齧君臣之辭也(國君社稷之主與宗廟共其存亡/者故稱滅大夫輕故曰獲獲得也)不言
戰楚未陳也(嫌與陳例相/渉故重發之)〇八月丁酉南宫極震(經書乙未地/動魯地也丁)
(酉南宫極震周地亦震也爲屋所/壓而死壓本又作厭同於甲切)萇弘謂劉文公曰君其勉之
先君之力可濟也(文公劉蚠也先君謂蚠之父獻公/也獻公亦欲立子猛未及而卒)周之亡也
其三川震(謂幽王時也三川涇渭/洛水也地動川岸崩)今西王之大臣亦震天棄之
矣(子朝在王城/故謂西王)東王必大克(敬王居秋泉在王/城之東故曰東王)〇楚大子建之
母在郥(郥郥陽也平王娶秦女廢大/子建故母歸其家郥古閴切)召呉人而啓之冬十月甲
申呉太子諸樊入郥(諸樊呉王僚之大子釋丈呉太子諸樊案/呉子遏號諸樊王僚是遏之弟子先儒又)
(以爲遏弟何容僚子乃取遏/號爲名恐傳寫誤耳未詳)取楚夫人與其寳器以歸楚司馬
薳越追之不及將死衆曰請遂伐兵以徼之(徼要其勝負徼古/堯切要一遥切)
薳越曰再敗君師死且有罪(此年秋敗於雞父/設往復敗爲再敗)亡君夫人不可
以莫之死也乃縊於薳澨(薳澨楚地縊一/賜切澨市制切)○公爲叔孫故如晉
及河有疾而復(此年春晉爲邾人執叔孫故公如晉/謝之爲于僞切下注爲之相爲同)○楚囊瓦
爲令尹(囊瓦子囊之孫子常/也代陽匄囊乃郎切)城郢(楚用子囊遺言巳築郢城矣/今畏呉復增脩以自固郢以)
(井切又/餘政切)沈尹戍曰子常必亡郢苟不能衛城無益也古者天子
守在四夷(德及逺守手又/切下除守同)天子卑守在諸侯(政卑/損)諸侯守在四
鄰(鄰國爲/之守)諸侯卑守在四竟(裁自完/竟音境)愼其四竟結其四援(結四/鄰之)
(國爲助援/于眷切)民狎其野(狎安習也/狎戸甲切)三務成功(春夏秋三/時之務)民無内憂
而又無外懼國焉用城今呉是懼而城於郢守巳小矣卑之不
獲能無亡乎(不獲守四竟/焉於䖍切)昔梁伯溝其公宮而民潰(在僖十/八年)民
棄其上不亡何待夫正其疆埸脩其土田險其走集(走集邊竟/之壘辟疆)
(居良切場音亦壘/力軌切辟音壁)親其民人明其伍候(使民有部伍/相爲候望)信其鄰國
愼其官守守其交禮(交接/之禮)不僣不貪不懦不耆(懦弱也耆疆也/僣子念切懦乃)
(亂切又乃卧切耆/巨支切又直支切)完其守備以待不虞又何畏矣詩曰無念爾
祖聿脩厥德(詩大雅無念念也聿述也義取/念祖考則述治其德以顯之)無亦監乎若敖蚡
冒至于武文(四君皆楚先君之賢者/蚠扶粉切冒莫報切)土不過同(方百里爲一同/言未滿一圻圻)
(音/祈)愼其四竟猶不城郢今土數圻(方千里爲圻/數所主切)而郢是城不亦
難乎(言守若是難以爲安也/爲定四年呉入楚傳)
經二十有四年春王二月丙戍仲孫貜卒(無傳孟僖子也貜/俱縛切徐俱碧切)○
婼至自晉(喜得赦歸/故書至)〇夏五月乙未朔日有食之○秋八月大
雩○丁酉𣏌伯郁釐卒(無傳未同盟而赴以名丁酉九月五日/有日無月郁於六切釐本又作斄力之)
(切又/音來)〇冬呉滅巢(楚邑也書/滅用大師)〇葬𣏌平公(無/傳)
傳二十四年春王正月辛丑召簡公南宫嚚以甘桓公見王子
朝(簡公召莊公之子召伯盈也嚚南宫極之/子相公甘平公之于嚚魚巾切見賢遍切)劉子謂萇弘曰甘
氏又往矣對曰何害同德度義(度謀也言唯同心同德則能謀/義子朝不能於我無害度待洛)
(切)大誓曰紂有億兆夷人亦有離德(言紂衆億兆兼有四夷不/能同德終敗亡紂直九切)
(億於/力切)余有亂臣十人同心同德(武王言我有治臣十人雖少同/心也今大誓無此語治直吏切)
此周所以興也君其務德無患無人戊午王子朝入于鄔(緱氏/西南)
(有鄔聚言子朝稍疆鄔烏戸切/緱古侯切又苦侯切聚才住切)〇晉士彌牟逆叔孫于箕(將禮/而歸)
(之)叔孫使梁其踁待于門内(踁叔孫家臣/踁戸定切)曰余左顧而欬乃殺
之(疑士伯來殺己故/謀殺之欬苦代切)右顧而笑乃止叔孫見士伯士伯曰寡君
以爲盟主之故是以乆子(乆執子/以謝邾)不腆敝邑之禮將致諸從者
使彌牟逆吾子叔孫受禮而歸二月婼至自晉尊晉也(貶婼族/所以尊)
(晉婼行人故不言罪己/腆他典切從才用切)○三月庚戍晉侯使士景伯涖問周故
(涖臨也就問子朝敬/王知誰曲直涖音利)士伯立于乾祭而問於介衆(乾祭王城北/門介大也乾)
(音于祭側界/切介音界)晉人乃辭王子朝不納其使(衆言子朝曲/故使所吏切)○夏五
月乙未朔日有食之梓愼曰將水(隂勝陽故/曰將水)昭子曰旱也日過
分而陽猶不克克必甚能無旱乎(過春分陽氣盛時而不勝隂/陽將猥出故爲旱猥烏罪切)
陽不克莫將積聚也(陽氣莫然不動乃將/積聚陽不克莫絶句)○六月壬申王子朝
之師攻瑕及杏皆潰(瑕杏敬王邑瑕戸加切/杏户孟切潰戸内切)○鄭伯如晉子大
叔相見范獻子獻子曰若王室何對曰老夫其國家不能恤敢
及王室抑人亦有言曰􁁪不恤其緯(嫠寡婦也織者常苦緯少/寡婦所冝憂相息亮切婺)
(本又作釐力之/切緯有貴切)而憂宗周之隕爲將及焉(恐禍及己/隕于敏切)今王室實
蠢蠢焉(蠢蠢動擾貌蠢昌允切/擾而小切本又作動懾)吾小國懼矣然大國之憂也吾
儕何知焉吾子其早圖之詩曰缾之罄矣惟罍之恥(詩小雅罍/大器缾小)
(器常禀於罍者而所受罄盡則罍爲無餘故/恥之儕仕皆切缾本又作瓶歩丁切罍音雷)王室之不寧晉之
恥也獻子懼而與宣子圖之(宣子/韓起)乃徴會於諸侯期以明年(爲/明)
(年會黃父/傳父音甫)○秋八月大雩旱也(終如叔/孫之言)〇冬十月癸酉王子朝
用成周之寳珪于河(禱河求福珪于河本或作/沈于河沈直䕃切又如字)甲戍津人得諸
河上(珪自/出水)隂不佞以温人南侵(不倿敬王太夫晉以温/兵助敬王南侵子朝)拘得玉
者取其玉將賣之則爲石王定而獻之(不佞獻王拘音俱王定/而獻之本或作王定之)
與之東訾(喜得玉故與之邑鞏縣西/南訾城是也訾子斯切)○楚子爲舟師以略呉疆
(略行也行呉界將侵之疆/居良切行下孟切下同)沈尹戍曰此行也楚必亡邑不撫民
而勞之呉不動而速之(速召/也)呉踵楚(躡楚踵跡踵章/勇切躡女輙切)而疆埸無
備邑能無亡乎越大夫胥犴勞王於豫章之汭(汭水曲場音亦/犴五且切勞力)
(報切汭/如銳切)越公子倉歸王乗舟(歸遺也歸如字又其媿切乗/繩證切又如字遺唯季切)倉及
壽夢帥師從王(壽夢越大夫/夢莫公切)王及圉陽而還(圉陽楚地/圉魚吕切)呉人踵
楚而邊人不備遂滅巢及鍾離而還(鍾離不書/告敗略)沈尹戍曰亡郢
之始於此在矣王壹動而亡二姓之帥(二姓之帥守巢鍾/離大夫帥所類切)幾如
是而不及郢詩曰誰生厲階至今爲梗(詩大雅厲惡階道梗病/也幾居豈切又音機梗)
(更猛/切)其王之謂乎(爲定四年/呉入郢傳)
經二十有五年春叔孫婼如宋○夏叔詣會晉趙鞅宋樂大心
衛北宫喜鄭游吉曹人邾人滕人薛人小邾人于黃父(詣五/計切)○
有鸜鵒來巢(此鳥穴居不在魯界故日來巢非常故書鸜其俱/切嵇康音權本又作鴝音劬公羊傳作鸛音權郭)
(璞注山海經云鸜/鵒䳆鵒也鵒音欲)○秋七月上辛大雩季辛又雩(季辛下旬之/辛也言又重)
(上事重直龍/切又直用切)○九月己亥公孫于齊次于陽州(諱奔故曰孫若/自孫讓而去位)
(者陽州齊魯竟上邑未敢直前故/次于竟孫音遜本亦作遜竟音境)〇齊侯唁公于野井(濟南祝/阿縣東)
(有野井亭齊侯來唁公公不敢逺勞故/逆之往至野井唁音彦弔失國曰唁)○冬十月戊辰叔孫婼
卒(公不與小斂而書曰者公在/外非無恩與音預斂力驗切)○十有一月已亥宋公佐卒于
曲棘(陳留外黃縣城中有曲棘/里宋地未同盟而赴以名)○十有二月齊侯取鄆(取鄆以/居公也)
(鄆音/運)
傳二十五年春叔孫婼聘于宋桐門右師見之(右師樂大/心居桐門)語卑
宋大夫而賤司城氏(司城樂氏之大宗也/卑賤謂其才德薄)昭子告其人曰右帥
其亡乎君子貴其身而後能及人是以有禮(唯禮可以貴身/貴身故尚禮)今
夫子卑其大夫而賤其宗是賤其身也(賤人人/亦賤已)能有禮乎無禮
必亡(爲定十年樂/大心出奔傳)宋公享昭子賦新宫(逸/詩)昭子賦車轄(詩小雅/周人思)
(得賢女以配君子昭子將爲季孫迎宋公/女故賦之轄本又作舝胡瞎切爲于僞切)明日宴飲酒樂宋公
使昭子右坐(坐宋公右以相近言改禮坐樂音/洛近附近之近坐如字又才卧切)語相泣也樂祁
佐(助宴/禮)退而告人曰今兹君與叔孫其皆死乎吾聞之哀樂(可/樂)
(而哀樂/音洛)而樂哀(可哀/而樂)皆喪心也心之精爽是謂魂魄魂魄去之
何以能久(爲此冬叔孫宋公/卒傳喪息浪切)〇季公若之姊爲小邾夫人(平子/庶姑)
(與公若同母/故曰公若姊)生宋元夫人(宋元夫人平/子之外姊)生子以妻季平子昭子
如宋聘且逆之(平子人臣而因卿逆季氏/彊横妻七計切横華孟切)公若從(從昭子從才/用切又如字)
謂曹氏勿與魯將逐之(曹氏宋/元夫人)曹氏告公公告樂祁樂祁曰與
之如是魯君必出政在季氏三丗矣(文子武/子平子)魯君喪政四公矣
(宣成/襄昭)無民而能逞其志者未之有也國君是以鎭撫其民詩曰
人之云亡心之憂矣(詩大雅言無人則/憂患至逞勑景切)魯君失民矣焉得逞其
志靖以待命猶可動必憂(爲下公孫傳/焉於䖍切)〇夏會于黃父謀王室
也(王室有子朝/亂謀定之)趙簡子令諸侯之大夫(簡子/趙鞅)輸王粟具戍人白
明年將納王(納王於/王城)子大叔見趙簡子簡子問揖讓周旋之禮
焉對曰是儀也非禮也簡子曰敢問何謂禮對日吉也聞諸先
大夫子産曰夫禮天之經也(經者道/之常)地之義也(義者利/之冝)民之行
也(行者人所履/行下孟切)夭地之經而民實則之則天之明(日月星辰/天之明也)因
地之性(髙下剛柔/地之性也)生其六氣(謂隂陽風/雨晦明)用其五行(金木水/火土)氣爲
五味(酸鹹辛/苦甘)發爲五色(青黄赤白黒發見也/見賢遍切下解見同)章爲五聲(宫商角/徵羽徵)
(張里/切)淫則昏亂民失其性(滋味聲色/過則傷性)是故爲禮以奉之(制禮以/奉其性)
爲六畜(馬牛羊雞犬豕畜/許又切又楮六切)五牲(麋鹿麏狼兎麋亡悲切/麏九倫切本亦作麇)三犧(祭/天)
(地宗廟三/者謂之犧)以奉五味爲九文(謂山龍華蟲藻火粉米黼黻也華/若草華藻水草火畫火粉米若白)
(米黼若斧黻若兩己相戾傳曰火/龍黼黻昭共文也黼音甫黻音弗)六采(畫績之事雜用天地四/方之色青與白赤與黒)
(玄與黄皆相次謂/之六色績戸對切)五章以奉五色(青與赤謂之文赤與白謂之/章白與黑謂之黼黒與音謂)
(之黻五色備謂之繡集此/五章以奉成五色之用)爲九歌八風七音六律以奉五聲(解/見)
(二十/年)爲君臣上下以則地義(君臣有尊卑/法地有髙下)爲夫婦外内以經二
物(夫治外婦洽/内各洽其物)爲父子兄弟姑姊甥舅昏媾姻亞以象天明(六/親)
(和睦以事嚴父若衆星之共辰極也妻父曰昏重昏曰媾壻父/曰姻兩壻相謂曰亞媾古豆切姻音因亞於嫁切本亦作姫同)
(重直/龍切)爲政事庸力行務以從四時(在君爲政在臣爲事民功曰/庸治功曰力行其德敎務其)
(時要禮之本/也治直吏切)爲刑罰威獄使民畏忌以類其震曜殺戮(雷震電/曜天之)
(威也聖人作刑/獄以象類之)爲温慈惠和以效天之生殖長育民有好惡喜
怒哀樂生于六氣(此六者皆禀隂陽風雨晦明之氣效戸孝切/長丁丈切好呼報切惡烏路切下於惡同樂)
(音/洛)是故審則冝類以制六志(爲禮以制好惡喜怒/哀樂六志使不過節)哀有哭泣樂
有歌舞喜有施舎怒有戰鬪喜生於好怒生於惡是故審行信
令禍福賞罰以制死生生好物也死惡物也好物樂也惡物哀
也哀樂不失乃能恊于天地之性是以長乆(恊和/也)簡子曰甚哉
禮之大也對曰禮上下之紀天地之經緯也(經緯錯居/以相成者)民之所
以生也是以先王尚之故人之能自曲直以赴禮者謂之成人
大不亦冝乎(曲直以/弼其性)簡子曰鞅也請終身守此言也(鞅能守此/言故終免)
(於晉陽之難以赴禮者/赴或作從難乃且切)宋樂大心曰我不輸粟我於周爲客
(二王後/爲賔客)若之何使客晉士伯曰自踐土以來(踐土在僖/二十八年)宋何役
之不會而何盟之不同曰同恤王室子焉得辟之子奉君命以
會大事而宋背盟無乃不可乎右師不敢對受牒而退(右師樂/大心焉)
(於䖍切背/音佩下同)士伯告簡子曰宋右師必亡奉君命以使而欲背盟
以干盟主無不祥大焉(言不善無大此者爲定十年/宋樂大心出奔傳使所吏切)〇有鸜鵒
來巢書所無也師巳曰異哉吾聞文成之丗童謠有之(師巳魯/大夫巳)
(音紀一音/祀謠音遙)曰鸜之鵒之公出辱之(言鸜鵒來則/公出辱也)鸜鵒之羽公在
外野往饋之馬(饋遺也饋求伍/切遺唯季切)鸜鵒跦跦公在乾侯(跦跦跳行/貌跦張于)
(切又張留切/跳直彫切)徵褰與𥜗(褰袴褰起䖍切字林巳偃切又音愆𥜗/本或作/而朱切袴苦故切說文作絝)
鸜鵒之巢逺哉遥遥稠父喪勞宋父以驕(稠父昭公死外故喪/勞宋父定公代立故)
(以驕稠直留切父/音甫喪息浪切)鸜鵒鸜鵒往歌來哭(昭公生出/歌死還哭)童謠有是今
鸜鵒來巢其將及乎(將及/禍也)〇秋書再雩旱甚也〇初季公鳥娶
妻於齊鮑文子生甲(公鳥季公亥之兄平/子庶叔父娶七住切)公鳥死季公亥興公
思展與公鳥之臣申夜姑相其室(公亥即公若也展季氏族相/治也夜本或作射音夜又音)
(亦相息/亮切)及季姒與饔人檀通(季姒公鳥妻鮑文子女饔人食官/姒音似檀直丹切人名也或市戰)
(切)而懼乃使其妾抶己以示秦遄之妻(秦遄魯夫人妻公鳥妹/秦姬也抶勑乙切遄市)
(專/切)曰公若欲使余余不可而抶余又訴於公甫(公甫平子弟訴/音素又作愬)
曰展與夜姑將要余(要劫我以非禮展與夜姑並如字公思展/及申夜姑也與及也讀或作餘音者非也)
(要一/遥切)秦姬以告公之(公之亦/平子弟)公之與公甫告平子平子拘展於
卞而執夜姑將殺之公若泣而哀之曰殺是是殺余也將爲之
請平子使腎勿内日中不得請有司逆命(執夜姑之有司欲迎/受殺生之命爲于僞)
(切)公之使速殺之故公若怨平子季郈之雞鬪(季平子郈昭伯/二家相近故雞)
(鬪郈音后字林下遘切/近附近之近又如字)季氏介其雞(擣芥子播其毛也或日以/膠沙播之爲介雞介又作)
(芥音/界)郈氏爲之金距平子怒(怒其不下己/下遐嫁切)益宫於郈氏(侵郈氏/室以自)
(益)且讓之(讓責/也)故郈昭伯亦怨平子臧昭伯之從弟會(昭伯臧/爲子從)
(才用切後/從者皆同)爲䜛於臧氏而逃於季氏臧氏執旃平子怒拘臧氏
老將禘於襄公萬者二人其衆萬於季氏(禘祭也萬舞也於禮/公當三十六人禘大)
(計/切)臧孫曰此之謂不能庸先君之廟(不能用禮也蓋/襄公别立廟)大夫遂怨
乎子公若獻弓於公爲(公爲昭公/子務人)且與之出射於外而謀去季
氏公爲告公果公賁(果賁皆公爲弟去起吕切賁/音奔又扶云切又皮義切)公果公賁使
侍人僚柤告公公寢將以戈擊之乃走公曰執之亦無命也(獨/言)
(執之無敕命侍人本/亦作寺人祖側加切)懼而不岀數月不見公不怒又使言公執
戈以懼之乃走又使言公曰非小人之所及也(謂僚祖爲小人數/所主切下數丗同)
(見賢/遍切)公果自言公以告臧孫臧孫以難(言難遂/難如字)告郈孫郈孫以
可勸告子家懿伯(子家覊莊公之玄孫郈孫以/可絶句勸勸公逐季氏也)懿伯曰䜛人以
君徼幸事若不免君受其名(受惡名徼/古堯切)不可爲也舎民數丗以
求克事不可必也且政在焉其難圖也公退之(退使去/舍音捨)辭曰臣
與聞命矣言若洩臣不獲死乃館於公(恐受洩命之罪於留公/官以自明與音預洩息)
(列切又以制/切漏洩也)叔孫昭子如闞(闞魯邑闞/口暫切)公居於長府(長府官/府名)九
月戊戍伐季氏殺公之于門遂入之平子登臺而請曰君不察
臣之罪使有司討臣以干戈臣請待於沂上以察罪弗許(魯城/南自)
(有沂水平子欲出城待罪也大沂水/出蓋縣南至下邳入泗沂魚依切)請囚于費弗許請以五乗
亡弗許子家子曰君其許之政自之出乆矣隱民多取食焉(隱/約)
(窮困乗/繩證切)爲之徒者衆矣日入慝作弗可知也(慝姦惡也日冥姦/人將起叛君助季)
(氏不可知慝他/得切冥亡定切)衆怒不可蓄也(季氏衆蓄勑六/切本亦作畜)蓄而弗治將蕰
(蕰積也蕰本亦/作藴紆粉切)蕰畜民將生心生心同求將合(與季氏同/求叛君者)君必
悔之弗聽郈孫曰必殺之公使郈孫逆孟懿子(懿子仲/孫何忌)叔孫氏
之司馬鬷戻言於其衆曰若之何莫對(衆疑所助鬷子/公切戾力計切)又日我
家臣也不敢知國凡有季氏與無於我孰利皆曰無季氏是無
叔孫氏也鬷戾曰然則救諸帥徒以往陷西北隅以入(陷公圍/也陷陷)
(没之陷隅本/或作堣音同)公徒釋甲執冰而踞(言無戰心也氷櫝九蓋或云/櫝九是箭筩其蓋可以取飲)
(踞音據櫝音獨丸胡官切/筩音童又音動一音勇)遂逐之(逐公/徒)孟氏使登西北隅以望
季氏見叔孫氏之旌以告孟氏執郈昭伯殺之于南門之西遂
伐公徒子家子曰諸臣僞劫君者而負罪以出君止(使若非君/本意者君)
(自可止/不出)意如之事君也不敢不改(意如季/平子名)公曰余不忍也與臧
孫如墓謀(辭先君且/謀所奔)遂行己亥公孫于齊次于陽州齊侯將唁
公于平隂公先至于野井齊侯曰寡人之罪也使有司待于平
隂爲近故也(齊侯自咎本不勑有司遠諸陽州而欲近會于平/隂故令魯侯過共先至野井逺見迎逆自咎以謝)
(公爲于僞切咎其/九切令力呈切)書曰公孫干齊次于陽州齊侯唁公于野井
禮也將求於人則先下之禮之善物也(物事也謂先往至/野井下遐嫁切)齊侯
曰自莒疆以西請致千社(二十五家爲社千社二萬五/千家欲以給公疆居良切)以待君
命(待君伐季/氏之命)寡人將帥敝賦以從執事唯命是聽君之憂寡人
之憂也公喜子家子曰天禄不再天若胙君不過周公以魯足
矣失魯而以千社爲臣誰與之立(爲齊臣胙/才路切)且齊君無信不如
早之晉弗從臧昭伯率從者將盟載書曰勠力壹心好惡同之
信罪之有無(信明也處者有罪從者/無罪戮音六又力彫切)繾綣從公無通外内(繾綣/不離)
(散繾音遣/綣起阮切)以公命示子家子子家子曰如此吾不可以盟羈也
不佞不能與二三子同心而以爲皆有罪(從者陷君留者/逐君皆有罪也)或欲
通外内且欲去君(去居僞負罪出奔/不必繾綣從公)二三子好亡而惡定焉可
同也陷君於難罪孰大焉通外内而去君君將速入弗通何爲
而何守焉乃不與盟(何必守公好呼報切惡烏/路切焉於䖍切難乃旦切)昭子自闞歸見
平子平子稽顙曰子若我何昭子曰人誰不死子以逐君成名
子務不忘不亦傷乎將若子何平子曰苟使意如得改事君所
謂生死而肉骨也昭子從公于齊與公言子家子命適公館者
執之(恐從者知叔孫謀/稽音啓顙息黨切)公與昭子言於幄内曰將安衆而納公
(昭子請歸安/衆幄於角切)公徒將殺昭子伏諸道(伏/兵)左師展告公公使昭子
自鑄歸(辟伏兵鑄/之樹切)平子有異志(不欲復納公/復扶又切)冬十月辛酉昭子
齊於其寢使祝宗祈死戊辰卒(恥爲平子所欺因祈而自/殺齊側皆切本又作齋)左師
展將以公乗馬而歸公徒執之(展魯大夫欲與公俱輕歸/乗如字騎馬也輕遣政切)〇壬
申尹丈公渉于鞏焚東訾弗克(文公子朝黨於鞏縣涉/洛水也東訾敬王邑)〇十一
月宋元公將爲公故如晉(請納公爲/干僞切)夢大子欒即位於廟己興
平公服而相之(平公元公父/相息亮切)且召六卿公曰寡人不佞不能事
父兄(父凡謂/華向)以爲二三子憂寡人之罪也若以羣子之靈獲保
首領以没唯是楄柎所以藉幹者(楄柎棺中苓牀也幹骸骨也/没音殁楄蒲田切柎歩口切)
(又音附藉在夜切苓/力丁切骸戸皆切)請無及先君(欲自/貶損)仲幾對曰君若以社稷
之故私降昵宴羣臣弗敢知(昵近也降昵宴謂損親近/聲樂飲食之事昵女乙切)若夫宋
國之法死生之度先君有命矣羣臣以死守之弗敢失隊臣之
生職常刑不赦臣不忍其死君命祇辱(言君命必不行祇適也/隊直類切祇音支)
宋公遂行已亥卒于曲棘(爲明年梁丘/據語起本)〇十二月庚辰齊侯圍
鄆(欲取以居公不書圍/鄆人自服不成圍)〇初臧昭伯如晉臧會竊其寳龜僂句
(僂句龜所出地名僂力主/切又力具切句居具切)以卜爲信與僭僭吉(僣不信也/僭子念切)臧氏
老將如晉問(問昭伯/起居)會請往(代家/老行)昭伯問家故盡對(故事/也)及内
子與母弟叔孫則不對(内子昭伯妻不/對若有他故)再三問不對歸及郊會
逆問又如初(又不/對)至次於外而察之皆無之執而戮之逸奔郈
郈魴假使爲賈正焉(郈在東平無鹽縣東南魴假郈邑大夫賈/正掌貨物使有常價若市吏魴音房賈音)
(嫁)計於季氏(送計簿於季/氏簿歩戸切)臧氏使五人以戈楯伏諸桐汝之閭
(桐汝里名楯食/凖切又音允)會出逐之反奔執諸季氏中門之外平子怒曰
何故以兵入吾門拘臧氏老季臧有惡(相怨/惡)及昭伯從公平子
立臧會(立以爲/臧氏後)會曰僂句不余欺也(傳言卜筮之/驗善惡由人)〇楚子使薳
射城州屈復茄人焉(薳復茄人於州屈屈居/勿切又其勿切茄音加)城丘皇遷訾人焉
(移訾人/於丘皇)使熊相禖郭巢季然郭卷(使二大夫爲巢卷築郭也卷/城在南陽葉縣南相息亮切)
(禖音梅卷音權或/眷勉切爲于僞切)子大叔聞之曰楚王將死矣使民不安其土
民必憂憂將及王弗能乆矣(爲明年楚/子居卒傳)
經二十有六年春王正月葬宋元公(三月而/葬速)○三月公至自齊
居于鄆〇夏公圍成(成孟氏邑不書齊師帥賤/衆少重在公帥所類切)〇秋公會齊侯
莒子邾子𣏌伯盟于鄟陵(鄟陵地闕鄟音專又/市轉切又徒九切)〇公至自會居
子鄆(無/傳)〇九月庚申楚子居卒(未同盟而/赴以名)○冬十月天王入于
成周(傳言王入在子朝奔後/經在前者子朝來告晚)〇尹氏召伯毛伯以王子朝奔楚
(召伯當言召氏經誤也尹召族奔非一人/故言氏書奔在王入下者王入乃告諸侯)
傳二十六年春王正月庚申齊侯取鄆(前年巳取鄆至是乃/發傳者爲公處鄆起)〇
葬宋元公如先君禮也(善宋人違/命以合禮)〇三月公至自齊處于鄆言
魯地也(入魯竟故書至猶在/外故書地竟音境)夏齊侯將納公命無受魯貨申豐
從女賈(豐賈二人皆季/氏家臣女音汝)以幣錦二兩(二丈爲一端二端爲一/兩所謂匹也二兩二匹)縳
一如瑱(瑱充耳縳卷也急卷使如充耳易懷/藏縳直轉切瑱他殿切易以豉切)適齊師謂子猶之
人髙齮(齮子猶家臣子猶/梁丘據齮魚綺切)能貨子猶爲髙氏後粟五千庾(言若/能爲)
(我行貨於子猶當爲請使得爲髙氏後又當致粟五千庾庾/十六斗几八千斛庾羊主切爲于僞切下當爲下爲魯同)髙
齮以錦示子猶子猶欲之齮曰魯人買之百兩一布以道之不
通先入幣財(言魯人買此甚多布/陳之以百兩爲數)子猶受之言於齊侯曰羣臣
不盡力于魯君者非不能事君也(欲行其說故先示欲盡力/納魯君說如字又始銳切)然
據有異焉(異猶/怪也)宋元公爲魯君如晉卒於曲棘叔孫昭子求納
其君無疾而死不知天之棄魯耶抑魯君有罪於鬼神故及此
也君若待于曲棘使羣臣從魯君以卜焉(卜知可/伐否)若可師有濟
也君而繼之兹無敵矣若其無成君無辱焉齊侯從之使公子
鉏帥師從公(鉏齊大夫/鉏仕居切)成大夫公孫朝謂平子曰有都以衛國
也請我受師許之(以成邑禦齊/師朝如字)請納質(恐見疑/質音致)弗許曰信女足
矣告於齊師曰孟氏魯之敝室也(敝壞也/女音汝)用成巳甚弗能忍也
請息肩于齊(公孫朝詐齊師言欲降/使來取成降戸江切)齊師圍成成人伐齊師之
飲馬于淄者曰將以厭衆(以厭衆心不欲使知巳降也淄水出/泰山梁父縣西北入汶飲於鴆切淄)
(則其切厭於冉切/又於葉切汶音問)魯成備而後告曰不勝衆(告齊言衆不欲降/己不能勝勝音升)
(又始/證切)師及齊師戰于炊鼻(季氏師距公非公命/則不書炊鼻魯地)齊子淵捷從洩
聲子(聲子魯大夫/洩息列切)射之中楯瓦(瓦楯脊射食亦切下同中丁仲/切下中手同楯常允切又音允)
(脊子/亦切)繇朐汱輈七入者三寸(入楯瓦也朐車軛輈車轅繇過也/沃夭激匕矢鏃也繇音由朐其俱)
(切本又作軥同汱他達切輈陟留切七必履/切軛於革切激古狄切鏃子木切或七木切)聲子射其馬斬鞅
殪(殪死也鞅於丈/切殪於計切)改駕人以爲鬷戾也而助之(人魯人也鬷戾/叔孫氏司馬)
子車曰齊人也(子車即/淵􁈒)將擊子車子車射之殪其御曰又之(又/欲)
(使射/餘人)子車曰衆可懼也而不可怒也子囊帶從野洩叱之(囊帶/齊大)
(夫野洩即聲/子叱昌實切)洩曰軍無私怒報乃私也將元子(欲以公戰禦之不/欲私報其叱亢苦)
(浪/切)又叱之(子囊復叱之復扶/又切下復欲同)亦叱之(野洩亦叱也言齊/無戰心但相叱)冉腎射
陳武子中手(冉腎季/氏臣)失弓而罵(武子罵罵/馬嫁切)以告平子曰有君子
白晳鬒鬚眉甚口平子曰必子彊也無乃元諸(子彊武子字晳/星歷切鬒子忍)
(切黑也鬚本又/作須脩子切)對曰謂之君子何敢元之(僞言不敢/違季氏)林雍羞爲
顔鳴右下(皆魯人羞爲/右故下車戰)苑何忌取其耳(何忌齊大夫不欲殺雍/但截其耳以辱之苑於)
(阮/切)顔鳴去之(其右見獲/懼而去之)苑子之御日視下顧(復欲使苑/于繫其足)苑子刜
林雍斷其足鑋而乗於他車以歸(鑋一足行刜芳弗切說文云/擊也又父勿切又忿勿切斷)
(丁管切鑋遣政切又音磬/又苦頂切字林丘貞切)顔鳴三入齊師呼曰林雍乗(言魯人/皆致力)
(於季氏不以私怨而相/棄呼火故切乗繩證切)〇四月單子如晉告急五月戊午劉人
敗王城之師于尸氏(劉人劉蚠之屬王城子朝之/徒尸氏在鞏縣西南偃師城)戊辰王城人
劉人戰于施谷劉師敗績(施谷/周地)〇秋盟子剸陵謀納公也(齊侯/謀)
〇七月已巳劉子以王出(師敗懼/而出)庚午次子渠(渠周/地)王城人焚
劉(燒劉/子邑)丙子王宿于禇氏(洛陽縣南有禇氏亭/禇張吕切又勑吕切)丁丑王次于萑
谷庚辰王入干胥靡辛巳王次于滑(萑谷胥靡滑皆周地胥靡/滑本鄭邑萑音丸本又作)
(雚古/亂切)晉知躒趙鞅帥師納王使女寛守闕塞(女寛晉大夫闕塞/洛陽西南伊闕口)
(也守之備子朝知音智躒/音歷女音汝塞素代切)〇九月楚平王卒令尹子常欲立子
西(子西平王之長/庶長丁丈切)曰大子壬弱其母非適也(壬昭玉也適/丁歷切下同)王子
建實聘之子西長而好善立長則順建善則治王順國治可不
務乎子西怒曰是亂國而惡君王也(言王子建聘之是章君王/之惡好呼報切治直叟切)
國有外援不可瀆也(外援秦也瀆慢/也慢武諫切)王有適嗣不可亂也敗親
速讎(不立壬秦將來/討是速讎也)亂嗣不祥我受其名(受惡/名)賂吾以天下吾
滋不從也(滋益也/賂音路)楚國何爲必殺令尹令尹懼乃立昭王〇冬
十月丙申王起師于滑(起發也滑/于入切)辛丑在郊(郊子/朝邑)遂次于尸十
一月辛酉晉師克鞏(知躒趙/鞅之師)召伯盈逐王子朝(伯盈本黨子朝/晉師克鞏知子)
(朝不成更逐/之而逆敬王)王子朝及召氏之族毛伯得尹氏固南宫嚚奉周
之典籍以奔楚(尹召二族皆奔故稱氏重見尹固名者爲後還/見殺重直用切見賢遍切爲子僞切下且爲同)
隂忌奔莒以叛(隂忌子朝/黨莒周邑)召伯逆王于尸及劉子單子盟(召伯/新還)
(故/盟)逐軍圉澤次于隄上(圉澤隄上皆周地圉魚/吕切隄音低或音啼)癸酉王入于成
周(成周今/洛陽)甲戌盟于襄宫(襄王/之廟)晉師使成公般戌周而還(般晉/大夫)
(般音/班)十二月癸未王入于莊宫(莊宫在/王城)王子朝使告于諸侯曰
昔武王克殷成王靖四方康王息民並建母弟以蕃屏周亦曰
吾無專享文武之功(不敢專故建母弟/蕃方元切亦作藩)且爲後人之迷敗傾覆
而溺入于難則振救之至于夷王王愆于厥身(夷王厲王父也/愆惡疾也覆芳)
(服切溺乃歷切難/乃旦切愆起䖍切)諸侯莫不並走其望以祈王身至于厲王王
心戾虐萬民弗忍居王于彘(不忍害王也厲王之末周/人流王于彘彘直例切)諸侯釋
位以間王政(間猶與也去其位與治王之政/事間間廁之間又如字與音預)宣王有志而後效
官(宣王厲王子彘之亂宣王尚少召公虎取而/長之效授也效戸敎切少詩照切長丁丈切)至于幽王天不
弔周王昏不若用愆厥位(幽王宣王子若/順也愆失也)攜王奸命諸侯替之
而建王嗣用遷郊鄏(攜王幽王少子伯服也王嗣冝臼也幽王/后申姜生大子冝臼王幸襃姒生伯服欲)
(立之而殺大子大子奔申申伯與鄫及西戎伐周戰子戲幽王/死諸侯廢伯服而立冝臼是爲平王東遷郟鄏攜戸圭切奸音)
(干替他計切郟古洽切鄏/音辱鄫才陵切戲許冝切)則是兄弟之能用力於王室也至于
惠王天不靖周生頽禍心施于叔帶惠襄辟難越去王都(惠王/平王)
(六丗孫頽惠王庶叔也莊十九年作亂惠王適鄭襄王惠王子/叔帶襄王弟僖二十四年叔帶作難襄王處汜頽徒囬切施以)
(䜴切難乃旦/切氾音凡)則有晉鄭咸黜不端(黜去也晉文殺叔帶鄭厲殺/子頽爲王室去不端直之人)
(去起吕切/爲于僞切)以綏定王家則是兄弟之能率先王之命也在定王
六年秦人降妖(定王襄王孫定王六年魯宣八年妖本又作訞/於驕切說文云衣服謌謡草木之怪謂之妖)
曰周其有頿王亦克能脩其職諸侯服享二丗共職(二丗謂靈/景頿子斯)
(切共/音恭)王室其有間王位諸侯不圖而受其亂災(間王位謂子朝/也今子朝以爲)
(王猛受亂災謂楚也今子朝以/爲晉間間厠之間下間先同)至于靈王生而有頿(靈王定/王孫)王
甚神聖無惡於諸侯靈王景王克終其丗(景王靈/王子)今王室亂單
旗劉狄剥亂天下壹行不若(單旗穆公也劉狄劉蚠/也壹專也剥邦角切)謂先王何
常之有(言先王/無常法)唯余心所命其誰敢討之帥羣不弔之人(弔至/也弔)
(如字舊丁/歷切至也)以行亂于王室侵欲無厭規求無度貫瀆鬼神(貫習/也瀆)
(易也厭本又作猒於鹽/切貫古患切易以䜴切)慢棄刑法倍奸齊盟傲很威儀矯誣先
王晉爲不道是攝是賛(攝持也賛佐也先王謂景王倍音/佩傲五報切很戸懇切矯居表切)思肆
其罔極(肆放/也)兹不榖震盪播越竄在荆蠻(兹此也此不榖子朝/自謂盪本又作蕩徒)
(黨切竄七亂切/字林七外切)未有攸厎(厎至也攸所/也厎音旨)若我一二兄弟甥舅奬
順天法無助狡猾以從先王之命母速天罰赦圖不榖(赦其憂/而圖其)
(難奬將丈切狡古卯切猾又作/滑于八切母音無難乃且切)則所願也敢盡布其腹心及先
王之經而諸侯實深圖之昔先王之命曰王后無適則擇立長
年鈞以德德鈞以卜(此所謂先王之/經適丁歷切)王不立愛公卿無私古之
制也穆后及大子壽早夭即丗(在十/五年)單劉賛私立少以間先王
(間錯先/王之制)亦唯伯仲叔季圖之(伯仲叔季/揔謂諸侯)閔馬父聞子朝之辭曰
文辭以行禮也子朝干景之命逺晉之大以專其志無禮甚矣
文辭何爲(傳終王室亂/逺于萬切)〇齊有彗星(出齊之分野不書魯不見/彗似歳切又息遂切分扶)
(問/切)齊侯使禳之(祭以禳除之/禳如羊切)晏子曰無益也祗取誣焉(誣欺也/祗音支)
天道不謟(謟疑也謟本又/作慆他刀切)不貳其命若之何禳之且天之有彗
也以除穢也君無穢德又何禳焉若德之穢禳之何損詩曰惟
此文王小心翼翼昭事上帝聿懷多福厥德不囬以受方國(詩/大)
(雅翼翼共也聿帷也囬違也言文王德不/違天人故四方之國歸往之聿戸橘切)君無違德方國將至
何患於彗詩曰我無所監夏后及商用亂之故民卒流亡(逸詩/也言)
(追監夏商之亡皆/以亂故夏戸雅切)若德囬亂民將流亡祝史之爲無能補也公
說乃止(說音/恱)〇齊侯與晏子坐子路寢公歎曰美哉室其誰有
此乎(景公自知德不能/乆有國故歎也)晏子曰敢問何謂也公曰吾以爲在德
對曰如君之言其陳氏乎陳氏雖無大德而有施於民豆區釡
鍾之數其取之公也薄(謂以公量收施式䜴切/下同區烏侯切量音亮)其施之民也厚
(謂以私量貸施/如字又始䜴切)公厚斂焉陳氏厚施焉民歸之矣詩曰雖無德
與女式歌且舞(詩小雅義取雖無大德要有喜說之心/欲歌舞之式用也斂力驗切女音汝)陳氏之
施民歌舞之矣後丗若少惰陳氏而不亡則國其國也巳公曰
善哉是可若何對曰唯禮可以巳之在禮家施不及國民不遷
農不移工賈不變(守常業惰徒卧切本亦作墯/同賈音古本亦作商賈)士不濫(不失/職)官
不滔(滔慢也滔吐刀切慢武/諫切本又作漫武半切)大夫不收公利(不作/福)公曰善哉我
不能矣吾今而後知禮之可以爲國也對曰禮之可以爲國也
乆矣與天地並(有天地則/禮義興)君令臣共父慈子孝兄愛弟敬夫和
妻柔姑慈婦聽禮也君令而不違臣共而不貳父慈而敎子孝
而箴(箴諫也共音/恭箴之林切)兄愛而友弟敬而順夫和而義妻柔而正姑
慈而從(從不/自專)婦聽而婉(婉順也婉/於阮切)禮之善物也公曰善哉寡人
今而後聞此禮之上也對曰先王所禀於天地以爲其民也是
以先王上之(禀受/也)
春秋左氏傳卷第二十五
春秋經傳集解昭七第二十六
　　　　　　　　　杜氏　盡三十二年
經二十有七年春公如齊(自鄆行/鄆音運)○公至自齊居于
月呉弑其君僚(僚亟戰民罷又伐楚喪故光乗間而動稱國以/弑罪在僚弑申志切僚力彫切亟欺兾切罷音)
(皮)○楚殺其大夫郤宛(無極楚之䜛人宛所明知而信近之以/取敗亡故書名罪宛殺始察切卻去逆)
(切宛於阮切又以/元切近附近之近)○秋晉士鞅宋樂祁犂衛北宫喜曹人邾人
滕人㑹于扈(祁力兮切又力/之切扈音戸)○冬十月曹伯午卒(無傳未同盟/而赴以名午)
(音/五)○邾快來奔(無傳快邾命卿也/故書快苦怪切)○公如齊(自鄆/行)○公至自齊
居于鄆(無/傳)
傳二十七年春公如齊公至自齊處于鄆言在外也(在外邑/故書地)○
呉一欲因楚喪而伐之(前年楚/平王卒)使公子掩餘公子燭庸帥師圍
濳(二子皆王僚母弟潜楚邑在/廬江六縣西南掩於檢切)使延州來季子聘于上國(季子/本封)
(延陵後復封州來故/曰延州來復扶又切)遂聘于晉以觀諸侯(觀彊/弱)楚莠尹然工尹
麇帥師救濳(二尹楚官然麇其名/莠由九切麇九倫切)左司馬沈尹戍帥都君子與
王馬之屬以濟師(都君子在都邑之士有復除者王馬之屬王/之養馬官屬校人也濟益也戍音恤復音福)
(校胡/孝切)與呉師遇于窮令尹子常以舟師及沙汭而還(沙水名汭/如銳切)
左尹郤宛工尹壽帥師至于濳呉師不能退(楚師彊故呉/不得退去)呉公
子光曰此時也弗可失也(欲因其師徒在外國不/堪役以弑王弑申志切)告鱄設諸曰
上國有言曰不索何獲我王嗣也吾欲求之(光吴王諸樊子也/故曰我王嗣鱄音)
(專上國賈云上國與中國同/服云上古國也索所白切)事若克季子雖至不吾廢也(至謂/聘還)
鱄設諸曰王可弑也母老子弱是無若我何(猶言我無若是何/欲以老弱託光)
光曰我爾身也(言我身/猶爾身)夏四月光伏甲於堀室而享王(掘地爲/室堀本)
(又作窟同苦怱切堀/其勿切又其月切)王使甲坐於道及其門(坐道邊/至光門)門階戸席
皆王親也夾之以鈹羞者獻體改服於門外(羞進食也獻體解/衣夾古洽切又古)
(恊切鈹普皮切/說文云劒也)執羞者坐行而入(坐行/膝行)執鈹者夾承之(承執/羞者)及
體以相授也(鈹及進羞者體/以所食授王)光僞足疾入于堀室(恐難作王黨/殺己素辟之)
鱄設諸寘劒於魚中以進(全魚炙炙/章夜切)抽劒刺王鈹交於胷(交鱄/諸胸)
(刺七/亦切)遂弑王闔廬以其子爲卿(闔廬光也以/鱄諸子爲卿)季子至曰苟先君
無廢祀民人無廢主社稷有奉國家無傾乃吾君也吾誰敢怨
哀死事生以待天命非我生亂立者從之先人之道也(呉自諸/樊以下)
(兄弟相傳而不立適是亂由先人起也季/子自知力不能討光故云爾適丁歷切)復命哭墓(復使命/於僚墓)復
位而待(復本位/待光命)呉公子掩餘奔徐公子燭庸奔鍾吾(鍾吾/小國)楚師
聞呉亂而還(言聞具亂明郤/宛不取賂而還)○郤宛直而和國人說之(以直事/君以和)
(接/類)鄢將師爲右領(右領官名焉於/晚切又烏反切)與費無極比而惡之(惡郤宛比/毗志切)令
尹子常賄而信䜛無極譛郤宛焉謂子常曰子惡欲飲子酒(子/惡)
(郤宛賄呼罪/切飲於鴆切)入謂子惡令尹欲飲酒於子氏子惡曰我賤人也
不足以辱令尹令尹將必來辱爲惠巳甚吾無以酬之若何(酬/報)
(獻)無極曰令尹好甲兵子出之吾擇焉(擇取以進子/常好呼報切)取五甲五
兵曰寘諸門令尹至必觀之而從以酬之(日無/極辭)及饗日帷諸門
左(張惟陳甲/兵其中)無極謂令尹曰吾幾禍子子惡將爲子不利甲在
門矣子必無往且此役也(此春救濳之/役幾音祈)呉可以得志子惡取賂
焉而還又誤羣帥使退其師曰乗亂不祥呉乗我喪我乗其亂
不亦可乎令尹使視郤氏則有甲焉不往召鄢將師而告之(告/子)
(惡門有甲/兵將害己)將師退遂令攻郤氏且爇之(爇燒也爇/如恱切)子惡聞之遂
自殺也國人弗爇令曰不爇郤氏與之同罪或取一編菅焉或
取一秉秆焉(編菅苫也秉把也秆稾也編必然切又必干切菅/古顔切秆古但切說文云禾莖也或古旦切苫式)
(占切李巡云編菅茅以覆屋/曰苫把必馬切槀古老切)國人投之遂弗爇也令尹炮之(炮/燔)
(郤宛炮歩交切又/彭交切燔音煩)盡滅郤氏之族黨殺陽令終與其弟完及佗
(令終陽匄子佗徒/何切匄古害切)與晉陳及其子弟(晉陳楚大夫/皆郤氏黨)晉陳之族呼
於國曰鄢氏費氏自以爲王專禍楚國弱寡王室蒙王與令尹
以自利也(蒙欺也呼/火故切)令尹盡信之矣國將如何令尹病之(爲下/殺無)
(極張/本)○秋㑹于扈令戍周且謀納公也宋衛皆利納公固請之
范獻子取貨於季孫謂司城子梁與北宫貞子(子梁宋樂祁也/貞子衛北官喜)
曰季孫未知其罪而君伐之請囚請亡於是乎不獲君又弗克
而自出也夫豈無備而能出君乎季氏之復天救之也(復猶/安也)休
公徒之怒(休息/也)而啓叔孫氏之心不然豈其伐人而說甲執冰
以游叔孫氏懼禍之濫而自同於季氏天之道也魯君守齊三
年而無成季氏甚得其民淮夷與之(淮夷魯東夷/說他活切)有十年之備
有齊楚之援(公雖在齊言/齊不致力)有天之賛有民之助有堅守之心有
列國之權而弗敢宣也(宣用也守/手又切)事君如在國(書公行告/公至是也)故鞅
以爲難二子皆圖國者也而欲納魯君鞅之願也請從二子以
圍魯無成死之二子懼皆辭乃辭小國而以難復(以難納/白晉君)孟懿
子陽虎伐鄆(陽虎季氏家臣/代鄆欲奪公)鄆人將戰子家子曰天命不慆乆
矣(慆疑也言棄君/不疑慆他刀切)使君亡者必此衆也(言君據鄆衆以/與魯戰必敗亡)天旣禍
之而自福也不亦難乎猶有鬼神此必敗也嗚呼爲無望也夫
其死於此乎公使子家子如晉公徒敗于且知(且知近鄆地夫/音扶且子餘切)
(近附近/之近)○楚郤宛之難國言未巳進胙者莫不謗令尹(進胙國/中祭祀)
(也謗詛也難乃旦切年末/同胙才故切詛側慮切)沈尹戍言於子常曰夫左尹與中廐
尹莫知其罪而子殺之以興謗讟至于今不巳(左尹郤宛也中/廐尹陽令終廐)
(九又切/讟音獨)戍也惑之仁者殺人以掩謗猶弗爲也今吾子殺人以
興謗而弗圖不亦異乎夫無極楚之䜛人也民莫不知去朝呉
(在十五年去起吕切/朝如字下朝夕同)出蔡侯朱(在二十/一年)喪太子建殺連尹奢(在/二)
(十年喪/息浪切)屏王之耳目使不聦明不然平王之温惠共儉有過成
莊無不及焉所以不獲諸侯邇無極也(邇近也近/附近之近)今又殺三不
辜以興大謗(三不辜郤氏/陽氏晉陳氏)幾及子矣子而不圖將焉用之夫鄢
將師矯子之命以滅三族國之良也而不愆位(在位無愆過幾/音祈又音機焉)
(於䖍切矯居表/切愆起䖍切)呉新有君(光新/立也)疆埸日駭楚國若有大事子其
危哉知者除䜛以自安也今子愛䜛以自危也甚矣其惑也子
常曰是瓦之罪敢不良圖九月已未子常殺費無極與鄢將師
盡滅其族以說于國謗言乃止○冬公如齊齊侯請饗之(設饗/禮疆)
(居良切埸音/亦知音智)子家子曰朝夕立於其朝又何饗焉其飲酒也乃
飲酒使宰獻而請安(比公於大夫也禮君不敵臣宴大夫使宰/爲主獻獻爵也請安齊侯請自安不在坐)
(也坐才/卧切)子仲之子曰重爲齊侯夫人曰請使重見(子仲魯公子/憖也十二年)
(謀逐季氏不能而奔齊今行飲酒禮而欲使重見從宴媟/也重直勇切又直恭切見賢遍切憖魚覲切媟息列切)子家
子乃以君出(辟齊/夫人)○十二月晉籍秦致諸侯之戍于周魯人辭
以難(經所以不書戍/周籍秦籍談子)
經二十有八年春王三月葬曹悼公(無傳六月/而葬緩)○公如晉次于
乾侯(乾侯在魏郡斥丘縣晉竟内邑斥/音尺一音昌夜切竟音境傳同)○夏四月丙戌鄭伯寧
卒(無傳未同盟/而赴以名)○六月葬鄭定公(無傳三月/而葬速)○秋七月癸巳滕
子寧卒(無傳未同盟/而赴以名)○冬葬滕悼公(無/傳)
傳二十八年春公如晉將如乾侯(齊侯卑公/故適晉)子家子曰有求於
人而即其安人孰矜之其造於竟(欲使次於竟以/待命造七報切)弗聽使請逆
於晉晉人曰天禍魯國君淹恤在外君亦不使一个辱在寡人
(一个單使/个古/賀切單使所吏切)而即安於甥舅其亦使逆君(言自使/齊逆君)使公復于
竟而後逆之(逆著乾侯也言公不能用子家/所以見辱著中略切又直略切)晉祁勝與鄔臧通
室(二子祁盈家臣也通室易妻祁巨之切字林云太原縣上尸/切鄔舊烏戸切又音偃案地名在周者烏戸切隱十一年王)
(取鄔留是也在鄭者音偃成十六年戰于鄢陵是也在楚者音/於建切又音偃昭十三年王㳂夏將入鄢是也在晉者音於庶)
(切字林乙祛切郭􁀞三倉解詁音瘀於庶切闞駰音厭飫之飫/重言之太原有鄔縣唯周地者從烏餘皆從焉字林亦作􁇚音)
(同傳云分祁氏之田以爲七縣司馬彌牟爲鄔大夫/即太原縣也鄔臧冝以邑爲氏音於庶切舊音誤)祁盈將執
之(盈祁午/之子)訪於司馬叔游(叔游司馬/叔侯之子)叔游曰鄭書有之惡直醜
正實蕃有徒(鄭書古書名也言害正直者實多/徒衆惡如字又烏路切蕃音煩)無道立矣子懼
不免(言丗亂/䜛勝)詩曰民之多辟無自立辟(詩大雅多辟本又作僻/匹亦切立辟婢亦切)
姑巳若何(姑且也/巳止也)盈曰祁氏私有討國何有焉(言討家臣無與/國事與音預)
遂執之祁勝賂荀躒荀躒爲之言於晉侯晉侯執祁盈(以其專/戮爲音)
(于僞/切)祁盈之臣曰鈞將皆死(鈞同/也)憖使吾君聞勝與臧之死也
以爲快(憖發語之音/憖魚覲切)乃殺之夏六月晉殺祁盈及楊食我(楊叔/向邑)
(食我叔向子伯石也/食音嗣向許丈切)食我祁盈之黨也而助亂故殺之遂滅祁
氏羊舌氏初叔向欲娶於申公巫臣氏(夏姬女也娶七/住切夏户雅切)其母欲
娶其黨叔向曰吾母多而庶鮮吾懲舅氏矣(言父多妾媵而庶/子鮮少嫌母氏性)
(不曠鮮息淺切懲直升/切媵䋲證切又時證切)其母曰子靈之妻殺三夫(子靈巫臣妻/夏姬也三夫)
(陳御叔楚襄老及巫/臣也時巫臣巳死)一君(陳靈/公)一子(夏徴/舒)而亡一國(陳/也)兩卿矣
(孔寧儀/行父)可無懲乎吾聞之甚美必有甚惡是鄭穆少妃姚子之
子子貉之妹也(子貉鄭靈公夷少/詩照切貉亡白切)子貉早死無後而天鍾美於
是(是夏姬也鍾聚也/子貉死在宣四年)將必以是大有敗也昔有仍氏生女黰黒
(有仍古諸侯也美髮爲黰黰之忍/切說文作㐱又作鬒云稠髮也)而甚美光可以鑑(髪膚光色/可以照人)
(鑑古暫/切鏡也)名曰玄妻(以髪/黒故)樂正后夔取之(夔舜典樂之君長夔求/龜切取如字又古住切)
生伯封實有豕心貪惏無饜忿纇無期謂之封豕(纇戾也封大/也長丁丈切)
(惏力耽切方言云楚人謂貪爲惏饜亦/作猒於鹽切纇又作類立對切服作類)有窮后羿滅之夔是以
不祀(羿篡夏后者羿/音詣篡初患切)且三代之亡共子之廢皆是物也(夏以末/喜殷以)
(妲已周以襃姒三代所由亡也共子晉申生以驪姬廢共音恭/本亦作恭末喜本或作嬉音同國語云桀伐有施有施氏以末)
(喜女焉韋昭注漢書云嬉姓也妲丁達切已音几國語云有蘇/氏之女也韋昭云已姓也襃姒音似龍漦所生襃人所養者也)
(毛詩云姒姓也鄭箋云姒字也驪姬本又作麗同力知切獻公/代驪戎所得而以爲夫人榖梁傳云滅虢所得莊子云艾封人)
(之/子)女何以爲哉夫有尤物足以移人苟非德義則必有禍(尤異/也女)
(音/汝)叔向懼不敢取平公彊使取之生伯石伯石始生子容之母
走謁諸姑(子容母叔向嫂伯華妻也姑叔向母取七住切又/如字彊其丈切嫂素早切兄妻也依字冝如此)曰
長叔姒生男(兄弟之妻相謂/姒長丁丈切)姑視之及堂聞其聲而還曰是豺
狼之聲也狼子野心非是莫喪羊舌氏矣遂弗視○秋晉韓宣
子卒魏獻子爲政(獻子魏舒豺本又作犲/同仕皆切喪息浪切)分祁氏之田以爲七
縣(七縣鄔祁平陵梗陽塗水馬首/盂也梗古杏切盂音于下文同)分羊舌氏之田以爲三縣(銅/鞮)
(平陽楊氏/鞮丁兮切)司馬彌牟爲鄔大夫(太原/鄔縣)賈辛爲祁大夫(太原/祁縣)司馬
烏爲平陵大夫魏戊爲梗陽大夫(戊魏舒庶子梗陽在太/原晉陽縣南戊音茂)知徐
吾爲塗水大夫(徐吾知盈孫塗水太原榆次/縣知音智次資利切又如字)韓固爲馬首大夫
(固韓/起孫)孟丙爲孟大夫(太原/盂縣)樂霄爲銅鞮大夫(上黨銅鞮/縣霄音消)趙朝爲
平陽大夫(朝趙勝曽孫平陽/平陽縣朝如字)僚安爲楊氏大夫(平陽楊/氏縣)謂賈辛
司馬烏爲有力於王室(二十二年辛烏帥師/納敬王僚力彫切)故舉之謂知徐吾
趙朝韓固魏戊餘子之不失職能守業者也(卿之庶子/爲餘子)其四人
者皆受縣而後見於魏子以賢舉也(四人司馬彌牟孟丙樂霄/僚安也受縣而後見言采)
(衆而舉不以私也見/賢遍切下見魏同)魏子謂成鱄(鱄晉大夫鱄音鄟/又市轉切又音附)吾與戊也
縣人其以我爲黨乎對曰何也戊之爲人也逺不忘君(逺䟽/逺也)近
不偪同(不偪同位/偪彼力切)居利思義(不苟/得)在約思純(無濫/心)有守心而無
淫行雖與之縣不亦可乎昔武王克商光有天下(光大也行/下孟切)其
兄弟之國者十有五人姬姓之國者四十人皆舉親也夫舉無
他唯善所在親䟽一也詩曰唯此文王帝度其心莫其德音其
德克明克明克類克長克君王此大國克順克比比于文王其
德靡悔旣受帝祉施于孫子(詩大雅美文王能王大國受天福/施及子孫唯此文王詩作唯此王)
(季度待洛切莫亡白切又如字爾雅云貊莫安定也/長丁丈切王于況切注能王同祉音恥施以䜴切)心能制義
曰度(帝度/其心)德正應和曰莫(莫然清靜應應對之/應和如字又胡卧切)照臨四方曰明
勤施無私曰類(施而無私物得其所無失/類也施式䜴切下及注同)敎誨不倦曰長(敎誨/長人)
(之/道)賞慶刑威曰君(作威作福/君之職也)慈和徧服曰順(唯順故天下/徧服徧音遍)擇善
而從之曰比(比方善事/使相從也)經緯天地曰文(經緯相錯/故織成文)九徳不愆作
事無悔(九德上九日也皆無愆過/則動無悔吝吝力刃切)故襲天禄子孫頼之(襲受/也)主
之舉也近文德矣所及其逺哉(舉魏戊等勤施無私也其四人/者擇善而從故曰近文德所)
(逺也近附/近之近)賈辛將適其縣見於魏子魏子曰辛來昔叔向適鄭
鬷蔑惡(惡貌醜鬷/子工切)欲觀叔向從使之收器者(從隨也隨使人/應斂爼豆者)而
往立於堂下一言而善叔向將飲酒聞之曰必鬷明也(素聞其/賢故聞)
(其言而/知之)下執其手以上曰昔賈大夫惡(賈國之大夫惡亦醜/也上時掌切下同)娶
妻而美三年不言不笑御以如臯(爲妻御之臯澤娶/七往切爲于僞切)射雉獲之
其妻始笑而言賈大夫曰才之不可以巳我不能射女遂不言
不笑夫今子少不颺(顔貌不揚顯射食亦切女/音汝下同夫音扶颺音楊)子若無言吾幾
失子矣言之不可以巳也如是遂如故知今女有力於王室吾
是以舉女(因賈辛有功而後舉之/言人不可無能幾音祈)行乎敬之哉母墮乃力(墮損/也母)
(音無墮/許規切)仲尼聞魏子之舉也以爲義曰近不失親(謂舉/魏戊)逺不失
舉(以賢/舉)可謂義矣又聞其命賈辛也以爲忠(先賞王室之/功故爲忠)詩曰
永言配命自求多福忠也(詩大雅未長也言能長/配天命致多福者唯忠)魏子之舉也
義其命也忠其長有後於晉國乎○冬梗陽人有獄魏戊不能
斷以獄上(上魏子斷/丁亂切)其大宗賂以女樂(訟者之/大宗)魏子將受之魏
戊謂閻没女寛(二人魏子之屬/大夫閻以占切)曰主以不賄聞於諸侯若受梗
陽人賄莫甚焉吾子必諫皆許諾退朝待於庭(魏子朝君退而/待於魏子之庭)
(聞如字/又音問)饋入召之(召二大夫食/饋求位切)比置三歎旣食使坐(更命之令/坐比必利)
(切令力/呈切)魏子曰吾聞諸伯叔諺曰唯食忘憂吾子置食之間三
歎何也同辭而對曰或賜二小人酒不夕食(或他人也/言飢甚)饋之始
至恐其不足是以歎中置自咎曰豈將軍食之而有不足是以
再歎(魏子中軍帥故謂之將軍咎其九/切食音嗣帥所類切本又作率同)及饋之畢願以小人之
腹爲君子之心屬厭而巳(屬足也言小人之腹飽猶知厭足君/子之心亦冝然屬之玉切厭於鹽切)
(又於/豔切)獻子辭梗陽人(傳言魏氏/所以興也)
經二十有九年春公至自乾侯居于鄆(以乾侯至不/得見晉侯故)○齊侯使
髙張來唁公(唁公至晉不見受髙/張髙偃子唁音彦)○公如晉次于乾侯(復不見/受往乾)
(侯復扶/又切)○夏四月庚子叔詣卒(無/傳)○秋七月○冬十月鄆潰(無/傳)
(民逃其上曰潰潰/散叛公潰戸對切)
傳二十九年春公至自乾侯處于鄆齊侯使髙張來唁公稱主
君(比公於/大夫)子家子曰齊卑君矣君祇辱焉(言往事齊適/取辱祇音支)公如乾
侯(爲齊所卑故復適晉/兾見恤復扶又切)○二月已卯京師殺召伯盈尹氏固及
原伯魯之子(皆子朝黨也稱伯魯子終/不說學召上照切說音恱)尹固之復也(二十六年/尹固與子)
(朝俱奔楚/而道還)有婦人遇之周郊尤之曰處則勸人爲禍行則數日
而反是夫也其過三歲乎夏五月庚寅王子趙車入于鄻以叛
隂不佞敗之(趙車子朝之餘也見王殺伯盈等/故叛鄻周邑數所主切鄻列勉切)○平王毎歲賈
馬(賈買也賈/古買切)具從者之衣屨而歸之于乾侯公執歸馬者賣之
(賣其馬從才用切/下同屨九具切)乃不歸馬衛侯來獻其乗馬曰啓服(啓服馬/名乗如)
(字又繩/證切)塹而死(隋塹死也/塹七艶切)公將爲之櫝(爲作棺也將爲如字又/于僞切櫝徒木切爲于)
(僞切/下同)子家子曰從者病矣請以食之乃以幃裹之(禮曰敝幃不/棄爲埋馬也)
(食音似裹/古火切)○公賜公衍羔裘使獻龍輔於齊侯(龍輔/王名)遂入羔裘
齊侯喜與之陽榖(陽榖/齊邑)公衍公爲之生也其母偕出(出之/産舎)公衍
先生公爲之母曰相與偕出請相與偕告(留公衍母使/待己共白公)三日公
爲生其母先以告公爲爲兄公私喜於陽榖而思於魯曰務人
爲此禍也(務人公爲也始與/公若謀逐季氏)且後生而爲兄其誣也乆矣乃黜
之而以公衍爲大子○秋龍見于絳郊(絳晉國都見賢遍/切下見龍夕見同)魏獻
子問於蔡墨(蔡墨晉/大史)曰吾聞之蟲莫知於龍以其不生得也謂
之知信乎對曰人實不知非龍實知(言龍無知乃人不知之耳/知音智下之知實知注無)
(知/同)古者畜龍故國有豢龍氏有御龍氏(豢御養也/豢音患)獻子曰是二
氏者吾亦聞之而不知其故是何謂也對曰昔有飂叔安(飂古/國也)
(叔安其君名/飂力謬切)有裔子曰董父(裔逺也玄孫之後/爲裔裔以制切)實甚好龍能求
其耆欲以飲食之龍多歸之乃優畜龍以服事帝舜帝賜之姓
曰董(擾順也好呼報切耆時志切飲於鴆切食/音嗣下不能食飲食食夏同優而小切)氏曰豢龍(豢龍/官名)
(官有世功/則以官氏)封諸鬷川鬷夷氏其後也(鬷水上夷皆董/姓鬷子工切)故帝舜氏
丗有畜龍及有夏孔甲優于有帝(孔甲少康之後九世君也其/德能順於天夏户雅切少詩)
(照/切)帝賜之乗龍河漢各二(合爲四乗繩證切河漢/各二服云河漢各二乗)各有雌雄孔
甲不能食而未獲豢龍氏有陶唐氏旣衰其後有劉累(陶唐堯/所治地)
(治直/吏切)學擾龍于豢龍氏以事孔甲能飲食之夏后嘉之賜氏曰
御龍(夏后/孔甲)以更豕韋之後(更代也以劉累代彭姓之豕韋累尋/遷魯縣豕韋復國至商而㓕累之復)
(丗復承其國爲豕韋氏在襄/二十四年更音庚復扶又切)龍一雌死濳醢以食夏后(潜藏也/藏以爲)
(醢明龍不知醢/音海知音智)夏后饗之旣而使求之(求致/龍也)懼而遷于魯縣(不/能)
(致龍故懼遷魯縣自貶/退也魯縣今魯陽也)范氏其後也(晉范/氏也)獻子曰今何故無之
對曰夫物物有其官官脩其方(方法/術)朝夕思之一日失職則死
及之(失職有罪朝如/字下朝夕同)失官不食(不食/禄)官宿其業(宿猶/安也)其物乃至
(設水官脩/則龍至)若泯棄之物乃坻伏(泯滅也坻止也泯彌忍/切坻音旨又丁禮切)鬱湮不
育(鬱滯也湮塞也/育生也湮音因)故有五行之官是謂五官實列受氏姓封爲
上公(爵上/公)祀爲貴神社稷五祀是尊是奉(五官之君長能脩其/業者死皆配食於五)
(行之神爲王者所尊/奉長丁丈切下同)木正曰句芒(正官長也取木生句曲而有/芒角也其祀重焉句古侯切)
(下同重直/龍切下同)火正曰祝融(祝融明貌其祀/犂焉犂力兮切)金正曰蓐收(秋物摧蓐/而可收也)
(其祀該焉蓐音辱本/又作辱摧徂囬切)水正曰玄冥(水隂而幽冥其祀脩/及熈焉冥亡丁切)土正曰
后土(土爲羣物主故稱后也其祀句龍焉在/家則祀中霤在野則爲社霤力救切)龍水物也水官棄
矣故龍不生得(棄廢/也)不然周易有之(言若不爾周/易無縁有龍)在乾䷀(乾下/乾上)
(乾乾其連切/本亦作乹)之姤䷫(乾上巽下姤乾初/九變姤古豆切)曰濳龍勿用(乾𥘉九爻/辭爻戸交)
(切)其同人䷌(離下乾上同/人乾九二變)曰見龍在田(乾九二/爻辭)其大有䷀(乾下/離上)
(大有乾/九五變)曰飛龍在天(乾九五/爻辭)其夬䷪(乾下兊上夬乾上九變/夬古抉切兊徒外切)曰
亢龍有悔(乾上九爻辭/亢苦浪切)其坤䷁(坤下坤上坤乾六爻昔/變坤本又作巛空門切)曰見羣
龍無首吉(乾用九/爻辭)坤之剥䷖(坤下艮上剥/坤上六變)曰龍戰于野(坤上六/爻辭)
若不朝夕見誰能物之(物謂上六卦所稱龍各不同也今說易/者皆以龍喻陽氣如史墨之言則爲皆)
(是眞/龍)獻子曰社稷五祀誰氏之五官也(問五官之/長皆是誰)對曰少曍氏
有四叔(少皥金/天氏)曰重曰該曰脩曰熈實能金木及水(能治其官/該古咳切)
使重爲句芒(木/正)該爲蓐収(金/正)脩及熈爲玄冥(二子相代/爲水正)丗不失
職遂濟窮桑此其三祀也(窮桑少皡之號也四子能治其官使/不失職濟成少皡之功死皆爲民所)
(祀窮桑地/在魯北)顓頊氏有子曰犂爲祝融(犂爲火正顓音/專頊許玉切)共工氏有
子曰句龍爲后土(共工在大皥後神農前以水名官者其子句/龍能平水土故死而見祀共音恭大音㤗)
此其二祀也后土爲社(方答社稷故/明言爲社)稷田正也(掌播/殖也)有烈山氏
之子曰柱爲稷(烈山氏神農丗諸侯/烈如字禮祀作腐山)自夏以上祀之(祀柱上/時掌切)周
棄亦爲稷(棄周之始祖能播百榖湯/旣勝夏廢柱而以棄代之)自商以來祀之(傳言蔡墨/之博物)
冬晉趙鞅荀寅帥師城汝濵(趙鞅趙武孫也荀寅中行荀呉/之子汝賔晉所取陸渾地濵音)
(賔行戸/郎切)遂賦晉國一鼔鐵以鑄刑鼎(令晉國各出功力共鼓石/爲鐵計令一鼔而足因軍)
(役而爲之故言遂鑄/之樹切令力呈切)著范宣子所爲刑書焉仲尼曰晉其亡乎
失其度矣夫晉國將守唐叔之所受法度以經緯其民卿大夫
以序守之(序位/次也)民是以能尊其貴貴是以能守其業貴賤不愆
所謂度也文公是以作執秩之官爲被廬之法(僖二十七年文/公蒐𬒳廬脩唐)
(叔之法被皮義切廬力居/切蒐本又作捜所求切)以爲盟主今棄是度也而爲刑鼎民
在鼎矣何以尊貴(棄禮徴書/故不尊貴)貴何業之守(民不奉上/則上失業)貴賤無序
何以爲國且夫宣子之刑夷之蒐也晉國之亂制也(范宣子所/用刑乃夷)
(蒐之法也夷蒐在文六年一蒐而三易中軍帥/賈季箕鄭之徒遂作亂故曰亂制帥所類切)若之何以爲法
蔡史墨曰范氏中行氏其亡乎(蔡史墨/即蔡墨)中行寅爲下卿而干上
令擅作刑器以爲國法是法姦也又加范氏焉易之亡也(范宣/子刑)
(書中旣廢矣今復興之是成/其咎擅市戰切復扶又切)其及趙氏趙孟與焉然不得巳若
德可以免(鑄刑鼎本非趙鞅意不得巳而從之若能脩德可以/免禍爲定十三年荀寅士吉射入朝歌以叛與音預)
經三十年春王正月公在乾侯(釋不朝/正于廟)○夏六月庚辰晉侯去
疾卒(未同盟而赴以/名去起吕切)○秋八月葬晉頃公(三月而葬/速頃音傾)○冬十有
二月呉滅徐徐子章羽奔楚(徐子稱名/以名告也)
傳三十年春王正月公在乾侯不先書鄆與乾侯非公且徴過
也(徴明也二十七年二十八年公在鄆二十九年公在乾侯而/經不釋朝正之禮者所以非責公之妄且明過謬猶可掩故)
(不顯書其所在使若在國然自是鄆人潰叛齊晉卑公子家忠/謀終不能用内外棄之非復過誤所當掩塞故每歳書公所在)
(徴直升切或本作/徴誤復扶又切)○夏六月晉頃公卒秋八月葬鄭游吉弔且
送葬魏獻子使士景伯詰之曰悼公之喪子西弔子蟜送葬(在/襄)
(十五年詰起吉/切蟜居表切)今吾子無貳何故(年葬共使/使所吏切)對曰諸侯所以歸
晉君禮也禮也者小事大大字小之謂事大在共其時命(隨時/共所)
(求共音/恭下同)字小在恤其所無以敝邑居大國之間共其職貢與其
備御不虞之患豈忘共命(言不敢忘共命以新備御者多/不及辨之御魚吕切辨皮莧切)先王
之制諸侯之喪士弔大夫送葬唯嘉好聘享三軍之事於是乎
使卿晉之喪事敝邑之間先君有所助執紼矣(紼輓索也禮送/葬必執紼好呼)
(報切間音閑下同紼音弗輓/本又作挽音晚索悉各切)若其不間雖士大夫有所不獲數
矣(不得如先/王禮數)大國之惠亦慶其加(慶善也謂善/其君自行)而不討其乏明
厎其情(厎致/也)取備而巳以爲禮也靈王之喪(在襄二/十九年)我先君簡
公在楚我先大夫印叚實往敝邑之少卿也(少年少也印一/刃切少詩照切)王
吏不討恤所無也今大夫曰女盍從舊(盍何不也女音/汝盍胡臘切)舊有豐
有省不知所從從其豐則寡君幼弱是以不共從其省則吉在
此矣唯大夫圖之晉人不能詰(傳言大叔之敏/省所景切下同)○呉子使徐人
執掩餘使鍾吾人執燭庸(二十七/年奔故)二公子奔楚楚子大封而定
其徙(大封與土田定/其所徒之居)使監馬尹大心逆呉公子使居養(二子奔/楚楚使)
(逆之於竟也養即所封/之邑監古銜切竟音境)莠尹然左司馬沈尹戍城之(城養莠/音誘)取
於城父與胡田以與之(胡田故胡/子之地)將以害呉也子西諌曰呉光
新得國而親其民視民如子辛苦同之將用之也若好呉邊疆
使柔服焉猶懼其至(柔服謂不與呉􁀌怨好呼報/切一本作吾好疆居良切)吾又疆其讎
以重怒之無乃不可乎(讎謂二公子/重直用切)呉周之胄裔也而棄在海
濵不與姬通今而始大比于諸華光又甚文將目同於先王(先/王)
(謂大王王季亦自西戎始/比諸華胄直又切大音泰)不知天將以爲虐乎使翦喪呉國而
封大異姓乎其抑亦將卒以祚呉乎其終不逺矣(言其事行可/知不乆喪息)
(浪切祚/才故切)我盍姑億吾鬼神(億安也億/於力切)而寧吾族姓以待其歸(善/惡)
(之/歸)將焉用自播揚焉(播揚猶勞動也焉於䖍/切播彼我切又波賀切)王弗聽呉子怒冬十
一月呉子執鍾吾子遂伐徐防山以水之(防壅出水以灌徐壅/於勇切灌古亂切)
已卯滅徐徐子章禹斷其髮(斷髪自刑示/懼斷丁緩切)攜其夫人以逆呉子
呉子唁而送之使其邇臣從之遂奔楚(邇近/也)楚沈尹戍帥師救
徐弗及遂城夷使徐子處之(夷城/父也)呉子問於伍貟曰初而言伐
楚(在二十年/貟音云)余知其可也而恐其使余往也又惡人之有余之功
也今余將自有之矣伐楚何如對曰楚執政衆而乖莫適任患
若爲三師以肄焉(肄猶勞也惡烏路切適丁歷/切任音壬肄又作肆以制切)一師至彼必皆
出彼出則歸彼歸則出楚必道敝(罷敝於道罷/音皮下同)亟肄以罷之(亟/數)
(也亟欺兾切/數所角切)多方以誤之旣罷而後以三軍繼之必大克之闔
廬從之楚於是乎始病(爲定四年/呉入楚傳)
經三十有一年春王正月公在乾侯○季孫意如㑹晉荀躒于
適歷(適歷晉地躒力/狄切適丁歷切)○夏四月丁巳薛伯榖卒(襄二十五年盟/重丘重直龍切)
○晉侯使荀躒唁公于乾侯(將使意如迎公/故荀躒來唁)○秋葬薛獻公(無/傳)
○冬黒肱以濫來奔(黒肱邾大夫濫東海昌慮縣不書邾史闕/文濫力甘切又力蹔切慮音閭又如字)
○十有二月辛亥朔日有食之
傳三十一年春王正月公在乾侯言不能外内也(公内不容於/臣子外不容)
(於齊晉所以/乆在乾侯)晉侯將以師納公范獻子曰若召季孫而不來則
信不臣矣然後伐之若何晉人召季孫獻子使私焉曰子必來
我受其無咎(言我爲子受無咎之任/咎其九切爲于僞切)季孫意如㑹晉荀躒于適
歷荀躒曰寡君使躒謂吾子何故出君有君不事周有常刑子
其圖之季孫練冠麻衣跣行(示憂慼出如字又/勑律切跣素典切)伏而對曰事君
臣之所不得也敢逃刑命(言願事君君不/肯還不敢辟罪)君若以臣爲有罪請
囚于費以待君之察也亦唯君若以先臣之故不絶季氏而賜
之死(雖賜以死不絶/其後費音秘)若弗殺弗亡君之惠也死且不朽若得從
君而歸則固臣之願也敢有異心(君皆謂魯侯也蓋季孫探言/罪巳輕重以答荀躒探他南)
(切)夏四月季孫從知伯如乾侯(知伯荀躒/知音智)子家子曰君與之歸
一慙之不忍而終身慙乎公曰諾衆曰在一言矣君必逐之(言/晉)
(旣憂君君一言/使晉晉必逐之)荀躒以晉侯之命唁公且曰寡君使躒以君命
討於意如意如不敢逃死君其入也公曰君惠顧先君之好施
及亡人將使歸糞除宗祧以事君則不能見夫人己所能見夫
人者有如河(夫人謂季孫也言若見季孫己當受禍明如/河以自誓好呼報切施以豉切祧他彫切)荀躒
掩耳而走(怪公所言/示不忍聽)曰寡君其罪之恐敢與知魯國之難(言恐/獲不)
(納君之罪今納而不入何敢復知/耶與音預難乃且切復扶又切)臣請復於寡君退而謂季孫
君怒未怠子姑歸祭(歸攝/君事)子家子曰君以一乗入于魯師季孫
必與君歸公欲從之衆從者脅公不得歸(傳言君弱不得復/自/在乗繩證切衆從才用)
(切)○薛伯榖卒同盟故書(謂書名也入春秋來薛始書名故發/傳經在荀躒唁公上傳在下者欲魯)
(事相/次)○秋呉人侵楚伐夷侵濳六(皆楚/邑)楚沈尹戍帥師救潜呉
師還楚師遷濳於南岡而還呉師圍弦左司馬戍右司馬稽帥
師救弦及豫章(左司馬沈尹戍稽/音啓又古兮切)呉師還始用子胥之謀也(謀/在)
(前/年)○冬邾黒肱以濫來奔賤而書名重地故也(黒肱非命/卿故日賤)君子
曰名之不可不愼也如是(是黒/肱也)夫有所有名而不如其巳(有所/謂有)
(地也言雖有名不/如無名巳止也)以地叛雖賤必書地以名其人終爲不義弗
可滅巳是故君子動則思禮行則思義不爲利囬(囬正心也爲/于僞切下亦)
(同)不爲義疚(疚病也見義則/爲之疚乆又切)或求名而不得或欲蓋而名章懲
不義也齊豹爲衛司宼守嗣大夫(守先人嗣言其/尊懲直升切)作而不義其
書爲盗(求名而不得也二十年豹殺/衛侯足欲求不畏彊禦之名)邾庶其(在襄二/十一年)莒牟夷(在/五)
(年)邾黒肱以土地出求食而巳不求其名賤而必書(春秋叛者/多唯取三)
(人來適魯者三人皆/小國大夫故曰賤)此二物者所以懲肆而去貪也(物事也肆/放也齊豹)
(書盗懲肆也三叛人/名去貪也去起吕切)若艱難其身(身爲/艱難)以險危大人(大人在/位者)而
有名章徹(謂得/勇名)攻難之士將奔走之(攻猶作也奔走猶/赴趣也難乃旦切)若竊邑
叛君以徼大利而無名(謂不書其人/名徼古堯切)貪冒之民將寘力焉(盡力/爲之)
(不顧於見書冒亡北切/又亡報切賞之䜴切)是以春秋書齊豹曰盜三叛人名以懲
不義數惡無禮其善志也(無禮惡逆皆數而不忘記/事之善者也數所主切)故曰春秋
之稱微而顯(文微而義著/稱尺證切)婉而辨(辭婉而旨别婉於/阮切别彼列切)上之人能
使昭明(上之人謂在位者在位者/能行其法非賤人所能)善人勸焉淫人懼焉是以君
子貴之○十二月辛亥朔日有食之是夜也趙簡子夢童子臝
而轉以歌(轉婉轉也臝本/又作嬴力果切)旦占諸史墨曰吾夢如是今而日食
何也(簡子夢適與日食㑹/謂咎在己故問之)對曰六年及此月也呉其入郢乎終
亦弗克(史墨知夢非日食之應故釋日食之名而不/釋其夢郢以井切又羊政切應應對之應)入郢必以
庚辰(庚日有變日在辰尾故日以庚/辰定四年十一月庚辰呉入郢)日月在辰尾(辰尾龍尾也/周十二月今)
(之十月日月合/物於辰尾而食)庚午之日日始有譎火勝金故弗克(謫變氣也/庚午十月)
(十九日去辛亥朔四十一日雖食在辛亥更以始變爲占也午/南方楚之位也午火庚金也日以庚午有變故災在楚楚之仇)
(敵唯呉故知入郢必呉火勝金者金爲火妃食/在辛亥亥水也水數六故六年也謫直革切)
經三十有二年春王正月公在乾侯取闞(無傳公别居乾侯遣/人誘闞而取之不用)
(師徒闞/口暫切)○夏呉伐越○秋七月○冬仲孫何忌㑹晉韓不信齊
髙張宋仲幾衛丗叔申鄭國參曹人莒人薛人𣏌人小邾人城
成周(丗叔申丗叔儀孫也國參子産之子不書/盟時公在外未及告公公巳薨參七南切)○十有二月已
未公薨于乾侯(十五/日)
傳三十二年春王正月公在乾侯言不能外内又不能用其人
也(其人謂子家覊也言公不能/用其人故於今猶在乾侯)○夏呉伐越始用師於越也(自/此)
(之前雖疆事小爭未甞用大/兵疆居良切爭爭鬪之爭)史墨曰不及四十年越其有呉乎
(存亡之數不過三紀歳星三周三十六歳故曰不/及四十年哀二十二年越滅呉至此三十八歳)越得歲而呉
伐之必受其凶(此年歳在星紀星紀呉越之分也歳星所在其/國有福呉先用兵故反受其殃分扶問切殃於)
(良/切)○秋八月王使富辛與石張如晉請城成周(子朝之亂其餘/黨多在王城敬)
(王畏之徙都成周成周/狹小故請城之狹音洽)天子曰天降禍于周俾我兄弟並有亂
心以爲伯父憂(俾使也兄弟謂子朝也伯父謂/晉侯俾本又作卑同必爾切)我一二親昵甥
舅不皇啓處於今十年(謂二十三年二師圍/郊至于今昵女乙切)勤戍五年(謂二十/八年晉)
(藉秦致諸侯/之戍至于今)余一人無日忘之(念諸/侯勞)閔閔焉如農夫之望歲懼
以待時(閔閔憂貌王憂亂常閔閔兾望安定/如農夫之憂飢兾望來歲之將熟)伯父若肆大惠復
二文之業弛周室之憂(肆展放也二文謂文侯仇文公重/耳弛猶解也弛式氏切重直龍切)徼文
武之福以固盟主宣昭令名則余一人有大願矣昔成王合諸
侯城成周以爲東都崇文徳焉(作成周遷殷民以爲京師之東/都所以崇文王之德徼古堯切)
今我欲徼福假靈于成王脩成周之城俾戍人無勤諸侯用寧
蝥賊逺屏晉之力也(蝥賊喻災害/蝥亡侯切)其委諸伯父使伯父實重圖
之俾我一人無徴怨于百姓(徴召也徴/張升切)而伯父有榮施先王庸
之(庸功也先王之靈以/爲大功施式豉切)范獻子謂魏獻子曰與其戍周不如城
之天子實云(云欲罷/戍而城)雖有後事晉勿與知可也從王命以紓諸
侯晉國無憂是之不務而又焉從事魏獻子曰善使伯音對(伯/音)
(韓不信與音預紓/音舒焉於䖍切)曰天子有命敢不奉承以奔告於諸侯遟速
衰序(衰差也序次/也衰初危切)於是焉在(在周/所命)冬十一月晉魏舒韓不信如
京師合諸侯之大夫于狄泉尋盟且令城成周(尋平/丘盟)魏子南面
(居君/位)衛彪徯曰魏子必有大咎干位以令大事非其任也(彪徯/衛大)
(夫彪彼蚪切徯/音兮咎其九切)詩曰敬天之怒不敢戲豫敬天之渝不敢馳驅
(許大雅戒王者言當敬畏天之譴怒不可遊戲/逸豫驅馳自恣渝變也渝羊朱切譴棄戰切)況敢干位以作
大事乎已丑士彌牟營成周計丈數(計所當城/之丈數也)揣髙卑(度髙曰/揣揣丁)
(累切又初委切/度待俗切下同)度厚薄仞溝洫(度深曰仞仞本又作/刃而愼切洫況域切)物土方議
逺邇(物相也相取土之方面/逺近之冝相息亮切)量事期(知事幾時畢幾/居豈切下同)計徒庸(知/用)
(幾人/功)慮材用(知費幾材用/費芳貴切)書餱糧(知用幾糧食餱音侯/本亦作糇糧音良)以令役
於諸侯屬役賦丈(付所當城尺/丈屬之欲切)書以授帥(帥諸侯之大/夫帥所類切)而效諸
劉子(效致也效/戸孝切)韓簡子臨之以爲成命(臨履其事以命諸侯/經所以不書魏舒)○
十二月公疾徧賜大夫(從公者徧音/遍從才用切)大夫不受賜子家子雙琥
(琥玉噐/琥音虎)一環一璧輕服(細好/之服)受之大夫皆受其賜已未公薨子
家子反賜於府人曰吾不敢逆君命也大夫皆反其賜書曰公
薨于乾侯言失其所也(不薨路寢/爲失所)趙簡子問於史墨曰季氏出
其君而民服焉諸侯與之君死於外而莫之或罪也對曰物生
有兩有三有五有陪貳故天有三辰(謂有三陪/蒲囬切)地有五行(謂有/五)
體有左右(謂有/兩)各有妃耦(謂陪貳/妃音配)王有公諸侯有卿皆有貳也
天生季氏以貳魯侯爲日乆矣民之服焉不亦冝乎魯君丗從
其失季氏丗脩其勤民忘君矣雖死於外其誰矜之社稷無常
奉(奉之無常人言唯德也/從子用切本亦作縱)君臣無常位自古以然(史墨跡古/今以實言)故
詩曰髙岸爲谷深谷爲陵(詩小雅言髙/下有變易)三后之姓於今爲庶王
所知也(三后虞/夏商)在易卦雷乗乾曰大壯䷡(乾下震上大壯震在/乾上故曰雷乗乾)
天之道也(乾爲天子震爲諸侯而在乾上君/臣易位猶臣大彊壯若天上有雷)昔成季友桓之季
也文姜之愛子也始震而卜卜人謁之曰生有嘉聞(嘉名聞於/丗震如字)
(一音身/聞音問)其名曰友爲公室輔及生如卜人之言有文在其手曰
友遂以名之旣而有大功於魯(立僖公名如/字又武政切)受費以爲上卿至
於文子武子(文子行父武/子宿費音秘)丗増其業不廢舊績魯文公薨而東
門遂殺適立庶魯君於是乎失國(失國權適/丁歷切)政在季氏於此君
也四公矣民不知君何以得國是以爲君愼器與名不可以假
　人(器車服/名爵號)
　春秋左氏傳卷第二十六
春秋經傳集解定上第二十七(定公名宋襄公之子昭公/之弟謚法安民大慮曰定)
　　　　　　　　　　杜氏　盡七年
經元年春王(公之始年而不書正/月公即位在六月故)○三月晉人執宋仲幾于京
師(晉執人于天子之側而不以歸京/師故但書其執不書所歸幾音機)○夏六月癸亥公之喪至
自乾侯(告於廟/故書至)○戊辰公即位(定公不得以正月即位失其時/故詳而日之記事之冝無義例)
○秋七月癸巳葬我君昭公(公在外薨故/八月乃葬)○九月大雩(無傳過/也雩音)
(于)○立焬宫(焬公伯禽子也其廟巳毀季氏禱之而/立其宫書以譏之煬羊讓切禱丁老切)○冬十月
隕霜殺菽(無傳周十月今八月隕霜殺菽非常/之災隕于敏切菽本又作叔音同)
傳元年春王正月辛巳晉魏舒合諸侯之大夫于狄泉將以城
成周魏子涖政(涖臨也代天子大夫/為政涖音利又音類)衛彪傒(衛大/夫)曰將建天子
(立天子/之居)而易位以令非義也大事奸義必有大咎晉不失諸侯
魏子其不免乎是行也魏獻子屬役於韓簡子及原壽過(簡子/韓起)
(孫不信也原壽過周大夫奸音干/咎其九切屬之欲切過古禾切)而田於大陸焚焉(禹貢大陸/在鉅鹿北)
(嫌絶逺疑此田在汲郡呉澤荒蕪之地/火田并見燒也爾雅廣平曰陸蕪音無)還卒於寗(寗今脩武縣/近呉澤近附)
(近之/近)范獻子去其柏椁以其未復命而田也(范獻子代魏子爲/政去其柏椁示貶)
(之去起吕/切椁音郭)孟懿子㑹城成周(不書公/未即位)庚寅栽(栽設板築栽才/代切又音再)宋
仲幾不受功曰滕薛郳吾役也(欲使三國伐宋受功役/也郳小邾郳五兮切)薛宰曰
宋爲無道絶我小國於周以我適楚故我常從宋晉文公爲踐
土之盟(在僖二/十八年)曰凡我同盟各復舊職若從踐土若從宋亦唯
命仲幾曰踐土固然(固曰從舊薛/舊爲宋役)薛宰曰薛之皇祖奚仲居薛
以爲夏車正(皇大也美仲爲夏禹掌/車服大夫夏戸雅切)奚仲遷于邳(邳下邳縣/邳皮悲切)仲
虺居薛以爲湯左相(仲虺奚仲之後虺/許鬼切相息亮切)若復舊職將承王官何
故以役諸侯(承奉/也)仲幾曰三代各異物薛焉得有舊(言居周丗/不得以夏)
(殷爲舊焉/於䖍切)爲宋役亦其職也士彌牟曰晉之從政者新(言范獻/子新爲)
(政未習/故事)子姑受功歸吾視諸故府(求故/事)仲幾曰縱子忘之山川
鬼神其忘諸乎(山川鬼神/盟所告)士伯怒謂韓簡子曰薛徴於人(典籍/故事)
(人所/知也)宋徴於鬼(取證於/鬼神)宋罪大矣且巳無辭而抑我以神誣我
也啓寵納侮其此之謂矣(開寵過分則納受侵侮/侮亡甫切分扶問切)必以仲幾爲
戮乃執仲幾以歸三月歸諸京師(知以歸不可故復歸/之京師復扶又切)城三旬
而畢乃歸諸侯之戍齊髙張後不從諸侯(後期不及/諸侯之役)晉女叔寛
曰周萇弘齊髙張皆將不免(叔寛女寛也/萇直良切)萇叔違天髙子違人
(天旣厭周德萇弘欲遷都以延其祚故曰違天諸侯相帥/以崇天子而髙子後期故曰違人厭於豔切祚才故切)天之
所壊不可支也衆之所爲不可奸也(爲哀三年周人殺萇/弘六年髙張來奔起)○夏
叔孫成子逆公之喪于乾侯(成子叔孫/婼之子)季孫曰子家子亟言於
我未甞不中吾志也吾欲與之從政子必止之且聽命焉(衆士/皆諮)
(問子家子亟起/兾切中丁仲切)子家子不見叔孫易幾而哭(幾哭㑹也不欲見/叔孫故朝夕哭不)
(同㑹朝/如字)叔孫請見子家子子家子辭曰覊未得見而從君以出
(出時成子未爲卿覊居冝切子家子名見賢遍切下/同從才用切注義從同又如字下從君從公放此)君不命而
薨覊不敢見(言未受昭公之命/託辭以距叔孫)叔孫使告之曰公衍公爲實使
羣臣不得事君(二子始謀/逐季氏)若公子宋主社稷則羣臣之願也(宋/昭)
(公弟/定公)凡從君出而可以入者將唯子是聽子家氏未有後季孫
願與子從政此皆季孫之願也使不敢以告(不敢叔孫/成子名)對曰若
立君則有卿士大夫與守龜在覊弗敢知若從君者則貌而出
者入可也(貌出謂以義從公與季/氏無實怨守手又切)寇而出者行可也(與季氏爲/寇讎者自)
(可/去)若覊也則君知其出也(君昭/公)而未知其入也覊將逃也喪及
壊隤公子宋先入從公者皆自壞隤反(出奔壞徐音懷又/户怪切隤徒囬切)六月
癸亥公之喪至自乾侯戊辰公即位(諸侯薨五日而殯殯則嗣/子即位癸亥昭公喪至五)
(日殯於宫定/公乃即位)季孫使役如闞公氏將溝焉(闞魯羣公墓所在也/季孫惡昭公欲溝絶)
(其兆域不使與先君同闞/口暫切惡烏路切又如字)榮駕鵞曰生不能事死又離之以自
旌也(駕鵞魯大夫榮成伯也旌章/也駕音加鵞五何切旌音精)縱子忍之後必或恥之乃止
季孫問於榮駕鵞曰吾欲爲君謚使子孫知之(爲惡/謚)對曰生弗
能事死又惡之以自信也將焉用之乃止秋七月癸巳葬昭公
於墓道南孔子之爲司寇也溝而合諸墓(明臣無貶君之義惡/如字又烏路切焉於)
(䖍/切)○昭公出故季平子禱于焬公九月立煬宫(平子逐君懼而/請禱於煬公昭)
(公死於外自以爲/獲福故立其宫)○周鞏簡公棄其子弟而好用逺人(簡公周/卿士逺)
(人異族也爲明年鞏氏賊簡/公張本鞏九勇切好呼報切)
經二年春王正月○夏五月壬辰雉門及兩觀災(無傳雉門公/宮之南門兩)
(觀闕也天火曰/災觀古亂切)○秋楚人伐具(囊瓦稱人見誘以/敗軍囊乃郎切)○冬十月新
作雉門及兩觀(無/傳)
傳二年夏四月辛酉鞏氏之羣子弟賊簡公(傳言棄親用/踈所以敗也)○桐
叛楚(桐小國廬江舒/縣西南有桐鄉)呉子使舒鳩氏誘楚人(舒鳩楚/屬國)曰以師臨
我(敎舒鳩誘楚/使以師臨呉)我伐桐爲我使之無忌(呉伐桐也僞若畏楚師/之臨己而爲伐其叛國)
(以取媚者也欲使楚不忌呉/所謂多方以誤之爲于僞切)秋楚囊瓦伐呉師于豫章(從舒/鳩言)呉
人見舟于豫章(僞將爲楚伐/桐見賢遍切)而濳師于巢(實欲以/擊楚)冬十月呉軍
楚師于豫章敗之(楚不/忌故)遂圍巢克之獲楚公子繁(繁守巢/大夫)○邾
莊公與夷射姑飲酒私出(射姑邾大夫出辟/酒射音亦一音夜)閽乞肉焉奪之杖
以敲之(奪閽杖以𫾣閽頭也爲明年邾子卒傳閽音昏守門人/也敲苦孝切又苦學切說文作毃云擊頭也字林同又)
(一曰擊聲也口交切又口卓切訓此㪣/云橫擿也又或作茅或作刜口交切)
經三年春王正月公如晉至河乃復(無/傳)○二月辛卯邾子穿卒
(再同盟/穿音川)○夏四月○秋葬邾莊公(六月乃/葬緩)○冬仲孫何忌及邾
子盟于拔(拔地闕拔/皮八切)
傳三年春二月辛卯邾子在門臺(門上/有臺)臨廷閽以缾水沃廷邾
子望見之怒閽曰夷射姑旋焉(旋小便廷音庭缾/歩丁切本又作瓶)命執之(見其/不潔)
(執射/姑)弗得滋怒自投于牀廢于鑪炭爛遂卒(廢隋也鑪力呉切/炭他旦切隋徒火)
(切)先葬以車五乗殉五人(欲藏中之潔故先内車及殉别爲便/房蓋其遺命先悉薦切又如字乗繩)
(證切殉辭俊/切藏才浪切)莊公卞急而好潔故及是(卞躁疾也卞皮彦切/好呼報切躁早報切)○
秋九月鮮虞人敗晉師于平中(平中/晉地)獲晉觀虎恃其勇也(爲五/年士)
(鞅圍鮮/虞張本)○冬盟于郯(郯即抜也/郯音談)脩邾好也(公即位/故脩好)○蔡昭侯爲
兩佩與兩裘(佩㑉/王也)以如楚獻一佩一裘於昭王昭王服之以享
蔡侯蔡侯亦服其一子常欲之弗與三年止之唐成公如楚有
兩肅爽馬子常欲之(成公唐惠侯之後肅爽駿馬名肅/如字又所六切爽音霜駿音俊)弗與亦
三年止之唐人或相與謀請代先從者許之飲先從者酒醉之
竊馬而獻之子常子常歸唐侯自拘於司敗(竊馬者自拘從才/用切飲於鴆切拘)
(九于/切)曰君以弄馬之故隱君身(隱憂約也/弄魯貢切)棄國家羣臣請相夫
人以償馬必如之(相助也夫人謂養馬者相/息亮切夫音扶償市亮切)唐侯曰寡人之過
也二三子無辱皆賞之蔡人聞之固請而獻佩于子常子常朝
見蔡侯之徒命有司曰蔡君之久也官不共也(言楚所以禮遣/蔡侯之物不共)
(備故共/音恭)明日禮不畢將死(遣蔡侯/之禮)蔡侯歸及漢執玉而沈曰余
所有濟漢而南者有若大川(自誓言若復渡漢當受禍明/如大川沈音鴆復扶又切)蔡侯
如晉以其子元與其大夫之子爲質焉而請伐楚(爲明年㑹召陵/張本質音致)
經四年春王二月癸巳陳侯呉卒(無傳未同盟而赴以名癸/巳正月七日書二月從赴)
三月公㑹劉子晉侯宋公蔡侯衛侯陳子鄭伯許男曹伯莒子
邾子頓子胡子滕子薛伯𣏌伯小邾子齊國夏于召陵侵楚(於/召)
(陵先行㑹禮入楚竟故書侵/夏戸雅切召上照切竟音境)○夏四月庚辰蔡公孫姓帥師滅
沈以沈子嘉歸殺之(姓音生/又作生)○五月公及諸侯盟于臯鼬(召陵/㑹劉)
(子諸侯㧾言之也繁昌縣東南有城臯亭復稱公/者㑹盟異處故鼬由又切復扶又切處昌慮切)○𣏌伯成卒
于㑹(無傳成/音城)○六月葬陳惠公(無/傳)○許遷于容城(無/傳)○秋七月
公至自㑹(無/傳)○劉卷卒(無傳即劉蚠也劉子奉命出盟召陵死/則天王爲告同盟故不具爵卷音權又)
(眷免切蚠扶粉切爲/于僞切下爲蔡同)○葬𣏌悼公(無/傳)○楚人圍蔡(不服/故也)○晉士
鞅衛孔圉帥師伐鮮虞(無傳孔圉孔覊孫士/鞅即范鞅圉魚吕切)○葬劉文公(無/傳)○
冬十有一月庚午蔡侯以呉子及楚人戰于柏舉楚師敗績(師/能)
(左右之曰以皆陳曰戰大崩曰敗績呉爲蔡討楚從蔡計謀故/書蔡侯以呉子言能左右之也囊瓦稱人貪以致敗不能死難)
(罪賤之柏舉楚地昭三十一年傳曰六年十二月庚辰呉其/入郢今以十一月者并數閏陳直覲切難乃旦切數所主切)○
楚囊瓦出奔鄭(書名惡之/惡烏路切)○庚辰呉入郢(弗地曰入呉不/稱于史略文)
傳四年春三月劉文公合諸侯于召陵謀伐楚也(文公王官伯/也晉人假王)
(命以討楚之久留蔡/侯故曰文公合諸侯)○晉荀寅求貨於蔡侯弗得言於范獻子
曰國家方危諸侯方貳將以襲敵不亦難乎水潦方降疾瘧方
起中山不服(中山鮮虞潦音/老瘧魚略切)棄盟取怨無損於楚(晉楚同盟伐/之爲取怨)
而失中山不如辭蔡侯吾自方城以來楚未可以得志(晉敗楚/侵方城)
(在襄十/六年)祇取勤焉乃辭蔡侯晉人假羽旄於鄭鄭人與之(折羽/爲旌)
(王者遊車之所建鄭私有之因謂之羽/旄借觀之祇音支旄音毛析星曆切)明日或旆以㑹(或賤者/也繼旐)
(曰斾令賤人施其旆執以從㑹示卑鄭/旆歩具切旐音兆令力呈切下令蔡同)晉於是乎失諸侯(傳言/晉無)
(禮所以/遂弱)將㑹衛子行敬子言於靈公(子行敬子/衛大夫)曰㑹同難(難得/冝)嘖
有煩言莫之治也(嘖至也煩言忿爭嘖仕責/切一音責爭爭鬪之爭)其使祝佗從(祝佗/大祝)
(子魚佗徒河切從才用切下師從旅從/同大音泰下大祝大卜大史大原同)公曰善乃使子魚子魚
辭曰臣展四體以率舊職猶懼不給而煩刑書若又共二(共二/職共)
(音/恭)徼大罪也且夫祝社稷之常隷也(隷賤臣也徼古/堯切夫音扶)社稷不動
祝不出竟官之制也(社稷動謂國/遷竟音境)君以軍行祓社釁鼓(師出先/有事祓)
(禱於社謂之冝社於是殺牲以血塗鼓鼙爲釁鼓/祓音弗徐音廢釁許靳切鼙歩西切本又作鞞)祝奉以從(奉/社)
(主也從如字/又才用切)於是乎出竟若嘉好之事(謂朝㑹好/呼報切)君行師從(二/千)
(五百/人)卿行旅從(五百/人)臣無事焉公曰行也及臯鼬(將/盟)將長蔡於
衛(欲令蔡先衛㰱長丁丈切先悉薦/切下先衛同㰱所洽切又所甲切)衛侯使祝佗私於萇弘曰
聞諸道路不知信否若聞蔡將先衛信乎萇弘曰信蔡叔康叔
之兄也(蔡叔周公兄/康叔周公弟)先衛不亦可乎子魚曰以先王觀之則尚
德也昔武王克商成王定之選建明德以藩屏周故周公相王
室以尹天下(尹正也藩方元/切相悉亮切)於周爲睦(睦親厚也以/盛德見親厚)分魯公以
大路大旂(魯公伯禽也此大路金路錫同姓諸侯車也交龍爲/旂周禮同姓以封分扶問切下並同路本亦作輅音)
(路旂其依切/錫星曆切)夏后氏之璜(璜美五名夏戸/雅切璜音黃)封父之繁弱(封父古/諸侯也)
(繁弱大弓名父音甫下武/父同封父國名繁扶元切)殷民六族條氏徐氏蕭氏索氏長勺
氏尾勺氏使帥其宗氏輯其分族將其類醜(醜衆也索素洛切/勺市灼切輯音集)
(又七/入切)以法則周公用即命于周(即就也使六族就/周受周公之击制)是使之職事
干魯(共魯公之職事共/音恭下共王同)以昭周公之明德(昭顯/也)分之土田陪敦
(陪増也敦厚也陪本/亦作培同歩回切)祝宗卜史(大祝宗人大卜/大史凡四官)備物典䇿(典䇿/春秋)
(之制策本又作冊亦作/筴或作笧皆𥘉革切)官司彞器(官司百官也彞器/常用器彞羊之切)因商奄之
民(商奄國名也與四國流言或迸散在魯皆/令即屬魯懷柔之迸彼諍切令徐力呈切)命以伯禽(伯禽周/公丗子)
(時周公唯遣伯禽之/國故皆以付伯禽)而封於少皥之虚(少皥虚曲阜也在魯城/内少詩照切皥胡老切)
(虚起/居切)分康叔(康叔衛/之祖)以大路少帛綪茷旃旌(少帛雜帛也緒茷/大赤取染草名也)
(通帛爲旃析羽爲旌綪七見切/按歩貝切又音吠旃章然切)大吕(鍾/名)殷氏七族陶氏施氏繁
氏錡氏樊氏饑氏終葵氏封畛土略自武父以南及圃田之北
竟(畛塗所徑也略界也武父衛北界圃田鄖藪名陶徒刀切繁/歩河切錡魚綺切畛之忍切一音眞圃布五切本亦作甫田)
(塗音徒徑音/經藪素口切)取於有閻之土以共王職(有閻衛所受朝宿邑蓋/近京畿近附近之近下)
(近我/同)取於相土之東都以㑹王之東蒐(爲湯沐邑王東巡守以/助祭泰山相息亮切蒐)
(所求切守/手又切)耼季授土(耼季周公弟司/空聃乃甘切)陶叔授民(陶叔/司徒)命以康誥
而封於殷虚(康誥周書殷/虚朝歌也)皆啓以商政疆以周索(皆魯衛也啓/開也居殷故)
(地因其風俗開用其政疆理土地以/周法索法也疆居良切注及下同)分唐叔(唐叔晉/之祖)以大路密
須之鼔(密須/國名)闕鞏(甲名鞏/九勇切)沽洗(鍾名沽音孤/洗息典切)懷姓九宗職官五
正(懷姓唐之餘民九宗一姓爲九族職官/五正五官之長長丁丈切下長衛同)命以唐誥而封於夏
虚(唐誥誥命篇名也夏虚/大夏今大原晉陽也)啓以夏政(亦因夏風俗/開用其政)疆以戎索(大/原)
(近戎而寒不與中/國同故自以戎法)三者皆叔也而有令德故昭之以分物不然
文武成康之伯猶多而不獲是分也唯不尚年也管蔡啓商惎
間王室(惎毒也周公攝政管叔蔡叔開道紂子禄父/以毒亂王室惎音忌間間廁之間道音導)王於是乎
殺管叔而蔡蔡叔(周公稱王命以討二叔蔡放/也上蔡素達切下蔡如字)以車七乗徒七
十人(與蔡叔車徒而/放之乗䋲證切)其子蔡仲改行帥德周公舉之以爲已卿
士(爲周公臣/行下孟切)見諸王而命之以蔡(命爲蔡侯/見賢遍切)其命書云王曰胡
無若爾考之違王命也(胡蔡/仲名)若之何其使蔡先衛也武王之母
弟八人周公爲大宰康叔爲司寇耼季爲司空五叔無官豈尚
年哉(五叔管叔鮮蔡叔度成/叔武霍叔處毛叔聃也)曹文之昭也(文王子與周公異母/昭上饒切說又作紹)
晉武之穆也(武王/子)曹爲伯甸非尚年也(以伯爵居甸服/言小甸徒練切)今將尚
之是反先王也晉文公爲踐土之盟衛成公不在夷叔其母弟
也猶先蔡(踐土召陵二㑹經書蔡在衛上霸主以/國大小之序也子魚所言盟㰱之次)其載書云王
若曰晉重(文公重/直龍切)魯申(僖/公)衛武(叔/武)蔡甲午(莊/侯)鄭捷(文公捷/在接切)齊潘
(昭公潘/普安切)宋王臣(成公未王臣本/或作壬如林切)莒期(兹丕公也齊序鄭下周之/宗盟異姓爲後丕普悲切)
藏在周府可覆視也吾子欲復文武之略(略道也覆/芳服切)而不正其
德將如之何萇弘說告劉子與范獻子謀之乃長衛侯於盟○
反自召陵鄭子大叔未至而卒晉趙簡子爲之臨甚哀曰黃父
之㑹(在昭二十五年說音恱爲于僞/切下爲沈同臨力鴆切父音甫)夫子語我九言曰無始亂
無怙冨無恃寵無違同無敖禮無驕能(以能驕人語魚據切/怙音戸敖五報切)無
復怒(復重也復/扶又切)無謀非德(非所/謀也)無犯非義(傳言簡子能用/善言所以遂興)○沈
人不㑹于召陵晉人使蔡伐之夏蔡滅沈秋楚爲沈故圍蔡伍
貟爲呉行人以謀楚楚之殺郤宛也(在昭二十七/年貟音云)伯氏之族出
(郤宛/黨)伯州犂之孫嚭爲呉大宰以謀楚楚自昭王即位無歳不有
呉師蔡侯因之以其子乾與其大夫之子爲質於呉冬蔡侯呉
子唐侯伐楚(唐侯不書兵屬於呉蔡犂力兮/切嚭普鄙切乾其連切質音致)舎舟于淮汭(呉乗/舟從)
(淮來過蔡而舎之舎音赦置/也又音捨棄也汭人銳切)自豫章與楚夾漢(豫章漢東江北/地名夾古治切)
左司馬戍謂子常曰子㳂漢而與之上下(㳂縁也縁漢上下遮/使勿渡㳂恱全切上)
(時掌切遮/正奢切)我悉方城外以毀其舟(以方城外人/毀吾所舎舟)還塞大隧直轅
冥阨(三者漢東之隘道隧音遂冥亡丁切本或/作寘之䜴切阨於懈切本或作隘音同)子濟漢而伐之
我自後擊之必大敗之旣謀而行武城黒謂子常(黒楚武/城大夫)曰呉
用木也我用革也(用軍/器)不可乆也不如速戰史皇謂子常楚人
惡子而好司馬(史皇楚大夫司馬沈尹/戍惡烏路切好呼報切)若司馬毀呉舟于淮塞
城口而入(城口三隘/道之揔名)是獨克呉也子必速戰不然不免乃濟漢
而陳自小别至于大别(禹貢漢水至大别南入江然則此二别/在江夏界陳直覲切下同夏戸雅切)
三戰子常知不可欲奔(知呉不/可勝)史皇曰安求其事(求知/政事)難而逃
之將何所入子必死之初罪必盡說(言致死以克呉可以免貪/賄致寇之罪難乃旦切)
十一月庚午二師陳于柏舉(經所以書戰/二師呉楚師)闔廬之弟夫槩王晨
請於闔廬曰楚瓦不仁(瓦子/常名)其臣莫有死志先伐之其卒必奔
而後大師繼之必克弗許夫槩王曰所謂臣義而行不待命者
其此之謂也今日我死楚可入也以其屬五千先擊子常之卒
子常之卒奔楚師亂呉師大敗之子常奔鄭史皇以其乗廣死
(以戰死卒子怱切下同/乗繩證切廣古曠切)呉從楚師及清發(清發/水名)將擊之夫槩王
曰困獸猶鬪況人乎若知不免而致死必敗我若使先濟者知
免後者慕之蔑有鬪心矣半濟而後可擊也從之又敗之楚人
爲食呉人及之奔食而從之敗諸雍澨五戰及郢(奔食食者走/不陳故不在)
(戰數噬/市制切)已卯楚子取其妹季芉卑我以出渉睢(睢水出新城昌/魏縣東南至枝)
(江縣入江是楚王西走芉面爾切楚姓卑必利切丗族譜/季芈卑我皆乎王女也服云卑我季芉之字雎七餘切)鍼尹
固與王同舟王使執燧象以奔呉師(燒火燧繫象尾使赴呉師/驚却之鍼之林切燧音遂)
庚辰呉入郢以班處宫(以尊卑班次/處楚王宫室)子山處令尹之宫(子山呉/王子)
夫槩王欲攻之懼而去之夫槩王入之(入令尹宫也言呉無/禮所以不能遂充)左
司馬戍及息而還(息汝南新息也/聞楚敗故還)敗呉師于雍澨傷(司馬先敗/呉師而身)
(被創創/初良切)初司馬臣闔廬故恥爲禽焉(司馬甞在呉爲闔廬/臣是以今恥於見禽)謂其
臣曰誰能免吾首呉句卑曰臣賤可乎司馬曰我實失子可哉
(夫不知子賢/句古侯切)三戰皆傷曰吾不可用也巳句卑布裳剄而裹之
(司馬巳死剄取其首/剄古頂切裹音果)藏其身而以其首免(傳言司馬/之忠壯)楚子渉睢
濟江入于雲中(入雲夢澤中所謂江南/之夢夢如字又音蒙)王寢盗攻之以戈擊王
王孫由于以背受之中肩王奔鄖鍾建負季芈以從(鍾建楚大/夫中丁仲)
(切鄖音云從才用/切下同又如字)由于徐蘇而從(以皆受戈故/當時問絶)鄖公辛之弟懷
將弑王曰平王殺吾父我殺其子不亦可乎(辛蔓成然之子鬪/辛也昭十四年楚)
(平王殺成然殺或作弒申/志切下我殺同蔓音萬)辛曰君討臣誰敢讎之君命天也若
死天命將誰讎詩曰柔亦不茹剛亦不吐不侮矜寡不畏彊禦
唯仁者能之(詩大雅言仲山甫不辟彊/陵弱茹音汝矜古頑切)違彊陵弱非勇也乗人
之約非仁也滅宗廢祀非孝也(弑君罪/應滅宗)動無令名非知也必犯
是余將殺女鬪辛與其弟巢以王奔隨呉人從之謂隨人曰周
之子孫在漢川者楚實盡之天誘其衷致罰於楚而君又竄之
(竄匿也知音智女音汝衷/音忠竄七亂切匿女力切)周室何罪君若顧報周室施及寡人
以㢡天衷(㢡成也施/以䜴切)君之惠也漢陽之田君實有之楚子在公
官之北(隨公/官也)呉人在其南子期似王(子期昭王兄/公子結也)逃王而己爲
王曰以我與之王必免隨人卜與之不吉乃辭呉曰以隨之辟
小而密邇於楚楚實存之丗有盟誓至于今未改若難而棄之
何以事君執事之患不唯一人(一人楚王辟四/亦切難乃且切)若鳩楚竟敢不
聽命呉人乃退(鳩安集也/竟音境)罏金初官於子期氏實與隨人要言
(要言無以楚王與呉并欲脫子期/鑪本又作鑢金名音慮氏也)王使見(王喜其意欲引見之/以比王臣且欲使盟)
(隨人見賢遍切/下注敢見同)辭曰不敢以約爲利(此約謂要言也此一時之/事非爲德舉故辭不敢見)
(亦不肯爲盟主約/如字又於妙切)王割子期之心以與隨人盟(當心前割取血/以盟示其至心)
初伍貟與申包胥友(包胥楚大夫/包必交切)其亡也謂申包胥曰我必復
楚國(復報/也)申包胥曰勉之子能復之我必能興之及昭王在隨
申包胥如秦乞師曰呉爲封豕長蛇以荐食上國(荐數也言呉/貪害如蛇豕)
(荐在薦切/數所角切)虐始於楚寡君失守社稷越在草莽使下臣告急曰
夷德無厭若鄰於君疆埸之患也(呉有楚則與秦鄰草莽舊作/茅亡交切今本多作莽莫蕩)
(切下同厭於鹽切/疆居良切埸音亦)逮呉之未定君其取分焉(與呉共分楚地逮/音代分扶問切)
若楚之遂亡君之上也若以君靈撫之丗以事君(撫存/恤也)秦伯使
辭焉曰寡人聞命矣子姑就舘將圖而告對曰寡君越在草莽
未獲所伏(伏猶/處也)下臣何敢即安立依於庭牆而哭日夜不絶聲
勺飲不入口七日秦哀公爲之賦無衣(詩秦風取其王子興師/脩我戈矛與子同仇與)
(子偕作與子偕行勺市灼切/又音灼爲于僞切仇音求)九頓首而坐(無衣三章/章三頓首)秦師乃出
(爲明年包胥以/秦師至張本)
經五年春王三月辛亥朔日有食之(無/傳)○夏歸粟于蔡(蔡爲楚/所圍飢)
(乏故魯/歸之粟)○於越入呉(於發/聲也)○六月丙申季孫意如卒○秋七月
壬子叔孫不敢卒(無/傳)○冬晉士鞅帥師圍鮮虞
傳五年春王人殺子朝于楚(因楚亂也絡/閔馬父之言)○夏歸粟于蔡以周
亟矜無資(亟急也亟/紀力切)○越入呉呉在楚也○六月季平子行東
野(東野季氏邑行下/孟切下恒子同)還未至丙申卒于房陽虎將以璵璠斂(璵/璠)
(美玉君所佩璵本又作與音餘/璠音煩又方煩切斂力驗切)仲梁懷弗與(懐亦季/氏家臣)曰改歩改
玉(昭公之出季孫行君事佩璵璠祭宗廟今定公/立復臣位改君歩則亦當去璵璠去起㠯切)陽虎欲逐之
告公山不狃不狃曰彼爲君也子何怨焉(不狃季氏臣費宰子/洩也爲君不欲使僣)
(狃女九切爲于僞切/洩息列切潜子念切)旣葬桓子行東野(桓子意如/子季孫斯)及費子洩爲
費宰逆勞於郊桓子敬之勞仲梁懷仲梁懷弗敬(懷時從桓子行/輕慢子洩/勞)
(力報切下從/父從王並同)子洩怒謂陽虎子行之乎(行逐懷也爲下/陽虎囚桓子起)○申包
胥以秦師至秦子蒲子虎帥車五百乗以救楚(五百乗三葛七/千五百人乗繩)
(證切/注同)子蒲曰吾未知呉道(道猶/法術)使楚人先與呉人戰而自稷㑹
之大敗夫槩王于沂(稷沂皆楚地/沂魚依切)呉人獲薳射於柏舉(薳射楚/大夫射)
(食亦切又/食夜切)其子帥奔徒(奔徒楚散卒/卒子忽切)以從子西敗呉師於軍祥
(楚/地)秋七月子期子蒲滅唐(從呉伐/楚故)九月夫槩王歸自立也以與
王戰而敗(自立爲呉/王號夫槩)奔楚爲堂谿氏(傳終言之/谿若兮切)呉師敗楚師于
雍澨秦師又敗呉師呉師居麇(麇地名麇/九倫切)子期將焚之子西曰
父兄親暴骨焉不能收又焚之不可(前年楚人與呉戰多死麇/中言不可并焚暴步卜切)
子期曰國亡矣死者若有知也可以歆舊祀(言楚呉復楚則祭/祀不廢歆許金切)
豈憚焚之焚之而又戰呉師敗又戰于公壻之谿(楚地/名)呉師大
敗呉子乃歸囚闉輿罷闉輿罷請先遂逃歸(輿罷楚大夫請先/至呉而逃歸言呉)
(唯得楚一大夫復矢之所以不克闉音因/輿音餘又作與羊女切罷音皮復扶又切)葉公諸梁之弟后臧
從其母於具不待而歸(諸梁司馬沈尹戍之子葉公子髙也呉/入楚獲后臧之母楚定臧棄母而歸葉)
(舒渉切從如/字又才用切)葉公終不正視(不義/之)○乙亥陽虎囚季桓子及公
父文伯(文伯季桓子從父昆弟也陽虎欲/爲亂恐二子不從故囚之父音甫)而逐仲梁懷冬十月
丁亥殺公何藐(藐季氏族藐亡/角切又彌小切)已丑盟桓子于稷門之内(魯南/城門)
庚寅大詛逐公父歜及秦遄皆奔齊(歜即又伯也秦遄平子姑/壻也傳言季氏之亂詛莊)
(慮切敏昌欲/切遄市專切)○楚子入于郢(呉師/巳歸)初鬪辛聞呉人之爭宫也曰
吾聞之不讓則不和不和不可以逺征呉爭於楚必有亂有亂
則必歸焉能定楚王之奔隨也將渉於成臼(江夏竟陵縣西有/臼水出聊屈山西)
(南入漢焉於䖍切臼其九/切屈其勿切又君勿切)藍尹亹渉其帑(亹楚大夫藍力甘切/亹亡匪切帑音奴)不
與王舟及寧王欲殺之(寧安/定也)子西曰子常唯思舊怨以敗君何
效焉王曰善使復其所吾以志前惡(惡過/也)王賞鬪辛王孫由于
王孫圉鍾建鬪巢申包胥王孫賈宋木鬪懷(九子皆從王/有大功者)子西
曰請舎懷也(以初謀弑王也舎音/捨又音赦弑申志切)王曰大德滅小怨道也(終從/其兄)
(免王大難是大/德難乃旦切)申包胥曰吾爲君也非爲身也君旣定矣又何
求且吾尤子旗其又爲諸(子旗蔓成然也以有德於平王求欲/無厭平王殺之在昭十四年爲于僞)
(切厭於/鹽切)遂逃賞王將嫁季芉季芉辭曰所以爲女子逺丈夫也
鍾建負我矣以妻鍾建以爲樂尹(司樂大夫遠于/萬切妻七細切)王之在隨也
子西爲王輿服以保路國于脾洩(脾洩楚邑也失王恐國人潰/散故僞爲王車服立國脾洩)
(以保安道路人脾/婢支切洩息列切)聞王所在而後從王王使由于城麇(於麇/築城)復
命子西問髙厚焉弗知子西曰不能如辭(言自知不能/當辭勿行)城不知
髙厚小大何知對曰固辭不能子使余也人各有能有不能王
遇盗於雲中余受其戈其所猶在袒而視之背曰此余所能也
脾洩之事余亦弗能也(傳言昭王所以復國/有賢臣也袒音但)○晉士鞅圍鮮虞
報觀虎之役也(三年觧虞/獲晉觀虎)
經六年春王正月癸亥鄭游速帥師㓕許以許男斯歸(游速大/叔子)
○二月公侵鄭○公至自侵鄭(無/傳)○夏季孫斯仲孫何忌如晉○
秋晉人執宋行人樂祁犂(稱行人言非其罪犂/力兮切又力之切)○冬城中城(無/傳)
(公爲晉侵鄭故懼/而城之爲于僞切)○季孫斯仲孫忌帥師圍鄆(無傳何忌不言/何闕文鄆貳於)
(齊故圍之/鄆音運)
傳六年春鄭滅許囚楚敗也○二月公侵鄭取厈爲晉討鄭之
伐胥靡也(胥靡周地也周儋翩因鄭人以作亂鄭爲之伐胥靡/故晉使魯討之厈鄭地取厈不書歸之晉爲于僞切)
(儋丁甘切/翩音篇)往不假道於衛及還陽虎使季孟自南門入出自東
門(陽虎將逐三桓欲/使得罪於鄰國)舎於豚澤衛侯怒使彌子瑕追之(彌子瑕/衛嬖大)
(夫豚杜孫切/嬖必計切)公叔文子老矣(文子公/叔發)輦而如公曰尤人而效之
非禮也昭公之難君將以文之舒鼎(衛文公之鼎/難乃旦切)成之昭兆(寳/龜)
定之鞶鑑(鞶帶而以鏡爲飾也今西方羌胡猶然古之/遺服鞶又作盤歩丹切又蒲官切鑑古暫切)苟可以
納之擇用一焉公子與二三臣之子諸侯苟憂之將以爲之質
(爲質求納魯/昭公質音致)此羣臣之所聞也今將以小忿蒙舊德(蒙覆/也)無乃
不可乎大姒之子(大姒文王妃大/音泰姒音似)唯周公康叔爲相睦也而效
小人以棄之不亦誣乎天將多陽虎之罪以斃之君姑待之若
何乃止(止不伐/魯師)○夏季桓子如晉獻鄭俘也(獻此春取匡之/俘俘芳夫切)陽
虎彊使孟懿子往報夫人之幣(虎欲困辱三桓并求媚於晉故/彊使正卿報晉夫人之聘彊其)
(丈切/下同)晉人兼享之(賤魯故不復兩設禮明經/所以不備書復扶又切)孟孫立于房外謂
范獻子曰陽虎若不能居魯而息肩於晉所不以爲中軍司馬
者有如先君(稱先君以徴其言若/欲使晉必厚待之)獻子曰寡君有官將使其人
(擇得/其人)鞅何知焉獻子謂簡子曰魯人患陽虎矣孟孫知其釁以
爲必適晉故彊爲之請以取入焉(欲令晉人聞虎當逃走故彊/設請託之辭因此言以入晉)
(令晉素知之釁許靳切/爲于僞切令力呈切)○四月已丑呉大子終纍敗楚舟師(終/纍)
(闔廬子夫差兄舟師水戰纍力追/切又力軌切夫音扶差初佳切)獲潘子臣小惟子(二子楚舟/師之帥惟)
(位悲切本又/作惟亦如字)及大夫七人楚國大惕懼亡子期又以陵師敗于
繁揚(陵師陸軍/惕他歷切)令尹子西喜曰乃今可爲矣(言知懼而/後可治)於是乎
遷郢於鄀而改紀其政以定楚國(傳言楚賴子西/以安鄀音若)○周儋翩率
王子朝之徒因鄭人將以作亂于周(儋翩子/朝餘黨)鄭於是乎伐馮滑
胥靡負黍狐人闕外(鄭伐周六邑在魯伐鄭取厈前於此見者/爲戍周起也陽起縣西南有負黍亭見賢)
(遍切下見濕同/爲于僞切下同)六月晉閻没戍周且城胥靡(爲下天王出/居姑蕕起)○秋
八月宋樂祁言於景公曰諸侯唯我事晉今使不往晉其憾矣
樂祁告其宰陳寅(以與公言告之使/所之切憾戸暗切)陳寅曰必使子往他日公
謂樂祁曰唯寡人說子之言子必往陳寅曰子立後而行吾室
亦不亡(寅知晉政多門往必有難故使樂祁/立後而行說音恱難乃旦切下同)唯君亦以我爲知
難而行也見溷而行(溷樂祁子也見於君立以/爲後溷侯温切又侯困切)趙簡子逆而飲
之酒於緜上獻楊楯六十於簡子(楊木名楯食/允切又音允)陳寅曰昔吾王
范氏今子主趙氏又有納焉以楊楯賈禍弗可爲也巳(知范氏/必怨將)
(得禍賈/音古)然子死晉國子孫必得志於宋(以其爲國死爲/于僞切下同)范獻子
言於晉侯曰以君命越疆而使未致使而私飲酒不敬二君不
可不討也乃執樂祁(獻子怒祁比趙氏經所以稱行人/疆居良切使所吏切比毗志切)○陽虎
又盟公及三桓於周社盟國人于亳社詛于五父之衢(傳言三/桓微陪)
(臣專政爲八年陽虎作亂起亳歩/各切詛側慮切父音甫衢其俱切)○冬十二月天王處于姑蕕
(姑蕕周地蕕音/由又由舊切)辟儋翩之亂也(爲明年單劉逆/王起單音善)
經七年春王正月○夏四月○秋齊侯鄭伯盟于鹹(衛地鹹/音咸)○
齊人執衛行人北宫結以侵衛(稱行人非使人/之罪使所吏切)○齊侯衛侯盟
于沙(結叛晉也陽平元城縣東南/有沙亭沙如字又星和切)○大雩(無傳/過也)○齊國夏帥師
伐我西鄙(夏國/佐孫)○九月大雩(無傳/過也)○冬十月
傳七年春二月周儋翩入于儀栗以叛(儀栗/周邑)○齊人歸鄆陽關
陽虎居之以爲政(鄆陽關皆魯邑中貳於齊齊今/歸之不書虎專之中丁仲切)○夏四月單
武公(穆公/子)劉桓公(文公/子)敗尹氏于窮谷(尹氏復黨儋翩共/爲亂也復扶又切)○秋
齊侯鄭伯盟于鹹徴㑹于衛(徴召/也)衛侯欲叛晉(屬齊/鄭也)諸大夫不
可使北宫結如齊而私於齊侯曰執結以侵我(欲以齊師/懼諸大夫)齊侯
從之乃盟于瑣(瑣即沙也爲明年渉沱捘衛侯手/起瑣素果切佗徒河切捘子對切)○齊國夏伐
我(齊叛/晉故)陽虎御季桓子公斂處父御孟懿子(處父孟氏家臣成/宰公斂陽斂力檢)
(切又音廉或/音慮點切)將宵軍齊師齊師聞之墮伏而待之(墮毀其軍以/誘敵而設伏)
(兵墮許/規切)處父曰虎不圖禍而必死(而女也女/音汝下同)苫夷曰虎陷二子
於難(苫夷季氏家臣二子季/孟苫始占切難乃旦切)不待有司余必殺女虎懼乃還不
敗(傳言陪臣彊能自相/制季孟不敢有心)○冬十一月戊午單子劉子逆王于慶
氏(慶氏守姑/蕕大夫)晉籍秦送王巳巳王入于王城(己巳十二月五/日有日無月)館
于公族黨氏(黨氏周大/夫黨音掌)而後朝于莊宫(莊王/廟也)
春秋左氏傳卷第二十七
春秋經傳集解定下第二十八
　　　　　　　　　　杜氏　盡十五年
經八年春王正月公侵齊(報前年伐/我西鄙)○公至自侵齊(無/傳)○二月
公侵齊(未得/志故)○三月公至自侵齊(無/傳)○曹伯露卒(無傳四年盟/臯鼬鼬由又)
(切)○夏齊國夏帥師伐我西鄙○公㑹晉師于瓦(瓦衛地將來/敕魯公逆㑹)
(之東郡燕縣東北有瓦亭夏戸雅/切年末注同瓦顔寡切燕音煙)○公至目瓦(無/傳)○秋七月戊
辰陳侯柳卒(無傳四年盟臯鼬柳/力乆切本或作抑)○晉士鞅帥師侵鄭遂侵衛
(兩事故/曰遂)○葬曹靖公(無/傳)○九月葬陳懷公(無傳三月/而葬速)○季孫斯
仲孫何忌帥師侵衛○冬衛侯鄭伯盟于曲濮(無傳結叛晉曲/濮衛地濮音卜)
○從祀先公(從順也先公閔公僖公也將正二公/之位次所順非一親盡故通言先公)○盗竊寳玉
大弓(盗謂陽虎也家臣賤名氏不見故曰盗寳玉夏后氏/之璜大弓封父之繁弱見賢遍切璜音黃父音甫)
傳八年春王正月公侵齊門于陽州(攻其/門)士皆坐列(言無/鬪志)曰顔
髙之弓六鈞(顔髙魯人三十斤爲鈞六鈞百八十斤古稱/重故以爲異彊鈞音均稱尺證切彊其丈切)皆取
而傳觀之陽州人出顔髙奪人弱弓籍丘子鉏擊之與一人俱斃
(子鉏齊人斃仆也傳直專切鉏仕居切與一人俱斃婢丗切顔/高與一人俱爲子鉏所擊而仆仆音赴又蒲北切孫炎云前覆)
(曰/仆)偃且射子鉏中頰殪(子鉏死且如字射食亦切下同中丁仲/切煩古協切殪於計切死也言顔髙雖)
(爲子鉏所擊偃仆且射子鉏中頰而死言其善射也一讀且/音子餘切云偃旦人姓名也撿丗族譜無此人一讀者非也)顔
息射人中眉(顔息/魯人)退曰我無勇吾志其目也(以自/矜)師退冉猛僞
傷足而先(猛魯人欲先/歸先悉薦切)其兄㑹乃呼曰猛也殿(㑹見師退而猛/不在列乃大呼)
(詐言猛有後爲殿傳言魯無軍/政呼火故切殿丁電切注同)○二月已丑單子伐榖城劉子
伐儀栗(討儋翩之黨榖城在河南縣西/單音善儋丁甘切翩音篇)辛卯單子伐簡城劉子
伐盂以定王室(傳終王室之/亂盂音于)○趙鞅(丁掌/切)言於晉侯曰諸侯唯
宋事晉好逆其使猶懼不至今又執之是絶諸侯也將歸樂祁
士鞅曰三年止之無故而歸之宋必叛晉(執樂祁在六年好/呼報切使所吏切)獻
子私謂子梁(獻子范鞅/子梁樂祁)曰寡君懼不得事宋君是以止子子姑
使溷代子(溷樂祁子溷侯/温切又侯困切)子梁以告陳寅陳寅曰宋將叛晉是
棄溷也不如待之(留待勿以/子自代)樂祁歸卒于大行(大行晉東南山/大音泰行戸郎)
(切一/音衡)士鞅曰宋必叛不如止其尸以求成焉乃止諸州(州晉地/爲明年)
(宋公使樂大/心如晉張本)○公侵齊攻廪丘之郛(郛郭也廪力甚/切郛芳夫切)主人焚衝
(衝戰車衝昌容切說/文作輕云陷陣車也)或濡馬褐以救之(馬褐馬衣濡人/于切褐尸葛切)遂毀之
(毀/郛)主人出師奔(攻郭人少故遣/後師走往助之)陽虎僞不見冉猛者曰猛在此
必敗(陽州之役猛先歸言若在/此必復敗復扶又切)猛逐之顧而無繼僞顚(逐廪/丘人)虎
曰盡客氣也(言皆客氣非/勇客如字)苫越生子將待事而名之(苫越苫夷/苫式占切)
(注/同)陽州之役獲焉名之曰陽州(欲自比僑如/僑其驕切)○夏齊國夏髙張
伐我西鄙(報上/二侵)晉士鞅趙鞅荀寅救我(救不書齊師巳去/未入竟竟音境)公㑹
晉師于瓦范獻子執羔趙簡子中行文子皆執鴈魯於是始尚
羔(獻子士鞅也簡子趙鞅也中行文子荀寅也禮卿執羔大夫/執鴈魯則同之今始知執羔之尊也卿不書禮不敵公史略)
(之行戸/郎切)○晉師將盟衛侯于鄟澤(自瓦還就衛地盟剸音專/又市轉切本亦作剸音同)趙
簡子曰羣臣誰敢盟衛君者(前年衛叛晉屬齊/簡子意欲摧辱之)渉佗成何曰我
能盟之(二子晉大夫/佗徒何切)衛人請執牛耳(盟禮尊者涖牛耳主次盟/者衛侯與晉大夫盟自以)
(當涖牛耳/故請之)成何曰衛吾温原也焉得視諸侯(言衛小可比晉縣不/得從諸侯禮焉於䖍)
(切)將歃渉佗捘衛侯之手及捥(捘擠也血至捥歃所洽切捘子/對切捥烏喚切擠子計切又子)
(禮切說文/云排也)衛侯怒王孫賈趨進(賈衛/大夫)曰盟以信禮也(信猶/明也)有如
衛君其敢不唯禮是事而受此盟也(言晉無禮不/欲受其盟)衛侯欲叛晉
而患諸大夫王孫賈使次于郊大夫問故(問不/入故)公以晉詬語之
(詬恥也詬呼豆/切語魚據切)且曰寡人辱社稷其改卜嗣寡人從焉(使改卜/他公子)
(以嗣先君我/從大夫所立)大夫曰是衛之禍豈君之過也公曰又有患焉謂
寡人必以而子與大夫之子爲質(爲質於晉質/音致下同)大夫曰苟有益
也公子則往羣臣之子敢不皆負覊絏以從將行王孫賈曰苟
衛國有難工商未甞不爲患使皆行而後可(欲以激怒國人絏/息列切從才用切)
(下注從弟下從者同/難乃旦切激古狄切)公以告大夫乃皆將行之行有日(有期/日)公
朝國人使賈問焉曰若衛叛晉晉五伐我病何如矣皆曰五伐
前驅林楚御桓子虞人以鈹盾夾之陽越殿(越陽虎從弟鈹普/皮切盾食允切又)
(音允夾古洽/切殿丁見切)將如蒲圃桓子咋謂林楚(咋暫也咋/仕詐切)曰而先皆季
氏之良也爾以是繼之(欲使林楚免已於難以繼/其先人之良難乃旦切)對曰臣聞命
後(後猶/晚也)陽虎爲政魯國服焉違之徴死死無益於主桓子曰何
後之有而能以我適孟氏乎對曰不敢愛死懼不免主桓子曰
往也(言必/往)孟氏選圉人之壯者三百人以爲公期築室於門外
(實欲以備難不欲使人知故僞築室於門外因/得聚衆公期孟氏支子圉魚吕切爲于僞切)林楚怒馬及衢
而騁(騁馳也騁/勑領切)陽越射之不中築者闔門(季孫旣得入乃閑門/射食亦切下同中丁)
(仲切闔/戸臘切)有自門前射陽越殺之陽虎劫公與武叔(武叔叔孫不/敢之子州仇)
(也劫居業/切仇音求)以代孟氏公斂處父師成人自上東門入(魯東城/之北門)與
陽氏戰于南門之内弗勝又戰于棘下(城内/地名)陽氏敗陽虎說甲
如公宫取寳玉大弓以出舎于五父之衢寢而爲食其徒曰追
其將至虎曰魯人聞余出喜於徴死何暇追余(徴召也陽虎召/季氏於蒲圃將)
旣而告人曰己衰絰而生子余何故舎鍾(己子明也/舎音捨)子明聞之
怒言於公曰右師將不利戴氏(樂氏戴/公族)不肯適晉將作亂也不
然無疾乃逐桐門右師(逐之在明年終/叔孫昭子之言)○鄭駟歂殺鄧析而用
其竹刑(鄧析鄭大夫欲改鄭所鑄舊制不受君/命而私造刑法書之於竹簡故言竹刑)君子謂子然於
是不忠苟有可以加於國家者棄其邪可也(加猶益也棄不責/其邪惡也邪似嗟)
(切)靜女之三章取彤管焉(詩邶風也言靜女三章之詩雖說美/女義在彤管彤管赤管筆女史記事)
(規誨之所執彤徒冬/切邶音佩說音恱)竿旄何以告之取其忠也(詩鄘風也錄竿/旄詩者取其中)
(心願告人以善道也言此二詩皆以一/善見采而鄧析不以一善存身鄘音容)故用其道不棄其人詩
云蔽芾甘棠勿翦勿伐召伯所茇(詩召南也召伯決訟於蔽芾/小棠之下詩人思之不伐其)
(樹茇草舎也芾方味/切召音邵茇畔末切)思其人猶愛其樹況用其道而不恤其人
乎子然無以勸能矣(傳言子然嗣大叔/爲政鄭所以衰弱)○夏陽虎歸寳玉大弓
(無益近用而祗爲/名故歸之祗音支)書曰得器用也凡獲器用曰得(器用者謂物/之成器可爲)
(人用/者也)得用焉曰獲(謂用器物以有獲若麟爲田獲俘爲/戰獲麟本又作麟吕辛切俘芳夫切)○六月
伐陽關(討陽/虎也)陽虎使焚萊門(陽關/邑門)師驚犯之而出奔齊請師以
伐魯曰三加必取之(三加兵/於魯)齊侯將許之鮑文子諫曰臣甞爲
隷於施氏矣(施氏魯太夫文子鮑國也成十七年齊人召而/立之至今七十四歳於是文子蓋九十餘矣)魯
未可取也上下猶和衆庶猶睦能事大國(大國/晉也)而無天菑若之
何取之陽虎欲勤齊師也齊師罷大臣必多死亡己於是乎奮
其詐謀夫陽虎有寵於季氏而將殺季孫以不利魯國而求容
焉(求自客菑音/災罷音皮)親富不親仁君焉用之君富於季氏而大於魯
國兹陽虎所欲傾覆也魯免其疾而君又收之無乃害乎齊侯
執陽虎將東之陽虎願東(陽虎欲西奔晉知齊必反己故詐以/東爲願焉於䖍切傾本又作頃音傾)
(覆芳/服切)乃囚諸西鄙盡借邑人之車鍥其軸麻約而歸之(鍥刻也欲/絶追者鍥)
(苦結切/軸音逐)載葱靈寢於其中而逃(䓤靈輜車名葱初江切或音/忽輜側其切說文云衣車也)追
而得之囚於齊又以葱靈逃奔宋遂奔晉適趙氏仲尼曰趙氏
其丗有亂乎(受亂/人故)秋齊侯伐晉夷儀(爲衛討也爲/于僞切下同)敝無存之
父將室之辭以與其弟(無存齊人也/室之爲取婦)曰此役也不死反必娶於
髙國(髙氏國氏齊貴族也無存欲必有功/還取卿相之女娶士住切相息亮切)先登求自門出死於
霤下(旣入城夷儀人不服故鬪死/於門屋霤下也霤力又切)東郭書讓登(登城非人所樂/故讓衆使後而)
(已先登樂如/字又五孝切)犂彌從之曰子讓而左我讓而右使登者絶而後
下(恐書先下故又譎以讓之下/入城也犂力兮切譎古穴切)書左彌先下(書從彌言左行彌/遂自先下亦讓也)
書與王猛息(戰訖共/止息)猛曰我先登書斂甲曰曩者之難今又難
焉(斂甲起欲擊猛曩乃/黨切嚮也難乃旦切)猛笑曰吾從子如驂之靳(靳車中馬也/猛不敢與書)
(爭言己從書如驂馬之隨靳也傳言齊師和所以能克驂七南/切騑馬也靳居覲切本或作如驂之有靳非也爭爭鬪之爭又)
(如/字)晉車千乗在中牟(救夷儀也今熒陽有中牟/縣迴逺疑非也乗繩證切)衛侯將如五氏
(齊侯在五氏/將往助之)卜過之龜焦(衛至五氏道過中牟畏晉故卜/龜焦兆不成不可以行事也)衛侯
曰可也衛車當其半寡人當其半敵矣(衛侯怒晉甚不復顧卜/欲以身當五百乗復扶)
(又/切)乃過中牟中牟人欲伐之衛禇師圃亡在中牟曰衛雖小其
君在焉未可勝也齊師克城而驕其帥又賤(城謂夷儀也帥謂/東郭書禇中呂切)
(帥所類/切注同)遇必敗之不如從齊乃伐齊師敗之(獲齊車五百乗事/見哀十五年見賢)
(遍/切)齊侯致禚媚杏於衛(二邑皆齊西界以荅謝衛意禚/諸若切媚武兾切杏亡猛切)齊侯賞
犂彌犂彌辭曰有先登者臣從之晳幘而衣貍製(晳白也幘齒/上下相值製)
(裘也晳星曆切幘音䇿又音責說文作/䶦音義同衣於旣切貍力之切製音制)公使視東郭書曰乃夫
子也吾貺子(貺賜也/貺音況)公賞東郭書辭曰彼賔旅也(言彼與我若/賔主相讓旅)
(俱進/退)乃賞犂彌齊師之在夷儀也齊侯謂夷儀人曰得敝無存
者以五家免(給其五家令常不共役/事令力呈切共音恭)乃得其尸公三襚之(襚衣/也比)
(殯三加禭深禮厚之/禭音遂比必利切)與之犀軒與直蓋(犀軒卿車/直蓋髙蓋)而先歸之坐
引者以師哭之(停喪車以盡哀也君方爲位而/哭故挽喪者不敢立挽音晚)親推之三(齊侯/自推)
(喪中輪三轉推/如字又他囬切)
經十年春王三月及齊平(平前八年再/侵齊之怨)○夏公㑹齊侯于夾谷
(平故夾古洽切又古協/切二傳作頰谷古木切)○公至自夾谷(無/傳)○晉趙鞅帥師圍衛
○齊人來歸鄆讙龜隂田(三邑皆汶陽田也泰山博縣北有龜/山隂田在其北也㑹夾谷孔子相齊)
(人服義而歸魯田鄆音運讙/火官切汶音問相息亮切)○叔孫州仇仲孫何忌帥師圍郈
(郈叔孫氏邑郈音/后字林下遘切)○秋叔孫州仇仲孫何忌帥師圍郈○宋樂
大心出奔曹(傳在前年春書名罪/其稱疾罪不適晉)○宋公子地出奔陳(貪弄馬/以距君)
(命書名罪之/也弄魯貢切)○冬齊侯衛侯鄭游速㑹于安甫(無傳安/甫也闕)○叔孫
州仇如齊○宋公之弟辰曁仲佗石彄出奔陳(曁與也宋公寵/向魋不聽辰請)
(辰忿而將大臣出奔虚請自忿稱弟示首惡也仲佗石彄皆爲/國卿不能匡君靜難而爲辰所牽帥出奔稱名亦罪之也曁其)
(器切佗徒河切彄苦侯/切魋大囬切難乃旦切)
傳十年春及齊平○夏公㑹齊侯于祝其實夾谷(夾谷即/祝其也)孔丘
相(相㑹儀也相/息亮切注同)犂彌言於齊侯曰孔丘知禮而無勇若使萊人
以兵劫魯侯必得志焉(萊人齊所滅萊夷也/犂力兮切劫居業切)齊侯從之孔丘以
公退曰士兵之(以兵擊/萊人)兩君合好而裔夷之俘以兵亂之(裔逺/也好)
(呼報切下偪好同裔以/制切俘芳夫切下同)非齊君所以命諸侯也裔不謀夏夷不
亂華俘不干盟兵不偪好於神爲不祥(盟將告神犯之爲不善/夏戸雅切偪彼力切)
於德爲愆義於人爲失禮君必不然齊侯聞之遽辟之(辟去萊/兵也愆)
(去連切遽其據切辟婢/亦切又音避去起吕切)將盟齊人加於載書曰齊師出竟而不
以甲車三百乗從我者有如此盟(如此盟記之禍竟音境/乗繩證切詛側據切)孔丘
使兹無還揖封(無還魯大/夫還音旋)曰而不反我汶陽之田吾以共命者
亦如之(須齊歸汶陽田乃當共齊命於是孔子以公退賤/者終其事要盟不㓗故略不書共音恭要一遥切)齊侯
將享公孔丘謂梁丘據曰齊魯之故吾子何不聞焉(故舊/典)事旣
成矣(㑹事/成)而又享之是勤執事也且犧象不出門嘉樂不野合
(犧象酒器犧尊象尊也嘉樂/鍾磬也犧許冝切又息河切)饗而旣具是棄禮也若其不具用
秕稗也(秕榖不成者稗草之似榖者言享不具禮穢薄/若秕稗秕音鄙字林音比又必履切稗皮賣切)用秕稗
君辱棄禮名惡子盍圖之夫享所以昭德也不昭不如其巳也
乃不果享(孔子知齊侯懷詐故/以禮距之盍户臘切)齊人來歸鄆讙龜隂之田(陽虎/九年)
(以此奔齊經文/倒者次魯事)○晉趙鞅圍衛報夷儀也(前年齊爲衛伐晉夷/儀故伐衛以爲報爲)
(于僞/切)初衛侯伐邯鄲午於寒氏(邯鄲廣平縣也午晉邯鄲大夫/寒氏即五氏也前年衛人助齊)
(伐五氏邯音/寒鄲音丹)城其西北而守之宵􁌙(午衆宵散城其西北而守/之一本或作城其西北隅)
(􁌙子/潜切)及晉圍衛午以徒七十人門於衛西門殺人於門中曰請
報寒氏之役(衛開門/與午鬪)渉佗曰夫子則勇矣然我往必不敢啓門
亦以徒七十人且門焉歩左右皆至而立如植(至其門下歩行/門左右然後立)
(待如立木不動以示整佗/徒河切植市力切一音值)日中不啓門乃退反役晉人討衛之
叛故曰由渉佗成何(捘衛侯/手故)於是執渉佗以求成於衛衛人不
許晉人遂殺渉佗成何奔燕君子曰此之謂棄禮必不鈞(言必/見殺)
(不得與/人等)詩曰人而無禮胡不遄死渉佗亦遄矣哉(詩鄘風遄速/也遄市專切)
○初叔孫成子欲立武叔公若藐固諫曰不可(藐叔孫氏之族/藐音邈又亡小)
(切)成子立之而卒公南使賊射之不能殺(公南叔孫家臣武叔/之黨射食亦切下同)
公南爲馬正使公若爲郈宰武叔旣定使郈馬正侯犯殺公若
弗能其圉人曰(武叔之/圉人)吾以劒過朝公若必曰誰之劒也吾稱
子以告必觀之吾僞固而授之末則可殺也(僞爲固陋不知禮/者以劒鋒末授之)
(鋒芳/逢切)使如之公若曰爾欲呉王我乎(見劍向己逆呵之鱄諸殺/具王亦用劒刺之向許亮)
(切亦作嚮呵呼/多切刺七亦切)遂殺公若侯犯以郈叛(犯以不能副武叔之命/故叛叛而以圍告廟故)
(書/圍)武叔㦤子圍郈弗克秋二子及齊師復圍郈弗克叔孫謂郈
工師駟赤(工師掌工匠之/官復扶又切)曰郈非唯叔孫氏之憂社稷之患也
將若之何對曰臣之業在揚水卒章之四言矣(揚水詩唐風卒/章四言日我聞)
(有命在掦水卒章本/或作揚之水卒章)叔孫稽首(謝其受/己命)駟赤謂侯犯曰居齊魯
之際而無事必不可矣(無所/服事)子盍求事於齊以臨民不然將叛
侯犯從之齊使至駟赤與郈人爲之宣言於郈中(詐爲齊使言/也使所吏切)
(注同爲于僞切/下注爲齊同)曰侯犯將以郈易于齊齊人將遷郈民(謂易其/民人)
衆兇懼(不欲遷兇音凶/一音凶勇切)駟赤謂侯犯曰衆言異矣(不與/始同)子不如
易於齊與其死也猶是郈也而得紓焉何必此(言以郈民易取/齊人與郈無異)
(勝於守郈爲叛/人所殺紓音舒)齊人欲以此偪魯必倍與子地(言非徒得民又/將得齊地偪彼)
(力切倍/歩罪切)且盍多舎甲於子之門以備不虞侯犯曰諾乃多舎甲
焉侯犯請易於齊齊有司觀郈將至駟赤使周走呼曰齊師至
矣郈人大駭介侯犯之門甲以圍侯犯駟赤將射之(僞爲侯犯/射郈人呼)
(火故切/介音界)侯犯止之曰謀免我侯犯請行許之(郈人/許之)駟赤先如宿
(宿東平無鹽/縣故宿國)侯犯殿毎出一門郈人閉之(閉其後門/殿丁見切)及郭門止
之曰子以叔孫氏之甲出有司若誅之(誅責/也)羣臣懼死駟赤曰
叔孫氏之甲有物吾未敢以出(物識也赤還救侯犯/也識申志切又如字)犯謂駟赤
曰子止而與之數(數甲以相付/數色主切)駟赤止而納魯人侯犯奔齊齊
人乃致郈(致其名簿也爲下武/如齊傳簿歩古切)○宋公子地嬖蘧富獵(地宋景/公弟辰)
(之兄也嬖必計切蘧/其居切獵力輒切)十一分其室而以其五與之(與富/獵也)公子地
有白馬四公嬖向魋魋欲之(向魋司馬/桓魋也)公取而朱其尾鬛以與
之(與魋也鬣力輒切爾雅舎/人注云馬􁍺也􁍺子工切)地怒使其徒抶魋而奪之魋懼將
走公閉門而泣之目盡腫母弟辰曰子分室以與獵也而獨卑
魋亦有頗焉子爲君禮(禮辟君也抶勑乙切/腫章勇切頗普多切)不過出竟君必止
子公子地岀奔陳公弗止辰爲之請弗聽辰曰是我迋吾兄也
(迋欺也竟音境爲于僞切注/猶爲同迋求往切又古況切)吾以國人出君誰與處冬母弟辰
曁仲佗石彄出奔陳(佗仲幾子彄禇師叚子皆宋卿/衆之所望故言國人禇張吕切)○武叔聘
于齊(謝致郈也經書辰/奔在聘後者從告)齊侯享之曰子叔孫若使郈在君之他
竟寡人何知焉屬與敝邑際故敢助君憂之(以致郈德叔/孫屬音燭)對曰
非寡君之望也所以事君封疆社稷是以(以猶爲也/疆居良切)敢以家隷
勤君之執事夫不令之臣天下之所惡也君豈以爲寡君賜(言/義)
(在討惡非所以賜寡君惡烏/切十一年傳注皆同又如字)
經十有一年春宋公之弟辰及仲佗石彄公子地自陳入于蕭
以叛(蕭宋邑稱地/例在前年)○夏四月秋宋樂大心自曹入于蕭(入蕭從/叛人叛)
(可知故/不書叛)○冬及鄭平(平六年侵鄭/取匡之怨)○叔還如鄭涖盟(還叔詣曽/孫還音旋)
(還叔詣曽孫案丗族譜叔還/是叔弓曽孫此云叔詣誤也)
傳十一年春宋公母弟辰曁仲佗石彄公子地入于蕭以叛秋
(不狃費宰也輒不/得志於叔孫氏)公與三子入于季氏之宫登武子之臺費人
攻之弗克入及公側(至臺/下)仲尼命申句須樂頎下伐之(二子魯/大夫仲)
(尼時爲司寇句/音劬頎音祈)費人北國人追之敗諸姑蔑二子奔齊(二子不/狃叔孫)
(輒)遂墮費將墮成公斂處父謂孟孫墮成齊人必至于北門(成/在)
(魯北/竟故)且成孟氏之保障也無成是無孟氏也子僞不知(佯不知/障之尚)
(切又音章子僞不知並如字一/本僞作爲佯本亦作陽音同)我將不墮冬十二月公圍成弗克
經十有三年春齊侯衛侯次于垂葭(二君將使師伐晉次垂/葭以爲之援葭音加)○
夏築蛇淵囿(無傳書不時/也囿音又)○大蒐于比蒲(無傳夏蒐非時蒐/所求切比音毗)○
衛公孟彄帥師伐曹(無/傳)○秋晉趙鞅入于晉陽以叛(書叛惡/可知)○
冬晉荀寅士吉射入于朝歌以叛(吉射士鞅子射食亦/切又食夜切朝如字)○晉趙
鞅歸于晉(韓魏請而復之故曰歸/言韓魏之彊猶列國)○薛弑其君比(無傳稱君/君無道)
傳十三年春齊侯衛侯次于垂葭實郥氏(垂葭改名郥氏髙平/鉅野縣西南有郥亭)
(郥古/閴切)使師伐晉將濟河諸大夫皆曰不可邴意兹曰可(意兹齊/大夫邴)
(彼命切/又音丙)銳師伐河内(今河内/汲郡)傳必數日而後及絳(傳告晉傳張/戀切又直專)
(切數所/主切)絳不三月不能出河則我旣濟水矣乃伐河内齊侯皆
斂諸大夫之軒唯邴意兹乗軒(以其言當/當丁浪切)齊侯欲與衛侯乗(共/載)
(乗繩證/切下同)與之宴而駕乗廣載甲焉使告曰晉師至矣齊侯曰比
君之駕也寡人請攝(以己車攝代衛車廣/古曠切比必利切)乃介而與之乗驅之
或告曰無晉師乃止(傳言齊侯輕所以不能/成介音界輕遣政切)○晉趙鞅謂邯鄲
午曰歸我衛貢五百家吾舎諸晉陽午許諾(十年趙鞅圍衛衛/人懼貢五百家鞅)
(置之邯鄲今欲徙著晉陽/晉陽趙鞅邑著丁略切)歸告其父兄父兄皆曰不可衛是以
爲邯鄲(言衛以五百家在邯鄲常爲是/故與邯鄲親爲于僞切又如字)而寘諸晉陽絶衛之道
也不如侵齊而謀之(侵齊則齊當來報欲因懼齊而徒則衛/與邯鄲好不絶寘之䜴切好呼報切)乃
如之而歸之于晉陽(欲如是謀而/後歸衛貢)趙孟怒召午而囚諸晉陽(趙/鞅)
(不察其謀謂午/不用命故囚之)使其從者說劒而入渉賔不可(渉賔午家臣不/肯說劒入欲謀)
(叛從才用切/說他活切)乃使告邯鄲人曰吾私有討於午也二三子唯所
欲立(十趙鞅同族別封邯鄲故/使邯鄲人更立午宗親)遂殺午趙稷渉賔以邯鄲叛(稷/趙)
(午/子)夏六月上軍司馬籍秦圍邯鄲午荀寅之甥也荀寅范吉射
之姻也(壻父曰姻荀寅/子娶吉射女)而相與睦故不與圍邯鄲將作亂(作亂/攻趙)
(鞅與音預/又如字)董安于聞之(安于趙/氏臣)告趙孟曰先備諸趙孟曰晉國
有命始禍者死爲後可也安于曰與其害於民寧我獨死(懼見/攻必)
(傷害/民)請以我說趙孟不可(晉國若計可殺/我以自解說)秋七月范氏中行氏
伐趙氏之宫趙鞅奔晉陽晉人圍之范臯夷無寵於范吉射而
欲爲亂於范氏(臯夷范氏側室/子行戸郎切)梁嬰父嬖於知文子(文子荀躒/知音智)
文子欲以爲卿韓簡子與中行文子相惡(簡子韓起孫不信也/中行文子荀寅也惡)
(如字又烏/路切下同)魏襄子亦與范昭子相惡(襄子魏舒孫曼多也/昭子士吉射曼音萬)故五
子謀(五子范臯夷梁嬰父知/文子韓簡子魏襄子)將逐荀寅而以梁嬰父伐之逐范
吉射而以范臯夷代之荀躒言於晉侯曰君命大臣始禍者死
載書在河(爲盟書沈之河躒力/狄切沈如字又音鴆)今三臣始禍而獨逐鞅刑巳不
鈞矣請皆逐之冬十一月荀躒韓不信魏曼多奉公以伐范氏
中行氏弗克二子將伐公齊髙彊曰三折肱知爲良醫(高彊齊/子尾之)
(子昭十年奔魯遂適晉三如字/又息暫切折之設切肱古弘切)唯伐君爲不可民弗與也我以
伐君在此矣三家未睦(三家知/韓魏)可盡克也克之君將誰與若先
伐君是使睦也弗聽遂伐公國人助公二子敗從而伐之丁未
荀寅士吉射奔朝歌韓魏以趙氏爲請(經所以書/趙鞅歸)十二月辛未
趙鞅入于絳盟于公宫(傳録晉/衰亂)○初衛公叔文子朝而請享靈
公(欲令公臨其/家令力呈切)退見史鰌而告之(史鰌史魚/鰌音秋)史鰌曰子必禍矣
子富而君貪罪其及子乎文子曰然吾不先告子是吾罪也君
旣許我矣其若之何史鰌曰無害子臣可以免(言能執/臣禮)富而能
臣必免於難上下同之(言尊卑皆然/難乃旦切)戍也驕其亡乎(戍文子/之子)富
而不驕者鮮吾唯子之見驕而不亡者未之有也戍必與焉(與/禍)
(難鮮息淺/切與音預)及文子卒衛侯始惡於公叔戍以其富也公叔戍又
將去夫人之黨(靈公夫人南子黨宋朝之徒/惡烏路切去起吕切朝如字)夫人愬之曰戍將
爲亂(爲明年戊來/奔傳愬音素)
經十有四年春衛公叔戍來奔○衛趙陽出奔宋(陽趙黶孫書/名者親富不)
(親仁黶/於减切)○二月辛巳楚公子結陳公孫佗人帥師滅頓以頓子
牂歸○夏衛北宫結來奔(亦黨公叔戊皆惡之佗吐何切/又徒河切牂子郎切惡烏路切)○五月
於越敗呉于檇李(於越越國也使罪人詳呉亂陳故從未陳之/例書敗也檇李呉郡嘉興縣南醉李城檇音)
(醉依說文從/木陳直覲切)○呉子光卒(未同盟而/赴以名)○公㑹齊侯衛侯于牽(魏/郡)
(黎陽縣東北有/牽城黎力兮切)○公至自㑹(無/傳)○秋齊侯宋公㑹于洮(洗曹地/洮吐刀)
(切)○天王使石尚來歸脤(無傳石尚天子之士石氏尚名脤祭/社之肉盛以脤器以賜同姓諸侯親)
(兄弟之國與之共福/脤市軫切盛音成)○衛丗子蒯聵出奔宋(蒯苦怪切/聵五怪切)○衛公
孟彄出奔鄭(彄書名與蒯/聵黨罪之)○宋公之弟辰自蕭來奔(無傳稱宋/公之弟例)
(在十/年)○大蒐于比蒲(比音/毗)○邾子來㑹公(無傳㑹公于比蒲來/而不用朝禮故曰㑹)
○城莒父及霄(無傳公叛晉助范氏故懼而城二/邑也此年無冬史闕文父音甫切)
傳十四年春衛侯逐公叔戍與其黨故趙陽奔宋戍來奔(終史/魚之)
(言)○梁嬰父惡董安于謂知文子曰不殺安于使終爲政於趙氏
趙氏必得晉國盍以其先發難也討於趙氏文子使告於趙孟
曰范中行氏雖信爲亂安于則發之是安于與謀亂也晉國有
命始禍者死二子旣伏其罪矣敢以告(告使討安于盍戸臘/切難乃且切與音預)趙
孟患之安于曰我死而晉國寧趙氏定將焉用生人誰不死吾
死莫矣乃縊而死趙孟尸諸市而告於知氏曰主命戮罪人安
于旣伏其罪矣敢以告知伯從趙孟盟(知伯荀躒焉於䖍切/莫音暮縊一四切)而
後趙氏定祀安于於廟(趙氏/廟)○頓子牂欲事晉背楚而絶陳好
二月楚滅頓(傳言小不事大所以/亡背音佩好呼報切)○夏衛北宫結來奔公叔戍
之故也○呉伐越(報五年/越入呉)越子勾踐禦之陳于擕李(勾踐越王/允常子勾)
(古侯切陳/直覲切)勾踐患呉之整也使死士再禽焉不動(使敢死之士/往輒爲呉所)
(禽欲使呉師亂/取之而呉不動)使罪人三行屬劒於頸(以劒注頸行戸郎切下/同屬之欲切下同又之)
(住/切)而辭曰二君有治(治軍/旅)臣奸旗鼔(犯軍/令)不敏於君之行前不
敢逃刑敢歸死遂自到也師屬之目越子因而伐之大敗之靈
姑浮以戈擊闔廬(姑浮越大夫到古頂切/本又作刎闔戸臘切)闔廬傷將指取其一
屨(其足大指見斬遂失屨姑浮/取之將子匠切屨九具切)還卒於陘去檇李七里(釋經所/以不書)
(滅陘/音刑)夫差使人立於庭(夫差闔廬嗣子夫/音扶庭音廷)苛出入必謂己曰夫
差而忘越王之殺而父乎則對曰唯不敢忘三年乃報越(後三/年哀)
(元年唯惟鬼/切舊以水切)○晉人圍朝歌公㑹齊侯衛侯于脾上梁之間(脾)
(梁間即牽/脾婢支切)謀救范中行氏(齊魯叛晉故/助范中行也)析成鮒小王桃甲率狄
師以襲晉(二子晉大夫范中行氏之黨析星/歷切魝音附桃如字本又作姚)戰于絳中不克而
還士鮒奔周小王桃甲入于朝歌秋齊侯宋公㑹于洮范氏故
也(謀救/范氏)○衛侯爲夫人南子召宋朝(甫子宋女也朝宋公子舊/通于南子在宋呼之爲于)
(僞/切)㑹于洮大子蒯聵獻盂于齊過宋野(蒯聵衛靈公大子盂邑/名也就㑹獻之故自衛)
(行而過宋/野盂音于)野人歌之曰旣定爾婁豬盍歸吾艾豭(婁豬求子豬/以喻南子艾)
(豭喻宋朝艾老也婁力侯切字林作/力付切豬張魚切盍戸/臘切艾五蓋切注同字林作/音艾三毛聚居者豭音加牡豕)
(也)大子羞之謂戲陽速曰從我而朝少君(速大子家臣戲許冝/切少詩照切本亦作)
(小)少君見我我顧乃殺之速曰諾乃朝夫人夫人見大子大子
三顧速不進夫人見其色啼而走(見大子色變/知其欲殺己)曰蒯聵將殺余
公執其手以登臺大子奔宋盡逐其黨故公孟彄出奔鄭自鄭
奔齊大子告人曰戲陽速禍余戲陽速告人曰大子則禍余大
子無道使余殺其母余不許將戕於余(戕殘殺也/戕在良切)若殺夫人將
以余說余是故許而弗爲以紓余死諺曰民保於信吾以信義
也(使義可信不必信/言紓音舒諺音彦)○冬十二月晉人敗范中行氏之師於潞
獲籍秦髙彊(二子黨范氏者終景王言/籍父無後路音路父音甫)又敗鄭師及范氏之師
于百泉(鄭助范氏/故并敗)
經十有五年春王正月邾子來朝○鼷䑕食郊牛牛死改卜牛(無/傳)
(不言所食處舉死重也改/卜禮也鼷音兮處昌慮切)○二月辛丑楚子滅胡以胡子豹歸
○夏五月辛亥郊(無傳/書過)○壬申公薨于髙寢(髙寢宫名不於/路寢失其所)○鄭
罕達帥師伐宋○齊侯衛侯次于渠蒢(不果救故書/次蒢直居切)○邾子來
奔喪(無傳諸侯/奔喪非禮)○秋七月壬申姒氏卒(定公/夫人)○八月庚辰朔日
有食之(無/傳)○九月滕子來㑹葬(無傳諸侯㑹/葬非禮也)○丁巳葬我君定
公雨不克葬戊午日下􁀈乃克葬○辛巳葬定姒(辛巳十月三/日有日無月)
(呉音/側)○冬城漆(邾庶其邑/漆音七)
傳十五年春邾隱公來朝(邾子/益)子貢觀焉邾子執玉髙其容仰
公受玉卑其容俯(王朝者之/贄贄音至)子貢曰以禮觀之二君者皆有死
亡焉夫禮死生存亡之體也將左右周旋進退俯仰於是乎取
之朝祀喪戎於是乎觀之今正月相朝而皆不度(不合/法度)心巳亡
矣嘉事不體何以能乆(嘉事/朝禮)髙仰驕也卑俯替也驕近亂替近
疾君爲主其先亡乎(爲此年公薨哀七年以邾子益/歸傳替他計切近附近之近)○呉之入
楚也(在四/年)胡子盡俘楚邑之近胡者(俘取/也)楚旣定胡子豹又不
事楚曰存亡有命事楚何爲多取費焉二月楚滅胡(傳言小不/事大所以)
(亡費芳/味切)○夏五月壬申公薨仲尼曰賜不幸言而中是使賜多
言者也(以微知著知之難者子貢言語之士今言而中仲尼懼/其易言故抑之中丁仲切微知著知之難並如字又音)
(智易以/䜴切)○鄭罕達敗宋師于老丘(罕達子齹之子老丘宋地宋/公子地奔鄭鄭人爲之伐宋)
(欲取地以處之事見哀十二年/齹子何切爲于僞切見賢遍切)○齊侯衛侯次于蘧挐謀救宋
也(蘧音渠挐女居/切又女加切)○秋七月壬申姒氏卒不稱夫人不赴且不
祔也(赴同祔姑夫人之禮二者/皆闕故不曰夫人祔音附)○葬定公雨不克襄事禮也(襄/成)
(也雨而成事若汲汲/於欲葬襄息羊切)○葬定姒不稱小君不成喪也(公未葬而/夫人薨煩)
(於喪禮不赴不祔故不稱小君/臣子怠慢也反哭於寢故書葬)○冬城漆書不時告也(實以秋/城冬乃)
(告廟魯知其不時故緩/告從而書之以示譏)
春秋左氏傳卷第二十八
春秋經傳集解哀上第二十九(哀公名蔣定公之子蓋夫人定/姒所生敬王二十八年即位謚)
(法恭仁短/折曰哀)
　　　　　　　　　　杜氏　盡十三年
經元年春王正月公即位(無/傳)○楚子陳侯隨侯許男圍蔡(隨丗/服於)
(楚不通中國呉之入楚昭王奔隨隨人免之卒復楚國楚人德/之使列於諸侯故得見經定六年鄭滅許此復見者蓋楚封之)
(見賢遍切/復扶又切)○鼷䑕食郊牛改卜牛夏四月辛巳郊(無傳/書過/也/不言所食所食非)
(一處處/昌慮切)○秋齊侯衛侯伐晉○冬仲孫何忌帥師伐邾(無/傳)
傳元年春楚子圍蔡報柏舉也(在定/四年)里而栽(栽設板築爲圍壘/周帀去蔡城一里)
(栽才代切又音再注同說文云/築牆長版壘力軌切帀子合切)廣丈髙倍(壘厚一丈髙二丈廣/古曠切髙倍並如字)
(髙又古報切/厚古豆切)夫屯晝夜九日(夫猶兵也壘未成故令人在壘裏/屯守蔡屯徒門切注同屯守也令)
(力呈/切)如子西之素(子西本計爲壘/當用九日而成)蔡人男女以辨(辨别也男女/各别係纍而)
(出降辨扶免切又方免切別/彼列切纍力維切降戸江切)使疆于江汝之間而還(楚欲使蔡/徙國在江)
(水之北汝水之南求田以自安也/蔡權聽命故楚師還疆居良切)蔡於是乎請遷于呉(楚旣還/蔡人更)
(叛楚就呉爲明/年蔡遷州來傳)○呉王夫差敗越于夫椒報檇李也(檇李在定/十四年夫)
(椒呉郡呉縣西南大湖中椒山夫音/扶椒作/子消切檇音醉大音泰)遂入越越子以甲楯五千
保于㑹稽(上㑹稽山也㑹稽在山隂縣南楯食允切/又音允㑹古外切稽古兮切上時掌切)使大夫種
因呉大宰嚭以行成呉子將許之伍貟曰不可臣聞樹德莫如
滋去疾莫如盡昔有過澆殺斟灌以伐斟鄩(澆寒浞子封於過/者二斟夏同姓諸)
(侯襄四年傳曰澆用師滅斟灌嚭普鄙切貟音云去起吕切一/本又作去惡過古禾切國名澆五叫切又五報切斟之林切灌)
(古亂切鄩音尋浞/仕捉切夏戸雅切)滅夏后相(夏后相啓孫也后相失國依於二/㪸復爲澆所滅相息亮切復扶又)
(切)后緍方娠逃出自竇(后緍相妻娠懷身也緍亡巾/切娠音震又音身竇音豆)歸于有仍
(后緍有/仍氏女)生少康焉爲仍牧正(牧官之長少詩/照切長丁丈切)惎澆能戒之(惎毒/也戒)
(備也惎/音忌)澆使椒求之(椒澆/臣)逃奔有虞爲之庖正以除其害(虞舜/後諸)
(侯也梁國有虞縣庖正掌膳羞之/官頼此以得除己害庖歩交切)虞思於是妻之以二姚(思有/虞君)
(也虞思自以二女妻少康姚/虞姓妻七計切姚芉昭切)而邑諸綸(綸虞邑/綸音倫)有田一成有衆
一旅(方十里爲成/五百人爲旅)能布其德而兆其謀(兆/始)以收夏衆撫其官職
(襄四年傳曰靡自有鬲氏􁒈二國之燼以滅/浞而立少康鬲音革燼徐刃切又秦刃切)使女艾諜澆(女艾/少康)
(臣諜候也女如字又音/汝艾五蓋切諜音牒)使季杼誘豷(豷澆弟也季杼少康子后/杼也杼直吕切豷許器切)
遂滅過戈復禹之績(過澆國戈豷國過戈並/古禾切績一本作迹)祀夏配天不失舊
物(物事/也)今呉不如過而越大於少康或將豐之不亦難乎(言與/越成)
(是使越豐大必爲/呉難難乃旦切)句踐能親而務施施不失人(所加惠賜皆得/其人施始䜴切)
親不棄勞(推親愛之誠/則不遺小勞)與我同壤而丗爲仇讎於是乎克而弗
取將又存之違天而長寇讎(猶言天與不/取長丁丈切)後雖悔之不可食巳
(食消也/已止也)姬之衰也日可俟也(姬呉姓言可計日而/待俟本又作娭音仕)介在蠻夷而
長寇讎以是求伯必不行矣弗聽退而告人曰越十年生聚而
十年敎訓(生民聚財富而後敎之介音界伯/如字又音霸聚才喻切又如字)二十年之外呉其
爲沼乎(謂吳宫室廢壞當爲汙池爲二十二/年越入呉起本沼之兆切汙音烏)三月越及呉平呉
入越不書呉不告慶越不告敗也(嫌夷狄不與華同故/復發傳復扶又切)○夏四
月齊侯衛侯救邯鄲圍五鹿(趙稷以邯鄲叛范中行氏之黨/也五鹿晉邑邯音寒鄲音丹)○
呉之入楚也(在定/四年)使召陳懷公懷公朝國人而問焉曰欲與楚
者右欲與呉者左陳人從田無田從黨(都邑之人無田者隨黨/而立不知所與故直從)
(所居田在西者居/右在東者居左)逢滑當公而進(當公不左不/右滑于八切)曰臣聞國之興
也以福其亡也以禍今呉未有福楚未有禍楚未可棄呉未可
從而晉盟主也若以晉辭呉若何公曰國勝君亡非禍而何(楚/爲)
(呉所/勝)對曰國之有是多矣何必不復小國猶復況大國乎臣聞
國之興也視民如傷是其福也(如傷恐/驚動)其亡也以民爲土芥是
其禍也(芥草也芥/古邁切)楚雖無德亦不艾殺其民呉日敝於兵暴骨
如莽(草之生於廣野莾莽然故曰草莽/艾魚廢切暴歩卜切莽亡黨切)而未見德焉天其或者
正訓楚也(使懼而/改過)禍之適呉其何日之有(言今/至)陳侯從之及夫
差克越乃脩先君之怨秋八月呉侵陳脩舊怨也(傳言呉不脩/德而脩怨所)
(以/亡)○齊侯衛侯㑹于乾侯救范氏也師及齊師衛孔圉鮮虞
人伐晉取棘蒲(魯師不書非公命也孔圉孔烝鉏曾孫鮮虞狄/帥賤故不書圉魚吕切烝之承切鉏仕居切)
○呉師在陳楚大夫皆懼曰闔廬惟能用其民以敗我於柏舉
今聞其嗣又甚焉將若之何子西曰二三子恤不相睦無患呉
矣昔闔廬食不二味居不重席室不崇壇(平地作室不起壇也/重直龍切壇徒丹切)
器不彤鏤(彤丹也鏤刻也彤/徒冬切鏤魯豆切)宫室不觀(觀臺榭觀古/亂切榭音謝)舟車不飾
衣服財用擇不取費(選取堅厚不尚/細靡費芳味切)在國天有菑癘(癘疾疫也/葘音災)
(本或作天無菑癘/非注同疫音役)親巡孤寡而共其乏困在軍熟食者分而後
敢食(必須軍士皆分熟食不敢先食分猶徧也共音/恭熟食者分如字一讀以分字連下句徧音遍)其所甞者
卒乗與焉(所甞甘珍非常食卒子/忽切乗繩證切與音預)勤恤其民而與之勞逸是以
民不罷勞死知不曠(知身死不見/曠棄罷音皮)吾先大夫子常易之所以敗
我也(易猶/反也)今聞夫差次有臺榭陂池焉(積土爲髙曰臺有木曰/榭過再宿曰次陂披冝)
(切)宿有妃嬙嬪御焉(妃嬙貴者嬪御賤者皆内官嬙本/又作廧或作嬙在羊切嬪毗人切)一日之
行所欲必成玩好必從珍異是聚觀樂是務視民如讎而用之
日新夫先自敗也巳安能敗我(爲二十二年越滅呉起好呼報/切夫先自敗也巳夫音扶本或)
(作夫差先/自敗者非)○冬十一月晉趙鞅伐朝歌(討范中/行氏)
經二年春王二月季孫斯叔孫州仇仲孫何忌帥師伐邾取漷
東田及沂西田(邾人以賂取之易也漷火虢切/又音郭沂魚依切易以䜴切)○癸巳叔孫州
仇仲孫何忌及邾子盟于句繹(句繹邾地取邑盟以要之句/古侯切繹音亦要以遥切)○
夏四月丙子衛侯元卒(定四年/盟臯鼬)○滕子來朝(無/傳)○晉趙鞅帥師
納衛丗子蒯聵于戚○秋八月甲戌晉趙鞅帥師及鄭罕達帥
師戰于鐵鄭師敗績(皆陳曰戰大崩曰敗績鐵在戚城南/罕達子皮孫鐵天結切陳直覲切)○冬
十月葬衛靈公(無傳七月/而葬緩)○十有一月蔡遷于州來(長楚而請/遷故以自)
(遷爲/文)○蔡殺其大夫公子駟(懷土而欺大國/故罪而書名)
傳二年春伐邾將伐絞(絞邾邑絞/古卯切)邾人愛其土故賂以漷沂之
田而受盟○初衛侯遊于郊子南僕(子南靈公子郢也/僕御也郢以井切)公曰余
無子將立女(蒯聵奔無大/子女音汝)不對他日又謂之對曰郢不足以辱
社稷君其改圖君夫人在堂三揖在下(三揖卿大夫/士揖一入切)君命祗辱
(言立適當以禮與外内同之今君私命事必/不從適爲辱祗音支適丁歷切下適孫同)夏衛靈公卒夫人
曰命公子郢爲大子君命也對曰郢異於他子(言用意/不同)且君没
於吾手若有之郢必聞之(言當以臨/没爲正)且亡人之子輒在(輒蒯聵/之子出)
(公也靈/公適孫)乃立輒六月乙酉晉趙鞅納衛大子于戚宵迷陽虎曰
右河而南必至焉(是時河北流過元城界戚在河外/晉軍巳渡河故欲出河右而南)使大子絻
(絻者始發喪之服/絻音問喪音桑)八人衰絰僞自衛逆者(欲爲衛人逆故衰絰/成服衰七雷切絰田)
(結/切)告於門哭而入遂居之○秋八月齊人輸范氏粟鄭子姚子
般送之(子姚罕達子般/駟弘般音班)士吉射逆之趙鞅禦之遇於戚陽虎曰
吾車少以兵車之旆與罕駟兵車先陳(旆先驅車也以先驅車/益以兵車以示衆陳直)
(覲/切)罕駟自後隨而從之彼見吾貌必有懼心(晉人先陳鄭人隨/之不知其虚實見)
(車多/必懼)於是乎㑹之(㑹合/戰)必大敗之從之卜戰龜焦(兆不/成)樂丁曰
詩曰爰始爰謀爰契我龜(樂丁晉大夫詩大雅言先人事/後卜筮契苦計切又苦結切)謀協
以故兆詢可也(詢諮詢也故兆始納衛大子卜得吉兆言今旣/謀同可不須更卜謀協以故兆絶句詢思遵切)
簡子誓曰范氏中行氏反易天明(不事/君也)斬艾百姓欲擅晉國而
滅其君寡君恃鄭而保焉今鄭爲不道棄君助臣二三子順天
明從君命經德義除詬恥在此行也克敵者上大夫受縣下大
夫受郡(周書作雖篇千里百縣縣有四郡艾魚廢切擅市戰切/而滅其君滅或作戕音殘詬呼豆切又音苟雒音洛千)
(里百縣縣方百里縣/有四郡郡方五十里)士田十萬(十萬/畝也)庶人工商遂(得遂/進仕)人臣隷
圉免(去厮役厮役如字字又作斯音同何休注公羊云艾草爲/防者曰厮汲水漿者曰役蘇林注漢書云厮取薪者韋昭)
(云析薪/曰厮)志父無罪君實圖之(志父趙簡子之一名也言巳事濟/君當圖其賞父音甫服云趙鞅入)
(晉陽以畔後得歸改名志/父春秋仍舊猶書趙鞅)若其有罪絞縊以戮(絞所以縊人物/縊一賜切戮音)
(六)桐棺三寸不設屬辟(屬辟棺之重數王棺四重君再重大夫/一重釋文桐棺三寸禮記云夫子制於)
(中都四寸之棺五寸之椁以斯知不欲速朽也鄭康成注云此/庶人之制也案禮上大夫棺八十屬六寸下大夫棺六寸屬四)
(寸無三寸棺制也桐用難朽之木桐木易壞不堪爲棺故以為/罰墨子尚儉有桐棺三寸不設屬音燭注同次大棺也辟歩歷)
(切注同親身棺也禮大夫無辟重直龍切下同王棺四重禮記/云水兕革棺被之其厚三寸柂棺一梓棺二柂棺辟也梓棺二)
(屬與大棺也𬒳水牛及兕之革爲一重辟爲二重屬爲三重大/棺爲四重君再重君謂侯伯子男侯伯巳下無革棺屬與辟爲)
(一重大棺爲再重上公則唯無水革耳兄革與辟爲一重屬爲/再重大棺爲三重大夫一重大夫唯屬與大棺爲一重今云不)
(設辟者時僣/耳非王禮也)素車樸馬(以載柩樸普角/切柩其又切)無入于兆(兆葬/域)下卿之
罰也(爲衆設賞自設罰所/以能克敵爲于僞切)甲戌將戰郵無恤御簡子衛大子爲
右(郵無恤王良/也郵音尤)登鐵上(鐵丘/名)望見鄭師衆大子懼自投于車下
子良授大子綏而乗之曰婦人也(言其怯怯/去業切)簡子巡列曰畢萬
匹夫也七戰皆獲有馬百乗死於牖下(畢萬晉獻公卿也皆獲/有功死於牖下言得壽)
(終乗繩證切/牖羊九切)羣子勉之死不在寇(言有/命)繁羽御趙羅宋勇爲右
(三子晉/大夫)羅無勇麋之(麋束縛也/麋丘隕切)吏詰之御對曰痁作而伏(痁瘧/疾也)
(詰起吉切痁詩/占切瘧魚略切)衛大子禱曰曽孫蒯聵敢昭告皇祖文王(周文/王皇)
(大也禱丁老/切又丁報切)烈祖康叔(烈顯/也)文祖襄公(繼業守文故曰文/祖蒯聵襄公之孫)鄭勝
亂從(勝鄭聲公名􁒉君/助臣爲從於亂)晉午在難(午晉定公名雞乃/且切下注爲難同)不能治亂
使鞅討之(鞅簡/子名)蒯聵不敢自佚備持矛焉(戎右持矛佚音/逸矛亡侯切)敢告
無絶筋無折骨無面傷以集大事無作三祖羞(集成也筋/居銀切)大命
之上也駕而乗材兩靷皆絶(村橫木明細小也傳/言簡子不讓下自伐)○呉洩庸如
蔡納聘而稍納師師畢入衆知之(元年蔡請遷子呉中悔故因/聘襲之洩息列切又息引切)
(中丁/仲切)蔡侯告大夫殺公子駟以說(殺駟以說呉言/不時遷駟之爲)哭而遷墓(將/遷)
(與先君/辭故哭)冬蔡遷于州來
經三年春齊國夏衛石曼姑帥師圍戚(曼姑爲子圍父知其不/義故推齊使爲兵首戚)
(不稱衛非叛人曼/音萬爲于僞切)○夏四月甲午地震(無/傳)○五月辛卯桓宫僖
宮災(天火/曰災)○季孫斯叔孫州仇帥師城啓陽(無傳魯黨范氏故/懼晉比年四城啓)
(陽今琅邪/開陽縣)○宋樂髠帥師伐曹(無傳髠/苦孫切)○秋七月丙子季孫斯
卒○蔡人放其大夫公孫獵于呉(無傳公子/駟之黨)○冬十月癸卯秦
伯卒(無傳不書/名未同盟)○叔孫州仇仲孫何忌帥師圍邾(無/傳)
傳三年春齊衛圍戚求援子中山(中山/鮮虞)○夏五月辛卯司鐸火
(司鐸宫名/鐸待洛切)火踰公宫桓僖災(桓公僖/公廟)救火者皆曰顧府(言常人/愛財)
南宫敬叔至命周人出御書俟於宫(敬叔孔子弟子南宫閱周/人司周書典籍之官御書)
(進於君者也使待/命於官閱音恱)曰庀女而不在死(庀具也庀匹/婢切女音汝)子服景伯至
命宰人出禮書(景伯子服何也/宰人冢宰之屬)以待命命不共有常刑(待求之/命共音)
(恭)校人乗馬巾車脂轄(校人掌馬巾車掌車乗馬使四四相從/爲駕之易校戸敎切乗繩證切下同轄)
(戸瞎切本又作鎋同/爲于僞切易以䜴切)百官官備府庫愼守官人肅給(國有火災/恐有變難)
(故愼爲備/難乃旦切)濟濡帷幕鬱攸從之(鬱攸火氣也濡物於木出用爲/濟濟子細切又子禮切帷位悲)
(切幕音莫/攸音由)蒙葺公屋(以濡物冐覆公屋葺/七入切又子入切)自太廟始外内以悛
(悛次也先尊後卑以/次救之悛七全切)助所不給有不用命則有常刑無赦公父
文伯至命校人駕乗車(乗車/公車)季桓子至御公立于象魏之外(象/魏)
(門/闕)命救火者傷人則止財可爲也命藏象魏(周禮正月縣教令/之法千象魏使萬)
(民觀之故謂其書/爲象魏縣音玄)曰舊章不可亡也富父槐至曰無備而官辦
者猶拾瀋也(槐富父終生之後瀋汁也言不備而責辦不可得/父音甫槐音懐辨辦具之辦拾音十瀋尺審切北)
(土呼汁/爲瀋)於是乎去表之槀(表表火道風所向者去其槀積去起/吕切槀古老切向許亮切積子賜切)
道還公宫(開除道周帀公宫使火無相連還/本又作環戸關切又音患同)孔子在陳聞火曰
其桓僖乎(言桓僖親盡而廟/不毀冝爲天所災)○劉氏范氏丗爲婚姻(劉氏周卿/士范氏晉)
(大/夫)萇弘事劉文公(爲之屬/大夫)故周與范氏趙鞅以爲討(責周與/范氏)六
月癸卯周人殺萇弘(終違天/之禍)○秋季孫有疾命正常曰無死(正/常)
(桓子之寵臣欲付以從事故/勑令勿從己死今力呈切)南孺子之子男也則以告而立之
(南孺子季桓子之妻言若生/男告公而立之孺如住切)女也則肥也可(肥康/子也)季孫卒康子
即位旣葬康子在朝(在公/朝也)南氏生男正常載以如朝告曰夫子
有遺言命其圉臣曰南氏生男則以告於君與大夫而立之今
生矣男也敢告遂奔衛康子請退(退辟/位也)公使共劉視之(共劉魯/大夫共)
(音/恭)則或殺之矣乃討之(討殺/者)召正常正常不反(畏康子也傳儀/言季氏家事)
○冬十月晉趙鞅圍朝歌師于其南(范中行/所在)荀寅伐其郛(伐其/北郭)
(圍郛芳/夫切)使其徒自北門入已犯師而出(荀寅使在外救已之徒/擊趙氏圍之北門因外)
(内攻/得出)癸丑奔邯鄲十一月趙鞅殺士臯夷惡范氏也(惡范氏而/殺其族言)
(遷怒惡/烏路切)
經四年春王二月庚戌盗殺蔡侯申(賤者故稱盗不言殺其君/賤盗也殺申志切蔡侯申)
(今本皆如此案宣十七年蔡侯申卒是文侯也今/昭侯是其玄孫不容與髙祖同名未詳何者誤也)○蔡公孫辰
出奔呉(弑君賊之/黨故書名)○葬秦惠公(無/傳)○宋人執小邾子(無傳邾子/無道於其)
(民故稱/人以執)○夏蔡殺其大夫公孫姓公孫霍(皆我君黨姓音生/又作生或音性)○
晉人執戎蠻子赤歸于楚(晉恥爲楚執諸侯故稱人以告若蠻/子不道於其民也赤本屬楚故言歸)
(耻為于/爲切)○城西郛(無傳魯西/郭備晉也)○六月辛丑亳社災(無傳天火也/亳社殷社諸)
(侯有之所以戒/亡國亳歩各切)○秋八月甲寅滕子結卒(無傳同盟/於臯鼬)○冬十有
二月葬蔡昭公(無傳亂故/是以緩)○葬滕頃公(無/傳)
傳四年春蔡昭侯將如呉諸大夫恐其又遷也承(承音懲蓋楚/言懲直升切)
公孫翩逐而射之入於家人而卒(翩蔡大夫翩音篇/射食亦切下同)以兩矢門
之衆莫敢進(翩以矢自/守其門)文之鍇後至(鍇蔡大夫鍇音楷/又音皆又客駭切)曰如牆
而進多而殺二人(併行如牆俱/進併歩頂切)鍇執弓而先翩射之中肘鍇遂
殺之故逐公孫辰而殺公孫姓公孫盱(肝即霍也中丁仲切/肘女九切盱況子切)○
夏楚人旣克夷虎(夷虎蠻夷/叛楚者)乃謀北万左司馬眅申公壽餘葉
公諸梁致蔡於負函(三子楚大夫也此蔡之故地人民楚因以/爲邑致之者㑹其衆也眅普版切字林匹)
(姦切葉始渉/切函音咸)致方城之外於繒關(負函繒關皆楚/地繒才陵切)曰呉將泝江
入郢(逆流曰泝泝音素郢/以井切又以政切)將奔命焉爲一昔之期襲梁及霍(僞/辭)
(當備呉夜結期明日便襲梁霍使不知之梁河南/梁縣西南故城也梁南有霍陽山皆蠻子之邑也)單浮餘圍蠻
氏蠻氏潰(浮餘楚大夫單/音善潰戸内切)蠻子赤奔晉隂地(隂地河南山北自/上雒以東至陸渾)
(渾戸/門切)司馬起豐析與狄戎(楚司馬眅也析縣屬南郷郡析南有/豐郷皆楚邑發此二邑人及戎狄析)
(星歷/切)以臨上雒左師軍于菟和(菟和山在上雒/東也菟音徒)右師軍于倉野
(倉野在/上雒縣)使謂隂地之命大夫士蔑(命大夫別縣監/尹監古銜切)曰晉楚有盟
好惡同之若將不廢寡君之願也不然將通於少習以聽命(少/習)
(商縣武關也將大開武關道/以伐晉少詩照切又如字)士蔑請諸趙孟趙孟曰晉國未寧
安能惡於楚必速與之(未寧時有范中行/之難難乃旦切)士蔑乃致九州之戎
(九州戎在晉/隂地陸渾者)將裂田以與蠻子而城之(以詐/蠻子)且將爲之卜(卜城/爲于)
(僞/切)蠻子聽卜遂執之與其五大夫以卑楚師于三戸(今丹水縣/比三戸亭)
(卑必/利切)司馬致邑立宗焉以誘其遺民(楚復詐爲蠻子作邑/立其宗主復扶又切)而盡
俘以歸○秋七月齊陳乞弦施衛寗跪救范氏(陳乞僖子弦㢮/弦多跪其委切)
庚午圍五鹿(五鹿/晉地)九月趙鞅圍邯鄲冬十一月邯鄲降荀寅奔
鮮虞趙稷奔臨(臨晉邑降/戸江切)十二月弦施逆之遂墮臨國夏伐晉
取邢任欒鄗逆畤隂人盂壷口(八邑晉地欒在趙國平棘縣西/北鄗即髙邑縣也路縣東有壺)
(口關墮許規切邢音刑任音壬欒力官切鄗呼洛切郭璞三蒼/解詁音􁂄字林火沃切韋昭呼告切闞駟云讀磽确同畤音止)
(盂音/于)㑹鮮虞納荀寅于柏人(晉邑也今趙國柏人縣/也弦施與鮮虞㑹也)
經五年春城毗(無傳備晉也/毗頻夷切)○夏齊侯伐宋(無/傳)○晉趙鞅帥師
伐衛○秋九月癸酉齊侯杵臼卒(再同盟也杵昌/吕切臼求又切)○冬叔還如
齊○閏月葬齊景公(無/傳)
傳五年春晉圍柏人荀寅士吉射奔齊初范氏之臣王生惡張
柳朔言諸昭子使爲柏人(爲柏人宰也昭子范吉射也/惡烏路切下同柳良乆切)昭子曰
夫非而讎乎對曰私讎不及公(公家之事/也夫音扶)好不廢過惡不去善
義之經也臣敢違之及范氏出(出柏人奔齊好呼/報切去起吕切)張柳朔謂其
子爾從主勉之我將止死王生授我矣(授我/死節)吾不可以僭之遂
死於柏人(爲吉則距晉戰死僭子/念切後同爲于僞切)○夏趙鞅伐衛范氏之故也
遂圍中牟(衛助范/氏故也)○齊燕姬生子不成而死(燕姬景公夫人不/成未冠也燕於賢)
(切冠古/喚切)諸子鬻姒之子荼嬖(諸子庶公子也鬻姒景公妾茶安/儒子鬻音育姒音似茶音舒又音)
(徒又丈加切/嬖必計切)諸大夫恐其爲大子也言於公曰君之齒長矣未
有大子若之何公曰二三子間於憂虞則有疾疢亦姑謀樂何
憂於無君(景公意欲立荼而未發故以此言塞大夫請長丁丈/切間音閑又音間/厠之間又如字疢勑覲切本或)
(作疹乃結/切樂音洛)公疾使國惠子髙昭子立荼(惠子國夏/昭子髙張)寘羣公子於
萊(萊齊東鄙邑寘之䜴/切羣或作諸萊音來)秋齊景公卒冬十月公子嘉公子駒公
子黔奔衛公子鉏公子陽生來奔(皆景公子在萊者黔巨/廉切又音琴鉏仕居切)萊人
歌之曰景公死乎不與埋三軍之事乎不與謀師乎師乎何黨
之乎(師衆也黨所也之往也稱謚蓋葬後而爲/此歌哀羣公子失所與音預埋亡皆切)○鄭駟秦富而
侈嬖大夫也而常陳卿之車服於其庭鄭人惡而殺之子思曰
詩曰不解于位民之攸塈(子思子産子國參也詩大雅改所也/塈息也侈昌氏切又尺氏切惡烏路)
(切解佳賣切/暨許器切)不守其位而能乆者鮮矣商頌曰不僭不濫不敢
怠皇命以多福(僭差也濫溢也皇暇也言駟秦違詩商/頌故受禍鮮息淺切濫力暫切溢音逸)
經六年春城邾瑕(無傳備晉也任城亢父縣北有邾婁城瑕/音遐任音壬亢苦浪切又音剛父音甫)○
晉趙鞅帥師伐鮮虞○呉伐陳○夏齊國夏及髙張來奔(二子/阿君)
(廢長立少旣受命又不能全書/名罪之也長丁丈切少詩照切)○叔還㑹呉于柤(無傳柤/莊加切)○秋
七月庚寅楚子軫卒(未同盟而赴以名軫/之忍切史記作珍)○齊陽生入于齊(爲/陳)
(乞所逆/故書入)○齊陳乞弑其君荼(弑荼者朱毛與陽生也而書陳乞/所以明乞立陽生而荼見弑則禍)
(由乞始也楚比劫立陳乞流涕子家憚老皆疑於免/罪故春秋明而書之以爲弑主弑音試下皆同)○冬仲孫
何忌帥師伐邾(無/傳)○宋向巢帥師伐曹(無/傳)
傳六年春晉伐鮮虞治范氏之亂也(四年鮮虞納/荀寅子柏人)○呉伐陳復
脩舊怨也(元年未得志故/也復扶又切)楚子曰吾先君與陳有盟不可以不
救乃救陳師于城父(陳盟在昭十/三年父音甫)○齊陳乞僞事髙國者(髙飛/國夏)
(受命立荼陳乞欲/害之故先僞事焉)毎朝必驂乗焉所從必言諸大夫(言其罪也/乗繩證切)
曰彼皆偃蹇將棄子之命(偃蹇驕敖偃約免切/蹇紀晚切敖五報切)皆曰髙國得君
(得君/寵也)必偪我盍去諸固將謀子子早圖之圖之莫如盡滅之需
事之下也(需疑也偪音逼盍戸臘切去起吕/切下同需音須一音臨弱待疑也)及朝則曰彼虎狼
也見我在子之側殺我無日矣請就之位(欲與諸大夫謀/髙國故求就之)又謂
諸大夫曰二子者禍矣恃得君而欲謀二三子曰國之多難貴
寵之由盡去之而後君定旣成謀矣盍及其未作也先諸作而
後悔亦無及也大夫從之夏六月戊辰陳乞鮑牧(牧鮑國孫難/乃且切牧州)
(牧之/牧)及諸大夫以甲入于公宫昭子聞之與惠子乗如公戰于
莊敗(髙國敗也莊六軌/之道乗繩證切)國人追之國夏奔莒遂及髙張晏圉弦
施來奔(晏圉嬰之子圉施不/書非卿圉魚吕切)○秋七月楚子在城父將救陳卜
戰不吉卜退不吉王曰然則死也再敗楚師不如死(前巳敗於/柏舉今若)
(退還亦/是敗)棄盟逃讎亦不如死死一也其死讎乎命公子申爲王
不可則命公子結亦不可則命公子啓(申子西結子期啓/子閭皆昭王兄)五辭
而後許將戰王有疾庚寅昭王攻大冥卒于城父(大冥陣地呉/師所在辭本)
(又作辤說文云辭不受也受/辛冝辭也辭籕文冥亡丁切)子閭退曰君王舎其子而讓羣臣
敢忘君乎從君之命順也(從命可立/舎音捨)立君之子亦順也二順不
可失也與子西子期謀潜師閉塗逆越女之子章立之而後還
(潜師密發也閉塗不通外/使也越女昭王妾章惠王)是歲也有雲如衆赤鳥夾日以飛
日楚子使問諸周大史周大史曰其當王身乎(日爲人君妖氣/守之故以爲當)
(王身雲在楚上唯楚見之故禍/不及他國夾古洽切大音泰)若禜之可移於令尹司馬(禜禳/祭禜)
(音訓禳/如羊切)王曰除腹心之疾而寘諸股肱何益不榖不有大過天
其天諸有罪受罰又焉移之遂弗禜𥘉昭王有疾卜曰河爲祟
王弗祭大夫請祭諸郊王曰三代命祀祭不越望(諸侯望祀竟/内山川星辰)
(祟息/遂切)江漢睢漳楚之望也(四水在楚界/睢七餘切)禍福之至不是過也不
榖雖不德河非所獲罪也遂弗祭孔子曰楚昭王知大道矣其
不失國也冝哉夏書曰惟彼陶唐帥彼天常(逸書言堯循天之/常道釋文楚昭王)
(知大道矣本或作天道非夏戸雅切此語在尚/書五子之歌書無帥彼天常一句下亦微異)有此兾方今失
其行亂其紀綱乃滅而亡(滅亡謂夏桀也唐虞及夏同都兾州/不易地而亡由於不知大道故行如)
(字又下孟切尚書作厥道乃/滅而亡尚書乃作厎滅亡)又曰允出兹在兹由已率常可矣
(又逸書言信出/已則福亦在己)○八月齊邴意兹來奔(高國/黨)○陳僖子使召公子
陽生(召在七月今在八/月下記事之次)陽生駕而見南郭且于(且于齊公子鉏/在魯南郭且子)
(餘/切)曰甞獻馬於季孫不入於上乗故又獻此請與子乗之(畏在/家人)
(聞其言故欲二人共載以/試馬爲辭上乗繩證切)出萊門而告之故(魯郭/門也)闞止知之先
待諸外(闞止陽生家臣子我也/待外欲俱去闞昔暫切)公子曰事未可知反與壬也處
(壬陽生/子簡公)戒之遂行(戒使無洩言/洩息列切)逮夜至於齊國人知之(故以昏/至不欲)
(令人知之國人知而/不言言陳氏得衆)僖子使子士之母養之(隱於僖子家内/子士母僖子妾)與
饋者皆入(陳僖子又令陽生隨饋食/之人入處公宫饋其位切)冬十月丁卯立之將盟(盟/諸)
(大/夫)鮑子醉而往其臣差車鮑點(點鮑牧臣也差車王車之官/差所冝切點之廉切又如字)曰
此誰之命也陳子曰受命于鮑子遂誣鮑子曰子之命也(見其/醉故)
(誣/之)鮑子曰女忘君之爲孺子牛而折其齒乎而背之也(孺子荼/也景公)
(甞銜䋲爲牛使荼牽之荼頓地故折其/齒女音汝折之舌切又市列切背音佩)悼公稽首(悼公/陽生)曰吾子
奉義而行者也若我可不必亡一大夫(言己可爲君/必不怨鮑子)若我不可
不必亡一公子(公子自謂也恐鮑/子殺己故要之)義則進否則退敢不唯子是
從廢興無以亂則所願也鮑子曰誰非君之子乃受盟(言陽生/亦君之)
(子固/可立)使胡姬以安孺子如頼(胡姬景公妾也/頼齊邑安號也)去鬻姒(荼之母去/起吕切)
殺王甲拘江說囚王豹于句竇之丘(三子景公嬖臣荼之黨也/拘音俱說音稅句音鉤)
公使朱毛告於陳子(朱毛齊/大夫)曰微子則不及此然君異於器不
可以二器二不匱君二多難敢布諸大夫僖子不對而泣曰君舉
不信羣臣乎(舉皆/也)以齊國之困困又有憂(内有飢荒之困/又有兵革之憂)少君
不可以訪是以求長君庶亦能容羣臣乎不然夫孺子何罪毛
復命公悔之(悔失言少詩照切長丁丈/切夫音扶孺或作/同)毛曰君大訪於陳子而
圖其小可也(大謂國政/小謂殺荼)使毛遷孺子於駘不至殺諸野幕之下
葬諸殳冒淳(恐駘人不從故毛駐於野張帳而殺之駘齊邑殳/冒淳地名實以冬殺經書秋者史書秋記始事遂)
(連其死通以冬吉魯駘他才切又徒來切幕/音莫殳音珠冒亡報切淳音純駐中住切)
經七年春宋皇瑗帥師侵鄭○晉魏曼多帥師侵衛○夏公㑹
呉于鄫(鄫今琅邪鄫縣瑗于眷/切鄫本又作繒才陵切)○秋公伐邾○八月已酉入邾以
邾子益來(他國言歸於魯/言來内外之辭)○宋人圍曹○冬鄭駟弘帥師救曹
傳七年春宋師侵鄭鄭叛晉故也(定八年/鄭始叛)○晉師侵衛衛不服
也(五年晉伐衛/至今未服)○夏公㑹呉于鄫(呉欲霸/中國)呉來徴百牢子服景
伯對曰先王未之有也呉人曰宋百牢我(是時呉過宋得百牢/牢力刀切過古禾切)
魯不可以後宋且魯牢晉大夫過十(晉大夫范鞅也在昭二十/一年後如字又戸豆切)
呉王百牢不亦可乎景伯曰晉范鞅貪而棄禮以大國懼敝邑
故敝邑十一牢之君若以禮命於諸侯則有數矣(有常/數)君亦棄
禮則有淫者矣(淫過/也)周之王也制禮上物不過十二(上物天子/之牢上如)
(字又時/掌切)以爲天之大數也(天有十一次/故制禮象之)今棄周禮而曰必百牢
亦唯執事呉人弗聽景伯曰呉將亡矣棄天而背本(違周爲/背本)不
與必棄疾於我(放棄凶疾/來伐擊我)乃與之大宰嚭召季康子(嚭吳/大夫)康子
使子貢辭大宰嚭曰國君道長(蓋言君長大於/道路長丁丈切)而大夫不出門
此何禮也對曰豈以爲禮畏大國也(畏大國不敢/虛國盡行)大國不以禮
命於諸侯苟不以禮豈可量也寡君旣共命焉其老豈敢棄其
國大伯端委以治周禮仲雍嗣之斷髮文身臝以爲飾豈禮也
哉有由然也(大伯周大王之長子仲雍大伯弟也大伯仲雍讓/其弟季歷俱適荆蠻遂有民衆大伯卒無子仲雍)
(嗣立不能行禮致化故效呉俗言其權時制冝以辟災害非以/爲禮也端委禮衣也共音恭大音泰斷丁管切臝本又作祼力)
(果切效/戸孝切)反自鄫以呉爲無能爲也(棄禮知其/不能覇也)○季康子欲伐邾
乃饗大夫以謀之子服景伯曰小所以事大信也大所以保小
仁也背大國不信(大國/呉也)伐小國不仁民保於城城保於德失二
德者危將焉保(二德信與仁/也焉於䖍切)孟孫曰二三子以爲何如(怪諸大/夫不言)
(故指/問之)惡賢而逆之(孟孫賢景伯欲使大夫不/逆其言惡猶安也惡音烏)對曰禹合諸侯於
塗山執玉帛者萬國(諸大夫對也諸侯執玉附/庸執帛塗山在壽春東北)今其存者無數
十焉唯大不字小小不事大也(言諸侯相伐古來/以然數所主切)知必危何故
不言(知伐邾必危自當言今不言者不危故/也大夫以荅孟孫所怪且阿附季孫)魯德如邾而以衆
加之可乎(孟孫忿荅大夫今魯德無以/勝邾但欲恃衆可乎言不可)不樂而出(季孟意異佞/直不同故罷)
(饗樂音岳/又音洛)秋伐邾及范門(邾郭/門也)猶聞鍾聲(邾不禦寇/禦魚吕切)大夫諫不
聽茅成子請告於呉(成子邾大/夫茅夷鴻)不許曰魯擊柝聞於邾(言以近/柝音託)
(以兩太相擊以行夜也字/又作柝同聞音問又如字)呉二千里不三月不至何及於我且
國内豈不足(言足以/距魯)成子以茅叛(髙平西南/有茅郷亭)師遂入邾處其公
宫衆師晝掠(虜掠取財物也晝/中救切掠音亮)邾衆保于繹(繹邾山也在鄒北/縣繹音亦鄒側留)
(切)師宵掠以邾子益來(益邾隱公也晝夜/掠傳言康子無法)獻于亳社(以其亡國/與殷同)
囚諸負瑕負瑕故有繹(負瑕魯邑髙平南平陽縣西北有瑕丘/城前者魯得邾之繹民使在負瑕故使)
(相就以/辱之)邾茅夷鴻以束帛乗韋自請救於呉(無君命故言/自乗繩證切)曰魯
弱晉而逺呉馮恃其衆(馮依馮/皮氷切)而背君之盟辟君之執事(辟陋/辟匹)
(亦/切)以陵我小國邾非敢自愛也懼君威之不立君威之不立小
國之憂也若夏盟於鄫衍(鄫衍即鄫也鄫盟不書吳行夷禮/禮儀不典非所以結信義故不録)秋
而背之成求而不違(言魯成其所/求無違逆也)四方諸侯其何以事君且魯
賦八百乗君之貳也(貳敵也魯以八百乗之/賦貢于呉言其國大)邾賦六百乗君之
私也(爲私/屬)以私奉貳唯君圖之呉子從之(爲明年吴/伐我傳)○宋人圍
曹鄭栢子思曰宋人有曹鄭之患也不可以不救(桓/謚)冬鄭師救
曹侵宋初曹人或夢衆君子立于社宫(社宫/社也)而謀亡曹曹叔振
鐸請待公孫彊許之(振鐸曹始祖鐸待/洛切彊其良切)且而求之曹無之戒其
子曰我死爾聞公孫彊爲政必去之及曹伯陽即位好田弋曹
鄙人公孫彊好弋獲白鴈獻之且言田弋之說說之因訪政事
大說之有寵使爲司城以聽政夢者之子乃行彊言霸說於曹
伯曹伯從之乃背晉而奸宋宋人伐之晉人不救築五邑於其
郊曰黍丘揖丘大城鍾䢴(爲明年入曹傳也梁國下邑縣西南/有黍丘亭好呼報切弋以職切繳射)
(也上說如字下說音恱䢴大說同霸說如字/又始銳切奸音干揖音集又於入切邘音干)
經八年春王正月宋公入曹以曹伯陽歸(曹人背晉而奸宋是/以致討宋公旣還而)
(不忍禇師之詬怒而反兵一舉滅曹滅/非本志故以入告禇中吕切詬呼豆切)○呉伐我○夏齊人取
讙及闡(不書伐兵未加而魯與之邑闡在/東平剛縣北讙音歡闡尺善切)○歸邾子益于邾○
秋七月○冬十有二月癸亥𣏌伯過卒(無傳未同盟而赴/以名過古禾切)○齊
人歸讙及闡(不言來命歸之無/旨使也使所吏切)
傳八年春宋公伐曹將還禇師子肥殿(子肥宋大夫/殿丁練切)曹人詬之
不行(詬辱詈也不行殿兵止也詬/本又作訽呼豆切詈力智切)師待之公聞之怒命反之遂
滅曹執曹伯及司城彊以歸殺之(終曹人/之夢)○呉爲邾故將伐魯
問於叔孫輒(問可伐不輒故/魯人爲于僞切)叔孫輒對曰魯有名而無情(有大/國名)
(無情/實)伐之必得志焉退而告公山不狃(不狃亦故魯/人狃女九切)公山不狃
曰非禮也君子違不適讎國(違奔/亡也)未臣而有伐之奔命焉死之
可也(未臣所適之國告有伐本國者/則可還奔命死其難難乃且切)所託也則隱(曽所因託則/爲之隱惡曽)
(在増/切)且夫人之行也不以所惡廢郷(不以其私怨惡廢棄其郷/黨之好夫音扶行下孟切)
(又如字惡烏路切又如/字好呼報切下好焉同)今子以小惡而欲覆宗國不亦難乎(輒/魯)
(公族故謂之宗/國覆芳服切)若使子率子必辭王將使我子張病之(子張/輙也)王
問於子洩(子洩不狃洩息/列切又作泄)對曰魯雖無與立(緩時若無/能自立)必有與
斃(急則人人知懼皆將/同死戰斃婢丗切)諸侯將救之未可以得志焉晉與齊楚
輔之是四讎也(與魯/而四)夫魯齊晉之脣脣亡齒寒君所知也不救
何爲三月呉伐我子洩率故道險從武城(故由險道欲使魯成/備釋文子洩率絶句)
(故道險/絶句)初武城人或有因於呉竟田焉(僑田呉界竟音/境僑其驕切)拘鄫人
之漚菅者曰何故使吾水滋(鄫人亦僑田呉滋濁也拘音俱漚/烏豆切管古顔切滋音玄本亦作)
(兹子絲切字/林云黒也)及呉師至拘者道之以伐武城克之(鄫人敎呉必/可克道音導)
王犯甞爲之宰澹臺子羽之父好焉國人懼(王犯呉大夫故甞/奔魯爲武城宰澹)
(臺子羽武城人孔子弟子也其父與王犯相/善國人懼其爲内應澹待甘切應應對之應)懿子謂景伯若之
何對曰呉師來斯與之戰何患焉且召之而至又何求焉(言犯/盟伐)
(邾所以/召呉)呉師克東陽而進舍於五梧明日舎於𧖟室(二邑/魯地)公賔
庚公甲叔子與戰于夷獲叔子與析朱鉏(公賔庚公甲叔子并/析朱鉏爲三人皆同)
(車傳互言之/析星曆切)獻於王王曰此同車必使能國未可望也(同車能/俱死是)
(國能使人故/不可望得)明日舎于庚宗遂次於泗上微虎欲宵攻王舎(微/虎)
(魯大夫/泗音四)私屬徒七百人三踊於幕庭(於悵前設格令士試躍之/篇音燭幕亡博切格更百)
(切令力呈切/躍羊灼切)卒三百人有若與焉(卒終也終得三百人任行有/若孔子弟子與在三百人中)
(與音預/任音壬)及稷門之内(三百人行/至稷門)或謂季孫曰不足以害呉而多
殺國士不如巳也乃止之呉子聞之一夕三遷(畏微虎三/息暫切)呉人
行成(求與/魯成)將盟景伯曰楚人圍宋易子而食析骸而爨(在宣十/五年骸)
(戸皆切本又作/骨爨七亂切)猶無城下之盟我未及虧而有城下之盟是棄
國也呉輕而逺不能乆將歸矣請少待之弗從景伯負載造於
萊門(以言不見從故負載書將欲出盟虧去危切/輕遣政切載如字或音戴造七報切萊音來)乃請釋子服
何於呉呉人許之以王子姑曹當之而後止(釋舎也魯人不以/盟爲了欲因留景)
(伯爲質於呉旣得呉之許復求呉王之子以交質/呉人不欲留王子故遂兩止質音致復扶又切)呉人盟而還
(不書盟/恥吳夷)○齊悼公之來也(在五/年)季康子以其妹妻之即位而逆
之季魴侯通焉(魴侯康子叔父妻/七計切魴音房)女言其情弗敢與也齊侯怒
夏五月齊鮑牧帥師伐我取讙及闡○或譛胡姬於齊侯(胡姬/景公)
(妾)曰安孺子之黨也六月齊侯殺胡姬(傳言齊侯無/道所以不終)○齊侯使
如呉請師將以伐我乃歸邾子(齊未得季姬故請師也呉前爲/邾討魯懼二國同心故歸邾子)
(爲于/僞切)邾子又無道呉子使大宰子餘討之(子餘大/宰嚭)囚諸樓臺栫
之以棘(栫雍也栫本又作荐/在薦切雍於勇切)使諸大夫奉大子革以爲政(革邾/大子)
(桓公也爲十年/邾子來奔傳)○秋及齊平九月臧賔如如齊涖盟(賔如臧/㑹子)齊
閭丘明來涖盟(明閭丘嬰之子也/盟不書諱略之)且逆季姬以歸嬖(季姬魴侯/所通者)
○鮑牧又謂羣公子曰使女有馬千乗乎(有馬千乗使為君也/鮑牧本不欲立陽生)
(故諷動羣公子女音汝/乗繩證切諷方鳯切)公子愬之公謂鮑子或譛子子姑居於
潞以察之(路齊邑愬音/素潞音路)若有之則分室以行若無之則反子之
所出門使以三分之一行半道使以二乗及潞麇之以入遂殺
之(麇亦束縛/麇丘隕切)○冬十二月齊人歸讙及闡季姬嬖故也
經九年春王二月葬杞僖公(無傳三月/而葬速)○宋皇瑗帥師取鄭師
于雍丘(書取覆而敗之雍丘/縣屬陳留雍於勇切)○夏楚人伐陳○秋宋公伐鄭○
冬十月
傳九年春齊侯使公孟綽辭師于呉(齊與魯平故辭呉師綽/昌灼切本又作卓同)呉
子曰昔歳寡人聞命今又革之不知所從將進受命於君(爲十/年呉)
(伐齊/傳)○鄭武子䞉之嬖許瑕求邑無以與之(賸罕達也殺武子/之屬賸以證切)
請外取許之(瑕請取/於他國)故圍宋雍丘宋皇瑗圍鄭師(許瑕/師)毎日
遷舎(作壘塹成輒徒舎合其/圍壘力軌切塹七豔切)壘合鄭師哭子姚救之大敗(子姚/武子)
(賸/也)二月甲戌宋取鄭師子雍丘使有能者無死(惜其/能也)以郟張與
鄭羅歸(鄭之有能者郟/古洽切又音甲)○夏楚人伐陳陳即呉故也○宋公伐
鄭(報雍/丘)○秋呉城䢴溝通江淮(於䢴江築城穿溝東北通射陽/湖西北至末口入淮通糧道也)
(今廣陵韓江是䢴音/寒射食亦切又音亦)○晉趙鞅卜救鄭遇水適火(水火/之兆)占諸史
趙史墨史龜(皆晉/史)史龜曰是謂沈陽(火陽得/水故沈)可以興兵(兵隂類/也故可)
(以興/兵)利以伐姜不利子商(姜齊姓子/商謂宋)伐齊則可敵宋不吉史墨
曰盈水名也子水位也(趙鞅姓盈宋姓子水盈坎/乃行子姓又得北方水位)名位敵不可
干也(二水俱盛/言不可干)故炎帝爲火師(神農有火瑞/以火名官)姜姓其後也水勝
火伐姜則可史趙曰是謂如川之滿不可游也(旣盈而得水位/故爲如川之滿)
(不可馮游言其波流/成㳺音由馮皮氷切)鄭方有罪不可救也(鄭以嬖寵伐人/故以爲有罪)救鄭
則不吉不知其他(救鄭則當伐/宋故不吉也)陽虎以周易筮之遇泰䷊(乾下/坤上)
(泰)之需䷄(乾下坎上需泰/六五變需音須)曰宋方吉不可與也(不可與戰泰六/五曰帝乙歸妹)
(以祉元吉帝乙紂父五爲天子故稱帝乙隂而得中/有似王者嫁妹得如其願受福禄而大吉祉音恥)微子啓帝
乙之元子也宋鄭甥舅也(宋鄭爲昏姻甥舅之國宋爲微子之/後今卜得帝乙之卦故以爲宋吉)祉
禄也若帝乙之元子歸妹而有吉禄我安得吉焉乃止(吉在彼/則我伐)
(之爲/不吉)○冬呉子使來儆師伐齊(前年齊與呉謀伐魯齊旣與魯/成而止故呉恨之反與魯伐齊)
(儆音/景)
經十年春王二月○邾子益來奔○公㑹呉伐齊(書㑹從不與/謀與音預)○
三月戊戌齊侯陽生卒(以疾赴故不書/弑弑申志切)○夏宋人伐鄭(無/傳)○晉
趙鞅帥師侵齊○五月公至自伐齊(無/傳)○葬齊悼公(無/傳)○衛公
孟彄自齊歸于衛(無傳書歸齊納/之彄苦侯切)○薛伯夷卒(無傳赴以/名故書)○秋
葬薛惠公(無/傳)○冬楚公子結帥師伐陳○呉救陳(季子不書陳人/來告不以名)
傳十年春邾隱公來奔齊甥也故遂奔齊(終子貢/之言)○公㑹呉子
邾子郯子伐齊南鄙師于鄎(鄎齊地邾郯不書兵并屬呉不列/於諸侯郯音談鄎音息注同并必)
(政/切)齊人弑悼公赴于師(以說呉弑/申志切)呉子三日哭于軍門之外徐
承師舟師將自海入齊齊人敗之呉師乃還(承呉/大夫)○夏趙鞅帥
師伐齊(經書侵/以侵告)大夫請卜之趙孟曰吾卜於此起兵(謂往歳卜/伐宋不吉)
(利以伐姜/故今興兵)事不再令(再令/瀆也)卜不襲吉(襲重也重直龍/切又直用切)行也於是
乎取犂及轅(犂一名隰濟南有隰隂縣祝阿縣西有轅城犂力/兮切又力之切轅音袁又于眷切隰音習本或作)
(濕音/同)毀髙唐之郭侵及頼而還○秋呉子使來復儆師(伐齊未/得志故)
(爲明年呉伐齊/傳復扶又切)○冬公子期伐陳(陳即/呉故)呉延州來季子救陳謂
子期曰二君不務德(二君/呉楚)而力爭諸侯民何罪焉我請退以爲
子名務德而安民乃還(季子呉王壽夢少子也壽夢以襄十二/年卒至今十千七歳壽夢卒季子巳能)
(讓國年當十五六至今蓋/九十餘夢音蒙少詩照切)
經十有一年春齊國書帥師伐我○夏陳轅頗出奔鄭(書名貪/也頗破)
(可切又/普河切)○五月公㑹呉伐齊○甲戌齊國書帥師及呉戰于艾
陵齊師敗績獲齊國書(公與伐而不與戰艾陵/齊地女五蓋切與音預)○秋七月辛酉
滕子虞母卒(無傳赴以/名故書之)○冬十有一月葬滕隱公(無/傳)○衛丗叔
齊出奔宋(書名/淫也)
傳十一年春齊爲鄎故(鄎在前年/爲于僞切)國書髙無㔻帥師伐我及清
(清濟地濟北盧縣東/有清亭㔻普悲切)季孫謂其宰冉求(冉求魯人/孔子弟子)曰齊師在清
必魯故也若之何求曰一子守二子從公禦諸竟季孫曰不能
(自度力不能使二子禦諸竟守手又切從才/用切禦魚吕切亦作御竟音境度待洛切)求曰居封疆之間
(封疆竟内近郊/之地疆居良切)季孫告二子(二子叔孫/孟孫也)二子不可求曰若不可
則君無岀一子帥師背城而戰不屬者非魯人也(屬臣屬也言/不戰爲不臣)
魯之羣室衆於齊之兵車(羣室都/邑居家)一室敵車優矣子何患焉二
子之不欲戰也冝政在季氏(言二子恨季氏專政故不盡力/釋文二子之不欲戰也冝絶句)當
子之身齊人伐魯而不能戰子之恥也大不列於諸侯矣季孫
使從於朝(使冉求隨/已之公朝)俟於黨氏之溝(黨氏溝朝中/地名黨音掌)武叔呼而問
戰焉(問冉/求)對曰君子有逺慮小人何知懿子彊問之對曰小人
慮材而言量力而共者也(言子所問非已材力所及故/不能言彊其丈切共音恭)武叔曰
是謂我不成丈夫也(知冉求非已不欲戰故不對/不成丈夫也本或作大夫非)退而蒐乗(蒐/閱)
(蒐所求切乗繩/證切閱音恱)孟孺子洩帥右師(孺子孟懿子之子武伯/彘孺而住切彘直材切)顔羽
御邴洩爲右(二子孟氏臣邴/音丙又彼命切)冉求帥左師管周人御樊遟爲右
(樊遟魯人孔子弟/子樊須父音甫)季孫曰須也弱有子曰就用命焉(雖年少能/用命有子)
(冉求也少/詩照切)季氏之甲七千冉有以武城人三百爲已徒卒(歩卒/精兵)
(卒子/忽切)老幼守宫次于雩門之外(南城門也/雩音于)五日右師從之(五日/乃從)
(言不/欲戰)公叔務人(務人公爲/昭公子)見保者而泣(保守/城者)曰事充(繇役煩繇/本亦作徭)
(同音/遥)政重(賦務/多)上不能謀士不能死何以治民吾旣言之矣敢
不勉乎(旣言人不能死/已不敢不死)師及齊師戰于郊齊師自稷曲(稷曲郊/地名)
師不踰溝樊遟曰非不能也不信子也請三刻而踰之(與衆三/刻約信)
如之衆從之(如樊遟言/乃踰溝)師入齊軍(冉求/之師)右師奔齊人從之(逐右/師)
陳瓘陳莊渉泗(二陳齊大夫瓘/古喚切泗音四)孟之側後入以爲殿(之側孟氏/族也子反)
(殿丁/練切)抽矢䇿其馬曰馬不進也(不欲伐善抽勑留切/䇿初革切本或作筴)林不狃之
伍曰走乎(不狃魯士五人/爲伍敗而欲走)不狃曰誰不如(我不如誰而欲走/如如字又而庶切)曰
然則止乎不狃曰惡賢(言止戰惡足爲賢/皆無戰志惡音烏)徐歩而死(徐行而死/言魯非狃)
(壯士俱季/孫不能使)師獲甲首八十(冉求/所得)齊人不能師(不能整/其師)宵諜曰齊
人遁(諜間也諜音牒遁徒/困切間間廁之間)冉有請從之三季孫弗許孟孺子語
人曰我不如顔羽而賢於邴洩(三子與孟孺子/同車語魚據切)子羽銳敏(子羽/顔羽)
(銳精也敏疾/也言欲戰)我不欲戰而能黙(心雖不欲口不言奔/黙本亦作嘿亡北切)洩曰驅之
(言驅馬/欲奔)公爲與其嬖僮汪錡乗皆死皆殯(皆俱也嬖必計切僮/本亦作童音同江烏)
(黃切錡魚綺/切乗繩證切)孔子曰能執干戈以衛社稷可無殤也(時人疑童/子當殤殤)
(音商八歳至/十九歳爲殤)冉有用矛於齊師故能入其軍孔子曰義也(言能/以義)
(勇不書戰不皆陳也不書敗勝/負不殊矛亡侯切陳直覲切)○夏陳轅頗出奔鄭初轅頗爲
司徒賦封田以嫁公女(封内之田/悉賦稅之)有餘以爲己大器(大器鍾/鼎之屬)國
人逐之故出道渴其族轅咺進稻醴梁糗腵脯焉(糗乾飯也咺/況阮切醴音)
(禮以稻米爲醴酒糗起九切以梁米爲之又/昌紹切腵丁亂切字亦作銀如薑桂日脯也)喜曰何其給也對
曰器成而具(具此/醴糗)曰何不吾諫對曰懼先行(恐言不從/先見逐)○爲郊
戰故公㑹呉子伐齊(欲以報也/爲于僞切)五月克博壬申至于嬴(博嬴齊/邑也一)
(縣皆屬泰/山嬴音盈)中軍從王(呉中/軍)胥門巢將上軍王子姑曹將下軍展
如將右軍(三將呉/大夫)齊國書將中軍髙無㔻將上軍宗樓將下軍
陳僖子謂其弟書爾死我必得志(書子占也欲/獲死事之功)宗子陽與閭丘
明相厲也(相對厲至死/子陽宗樓也)桑掩胥御國子(國子/國書)公孫夏曰二子必
死(亦勸勉之/夏戸稚切)將戰公孫夏命其徒歌虞殯(虞殯送葬歌曲示/必死殯必刃切)陳
子行命其徒具含玉(子行陳逆也具含玉亦示必死行如/字又戸郎切含戸暗切本又作唅)公孫
揮命其徒曰人尋約呉髮短(約繩也八尺爲尋呉髪短/欲以繩貫其首揮許韋切)東郭書
曰三戰必死於此三矣(三戰夷儀/五氏與今)使問弦多以琴(弦多齊人也/六年奔魯問)
(遺也遺/唯季切)曰吾不復見子矣(言將/死戰)陳書曰此行也吾聞鼔而巳不
聞金矣(鼔以進軍金以退軍不聞金言將死/也傳言呉師疆齊人皆自知將敗)甲戌戰于艾陵展
如敗髙子(齊上/軍敗)國子敗胥門巢(呉上軍/亦敗)王卒助之大敗齊師獲
國書公孫夏閭丘明陳書東郭書革車八百乗甲首三千以獻
于公(公以兵從故以勞公卒子忽切乗䋲/證切從才用切又如字勞力報切)將戰呉子呼叔孫(叔/孫)
(武叔/州仇)曰而事何也(問何/職)對曰從司馬(從呉司/馬所命)王賜之甲劒鈹曰
奉爾君事敬無廢命叔孫未能對衛賜進(賜子貢孔子弟/子鈹普悲切)曰州
仇奉甲從君而拜(拜受/之)公使大史固歸國子之元(歸於齊也元/首也呉以獻)
(魯)寘之新篋褽之以玄纁(褽薦也寘之䜴切篋苦協切褽音尉/或作褽以玄纁纁許云切本亦作勲)
加組帶焉寘書于其上曰天若不識不衷何以使下國(言天識/不善故)
(殺國子組音/祖衷音忠)呉將伐齊越子率其衆以朝焉王及列士皆有饋
賂呉人皆喜唯子胥懼曰是豢呉也夫(豢養也若人養犧徃非/愛之將殺之饋其位切)
(或作餽賂音路/豢音患夫音扶)諫曰越在我心腹之疾也壤地同而有欲於我
(欲得/呉)夫其柔服求濟其欲也不如早從事焉(從事/擊之)得志於齊猶
獲石田也無所用之(石田不/可耕)越不爲沼呉其泯矣使醫除疾而
曰必遺類焉者未之有也盤庚之誥曰其有顚越不共則劓殄
無遺育無俾易種于兹邑(盤庚商書也顚越不共從橫不承命/者也劓割也殄絶也育長也俾使也)
(易種轉生種類沼之兆切泯亡軫切盤歩干切誥古報切共音/恭注同劓魚器切殄大典切俾必耳切種章勇切從子容切長)
(丁丈/切)是商所以興也今君易之將以求大不亦難乎弗聽使於
齊屬其子於鮑氏爲王孫氏(私使人至齊屬其子改姓爲王孫/欲以辟呉禍使所吏切屬音燭下)
(同)反役王聞之使賜之屬鏤以死(艾陵役也屬鏤劒名/鏤力俱切又力侯切)將死曰
樹吾墓檟檟可材也呉其亡乎三年其始弱矣盈必毀天之道
也(越人朝之伐齊勝之盈之極也爲/十三年越伐呉起檟古雅切木名)○秋季孫命脩守備曰小
勝大禍也齊至無曰矣(善有備守/手又切)○冬衛大叔疾出奔宋(疾即/齊也)
初疾娶于宋子朝(子朝宋人仕衛/爲大夫朝如字)其娣嬖(娣所娶/女之娣)子朝出(出/奔)孔
文子使疾出其妻而妻之疾使侍人誘其初妻之娣寘於犂(犂/衛)
(邑妻七計切/犂力兮切)而爲之一宫如二妻文子怒欲攻之仲尼止之遂
奪其妻或淫于外州外州人奪之軒以獻(外州衛邑軒車/也以獻於君)恥是
二者故出衛人立遺使室孔姞(遺疾之弟孔姞孔文子之女/疾之妻姞其乙切又其吉切)疾
臣向魋(爲宋向魋臣/魋徒囬切)納美珠焉與之城鉏(城鉏/宋邑)宋公求珠魋不
與由是得罪及桓氏出(出在十/四年)城鉏人攻大叔疾衛莊公復之
(聽使/還)使處巢死焉殯於鄖葬於少禘(終言疾之失所也巢鄖少/禘皆衛地鄖音云少詩照)
(切禘大/計切)初晉悼公子憖亡在衛使其女僕而田(僕御田獵憖魚/覲切一作整征)
(領/切)大叔懿子止而飲之酒(㦤子大叔儀之/孫飲於鴆切)遂聘之生悼子(悼子/大叔)
(疾聘匹/政切)悼子即位故夏戊爲大夫(夏戊悼子之甥夏/戸雅切戊音茂)悼子亡衛
人翦夏戊(翦削其/爵邑)孔文子之將攻大叔也訪於仲尼仲尼曰胡
簋之事則甞學之矣(胡簋禮器名夏曰/胡周曰簋簋音軌)甲兵之事未之聞也退
命駕而行曰鳥則擇木木豈能擇鳥(以鳥/自喻)文子遽止之曰圉豈
敢度其私訪衛國之難也(圍文子名度謀也遽其據切/度待洛切下同難乃旦切)將止(仲/尼)
(止)魯人以幣召之乃歸(於是自衛反魯樂/正雅頌各得其所)○季孫欲以田賦(丘/賦)
(之法因其田財通出馬一疋牛三頭今欲別其田/及家時各爲一賦故言田賦别如字又彼列切)使冉有訪諸
仲尼仲尼曰丘不識也三發(三發/問)卒曰(卒終/也)子爲國老待子而
行若之何子之不言也仲尼不對(不公/荅)而私於冉有曰君子之
行也(行政/事)度於禮施取其厚事舉其中斂從其薄如是則以丘
亦足矣(丘十六井出戎馬一疋牛三頭是/賦之常法施尸䜴切斂力豔切)若不度於禮而貪冒
無厭則雖以田賦將又不足且子季孫若欲行而法則周公之
典在若欲苟而行又何訪焉弗聽(爲明年用田賦傳冒亡北/切又莫報切厭於鹽切)
經十有二年春用田賦(直書之者以/示改法重賦)○夏五月甲辰孟子卒(魯/人)
(諱娶同姓謂之孟子春秋不改所以/順時娶本或作取七喻切又如字)○公㑹呉于橐臯(橐臯在/淮南逡)
(遒縣東南槖章夜切一音託逡/音峻又七倫切道音囚又音廵)○秋公㑹衛侯宋皇瑗于鄖(鄖/發)
(陽也廣陵海陵縣東/南有發繇口繇音遥)○宋向巢帥師伐鄭○冬十有二月螽(周/十)
(二月今十月是歳置閏而失不置雖書十二月實今之/九月司歷誤一月九月之初尚温故得有螽螽音終)
傳十二年春王正月用田賦(終前/年事)○夏五月昭夫人孟子卒昭
公娶于呉故不書姓(諱娶同姓故謂/之孟子若宋女)死不赴故不稱夫人(不稱/夫人)
(故不/言薨)不反哭故不言葬小君(反哭者夫人禮也以同/姓故不成其夫人喪)孔子與弔適
季氏季氏不絻放絰而拜(孔子始老故與弔也絻喪冠也孔子/以小君禮往弔季孫不服喪故去絰)
(從主節制與音預絻音/問絰大結切去起吕切)○公㑹呉于橐臯呉子使太宰嚭請尋
盟(尋鄫/盟)公不欲使子貢對曰盟所以周信也(周/固)故心以制之(制/其)
(義)玉帛以奉之(奉贄明神/贄音至)言以結之(結其/信)明神以要之(要以禍/福要一)
(還/切)寡君以爲苟有盟焉弗可改也巳若猶可改日盟何益今吾
子曰必尋盟若可尋也亦可寒也(尋重也寒歇也重/直龍切歇許謁切)乃不尋盟
○呉徴㑹于衛初衛人殺呉行人且姚而懼謀於行人子羽(子/羽)
(衛大夫且/子餘切)子羽曰呉方無道無乃辱吾君不如止也子木曰呉
方無道(子木衛/大夫)國無道必棄疾於人呉雖無道猶足以患衛(爲/衛)
(患/也)往也長木之斃無不摽也(摽擊斃婢丗切摽/敷蕭切又普交切)國狗之瘈無不
噬也(瘈狂也噬齧也狗音苟瘈吉丗/切噬市制切齧五結切或作嚙)而況大國乎秋衛侯㑹呉
于鄖公及衛侯宋皇瑗盟(盟不書畏/呉竊盟)而卒辭呉盟呉人藩衛侯
之舎(藩籬藩方元/切籬力知切)子服景伯謂子貢曰夫諸侯之㑹事旣畢矣
侯伯致禮地主歸餼(侯伯致禮以禮賔也地主所/㑹主人也餼生物餼許氣切)以相辭也(各/以)
(禮相/辭讓)今呉不行禮於衛而藩其君舎以難之(難苦困也/難乃且切)子盍見
大宰乃請束錦以行(以賂呉盍/戸臘切)語及衛故(若本不爲衛請/者爲于僞切)大宰
嚭曰寡君願事衛君衛君之來也緩寡君懼故將止之(止/執)子貢
曰衛君之來必謀於其衆其衆或欲或否是以緩來其欲來者
子之黨也其不欲來者子之讎也若執衛君是墮黨而崇讎也
(墮毀也墮許/規切下同)夫墮子者得其志矣且合諸侯而執衛君誰敢不
懼墮黨崇讎而懼諸侯或者難以霸乎大宰嚭說乃舎衛侯衛
侯歸效夷言子之尚幼(子之公孫彌牟說音恱下同舎/音捨釋也又音赦效戸敎切)曰君必
不免其死於夷乎執焉而又說其言從之固矣(出公輒後/卒死於越)○冬
十二月螽季孫問諸仲尼仲尼曰丘聞之火伏而後蟄者畢(火/心)
(星也火伏在今/十月蟄直立切)今火猶西流司歷過也(猶西流言未盡没如是/九月歷官失一閏釋例)
(論之/備)○宋鄭之間有隙地焉(隙地間田隙去逆切間音/閑一本作間地又如字)曰彌作
頃丘玉暢嵒戈錫(凡六邑彌亡支切又亡爾切頃苦潁切又音/傾暢勑亮切一本作壬暢嵒五咸切戈古禾)
(切錫音羊/又星歷切)子産與宋人爲成曰勿有是(俱棄/之)及宋平元之族自
蕭奔鄭(在定十/五年)鄭人爲之城嵒戈錫(城以處平元之/族爲于僞切)九月宋向
巢伐鄭取錫殺元公之孫遂圍嵒十二月鄭罕達救嵒丙申
圍宋師(此事經在十二月螽上今倒在下更具列其月以爲别/者丘明本不以爲義例故不皆齊同别如字又彼列切)
經十有三年春鄭罕達帥師取宋師于嵒(書取覆/而敗之)○夏許男成
卒(無傳成音城/本或作戍)○公㑹晉侯及呉子于黃池(陳留卦丘縣南有/黄亭近濟水夫差)
(欲霸中國尊天子自去其僭號而稱子以告今諸侯/故吏承而書之近附近之近去起吕切僭子念切)○楚公子
申帥師伐陳(無/傳)○於越入呉○秋公至自㑹(無/傳)○晉魏曼多帥
師侵衛(無/傳)○葬許元公(無/傳)○九月螽(無傳/書災)○冬十有一月有星
孛于東方(無傳平且衆星皆没而孛乃見故不/言所在之次孛歩内切見賢遍切)○盗殺陳夏區
夫(無傳稱盗非大夫夏/戸侯切區烏侯切)○十有二月螽(無傳前年季孫雖聞仲/尼之言而不正歷失閏)
(至此年故復十二月螽/實十一月復扶又切)
傳十三年春宋向魋救其師(救前年/國嵒師)鄭子賸使徇曰得桓魋者
有賞魋也逃歸遂取宋師于嵒獲成讙郜延(二子宋大夫讙火/官切郜古報切又)
(古毒/切)以六邑爲虚(空虚之名不有虚/如字或音墟非)○夏公㑹單平公晉定公
呉夫差于黃池(平公周卿士也不書尊之/不與㑹單音善與音預)○六月丙子越子伐
呉爲二隧(隧道也/隧音遂)疇無餘謳陽自南方(二子越大夫/謳烏侯切)先及郊呉
大子友王子地王孫彌庸壽於姚自泓上觀之(觀越師泓水/名泓烏宏切)彌
庸見姑蔑之旗(姑蔑越地今東陽大末縣蔑亡結/切旗音其大音泰孟康云大音闥)曰吾父之旗
也(彌庸父爲越所獲故/姑蔑人得其旌旗)不可以見讎而弗殺也大子曰戰而不
克將亡國請待之彌庸不可屬徒五十(屬㑹也/屬音燭)王子地助之乙
酉戰彌庸獲疇無餘地獲謳陽越子至王子地守丙戌復戰大
敗呉師獲大子友王孫彌庸壽於姚(地守故不獲守手/又切復抶又切)丁亥入
呉呉人告敗于王王惡其聞也(惡諸侯聞之/惡烏路切)自剄七人於幕下
(以絶口剄/古項切)○秋七月辛丑盟呉晉爭先(爭㰱血先後㰱所/洽切又所甲切)呉人
曰於周室我爲長(呉爲大伯後故爲長/長丁丈切大音泰)晉人曰於姬姓我爲伯
(爲侯/伯)趙鞅呼司馬寅(寅晉/大夫)曰日旰矣(旰晚矣旰/古旦切)大事未成二臣
之罪也(太事盟也二/臣鞅與寅)建鼓整列二臣死之長幼必可知也對曰
請姑視之反曰肉食者無墨(墨氣/色下)今呉王有墨國勝乎(國爲敵/所勝)
大子死乎且夷德輕不忍乆請少待之(少待無與爭/輕遣政切)乃先晉人
(盟不書諸侯/恥之故不録)呉人將以公見晉侯子服景伯對使者曰王合諸
侯則伯帥侯牧以見於王(伯王官伯侯牧方伯上見如字又/賢遍切使所吏切下見賢遍切)伯
合諸侯則侯帥子男以見於伯(伯諸/侯長)自王以下朝聘玉帛不同
故敝邑之職貢於呉有豐於晉無不及焉以爲伯也今諸侯㑹
而君將以寡君見晉君則晉成爲伯矣敝邑將改職貢魯賦於
呉八百乗若爲子男則將半邾以屬於呉(半邾三百乗豐芳中/切乗繩證切下同)
而如邾以事晉(如邾六/百乗)且執事以伯召諸侯而以侯終之何利
之有焉呉人乃止旣而悔之(謂景伯/欺之)將囚景伯景伯曰何也立
後於魯矣(何景/伯名)將以二乗與六人從遟速唯命遂囚以還及戸
(戸牖陳留外黄縣西北東/皆城是從才用切牖音酉)謂大宰曰魯將以十月上辛有事於
上帝先王季辛而畢何丗有職焉(有職於/祭事)自襄以來未之改也
(魯襄/公)若不㑹祝宗將曰呉實然(言魯祝宗將告神云景伯不㑹/坐爲呉所囚呉人信鬼故以是)
(恐之坐才卧/切恐丘勇切)且謂魯不共而執其賤者七人何損焉大宰嚭言
於王曰無損於魯而祗爲名(適爲惡名共/音恭祗音支)不如歸之乃歸景伯
呉申叔儀乞糧於公孫有山氏(申叔儀呉大夫公孫/有山魯大夫舊相識)曰佩玉橤
兮余無所繫之(繠然服飾備也已獨無以繫佩言/呉王不恤下繠而捶切又而水切)旨酒一盛兮
余與褐之父睨之(一盛一器也睨視也褐寒賤之人言但得視/不得飲盛音成又市政切褐戸葛切父音甫)
(睨五/計切)對曰梁則無矣麤則有之若登首山以呼曰庚癸乎則諾
(軍中不得出糧故爲私隱庚西方主榖癸北方主水傳/言呉子不與士共飢渴所以亡麤七奴切呼火故切)王欲伐
宋殺其丈夫而囚其婦人(以宋不㑹黃池故言呉人悖惑文/直兩切本或作大夫誤悖𥙷内切)人
宰嚭曰可勝也而弗能居也乃歸○冬呉及越平(終伍貟/之言)
春秋左氏傳卷第二十九
春秋經傳集解哀下第三十
　　　　　　　　　　杜氏　盡二十七年
經十有四年春西狩獲麟(麟者仁獸聖王之嘉瑞也時無明王/出而遇獲仲尼傷周道之不興感嘉)
(瑞之無應故因魯春秋而脩中興之敎絶筆於獲麟之一句所/感而作固所以爲終也冬獵曰狩蓋虞人脩常職故不書狩者)
(大野在魯西故言西狩得用曰獲狩手又切麟吕辛切又力/珍切瑞獸也解見詩音瑞常恚切應應對之應中丁仲切)○
小邾射以句繹來奔(射小邾大夫句繹地名春秋止於獲麟故/射不在三叛人之數自此以下至十六年)
(皆魯史記之文弟子雖存孔子卒故并録以/續孔子所脩之經射音亦句古侯切繹音亦)○夏四月齊陳恒
執其君寘于舒州(寘之/切)○庚戌叔還卒(無/傳)○五月庚申朔日有
食之(無/傳)陳宗豎出奔楚(無傳豎/上主切)○宋向魋入于曹以叛(曹宋邑/向舒亮)
(切魋徒/囬切)○莒子狂卒(無傳狂/其廷切)○六月宋向魋自曹出奔衛○宋
向巢來奔○齊人弑其君壬于舒州○秋晉趙鞅帥師伐衛(無/傳)
(鞅於/丈切)○八月辛丑仲孫何忌卒○冬陳宗豎自楚復入于陳陳
人殺之(無傳復/扶又切)○陳轅買出奔楚(無/傳)○有星孛(無傳不言所在/史失之孛歩内)
(切)○饑(無/傳)
傳十四年春西狩於大野叔孫氏之車子鉏商獲麟(大野在高/平鉅野縣)
(東北大澤是也車子微/者鉏商名鉏仕居切)以爲不祥以賜虞人(時所未甞見故怪/之虞人掌山澤之)
(官)仲尼觀之曰麟也然後取之(言魯史所以/得書獲麟)○小邾射以句繹
來奔曰使季路要我吾無盟矣(子路信誠故欲得與相要誓而/不須盟孔子弟子旣續書魯䇿)
(以繫於經丘明亦隨而傳之終於哀公以卒前事其異事/則皆略而不傳故此經無傳者多要於妙切又一遥切)使子
路子路辭季康子使冉有謂之曰千乗之國不信其盟而信子
之言子何辱焉對曰魯有事于小邾不敢問故死其城下可也
彼不臣而濟其言是義之也由弗能(濟成也乗繩/證切年内同)○齊簡公之
在魯也闞止有寵焉(簡公悼公陽生子壬也闞止/子我也事在六年闞苦暫切)及即位使爲
政陳成子憚之驟顧諸朝(成子陳常心不安故數顧之憚/大旦切驟仕救切數所角切)諸御
鞅言於公(鞅齊/大夫)曰陳闞不可並也君其擇焉(擇用/一人)弗聽子我夕
(夕視/事)陳逆殺人逢之(陳逆子行陳氏/宗也子我逢之)遂執以入(執逆/至朝)陳氏方睦
(欲謀齊國/故宗族和)使疾而遺之潘沐備酒肉焉(使詐病因内潘沐并得/内酒肉潘米汁可以沐)
(頭遺唯季切潘芳袁/切沐音木汁之十切)饗守囚者醉而殺之而逃子我盟諸陳於
陳宗(失陳逆懼其反/爲患故盟之)初陳豹欲爲子我臣(豹亦陳/氏族)使公孫言己
(言己介達之介音/界媒介也亦因也)已有喪而止旣而言之(旣終/喪也)曰有陳豹者長
而上僂(肩背僂長如字又/丁丈切僂力主切)望視(目望/陽)事君子必得志(得君/子意)欲爲
子臣吾憚其爲人也(恐多/詐)故緩以告子我曰何害是其在我也
使爲臣他日與之言政說遂有寵謂之曰我盡逐陳氏而立女
若何對曰我逺於陳氏矣(言己䟽逺說音恱女音/汝逺如字又于萬切)且其違者不
過數人(違不從也/數所主切)何盡逐焉遂告陳氏子行曰彼得君弗先必
禍子子行舎於公宫(子行逃而隱於陳/氏今又隱於公宫)夏五月壬申成子兄弟
四乗如公(成子之兄弟昭子莊簡子齒宣子夷穆子安廪丘子/意兹子芒盈惠子得凡八人二人共一乗廩力甚切)
(芒音/亡)子我在幄(幄帳也聽政之處幄/於角切處昌慮切)出逆之遂入閉門(成子入/反閉門)
(不納/子我)侍人禦之(子我侍人禦本/亦作御魚吕切)子行殺侍人(素在内故/得殺之)公與婦
人飲酒于檀臺成子遷諸寢(徙公使居正/寢檀大丹切)公執戈將擊之(疑其/欲作)
(亂)大史子餘曰非不利也將除害也(言將爲公除害大音泰爲/于僞切下逆爲下注爲公)
(同)成子出舎于庫(以公/怒故)聞公猶怒將出曰何所無君子行抽劒
曰需事之賊也(言需疑則害/事需音須)誰非陳宗(言陳氏宗/族衆多)所不殺子者
有如陳宗(言子若欲出我必/殺子明如陳宗)乃止子我歸屬徒攻闈與大門(闈/宫)
(中小門大門公門也/屬之欲切闈音韋)皆不勝乃出陳氏追之失道於弇中適豐
丘(弇中狹路豐丘陳氏邑弇/於檢切又音淹狹音洽)豐丘人執之以告殺諸郭關(齊關/名)
成子將殺大陸子方(子方子/我臣)陳逆請而免之以公命取車於道
(子方取道/中行人車)及耏衆知而東之(知其矯命奪車逐使東耏/音而矯本又作橋居表切)出雍門
(齊城門也/雍於用切)陳豹與之車弗受曰逆爲余請豹與余車余有私焉
事子我而有私於其讎何以見魯衛之士(傳言陳氏務/施施式氏切)東郭賈
奔衛(賈即/子方)庚辰陳恒執公于舒州公曰吾早從鞅之言不及此
(悔不誅/陳氏)○宋桓魋之寵害於公(恃寵/驕盈)公使夫人驟請享焉而將
討之(夫人景公母也數請享飲/欲因請討之數所角切)未及魋先謀公請以鞌易薄(鞌/向)
(魋邑薄公邑欲因易邑爲/公享宴而作亂鞌音安)公曰不可薄宗邑也(宗廟/所在)乃益鞌七
邑而請享公焉(僞喜於/受賜)以日中爲期家備盡往(甲兵/之備)公知之告
皇野曰余長魋也(少長育之皇野司馬子/仲長丁丈切少詩照切)今將禍余請即救司
馬子仲曰有臣不順神之所惡也而況人乎敢不承命不得左
師不可(左師向魋兄向/巢也惡烏路切)請以君命召之左師毎食擊鍾聞鍾聲
公曰夫子將食旣食又奏(奏/樂)公曰可矣以乗車往曰迹人來告
(主迹禽獸者/迹子亦切)曰逢澤有介麋焉(地理志言逢澤在熒陽開封縣/東北逺疑非介大也介音界麋)
(九倫切獐也本/又作麋亡悲切)公曰雖魋未來得左師吾與之田若何(皇野稱/公命)
君憚告子(難以游戲煩大/臣難乃旦切)野曰甞私焉(甞試/也)君欲速故以乗車
逆子與之乗至公告之故拜不能起司馬曰君與之言(使公與/要誓)
公曰所難子者上有天下有先君(言雖誅魋要不負/言使禍難及子)對曰魋之
不共宋之禍也敢不唯命是聽司馬請瑞焉(瑞符節/以發兵)以命其徒
攻桓氏(桓氏/向魋)其父兄故臣曰不可(司馬故臣與/桓魋無怨者)其新臣曰從吾
君之命遂攻之子頎騁而告桓司馬(子頎桓魋弟桓司馬即/魋也頎音祈騁勑領切)司
馬欲入(入攻/君)子車止之(車亦/魋弟)曰不能事君而又伐國民不與也
祇取死焉向魋遂入于曹以叛(八年宋滅曹以/爲邑祇音支)六月使左師巢
伐之欲質大夫以入焉(巢不能克魋恐公怒欲得國内/大夫爲質還八國質音致下同)不能亦
入于曹取質(不能得大夫故入曹劫曹/人子弟而質之欲以自固)魋曰不可旣不能事君
又得罪于民將若之何乃舎之(舎曹子弟舎/音赦又音捨)民遂叛之向魋奔
衛向巢來奔宋公使止之曰寡人與子有言矣不可以絶向氏
之祀辭曰臣之罪大盡滅桓氏可也若以先臣之故而使有後
君之惠也若臣則不可以入矣司馬牛致其邑與珪焉而適齊
(牛桓魋弟也/珪守邑符信)向魋出於衛地公文氏攻之(公文氏/衛大夫)求夏后氏之
璜焉與之他玉而奔齊陳成子使爲次卿司馬牛又致其邑焉
而適呉(示不與魋同夏/戸雅切璜音黃)呉人惡之而反趙簡子召之陳成子亦
召之卒於魯郭門之外阬氏葬諸丘輿(阬氏魯人也秦山南城/縣西北有輿城録其卒)
(葬所在愍賢者失所惡烏路/切阮苦庚切或音剛輿音餘)○甲午齊陳恒弑其君壬于舒州
(壬簡/公也)孔丘三日齊而請伐齊三公曰魯爲齊弱乆矣子之伐之
將若之何對曰陳恒弑其君民之不與者半以魯之衆加齊之
半可克也公曰子告季孫孔子辭(辭不告齊側皆切一本又/作齊三如字又息暫切)退
而告人曰吾以從大夫之後也故不敢不言(甞爲大夫而/去故言後)○初
孟孺子洩將圉馬於成(洩孟㦤子之子孟武伯也圉畜養/也成孟氏邑洩息列切圉魚吕切)成宰
公孫宿不受曰孟孫爲成之病不圉馬焉(病謂民貧困/爲于僞切)孺子怒
襲成從者不得入乃反成有司使孺子鞭之(恨恚故鞭成有司/之使人從才用切)
(恚一/瑞切)秋八月辛丑孟懿子卒成人奔喪弗内袒免哭于衢聽共
弗許(請聽命共使内如字又音納袒/音但免音問衢其俱切共音恭)懼不歸(不敢歸成爲/明年成叛傳)
經十有五年春王正月成叛○夏五月齊髙無㔻出奔北燕(無/傳)
(平普/悲切)○鄭伯伐宋(無/傳)○秋八月大雩(無傳雩/音于)○晉趙鞅帥師伐
衛(無/傳)○冬晉侯伐鄭(無/傳)○及齊平(魯與/齊平)○衛公孟彄出奔齊(無/傳)
(彄苦/侯切)
傳十五年春成叛于齊武伯伐成不克遂城輸(以偪/成)○夏楚子
西子期伐呉及桐汭(宣城廣德縣西南有桐水出白/石山西北入丹陽湖汭如銳切)陳侯使公
孫貞子弔焉(弔爲楚/所伐)及良而卒(良呉/地)將以尸入(聘禮若賔死未/將命則旣斂於)
(棺造於朝介將命斂力/驗切造七報切介音界)呉子使大宰嚭勞且辭曰以水潦之不
時無乃廪然隕大夫之尸(廪然傾動貌勞力報切又/音老廩力甚切隕于敏切)以重寡君
之憂寡君敢辭上介芋尹蓋對(蓋陳大夫貞子上介重直用切/寡君敢辭上介絶句芋于付切)
曰寡君聞楚爲不道荐伐呉國(荐重也荐/在徧切)滅厥民人寡君使蓋
備使弔君之下吏(備猶副也使所吏/切盡芋尹蓋辭同)無禄使人逢天之慼大命
隕隊絶丗于良(絶丗猶/言棄丗)廢日共積(廢行道之日以共具殯歛所/積聚之用共音恭積子賜切)
(又如字殯必刃切/聚才喻切又如字)一日遷次(一日便遷次/不敢留君命)今君命逆使人曰無
以尸造于門是我寡君之命委于草莽也且臣聞之曰事死如
而喪宗國將焉用之(喪宗國謂以邑入齊使魯/有危亡之禍焉於䖍切)成曰善哉吾不
早聞命(傳言仲尼之徒/皆忠於魯國)陳成子館客(使景伯子/贛就館)曰寡君使恒告
曰寡人願事君如事衛君(言衛與齊同好西/魯未肯好呼報切)景伯揖子贛而進
之對曰寡君之願也昔晉人伐衛(在定/八年)齊爲衛故伐晉冠氏喪
車五百(在定九年冠氏陽平館/陶縣冠如字又古喚切)因與衛地自濟以西禚媚杏以
南書社五百(二十五家爲一社籍書而/致之濟子禮切禚諸若切)呉人加敝邑以亂(在八/年)
齊因其病取讙與闡(亦在/八年)寡君是以寒心若得視衛君之事君
也則固所願也成子病之乃歸成(病其/言也)公孫宿以其兵甲入于
嬴(嬴齊邑/嬴音盈)○衛孔圉取大子蒯聵之姊生悝(孔圉孔文子也蒯/聵姊孔伯姬圉魚)
(吕切蒯苦怪切聵/魚怪切悝苦回切)孔氏之腎渾良夫長而美孔文子卒通於内
(通伯姬渾戸門切/長丁丈切又如字)大子在戚孔姬使之焉(使良夫詣大子所/使所吏切又如字)大
子與之言曰苟使我入獲國服冕乗軒三死無與(冕大夫服軒/大夫車三死)
(死罪三與/音預)與之盟爲請於伯姬(良夫爲/大子請)閏月良夫與大子入舎
於孔氏之外圃(圃園圃/布五切)昏二人蒙衣而乗(二人大子與良夫蒙/衣爲婦人服也乗繩)
(證切/下同)寺人羅御如孔氏孔氏之老欒寧問之稱姻妾以告(自稱/昏姻)
(家妾欒力丸/切姻音因)遂入適伯姬氏旣食孔伯姬杖戈而先大子與五
人介輿豭從之(介被甲輿豭豚欲以盟杖直亮/切又音丈豭音加𬒳皮寄切)迫孔悝於廁彊
盟之(孔氏專政故劫孔悝欲令逐輒孔悝本又作叔/悝厠初吏切彊其丈切劫居業切今力呈切)遂劫以登
臺欒寧將飲酒炙未熟聞亂使告季子(季子子路也爲孔/氏邑宰炙章夜切)召獲
駕乗車(召獲衛大夫駕乗車/言不欲戰召上照切)行爵食炙奉衛侯輒來奔季子將
入遇子羔將出(子羔衛大夫髙柴/孔子弟子將出奔)曰門巳閉矣季子曰吾姑至
焉(且欲/至門)子羔曰弗及不踐其難(言政不及己可不須踐/其難難乃旦切下皆同)季子曰
食焉不辟其難(謂食孔/氏禄)子羔遂出子路入及門公孫敢門焉(守/門)
曰無入爲也(言輒巳出無爲/復入復扶又切)季子曰是公孫也求利焉而逃其
難由不然利其禄必救其患有使者出乃入(因門開而入/使所吏切)曰大
子焉用孔悝雖殺之必或繼之(言巳必繼孔悝爲難/攻大子焉於䖍切)且曰大子
無勇若燔臺半必舎孔叔大子聞之懼下石乞盂黶敵子路(二/子)
(蒯聵黨敵當也燔音煩舎音/捨又如字盂音于黶於減切)以戈擊之斷纓子路曰君子死冠
不免(不使冠在地/斷丁管切)結纓而死孔子聞衛亂曰柴也其來由也死
矣孔悝立莊公(莊公蒯/聵也)莊公害故政欲盡去之(故政輒之臣/去起吕切)先
謂司徒瞞成曰寡人離病於外乆矣子請亦甞之歸告禇師比
欲與之伐公不果(比禇師聲子爲明年瞞成/奔起瞞莫干切禇中吕切)
經十有六年春王正月已卯衛丗子蒯聵自戚入于衛○衛侯
輒來奔(書此春/皆從告)○二月衛子還成出奔宋(即瞞成/還音旋)○夏四月已
丑孔丘卒(仲尼旣告老去位猶書卒者魯之君臣宗其聖德殊/而異之魯襄二十二年生至今七十三也四月十八)
(日乙丑無已丑已丑五月十二日日月必有誤釋文孔子卒孔/子作春秋終於獲麟之一句公羊榖梁經是也弟子欲記聖師)
(之卒故採魯史記以續夫子之經而終於此丘明因隨而作傳/終於哀公從此巳下無復經矣魯襄二十二年生至今七十三)
(也本或作魯襄二十三年生至今七十/二則與史記孔子丗家異此本非也)
傳十六年春瞞成禇師比出奔宋(欲伐莊公/不果而奔)○衛侯使鄢武子
告于周(武子衛大夫肸也鄢/於䖍切肸許乙切)曰蒯聵得罪于君父君母逋竄于
晉晉以王室之故不棄兄弟寘諸河上(河上戚也逋布呉切/竄七亂切寘之䜴切)天
誘其衷獲嗣守封焉使下臣肸敢告執事王使單平公對曰肸
以嘉命來告余一人往謂叔父余嘉乃成丗復爾禄次敬之哉
(繼父之丗還居君之禄次衷音/忠單音善余嘉乃成丗絶句)方天之休(言天方受爾以休/休許虬切美也)弗
敬弗休悔其可追(傳終蒯/聵之事)○夏四月己丑孔丘卒公誄之曰旻
天不弔不憖遺一老俾屏余一人以在位(仁覆閔下故稱旻天/弔至也憖且也俾使)
(也屏蔽也誄力䡃切說文云謚也旻亡巾切弔/如字又音的憖魚覲切俾必爾切屏必領切)煢煢余在疚嗚
呼哀哉尼父無自律(疚病也律法也言喪尼父無以自爲法/煢求營切疚久又切父音甫喪息浪切)子
贛曰君其不没於魯乎夫子之言曰禮失則昏名失則愆失志
爲昏失所爲愆生不能用死而誄之非禮也稱一人非名也(天/子)
(稱一人非諸侯/之名愆起䖍切)君兩失之○六月衛侯飲孔悝酒於平陽(東郡/燕縣)
(東北有平陽/亭飲於鴆切)重酬之大夫皆有納焉(納財/賄也)醉而送之夜半而遣
之(夜遣者慙負孔悝不/欲令人見令力呈切)載伯姬於平陽而行(載其母/俱去)及西門(平/陽)
(門)使貳車反祏於西圃(使副車還取廟主西圃孔氏廟所在祏/藏主石函祏音石圃布五切函音咸)
子伯季子初爲孔氏臣新登于公(升爲/大夫)請追之遇載祏者殺而
乗楚車(子伯殺/載祏者)許公爲反祏(孔悝怪載祏者久不來使公爲反/逆之許公爲如字人姓名反本亦)
(作返/音同)遇之曰與不仁人爭明無不勝(不仁人謂子伯季子也明/無不勝言必勝爭爭鬪之)
(爭)必使先射射三發皆逺許爲許爲射之殪(傳言子伯不仁所/以死也射食亦切)
(下同發如字一音廢/逺于萬切殪於計切)或以其車從(從公爲從才/用切又如字)得祐於橐中孔
悝出奔宋(槖音/託)○楚大子建之遇䜛也自城父奔宋(在昭十九/年父音甫)
入辟華氏之亂於鄭(在昭二十年/華戸化切)鄭人甚善之又適晉與晉人
謀襲鄭乃求復焉鄭人復之如初晉人使諜於子木請行而期
焉(請行襲鄭之期子木/即建也諜徒協切)子木暴虐於其私邑邑人訴之鄭人省
之得晉諜焉遂殺子木其子曰勝在呉子西欲召之葉公曰吾
聞勝也詐而亂無乃害乎(葉公子髙沈諸/梁也葉始涉切)子西曰吾聞勝也信
而勇不爲不利舎諸邊竟使衛藩焉(使爲藩屏之衛竟/音境藩方元切)葉公曰
周仁之謂信(周親/也)率義之謂勇(率行/也)吾聞勝也好復言(言之所/許必欲)
(復行之不顧道/理好呼報切)而求死士殆有私乎(私謀/復讎)復言非信也期死非
勇也(期必/也)子必悔之弗從召之使處呉竟爲白公(白楚邑也汝/隂襃信縣西)
(南有/白亭)請伐鄭子西曰楚未節也(言楚國新復政/令猶未得節制)不然吾不忘也
他日又請許之未起師晉人伐鄭楚救之與之盟勝怒曰鄭人
在此讎不逺矣(比子西/於鄭人)勝自厲劒子期之子平見之曰王孫何
自厲也曰勝以直聞不告女庸爲直乎將以殺爾父平以告子
西子西曰勝如卵余翼而長之(以鳥爲喻女音汝卵/來管切長丁丈切)楚國第(用/士)
(之次第第大/細切注同)我死令尹司馬非勝而誰勝聞之曰令尹之狂
也得死乃非我(言我必殺之若得自死我/乃不復成人復扶又切)子西不悛勝謂石乞
(石乞勝之徒/悛七全切)曰王與二卿士(二卿士子/西子期)皆五百人當之則可矣
乞曰不可得也(五百人/不可得)曰市南有熊冝僚者若得之可以當五
百人矣乃從白公而見之與之言說告之故辭(告欲作亂冝僚/辭距之熊音雄)
(冝僚者本或作熊相冝/僚相息亮切說音恱)承之以劒不動(抜劒指其/喉喉音侯)勝曰不爲利
謟不爲威惕不洩人言以求媚者去之呉人伐愼曰公敗之(汝/隂)
(愼縣也爲于僞切謟勑撿切惕/他歷切洩息列切又以制切)請以戰備獻(與呉戰之所得鎧/杖兵器皆備而獻)
(之欲固以爲亂鎧/苦代切杖直亮切)許之遂作亂秋七月殺子西子期于朝而劫
惠王子西以袂掩面而死(慙於葉公劫居/業切𬒮彌丗切)子期曰昔者吾以力
事君不可以弗終抉豫章以殺人而後死(以效其多力豫章/大木抉烏穴切)石
乞曰焚庫弑王不然不濟白公曰不可弑王不祥焚庫無聚將
何以守矣乞曰有楚國而治其民以敬事神可以得祥且有聚
矣何患弗從葉公在蔡(蔡遷州來楚并/其地聚才住切)方城之外皆曰可以入
矣子髙曰吾聞之以險徼幸者其求無饜偏重必離(險猶惡也/所求無饜)
(則不安譬如物偏重則離敗欲須/其斃而討之徼古堯切饜於豔切)聞其殺齊管脩也而後入(管/脩)
(楚賢大夫故齊管仲之/後聞其殺賢知其可討)白公欲以子閭爲王(子閭平王子/啓五辭玉者)子閭
不可遂劫以兵子閭曰王孫若安靖楚國厈正王室而後庇焉
啓之願也敢不聽從若將專利以傾王室不顧楚國有死不能
(不能從庇必/利切又音秘)遂殺之而以王如髙府(髙府楚/別府)石乞尹門(爲門/尹)圉
公陽穴宫負王以如昭夫人之宫(公陽楚大夫昭夫人/王母越女圉魚吕切)葉公亦
至及北門或遇之曰君胡不胄國人望君如望慈父母焉盗賊
之矢若傷君是絶民望也若之何不胄乃胄而進又遇一人曰
君胡胄國人望君如望歳焉(歳年榖也/胄直又切)日日以幾(兾君來幾音/兾本或作兾)
若見君面是得艾也(艾安也艾魚廢/切又五蓋切)民知不死其亦夫有奮心
猶將旌君以徇於國(旌表也夫方于切或音扶奮/方問切旌音精徇似俊切)而文掩面以
絶民望不亦甚乎乃免胄而進(言葉公/得民心)遇箴尹固帥其屬將與
白公(欲與白公井/箴之林切)子髙曰微二子者楚不國矣(二子子西子期/也柏舉之敗二)
(子功/多)棄德從賊其可保乎乃從葉公使與國人以攻白公白公
奔山而縊其徒微之(微匿也與羊汝切一本作使興國人如字/興謂興廢也縊一賜切微如字爾雅云匿)
(微也匿女/力切)王拘石乞而問白公之死焉對曰余知其死所而長
者使余勿言(長者謂白公也拘音/俱長丁丈切注同)曰不言將烹乞曰此事克則
爲卿不克則烹固其所也何害乃烹石乞王孫燕奔頯黃氏(燕/勝)
(弟頯黃呉地烹普庚切燕烏賢切/又烏練切頯求龜切舊求悲切)沈諸梁兼二事(二事令/尹司馬)國寧
(寧安/也)乃使寧爲令尹(子西之子/子國也)使寛爲司馬(子期/之子)而老於葉(傳/終)
(言之葉/始渉切)○衛侯占夢嬖人(以能占夢見/愛嬖必計切)求酒於大叔僖子(僖子/大叔)
(遺大/音泰)不得與卜人比而告公曰君有大臣在西南隅弗去懼害
(託占卜夢而言比/毗志切去起呂切)乃逐大叔遺遺奔晉衛侯謂渾良夫曰吾繼
先君而不得其器若之何(國之寳器/輒皆將去)良夫代執火者而言(將密/謀屏)
(左/右)曰疾與亡君皆君之子也召之而擇材焉可也(召/輒)若不材器
可得也(輒若不材可廢/其身自得其器)豎告大子(大子/疾)大子使五人輿豭從已
劫公而彊盟之(盟求必立已豭/音加彊其丈切)且請殺良夫公曰其盟免三死
(盟在十/五年)曰請三之後有罪殺之公曰諾哉
傳十七年春衛侯爲虎幄於籍圃(於籍田之圃新造幄幕皆以/虎獸爲飾幄於角切幕武愽)
(切)成求令名者而與之始食焉大子請使良夫(以良夫應爲今/名釋文成絶句)
(求令名者絶句/應應對之應)良夫乗衷甸兩牡(衷甸一轅卿車甸時證切說/文作佃云中也春秋乗中佃)
(一轅車也/牡茂后切)紫衣狐裘(紫衣/君服)至袒裘不釋劒而食(食而熱故偏袒/亦不敬袒音但)
大子使牽以退數之以三罪而殺之(三罪紫衣/袒裘帶劒)○三月越子伐
呉呉子禦之笠澤夾水而陳越子爲左右句卒(句卒鉤伍相著/別爲左右屯禦)
(魚吕切笠音立夾居洽切陳直覲/切句古侯切卒子忽切著直略切)使夜或左或右鼔譟而進呉
師分以御之越子以三軍潜渉當呉中軍而鼔之呉師大亂遂
敗之(左右句卒爲聲勢以分呉軍而三軍精卒并力擊/其中軍故得勝也譟素報切并如字又必政切)○晉趙
鞅使告于衛曰君之在晉也志父爲主請君若大子來以免志
父不然寡君其曰志父之爲也(恐晉君爲志/父敎使不來)衛侯辭以難大子
又使㭬之(㭬許父欲速得其處難乃/旦切㭬中角切處昌慮切)夏六月趙鞅圍衛齊國觀
陳瓘救衛(國觀國書之子觀亡/喚切下陳瓘音同)得晉人之致師者子玉使服而
見之(釋囚服服/其本服)曰國子實執齊柄而命瓘曰無辟晉師豈敢廢命
(欲必敵晉/柄彼命切)子又何辱(言不須來致/師自將往戰)簡子曰我卜伐衛未卜與齊
戰乃還(畏子/玉)○楚白公之亂陳人恃其聚而侵楚(聚積聚也聚/才住切下註)
(邑聚同積/子賜切)楚旣寧將取陳麥楚子問師於大師子榖與葉公諸
梁子榖曰右領差車與左史老皆相令尹司馬以伐陳其可使
也(言此二人皆甞輔相子西子期伐陳今復可/使帥所類切相息亮切下而相同復扶又切)子髙曰率賤民
慢之懼不用命焉(右須左史皆楚賤官率/所類切本又作帥下同)子榖曰觀丁父都俘
也武王以爲軍率(楚武王鄀音/若俘芳夫切)是以克州蓼服隨唐大啓羣蠻
彭仲爽申俘也文王以爲今尹實縣申息(楚文王滅申息以爲/縣蓼本又作鄝音了)
朝陳蔡封畛於汝(開封畛比至汝水/畛之忍切一音眞)唯其任也何賤之有子髙
曰天命不謟(謟疑也謟本又/作滔佗刀切)令尹有憾於陳(十五年子西伐呉/陳使貞子弔呉以)
(此爲恨憾本又/作感戸暗切)天若亡之其必令尹之子是與君蓋舎焉(舎右/領與)
(左史盍戸臘切/舎音捨又音赦)臣懼右領與左史有二俘之賤而無其令德也
王卜之武城尹吉(武城尹子西子/公孫朝朝如字)使帥師取陳麥陳人御之敗
遂圍陳秋七月己卯楚公孫朝帥師滅陳(終鄭禆竈言五及鶉/火陳卒亡鶉音純)
○王與葉公枚卜子良以爲令尹(枚卜不斥言所卜以令龜/子良惠王弟枚亡杯切)沈
尹朱曰吉過於其志(志望/也)葉公曰王子而相國過將何爲(過相/將爲)
(王/也)他日改卜子國而使爲令尹(子國/寧也)○衛侯夢于北宫見人登
昆吾之觀(衛有觀在古昆吾氏之虚今濮陽城中/觀工喚切注同虚去魚切下同濮音卜)被髮北面而
譟曰登此昆吾之虚緜緜生之瓜(緜緜瓜初生也良夫言已有/以小成大之功若瓜之初生)
(謂使衛侯得國𬒳/皮義切瓜古華切)余爲渾良夫叫天無辜(本盟當免三死而并/數一時之事爲三罪)
(殺之故自謂無辜并/必政切數所主切)公親筮之胥彌赦占之(赦衛/筮史)曰不害與之
邑寘之而逃奔宋(言衛侯無道卜人不敢以實對懼/難而逃難乃旦切及下難作同)衛侯貞卜
(正卜夢/之吉㓙)其繇曰如魚竀尾(竀赤色魚勞則尾赤/繇直又切竀勑呈切)衡流而方羊裔
焉(橫流方羊不能自安裔水邊言衛侯將若此/魚衡華盲切又如字羊蒲郎切裔以制切)大國滅之將亡
闔門塞竇乃自後踰(此皆繇辭闔戸/臘切竇音豆)冬十月晉復伐衛(春伐未/得志故)
(復扶/又切)入其郛將入城簡子曰止叔向有言曰怙亂滅國者無後
(不欲乗人之衰向/許丈切怙音戸)衛人出莊公而與晉乎晉立襄公之孫般師
而還十一月衛侯自鄄入般師出(辟蒯聵也般/音班鄄音絹)初公登城以望
見戎州(戎州/戎邑)問之以告公曰我姬姓也何戎之有焉(言姬姓國/何故有戎)
(邑)翦之(削壞其/邑聚)公使匠久(久不/休息)公欲逐石圃(石圃衛卿石惡/從子從才用切)未
及而難作辛巳石圃因匠氏攻公公闔門而請弗許踰于北方
而隊折股(終如卜言乃自後踰隊直/類切折之設切股音古)戎州人攻之大子疾公子
青踰從公(青疾/弟)戎州人殺之公入于戎州已氏(已氏戎人姓已/音紀又音祀)
初公自城上見已氏之妻髮美使髠之以爲吕姜髢(吕姜莊公/夫人髢髲)
(也髠苦存切髢大計切/又庭計切髲皮義切)旣入焉而示之璧曰活我吾與女璧已
氏曰殺女璧其焉往遂殺之而取其璧衛人復公孫般師而立
之十二月齊人伐衛衛人請平立公子起(起靈公子女音汝/下同焉於䖍切)執
般師以歸舎諸潞(潞齊邑/潞音路)○公㑹齊侯盟于蒙(齊侯簡公弟平/公敬也蒙在東)
(莞蒙隂縣西故蒙隂城也敬如字一/本作驁五報切又五刀切莞音官)孟武伯相齊侯稽首公拜
齊人怒武伯曰非天子寡君無所稽首武伯問於髙柴曰諸侯
盟誰執牛耳(執牛耳尸盟/者相息亮切)季羔曰鄫衍之役呉公子姑曹(季羔/髙柴)
(也鄫衍在七/年衍以善切)發陽之役衛石魋(發陽鄖也在十二年石魋石/曼姑之子魋徒囬切鄖音云)武
伯曰然則彘也(彘武伯名也鄫衍則大國執發陽則小國執據/時執者無常故武伯自以爲可執彘直例切)
○宋皇瑗之子麇(瑗宋右師瑗于/眷切麇九倫切)有友曰田丙而奪其兄酁般
邑以與之酁般愠而行告桓司馬之臣子儀克(克在下邑不與/魋亂故在酁仕)
(咸切愠紆問切/怒也與音預)子儀克適宋告夫人曰麇將納桓氏公問諸子
仲(子仲/皇野)初子仲將以𣏌姒之子非我爲子(爲適子𣏌姒子仲妻/姒音似適丁歷切)
麇曰必立伯也(伯非/我兄)是良材子仲怒弗從故對曰右師則老矣
不識麇也(言右師老不能爲/亂麇則不可知)公執之(執/麇)皇瑗奔晉召之(召今還令/力呈切)
傳十八年春宋殺皇瑗公聞其情復皇氏之族使皇緩爲右師
(言宋景公無常也緩瑗從/子瑗戸管切從才用切)○巴人伐楚圍鄾(鄾楚邑/鄾音憂)初右司馬
子國之卜也觀瞻曰如志(子國未爲令尹時卜爲右司馬得吉/兆如其志觀瞻楚開卜大夫觀從之)
(後)故命之(命以爲/右司馬)及巴師至將卜帥王曰寧如志何卜焉(寧子/國也)
(帥所/類切)使帥師而行請承(承/佐)王曰寢尹二尹勤先君者也(栢舉之/役寢尹)
(呉由干以皆受戈工尹固執燧象奔呉/師皆爲先君勤勞燧音遂爲于僞切)三月楚公孫寧呉由于
薳固敗巴師于鄾故封子國於析君子曰惠王知志(知用其意/薳于委切)
(析星/歷切)夏書曰官占唯能蔽志昆命于元龜(逸書也官占卜筮之/官蔽斷也昆後也言)
(當先斷意後用龜也蔽必丗切尚書能作克克/亦能也昆命于元龜本依尚書斷丁亂切)其是之謂乎志
曰聖人不煩卜筮惠王其有焉(不疑故/不卜也)○夏衛石圃逐其君起
起奔齊(齊所/立故)衛侯輒自齊復歸逐石圃而復石魋與大叔遺(皆/蒯)
(聵所/逐)
傳十九年春越人侵楚以誤呉也(誤呉使/不爲備)夏楚公子慶公孫寛
追越師至冥不及乃還(冥越地冥/亡丁切)○秋楚沈諸梁伐東夷(報/越)三
夷男女及楚師盟于敖(從越之夷三種敖東夷/地敖五刀切種章勇切)○冬叔青如京
師敬王崩故也(言敬王能終其丗終萇弘言東王必大克叔青/叔還子釋文敬王崩故也案傳敬王崩在此年)
(丗本亦爾丗族譜云敬王四十二年崩敬王子元王十年春秋/之傳終矣據此則敬王崩當在哀公十七年史記周本紀及十)
(二諸侯年表敬王四十二年崩子元王仁立則敬王是魯哀十/八年崩也六國年表起自元王及本紀皆云元王八年崩子定)
(王介立定王元年是魯哀公之二十七年與杜預丗族譜爲異/又丗本云魯哀公二十年是定王介崩子元王赤立則定王之)
(崩年是魯哀公二十七年/也衆說不同未詳其正也)
傳二十年春齊人來徴㑹夏㑹于廪丘爲鄭故謀伐晉(十五年/晉伐鄭)
(廩力甚切爲于/僞切下爲降同)鄭人辭諸侯秋師還(終叔向言/晉公室卑)○呉公子慶忌
驟諫呉子曰不改必亡弗聽(呉子/弗聽)出居于艾(艾呉邑豫章有/艾縣艾五蓋切)遂
適楚聞越將伐呉冬請歸平越遂歸欲除不忠者以說于越呉
人殺之(言其不量力說/如字又音恱)十一月越圍呉趙孟降於喪食(趙孟襄/子無恤)
(時有父簡/子之喪)楚隆曰三年之喪親暱之極也主又降之無乃有故
乎(楚隆襄子家/日暇女乙切)趙孟曰黃池之役先主與呉王有質(黃池在十/三年先主)
(簡子質盟信/也質如字)曰好惡同之今越圍呉嗣子不廢舊業而敵之(嗣/子)
(襄子自謂欲/敵越救呉)非晉之所能及也吾是以爲降楚隆曰若使呉王
知之若何趙孟曰可乎隆曰請甞之(甞試/也)乃往先造于越軍曰
呉犯間上國多矣聞君親討焉諸夏之人莫不欣喜唯恐君志
之不從請入視之許之告于呉王曰寡君之老無恤使陪臣隆
敢展謝其不共(展陳也造七報切間間厠/之間夏戸雅切共音恭)黃池之役君之先臣
志父得承齊盟曰好惡同之今君在難無恤不敢憚勞非晉國
之所能及也使陪臣敢展布之王拜稽首曰寡人不佞不能事
越以爲大夫憂拜命之辱與之一簞珠(簞小笥難乃旦切/簞音丹笥絲嗣切)使問
趙孟(問遺也遺/唯季切)曰句踐將生憂寡人寡人死之不得矣王曰溺
人必笑吾將有問也(以自喻所問不急猶溺人不知所/爲而反笑句古侯切溺乃歷切)史黯何
以得爲君子(晉史黯云不及四十年呉當/亡呉王感問此也黯於減切)對曰黯也進不見惡
(時行/則行)退無謗言(時止則止/謗博浪切)王曰冝哉
傳二十一年夏五月越人始來(越旣勝呉欲霸中國始/遣使適魯使所吏切)○秋八
月公及齊侯邾子盟于顧齊人責稽首(責十七年齊侯爲公稽/首不見荅顧齊地爲于)
(僞切年末/文注同)因歌之曰魯人之臯數年不覺使我髙蹈(臯緩也髙/蹈猶逺行)
(也言魯人臯緩數年不知荅齊稽首故使我高蹈來爲/此㑹臯古刀切數所主切覺音角又古孝切蹈徒報切)唯其儒
書以爲二國憂(二國齊邾也言魯據周禮不肯/荅稽首令齊邾逺至令力呈切)是行也公先至
于陽榖(先期至也/先悉薦切)齊閭丘息曰君辱舉玉趾以在寡君之軍(息/閭)
(丘明/之後)羣臣將傳遽以告寡君比其復也君無乃勤爲僕人之未
次(次舎也傳中戀切遽/其據切比必利切)請除館於舟道(舟道/齊地)辭曰敢勤僕人(不/敢)
(勤齊僕爲/魯除館)
傳二十二年夏四月邾隱公自齊奔越曰呉爲無道執父立子
越人歸之大子革奔越(邾隱公八年爲呉/所囚十年奔齊)○冬十一月丁卯越
滅呉請使呉王居甬東(甬東越地㑹稽句章縣東海中洲也甬/音勇㑹古外切稽古兮切句九具切如)
(淳音枸韋昭亦音枸洲/音州水中可居曰洲)辭曰孤老矣焉能事君乃縊越人以歸
(以其尸歸終史墨子胥之/言也焉於䖍切縊一賜切)
傳二十三年春宋景曹卒(景曹宋元公夫人小/邾女季桓子外祖母)季康子使冉有
弔且送葬曰敝邑有社稷之事使肥與有職競焉(肥康子名競/遽也與音預)
是以不得助執紼使求從輿人(求冉有名輿衆也/紼音弗輿音餘)曰以肥之得
備彌甥也(彌逺也康子父之/舅氏故稱彌甥)有不腆先人之産馬使求薦諸夫
人之宰(薦進也腆/他典切)其可以稱旌繁乎(稱舉也繁馬飾繁纓也終/樂祁之言政在季氏繁歩)
(干/切)○夏六月晉荀瑶伐齊(荀瑶荀躒之孫知/伯襄子知音智)髙無㔻帥師御之
知伯視齊師馬駭遂驅之曰齊人知余旗其謂余畏而反也及
壘而還將戰長武子請卜(武子晉大夫御魚/吕切壘力軌切)知伯曰君告于天
子而卜之以守龜於宗桃吉矣吾又何卜焉且齊人取我英丘
君命瑶非敢燿武也治英丘也(治齊取英丘守手/又切桃他彫切)以辭伐罪足
矣何必卜壬辰戰于犂丘(犂丘隰也犂力兮切/隰音習本亦作濕)齊師敗績知伯
親禽顔庚(顔庚齊大夫顔/涿聚涿丁角切)○秋八月叔青如越始使越也越諸
鞅來聘報叔青也(使所/吏切)
傳二十四年夏四月晉侯將伐齊使來乞師曰昔臧文仲以楚
師伐齊取榖(在僖二/十六年)宣叔以晉師伐齊取汶陽(在成二年/汶音問)寡君
欲徼福於周公願乞靈於臧氏(以臧氏岀勝齊故欲/乞其威靈徼古堯切)臧石帥師
會之取廩丘(石臧賔/如之子)軍吏令繕將進(晉軍吏也繕治/戰備繕市戰切)萊章曰君
卑政暴(萊章齊大/夫萊音來)往歳克敵(禽顔/庚)今又勝都(取廪/丘)天奉多矣又
焉能進是躗言也(躗過也奉扶用切焉於䖍切躗户快切謂過/謬之言服云僞不信言也字林作㦣云夢言)
(意不慧也/音于例切)役將班矣晉師乃還餼臧石牛(生曰餼餼/許器切)大史謝之
(晉大史/大音泰)曰以寡君之在行(在軍/行)牢禮不度(不如/禮度)敢展謝之(終臧/氏有)
(後於/魯)〇邾子又無道越人執之以歸(終子贛/之言)而立公子何何亦
無道(何大子/革弟)〇公子荆之母嬖(荆哀公庶子/嬖必計切)將以爲夫子使宗
人釁夏獻其禮(宗人禮官也釁許/靳切夏戸雅切)對曰無之公怒曰女爲宗司
立夫人國之大禮也何故無之對曰周公及武公娶於薛(武公/敖也)
(女音汝娶/七住切)孝惠娶於商(孝公稱惠公弗皇商宋也釋文孝惠娶/垂商定公名宋是哀公之父故釁夏爲)
(諱而稱商也稱/尺證切又如字)自桓以下娶於齊(桓公始/娶文姜)此禮也則有若以妾
爲夫人則固無其禮也公卒立之而以荆爲大子國人始惡之
(惡公惡/烏路切)○閏月公如越得大子適郢(適郢越王大子得相親說/也郢以井切適郢越王句)
(踐之大子/名說音恱)將妻公而多與之地公孫有山使告于季孫季孫懼
使因大宰嚭而納賂焉乃止(嚭故吳臣也季孫恐公因越討巳/故懼妻七計切嚭普美切賂音路)
傳二十五年夏五月庚辰衛侯出奔宋(衛侯/輙也)衛侯爲靈臺于籍
圃與諸大夫飲酒焉禇師聲子韤而登席(古者見君解韤圃布/五切禇張吕切韤亡)
(伐切足衣也/見賢遍切)公怒辭曰臣有疾異於人(足有創疾/創初羊切)若見之君將
㱿之(㱿嘔吐也㱿許角切又許/各切嘔於口切吐他故切)是以不敢(不敢/解襪)公愈怒大夫辭
之不可(共辭謝公/公不可解)禇師出公㦸其手(抵徙手屈肘如㦸形/抵音抵肘竹九切)曰必
斷而足聞之禇師與司寇亥乗曰今日幸而後亡(恐死以得亡/爲幸斷丁管)
(切乗時/證切)公之入也奪南氏邑(南氏子南之/子公孫彌牟)而奪司宼亥政公使
侍人納公文懿子之車于池(懿子公文要公有忿使人投/其車于池水中要一遥切)初衛
人翦夏丁氏(在十一年/夏戸雅切)以其帑賜彭封彌子(彭封彌子彌/子瑕帑音奴)彌子
飲公酒納夏戊之女嬖以爲夫人其弟期大叔疾之從孫甥也
(期夏戊之子姊姝之孫爲從孫甥與孫同/列飲於鴆切大音泰從如字又才用切)少畜於公以爲司徒夫
人寵衰期得罪公使三匠久公使優狡盟拳彌(優狡俳優也拳/彌衛大夫使俳)
(優盟之欲恥辱也少詩照切優音/憂狡古卯切拳音權俳皮皆切)而甚近信之故禇師比(韈登/席者)
(近附近/之近)公孫彌牟(喪邑者喪/息浪切)公文要(失車/者)司寇亥(奪政/者)司徒期
因三匠與拳彌以作亂皆執利兵無者執斤(斤工匠/所執)使拳彌入
于公宫(信近之/故得入)而自大子疾之宫譟以攻公鄄子士請禦之(鄄/子)
(士衛大夫譟息報切/鄄音絹禦魚吕切)彌援其手曰子則勇矣將若君何(言不可/救援音)
(袁)不見先君乎君何所不逞欲(先君蒯聵也亂不速奔故爲戎/州所殺欲令早去令力呈切)
且君甞在外矣豈必不反當今不可衆怒難犯休而易間也乃
出將適蒲(蒲近晉邑易以䜴切間間/厠之間下注内間君間同)彌曰晉無信不可將適鄄
(鄄齊晉界上邑彌詐/不知謀故公信之)彌曰齊晉爭我不可將適泠(泠近魯邑/泠力丁切)彌
曰魯不足與請適城鉏(城鉏近宋邑/鉏仕居切)以鉤越越有君(宋南近越/轉相鉤牽)
(鉤古侯切本/或作拘同)乃適城鉏彌曰衛盗不可知也請速自我始乃載
寳以歸(欺衛君言君以寳自隨將致衛盗請/速行己爲先發而同載寳歸衛也)公爲支離之卒(支/離)
(陳名卒子忽/切陳直覲切)因祝史揮以侵衛(揮衛祝史/揮音暉)衛人病之懿子知之
(知揮爲/内間)見子之(子之公孫彌/牟文子也)請逐揮文子曰無罪懿子曰彼好
專利而妄(妄不法好/呼報切)夫見君之入也將先道焉(若見君有入勢/必道助之道音)
(導)若逐之必出於南門而適君所(雖知其爲君間不審察私/共評之評音平又音病)夫
越新得諸侯將必請師焉揮在朝使吏遣諸其室(難面逐之先/逐其家難乃)
(旦/切)揮出信弗内(再宿爲信内/如字又音納)五日乃館諸外里(外里公/所在)遂有寵
使如越請師(請師伐/衛求入)○六月公至自越(前年行/今還)季康子孟武伯
逆於五梧(魯南鄙也/梧音吾)郭重僕(爲公僕重直龍/切又直用切)見二子曰惡言多
矣君請盡之(二子不臣之言甚多/欲使公盡極以觀之)公宴於五梧武伯爲祝(祝上/壽酒)
(祝之六切又之又切上/時掌切壽音授又音受)惡郭重曰何肥也(訾毀其貌惡烏/路切訾音紫)季孫
曰請飲彘也(飲罰也飲/於鴆切)以魯國之密邇仇讎臣是以不獲從君
克免於大行又謂重也肥(言重隨君逺行劬勞不宜稱肥/從才用切又如字劬其居切)公曰
是食言多矣能無肥乎(以激三桓之數食言/激古歷切數所角切)飲酒不樂公與大夫
始有惡(爲二十七年公孫邾起樂/音洛孫音遜本又作遜)
傳二十六年夏五月叔孫舒帥師㑹越臯如后庸宋樂茷納衛
侯(舒武叔之子文子也臯如后庸越大夫/樂茷宋司城子潞衛侯輒也茷扶廢切)文子欲納之懿子曰
君愎而虐少待之必毒於民(愎很也愎皮逼/切很胡懇切)乃睦於子矣(民/睦)師
侵外州大獲(越納輒/之師)出禦之大敗(衛師/敗)掘禇師定子之墓焚之
于平莊之上(定子禇師比之父也平莊陵名也掘/其勿切又其月切本或作猾胡忽切)文子使王孫
齊私於臯如(齊衛大夫王孫/賈之子昭子也)曰子將大滅衛乎抑納君而已乎
臯如曰寡君之命無他納衛君而已文子致衆而問焉曰君以
蠻夷伐國國幾亡矣請納之衆曰勿納曰彌牟亡而有益請自
北門出(欲以觀衆心幾/音祈又音機)衆曰勿出重賂越人申開守陴而納公
(申重也開重門而嚴設守備欲以恐公故不敢/入陴毗支切重直龍切守手又切恐丘勇切)公不敢入師還
立悼公(悼公蒯聵庶弟公/子黚也黚起廉切)南氏相之以城鉏與越人公曰期則
爲此(司徒期也/相息亮切)今苟有怨於夫人者報之(夫人期姊也怒期而/不得加戮故勑宫女)
(令苦困期姊/令力呈切)司徒期聘於越(爲悼公聘/爲于僞切)公攻而奪之幣期告王
(越王/也)王命取之期以衆取之公怒殺期之甥之爲大子者(忿期而/及其姊)
(爲夫人者遂復及夫/人之子復扶又切)遂卒于越(終言之也終效/夷言死于夷)○宋景公無子
取公孫周之子得與啓畜諸公宫(周元公孫子髙也得昭/公也啓得弟畜養也)未有
立焉於是皇緩爲右師皇非我爲大司馬皇懷爲司徒(皇懐非/我從昆)
(弟從才/用切)靈不緩爲左師(不緩子靈/圍龜之後)樂茷爲司城(茷樂溷之子溷/戸門切又戸困)
(切)樂朱鉏爲大司寇(朱鉏樂輓之子鉏/仕居切輓音晚)六卿三族降聽政(三族/皇靈)
(樂也降/和同也)因大尹以達(大丑近官有寵者六卿/因之以自通達於君)大尹常不告而以
其欲稱君命以令(不告/君也)國人惡之司城欲去大尹左師曰縱之
使盈其罪(盈滿也惡烏路切下/注惡其同去起吕切)重而無基能無敝乎(言勢重而/無德以爲)
(基必/敗也)冬十月公游于空澤(空澤/宋邑)辛巳卒于連中(連中館名連/如字又音輦)大
尹興空澤之士千甲(甲士千人興如字/興發也或作與非)奉公自空桐入如沃宫
(奉公尸也梁國虞縣東南有地名/空桐沃宫宋都内宫名沃烏毒切)使召六子曰聞下有師君請
六子畫(畫計䇿/畫音獲)六子至以甲劫之曰君有疾病請二三子盟乃
盟于少寢之庭曰無爲公室不利大尹立啓奉喪殯于大宫三
日而後國人知之司城茷使宣言于國曰大尹惑蠱其君而專
其利今君無疾而死死又匿之是無他矣大尹之罪也(言大尹/所弑刼)
(居業切少詩照切大音泰蠱/音古匿女力切弑申志切)得夢啓北首而寢於盧門之外(盧/門)
(宋東門北首死象在門/外失國也首手又切)己爲烏而集於其上咮加於南門尾加
於桐門曰余夢美必立(桐門北門咮/張又切鳥口)大尹謀曰我不在盟(少寢/盟伹)
(以君命盟六/卿大尹不盟)無乃逐我復盟之乎使祝爲載書六子在唐盂(地/名)
(復扶又切/盂音于)將盟之祝襄以載書告皇非我(襄祝/名)皇非我因子潞
(子潞樂茂/潞音路)門尹得(樂/得)左師謀曰民與我逐之乎皆歸授甲使徇
于國曰大尹惑蠱其君以陵虐公室與我者救君者也衆曰與
之大尹徇曰戴氏皇氏將不利公室(戴氏即樂氏/徇似俊切)與我者無憂
不富衆曰無别(惡其號令與君/無别别彼列切)戴氏皇氏欲伐公(公謂/啓)樂得曰
不可彼以陵公有罪我伐公則甚焉使國人施于大尹(施罪於/大尹)
大尹奉啓以奔楚乃立得司城爲上卿盟曰三族共政無相害
也○衛出公自城鉏使以弓問子贛且曰吾其入乎子贛稽首
受弓對曰臣不識也私於使者曰昔成公孫於陳(僖二十八年/衛成公奔楚)
(遂適陳使所吏切孫音遜/本亦作遜除孫莊子皆同)寗武子孫莊子爲宛濮之盟而君入
(盟在僖二十八年寗乃/定切宛於阮切濮音卜)獻公孫於齊(在襄十/四年)子鮮子展爲夷
儀之盟而君入(在襄二/十六年)今君再在孫矣(謂十五年孫/魯今又孫宋)内不聞獻
之親外不聞成之卿則賜不識所由入也詩曰無競惟人四方
其順之(詩周頌言無/強惟得人也)若得其人四方以爲主(爲主主/四方)而國於何有
傳二十七年春越子使后庸來聘且言邾田封于駘上(欲使魯/還邾田)
(封竟至駘上駘他來/切又音臺竟音境)二月盟于平陽(西平/陽)三子皆從(季康子叔/孫文子孟)
(武伯皆從后庸盟從/如字或才用切非也)康子病之(恥從蠻/夷盟)言及子贛(思子/贛)曰若在
此吾不及此夫(不及與越/盟夫音扶)武伯曰然何不召曰固將召之文子
曰他日請念(言季孫不能用子贛臨/難而思之難乃旦切)○夏四月已亥季康子卒
公弔焉降禮(禮不備也言公之多妄妄/亡亮切本又作忘下放此)○晉荀瑶帥師伐鄭次
于桐丘鄭駟弘請救于齊(弘駟歂子/歂市專切)齊師將興陳成子屬孤子
三日朝(屬㑹死事者之子使朝/三日以禮之屬音燭)設乗車兩馬繫五邑焉(乗車兩/馬大夫)
(服又加之五邑/乗繩證切下同)召顔涿聚之子晉曰隰之役而父死焉(隰役在/二十三)
(年涿中角/切隰音習)以國之多難未女恤也今君命女以是邑也服車而
朝母廢前勞乃救鄭及留舒違榖七里榖人不知(害其整也留/舒齊地違去)
(也難乃旦切女音/汝下同母音無)及濮雨不渉(濮水自陳留酸棗縣傍河東北/經濟隂至髙平入濟傍蒲浪切)
(濟子/禮切)子思曰大國在敝邑之宇下是以告急今師不行恐無及
也(子思國參/參七南切)成子衣製杖戈(製雨衣也衣於旣切製/音制杖直亮切又音丈)立於阪上
馬不出者助之鞭之知伯聞之乃還(畏其得衆心阪/音反又扶版切)曰我卜伐
鄭不卜敵齊使謂成子曰大夫陳子陳之自出陳之不祀鄭之
罪也(十七年楚獨滅陳非鄭之罪蓋知/伯誣陳子故陳子怒謂其多陵人)故寡君使瑶察陳衷焉
(衷善也/衷音忠)謂大夫其恤陳乎若利本之顚瑶何有焉(言陳滅於/已無傷)成
子怒曰多陵人者皆不在知伯其能乆乎中行文子告成子(文/子)
(荀寅此時奔在/齊行戸郎切)曰有自晉師告寅者將爲輕車千乗以厭齊師
之門則可盡也成子曰寡君命恒曰無及寡無畏衆雖過千乗
敢辟之乎將以子之命告寡若(成子疑其有爲晉之心輕遣政/切厭於甲切又於輒切爲于僞)
(切下爲/鄭同)文子曰吾乃今知所以亡(自恨已/無知)君子之謀也始衷終
皆舉之而後入焉(謀一事則當慮此三變然後入而行/之所謂君子三思三息暫切又如字)今我三
不知而入之不亦難乎(悔其言/不可復)○公患三桓之侈也欲以諸侯
去之(欲求諸侯師以逐三桓侈昌氏切/又尺氏切去起吕切下而去同)三桓亦患公之妄也故
君臣多間(間隙/也)公游于陵阪遇孟武伯於孟氏之衢曰請有問
於子余及死乎(問己可得/以壽死不)對曰臣無由知之三問卒辭不對公
欲以越伐魯而去三桓秋八月甲戌公如公孫有陘氏(有陘氏/即有山)
(氏衢其俱/切陘音刑)因孫于邾乃遂如越國人施公孫有山氏(以公從其/家出故也)
(終子贛之言君不没/於魯因孫音遜下同)○悼之四年晉荀瑶帥師圍鄭(悼公哀公/之子寧也)
(哀公出孫魯/人立悼公)未至鄭駟弘曰知伯愎而好勝早下之則可行也
(行去也好呼報切早/一本作卑下戸嫁切)乃先保南里以待之(保守也南/里在城外)知伯入南
里門于桔柣之門鄭人俘酅魁壘(酅魁壘晉士桔戸結切抶大/結切俘芳夫切酅戸圭切魁)
(苦囬切壘/力軌切)賂之以知政(欲使反/爲鄭)閉其口而死將門(攻鄭/門)知伯謂
趙孟入之對曰主在此(主謂知伯也言主/在此何不自入)知伯曰惡而無勇何
以爲子(惡貌醜也簡子廢嫡子伯魯而立襄子故知/伯言其醜且無勇何故立以爲子嫡丁歷切)對曰以能
忍恥庶無害趙宗乎知伯不悛趙襄子由是惎知伯(惎毒也悛/七全切惎)
(其兾/切)遂喪之知伯貪而愎故韓魏反而喪之(史記晉懿公之四/年魯悼公之十四)
(年知伯帥韓魏圍趙襄子於晉陽韓魏反與趙氏謀/殺知伯於晉陽之下在春秋後二十七年喪息浪切)

春秋左氏傳卷第三十
後序
太康元年三月吴冦始平余自江陵還襄陽解
甲休兵乃申杼舊意(杼時汝反/又直吕反)脩成春秋釋例
及經傳集解始訖㑹汲郡汲縣(汲音/急)有發其界
内舊冢者大得古書皆簡編科斗文字(科苦和反/利斗蟲名)
(形似/科斗)發冢者不以爲意往往散亂科斗書乆廢
推尋不能盡通始者藏在祕府余晚得見之所
記大凢七十五卷多雜碎恠妄不可訓知周易
及紀年最爲分了周易上下篇與今正同别有
隂陽說而無彖象文言繫辭(彖此乱反/繫戸計反)疑于時仲
尼造之於魯尚未播之於逺國也其紀年篇起
自夏殷周皆三代王事無諸國别也唯特記晉
國起自殤叔(殤音/傷)次文侯昭侯以至曲沃莊伯
莊伯之十一年十一月魯隱公之元年正月也
皆用夏正建寅之月爲歳首編年相次晉國滅
獨記魏事下至魏哀王之二十年蓋魏國之史
記也推校哀王二十年大歳在壬戌(大音/泰)是周
赧王之十六年(赧女/版反)秦昭王之八年韓襄王之
十三年趙武靈王之二十七年楚懷王之三十
年燕昭王之十三年齊涽王之二十五年也(涽亡/謹反)
(一音亡/巾反)上去孔丘卒百八十一歳下去今大康三
年五百八十一歳哀王於史記襄王之子惠王
之孫也惠王三十六年卒而襄王立立十六年
卒而哀王立古書紀年篇惠王三十六年改元
從一年始至十六年而稱惠成王卒即惠王也
疑史記誤分惠成之世以爲後王年也哀王二
十三年乃卒故特不稱謚謂之今王其著書文
意大似春秋經推此足見古者國史䇿書之常
也(見賢/遍反)文稱魯隱公及邾莊公盟于姑蔑即春
秋所書邾儀父(音/甫)未王命故不書爵曰儀父貢
穿鑿非春秋本意審矣雖不皆與史記尚書同
然參而求之可以端正學者又别有一卷純集
䟽左氏傳卜筮事上下次第及其文義皆與左
傳同名曰師春師春似是抄集者人名也紀年
又稱殷仲壬即位居亳(壬而/林反)其卿士伊尹仲壬
崩伊尹放大甲于桐(大音/泰)乃自立也伊尹即位
放大甲七年大甲潜出自桐殺伊尹乃立其子
伊陟伊奮命復其父之田宅而中分之(中分並如字/又丁仲反)
左氏傳伊尹放大甲而相之(相息亮/反下同)卒無怨色
然則大甲雖見放還殺伊尹而猶以其子爲相
也此爲大與尚書叙說大甲事乖異不知老叟
之伏生或致昏忘(亡亮/反)將此古書亦當時雜記
未足以取審也爲其粗有益於左氏(為于僞反粗/才故反又音)
(麤)故略記之附集解之末焉
春秋經傳後序
