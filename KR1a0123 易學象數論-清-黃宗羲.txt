#+TITLE: 易學象數論-清-黃宗羲
#+DATE: 2018-05-12 10:13:26
#+SOURCE: github.com/kanripo/KR1a0123 master 44dbac30                
欽定四庫全書　　　　　經部一
　易學象數論　　　　　　易𩔖
　　提要
　　　　(臣/)等謹案易學象數論六卷
　　　國朝黄宗羲撰宗羲字太沖號梨洲餘姚人明
　　　　御史尊素之子也博學通經多所著述其南
　　　　雷文案中當日自序作是書之㫖云易廣大
　　　　無所不備自九流百家借之以行其説而易
　　　　之本意反晦世儒過視象數以為絶學故為
　　　　所欺今一一疏通之知其于易本了無干涉
　　　　而後反求程傳亦廓清之一端又稱王輔嗣
　　　　注簡當而無浮義而病朱子添入康節先天
　　　　之學為添一障盖易至京房焦延夀而流為
　　　　方術至宋陳摶而岐入道家學者失其初㫖
　　　　彌推衍而轇轕彌増宗羲病其末派之支離
　　　　先糾其本原之依托前三卷論河圖洛書先
　　　　天方位納甲納音月建卦氣卦變互卦筮法
　　　　占法而附以所著之原象為内篇皆象也後
　　　　三卷論太元乾鑿度元苞潛虚洞極洪範數
　　　　皇極數以及六壬太乙遁甲為外篇皆數也
　　　　大㫖謂聖人以象示人有八卦之象六爻之
　　　　象象形之象爻位之象反對之象方位之象
　　　　互體之象七者備而象窮矣後儒之為偽象
　　　　者納甲也動爻也卦變也先天也四者雜而
　　　　七者晦矣故是編崇七象而斥四象而七者
　　　　之中又必求其合于古以辨象學之訛又遁
　　　　甲太乙六壬三書世謂之三式皆主九宫以
　　　　參詳人事是編以鄭康成之太乙行九宫法
　　　　證太乙以吳越春秋之占法國語伶州鳩之
　　　　對證六壬而云後世皆失其傳以訂數學之
　　　　失其持論皆有依據盖宗羲究心象數故一
　　　　一洞曉其始末而得其瑕疵非但據理空談
　　　　不能中其要害者比也惟本宋薛季宣之説
　　　　以河圖為即後世圖經洛書為即後世地志
　　　　顧命之河圖即今之黄冊則未􁄄主持太過
　　　　至矯枉過正轉使傳陳摶之學者得據經典
　　　　而反脣是其一失然其宏綱巨目辨論精詳
　　　　與胡渭圖書辨惑均可謂有功易道者矣乾
　　　　隆四十六年十二月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官　(臣/)　陸　費　墀
欽定四庫全書
　易學象數論卷一
　　　　　　　　　　　　餘姚黄宗羲撰
　　圖書一
歐陽子言河圖洛書怪妄之尤甚者自朱子列之本義
家傳户誦今有見歐陽子之言者且以歐陽子為怪妄
矣然歐陽子言其怪妄亦未嘗言其怪妄之由後之人
徒見圖書之説載在聖經雖明知其穿鑿傅㑹終不敢
犯古今之不韙而黜其非中間一二大儒亦嘗致疑於
此張南軒以河圖為興易之祥魏鶴山則信蔣山之説
以先天圖為河圖五行生成數為洛書而戴九履一者
則太乙九宫之數宋潜溪則信劉歆以八卦為河圖班
固洪範本文為洛書皆礙經文而為之變説也是故歐
陽子既黜圖書不得不并繋辭而疑其偽不偽繫辭則
河出圖洛岀書之文駕乎其上其説終莫之能伸也然
則欲明圖書之義亦惟求之經文而已六經之言圖書
凡四書顧命曰河圖在東序論語曰河不出圖禮運曰河
出馬圖易曰河出圖洛出書聖人則之由是而求之圖
書之説従可知矣聖人之作易也一則曰仰以觀於天
文俯以察於地理再則曰仰則觀象於天俯則觀法於
地於是始作八卦此章之意正與相𩔖天垂象見吉凶
聖人象之者仰觀於天也河出圖洛出書聖人則之者
俯察於地也謂之圖者山川險易南北高深如後世之
圖經是也謂之書者風土剛柔户口扼塞如夏之禹貢
周之職方是也謂之河洛者河洛為天下之中凡四方
所上圖書皆以河洛繫其名也顧命西序之大訓猶今
之祖訓東序之河圖猶今之黄冊故與寳玉雜陳不然
其所陳者為龍馬之蜕與抑伏羲畫卦之稿本與無是
理也孔子之時世莫宗周列國各自有其人民土地而
河洛之圖書不至無以知其盈虚消息之數故歎河不
出圖其與鳯鳥言之者鳯不至為天時圖不出為人事
言天時人事兩無所據也若圖書為畫卦叙疇之原則
卦畫疇叙之後河復出圖將焉用之而孔子嘆之者豈
再欲為畫卦之事耶觀於論語而圖書之為地理益明
矣禮運出於漢儒此可無論揚子曰衆言淆亂則折諸
聖經文既如是其明顯則後儒之紛紜徒為辭費而已
矣某之為此言者𤼵端於永嘉薛士隆士隆曰河圖之
數四十有五乾元用九之數也洛書之數五十有五大
衍五十之數也究其終始之數九實尸之故地有九州
天有九野傳稱河洛皆九曲豈取數於是乎士隆既不安
後儒之説超然逺覽而又膠滯於數始信衆言之難破也
　　圖書二
按漢儒孔安國劉㰴皆以八卦為河圖洪範本文為洛
書鄭𤣥依緯書則云河圖有九篇洛書有六篇自唐以
前皆祖其説無有異同其一六居下之圖揚雄曰三八
為木為東方四九為金為西方二七為火為南方一六
為水為北方又曰一與六共宗二與七共明三與八成
友四與九同道五與十相守乾坤鑿度曰天本一而立
一為數原地配生六成天地之數合而成水性天三地
八木天七地二火天五地十土天九地四金虞翻易注
曰一六合水二七合火三八合木四九合金五十合土
黄帝内經曰太過者其數成不及者其數生土常以生
也王冰注生數水數一火數二木數三金數四土數五
成數水數六火數七木數八金數九土數五厯攷諸家
皆以為天地之數初未嘗以此為河圖也其戴九履一
之圖乾鑿度曰太乙行九宫四正四維皆合於十五張
衡曰律厯卦候九宫風角數有徴效魏伯陽曰土王四
季羅絡始終青赤白黒各居一方皆稟中宫戊巳之功
又曰太乙乃君移居中州内經有𤯝於三東方𤯝於九
南方𤯝於七西方𤯝於一北方𤯝於四維厯攷諸家皆
以為九宫之數初未嘗以此為洛書也圖書之所指既
如彼二數之稱名又如此兩者判然不相及至宋而方
士牽强扭合儒者又従縁飾以為授受之秘而漢唐以
來之議論一切抹煞矣當日歐陽子之所謂怪妄者猶
是漢儒之説第以龍馬神龜為不經耳若二數乃日者
之常談且不足怪妄之矣奈之何旋毛圻文之附㑹紛
紛如䆿語也且圖書亦自有辨天地之數固命之為圖
九宫之數是亦一圖也豈可為書漢儒圖則言畫書則
言文猶致嚴於名實此則不暇自掩其失矣
　　圖書三
劉牧謂河圖之數九洛書之數十李覯張行成朱震皆
因之而朱子以為反置一證之邵子曰圓者星也厯紀
之數其肇於此乎方者土也畫州井地之法其放於此
乎葢圓者河圖之數方者洛書之文然鶴山辨之曰邵
子但言方圓之象不指九十之數若以象觀之則九又
圓于十矣且星少陽土少柔偶者為方為隂竒者為圓
為陽十偶而九竒邵子之言反若有助於牧也再證之
闗子明曰河圖之文七前六後八左九右洛書之文九
前一後三左七右四前左二前右八後左六後右然闗
子明偽書也不可為證劉因為之解曰偽闗氏之書者
非偽後人之托夫闗氏也葢偽其自作者託之於聖人
也則又不然闗氏書亡阮逸偽作安見非後人之托夫
闗氏乎三證之大戴禮明堂篇有二九四七五三六一
八鄭氏注云法龜文也然鄭𤣥注小戴禮未嘗注大戴
禮在藝文志可攷今之所傳亦後人假托為之也其疏
畧不出於鄭氏明矣況鄭氏明言河圖九篇洛書六篇
豈又以九宫為洛書自背其説哉凡此數證皆不足以
絀牧在宋以前二數未嘗有圖書之名安得謂此九彼
十至於劉邵則同出希夷授受甚明若彼此異同所傳
者亦復何事故以十為圖九為書者特始於朱子後之
諸儒相率而不敢違耳就二數通之於易則十者有天
一至地十之繫可據九者並無明文此朱子爭十為河
圖之意長於長民也雖然自一至十之數易之所有也
自一至十之方位易之所無也一三五七九之合於天
二四六八十之合於地易之所有也一六合二七合三
八合四九合五十合易之所無也天地之數易之所有
也水火木金土之生成易之所無也試盡去後人之添
入依經為説則此數仍於易無與而況名之為河圖乎
　　圖書四
世之言五行者莫不本於生成之數皆以為造化之自
然無容復議也某則以九流之失由此數失之於始夫
太虚絪緼相感止有一氣無所謂天氣也無所謂地氣也
自其清通而不可見則謂之天自其凝滯而有形象則
謂之地故曰資始資生又曰天施地生言天唱而不和
地和而不唱今所謂生者唱也所謂成者和也一三五
天之生數六八十地之成數二四地之生數七九天之
成數是天唱而復和地和而復唱真若太虚之中兩氣
並行天氣地氣其為物貳矣是故一氣之流行無時而
息當其和也為春是木之行和之至而温為夏是火之
行温之殺而涼為秋是金之行涼之至而寒為冬是水
之行寒之殺則又和木火金水之化生萬物其凝之之
性即土葢木火金水土目雖五而氣則一皆天也其成
形而為萬物皆地也若以水木土天之所生火金地之
所生則春冬屬天夏秋屬地五行各有分屬一氣循環
忽截而為天忽截而為地恐無此法象矣原其一水二
火三木四金五土不過以質之輕重為數之多寡第之
先後故土重於金金重於木木重於火火重於水然方
其為氣豈有輕重之可言未聞涼重於温寒輕於和也
則知天一至地十之數於五行無與矣是故言五行天生
地成可也言地生天成不可也言竒數屬天偶數屬地
可也言某行屬竒數某行屬偶數不可也此千古不解
之惑儒者不免況於術數家乎
　　圖書五
天一至地十之數儒者必欲言聖人則之以畫卦崔憬
曰三天者謂従三始順數而至五七九不取於一兩地
者謂従二起逆數而十八六不取於四艮為少陽其數
三坎為中陽其數五震為長陽其數七乾為老陽其數
九兑為少隂其數二離為中隂其數十㢲為長隂其數
八坤為老隂其數六劉長民曰水六金九火七木八而
生八卦(此坎離震/兑四卦)六居坎而生乾謂三為坎三為乾
也九居兑而生坤謂三為兑六為坤也七居離而生㢲
謂三為離四為㢲也八居震而生艮謂三為震五為艮
也朱子曰河圖之虚五與十者太極也竒數二十偶數
二十者兩儀也以一二三四為六七八九者四象也析
四方之合以為乾坤離坎補四隅之空以為兑震㢲艮
者八卦也同此一數而三家所指不同如此配卦之論
始於崔憬憬但言其數不言其位乾坤震㢲數有可據
其附㑹者坎離艮兑耳長民兼位數而言六為水而坎
屬之七為火而離屬之八為木而震屬之九為金而兑
屬之以四卦之五行遷就其位數未為不可至於乾坤
艮㢲則不可通矣朱子主先天之説以乾南坤北者伏
羲之卦位也離南坎北者文王之卦位也河圖出於宓
戲其時尚無離南坎北之位硬以乾南坤北配之則更
無一合者矣天下之物一人以為然千萬人以為然其
為物也不逺矣一人可指之為此又一人可指之為彼其
為物也無定名矣故以天地之數配八卦者皆非定名也
　　圖書六
龍圖序見於宋文鑑以十為河圖朱子辨劉牧九為河
圖之非不取此為證者以其為假書也(見語/𩔖)故劉靜修
曰龍圖之説未必出於劉牧之前吕伯恭従而誤信之
猶張敬夫為戴氏師愈所欺也希夷未聞有書傳至邵
子而後有書宋景濂以為不然曰龍圖序非圖南不能
作也張理註以第一圖為未合之位第二圖為已合之
位葢不知序言後既合也為第三圖又以天一居上為
道之宗一語誤解在南為上於是第二圖上位置一於
南置二於北置四於東置三於西以之合於下位則二
六居下一七居上四八居左三九居右不可通矣乃言
當如太乙遁甲隂陽二局以一二三四為天盤在上隨
時運轉六七八九為地盤布定不易以一在南動而右
轉初交一居東南二居西北三居西南四居東北再交
一東北二西南三東南四西北然後為生成之位(即朱/子河)
(圖/)三交一西北二東南三東北四西南四交一西南二
東北三西北四東南再轉則一復於南如此則龍圖已
合者且有六圖不勝支離葢不知天一居上之上謂上
位也某故正之以復希夷之舊然序之為説固不能無
疑謂河出未合之圖伏戲合而用之是伏戲畫卦又畫
圖矣繫辭天數二十有五積一三五七九而得之地數
三十積二四六八十而得之今上位分為一二三四五
十下位分為六七八九則天數雜地數之中地數雜天
數之中上得六位下得四位無乃天數六地數四乎既
以其數託之於易又與易背宜乎朱子以為假也
龍圖序
且夫龍馬始負圖出於羲皇之代在太古之先也今存
已合之位或疑之況更陳其未合之數耶然則何以知
之答曰於仲尼三陳九卦之義探其㫖所以知之也(九/卦)
(謂履謙復恒損益/困井㢲之九卦也)
　已合之位即今之所謂河圖是也自未合至已合其
　圖有三亦猶九卦之三陳也於九卦之義無取
況夫天之垂象的如貫珠少有差則不成次序矣故自一至
於盈萬皆累累然如係之於縷也且若龍圖本合則聖人不
得見其象所以天意先未合而形其象聖人觀象而明其
用是龍圖者天散而示之伏羲合而用之仲尼黙而形之
　未合之位為河之所出已合之位為伏羲所成
始龍圖之未合也惟五十五數上二十五天數也
　
　
　
　
中貫三五九(句/)外包之十五盡天三天五天九并十五
之用後形一六無位(上位去一/下位去六)又顯二十四之為用也
兹所謂天垂象矣
　
　
　
　
　中貫三五九者以第一圖而論中五之従三是中貫三
　也中五之居中是中貫五也上五中五下五之従是
　中貫九也去其所従之九又去無位之一而分之四
　方中央則凡五行之生數皆天數之所成為第二圖
　也
下三十地數也亦分五位(五位言四/方中央也)皆明五之用也
(上位形五/下位形六)十分而為六(五位六五/三十數也)形坤之象焉(坤/用)
(六/也)
六分而成四象(成七九八/六之四象)地六不配(謂中央六也一分/在南邉六成少陽)
(七二分在東邉六成少隂八三分在西邉六成老/陽九惟在北邉六便成老隂數更無外數添也)
　
　
　
　
　以三十分作五位每位得六為第一圖取中央之六
　分其一配南為七分其二配東為八分其三配西為
　九中央更無餘分故下六不配凡五行之成數皆地
　數所分為第二圖也
在上則一不用形二十四在下則六不用亦形二十四
(上位中心去其一下位中四下位中心去其六亦見二/十四以一嵗三百六旬周於二十四氣也故隂陽進退)
(皆用二/十四)
　天數二十五去其従九猶存十六於生數十五之中
　則一不用生數雖十五而天數固二十五也一不用
　則二十四地數中央之六分配四方六即不用數仍
　三十也然依原位四方各六則中六不用形為二十
　四
後既合也天一居上為道之宗地六居下為氣之本(一/六)
(上下覆載之中運四十/九之數為造化之用也)
　此第三圖合上下位而為一也天一居上以在上位
　故謂之上地六居下以在下位故謂之下非言一南
　而六北也
天三幹地二地四為之用(此更明九六之用謂天三統/地二地四成九為乾元之用)
(也九幹五行成數四十是謂大/衍之數五十其用四十有九也)
　五行成數六七八九十積之得四十以九加之合大
　衍用數
三若在陽則避孤隂在隂則避寡陽(成八卦者三位也/謂一三五之三位)
(二與四只兩位兩位則不成卦體是無中正不為用也/在陽則為孤隂四二是也在隂則為寡陽七九是也三)
(皆不處之/若避之也)
　一三五則三在陽六八十則三在隂
大矣哉龍圖之變岐分萬塗今畧述其梗概焉
　　先天圖
邵子先天横圖次序以易有太極是生兩儀兩儀生四
象四象生八卦為據黄東𤼵言生兩生四生八易有之
矣生十六生三十二易有之否耶某則據易之生兩生
四生八而後知横圖之非也易有太極是生兩儀所謂一
隂一陽者是也其一陽也已括一百九十二爻之竒其
一隂也已括一百九十二爻之偶以三百八十四畫為
兩儀非以兩畫為兩儀也若如朱子以第一爻而言則
一隂一陽之所生者各止三十二爻而初爻以上之竒
偶又待此三十二爻以生隂陽者氣也爻者質也一落
於爻已有定位焉能以此位生彼位哉兩儀生四象所
謂老陽老隂少陽少隂是也乾為老陽坤為老隂震坎
艮為少陽㢲離兑為少隂三竒☰者老陽之象三偶☷
者老隂之象一竒二偶☳☵☶者少陽之象一偶二竒
者☴☲☱少隂之象是三畫八卦即四象也故曰八卦
成列象在其中矣八卦以象告此質之經文而無疑
者也又曰易有四象所以示也又曰彖者言乎象者也
今觀彖傳必𤼵明二卦之徳則象之為三畫八卦明矣
是故四象之中以一卦為一象者乾坤是也以三卦為
一象者震坎艮與㢲離兑是也必如康節均二卦為一
象乾離坎坤於四象之位得矣兑之為老陽震之為少
隂㢲之為少陽艮之為老隂無乃雜而越乎易言陽卦
多隂隂卦多陽震艮之為陽卦㢲兑之為隂卦可無疑
矣反而置之明背經文而學者不以為非何也至於八
卦次序乾坤震㢲坎離艮兑其在説卦者亦可據矣而
易為乾一兑二離三震四㢲五坎六艮七坤八以縁飾
圖之左隂右陽學者信經文乎信傳注乎四象生八卦
者周禮太卜經卦皆八别皆六十四占人以八卦占筮
之八故則六十四卦統言之皆謂之八卦也葢内卦為
貞外卦為悔舉貞可以該悔舉乾之貞而坤乾震乾㢲
乾坎乾離乾艮乾兑乾該之矣以下七卦皆然證之於
易曰八卦定吉凶若三畫之八卦吉凶何従定乎曰包
犧氏始作八卦其下文自益至夬所取之十卦已在其
中則八卦之該六十四亦明矣由是言之太極兩儀四
象八卦因全體而見葢細推八卦(即六十/四卦)之中皆有兩
儀四象之理而兩儀四象初不畫於卦之外也其言生
者即生生謂易之生非次第而生之謂康節加一倍之
法従此章而得實非此章之㫖又何待生十六生三十
二而後出經文之外也其謂之先天者以此章所生八
卦與前章始作八卦其文相合以為宓戲之時止有三
畫而無六畫故謂之先天又以己之意生十六生三十
二生六十四倣此章而為之以補羲皇之闕亦謂之先
天不知此章於六十四卦已自全具補之反為重岀易
言因而重之生十六生三十二生六十四是積累而後
成者豈可謂之重乎既不難明背何止如東𤼵言非易
之所有耶
　　先天圖二
邵子先天方位以天地定位山澤通氣雷風相薄水火
不相射八卦相錯為據而作乾南坤北離東坎西震東
北兑東南㢲西南艮西北之圖於是為之説曰數往者順
若順天而行是左旋也皆已生之卦也(乾一兑二離三/震四生之序也)
(震初為冬至離兑之中為春分乾末/交夏至故由震至乾皆已生之卦)知來者逆若逆天
而行是右行也皆未生之卦也(㢲五坎六艮七坤八生/之序也㢲初為夏至坎)
(艮之中為秋分坤末交冬至/故由㢲至坤皆未生之卦)又倣此而演之以為六十
四卦方位夫卦之方位已見帝出乎震一章康節舍其
明明可據者而於未嘗言方位者重出之以為先天是
謂非所據而據焉天地定位言天位乎上地位乎下未
聞南上而北下也山澤通氣山必資乎澤澤必出乎山
其氣相通無往不然奚取其相對乎雷風相薄震居東
㢲居東南遇近而合故言相薄逺之則不能薄矣東北
為寅時方正月豈雷𤼵聲之時耶水火不相射南方炎
北方寒猶之冬寒夏熱也離東坎西是指春熱秋寒誰
其信之此皆先儒所已言者某則即以邵子所據者破
邵子之説帝出乎震之下文動萬物者莫疾乎雷撓
萬物者莫疾乎風燥萬物者莫熯乎火説萬物者莫説乎澤
潤萬物者莫潤乎水終萬物始萬物者莫盛乎艮其次序非
即上文離南坎北之位乎但除乾坤於外耳而繼之以故水火
相逮雷風不相悖山澤通氣然後能變化既成萬物也然則前
之天地定位四句正為離南坎北之方位而言也何所容先天
之説雜其中耶且卦爻之言方位者西南皆指坤東北皆指艮
南狩南征必為離西山西郊必為兑使有乾南坤北之位在其
先不應卦爻無䦨入之者康節所謂已生未生者因横圖乾一
兑二之序乾一兑二之序一人之私言也則左旋右行之説益
不足憑耳凡先天四圖其説非盡出自邵子也朱震經筵表云
陳摶以先天圖傳种放放傳穆修修傳李之才之才傳邵雍放
以河圖洛書傳李溉溉傳許堅堅傳范諤昌諤昌傳劉牧故朱
子云宓戲四圖其説皆岀邵氏然觀劉牧鈎深索隠圖乾與坤
數九也震與㢲數九也坎與離艮與兑數皆九也其所謂九
數者天(一/)地(八/)定位山(七/)澤(二/)通氣雷(四/)風(五/)相薄水(六/)火
(三/)不相射則知先天圖之傳不僅邵氏得之也
　　天根月窟
康節因先天圖而創為天根月窟即㕘同契乾坤門户
牝牡之論也故以八卦言者指坤震二卦之間為天根
以其為一陽所生之處也指乾㢲二卦之間為月窟以
其為一隂所生之處也程前村(直方/)謂天根在夘離兑
之中是也月窟在酉坎艮之中是也引爾雅天根氐也
長楊賦西壓月窟證之然與康節乾遇㢲時觀月窟地
逢雷處見天根之詩背矣以六十四卦言者朱子曰天
根月窟指復姤二卦有以十二辟卦言者十一月為天
根五月為月窟其三十六宫凡有六說以八卦言者三
乾一兑二離三震四㢲五坎六艮七坤八之次序積數
為三十六乾一對坤八為九兑二對艮七為九離三對
坎六為九震四對㢲五為九四九亦為三十六乾畫三
坤畫六震坎艮畫各五㢲離兑畫各四積數亦三十六
以六十四卦言者二朱子曰卦之不易者有八(乾坤坎/離頥中)
(孚大過/小過)反易者二十八合之為三十六方虚谷(回/)曰復
起子左得一百八十日姤起午右得一百八十日一旬
為一宫三百六十日為三十六宫以十二辟卦言者一
鮑魯齋(恂/)曰自復至乾六卦陽爻二十一隂爻十五合
之則三十六自垢至坤六卦隂爻二十一陽爻十五合
之亦三十六陽爻隂爻總七十二以配合言故云三十
六按諸説推之其以陽生為天根隂生為月窟無不同
也葢康節之意所謂天根者性也所謂月窟者命也性
命雙修老氏之學其理為易所無故其數與易無與也
　　八卦方位
離南坎北之位見於經文而卦爻所指之方亦與之相
合是亦可以無疑矣葢畫卦之時即有此方位易不始
於文王則方位亦不始於文王故不當云文王八卦方
位也乃康節必欲言文王因先天乾南坤北之位改而
為此朱子則主張康節之説過當反致疑於經文曰曷
言齊乎㢲不可曉曰坤在西南不誠東北方無地曰乾
西北亦不可曉如何隂陽來此相薄曰西方肅殺之氣
如何言萬物之所説凡此數説有何不可曉㢲當春夏
之交萬物畢出故謂之齊觀北地少雨得風則生氣郁
然可驗也夏秋之交土之所位故坤位之非言地也若
如此致難則先天方位㢲在西南何不疑東北無風耶
其餘七卦莫不皆然乾主立冬以後冬至以前故隂陽
相薄觀説卦乾之為寒為氷非西北何以置之萬物告
成於秋如何不説朱子注元亨利貞之利曰利者生物
之遂物各得宜不相妨害於時為秋於人為義而得其
分之和非説乎顧未嘗以肅殺為嫌也然則朱子所以致
疑者由先天之説先入於中故曰主張太過也康節曰乾
坤交而為泰(言文王改先天圖之意先天乾/南坤北交而為泰故乾北坤南)坎離交而為既
濟(先天離東坎西交而/為既濟故離南坎北)乾生於子(先天乾居午而其生/在子故下而至北)坤生
於午(坤居子而其生在/午故上而至南)坎終於寅(坎當申交於/離故終寅)離終於申(離/當)
(寅交於坎/故終申)所謂交者不取對待言之也即以對待而論則乾
南坤北者亦必乾北坤南而後泰之形可成也今坤在西南乾
在西北離東坎西者亦必離西坎東而後既濟之形可成也
今離在上坎在下於義何居藉曰再變而後為今位是乾南
坤北之後離南坎北之前中間又有一方位矣乾位戌坤位
未坎位子離位午於子午寅申皆無當也康節又曰震兑
始交者也(陽本在上隂夲在下陽下而交於隂隂上而/交於陽震一陽在下兑一隂在上故為始交)故當朝
夕之位坎離交之極者也(坎陽在中離隂在/中故為交之極)故當子午之位
(四正皆/為用位)㢲艮不交而隂陽猶雜也(㢲一隂在下艮一陽在/上適得丄下本然故為)
(不/交)故當用中之偏乾坤純陽純隂也故當不用之位(東方/陽主)
(用西方隂/為不用)夫氣化周流不息無時不用若以時過為不用則
春秋不用者子午冬夏不用者夘酉安在四正之皆為用位
也必以西南西北為不用之位則夏秋之交秋冬之交氣
化豈其或息乎康節又曰乾坤縦而六子横易之本也(先/天)
(之/位)震兑横而六卦縦易之用也由前之説則後自坎離以
外皆横也由後之説則前自坎離以外皆縦也圖同而説
異不自知其遷就與是故離南坎北之位本無可疑自康
節以為従先天改出牽前曳後始不勝其支離朱子求
其所以改之之故而不可得遂至不信經文吁可怪也
　　納甲
世言納甲本於㕘同契然京房積筭已言分天地乾坤
之象益之以甲乙壬癸(甲壬陽入乾/乙癸隂入坤)震㢲之象配庚辛
(庚陽入震/辛隂入㢲)坎離之象配戊巳(戊陽入坎/已隂入離)艮兑之象配丙
丁(丙陽入艮/丁隂入兑)是則西漢之前已有之矣魏伯陽因其説
而以月象附㑹之㕘同契曰三日出為爽震□庚受西
方八日兑○受丁上弦平如繩十五乾○體就盛滿甲
東方十六轉就緒㢲○辛見平明艮□直於丙南下弦
二十三坤●乙三十日東方喪其明壬癸配甲乙乾坤
括始終虞翻注易亦祖伯陽葢以月之明魄多少取象
於卦畫而以所見方位為所納之甲趙汝楳駁之曰晝
夜有長短晝短日沒於申則月合於申望於寅晝長則
日沒於戌則月合於戌望於辰十二月間三日之月未
必晝見庚十五日之月未必盡見甲合朔有先後則上
下絃未必盡在八日二十三日望晦未必盡在十五日
三十日震㢲位於西兑艮位於南乾坤位於東與大傳
之卦易位兑畫陽過隂艮畫隂過陽不能均平與上下
絃月體相符朱風林(升/)亦云以乾三畫純陽為望以坤
三畫純隂為晦其明魄消長當以五夜當一畫則震當
為初五夜之月而非生明兑當為初十夜之月而非上
弦望後㢲艮亦然此月之明魄與卦畫不類也地之方
位甲庚相對既以望夕之月為乾而出甲則初生之月
不見於庚矣上下弦之昏旦同見於南方之中亦初無
上弦見丁下弦見丙之異也況月之行天一嵗十二月
其昏旦出見之地夜夜推移無定位可指來月所納之
甲非今月所納之甲矣某以為坎為月則月者八卦中
之一也八卦納甲而専屬之月可乎同此八卦或取象
於昏或取象於旦亦非自然之法象也故沈存中不主
月象謂是天地胎育之理乾納甲壬坤納乙癸者上下
包之也六子包於腹中其次第震㢲宜納丙丁艮兑宜
納庚辛今反是者卦自下生先初爻次中爻末上爻是
以長下而少上也某又不然甲乙至壬癸乃先後之次
第非上下之次第也震㢲庚辛艮兑丙丁是亂其先後
矣不得以爻為解以方位言之乾金坤土震木㢲木坎
水離火艮土兑金在説卦可證今乾納甲壬坤納乙癸
其為木耶水耶震㢲之為金坎離之為土艮兑之為火
將安所適従耶若置之不論則又無庸於納矣
　　納甲二
卦之納甲以六十甲子言故納辰亦謂之甲也十二支
六陽六隂陽順傳隂逆傳子寅辰午申戌為順未巳夘
丑亥酉為逆乾起初爻納子順傳六爻則陽支畢坤起
初爻納未逆傳六爻則隂支畢震得乾初(初爻/納子)坎得乾
二(初爻/納寅)艮得乾三(初爻/納辰)皆順傳六爻㢲得坤四(初爻納/丑先外)
(卦而後内/卦亦逆也)離得坤三(初爻納夘/逆中之逆)兑得坤二(初爻/納已)皆逆傳
六爻或謂陽順隂逆者非也特左右行耳隂陽雖判未嘗
不交唯交故左右行五行用數一居北自左而右二居
南自右而左故乾左行起子至戌坤右行起未至酉六
卦則以子丑寅夘辰巳為初爻之序亦陽左隂右乾坤
為父母故各據隂陽之半六子以類従㢲離兑初爻當
納未巳夘(坤内/卦)今納丑夘巳(坤外/卦)者坤順承天妻道也
妻不敢敵夫以率諸女故初爻則隨父左行自二爻以
往始右行以従母重卦之納甲内卦觀下三爻外卦觀
上三爻内外交錯以成之(如乾下坤上内卦則子/寅辰外卦則丑亥酉)是故
納十日者總以卦納十二辰者析於爻卜筮家舍納甲
則休咎無以辨矣然觀其所用五行惟十二辰而十干
無與焉卦為體爻為用干為主辰為客有用而無體舍
主而用客則是失輕重之倫也假如生在卦克在爻自
當去爻而従卦干則凶支則吉豈得昧大而見小納甲
之説將古有其名而無其實與抑傳之者失其真與不
然乾初爻止當云子為水不必配為甲子坤初爻止當
云未為土不必配為乙未既配以甲乙自當用其五行
矣且姑置納日之用不用甲為五行之全數卦為天地
之全數今以四十八爻而納六十甲所餘之十二甲將
焉置之豈卦不足以包五行耶


季彭山曰陽卦納陽於陽支皆順行隂卦納隂於隂支
皆逆行乾起甲子則坤當起乙丑今為改正羲按坤起
乙未自京氏積算已然葢隂生於午故従未而起彭山
不知而作往往如此近又有改納甲者戊巳干支十二
虚中不用以離納甲坎納乙兑納丙艮納丁震納庚㢲
納辛乾納壬坤納癸各納其干内所有之支自下而上
如納甲者甲子甲戌甲申甲午甲辰甲寅是其所有也
餘倣此此皆無所證據輕改古法
　　納音
六十甲子納音亦従納甲而生一律納五音十二律納六
十音也納音雖同而立法有三其本之内經者五音始於
金傳火傳木傳水傳土其叙也(乾納甲坤納癸為之始終/故納始於乾金終於坤土)
同位娶妻隔八生子甲子金之仲(三元首仲/次孟次季)娶乙丑下生
壬申金之孟娶癸酉上生庚辰金之季娶辛巳下生戊子
火自戊子己丑轉丙申丁酉轉甲辰乙巳火之仲孟季畢
焉自壬子癸丑轉庚申辛酉轉戊辰己巳木之仲孟季畢
焉自丙子丁丑轉甲申乙酉轉壬辰癸巳水之仲孟季畢
焉自庚子辛丑轉戊申己酉轉丙辰丁巳土之仲孟季畢
焉以上為陽律起甲午乙未轉壬寅癸夘轉庚戌辛亥皆
金也戊午己未轉丙寅丁夘轉甲戌乙亥皆火也壬午癸
未轉庚寅辛夘轉戊戌己亥皆木也丙午丁未轉甲寅乙
夘轉壬戌癸亥皆水也庚午辛未轉戊寅乙夘轉丙戌丁
亥皆土也以上為陽吕此一法也葛稚川曰子午屬庚(納/甲)
(震初爻庚/子庚午)丑未屬辛(㢲初爻納/辛丑辛未)寅申屬戊(坎初爻納/戊寅戊申)夘酉屬
己(離初爻納/己夘己酉)辰戌屬丙(艮初爻納/丙辰丙戌)己亥屬丁(兑初爻納/丁巳丁亥)一
言得之者宫與土(所屬者即是/一言而得)三言得之者徴與火(如戊/子戊)
(午戊之去庚數此/之有三也餘準)五言得之者羽與水(如丙子丙午丙之/去庚為數五也)
七言得之者商與金(如甲子甲午甲/之去庚為數七)九言得之者角與木
(如壬子壬午壬/之去庚為數九)此一法也子午之數九(九者黄鐘之數子/為十一月其律黄)
(鐘午為子衝/故其數同)丑未八(丑十二月/故殺子九)寅申七夘酉六辰戌五己亥
四甲巳之數九(甲為子干己為/甲妃其數同)乙庚八丙辛七丁壬六戊
癸五揚子雲太𤣥之數其推納音以火土木金水為序甲
子乙丑金者甲九子九乙八丑八積三十四以五除之餘
四故為金丙寅丁夘火者丙七寅七丁六夘六積二十六
以五除之餘一故為火餘準此此一法也按律書同位
娶妻如黄鍾與大吕同位為妻隔八生子黄鍾三分損一
隔八生林鍾為子今甲子黄鍾與乙丑大吕同位謂之娶
妻是矣而甲子之隔八為辛未林鍾何以甲子不能生之
也蔡邕云陽生隂為下生隂生陽為上生今陽不能生是
但有上生而無下生也以甲子為上癸亥為下則又皆下
生而上生無十之一二也内經之法與律書不能盡合矣
稚川言中央總黄天之氣一南方丹天之氣三北方𤣥
天之氣五西方素天之氣七東方蒼天之氣九皆竒數
而無偶數而一之屬土三之屬火五之屬水七之屬金
九之屬木亦不知其何義也揚子雲謂子之數九従黄鍾
之管則丑當従林鍾而六寅當従太簇而八十二月各
有其律何以有従有不従耶是故必欲定納音之法當
以京房六十律與甲子分配以之上生下生始無敝耳

葛稚川納音圖
一言宫屬土　庚子庚午　辛丑辛未　戊寅戊申
　　　　　己夘己酉　丙辰丙戌　丁巳丁亥
三言徴屬火　戊子戊午　己丑己未　丙寅丙申
　　　　　丁夘丁酉　甲辰甲戌　乙巳乙亥
五言羽屬水　丙子丙午　丁丑丁未　甲寅甲申
　　　　　乙夘乙酉　壬辰壬戌　癸巳癸亥
七言商屬金　甲子甲午　乙丑乙未　壬寅壬申
　　　　　癸夘癸酉　庚辰庚戌　辛巳辛亥
九言角屬木　壬子壬午　癸丑癸未　庚寅庚申
　　　　　辛夘辛酉　戊辰戊戌　己巳己亥
揚子雲積數納音圖
甲子乙丑三十四　甲申乙酉三十　　甲辰乙巳二十六
丙寅丁夘二十六　丙戌丁亥二十二　丙午丁未三十
戊辰己巳二十三　戊子己丑三十一　戊申己酉二十七
庚午辛未三十二　庚寅辛夘二十八　庚戌辛亥二十四
壬申癸酉二十四　壬辰癸巳二十　　壬子癸丑二十八
甲戌乙亥二十六　甲午乙未三十四　甲寅乙夘三十
丙子丁丑三十　　丙申丁酉二十六　丙辰丁巳二十二
戊寅己夘二十七　戊戌己亥二十三　戊午己未三十一
庚辰辛巳二十四　庚子辛丑三十二　庚申辛酉二十八
壬午癸未二十八　壬寅癸夘二十四　壬戌癸亥二十
　　占課
今世揲蓍者少而火珠林之術盛行大概本於京氏卦
棄其象數爻取于干支一卦為一世應於動静無與也
一事為一門類於爻辭無與也然某觀京房易傳又與
今世所行間有出入則亦失其傳也曰世應分為八宫
乾震坎艮坤㢲離兑各主一宫所屬七卦自下而上以
次受變變至五爻則上爻不可復變上爻為本宫之主
故第六卦従五爻返至四爻變而復主卦之畫謂之游
魂第七卦則内卦皆復主卦之畫謂之歸魂主卦以上
爻為世其次五卦以變爻為世遊魂以四爻為世歸魂
以三爻為世(亦内卦之/上爻也)世之對為應初與四二與五三
與上是也曰飛伏世爻所在見者為飛不見者為伏見
者即世爻之納甲不見者八主卦取相反之納甲(乾與/坤反)
(震與㢲反坎與/離反艮與兑反)五變卦取主卦之納甲(變在一世取主/卦一爻變在二)
(世取主卦二/爻餘歸此)遊凖二卦取従變之納甲(如乾宫遊魂従/剥而變則取剥)
(四納甲為伏歸魂従晉而變/則取晉三納甲為伏餘凖此)曰建以爻直月従世起建
布於六位(惟乾坎従/初爻起)乾起甲子坤起甲午一卦凡六月
也曰積筭以爻直日従建所止起日如姤上九乙亥即
以乙亥起上九為一日終而復始一卦凡百有八十日
也術家以月為直符日為傳符指六爻所見之支當之
非矣曰鬼為繫爻財為制爻天地為義爻(天地即/父母)福徳
為寳爻(福徳即/子孫)同氣為専爻(兄弟/爻也)即術家所定六親是
也其定身爻視世爻之辰子午身居初丑未身居二寅
申身居三夘酉身居四辰戌身居五己亥身居上而京
氏無定身爻之例乾卦云水配位為福徳(初爻甲子水/乾之子孫)
木入金鄉居寳貝(二爻甲寅/木乾之財)土臨内象為父母(三爻甲/辰土乾)
(之父/母)火來四上嫌相敵(四爻壬午火/乾之官鬼)金入金鄉木漸微
(五爻壬申金/乾之兄弟)宗廟上建戌亥乾本位(謂上爻/壬戌土)若依術家
則乾五為身爻乾上復為父母京氏皆不言者以世即
身也世外復有身不已贅乎曰龍徳虎刑龍徳在十一
月坎卦子左行虎刑五月在離卦午右行故依建之所
厯龍徳起子至四月在巳虎刑繼之虎刑起午至十月
在亥龍徳繼之術家見子即為龍徳見午即為虎刑失
之逺矣術家又有青龍朱雀勾陳騰蛇白虎玄武六神
以所占之日甲乙起青龍丙丁起朱雀戊起勾陳巳起
騰蛇庚辛起白虎壬癸起𤣥武在龍虎為重出餘四神
為増加也曰卦位初元士二大夫三三公四諸侯五天
子上宗廟曰五星曰二十八宿皆従世爻入卦曰盈虚
盈則三十有六虚則二十有八内外卦各分其半以其
五行所屬起世爻巡於六位視與爻之納甲相生尅定
其吉凶此皆術家之所無也
八宫世應圖
　　(本/宫)　(一/世)　(二/世)　(三/世)　(四/世)　(五/世)　(遊/魂)　(歸/魂)
(乾宫/金)□乾□姤□遯□否□觀□剥□晉□(大/有)
(震宫/木)□震□豫□解□恒□升□井□(大/過)□隨
(坎宫/水)□坎□節□屯□(既/濟)□革□豐□(明/夷)□師
(艮宫/土)□艮□賁□(大/畜)□損□睽□履□(中/孚)□漸
(坤宫/土)□坤□復□臨□恭□(大/壯)□夬□需□比
(㢲宫/木)□㢲□(小/畜)□(家/人)□益□(无/妄)□(噬/嗑)□頥□蠱
(離宫/火)□離□旅□鼎□(未/濟)□蒙□渙□訟□(同/人)
(兑宫/金)□兑□困□萃□咸□蹇□謙□(小/過)□(歸/妹)
遊魂八卦伏(鬼易十/六卦不)晉(艮四/丙戌)　大過(坎四/戊申)明夷(震四/庚午)
　　　(取本宫為伏/故别為圖)中孚(乾四/壬午)需(兑四/丁亥)　頥(離四/己酉)
　　　　　　　　訟(㢲四/辛未)　小過(坤四/癸丑)
歸魂八卦伏　　　大有(坤三/乙夘)隨(㢲三/辛酉)　師(離三/己亥)
　　　　　　　　漸(兑三/丁丑)　比(乾三/甲辰)　蠱(震三/庚辰)
　　　　　　　　同人(坎三/戊午)歸妹(艮三/丙申)

　
　
　
　
　
　
　
　
　
　
　
　
　
　
　
　易學象數論卷一
欽定四庫全書
　易學象數論卷二
　　　　　　　　　　　　餘姚黄宗羲撰
　　卦氣一
易緯有卦氣之法京房精於其學以坎震離兑主二十
四氣其餘六十卦起自中孚卦有六爻爻主一日凡主
三百六十日餘五日四分日之一毎日分為八十分五
日得四百分四分日之一得二十分積四百二十分均
於六十卦六七四十二每卦得六日七分又於六十卦
之中别置復臨泰大壯夬乾姤遯否觀剥坤十二以為
辟卦毎爻各主一侯自復至乾為息卦曰太陽自姤至
坤為消卦曰太隂息卦所屬者曰少陽消卦所屬者曰
少隂故孔頴達復彖反復其道七日來復之䟽謂剥卦
陽氣之盡在於九月之末十月純坤用事坤卦之盡則
復卦陽來坤卦有六日七分舉成數故言七日王昭素
駁之曰坤卦之盡復卦陽來則十月之節終一陽便來
不得到冬至之日矣據其節終尚去冬至十五日則卦
七日之義難用易緯之數某以為昭素駁之是矣然昭
素未悉卦氣之法不能鍼其痼疾也以十二辟卦言之
剥之至復所隔惟坤六爻其一爻當一候一候得五日
五分六分分之五六爻得三十日三十五分非七日也
以六十卦言之一卦六日七分剥之至復中隔艮既濟
噬嗑大過坤未濟蹇頥中孚九卦計五十四日六十三
分非一卦也孔氏牽合兩者故其説不能合易之七日
來復取卦之反易為義反剥為復所厯七爻以一日為
一爻故曰反復其道反復即反覆也與卦氣何與即使
孔氏之䟽能合卦氣則易之辭無乃為卦氣圖説乎為
卦氣之法者宓戲耶文王耶先儒之議卦氣者謂冬至
不起于中孚而起於復中孚為大雪之終氣至冬至而
始盡故繫於冬至之下中孚之於冬至於象於名兩無
當也然觀太𤣥之辭曰陽氣藏於黄宫信無不在其中
則中孚之直冬至者顧以其名耳太𤣥之釋卦序自辟
卦之外無不以其名為義也又何獨疑於中孚乎所謂
六日七分者六日既盡七分便為來日之始非必取足
八十分而自為一日也趙汝楳乃以餘筭歸之一卦於
是有一卦直七日者失其意矣葉氏則以七分為之氣
盈六十卦餘五日二十分若積餘以置閏者是一卦直
六日且并焦京之學失其傳也
　　卦氣二
六日七分之説相傳最久其餘卦氣皆自後起有自乾
至未濟並依易書本序以一卦直一日乾直甲子坤直
乙丑至未濟直癸亥乃盡六十日六周而三百六十日
四正卦則直二分二至坎冬至離夏至震春分兑秋分
不在六十卦輪直之列者焦氏之法也有以乾坤坎離
四卦為橐籥餘六十卦依序卦一爻直一時一月有三
百六十時足其數者又以十二辟卦每卦管領一時魏
伯陽之法也乾起甲子坤起甲午毎卦直六月者京房
之法也史繩祖曰革居序卦之四十九當大衍之數節
居序卦之六十當周天之度六十卦三百六十爻一爻
主一日上經乾起甲子泰甲戌噬嗑甲申至離三十卦
一百八十日而三甲盡下經咸起甲午損甲辰震甲寅
至節癸亥而終亦三十卦一百八十日而一年周故曰
天地節而四時成亦曰天地革而四時成中孚小過既
未濟者分坎離震兑(中孚㢲上兑下小過震/上艮下既未濟皆坎離)以應分至
毎爻直十五日以應二十四氣先儒言卦起中孚非也
以六十卦言甲子起於乾以分至四卦言甲子亦起於
中孚亦古法也至宋而後有所謂先天圖者於是邵子
以六日七分之法施於其圖黜卦起中孚之説以復起
冬至姤起夏至其以坎離震兑四正卦主二十四氣者
改為乾坤坎離此圓圖之卦氣也張理以方圖覆背置
之泰處於東北乾處於東南否處於西南坤處於西北
亦以冬至起復至泰而正月至乾而四月至否而七月
至坤而十月此方圖之卦氣也張氏又以一隂一陽至
六隂六陽類而並列六陽處南六隂處北陽自下而升
隂自上而降廣辟卦之法也邵子又以方圖乾兑離震
各重之為六十四卦共一百五十六卦以之筭大運亦
以筭小運二十四氣毎氣六十四爻積一千五百二十
六爻合乾兑離震掛一之數謂之掛一圖所謂皇極之
學也諸家之不同如此葢初無一定之理各以意之所
見為之是故六日七分之外有一卦直一日者有兩卦
直一日者一爻直一日者四爻三分强直一日者總卦
與日之大數而後分配其小數或多或少不顧其果否
如是也其卦之排比惟序卦可據序卦之義於時日不
可强通故漢儒别求其義於卦名而有中孚之起然揚
雄氏所傳之卦義未免穿鑿附㑹未嘗為易之篤論也
宋儒始一變其説以竒偶之升降消長為言而於經文
四時可據之方位一切反之然則宋儒之畫漢儒之義
猶二五之為十也孰分其優劣哉






　　卦變
卦變之説由泰否二卦彖辭小往大來大往小來而見
之而夫子彖傳所以𤼵明卦義者於是為多顧易中一
大節目也上經三十卦反對之為十二卦下經三十四
卦反對之為十六卦乾坤頥大過坎離中孚小過不可
反對則反其竒偶以相配卦之體兩相反爻亦隨卦而
變顧有於此則吉於彼則凶於彼則當位於此則不當
位従反對中明此往來倚仗之理所謂兩端之執也行
有无妄之守反有天衢之用時有豐亨之遇反有羈旅
之凶是之謂卦變非以此卦生彼卦也又非以此爻換
彼爻也朱子言以彖辭考之説卦變者凡十九卦葢言
成卦之由彖辭不言成卦之由則不言所變之爻此是
朱子自言其卦變也繫曰爻者言乎變者也易中何卦
不言變辭有隠顯而理無不寓即證之彖辭亦非止十
九卦也訟剛來而得中以需之反對觀之彼得正又居
中此但得中不能得正泰否之往來所謂反其類隨剛
來而下柔蠱剛上而柔下二卦反對蠱上之剛自外卦
來初居二三之下隨初剛自下而上上柔自上而下噬
嗑柔得中而上行賁柔來而文剛分剛上而文柔前卦
言六二上行為五後卦言六五自外卦而入内初九從
下卦而至上无妄剛自外來而為主於内大畜剛上而
尚賢无妄之初九自大畜上爻外卦來為内卦之主大
畜之上九自无妄初爻而上咸柔上剛下恒剛上柔下
咸指上六九三恒指九四初六晉柔進而上行明夷之
六二上行為六五睽柔進而上行家人之六二上行為
六五蹇往得中也解其來復吉乃得中也蹇之九五自
解内卦故曰往解之九二自蹇外卦故曰來升柔以時
升升上卦之柔皆萃下卦所升鼎柔進而上行鼎五由
革二而上漸進得位漸九五當歸妹居二為不得位渙
剛來而不窮者節五來二柔得乎外而上同者柔在三
失位在四得位此朱子所謂十九卦之彖辭皆以反對為
義者也需位乎天位以正中也自訟九二而來得中又
得正損損下益上其道上行益損上益下自上下下由
損觀之似以三爻益上爻由益觀之似以四爻益初爻
小畜宻雲不雨反對為履履下之兑澤氣成雲故曰宻
雲兑變而㢲風以散之故曰不雨大有應乎天而時行
方其同人在二之時應乎天也今時行而居其位謙地
道卑而上行地道指坤豫在下卦為卑謙在上卦為上
行臨至於八月觀二陽在上臨二陽在下自臨至觀厯
八爻故言八月復七日來復剥一陽在上復一陽在下
自剥至復厯七爻故言七日明夷初登於天言晉後入
於地言明夷夬所尚乃窮對姤為言井改邑不改井兑
為剛鹵之地變而為㢲則近利市三倍是改邑也坎不
變是不改井也皆對困言之歸妹征凶位不當也漸之
二五皆當位至歸妹皆不當旅柔得中乎外在豐為得
中乎内㢲柔皆順乎剛兑剛中而柔外兑柔不順乎剛
㢲柔中而剛外二卦相反既濟剛正而位當未濟不當
位二卦亦相反此朱子十九卦以外亦皆以反對為義
者也反對之窮而反其竒偶以配之又未嘗不暗相反
對於其間如中孚上爻之翰音反對即為小過初爻之
飛鳥頥之口實由大過之兑大過士夫老夫由頥之艮
震此序卦之不可易也奈何諸儒之為卦變紛然雜出而
不能歸一乎然虞仲翔之釋比曰師二上之五得位蜀
才曰此本師卦六五降二九二升五亦已𤼵其端矣特
未以此通之於别卦也至李挺之所傳變卦反對圖可
謂獨得其真而又與六十四卦相生圖並出則擇焉而
不精也其後來知徳頗以此説變而以反對者為綜竒
偶相反者為錯於頥過八卦相反之外取反對者而亦
復錯之不知竒偶相反之中暗寓反對非别出一義也
若又有相反一義何以卦爻畧不之及乎為卦爻之所
不及者可以無待於補矣
　　卦變二
古之言卦變者莫備于虞仲翔後人不過踵事増華耳
一隂一陽之卦各六皆自復姤而變二隂二陽之卦各
九皆自臨遯而變三隂三陽之卦各十皆自否泰而變
四隂四陽之卦各九皆自大壯觀而變中孚小過為變
例之卦乾坤為生卦之原皆不在數中其法以兩爻相
易主變之卦動者止一爻四隂四陽即二隂二陽之卦
也其變不収于臨遯之下者以用臨遯生卦則主變者
須二爻皆動而後餘卦可盡不得不别起觀壯有四隂
四陽而不用五隂五陽之夬剥者以五隂五陽之卦已
盡於姤復無所俟乎此也中孚小過為變例之卦何也
中孚從二隂之卦則遯之二隂皆易位従四陽之卦則
大壯三四一時俱上小過従二陽之卦則臨之二陽皆
易位従四隂之卦則觀三四一時俱上所謂主變之卦
以一爻升降者至此而窮故變例也猶反對之卦至乾
坤坎離頥大過中孚小過而亦窮也虞氏之卦變脈絡
分明如此當時所著周易注周易集林今既不傳其見
於李鼎祚易解中者語焉不詳朱漢上據之以定虞氏
卦變遂有此然彼否之異無怪趙汝楳謂其錯雜無統
也某追㝷其緒而後知漢上之誤然四隂四陽與二隂
二陽畢竟相錯不能不有重岀之卦此八卦者(重於大/壯者為)
(大過鼎革離重於/觀者為頥屯䝉坎)其主變屬之臨遯乎屬之大壯觀乎
抑兼屬之乎其説有時而窮也以彖傳證之如无妄之
剛自外來(遯之初三相易皆/在内卦非外來)晉之柔進上行(觀之四五/相易皆在)
(上/卦)睽之柔進上行(大壯三上相/易柔為下行)蹇往得中(觀三上相易/不為得中)
皆不能合此虞氏之短也李挺之六十四卦相生圖凡
卦五隂一陽者皆自復來復一爻五變而成五卦(師謙/豫比)
(剥/)五陽一隂者皆自姤來姤一爻五變而成五卦(同人/履小)
(畜大/有夬)四隂二陽者皆自臨來臨五復五變而成十四卦
(明夷震屯頥升解坎/䝉小過萃觀蹇晉艮)四陽二隂者皆自遯來遯五復五
變而成十四卦(訟㢲鼎大過无妄家人離/革中孚大畜大壯睽需兑)三隂三陽者
皆自泰來泰三復三變而成九卦(歸妹節損豐既/濟賁恒井蠱)三陽
三隂者皆自否來否三復三變而成九卦(漸旅咸渙未濟/困益噬嗑隨)
其所謂乾坤一生二二生三至於三極矣故不以觀壯
四隂四陽之卦為主變可以無虞氏重岀之失矣然臨
遯自第二變以後主變之卦兩爻皆動在彖傳亦莫知
適従又不如虞氏動以一爻之有定法也方寔孫有易
卦變合圖與相生圖同至兩爻交動則稍更其次序朱
風林分為内外體有自十辟卦所變者(乾坤無變故十/二辟卦去之為)
(十/卦)一陽在内體自復變凡二卦(師/謙)一陽在外體自剥變
凡二卦(豫/比)二陽在内體自臨變凡二卦(升明/夷)二陽在外
體自觀變凡二卦(晉/萃)二陽在内體一陽在外體自泰變
凡九卦(與相生/圖同)一隂在内體自姤變凡二卦(同人/履)一隂
在外體自夬變凡二卦(小畜/大有)二隂在内體自遯變凡二
卦(无妄/訟)二隂在外體自大壯變凡二卦(需大/畜)二隂在内
體一隂在外體自否變凡九卦(與相生/圖同)有自六子卦所
變者二陽分在内外不處震之主爻者自震變(蹇/䝉)不處
坎之主爻者自坎變(小過/頥)不處艮之主爻者自艮變(解/屯)
二隂分在内外不處㢲之主爻者自㢲變(癸/革)不處離之
主爻者自離變(中孚/大過)不處兑之主爻者自兑變(家人/鼎)各
得二卦其自十辟卦所變者以一爻升降其自六子卦
所變者以兩爻升降自三隂三陽而外主變之卦多所
生之卦少何其頭緒之紛紜也蘓子瞻言剛柔相易皆
本諸乾坤程子亦専以乾坤言卦變本之蜀才曰此本
乾卦此本坤卦荀爽曰謙是乾來之坤非創論也但三
隂三陽之卦此往彼來顯然可見其他則來者不知何
來往者不知何往如无妄剛自外來外卦之乾未嘗損
一剛也而云自外而來不已背乎故朱子曰程子専以
乾坤言卦變然只是上下兩體皆變者可通若只一體
變者則不通葢已深中其病矣然較之虞氏而下鑿空
為説者某以為獨優也
　　卦變三
朱子卦變圖一隂一陽之卦各六來自復姤二隂二陽
之卦各十有五來自臨遯三隂三陽之卦各二十來自
否泰四隂四陽之卦各十有五來自大壯觀五隂五陽
之卦各六來自夬剥一隂一陽與五隂五陽相重出二
隂二陽與四隂四陽相重出泰與否相重出除乾坤之
外其為卦百二十有四葢已不勝其煩矣易之上下往
來皆以一爻升降為言既有重出則毎卦必有二來従
其一則必舍其一以彖傳附㑹之有一合必有一不合
就其所謂一來者尚有兩爻俱動并其二來則動者四
爻矣原諸儒卦變之意所以明其自復姤臨遯否泰大
壯觀夬剥而來者以其卦惟此一爻之故變為别卦是
以脈絡可㝷而定為主變使一卦之中頭緒紛然爻爻
各操其柄則彼卦之體已不復存猶復可認其自某所
而來乎朱子雖為此圖亦自知其決不可用所釋十九
卦彖辭盡舍主變之卦以兩爻相比者互換為變訟則
自遯(二三/相換)泰則自歸妹(三四/相換)否則自漸(三四/相換)隨則自困
(初二/相換)自噬嗑(五上/相換)自未濟(初與二五/與上相換)蠱則自賁(初二/相換)自
井(五上/相換)自既濟(初與二五/與上換)噬嗑則自益(四五/相換)賁則自損
(二三/相換)自既濟(五上/相換)无妄則自訟(初二/相換)大畜則自需(五上/相換)
咸則自旅(五上/相換)恒則自豐(初二/相換)晉則自觀(四五/相換)睽則自
離(二三/相換)自中孚(四五/相換)自家人(二與三四/與五相换)蹇則自小過(四/五)
(相/換)解則自升升則自解(皆三四/相換)鼎則自㢲(四五/相換)漸則自
渙(二三/相換)自旅(四五/相換)渙則自漸(二三/相換)凡十九卦而主變者
二十有七或來自一卦或來自兩卦三卦多寡不倫絶
無義例就以其法推之此十九卦中朱子之所舉者亦
有未盡訟之自无妄(初二/相換)自㢲(三四/相換)隨之自既濟(三四/相換)蠱
之自未濟(三四/相換)噬嗑之自未濟(初二/相換)自賁(三四/相换)自隨(五/上)
(相/換)賁之自蠱(初二/相換)自噬嗑(三四/相換)无妄之自家人(三四/相換)大
畜之自睽(三四/相換)咸之自困(二三/相換)恒之自井(四五/相換)晉之自
艮(三四/相換)自萃(五上/相換)睽之自大畜(三四/相換)自兑(五上/相換)蹇之自
坎(二三/相換)自萃(三四/相換)自艮(五上/相換)觧之自震(初二/相換)自小過(二/三)
(相/換)自坎(四五/相換)升之自明夷(初二/相換)鼎之自離(初二/相換)自大過
(五上/相換)漸之自否(三四/相換)渙之自益(初二/相換)自未濟(四五/相換)復得
二十九卦而兼之者不與焉此二十九卦者以為有用
乎則為彖辭之所不及以為無用乎不應同一卦變在
一卦中其可以附㑹彖辭者従而取之其不可以附㑹
彖辭者従而置之朱子云某之説却覺得有自然氣
象者安在也且易所謂往來上下者自内之外謂往自
外之内謂來上者上卦也下者下卦也今兩爻互換同
在内卦而謂之往同在外卦而謂之來同在上卦而曰
下同在下卦而曰上即欲附㑹之而有所不能矣是朱
子之卦變兩者俱為無當冝乎其説之不能歸一也
古卦變圖
一隂一陽之卦各六皆自復姤而變
䷗復　　　　　　　　䷫姤
䷆師(初之/二)　　　　　　䷌同人(初之/二)
䷎謙(初之/三)　　　　　　䷉履(初之/三)
䷏豫(初之/四)　　　　　　䷈小畜(初之/四)
䷇比(初之/五)　　　　　　䷍大有(初之/五)
䷖剥(初之/六)　　　　　　䷪夬(初之/六)
二隂二陽之卦各九皆自臨遯而變
䷒臨　　　　　　　　䷠遯
䷭升(初之/三)　　　　　　䷘无妄(初之/三)
䷧解(初之/四)　　　　　　䷤家人(初之/四)
䷜坎(初之/五)　　　　　　䷝離(初之/五)
䷃蒙(初之/上)　　　　　　䷰革(初之/上)
䷣明夷(二之/三)　　　　　䷅訟(二之/三)
䷲震(二之/四)　　　　　　䷸㢲(二之/四)
䷂屯(二之/五)　　　　　　䷱鼎(二之/五)
䷚頤(二之/上)　　　　　　䷛大過(二之/上)
三隂三陽之卦各十皆自泰否而變
䷊泰　　　　　　　　䷋否
䷟恒(初之/四)　　　　　　䷩益(初之/四)
䷯井(初之/五)　　　　　　䷔噬嗑(初之/五)
䷑蠱(初之/上)　　　　　　䷐隨(初之/上)
䷶豐(二之/四)　　　　　　䷺渙(二之/四)
䷾既濟(二之/五)　　　　　䷿未濟(二之/五)
䷕賁(二之/上)　　　　　　䷮困(二之/上)
䷵歸妹(三之/四)　　　　　䷴漸(三之/四)
䷻節(三之/五)　　　　　　䷷旅(三之/五)
䷨損(三之/上)　　　　　　䷞咸(三之/上)
四隂四陽之卦各九皆自大壯觀而變
䷡大壯　　　　　　　䷓觀
䷛重大過(初之/五)　　　　䷚重頤(初之/五)
䷱重鼎(初之/上)　　　　　䷂重屯(初之/上)
䷰重革(二之/五)　　　　　䷃重蒙(二之/五)
䷝重離(二之/上)　　　　　䷜重坎(二之/上)
䷹兌(三之/五)　　　　　　䷳艮(三之/五)
䷥睽(三之/上)　　　　　　䷦蹇(三之/上)
䷄需(四之/五)　　　　　　䷢晉(四之/五)
䷙大畜(四之/上)　　　　　䷬萃(四之/上)
變例之卦二
䷼中孚
䷽小過
凡變卦皆從乾坤來
䷀乾
䷁坤
李挺之變卦反對圖
乾坤二卦為易之門萬物之祖圖第一
　　乾老陽䷀
　　坤老隂䷁
乾坤相索三變六卦不反對圖第二
　(坤體而/乾來交)　頤䷚　　(小/過)䷽　　坎䷜
　(乾體而/坤來交)　(大/過)䷛　　(中/孚)䷼　　離䷝
乾卦一隂下生反對變六卦圖第三
　　　　姤䷫　　(同/人)䷌　　履䷉
　　　　夬䷫　　　(有/大)䷌　　　(畜/小)䷉
坤卦一陽下生反對變六卦圖第四
　　　　復䷗　　師䷆　　謙䷎
　　　　剥䷗　　　比䷆　　　豫䷎
乾卦下生二隂各六變反對變十二卦圖第五
　　　　遯䷠　　訟䷅　　(无/妄)䷘
　　　　(壯/大)䷠　　　需䷅　　　(畜/大)䷘
　　　　睽䷥　　兌䷹　　革䷰
　　　　(人/家)䷥　　　㢲䷹　　　鼎䷰
坤卦下生二陽各六變反對變十二卦圖第六
　　　　臨䷒　　(明/夷)䷣　　升䷭
　　　　觀䷒　　　普䷣　　　萃䷭
　　　　蹇䷦　　艮䷳　　蒙䷃
　　　　解䷦　　　震䷳　　　屯䷃
乾坤下生三隂各六變反對變十二卦圖第七
　　　　否䷋　　恒䷟　　豐䷶
　　　　泰䷋　　　咸䷟　　　旅䷶
　　　　(歸/妹)䷵　　節䷻　　(既/濟)䷾
　　　　漸䷵　　　渙䷻　　　(濟/未)䷾
坤卦下生三陽各六變反對變十二卦圖第八
　　　　泰䷊　　損䷨　　賁䷕
　　　　否䷊　　　益䷨　　　(嗑/噬)䷳
　　　　蠱䷑　　井䷯　　(未/濟)䷿
　　　　隨䷑　　　困䷯　　　(濟/既)䷿
李挺之六十四卦相生圖
　　　　姤䷫　　乾一交而為姤
　　　　復䷗　　坤一交而為復
凡卦五隂一陽者皆自復卦而來復一爻五變而成五卦
　　　　師䷆　謙䷎　豫䷏
　　　　　　　比䷇　剥䷖
凡卦五陽一隂者皆自姤卦而來姤一爻五變而成五卦
　　　　(同/人)䷌　履䷉　(小/畜)䷈
　　　　　　　　(大/有)䷍　夬䷪
　　　　　遯䷠　　乾再交而為遯
　　　　　臨䷒　　坤再交而為臨
凡卦四隂二陽者皆自臨卦而來臨五復五變而成十四卦
　(第一/四變)　　(明/夷)䷣　震䷲　屯䷂　頤䷚
　(第二復/四變)　升䷭　解䷧　坎䷜　蒙䷃
　(第三復/三變)　(小/過)䷽　萃䷬　觀䷓
　(第四復/二變)　蹇䷦　晉䷢
　(第五/一變)　　艮䷳
凡卦四陽二隂者皆自遯卦而來遯五復五變而成十四卦
　(第一/四變)　　訟䷅　㢲䷸　鼎䷱　(大/過)䷛
　(第二復/四變)　(无/妄)䷘　(家/人)䷤　離䷝　革䷰
　(第三復/三變)　(中/孚)䷼　(大/畜)䷙　(大/壯)䷡
　(第四復/二變)　睽䷥　需䷄
　(第五復/一變)　兌䷹
　　　　否䷋　　乾三交而為否
　　　　　泰䷊　　坤三交而為泰
凡卦三隂三陽者皆自泰卦而來泰三復三變而成九卦
　(第一/三變)　　(歸/妹)䷵　節䷻　損䷨
　(第二復/三變)　豐䷶　(既/濟)䷾　賁䷕
　(第三復/三變)　恒䷟　井䷯　蠱䷑
凡卦三陽三隂者皆自否卦而來否三復三變而成九卦
　(第一/三變)　　漸䷴　旅䷷　咸䷞
　(第二復/三變)　渙䷺　(未/濟)䷿　困䷮
　(第三復/三變)　益䷩　(噬/嗑)䷔　隨䷐
朱子卦變圖
凡一隂一陽之卦各六皆自復姤而來(五隂五陽/卦同圖異)
□剝□比□豫□謙□師□復
□夬□(大/有)□(小/畜)□履□(同/人)□姤
凡二隂二陽之卦各十有五皆自臨遯而來(四隂四陽/卦同圖異)
□頤□屯□震□(明/夷)□臨
□蒙□坎□解□升
□艮□蹇□(小/過)
□晉□萃
□觀
□(大/過)□鼎□㢲□訟□遯
□革□離□(家/人)□(无/妄)
□兌□睽□(中/孚)
□需□(大/畜)
□(大/壯)
凡三隂三陽之卦各二十皆自泰否而來
□損□節□(歸/妹)□泰
□賁□(既/濟)□豐
□(噬/嗑)□隨
□益
□蠱□井□恒
□(未/濟)□困
□渙
□旅□咸
□漸
□否
□咸□旅□漸□否
□困□(未/濟)□渙
□井□蠱
□恒
□隨□(噬/嗑)□益
□(既/濟)□賁
□豐
□節□損
□(歸/妹)
□泰
凡四隂四陽之卦各十有五皆自大壯觀而來
□(大/畜)□需□(大/壯)
□睽□兊
□(中/孚)
□離□革
□益
□(无/妄)
□鼎□(大/過)
□㢲
□訟
□遯
□萃□晉□觀
□蹇□艮
□(小/過)
□坎□蒙
□解
□升
□屯□頤
□震
□(明/夷)
□臨
凡五隂五陽之卦各六皆自夬剥來
□(大/有)□夬
□(小/畜)
□履
□(同/人)
□姤
□比□剥
□豫
□謙
□師
□復
朱風林(升/)卦變圖
十辟卦所變(乾坤純陽純隂无變故/十二辟卦去之為十卦)
□(一陽在内體/自復變)　　　□(一隂在内體/自姤變)
□師(初二/相易)　　　　　□同人(初二/相易)
□謙(初三/相易)　　　　　□履(初三/相易)
□(一陽在外體/自剥變)　　　□(一隂在外體/自夬變)
□豫(上四/相易)　　　　　□小畜(上四/相易)
□比(上五/相易)　　　　　□大有(上五/相易)
□(二陽在内體/自臨變)　　　□(二隂在内體/自遯變)
□升(初三/相易)　　　　　□无妄(初三/相易)
□明夷(二三/相易)　　　　□訟(二三/相易)
□(二陽在外體/自觀變)　　　□(二隂在外體/自大壯變)
□晉(五上/相易)　　　　　□需(五四/相易)
□萃(上四/相易)　　　　　□大畜(上四/相易)
□(三陽在内體一陽/在外體自泰變)　□(三隂在内體一隂/在外體自否變)
□恒(初四/相易)　　　　　□益(初四/相易)
□井(初五/相易)　　　　　□噬嗑(初五/相易)
□蠱(初上/相易)　　　　　□隨(初上/相易)
□豐(二四/相易)　　　　　□渙(二四/相易)
□既濟(二五/相易)　　　　□未濟(二五/相易)
□賁(二上/相易)　　　　　□困(二上/相易)
□歸妹(三四/相易)　　　　□漸(三四/相易)
□節(三五/相易)　　　　　□旅(三五/相易)
□損(三上/相易)　　　　　□咸(三上/相易)
六子卦所變(二隂二陽卦其専在内外體者自臨觀遯壯而變/其分在内外兩體者自六子卦而變)
□(二陽内外各居而避/初四者自震變)　□(二隂内外各居而避/初四者自㢲變)
□蹇(初五相易/四三相易)　　　　□睽(初五相易/四三相易)
□蒙(初上相易/四二相易)　　　　□革(初上相易/四二相易)
□(二陽内外各居而避/二五者自坎變)　□(二隂内外各居而避/二五者自離變)
□小過(二四相易/五三相易)　　　□中孚(二四相易/五三相易)
□頤(二上相易/五初相易)　　　　□大過(二上相易/五初相易)
□(二陽内外各居而避/三上者自艮變)　□(二隂内外各居而避/三上者自兊變)
□解(三四相易/上二相易)　　　　□家人(三四相易/上二相易)
□屯(三五相易/上初相易)　　　　□鼎(三五相易/上初相易)
來矣鮮(知徳/)錯綜圖
一左一右曰錯(本圓圖/)　一上一下曰綜(本序卦/)
乾䷀　　(同/人)䷌
坤䷁　　師䷆
夬䷪　　革䷰
剥䷖　　蒙䷃
(大/有)䷙　　離䷝
比䷇　　坎䷜
(大/壯)䷡　　豐䷶
觀䷓　　渙䷺
(小/畜)䷈　　(家/人)䷤
豫䷏　　解䷧
需䷄　　(既/濟)䷾
晉䷢　　(未/濟)䷿
(大/畜)䷑　　賁䷕
萃䷬　　困䷜
泰䷊　　(明/夷)䷣
否䷋　　訟䷅
履䷌　　(无/妄)䷘
謙䷎　　升䷭
兌䷹　　隨䷐
艮䷳　　蠱䷑
睽䷥　　(噬/嗑)䷔
蹇䷦　　井䷯
(歸/妹)䷵　　震䷲
漸䷴　　㢲䷸
(中/孚)䷽　　益䷩
(小/過)䷽　　恒䷟
節䷻　　屯䷂
旅䷷　　鼎䷱
損䷨　　頤䷚
咸䷞　　(大/過)䷛
臨䷒　　復䷗
遯䷠　　姤䷫
　　互卦
互卦者取卦中二三四及三四五又得經卦二也左傳
莊二十二年周史為陳侯筮遇觀之否曰坤土也㢲風
也乾天也風為天於土上山也杜預註自二至四有艮
象艮為山此互體説易之始漢晉相承王輔嗣黜而不
用鍾㑹亦言易無互體荀凱難之夫春秋之説經者去
聖人未逺其相傳必有自苟非證之經文而見其違背
未嘗可以臆棄矣輔嗣云爻苟合順何必坤乃為牛義
苟應健何必乾乃為馬以言二體無乾坤而有牛馬不
當更求其故不知易中之象無一字虚設牛馬既為乾
坤之物則有牛馬必有乾坤求之二體而無者求之互
體而有矣若棄互體是聖人有虚設之象也或曰遯無
坤六二稱牛明夷無乾六二稱馬以互體求之亦無乾
坤誠如輔嗣有虚設之牛馬也曰不然遯之稱牛以艮
艮剛在上猶牛革在外稱牛革不稱牛也明夷之稱馬
以互體之坎坎於馬為美脊為亟心馬之壯者也他如
洪容齋所言師之長子謙蠱之大川蹇之重險之類苟
非互體終不可通象之無虚設亦明矣或曰雜物撰徳
辨是與非非其中爻不備先儒以此為互體之據然下
文不及互體何也曰卦無乾坤而有牛馬非雜物乎卦
無艮兑而言止説非撰徳乎雜物撰徳即是互體無待
於下文也其後説互卦者朱子𤼵於一卦中既互兩卦
又於互卦伏兩卦林黄中以六畫之卦為太極上下二
體為兩儀合二互體為四象又顛倒看二體及互體通
為八卦黄中又有包體圖毎卦只取一互卦留三畫為
本卦之體乾包八卦八卦包乾如乾包坤則為損䷨
　益䷩坤包乾則為咸䷛恒䷟餘準此凡一卦
之相包得三十二卦八卦得二百五十六卦戴師愈亦
一卦具八卦而與黄中異有正有伏有互有㕘如需卦
乾下坎上是正乾變為坤坎變為離是伏自二至四為
兑自三至五為離是互互體兑下離上為睽是㕘本卦
是需凡八卦也吴草廬以先天圓圖互體立卦左右各
二卦互一卦六十四卦互成十六卦又以十六卦互之
成四卦而止偽説滋蔓互卦之稂莠也若因此而并去
互卦無乃懲噎而廢食乎
互卦圖
乾乾　　　乾㢲　　坤坤　　坤震
䷀乾　　　䷌(同/人)　　䷁坤　　䷆師
䷫姤　　　䷠遯　　䷗復　　䷒臨
䷪夬　　　䷰革　　䷖剥　　䷃蒙
䷛(大/過)　　　䷞咸　　䷚頤　　䷨損
震坎　　　震兌　　㢲離　　㢲艮
䷳艮　　　䷭升　　䷹兌　　䷋否
䷎謙　　　䷊泰　　䷮困　　䷬萃
䷣(明/夷)　　　䷑蠱　　䷅訟　　䷐隨
䷕賁　　　䷙(大/畜)　　䷉履　　䷘(无/妄)
坎離　　　坎艮　　離坎　　離兌
䷧解　　　䷏豫　　䷦蹇　　䷯井
䷥睽　　　䷔(噬/嗑)　　䷤(家/人)　　䷈(小/畜)
䷵(歸/妹)　　　䷲震　　䷾(既/濟)　　䷄需
䷿(未/濟)　　　䷢晉　　䷴漸　　䷸㢲
艮坤　　　艮震　　兌乾　　兌㢲
䷇比　　　䷜坎　　䷟恒　　䷽(小/過)
䷩益　　　䷼(中/孚)　　䷍(大/有)　　䷝離
䷂屯　　　䷻節　　䷡(大/壯)　　䷶豐
䷓觀　　　䷺渙　　䷱鼎　　䷷旅
　
　
　
　
　
　
　
　
吳草廬曰自昔言互體者不過以六畫之四畫互二卦
而已未詳其法象之精也今以先天圖觀之互體所成
十六卦皆隔八而得(外一層隔八卦得兩卦/即中一層互體之卦名)縮四而一
(内層一卦縮/外層四卦)圖之左邊起乾夬歴八卦而至睽歸妹(中/層)
(睽歸妹即/接乾夬)又歴八卦而至家人既濟(家人既濟即接/睽歸妹餘倣此)又
歴八卦而至頤復圖之右邊起姤大過歴八卦而至未
濟解又歴八卦而至漸蹇又歴八卦而至剥坤左右各
二卦互一卦合六十四卦互體只成十六卦又合十六
卦互體只成四卦乾坤既未濟也周易始乾坤終既未
濟以此歟　中一層左右各十六卦其下體兩卦相比
一循乾一坤八之序其上體十六卦兩周乾一坤八之
序　正體則二為内卦之中五為外卦之中互體則三
為内卦之中四為外卦之中故皆謂之中爻
林黄中(栗/)包體圖
　包乾䷀乾䷀乾　　乾包䷀乾䷀乾
　包坤䷨損䷩益　　坤包䷞咸䷟恒
　包震䷙(大/畜)䷼(中/孚)　　震包䷰革䷡(大/壯)
　包㢲䷉履䷌(同/人)　　㢲包䷫姤䷫姤
　包坎䷥睽䷌(家/人)　　坎包䷛(大/過)䷛(大/過)
　包離䷈(小/畜)䷉履　　離包䷌(同/人)䷍(大/有)
　包艮䷼(中/孚)䷘(无/妄)　　艮包䷠遯䷱鼎
　包兌䷍(大/有)䷈(小/畜)　　兊包䷪夬䷪夬
　包坤䷁坤䷁坤　　坤包䷁坤䷁坤
　包震䷎謙䷆師　　震包䷗復䷗復
　包㢲䷬萃䷽(小/過)　　㢲包䷃蒙䷓觀
　包坎䷏豫䷎謙　　坎包䷆師䷇比
　包離䷦蹇䷧解　　離包䷚頤䷚頤
　包艮䷇比䷏豫　　艮包䷖剥䷖剥
　包兌䷽(小/過)䷭升　　兌包䷒臨䷂屯
　包乾䷞咸䷟恒　　乾包䷨損䷩益
　包震䷣(明/夷)䷒臨　　震包䷣(明/夷)䷒臨
　包㢲䷐隨䷶豐　　㢲包䷑蠱䷺渙
　包坎䷲震䷣(明/夷)　　坎包䷭升䷜坎
　包離䷾(既/濟)䷵(歸/妹)　　離包䷕賁䷨損
　包艮䷇比䷲震　　艮包䷳艮䷃䝉
　包兌䷶豐䷊泰　　兌包䷊泰䷻節
　包乾䷰革䷡(大/壯)　　乾包䷙(小/畜)䷼(中/孚)
　包坤䷗復䷗復　　坤包䷎謙䷆師
　包㢲䷺訟䷠遯　　㢲包䷅訟䷠遯
　包坎䷿(未/濟)䷴漸　　坎包䷮困䷞咸
　包離䷸㢲䷅訟　　離包䷘(无/妄)䷝離
　包艮䷿渙䷋否　　艮包䷋否䷷旅
　包兌䷱鼎䷸㢲　　兌包䷞兌䷰革
　包乾䷫姤䷫姤　　乾包䷉履䷌(同/人)
　包坤䷃蒙䷓觀　　坤包䷬萃䷏(小/過)
　包震䷑蠱䷺渙　　震包䷐隨䷶豐
　包坎䷧解䷦蹇　　坎包䷧解䷦蹇
　包離䷯井䷮困　　離包䷲(噬/嗑)䷣賁
　包艮䷜坎䷬萃　　艮包䷢晉䷳艮
　包兌䷟恒䷯升　　兌包䷵(歸/妹)䷾(既/濟)
　包乾䷛(大/過)䷛(大/過)　　乾包䷥睽䷤(家/人)
　包坤䷆師䷇比　　坤包䷏豫䷎謙
　包震䷭升䷜坎　　震包䷲震䷣(明/夷)
　包㢲䷮困䷟咸　　㢲包䷿(未/濟)䷴漸
　包離䷴(家/人)䷥睽　　離包䷤(家/人)䷥睽
　包艮䷩益䷔(噬/嗑)　　艮包䷠漸䷿(未/濟)
　包兌䷝離䷙(大/畜)　　兌包䷄需䷹兌
　包乾䷌(同/人)䷍(大/有)　　乾包䷈(小/畜)䷉履
　包坤䷚頤䷚頤　　坤包䷦蹇䷧解
　包震䷕賁䷨損　　震包䷤(既/濟)䷵(歸/妹)
　包㢲䷘(无/妄)䷝離　　㢲包䷸㢲䷅訟
　包坎䷔(噬/嗑)䷕賁　　坎包䷯井䷮困
　包艮䷓觀䷢晉　　艮包䷓觀䷖晉
　包兌䷢旅䷳蠱　　兌包䷒節䷐隨
　包乾䷠遯䷱鼎　　乾包䷼(中/孚)䷘(无/妄)
　包坤䷖剥䷖剥　　坤包䷬比䷬豫
　包震䷳艮䷃蒙　　震包䷂屯䷲震
　包㢲䷋否䷷旅　　巽包䷺渙䷋否
　包坎䷢晉䷳艮　　坎包䷜坎䷬萃
　包離䷴漸䷿(未/濟)　　離包䷩益䷔(噬/嗑)
　包兌䷡(大/壯)䷄需　　兌包䷡(大/壯)䷄需
　包乾䷪夬䷪夬　　乾包䷍(大/有)䷈(小/畜)
　包坤䷒臨䷂屯　　坤包䷽(小/過)䷭升
　包震䷡泰䷻節　　震包䷌豐䷊泰
　包㢲䷹兌䷰革　　㢲包䷱鼎䷸㢲
　包坎䷵(歸/妹)䷾(既/濟)　　坎包䷡恒䷯井
　包離䷄需䷹兌　　離包䷝離䷙(大/畜)
　包艮䷻節䷐隨　　艮包䷷旅䷱蠱
　案朱子與林黄中辨云繫辭所謂易有太極是生兩
　儀兩儀生四象四象生八卦此是聖人作易綱領次
　第惟邵康節見得分明今侍郎乃以六畫之卦為太
　極中含二體為兩儀又取二互體通為四象又顛倒
　看二體及互體通為八卦若論太極則一畫亦未有
　何處便有六畫底卦來如此恐倒說了兼若如此即
　是太極包兩儀兩儀包四象四象包八卦與聖人所
　謂生者意思不同矣林曰惟其包之是以能生之包
　之與生實一義爾曰包如人之懷子子在母中生如
　人之生子子在母外恐不同也則林黄中之所謂包
　體者如需卦乾下坎上是兩儀互體得離兌是四象
　顛倒為坎下乾上互體得㢲離是八卦今楊止菴傳
　易考所載包體圖如上與朱子所辨者不同取八卦
　之互相包裹以為六畫之卦多寡絶殊於大義無所
　𤼵明豈當時朱子見之以為不足辨而置之歟
　　蓍法
揲蓍之法其用四十有九者䇿數四十九無所謂虚一
反於櫃中也分而為二以象兩者信手中分由靜而之動
動靜兩端也掛一以象三者或左或右隨取一䇿(孔氏/取左)
(朱子/取右)横於案上不必在左手小指之間方名為掛一變
中凡三掛故曰象三非䝉上象兩而為三也揲之以四
以象四時者先取左手之䇿四四為數一䇿一時也歸
竒於扐以象閏者四數之餘不一則二不三則四謂之
殘竒扐是指間扐物之處歸此殘竒於扐閏者月之餘
日竒者揲之餘䇿故象之也五嵗再閏故再扐而後掛
者次取右手之䇿四四為數并於前之正䇿其餘䇿左
三則右一左二則右二左一則右三左四則右四亦歸
之於扐是為再扐猶再閏也其言五嵗者四十八䇿中
分為兩除殘竒以外毎手正䇿大約以二十為率四䇿
一嵗則二十䇿為五嵗也以明扐之相去如此非必真
如五嵗之中有兩閏以齊氣朔也此為第一變别置餘
䇿取見存正䇿或四十或四十四信手中分復掛一為
二揲四歸竒如前法此為再變并其餘䇿取見存正䇿
或四十或三十六或三十二信手中分復掛一為三揲
四歸竒如前法此為三變并其餘䇿取正䇿以四而一
得九為老陽得六為老隂得七為少陽得八為少隂
老變而少不變始成一爻故十八變而成六爻也初變
為竒者三為偶者一再變三變為竒者二為偶者二其
法見於虞翻氏之注孔穎達氏因之朱子則有蓍卦攷
誤以主張是説然法雖是而所以釋經文者則多不合
虞氏謂竒所掛一䇿扐所揲之餘當是時揲餘未有安
置竒已在掛信如虞説則當言歸扐於竒不應倒置若
是且掛餘截然兩事合之有何義理故掛與掛合餘與
餘合不相雜也孔氏以三多三少兩少一多兩多一少
餘䇿定隂陽之老少經文乾之䇿二百一十有六坤之
䇿百四十有四其所以定隂陽老少者指正䇿而言以
明餘䇿置之不用矣今棄正䇿而就餘䇿是背經文也
蓍之所以必用四十九者以去其十三則得三十六去
其十七則得三十二去其二十一則得二十八去其二
十五則得二十四只有此九六七八老少四者之䇿若
三多三少之數則加乎四十九減乎四十九無不可得
亦可不顧九六七八䇿數而以之定老少耶惟餘䇿不
用故初變為四為八再變三變為三為七各不相妨今
必準餘䇿而以掛一雜於其間連掛則初變之五九為
有餘除掛則再變三變之三七為不足無乃違揲四之
義乎又有於餘䇿多少分八卦之象者夫三變方成一
爻一爻之中但有老少之可分今於一爻而指其孰為
乾震坎艮孰為坤㢲離兑是六變而可以成卦矣古人
何不憚煩而為此十八變乎朱子𤼵圍徑之義以餘䇿
為徑正䇿為圍竒之象圓而徑一得圍三頗為近似偶
之象方而徑二得圍二其説有所不達矣此皆執餘䇿
之病也
　　蓍法二
郭兼山書伊川揲蓍法云四十九蓍兩手無意而中分之
於左手取蓍一莖揲於左手小指之間此名竒也以右
手之蓍置之案上取左手之蓍四揲之四揲之餘數置
案之左方次取右手之蓍四揲之四揲之餘數并入左
餘為之扐即取所掛之竒歸於扐一變後復合見存之
䇿再以左右手分為二更不重掛竒四揲之餘并入前
扐為第二變其第三變如第二變凡揲蓍第一變必掛
一者謂不掛一則無變所餘皆得五也惟掛一則所餘
非五則九故能變第二第三雖不掛亦有四八之變葢
不必掛也朱子作蓍卦考誤辨之三變皆掛可為老陽
者十二可為老隂者四可為少隂者二十八可為少陽
者二十若後兩變不掛則老陽少隂皆二十七少陽九
老隂一而已深有害於成卦變爻之法是後兩變之不
可不掛審矣某推求其故後兩變不掛與以掛為竒葢
相因為説者也蓍之所以必四十九者毎四而當一月
四十有八十二月之數也其一者四分月之一也四分
月之一積四嵗成月而為閏然閏恒三嵗以餘分前後
相移不截然一嵗餘月之一故五嵗再閏也毎合蓍為
一嵗後兩變未嘗不餘一然而不掛者猶嵗嵗有餘分
不俟滿分不可以為閏也十有八變凡六掛而䇿道窮
十有八嵗凡六閏而氣朔齊其在一嵗論之乾坤之䇿
三百六十堯典曰朞三百有六旬有六日十二月月三
十日正三百六十日矣又除小月六日是為嵗有餘十
二日乾坤十二爻凡十有二掛此閏數在當期之外者
也以厯法㕘合蓍法姑存之以備一説
　　蓍法三
自隂陽老少之不均也後兩變不掛老隂之變一三變
皆掛老隂之變亦止四而已故為説者紛紜宋莊綽作
揲蓍新譜引張轅之法用蓍四十九莖總筯把之以意
中分扐一小指間四揲之第一揲餘一二足滿五餘三
四足滿九第二第三揲餘一二足滿四餘三四足滿八
皆揲左不揲右四五為少八九為多三多老陽交分三
少老陽重分兩少一多少隂拆分兩多一少少陽單分
元張理因之以謂揲法従程子張子初變既掛一以象
人置而不用後二變乃䝉上不復掛者為是也揲左不
揲右従唐張轅莊綽二家(綽宋人理/誤為唐)葢天動地靜陽變
隂合地承天而行於義為當左餘一而右承之以三左
餘三而右承之以一者成其為竒之陽也左餘二而右
承之以六左餘四而右承之以四者成其為偶之隂也
明季本竊疑大傳所言大衍之數五十其用四十有九
九字當為八字之誤止用四十八䇿虚二以為隂陽之
毋分二掛一揲四歸竒三變皆同除掛一外左一則右
必二左二則右必一左三則右必四左四則右必三由
諸家之法於隂陽老少得其均矣然莊綽之餘三足九
張理之餘二承六皆不可通四揲之外方為殘竒五䇿
六䇿尚有一揲豈可遷就以合左乎季本則明改經文無
所依據然則隂陽老少終不可均乎曰無所俟乎均也
成卦之法在隂陽不在老少以古法論之隂陽各三十
二九六常少七八常多七八所成之卦與九六所成之
卦無以異也爻之變不變在老少六爻之中占者一爻
則一變而足七八居其五九六居其一乃可謂之均也
若變者與不變者相均將擾擾何所適從乎彼輕改古
法以均老少者其亦未達乎此也
　　占法
啟蒙占法一爻變則以本卦變爻辭占二爻變則以本
卦二變爻辭占以上爻為主三爻變則占本卦及之卦
之彖辭而以本卦為貞之卦為悔前十卦主貞後十卦
主悔(凡三爻變者每/卦有二十卦)四爻變則以之卦二不變爻占以
下爻為主五爻變則以之卦不變爻占六爻變乾坤占
二用餘卦占之卦彖辭六爻皆不變則占本卦彖辭而
以内卦為貞外卦為悔王氏占法一爻變本卦爻為貞
之卦爻為悔二爻兼用二爻變以初變爻為貞次變爻
為悔作兩節消息之三爻變以先變為貞後二變為悔
四爻變五爻變六爻變皆以先變爻為貞後變爻為悔
作四五六節消息之六爻皆不變則占彖辭彖辭為七
八不變者設也豐南禺占法貞悔者以六畫言則内為
貞外為悔以三畫言則下為貞上為悔貞取定守為義
悔取感通為義故六畫則決之外卦三畫則決之於上
爻如初二兩爻變則以二決之内卦三爻皆變則以三
決之如内三爻皆靜外卦之二爻變三爻變者皆依内
卦之例如初之於四或五或上二之於四或五或上三
之於四或五或上皆二爻變槩決之於悔三爻變者如
初四五如二五上如三四上四爻變者如初三四上皆
以最上一爻決之三爻變者如二三四四爻變者如初
二三四則以四決之而參之以二所謂二與四同功而
異位也如二三五如三四五如初三五皆三爻變者如
初二三五如初二四五如二三四五皆四爻變者如初
二三四五為五爻變者則皆以五決之而參之以三所
謂三與五同功而異位也如初二三四上如初三四五
上如初二四五上皆五爻變者則皆以上爻決之而參
之以初葢上下相應亦若二四三五之例也六爻皆變
乾坤占二用餘占之卦之貞悔六爻皆靜則占本卦之
貞悔(六爻變占之卦大象六/爻不變占本卦大象)若彖辭則専以待卜天子
諸侯有大事則􁁊人先筮得其卦書於板以授太卜太
卜以墨畫所得之卦於龜腹春灼後左夏灼前左秋灼
前右冬灼後右其文入於卦墨謂之食則決於彖葢兩
家之所以不從啟蒙者以周公爻辭本為九六之變者
設非為七八之不變者設周易不用七八豈有七八而
冒用九六之辭哉則以之卦不變爻占者失其意矣彖
與爻各自為書彖不取足於爻爻不取足於彖易果為
卜筮而作未有爻時彖不可占豈文王為未成之書耶
則以占辭平分於爻彖者非矣然王氏之法所謂四五
六節消息者則亦雜而無紀豐氏之法所謂二四同功
三五同功初上本末者亦强以辭入於占不可為例後
之君子苟得左氏之意其無例者未嘗不可見也故一
爻變者既占本卦變爻亦占之卦對爻葢未有有貞而
無悔者觀左氏晉獻公筮嫁伯姬遇歸妹之睽上爻變
既引歸上之刲羊承筐又引睽上之張弧可知矣二爻
變者以下爻為貞上爻為悔三爻變者以變末一爻為
主本卦為貞之卦為悔觀晉筮立成公遇乾之否三為
變末曰配而不終君三出焉終者乾三之終日也否三
包羞故配而不終也而啟蒙以晉重耳之貞屯悔豫司
空季子占利建侯為例謂當占兩卦彖辭不知凡所遇
之卦不論一爻變至六爻變彖辭無不可引用何獨以
三爻變專之觀左氏孔成子筮立君遇屯之比此一爻
變者而史占屯彖之元亨穆姜遇艮之隨此五爻變者
而稱隨彖之辭亦明矣如郭璞遇驢鼠遇遯之蠱又為
晉王筮遇豫之睽皆三爻變也皆不稱彖辭四爻變五
爻變者皆以變末一爻為主本卦為貞之卦為悔即如
穆姜五爻之變主在上爻艮上之敦艮既有止義而隨
上之辭拘係之乃從維之故穆姜曰必死於此弗得出
矣六爻變者皆以上爻為主兩卦為貞悔六爻不變者
以初為貞上為悔觀晉伐楚筮之遇復六爻不變史曰
南國䠞射其元王中厥目國䠞王傷不敗何待葢晉貞
楚悔初之元吉晉實當之上之行師大敗以其國君凶
楚實當之其例明顯如是則無三家之病矣
　
　
　
　
　
　
　
　
　
　
　
　易學象數論卷二
欽定四庫全書
　易學象數論卷三
　　　　　　　　　　　　餘姚黄宗羲撰
　　原象
聖人以象示人有八卦之象六畫之象象形之象爻位
之象反對之象方位之象互體之象七者而象窮矣後
儒之為偽象者納甲也動爻也卦變也先天也四者雜
而七者晦矣吾觀聖人之繫辭六爻必有總象以為之
綱紀而後一爻有一爻之分象以為之脉絡學易者詳
分象而畧總象則象先之㫖亦晦矣劉長民鈎深索隠
圖每談總象又雜四者而為言以是不免穿鑿附㑹之
病羲故别著之以為象學
　
　
東方蒼龍七宿角亢氐房心尾箕子丑月黄昏蒼龍入
地故曰濳寅卯月角宿昏見天淵之分故曰在淵辰巳
月蒼龍昏見天田星下故曰見龍在田午未月龍星昏
中於天故曰在天申酉月大火西流龍將入地故曰夕
惕戌亥月平旦龍見於東北晝晦其形故曰亢魏獻子
問龍於蔡墨蔡墨曰周易有之在乾之姤云云若不朝
夕見誰能物之龍非星也豈得朝夕見乎
　
　
氷霜之候農功未施直方大田疇之經界也三之含章
黍稷華秀也四之括囊穫稻納稼也五之黄裳授衣載
績也上龍戰野塞向墐戸春秋傳曰凡土功龍見而畢
務
　
　
屯難之時凄然有墟墓之象盤大石桓豐碑所以下棺
者林中墓木叢生之處上之泣血孝子也二之不字婺
婦也五之屯膏取蕭祭脂也班如馬行别其類左氏有
班馬之聲是也
　
　
陽為師隂為弟子包為傳道擊為解惑氣稟如桎梏物
欲如金夫玩物喪志徇聞見者困山無草木之為童為
道日損獨露性真亦童也
　
　
需為飲食農者飲食所自出也需郊需沙需泥需穴皆
農事也血即洫字需血者致力於溝洫由是而嵗功成
矣故得酒食以速客古者穴居農事興而出穴農事畢
而入穴此四上之義也
　
　
訟與獄異此亦一是非彼亦一是非皆訟也初之小有
言枝葉之辯也二不能自持其説三唯諾無别白四如
漢儒堅守師説五如孟子之闢楊墨上則小言破道直
待得不見自家有是世間有非斯無訟矣
　
　
天子六師將皆命卿故六爻皆軍將也將不從中制六
五者中軍之佐而非天子内卦為行軍之象故曰師出
曰在師中外卦為養兵之象左次者在閭左而不發田
有禽者農隙講武開國承家者兵民不分也
　
　
王者巡狩諸侯來朝皆畋獵講武故五爻皆諸侯也上
之為无首者處在荒服逺於敎化非梗化也
　
　
大畜小畜皆畜乾也遇艮而止其畜宜也風以散之而
言畜者以風行天上則為罡風不能及下而下畜矣下
三爻取畜牧為義初為始生之犢往來自恣故曰復自
道二則已受羈靮故曰牽三則已在轅下故曰輿上三
爻取畜積為義四言惕出五言富鄰上言既處其指一
也
　
　
西方七宿為白虎乾兑當之初當昴昴為白衣故素履
二當畢昴畢間為天街故履道坦坦三當觜參觜為虎
首故咥人四當奎奎為虎尾故云履虎尾五當婁在虎
尾之上卦中言履者指此一爻故云夬履上當胃胃為
天倉明則天下和平故云考祥
　
　
否泰之往來一嵗之寒暑也兩卦内爻同為拔茅而時
異泰之拔茅言拔地而生也野火燒不盡春風吹又生
包荒之象无平不陂无往不復者薈蔚參差之貌否之
拔茅言隕落而根撥也野有死麕白茅包之故包承包
羞皆取用於茅也當泰則隂亦為美在人民則不富以
鄰大道為公也在女則為帝乙之妹不自有其貴也在
土則為城隍可以守禦也當否則陽亦無用四之委於
天命五之憂亡上之望治徒袖手旁觀耳
　
　
彖言大同爻則天下為家各親其親各子其子之事也
故同必以族家庭為一族宗黨為一族山林為一族城
市為一族軍旅為一族田野為一族其事同則其心不
得不同離事以為同而後謂之君子
　
　
大有者以覲禮為象无交害者覲亦交也大車所載之
庭實在道者享於天子上公三享侯伯再享子男一享
匪其彭者彭盛貌束帛加璧以致庭實匹馬卓上九馬
隨之儀文盛矣而將之以恭敬匪僅儀文也交如者天
子賜侯氏以車服答其貢賦也自天祐之者侯氏肉袒
告聽事於廟門天子辭以歸寧也
　
　
謙以五禮為象初屬吉禮祭祀之道求之於隂一謙也
求之於陽一謙也故曰謙謙二屬凶禮哭踊皆鳴也无
不利者大小通行之謂嘉禮以親萬民故屬之鄰者邦
國賔禮以親邦國故屬之行師屬軍禮有鐘鼓曰伐故
亦鳴也五禮以忠信為主三之一陽是也
　
　
謙豫兩卦一禮一樂雷出地而後有聲故五為宫貞疾
恒不死者陽氣不可滅而出也冥豫有渝者祀神之樂
謂之冥豫渝則變其聲不用商也角如雉登木鳴初應
震木而鳴也中聲所止而徵生宫天也徵地也磬鼓長
而狹以象天股短而厚以象地二居中當徵故如石張
羽為宫其細已甚則為靡靡之樂三之盱睢亡國之音
也四則八音克諧故為朋盍
　
　
震春也兑秋也初至四有離象三至上有坎象夏與冬
也又互為艮巽六子皆備具乾坤之徳故元亨利貞爻
以隨前為義初隨二二隨三三隨四四隨五五隨上不
論比應初隨二中正故出門有功二隨三失初故係小
子三隨四失二故係丈夫四隨五故有獲而凶五隨上
詩云縶之維之于焉嘉客故孚于嘉上居天位人道已
畢無所復隨則隨於神故有西山之享
　
　
艮為門闕所謂象魏也㢲以申命有號令之義以號令
縣之於象魏當蠱壞之時不得不以此感動人心先甲
三日後甲三日周禮挾日而藏之鄭云從甲至甲謂之
挾日此先甲後甲之義與
　
　
臨似夾畫之震觀似夾畫之艮震為雷八月雷始收聲
則非震之時矣故曰有凶艮為鬼門又為宫闕地上有
木而為鬼門宫闕者天子宗廟之象故有盥薦之事臨
本體為澤加坤其上是澤之厚者故水深而甘觀本體
為風加坤其下是風之培者故能化及童女
　
　
噬嗑有圜土之象九四寘之圜土者也初上則司冦之
屬在圜土之中宜以困苦象之而二三四五皆言飲食
何也周禮曰以圜土聚敎罷民先王之設刑官所以輔
敎官之不逮非欲以斬刈之也以燕享祭祀之心革縲
絏桎梏之事膚者膚鼎也腊肉者腊鼎也乾胏者二骨
以並也乾肉者腵脩也陳鼎時膚為下故二噬膚腵脩
主婦所設最後故五噬乾肉
　
　
離有繼明之象而賁變離之四爻日月相抱持也其六
爻皆有天文之象初當軫軫為車在下而未出地故曰
舍車二當須女故曰賁其須須女之上為天漢三之濡
如言天漢也四之白馬言天駟也五之束帛言織女也
五居君位故以天孫當之白賁者西宫白帝也其象爼
豆五隂為足一陽為牀由鼎而升於爼者為膚為魚貫
魚者饋食禮魚用鮒十有五而爼縮載是也籩豆之實水
土之品故有碩果五爻數竒故言魚上爻數偶故言果
鼎爼竒而籩豆偶也
　
　
剥復為本末陽在木上為末剥也陽在木下為本復也
七日者剥之上九為一日反對之即復之上六為二日
去復逺故迷六五為三日土再覆為敦隂氣重也六四
為四日在七日之中故云中行六三為五日頻者中道
而又往之謂六二為六日與復相近故休初九為七日
七日似逺同一卦體故云不逺坤體本虚任人來往一
陽横亘其下有闗之象
　
　
天下之无妄者莫如五榖春稼秋穯時侯不爽或遭旱
澇則无所用其耕穫菑畬有牛亦且繋之趨吉避凶人
所同然雖甚愚者未嘗以求疾眚為事乃忽然而至是
出於非望者也於是逐妄迷復喪其固有故惟置身於
榮枯得喪之外而後能无妄三所繋之牛即畜畜六四
之童牛在大畜居艮體為邑人在无妄居震體為行人
大畜亦以畜牧為義下三爻皆取象於馬以乾為馬也
有厲利已馬而病厲不可行者也二之説輹􁁊駕之馬
也唯三為艮馬則知初二皆不艮矣三至上有離象故
四為童牛艮為黔喙故五為豕牙艮象門闕是豕在牢
牛在宫者也艮為徑路路在天上則為天衢何天衢者
其天駟與
　
　
卦中二陽養人四隂待養初不能養民惟剥民以自養
如後世之君誅求無厭故二三顛拂無告亂世之民也
上九分田制地徇民好惡故四五皆得其養雖待哺之
民有若飢虎亦應之不倦治世之民也
　
　
初六在㢲體㢲為本上六在己巳當㢲位㢲又為木二
木在外以夾四陽四陽互體為二乾乾為君為父二木
夾君父是棺椁之象養生者不足以當大事惟送死可
以當大事送死不嫌於大過也孔子曰五十以學易可
以無大過矣言可以無死也原始反終知死生之説故
可以無死與朝聞夕死同一義矣
　
　
坎為水又為月月臨子午則潮盛水與月同一氣也内
三爻言水之在天地間外三爻言人之治水初六水始
導源江河之坎窞也六三萬川歸之大海之坎窞也水
為天地間大患在治之得人樽酒簋貳巡行治水者以
勞之也五不盈九川滌源九澤既陂也徽纆黑索也叢
棘聚大木若棘也治水用索挽木以塞決口皆不順水
性故績用不成三嵗不得也
　
　
明兩作在天為日在地為火内卦日也外卦火也初為
始旦二為日中三為日昃日運於上人事作於下四之
焚如心火上炎進退失序也五之沱若水為火所逼也
王用出征兵猶火也不戢自焚君子退藏於宻猶火藏
於木石而已
　
　
自有此身不能離感應偽往則偽來誠往則誠來思慮
纔動肺肝已見無一而非感也人惟求感人不求自感
逆詐億不信見有人已故有往來不逆詐不億不信不
信者吾亦信之往來之路窮斯之為真感君子以虚受
人心尚為下而况於口舌乎
　
　
蘇子瞻曰自其變者而觀之則天地曾不能以一瞬自
其不變者而觀之則物與我皆無盡也人但知男女飲
食之為恒事盡力與造化相摶造化以至變者為恒人
以其求恒者受變苟知乾坤成毁不離俄頃則恒久之
道得矣故爻多以飲食男女為象
　
　
遯為重畫之㢲壯為重畫之兑㢲之象為雞故初之遯
尾雄雞自斷其尾者也上之蜚遯風雨如晦雞鳴不已
鼓翼而飛者也兑之象為羊統一卦而言之皆有羊象
焉初者羊之足趾也羊以角觸而趾用其力故曰壯于
趾
　
　
晉有日行黄道之象内三爻為夜外三爻為晝夜行為
人目所不見故摧如愁如遲明出海萬目睽睽此衆允
也帝堯時日南至纒虚虚為䑕也六五矢得矢箭籌也
用之以算日次角東方七宿之首自虚至此七宿日行
一周天矣
　
　
明夷有日食之象初在食限去合朔尚逺故曰三日不
食二為初虧四為食甚五為復圓上為入地曰左股左
腹者日月俱東行日遲月疾其食也日在右而月從左
追及之故日食必先於左若日在左則與月不相及矣
　
　
或問文中子家人之象子曰明内而齊外蓋離㢲之卦
也一陽一隂相配於中有父母夫婦之象焦延夀以上
爻為宗廟五為君在家人則君位為父矣
　
　
睽有人死為鬼之象祖而薦馬故初言喪馬將葬甸人
抗重而出重有主道遇主於巷者謂重也輿喪車也輿
曳牛掣者所謂輪按軌以徐進馬悲鳴而跼顧也其人
天且劓者括髪擁鼻而號哭也元夫尸也孝子不見親
之形象於虞祭立尸遇元夫也膚膚鼎宗廟之祭内神
也車中之鬼外神也
　
　
蹇卦内艮為山城象也外坎為谿隍象也世道之壞起
於人心當蹇難之時機械争勝天下皆往而不來靡然
降服唯君子反身修徳固守名教有干城之象亦如燕
盡降齊城獨莒即墨不肯下耳
　
　
坎中之一陽即震下之一陽始包於坎中既而出坎為
震若果核之仁變而為芽則甲拆矣坎為狐三狐故三
爻也二以剛居中一陽貫於二隂之間似矢中之射之
者髙墉之上六也上六柔也何以能射蓋剛已中狐無
矢故柔
　
　
分田授土於下貢税終事於上上與下交相損益者也
損初舉趾粟米之征也九二利貞布縷之征也六三損
人力役之征也四損民之疾苦者也百姓足君孰與不
足故五有或益之龜不以天下自富故上有無家之譽
益初大作受田而耕六二享帝春秋祈報國之大事在
祀與農二爻皆養生之事也六三凶事送死之事也四
之遷國封建諸侯各行井田也九五恵心以不忍人之
心行不忍人之政也損益之道如此聖人逆知後世剥
下奉上民不聊生不授田養民則上無益下之道矣民
買田以自養又復重税驅而納之溝壑使下損無可損
而後之俗儒猶曰十一而税先王之制也是上之於下
非益之乃擊之也故以上九終焉
兑為羊上卦之羊固矣而統卦皆有羊象爻中所言皆
統卦之義也上為羊頄三以應之故曰壯頄非三為頄
也四為羊臀初為羊趾莧陸羊所食之草羊善鳴得草
故無號也
　
　
彖辭勿用取女六爻皆以此為象女登車而金柅見繋
是為不吉嫁娶之家必宴㑹賔客而庖中無魚臀肉無
膚𤓰尚在杞羊餘惟角則不成禮矣其為牝雞索家不
待言也
　
　
聚天下之人心者莫如宗廟九五萃有位四海之内各
以其職來祭四之大吉二之用禴吉萃也上六齎咨涕
洟是王者大喪羣公萃而哭臨三之嗟如初之號若凶
萃也
　
　
此王者升中祭告之事允升者徳洽而後升也用禴者
宗廟之祭也虗邑者名山之邑如春秋邴者鄭伯之所
受命而祭泰山之邑是也將享岐山先宿其邑而後升
也升階者築土為壇故有階也冥升者感格於冥冥也
　
　
兑正秋而坎為冬兑之一隂象乎始秋之氣蔓草禾殺
故為葛藟之困六三則秋冬之交蔓草葉脱而刺存焉
故為蒺藜之困初六則在坎之下大寒之時也蔓為霜
殺而靡有孑遺所存者株木而已
　
　
此即井田之制故以名卦㢲為繩直坎為水區畫於水
上者田也田以溝洫為主溝洫之水人即取汲為食井
泥不食者溝洫不治涸而見泥荒田也故為鳥雀所不
集井谷射鮒者水深而有魚可射也井渫井甃井冽皆
我疆我理南東其畆者也井収勿幕者大有之年粒米
狼戾當収歛而勿蓋藏也勞民勸相省耕省斂也若以
井泉取義禽固不能入井有魚之井亦不多見矣
　
　
革有爐鞴之象離火鼓鑄兑金而金從革也金成器則
文彩生故虎變豹變黄牛之革橐籥也已日乃革已為
土冶必用土也革言三就者黑濁之氣竭黄白之氣竭
青白之氣竭然後可鑄也器敝改鑄之之為革天下亦
大器也禮樂制度人心風俗一切變衰聖人起而革之
使就我範圍以成器後世以力取天下仍襲亡國之政
惡乎革
初為鼎足二三四為鼎腹五為鼎耳上為鼎鉉凡烹飪
之事自鑊升於鼎自鼎載於俎鼎不受烹者也彖傳以
木㢲火烹飪也此因鼎以及烹飪非烹飪以鼎也顛趾
出否雍人陳鼎於門外以告潔也鼎有實司馬司士升
性於鼎中也耳革行塞者主人未迎鼎之時也折足覆
餗者舉鼎入門佐食升之爼也折足非鼎牲體節折之
謂之折爼自脊脅以外肩脅臑膞胳皆足也黄耳金鉉
者牛鼎受一斛羊鼎五斗豕鼎三斗天子皆飾以黄金
也
　
　
雷之在天地間能生物亦能殺物笑言啞啞萬物之鬱
結解也七日得隂不能錮陽也蘇蘇更生之貌言草木
禽蟲也内三爻皆為生物雷將擊物其聲重濁為震泥
上下不已物遇而傷焉為往來厲其擊物也若有鬼神
憑之為震索索視矍矍外三爻皆為殺物
　
　
艮為門闕兩艮為重門互坎為月重門不啓明月在庭
静之至也其爻言輔頰不言口言身不言腹言夤限不
言臍有背面而立之象四隂拂布狀背脅也上一陽為
肩膞中一陽為脊背
　
　
㢲為長女艮為門庭女自外而歸男家之象六禮
必奠鴈放彖言女歸爻言鴻漸鴻者隨陽之鳥艮
㢲界於子午鴻之去來應之地勢北髙南下干者
水之涯磐者岸之下陸則及於岸南方之象也木
者林木之髙陵者邱陵之際逵者天際北方之象
也
震為春兑為秋正嫁娶之時也下三爻明嫡妾之分二
得中為嫡初與三皆娣姪也四之愆期謂請期也五為
親迎婦入門也上爻婦見舅姑故承筐舅姑醴婦故刲
羊
　
　
豐亦為日食之象初之配主月也此在日食前月之望
故雖旬无咎過旬則災離南方之卦五六月之交日在
午未日食於井栁則斗宿逺而得見日中見昧日食之
既也其應在大臣故折其右肱震東方之卦正二月之
交日在亥戌日食於室壁則斗柄之指午未者逺而得
見卦中兩斗異星也來章從固也閴其無入日入而人
息也
　
　
艮為闕門有次舍之象故内卦皆為即次三之焚次以
近離火也離為科上槁則是巢而已非次舍也上卦本
三陽有三矢象六來居之亡其一矢是為野鳥入室故
有焚巢之變人生何在非逆旅豈能久居聖人以焚巢
示象瑣瑣者世人經營求望之心爭城受禪皆瑣瑣也
焚巢喪牛運數之在天者也中四爻之得失何足芥蔕
乎
　
　
㢲有爼象隂象足陽象牀上下二㢲為重爼凡易之言
牀皆指爼豆而言非人所卧之牀也三為牀二為史巫
初為主人三品牀上所設之牲也上又一牀亦宜加以
鼎實六四在上卦是上爻所設之物也今設之於下卦
之上不可復加故云喪其資斧
　
　
兑為正秋之卦下三爻七月之象中二爻八月之象上
二爻九月之象言和言孚者陽氣猶盛也秋於五音為
商介者隂陽之介也剥則隂欲剥陽引則陽欲避隂衰
落之侯也
　
　
上㢲下坎有東風解凍之象辭離之後天地閉賢人隠
故用拯馬壯以求巖穴之士相助為理机儿也既得賢
才則使之几而崇禮之渙其躬所為學焉而後臣也
當是時不知㡬人稱王㡬人稱帝聚而為羣吾從而涣
之涣汗其大號者建立諸侯各有封號也涣其血者原
野厭人之内川谷流人之血吾以不嗜殺人涣之也
　
　
水澤何以謂之節也百川注海無澤以納之則水利不
興旱澇為患内爻為興居之節互艮為門户初二兩陽
若人處其中外爻為飲食之節安者五味相和自三至
上五以一陽處於三隂之中坤之稼穡作甘也自二至
五有離象火性炎上作苦故上為苦也
　
　
中孚生陽羽族即生也咸卦生隂血肉之物胎生也中
孚為生陽之始小過為生陽之成有嫗卵之象焉當燕
之來鳥雀生卵之時也鶴鳴子和鶴以聲抱者也或鼓
或罷或泣或歌調和伏卵之節也月㡬望其氣侯將至
也有孚攣如卵已成形其爪尚攣也翰音登天則出鷇
而鳴矣小過飛鳥之音即翰音也中二陽為鳥之腹背
下二隂為左翼上二隂為右翼有東飛之象大道不行
鳥獸之卵胎既不可俯闚飛而害之者至矣故初為飛
鳥之凶三之或戕四之往厲五為矰繳上為網罟人世
之險一至於此
乾坤分六隂六陽而為坎離坎離合而為既濟未濟在
六十四卦之中一律一吕可以相配者更無别卦既濟
初為黄鐘黄鐘陽之始生曳輪濡尾象其初出之貌二
為大吕隂為陽侣有婦女之義三為太簇其分野幽州
故云鬼方四為夾鐘陽以隂為夾猶衣以袽為夾也五
為姑洗百物滌故就新猶祭祀之齋戒也上為中呂濡
其首者首陽而為隂所伏也未濟初為林鐘辟卦在遯
濡尾即遯尾濡二為蕤賔隂為主陽為賔既為賔主是
曳其輪而未行也三為南吕四隂盛長未可濟也四為
夷則夷傷也故有伐鬼方之事五為應鐘㣲陽應而將
復故有君子之光上為無射射厭也萬物之資陽氣無
有厭射猶人之飲酒無厭射也
　
　
　
　易學象數論卷三
欽定四庫全書
　易學象數論卷四
　　太𤣥　　　　　　　　餘姚黄宗羲撰
揚子雲太𤣥以兩贊當一日七百二十九贊以當一嵗
三百六十四日半於嵗法三百六十有五日四分日之
一尚不及四分日之三也立踦贏二贊以補之例以兩
贊一日則過四分日之一矣故蘇明允謂四分而加一
是四嵗而加一日千載之後恐大冬之為大夏也欲以
一百八分為日率四分之每分得二十七三之為八十
一每首加一盡八十一首而四分日之三者無過不及
之患矣然余以為元之所以准日者贊也加一分於首
贊之不及如故是失所以立贊之意既以踦贏名贊不
與他贊為伍則亦不援兩贊一日之例即以四分之三
當之無不可矣苐踦以虚而言贏以盈而言猶之所謂
氣盈朔虚也合氣贏朔虚十日有奇則踦贏當得二十
餘贊今以二贊僅寄其名餘皆渾於七百二十九贊之
中此則不可謂之合於厯也明允言聖人以六日七分
言易而卦爻未嘗及之雄以三百六十五日四之一言
𤣥而首贊擬之失其所以為書之意余以為易未嘗有
六日七分之説加之起於後世子雲准厯以作𤣥苟不
相似則又何以為書是故子雲之短不在局厯以失𤣥
在不能牽𤣥以入厯也厯以一定之法禦其至變而後
可以傳之乆逺苟不得其至變即不可謂之定法也𤣥
之中首起牛一度今未二千年冬至在箕四度星之屬
水者已屬木矣其從違亦異此𤣥失之較然者也明允
加一分以合四分之一不知四分之一者亦有消長則
又不如踦贏之以不齊齊之也
　　太𤣥蓍法
令曰假太𤣥(或作元/通用)假太𤣥孚貞爰質所疑于神于靈
休則逢陽星時數辭從咎則逢隂星時數辭違
　以上命筮之辭
凡筮有道不精不筮不疑不筮不軌不筮革不以其占
不若不筮神靈之神靈之曜曾越卓
　去此四者而筮則神聽之矣此言為筮之道雙湖胡
　氏連上文為命筮非也
三十有六而筴視焉
　蓍之數三十有六
天以三分終於六成故十有八策
　以下明蓍三十六之故三分者參天之數六成者一
　二三之積數十有八者三六之乗數
天不施地不成因而倍之
　天施地成故地數亦十有八合之為三十六
地則虚三以扮天十八也
　陽饒隂乏地則虚三故揲用三十三
别一以挂于左手之小指
　三十三策之中取一以挂挂而後分也
中分其餘以三搜之并餘于艻(蘇氏/作扐)
　分為二刻三搜左刻置其餘或一或二或三次三搜
　右刻置其餘如前數其餘數不二即五挂策在外
　
　左二則右必三左三則右必二左一則右亦一
　以上初揲在易為再扐在𤣥為一艻之半
　次除前餘數復合其見存之策或三十或二十七不
　挂分搜如前法其餘數不三即六
　
　左一則右必二左二則右必一左三則右亦三
　以上為再揲再揲之餘并之於艻是為一艻艻即所
　挂之一也王制祭用數之仂鄭注什一挂先别於正
　數故名艻葢再揲未竟餘數未并再揲竟則餘數并
　入挂内此所謂餘乃不用之數與上下分數之餘異
一艻之後而數其餘七為一八為二九為三
　再揲止一挂故曰一艻餘數既并置之不用而數其
　所得之正策七其三為一畫一八其三為二畫一九
　其三為三畫一以成一方之位如是每再揲而成位
　自家而方曰位通計去八揲然後首名定也○老泉
　蘇氏曰一挂一扐之多不過乎六既六而其餘二十
　七者可以為九而不可以為八七况夫不至於六哉
　於是改為再扐而三數其餘八扐而四位成羲按易
　再扐後挂之義揲左手竟而扐之揲右手竟而又扐
　謂之再扐蘇氏以初揲為一扐故加一扐於𤣥不知
　𤣥之以挂為艻也若凖易之例四位凡十六扐焉
六筭而策道窮也
　一艻止於再揲可以為七八九而不可以為六○范
　注曰謂餘得七則下一筭得八則下二筭得九則下
　三筭一二三凡六揲三十三止得六筭故言窮也窮
　則揲以成四位不出七八九也
　七為一　　　挂一不用餘數十一
　八為二　　　挂一不用餘數八
　
　
　
　九為三　　　挂一不用餘數五
　
　
　
　
逢有下中上下思也中福也上禍也思禍福各有下中
上
　九贊之位一思内二思中三思外四福小五福中六
　福大七福生八禍中九禍極
以晝夜别其休咎焉
　首有隂陽一陽二隂終九起一陽首以一三五七九
　為晝二四六八為夜隂首以二四六八為晝一三五
　七九為夜筮者逢晝為休逢夜為咎
一從二從三從是謂大休
　旦筮用一五七為一表夕筮用三四八為一表日中
　夜中筮用二六九為一表一五七逢陽首則皆晝為
　從逢隂首則皆夜為違三四八逢陽首則一晝兩夜
　逢隂首則一夜兩晝二六九逢陽首則兩夜一晝逢
　隂首則兩晝一夜三從者旦筮逢陽首也
一從二從三違始中休終咎
　中筮逢隂首
一從二違三違始休中終咎
　夕筮逢陽首
一違二從三從始咎中終休
　夕筮逢隂首
一違二違三從始中咎終休
　中筮逢陽首
一違二違三違是謂大咎
　旦筮逢隂首
占有四或星
　首五行一水二火三木四金五土六水七火八木九
　金終九首復一星五行角亢氐房心尾箕東方屬木奎婁
　胃昴畢觜參西方屬金井鬼柳星張翼軫南方屬火斗牛
　女虚危室壁北方屬水星與首同徳是從與首背徳是違
或時
　冬至筮逢十月以前首為違冬至以後首為從夏至
　筮逢四月以前首為違夏至以後首為從
或數
　即九贊晝夜之數
或辭
　贊辭
旦則用經夕則用緯
　南北為經東西為緯一六水在北二七火在南五土
　在中故一二五六七為經三八木在東四九金在西
　故三四八九為緯旦筮一五七是用經也夕筮三四
　八是用緯也中筮二六九經緯雜用之也
觀始中決從終
　范註凡筮或先違而後從先從而後違或三皆從或
　三皆違決之者從終辭也
推𤣥筭
　筮所得首於八十一中次第何居推其筭也
家一置二置二三置三
　隨家所得之位置筭
部一勿増二増三三増六
　部位得一不置筭得二置三筭得三置六筭
州一勿増二増九三増十八方一勿増二増二十七三
増五十四
　四位積筭是首之次第也如筮得樂首一方三州二
　部三家方一不置筭州三置十八筭部二置三筭家
　三置三筭積二十四筭是樂去中之數也
求表之贊
　贊七百二十九分為二百四十三表筮所得次第之
　數
置𤣥姓去太始策數
　𤣥姓筮所得之首太始中為羣首之始去太始策數
　即𤣥筭也
減而九之
　減所得之首一筭以九乗之每首九贊故九之
増贊
　増所得首之贊於乗數如樂首二十四減一以九乗
　得二百有七増入所得贊是去太始贊數也又如樂
　首二十四減一以三乗得六十有九増入所得表即
　是表數也
去𤣥數半之則得贊去冬至日數矣
　𤣥以七百二十九贊加踦贏配三百六十五日四分
　日之一二贊而為一日故半之即得去冬至日數矣
　如樂首二百有七増二贊半之是一百五日
偶為所得日之夜奇為所得明日之晝也
　二贊一晝一夜率一首而四日有半奇首之次九為
　偶首初一之晝此言奇偶統七百二十九贊也如樂
　首増一贊二百有八則偶乃是夷首次九之夜増二
　贊則奇為明日之晝
求星從牽牛始除筭盡則是其日也
　冬至日在牛一度中首之初一也日行一度已得日
　數依星度除之則得如樂首一百五日從牛一度除
　之盡是為胃五度
　星度
　牛(八/)　女(十二/)虚(十/)　危(十七/)室(十六/)壁(九/)　奎(十六/)
　婁(十二/)胃(十四/)昴(十一/)畢(十六/)觜(二/)　參(九/)　井(三十/一)
　鬼(四/)　柳(十五/)星(七/)　張(十八/)翼(十八/)軫(十七/)角(十二/)
　亢(九/)　氐(十五/)房(五/)　心(五/)　尾(十八/)箕(十一/)斗(二十/六)
𤣥圖曰泰積之要始于十有八策終于二十有四
　天地人各十八并之五十四
并始終策數半之為泰中
　并五十四于十八為七十二
泰中之數三十有六策以律七百二十九贊凡二萬六
千二百二十四策為太積
　猶易二篇之策也每贊三十有六乗之得太積策數
七十二策為一日凡三百六十四日有半踦滿焉以合
嵗之日而律厯行
　一嵗三百六十五日四分日之一七十二策二贊晝
　夜之數也太積策數於嵗日不及四分日之三應増
　五十四策此踦贏所繇作也
王涯揲蓍法
　三十六策虚三挂一中分左右以三數左置餘以三
　數右置餘合左右正策數之為三者七而後一一數
　之及八以為二及九以為三不及八不及九從三三
　之數而以三七為一○老泉蘇氏曰是苟以牽合乎
　一扐之言而不知夫八者須挂一扐三而後成而扐
　終不可以三也羲按左右一揲之餘其挂扐之數不
　三即六三者得三十策三七之餘為九六者得二十
　七策三七之餘為六更無得二十九策可以為八也
　然王氏雖謬不以餘策而論猶為未失其傳也
胡雙湖揲蓍法
　三揲有餘一餘二餘三而無餘七餘八餘九之理解
　者甚多皆不通意者子雲之法以餘一準七餘二準
　八餘三準九只餘一二三則七八九自定矣故曰餘
　七為一八為二九為三只倒用一字故難解若作餘
　一為七二為八三為九人無不曉矣○羲按胡氏舎
　正策而論餘數失之逺矣南宋以後揲蓍者皆尚簡
　便而置正策不獨太𤣥也然易之餘數與正策相合
　故論之不為失太𤣥餘數直置之不用者無可推之
　理假如胡氏所言一刻有餘一餘二餘三連挂則不
　得有餘一而有餘四二刻連挂則有餘三餘六而不
　得有餘一餘二然則三固準九六亦準九𤣥之四位
　皆三而已豈可通哉
季彭山揲蓍法
　太𤣥揲法注家多不能通其説老泉以為傳之失者
　得其意矣葢𤣥之虚三地之所以配天也而挂一於
　左手之策則天之所以運行乎地也其曰挂一非謂
　所用三十三策之中而挂其一也所用三十三策之
　中而挂其一則歸餘者與七八九之數不合矣故挂
　一者十策之中而挂其一也是三十三策之中分之
　為三而各挂一策所用實止三十策也范叔明曰十
　取出一名以為艻謂之艻者葢以識三十蓍之數也
　如此則當其中分左右也止揲左策以其所餘者或
　一或二或三以合於所虚之三所挂之三則得一者
　為七得二者為八得三者為九而右策亦不必揲矣
　故不再扐也意其傳之者失此法耳所幸范注略發
　此意尚得以尋其緒焉○羲按季氏牽合餘數故轉
　展愈誤也揚子之虛三老泉尚議之又從而挂其三
　乎據所引者范注而范云艻猶成也合之為十取一
　以識之為艻中分其餘於左手之二以三搜之其所
　餘者并之於左手兩指間以識揲蓍之數也凡一挂
　再艻以成一方之位然則范之所謂艻者餘數也為
　從餘數可以識正䇿之數季氏用之證挂不亦疏乎
　𤣥數曰别一以挂於左手之小指中分其餘以三搜
　之并餘於艻季氏曰挂三止搜左策不亦盡背之乎

　　乾坤鑿度一
自緯學禁絶之後其全書之見於今者乾鑿度而已而
脫文誤字蕪不可理間常為之反覆推求其術有五一
求所直部嵗置積筭以元嵗除之餘不滿部首嵗即為
天元滿部首嵗除之為地元再滿部首嵗除之為人元
不盡以紀嵗約之即所入部之年也以部上之干支次
其不滿紀嵗之年則得嵗次矣二求主嵗之卦置部首
以來嵗數以三十二除之餘不足者從乾坤始二卦而
當一嵗末筭即主嵗之卦三求世軌(世軌有二有唐堯/世軌有文王世軌)
(其用法/則同)置積筭以大周三萬一千九百二十除之餘以
七百六十而一為一軌不滿軌者即入軌之年也一軌
消息一卦大周逢奇起復逢偶起姤四十二軌消息卦
三周有半八十四軌消息卦七周所謂八十四戒也四
求厄數軌意置大周以來年數(用文王世軌大周/三萬二百四十)别用
消息卦除之每一除為一厄(此屬/過去)周而復始除至當下
而止視其所直之年甲乙為飢丙丁為旱戊巳為中興
庚辛為兵壬癸為水五求五徳終始置積筭以一千五
百二十嵗除之餘以三百四嵗約之木金火水土相次
為轉移之嵗五徳日數置部首以來積日以一百八十
除之餘以三十六約之甲庚丙壬戊五子相次是其日
也其積筭天元至文王受命之嵗二百七十五萬九千
二百八十(脫一/五字)嵗入戊午部二十九年伐崇侯作靈臺
改正朔戊午部之嵗為庚子二十九年則戊辰也以武
王伐紂十三祀推之時嵗在己卯則文王受命為丁卯
伐崇改朔乃是受命後一年之事鄭康成謂受命後五
年為此非也康成云三部首而一元一元而太嵗復於
甲寅以甲寅為天元之嵗伐崇是戊午年而非戊午部
也戊午年文王尚在羑里豈能伐崇哉召誥周公攝政
七年孔穎達疏此年入戊午部五十六嵗嵗在乙未上
距伐紂十七年伐崇二十八年其為戊午部而非戊午
年明矣不得甲寅為天元嵗首也今定天元至壬子(作/象)
(作象數/論之嵗)二百七十六萬二千一百四十九嵗入人元庚
子部五年
　　乾坤鑿度二
主嵗之卦以周易為序而爻之起貞則以六日七分之
法為序内卦為貞外卦為悔故從初爻起為貞其卦於
六日七分在某月即以某月起初爻陽卦左行隂卦右
行兩卦以當一嵗前為陽後為隂左行者其次順數右
行者其次逆數皆間一辰乾於卦序在四月巳坤於卦
序在十月亥今乾初不起四月坤初不起十月者以十
一月陽生五月隂生乾坤不與衆卦偶故乾貞於十一
月子坤又不起於五月者五月與十一月皆陽辰間辰
而次則相重矣故貞於六月未舎午而用未是退一辰
也屯序在十二月蒙序在正月各以其月為貞師序在
四月比序亦在四月隂卦與陽卦同位隂卦退一辰而
貞五月陽卦在陽辰(子寅辰午申/戌皆陽辰)隂卦亦在陽辰陽卦
在隂辰隂卦亦在隂辰(丑卯巳未酉/亥皆隂辰)皆退一辰以為貞
不特同位然也泰在正月貞其陽辰否在七月亦陽辰
也自宜避之以兩卦獨得乾坤之體故各貞其辰而皆
左行中孚貞於十一月子小過正月之卦也宜貞於二
月卯而貞於六月非其次矣故云法乾坤葢諸卦皆一
例惟乾坤泰否中孚小過六卦不同此是作者故為更
張自亂其義而註言泰卦當貞於戌否卦當貞於亥抑
又不知所據矣
　　乾坤鑿度三
軌運測驗之法可以考見者以所值之軌分受命之君
之善惡從世爻得正失正而言復之初陽得正故聖人
臨之二陽失正故庸人泰之三陽得正故君子大壯之
四陽失正故庸人夬之五陽得正故聖人乾之上陽失
正故庸人姤之初隂失正故小人遯之二隂得正故君
子否之三隂失正故小人觀之四隂得正故君子剝之
五隂失正故小人坤之上隂得正故君子以一卦得正
之爻為享國之世數復二四上三隂得正三六十八故
十八世初陽得正而不數者陽少故也臨四上得正二
六也故十二世泰初三得正為二九四上得正為二六
并之三十世大壯初三得正為二九上得正為一五并
之二十四世夬初三五得正為三九上得正為一四(盛/極)
(而/消)并之三十二世姤遯主隂雖三五得正而皆陽也故
止一世否二五得正一九一六得十五世以非盛時故
即以二五為世數觀二四五得正而二五止數其位四
則數位兼數并之二十世剝二四得正為二六故十二
世乾三九二十七而三十二世者於五兼數其位也坤
三六十八而三十六世者偶其數也其受命即位之年
在入軌之初與天運相符則有賢子孫繼之以畢其軌
亦如六爻次序自初至上不當軌年之初(入軌已十/年百年)既
與天運不符身倖不失子孫自不能繼受命之君其徳
宜與卦運相符茍失其徳隂則起大而强陽則柔易而
弱則不永其位水旱兵飢攷知其年預為之備則可以
救災度厄此五者其大略也然其言自相違背不審於
理一軌七百六十年所謂聖人庸人君子小人者一君
當之乎統一軌之君以當之乎乾為庸人而三十二世
遯為君子而一世則是有天下者可一委之運數而人
事不修也即位之年必欲當軌之初從古來有七百餘
年不易姓者乎帝王之治天下允執其中寧因消息所
直而過剛過柔以迎卦氣乎水旱兵飢十年内外不能
不遇而以六百年七百年為期是亂日少而治日多也
小道可觀致逺恐泥其斯之謂與
　　乾鑿度厯法

嵗之月十二餘十九分月之七
紀嵗七十六
紀月九百四十
紀日二萬七千七百五十九
部嵗一千五百二十
部月一萬八千八百
部日五十五萬五千一百八十
元嵗四千五百六十
元月五萬六千四百
元日一百六十六萬五千五百四十
　分部之法十九年為一章章首甲子日子時朔旦冬
　至謂之至朔同日第二章首復得至朔同日然非甲
　子日乃癸卯日酉時第三章首至朔同日乃是癸未
　日午時第四章首至朔同日乃是癸亥日卯時歴四
　章畢得七十六年其明年至朔同日乃癸卯日子時
　因其至朔同時與第一章首同遂以七十六年斷為
　一紀而以其日干支名其部每章差三十九日九時
　每紀差一百五十九日除兩甲子則每紀止差三十
　九日二十紀通差七百八十日甲子十三周無餘復
　以甲子别起部首
　　乾坤鑿度主嵗卦
乾　　　　　　剝　　　　　　萃
坤　　　　　　復　　　　　　升
屯　　　　　　(无/妄)　　　　　　困
蒙　　　　　　(大/畜)　　　　　　井
需　　　　　　頥　　　　　　革
訟　　　　　　(大/過)　　　　　　鼎
師　　　　　　坎　　　　　　震
比　　　　　　離　　　　　　艮
(小/畜)　　　　　　咸　　　　　　漸
履　　　　　　恒　　　　　　(歸/妹)
泰　　　　　　遯　　　　　　豐



　
　
　
　
　　乾鑿度五徳轉移
木徳　　三百四嵗
金徳　　六百八嵗
火徳　　九百一十二嵗
水徳　　一千二百一十六嵗
土徳　　一千五百二十嵗
　　五徳日數(從部首起冬至甲子朔/)
木徳　　甲子三十六日
金徳　　庚子三十六日
火徳　　丙子三十六日
水徳　　壬子三十六日
土徳　　戊子三十六日
　　元包
元包祖京氏以為書分純卦為八宫一世二世為地易
三世四世為人易五世六世為天易遊魂歸魂為鬼易
但更其次序先隂而後陽則歸藏之㫖也首坤宫八卦
為太隂次乾宫八卦為太陽兌宫八卦為少隂艮宫八
卦為少陽離宫八卦為仲隂坎宫八卦為仲陽㢲宫八
卦為孟隂震宫八卦為孟陽蓍用三十六䇿太隂之數
也兩手分之先取左手之策以三數之滿四三(共十/二策)則
置之左餘一餘二餘三皆為歸奇數餘四餘五餘六其
三為爻數一與二與三為歸奇數餘七餘八餘九其兩
三為爻數一與二與三為歸竒數餘十餘十一其三三
為爻數一與二為歸奇數次取右手之策以三數之滿
四三則置之右左餘一則右餘十一左餘二則右餘十
其三三為爻數其二其一為歸奇數左餘三則右餘九
左餘四則右餘八左餘五則右餘七其兩三為爻數其
三其二其一為歸奇數左餘六則右餘六左餘七則右
餘五左餘八則右餘四其一三為爻數其三其二其一
為歸奇數左餘九則右餘三左餘十則右餘二左餘十
一則右餘一皆為歸奇數於是合兩手之餘策爻數不
九即六歸奇數不六即三爻數得九者陽畫也歸奇數
則三矣爻數得六者隂畫也歸奇數則六矣兩手各存
十二策者體數也爻數歸奇數相消長亦十二策者用
數也凡六合十二揲而卦體定矣其書因卦兩體詁以
僻字義實庸淺何所用蓍而好事者為之張皇也宋楊
楫謂元嵩益州成都人明隂陽厯筭獻策周武帝帝賜
爵持節蜀郡公武帝不敢臣之有傳在北史今按北史
周書皆無元嵩之傳惟唐書藝文志列元包十卷不知
楫何所據也
　　潛虚
萬物皆祖於虛生於氣氣以成體體以受性性以辨名
名以立行行以俟命此數言者潛虚之大綱也以五行
生成圖為氣圖而變一為丨二為􁄅三為川四為􁄆五
為㐅六為丅七為丌八為􁄇九為􁄈十為十詁之以原
熒本廾基委焱末忍冡將謂虚能生氣墮老氏有生於
無之説體分十等王公岳牧率侯卿大夫士庶此十等
者位也而非體也二五之精妙合而凝乾道成男坤道
成女乃所謂體性専生克先列十純其次降一水與火
配其次降二水與木配其次降三水與金配其次降四
水與土配其下皆降次以配以生成自配終焉湯誥曰
惟皇上帝降衷於下民若有恒性以生克言性則雜矣
不可謂之恒也温公從來不知性曰性者人之所受於
天以生者也善與惡兼有之雖聖人不能無惡雖愚人
不能無善其所受多少之間則殊耳其論性如此猶之
雜生克而為言也其名五十有五萬物始於元著於裒
存於齊消於散訖於餘五者形之運也柔剛雍昧昭性
之分也容言慮聆覿動之官也繇懠得厲耽情之􁄉(恤/)
也歬卻庸妥蠢事之變也訒宜忱喆戛徳之塗也特偶
䁥續考家之綱也范徒醜𨽻林國之紀也禋準資賔􁂃
政之務也斆理績育聲功之具也興痡泯造隆業之著
也有性而後有情有情而後有視聽言動有徳而後有
事以動先於情以事先於徳失其次矣元餘齊三名無
變五十二名之變三百六十四謂之行以其有辭之可
見也吉臧平否凶五者謂之命以其為時之所遇也觀
辭之善者命必吉次善者命必臧辭之惡者命必凶次
惡者命必否辭之善惡半者命必平所謂盡人以合天
也而隂用其幽則是善者必凶惡者必吉次善次凶次
惡次吉天道與人事相反其於勸懲之道又何居焉既
云初上者事之終始不占則得名之後揲當五以求變
其揲以七使得初上將焉用之是故𤣥以準易虚以準
𤣥亦猶文章逓相模倣無關大道論者至謂由虚以曉
𤣥由𤣥以究易斯無躐等之患使有人言曰由三都以
曉兩京由劇秦以究封禪當無信者不知何以異於是
朱子云潛虚後截是張行成續不押韻見得今後截未
嘗不押韻似亦不可辨也
　　潛虚蓍法
五行相乗得二十五又以三才乗之得七十五以為策
　蓍之數七十有五
虚五用七十分為二取左一挂於右揲左以十觀其餘
扐之
　中分七十策取左一策挂於右十數左策觀其餘而
　畫丨􁄅川􁄆㐅丅丌􁄇􁄈十之數於左方
復合為一再分之挂揲右如左法
　揲左畢置右不揲復合七十策分為二取右一策挂
　於左揲右觀其餘畫數於右方置左不揲曷為不左
　右皆揲而需復合哉虚之左右各備五行之性若一
　挂而畢嫌乎所以授性者不全也故必需七十而成
　左七十而成右雖曰左右實分先後也
左主右客先主後客者陽先客後主者隂
　左主位右客位行圖之中左右原有定位先後所得
　與其左右相符是為先主後客者陽先後所得左者
　乃圖之右右者乃圖之左是為先客後主者隂虚合
　二數為名非如易之上下互換則為他卦其左右之
　分止辨隂陽名固不易也
觀其所合以名命之
　左右合而虚名定
既得其名又合蓍分之陽則置右而揲左隂則置左而
揲右
　此求虚之變猶易之爻也復合七十策分為二陽則
　取左一挂於右揲左置右不揲隂則取右一挂於左
　揲右置左不揲
生純置右成純置左
　左右同者為純在生數者元􁄅蠢􁄆容􁄊徒□齊□
　為陽在成數者造□考□歬□㐅□績卄為隂故揲
　與之凖
揲以七所揲之餘為所得之變
　虛之變七故不得復以十揲之
觀吉凶臧否平而決之陽用其顯陰用其幽幽者吉凶
臧否與顯戾也
　吉凶臧否平因所得之變觀於命圖陽則吉凶不易
　陰則圖之言吉者反凶言凶者反吉
欲知始中終者以所筮之時占之先體為始後體為中
所得之變為終變己主其大矣又有吉凶臧否平者於
變之中復細别也
　先體左也後體右也筮虚凡三揲以為始中終之時
不信不筮不疑不筮不正不筮不順不筮不蠲不筮不
誠不筮必蠲必誠神靈是聽
　張敦實曰七十五䇿以占五十五名衍而積之凡三
　千八百五十䇿以成變化之用
　羲按𤣥以三十有六律七百二十九贊固未嘗除虚三
　之策也虚之積策惡得除虚五哉當得四千一百二
　十五也
　　命圖(元齊餘三者无變皆不占/初上者事之終始亦不占)
　　吉臧平否凶　　　　　吉臧平否凶
裒　六四二五三　　　特　五四三六二
柔　五四三六二　　　偶　四六五二三
剛　四六五二三　　　䁥　三二五六四
雍　三二五六四　　　續　二四五六三
昩　二四五六三　　　考　六四二五三
昭　六四二五三　　　范　五四三六二
容　五四三六二　　　徒　四六五二三
言　四六五二三　　　醜　三二五六四
慮　三二五六四　　　𨽻　二四五六三
聆　二四五六三　　　林　六四二五三
覿　六四二五三　　　禋　五四三六二
繇　五四三六二　　　凖　四六五二三
懠　四六五二三　　　資　三二五六四
得　三二五六四　　　賔　二四五六三
罹　二四五六三　　　􁂃　六四二五三
耽　六四二五三　　　斆　五四三六二
歬　五四三六二　　　理　四六五二三
郤　四六五二三　　　續　三二五六四
庸　三二五六四　　　育　二四五六三
安　二四五六三　　　聲　六四二五三
蠢　六四二五三　　　興　五四三六二
訒　五四三六二　　　痡　四六五二三
宜　四六五二三　　　泯　三二五六四
忱　三二五六四　　　造　二四五六三
喆　二四五六三　　　隆　六四二五三
戞　六四二五三　　　散　五四三六二
　　洞極一
關子明易所傳有兩種一為易傳一為洞極真經陳師
道言關子明易傳阮逸所著而不及洞經豈當時合為
一書耶即不然洞極逺出易傳之下其為偽書者更不
及逸矣洞極以洛書之文九前一後三左七右四前左
二前右八後左六後右故立生☰以象天育☷以象地
資☷以象人一為生之弌四為生之弍七為生之弎二
為育之弌五為育之弍八為育之弎三為資之弌六為
資之弍九為資之弎三象變而各九以成二十七象以
凖彖弌弍弎以準三爻翼以凖彖傳則以凖大象傳以
凖小象首生次萌☳息☳華☵茂☲止☷安☶□☴實
☲繼之以資次用☵達☱興☱紊☵悖☷靜☷平☷序
☶繼之以育次和☶塞☷作☶渙☴幾☵抑☳冥☳通
☳十一論以𤼵明大意則準易之繫辭焉其言生也曰
形而上者謂之天日月星辰皆天也其言育也曰形而
下者謂之地山川草木皆地也其言資也曰命於中者
謂之人戎狄禽魚皆人也全割昌黎原人以為已有與
易傳不出一手亦明矣獨怪朱子既知其偽而又引以
證圖十書九何也
　　洞極二
極數篇曰天一地二人三天四地五人六天七地八人
九三極之數四十五天有十二地有十五人有十八審
其數而畫之三十有九則弌四十有二則弍四十有五
則弎生之策百一十七育之䇿百二十六資之策百三
十五遺其餘則三百有六十當期之日顯㝠之道盡矣
此蓍法也胡廷芳云三策之數本甚不合遺其餘七六
五然後合三百六十之數未敢以為然揚止菴云意其
揲當用四十九策而虚三如揚雄之法而掛一不用以
九揲左手之策視其所得之策而定畫焉右則不揲自
三十有九至三百有六十當期之日其説多牽强不可
通某按後人不得其解而洞極之蓍法亡矣間嘗推之
而復得用四十五策分為三刻不掛每刻以三揲之不
滿三為餘若三刻各餘二者為三十九則弌畫一若三
刻各餘一者若一刻餘一一刻餘二一刻無餘者為四
十二則弍畫一若三刻各無餘者為四十五則弎畫□
是為初畫復合全策如前法者二是為二畫三畫而極
成矣三極之數四十五者即䇿數也天有十二(一四/七)地
有十五(二五/八)人有十八(三六/九)者合天地人得四十五以
明策數之故三十有九則弌者三刻各餘二四十五除
六為三十有九於畫得生也四十有二則弍者或三刻
各餘一或三刻餘一餘二無餘四十五除三為四十有
二於畫得育也四十有五則弎者三刻各無餘四十五
不除於畫得資也生之策百一十七者三合策而成極
三其三十九為百一十七育之策百二十六者三其四
十二資之策百三十五者三其四十五遺其餘則三百
六十者去七六五以當期之數猶二篇之策萬有一千
五百二十無礙於當萬物之數也蓋諸家蓍法大畧分
二此獨分三大畧揲四則餘四揲三則餘三此獨揲三
而不餘三推尋者槩以常法故展轉而不能得也
　　洪範
蔡九峯洪範數大畧倣濳虚而作虚有丨􁄅川􁄆㐅丅
丌􁄇􁄈十之數範俱因之但去十而易􁄊虚變卦之上
下為左右範亦因之虚名丨為原範亦名􁄅為原虚分
占為五吉臧平否凶範分占為九吉咎祥吝平悔災休
凶蓍法虚簡而範煩曷不用七十策初揲左以九再揲
右以九大數得矣求小數復如大數之法則四揲而畢
此恐雷同於虚而故避之者也虚有爻而範無爻然虚
不占其辭而占其所值之吉凶則範之小數即其爻也
範得一陽二陽三陽一陰二陰三陰當年甲子應之者
大吉以陽應陽以陰應陰而非正對亦為次吉求其事
𩔖皆於吉圖範得一陽二陽三陽一陰二陰三陰當年
甲子違之者大凶以陰違陽以陽違陰而非正對亦為
次凶求其事類皆於凶圖虚之為陰陽者二範之為陰
陽者六範之五行一六為水二七為金三八為木四九
為火中五為土虚之五行一六為水二七為火三八為
木四九為金五十為土一本九宮(世名/洛書)一本生成(世名/河圖)
雖異而實同也故以數而論虚之與範無所優劣以辭
而論虚有易林太𤣥之遺範無聞焉乃後世進範而退
虚豈知言者哉胡廷芳謂變數之法不傳莫能適諸用
也某既疏明其變數誠依法用之其猶賢夫火珠林之
類也夫
　　洪範蓍法
蓍五十
虚一
分二
掛一
　取右刻一策掛於左手小指間
以三揲之視左右手歸餘於扐
　取左刻之策以三數之餘或一或二或三歸扐於
　左手無名指間次揲右刻之策餘幾歸扐於左手中
　指間連掛左二則右必二左三則右必一左四則右
　必三
是為一揲為綱
　視左右之餘策兩竒為一左三右一是也兩偶為二
　左二右二是也竒偶為三左四右三是也範分左右
　猶卦分上下此雖有一二三之數然未成一旁需之
　再揲綱必待於目也
復合見存之策
　除去掛扐之策初揲得四三則見存四十二初揲得
　三一或二二則見存四十五
分掛揲歸如前法是為再揲為目
　掛扐之數左四則右必二左三則右必三左二則右
　必一亦以兩竒為一左三右三是也兩偶為二左四
　右二是也竒偶為三左二右一是也
初揲綱也再揲目也綱一函三以虚待目目一為一以
實從綱
　綱一數具三數故一可以為一亦可以為二亦可以
　為三待目而分二之為四五六三之為七八九亦然
　如初揲一再揲一則實其函之一於左方立丨再揲
　二則實其函之二於左方立􁄅再揲三則實其函之
　三於左方立川如初揲二再揲一則實其函之四於
　左方立􁄆再揲二則實其函之五於左方立􁄊再揲
　三則實其函之六於左方立丅如初揲三再揲一則
　實其函之七於左方立丌再揲二則實其函之八於
　左方立􁄇再揲三則實其函之九於左方立􁄈此正
　九數也
兩揲而九數具四揲而數名立
　兩揲具範之左方復合四十九策如前兩揲以具右
　方此之九數也如正九是一數之九是二數為一之
　二濳如正九是五數之九是六數為五之六伏
八揲而六千五百六十一之數備
　數名既定復兩揲以具左方是變九之正九也復兩
　揲以具右方是變九之九也凡四揲而得大數下之
　小數如變正九是三變之九是八即為三之八如大
　數得一之一為原當於原下尋小數大數下之横即
　小數之左縱即小數之右横三縱八相合之處便是
　變九也一大數之下有八十一小數以八十一乗之
　得六千五百六十一數吉凶休咎覩矣
大事用年其次用月其次用日其次用時
　此占法也大數為年反大數為月小數為日反小數
　為時反之者如大數左一右二為濳月則左二右一
　為成也如小數左右三在濳下之第三局時則左三
　右一在下之第十九局也如大數小數左右同者則
　月時與年日同占此猶易之卦變
辨其陰陽五行物無遁情
　左方以辨陰陽一三為一陽五為二陽七九為三陽
　二為一陰四六為二陰八為三陰右方以分五行一
　六為水二七為金三八為木四九為火中五為土如
　筮得一之一謂之一陽屬水五之二謂之二陽屬金
　七之三謂之三陽屬木二之四謂之一陰屬火四之
　五謂之二陰屬土八之六謂之三陰屬水餘倣此
　　洪範名數

一數　吉咎祥吝平悔災休凶
二數　吝吉咎災平祥休凶悔
三數　災吝吉休平咎凶悔祥
四數　咎祥悔吉平凶吝災休
五數　平平平平平平平平平
六數　休災吝凶平吉悔祥咎
七數　祥悔凶咎平休吉吝災
八數　悔凶休祥平災咎吉吝
九數　凶休災悔平吝祥咎吉
　　小數圖
　　　縱一縱二縱三縱四縱五縱六縱七縱八縱九
　横一(丨吉􁄅咎川祥􁄆吝􁄊平丅悔丌災􁄇休􁄈凶/丨元丨吉丨吉丨吉丨吉丨吉丨吉丨吉丨吉)
　横二(丨吉􁄅咎川祥􁄆吝􁄆平丅悔丌災􁄇休􁄈凶/􁄅咎􁄅咎􁄅咎􁄅咎􁄅咎􁄅咎􁄅咎􁄅咎􁄅咎)
　横三(丨吉􁄅咎川祥􁄆吝􁄊平丅悔丌災􁄇休􁄈凶/川祥川祥川祥川祥川祥川祥川祥川祥川祥)
　横四(丨吉􁄅咎川祥􁄆吝􁄊平丅悔丌災丅休􁄈凶/􁄆吝􁄆吝􁄆吝􁄆吝􁄆吝􁄆吝􁄆吝􁄆吝􁄆吝)
　横五(丨吉􁄅咎􁄇祥􁄆吝􁄊平丅悔丌災􁄇休􁄈凶/􁄊平􁄊平􁄊平􁄊平􁄊平􁄊平􁄊平􁄊平􁄊平)
　横六(丨吉􁄅咎川祥􁄆吝􁄊平丅悔丌災􁄇休􁄈凶/丅悔丅悔丅悔丅悔丅悔丅悔丅悔丅悔丅悔)
　横七(丨吉􁄅咎川祥􁄆吝􁄊平丅悔丌災􁄇休􁄈凶/丌災丌災丌災丌災丌災丌災丌災丌災丌災)
　横八(丨吉􁄅咎川祥􁄆吝􁄊平丅悔丌災􁄇休􁄈凶/􁄇休􁄇休􁄇休􁄇休􁄇休􁄇休􁄇休􁄇休􁄇休)
　横九(丨吉􁄅咎川祥􁄆吝􁄊平丅悔丌災􁄇休􁄈凶/􁄈凶􁄈凶􁄈凶􁄈凶􁄈凶􁄈凶􁄈凶􁄈凶􁄈凶)
　大數下之小數起一一以至九九八十一數皆同其
　吉凶則互換左以横序右以縱序如左是一數則吉
　起横一凶終横九左是二數則吝起横一悔終横九
　如右是一數則吉起縱一凶終縱九右是二數則吝
　起縱一凶終縱九皆視周流圖以原(右一/左一)下一圖為
　例
　
　
　
　
　
　易學象數論卷四
欽定四庫全書
　易學象數論卷五
　　　　　　　　　　　　餘姚黄宗羲撰
　　皇極一
皇極之數一元十二會為三百六十運一會三十運為
三百六十世一運十二世為三百六十年一世三十年
為三百六十月一年十二月為三百六十日一月三十
日為三百六十時一日十二時為三百六十分一時三
十分為三百六十秒葢自大以至於小總不出十二與
三十之反覆相承而已以掛一圖之二百五十六卦分
配凡一運一世一年一月一日一時各得四爻其為三
百六十者盡二百四十卦餘十六卦分於二十四氣亦
每氣得四爻以寓閏法於其間不論運世年月日時皆
有閏也然推求其説多有可疑夫自一年成數言之為
三百六十日自十二月言之為三百五十四日自二十
四氣言之為三百六十五日三時自閏嵗言之為三百
八十四日今以康節之術按之於厯辰法三百六
十(其數皆/以秒言)日法四千三百二十月法十二萬九千
六百嵗法一百五十五萬五千二百世法四千六
百六十五萬六千運法五億五千九百八十七萬
二千㑹法一百六十七億九千九百一十六元法
二千一十五億五千三百九十二萬皆成數也在
一月為三十日於朔策强二千一百六十於氣策
弱一千八百九十在一年為三百六十日於嵗實
弱二萬二千六百八十於十二朔實强二萬五千九
百二十既不可施之厯矣乃於二氣相接之際各増
一日以為閏以准一年三百八十四日之數可謂巧
矣然三百八十四日有閏之嵗也閏雖每嵗有之亦
必積之三嵗兩嵗而後滿於朔實故有三百八十四
日之嵗若一嵗之閏䇿只四萬八千六百今槩之三
百八十四日是嵗嵗有閏月也豈可通乎且所謂閏
者見之於年月日時者也就如其説増此四爻亦當
増之於三百六十之中徒増之於卦其為三百六十者
如故是有閏之名而無閏之實矣是故運世歲無閏而
月日時有閏六者不可一例一年之日三百五十四以
運准之則少六日一月之時三百五十四以世准之則
少六時康節必欲以十二與三十整齊之其奇齡豈可
抹殺乎如以康節之數而立法歲實一百五十七萬七
千八百八十朔䇿一十二萬七千四百四十氣䇿六萬
五千七百四十五閏法四萬八千六百由此推而上之
為元㑹運世庶乎可通耳康節之為此書其意總括古
今之厯學盡歸於易奈易之於厯本不相通硬相牽合
所以其説愈煩其法愈巧終成一部鶻宇厯書而不可
用也
　　皇極二(起運/)
乾兌離震為天之四卦四卦自交成十六卦十六而十
六之得二百五十六卦謂之掛一圗以之分配元㑹運
世年月日時然在一元㑹止十二止以辟卦配之一元
之中有三百六十運一㑹之中有三百六十世一運之
中有三百六十年一世之中有三百六十月一年之中
有三百六十日一月之中有三百六十時凡此六者則
以掛一圖配之皆用四爻直一三百六十盡二百四十
卦餘十六卦每氣之首各用四爻二十四氣恰盡餘卦
顧六者起卦各有不同一曰運卦張文饒得牛無邪之
傳以為堯當賁之六五堯即位在日甲月己星癸辰未
之甲辰年已歴一百八十運若起元之元之元之元泰
卦至此在㑹之世之世之世其卦為同人與無邪之傳
異矣惟起於世之元之元之元升卦則至此是元之世
之世之世始合無邪之賁直三四五上爻一爻直三世
其世在己未則是五爻以來四十一年也故文饒據此
遂起升卦番易祝氏謂起泰者未然之卦運世用之起
升者已然之卦嵗月日時用之直以堯當同人然無邪
有所授受祝氏以意逆之固不當舎無邪而從祝氏也
二曰世卦起於㑹首所當之卦子㑹起升丑㑹起否寅
㑹起損卯㑹起泰辰㑹起渙已㑹起屯午㑹起損未㑹
起坎申㑹起比酉㑹起大畜戌㑹起隨亥㑹起剝夏禹
八年入午㑹祝氏起卦用泰午㑹之首在大畜故以大
畜六五至節九二為世之始其卦雖異損其起於午㑹
同也但以堯之己未世直賁歴明夷同人以與午㑹之
大畜相接續不知逆推而上則巳㑹甲子世一千八百
一亦起於大畜矣以巳㑹而用午㑹之起卦何所取義
蓋祝氏聞堯運在賁之説用元之元以推運卦既不能
合而午㑹世起大畜其上適與賁接遂謂無邪所言為
堯之世卦非運卦也亦未嘗逆推知其乖戻耳文饒言
世卦隨大運消長遇竒卦則取後卦遇偶卦則取前卦
併二卦以當十二世據之是世卦不煩别起只在運卦
左右如己未世之運卦是賁為偶卦則取前卦之无妄
合之分配癸亥運内之十二世可也三曰年卦所謂小
運也以世當月以年當日視其世所當之辰而起子起
冬至丑起大寒寅起雨水卯起春分辰起榖雨巳起小
滿午起夏至未起大暑申起處暑酉起秋分戌起霜降
亥起小雪(所謂中/朔同起)三十日分二氣一氣分三候一月六
候甲巳孟季仲各直五日子午卯酉為仲辰戌丑未為
季寅申巳亥為孟仲孟逆生先候五日季順行後候五
日即如唐堯以己未世為月甲辰年為日甲辰是大暑
以甲巳季日當後五日起卦直師之三四五上至十一
年甲寅得蠱之初六為立秋節己未世之季氣即庚申
世之初氣也若漢高小運以己未世為月甲午為日亦
是大暑以甲巳仲日當先五日起卦直歸妹初九祝氏
用元之元卦圖其起卦皆氣後月十五日非也四曰月
卦以甲子甲午年之正月起升䝉三十年而一周文饒
又言月卦隨小運進退如世卦之法如堯時師為甲辰
年偶卦則取前卦艮合之一爻配一月也五曰日卦從
氣不從月以立春起升蒙一年而周六曰時卦以朔日
之子起升蒙一月而周康節當時有數鈐私相授受後
之為學者多失其傳余為考定如此即如十二㑹之辟
卦朱子曰經世書以十二辟卦管十二㑹綳定時節却
就中推吉凶消長堯時正是乾卦九五按一㑹得一卦
㑹有三十運是五運得一爻也巳會當星之巳一百七
十六已入乾上九唐堯在星之癸一百八十是上爻將
終安得云九五哉於其易明者且然况科條煩碎孰肯
究心於此乎
　　皇極三(卦氣序/)
卦氣圖二百五十六位之序雖曰乾兌離震四卦自交
而成然按之方圖又錯雜時有出入則别立取卦之法
於通數中除極數以謂即見聖人畫卦之㫖通數二萬
八千九百八十一萬六千五百七十六(陽剛太少其數/十凡四位為四)
(十以四因之得一百六十陰柔太少其數十二凡四位/為四十八以四因之得一百九十二以二數相唱和各)
(得三萬七百二十謂之動植體數於一百六十陽數之/中除去陰數四十八得一百十二於一百九十二陰數)
(之中除去陽數四十得一百五十二以一百五十二與/一百十二相唱和各得一萬七千二十四謂之動植用)
(數以用數自/乗得通數)極數元之元一元之㑹十二元之運三百
六十元之世四千三百二十㑹之元十二㑹之㑹一百
四十四㑹之運四千三百二十㑹之世五萬一千八百
四十運之元三百六十運之㑹四千三百二十運之運
一十二萬九千六百運之世一百五十五萬五千二百
世之元四千三百二十世之㑹五萬一千八百四十世
之運一百五十五萬五千二百世之世一千八百六十
六萬二千四百假令元之元置通數(從左起二萬至/右六凡九位)以
其中位之一萬分列於右四位為九千九百九十十(其/通)
(數萬下之六千五百七十/六除去不用以此列之)除卦身八筭(在千位/除之)又除元
之元極數一餘二萬八千九百八十萬一千九百九十
九以中位(○萬為/中位)左見八八屬坤右見一一屬乾左為
外卦右為内卦成地天泰其第二卦即以第一卦餘筭
除卦身除極數滿六十四卦方去餘筭再置通數如在
㑹之元即以十二除起凡除卦身動中萬除右卦身進
動百萬除左卦身然取卦往往不能相合則别有五法
一法退陰於右卦減一筭或二筭二法進陽於左卦増
一筭或二筭進退不過三三法虚張竒畫虚張五則為
乾六畫四法分布偶畫分布十則為坤十二畫五法消
息移右筭補左謂消隂息陽移左筭補右謂之消陽息
陰數不過八牛無邪所傳如此又謂退陰而不合則又
進陽進陽而又不合則又虚張以至於消息而止皆必
先右而後左以某推之則不然有不合者方用五法若
右合而左不合當竟用其法於左安得先陰而後陽乎
(左為陽/右為陰)有不合者進退可合則用進退虚張分布可合
則用虚張分布消息可合則用消息不須從進退以至
於消息也此無邪之説胡廷芳所以謂之繁晦歟然用
此五法以増減則無卦不可附㑹故必知卦而後可筭
卦若欲從筭以定卦則五法俱不可用而通極二數有
時而窮也圖之為序當必有説張祝二家皆影響矣
　　皇極四(蓍法/)
七十二蓍合一曰太極分為二以象兩置左不用揲右
以四視其餘數一為元二為㑹三為運四為世既得象
矣(元㑹運世/為四象)復合而分之取左之四并於右(既分之後/從左手取)
(四策入/於右手)置左不用揲右以八視其餘數為上卦之體復
合而分之取右之四并於左(取右手四策/入於左手)置右不用揲
左以八視其餘數為下卦之體二體相附既得卦矣復
合而分之置右不用揲左以六視其餘數自一為初訖
六為上以定直事之爻假令初揲餘一於象為元再揲
餘五上體為巽三揲餘七下體為艮巽艮合為漸在卦
氣圖得元之漸卦終揲餘六則上九為直事之爻漸當
元之㑹之㑹之運以律呂圖求之元之㑹為日月聲卦
當履㑹之運為火土音卦當蒙合之為物數則卦當遯
困以觀物之象准之為皇之帝之帝之王(皇帝/王霸)飛之走
之走之木(飛走/木草)士之農之農之工(士農/工商)一之二之七之六
之類是也上九爻變隂則為蹇(爻自下而上竒位為陽/偶位為隂當位則不變)
(不當位則變以九處/上為不當位故變)上體㢲變震則為小過(乾兑離震/居上坤艮)
(坎巽居下為當位反是為不當位當位則不變不當位/則變以巽居上體故變卦爻皆以當位為吉不當位為)
(凶/)漸者艮歸魂之卦以九三為世爻上九為應爻今上
九為當世直事之爻則應復為世與本爻相敵此占之
大畧也康節本無蓍法張文饒立之以配易元包虗有
辭而經世無辭有辭者以辭占無辭者占其陰陽之進
退卦爻之當否時日之蚤暮五行之盛衰爻者時用也
卦者定體也爻之變不變以觀其隨時卦之變不變以
觀其大定變不變者數也利不利者命也辨其邪正則
有理制其從違則有義若愛惡之私不忘於胷中則吉
凶以情遷矣雖專心致志不可謂之誠也
　　皇極五(致用/)
致用之法以一定之卦推治亂以聲音數取卦占事物
凡占一卦視其卦之當位與否當位則不變不當位則
變卦既變矣視其所直之爻當位與否當位則不變不
當位則變以終變之卦為凖終變之卦即不當位亦不
變本卦為貞變卦為悔當位則吉不當位則凶視其卦
為竒為偶於方圖中竒卦在右為陽中陽在左為陰中
陽偶卦在左為陰中陰在右為陽中陰陽為順陰為逆
視其卦在某㑹某運某世大運以㑹當月以運當日以
世當辰如堯之已㑹癸亥運己未世即一嵗之五月三十
日未時也小運以世當月以年當日以月當時如堯之
己未世甲辰年即一嵗之六月十一日也視其卦之納
甲與所當之年月日時有無生尅視其卦之世應與所
直之爻有無倫奪又以律呂圖求之運在四大象中某
所得天門唱卦居左世在四大象中某所得地戸和卦
居右合兩卦並觀在既濟圖第幾位合掛一圖問卦然
後以其卦變化進退之而推其時運之吉凶若用年配
世則以世求天門唱卦居左以年求地戸和卦居右與
上一例取卦之時視筭位中餘數以六位配六爻元自
一起世至九終無問十百千萬皆以當一一為甲二為
辛三為丙四為癸五為戊六為乙七為庚八為丁九為壬
十為巳甲乙為木為饑饉為曲直之物庚辛為金為兵
戈為刄物丙丁為火為大旱為鋭物壬癸為水為淫潦
為流濕之物戊巳為土為中興為重滯之物此致用之
大凡也皇極包羅甚富百家之學無不可資以為用而
其要領在推數之無窮宋景濓作溟涬生贊記蜀道士
杜可大之言曰宇宙太虚一塵爾人生其間為塵幾何
是茫茫者尚了然心目間此一言已盡皇極之秘能者
自有冥契則余言亦説鈴也
掛一圖



　
　
　
　
　
　
　
　
　
　
　元㑹運世本數四互相乗則變為十六
世之世之世之世八十一萬(以九百乗/九百而得)
世之世之世之運九百七十二萬(以九百乗/一萬八百)
世之運之世之運一億一千六百六十四萬(以一萬八百/乗一萬八百)
世之世之世之㑹二億九千一百六十萬(以九百乗三/十二萬四千)
世之運之運之運一十三億九千九百六十八萬(以一/萬八)
(百乗十二萬/九千六百)
世之世之世之元三十四億九千九百二十萬(以九百/乗三百)
(八十八/萬八千)
運之運之運之運一百六十七億九千六百一十六萬
(以十二萬九/千六百自乗)
世之世之運之元四百一十九億九千四十萬(以九百/乗四千)
(六百六十/五萬六千)
世之世之㑹之㑹一千四十九億七千六百萬(以九百/乗一億)
(一千六百/六十四萬)
世之運之運之元五千三十八億八千四百八十萬(以/一)
(萬八百乗四千六/百六十五萬六千)
世之世之㑹之元一萬二千五百九十七億一千二百
萬(以九百乗十三億九/千九百六十八萬)
運之運之運之元六萬四百六十六億一千七百六十
萬(以十二萬九千六百乗四/千六百六十五萬六千)
世之世之元之元一十五萬一千一百六十五億四千
四百萬(以九百乗一百六十七/億九千六百十六萬)
世之㑹之㑹之㑹三十八萬四百九十一億三千六百
萬(以三十二萬四千乗一/億一千六百六十四萬)
世之運之元之元一百八十一萬三千九百八十五億
二千八百萬(以一萬八百乗一百六十/七億九千六百十六萬)
世之㑹之㑹之元四百五十三萬四千九百六十三億
二十萬(以三十二萬四千乗十三/億九千九百六十八萬)
運之運之元之元二千一百七十六萬七千八百二十
三億三千六百萬(以十二萬九千六百乗一/百六十七億六百十六萬)
世之㑹之元之元五千四百四十一萬九千六百五十
八億四千(以三十二萬四千乗一百/六十七億六百十六萬)
㑹之㑹之㑹之㑹一兆三千五百五十五萬四千八百
九十六億(以一億一千六百/六十四萬自乗)
運之㑹之元之元六兆五千三百三萬四千七百億八
十萬(以三百八十八萬八千乗一/百六十七億六百十六萬)
㑹之㑹之㑹之元十六兆三千二百五十八萬六千七
百五十二億(以一億一千六百六十四萬乗/十三億九千九百六十八萬)
運之元之元之元七十八兆三千六百四十一萬六千
四百九億六十萬(以四千六百六十五萬六千乗萬/一百六十七億九千六百十六)
㑹之㑹之元之元一百九十五兆九千一百四萬一千
二十四億(以一億一千六百六十四萬乗一/百六十七億九千六百十六萬)
㑹之元之元之元二千三百五十兆九千二百四十九
萬二千二百八十八億(以十三億九千九百六十八萬/乗一百六十七億九千六百十)
(六/萬)
元之元之元之元二萬八千二百十一兆九百九十萬
七千四百五十六億(以一百六十七億九/千六百十六萬自乗)
　又以十六數互相乗如元之㑹為一數其下之運之
　世為一數乗之變為二百五十六數分配二百五十
　六卦自泰起元之元之元之元得二萬八千二百十
　一兆九百九十萬七千四百五十六億至明夷卦
　終為世之世之世之世得八十一萬今舉二十五條
　為例
















以方圖裂為四片每片十六卦西北十六卦為天門乾
主之東南十六卦為地戸坤主之東北十六卦為鬼方
泰主之西南十六卦為人路否主之陽圖以天門十六
卦為律每一位各唱地戸呂卦十六位謂之動數律左
呂右從右横觀上體與上體互下體與下體互又成兩
卦每一位變西南之卦三十二共成一千二十四卦
陰圖以地戸十六卦為呂每一位各唱天門律卦十六
位謂之植數呂右律左從左横觀又成兩卦每一位變
東北之卦三十二共成一千二十四卦
　
　
　
　
　
　
　易學象數論卷五
欽定四庫全書
　易學象數論卷六
　　　　　　　　　　　　餘姚黄宗羲撰
　　六壬一
沈存中云六壬十二辰亥登明為正月將戌天魁為二
月將古人謂之合神又謂之太陽過宮今日度隨黄道
嵗差太陽至雨水方纒諏訾(亥宮/)春分後纒降婁(戌宮/)
若用合神則須自立春便用亥將驚蟄便用戌將若用
太陽則須照過宮時分不知所謂合神者厯元冬至之
時天與日㑹於子中為十一月自後天順日逆左右分
行天行丑日纒子為十二月天行寅日纒亥為正月天
與日各歴十二辰辰異而月同謂之合神則合神者亥
與戌也登明天魁是解正月二月之義於合神無與也
唐虞之時冬至天與日㑹於丑宋元以來天與日㑹於
寅古之所謂合神者已不相合矣今之六合非古之六
合使立春而用亥驚蟄而用戌亦非合神也然惟天與
日㑹於子中適在十一月故能建與纒合其後冬至自
丑而寅而邜則天行亦不與次舎相應其所謂合神者
日纒與天行乎天行與次舎乎是則兩者分為三矣周
雲淵遂欲盡更諸將謂子月一陽生是謂大吉午月一
陰生是謂小吉然不名其子午而名其丑未者以子月
冬至太陽在丑故以丑為大吉午月夏至太陽在未故
以未為小吉今太陽冬至在寅夏至在申當更以寅為
大吉申為小吉此亦誤以大吉小吉為合神也大吉以
十一月為義不因於丑小吉以五月為義不因於未是
故以黄道嵗差當更合神不當更月將蓋十一月子十
二月丑正月寅萬古不易之次舎也太陽纒子纒丑纒
寅者嵗差之次舎也兩者不相蒙雲淵渾而一之故有
此失存中又欲釐正厯法如東方蒼龍七宿當起於元
終於斗南方朱鳥七宿起於井終於角西方白虎七宿
起於婁終於輿鬼北方真武七宿起於東井終於奎經
星改動亦是出此舎以入彼舎非東之寅夘辰移而至
南南之己午未移而至西西之申酉戌移而至北北之
亥子丑移而至東次舎不局於經星猶月將不局於合
神也
　　六壬二
方伎家多託於上古無所徴信唯六壬見之吳越春秋
子胥少伯皆精其術然與今世所傳亦復不同冷州鳩
之對七律也即六壬之術其曰王以二月癸亥夜陳未
畢而雨以夷則之上宮畢之當辰辰在戌上故長夷則
之上宮名之曰羽所以藩屏民則也周二月丑為月建
以其為日月所合之辰故名丑曰辰辰在戌上者以天
盤之丑加於地盤之戌蓋武王畢陳之時在戌也丑既
加戌則癸亥日辰乃在申上申為夷則亥以變宮加於
其上故為夷則之上宮戌為無射羽也故名之曰羽又
曰王以黄鍾之下宮布戎於牧之野故謂之勵所以勵
六師也按牧誓時甲子昩爽王朝至於商郊牧野是時
在寅也以天盤之丑加於地盤之寅則甲子日辰乃在
丑上子為黄鍾而丑以宮處其下故為黄鍾之下宮丑
為大呂子以宮加其上不曰大呂之上宮者以陰呂不
可為唱也又曰以太簇之下宮布令於商昭顯文徳底
紂之多罪故謂之宣所以宣三王之徳也日為丙寅時
為子以天盤之丑加地盤之子則丙寅日辰上臨於丑
寅為太簇而丑以宮處其下故為太簇之下宮又曰反
及嬴内以無射之上宮布憲施舎於百姓故謂之嬴亂
所以優柔容民也案汲冢周書時四月既旁生魄越六
日庚戌武王朝至燎於周則王之反及嬴内在四月也
周四月建卯以天盤之卯加地盤之丑則子以宮臨日
辰之戌上戌為無射故曰無射之上宮其可考見者如
此則並無四課三傳之説也而今之六壬亦絶不及五
音十二律也豈乆而失其傳與抑州鳩舉其大而不及
其細與就以今術論之卜筮諸術皆以生為主以生為
用壬則於十二時獨取夫辰以斗柄罡星嵗常指辰故
謂辰為天罡辰建於三月而為八月之將金旺殺物之
候以天地之殺為用故也其四課上克下曰元首下克
上曰重審上下交相克曰知一渉害日辰遥相克曰蒿
矢彈射伏吟反吟皆因衝克以為之名目此明與諸術
相反故不取夫生而取夫殺不取夫徳與合而取夫克
與衝不取夫禄與旺而取夫刑與害則凡一書之中所
以論吉凶者皆當取此而何所論非所主所主非所論
所主者刑殺衝克所論者生旺徳合所主者與諸術相
出所論者與諸術相入豈失傳之中又失傳與宋咸言
京郎關朗輩假易以行壬遁之學其時當不如是也
六壬起例
　　地盤
布十二支為地盤以十干寄之甲寄於寅乙寄於辰丙
戊寄於巳丁巳寄於未庚寄於申辛寄於戌壬寄於亥
癸寄於丑
　
　
　
　
　
　
　
　
　
　五行家干之寄支各以𩔖從戊巳為中央之土故隨
　丙丁而寄己午其辰戌丑未則空無所寄六壬避四
　正之位故不得不移乙於辰移丁巳於未移辛於戌
　移癸於丑
　　天盤
布十二辰於天盤正月亥登明二月戌天魁三月酉從
魁四月申傳送五月未小吉六月午勝光七月巳太乙
八月辰天罡九月邜太衝十月寅功曹十一月丑大吉
十二月子神后
　沈存中以登明至神后為十二辰之名術家以為月
　將非也登明者正月三陽始兆天下文明天魁者斗
　魁第一星也其星抵戌從魁者斗魁第二星也其星
　抵酉傳送者四月陽極陰生傳隂而送陽也小吉者小
　為陰陰長為小者吉也勝光者王者向明而治光被
　四表也太乙者紫㣲垣所在天罡者斗剛所建太衝
　者日月五星之門戸天之衝也功曹者十月嵗功成
　而㑹計也大吉者大為陽陽長故大者吉也神后者
　其位居末在諸神之后也
　　貴人
視占時日干於天盤上求之
卯辰巳午未申六時用陽貴　甲在未　乙在申　丙
在酉　丁在亥　戊在丑　巳在子　庚在丑　辛在
寅　壬在卯　癸在巳
　
　
　
　
　
　
　
　
　
子丑寅酉戌亥六時用陰貴　甲在丑　乙在子　丙
在亥　丁在酉　戊在未　巳在申　庚在未　辛在
午　壬在己　癸在邜
　
　
　
　
　
　
　
　
　貴人者十干之合氣也其法以十干布十二支而不
　居辰戌虚其對衝以辰戌為貴人之獄對衝為天空
　也陽貴順布甲與巳合甲加子己加未故甲用未為
　貴人已用子為貴人乙與庚合乙加丑庚加申故乙
　用申為貴人庚用丑為貴人丙與辛合丙加寅辛加
　酉故丙用酉為貴人辛用寅為貴人丁與壬合丁加
　卯壬加亥故丁用亥為貴人壬用卯為貴人戊與癸
　合戊加己癸加丑故戊用丑為貴人癸用已為貴人
　陰貴逆布甲加申己加丑故甲用丑巳用申為貴人
　乙加未庚加子故乙用子庚用未為貴人丙加午辛
　加亥故丙用亥辛用午為貴人丁加巳壬加酉故丁
　用酉壬用已為貴人戊加卯癸加未故戊用未癸用
　卯為貴人甲之起於子申者貴人屬土正位丑未乃
　坤二五黄中之合氣先天卦之坤在正北子位河圖
　之坤在西南申方故晝夜分之以起甲也
　　十二神將
以天盤月辰加地盤時辰視貴人之在天盤者臨地盤
何位地盤以己亥為界貴人臨辰亥一邊則順行天乙
(即貴/人)騰蛇朱雀六合勾陳青龍天空白虎太常真武太
陰天后臨己戌一邊則逆行天乙天后太陰真武太常
白虎天空青龍勾陳六合朱雀騰蛇皆加於天盤之上
　沈存中曰六壬十二神將以義求之止合十一貴人
　為之主其前有五將謂騰蛇朱雀六合勾陳青龍也
　此木火之神在方左者(方左謂寅/卯辰巳午)其後有五將謂天
　后太陰真武太常白虎也此金水之神在方右者(方/右)
　(謂未申/酉亥子)唯貴人相對謂之天空如日之在天月對則
　虧五星對則逆行避之空無所有非神將也又曰十
　一將前二火二木一土間之後當二金二水一土間
　之真武合在後二太陰合在後三
　　四課
以天盤月辰加地盤時辰視地盤日干連上為第一課
即以干上所得之支移入地盤名干陰又連上為第二課
又視地盤日支連上為第三課即以支上所得之支後
入地盤名支陰又連上為第四課
　　一剋賊
四課之中察其五行取相克為用先以下賊上(地盤剋/天盤)
為用若無下賊上即以上克下為用
　
　
　
　
　
　
　
　
　
　假如丙寅日功曹辰時四課卯丙　丑卯　子寅
　戌子地盤卯木剋天盤丑土即以之為用初傳丑卯
　再傳亥丑三傳酉亥謂之三傳
　　二比用
四課中或有二三四課上下相克陽日用陽比去陰不
用陰日用陰此去陽不用
　
　
　
　
　
　
　
　
　假如丙寅日功曹加酉四課戌丙　卯戌　未寅
　子未内卯戌為上克下因有下克上故不用而未寅
　子未皆下克上未寅為陰比(陰陽以天/盤為主)子未為陽比
　丙陽日故用子未為初傳已子為再傳戊巳為三傳
　　三渉害
四課中有二三四課為上克下克而與日或俱比或俱不
比則看渉害視地盤孟仲季(寅申巳亥為孟深子午邜酉/為仲淺辰戌丑未為季尤淺)取
深者為用若俱深則剛日用日干上辰柔日用日支上辰
　
　
　
　
　
　
　
　
　
　假如已巳日功曹加未四課寅巳　酉寅　子巳
　未子皆上克下寅巳子巳為陽此酉寅未子為陰比
　已陰日不用陽比而兩陰比則視下之寅為孟子為
　仲故取酉寅為初傳辰酉為再傳亥辰為三傳
　
　
　
　
　
　
　
　
　假如戊辰日功曹加未時四課子戊　未子　亥辰
　　午亥三下克上戊陽日除亥辰陰比不用子戊午
　亥俱陽比而地盤又俱孟深子戊乃日干上辰剛日
　故用為初傳
　　四遥克
四課中無上下克則取上神之克日者為用名蒿矢神
不克日則取日之克上神者為用名彈射若日克兩神
或兩神克日亦以比日者為用
　
　
　
　
　
　
　
　
　假如己巳日大吉加辰時四課　辰巳　丑辰　寅
　巳亥寅上下皆不相克而寅巳是天盤寅木克日干
　已土也用為初傳此篙矢式
　
　
　
　
　
　
　
　
　又如辛未日大吉加亥四課　子辛　寅子　酉未
　　亥酉無克而日干辛金克天盤寅木用為初傳此
　彈射式
　　五昴星
四課中無克又與日干無相克陽日則從地盤酉仰視
所得之神為用陰日則從天盤酉俯視所得之神移入
天盤連下為用陽日以地盤日支連上為中傳日干(用/地)
(盤日干所/寄之支)連上為末傳陰日以地盤日干連上為中傳
日支連上為末傳與上四條自初即傳至末者異
　假如庚午日勝光加已四課酉庚　戌酉　未午
　申未無克又無遥克以剛日從地盤酉仰視得戌為
　初傳日支午從地盤午得未為中傳日干庚從庚所
　寄之申連上酉為末傳
　又如丁丑日小吉加戌四課　辰丁　丑辰　戌丑
　　未戌無克又無遥克以柔日從天盤酉俯視得子
　便移子入天盤連下卯為初傳日干丁從丁所寄之
　未連上辰為中傳日支丑從地盤丑連上戌為末傳
　　六伏吟
伏吟者子加子是也無克者剛以日干上神(甲戌戊/庚壬)柔
以日支上神(丁巳/辛)為傳首皆以所刑為中傳以中傳所
刑為末傳若傳首遇自刑者剛日初傳日(日干所/寄之支)次傳
支支所刑為末傳柔日初傳支次傳日日所刑為末傳
次傳若更遇自刑者以次傳所衝為末傳
六癸有克以克處為傳首首所刑為中傳中所刑為終
傳(癸柔日當用支上/神有克故與剛同)
六乙亦有克而傳首遇自刑故初傳日次傳支末傳支
所刑(乙柔日傳首自刑當用支為/初傳克在日故與剛日同例)
　三刑　子刑卯　卯刑子謂之互刑
　　　　寅刑己　巳刑申　申刑寅
　　　　未刑丑　丑刑戌　戌刑未謂之逓刑
　　　　辰刑辰　午刑午　酉刑酉　亥刑亥謂之
　　　　自刑
　儲華谷曰子夘一刑也寅巳申二刑也丑戌未三刑
　也自夘順至子自子逆至卯極十數而為無禮之刑
　寅逆至己巳逆至申極十數而為無恩之刑丑順至戍戌
　順至未極十數而為恃勢之刑皇極中以十為殺數故也
　　七反吟
反吟者子加午是也反吟多相克以比用渉害為例其
不同者取初傳之衝為次取次傳之衝為末而已唯六
日無克丁丑己丑辛丑則以登明為初傳丁未己未辛
未則以太乙為初傳支(未丑/丑未)為中傳干為末傳(丑未/辰戌)
　　八别責
四課不全(謂相/重)又無克無遥則用别責例剛日以干合
之神(視地/盤)為傳首柔日以日支三合之神(視天盤日支/順行隔三位)
(者/是)為傳首中末皆以日寄之支為傳别責有九課剛日
三課戊辰戊午丙辰柔日六課辛未辛丑各二丁酉辛
酉
　干合　甲巳　乙庚　丙辛　丁壬　戊癸
　三合　寅午戌合火局　申子辰合水局　亥卯未
　　　　合木局　己酉丑合金局
　　九八専
四課中干支共位者(别責三課/八專兩課)名八專惟兩課有克亦
以比用渉害為例若無克剛日從日之陽神順數三神
為用中末俱重在日上
　
　
　
　
　
　
　
　
　
　假如甲寅日功曹加已四課　亥甲　申亥　亥寅
　　申亥此干支皆同位也剛日從亥甲順數三神得
　丑辰為課首次末皆亥寅
　
　
　
　
　
　
　
　
　
　又如己未日太衝加辰四課午己　巳午　午未
　己午亦干支同位也柔日從己午逆數三神得卯辰
　為課首次末皆午未又有一課名獨脚者亦柔日八
　專也己未日登明加酉四課酉己　亥酉　酉未
　亥酉從亥酉逆數三神得酉未而酉未乃日上也三
　傳同在一課
　　起年
陽年以大吉加嵗支陰年以小吉加嵗支以四課三傳
占十二邦國各得神將吉凶所主之事如戊戌陽年用
大吉加戌四課為申戌　亥申　丑戌　辰丑三傳
　　起月
以嵗合神加月建以占十二國神將吉凶成敗
六壬透易
置年月日時先以月將加時得四課三傳其三傳之在
天盤者為一𩔖在地盤者為一𩔖以年干起五虎遁數
天盤三傳得其所屬甲子視八卦納甲相同合之為上
卦以日干起五䑕遁數地盤三傳得其所屬甲子視納
甲相同合之為下卦上下相重為六畫之卦以大象為
基世爻為命應爻為身大限陽年從世爻而上陰年從
世爻而降十年一爻小限陽年從應爻而降陰年從應
爻而升一年一爻周而復始陽年用陽貴陰年用陰貴
　五虎遁　甲巳起丙寅　乙庚起戊寅　丙辛起庚
　　　　　寅　丁壬起壬寅　戊癸起甲寅
　五䑕遁　甲巳起甲子　乙庚起丙子　丙辛起戊
　　　　子　丁壬起庚子　戊癸起壬子
　假如辛酉年辛丑月丁亥日丙午時大吉加午四課
　　寅丁　酉寅　午亥　丑午三傳　午亥　丑午
　　申丑年干辛丙辛遁起庚寅自下至辛丑其甲子
　皆為庚寅所屬午得甲午乾四納甲丑得辛丑㢲初
　納甲申得丙申艮三納甲合之得離為上卦日干丁
　丁壬遁起庚子自下至辛亥其甲子皆為庚子所屬
　亥得辛亥㢲二納甲午得丙午艮二納甲丑得辛丑
　㢲初納甲今之得震為下卦離震相重為噬嗑世在
　五爻為命應在二爻為身以陰年大限自五而四小
　限自二而三
答王仲撝問冷州鳩七律對
　辛丑秋八月王仲撝過龍虎山相訪山空夜靜間談
　律厯仲撝因舉冷州鳩所言為問余謂此須以三統
　厯推之其言乃合而邢雲路强按以授時遂盡改其
　冬至朔日至於嵗月日星辰之所在亦未嘗推歩徒
　以意相牽合耳豈足信哉然三統之術亦不傳其載
　在漢書者字數漏奪依之不能盡通余嘗欲著三統
　推法將使漢律厯志為有用之書今便推所問不特
　冷州鳩之言不誣而三統亦可因之𤼵凡矣
昔武王伐殷
　上元至伐紂之嵗己邜十四萬二千一百九嵗
　入人統五百二十一嵗(凡推本年皆減一筭獨三統/所積是已減者不可更減)
　積月六千四百四十三
　閏餘一十八
　積日十九萬二百六十七
　小餘二十九
　大餘七
　天正辛邜朔(即周之正月也從統首甲/申數之厯七位而後辛邜)
　冬至大餘一百一十五
　小餘六十三
　　案律厯志云以筭餘乗入統嵗數盈統法得一名
　　曰大餘不盈者名曰小餘今若依之必不能通蓋
　　統法乃統母之誤耳大餘除六十為五十五從甲
　　子起筭得己未冬至
　冬至己未
嵗在鶉火
　積次四百一十五
　次餘八十
　定次七
　　從星紀起筭至鶉火第八此正伐紂己邜嵗也邢
　　雲路謂時殷之十一月戊子於夏為十月非是此
　　時嵗猶在鶉首
月在天駟
　前一年戊寅嵗周十二月
　積日十九萬二百三十七
　小餘六十七
　辛酉朔
　合晨三百七度在心三度
　月夜半在氐十二度
　二十八日戊子
　月在房五度
　　天駟房宿也月行二十七日有竒仍還原宿今朔
　　日在氐十二則二十八日過氐厯房案三統不立
　　日月毎日所在之術可謂疏矣武王於是日𤼵師
　　故言其日月之所在
日在析木之津
　箕七度
辰在斗柄
　合晨三百三十九度在斗一度
　　此己邜周正月辛邜朔也
星在天黿
　定見復數四十四萬七千八百六
　見復餘七千三百七十三
　積中法一百七十萬五千三百四
　中餘二萬七千六百八十八
　中元餘四萬三千一百八十四
　入章中數一百八十九
　見中次一
　次於𤣥枵
　　星辰星也柄枵即天黿案律厯志云以元中除積
　　中餘則中元餘也以章中除之餘則入章中數也
　　以十二除之餘則星見中次也此三箇除字其法
　　似乎一例而不知元中之除與十二之除皆為除
　　去而言乃章中之除則除一章中當一數也元中
　　與十二所除之餘所用在是章中之餘直棄之而
　　已其餘字當衍
　積月一百七十萬五千三百一十九
　月中餘四萬一十五
　月元餘四萬九千二百七十四
　入章月數二百九
　見於天正
　　用十二十三除入章月數恰盡故星見天正漢書
　　以章月除月元餘則入章月數也此除字與上以
　　章中除之之除同例
　積日六百八
　小餘一千三百八十七萬九千七百七十四
　辛邜朔
　　案律厯志云以月法乗月元餘盈日法得一名曰
　　積日餘名曰小餘小餘三十八以上月大數除積
　　日如法筭外則星見月朔日也此條差誤尤甚所
　　謂月法者乃見月法所謂日法者乃見月日法小
　　餘亦三千八十萬以上乃月大耳
　入中次日度數二十九
　　從斗十二度至女七度為二十九度方盡星紀厯
　　𤣥枵
星與日辰之位皆在北維顓頊之所建也帝嚳受之我
姬氏出自天黿及析木者有建星及牽牛焉則我皇妣
大姜之姪伯陵之後逢公之所馮神也嵗之所在則我
有周之分野也月之所在辰馬農祥也我太祖后稷之
所經緯也王欲合是五位三所而用之自鶉及駟七列
也南北之揆七同也凡神人以數合之以聲昭之數合
聲龢然後可同也故以七同其數而以律龢其聲於是
乎有七律
王以二月癸亥夜陳未畢而雨以夷則之上宮畢之當
辰辰在戌上故長夷則之上宮名之曰羽所以藩屏民
則也
　周二月庚申朔
　積日十九萬○二九六
　小餘七十二
　四日癸亥
　　此即六壬月將加時之術也周二月丑為月建以
　　其為日月所合之辰故名丑曰辰以天盤之丑加
　　於地盤之戌蓋武王畢陳之時在戌也丑既加戌
　　則癸亥日辰乃在申上申為夷則亥以變宮加於
　　其上故為夷則之上宮戌為無射羽也故名之曰
　　羽
王以黄鐘之下宮布戎於牧之野故謂之厲所以厲六
師也
　五日甲子
　　案牧誓時甲子昩爽王朝至於商郊牧野是時在
　　寅也以天盤之丑加於地盤之寅則甲子日辰乃
　　在丑上子為黄鐘而丑以宮處其下故為黄鐘之
　　下宮然丑為大呂子以宮加其上不曰大呂之上
　　宮者以陰呂不可為唱也
　
　
　
　
　
　
　
　
　
以太蔟之下宮布令於商昭顯文徳底紂之多辠故謂
之宣所以宣三王之徳也
　七日丙寅
　　以天盤之丑加地盤之子則丙寅日辰上臨於丑
　　寅為太蔟而丑以宮處其下故為太蔟之下宮
　
　
　
　
　
　
　
　
　
反及嬴内以無射之上宮布憲施舎於百姓故謂之嬴
亂所以優柔容民也
　周四月己丑朔
　積日十九萬○三八五
　小餘三十九
　
　
　
　
　
　
　
　
　
　案汲冢周書時四月既旁生魄越六日庚戌武王朝
　至燎于周則王之反及嬴内在四月也四月建巳以
　天盤之已加地盤寅則己丑日辰以宮臨於戌上戌
　為無射故曰無射之上宮
　　太一
太一緯書也蓋倣易厯而作其以一為太極因之生二
目二目生四輔猶易之太極生兩儀兩儀生四象也又
有計神與太乙合之為八將猶易之八卦也其以嵗月
日時為綱而以八將為緯三基五福十精之𩔖為經亦
猶之乎厯也法以八將推其掩廹囚擊關格之𩔖占人
君將相内外災福又推四神所臨分野占水旱兵喪飢
饉疾疫又推三基五福大小遊二限易卦大運占古今
治亂天下離合如遇凶神陽九百六交限之際卦運災
變之限大數凶者其凶𤼵於八將掩廹囚擊關格之年
如遇吉星所㑹之分卦象和平之運非陽九百六交限
之際大數吉者八將雖有掩廹之𩔖其災不𤼵故占家
以為聖書私相傳習然其間經緯渾淆行度無稽或分
一為二或并二為一茫然何所適從也太一者天帝之
神王希明曰太一在璿璣玉衡以齊七政隨天經行以
斗抑揚故能馭四方此以中宮天極繫於經星者為太
一也又曰太一者木神也東方木之監將嵗星之精受
木徳之正旺在春三月此以五緯木星為太一也斗魁
戴匡六星曰文昌宮經星也填則土星也以主目文昌
為填星土徳之精是兼經緯而一之矣其所謂四神太
一者欲擬太㣲宮之五帝而首天一不知天一乃紫㣲
宮之星也十精天皇太一謂是紫㣲垣勾陳中星即天
帝也既有小遊太一當之矣此之天皇無乃重出乎帝
符為天節之吏天時為昴星之使飛鳥為朱雀之體八
風為畢星之神三風五風為箕心之精二十八宿有所
去取其間何也嵗星一嵗行一宮十二年一周天太一
既為木精而一年理天一年理地一年理人每宮乃至
三年所行宮次一為十二辰一為八卦位亦不相當也
填星二十八嵗一周天天目既為土徳而每宮一年乾
坤二年十八年而一周所行宮次一為十二辰一為十
六辰亦不相當也地目為火星熒惑之精火星二年一
周二月而行一宮此則二宮一年或三宮一年主大將
屬金客大將屬水水金俱一年一周天此則一年行三
宮或一年行五宮經星之在天者皆一年一周天者也
今姑置三基五福大遊其所指之恍惚者如四神之三
十六天皇帝符之二十昴星之十二年一周朱雀箕畢
之九年一周皆的然違天者也此皆以嵗計言之降而
為日月時其不相應更不必論或曰假星名以寓術不
必核其果否也若是則某不知之矣
　　太一二
太一九宮之數始於乾鑿度其時不名為洛書也而九
前一後三左七右四前左二前右八後左六後右以離
南坎北之方位配之其下行九宮與今所傳頗異鄭康
成云太一下行八卦之宮每四乃還於中央中央者北
神之所居故因謂之九宮陽起於子陰起於午是以太
一下行九宮從坎始自此而從於坤宮又自此而從震
宮又自此而從㢲宮所行半矣逺息於中央之宮既又
自此而從乾宮又自此而從兑宮又自此從艮宮又自
此而從離宮行則周矣上遊息於天一之宮而反於紫
宮據此則太一一周兩入中宮今乃避五而不入則是
八宮非九宮也紫宮者午位之離也反於紫宮所謂陰
起於午則由此逆行自離而艮而兑而乾而中央而巽
而震而坤而坎今並無逆行之法則是有陽生而無陰
生也坎一坤二震三巽四乾六兑七艮八離九此九宮
之序今宮法一乾二離三艮四震六兑七坤八坎九巽
則是擾紀離次也靈樞曰太一常以冬至居叶蟄宮(坎/)
四十六日明日居天留(艮/)如是而倉門(震/)陰洛(巽/)上天
(離/)𤣥委(坤/)倉果(兑/)新洛(乾/)周而復始康成之子午亦謂
十一月五月也太一皆一年一周今三年一宮二十四
而一周又析之為月日時豈其有四氣並行耶太一從
五行之氣無所偏倚故為獨貴今以木行當之豈能首
出庶物耶其法有九宮貴神者坎太一坤攝提震軒轅
巽招揺中天符乾青龍兑咸池艮太陰離天一蓋在坎
則為太一在坤則為攝提九宮莫不皆然以坎起太一
故以太一為總名每宮各有所屬是無偏於木行之失
遇某宮直事則鈎入中宮八者分為鈎位是無五作空
宮之失厯書三白圖法尚遵行之此於康成所云庶幾
相近今别出之以為九宮太一不知其所謂太一者復
何名耶
太一推法
　　嵗計
周紀三百六十　元法七十二　第一甲子元　第二
丙子元　第三戊子元　第四庚子元　第五壬子元
　置積年以周紀去之餘以元法而一為一元不滿元
法者為入元以來年數
　　月計
置不滿周紀筭減一以十二乗之加入所求之月是為
積月(太一行月以節氣/為斷故不積閏)
　　日計
嵗實三百六十五萬二千四百二十五分　朔實二十
九萬五千三百五分九十三秒　閏限一十八萬六千
五百五十二分九秒　月閏九千六十二分八十二秒
　置積年減一以嵗實乗之得數滿朔實去之其不滿
朔實者則是減一内之日謂之閏餘仍置嵗實所乗之
數減閏餘此本年天正朔前之積日也以紀法約之知
其末日甲子加入本年所求之日是為積日在正以後
之月每月加一朔實一月閏於閏餘之内
　　時計
冬夏二至但逢甲子便為上元置二至以來積日減一
以十二乗之加本日所求之時是為積時冬至後用陽
局起一宮順行夏至後用陰局起九宮逆行(推入紀元/之法嵗月)
(日時/皆同)
　　第一求太一宮次
宮法三　宮周二十四　置不滿元法之筭以宮周去
之餘以宮法而一起一宮順行唯不入中五
　　第二求計神
置不滿元法之筭以計周十二去之餘起寅逆行十二
辰(陰局/起申)
　　第三求合神
子丑合　寅亥合　卯戌合　辰酉合　己申合　午
未合　視嵗所在如嵗在子合神在丑嵗在丑合神在
子
　　第四求天目文昌
周法十八　置不滿元法之筭以周法去之餘起武徳
順行十六辰次遇陰徳大武重留一筭(陰局起呂申順/行遇太昊和徳)
(重留/一筭)
　　第五求始擊
置十六宮為天地二盤以天盤計神所臨之宮加地盤
和徳上視天盤文昌臨地盤何宮其宮便為始擊
　　第六求主算
視文昌所在宮在正宮以宮數起算(一宮為一算/九宮為九算)在閒
神(不當八/卦者)只起一算順行至太一前一宮而止(所在閒/神為算)
(一其經行閒/神不列算數)
　　第七求客算
視始擊所在宮其法同文昌
　　第八求主大將客大將
視算多少取其竒齡以為宮數滿十去之若其數遇十
則去九存一遇五者名曰無將(五為/虛宮)主視主算客視客
算
　　第九求主叅將客叅將
以大將所臨之宮三因之仍去十用零以為叅將之宮
　　第十求定計目大小將
以嵗月日時所用之計合神為天盤加地盤嵗月日時
之辰視天盤文昌臨地盤何宮其下即為定計目也又
視定計目所在依二目法起宮間止太一前以取算又
依主客算法去十用零以為定計大將又三因大將宮
數以為定計叅將
　　三基太一
君基　邦周三百六十　邦率三十　邦盈差二百五
十　置積年加邦盈差以邦周去之餘以邦率而一起
午邦順行十二辰不滿為入邦以來年數
臣基　邦周三十六　邦率三　邦盈差二百五十
置積年加邦盈差以邦周去之餘以邦率而一起午邦
順行十二辰不滿為入邦以來年數
民基　周法十二　邦率一　邦盈差二百五十　置
積年加邦盈差以周法去之餘起戌邦順行十二辰
　　五福太一
一宮曰黄秘在西河之乾地
二宮曰黄始在遼東之艮地
三宮曰黄室在　東之巽地
四宮曰黄庭在蜀川之坤地
五宮曰𤣥室在洛邑之北宮
宮周二百二十五　宮率四十五　宮盈差一百一十
五　置積年加宮盈差以宮周去之餘以宮率而一起
一宮乾行至五宮不滿宮率者為入宮以來年數
　　四神太一
一宮　二宮　三宮　四宮　五宮　六宮　七宮
八宮　九宮　絳宮　明堂　玉堂(已上十二宮天一/地一直符四神皆)
(順/行)
天一　宮周三十六　宮率三　置積年以宮周去之
餘以宮率而一起六宮不滿宮率為入宮之年
地一起九宮
直符起五宮
四神起一宮(宮周宮率/皆同天一)
　　太遊太一
宮周二百八十八　宮率三十六　宮盈差三十四
置積年加宮盈差以宮周去之餘以宮率而一起七宮
順行不入中五
　　大遊天目
神周一十八　神盈差二百一十四　置積年加神盈
差以神周去之餘起天道順行十六神遇大武陰徳重
留一算
　　直事太一
周紀三百六十　紀法六十　宮周九　宮盈差三
置積年以周紀去之餘以紀法而一所得為一紀不滿
紀法者為入紀年數置不滿紀法者加盈差以宮周去
之餘起一宮逆行即為直事以直事釣入中宮其相次
之神順排六七八九一二三四之宮為釣位
　　　　一太一坎　　九天一離　　八太陰艮
　　　　七咸池兑　　六青龍乾　　五天符中
　　　　四招揺巽　　三軒轅震　　二攝提坤
　　十精太一
天皇　周法二十　置積年以周法去之餘起武徳順
行十六神遇乾坤艮巽四維重留一算(陰局取對衝/十精皆倣此)
帝符　周法二十　置積年以周法去之餘起陰主順
行十六神遇坎離震兑四正重留一算
天時　周法十二　置積年以周法去之餘起呂申順
行十二辰
天(諱/)　周法四　置積年以周法去之餘起地主逆行
四正
飛鳥　周法九　置積年以周法去之餘起陰徳順行
九宮
五行　周法五　置積年以周法去之餘起陰徳行地
主和徳大昊大武五宮
八風　周法九　置積年以周法去之餘起大威順行
九宮
五風　周法九　置積年以周法去之餘先陽後陰以
一三五七九二四六八為次
三風　周法九　置積年以周法去之餘以三七二六
一五九四八為次
太一數　置積年以大周法三百六十去之不足以元
法七十二去之餘順行每宮一數
太一命法卦限
　　陽九限
取日干化氣之五行從所生之方而起男順女逆初限
依化氣之生數交宮其次皆十年一交
甲巳化土火生土故起於午土數五五年而後交宮
乙庚化金土生金故起於已金數四四年而後交宮
丙辛化水金生水故起於申水數一一年而即交宮
丁壬化木水生木故起於亥木數三三年而後交宮
戊癸化火木生火故起於寅火數二二年而後交宮
　　百六限
取生日生時干支及納音六者生成之數積之如天地
之數五十有五以六十除之餘為限數以限數從生日
之辰逆數至於數盡謂之受氣其受氣之干依陽九限
化氣起所生之方大限十年一易男順女逆小限一年
一易男逆女順
　　入卦
以年月日時干支及納音十二者生成之數積之加入
天地之數以六十四除之餘為入卦之次卦次依周易
視受氣之辰屬陽屬陰陽用陽爻(初三/五)自下而升陰用
陰爻(二四/上)自上而降皆起於子數至受氣之支即為動
爻其行限陽爻九年陰爻六年(爻之陰陽/與上異)皆自動爻順
行本卦既畢動爻變為之卦從變爻起限一如本卦本
卦為出身之限卦之卦為立業之卦限
　　流年卦
就出身卦次加入行年幾嵗滿六十四除之餘便為流
年卦視百六限所到宮辰陽用陽爻自下升陰用陰爻
自上降起子數至宮辰為動爻
　　月卦
就流年卦次從天正起加入所求之月滿六十四除之
便為月卦陽月用陽爻下升陰月用陰爻上降起子數
至月建之辰為動爻
　　日卦
就月卦次從甲子起加入所求之日滿六十四去之便
為日卦陽日用陽爻下升陰日用陰爻上降起子數至
日辰為動爻
　　時卦
就日卦次加所直之時為時卦陽辰用陽爻下升陰辰
用陰爻上降起子數至當時為動爻年月日時皆只取
動爻餘爻不用
大遊卦法
内卦
一宮乾二宮離三宮艮四宮震六宮兑七宮坤八宮坎
九宮㢲(中五/不入)
宮周二百八十八
宮率三十六
宮盈差三十四
置積年加宮盈差滿宮周去之餘以宮率而一起七宮
坤順行八宮即為内卦其不滿宮率者是入卦年數
外卦
六十四卦周六百四十
八卦周八十
卦率一十
置積年加宮盈差滿六十四卦周去之不盡滿八卦周
去之餘以卦率而一起七宮坤順行八卦不滿卦率者
是入卦年數即為外卦以内外相重得值運之卦
動爻
大遊入内卦三十六年均分於重爻之六爻則六年行
一爻視當下入内卦以來年數自一至六初為動爻自
七至十二二為動爻十三至十八三為動爻十九至二
十四四為動爻二十五至三十五為動爻二十一至三
十六上為動爻
小遊卦法
内卦
卦周一百九十二
卦率二十四
置積年滿卦周去之餘以卦率而一起一宮乾順行不
滿卦率者為入卦以來年數
外卦
卦周紀元一百六十
卦周二十四
卦率三
置積年滿紀元去之不盡以卦周去之餘以卦率而一
起一宮乾順行為外卦以内外相重得值運之卦
直爻
以内卦之率分於重卦之六爻每爻四年視入内卦以
來年數即知所入之爻
　　遁甲
遁甲太一六壬三書世謂之三式皆主九宮以叅詳人
事而甲尤注意於兵其術之自以為精者在超神接氣
置閏之間起神者節氣未到而甲子己邜之符頭先到
則借用未到節氣之上局故謂之超接氣者甲子己夘
之符頭未至而節氣先至則仍用已過節氣之下局故
謂之接蓋縁一月節氣必三十日零五時二刻積之而
符頭節氣遂相參差至於順將變逆逆將變順在芒種
大雪之後有超至九日十日者則為之置閏芒種後則
叠芒種上中下三局大雪後則叠大雪上中下三局以
歸每節氣所餘五時二刻而後二至之順逆始分於是
節先局後不得不以接氣繼之矣是欲與厯法相符某
則以為自亂其術者此也節氣三十日所零者五時二
刻耳積之一百八十日之乆則為時三十為刻二十蓋
不及三日也符頭五日一換所差不過半局畧為消息
便可符合今以超神而太過者九日十日以置閏而不
及者五日六日氣序不清局法重出甲之所重者在二
至置閏歸餘於其前半年之中必有超神超神之後必
且置閏閏閏之局必侵二至是二至必不能正其始也
順者反逆逆者反順使其吉凶星煞無驗則可不然則
避其所當趨趨其所當避矣某故以為自亂其術也
遁甲𤼵凡
先觀二至以分順逆
　冬至後為陽遁順布六儀逆布三竒夏至後為陰遁
　逆布六儀順布三竒
　六儀　(甲/子)戊　(甲/戌)己　(甲/申)庚　(甲/午)辛　(甲/辰)壬　(甲/寅)癸
　三竒　乙　　丙　　丁
　順布者自一宮而至九宮逆布者自九宮而至一宮
　三竒順逆即布於六甲之後
次觀節氣以定三元
　三元者上中下三局也以甲巳二將為符頭(此日/也)符
　頭所臨之支直子午邜酉為上元直寅申巳亥為中
　元直辰戌丑未為下元五日(六十/時)一換符頭半月一
　氣而三局周如冬至一七四甲子為符頭至戊辰五
　日皆從坎一宮起為上元己巳為符頭至癸酉五日
　皆從兑七宮起為中元甲戌為符頭至戊寅五日皆
　從巽四起為下元餘倣此
　陽遁順局
　　(冬至/驚蟄)一七四　小寒二八五　(大寒/春分)三九六
　　立春八五二　雨水九六三　(清明/立夏)四一七
　　(穀雨/小滿)五二八　芒種六三九
　陰遁逆局
　　(夏至/白露)九三六　小暑八二五　(大暑/秋分)七一四
　　立秋二五八　處暑一七四　(寒露/立冬)六九三
　　(霜降/小雪)五八二　大雪四七一
次觀旬首以取符使
　旬首者用事時辰其首之六甲也旬首所泊之宮星
　即為直符門即為直使如在坎宮則天蓬為直符休
　門為直使
直符隨時干
　視所用時干泊在地盤何宮即以天盤直符移在此
　宮
直使隨時宮
　視所用時辰泊在地盤何宮即以天盤直使移在此
　宮
小直符加大直符
　以八詐門之直符加於九星直符所臨之宮陽順陰
　逆


　
　
　
　
　
　
　
　
　
超神接氣直指
　竒門之法有正授有超神有閏竒有接氣正授之後
　超神繼之超神之後閏竒繼之閏竒之後接氣繼之
　接氣之後復為正授符頭甲巳正對節氣謂之正授
　此後則符漸漸過節而為超神矣超至九日及十餘日
　則當置閏以其離後節氣太逺故必有閏然後可配
　氣候與厯家閏法同然置閏必在芒種大雪之後二
　至之前其餘節氣雖遇超至九日之外不可置閏也
　假如萬厯己丑年正月初二庚戌日辛巳用事係冬
　至後陽遁順局符頭係己酉管事本月初六日交雨
　水節上局乃超神也從九宮起順布六儀戊在離已
　在坎庚在坤辛在震壬在巽癸在中宮逆布三竒乙
　在艮是為任乙丙在兑是為柱丙丁在乾是為心丁
　地盤艮兑乾三宮有竒辛巳時旬首係甲戌泊在坎
　宮以天蓬為直符加在地盤震宮順數任在巽是天
　任星帶艮之乙竒到巽衝在離輔在坤英在兑芮在
　乾柱在坎是天柱星帶兑之丙竒到坎心在艮是天
　心星帶乾之丁竒到艮三竒在地盤者今隨天盤旋
　轉而在巽坎艮三方矣辛巳時宮泊在艮以直使休
　門加地盤之艮順數生在震傷在巽杜在離景在坤
　死在兑驚在乾開在坎艮得丁竒而逢休門謂之休
　與星合坎得丙竒而逢開門謂之開與月合俱吉獨
　巽得乙竒而逢傷門未為全吉再以八詐門直符隨
　九星直符在震宮順數則騰蛇在巽太陰在離六合
　在坤勾陳在兑朱雀在乾九地在坎九天在艮坎艮
　二宮既合竒門而又逢九地九天為全吉也又天盤
　丙加地盤甲戌直符為鳥趺宂尤為合格
　假如萬厯己丑年十一月初六庚戌日戌寅時用事
　本日符頭是己酉當用上局查十月二十九癸夘日
　已交大雪節氣從十月二十日甲午為大雪超神上
　局二十五日己亥大雪中局三十日甲辰大雪下局
　三局已完今十一月初五己酉以後似當作冬至上
　局不知符已超節九日正當置閏故自初五日己酉
　至初九日癸丑不作冬至上局而為大雪閏竒上局
　初十日甲寅至十四日戊午為大雪閏竒中局十五
　日己未至十九日癸亥為大雪閏竒下局直到二十
　日甲子方作冬至上局然十四日戊午已交冬至節
　則符在節後五日矣此所謂接氣也今以初六日庚
　戌戊寅時為例演之係夏至後未交冬至尚用陰遁
　逆局從四宮巽起六儀戊在巽已在震庚在坤辛在
　坎壬在離癸在艮乙竒在中宮寄坤丙竒在乾丁竒
　在兑本時戊寅其旬首係甲戌泊在震宮天衝為直
　符傷門為直使時干戊泊在巽以天衝直符加巽輔
　在離英在坤芮在兑是為天芮星𢃄中宮之乙竒到
　兑柱在乾是為天柱星𢃄兑之丁竒到乾心在坎是
　為天心星𢃄乾之丙竒到坎蓬在艮任在震時宮戊
　寅泊在艮宮以直使傷門加艮杜在震景在巽死在
　離驚在坤開在兑休在乾生在坎乙竒到兑逢開門
　是謂開與日合丁竒到乾逢休門是謂休與星合丙
　竒到坎逢生門是謂生與月合俱吉然生門屬土臨
　坎宮乃門制其宮謂之迫此未盡善也又以八詐門
　之直符隨九星直符在巽逆行騰蛇在震太陰在艮
　六合在坎勾陳在乾朱雀在兑九地在坤九天在離
　則坎宮有竒門又逢六合正北方大吉餘倣此
　　衡運
胡仲子列十二運推明皇帝王霸之升降其法在太一
書較之揚子雲之卦序差為整齊非唐宋以後人所能
作也以初爻為建功立徳之限三爻為内極災變之限
四爻為亂後待治之限上爻為外極災變之限二五爻
為中道安平之限陰陽當位則治失位則亂得應則得
臣失應則失臣太一理二爻之時陽雖失位猶可無事
惟臨出運之際國有災殃行至五爻陰居失位君弱臣
强妃戚專政衰亡將至以其近於外極也初爻之建立
功徳若當太一所理苟非其人則有革命者起而應之
行内極之限災變尚輕行外極之限災變始重月卦者
小運也以太一之掩迫察其虚實以小運定其期故舉
其大概三代亡而秦始立也入萃上漢之亡入復上唐
之亡入謙上宋之亡入垢上皆為外極之限其有然不
然者將以不然者廢其然與則曰何可廢也留其不然
以觀人事留其然以觀天運此天人之際也前四運皇
帝王霸當之仲子言猶春之有夏秋之有冬康節亦以
春夏秋冬配皇帝王霸春夏既為秋冬秋冬必復春夏
天運自然則前四運之為皇帝王霸後運繼之亦復當
然今四運之後兩運過中非惟不能復皇帝即所謂霸
者亦不可得將秋冬之後更有别運天人之際一往不
返者何耶仲子曰時未臻乎革仲尼不能有為仲尼沒
今二千年猶未臻乎革也革在十二運之終十二運告
終始復其常前為四運後為八運參差多寡無廼懸絶
以仲子之言為是耶孟子所謂一治一亂者正相反以
仲子之言為非耶前之二千餘年者既如斯後之四千
八百年寧可必乎倘若以漢唐宋之小治衡之三代而
上是謂䙝天又某之所不敢也
胡仲子(翰/)衡運論
皇降而帝帝降而王王降而霸猶春之有夏秋之有冬
也由皇等而上始乎有物之始由霸等而下終乎閉物
之終消長得失治亂存亡生乎天下之動極乎天下之
變紀之以十二運統之以六十四卦乾天道也徤而運
乎上坤地道也順而承乎下天地既判其氣未交為否
既交為泰始乎乾訖乎泰四卦統七百二十年(陽爻三/十六陰)
(爻二十四每卦所/積之數後倣此)是為天地否泰之運乾一索得男而
為震坤一索得女而為巽震長男也巽長女也夫婦之
道也始成為恒既交為益乾再索得男而為坎坎中男
也坤再索得女而為離離中女也中男中女夫婦之道
成為既濟既交為未濟乾三索得男而為艮艮少男也
坤三索得女而為兑兑少女也少男少女夫婦之道成
為損既交為咸十二卦統二千一百六十年是為男女
交親之運男治政於先女理事以承其後男之治也從
父之道大壯也无妄也長男從父者也需也訟也中男
從父者也大畜也遯也少男從父者也六卦統一千一
百五十有二年是為陽晶守政之運女之治也從母之
道觀也升也長女從母者也晉也明夷也中女從母者
也萃也臨也少女從母者也六卦統一千有八年是為
陰毳權衡之運坤陰也得陽育而生男乾陽也得陰化
而生女男歸於母女應於父豫也復也長男歸母者也
比也師也中男歸母者也剝也謙也少男歸母者也六
卦統九百三十有六年是為資育還本之運小畜也垢
也長女應父者也同人也大有也中女應父者也夬也
履也少女應父者也六卦統一千二百二十有四年是
為造符天之運乾坤父母之道也必有代者焉代父者
長男也從長男者中男少男也解也屯也中男從長者
也小過也頥也少男從長者也四卦統六百七十有二
年内外以剛陽治政是為剛中徤至之運陽剛之極陰
必行之代母者長女也從長女者中女少女也家人也
鼎也中女從長者也中孚也大過也少女從長者也四
卦統七百六十有八年内外以陰柔為治是為羣愚位
賢之運陰隨於陽為順豐也噬嗑也中女從長男者也
歸妹也隨也少女從長男者也節也困也少女從中男
者也六卦統一千八十年是為徳義順命之運陽隨於
陰為不順渙也井也中男從長女者也漸也蠱也少男
從長女者也旅也賁也少男從中女者也六卦統一千
八十年是為惑妬留天之運長男既息為男之窮也長
女既息為女之窮也於是中男與少男相搏焉蹇也蒙
也二卦統三百三十有六年是為寡陽相摶之運陽之
搏也陰必隨之於是中女與少女㑹焉睽也革也二卦
統三百八十有四年是為物極元終之運十二運上下
萬有一千五百二十載陽來陰往太乙臨之不浸則不
極不極則不復復而與天下更始非聖人不能也聖人
非天不生也天生仲尼當五伯之衰而不能為太和之
春者何也時未臻乎革也仲尼沒繼周者為秦為漢為
晉為隋為唐為宋垂二千年猶未臻乎革也泯泯棼棼
天下之生欲望其為王為帝為皇之世固君子之所深
患也余聞之廣陵秦曉山廼推明天人之際皇帝王霸
之别定次於篇
卦運表
一天地否泰之運(七百二/十年)　六造化符天之運(一千四百/二十四年)
乾　　　　　　　(二百一/十六)　　　　　　　　(二百四/)
坤　　　　　　　　　(一百四/十四)垢　　　　　　　(二百四/)
否　　　　　　　　　(一百八同/十    人)　　　　　　　(二百四/)
泰　　　　　　　　　(一百八大/十    有)　　　　　　　(二百四/)
二男女交親之運(二千一百/六十年)　　夬　　　　　　　(二百四/)
震　　　　　　　　　(一百六/十八)履　　　　　　　(二百四/)
巽　　　　　　　　　(一百九/十二)七剛中徤至之運(六百七/十二年)
恒　　　　　　　　　(一百八/十)解　　　　　　　(一百六/十八)
益　　　　　　　　　(一日八/十)屯　　　　　　　(一百六/十八)
坎　　　　　　　(一百六小/十八  過)　　　　　　　(一百六/十八)
離　　　　　　　(一百九/十二)頥　　　　　　　(一百六/十八)
(既/濟)　　　　　　　(一百八/十)八羣愚位賢之運(七百六/十八年)
(未/濟)　　　　　　　(一百八家/十    人)　　　　　　　(一百九/十二)
艮　　　　　　　(一百六/十八)鼎　　　　　　　(一百九/十二)
兑　　　　　　　(一百九中/十二  孚)　　　　　　　(一百九/十二)
損　　　　　　　(一百八大/十    過)　　　　　　　(一百九/十二)
咸　　　　　　　(一百八/十)九徳義順命之運(一千八/十年)

　
　
　
　
　
推法
周䇿一萬一千五百二十
卦盈差三百
置積年加卦盈差滿周䇿去之餘起乾坤否泰之運累
之即得所入之卦以入卦年數陽爻三十六陰爻二十
四即得所入之爻
積年上元甲子至今壬子(作象數/論之年)一千一十五萬五千
五百八十九年
流年直卦法
置積年滿卦周六十四去之餘依周易次序即得所直
之卦視所求之年陽辰不取陰爻以卦内陽爻起子自
下而上循環數至嵗支以為動爻陰辰不取陽爻以卦
内陰爻起子自下而上循環數至嵗支以為動爻起動
爻為正月依次布於六爻以動爻為變卦起變爻為七
月亦依次布於六爻
　
　
　
　
　
　
　
　
　
　
　
　易學象數論卷六
