#+TITLE: 左傳附注-明-陸粲
#+DATE: 2016-06-11 12:20:34
#+SOURCE: github.com/kanripo/KR1e0077 master 9f651d95                
欽定四庫全書　　　　　　經部五
　左傳附註　　　　　　　　春秋類
　　提要
　　　　(臣/)等謹按左傳附註十卷明陸粲撰粲字子餘長
　　　　洲人嘉靖丙戌進士官至工科給事中以劾張璁
　　　　桂蕚謫都鎮驛驛丞終於永新縣知縣事迹具明史本
　　　　傳是編前三卷駁正杜預之注義第二卷駁
　　　　正孔頴達之疏文第五卷駁正陸徳明左傳
　　　　釋文之音義多旁採諸家之論亦間斷以已
　　　　意於訓詁家頗為有禆顧炎武日知録于駁
　　　　正左傳注後附書曰凡邵陸傅三先生所已
　　　　辨者不録邵者邵寳左傳觿傅者傅遜左傳
　　　　屬事陸即粲也葢炎武亦甚重此書矣粲又
　　　　有春秋左傳鐫二卷大意以左傳為戰國人
　　　　作而劉歆又以意附益故徃往卑賤不中道
　　　　或為竒言怪説騖于末流考粲以左傳為出
　　　　戰國葢因程子謂臘為秦禮庶長為秦官已
　　　　為膠固其以竄亂歸之劉歆葢因林栗謂左
　　　　傳凡言君子曰是劉歆之詞尤無佐證未免
　　　　務為髙論仍蹈明人臆揣之習所謂畫蛇添
　　　　足者也故惟録此編而左傳鐫則别存其目
　　　　焉乾隆四十二年五月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
欽定四庫全書
　左傳附注卷一　　　　　　明　陸粲　撰
　　杜氏集解
隱公元年莊公寤生寐寤而莊公已生(史記寤生生之/難或說云難産)
(困而後寤也又應劭風俗通云兒墮地能開目/視者為寤生與杜義乖録之示不絶異說耳)弔生不
及哀諸侯已上既葬則縗麻除無哭位諒闇終喪(此説/於經)
(典未之前聞杜於晉朝元皇后喪議太子應既葬除服/援此傳文及鄭伯辭享景王宴樂為證先儒譏其巧飾)
(經傳以附人情今以傳考之所謂弔生不及哀者盖言/恵公薨久今來賵不及其哀哭方盛之時耳至如子産)
(爲鄭伯辭享直云免喪聽命傳亦但言葬鄭簡公杜何/由知其定爲既葬而除也叔向譏景王明言三年之喪)
(雖貴遂服禮也乃謂其譏宴樂而不譏除服可乎杜既/創爲此議故於傳中諸言喪禮與已說不合者輒遷就)
(解釋以求通如文元年傳曰晉襄公既祥注云諸侯雖/諒闇亦因祥祭為位而哭昭十年傳葬晉平公叔向辭)
(諸侯之大夫曰孤斬焉在衰絰之中注云既葬未卒哭/故猶服斬衰十五年傳叔向譏景王下亦云天子諸侯)
(除喪當在卒哭今王既葬而除故譏其不遂此服自與/前所議乖違盖雖委曲生意秪益顯其謬耳孔疏乃云)
(卒哭與葬相去非逺卒哭是葬之餘事故杜云/然其黨於所習而為之䕶飾短闕抑又甚矣)
三年四月鄭祭足帥師取温之麥秋又取成周之禾四
月今二月也秋今之夏也麥禾皆未熟言取者盖芟踐
之(傳本采舊史為文不皆齊同先儒謂其間有/雜用夏正者此類是也杜云芟踐特強說耳)澗谿沼
沚之毛谿亦澗也(爾雅説文皆云山夾水澗山/瀆無所通谿是澗谿異也)蘋蘩蕰
藻之菜蕰藻聚藻也(毛晃謂蕰亦水草名據傳文上云/澗谿沼沚下云筐筥錡釡皆以四)
(物成文毛/說良是)小加大小國而加兵於大國如息侯伐鄭之
比(小加大疑亦以班位上/下言之不必專謂加兵)
四年敝邑以賦與陳蔡從言舉國之賦調(論語何晏注/賦兵賦也疏)
(引服䖍說云以田賦出兵故謂/之兵賦今杜云賦調語省略耳)
五年天子用八八八六十四人諸侯用六六六三十六
人大夫四四四十六人士二二二四人士有功賜用樂
(此說本何休公羊傳注宋元嘉中太常傅隆議云夫舞/者所以節八音八音克諧然後成樂故必以八人為列)
(自天子至士降殺以兩者減其二列爾杜預以爲一列/又減二人至士止餘四人豈復成樂據服䖍注云天子)
(八八諸侯六八大夫四八士二八其義為允/今案士有功賜用樂斯語於禮經亦未有考)對曰未及
國忿公知而故問責窮辭(責窮辭者盖謂責以必窮之/辭耳然此文晦澁或有脫誤)
六年長惡不悛從自及也悛止也(昭三年傳/注悛改也)芟夷藴崇
之藴積崇聚也(藴崇皆積也徐鍇/云積之髙曰崇)
八年胙之土報之以土(周語胙以天下韋昭注胙禄也/此云胙之土者謂禄之以土田)
(爾杜每訓胙/為報非也)諸侯以字諸侯位卑不得賜姓故其臣因
氏其王父字為諡因以為族或便即先人之諡稱以為
族(案鄭𤣥駮許慎五經異義引此傳文云諸侯以字爲/氏今此以氏作諡者傳寫譌也杜考之不詳乃妄斷)
(其句而/强解之)公命以字為展氏諸侯之子稱公子公子之子
稱公孫公孫之子以王父字為氏無駭公子展之孫故
為展氏(劉敞曰此說非也若無駭真公子展之孫當其/繼大宗也賜氏久矣何待死而後賜之乎且禮)
(云公孫之子以王父字為氏非謂死而後氏之也然則/無駭固公孫羽父請族者為無駭之子請也若公孫之)
(子死然後賜族則無駭為終身無氏矣今案劉說得之/鄭樵氏族略云公子展之子曰公孫夷伯其孫曰展無)
(駭此妄說也案僖十五年杜注夷伯展氏祖父孔疏謂/不知其人故漫言耳樵獨何所據而知之又云魯孝公)
(子四人惟展無字以名/為氏其誕謾無稽甚矣)
九年乃可以逞逞解也(林堯叟曰逞快也/言可以快志於戎)衷戎師戎前
後及中三處受敵故曰衷戎師(程俱曰衷猶衷甲之衷/盖言戎師為師所包也)
十一年不度德鄭荘賢(鄭荘姦雄何賢之有此/謂息侯之徳自薄耳)師出臧
否亦如之滅而告敗勝而告克此皆互言不須兩告乃
書(此注當在後不書於/策之下轉寫誤屬此)
桓公二年為賂故立華氏也督未死而賜族督之妄也
(趙子常曰傳稱華父督華父者是其字督公孫也無賜/族之法今案此言立華氏盖記者追書之辭若僖伯稱)
(臧耳非未/死賜族也)孔父嘉為司馬嘉孔父字(孔父其字嘉其名/也據傳中言人名)
(字皆先字後名如上華父督及後孟明視子越椒之屬/皆是又古者孫以王父字為氏故嘉之後為孔氏五傳)
(而至仲尼家語及闕里世系唐宰相表諸書所記皆同/杜此注既誤疏因曲為通之云孔父先世以孔為氏父)
(是其名斯謬甚矣即如所云世寧有獨以父為名者乎/啖助曰孔字父美稱也其先皆以字連父故有弗父金)
(父若孔為氏豈世世改乎又春/秋時名嘉者多字孔是其證也)藻率鞞鞛藻率以韋為
之所以藉玉也王五采公侯伯三采子男二采鞞佩刀
削上飾鞛下飾(戴侗曰杜解藻率之義非也記曰率帶/諸侯大夫皆五采士二采又曰士練帶)
(率下辟凡帶有率無箴功藻五采也藻率者以五采率/帶也下云鞞鞛盖與帶相屬今案戴說是也杜所云藉)
(玉者自名繅藉但藻繅古字或相通鄭𤣥注周禮繅藉/云讀為藻率之藻杜盖誤會其意遂為此解也又案鞞)
(刀室也鞛通作琫詩小雅鞞琫有珌毛傳云鞞容刀鞞/也琫上飾珌下飾至大雅鞞琫容刀傳則云下曰鞞上)
(曰琫已自小差今杜反之其誤滋甚孔疏乃云鞞鞛或/上或下俱是無正文也斯欲掩杜之失而遷就其辭爾)
今滅德立違謂立華督違命之臣(華督弑君矣何止違/命國語韋注云違違)
(道也又云/違邪也)武王克商遷九鼎于雒邑殷所受夏九鼎也
義士猶或非之盖伯夷之屬(班史王貢傳云武王伐紂/遷九鼎於雒邑伯夷叔齊)
(薄之餓死於首陽不食其祿杜說殆本諸此孔疏不能/援以為證而稱史記叩馬諫伐之語誤矣然班氏之說)
(他無所見疑亦依放此傳為之杜云盖伯夷之屬盖者/疑辭也趙與峕云陳同甫謂義士即尚書所謂頑民者)
(由周而言則為頑民由商而言/則為義士矣非謂伯夷之屬也)周内史聞之曰臧孫達
其有後於魯乎君違不忘諫之以德僖伯諫隱觀魚其
子哀伯諫桓納鼎積善之家必有餘慶故曰其有後於
魯(内史但言臧孫達有後/杜兼稱僖伯非傳意也)嘉耦曰妃怨耦曰仇古之命
也自古有此言(命者名也漢書五行志引此傳文顔師/古注云本自古昔而有此名是也又案)
(說文引虞書云怨匹曰/逑然則此古書之辭爾)大夫有貳宗適子為小宗次者
為貳宗以相輔貳(貳宗即小宗盖為大宗之貳也或者/大宗小宗各有族人為之别貳因有)
(斯號杜獨言小宗則非矣上文云卿置側室杜以為卿/得立此一官孔疏因謂貳宗亦官名今皆未有考也)
五年旝動而鼓旝旃也通帛為之盖今大將之麾也執
以為號令(周禮司常通帛為旜旜與旃同爾雅因章曰/旃注並不訓為旝說文旝建大木置石其上)
(發機以磓敵也不引此傳文其説與杜不/同孔疏以杜義為長然未見所出當考)祭足祭足即
祭仲之字盖名仲字足也疏曰釋例云伯仲叔季固人
字之常然古今亦有以為名者宰渠伯糾蕭叔大心皆
以伯叔為名則仲亦名也(案傳文此年先稱祭仲足十/一年又稱祭封人仲足以前)
(孔父嘉等相比則名足字仲明矣釋例所云杜之曲說/也竊尋古記未有以伯仲叔季為名者所稱宰渠伯糾)
(盖渠伯其爵糾其名然先儒或以為字如何休公羊傳/注云老臣不名宰渠伯糾是也若蕭叔則亦大心是名)
(叔是/字耳)勞王且問左右言鄭志在苟免王討之非也(劉敞/曰此)
(言不可/以訓)
六年隨人使少師董成董正也(文六年傳注董督也/疏云督察之是也)謂
其不疾瘯蠡也皮毛無疥癬(蠡字書亦作瘰云瘯瘰皮/肥也此云疥癬或别有據)
親其九族九族謂外祖父外祖母從母子及妻父妻母
姑之子姊妹之子女子之子非已之同族皆外親有服
而異族者也(案鄭𤣥以九族為髙祖至𤣥孫孔氏不取/然杜說謂皆外親而不數已之五屬亦未)
(然當從戴歐陽父族四母族三/妻族二之說其義亦見白虎通)君子曰善自為謀言獨
潔其身謀不及國(此亦美鄭忽之辭非刺其謀不及國/也自詩小序謂齊女賢而忽不取卒)
(以無大國之助見逐諸儒説詩及春秋者皆踵此論昔/之君子能辨其非矣忽之辭昏不為失䇿其曰自求多)
(福在我而已足稱/名言未可厚非也)不以隱疾隱痛疾患辟不祥也(鄭𤣥/注曲)
(禮云隱疾衣中之疾孔疏謂體上幽隱之處疾病/是也戴章甫云爲其名稱不雅耳非獨辟不祥也)
九年以戰而北北走也(荀子遇敵處戰則必北楊倞曰/北者乖背之名故以敗走為北)
(説文北䓙也從二人相背顔師古曰北/幽隂之處故退敗者謂之北於義亦通)
莊公四年且請為會於漢汭而還汭内也謂漢西疏曰
莫敖與隨侯盟又請隨侯為會於漢水之汭而我還楚
也隨侯畏之遂從莫敖為會會訖隨侯因濟漢還國而
後發王喪也(詩芮鞠之即毛傳云芮水厓也及鄭箋乃/云芮之言内也杜盖依用其說據傳言漢)
(東之國隨為大若為會于漢西即楚師元未涉漢下文/何得云濟漢而後發喪也孔疏順杜之失訓釋迂回與)
(傳文戾矣閔二年渭汭注/云水之隈曲曰汭是也)
十一年若之何不弔不爲天所愍弔(若之何不弔言如/何可不相弔恤也)
(襄十四年衛侯出奔魯使厚成叔弔曰聞君不/撫社稷越在他竟若之何不弔其辭與此正同)公右歂
孫生搏之搏取也(手撃/曰搏)
十四年人之所忌其氣燄以取之妖由人興也尚書洛
誥無若火始燄燄未盛而進退之時以喻人心不堅正
(顏師古云言人心之所忌惡其氣燄馴致/於災此説是也杜引尚書之文於義迂矣)
十六年惠王立而復之惠王立在此年之末(史記年表/惠王元年)
(當魯荘公十八年若凖踰年改元之例則惠王之立當/在明年傳於此云立而復之者盖終言之爾注謂此年)
(之未誤也孔疏乃云杜/與史記不違未詳其意)
十九年鬻拳可謂愛君矣言愛君明非臣法也疏曰何
休膏肓云人臣以兵臨君開篡弑之路左氏以為愛君
于義為短故杜言此以釋何休之難(杜於左氏之失不/能以義理規正而)
(為飾說掩䕶若此者多矣昔人美元凱為/丘明忠臣君子未之許也謂此類也夫)
二十二年弛於負擔弛去離也(弛解也/釋也)翹翹車乗翹翹
逺貌(翹翹高貌詩云翹翹/錯薪義亦取其高潔)山嶽則配天物莫能兩大陳
衰此其昌乎得大嶽之權則有配天之大功故知陳必
衰(言物不兩大陳衰則此乃/昌耳非謂知陳必衰也)
二十四年女贄不過榛栗棗脩以告䖍也榛小栗脩脯
䖍敬也皆取其名以示敬疏曰栗取其戰栗棗取其早
起脩取其自脩惟榛無說盖以榛聲近䖍取其䖍於事
(榛與栗異說文作亲云果實如小栗鄭𤣥注曲禮云似/栗而小杜即以為小栗非也孔疏所稱四物名義特委)
(巷之言耳其謂/榛聲近䖍尤謬)
二十五年夏六月辛未朔日有食之鼔用牲於社非常
也非常鼔之月長厯推之辛未實七月朔置閠失所故
致月錯(昭十七年夏六月朔日食祝史請用幣平子禦/之曰唯正月朔慝未作日有食之於是乎有伐)
(鼔用幣其餘則否太史曰在此月也當夏四月是謂孟/夏據彼文則此年六月日食而伐鼔用牲乃正其禮安)
(得謂之非常也傳文先後乖異亦縁左氏采獲舊史既/多不暇一一整比故致斯誤杜求其說而不可得乃云)
(由置閠失所致月錯尋傳文如文元年閠三月非禮襄/二十七年再失閏皆明著其失於此亦應顯譏置閏之)
(誤不得僅云非常而已孔疏曰二十四年八月丁丑夫/人姜氏入從彼推之則六月辛未朔非有差錯而杜云)
(然者以二十四年八月以前誤置一閏非是八月以來/始錯也斯亦傅會之論耳杜所造長厯置閠疏數無凖)
(不依古法雖孔氏亦嘗譏之今此所云亦未足據/信矣  孔氏論長厯之誤見僖五年文元年疏中)
唯正月之朔慝未作正月夏之四月周之六月謂正陽
之月(沈括曰先儒以日食正陽之月止謂四月不然也/正謂四月陽謂十月二者皆先王所惡四月純陽)
(不欲為隂所侵十月純隂不欲過/而干陽也蘇氏詩傳之説亦如此)
二十八年小戎子生夷吾小戎允姓之戎子女也(傳稱/允姓)
(之姦居於𤓰州自惠公始誘以來則獻公之時固未入/中土何縁得薦女於晉假令有之然當時之戎自非一)
(種亦安知此小戎必為允姓也據傳言/大戎狐姬小戎子則此戎盖子姓耳)
三十二年犖有力焉能投盖於稷門盖覆也稷門魯南
城門走而自投接其屋之桷反覆門上(此說恐未然劉/炫謂投車盖過)
(於稷門者近是而/孔氏不取更詳之)
閔公二年用其衷則佩之度衷中也佩玉者士君子常
度(劉奉世曰佩之使合法度/也世子佩瑜玉而綦組綬)今命以時卒閟其事也冬
十二月閟盡之時(閟閉也幽也言/不章顯其事也)是服也狂夫阻之阻
疑也言雖狂夫猶知有疑(此文難明杜注及孔疏所引/服䖍韋昭二説皆强解耳當)
(闕以俟/知者)昔辛伯諗周桓公云内寵並后外寵二政嬖子
配適大都耦國亂之本也周公弗從故及於難今亂本
成矣驪姬為内寵二五為外寵奚齊為嬖子曲沃為大
都故曰亂本成矣(劉炫謂二五嬖賤不得為二政太子/不以曲沃作亂不得為大都以此譏)
(杜之誤今案古人援證前聞皆取其/大致不必事事符同杜說誠太拘矣)衛文公大布之衣
大帛之冠大布麤布大帛厚繒盖用諸侯諒闇之服(此/特)
(言其儉樸耳何/必是諒闇之服)
僖公元年公敗邾師于偃虛丘之戍將歸者也虚丘邾
地邪人既送哀姜還齊齊人殺之因戍虚丘欲以侵魯
公以義求齊齊送姜氏之喪邾人懼乃歸故公要而敗
之(此事始末不見于傳疏亦云杜說無據要其理當然/也夫訓釋經傳貴在依文考實苟無所據寕存而不)
(論爾詎可輒憑胸臆果於立說以疑誤後/人乎杜注如此比者前後非一今不悉舉)
二年冀為不道入自顛軨伐鄍三門前是冀伐虞至鄍
冀之既病則亦唯君故言虞報伐冀使病將欲假道故
稱虞彊以說其心疏曰服䖍以為伐鄍三門謂冀伐晉
也冀之既病則亦唯君故謂虞助晉也將欲假道故稱
前㤙以誘之今知不然者若虞嘗經助晉則是昔來通
好何憂不許而進國之美寳尚畏宫之竒諫乎故杜以
為冀自伐虞虞自報冀理必然也(服説是也晉與虞雖/嘗通好然越其境而)
(伐人寕得肆然徑行謂無撓沮又不畏其忠臣諫乎故/進國美寶且稱前㤙以誘之揆諸當時事情自應爾耳)
(若冀自伐虞虞自報冀則於晉/何與而稱之斯理必不然矣)
四年君處北海寡人處南海唯是風馬牛不相及也馬
牛風逸盖末界之微事故以取喻(馬永卿曰注意未明/此乃醜詆之辭爾言)
(齊楚相逺雖馬牛之風者猶不相及今汝人也而乃入/吾地何也此風與書馬牛其風同意牝牡相誘謂之風)
賜我先君履東至于海西至于河南至于穆陵北至于
無棣穆陵無棣皆齊竟履所踐履之界齊桓又因以自
言其盛(史記司馬貞注曰今淮南有故穆陵門是楚之/竟無棣在遼西孤竹服䖍以為太公受封竟界)
(不然也盖言其征伐所至之域林堯叟曰楚方問渉其/地之故齊不應僅言受封竟界以自狹司馬氏之說近)
(是/)昭王之不復君其問諸水濵昭王時漢非楚竟故不
受罪(言非我所知汝自徃問/水濱此亦嫚侮之辭耳)筮短龜長不如從長物生
而後有象象而後有滋滋而後有數龜象筮數故象長
數短(楊用脩曰卜人云筮之辭理短龜之辭理長盖就/立驪姬一事言之而非謂筮龜有短長也杜言象)
(長數短瞽説也孔穎逹云杜欲成卜人所言之意故引/傳文證之若以至理而言筮龜實無長短此亦知杜之)
(謬而不敢/顯譏之耳)專之渝攘公之羭渝變攘除羭美也言變乃
除公之美(攘猶攘羊之攘言專愛之則能/使公心變而攘奪其所美也)
五年均服振振戎事上下同服(漢書五行志引此文均/作袀顔注袀服黑衣也)
(盖均袀/古字通)
七年諸侯官受方物諸侯官司各於齊受其方所當貢
天子之物(趙子常曰此謂受所當貢伯主之物耳其後/晉悼邢丘之會盖放此為之今案齊語稱桓)
(公知諸侯之歸已也使輕其/幣而重其禮云云亦此意也)
九年以伯舅耋老七十曰耋(此服䖍王肅軰説也詩毛/傳及說文釋名爾雅注皆)
(云八十曰耋今計齊侯之年亦未/應及此盖方加優禮因過稱之)以是藐諸孤言其幼
賤與諸子懸藐(太𤣥曰藐德靈徵失范望注藐小貌毛/晃韻引此傳文亦云藐小也弱也杜以)
(為藐逺之/意非是)君子曰詩所謂白圭之玷尚可磨也斯言之
玷不可為也詩大雅言此言之缺難治甚於白圭荀息
有焉有此詩人重言之義(李徳裕窮愁志云荀息許晉/獻以言繼之以死君子猶歎)
(斯言之玷不可為也司馬温公亦云獻公廢長立少荀/息不能明白理義格其非心而遽以死許之是其言玷)
(於前而不可救於後左氏之志所以/貶息而非褒也元凱之言失其指矣)
十四年虢射虢射惠公舅也疏曰晉語秦侵晉至於韓
慶鄭曰君其訊射也公曰舅所病也是虢射為惠公舅
也(晉語韋昭注云諸侯謂異姓大夫曰舅然則通稱耳/傳言小戎子生夷吾虢射既非戎人不得是惠公舅)
(也/)
十五年秦穆姬屬賈君焉賈君晉獻公次妃賈女也(傳/言)
(晉獻公娶於賈則是正妃此云次/妃盖誤孔疏謂别有所見非也)卜徒父筮之吉卜人
而用筮不能通三易之占故據其所見雜占而言之(劉/炫)
(曰成十六年筮卦遇復云南國䠞射其元王中厥目則/筮法亦用雜占不必皆取易辭杜謂不能通三易之占)
(非/也)三敗及韓晉侯車三壊(三敗謂晉師與秦戰而敗也/杜縁上文卜入之言遂以為)
(車壊其說/拘而陋矣)亂氣狡憤狡戾也(狡狂/也)入而未定列猶吾憂
也列位也(列師之伍列也晉侯自言能/合其衆故秦伯以是復之)我食吾言食消
也(案哀二十五年傳孟武伯惡郭重曰何肥也公曰是/食言多矣能無肥乎然則食言者謂言而不行若自)
(食之耳商書湯誓朕不食言蔡傳曰食言言已出而反/吞之漢書匈奴傳注亦曰食言者終為不信棄其前言)
(如食而/盡也)晉於是乎作爰田分公田之稅應入公者爰之
於所賞之衆(爰國語作轅注曰易也為易田之法以賞/衆漢書地理志制轅田注曰周制田三年)
(一易以同美惡食貨志所謂三歲更耕之自爰其處是/也説文作􁑺徐鍇曰爰轅皆假借此乃正字謂以田相)
(換易/也)其繇曰士刲羊亦無􁀱也女承筐亦無貺也周易
歸妹上六爻辭也離為中女震為長男故稱士女(此直/論上)
(六本爻之義未及於變卦也杜解當云兊為少女今言/離為中女誤耳孔疏所謂不須變為離卦自有士女之)
(義者得之而云此以離震雜/說其理與易卦不同則謬矣)姪其從姑震為木離為火
火從木生離為震妹於火為姑謂我姪者我謂之姑謂
子圉質秦(既云離為火火從木生復云於火為姑未詳/其義劉用熈曰震變為離是姪從姑之象此)
(但取男女為姑姪/非取長次義也)史蘇是占勿從何益雖復不從史蘇
不能益禍(言雖不從史蘇之占亦何/益矣明其無救於敗也)此一役也言還惠
公使諸侯咸服復可當一事之功(服䖍曰一役者謂韓/戰之役也今尋傳文)
(語脉其曰貳而執之服而舍之云云此一役也秦可以/覇實本韓戰而言服說是也杜强斷之而别為義謬矣)
二十一年貶食省用務穯勸分穯儉也(既言省用矣不/應重言務儉林)
(堯叟謂以稼穯為務如漢貸民種食之類者/是也外傳茂穯勸分韋注亦云茂勉稼穯)以服事諸
夏與諸夏同服王事(以服事諸夏猶言以服/事殷不必更云王事)
二十二年天維顯思思猶辭也(先儒訓詁謂語助辭皆/曰辭也此衍猶字乃傳)
(寫/誤)大司馬固諫曰天之棄商久矣君將興之弗可赦也
已大司馬固莊公孫公孫固也言君興天所棄必不可
不如赦楚勿與戰(案此稱大司馬下言司馬又言子魚/實一人也史記世家亦以此為子魚)
(之言晉語雖云文公過宋與司馬公孫固相善考世家/猶在戰泓之後則此是子魚無疑也固諫者猶云固請)
(固辭耳弗可赦也已言違天舉事必將獲罪弗可赦宥/也從杜説則讀至弗可句絶而以赦也已自為句不成)
(文/理)金鼔以聲氣也金鼓以佐士衆之聲氣(丘光庭兼明/書曰注當云)
(金鼔以佐士衆之氣今云佐聲氣於文不/順劉用熈曰聲宣也宣倡士卒之勇氣)戎事不邇女
器邇近也器物也言俘馘非近婦人之物(依注所言是/以俘馘為器)
(與傳文不相應矣郭定襄曰言戎事尚嚴不近女子所/御之器物況使婦人至軍中又示以俘馘乎此說是也)
二十三年䇿名委質貳乃辟也名書於所臣之策屈膝
而君事之則不可以貳疏曰質形體也謂拜而屈膝委
身體於地也(質與贄通管子令諸侯之子將委質者皆/以雙虎之皮晉語臣委質於翟之鼔韋注)
(質贄也士贄以雉依杜/説則質讀如字非也)辟不敏也敏猶審也(襄十四年/有臣不敏)
(注云敏/達也)吾觀晉公子之從者皆足以相國若以相若遂
以為傅相(傳文云若以相夫子必反其國當在夫子句/絶晉語説此事云其從者皆國相也以相一)
(人必得晉國用彼/文相方其義益明)奉匜沃盥既而揮之揮湔也(揮非湔/也疏曰)
(盖以濕手揮之使水/湔汚其衣故云爾)
二十四年所不與舅氏同心者有如白水言與舅氏同
心之明如此白水猶詩言謂余不信有如皦日疏曰諸
言有如皆是誓辭有如日有如河有如白水言心之明
白如日如水也有如上帝有如先君言上帝先君明見
其心意亦同此(程大昌曰詩云有如皦日言其志之明/白也若晉文公之誓其語亦放乎詩而)
(意則異焉盖要質河神使司其約耳故史記改為之言/曰若反國所不與子犯共者河伯視之斯得其指矣邵)
(文莊公曰諸言有如日有如河有如上帝/先君之類皆謂其神臨之必降之罰也)弔二叔之不
咸弔傷咸同也周公傷夏殷之叔世疏其親戚以至滅
亡故廣封其兄弟疏曰鄭衆賈逵皆以二叔為管蔡傷
其不和睦而流言作亂鄭𤣥詩箋亦然案其封建之中
方有管蔡豈傷其作亂始封建之乎馬融以為夏殷叔
世故杜同之(郭定襄曰以二叔為夏殷其義迂矣原富/辰之意重在親親所云二叔正謂管蔡下)
(文復列之者自為數文武之昭穆故耳古人立/文正不若是拘也今案此說得之咸諴通和也)召穆公
思周徳之不類故糾合宗族于成周而作詩周厲王之
時周德衰微兄弟道缺召穆公于東都收會宗族特作
此周公之樂歌(詩小序云常棣燕兄弟也閔管蔡之失/道故作常棣焉外傳亦以為周文公之)
(詩而此云召穆公所傳異耳杜此注本之韋昭韋云周/文公之詩者周公旦所作其後周室既衰親親禮廢召)
(穆公復脩作常棣之歌以親之彼盖以/内外傳之文不相合故特傅會其說歟)棄德崇姦崇聚
也(崇尊也書泰誓崇信姦回孔傳曰尊信之也/成十八年傳崇諸侯之姦注曰崇長也亦通)棄嬖寵
而用三良三良叔詹堵叔師叔所謂尊賢(疏曰如杜此/說則謂鄭伯)
(尊賢與傳文尊賢乖者能用三良則是鄭伯之賢王當/尊此鄭伯但杜注省略耳今案此注實誤孔惡斥言故)
(云省/略也)施者未厭施功勞也(施與/也)女德無極婦怨無終婦
女之志近之則不知止足逺之則忿怨無已(言女婦放/蕩之徳無)
(所止極忿怨之/心無有終已也)
二十五年遇公用享於天子之卦也大有九三爻辭也
三為三公而得位變而為兊兊為説得位而說故能為
王所宴享(此直舉九三本爻之辭未及於變卦也/其下文天為澤以當日乃説變卦義耳)王章
也章顯王者與諸侯異(王章猶云王制爾外傳亦說此/事韋注以章為表明杜依用之)
(非/也)
二十六年室如縣罄如而也言居室而資糧縣盡(如之/為而)
(雖傳記多有然於此自當依本字讀孔疏引服䖍劉炫/之説皆然王氏學林謂如當訓似是也罄國語作磬韋)
(昭注公府藏空虚但有榱梁如縣磬也又禮記磬于甸/人疏援此傳文正作磬而下著皇氏説亦云如縣樂器)
(之磬盖罄磬古字通借樂記/石聲磬注讀為罄即其例也)大師職之職主也大公為
大師兼主司盟之官(劉用熈曰言周之大師/主之不必專謂大公)夔子不祀
祝融與鬻熊鬻熊祝融之十二世孫(劉炫云自祝融至/鬻熊計其間有一)
(千二百年何得止十二世乎孔/疏以為傳寫之誤理或然也)
二十八年距躍三百曲踊三百距躍超越也曲踊跳踊
也百猶勱也(三百之義不可解勱者勉力也以百為勱/前無此訓邵文荘公曰距躍直跳也曲踊)
(横跳也横跳者必先直而旋故不曰横而曰曲百音陌/猶阡陌之陌三百盖躍踊之度大約有此也此說亦未)
(識然/否)背惠食言以亢其讎亢猶當也讎謂楚(亢蔽也讎/謂宋宋者)
(楚之讎外傳所謂未/報楚惠而亢宋者也)今天誘其衷衷中也(家語王肅注/曰衷善也天)
(誘導其/善也)
寗子職納橐饘焉寗俞以君在幽隘故親以衣食為已
職橐衣囊饘糜也(槖以盛饘故曰橐饘寗子慮防酖毒/故以饋食為已職必不兼及衣矣疏)
(曰槖以盛衣亦可盛食宣二年傳為/之簞食與肉寘諸槖以與之是也)
三十二年卜偃使大夫拜曰君命大事將有西師過軼
我擊之必大捷焉聲自柩出故曰君命大事戎事也卜
偃聞秦密謀故因柩聲以正衆心(雍絳相去既逺秦人/密謀卜偃無由得聞)
(或當自以他術知之左氏好采異/説此等竒怪猥多未容悉以理斷)
三十三年禮成而加之以敏敏審當於事也(逸周書曰/敏疾也此)
(言其能成禮/而加捷疾耳)天奉我也奉與也(奉承也猶/言獻也)葬僖公緩文
公元年經書四月𦵏僖公僖公實以今年十一月薨并
閠七月乃𦵏故傳云緩(劉敞曰傳云𦵏僖公緩作主非/禮也緩以下乃當為句杜讀緩)
(以上為句非也僖公以十二月薨明年四月𦵏凡五月/也不得云緩杜以文二年冬傳云襄仲如齊納幣禮也)
(故欲遷僖公之薨於十一月則除喪在二年十一月而/納幣為十二月乃與傳合獨不顧作主非禮也之語無)
(所繫/乎)卒哭而祔既𦵏反虞則免喪故曰卒哭哭止也(父/母)
(之喪哭無時既虞乃卒哭謂卒此無時之哭惟存朝夕/哭而已杜云免喪故曰卒哭非也大抵欲以成其既𦵏)
(除服之/謬説耳)烝嘗禘於廟冬祭曰烝秋祭曰嘗新主既立特
祀於寝則宗廟四時常祀自如舊也三年禮畢又大禘
乃皆同於吉(劉用熈曰卒哭而祔者告新主以當入祖/廟而告祖父以當遷他廟也既告則新主)
(復于寢三年喪畢遇四時之吉祭而後奉此主入廟此/周禮也今傳言特祀於主烝嘗祭於廟者謂如小祥大)
(祥禪則就寢特祀此主若烝嘗禘之常祭則不於寝而/於廟合祭也然與禮異矣今案劉説得之盖傳為作主)
(故生此論其曰烝嘗禘於廟者就新主言耳杜注不明/此義直云宗廟四時常祀自如舊則與上文意不貫屬)
(是左氏之言既違禮文而元凱之説復戾傳意也其謂/常祀不以喪廢又以禘為三年喪畢之祭則先儒辨之)
(矣/)
文公元年榖也豐下豐下盖面方(豐下謂頥/頷豐大也)衞孔達帥
師伐晉君子以為古古者越國而謀合古之道而失今
事霸主之禮故國失其邑身見執辱(伐晉非善謀傳乃/謂君子以為古故)
(杜為此說以/䕶其失耳)
二年不登於明堂明堂祖廟也(以明堂為祖廟盖本蔡/邕輩之説袁淮正論及)
(近世諸儒辨之/詳矣辭多不録)子雖齊聖齊肅也(詩小宛人之齊聖鄭/箋以齊為中正下十)
(八年傳齊聖廣淵/杜注亦云齊中也)
五年臧文仲聞六與蓼滅曰臯陶庭堅不祀忽諸蓼與
六皆臯陶後也(文十八年傳注庭堅即臯陶字孔疏謂/本於鄭𤣥論語注今不知鄭得之何書)
(馬永卿曰若庭堅即臯陶則文仲不應連言之似是兩/人耳羅泌曰六臯陶之後而蓼則庭堅之後預説誤矣)
(今案焦贛易林云尨降庭堅為陶叔後封於蓼六福履/綏厚然則庭堅者乃臯陶之子若孫耳先漢去古未逺)
(焦氏所傳宜得其真盖二國皆臯陶後而庭堅則或/以支子别封自為其國之祖故文仲得並舉之也)寗
嬴從之嬴逆旅大夫(劉炫謂寗嬴是客舍主人非大夫/也今案晉語亦云舍於逆旅寗嬴)
(氏則非大/夫明矣)沈漸剛克沈漸猶滯溺也(漸書作潛沈潛者/沈深而潛退非滯)
(溺/也)
六年辟刑獄辟猶理也(辟法也以法/斷治之也)樹之風聲因土地
風俗為立聲教之法(謂樹立其風化聲教也如杜說則/惟樹聲耳故孔疏亦㣲譏其誤)
使求遭喪之禮以行聞晉侯疾故(語稱文子三思而後/行盖其臨事過於周)
(詳耳非以聞晉侯疾也若劉炫謂聘使之法自須造遭/喪之禮而行用此規杜則亦未然信如所言即是常禮)
(文子不得自云過求/傳亦無庸記其事也)難必抒矣抒除也(案説文抒挹也/不得為除當從)
(服䖍本作紓/紓緩也解也)
七年葛藟猶能庇其本根葛之能藟蔓繁滋者以本枝
廕庥之多(傳以葛藟喻公族本根喻公室也如杜/説則是葛藟反藉本根之庇戾傳意矣)戒之
用休有休則戒之以勿休(休美也民之為善者則休美/其事而戒諭之使勉而勿怠)
(也/)
八年且復致公壻池之封自申至於虎牢之境公壻池
晉君女壻又取衞地以封之今并還衞也申鄭地(據傳/文似)
(是致之於衛耳然申至虎牢皆鄭地何縁乃以歸衞杜/注于上年云為晉歸鄭衛田張本此云今并還衞立文)
(不明孔疏强解義終難通劉炫從服䖍説以為致之于/鄭也更詳之劉用熙曰公壻池者楚地名有公壻谿見)
(定五年此人盖因地為氏/非晉君壻也未知是否)
十一年晉之滅潞也在宣十五年獲僑如之弟焚如齊
襄公之二年魯桓之十六年鄋瞞伐齊齊王子成父獲
其弟榮如榮如焚如之弟榮如以魯桓十六年死至宣
十五年一百三歲其兄猶在傳言既長且壽有異於人
(史記魯世家引此傳文作齊惠公之二年又齊世家云/惠公二年長翟來王子城父攻殺之十二諸侯年表亦)
(于齊惠公二年書王子城父敗長翟三文皆同案惠之/二年即魯宣之二年也在晉滅潞之前僅十三年耳此)
(傳以惠公為襄公盖傳寫之/譌杜因有是説失之不考也)
十二年寡君敢辭玉不欲與秦為好故辭玉(趙子常曰/聘義云以)
(圭璋聘重禮也已聘而還圭璋此輕財而重禮之義也/然則聘禮終當還玉而秦人欲必致之故襄仲以禮辭)
(之非不欲與/秦為好也)
十三年繞朝贈之以策䇿馬撾臨别授之示已所策以
展情(劉勰文心雕龍云繞朝贈士會以䇿子家與趙宣/以書巫臣之遺子反子産之諫范宣詳觀四書辭)
(若對面其指盖以為書䇿/也孔疏引服䖍解亦如此)子家賦載馳之四章載馳詩
鄘風四章以下義取小國有急欲引大國以自助(此與/襄十)
(九年穆叔見叔向賦詩皆云四章盖取控于大邦誰因/誰極之義然在今詩實為五章故杜解云四章以下盖)
(委曲以就傳文耳或者古詩章次與今不同如宣十二/年楚子引周頌之比蘇氏并此詩二章三章為一求合)
(于傳恐/未然也)
十四年公子商人驟施於國驟數也(説文驟馬步疾也/此云驟施有急而)
(且數之意諸言驟諫/驟朝之類皆放此)將免我乎爾為之言將復殺我疏
曰言爾已弑君矣我若為君爾肯放免我乎必將復殺
我(言我若為君爾必復殺我今將免我/于死乎則無庸立我而爾自為之耳)
十六年先君蚡冒蚡冒楚武王父(依史記世家則蚡冒/是武王兄不得為父)
(孔疏謂世家之言多有紕繆故杜不用然/杜説亦無他據疑父本作兄或文誤耳)
十七年鄭子家使執訊而與之書以告趙宣子執訊通
訊問之官為書與宣子(執訊者執其通訊問之人而與/之書也出車詩云執訊獲醜亦)
(言執其可訊問者事/雖不同文足相比)鹿死不擇音音所茠廕之處古字
聲同皆相假借(以音為廕未之前聞案服䖍解云鹿得/美草呦呦相呼至于將死困迫不暇復)
(擇善音急之至矣莊子獸死不擇音郭象注云野獸蹴/之窮地意急情盡則和聲不至亦此意也杜泥於下文)
(鋌而走險之/意遂生此説)鋌而走險急何能擇鋌疾走貌言急則欲
蔭芘於楚如鹿赴險(詳子家此書未見其有從楚之意/下文云將悉敝賦以待於儵者正)
(謂如鹿走險欲一鬭以死不暇擇音/而鳴之惡耳鋌字書作□鹿走貌)
十八年其器則姦兆也兆域也(以器為兆域于義未允/或曰姦兆者姦之徴兆)
(也/)宣慈惠和宣徧也(宣通也/明也)崇飾惡言崇聚也(崇者増/髙之意)
服讒蒐慝蒐隱也慝惡也(蒐索也林堯叟云/求人之隱慝是也)天下之民
謂之窮竒謂共工其行窮其好竒(戴章甫曰據山海經/神異經吕氏春秋諸)
(書所記則渾敦窮竒檮杌饕餮俱獸名盖四凶之號皆/取象于惡獸杜氏考之未詳乃以義理釋之非也今案)
(宋俞成所著叢説亦有此/論然服䖍解已如是矣)投諸四裔以禦魑魅裔逺也
(說文裔衣𥚑也徐鍇曰𥚑衣邊也故謂之四/裔傳中言裔夷裔子裔胄之類其義皆視此)
　
　
　
　
　
　
　
　
　
　
　左傳附注卷一
欽定四庫全書
　左傳附注卷二　　　　　　明　陸粲　撰
　　杜氏集解
宣公元年會于平州以定公位篡立者諸侯既與之會
則不得復討臣子殺之與弑君同故公與齊會而位定
(趙子常曰杜謂春秋時事/情有此耳非義理當然也)
二年敗國殄民殄盡也(殄絶/也)文馬百駟畫馬為文四百
匹(說文引此傳作馼馬亦云畫馬也丘光庭曰文馬馬/之毛色自有文采重其難得若畫為文乃是常馬何)
(足貴/乎)問其名居問所居(林堯叟曰問其/名及所居也)我之懷矣自詒
伊慼逸詩也(弼風雄雉篇云我之懷矣自詒伊阻/疑即此詩其以阻為慼盖傳讀之異)使屏
季以其故族為公族大夫盾以其故官屬與屏季使為
衰之適(以其故族者謂將領/其族人非官屬也)
三年昔夏之方有德也禹之世(傳言夏之方有德不必/是禹禹之鑄鼎事不經)
(見墨子云夏后開命大㢘鑄鼎於昆吾灼/龜得逢逢白雲之兆此說亦未知其審)螭魅罔兩罔
兩水神(魯語木石之怪夔罔兩水之怪龍罔象杜此說/當是誤作罔象解耳孔疏縁上文川澤山林之)
(語謂螭魅為山林之神則罔/兩宜為川澤之神其說固矣)
六年以盈其貫將可殪也殪盡也貫猶習也(劉炫曰泰/誓云商罪)
(貫盈言紂之為惡如物在繩索之貫不得為習也此説/得之孔疏引詩射則貫兮為比謂義得兩通者謬矣韓)
(非子云恐其以我滿貫也滿貫即盈/其貫之意耳殪書孔傳訓為殺是也)周書曰殪戎殷周
書康誥也義取周武王以兵伐殷盡滅之(如注意以戒/爲兵則殪字)
(宜倒向戎字下于文不順書蔡傳以爲殪滅大殷者是/也爾雅訓戎爲大揚雄方言齊魯陳衞之間謂大曰戎)
(書稱戎殷猶/詩言大商耳)召桓公逆王后於齊為成二年王甥舅張
本(成二年傳定王稱齊甥舅之國注謂齊世與周昏故/曰甥舅是也盖自大公之女邑姜爲武王后其來逺)
(矣不假此年逆/后事爲張本)
八年楚為衆舒叛故伐舒蓼滅之舒蓼二國名疏曰二
國名者盖轉寫誤當云一國名釋例有舒羣舒舒蓼舒
庸舒鳩以為五名則與文五年滅蓼同盖蓼滅後復故
楚今更滅之(羅泌曰蓼與舒蓼別舒蓼臯陶之後偃姓/若舒又自一國僖之三年滅矣預既妄分)
(舒蓼爲二國名孔氏遂以爲即文五年楚所滅之蓼皆/臆説也今案孔知杜失不正言規之而云轉寫之誤即)
(如所言第云國名足矣何用加一字乎尋杜前後訓釋/並無此例足知非也其引釋例以羣舒為一種亦謬羣)
(舒者猶云羣蠻/通衆舒而言也)
九年公卿宣淫宣示也(宣明也/揚也)
十二年先縠佐之彘季代林父(劉炫云傳文皆稱彘子/縠非彘季也今案晉有)
(士魴稱彘季杜或縁此而譌/孔疏以季友季路為比謬矣)觀釁而動釁罪也(桓八年/傳注云)
(釁瑕隙也服䖍亦云釁間也此以釁為/罪昭元年吳有釁注云過也皆非是)撫弱耆昧以務
烈所可也言當務從武王之功業(烈所者功烈之處所/也猶民知義所之所)
有律以如己也如從也法行則人從法法敗則法從人
坎為法象今為衆則散為川則壅是失法之用從人之
象故曰律否臧且力竭也竭敗也坎變為兊是法敗(此/傳)
(義頗難曉尋其語脉當讀有律為句以如己也故曰律/又自為句盖言師行有律以為帥者能使其下如已也)
(故謂之律如己猶言從己謂從帥令而不逆即上文執/事順成之意也從帥為臧否臧猶不臧也不臧則律且)
(竭而敗矣杜斷故曰律三字向下既非/又專論卦象而不言事理此其蔽耳)盈而以竭夭且
不整所以凶也水遇夭塞不得整流則竭涸也(夭且不/整亦就)
(行師言之說文夭屈也言其軍法/屈而不伸散而不整所以凶也)事之不㨗㨗成也(逸/周)
(書曰捷/克也)聽而無上衆誰適從聽彘子趙同趙括則為軍
無上令衆不知所從(同括有言在楚師北轅之後此時/未也且伍參獨言先縠不仁何嘗)
(及二子乎盖謂林父之將令不行軍衆/欲稟聽進止而無上令不知所從也)在軍無日不討
軍實而申儆之軍實軍器(隱五年注軍實/車徒器械是也)兩馬掉鞅而
還兩飾也掉正也示間暇(兩古字作掚掉振也揺也邵/文莊公曰兩馬掉鞅掉兩馬)
(之鞅也盖驂馬折旋則其鞅必掉/之而示閒暇之意亦在其中矣)楚人乗我乗猶登也
(小爾雅曰/乘陵也)楚人惎之脫扄惎教也(案惎毒也此謂惎為/教者杜以脫扃及下)
(文拔斾皆教人之語故以意解之爾說文引此傳作畀/云舉也引黄顥說廣車䧟楚人為舉之也其義良是疑)
(今文作/惎者誤)我求懿德肆於時夏允王保之肆遂也夏大也
言武王既息兵又能求美德故遂大而信王保天下(國/語)
(韋注云允王保之言信哉武王能保此時夏/之美其說是也尋下文云保大其義自明)故使子孫
無忘其章著之篇章使子孫不忘(章者典章也劉炫云/章明之功業也亦通)
今罪無所晉罪無所犯也(所者罪/之在也)憂未歇也歇盡也(歇/息)
(也/)
十四年過我而不假道鄙我也鄙我亡也以我比其邊
鄙是與亡國同(呂氏春秋說此事云往不假道來不假/道是以宋為野鄙也髙誘注謂以宋為)
(鄙邑今案鄙當為鄙薄之意昭十六年傳夫猶鄙我注/云鄙賤是也尚書反鄙我周邦孔傳亦云鄙易周家)
於是有庭實旅百主人亦設籩豆百品實於庭以答賔
(劉炫曰莊二十二年庭實旅百杜云諸侯朝王陳贄/幣之象則此聘而獻物亦實百品於庭非謂主人也)於
是有容貌采章嘉淑而有加貨容貌威儀容顔采章車
服文章嘉淑令辭稱讃加貨命宥幣帛也言往共則來
報亦備(劉炫曰容貌采章謂𤣥纁璣組羽毛齒革可充/衣服旌旗之飾者嘉淑謂美善之物加貨言賄)
(賂之多皆賔所獻亦庭實也獻子勸君行聘唯當論聘/之義深不宜言主之禮備豈慮楚不見報而言此乎今)
(案劉説皆得之或斷嘉淑以下自為句云大/國有嘉美之事則加貨物以聘之者非也)
十五年山藪藏疾山之有林藪毒害者居之(藪大澤也/一曰澤之)
(水希者也此云山之有林藪盖誤/孔云近山近澤皆得稱藪妄也)棄仲章而奪黎氏地
黎氏黎侯國(詩式微及旄丘序言狄人迫逐黎侯黎侯/寓於衞疑即此事此傳下文云立黎侯而)
(還盖復其國矣舊説以二/詩為衛宣公時作殆非也)以事神人而申固其命審其
政令(謂重固其天命/耳豈謂政令乎)商紂由之故滅由用也(由從也/猶行也)謂
此物也夫物事也(物類/也)
成公二年余姑翦滅此而後朝食翦盡也(翦齊斷也猶/翦商之翦宣)
(十二年注云翦削也義亦近之又徐鍇說文繋傳引此/文作揃搣今案莊子揃搣可以休老三蒼云揃猶翦也)
(玉篇云搣拔除也又史游急就篇沐浴揃搣/注云鬄拔眉髪也今此作翦滅盖古字通借)且懼奔辟
而忝兩君臣辱戎士若奔辟則為辱晉君并為齊侯羞
故言二君(臣辱戎士四字與注意不㑹而與下/文敢告不敏語脉相屬宜斷向下)辟女子
使辟君也(辟義如周禮司㓂前王而辟讀作闢孟/子行辟人趙岐注辟除人使卑避尊也)盡東
其畆使壟畆東西行(衍西字服/䖍舊注無)先王疆理天下物土之
宜而布其利播植之物各從土宜(天下句物以下自為/句物猶後傳物土方)
(之物相也相其土之所宜也周官載師掌任上/之灋以物地事淮南子云欲知地道者物其樹)以役王
命役事也(役猶孟子小役大之役/謂以王命供役使也)不然不見許(不然言/不如此)
(也/)畏君之震師徒撓敗震動也(文六年傳何震/之有注震威也)敝邑之
幸亦云從也況其不幸敢不唯命是聽言完全之時尚
不敢違晉今若不幸則從命(丘光庭曰言幸而戰勝亦/當從晉命況不幸而敗固)
(不敢不服也/劉炫説同)用蜃炭燒蛤為炭以瘞壙(劉炫以為用蜃/炭者用蜃復用)
(炭也今案周禮掌蜃掌歛互物蜃物以共闉壙之蜃鄭/注以蜃禦濕也不言燒蜃為炭又掌炭云掌灰物炭物)
(之徴令則灰炭二者不同/孔疏謂炭亦灰之類非也)君生則縱其惑謂文十八年
殺母弟須(宋文之惑傳所不言其可見者惟有殺/母弟須一事故杜以此當之未必然也)
六年其惡易覯惡疾疹覯成也(下文有汾澮以流其惡/注以惡為垢穢與此字)
(同訓異良所未曉據獻子説沈溺重膇之疾猶在墊隘/之後不應于此遽云其病易成也宜從後注又案爾雅)
(訓覯為見其惡易覯言/水淺故垢穢易見耳)民愁則墊隘墊隘羸困也(傳中/屢言)
(墊隘杜之注釋各殊此年云羸困襄九年云猶委頓二/十五年云慮水雨三者皆非正訓案說文引此傳曰墊)
(下也尚書下民昬墊注溺也昭三年傳湫隘注隘/小也孔疏言地之下濕狹隘者是矣餘見後録)且民
從教無災患(從教言其民易使/耳何與災患乎)
八年詩曰愷悌君子遐不作人遐逺也作用也詩大雅
言文王能逺用善人不語助(詩朱傳云遐與何/通言其必作人也)其孰以
我為虞虞度也(虞慮/也)夫狡焉狡猾之人(傳文云夫狡焉/思啓封疆以利)
(社稷者狡焉/當屬下為句)唯然故多大國矣唯或思或縱也世有思
開封疆者有縱其暴掠者莒人當唯此為命(言有思啓/封疆者有)
(縱弛而不設備者故/得兼并以成大國)
九年其為大子也師保奉之以朝於嬰齊而夕於側也
嬰齊令尹子重側司馬子反言其尊卿敬老(言朝夕於/二卿者明)
(其有所嚴憚而受教焉以成/德不徒曰尊卿敬老而已)
十年不食新矣言公不得及食新麥(食新汎言/豈必謂麥)居肓之
上膏之下若我何肓鬲也(素問肓鬲之上中有父母揚/上善說云心下鬲上為肓)
君子曰忠為令德非其人猶不可況不令乎言叔申為
忠不得其人還害身(非其人盖謂叔申本非賢者雖欲/效忠而不見信于君適以自害耳)
十一年所以質信也質成也(質實也實其/相結之信也)
十二年俾隊其師隊失也(隊猶/隕也)故詩曰赳赳武夫公侯
腹心舉詩之正以駮亂義詩言治世則武夫能合德公
侯外為扞城内制其腹心(所引二詩分屬治亂此上文/曰及其亂也略其武夫以為)
(已腹心股肱爪牙即繼之以此詩則所謂公侯腹心者/非治世之美辭矣古人說經大抵斷章取義杜亦甞云)
(春秋傳引詩不與今說詩者同于此乃獨/謂舉詩之正以駮亂義得無與前指謬乎)
十三年能者養之以福養威儀以致福(民受天地之中/以生所謂天命)
(之性也人能循威儀之則以養其性則順命而致福不/能則棄命以取禍杜云養威儀下注棄其命云失中和)
(之氣皆非也又漢書律厯志援此文作能者養以之福/顔師古注之往也往就福也此傳孔疏云往適于福又)
(云將身向福與顔/注合其義為長)諸侯疾之將致命於秦時無諸侯盖
諸侯遥致此意(劉炫以此語為誣/是也杜説固矣)伐我保城殄滅我費
滑伐保城誣之疏曰伐涑川俘王官傳皆無文今獨謂
此為誣者於時輕行襲鄭不得在道用兵故知誣之(保/城)
(不知其處或是近滑之城秦師過而掠/之彼傳偶不言耳何用知其為誣也)君亦不惠稱盟
不肯稱晉望而共盟(稱舉也言不肯加/惠於晉而舉盟)芟夷我農功夷
傷也(隱六年注夷殺也今案夷亦芟也周禮稻人作荑/人薙氏掌殺草夏日至而夷之秋繩而芟之鄭注)
(夷者以鉤鎌迫地芟之也盖芟夷義同重言之者/以圓文耳揚雄賦夷野草張銑注夷平也亦通)白狄
及君同州君之仇讎而我之昏姻也季隗廧咎如赤狄
之女也白狄伐而獲之納諸文公(春秋經傳中書赤狄/白狄皆標其號文公)
(所奔之狄傳不言赤白此杜臆説耳孔疏/曰未必晉于白狄別無昏姻斯言是也)
十四年詩曰兕觥其觩㫖酒思柔觩陳設之貌(詩鄭箋/云其罰)
(爵徒觩然陳設而已觩然謂爵耳非陳設貌也説文引/詩作觓榖梁傳郊牛日展觓角范寗曰觓球球然角貌)
十五年鱗朱為少司冦鱗矔孫(依世本當/為曽孫)則決雎澨澨
水涯決壊也(説文曰澨埤増水邉土人所止者/又曰沃行流也言去土而行水也)
十六年致死以補其闕闕戰死者(闕謂軍國之事有所/闕乏不專謂戰死者)
奸時以動禮不順時周四月今二月妨農業(是時晉國/無釁而楚)
(以利求鄭自啓其端不能順時/息民故曰奸時非謂妨農也)蹲甲而射之徹七札焉
蹲聚也一𤼵逹七札言其能䧟堅(蹲之訓聚于義未詳/又此不解札義案太)
(𤣥曰比札為甲考工記函人注革堅者札長疏云一葉/為一札戰國䇿身自削甲孔注云札木簡之薄者甲之)
(革縁/如之)諜輅之余從之乘而俘以下欲遣輕兵單進以距
鄭伯車前而自後登其車以執之(言諜則非輕兵矣盖/兵交必有諜在其間)
(所以覘/候形勢)不亦識乎知其以往言好暇故致飲(識記也謂/其能記往)
(言/也)展車馬展陳也(周禮肆師展犧牲/鄭注展省閱也)大夫命側側敢不
義言以義命己不敢不受(林堯叟曰言不/敢不引義自裁)憂猶未弭弭
息也既𦵏國人皆將從子臧所謂憂未息(言宣公薨負/芻簒立國憂)
(未息耳未遽/説子臧事也)師逆以至聲伯戒叔孫以必須所逆晉師
至乃食(此注當在四日不食以/待之之下誤跳向此)食使者使者豹之介(杜/謂)
(叔孫豹請逆于晉聞魯將討僑如遂奔齊不還故以此/使者為豹之介據昭四年傳叙豹事是其適齊在僑如)
(前但不能確知何時云/請逆遂奔杜意之耳)謀國家不貳謂四日不食以堅
事晉(此槩言之何必/指不食之一節)
十七年與婦人蒙衣乘輦而入於閎蒙衣亦為婦人服
與婦人相冐(蒙衣者為婦人衣以自蒙/冒也此云相冒文亦小誤)受君之禄是以
聚黨有黨而争命争死命也罪孰大焉(争命言不受君/欲殺之命而與)
(之争也傳稱晉公子重耳之言曰保君父之命而享其/生禄於是乎得人有人而校罪莫大焉與此郤至辭指)
(正/同)昔吾畜於趙氏孟姬之讒吾能違兵違去也韓厥少
為趙盾所待養及孟姬之亂晉將討趙氏而厥去其兵
示不與黨言此者明已無所偏助(晉語韋昭注違兵者/能違其兵難卒存趙)
(氏今未可脅以/殺君此說是也)
十八年晉悼公即位於朝厲公殺絶故悼公不以嗣子
居喪疏曰釋例云厲公見殺悼公自外紹立本非君臣
無喪制也計厲是文之曽孫悼是文之𤣥孫有緦麻親
法當服斬而云無喪制者悼之祖父去晉適周與本親
隔絶厲既見殺悼遂被迎為君即與厲公體敵且葬厲
公以車一乘國内尚不以為君不可責悼公服斬也縱
使當為之斬絶而别立亦非嗣矣(欒書中行偃弑君而/殺其𦵏禮猶崔杼于)
(齊莊公爾晉之臣子寧當不以為君也悼雖父祖事周/然猶晉之公孫恩義未絶既承大宗惡有不為服斬者)
(乎其不能自處以道正踰年即位之禮所失非/細杜孔二子之説皆悖禮傷教不可以訓矣)且事晉
何為晉必恤之言宋常事晉何為顧有此患難(言宋平/日事晉)
(何為哉正望其患難相援/耳以此知晉必恤已也)
襄公二年官命未改成公未𦵏嗣君未免喪故言未改
不欲違先君意疏曰先君既𦵏嗣君正位乃得建官命
臣十六年晉侯改服脩官是其事也未𦵏則皆因舊事
故云官命未改(官命猶言公命謂成公之命未改耳凡/云官者皆謂國家後傳云無失官命又)
(云官之師旅/其義並同)
三年舉其偏偏屬也(三十年傳司馬令尹之偏注云偏/佐也此羊舌職為祁奚佐赤是其)
(子故云/舉其偏)
四年金奏肆夏之三不拜肆夏樂曲名周禮以鐘鼔奏
九夏其二曰肆夏一名繁三曰韶夏一名遏四曰納夏
一名渠盖擊鐘而奏此三夏曲(魯語云金奏肆夏繁遏/渠杜此注即用韋昭説)
(爾劉炫曰杜解不甚惬當何則此下文言文王之三即/文王是其一大明綿是其二鹿鳴之三即鹿鳴是其一)
(四牡皇皇者華是其二然則肆夏之三亦當肆夏是其/一繁遏渠是其二若繁即是肆夏何須重舉二名今案)
(劉説是也鄭𤣥于周禮注引吕叔玉説三夏者肆夏/是一繁遏是二渠是三此雖未見所據要為近之)季
孫曰略不以道取為略(真德秀曰季孫意在少抑妾母/不使盡同小君其曰略者猶言)
(從簡而已匠慶不悟其指乃略取蒲圃之檟而季孫不/之禁可謂賢矣孔氏乃以律略人略賣人為比豈季孫)
(之賢而肯為掠奪之事乎今案釋例/亦云略者議從略賤與此注不同)靡奔有鬲氏靡夏
遺臣事羿者(真德秀曰傳云靡自有鬲氏收二國之燼/以滅浞而立少康忠于王室如此考其本)
(末乃事相非羿也豈有夏/之忠臣而肯事簒賊者哉)武不可重重猶數也(重讀輕/重之重)
(謂重其事也杜讀重累/之重故以為數非是)戎狄荐居荐聚也(疏引服䖍云/荐草也言狄)
(人逐水草而居無常處今案古字荐薦通漢書終軍傳/北胡隨畜薦居蘇林云薦草也顔師古注援此傳文曰)
(薦讀曰荐荐屢也言隨畜/牧屢易故居不安住也)
六年司武而梏於朝難以勝矣司武司馬言其懦弱不
足以勝敵(勝猶當也堪也讀若天壓已弗/勝之勝言其不堪司武之任也)子罕善之如
初言子罕雖見辱不追忿所以得安(疏引服䖍云子罕/初欲逐樂轡以正)
(國法及轡射其門乃復善之如初是為/茹柔吐剛喪其志也此論優於杜矣)
七年詩曰退食自公委蛇委蛇委蛇順貌詩召南言人
臣自公門入私門無不順禮(下文云謂從者也衡而委/蛇必折然則委蛇之義兼)
(從與衡不得專言順矣詩/鄭箋云委蛇自得之貌)
八年如匪行邁謀是用不得于道匪彼也行邁謀謀於
路人也不得于道衆無適從(詩鄭箋云匪非也言不行/而坐圖逺近故不得于道)
(路/也)悉索敝賦索盡也(既云悉則不得重言盡矣廣邪索/取也悉索盖言盡取以行也或疑)
(索當作率據國語云悉帥/敝賦率與帥通譌為索耳)翦焉傾覆翦盡也(言其傾覆/如被翦斷)
(也/)
九年古之火正或食於心或食於咮以出内火謂火正
之官配食於火星建辰之月鶉火星昏在南方則令民
放火建戍之月大火星伏在日下夜不得見則令民内
火禁放火(此獨于鶉火言見大火言伏于義末盡漢書/五行志説曰季春昏心星出東方而咮七星)
(鳥首正在南方則用火季秋星入則禁火以順天時救/民疾據此是二火俱有出内也下文因宋故獨言大火)
(耳劉用熙曰食于心食于咮者猶食邑之食謂封火/正于火之分野使掌出内之政令非謂死而配食也)始
往而筮之遇艮之八周禮大卜掌三易然則雜用連山
歸藏周易二易皆以七八為占故言遇艮之八(劉禹錫/稱董生)
(之説曰揲蓍者九與六為老老為變文七與八為少少/為定位國語晉公子筮得貞屯悔豫皆八八非變爻故)
(不曰有所之穆姜筮遇艮之八史曰是謂艮之隨夫艮/之隨唯二不動斯遇八也餘五位皆九六故反焉筮法)
(以少為卦主若定者五而變者一即宜曰之某卦觀之/否師之臨之類是也今變者五定者一宜從少占艮之)
(六二曰艮其腓不拯其隨其心不快史以遇此為不利/故從變爻而占曰是謂艮之隨苟以悅於姜耳而杜元)
(凱以為雜用三易故/有遇八之云非也)猶愈於戰勝聚戰暴骨以逞不可
以争言争當以謀不可以暴骨大勞未艾君子勞心小
人勞力先王之制也艾息也言當從勞心之勞(暴骨以/逞意與)
(上文相屬若曰猶勝于聚戰而暴骨以逞也不可以争/意乃屬下言今不可與戰争常大勞未息之時君子運)
(謀勞心小人勤事勞力此先王之法乃/今日所當行者明不徒以戰争為務)公還及衞冠於
成公之廟成公今衞獻公之曽祖從衞所處(上文言君/冠以先君)
(之祧處之杜云諸侯以始祖之廟為祧盖用鄭𤣥舊説/至是及衛冠于成公之廟乃非始祖也故又云從衞所)
(處以解釋前言耳其實祧/是廟之通稱説見昭元年)要盟無質質主也(質實也哀/十二年傳)
(先主與吳王有/質注質盟信也)
十年請以桑林桑林殷天子之樂名(吕氏春秋武王使/召公與微子盟云)
(相奉桑林高誘注亦以為樂名今案荘子言桑林/之舞陸博士謂即此傳舞師題以旌夏者是也)師競
已甚競争競也(宣元年傳不競於楚注云競强也今此/亦謂鄭師强競太甚耳下十三年傳楚)
(實不競注謂不能脩/德與晉競亦非是)退楚必圍我猶將退也不如從楚
亦以退之以退楚(劉用熈曰猶之為言均也言諸侯均/將退也不如從楚亦以退諸侯且免)
(楚之圍此説與/杜異于義亦通)王賴之而賜之騂旄之盟騂旄赤牛也
(騂赤牛旄旄牛也山海經曰旄牛其狀如牛/而四節生毛爾雅犣牛郭璞注曰旄牛也)
十一年魏絳於是乎始有金石之樂禮也禮大夫有功
則賜樂(禮無此文杜/順傳為説耳)
十三年唯是春秋窀穸之事窀厚也穸夜也厚夜猶長
夜春秋謂祭祀長夜謂𦵏埋(王若虚曰窀穸字從穴盖/冡壙之稱杜以為長夜未)
(曉其説今案説文釋窀字云𦵏之厚夕其語本難/通杜遂訓為長夜謬矣毛晃云窀穸墓穴是也)詩曰
不弔昊天亂靡有定言不為昊天所恤則致罪也(罪字/誤當)
(作/亂)
十四年來姜戎氏昔秦人迫逐乃祖吾離於𤓰州四嶽
之後皆姜姓又别為允姓(此注以昭九年傳景王責晉/之辭為據然彼文云先王居)
(檮杌于四裔故允姓之姦居于𤓰州則其處此土舊矣/似非秦人所逐又云惠公始誘以來使入我郊旬杜謂)
(即僖二十二年陸渾之戎遷伊川者是已今此姜戎自/居晉南鄙非其族類也盖當時晉人所遷或非一種其)
(所處亦非一地謂姜姓别為允姓豈其然乎王符/潛夫論羅泌路史皆以陸渾之戎為姜姓亦非也)子叔
齊子齊子叔老字也(叔老公孫嬰齊之子不應以父名/為字齊是其諡猶齊姜齊歸矣謚)
(法執心克/莊曰齊)吳子諸樊既除喪諸樊吳子乗之長子乘卒
至此春十七月既𦵏而除喪(此時吳俗未同于諸華其/喪制宜不能如禮然其𦵏)
(之歲月則傳所不言元凱毎以/既𦵏為除服之限故有是説耳)君義嗣也諸樊適子故
曰義嗣(王肅曰義宜也適子/嗣國得禮之宜也)穆子賦匏有苦葉詩弼風
也義取深則厲淺則揭言已志在於必濟(魯語說此事/云叔嚮退召)
(舟虞與司馬曰夫苦匏不材于人共濟而已魯叔孫賦/匏有苦葉必將涉矣今杜自為此解而不從彼義其忘)
(諸乎疏謂厲掲之義/切于苦匏者謬矣)雖奸之庸知愈乎言逐君更立未
知當差否(愈猶勝也言未/知能勝今日否)鄄人執之公徒因敗散還故
為公執之(劉用熈曰公雖居鄄鄄人/反執公徒言公失民也)余不説初矣言初
從君非說之不獲已耳(言已初雖從君以出今自悔焉/不復以曩事為喜故云不說初)
(也/)官師相規官師大夫(書𦙍征孔傳云官師衆官漢書/並建豪英以為官師顔注師長)
(也各為一/官之長也)世胙大師以表東海胙報也表顯也謂顯封
東海以報大師之功(此解於傳文不順胙猶無克胙國/之胙謂世胙大師之業以表正東)
(海襄二十九年注所謂/為東海之表式是也)
十八年負其衆庶負依也(負恃/也)曽臣彪彪晉平公名稱
臣者明上有天子以謙告神曽臣猶末臣(曽本訓重諸/侯于天子不)
(得言重臣盖謙辭以媚神耳穆天子傳云/曽祝佐之郭璞注引此傳文亦云曾重也)使司馬斥山
澤之險斥候也(斥開也將疏建旌旗以/為陳故開斥山澤之險)乃脫歸脫不張
旗幟(直言脫歸耳何/由知不張旗幟)皆衿甲面縛衿甲不解甲(衿結也/通作紟)
(少儀云國家靡敝則甲/不組縢鄭注縢紟帶也)
十九年夫銘天子令德天子銘德不銘功(邵文莊公曰/令猶今龜之)
(令言以徳/布于銘也)諸子仲子戎子諸子諸妾姓子者二子皆宋
女(管子云中婦諸子房𤣥齡注謂諸子内官之號是也/哀五年傳諸子鬻姒與此同戎子盖戎女姓子者猶)
(晉之小/戎子爾)城西郭懼齊也前年與晉伐齊又鑄其器為鐘
故懼(與晉伐齊齊大魯小理自應懼不待/鑄鐘杜為此説以傅會臧孫之言耳)是謂蹷其本
蹷猶拔也(蹷仆也昭二十三年/傳云推而蹷之是也)
二十一年子以姬氏妻之而與之邑使食漆閭丘(謂與/之魯)
(邑/耳)人謂叔向曰子離於罪其為不知乎譏其受囚而不
能去(譏其知不能保身/非謂不能去也)詩曰優哉游哉聊以卒歲知也
詩小雅言君子優游於衰世所以辟害卒其壽是亦知
也(令小雅無此詩孔陸皆以采菽卒章當之然彼詩乃/云優哉游哉亦是戾矣且其通篇盛言君子來朝之)
(美亦非衰世之作盖叔/向所稱自是逸詩耳)莊公為勇爵設爵位以命勇士
(爵飲酒器設此以觴勇/士因名勇爵非爵位也)
二十三年我實不天子無咎焉言我雖不為天所祐子
無天咎故可因(言雖事不集而死實我自/不為天所祐非子之咎也)攝車從之鞅
攝宣子戎車(說文攝引持也/言引車逐之)則乘槐本而覆欒樂車擽
槐而覆(廣雅擽擊也此注文擽當作轢/蒼頡篇轢輾也說文車所踐也)陳文子陳完之
孫須無(史記世家須無是完曽/孫此云孫盖傳寫脫之)下妾不得與郊弔婦人
無外事故(據檀弓説此事盖以行弔/于野為非禮故弗受耳)
二十四年在夏為御龍氏謂劉累也在商為豕韋氏豕
韋國名在周為唐杜氏唐杜二國名殷末豕韋國於唐
周成王滅唐遷之於杜為杜伯杜伯之子隰叔奔晉四
世及士會食邑於范復為范氏(此用國語韋昭舊注也/案昭二十九年傳云夏)
(后賜劉累氏曰御龍以更豕韋之後昭元年傳云遷實/沈於大夏唐人是因以服事夏商杜注唐人若劉累之)
(等累遷魯縣此在大夏依彼所言是居唐者非御龍之/裔矣安得謂豕韋國唐也又傳言服事夏商則亦非殷)
(末矣其曰封唐遷杜復何所據而知之故劉炫深以此/為疑炫又引賈逵説云武王封堯後為唐杜二國非滅)
(唐乃封杜也然則二國者盖同源而異𣲖居大夏為成/王所滅者唐也初居魯縣後奔晉為范氏者杜也今合)
(而為一誤矣孔氏病劉炫譏訐其逺祖余亦謂元凱自/迷其本原大抵世逺典籍磨滅諸儒不能闕所不知而)
(以意推言更成穿鑿/毎如此爾餘見後傳)而謂子浚我以生乎浚取也言取
我財以自生(浚取之深也易曰浚恒王弼注求之深者/也莊九年浚洙公羊傳曰浚之者何深之)
(也/)象有齒以焚其身賄也焚斃也疏曰象不燒死故訓
為斃服䖍讀焚為僨僵也(焚讀如字安知/象無燒死者)
二十五年風隕妻不可娶也風能隕落物者變而隕落
故曰妻不可娶(此當以風隕妻為句言/夫則從風風能隕妻也)將庸何歸將用
死亡之義何所歸趣(趙子常曰將庸何歸即覆/說上文君死安歸之意耳)晉侯許
之晉侯受賂還不譏者齊有喪師自宜退(伐國聞喪而/還語其常也)
(今齊人弑君而伯主用師焉是討賊也非伐喪也孰謂/其宜退哉傳不譏晉侯受賂當以其惡顯明無俟貶駮)
(爾元凱斯言/殊乖大義)宵突陳城突穿也(突觸也衝也或云此突/字本作穴若漢攻大宛)
(穴其城者故/杜訓為穿也)數俘而出但數其所獲人數不將以歸(劉/敞)
(曰咸二年傳云蠻夷戎狄王命伐之則有獻㨗兄弟甥/舅伐之告事而已不獻其功今傳謂子産獻㨗則非告)
(事矣如曰數俘而出是無虜獲也安得㨗而獻歟今案/傳直言數俘而出安知其不將以歸邪此自杜説爾故)
(杜于後獻㨗下復注云獻入陳之功/不獻其俘其遷就之迹亦顯然矣)而封諸陳以備三
恪周得天下封夏殷二王後又封舜後謂之恪并二王
後為三恪其禮轉降示敬而已故曰三恪(禮記郊特牲/曰天子存二)
(代之後猶尊賢也尊賢不過二代疏引古春秋左氏説/曰國家封夏殷之後以為上公封黄帝堯舜之後謂之)
(三恪鄭𤣥據樂記之文亦謂武王初封薊祝陳為三恪/後封杞宋為二王後崔靈恩以此義為長曰若更立一)
(代通備三恪者則非不過二代之意趙子常曰夏商之/後皆作賔王家統承先王脩其禮物非但示敬而已不)
(得言恪宜/從鄭説)不可億逞億度也逞盡也(億逞未詳注意亦/難通或曰億安也)
(猶億吾鬼神之億逞解也言其欲/憑陵我之志方盛不可安解也)各致其辟辟誅也(辟/法)
(也/)鳩藪澤鳩聚也聚成藪澤使民不得焚燎壊之欲以
備田獵之處(鳩聚若周官澤虞使其地之人守其財物/以時入之于王府者也豈專以備田獵哉)
表淳鹵淳鹵埆薄之地表異輕其賦稅(或云淳鹵地宜/鹽者可資國用)
(故表/異之)數疆潦疆界有流潦者計數減其租入(賈逵以疆/為疆㯺磽)
(确之地者近/是㯺堅也)牧隰臯隰臯水崖下濕為芻牧之地(孔疏/所引)
(周禮鄭注云九夫為牧/二牧而當一井者是也)賦車兵車兵甲士徒卒步卒甲
楯之數使器杖有常數(傳文以賦車兵徒卒甲楯之數/為句杜于兵卒下各入注獨于)
(甲楯言有常/數亦小誤)行無越思思而後行(言所行不越于所思/也故下云如農之有)
(畔/)
二十六年拂衣從之拂衣褰裳也(拂衣者振拂其衣褰/裳者攐舉其裳義亦)
(小/異)頷之而巳頷揺其頭(頷説文作顉低頭也徐鍇曰㸃/頭以應也今左傳作頷假借也)
吾子獨不在寡人在存問之公聞文子答寗喜之言故
忿之(衞侯以文子不通外内之言故怨之其曰不在寡/人猶鄭厲公責原繁云伯父無裏言也若文子之)
(譏寗喜特私説之/耳公詎得聞乎)享子展賜之先路三命之服先路次
路皆王所賜車之總名盖請之於王(趙子常曰晉以黻/冕命士㑹傳言請)
(于王此不言請則自賜之也盖禮樂之自諸侯出于是/久矣今案杜以路車之命非諸侯所得專故云爾成二)
(年魯公賜晉三帥先路注云三帥已嘗受王之賜今改/而易新此説尤不然如杜所見是天子之賜諸侯專之)
(則不可改之而/可也豈禮也哉)受楚之功而取貨於鄭不可謂國秦不
其然受楚獻功大名以貨免之小利故謂秦不爾(謂受/楚之)
(功而取貨于鄭嫌有貪名傷/國體耳非計名利之大小也)商頌有之曰不僣不濫不
敢怠皇命于下國封建厥福言殷湯賞不僣差刑不濫
溢不敢怠解自寛暇故能為下國所命為天子(詩鄭箋/云天命)
(之于下國以/為天子是也)欒范易行以誘之欒書時將中軍范燮佐
之易行謂簡易兵備欲令楚貪已不復顧二穆之兵(疏/謂)
(賈鄭皆讀易為變易之易今案國語説此事云若易中/下楚必歆之韋注云鄭司農以為易行者中軍與下軍)
(易卒伍也中軍之卒良/故易之此説于義為勝)晉人將與之縣以比叔向以舉
材能比叔向(言令其禄秩/如叔向也)
二十七年公喪之如稅服終身稅即繐也喪服繐衰裳
縷細而希非五服之常本無月數痛愍子鮮故特為此
服(禮日月已過乃聞喪而追服謂之稅獻公痛愍子鮮/特為制服日月已满不忍即除如稅然也疏引服䖍)
(説意亦如此杜/以稅為繐非是)且吾因宋以守病為楚所病則欲入宋
城(傳文云且吾因宋以守病則夫能致死病字宜讀屬/下謂為楚所攻而病則宋與受其禍必能致死助我)
(也/)何以恤我我其收之逸詩(詩周頌假以溢我我其收/之朱傳謂即此詩云何之)
(為假聲之轉也恤/之為溢字之譌也)十一月乙亥朔日有食之辰在申司
厯過也再失閠矣周十一月今九月斗當建戌而在申
故知再失閠也文十一年三月甲子至今七十一嵗應
有二十六閠今長厯推得二十四閠通計少再閠釋例
言之詳矣釋例曰魯之司厯漸失其閠至此始覺其謬
遂頓置兩閠以應天正前閠建酉後閠建戌云云(劉敞/曰杜)
(云頓置兩閠詭聴駭俗非人情也周密曰杜所造長厯/置閠疏數不齊多可疑者如此年則一歳兩閠然前此)
(者二十一年二十四年二十六年皆有閠矣何縁至此/失閏已再而頓置兩閏乎此其立法殆不可曉趙子常)
(曰傳言司厯過也盖指王朝厯官猶桓十七年傳云官/失之耳杜以為魯之司厯非也至哀十三年又注云季)
(孫雖聞仲尼之言而不正厯此亦謂魯自有厯實承劉/歆之誤劉説見漢志其所傳魯厯不與春秋相符杜亦)
(謂好事者為之竊謂周室雖衰豈遽廢頒厯之禮諸侯/亦安敢輒自為之魯厯既差史之所書日月應與周記)
(不同韓宣子見魯春秋何以曰/周禮盡在魯也斯理必不然矣)
二十八年宋之盟君實親辱君謂鄭伯(案宋之盟鄭伯/不在而楚為此)
(言未詳或曰謂盟時約言云爾/即所謂晉楚之從交相見者也)吳句餘予之朱方句餘
吳子夷末也(史記吳世家書此事於王餘祭三年司馬/貞曰餘祭以襄二十九年卒則二十八年)
(賜慶封邑不得是夷末/服䖍謂句餘即餘祭也)崔氏之亂喪羣公子故鉏在魯
叔孫還在燕賈在句瀆之丘在二十五年(案二十一年/傳齊侯復討)
(公子牙之黨執公子買于句瀆之丘公子鉏來奔叔孫/還奔燕然則三子之斥逐乃莊公自為之不縁崔氏亂)
(也傳文前後乖違/注亦不明此意)以徴過也徴審也(昭三十年傳非公/且徴過也注徴明)
(也一云徵驗/也以驗其過)
二十九年乃使巫以桃茢先祓殯茢黍穰(説文□黍穰/也茢芀也又)
(釋芀曰葦華也□茢二字自異芀亦作苕爾雅謂之薍/祓殯者以苕為帚非黍穰也杜誤以□為茢孔疏因傅)
(會云今之苕帚或用/薍穗或用黍穰謬矣)先君若有知也不尚取之不尚叔
侯之取貨且先君而有知也毋寧夫人而焉用老臣言
先君毋寧怪夫人之所為無用責我(疏引服䖍曰不尚/尚也言尚當取汝)
(叔侯殺之毋寧寧也言寧自取/夫人將焉用老臣乎此説是也)猶未也猶有商紂未盡
善也(二南周詩何闗商紂賈逵/云未有雅頌之成功是也)國未可量也言其或將
復興(服䖍曰言其國之興衰/世數長短未可量也)渢渢乎大而婉險而易行
渢渢中庸之聲婉約也險當為儉字之誤也大而約則
儉節易行(史記吳世家注引賈逵云其志大直而有曲/體中庸之徳難成而實易行依此説則險當)
(為險難之意非字之誤也今史記/本或作儉疑後人以杜説追改)其周德之衰乎衰小
也猶有先王之遺民焉謂有殷王餘俗故未大疏曰服
䖍以為此嘆變小雅也其周德之衰微疑其幽厲之政
也今知不然者以小雅大雅二詩相對歌大雅云文王
之德是歌其善者知小雅亦歌其善者也且魯為季札
歌詩不應揚先王之惡以示逺夷服説非也(服説是杜/以衰為小)
(義終未安又杜謂季札在呉嘗涉見此樂歌之文則其/善惡札已自知之非魯人所能掩盖矣二雅篇數既多)
(當時樂師或間歌其一二札因就所聞而評譏之孔説/太拘葉夢得曰季札以小雅為周德之衰大雅為文王)
(之德者小雅皆變雅大雅皆正雅也如楚荘王言武王/克商作頌亦與今詩次序不同盖雅以正變為大小頌)
(以所作為先後者詩未刪之序也論政事之廢與而以/所陳者為大小推功德之形容而以可告者為先後孔)
(子刪詩之序也今案葉氏/此論似未必然録以備考)見舞象箾南籥者象箾舞所
執南籥以籥舞也皆文王之樂(杜不解象南之義孔疏/曰詩序維清奏象舞也)
(即此象箾之舞南籥文舞象箾武舞也程大昌曰南籥/者二南之籥鼓鐘之詩所謂以雅以南以籥不僣者也)
(又杜不言箾是何物案下文韶箾與此象箾同義書稱/簫韶司馬貞謂箾即簫也字體變耳或云説文箾以竿)
(擊人也疑是舞人所執之竿竇儼大周/正樂云舞箭謂之箾其説皆未識然否)美哉猶有憾文
王恨不及已致太平(此服䖍舊説也然所謂有憾者盖/自觀者言之惜其未身致太平耳)
(三分天下有其二以服事殷文/王之安之也久矣何恨之有)
三十年亥有二首六身亥字二畫在上併三六為身如
筭之六下二如身是其日數也下亥上二畫豎置身傍
(邵文荘公曰二首亥字上二畫也六身亥字中三畫也/三畫而謂之六者其形如筭之六也下二如身謂其下)
(二畫亦如筭之六故曰如身盖古字體若此今案此説/是也杜謂下亥上二畫竪置身傍是以如為往于義頗)
(迂近世馬永卿所述劉/安世之説亦同皆非也)曰譆譆出出譆譆熱也(説文譆/痛也别)
(出誒字云可惡之辭其下引傳此文不訓熱也及他字/書皆無熱義杜以此叫呼者是火妖故謂譆為熱耳)
唯君用鮮鮮野獸(宣十二年注/新殺曰鮮)取我衣冠而禇之禇畜
也奢侈者畏法故畜藏(禇衣之槖也成二年傳曰寘之/褚中以出荘子曰禇小者不可)
(以懐/大)
三十一年冦盜充斥充滿斥見言其多(斥大也/廣也)非薦陳
之薦陳猶獻見也(薦進陳/設也)天厲不戒厲猶災也言水潦
無時(天厲者天之厲氣猶周官司救所謂天患彼疏/云水旱之烖疾病之害是也不戒言不為戒備)我
聞忠善以損怨為忠善則怨謗息(忠善劉向新序作忠/信是也文相近而譌)
(耳/)豈不遽止然猶防川遽畏懼也(召穆公諫厲王曰防/民之口甚于防川川)
(壅而潰傷人必多子産之言盖出于此漢賈讓亦云治/土而防其川猶止兒啼而塞其口豈不遽止然其死可)
(立而待也辭意足與此/相比顔師古曰遽速也)周詩曰朋友攸攝攝以威儀攝
佐也(襄十四年傳注攝整也禮記緇衣引此/詩鄭注云言朋友以禮義相攝正也)
　
　
　
　
　
　
　左傳附注卷二
欽定四庫全書
　左傳附注卷三　　　　　　明　陸粲　撰
　　杜氏集解
昭公元年其敢愛豐氏之祧祧逺祖廟䟽曰祭法云逺
廟為祧鄭𤣥注祧之言超也超上去意也此公孫段是
穆公之孫子豐之子其家唯有子豐之廟君若特賜或
得立穆公廟耳無逺祖廟也杜云然者順傳文言之(魏/了)
(翁曰祧者取廟外之兆域為義祧即廟耳非為親盡也/自鄭康成以起訓祧後世皆承其誤襄九年季武子對)
(晉侯云君冠以先君之祧處之其還及衛冠于成公之/廟僅四世耳豈逺祖乎今案康成注祭法謂諸侯無祧)
(及注聘禮不腆先君之祧則云祧始祖廟言祧者祧尊/而廟親待賓客尚尊者斯特遷就之辭耳祭法所言晉)
(張融以為皆衰世之制近世儒者盖多疑之孔於彼䟽/中亦援此傳文云散而通論則凡廟曰祧盖亦覺鄭説)
(之非也其謂豐氏無逺祖廟者良是而云以君賜或得/立穆公廟則過矣記曰大夫不得祖諸侯而公廟之設)
(於私家/非禮也)設服離衛二人執戈陳於前以自衞離陳也(離/猶)
(離坐離立之/離兩相麗也)吾代二子愍矣二子謂王子圍及伯州犂
圍此冬便篡位不能自終州犂亦尋為圍所殺故言可
愍(服䖍曰愍憂也代伯州犂憂公子圍代子羽憂子/哲漢書五行志注引應劭解亦與服同其説是也)帶
其褊矣言帶褊盡故裂裳示不相逆(褊狹小也言此帶/其小矣范鞅請冠)
(焉而叔孫婼與之兩冠曰盡矣杜注以為偽/若不解其意者今豹之裂裳為帶意亦當爾)處不辟汚
汚勞事(汚穢辱/之事)舉之表旗旌旗以表貴賤(閔二年傳佩/衷之旗也注)
(旗表也表旗一義爾且此方論疆場之事何遽及/貴賤乎劉用煕謂表旗猶表識盖以别封界者也)周有
徐奄二國皆嬴姓書序曰成王伐淮夷遂踐奄徐即淮
夷(書費誓云淮夷徐戎並興詩江漢以平淮夷常武以/征徐方作也則二國自别逸周書稱三叔及殷束徐)
(奄及熊盈以畔則徐/奄盖助武庚為亂者)子皮賦野有死麕之卒章義取君
子徐以禮來無使我失節而狗驚吠喻趙孟以義撫諸
侯無以非禮相加陵(趙于常曰厖以喻楚諸侯惡公子/圍故欲趙孟安徐馴擾之觀下文)
(趙孟荅賦/之語可見)抑子南夫也言丈夫(女以子南先聘已故言/夫也下文云夫夫婦婦)
(所謂順也其/指可識矣)終事八反每十里八乘車各以次載幣相
授而還不徑至故言八反千里用車八百乘其所餘二
百乘以自隨故言千乘(案千乘之説先儒嘗辨其妄然/傳言十里舎車不云每舎㡬乘)
(杜縁八反之語遂為此言/以求合千乘之數過矣)鮮不五稔鮮少也少尚當歴
五年多則不啻(韋昭曰言鮮不/至五年而亡也)主民翫嵗而愒日翫愒
皆貪也(后子方譏趙孟意衰安得更謂之貪説文翫習/厭也引此傳文别出忨字則引外傳忨嵗而□)
(日云忨貪也今當以前説為正愒與憇同息也/翫愒皆偷安之意韋昭於外傳亦注云忨偷也)崇卒也
崇聚也(崇之為言尊也/謂崇尚步卒)請皆卒去車為步卒自我始乃
毁車以為行魏舒先自毁其屬車為步陳(請皆卒自我/始為句猶曰)
(此法自我作古耳非謂先自毁其車/也胡氏謂後世車戰法亡實啓於此)於是乎節宣其氣
宣散也(宣通也節者為之節適/孔疏以為時節非也)
二年敢拜子之彌縫敝邑彌縫猶補合也謂以兄弟之
義(此下語意不/完當有逸文)國則不共逆卑於送是晉國不共(傳文/云國)
(則不共而執其使君刑已頗當讀至使字句絶盖曰齊/國則不共矣而執其使則晉君之刑已頗言罪不在使)
(人也杜誤/斷其句)
三年不敢擇位而數於守適不敢以其位卑而令禮數
如守適夫人(數音義當如數其貴寵之數/數於守適猶曰齒於守適爾)君若不棄敝
邑而辱使董振擇之以備嬪嬙董正也振整也(董督也/振猶舉)
(也/)民人痛疾而或燠休之燠休痛念之聲(燠休依注讀/為嫗呴王若)
(虚以為溫煦安息之/意讀如本字亦通)以樂慆憂慆藏也(朱申曰慆慢也/以淫樂而慢易)
(憂禍/也)詩曰君子如祉亂庶遄已如行也祉福也言君子
行福則亂庶㡬疾止也(如若也祉朱傳以為猶喜也宣/十七年范武子引此詩亦云君)
(子之喜怒以已亂也盖君/子喜則錫福故謂喜為祉)及郊遇懿伯之忌敬子不入
忌怨也懿伯椒之叔父敬子叔弓也叔弓禮椒為之辟
仇(忌謂忌日耳此觧及檀/弓注疏所云皆瞽説也)子雅不可曰彼其髪短而心
甚長其或寝處我矣言不可信(齊二十八年慶封聞子/雅子尾怒告盧蒲嫳嫳)
(曰譬之如禽獸吾寝處之矣故子雅云爾以復/徃言謂彼雖衰老而故智尚存或能寝處我矣)
四年先王務脩徳音以亨神人亨通也(劉向新序援此/文亨作享古字)
(亨享/通)晉君少安不在諸侯安於少小不能逺圖(杜意以/少安為)
(幼小時躭於安逸也釋文謂少讀如字於義為勝少安/猶叔向云晉少懦矣又晏子云後世若少惰外傳亦有)
(若少安恐無/及也之語)雹可禦乎禦止也(禦拒也/禁也)西陸朝覿而出
之謂夏三月日在昴畢蟄蟲出而用冰春分之中奎星
朝見東方(既云夏三月又云春分之中不可曉疏雖强/觧義終難通其引服䖍鄭𤣥二説服云春分)
(奎始朝見月令仲春天子乃獻羔啟氷是也鄭云西陸/朝覿謂四月立夏昴朝見即用禮夏班冰也劉炫謂鄭)
(説近/之)民不夭札短折為夭夭死為札(昭十九年傳注大/死曰札此以大為)
(夭文誤耳鄭衆云札疾疫死亡也越人謂死為札劉熙/釋名云札截也氣傷人如有斷截也鄭𤣥亦讀札為截)
王使椒舉侍於後以規過規正二子之過(謂規正㑹禮/之失耳禮雖)
(向戌公孫僑所獻然非二子/身行之也何謂規其過乎)寡君將堕幣焉敢謝後見
恨其後至故言將因諸侯㑹布幣乃相見(堕幣未詳注/直云布幣疏)
(以墮為輸引公羊傳輸平猶堕成為證然彼讀輸/為渝渝變也故云堕敗其成耳於此義不相當也)汰而
愎諫愎狠也(僖十五年傳愎諫注/戾也毛晃曰咈也)求之而至又何去焉
言求食可得無為去豎牛盖杜洩力不能去設辭以免
(杜洩憾叔孫之召豎牛以致禍故言汝本自求之而至/今又何用去之哀八年吳伐魯子服何謂孟懿子曰召)
(之而至又何求焉/語意與此相類)
五年舍中軍卑公室也罷中軍季孫稱左師孟氏稱右
師叔孫氏則自以叔孫為軍名(劉敝曰如杜所言則三/軍猶在徒以軍為師名)
(號少異耳何謂舍中軍乎今案魯之軍號傳所不言哀/十一年雖稱左師右師疑亦臨時所命若晉之三軍楚)
(之二廣有定制者傳則屢書之/矣叔孫氏之軍名尤未見有據)使亂大從使從於亂(服/䖍)
(云使亂大順之道是也/大順者適庶之常分)鄭伯勞子蕩于汜勞屈生于菟
氏汜莵氏皆鄭地晉侯送女于邢丘子産相鄭伯㑹晉
侯于邢丘傳言楚强諸侯畏敬其使(此注為鄭伯勞子/蕩屈生發也當與)
(上注相屬今斷/向此盖傳寫誤)民食于他他謂三家也言魯君與民無
異(程公説曰古者君養民民食/於他者言民為三家所有也)晉不失備而加之以禮
重之以睦君臣和也(睦睦於楚也傳/曰衛事晉為睦)叔禽叔椒子羽皆
韓起庶子(劉炫以為叔禽等亦韓起之族今案下文云/皆大家也三人若是庶子不得稱家又云輔)
(韓須楊石而不及叔禽/等其非韓起之子明矣)今此行也其庸有報志言吴有
報楚意(其庸者不敢必然之辭僖十五年傳曰晉其庸/可冀乎今蹶由言此行也吳其庸有報楚之志)
(為将待後舉若邲/之報城濮者然)
六年始吾有虞於子虞度也言準度子産以為已法(虞/猶)
(我無爾虞之虞言/虞慮而敬憚之也)糾之以政糾舉也(糾督也督/正之也)詩曰儀
式刑文王之徳日靖四方詩頌言文王以德爲儀式故
能日有安靖四方之功刑法也又曰儀刑文王萬邦作
孚詩大雅言文王作儀法為天下所信(二注皆於經文/不順徳今詩作)
(典鄭箋云儀則式象法行文王之常道又云儀法文王/之事則天下信而順之其説是也襄十三年傳引此詩)
(杜觧云文王/善用法亦誤)
七年暨齊平齊求之也齊伐燕燕人賂之反從求平(劉/敞)
(曰杜説與傳意錯傳所云齊求之者指齊求與魯為平/也其下乃云齊侯次于虢燕人行成若齊已暨燕平無)
(緣復有兹事且齊伐燕燕人賂之傳當云燕求之暨燕/平不當云齊求之暨齊平也以事推之自昭公即位未)
(嘗與齊通好此年三月叔孫婼如齊涖盟此則魯與齊/平之驗矣亦猶定十一年及鄭平叔還如鄭涖盟也章)
(灼不/疑)魯衛惡之受其凶惡(惡讀畏惡之惡惡之猶曰忌/之爾襄二十八年傳周楚惡)
(之注云周王楚/子受其咎亦誤)用物精多物權勢(物疏謂奉養/之物是也)子皮之
族飲酒無度相尚以奢相困以酒(相尚以奢傳所不言/於辭為衍且此亦何)
(煩訓/釋)聖人之後也聖人殷湯而滅於宋孔子六代祖孔
父嘉為宋督所殺其子奔魯(世本家語並云孔父嘉曾/孫防叔始奔魯家語又云)
(以辟華氏之偪故今案嘉為莘督所殺其子辟禍應即/時出奔安得至曾孫乃適魯乎杜説較近理特未詳所)
(據耳王符氏姓志云孔父之子木金父/始降為士故田滅於宋此説尤恐未然)聖人有明徳者
若不當世其後必有達人聖人之後有明徳而不當大
位謂正考父(孟僖子之意盖以正考父為聖人耳杜前/既誤觧聖人為殷湯至此又横益其文為)
(聖人/之後)孟非人也將不列於宗不可謂長跛足非全人不
可列為宗主(言不得在宗/人之列也)
八年抑臣又聞之抑疑辭(抑發/語辭)莫保其性性命也民不
敢自保其性命(顔師古曰/性生也)子盍謂之謂之使無攻我周
書曰惠不惠茂不茂周書康誥言當施惠於不惠者勸
勉於不勉者茂勉也(謂之當連周書為句惠者順也盖/令舉書辭以詔子良使順其不順)
(而勉其/不勉也)猶將復由由用也(由經也從也言將復經由鶉/火之次乃亡魏了翁謂由義)
(如尚書顛木之有由蘖今案由古字作㕀木生條/也言陳將復興如已仆之木復生㕀蘖其義亦通)
九年豈如弁髦而因以敝之童子垂髦始冠必三加冠
成禮而棄其始冠故言弁髦因以敝之(此注未明尋杜/意當謂加弁於)
(髦因稱弁髦耳劉炫謂弁髦二物因以/敝之者冠畢則棄弁親没則不髦也)后稷封殖天下
今戎制之不亦難乎后稷修封疆殖五榖今戎得之唯
以畜牧(上二年傳封殖此樹注封厚殖長是也制之亦/言戎得制御之耳以封為修封疆制之為畜牧)
(皆謬/甚)暴滅宗周宗周天子(書多方王來自奄至於宗周/疏曰此宗周即鎬京也祭統)
(衛孔悝之鼎銘云即宫於宗周彼宗周謂洛邑也吕氏/曰東遷之後都洛則洛亦謂之宗周王者所都天下宗)
(之今案十六年傳引詩宗周/既滅注亦云周為天下宗也)而楚所相也相治也楚之
先祝融為髙辛氏火正主治火事(疏云相訓助是/也言相助火政)辰在
子卯謂之疾日疾惡也紂以甲子䘮桀以乙卯亡故國
君以為忌日(王充論衡曰禮不以子卯舉樂殷夏以子/卯亡也賈逵鄭𤣥皆同此義故杜用之漢)
(書翼奉傳曰北方之情好也好行貪狼申子主之東方/之情怒也怒行隂賊亥卯主之貪狼必待隂賊而後動)
(隂賊必待貪狼而後用二隂並行是以王者忌子卯張/晏曰子刑卯卯刑子相刑之日故以為忌而説者以為)
(夏殷亡日不推湯武以興乎孔氏謂鄭/衆注春秋其説亦如此今録以備一義)又飲外嬖嬖叔
外都大夫之嬖者(荘二十八年注外嬖在閨闥之外者/與此不同大抵言内嬖皆謂嬪御外)
(嬖則謂羣臣耳成十七/年注云愛幸大夫是也)
十年彼雖不信彼傳言者(劉用熙曰彼謂欒髙也信猶/實也言彼雖不實欲攻我)
庸愈乎罪惡不差於陳鮑(愈猶勝也言欒髙/庸勝於陳鮑乎)戰于稷稷
祀后稷之處(釋文云稷地名六國/時齊有稷下館是也)斬焉在衰絰之中既
葬未卒哭故猶服斬衰(劉用熙曰縣子云三年之䘮如/斬期之喪如剡斬謂哀痛之深)
(如斬絶也以/為斬衰者繆)
十一年物以無親物事也(物猶人也言不恤小國/之患故使物情不附)朝有
著定著定朝内列位常處謂之表著(注衍表字劉炫云/下文言㑹有表則)
(此不得謂/之表著也)
十二年毁之則朝而塴塴下棺(俞琰曰塴字從土從崩/當是既下棺而掩之以)
(土也杜以塴為下棺非也今案説文云窆葬下棺也又/云塴喪葬下土也禮謂之封周官謂之窆鄭衆觧周禮)
(亦略同塴之與窆實/則一事義小異耳)齊將何事言晉徳不衰於古齊不
事晉將何所事(何事猶云能作何等/事也言其無能為耳)外彊内温忠也坎
險故彊坤順故温彊而能温所以為忠(外彊内温和以/率貞二語取喻)
(於卦象義雖近似然詳傳文云坤之比者謂坤卦之比/爻耳故此下唯説黄裳元吉之義亦猶七年孔成子筮)
(得屯之比止論利建侯不取比義文如崔杼得困之大/過陽虎得泰之需其為説皆止取本爻不及變卦也)
且夫易不可以占險夫易猶此易(夫語/辭)翠被以翠羽飾
被(被帔也古字通説文方言/皆謂帬為帔帬下裳也)祭公謀父作祈招之詩以
止王心祈父周司馬招其名(王肅曰祈招詩名猶齊景/公作君臣相説之樂曰徴)
(招角/招者)形民之力而無醉飽之心言國之用民當隨其力
任如金冶之器随器而制形故言形民之力去其醉飽
過盈之心(案家語形作刑王肅注曰刑傷也刑傷民力/用之不節無有醉飽之心言無厭足也李百)
(藥封建論云或刑民/力而將盡亦用此意)
十三年依陳蔡人以國國陳蔡而依之(言依倚陳蔡之/衆以立國耳是)
(時倉卒起事何暇遽國陳蔡乎疏謂以/國者許為復其國以此招慰之亦未然)知擠于溝壑矣
擠隊也(説文擠/排也)乃有大事於羣望羣望星辰山川(趙匡/曰據)
(禮篇云諸侯祭名山大川在其封内者不言星辰杜此/説可疑趙子常曰舜典言望于山川不及星辰周禮典)
(瑞言而圭有邸以祀地旅四望圭璧以祀日月星辰則/星辰非望明矣杜説盖承賈逵服䖍之誤今案上七年)
(傳並走羣望注云晉/所望祀山川是也)無與同好誰與同惡言棄疾本不
與子干同好則亦不得同惡(案服䖍云言子干無黨於/内誰當與共同好惡者杜)
(專指棄/疾非也)瀆貨無厭瀆數也(瀆與黷通説文黷握持垢也/一曰蒙也瀆貨猶曰冒于貨)
(賄/爾)不明棄共百事不終所由傾覆也信義不明則棄威
不威棄禮無禮無經無經無業故百事不成(劉炫曰既/言不明棄)
(共則當云不共棄序不序/棄經不經棄事乃順傳文)貢之無蓺蓺法制(文六年傳/陳之蓺極)
(注引此傳文/云蓺準也)以幕蒙之蒙裹也(蒙覆/冒也)懐錦奉壺飲氷以
蒲伏焉蒲伏竊往飲季孫冰箭筩盖可以取飲(詩鄭風/抑釋掤)
(忌毛傳云掤以覆矢先儒相傳謂氷與掤通故此年及/二十五年注皆訓為箭筩盖然彼文云釋甲執氷或當)
(如杜義此云飲氷即是氷耳邵文荘公/曰飲氷以壺藏於氷也猶飲羽之飲)
十四年臣欲張公室也張强也(以張為强義亦少迂宣/公十八年注張大公室)
(是/也)宥孤寡寛其賦税(服䖍以為寛赦其罪是也孤寡尤/可哀矜故特言之與下文赦罪戾)
(自不/相妨)已惡而掠美為昬掠取也昬亂也(掠奪取也昬/謂不知義理)曰
義也夫可謂直矣於義未安直則有之猶義也夫三罪
唯荅宣子問不可以不正其餘則以直傷義故重疑之
(元凱此論先儒或譏其失然叔向之處三事亦/未盡合義傳中此類亦非仲尼之言辨見别録)
十五年王一嵗而有三年之䘮二焉天子絶期唯服三
年故后雖期通謂之三年䘮(此觧未暢/孔疏備矣)一動而失二禮
無大經矣失二禮謂既不遂服又設宴樂(朱申曰失二/禮謂因䘮求)
(器又宴/樂以早)
十六年執政禦之禦止也(禦拒/也)刑之頗類縁事類以成
偏頗(此觧於文不順服䖍/讀類為纇云不平也)子産賦鄭之羔裘取其彼已
之子舍命不渝邦之彦兮以美韓子(不渝下脱邦/之司直四字)
十七年辰不集於房集安也房舍也日月不安其舍則
食(書孔傳曰集合也不合則日食可知疏曰左傳言日/月之㑹是謂辰日月當聚㑹共舍今不合於舍則月)
(體掩日而食矣或以房為房星非也唐歴志曰古文集/與輯同日月嘉㑹而隂陽輯睦若變而相傷則不輯矣)
(其説皆無/杜不同)今除於火火出必布焉今火向伏故知當須
火出乃布散為災(朱申曰言今火向伏而彗以除之所/謂除舊明年大火星出必布散為災)
(所謂布/新也)瓘斚玉瓉瓘珪也斚玉爵瓉勺也(説文瓘玉也/下引此傳文)
(盖瓘斚者以瓘玉為斚耳/與下玉瓉相對非珪也)
十八年大人患失而惑又曰可以無學無學不害患有
學而失道者以惑其志(患失猶論語云患失之矣言大/人懼違衆而失位其志意惑亂)
(故狥流俗之説而/曰可以無學也)振除火災振棄也(爾雅振訊也郭璞/注奮迅也此下孔)
(疏言振訊除/去火災是也)子大叔之廟在道南其寝在道北其庭小
庭蒐塲也過期三日處小不得一時畢(庭謂廟寝之間/也以其小不便)
(於蒐當除之使廣而大叔不忍毁廟/故過期三日須子産見之有後命也)許曰余舊國也許
先鄭封鄭曰余俘邑也隠十一年鄭滅許而復存之故
曰我俘邑(十二年傳楚靈王云伯父昆吾舊許是宅今/鄭人貪賴其田襄十一年傳東侵舊許杜注)
(云許之舊國鄭新邑盖許遷而鄭得之故今許人謂鄭/曰爾之地乃余舊國也鄭人謂詩曰爾之國乃余俘邑)
(也言其兩不相下耳苟謂許先鄭封/而自稱舊國則鄭亦自謂俘邑乎)
十九年寡君之二三臣札瘥夭昬大死曰札小疫曰瘥
短折曰夭未名曰昬(國語無夭昬札瘥之憂韋注云狂/惑曰昬疫死曰札瘥病也又君子)
(失心鮮不夭昬注云昬狂荒之疾也此云大死小疫似/未有據且傳言寡君之二三臣則不得為未名矣後年)
(晏子論祝史亦曰夭/昬孤疾則韋説為是)私族於謀而立長親於私族之謀
宜立親之長者(私族於謀盖言私謀於族倒字以成文/耳如云室於怒市於色又云魯故之以)
二十年梓慎望氛時魯侯不行登臺之禮使梓慎望氛
(此或梓慎自望見之如十八年登大庭氏之庫以望火/耳何由知魯侯不行登臺之禮鄭𤣥注周禮馮相氏云)
(世登髙臺以觀天文然/則此因日官之世業也)狎齊豹狎輕也(襄六年傳少相/狎注狎親習也)
私欲養求養長也(言以私欲長養其所求欲/日益縱則求亦日益廣也)四物雜用
四方之物以成器(四物未詳/此强觧耳)七音周武王伐紂自午至
子凡七日王因以數合之以聲昭之故以七同其數以
律和其聲謂之七音(此注實采國語之文然云自午至/子凡七日不用彼所言七列七同)
(者未測杜意劉炫以此為疑孔疏/謂尚書國語事得兩通此曲説也)柔逺能邇以定我王
柔安也逺者懐附近者各以能進則王室定(詩朱傳曰/能順習也)
不競不絿不剛不柔絿急也(朱傳以絿為緩是也不競/不絿猶曰不耆不懦爾義)
(與下不剛/不柔相比)
二十一年使有司以齊鮑國歸費之禮為士鞅牢禮各
如其命數魯人失禮故為鮑國七牢(劉炫曰聘禮卿之/饔餼五牢則牢禮)
(不必依命數鮑國禮/當五牢加二牢耳)子無我迋迋恐也(定公十年傳迋/吾兄也注迋欺)
(也詩鄭風人實迋/汝毛傳云迋誑也)
二十二年王與賓孟説之欲立之王語賓孟欲立子朝
為太子(説讀為悦林堯叟云王與賓孟皆喜/子朝也依杜觧則説音如字非是)
二十三年使各居一館分别叔孫子服回(賈逵以為使/邾魯大夫各)
(居一館是也下言士伯聽其辭而愬諸宣子乃皆執之/者亦執諸大夫也劉用熙曰邾魯彼此有曲直故皆執)
(之終以邾直多/故先歸邾子)南宫極震為屋所壓而死(趙子常曰言/南宫極震是)
(以震死非為/屋所壓也)吳大子諸樊入郥諸樊吳王僚之大子(孔/陸)
(皆云吴子諸樊是王僚伯父何容僚子乃與同名恐傳/寫誤耳徐天祜云襄二十五年經書吴子遏伐楚門于)
(巢卒杜注遏諸樊也傳亦書諸樊卒至是僅三十年杜/不辨此傳之誤亦依文觧之謬矣今案史記吴世家書)
(此事以為公/子光是也)
二十五年五牲麋鹿麏狼兔疏曰十一年傳曰五牲不
相為用注云牛羊豕犬雞此異彼者以上文已言六畜
故别觧之用鄭𤣥六獸之説去野豕而以其餘當之也
(六畜五牲三犧總是此物随所用而異其號也杜觧五/牲前用爾雅後從鄭𤣥於彼所釋六者之名各損其一)
(取決肺膓自相乖背良可怪矣服䖍觧三犧/為雁鶩雞亦非是三犧猶詩言三物云爾)九文謂山
龍華蟲藻火粉米黼黻也華若草華藻水草火畫火粉
米若白米黼若斧黻若兩已相戾(書孔傳曰華象草華/蟲雉也説者謂此言)
(象草華之蟲為雉也周禮司服鄭注亦以華/蟲為一物此注釋華而不及蟲疑有逸文)五章以奉
五色集此五章以奉成五色之用(傳文云為九文六采/五章以奉五色杜斷)
(五章以下/為句誤也)為父子兄弟姑姊甥舅昏媾姻亞以象天明
六親和睦以事嚴父若衆星之拱辰極也(上注以天明/為日月星辰)
(今此亦言其親踈倫序比象於/文之行列爾何乃頓異其説乎)簡子曰鞅也請終身守
此言也鞅能守此言故終免於晉陽之難(鞅以晉陽叛/後乃滅范中)
(行氏而專晉國迹其行事無君臣上下之禮甚/矣安在其能守此言也杜説亦以成敗論人爾)相其室
相治也(襄十九年傳相子革子良/之室注云相助其子是也)此之謂不能庸先君
之廟不能用禮也盖襄公别立廟(周衰禮廢諸侯典祀/盖有獨豐於昵者如)
(閔二年禘于荘公趙匡曰不及于祖也今此禘于襄公/亦然杜皆謂别立廟誤矣武宫煬宫之立經傳皆書之)
(即别立此二公/廟無縁不書)生心同求將合與季氏同求叛君者(同/求)
(所謂同/惡相求)而何守焉何必守公(謂何必守盟/誓之言也)
二十六年王心戾虐萬民弗忍居王于彘不忍害王也
(劉炫曰不忍者不能忍王之虐也今案周語祭公謀父/曰商王帝辛大惡於民庶民弗忍欣戴武王以致戎於)
(商牧彼文亦謂弗堪忍其惡也張衡東京賦云百姓/不能忍是用息肩於大漢而欣戴髙祖正用其語)諸
侯釋位以間王政間猶與也去其位與治王之政事(史/記)
(言厲王奔彘周召二相行政號曰共和然漢書古今人/表有共伯和顔師古曰共國伯爵和其名史遷之言未)
(可據也汲冡紀年亦云厲王既亡有共伯和者攝行天/子事又荘子稱共伯得乎共首司馬彪曰共伯名和諸)
(侯知其賢請以為天子即王位十有四年大旱屋焚卜/曰属王為祟召公乃立宣王共伯復歸於宗逍遥得意)
(共山之首吕氏春秋云共伯和其行好賢仁周厲之難/天子曠絶而天下皆來請矣據此諸書所説皆同則釋)
(位以間王政者/共伯其人也)矯誣先王先王謂景王疏曰謂矯景之
命立猛(上文云謂先王何常之有斯即所謂矯誣者矣/一篇之中言先王者皆謂先世之王不應於此)
(獨指景王也然稱先/王則景固在其中矣)
二十七年王可弑也母老子弱是無若我何猶言我無
若是何欲以老弱託光(王肅云專諸言王僚母老子弱/也又史記呉世家説此事云王)
(僚可殺也母老子弱而兩公子將兵攻楚楚絶其路方/今吳外困於楚而内空無骨鯁之臣是無奈我何文意)
(尤明司馬貞云服䖍杜預見左傳下文曰我爾身也/以其子為卿遂强觧云云語不近情過為迂回非也)蒙
王與令尹以自利也蒙欺也(蒙覆也言欺㒺其上若覆/蔽之然也諸言相蒙蒙其)
(先君之類/意皆如此)季氏之復天救之也復猶安也(季氏見伐㡬/亡而復存故)
(謂之/復)而弗敢宣也宣用也(宣布也言其自抑/不敢宣布權寵)事君如在
國書公行告公至是也(趙子常曰事君如在國即後賈/馬歸從者衣屨之類此季孫之)
(姦也杜以書行/告至當之謬矣)使宰獻而請安比公於大夫也禮君不
敵臣宴大夫使宰為主請安齊侯請自安不在坐也(劉/炫)
(謂燕禮司正命卿大夫以安今此傳所言亦當如彼請/魯侯自安耳杜云齊侯不在坐非也孔疏援鄉飲酒禮)
(以請安于賔乃是常事未見卑公之意以劉説為非然/彼禮是卿大夫所行者兩君相見安得以為比而謂請)
(安為常事乎杜偶不/考儀禮故致斯誤耳)
二十八年慭使吾君聞勝與臧之死也以為快慭發語
之音(哀十六年不慭遺一老注云慭且也/與此不同國語韋昭注云憖願也)屬厭而已屬
足也(韋昭曰屬適也厭飽/也言適可飽足則止)
二十九年人實不知非龍實知言龍無知乃人不知之
耳(言人自不智無擾畜龍/之術耳非龍之有智也)夏后嘉之賜氏曰御龍夏后
孔甲以更豕韋之後更代也以劉累代彭姓之豕韋累
尋遷魯縣豕韋復國至商而滅累之後世復承其國為
豕韋氏(此謂以御龍更豕韋之後自夏已然矣據鄭語/云彭姓豕韋則商滅之而襄二十四年傳范宣)
(子亦自稱其祖在夏為御龍氏在商為豕韋氏與蔡墨/之語不同故杜為委曲通之如此然於傳記未有考也)
木正曰句芒取木生句曲而有芒角也(白虎通曰芒之/為言萌也其義)
(近是古音/萌與芒通)有烈山氏之子曰柱為稷烈山氏神農世諸
侯(案孔疏曰魯語及祭法皆云烈山氏之有天下也其/子能殖百榖故祀以為稷賈逵鄭𤣥皆謂烈山炎帝)
(之號即神農也然則杜注之誤明矣孔/既知之乃復曲為辨觧亦黨同之過也)遂賦晉國一鼓
鐵以鑄刑鼎令晉國各出功力共鼓石為鐵計令一鼓
而足(家語亦説此事王肅注云三十斤謂之鈞鈞四謂/之石石四謂之鼓小爾雅所説同杜云一鼔而足)
(殆非/也)
三十年共其職貢與其備禦不虞之患豈忘共命言不
忘共命以所備御者多不及辦之(不虞之患若軍旅䘮/葬之類出於意外者)
(言此等皆不敢忘共/命非謂不及辦也)若其不閒雖士大夫有所不獲數
矣不得如先王禮數(言不得備數/以充使也)敝邑之少卿少年少
也(少卿言其位卑猶/云介卿亞卿矣)若好吳邉疆使柔服焉柔服謂不與
吳搆怨(朱申曰使呉人/柔順而服從也)若為三師以肄焉肄猶勞也(釋/文)
(云肄一本作肆今案文十二年河曲之戰云使輕者肆/焉注謂肆暫往而退也與此傳所謂彼出則歸彼歸則)
(出意正相類/於義為長)
三十一年寡君其罪之恐敢與知魯國之難言恐獲不
納君之罪今納而不入何敢復知耶(荀躒以昭公言切/故云寡君尚自恐)
(得罪又敢與知/魯國之難耶)不為利回回正心也(此語未詳或云回/正心者回改其正)
(直之心竊尋元凱諸注語皆/簡明此獨晦澁恐文有脱誤)攻難之士將奔走之攻猶
作也(攻撃也言好攻擊作難之/士也以作訓攻非其義矣)上之人能使昭明上之
人謂在位者在位者能行其法非賤人所能(言在位者/能使春秋)
(之義昭明則足以勸善/懼淫如下文所云也)
三十二年崇文徳焉所以崇文王之德(劉炫以為崇文/德之教是也)
定公四年嘖有煩言莫之治也嘖至也煩言忿争(管子/嘖室)
(之議房𤣥齡曰謂議論者言語讙嘖荀子嘖然而不類/揚倞曰嘖爭言也此云嘖有煩言若曰嘖然有煩亂忿)
(爭之/言耳)五叔無官五叔管叔鮮蔡叔度成叔武霍叔處毛
叔耼(逸周書及史記皆云毛叔名鄭此作耼誤也且耼/季是毛叔弟何容乃取兄名為封國之號斯必不)
(然矣陶淵明集聖賢/羣輔録作毛叔圉)吾子欲復文武之略略道也(成二/年傳)
(侵敗王略注/經略法度也)奔食而從之敗諸雍澨五戰及郢奔食食
者走不陳故不在戰數疏曰自小别至于大别三戰也
柏舉也清發也此已五矣若復數雍澨則為六也傳例
皆陳曰戰奔食則不暇為陳故不數也(清發之戰半濟/而擊之則亦非)
(皆陳而戰矣何得數之為五也盖自小别至大别三戰/自柏舉至此又五戰則雍澨亦在其數但傅文髙簡舉)
(其大/略耳)以奨天衷奨成也(僖二十八年皆奨/王室注奨助也)不敢以約為
利此約謂要言也此一時之事非為徳舉故辭不敢見
亦不肯為盟(此約與上乘人之約義同謂不/敢乗君父困約之時以為利也)未獲所伏
伏猶處也(伏隱也謙言未/獲所竄隠之處)
五年改步改玉昭公之出季孫行君事佩璵璠祭宗廟
今定公立復臣位則亦當去與璠(周語晉文公請隧王/弗許曰改玊改行韋)
(昭云佩玉所以節行步君臣遲速有節言服其服則行/其禮晉侯尚在臣位不宜有隧也今仲梁懐之言亦此)
(意若曰季孫人臣未改君步則不宣改玉矣/杜謂季孫前此嘗佩璵璠祭宗廟未必然也)子西曰請
舍懐也以初謀弑王也王曰大徳滅小怨道也終從其
兄免王大難是大徳(尋傳所記鬬懐但有弑君之謀曽/無從王之績昭王此意當是以其)
(兄鬬辛之故若曰以/兄之徳滅弟之怨耳)
八年主人出奔師攻郛人少故遣後師走往助之疏曰
賈逵以為主人出魯師奔走而卻退也若從賈言則是
敗還下傳陽虎何得云猛在此必敗明其時不敗故猛
得逐廪丘人也(賈説是其曰奔走卻退者暫退耳不謂/戰敗而奔也與陽虎之言自不相妨)
捘衛侯之手及捥捘擠也血至捥(趙子常曰傳不言見/血杜説甚矣戴侗曰)
(捘若但為推擠則不當言至捥今案字書捘一/作捽持頭髪也捽是捉持之意捘義亦當然耳)桓子咋
謂林楚咋暫也(咋音詐語聲也一音責大/聲也依注則當為乍非也)而先皆季氏
之良也爾以是繼之欲使林楚免已於難以繼其先人
之良(疏曰言汝先祖以來皆為季氏之良臣汝今/不良以是殺我之事繼續之此説於義為長)
九年子明謂桐門右師出右師樂大心子明族父右師
往到子明舍子明逐使出門去(劉用熙曰子明盖與右/師同居古者同族居有)
(東西宫南北宫出謂/逐之使出而别居也)其帥又賤帥謂東郭書(劉炫云傳/所陳東郭)
(書之事皆非将帥若書為帥則人無不識何故云晢幘/而衣貍製齊侯使視之乃知夫子也又書既為帥而被)
(晉之敗何齊君乃以為功/而更受賞乎此説是也)彼賓旅也言彼與我若賓主
相讓旅俱進退(案犁彌與東郭書讓登猶不相識盖是/異國之人新為齊臣者故書謂之賓旅)
(猶后子目子/干為羇矣)
十年於神為不祥盟将告神犯之為不善(案説文祥福/也一曰吉也)
(杜每以善訓祥然有不盡合者如昭三年晏子云違卜/不祥哀十四年鉏商獲麟以為不祥十六年白公曰弑)
(王不祥石乞曰以敬事神可以得/祥此等若一訓為善則難通矣)
十二年與其素厲寧為無勇素空也厲猛也言伐小國
當如畏者以誘致之(滑羅以曹國小弱無追兵故言與/其殿而空設嚴猛寧為無勇耳不)
(欲虚當為/殿之名也)
十三年乃如之而歸之于晉陽欲如是謀而後歸衛貢
(乃如之者與上十年使如之義同盖/實侵齊而歸衛貢非謂欲如是謀也)
哀公元年夫屯晝夜九日夫猶兵也壘未成故令人在
壘裏屯守蔡(劉炫謂夫役屯聚晝夜不止/九日而築壘成此説是也)不失舊物物
事也(不失舊物謂/能復故業也)不可食已食消也已止也(食義見僖/十五年已)
(語/辭)吾先大夫子常易之易猶反也(易讀如易晉易秦/之易言輕易之也)次
有臺榭陂池焉再宿曰次疏曰荘三年傳例一宿為舍
再宿為信過信為次言夫差所停三日則役民為此也
(杜云再宿曰次誤矣孔謂所停三日則役民為此亦/未必然此直言其所次止之處則有觀㳺之樂耳)
二年陽虎曰吾車少以兵車之斾與罕駟兵車先陳斾
先驅車也以先驅車益以兵車以示衆(此觧未暢案襄/十八年晉人伐)
(齊斥山澤之險斾而疏陳之使乘車者左實右偽以斾/先今以兵車之斾亦此意盖設斾於車盛為軍容與罕)
(駟兵車在前者相對結陣罕/駟自後至見之必懼其衆也)鄭勝亂從釋君助臣為從
於亂(亂從與昭五年/使亂大從義同)
三年庀女而不在死庀具也(庀者省録之意周禮大胥/比樂官鄭大夫讀比為庇)
(云録具/之也)
四年隂地之命大夫士蔑命大夫别縣監尹疏曰楚官
稱尹故以尹言(隂地之命大夫是晉臣非/楚官也安得稱尹注誤爾)
六年需事之下也需疑也(説文需須/也待也)戰于荘敗荘六軌
之道(馬永卿曰孟子稱荘嶽之間盖齊國繁㑹之地襄/二十八年慶封反陳于嶽此云戰于荘皆齊中里)
(名/也)再敗楚師不如死前已敗於柏舉今若退還亦是敗
(劉炫云再敗謂今戰更敗也今案此下云弃/盟逃讎方説退意則此再敗之義當如劉説)潛師閉塗
潛師密發也閉塗不通外使也(司馬貞曰閉塗即禮記/所云菆塗者謂匿其䘮)
(也今案徐廣曰塗一作壁又/列女傳亦作壁壁軍壘也)
七年上物不過十二上物天子之牢(上物亦通言之如/冕與旂俱十二旒)
(玉路樊纓十二就之類皆是/不専謂牢而牢亦在其中矣)
八年及吳師至拘者道之以伐武城克之鄫人教吳必
可克疏曰杜意以下傳始云王犯嘗為之宰澹臺子羽
之父好焉國人懼懼者謂武城邑懼子羽之父為呉内
應則是此時未得武城故知言克之者是鄫人教吴之
語劉炫以為實克武域國人懼者懼其害魯非也(傳言/伐武)
(城克之其文甚明子羽之父雖武城人此時盖在魯/故國人懼其為内應耳劉説於傳文為順未可非也)景
伯負載造於萊門以言不見從故負載書将欲出盟(劉/炫)
(謂載非載書盖負載器物欲往為質此説是也載當依/釋文作戴詩載弁俅俅讀曰戴荀卿書戴子作載子盖)
(古字/通)
十一年子羽鋭敏鋭精也(鋭利/也)人尋約吳髪短約繩也
八尺為尋吳髪短欲以䋲貫其首(説文尋繹理也尋約/者使尋理䋲約以待)
(用/也)使於齊屬其子於鮑氏為王孫氏私使人至齊屬其
子改姓為王孫欲以辟吴禍(史記説苑吴越春秋皆云/吳王使子胥於齊子胥屬)
(其子於齊鮑氏而還報吳是謂子/胥實身自使齊矣與杜説不同)
十二年孔子與弔適季氏季氏不絻放絰而拜孔子始
老故與弔絻䘮冠也孔子以小君禮往弔季孫不服䘮
故去絰從主節制(孔疏云禮弔無拜法曲禮曰凡非弔/䘮非見國君無不荅拜者鄭𤣥曰䘮)
(賔不荅拜不自賔客也今案依此禮則言孔子拜者誤/家語作投絰而不拜亦非是弔於禮自無拜法何假言)
(不拜也又今之家語辭多鄙近孔疏盖屢譏之矣此等/皆依放傳文為之必若所云則是聖人貶禮以狥强臣)
(乎竊疑傳文當以季氏不絻放絰而拜為句盖言其不/著䘮冠又去絰而拜耳傳以是志禮之變非謂孔子去)
(絰拜也/更詳之)
十三年肉食者無墨墨氣色下(韋昭曰墨/黒氣也)佩玉橤兮橤
然服飾備也(説文橤/垂也)
十四年子我夕夕視事(昭十二年傳右尹子革夕注云/夕暮見也栁宗元朝日説引此)
(傳文亦以/為暮見)長而上僂肩背僂(通俗文曰曲/脊謂之傴僂)成子兄弟四
乘如公成子之兄弟昭子荘簡子齒宣子夷穆子安廩
丘子意兹芒子盈惠子得凡八人二人共一乘(史記齊/世家司)
(馬貞注云世本陳僖子乞産成子常以下凡七人若昭/子則桓子之子成子之叔父又不名荘田完世家云田)
(常兄弟四人如公宫此稱四乘謂兄弟四人乘車而入/非二人共乗也其三人不見者盖時或不同入公宫不)
(可彊以四乘為八人増叔父為兄弟之數此服䖍杜預/之失也今案孔疏亦引世本以昭子荘為僖子之子與)
(司馬氏之説不同疑其/欲成杜義而妄言耳)侍人禦之子我侍入(公之侍人/也故得在)
(内而禦/陳氏)野曰嘗私焉嘗試也(言已嘗與在師私暱猶云/吾嘗獲私於夫子爾傳曰)
(欒盈佐魏荘子於/下軍獻子私焉)
十五年寡君使盖備使備猶副也(備具也言備/使數而已)廢日共
積廢行道之日以共具殯歛所積聚之用(共積謂共/給委積也)利
不可得而䘮宗國将焉用之䘮宗國謂以邑入齊使魯
有危亡之禍(䘮失也背魯出奔/是自失其宗國)
十六年旻天不弔弔至也(弔恤也言不相恤也傳每言/不弔杜亦多訓恤此與昭二)
(十六年羣不弔之人皆訓至誤也鄭/衆周禮觧引此傳文作閔天不淑)不慭遺一老慭且
也(不憖遺一老詩十月之交文鄭箋曰慭者心不欲而/自彊之辭爾雅曰憖彊也説文憖説也甘也其下亦)
(引此傳語皆/與杜義不同)周仁之謂信周親也(周備也至也周仁/猶孟子云周於徳)楚
未節也言楚國新復政令猶未得節制(言國力未紓尚/不得節適非謂)
(政令/也)以險徼幸者其求無饜險猶惡也(記曰小人行險/以徼幸鄭𤣥曰)
(險傾危/之道也)
十七年數之以三罪而殺之三罪紫衣袒裘帶劒(良夫/乘衷)
(甸兩牡僣卿當為罪之一若三罪不數衷甸則傳何用/言之又袒裘不釋劔而食總是一事不得分為二罪也)
大子又使㧻之㧻訴父欲速得其處(㧻與諑古字通楚/詞謡諑謂余以善)
(淫王逸曰方言楚以南謂愬為諑又譛/也吕氏春秋曰㧻崔杼之子令之爭)令尹有憾於陳
十五年子西伐吳陳使貞子弔吳以此為恨(有憾於陳/不知何事)
(殆非為貞/子弔也)衡流而方羊裔焉横流方羊不能自安(方羊/通作)
(彷徉爾雅/曰徒倚也)
二十年欲除不忠者以説于越吳人殺之言其不量力
(慶忌能諫吴子且欲除不忠者雖智不足/其志亦可哀也杜獨譏其不量力過矣)史黯何以得
為君子晉史黯云不及四十年呉當亡吳王感問此也
(此亦杜意之耳彼晉史/之語吳王何自得開乎)
二十三年其可以稱旌繁乎稱舉也(劉用熙曰稱讀稱/副之稱謙言不腆)
(之馬不知能稱/旌繁之飾否也)
二十四年是躗言也躗過也(躗者踶蹋之義此當作㦣/説文字林皆云㦣㝱言不)
(慧也三蒼云詤言廣雅云寱言也此/謂晉人妄語若㝱中詤寱之言耳)
二十七年季康子卒公弔焉降禮禮不備也言公之多
妄(降禮猶云降於䘮食/言公過自貶屈也)
　
　
　左傳附注卷三
欽定四庫全書
　左傳附注卷四　　　　　　明　陸粲　撰
　　孔氏正義(凡不與杜注相附/而自為説者具此)
春秋序和帝元興十一年鄭興父子及歆創通大義奏
上左氏始得立學遂行於世至章帝時賈逵上春秋大
義四十條(王應麟曰攷和帝元興止一年安得有十一/年一誤也鄭興子衆終於章帝建初八年不)
(及和帝時二誤也章帝之子為和帝先後失序/三誤也釋文序錄亦云元樂寸一年皆非是)
隱公元年虢叔死焉虢叔封西虢仲封東而杜云虢叔
東虢君者言所滅之君字叔也(皇甫謐帝王世紀以西/虢為仲羅泌國名記亦)
(謂虢仲封西虢叔封東云賈逵虞翻等謂叔為西虢仲/為東虢誤也今案孔説既與虞賈同僖五年疏復云二)
(虢不知誰是仲後誰是叔後然則孔亦未有定見也吳/仁傑曰傳稱虢仲者即仲之後稱虢叔者即叔之後如)
(趙盾字孟而其/後皆稱趙孟耳)天子七月而葬同軌畢至同軌同盟至
者謂遣使來至非諸侯身至釋例曰萬國之数至衆封
疆之守至重故天王之䘮諸侯不得越竟而奔修服於
其國卿共弔葬魯侯無故而穆伯如周弔此天子崩諸
侯遣卿共弔葬之經傳也(釋例之説非是先儒嘗辨之/其引穆伯事盖春秋時所行)
(非周禮/則然也)
三年立穆公其子饗之命以義夫穆公命立殤公出於
仁義之中故杜云命出於義也(命以義夫直/謂宣公耳)弗納於邪
驕奢淫泆所自邪也服䖍云言此四者過從邪起是也
(自由也林堯叟曰此四/者邪之所從來是也)
荘公六年人將不食吾餘為甥設享而因享害之所有
餘食更為人設之将賤吾不肯復食噉也(言自害其甥/將為人所賤)
(不肯噉吾餘食耳孔即指/言所享之食斯為固矣)
十年衣食所安弗敢專也必以分人公意衣食二者雖
所以安身然亦不敢專已有之必以分人(言於衣食之/美身口所便)
(安者弗敢專享必以分人/猶云所嘗者卒乗與焉)
十四年人棄常則妖興棄常謂既不能彊又不能弱失
常度也(此直言人棄其常徳則/故興猶云乖氣致異耳)
二十二年遇觀之否劉炫云觀之否者為觀卦之否爻
屯之比者為屯卦之比爻皆不取後卦之義今知不然
者以畢萬筮仕遇屯之比晉獻公筮嫁伯姬得歸妹之
睽叔孫荘叔得明夷之謙皆取前後二卦以占吉凶故
賈服及杜皆同焉劉炫苟異前儒好為别見非也(傳中/諸言)
(筮得某卦之某有兼論後卦之義者上所陳三卦之類/是也有專論本卦之義者昭七年孔成子得屯之比十)
(二年南蒯得黄裳元吉之類是也皆由筮者臨時/取義所以不同不容以執一論劉説未可非也)
閔公二年告之以臨民教之以軍旅里克謂太子還曲
沃告百姓以臨示下民之事并教之以軍旅之法(里克/曉太)
(子言父使汝居曲沃是告之以臨民也又使将下軍是/教之以軍旅也孔説大謬且曰告百姓以臨示下民尤)
(不成/義理)
僖公二十四年夫袪猶在彼時斬袪之恨今日猶在(言/被)
(斬之袪/猶在也)
二十六年展禽其人氏展名獲字禽栁下是其所食之
邑名諡曰惠荘子云栁下季者季是五十字禽是二十
字(古人雖云幼名冠字五十以伯仲然亦不盡然如孔/子字仲尼其子字伯魚子路亦稱季路豈必是五十)
(方制此字盖伯仲叔季亦當時之/通稱栁下季猶云随季屏季耳)
二十七年鞭七人貫三人耳耳助句也(程大昌曰軍法/以矢貫耳為聅)
(説文引司馬法曰小罪聅中罪刖大罪剄子玉葢用/此法如孔説以耳為助句則言貫三人者何所貫也)
二十八年我曲楚直其衆素飽素訓為空忿怒之深空
腹不食直氣盈飽(林堯叟曰言其衆/直氣盈飽有素也)如楚致其師致其
師者致其鄭國之師許以佐楚也戰時雖無鄭師要本
心佐楚故既敗而懼(致其師者致楚師也據戰/時無鄭師可知何煩曲説)
文公二年周志有之勇則害上不登於明堂謂之周志
明是周世之書不知其書何名也(此語今見逸/周書大匡觧)尊僖公
且明見曰吾見新鬼大故鬼小且明見者既尊崇僖公
且明言其意之所見(明見者明言其/目之所見也)君子以為失禮此
下盡先姑以來皆是一君子之辭耳引詩二文於詩之
下各言君子者謂作詩之人此論事君子又引作詩君
子以為證(傳中言君子者皆左氏假設評論之辭安/有論事作詩之别注述若此一何煩猥)
七年殺公孫固公孫鄭于公宫僖二十二年傳稱大司
馬固於時又有司馬子魚上文樂豫為司馬下云六卿
和公室六卿之外有此二子盖是孤卿之官宋是上公
禮得有孤且春秋時不必如禮(是時諸國間有大師大/傅少師則孤卿也大司)
(馬特僣王朝/夏官之號耳)
十二年褁糧坐甲甲者所以制禦非常臨敵則被之於
身未戰且坐之於地(林堯叟曰謂戰士被甲/不得復臥坐而待敵也)
十五年魯人以為敏魯人魯鈍之人(魯人謂魯國人耳/孔以杜註云君子)
(所不與故為此觧以/求合註意亦固矣)
宣公三年夢天使與已蘭此既言天使與已蘭即云余
為伯儵儵即非天也伯儵不得自稱為天天不得變為
伯儵叔孫穆子夢天壓已弗勝豎牛助而勝之若是上
天之神寧當與豎牛爭力而不勝也明皆夢者恍惚之
言或别有邪神夢者不識而妄稱天耳(夢者見其状曰/天使聞其言曰)
(伯儵二者初不相妨記事立文體自當然豈謂伯儵自/稱為天天變為伯儵哉叔孫夢天壓已弗勝非夢天神)
(也何云與豎牛爭力盖誤讀勝為勝負之勝耳勝音如/升任也堪也此等竒怪猥瑣本不足設疑而喋喋言之)
(荀卿所謂無用之/辨孔君當之矣)
十二年夷於九縣楚滅諸國見於傳者申息鄧權弦黄
夔江六蓼庸凡十一國言九縣者蘇氏沈氏以權是小
國庸先屬楚自外為九也(釋文之説亦與此同然九縣/不可知必求其數以實之則)
(鑿矣楊用修曰九為陽數之極書傳凡稱九者皆極言/之耳後漢書云九縣颷回正用此語使孔穎逹軰訓釋)
(之又指何地/以充其數乎)耆昧也不云攻昧而言耆昧者以汋詩之
意言養紂而不言伐紂故縁詩之意言致之於昧然後
攻之(杜注言致討於昧不云致之於昧/也致昧攻昧文雖小異義則一耳)川壅為澤説卦
坎為溝瀆溝瀆即是川也(謂溝瀆為川甚謬使溝瀆而變/為澤即當言通不當言壅矣説)
(卦自云坎為水以水訓/川豈不明白易見乎)果遇必敗果敢遇敵必致禍敗
(言果能遇/敵必敗耳)藍縷方言楚謂凡人貧衣破醜敝為藍縷服
䖍云言其縷破藍藍然(説文懢楚謂無縁衣也此作藍/盖借用耳服謂藍藍然者似無)
(所/據)使其徒入之使已從人入壘以取俘馘(趙旃之如楚/軍請召盟耳)
(非致師也何/俘馘之取)鄭石制實入楚師入楚師言入此楚師於
鄭國服䖍云使楚師來入鄭是也(入楚師者直謂/往詣楚師耳)
十四年與之言魯樂樂謂樂居髙位也(言魯國風/土可樂也)
十七年過而不改而又久之以成其悔晏桓子等懼晉之
命不得己而來恨齊侯之使也今晉不以禮待之又久
執之以成其悔恨言本恨齊今又恨晉也(傳上文但言/三子忠於齊)
(國犯難而來不言其恨齊也此盖言三子被執齊/人必有悔遣使來之心或将背晉是成其悔也)
成公二年禮之如侯伯克敵使大夫告慶之禮降於卿
禮一等如侯伯克敵使大夫告慶之禮則不得依獻㨗
之禮鞏朔晉之上軍大夫縱使得如獻㨗之禮亦當降
禮一等傳言云云以見王待鞏朔不失常也(晉人獻㨗/非禮王當)
(讓而不受今以克敵告慶之禮禮之盖畏晉/而然傳意正見其違常制云不失常非也)
九年南冠應劭漢官儀云法冠一曰柱後冠左傳南冠
而縶則楚冠也秦滅楚以其冠賜近臣御史服之即今
獬豸冠也(後漢輿服志引胡廣説亦如此然傳云南冠/未知其是何等冠也故杜注惟云楚冠而已)
(應胡之説/皆未然)
十二年郤至將登金奏作於下驚而走出子反曰云云
卒聞地下鐘聲出其不意故驚而走出其出實為驚怖
因即飾辭辭樂匿其驚走之意(案下文郤至言兩君相/見何以代此又范文子)
(言無禮必食言則是地室縣樂實非使臣所敢當故/驚走而辭之非飾辭也郤至豈兒女子而怖鐘聲乎)天
下有道則公侯能為民干城而制其腹心有道之時則
公侯能為扞城禦難而使武夫制其已之腹心(制其腹/心謂制)
(御武夫之為腹心者非使/武夫制其已之腹心也)
十八年以塞夷庚夷平也詩序云由庚萬物得由其道
是以庚為道也夷庚謂平道耳(杜注謂夷庚吴晉往來/之要道似是地名詩序)
(言得由其道者猶云得循其性耳與此義不類然陸内/史辨亡論有云旋皇輿於夷庚註引繁欽辨惑吴人者)
(以船檝為輿馬巨海為夷庚又臧榮緒晉書夷庚未入/乘輿旅舘盖皆指為道路而孔不能援以為證何耶)
成霸安疆自宋始矣謂文公成霸安疆自宋為始言今
宋有患不可不救也(成霸安疆直就悼公今日/而言安得逺指文公也)
襄公二年諸姜宗婦諸姜是齊同姓之女嫁與齊大夫
為妻者也(注云同姓大夫之婦則非姜姓/之女也盖言諸姜之宗婦耳)非異人任寡
人也楚君被射目者非是為異人也任此患者為寡人
也(非異人任為句此/以任字下屬非也)
五年殺人以逞逞訓觧也共王殺此三人望觧已意(逞/快)
(也殺人以/快已意)
六年司城子罕曰同罪異罰非刑也亦逐子蕩子蕩射
子罕之門曰㡬日而不我從子罕善之如初亦逐子蕩
一句亦是子罕之語言亦宜逐子蕩也子蕩恐即被逐
故射子罕之門宋人不復更逐故子罕善之如初或當
實逐子蕩故子蕩云㡬日而不我從理亦通也(亦逐子/蕩是實)
(逐之但子蕩彊悍未肯出奔/而射子罕之門也復説義勝)
七年夫郊祀后稷以祈農事也杜注言后稷周之始祖
能播殖者辨知后稷是何人不為能播殖故祀以祈農
事也案孝經及郊特牲公羊傳云云據此諸文則郊祭
天者為物本於天故祭天以報本神必須配故推祖以
配天止報生成之恩非求未來之福此傳言郊祀后稷
主為祈農事者祭為明神所享神以將來致福意雖不
祈其實以祭獲福即祈之義也(孔氏此論亦善然非傳/與杜注本㫖也傳明言)
(郊祀后稷以祈農市故杜亦云能播殖者以見其為農/而祈也即如孔説欲辨知后稷為何人則言周之始祖)
(足矣無為加/播殖之文也)啟蟄而郊郊而後耕今既耕而卜郊宜其
不從也釋例曰僖公襄公夏四月卜郊但譏其非所宜
卜不譏其四月不可郊也孟獻子曰啟蟄而郊郊而後
耕謂春分也言得啟蟄即當卜郊不得過春分也此卜
在春分之後故譏之(傳言啟蟄而郊足明四月不得郊/矣獻子此言非直譏其卜之遲實)
(咎其郊/之晚也)註介助也景大也定本介景皆為大也(介景皆/大於文)
(為重宜/從初本)
十年刑放於寵刑罰放赦之事在於寵臣(案杜注云寵/臣專刑不任)
(法則放者放縱之意非放赦也劉用熙曰/放依也視寵臣之厚薄以加刑其説亦通)
十一年魏絳於是乎始有金石之樂禮也唯言有金石
之樂不言女樂女樂房中私宴之樂或不以賜之(晉語/公賜)
(魏絳女樂二八歌鍾一肆傳謂以/樂之半賜之者此也孔失之不考)
十二年臨於周廟禮也杜云周廟文王廟也周公出文
王故魯立其廟哀二年蒯聵禱云敢昭告皇祖文王是
衛亦立文王廟也郊特牲曰諸侯不敢祖天子大夫不
敢祖諸侯而公廟之設於私家非禮也彼謂無功徳非
王命而輒自立之則為非禮魯衛有大功徳王命立之
是其正也鄭祖厲王亦然(魯鄭立王廟皆非禮孔謂衛/有大功徳以王命立之者則)
(未知康叔之勲於周公果若是班乎而成王之賜亦嘗/及衛否也若蒯聵戰禱之辭乃其恐怖投車之餘如獸)
(不擇音哀鳴而已寧可據為典言/遂謂衛立文王廟乎斯謬甚矣)
十三年不猶愈乎方言云病差謂之愈後年注以愈為
差此亦當為差也服䖍云愈猶病愈是愈為差之義也
鄭𤣥論語注云愈猶勝也(愈當如鄭義/言差者迂矣)
十五年蒍子馮為大司馬案世本蒍艾獵是孫叔敖之
兄馮是艾獵之子則馮是叔敖兄之子也杜集觧及釋
例皆以為艾獵叔敖為一人馮是叔敖之子世本轉寫
多誤杜當考得其真(案杜觧云子馮叔敖從子/未嘗言是叔敖之子也)
二十一年欒盈出奔楚宣子殺箕遺黄淵嘉父司空靖
邴豫董叔邴師申書羊舌虎叔羆如此傳則欒盈出奔
之後宣子始殺十子如國語則先殺十子後逐欒盈與
此異者賈逵云十子皆盈黨先為之作難討范氏不克
而死然則欒盈城著十子在國宣子殺之乃使適著逐
盈此傳先言盈後言其黨耳又此傳言城著而遂逐之
國語言適曲沃逐欒盈者曲沃是欒氏采邑盖就著逐
其身適曲沃逐其家也(國語記事多與傳異疏盖屢言/之哀十三年黄池之㑹下又引)
(鄭𤣥説云國語非丘明所作凡共説一事而二文不同/必國語虚而左傳實至此乃復强為牽合無乃自相戾)
(乎/)書曰聖有謩勳此引夏書𦙍征之文也彼作聖有謨
訓此云惠訓不倦行本當作訓但杜以傳作聖有謩勲
故順傳文觧之劉背傳文而規杜氏非也(案傳所云恵/訓不倦本上)
(引詩恵我無疆而言於書謨訓之義自不相涉杜注甚/明孔讀之不詳而誤為此論又不著劉説而直譏其非)
(未知劉君所為規杜氏者/何等語也疑其間有闕文)
二十三年公有姻䘮王鲋使宣子墨縗冒絰姻䘮注言
夫人有杞䘮鲋使宣子詐為夫人孝服也案盈之入在
孝公葬後杜觧諸侯既葬除服而夫人猶有服者葬杞
孝公書於魯使去之日欒盈入晉當在葬孝公之前故
夫人猶有服得詐為之也(趙子常曰諸侯葬有書日者/未必使行即書杜氏既葬除)
(服之説據此傳亦其倍謬之/一證孔氏曲為説通之過矣)夫石猶生我服䖍云夫謂
孟孫也(夫發語辭傳固有謂彼人為夫者然此非其/類也昭元年夫豈不愛孔云夫謂周公亦誤)
二十四年母寧使人謂子子實生我而謂子浚我以生
乎言人等作二事為不取人財寧使人謂子實能生養
我民也為多取人財使人言子須我民財以生活乎此
二者孰勝也(朱申曰言寧可使人議論子實能生養我/者而孰謂子乃反取我財以自生乎此説)
(是也干寳晉紀論百姓皆知上徳之/生已而不謂浚已以生也正用此意)
二十五年列國一同周法大國五百里此為一同者引
夏殷時國小以譏晉國之寛大權以拒晉耳(言大國五/百里盖据)
(周禮為説然孟子云公侯皆方百里乃復與此傳一同/之言合古制散絶傳聞各異未容以彼廢此此謂子産)
(逺引夏殷時制以拒晉人非也諸儒説禮記凡與周/禮不同者輒云夏殷之制共失自鄭𤣥以來則然矣)
二十七年賞罰無章章明也(章猶條也言賞罰/失當不成條理也)志誣其
上而公怨之以為賓榮伯有不臣被公怨怒自須掩盖
而賦詩道公無良反将公之所怨以為賓之榮寵(公怨/猶云)
(公言之矣劉炫所謂顯然将比來/之怨以為報賓之榮寵者是也)
二十八年在外不得宰吾一邑宰猶益也以弼殿為外
也言吾先有邑更不得益弼殿耳(言已若亡在外則雖/欲主宰吾一邑亦不)
(可得故下云恐失富也孔説迂謬/且以宰為益此訓亦未之前聞)
二十九年王事靡盬昭元年傳曰於文皿蟲為蠱榖之
飛亦為蠱蠱是蟲之害物故為不牢固也(蠱與監音同/義異斯説謬)
(矣/)見舞象箾南籥者杜云皆文王之樂則象箾與南籥
各是一舞南籥既是文舞則象箾當是武舞也南在箾
籥之間則二者共有南義(既云象箾南籥各是一舞又/云南在箾籥之間二者共有)
(南義前後相乖/矣其前説是也)君侈而多良謂多以惡人為良而善之
(傳文云君侈而多良大夫皆富政將在家言國多良/大夫而此大夫又皆富必厚施而得政也此觧謬甚)
三十年有與疑年使之年有與同食者問此老人之年
不告以實疑其年也使之年者更使言其真年也(林堯/叟曰)
(有與者将有所賜與也疑/年者見其老故疑其年也)而廢其輿尉杜云以役孤老
故知者上云無子是孤年七十三是老也(無子曰獨安/得為孤注連)
(言孤老亦/以圓文耳)其君弱植周禮謂草木為植物植為樹立君
志弱不樹立也(弱植者言其孱弱僅/植立如草木而已)
三十一年館如公寝言往前文公之客館如今日晉君
之路寝(言客館如公路寝足/矣往前今日字可刪)不吾叛也謂尹何也劉炫
云叛違也欲令子産不於我有違得使尹何為邑(前説/是劉)
(炫説/非也)夫亦愈知治矣病差謂之愈言不能之病愈知治
必速也(愈猶益也言自/此益知治矣)令尹似君矣服䖍云言令尹動
作以君儀故云以君矣明年傳曰二執戈者前矣是用
君儀也俗本作似君若云似君不須言矣今定本亦作
似君恐非(作以君義迂/宜從定本)
昭公元年不寧唯是不寧寧也言寧有唯是之事(言寧/唯此)
(而/已)吾儕偷食儕等也言吾等於彼卑賤苟且飲食之人
也(吾儕趙孟自謂猶申叔云吾儕小人也言吾等無逺/慮苟且飲食而已孔氏縁下文有儕於𨽻人之語遂)
(為此觧/非也)造舟于河詩云造舟為梁盖造為至義言船相
至而並比也(相至義迂案詩朱傳/云造作也音才早反)為五陳以相離相離
者布置使相逺也(離麗也言/相麗著也)節宣其氣以時節宣散其
氣也(節者為之節/度非時節也)非羇何忌忌敬也言非是羇客何須
敬之(此言非羇之/忌當誰忌也)
二年見易象與魯春秋曰周禮盡在魯矣此二書晉國
亦應有之韓子舊應經見而至魯始歎之者因味義而
善其人非為素不見也(案易象之文固諸國所有若春/秋則魯史也然國語稱羊舌肸)
(習於春秋則諸國亦應有之但據韓子云吾乃今知周/公之徳與周之所以玉也則是素不曾見故杜注謂諸)
(國多闕唯魯備宣子適魯而説之孔不尋傳文與杜義/而苟生異見非也易象春秋皆周禮杜注但觧春秋云)
(云盖易象本是周家之書無/庸觧釋也孔亦不能發此意)
四年王曰吾用齊桓服䖍云召陵之役齊桓退舍以禮
楚靈王今感其意是以用之(王以齊桓為霸者之盛故/用其禮耳以為感召陵之)
(退舍亦迂/甚矣哉)
五年難易有備言知楚為患難則吳易有防備也(難易/有備)
(猶言緩急有備/耳難讀如字)
六年注見鄭伯如見楚王言棄疾共而有禮見如見王
共也辭不敢見是禮也(共而有禮杜注但就見如見王/而言其文義甚明不必强為分)
(析/)
七年二卦皆云謂前卜元之二卦非謂後卜縶之卦也
(孔成子初筮立元得屯後筮立縶得屯之比屯卦辭及/初九爻辭皆為利建侯故曰二卦皆云傳文及杜注甚)
(明孔何所見為此謬説且初筮/元之卦惟屯而已安得有二乎)
九年我在伯父猶衣服之有冠冕木水之有本原民人
之有謀生也言我周存在於伯父有益如衣服云云(言/周)
(為晉宗主故取譬於此/三者非謂其有益也)
十年宋平公諡法内外賓服曰平(諡法内外/賓服曰正)
十二年我有圃生之杞乎圃者所以殖菜疏也杞非可
食之物我有圃生之杞以喻南蒯在費欲為亂也(徐鍇/曰枸)
(杞多生荒域坂岸之上圃生杞言非其宜此説與杜注/會是也杜注亦云杞生於園圃非宜也又本草諸書多)
(言杞能益夀何謂/非可食之物也)
十三年子母勤言子母以見使為勤勞(子躬降服請罪/故王曰子母勤)
(以慰謝之猶/云大夫無辱)再㑹而盟以顯昭明十二年而為一盟者
大明黜陟之法諸侯之有明徳表顯升進之於此盟以
光顯諸侯有昭明之徳者(上文云有威而不昭共則不/明故此覆説上意云顯其昭)
(明非謂光/顯諸侯也)諸侯若討其可瀆乎言諸侯若來討鄭其可
不由子輕易晉乎(案杜注瀆易也又云慢也言/諸侯若討鄭其可慢易之乎)
十五年然而前知其為人之異也然此朝吳於事必豫
前知其為人有異於餘人(林堯叟曰無極言豈不欲善/吳然而豫知其多權謀有異)
(於衆故去之也孔謂朝/呉於事能前知謬矣)
十七年天子失官學在四夷猶信(郯中國而習於夷者/若杞夏之後而即東)
(夷/者)
十八年吾身泯焉弗良及也良是語辭史傳多云良所
未悟良有以也而服䖍云弗良及者不能及也能非良
之訓妄言耳(良善也猶良食之良弗良及者言今将死/不能平善以及彼時耳史傳所云良所未)
(悟良有以也之類此良猶甚也亦非/語辭服説固謬孔義亦未為得也)
十九年禳之則彼其室也言禳之則彼淵是其室也其
室既近禳之不難(言今欲禳之則彼淵是龍之室/乃其所宜居耳無以禳為也)
二十年城父人服䖍云城父人城父大夫也(城父人猶/絳縣人武)
(城人之類耳九年傳云遷城父人於陳遷/方城外人於許據彼文益知非大夫矣)山林之木衡
鹿守之澤之萑蒲舟鮫守之言公立此官使之守掌專
山澤之利不與民共故鬼神怒而加病也(此但言齊君/之政惡以取)
(民怨耳何謂鬼/神怒而加病乎)
二十一年吾小人可藉死而不能送亡君請待之服䖍
以君上屬孫毓以君下屬杜注不明亦似上屬(杜注云/請君待)
(復戰決勝負是明以君/下屬矣宜從孫毓讀)
二十二年若華氏知困而致死楚耻無功而疾戰非吾
利也若華氏知困而致死戰或敗諸侯之師也楚恥無
功而疾戰戰勝則楚獨有功二者並非吾諸侯之利(華/氏)
(致死楚人疾戰二者皆能敗諸侯之/師故云非吾利也豈為與楚爭功哉)
二十六年白晢鬒鬚眉甚口甚口大口也(劉用熙曰甚/口有口才也)
(今案上言失弓而罵故此/言甚口猶史記云有口也)玩求無度玩俗本作規服王
孫皆注云玩貪也元年傳翫嵗而愒日杜云翫愒皆貪
也則此言貪求無限度作規謬也(作玩義短宜作規規/計度也猶圖也翫愒)
(皆貪也觧亦非/是説見前卷)
二十七年令尹炮之令尹炮之一句是鄢将師令衆之
辭服䖍云民弗肯爇鄢将師稱令尹使汝燔炮之(傳言/令尹)
(炮之盡滅郤氏之族黨義自/了然而無故以異説亂之)猶有鬼神此必敗也言尚
有鬼神以助君此戰必當敗也况無鬼神乎(襄二十年/傳猶有鬼)
(神吾有餒而已文義與此同言若有鬼/神此戰必敗明其為鬼神所不祐也)
二十九年社稷五祀是尊是奉句芒祝融等五者本為
五行之神作名耳非與重熙之徒為名也但配者與之
同食故亦得取彼神名以為配猶社本土神稷本榖神
而配者亦得稱社稷也(趙子常曰傳云木正曰句芒又/云使重為句芒以下皆然又云)
(世不失職則五者亦是黨時官名非/為配食故得取所配神名以為稱也)
定公元年季孫使役如闞公氏将溝焉闞是先公墓地
氏猶言家故謂公之墓地為公氏言是公死之家宅也
𤣥卿以為闞屬上句公氏将溝焉猶言将溝公氏焉古
人多倒語公氏則昭公也(公氏宜屬上句前説/是𤣥卿之説非也)
四年命以伯禽公羊傳曰周公曷為不之魯欲天下之一
乎周也其意言周公聖人若使之魯則恐天下廻心向
之故不使之魯也(此何休觧公羊傳之謬説/也孔氏取之其識亦陋矣)
九年中牟有臣瓉者不知其姓或云姓傅作漢書音義
云案河南中牟云云(案水經注云薛瓉/注漢書非姓傅也)
哀公二年敢告無絶筋無折骨無面傷以集大事無作
三祖羞大命不敢請佩玉不敢愛無絶筋無折骨謂軍
之士衆無令傷損以成大事大命不敢請者謂已之身
命不敢私請(折筋絶骨皆蒯聵自謂非為士衆也大命/不敢請國語作死不敢請韋昭注云言不)
(敢請者歸/之神也)
三年召正常正常不反服䖍云召而問兒死意然兒於
正常去後始死非正常得知召之復何所問也當欲問
不立康子之意故正常畏康子不反(此康子既殺兒而/召正常以弭衆言)
(或當魯君自以正常無罪出奔故召之耳若不立康/子之意則南孺子之男自是適子當立何用更問乎)
十七年衛侯貞卜其繇曰如魚竀尾衡流而方羊裔焉
大國滅之将亡闔門塞竇乃自後踰劉炫以為卜繇之
辭文句相韻裔焉二字宜向下讀之知不然者詩之為
體其語助之辭皆在韻句之下即俟我於著乎而其樂
只且之類是也此之方羊與下句将亡為韻裔焉二字
為助句之辭繇辭之例未必皆韻此云闔門塞竇乃自
後踰不與将亡為韻又一薫一蕕十年尚猶有臭不與
攘公之羭為韻是或韻或不韻理無定準劉云云非也
(按竇字亦作窬音豆一音臾許氏説文引圭竇作圭窬/是二字通也此塞竇宜音臾與踰為韻其上二句以羊)
(亡自為韻如孔所引專之渝攘公之羭一薫一蕕十年/尚猶有臭亦是以渝與羭蕕與臭各自為韻古詩辭如)
(此比者多矣孔謂裔焉二字為語助可/也謂繇辭或韻或不韻理無定準非也)
　
　
　
　
　
　
　
　左傳附注卷四
欽定四庫全書
　左傳附注卷五　　　　　　明　陸粲　撰
　　陸博士釋文(黄公紹曰經傳自陸氏定為釋文學/者執以為据然於音切實有未辨有)
　　(字同義同音同而援引數家反切者有字同義同/而前後異音自相牴牾者今案近世字書有一字)
　　(數音互見諸韻紛然殽亂其原皆起於釋文若一/一駮正則不勝其煩今於諸字有兩音乃至三四)
　　(音而前一音義勝或皆通者則不復論其有謬誤/牴牾亦但於初一處説之觀者觸類可以意求)
春秋序檮杌檮徒刀反(楊用脩曰左傳有檮戭人名史/龜䇿傳上有檮著漢書檮余山)
(名諸書檮字皆音稠獨檮杌音陶乃陸氏之/誤据杜注檮杌凶頑無儔匹貌則亦當音儔)為例為于
偽反又如字(如字/是)長之長丁丈反(長當為展兩/反説見下)數句數
色主反(數所具反後凡言數人數里數圻數月/數年數世數百年數十乘之類皆倣此)膚引膚
方于反(膚方/無反)素王王于况反(王如/字)中興中丁仲反(案中/衷二)
(字作去聲者並陟仲反釋文皆作丁仲反毛晃以此譏/其誤黄公紹乃云丁一音爭詩伐木丁丁是也與陟仲)
(反音正同然反切本為指迷以爭為丁難以喻後學矣/即如斯言則斷音丁亂嫡音丁歴此丁字亦當讀為爭)
(乎斯實當時方音之譌而黄氏特/傅會其説耳此類今並随字正之)包包必交反(包班/交反)之
防防扶放反又音房(音房/是)註姪娣姪直結反字林丈乙
反(僖十五年傳姪其從姑音待結反/是也今世讀者皆從字林之音)註為經為于偽反
後凡為經為傳張本起本例皆放此(為並讀/如字)
隠公元年註長三丈髙一丈長直亮反又如字髙古報
反又如字(度長曰長度髙曰髙則依二反此伹舉其數/則如字讀是也哀元年廣丈髙倍與此同)
參國參七南反又音三(音三是昭三年/參其力與此同)難之難乃旦反
(案杜注云難言/其奔宜如字讀)註通稱稱尺證反(當為蚩承反凡稱舉/稱謂之稱本作偁經)
(典多借作稱音蚩承反尚書稱爾戈論語君稱之此傳/稱兵稱盟稱君稱臣之類是也稱適稱副之稱則尺證)
(反禮記既禀稱事史他物稱是無以報稱此傳以稱旌/繁之類是也今字書多以稱謂字為尺證反實踵釋文)
(之誤如黄公紹直謂平聲讀者為非其繆甚矣玉/篇釋此字云齒證切遂也齒稜切讃也得之矣)敗宋
敗必邁反敗他也(顔之推曰江南學士讀左傳軍自敗/曰敗打破人軍曰敗補敗反諸傳記)
(未見有此此為穿鑿爾今案如顔説則敗有兩音本亦/非古其云補敗反即此必邁反也依古音當如字讀)
公孫猾猾于八反又乎八反(乎八反/是也)
二年以姜氏還還音旋(還讀如字户/關反後皆同)
三年筐筥錡釡筐丘方反錡其綺反(筐曲方反/錡魚綺反)註之比
比必二反(比一讀如字為勝漢書食貨志法/比顔監注比則例也亦有兩音)
五年辨等列辨如字又方免反别也(辨平/免反)註廵行下孟
反(案行字下孟反者言迹也本非巡行之義自釋文誤/為此音又於傳中如行火行築者行東野及注文行)
(夜履行之類通作下孟反而後來為字書者皆/因之不悟其非也此等宜皆讀如字作下庚反)衞牧牧
州牧之牧徐音目(牧目同音/何煩别異)
六年信矣信如字一音申(丘光庭曰信當為屈伸/之伸則此一音是也)請糴
糴直歴反(荘二十八年糴/音徒歴反是也)
七年如忘忘亡亮反服䖍云如而也(如忘並/依字讀)註為鄭忽
為于偽反(為如字後凡言為某年某事/傳為書某事例者並放此)
八年註近許近附近之近(毛晃曰凡逺近之近上聲指/其定體也附近之近去聲親)
(也近之也今案此近許當/為逺近之近後皆放此)
九年軼我軼直結反(軼徒結反若作直結反則為轍矣/後此如衰絰之絰更迭之迭其誤)
(並/同)戎輕輕遣政反(輕猶楚師輕宨之輕依/字讀足得無勞改音)衷戎衷丁仲
反(通典引此文衷/音竹仲反是也)註駐軍駐丁住反(襄二十五年駐/音張住反是也)
十年以勞勞力報反(勞郎/到反)
十一年莵裘菟兔都反(菟大/胡反)
桓公二年鞶厲鞶步千反(鞶蒲/官反)分親分扶問反又如字
親七刃反又如字(案杜注云以親踈為分/别則分親皆如字讀)
三年驂絓絓户卦反(成二年驂絓/一音卦是也)
五年子免免音問(䘮冠音問此大/子名疑讀如字)萃於萃似類反(萃在/醉反)
註夏正正音征(正如/字)
六年隨張張豬亮反一音如字(張猶張公室之/張音如字是也)蠡蠡力
果反(蠡魯/果反)周人以諱事神名終將諱之周人以諱事神
名絶句衆家多以名字屬下句(名字屬下句為是言此/名者終將必諱之故欲)
(其易避/難犯也)
八年弟緡緡亡巾反(緡眉貧反景祐集韻云字之翻切/舊以武代某以亡代茫謂之類隔)
(今皆用本字毛晃俞琰亦謂陸氏釋文以亡巾反旻天/之旻為非今案此傳釋文諸翻切如以慢為武諫牟為)
(亡侯之類甚多又如以辨為方免辟為扶亦摽為/敷蕭亦類隔之意也皆當以本字正之後不悉舉)
九年衡陳衡如字一音横(音横/是)
十三年見楚子見賢遍反(案相見之見經甸反著見之/見賢遍反釋文於傳注中不)
(復區别一從賢遍之音非是此見楚子宜音經甸/反以後凡求見請見得見見之不見之類皆放此)註難
言難乃旦反(難如/字)好鎮好呼報反又如字(如字/是)盡行盡
津忍反此類可以意求(盡音在忍反者悉也此年盡行/昭二年周禮盡在魯之類是也)
(音津忍反者俗作儘極也任也盡之也文十四年盡其/家之類是也釋文槩音津忍反非是毛晃韻於子忍反)
(下注云皆也亦誤俞文豹曰陸氏以扞格之格作户格/反以告朔為梏朔恵鮮為恵蘚孫謀為遜謀三省三復)
(三思三接之三皆息暫反雖自有意義要不若如字讀/為平易至以盡心盡力盡禮盡善盡美皆作儘尤礙理)
(惟虚坐盡後食坐/盡前宜如是讀耳)
十六年註構會會古外反(會黄外/反合也)
十七年復惡復扶又反一音服則乖注意(音服為是/不乖注意)
十八年謫之謫直革反又丁革反(謫陟/革反)
荘公元年註父弑弑本亦作殺音弑(作殺為是宜如字/讀桓公為齊人所)
(殺不得/言弑也)
六年立衷衷丁仲反王音忠(音衷是後凡言/衷者皆放此)
噬齊齊粗兮反(齊前/西反)
八年間公間如字或古莧反非(作古莧反亦是一義謂/若為之間謀然也襄二)
(十五年為崔/子間公同)貝丘貝補盖反(貝補/昧反)
十年三鼓三息暫反又如字(如字是也/後皆放此)
十一年註之難難乃旦反(難如/字)
十四年註盤庚盤步丹反(盤蒲/官反)
十九年强諌强其丈反(僖二年强諫音/其良反是也)
二十一年西辟辟蒲歴反(服䖍云西辟西偏/也宜音匹亦反)
二十二年招我以弓○(弓音姑𢎞反讀如肱下與朋韻/恊或謂朋音如蓬繆矣詩小戎)
(虎韔鏤膺交韔二弓竹閔緄縢又閟宫朱英/緑縢二矛重弓弓皆與膺縢恊是其例也)
二十四年共也○(司馬温公訓儉文援此語曰共同也/言有徳者皆由儉來也孫奕據此語)
(讀為恭者/非更詳之)
二十七年將饑饑居疑反又音機(居疑即機之反切重/言非也文十六年大)
(饑音飢一音機其誤亦同釋文/中此類甚多後亦不復煩舉)
二十八年註廣一尺廣古曠反(廣音古晃反後如廣/里廣丈之類並放此)註
長尋長直亮反(長如/字)
三十二年註肄也肄音四又以二反(以二反是其音四/者乃肆字耳説文)
(肄作□習也肆作肆極陳/也今字書肄肆或相亂)
閔公元年霸王王于況反(王如/字)
二年使守守手又反(古音惟太守之守或讀如狩又廵/狩字亦作守餘並依字讀今釋文)
(於傳中守字多/音手又反非也)註能逺逺于萬反(逺于/願反)朝夕朝如字又
張遥反(朝旦之朝本字也朝覲之朝借用也此云如字/即張遥反不當重説也文十三年傳繞朝音與)
(此同/皆誤)
僖公元年分災分甫問反又如字(曲禮分毋求多釋/文音扶問反是也)
二年註抄晉抄初教反又楚稍反(楚稍反是也/説文作鈔)
四年乘而乘䋲證反(乘如/字)卓子卓吐濁反(卓讀/如字)辯焉辯
兵免反(辯平/免反)
五年遂登觀臺以望而書禮也臺以望絶句(而書/絶句)均服
均如字(周禮黼純鄭司農云純讀均服之均/依其説則均當音準盖傳讀之異)之旂(劉攽/曰司)
(馬温公論九旗之名旗與旂相近緩急何以區别詩夜/向晨言觀其旂左傳龍尾伏晨取虢之旂以此驗之旂)
(當為芹音周人語轉為旗耳亦如關中以中為蒸音為/萋也今案説文旂从斤得聲當為芹無疑後人音渠希)
(切非/也)
六年衰絰絰直結反(十五年衰絰音/大結反是也)
七年疵瑕疵似斯反又疾移反(疵才/咨反)
九年註釗釗古堯反又音昭(音昭/是)
十四年背施施式䜴反注及下施毛同(施毛之施/讀如字)
十五年註中女中丁仲反(中直衆反後言中子/中男之類皆放此)責言責
側介反又如字(如字/是)先君之敗徳及可數乎先君之敗
徳及絶句一讀及可數乎(一讀/是)
十七年註公子潘潘判丹反(潘鋪/官反)
十八年不勝勝音升又升證反(升證/反是)
二十二年註近也近如字又附近之近(附近之/近是也)
二十三年委質質如字(質音致説/見前卷)曹共公聞其駢脅欲
觀其裸浴薄而觀之欲觀絶句一讀至裸字絶句祼力
果反薄如字(國語注云薄簾也一讀是也祼魯果反薄/從國語舊注則如字若依杜解薄為迫則)
(當音/愽)註湔也○(江南有濽子旦切山東言湔子見/反通俗文旁沾曰湔説文汙灑也)
二十四年註質信質音致(質讀如字成十一年/傳齊盟以質信也)註畏為
為于偽反(為如/字)鄂不不方九反(不今逋/骨反)
二十五年註掘地掘其勿反又其月反(其勿當作渠勿/其月當作渠月)
二十七年貫三人耳貫音官又古亂反(古亂/反是)
二十八年棺棺古患反一音官(當作古玩反然/音官義亦自足)糾逖逖
敕歴反(逖他歴反俞琰曰閩音以敕為惕今案釋文/凡他惕二字多作敕信其為方音之譌也)祁
瞞瞞莫干反(瞞莫/官反)為解解户賣反又古買反(古買/反是)舍此
舎音捨(舎或音釋禮釋菜作舎菜古字通此云舎此/三者文六年傳臾駢曰釋此三者其義一也)
三十二年悖心悖必内反(毛晃曰陸徳明釋文顔師古/注漢書悖並音布内反皆誤)
(惟韻畧作蒲昧反是今案此必内反與布内反/一也集韻以悖入背字下盖亦踵釋文之誤)
三十三年奉我奉扶用反(奉古音扶勇反今/俗讀皆扶用反)
文公二年註藻梲梲章悦反(梲音拙/朱劣反)轅選選息兖反(選/須)
(兖/反)
三年嘉樂嘉户嫁反樂如字(嘉詩作假毛傳云假嘉也/此傳及中庸引詩作嘉孔)
(疏並云嘉美宜讀如字樂音/洛襄二十六年嘉樂與此同)
五年沈漸漸似亷反(漸慈亷反/今書作潜)
六年殄瘁瘁似醉反(襄二十六年殄瘁/音在醉反是也)
十年强死强其丈反(孔䟽云强健也無病而/死依其説則强讀如字)
十一年註其處處昌吕反(處昌/慮反)
十二年未憗憗魚覲反又魚轄反(注云憗缺也䟽云今/人猶謂缺為憗盖與)
(齾同音則魚轄反是也郭忠怒曰/憗有牛吝五八二翻俗别為憗)薄諸河薄蒲莫反(薄/音)
(博孫/奕讀)
十三年註劉累累劣彼反(累魯/水反)
十五年註率多率所類反(率朔律反下/率其屬同)註等差差初佳
反又初宜反(初宜/反是)相畏相息亮反又如字(如字/是)
十六年蚡冒冒莫報反(史記楚世家注/冒一音亡北反)註傳車傳丁戀
反(成五年以傳音/中戀反是也)
宣公二年犀兕兕徐履反(成十四年兕觥/音辭姊反是也)盛服盛音成
(盛時/正反)註䕃翳䕃音隂又於鴆反(於鴆/反是)
四年汰輈汰他末反(昭二十六年汰輈/音他逹反是也)
六年其貫貫古患反(貫古亂反/説見前卷)
十一年註行也行下孟反(行如/字)復封復扶又反(復如/字)
十二年勦民勦初交反徐子小反(徐音是初交反者勦/説之勦也字同而義)
(則異/矣)註旌識識申志反又音志(音志是申志反非也漢/書劉向傳不可不識顔)
(師古音式志/反誤與此同)註無彊彊居良反(注言成無彊之業者盖/言莫彊乎武王之業也)
(彊其/良反)楚重註重輜重也重直勇反又直用反注上重字
同重也直用反(三重字一義/並音直用反)號申叔號徐户到反一音
戸刀反呼也(凡號呼之號户刀反號令號召之號户到/反此號申叔當從户刀反為是襄十九年)
(號之/同)
十三年我説註以説我説如字又音悦以説音悦又如
字(二説字一也互/音秪為煩猥)
十四年宋聾聾力工反(僖二十四年聾/音鹿工反是也)窒皇窒直結反
(案䟽云窒皇與荘十九年絰/皇義同宜如彼音田結反)
十六年折爼折之設反(程大昌曰折當音舌/言破碎也其義良是)
十八年註解緩解佳買反(解下/買反)
成公二年繁纓繁步干反(繁蒲官反哀二/十三年旌繁同)推車推昌誰
反又他回反(他回反是後言推之推而/下之親推之之類皆放此)若之何其以病
敗君之大事也病字絶句(病字連/下為句)辟女子辟音避一音
扶亦反(辟與闢通下五年傳辟重同周禮/閽人為辟釋文音婢亦反是也)註難斥言難
乃旦反(難如/字)四王之王也五伯之霸也(楊用修曰王如/字下王音旺上)
(伯字入聲下/霸字去聲)註竟也竟如字又音境(音境/是)而爭爭爭鬬
之爭(爭音諍/説見後)自為為于偽反又如字(如字/是)
三年鄤鄤亡袁反又莫干反(鄤謨/官反)
八年註差也差初賣反又初佳反(初佳/反是)妃耦耦苦口反
(當作五/口反)君後後如字徐音胡豆反(徐音/是)
九年重勤重直勇反又直用反(直用/反是)浹辰浹子恊反徐
音子荅反(徐音是浹猶匝也淮南子注從/子至亥為一匝今俗語猶如此)
十二年好惡好惡並如字又上呼報反下烏路反(依後/二反)
(義勝襄十/一年同)為民為于偽反又如字(如字/是)
十四年敗焉敗必邁反(敗焉以自敗為/文宜讀如字)不内内如字徐
音納(徐音是後凡言弗/内内之者皆放此)酌飲酌市略反又張略反(張畧/反是)
(義與/勺通)
十六年覆之覆徐敷目反一音扶又反(一音/是)復從從徐
子容反或如字(如字/是)輕窕窕勑彫反又勑弔反(窕他彫/反又他)
(弔/反)註喧嘩嘩本又作譁音華(嘩呼/爪反)折軾折之設反又市
列反(市列反是後凡折軫折股/折肱折其齒之類皆放此)以伯伯如字又音霸(音/霸)
(是/)食粟食舊如字對上句應作嗣音(如字/是)
十七年祝宗祝之又反(祝之/六反)
十八年以間間如字又間厠之間(間厠之/間是也)台谷台勑才
反(台他/來反)
襄公二年註復憂復扶又反下文將復復會同(將復之/復音扶)
(目反孟子有復/於王注復白也)
三年為諂諂他檢反(當作敕/檢反)禮食食音嗣又如字(如字/是)
四年間陳註間缺間陳間厠之間注間音閑又間厠之
間又如字(二間一義並/音間厠之間)
五年覿鄫覿直歴反(覿徒/歴反)私積積子賜反(積資昔反九/年積聚同)
七年後衞君後如字徐胡豆反(上注文臣後君音胡豆/反又云下文不後寡君)
(同此後字既無異義而獨音如字/一簡之中頓相乖違良所未曉)
八年悉索索悉各反一音所百反(一音是説/見前卷)
九年出内内如字徐音納(徐音/是)姜曰亡亡如字讀者或
音無(如字不成義/理音無是也)以爭爭爭鬬之爭又如字(凡爭鬬之/爭本字也)
(平聲諌爭之爭借用也去聲/今云爭鬬又云如字未詳)
十年上者三三息暫反又如字(如字/是)著雍著徐都慮反
(都當為諸/字之誤也)霍人○(史記樊噲傳自霍人以往張守節云/霍人當作葰人地理志葰人縣屬太)
(原郡葰音瑣/又山寡反)
十三年難其難乃旦反或如字(如字/是)不習則増修徳而
改卜不習則増絶句一本無増字則連下為句(有増字/亦連下)
(為句若云不習則増斯於文義難通矣釋文之意/但取上文祥習則行行與増韻恊故强斷之非也)
十四年註中分中丁仲反又如字(如字/是)庾公差差初佳
反徐初宜反(孟子作庾公斯斯差/聲相近徐音近是)羔袖袖一本又作褎在
又反(袖似又反古字/作褎一本是也)
十五年易淫樂易以䜴反輕也(傳云以千乘之相易淫/樂之矇猶言以五男易)
(一女矣當為更易/之易音羊益反)
十八年必斾斾步盖反(斾步/昧反)脫歸脫敕括反(脱他/活反)蟲牢
牢力刀反(二十三年牢成/音魯刀反是也)
十九年仰膏雨焉若嘗膏之膏雨如字徐古報反膏之
古報反又如字(二膏一也/皆讀如字)傳食食音嗣(食如/字)工僂僂力
侯反(僂郎/侯反)蹷蹷其月反一音居月反(當從居月反昭二/十三年推而蹷之)
(一音厥是也漢書賈誼/傳蹷六國蘇林亦音厥)
二十一年註弑殺殺申志反又如字(申志反則亦當讀/如弑於文為重宜)
(如字/讀)
二十三年知不集知音智又如字(如字/是)註閉著著陟略
反(别本作直/畧反是也)
二十四年薳啓彊彊其良反又居良反(居良反是古字/彊與疆通顔師)
(古匡繆正俗云案買誼新書衛侯朝于周周行人問其/名曰辟彊周行人曰啟彊辟彊天子之號也諸侯弗得)
(用如賈生此説辟當音開闢之闢彊當音疆場之疆楚/有薳啟彊即其例也今案賈説本於韓非子見外儲説)
(右/篇)註閱數閱音決(桓六年大閲/音悦是也)
二十五年處守註守國處守手又反守國如字或手又
反(二守一義而/異音非也)纍纍類悲反(纍倫/追反)町町徒頂反(町他/頂反)跳
此跳直彫反(跳徒/彫反)
二十六年頷之頷户感反(頷五感反其音户感/反者顋也面黄也)雩婁婁
如字如淳音樓(婁樓同音釋文於婁字皆音力侯反其/讀近留故與樓異獨僖十八年訾婁音)
(郎鈎反/是也)為請為于偽反又如字(如字/是)
二十七年難之難乃旦反(難之及下難吾/助女並如字)夫能夫如字
或音扶(音扶/是)垂隴隴力勇反(隴魯/勇反)
二十八年註之宿音秀(釋名曰宿宿也星各止宿其處/也馬永卿曰二十八宿謂之二)
(十八舍又謂之二十八次次舎皆有止宿之意今乃音/秀此何理也洪邁曰宿當讀如本音説苑辨物篇云二)
(十八星謂之宿者日月五/星之所宿也其義昭然)惡之惡如字一音烏路反(一/音)
(是/)洎洎共器反字林已莅反(史記武紀水而洎之徐廣/音居器反與字林音同是)
(也/)註著崔著丁略反(著直/略反)
二十九年註以思思息嗣反下憂思同(思並/如字)樂而樂音
岳又音洛下而又何樂可以樂倣此(樂並/音洛)其與與如字
或音預(與音歟語辭/昭元年同)能紓紓直吕反徐音舒(徐音/是)
三十年愎愎彼力反(僖二十八年注剛愎此上二十/八年夫子愎並音皮逼反是也)
三十一年諄諄諄徐之閏反或一音之純反(一音是徐/音非也)
朝夕朝直遥反舊如字(如字/是)棣棣棣本又作逮直待反
(棣徒/戴反)
昭公元年註誹也誹芳畏反(誹妃/尾反)註之收收手又反又
如字(如字義通/不煩改音)是難難乃旦反(難如/字)註當身當丁浪反
(當如/字)姺邳○(邳字或作妚姓苑作娝/音鄙一音可否之否)常棣棣直計反(常/棣)
(大計反已見/僖二十四年)櫜甲櫜本或作衷丁隆反(衷陟/隆反)從兄從如
字又才用反(才用/反是)蔡蔡叔上蔡字音素葛反(定四年蔡/蔡叔音素)
(逹反/是也)造舟造七報反(造才早反/説見前卷)註日景景如字又於領
反(於領反是即古影/字也葛洪加彡)愒日愒苦盖反(愒去例反/説見前卷)惡之惡
如字又烏路反(烏路/反是)註思慮思息利反(思如字/新兹反)
三年為此為于偽反(為如/字)數於數所具反徐所主反(徐/音)
(是説見/前卷)
四年不殆殆直改反(殆蕩/亥反)紂作紂直救反(當作直/九反)觀於
觀古亂反又如字(如字/是)註叔孫婼婼敕略反(婼徐邈讀/曰釋公羊)
(傳作叔孫舎古字釋與舎通徐音近之又案漢書婼羌/音而遮反疑此婼字音亦當如之而舎則音捨舎婼聲)
(亦相/近也)
五年思莫思息吏反一音如字(一音/是)遺守遺唯季反(遺/夷)
(佳反/餘也)鵲岸岸五旦反(岸五/亂反)馮怒馮皮冰反(荘子侅逆於/馮氣釋文云)
(馮音憤憤滿/也與此不同)
六年採樵樵似遥反(桓十二年採樵/音在遥反是也)
七年數紂數色具反又色主反(色主/反是)惡之惡之如字或
烏路反非也(烏路反是/説見前)間晉間如字(間晉當音間厠之/間僖三十年及文)
(七年/皆有)蕞爾蕞在最反(蕞徂/最反)
八年註大數數色主反(數所/具反)
九年戎焉焉於䖍反又如字(如字/是)水妃妃方非反一音
配(下註妃合音配則此亦同音太𤣥/註引傳作火水□也□古妃字)註勸樂樂如字又
五教反一音洛(音洛/是)
十年靈姑銔銔扶眉反又音㔻(音㔻/是)註自勝勝音升(勝/升)
(證/反)
十一年註棄捐捐以專反(捐余/專反)註復於復扶又反(復如/字)
著定著張慮反徐治居反(漢書五行志引此/文顔音直庶反)
十二年塴禮家作窆徐驗反義同(俞琰以徐驗反為誤/今案僖三十二年注)
(殯窆棺也釋文音彼驗反此徐字即彼字文相近/而譌耳又周禮鄭注謂窆讀如慶封汜祭之汜)深思
思息嗣反(思如/字)供養供九用反養餘亮反(供居容反養/以兩反䟽云)
(供給長養/之是也)杞乎杞音紀(杞音/起)潘子潘普干反(潘鋪/官反)八索
索所白反(索依賈逵張衡説則昔各反孔/安國説則所白反未知孰是)
十五年逺於逺于萬反又如字(如字/義勝)
十六年之難難乃旦反又如字(如字/是)惡識惡烏路反(惡/音)
(烏/)
十七年註鶻鵰鵰陟交反又陟留反又音彫(鵰字誤爾/雅郭璞注)
(引杜此注又作鶻/鵃陟留反是也)其與與如字又音預(與音歟/語辭)
十九年註贛榆贛古弄反如淳音耿弇反(漢書地理志/贛榆顔注贛)
(音紺/是也)
二十年與乘與音預又如字(如字/是)注阿比也(比音毗/至反)疥
遂痁疥舊音戒梁元帝音該字當作痎兩日一發之瘧
也後學之徒僉以疥字為誤案傳例因事曰遂若痎已
是瘧疾何為復言遂痁乎(顔之推曰説文痎二日一發/之瘧痁有熱瘧也齊侯之病)
(本是間日一發後漸加重遂頻日熱發也今北方猶呼/痎瘧音皆而世間傳本多以痎為疥俗儒就為通云病)
(疥令人惡寒變而成瘧此臆説也疥癬小疾寧有轉作/瘧乎今案孔䟽引梁人袁押之説亦謂疥當為痎又素)
(問云夏傷於署秋為/痎瘧注云痎老瘧也)
二十一年可藉死而不能送亡君請待之而不能送亡
君絶句(送亡絶句君字/屬下説見前卷)
二十二年説之説如字又音悦(音悦是説/見前卷)註欲位一本
位作立(作立/是也)註北芒芒音亡(芒音忙説/文作邙)
二十三年蹷之蹷其月反又音厥(音厥/是)
二十四年陽不克莫將積聚也陽不克莫絶句(據杜注/云陽氣)
(莫然不動乃將積聚莫字似宜屬下/邵文荘公曰陽不克句莫自為句)乘舟乘䋲證反又
如字(如字/是)
二十五年外野○(案此謠辭通章皆韻野字當叶音上/與反讀如墅詩魯頌駉駉牡馬在坰)
(之野其用韻與此同又楚詞霾兩輪兮縶/四馬云云嚴殺盡兮弃原壄壄古野字)乾侯○(侯音/胡與)
(踈襦/叶)饔人檀檀直丹反又市戰反(檀徒/丹反)郈孫以可勸郈
孫以可絶句勸勸公逐季氏也(郈孫以可/勸為句)註日冥冥亡
定反(冥暗也/音茗)
二十六年不勝衆勝音升又始證反(始證/反是)施之施如字
又始䜴反(始䜴/反是)
二十八年註逆著著中略反一音直略反(一音/是)鄔臧鄔
舊烏戸反又音偃案地名在周者烏户反隠十一年鄔留
是也在鄭者音偃成十六年戰于鄢陵是也在楚者於
建反又音偃昭十三年王沿夏將入鄢是也在晉者於
庶反太原有鄔縣唯周地者從烏餘皆從焉傳云司馬
彌牟為鄔大夫即太原縣也鄔臧宜以邑為氏於庶反
舊音誤(鄔之與鄢字體既别其音亦殊比而論之徒為/煩亂且既云太原有鄔縣矣又云唯周地者從)
(烏餘皆從焉自相乖/違良非後學所曉)忿纇纇立對反(纇盧/對反)
三十年徴過徴直升反(杜注云徴明也義與襄二十八/年徴過義略同宜如彼音張陵)
(反/)
三十一年臝臝力果反(臝魯/果反)
三十二年註知費費芳貴反(當作芳/味反)
定公二年敲之敲苦孝反又苦學反一曰口交反(口交/反是)
三年償馬償市亮反(償音常僖十五年傳不可償也彼/文恊韻則音市亮反於此自宜讀)
(如/字)
四年復怒復扶又反(復音/服)
八年註異强强其丈反(强如/字)捘捘子對反(毛晃曰陸音/誤當作祖寸)
(反/)咋咋仕詐反(咋側嫁反又側/格反説見前卷)註得脫脫徒活反又他
活反(他活/反是)
九年註雖説説音悦(說如/字)註若麟麟吕辛反(哀十四年/獲麟音力)
(珍反/是也)註所樂樂如字又五孝反(樂音/洛)曩者之難今又難
焉難乃旦反(難並如字言曩者登城/固難今相擊又難也)
十年兇懼兇音凶一音凶勇反(凶勇/反是)迋迋求徃反又古
況反(古況/反是)
十五年多取○(多讀如祗適也古祗字或作㩼省作多/襄二十九年傳祗見疏也正義之説備)
(矣/)
哀公元年註壘厚厚户豆反(厚胡/口反)
二年謀協以故兆詢可也謀協以故兆絶句(謀協句以/故兆屬下)
樸馬樸普卜反(樸匹/角反)麇麇丘隕反(注言麇束縛也當音/苦隕反字書或作麕)
(麇其丘隕反者羣也昭五年傳求/諸侯而麇至是已非束縳之義)
六年差車差所宜反(差又/宜反)
七年後宋後如字又户豆反(户豆/反是)不樂樂音岳一音洛
(音洛/是)
八年三遷三息暫反(三如/字)
十一年註别其田别如字一音彼列反(彼列反是也下/十二年注具列)
(其月以為/别與此同)
十四年要我要於妙反又一遙反(一遥/反是)註難以難乃旦
反下文及注同(難歟下文難子之難/義異此宜讀如字)
十五年寡君敢辭上介芋尹蓋對寡君敢辭上介絶句
(敢辭絶句上介屬下杜注云盖/陳大夫貞子上介其意自明)使之使所吏反又如字
(如字/是)
十六年夫有夫方于反或音扶(音扶/義勝)
十七年求令名者而與之始食焉求令名者絶句(求令/名者)
(而與之始/食焉為句)衷甸甸時證反説文作佃云中也(依説文當/音徒練反)
塞竇竇音豆(竇與窬通音/臾説見前卷)
二十一年不覺覺音角又古孝反(古孝反與下/蹈韻協是也)
二十三年註涿聚涿丁角反(二十七年涿聚/音中角反是也)
二十四年躗言躗户快反字林作㦣于例反(躗于嵗反/説文亦作)
(㦣或作讆三倉/于劌切詤言也)
二十五年註屈肘肘女九反(肘陟/栁反)從孫甥從如字又才
用反(才用/反是)
二十六年註子黚黚起亷反(黚其淹反/史記作黔)
　
　
　
　
　
　
　
　左傳附注卷五
欽定四庫全書
　左傳附注後録　　　　　明　陸粲　撰
傳文疑誤者三十有八(注䟽中已辨正/者不録下放此)
隠公八年諸侯以字為諡(諡字誤説/見附注)
桓公十七年日官居卿以厎日禮也日御不失日以授
百官于朝(郭定襄曰日官居卿以厎日其義迂晦不可/解禮也二字疑當在于朝之下或傳寫倒錯)
(也漢書律歴志于朝下有言告朔也四字顔師古曰劉/家本有此語今案此志上文方論告朔之義故以此語)
(終之乃劉歆論説之/辭非傳文也顔誤爾)
僖公十五年張脉僨興(杜注僨動也案僨僵也似非動/義疑當作濆湧也或作墳起也)
二十三年公子賦河水(杜注云逸詩義取河水朝宗于/海海喻秦今案國語韋昭注云)
(河當作沔字相似而誤也其/詩曰沔彼流水朝宗于海)
文公七年乃背先蔑而立靈公以禦秦師云云先蔑將
下軍先都佐之敗秦師于令狐(啖助曰上言背先蔑立/靈公明蔑在秦也次言)
(先蔑將下軍則是在晉也何其自相戾盖先蔑時為下/軍將而身在秦故致誤爾趙子常曰蔑既逆雍于秦則)
(必不肯將兵以拒秦苟已將兵拒秦/豈容復奔秦耶理無可通傳誤明矣)
十一年齊襄公之二年鄋瞞伐齊王子成父獲其弟榮
如(襄公字誤當作/恵公說見附注)
宣公三年石癸曰吾聞姬姞偶其子孫必蕃姞吉人也
后稷之元妃也(丘光庭曰石癸所言是論佶字之義字/當從人從吉後代改之從女若從女安)
(得吉人/之語乎)
十二年仲虺有言曰取亂侮亡兼弱也汋曰於鑠王師
遵養時晦耆昧也武曰無競惟烈撫弱耆昧以務烈所
可也(上言兼弱下言撫弱/疑撫即兼之譌耳)
成公五年山有朽壤而崩(壤國語作壊韋注云不言政/失所為而稱朽壊言遜也今)
(案壤壊二文相近故譌然/説文釋崩亦曰山壊也)
六年易覯則民愁民愁則墊隘(疑當作易覯則墊隘墊/隘則民愁説見附注)
七年以兩之一卒適吴舍偏兩之一焉(案杜注謂司馬/法百人為卒二)
(十五人為兩若如所言是卒大於兩傳文當云卒之一/兩不當云兩之一卒也舎偏兩之一焉此語亦難曉孔)
(疏亦云丘明為傳辭皆易/解此獨蹇澀或有誤文)
十三年能者養之以福(漢書律歴志引此文作養以之/福顔注之往也往就福也此下)
(孔疏亦云往適於福又云將身向福也疑舊本與漢志/同今本盖後人更定耳楊用修曰漢酸棗令劉熙碑猗)
(與明哲秉道之樞養以之/福惟徳之偶此亦可取證)
十六年子在君側敗者壹大(杜注云壹大謂軍大崩也/今案此文未明疑壹當作)
(益/)
十八年欲無犯時(四字與上文不類當/在後民無謗言之上)
襄公九年陳畚梮(當作梮字書梮土舉也字從木梮/㦸持也字從手漢五行志作輂)是
以日知其有天道也(日字/疑誤)
十四年若困民之主匱神乏祀(釋文云乏杞本或作之/祀誤也王若虚曰詳文)
(勢之字非誤而所謂困民之主者乃復可疑盖上言神/之主民之望下言百姓絶望社稷無主文皆相應不宜)
(於此獨以主字屬民或當作生今案國語虢文公云匱/神之祀而困民之財其文足與此相比作之為是又說)
(苑引此傳文作困民之性乏神之祀古字生性通周禮/辨五土之物生杜子春讀為性即其例也王説得之)
二十五年屈蕩為莫敖(杜注云宣十二年邲之役楚有/屈蕩為左廣之右世本屈蕩屈)
(建之祖父今此屈蕩與之同姓名史楠曰屈氏楚惟一/族非他姓之泛然者使出於其族而同名是不諱其祖)
(父也必/傳之誤)
二十七年匹夫一為不信猶不可單斃其死(此文難通/孔疏云匹)
(夫一為不信猶尚不可况國卿也不信/之人盡踣其死若依此説則其當作以)
三十一年繕完葺墻(李涪刋誤曰墻壊葺之而已何云/繕完此當是繕宇葺墻宇誤為完)
(也書曰峻宇雕/墻足以為比)𨽻人牧圉各瞻其事(杜注云瞻視客所/當得劉用熙曰瞻)
(當作/贍)我聞忠善以損怨(忠善新序作忠信是/也善乃信之譌耳)
昭公元年其何實非命(劉用熙曰實/疑適字之誤)
三年豈惟寡君舉羣臣實受其貺其自唐叔以下實寵
嘉之(舉當作與孔氏以為舉朝羣臣非也魯語臧文仲/告糴于齊曰豈惟寡君與二三臣實受君賜其周)
(公太公及百辟神祗實永/饗而頼之其文與此正同)
五年君將以親易怨(疑作以/怨易親)
六年徐儀楚聘于楚(説文作徐䣡楚云䣡臨淮徐地徐/鍇繫傳曰杜預但言儀楚徐大夫)
(不言䣡是地名據許慎所言則楚是其名䣡是所食/之邑然則當後漢時春秋傳文儀楚作此䣡字也)
七年説也為身無義而圗説(此語難曉疑/有剩少錯誤)叔父陟恪(詩/大)
(雅文王陟降朱傳引此/文云恪者降字之誤)
十二年供養三徳為善(三當作二二徳者即上文忠與/共是也杜注以洪範正直剛克)
(柔克者當之與上文/不相蒙直强説耳)形民之力而無醉飽之心(形家語/作刑説)
(見附/注)
二十一年華氏居廬門以南里叛(依經文當作居/廬門南里以叛)
二十三年吴大子諸樊入郥(孔陸皆云諸樊字誤今案/史記楚世家說此事以為)
(公子光/是也)
定公八年魯人聞余出喜於徴死(杜注云徴召也陽虎/召季氏於蒲圃將殺)
(之今得脱必喜故言喜于召死今案上文林楚曰陽虎/為政魯國服焉違之徴死此陽虎自言當云魯人聞余)
(出喜於脱死不當云/徴死也徴字誤耳)
哀公元年器不彤鏤(彤當作彫文相近而譌也/家語車不彫幾器不彫鏤)
六年潛師閉塗(列女傳/作閉壁)
十年吴延州來季子救陳(啖助曰左氏事迹倒錯者甚/多此季子帥師當在前數十)
(年由作傳之人采舊説既多故不免有所交錯劉敞曰/推驗季子之年僅百嵗矣以彼清髙寧貪將亂國之兵)
(者耶似異時事/傳附著為説耳)
十一年有子曰就用命焉(劉敞曰有子當為/子有冉求字也)
二十七年大國在敝邑之宇下(當云敝邑在大國之宇/下文顛錯耳昭十三年)
(衛屠伯謂叔向曰衛在/君之宇下此其例也)
衍脱者一十有六
荘公二十二年有山之材而照之以天光於是乎居土
上故曰觀國之光利用賓于王(下云庭實旅百奉之以/玉帛天地之美具焉故)
(曰利用賓于王則此不當重説/劉用熙以此五字為衍文是也)
僖公十五年子金教之言曰朝國人而以君命賞(云教/之足)
(矣又加言字/贅也疑衍)
三十二年爾何知中夀爾墓之木拱矣(此文意頗不屬/疑中夀上下有)
(脱/字)
文公七年此諺所謂庇焉而縱尋斧焉者也(楊用修云/一本焉下)
(有斯之二字唐人文集引此云䕃其樹者不折其枝庇/焉而縱尋斧焉以斯之可乎此説未知然否録以備考)
宣公十七年昔者諸侯事吾先君皆如不逮舉言羣臣
不信諸侯皆有貳志(不逮與下舉言意/不屬當有闕文)
成公二年若苟有以藉口而復於寡君(一本無若/字是也)
十三年我寡君是以有令狐之㑹(杜注云宜言寡人稱/君誤也今案上文云)
(我是以有令狐之役我是以有河曲之戰我是/以有輔氏之聚此準上例則寡君當為衍字)
襄公六年晏弱圍棠十一月丙辰而滅之(衍而/字)
十九年圭媯之班亞宋子而相親也士子孔亦相親也
(案此云亦相親也不言所親何人下文云司徒孔實相/子革子良之室杜注云與二父相親故相助其子然則)
(士子孔之上當脱/子然子孔四字)
二十九年為之歌鄭曰美哉其細已甚民弗堪也是其
先亡乎(杜云美其有政治之音譏其煩碎知不能久今/案鄭無裦辭與下文陳同美哉二字當為衍文)
(史記/無)
三十一年其下畏而愛之(準上文此下宜有/則而象之四字)
昭公元年將㑹孟子餘(㑹下脱/祭字)
五年離火也艮山也離為火火焚山山敗(劉用熙曰離/為火三字於)
(上下文不通/貫疑衍文也)
二十年是以鬼神不饗其國以禍之(衍之/字)
哀公四年諸大夫恐其又遷也承(胡氏以承為衍文是/也杜訓為懲直强解)
(耳/)
十六年晉人使諜於子木請行而期焉(此語不可曉疑/而字衍杜注云)
(請行襲鄭之/期也亦難通)
重出者六
宣公九年孟獻子聘於周王以為有禮厚賂之　成公
十三年公如京師宣伯欲賜請先使王以行人之禮禮
焉孟獻子從王王以為介而重賄之(此本一事傳文異/辭傳遂兩處説之)
(耳國語記宣伯與/獻子事其文加詳)
襄公九年冬十月諸侯伐鄭云云門于剸門云云門于
師之梁云云門于北門云云　晉人不得志於鄭以諸
侯復伐之十二月癸亥門其三門(程端學曰既伐鄭而/同盟矣晉人亦言姑)
(盟而退修徳息師而來終必獲鄭矣無縁即於此時再/伐鄭也啖助曰此誤重說也古史或有用周正者或有)
(用夏正者故有兩月不同作傳/者承二國舊史之文遂兩載之)
襄公二十六年宋大子痤美而狠合左師畏而惡之寺
人惠牆伊戾為大子内師而無寵楚客聘于晉過宋大
子請野享之伊戾請從至則欿用牲加書徴之而騁告
公曰大子將為亂既與楚客盟矣問諸夫人與左師則
皆曰固聞之公囚大子云云乃縊而死佐為大子　昭
公六年宋寺人栁有寵大子佐惡之華合比曰我殺之
栁聞之乃坎用牲埋書而告公曰合比將納亡人之族
既盟于北郭矣公使視之有焉遂逐華合比合比奔衛
於是華亥欲代右師從而為之徴曰聞之久矣公使代
之(案此兩寺人皆當平公之世皆坎用牲埋書以譖人/皆有一人為之徴事絶相類疑亦有交互而混亂者)
二十七年齊慶封來聘其車美孟孫謂叔孫曰慶季之
車不亦美乎叔孫曰服美不稱必以惡終美車何為叔
孫與慶封食不敬為賦相鼠亦不知也　二十八年慶
封來奔獻車於季武子美澤可以鑑展荘叔曰車甚澤
人必瘁宜其亡也叔孫穆子食慶封慶封汜祭穆子不
説使工為之誦茅鴟亦不知(此一慶封耳車美而見譏/也食而不敬也賦詩而不)
(知也何其同也盖/本一事重説耳)
昭公十二年鄭簡公卒將為葬除及游氏之廟將毁焉
子大叔使其除徒執用以立而無庸毁曰子産過女而
問何故不毁乃曰不忍廟也諾將毁矣既如是子産乃
使辟之　十八年鄭子産為火故簡兵大蒐將為蒐除
子大叔之廟在道南其寢在道北使除徒陳於道南廟
北曰子産過女而命速除乃毁於而向子產朝過而怒
之除者南毁子産及衝使從者止之曰毁於北方(劉敞/曰此)
(兩傳實一事也魯鄭異國説者不同或謂葬時事或謂/蒐時事而左氏則兩記之何以明其然耶其忸忕小數)
(而不知已非子大叔事也前既不忍毁以/為恵矣俄而又自隳之亦非子産事也)
三十二年冬十一月晉魏舒合諸侯之大夫于狄泉尋
盟且令城成周魏子南面衛彪傒曰魏子必有大咎干
位以令大事非其任也
定公元年春王正月晉魏舒合諸侯之大夫于狄泉將
以城成周魏子莅政衛彪傒曰將建天子而易位以令
非義也大事奸義必有大咎魏子其不免乎(啖助曰此/重説也一)
(本用夏正一本用周正以此誤也據前已言魏子/南面彪傒譏之此又重言與前不異故知必重也)
　
　
　
　
　
　
　
　
　
　
　左傳附注後録
