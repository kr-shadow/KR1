#+TITLE: 書儀-宋-司馬光
#+DATE: 2016-06-11 12:20:26
#+SOURCE: github.com/kanripo/KR1d0088 master c06435a8                
欽定四庫全書　　　　經部四
　書儀目錄　　　　　　禮類六(雜禮書之屬/)
　　卷一
　　　表奏
　　　公文
　　　私書
　　　家書
　　卷二
　　　冠儀
　　卷三
　　　㛰儀上
　　卷四
　　　㛰儀下
　　卷五
　　　喪儀一
　　卷六
　　　喪儀二
　　卷七
　　　喪儀三
　　卷八
　　　喪儀四
　　卷九
　　　喪儀五
　　卷十
　　　喪儀六
欽定四庫全書　　　　經部四
　書儀　　　　　　　　禮類六(雜禮書之屬/)
　　提要
　　(臣/)等謹按書儀十卷宋司馬光撰考隋書經籍志
　　謝元有内外書儀四卷蔡超有書儀二卷以至王
　　　　宏王儉唐瑾皆有此著又有婦人書儀八卷
　　　　僧家書儀五卷盖書儀者古私家儀注之通
　　　　名崇文總目載唐裴茞鄭餘慶宋杜有晉劉
　　　　岳尚皆用斯目光是書亦從舊稱也凡表奏
　　　　公文私書家書式一卷冠儀一卷婚儀二卷
　　　　喪禮六卷朱子語録胡叔器問四先生禮朱
　　　　子謂二程與横渠多是古禮温公則大抵本
　　　　儀禮而叅以今之所可行者要之温公較穏
　　　　其中與古不甚逺是七分好又與蔡元定書
　　　　曰祭禮只是於温公書儀内少増損之云云
　　　　則朱子固甚重此書後朱子所修祭儀為人
　　　　竊去其稿不傳則此書為禮家之典型矣馬
　　　　端臨文獻通考載其父廷鸞之言謂書儀載
　　　　婦入門之日即拜先靈廢三月廟見為非禮
　　　　引朱子語録以為惑於陳鍼子先配後祖一
　　　　語又謂檀弓明載殷練而袝周卒哭而袝孔
　　　　子善殷而云周已戚書儀載袝廟在卒哭後
　　　　於禮為太遽案杜預左傳注謂逆婦必先告
　　　　廟而後行故楚公子圍稱告荘共之廟鄭忽
　　　　先逆婦而後告廟故謂先配而後祖其事與
　　　　廟見無闗光未必縁此起義又古者三月廟
　　　　見乃成為婦故有反馬之禮有未及三月而
　　　　死則仍歸塟母家之禮後世於親迎之日即
　　　　事事成其為婦三月之内設有乖忤斷不能
　　　　離婚而逐之設有殀折斷不能舉柩而返之
　　　　也何獨廟見之期堅執古義乎至於殷練而
　　　　袝孔子善之其說雖見檀弓考宋史禮志所
　　　　載袝廟之儀實從周禮國制如是士大夫安
　　　　得變之亦未可以是咎光也他如深衣之制
　　　　朱子家禮所圖不内外掩襲則領不相交此
　　　　書釋曲祫如矩以應方句謂孔疏及後漢書
　　　　馬融傳注所說似於頸下别施二衿映所交
　　　　領使之正方如今時服上領衣不知領之交
　　　　㑹處自方疑無他物云云闡發鄭注交領之
　　　　義最明與方言衿謂之交郭璞注為衣交領
　　　　者亦相符合較家禮所說特為詳確斯亦光
　　　　考禮最精之一証矣禮記大全檀弓忌日不
　　　　樂條下載劉璋之說引司馬氏書儀忌日則
　　　　去華飾之服薦酒食云云此本無之然此本
　　　　首尾完具尚從宋本翻雕不似有所闕佚者
　　　　或劉璋偶誤記歟乾隆四十六年五月恭校
　　　　上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官　(臣/)　陸費墀
欽定四庫全書
　書儀卷一
　　　　　　　　　　　宋　司馬光　撰
　表奏
　　表奏
元豐四年十一月十二日中書劄子據詳定官制所修
到公式令節文
　　表式
臣某言(云云/)臣某誠惶誠懼(賀則云誠懽誠/忭後辭末准此)頓首頓首
辭(云云/)謹奉表稱　謝以　聞(稱賀同其辭免恩命及/陳乞不用狀者亦准此)
臣某誠惶誠懼頓首頓首謹言
　　　　年月　日具位臣姓　　名　上表
　右臣下奏陳皆用此式上東宫牋亦倣此但易頓首
　為叩頭不稱臣命婦上皇太后皇后准東宫牋稱妾
　　奏狀式
某司(自奏事/則具官)　(貼黄節/狀内事)
　　某事(云云/)　(若无事因者於/此便云右臣)
　右(云云/)　(列數事則云/右謹件如前)謹録奏
　聞謹奏(取㫖者則云/伏候  勅旨)
　　　　乞降付去處(貼黄在/年月前)
　　　年月　日具位臣姓名(有連書官即/依此列位)狀奏
　右臣下及内外官司陳叙上聞者並用此式在京臣
　竂及近臣自外奏事兼用劄子前不具官事末云取
　　進止用牓子者惟不用年不全幅不封餘同狀式
　皆先具檢本司官畫日親書付曹司為案(本官自陳/事者則自)
　(留其/案)
　公文
　　申狀式
某司(自申狀則具/官封姓名)
　某事(云云/)　(有事因則前具其事/无所因則便云右某)
　右(云云/)謹具狀申(如前列數事則云/右件狀如前云云)某司謹狀(取處/分則)
　　　　(云伏候/指揮)
　　　　年月　　日具官封姓名(有連書官則/以次列銜)狀
　右内外官司向所統屬並用此式(尚書省司上門下/中書省樞密院及)
　　　　(臺省寺監上三省樞密院省内諸司/并諸路諸州上省臺寺監並准此)
　　牒式
某司牒　某司(或某/官)
　　某事(云云/)
　牒(云云/)　(若前列數事則云/牒件如前云云)謹牒
　　　　年月　　日　　牒
　　　　列位(三司首判之官一人押/樞密院則都承㫖押)
　右門下中書尚書省以本省樞密院以本院事相移
　(並謂非/被受者)及内外官司非相管隷者相移並用此式諸
　司補牒亦同惟於年月日下書書令史名辭末云故
　牒官雖統攝而無狀例及縣於比州之類皆曰牒上
　(寺監於御史臺秘/書殿中省准此)於所轄而無符帖例者則曰牒某
　司不闕字(尚書省於御史臺祕書殿中省及諸司於/臺省臺省寺監於諸路諸州亦准此其門)
　(下中書省樞密院於省内諸司臺省寺監官/司辭末云故牒尚書省於省内諸司准此)
　私書
　　上尊官問候賀謝大狀
具位姓　某
　右某(述事/云云)謹具狀　上問　尊候(申賀上/謝隨事)謹狀(舊云/謹錄)
　　(狀上牒件狀如前謹牒狀未姓名下亦云牒此葢/唐末屬寮上官長公牒非私書之體及元豐改式)
　　(士大夫亦/相與改之)
　　　　年月　　　日具位姓　某　狀
(封/皮)狀上　某位　具位姓　某謹封(重封上顯云狀上某/所某位下云謹重封)
　　與平交平狀
具位姓　某
　右某啓(述事/云云)謹奉狀　起居(陳賀陳/謝隨事)㐲惟
　照詧謹狀
　　　　　　月　　日具位姓　某　狀
(封/皮)用靣簽(某/位)具位姓　某　謹封(重封題與大狀同後/封皮重封皆准此)
　　上書
月日具位某頓首再拜上書某位執事(此上尊官之儀/也稍尊則云閣)
(下平交則云謹致書某位足下凡閣下謂守黄閣者非/宰相不當也而末俗競以虚名相尊今有謂宰相為閣)
(下則必怒以為輕而今人非平交不可施/矣此無如之何且須從俗此下述事云云)不宣某頓首
再拜
某位執事
　　啓事
具位姓　某
　右某啓(述事/云云)謹奉啓事陳聞(陳賀陳/謝隨事)伏惟
　尊慈俯賜　鑒念不宣謹啓
　　　　月　　日具位姓　　某　　啓上
(封皮用/靣簽)某位　具位姓某啓上謹封(前上書封皮/改啓為書字)
　　上尊官時候啓狀
　　　(裴書儀僚屬典吏起居官長啓狀止如此无如/公狀之式者裴文有四海吉書分五等以父之)
　　　(執友疎屬尊親受業師為極尊年紀髙於已或/職掌稍髙及姊夫妻兄之屬為稍尊齒爵相敵)
　　　(者為平懷年小於已官卑於已及妻弟妹夫為/稍卑先曾服事及弟子之類為極卑今以裴之)
　　　(啓狀為大書四海吉書為書小簡及平日往來/手簡而微為増損以叶時宜以齒爵極逺者為)
　　　(尊官與極卑不甚相逺者為稍卑改平懷為平/交又今人與尊官書多為三幅其辭意重複殊)
　　　(无義理凡與人書所以為尊敬者在於禮數辭/語豈以多紙為恭耶徒為煩冗而不誠不足法)
　　　(也/)
某啓晷度推移日南長至(此冬至之儀也正旦則云元/正啓祚萬物惟新月朔及非)
(時起居則各用其月時/候如孟春猶寒之意)伏惟　某位膺時納祐與　國
同休(正旦同月朔及非時起/居則云尊體起居萬福)某即日蒙　恩事役所縻
(有官則云/職業有守)未獲趨拜　門庭伏乞　上為　廟朝善保
　崇重下誠不任詹　依懇禱之至謹奉狀陳賀(月朔/及非)
(時起居則改/陳賀為㕘候)不宣謹狀
　　　　月　　日具位姓　　某　　狀上
某位(座前或云執事執政則云台座執政雖有世契亦/不敢叙他人父執則云從表姪上某位幾丈師則)
(云門生上某位先生非平交/不可稱其字後手啓准此)謹空
(封/皮)謹謹上　某位(座前或台座/皆如狀中)具位姓　某　狀封
　　上稍尊時候啓狀
　　　(平交改卑情不任勤禱之至為用慰/勤懷閣下為足下无謹空自餘同)
某啓(時候/如前)伏惟　某位膺時納祐罄無弗宜(月朔及非/時起居則)
(云尊體/萬福)某即日䝉　免未由　覲展伏冀　順時善加
　保養卑情不任勤禱之至謹奉狀陳賀(非時起居改/陳賀為㕘候)
不宣謹狀
　　　　月　　日粗銜姓　　某　　狀上
某位(閣下或云侍史或云左右或云足下若有契素/則云從表弟上某位幾兄後稍尊手啓准此)謹
空
(封/皮)狀上　某位(閣下/)　粗銜姓　　某　　謹封
　　與稍卑時候啓狀(極卑止有手簡/及委曲无啓狀)
某啓(時候/如前)恭惟　某位膺時納祐罄無弗宜(月朔及非/時起居則)
(云動止/萬福)某即日幸如宜未由　展奉惟冀　順時善加
　保愛用慰逺懷謹奉狀不宣謹狀
　　　　月　　日(若有事素/則云從表)粗銜姓　某　狀上
某位(若有事素/則云幾弟)
(封/皮)狀上　某位　粗銜姓　　某　　謹封
　　上尊官手啓(書中小簡亦同但紙尾有日/无月去謹奉啓及謹空字)
某惶恐頓首再拜(述事/云云)謹奉啓不備(備具宣悉據理亦/同但世俗有此分)
(别今須/從衆)某惶恐頓首再拜
某位(座前執政/則云台座)月日謹空
(封/皮)謹謹上　某位(座前台座/如啓中)　　某　　啓封
　　别簡
某啓(或云再啓或云/又啓述事云云)　某頓首再拜
　　上稍尊手啓(書中小簡及/别簡如大官)
某再拜(述事/云云)謹奉啓不宣　某再拜
某位(閣下或云侍史或云左右/若其人知州府則云鈐下)月日
(封/皮)啓上　某位(閣下等/如啓中)　　　某　謹封
　　與平交手簡(書中小簡同别簡/直述事末云頓首)
某啓(述事/云云)不宣　　某頓首
某位(足下或/云左右)　日
(封/皮)手啓上(或止云/啓上)　某位　　　某　　謹封
　　與稍卑手簡(書中小簡同凡書啓若不能一一如/儀寧於平交用稱尊不可用稍卑)
某啓(述事/云云)不宣　　某　　　咨白
某位　　　　日
(封/皮)簡呈　某位　　　　某　　　　謹封
　　謁大官大狀
具位姓　某
　右某謹詣　門屏祇候　起居(㕘謝賀辭違隨事已/欲他適往辭人曰辭)
　(人欲他適已往/别之曰攀違)某位伏聴處分謹狀(舊亦云牒件狀/如前謹牒狀末)
　(姓名下又云牒元豐/改式士大夫亦改之)
　　　　年月　　日具位姓　　某　　狀
　　謁諸官平狀
具位姓　某
　右某祇候(世俗皆云謹祇候按謹即/祇也語渉複重今不取)起居(謝賀辭違/隨事按祇)
　(候某人起居乃語自唐末以來/皆以云祇候起居某人今從衆)某位謹狀
　　　　　月　　日具位姓　　某　　狀
　　平交手刺(大約如此/時改臨時)
某爵(无爵者/言官)某里姓某(无官者止稱鄉里此平生未曽/往還者也若已相識則去爵里)
(往還熟/則去姓)専謁　見(謝賀辭/别隨事)
某位　月日　謹刺
　　名紙
取紙半幅左卷令𦂳實以線近上横繋之題其陽靣(凡/名)
(紙吉儀左卷題於左掩之端為陽靣/凶儀右卷題於右掩之端為陰靣)云鄉貢進士姓名
　家書
　　上祖父母父母(上外祖父母改孫/為外孫著姓餘同)
某啓孟春猶寒(時候/隨月)伏惟　某親尊體起居萬福(述先/時往)
(來書/云云)某在此與新婦以下各循常(若有尊長在此則於/與新婦字上添侍奉)
(某親康/寧外字)乞不賜逺念(凡此皆平安之儀若有不安者即/不用此語後准此下述事云云)
未由　省侍伏乞倍加　調䕶下誠不任瞻戀之至謹
奉狀不備孫(子男則稱男/女則稱女)　某再拜上
某親(几前/)
(封/皮)謹謹上　某親(几前/)孫(男女/同)　某　　狀封
(重/封)　(平安家書附上官/某州某縣姓某)　(凡人得家書喜懼相半故平後/  安字不可闕使見之則喜)
(家書重/封准此)孫(男女/同)　粗銜某謹重封
　　上内外尊屬(謂伯叔祖父母伯叔父母姑/舅妗母姨夫姨母妻之父母)
改起居為動止省侍為覲省調䕶為保重瞻戀為贍仰
几前為座前姪甥壻隨所當稱惟與妻之父母書不稱
新婦稱封邑無封邑則改新婦以下為家中骨肉(古人/謂父)
(為阿郎謂母為孃子故劉岳書儀上父母書稱阿郎孃/子其後奴婢尊其主如父母故亦謂之阿郎孃子以其)
(主之宗族多故更以行第加之今人與妻之父母書稱/其妻為幾娘子殊亂尊卑名不正則言不順士君子宜)
(有以/易之)餘皆如上父母書
　　上内外長屬(謂兄姊表兄姊及/姊夫妹與嫂亦同)
改尊體起居萬福為動止康和乞不賜逺念為幸不念
及省侍為㕘省伏乞倍加調䕶為為　國保燮下誠不
任瞻戀之至為卑情不勝依戀弟妹内外弟妹隨所當
稱(劉岳書儀云舅之子稱内弟不書姓姑/之子稱外弟書姓今人亦通稱表弟也)几前為左右
狀為啓餘如上父母書
(封/皮)啓上　　某親　　弟　　　某　　謹封
　　與妻書
某咨春寒(春暄夏熱秋熱/秋凉冬寒隨時)動履清勝(或云/常勝)某此粗遣免
(述事/云云)不悉(裴儀作不具/今從弟妹法)某書逹某邑封(裴儀云某狀通/幾娘子足下於)
(理亦似未安若无/封邑宜稱其字)月日
(封/皮)書逹　某邑封　　　某謹封(重封云平安家/書附至本宅)
　　與内外卑屬(謂弟妹/表弟妹)
幾弟(妹則云/幾妹)春寒(寒暄/隨時)想與諸尊㓜(或云長/㓜隨事)休宜兄此
粗常(述事/云云)不悉兄報某親
　　　　　月　　　日
(封/皮)書寄幾弟(親弟妹不空/表弟妹空)兄手書(表弟妹云表兄姓某/謹封以下書皮重封)
(皆同重親弟妹云平安家書附至某州某縣幾某官處/无官封則云幾弟處表則云書附至某州某縣幾某官)
(處/)粗銜姓押重封(表弟云/謹重封)
　　與㓜屬書(謂兄弟/之子孫)
告幾某官春寒(寒暄/隨時)想汝與諸尊㓜(或云長/㓜隨事)吉健翁(或/伯)
(或/叔)此與骨肉並如常(述事/云云)不具翁(餘親准此裴儀與兒/及孫姪等書其末皆)
(云及此不多今以與/詔語相渉更改從俗)告幾某官(省/)　月日
(封/皮)書付幾某官　　　翁(餘親/准此)　　　封(重封如/卑屬)
　　與子孫書
告名(子孫/名也)春寒(寒暄/隨時)想汝與諸㓜(卑㓜/隨事)吉健(述先時/往來書)吾
此與骨肉並如常(述事/云云)不具翁(父/同)告名(省/)
(封/皮)委曲付名　　　　　翁(父/同)　　　封
(重/封)　(平安家書附至名/某州某縣付孫)　　粗銜姓　押　　重封
　　與外甥女壻書(封皮重封與/表弟妹同)
某咨春寒(寒暄/隨時)想與尊㓜如宜(與女壻者云與幾/姐及外孫如宜)某此
粗常(述事/云云)不悉某咨　姓甥某官(壻云/某郎)
　　　　　月　　　日
　　婦人與夫書
　　　(婦人與諸親書皆與男子同於子孫之婦稱吾/於夫家尊長稱新婦某氏於卑㓜稱婆稱伯母)
　　　(叔母或稱老婦於已家尊長稱兒於卑㓜稱姑/稱姊於外人不當通書若不得已通書亦當稱)
　　　(新婦今人皆稱兒非也上舅姑書如父母但改/新婦以下稱其夫官而已與妯娌書如長屬其)
　　　(末自稱姒某氏娣某氏與子孫書云告幾新婦/餘如與子孫書其與尊長者雖有封邑不敢稱)
　　　(之古者婦人謂夫曰君自稱曰妾今夫與妻書/稱名妻與夫書稱妾乃冀缺梁鴻相推敬之道)
　　　(也/)
妾啓春寒(寒暄/隨時)動止康和(或云/康勝)妾即此䝉　免諸㓜無
恙(此平安之儀也若已不安則不云蒙免子孫/有不安者則不云諸㓜无恙此下述事云云)不宣妾
上　某官(侍者无官/則稱良人)月日
(封/皮)狀上　某官　邑封某　氏妾　　謹封
　　與僕隸委曲(僕隸上郎主/當依公狀式)
姓名(僕隸姓名也/述事云云)不具委曲付姓名
(封/皮)委曲付姓名　　　　押　　　　封
　
　
　
　
　
　
　
　
　
　
　
　
　書儀卷一
欽定四庫全書
　書儀卷二
　　　　　　　　　　　　宋　司馬光　撰
　　冠儀
男子年十二至二十皆可冠(冠義日冠者禮之始也是/故古之道也成人之道者)
(將責成人之禮焉也責成人之禮焉者將責為人子為/人弟為人臣為人少者之行也將責四者之行於人其)
(禮可不重與冠禮之廢久矣吾少時聞村野之人尚有/行之者謂之上頭城郭則莫之行矣此謂禮失求諸野)
(者也近世以來人情尤為輕薄生子猶飲乳已加巾帽/有官者或為之製公服而弄之過十歲猶總角者盖鮮)
(矣彼責以四者之行豈知之哉往往自㓜至長愚騃如/一由不知成人之道故也吉禮雖稱二十而冠然魯㐮)
(公年十二晉悼公曰君可以冠矣今以世俗之弊不可/猝變故且狥俗自十二至二十皆許其冠若敦厚好古)
(之君子俟其子年十五已上能通孝經論/語粗知禮義之方然後冠之斯具美矣)必父母無期
已上喪始可行之(冠婚皆嘉禮也曽子問冠者至聞齊/而不醴如冠者未至則廢雜記曰大)
(功之末可以冠子可以嫁子然則大功之初亦不/可冠也曽子問有因喪服而冠者恐於今難行)其禮
主人盛服(主人謂冠者之祖父父及諸父諸兄凡男子/之為家長者皆可也凡盛服有官者具公服)
(靴笏无官者具幞頭靴襴或衫帶各取其/平日所服最盛者後婚祭儀盛服皆准此)親臨筮日於
影堂門外西向(古者大事必决於卜筮灼龜曰卜揲著/曰筮夫卜筮在誠敬不在蓍龜或不能)
(曉卜筮之術者止用杯珓亦可也其制取大竹根判之/或止用兩錢擲於盤以一仰一俯為吉皆仰為平皆俯)
(為凶後婚喪祭儀卜筮准此開元禮自親王以下皆筮/日筮賔不用卜此云西向据影堂門南向者言之私家)
(堂室不能一一如此但以前為南後為北左為東/名為西後婚喪祭儀中凡言東西南北者皆准此)若不
吉則更筮他日(凡將筮日先謀得暇可行禮者/數日然後筮取其吉者用之)前期三
日筮賓如求日之儀(凡賓當擇朋友賢而有禮者為之/亦擇數賓取吉者或不及筮日筮)
(賓則曰擇其/可者而已)乃遣人戒賓(士冠禮主人自戒賓宿賓今/欲從簡但遣子弟若童僕致)
(命或使者不能記其辭則為如儀中之辭後云某上一/辭為一紙使者以次逹之賓荅亦然後致辭皆倣此)
曰某(主人名也使者不欲斥主/人名即稱官位或云某親)有子某(子/名)將加冠於其
子首願吾子之教之也賔對曰某(賔/名)不敏恐不能供事
以病吾子敢辭(病猶辱也禮辭一辭而許曰敢辭再/辭而許曰固辭三辭曰終辭不許也)主
人曰某願吾子之終教之也賔對曰吾子重有命某敢
不從(凡賔主之辭或不以書傳慮有誤㤀則宜書於笏/記无笏者為掌記後婚喪祭儀皆准此惟納采必)
(用/書)前一日又遣人宿賔曰某將加冠於某之首吾子將
莅之敢宿賔對曰某敢不夙興(古文宿替冠者一人今/從簡但令賔自擇子弟)
(親戚習禮者一人為之前夕/又有請期告期今皆省之)其日夙興賔主人執事者
皆盛服(執事者謂家之子弟親戚或僕妾凡預/於行禮者皆是也後稱執事者准此)執事者
設盥盆於㕔事阼階下東南有臺帨巾在盆北有架(古/禮)
(謹嚴之事皆行之於廟故冠亦在廟今人既少家廟其/影堂亦褊隘難以行禮但冠於外㕔笄在中堂可也士)
(冠禮設洗直於東榮南北以堂深水在洗東今私家无/罍洗故但用盥盆帨巾而已盥濯手也帨手巾也㕔事)
(无兩階則分其中央以東者為阼階西者為賔階无室/无房則暫以帟幕截其北為室其東北為房此皆據㕔)
(堂南向/者言之)陳服於房中西牖下東領北上公服靴笏(无官/則襴)
(衫/靴)次旋襴衫次四䙆衫(若无四䙆/止用一衫)腰帶櫛篦總幧頭(總/頭)
(􁏓幧頭/掠頭也)席二在南公服衫設於椸(椸音移/衣架也)靴置椸下笏
腰帶篦櫛總幧頭置卓子上酒壺在服北次盞注亦置
卓子上幞頭帽巾各承以盤蒙以帕主人執事者三人
執之立於堂下西階之西南向東上賔升則東向主人
立於阼階下少東西向子弟親戚立於盥盆東西向北
上(親戚預於冠禮者皆謂男子也尊卑共為一列若有/僮僕預於執事則立於親戚之後拜立行列皆倣此)
擯者立於門外以俟賔(主人於子弟親戚中/擇習禮者一人為擯)將冠者雙
紒(童子紒似刀鐶今/俗所謂吴雙紒也)袍(今俗所謂襖子/是也夏單冬複)勒帛素屐(㓜時/多躡)
(采屐將冠/可以素屐)在房中南向賔至贊者從之立於門外東向
贊者少退擯者以告主人主人迎賔出門左西向再拜
賔荅拜主人與贊者相揖不拜又揖賔乃先入門賔並
行少退贊從賔後入門賔主分庭而行揖讓而至階又
揖讓而升主人由阼階先升立於階上少東西向賔由
賔階繼升立於階上少西東向贊者盥手由賔階升立
於房中西向擯者取席於房布之於主人之北西向(此/適)
(長子之禮也衆子則布/席於房户之西南向)將冠者出房立於席北南向(衆/子)
(立於席/西東向)賔之贊者取櫛總篦幧頭置於席南端(衆子置/於席東)
(端/)興席北少東西向立(衆子則席東/少北南向立)賔揖將冠者將冠
者即席西向坐(衆子南/向坐)為之櫛合紒施總加幧頭賔降
主人亦降立於阼階下賔禮辭賔盥手畢主人一揖一
讓升自阼階賔升自西階皆復位賔降西階一等執巾
者升一等授賔(古者階必三等於中等相授今則无/數但三分其階升降每分一等可也)賔
執巾正容徐詣將冠者席前東向(衆子/北向)祝曰令月吉日
始加元服弃爾㓜志順爾成徳壽考維祺介爾景福乃
跪為之著巾興復位贊者為之取篦掠髮冠者興賓揖
之適房服四䙆衫(无四䙆衫止/用衫勒帛)腰帶出房南向良久(士/冠)
(禮注曰復出房南靣者/一加禮成觀衆以容禮)賔揖之即席跪賔盥如初降二
等受帽進祝曰吉月令辰乃申爾服謹爾威儀淑慎爾
徳眉壽萬年永受胡福加之復位如初興賔揖之適房
服旋襴衫腰帶正容出房南向良久賔揖之即席坐賔
盥如初降三等受幞頭進祝曰以歲之正以月之令咸
加爾服兄弟具在以成厥徳黄耉無疆受天之慶(贊/者)徹
帽賔加幞頭復位如初冠者興賔揖之適房改服公服
若靴襴正容出房立南向主人執事者受帽徹櫛篦席
入於房擯者取席布於堂中間少西南向(衆子仍/故席)贊者
取盞斟酒於房中出房立於冠者之南西向賔揖冠者
就席冠者立於席西南向賔受盞於贊者詣席前北向
祝曰㫖酒既清嘉薦令芳拜受祭之以定爾祥承天之
休壽考不忘(古者冠用醴或用酒醴則一獻酒則三醮/今私家无醴以酒代之但改醴辭甘醴惟)
(厚為㫖酒既清/耳所以從簡)冠者再拜於席西升席南向受盞賔復
位東向荅拜冠者即席南向跪祭酒興就席末坐啐酒
(啐子對切/少飲酒也)興降席授賛者盞南向再拜賔東向荅拜冠
者入家拜見於母母受之(冠義曰見於母母拜之見於/兄弟兄弟拜之成人而與為)
(禮也今則難行但於拜時母為之/起立可也下見諸父及兄倣此)賔降階東向主人降
階西向冠者降自西階立於西階東南向賔字之曰禮
儀既備令月吉日昭告爾字爰字孔嘉髦士攸宜宜之
于嘏(嘏古/雅切)永受保之曰伯某甫仲叔季惟所當冠者對
曰某雖不敏敢不夙夜祇奉賔請退主人請禮賔賔禮
辭許乃入設酒饌延賔及擯贊如常儀酒罷賔退主人
酬賔及贊者以幣(端匹丈尺臨時隨意凡君子使人必/報之至於婚喪相禮者當有以酬之)
(若主人實貧相禮/者亦不當受也)仍拜謝之(士冠禮乃禮賔以一獻之/禮注一獻者主人獻賔而)
(已即燕無亞獻者獻酢酬賔主人各兩爵而禮成又曰/主人酬賔束帛儷皮注飲賔客而從之以財貨曰酬所)
(以申暢厚意也束帛十端也儷皮兩鹿皮也又曰贊者/皆與贊冠者為介注贊者衆賔也介賔之輔以贊為之)
(尊之飲酒之禮賢者為賔其次為介又曰賔出主人送/於外門外再拜歸賔爼注使人歸諸賔家也今慮貧家)
(不能辦故/務從簡易)於賔之請退也冠者東向拜見諸父諸兄(諸/父)
(為一列諸兄為一列每列再/拜而已下見諸母姑姊倣此)西向拜贊者贊者荅拜入
見諸母姑姊諸母姑姊皆為之起遂出見於鄉先生(鄉/里)
(耆/徳)及父之執友冠者拜先生執友皆荅拜若有誨之者
則對如對賔之辭且拜之先生執友不荅拜若孤子冠
(士冠禮主人紒而迎賔拜揖讓立於序端皆如冠主/開元禮亦然恐於今難行故須以諸父諸兄主之)則
明日量具香酒饌於影堂冠者北向焚香跪酒俛伏興
再拜而出(曽子問父沒而冠則已冠掃地而祭於禰已/祭而見伯父叔父而後享冠者此謂自為冠)
(主者也開元禮孤子冠之明日見於廟冠者朝服無廟/者見祖禰於寢質明贊禮者引入廟南門中庭道西北)
(賔賛再拜訖引/出今參用之)
　　笄
女子許嫁笄(年十五雖未/許嫁亦笄)主婦女賔執其禮(主婦謂笄/者之祖母)
(母及諸母嫂几婦女之為家長者皆可也女賔亦/擇親戚之賢而有禮者賛亦賔自擇婦女為之)行之
於中堂執事者亦用家之婦女婢妾戒賔宿賔之辭改
吾子為某親或邑封(婦人於婦黨之尊長當稱兒卑㓜/當稱姑姊之類於夫黨之尊長當)
(稱新婦卑㓜/當稱老婦)陳服止用背子無篦幧頭有諸首飾(謂釵/梳之)
(類/)席一背設於椸櫛總首飾置卓子上冠笄盛以盤蒙
以帕(笄如今朶子之/類所以綴冠者)執事者一人執之(陪位者及擯亦/止於婦女内擇)
(之/)擯立於中門内將笄者雙紒襦(襦今之/褑子)主婦迎賔於
中門内布席於房外南靣(如庶子/之冠席)賔祝而加冠及笄贊
者為之施首飾賓揖笄者適房改服背子既笄所拜見
者惟父及諸母諸姑兄姊而已(笄祝用冠者始加巾祝/字辭去髦士攸宜一句)
餘皆如男子冠禮
　　堂室房户圖(人家堂室房户不能一一/如此當以帷幕夾截為之)
　　　　　　　　右為西
　　　　　　　(西階序/    西)
　　　前為南門　　堂(牖/户)室　後為北
　　　　　　　(阼階東户/    序)房
　　　　　　　　左為東
　　深衣制度(名曰深衣者古之男子衣/裳上下各異惟深衣相連)
深衣之制用細布(古者深衣用十五升布鍛濯灰治八/十縷為升十五升者以一千二百縷)
(為經也鍛濯謂打洗灰治以灰治之使和熟也今人織/布不復知有升數衣布者亦不復練但用布之細密耎)
(熟者/可也)短無見膚長無被土續衽鈎邊(鄭曰續猶屬也衽/在裳旁者也屬連)
(之不殊裳前後也鈎讀如鳥喙必鈎之鈎鈎邊若今曲/裾也孔曰衽謂深衣之裳以下闊上狹謂之為衽接此)
(衽而鈎其旁邊即今之朝服有曲裾而在旁者此是也/衽當旁者凡深衣之裳十二幅皆寛頭在下狹頭在上)
(似小要之衽是前後左右皆有衽也今云衽當旁者謂/所續之衽當身之一旁非所謂餘衽悉當旁也云屬連)
(之不殊裳前後也若其喪服裳前三幅後四幅各自為/之不相連也今深衣裳一旁則連之相著一旁則有曲)
(裾掩之與相連无異故云屬連之不殊裳前後也云鈎/讀如鳥喙必鈎者案援神契云象鼻必卷長鳥喙必鈎)
(鄭據此讀之也云若今曲裾也者鄭以後漢之時裳有/曲裾故以續衽鈎邊似漢時曲裾今時朱衣朝服後漢)
(明帝所為則鄭云今曲裾者是今朝服之曲裾也其深/衣之衽已於玉藻釋之故今不復言也案漢書江充衣)
(紗糓襌衣曲裾後垂交輸如淳曰交輸割正幅使一頭/狹若燕尾垂之兩旁見於後是禮深衣續衽鈎邊賈逵)
(謂之衣圭蘇林曰交輸如今新婦袍上袿全幅繒角割/名曰交輸裁也釋名曰婦人上曰袿其下垂者上廣下)
(狹如刀圭也然則别有鈎邊不在裳十二幅之數亦斜/割使一端濶一端狹以濶者在上狹者在下交映垂之)
(如燕尾有鈎曲裁其旁邊綴於裳之右/旁以掩不相連之處禪音丹袿音圭)袪尺二寸(袪袖/口也)
(凡尺寸皆當用周尺度之周尺/一尺當今省尺五寸五分弱)衣要三袪(謂衣衿下垂/與裳接者袪)
(尺二寸圍之為二尺四寸三之為七尺二寸假取布一/幅二尺二寸則每幅除裁縫各二寸外有尺八寸四幅)
(合七尺二寸此尺寸皆据中人言之人有長短肥瘦臨/時取稱故縫紩於袪祫純之外皆不言尺寸但以膚土)
(腰齊肘為准也祫音/刼純之允反齊音咨)縫齊倍要(鄭曰縫紩也紩下齊倍/要中齊丈四尺四寸孔)
(曰齊謂裳之下畔要謂裳之上畔言縫下畔之廣倍於/要中之廣也案縫者以箴紩衣今俗所謂䘯袩是也䘯)
(七遙反袩/奴叶反)袼之髙下可以運肘(鄭以肘不能出入袼衣/袂當掖之縫也孔曰袼)
(謂當臂之處袂中髙下宜稍寛大可以運動其肘袂二/尺二寸是云運肘也案鄭云袼當掖縫而孔云當臂之)
(處失其義也盖為掖下稍/寛容肘出入耳袼音各)袂之長短反詘之及肘(鄭曰/袂屬)
(幅於衣屈而至肘當臂中為節臂上下各尺二寸則袂/肘以前尺二寸孔曰袂長二尺二寸并緣寸半為二尺)
(三寸半除去其縫之所殺各一寸餘有二尺一寸半在/從臂至手二尺四寸今二尺二寸半之袂得反屈及肘)
(者以袂屬於衣幅衣幅濶二尺二寸身脊至肩但尺一/寸也從肩覆臂又尺一寸是衣幅之畔覆臂將盡今屬)
(於矜又二尺一寸半故反屈其袂得及於肘也按袂即/今之所謂袖也鄭云屬幅於衣謂裨於身旁未必皆盡)
(一幅二尺二寸也云臂上下各尺二寸者亦據中人為/率爾如孔所言拘泥太甚况從臂至袂口三尺二寸半)
(則反屈之過肘矣經以臂短長布幅濶狹皆无常准故/但云屈之及肘謂袖之短長適與手齊則反屈及肩自)
(然及/肘矣)裳有十二幅交解裁縫(深衣曰制十有二幅以應/十二月鄭曰裳六幅分之)
(為上下之殺孔曰每幅交解為二是十二幅也此謂二/分其幅狹處占狹處濶處占濶處占二交解邪裁顛倒)
(縫之使狹處皆在上濶處皆在下假使布幅二尺二寸/除裁縫外有一尺八寸則狹處六寸濶處一尺二寸是)
(也其人肥大則幅隨而濶瘦細則幅隨而/狹要須十二幅下倍於上不必拘以尺寸)袂微圓(鄭曰/謂胡)
(下也案牛領下垂者謂之胡胡下謂從/袖口至掖下裁令其勢圓如牛胡也)交領方(深衣曰/曲袷如)
(矩以應方鄭曰袷交領也古者方領如今小兒衣領孔/曰鄭以漢時領皆向下交垂故云古者方領似今擁咽)
(故云如今小兒衣領但方折之也如孔所言似三代以/前人反如今時服上領衣但方裁之耳案上領衣出出)
(朝服須用結紐乃可服不知古人果如此否也鄭注周/禮枚狀如箸横銜之繣㓗於項顔師古注漢書繣者結)
(礙也㓗繞也盖為結紐而繞項也然則古亦有結紐也/繣音獲㓗音頡漢時小兒衣領既不可見而後漢馬援)
(𫝊朱勃衣方領能矩歩注引前書音義曰頸下施衿領/正方學者之服也如此似於頸下别施一衿映所交領)
(使之方正今朝服有方心曲領以白羅為之方二寸許/綴於圓領之上以帶於項後結之或者袷之遺像歟又)
(今小兒疊方幅繫於頷下謂之涎衣亦與鄭説頗相符/然事當闕疑未敢决從也後漢儒林傳曰服方領習矩)
(歩者委它乎其中注方領直領也春秋傳叔向曰衣有/禬杜曰禬領㑹也二外反曲禮曰視不上於袷鄭曰袷)
(交領也然則領之交㑹處自方即謂袷疑更/无他物今且從之以就簡易故以如此論之)深衣又曰
負繩及踝以應直(鄭曰繩謂裻與後幅相當之縫也踝/跟也孔曰衣之背縫及裳之背縫上)
(下相當如繩之正故曰負繩非謂實負繩也案/衣之背縫謂之裻裻音篤踝胡瓦反跟音根)又曰齊
如權衡以應平(鄭曰齊/緝也)緣用黑繒(古者具父母大父母/衣純以續具父母衣)
(純以青三十以下无父者純以素/續繣衣也今用黒繒以從簡易)縁廣寸半(謂縁袖口/及衣裳之)
(邊裳之下表/裹共用三寸)祫廣二寸(謂緣領表裏/共用四寸)𤣥冠𤣥冠亦名委
貌如今道士冠而漆之(道士所著本中國之士服不變/改者其冠與三禮圖元冠頗相)
(彷彿故/取之)幅巾用黑繒方幅裂緝其邊(後漢名士多/以幅巾為雅)大帶
用白繒(古者天子素帶朱裏諸侯及大夫素帶士練帶/居士錦帶弟子縞帶案説文素白緻繒也今不)
(能辨此二者之異於今的為/何物故但用白繒乃從簡易)廣四寸裌縫之黑繒飾其
紳(紳謂帶之垂者古者天子諸侯帶終禆大夫禆垂士/下禆禆謂以繒采飾其側人君終竟帶身在要及垂)
(皆禆以朱緑大夫禆其紐及末以𤣥黄士禆其末以緇/而已今既無以分大夫士與其僣上寧為偪下故但以)
(黑繒飾其/紳之側)紐約用組廣三寸長與紳齊(紐謂帶交結之/處組今之五采)
(絛也以組約結其紐所期以/為固也垂其餘組齊於紳)黑履白縁(複下曰舄禪下/曰履周禮舄履)
(用五色近世惟有赤黒二舄赤貴而/黒賤今用黒履白緣亦從其下者)夏用繒冬用皮(古/者)
(夏葛屦冬皮屦今无/以葛為屦者故從衆)
　
　
　
　
　
　
　
　
　
　
　
　
　書儀卷二
欽定四庫全書
　書儀卷三
　　　　　　　　　　　　宋　司馬光　撰
　　㛰儀上
男子年十六至三十女子十四至二十(古禮男三十而/娶女二十而嫁)
(按家語孔子十九娶於宋之亓官氏一嵗而生伯魚伯/魚年五十先孔子卒然則古人之娶未必皆三十也禮)
(盖言其極至者謂男不過三十女不過二十耳過此則/為失時矣今令文凡男年十五女年十三以上並聴㛰)
(嫁盖以世俗早㛰之弊不可猝革又或孤弱無人可依/故順人情立此制使不麗於刑耳若欲參古今之道酌)
(禮令之中順夭地之理合人/情之宜則若此之説當矣)身及主㛰者無期以上喪
皆可成㛰(士昏禮請期之辭惟是三族之不虞三族謂/父已于之昆弟是期服皆不可以㛰也雜記)
(曰大功之末可以嫁子然則大功未葬/亦不可以主昏也今依律文以從簡易)必先使媒氏往
來通言俟女氏許之然後遣使者納采(使者擇家之子/弟為之凡議婚)
(姻當先察其壻與婦之性行及家法何如勿苟慕其富/貴壻苟賢矣今雖貧賤安知異時不富貴乎苟為不肖)
(今雖富盛安知異時不貧賤乎孔子謂南容邦有道不/廢邦無道免於刑戮以其兄之子妻之彼行能必有過)
(人者故邦有道不廢也寡言而慎事故邦無道免於刑/戮也擇壻之道莫善於是矣婦者家之所由盛衰也苟)
(慕一時之富貴而娶之彼挾其富貴鮮有不輕其夫而/傲其舅姑養成驕妬之性異日為患庸有極乎借使因)
(婦財以致富依婦勢以取貴苟有丈夫之志氣者能無/愧乎又世俗好於襁褓童㓜之時輕許為㛰亦有指腹)
(為㛰者及其既長或不肖無賴或身有惡疾或家貧凍/饌或喪服相仍或從宦逺方遂至弃信負約速獄致訟)
(者多矣是以先祖太尉甞曰吾之男女必俟既長然後/議婚婚既通書不數月必成婚故終身無此悔乃子孫)
(所當/法也)
　　納采(納其采/擇之禮)
前一日主人(謂壻之祖父若父也如無則以即/日男家長為之女家主人准此)以香酒
脯醢(無脯醢者止用/食一二味可也)先告於影堂主人北向立焚香酹
酒俛伏興立祝懷辭(祝以家之子弟為之後/准此辭為冩祝文於紙)由主人之
左進東向搢笏出辭跪讀之曰某(壻父/名)之子某(壻/名)敢告
祝興主人再拜出撤闔影堂門乃命使者如女氏(士婚/禮無)
(先告廟之文而六禮皆行之於禰廟春秋傳鄭忽先配/而後祖陳鍼子曰是不為夫婦誣其祖矣楚公子圍娶)
(于鄭曰圍布几筵告于莊共之廟而來然則古之婚姻/皆先告于祖禰也夫婚姻家之大事其義不可不告)
女家主人亦告于祖彌曰某之女某將嫁于某氏如壻
父之儀其日日出(婚禮自請期以上/皆用昕日出時也)使者盛服執生鴈
左首飾以繢(用鴈為贄者取其順隂陽往來之義若無/生鴈則刻本為之飾以繢謂以生色繒交)
(絡縛/之)止于女氏之門外門者入告女家主人盛服出迎
揖讓入門揖讓升堂主人立阼階上西向賔立西階上
稍北東向(士婚禮賔升西階當阿東靣註云阿棟也入/堂深示親親今之室堂必不合禮故稍北而)
(已/)賔曰吾子有恵貺室某(壻/名)也某(壻父/名)有先人之禮使
某(使者/名)請納采主人對曰某(女父/名)之子(妹姪孫惟/其所當)惷愚
又弗能教吾子命之某不敢辭(儀禮先使擯往來傳命/别有致命之辭今從簡)
北向再拜(此敬壻父之/命非拜賔也)賔避席立不荅拜(奉使不敢與/尊長抗禮)
主人賔皆進就兩楹間並立南向賔授鴈主人受之以
授執事者乃交授書(書者别書納采問名之辭於紙後/繫年月日婚主官位姓名止賔主)
(各懷之既授鴈因交相授書壻家書藏女/家女家書藏壻家以代今之世俗行禮書)納于懷退各
以授執事者賔降出門東向立
　　問名
主人降階立俟于門内之東西向使擯者出請事(擯者/主人)
(擇子弟/為之)賔曰請問名擯者入告主人出延賔賔執鴈復
入門與主人揖讓升堂復前位賔曰某(使者/名)既受命將
加諸卜敢問女為誰氏對曰吾子有命且以備數而擇
之某不敢辭女子第幾賔授鴈交授書降出主人立于
門内如初擯者出延賔曰請醴從者對曰某既得將事
矣敢辭主人曰敢固以請賔曰某辭不得命敢不從遂
入與主人揖讓拜起(使者舊拜主人/于此方叙私禮)飲酒三行或設食
以退如常儀
　　納吉(歸卜得吉兆復使使者往告婚姻之事于是/定計納采之前已卜矣于此告女家以成六)
　　　(禮/也)
納吉用鴈賔曰吾子有貺命某(壻父/名)加諸卜占曰吉使
某(使者/名)也敢告主人對曰某(女父/名)之子不教惟恐弗堪
子有吉我與在某(女父/名)不敢辭(餘如納/采禮)
　　納幣(士婚禮納徴𤣥纁束帛儷皮如納吉禮注徴/成也使者納幣以成婚禮用𤣥纁者象隂陽)
　　　(備也束帛十端儷兩也執束帛/以致命兩皮為庭實皮鹿皮)
納幣用雜色繒五匹為束(纁既染為𤣥纁則不堪他用/且恐貧家不能辦故但雜色)
(繒五匹卷其兩端/合為一束而已)兩鹿皮使者執束帛執事者二人執
皮反之令文在内左手執前兩足右手執後兩足隨賔
入門及庭三分之一而止北向西上賔與主人揖讓升
堂賔曰吾子有嘉命貺室某(使者/名)也請納幣主人對曰
吾子順先典貺某(女父/名)重禮某不敢辭敢不承命于賔
之致命也執皮者釋外足復之令文在外於主人之受
幣也主人之執事者二人自東來出於執皮者之後受
皮於執皮者之左逆從東出餘如納吉禮
　　請期(夫家卜得吉日/使使者往告之)
請期用鴈賔曰吾子有賜命某(壻夫/名)既申受命矣使某
(使者/名)也請吉日主人曰某既前受命矣惟命是聴賔曰
某(壻父/名)命某(使者/名)聴命于吾子主人曰某固惟命是聴
賔曰某使某受命吾子不許某敢不告期曰某日主人
曰某敢不謹須餘如納幣禮
　　親迎
前期一日女氏使人張陳其壻之室(俗謂之鋪房古雖/无之然今世俗所)
(用不可廢也牀榻薦席椅桌之類壻家當具之氊褥帳/幔衾綯之類女家當具之所張陳者但氊褥帪幔帷幕)
(之類應用之物其衣服襪履等不用者皆鎖之篋笥世/俗盡陳之欲矜誇富多此乃婢妾小人之態不足為也)
(文中子曰昏娶而諭財鄙俗之道也夫婚姻者所以合/二姓之好上以事宗廟下以繼後世也今世俗之貪鄙)
(者將娶婦先問資裝之厚薄將嫁女先問聘財之多少/至于立契約云某物若干某物若干以求售某女者亦)
(有既嫁而復欺紿負約者是乃駔儈鬻奴賣婢之法豈/得謂之士大夫婚姻哉其舅姑既被欺紿則殘虐其婦)
(以攄其怒由是愛其女者務厚資裝以悦其舅姑殊不/知彼貪鄙之人不可盈厭資裝既竭則安用汝力哉于)
(是質其女以責貨于女氏貨有盡而責無窮故婚姻之/家往往終為仇讎矣是以世俗生男則喜生女則戚至)
(有不舉其女者因此故也然則議㛰姻有及於財者/皆勿與為㛰姻可也綯音陶駔祖朗切儈工外切)及
期壻具盛饌(古者同牢而食必殺牲開元禮一品以下/用少牢六品以下用特牲恐非貧家所便)
(故止具盛/饌而已)設盥盆二於阼階東南皆有巾盥盆中央有
勺設倚桌各二於室中東西相向各置盃匕箸蔬菓於
桌子上罩之(士婚禮媵布席于奥夫婦入于室即席婦/尊西南靣既設饌御布對席今室堂之制)
(異于古故但東西向而已古者命士以上父子皆異宫/故各有堂室奥阼今則不然子舍隘狹或東西北向皆)
(不可知今假設南向之室而言之/左為東右為西前為南後為北)酒壺在東席之後墉
下置合卺一注於其南桌子上(卺以匏剖而/為二音謹)又設酒壺
於室外亦一注有盃(此所以飲從者也室外隘則于側/近别室置之其盃數為時量人之)
(多少/也)又設酒壺盃注於堂上初婚壻盛服(世俗新壻盛/戴花勝擁蔽)
(其首殊失丈夫之容體必不得已且/隨俗戴花一兩枝勝一兩枚可也)主人亦盛服坐于
堂之東序西向設壻席于其西北南向壻升自西階立
于席西南向贊者(兩家各擇親戚婦人習于禮者為/之凡壻及婦行禮皆贊者相導之)取
盃斟酒執之詣壻席前北向立壻再拜升席南向受盃
跪祭酒興就席末坐啐酒興降西授贊者盃又再拜(此/所)
(謂醮/也)進詣父座前東向跪父命之曰往迎爾相承我宗
事勉率以謹若則有常(祖父在則祖/父命之也)子曰諾惟恐弗堪
不敢忘命俛伏興再拜出乗馬至于女氏之門外下馬
俟于次(女家必先設/壻次于外)女家亦設酒壺盃注於堂上於壻
之將至女盛飾姆相其禮(姆音茂以乳母/或老女僕為之)奉女立于室
户外南靣姆在其右從者在後父坐于東序西向母坐
于西序東向(祖父母在則祖/父母醮而命之)設婦席于母之東北南向
贊者醮以酒如壻父醮子之儀姆導女出於母左父少
進命之曰戒之謹之夙夜無違爾舅姑之命母送女至
于西階上為之整冠斂帔命之曰勉之謹之夙夜無違
爾閨門之禮諸母姑嫂姊送于中門之内為之整裙衫
申以父母之命曰謹聴爾父母之言夙夜無愆父既醮
女即先出迎婿于門外揖讓以入壻執鴈以從至于㕔
事主人升自阼階立西向壻升自西階北向跪置鴈于
地主人侍者受之壻俛伏興再拜主人不荅拜姆奉女
出于中門壻揖之降自西階以出婦從後主人不降送
壻至婦氊車後之右舉簾以俟姆辭曰未教不足與為
禮也(士婚禮壻御婦車授綏姆辭不受注壻御者親而/下之綏所以引升車者僕人之禮必授人綏今車)
(無綏故舉/簾以代之)壻乃自車右由車前過立于左轅側姆奉婦
登車下簾壻右執䇿左撫轅行驅車輪三周止車以俟
(今婦人幸有氊車可乗而世俗重檐子輕氊車借使親/迎時暫乗氊車庸何傷哉然人亦有性不能乗車乗之)
(即嘔吐者如此則自乗檐子其御輪/三周之禮更無所施姆亦無所用矣)壻乘馬在前婦車
在後亦以二燭前導(男率女女從男夫婦/剛柔之義自此始也)壻先至㕔事
婦下車揖之遂導以入婦從之執事先設香酒脯醢於
影堂(無脯醢量具/殽羞一兩味)舅姑盛服立於影堂之上舅在東
姑在西相向贊者導壻與婦至于階下北向東上(無階/則立)
(于影/堂前)主人進北向立焚香跪酹酒俛伏興立祝懷辭由
主人之左進東靣搢笏出辭跪讀之曰某(壻/名)以令月吉
日迎婦某(婦/姓)婚事見祖彌祝懷辭出笏興主人再拜退
復位壻與婦拜如常儀出撤闔影堂前(古無此禮今謂/之拜先靈亦不)
(可廢/也)贊者導壻揖婦而先婦從之適其室壻立于南盥
之西婦立于北盥之西皆東向婦從者沃壻盥于南壻
從者沃婦盥于北(從者各以其家之/女僕為之前准此)帨巾畢揖而行升
自西階(士婚禮及寢門揖入升自西階媵御沃盥交注/媵送也謂女從者也御音訝御迎也謂壻從者)
(也媵沃壻盥于南洗御沃婦盥于北洗夫婦始接情有/亷恥媵御交導其志按洗在阼階東南既升階不云降)
(階何由復至洗所/故今先盥而升階)婦從者布席于閫内東方壻從者布
席于西方壻婦踰閫壻立于東席婦立于西席婦拜壻
荅拜(古者婦人與丈夫為禮則俠拜郷里舊俗男女相/拜女子先一拜男子拜女一拜女子又一拜盖由)
(男子以再拜為禮女子以四拜為禮故也古無壻婦交/拜之儀今世俗始相見交拜拜致恭亦事理之宜不可)
(廢也俠/音夾)壻揖婦就坐壻東婦西(古者同牢之禮壻在西/東靣婦在東西靣盖古)
(人尚右故壻在西尊之也/今人既尚左且須從俗)壻從者徹羃置饌壻婦皆先
祭後食食畢壻從者啓壺入酒于注斟酒壻揖婦祭酒
舉飲置酒舉殽(殽者乃今/之下酒也)又斟酒舉飲不祭無殽又取
卺分置壻婦之前斟酒舉飲不祭無殽壻出就他室姆
與婦留室中乃徹饌置室外設席壻從者餕婦之餘婦
從者餕壻之餘壻復入室脱服婦從者受之婦脱服壻
從者受之燭出(古詩云結髮為夫婦言自穉齒始結髮/以來即為夫婦猶李廣云廣結髮與匈)
(奴戰也今世俗有結/髮之儀此尤可笑)於壻婦之適其室也主人以酒饌
禮男賔於外㕔主婦以酒饌禮女賔于中堂如常儀(古/禮)
(明日舅姑乃享/送者今從俗)不用樂(曽子問曰取婦之家三日不舉/樂思嗣親也今俗婚禮用樂殊)
(為非/禮)
　
　
　
　
　
　
　
　
　
　
　書儀卷三
欽定四庫全書
　書儀卷四
　　　　　　　　　　　　宋　司馬光　撰
　㛰儀下
　　婦見舅姑
婦明日夙興盛服飾俟見舅姑執事者設盥盆於堂阼
階下帨架在北兄弟姊妹立於盆東如冠禮男女異列
男在西女在東皆北上平明舅姑坐于堂上東西相向
各置卓子于前贊者見婦于舅姑婦北靣拜舅于堂下
(古者拜于堂上/今恭也可從衆)執笲(古笲制度漢世已不能知今但取/小箱以帛衣之皂表緋裏以代笲)
(可/也)實以棗栗升自西階進至舅前北向奠于卓子上舅
撫之侍者徹去婦降又拜舅畢乃拜姑别受笲實以腶
脩(腶脩今之/暴脯是也)升進至姑前北向奠於卓子上姑舉之以
授侍者婦降又别執事者設席於姑之北南向設酒壺
及注盃卓子于堂上婦升立於席西南靣贊者醴婦如
父母醮女之儀婦降西階就兄弟姊妹之前其長屬應
受拜者少進立婦乃拜之無贄拜畢長屬退(長屬雖多/共為一列)
(受拜以/從簡易)㓜屬應相拜者(今世俗小郎/小姑皆相拜)少進相拜畢退無
贄(若有尊屬則婦徃拜于其/室有卑屬則來拜于婦室)婦退休於其室至食時行
盥饋之禮婦家具盛饌酒壺(士婚禮婦盥饋特豚合升/側載注側載者右胖載之)
(舅爼在胖載之姑爼今恐貧者/不便殺牲故但具盛饌而已)婦從者設蔬果卓子于
堂上舅姑之前設盥盆於阼階東南帨架在東婦盥于
阼階下執饌自西階升(几子婦升降皆應自西階/惟冢婦受享畢降自阼階)薦于
舅姑侍立于姑之後饌有繼至者侍者𫝊致于西階不
盡一級婦往受之薦于舅姑侍者徹餘饌置于旁側别
室舅姑侍者各置一卓子上食畢婦降拜舅升洗盃斟
酒置舅卓子上降俟舅舉酒飲畢又拜遂獻姑姑受而
飲之餘如獻舅之儀婦升徹飯侍者徹其餘皆置别室
婦就餕姑之饌畢婦從者餕舅之餘壻從者餕婦之餘
舅姑共饗婦于堂上設席如朝來禮婦之位婦升立于
席西南向贊者取盃斟酒授婦皆如朝來禮婦之儀舅
姑先降自西階婦降自阼階(此謂冢婦也餘婦則舅姑/不降婦降自西階古者庶)
(婦不饋然饋主供養雖庶婦不可闕也若舅姑已沒則/古有三月廟見之禮今已拜先靈更不行若舅姑止一)
(人則舅坐于東序姑坐于/西序席婦于姑坐之北)
　　壻見婦之父母
明日壻往見婦之父母皆有幣婦父迎送揖讓皆如客
禮拜即跪而扶之入見婦母婦母闔門左扉立於門内
壻拜于門外次見妻黨諸親拜起皆如俗儀而無幣見
諸婦女如見婦母之禮婦家設酒饌壻如常儀(親迎之/夕不當)
(見婦母及諸親亦不當行私禮/設酒饌以婦未見舅姑故也)
　　居家雜儀
凡為家長必謹守禮法以御羣子弟及家衆分之以職
(謂使之掌倉廪/廏庫庖厨之類)授之以事(謂朝夕所幹/及非常之事)而責其成功制
財用之節量入以為出稱家之有無以給上下之衣食
及吉凶之費皆有品節而莫不均壹裁省冗費禁止奢
華常須稍存贏餘以備不虞
凡諸卑㓜事無大小毋得専行必咨禀於家長(易曰家/人有嚴)
(君焉父母之謂也安有嚴君在上而其下敢直行自恣/不顧者乎雖非父母當時為家長者亦當咨禀而行之)
(則號令出于一人家/政始可得而治矣)
凡為子婦者毋得畜私財俸禄及田宅所入盡歸之父
母舅姑當用則請而用之不敢私假不敢私與(内則曰/子婦無)
(私貨無私畜無私器不敢私假不敢私與婦或賜之飲/食衣服布帛佩帨茞蘭則受而獻諸舅姑舅姑受之則)
(喜如新受賜若反賜之則辭不得命如更受賜藏之以/待乏鄭康成曰待舅姑之乏也不得命者不見許也又)
(曰婦若有私親兄弟將與之則必復請其故賜而後與/之夫人子之身父母之身也身且不敢自有况敢有私)
(財乎若父子異財互相假借則是有子富而父母貧者/父母饑而子飽者賈誼所謂借父耰鉏慮有徳色母取)
(箕箒立而誶語不孝不義孰大/于此茞昌改切耰音憂誶音碎)
凡父母有過下氣怡色柔聲以諫諫若不入起敬起孝
説則復諫不説與其得罪于鄉黨州閭寧熟諫父母怒
不説而撻之流血不敢疾怨起敬起孝凡為人子弟者
不敢以富貴加于父兄宗族(加謂恃其富貴/不率卑㓜之禮)
凡為人子者出必告反必靣有賔客不敢坐于正㕔(無/書)
(院則坐于/㕔之旁側)升降不敢由東階上下馬不敢當㕔凡事不
敢自擬於其父
凡父母舅姑有疾子婦無故不離側親調甞藥餌而供
之父母有疾子色不滿容不戲笑不宴遊捨置餘事専
以迎醫(顔氏家訓曰父母在疾子拜醫以求藥/盖以醫者親之存亡所繫豈可傲忽也)檢方合
藥為務疾已復初
凡子事父母父母所愛亦當愛之所敬亦當敬之至于
犬馬盡然而況于人乎
凡子事父母樂其心不違其志樂其耳目安其寢處以
其飲食奉養之㓜事長賤事貴皆倣此也
凡子婦未敬未孝不可遽有憎疾姑教之若不可教然
後怒之若不可怒然後笞之屢笞而終不改子放婦出
然亦不明言其犯禮也子甚宜其妻父母不悦出子不
宜其妻父母曰是善事我子行夫婦之禮焉沒身不衰
凡為宫室必辨内外深宫固門内外不共井不共浴堂
不共厠男治外事女治内事男子晝無故不處私室婦
人無故不窺中門有故出中門必擁蔽其靣(如盖頭面/帽之類)
男子夜行以燭男僕非有繕修及有大故(大故謂水火/盗賊之類)
亦必以袖遮其靣女僕無故不出中門(盖小婢/亦然)有故出
中門亦必擁蔽其靣鈴下蒼頭但主通内外之言𫝊致
内外之物毋得輒升堂室入庖厨
凡卑㓜坐而尊長過之則起出遇尊長于塗則下馬不
見尊長經再宿以上則再拜五宿以上則四拜賀冬至
正旦六拜朔望四拜凡拜數或尊長臨時減而止之則
從尊長之命吾家同居宗族衆多冬正朔望宗族聚于
堂上(此假設南靣之堂若/宅舍異制臨時從宜)丈夫處左西上婦人處右東
上(左右謂家/長之左右)皆北向共為一列各以長㓜為序(婦以夫/之長㓜)
(為序不以/身之長㓜)共拜家長畢長兄立于門之左長姊立于門
之右皆南向諸弟妹以次拜訖各就列丈夫西上婦人
東上共受卑㓜拜(以宗族多若人人致拜則/不勝煩勞故同列共受之)受拜訖先
退後輩立受拜于門東西如前輩之儀若卑㓜自逺方
至見尊長遇尊長三人以上同處者先共再拜叙寒暄
問起居訖又三再拜而止(晨夜唱喏萬福安置若尊長/三人以上同處亦三而止皆)
(所以避/煩也)
凡受女壻及外甥拜立而扶(扶謂/搊䇿)外孫則立而受之可
也
凡節序及非時家晏上壽于家長卑㓜盛服序立如朔
望之儀先再拜子弟之最長者一人進立于家長之前
㓜者一人搢笏執酒盞立于其左一人搢笏執酒注立
于其右長者搢笏跪斟酒祝曰伏願某官備膺五福保
族宜家授㓜者盞注返其故處長者出笏俛伏興退與
卑㓜皆再拜家長命諸卑㓜坐皆再拜而坐家長命侍
者徧酢諸卑㓜諸卑㓜皆起叙立如前俱再拜就坐飲
訖家長命易服皆退易便服還復就坐
凡子始生若為之求乳母必擇良家婦人稍温謹者(乳/母)
(不良非惟敗亂家法兼令/所飼之子性行亦類之)子能食飼之教以右手子能
言教之自名及唱喏萬福安置稍有知則教之以恭敬
尊長有不識尊卑長㓜者則嚴訶禁之(古有胎教况于/已生子始生未)
(有知固舉以禮況于已有知孔子曰㓜成若天性習慣/如自然顔氏家訓曰教婦初來教子嬰孩故慎在其始)
(此其理也若夫子之㓜也使之不知尊卑長㓜之禮每/致侮詈父母敺擊兄姊父母不加訶禁反笑而奬之彼)
(既未辨好惡謂禮當然及其既長習已成性乃怒而禁/之不可復制于是父疾其子子怨其父殘忍悖逆無所)
(不至此盖父母無深識逺慮不能防/㣲杜漸溺于小慈養成其惡故也)六嵗教之數(謂一/十百)
(千/萬)與方名(謂東西/南北)男子始習書字女子始習女工之小
者七嵗男女不同席不共食始誦孝經論語雖女子亦
宜誦之自七嵗以下謂之孺子早寢晏起食無時八嵗
出入門户及即席飲食必後長者始教之以謙讓男子
誦尚書女子不出中門九嵗男子讀春秋及諸史始為
之講解使曉義理女子亦為之講解論語孝經及列女
傳女戒之類略曉大意(古之賢女無不觀圖史以自鑒/如曹大家之徒皆精通經術論)
(議明正今人或教女子以作/歌詩執俗樂殊非所宜也)十嵗男子出就外傅居宿
于外讀詩禮傳為之講解使知仁義禮智信自是以徃
可以讀孟荀揚子博觀羣書凡所讀書必擇其精要者
而誦之(如禮記學記大學中庸/樂記之類他書倣此)其異端非聖賢之書傳
宜禁之勿使妄觀以惑亂其志觀書皆通始可學文辭
女子則教以婉娩聴從(婉娩柔順/貌娩音晚)及女工之大者(女工/謂蠶)
(桑織績裁縫及為飲膳不惟正是婦人之職兼欲使之/知衣食所來之艱雞不敢恣為奢麗至于纂組華巧之)
(物亦不/必習也)未冠笄者質明而起總角(貴音悔洗/靣靣也)靣以見尊
長佐長者供養祭祀則佐執酒食若既冠笄則皆責以
成人之禮不得復言童㓜矣
凡内外僕妾鷄初鳴咸起櫛總盥漱衣服男僕灑掃㕔
事及庭鈴下蒼頭灑掃中庭女僕灑掃堂室設倚卓陳
盥漱櫛靧之具主父主母既起則拂床襞衾(襞音壁/疊衣也)侍
立左右以備使令退而具飲食得間則浣濯紐縫先公
後私及夜則復拂床展衾當晝内外僕妾惟主人之命
各從其事以供百役凡女僕同輩(謂兄弟/所使)謂長者為姊
後輩(謂諸子/舍所使)謂前輩為姨(内則雖婢妾衣服飲食必後/長者鄭康成曰人貴賤不可)
(以無禮故使/之序長㓜)務相雍睦其有鬬爭者主父主母聞之即
訶禁之訶禁之不止即杖之理曲者杖多一止一不止
獨杖不止者凡男僕有忠信可任者重其禄能幹家事
次之其専務欺詐背公徇私屢為盗竊弄權犯上者逐
之凡女僕年滿不願留者縱之勤舊少過者資而嫁之
其兩靣二舌構虚造讒離間骨肉者逐之屢為盗竊者
逐之放蕩不謹者逐之有離叛之志者逐之
　
　
　
　
　
　
　
　
　
　
　
　
　
　
　
　書儀卷四
欽定四庫全書
　書儀卷五
　　　　　　　　　　　　宋　司馬光　撰
　喪儀一
　　初終(病甚/附)
疾病(謂疾甚/時也)遷居正寢内外安靜以俟氣絶(諠譁奔走/固病者所)
(惡也悲哀哭泣傷病者心叫呼撼捽尤為不可使病者/驚怛搖頓而死皆未免為不終天年故不若安恬靜黙)
(以待其氣息自/盡為最善也)男子不絶於婦人之手婦人不絶於男
子之手(春秋書公薧于路寢禮之正也士喪禮死于適/室注正寢之室也曽子且死猶易簀曰吾得正)
(而斃焉斯可矣近世孫宣公臨薨遷於外寢葢君子慎/終不得不爾也凡男子疾病婦人侍疾者雖至親當處)
(數步之外婦人疾病男子亦/然此所謂能以禮自終也)既絶諸子啼兄弟親戚侍
者皆哭各盡哀止哭(開元禮於此下即言男女易服布/素及坐哭之位按喪大記惟哭先)
(復復然後行死事復者返也孝子之心猶冀其復/生也又布素之服非始死所有今並繫之復後)
　　復(立喪主䕶/喪等附)
侍者一人以死者之上服(按雜記喪大記復衣諸侯以/衮夫人以揄狄内子以鞠衣)
(今從開元禮上服者有官則公服無官則襴/衫或衫婦人以大袖或背子皆常經衣者)左執領右
執腰就寢庭之南北靣招以衣呼曰某人復(䘮大記曰/凡復者男)
(子稱名婦人稱字今但稱/官封或依常時所稱可也)凡三呼畢卷衣入復于尸上
(復者招魂復魄也檀弓曰復盡愛之道有禱祠之心焉/望反諸幽求諸鬼神之道也北靣求諸幽之義也士䘮)
(禮復者一人以爵弁服簪裳于衣左何之扱領于帶升/自前東榮中屋北靣招以衣曰臯某復三降衣于前受)
(用篋升自阼階以衣尸復者降自後西榮簪連也臯長/聲也降衣下之也受者受之於庭也衣尸者復之若得)
(魂返之也降因徹西北扉開元禮亦倣此今升/屋而號慮其驚衆故但就寢庭之南靣而已)然後行
死事立喪主(凡主人當以長子為之無長子則長孫承/重奔喪曰凡喪父在父為主注與賓客為)
(禮宜使尊者又曰父沒兄弟同居各主其喪注各為妻/子之喪為主也又曰親同長者主之鄭康成曰昆弟之)
(喪宗子主之又曰不同親者主之注從父昆弟之喪也/雜記曰姑姊妹其夫死而夫黨無兄弟使夫之族人主)
(喪妻之黨雖親弗主夫若无族矣則前後家東西家无/有則里尹主之伯髙死于衛赴於孔子孔子曰夫由賜)
(也見我哭諸賜氏遂命子貢為之主曰為爾哭也來者/拜之喪大記曰喪有无後无无主若子孫有喪而祖父)
(主之子孫執/喪祖父拜賓)主婦(孔頴逹檀弓啜主人主婦正義曰主/人亡者之子主婦亡者之妻若亡者)
(无妻及母之喪則以/主人之妻為主婦)䕶喪(以家長或子孫能幹事知禮/者一人為之凡喪事皆禀焉)
(若主人未成服不出則代主人受弔拜賓及受賻襚/古禮初喪主人常在尸側惟君命出出而遇賓則拜)司
書(以子弟或吏人能書札/者為之掌糾書疏之事)司貨(以子弟或吏僕可委信/者為之掌糾貨賄之事)
(置冊以謹其出入親賓有賻禭則書於/别冊收之以待喪用其衣服不以襲斂)
　　易服
既復妻子婦妾皆去冠及上服(上服謂衫帶/背子之類)被髪男子
扱上衽(謂揷衣前/襟之類)徒跣婦人不徒跣男子為人後者為
本生父母及女子已嫁者皆不被髪徒跣但去冠及上
服凡齊衰以下内外有服親及在喪側給事者皆釋去
華盛之服(謂錦繡緋紅金/玉珠翠之類)著素淡之衣(問喪親始死笄/纚徒跣扱上衽)
(注親始死去冠二日先去笄纚括髪也上袵深衣之裳/前開元禮初終男子易以白布衣披髪徒跣婦人易以)
(青縑衣披髮不徒跣為人後者為本生父母素冠不徒/跣女子已嫁者髽齊衰以下丈夫素冠婦人去首飾内)
(外皆素服按笄纚今人平日所不服被髪尤哀毁无容/故從開元禮然白布青縑衣素冠素服皆非始死所能)
(辦故但釋去華盛之服本應三年喪者則去冠及上服/期喪以下士大夫帽子皂衫青黄勒帛庶人不改常服)
(禮男子括髪婦人多髽故於始死時期喪以下但去首/飾易華盛之服而已世俗多忌諱或為父則被左髪母)
(則被右髪舅則被後左姑則/被後右皆非禮宜全被之)
　　訃告(訃音/赴)
䕶喪司書為之發書訃告於親戚及僚友(檀弓曰父兄/命赴者然則)
(主人不自赴也若无䕶喪及司書則主人自赴親戚不/赴僚友劉岳書儀卒哭然後𤼵外人書疏葢以哀痛方)
(深不暇與人通問故也然問候慶賀之書居喪誠不當/𤼵必若有事不獲已須至有聞於人者雖未卒哭豈可)
(以不/發也)
　　沐浴　　飯含　　襲(始死之奠/哭泣附)
將沐浴則以帷障卧内侍者設牀於尸所卧牀前縱置
之施簀席簟枕不施氊褥(古者疾病廢牀人生在地去/牀庶其生氣反也將沐浴則)
(復遷尸於牀矣故喪大記曰始死遷尸於牀幠用斂衾/去死衣或遇暑月則君設大槃大夫設夷槃實以冰士)
(無冰則併瓦槃實以水置於牀下以寒尸今人既死乃/卧尸於地訛也古者沐浴及飯含皆在牖下今室堂與)
(古異制故於所卧牀前置之以從宜也古者沐浴設牀/袒簀袒簀者去席葢水便也今籍以簟不設氊褥亦於)
(沐浴/便)遷尸於牀上南首覆之以衾(禮運曰死者北首謂/葬時也自沐浴至殯)
(古亦南首惟/朝廟北首)侍者握坎於屏處潔地(士喪禮甸人掘坎/于階間少西今以)
(孝子之心不忍朝夕見親爪髪/及沐浴之具故掘坎於屏處)陳襲衣裳於堂前東北
藉以席西領南上幅巾一(古者死人不冠但以帛裹其/首謂之掩士喪禮掩練帛廣)
(終幅長五尺析其末注掩裹首也析其末謂將結於頤/下又還結於項中葢以襲斂主于保䕶肌體貴於柔軟)
(緊實冠則磊塊難安況今幞頭以鐵為脚長三尺而帽/用漆紗為之上有虚簷置於棺中何由安帖莫若襲以)
(常服上加幅巾深衣大帶及屐既合於古又便於事幅/巾所以代掩也其制如今之煖帽深衣帶屐自有制度)
(若无深衣帶屐止用衫勒帛鞋亦得其幞/頭公服腰帶靴笏俟葬時置於棺上可也)充耳二用白
鑛(以綿為之如棗/核大用塞耳中)幎目一用帛方尺二寸(所以覆/靣者也)握手
用帛長尺二寸廣五寸(所以裹/手者也)深衣大帶屐若襚衣有
餘則繼陳而不用(謂親戚以衣服來襚者繼陳於襲衣/之下而不用以襲也多陳之為榮少)
(納之/為貴)又陳飯含沐浴之具於堂前西壁下南上錢三實
于小箱(檀弓曰古者飯用米貝弗忍虚也飯用貝今用/錢猶古用貝也古禮諸侯飯七貝大夫五士三)
(大夫以上仍有珠玉錢多既不足貴又口所不/容珠玉則更為盜賊之招故但用三錢而已)米二升
實於盌(古者諸侯飯用粱大夫用稷士用稻今但用鄉/土所生平日所食之米可也古升小故用四升)
(今升大故/用二升)沐巾一浴巾二設於䈂(浴巾二上下/體各異也)櫛置於
卓子上侍者汲新水淅米令精復實於盌侍者以沐浴
湯入主人以下皆出立於帷外北靣(以其裸裎子孫/不可在側故也)侍
者沐髪櫛之晞之以巾撮為髻舉衾而浴(亦為其裸裎/故舉衾以障)
(之/)拭之以二巾翦爪如平時其沐浴餘衣及巾櫛皆棄
於坎遂築而實之侍者别設襲牀施薦席氊褥枕如平
時先置大帶深衣袍襖汗衫袴襪勒帛裏肚之類於其
上遂舉以入置浴牀之西遷尸於其上悉去病時衣及
復衣易以新衣但未著幅巾深衣屐移置堂中間(鄭注/喪大)
(記曰正尸謂遷尸於牖下南首也今室堂既異/於古故置堂中間取其容男女夾牀哭位也)卑㓜則
各於其室中間(自餘應在堂/者並倣此)執事者置脯醢酒於卓(曽/子)
(問始死之奠其餘閣也歟注不容改新也古人常畜脯/醢故始死未暇别具饌但用脯醢而已今人或無脯醢)
(但中見有食物一兩種并酒可也凡奠除酒器之外盡/用素器不用金銀稜裹之物以生人有哀素之心故也)
升自阼階祝盥手洗盞斟酒奠於尸東當腢巾之(腢肩/頭也)
(士喪禮復者降楔齒綴足即奠脯醢醴酒於尸東鄭注/鬼神无象設奠以憑依之開元禮五品以上如士喪禮)
(六品以下含而後奠今不以官品髙下沐浴正尸然後/設奠於事為宜奠謂斟酒奉至卓上而不酹也主人虞)
(祭然後親奠酹巾者以辟塵繩凡无兩階者止以/階之東偏為阼階西偏為西階祝選親戚為之)主人
坐於牀東奠北衆男應服三年者坐其下皆西向南上
藉以稾同姓男子應服期者坐其後大功以下又以次
坐其後皆西向南上尊行坐於北壁下南向西上藉以
席薦各以服重輕昭穆長幼為叙主婦及衆婦女坐于
牀西藉以稾同姓女子應服期以下坐於其後尊行坐
於牀西北壁下南向東上藉以席薦亦各以服重輕昭
穆長幼為叙如男子之儀妾婢立於婦女之後(婦以夫/之長㓜)
(為叙不以/身之長㓜)異姓之親丈夫坐於帷外之東北向西上(此/非)
(沐浴之幃謂設帷於堂/裏所以别内外者也)婦人坐於帷内之西北向東上
皆藉以席有服者在前無服者在後各以尊卑長㓜為
叙若内喪(謂婦人/之喪)則同姓丈夫尊卑坐於帷外之東北
向西上異姓丈夫坐於帷外之西北向東上(士喪禮主/人入坐於)
(牀東衆主人在其後西面婦人俠牀東面鄭注衆主人/庶昆弟也婦人謂妻妾子姓也亦嫡妻在前又曰親者)
(在室注謂大功以上父兄姑姊子姪在此者又曰衆婦/人户外北面衆兄弟堂下北面注衆婦人衆兄弟小功)
(以下喪大記曰既正尸子坐於東方卿大夫父兄子姓/立于東方有司庶士哭于堂下北靣夫人坐于西方内)
(命婦姑姊妹子姓立于西方外命婦率外宗哭于堂上/北面注世婦為内命婦卿大夫之妻為外命婦外宗姑)
(姊妹之女又曰大夫之喪有命夫命婦則坐無則皆立/士之喪皆坐開元禮主人坐於牀東衆主人在其後兄)
(弟之子以下又在其後俱西面南上妻坐于牀西妾及/女子在妻之後兄弟之女以下又在其後俱東面南上)
(藉稾坐内外之際南北隔以行帷祖父以下于帷東北/壁下南靣西上祖母以下于帷西北壁下南面東上皆)
(舒席坐外姻丈夫於户外之東北面西上婦人於主婦/西南面東上皆舒席坐若内喪則尊行丈夫外親丈夫)
(席位于前堂若户外之左右皆南面宗親户東西上外/親户西東上凡喪位皆以服精粗為序今堂室異制難)
(云如古但倣開元禮為哭位古者諸侯卿大夫於其宗/族有君臣之義故其臣不敢坐于君側今但依士禮婢)
(妾之外皆坐哭寒月老病之人有不堪稾及單席者三/年之喪聽坐稾薦期喪以下聽加白氊於席上可也或)
(堂宇狹隘五服不能各為一列則/輕服次重服之下絶席以别之)自既復之後男女哭
擗無數(古者哭有擗踊擗拊心也踊躍也問喪曰惻怛/之心痛疾之意悲哀志滿氣盛故袒而踊之所)
(以動體安心下氣也婦人不宜袒故𤼵胷擊心爵踊殷/殷田田如壞牆然悲哀痛疾之至也注爵踊踊不絶地)
(也曽申問於曽子曰哭父母有常聲乎/曰中路嬰兒失其母焉何常聲之有)至是始就位而
哭盡哀止(三年之喪夜則寢於尸旁藉稾枕塊羸病者/藉以草薦可也期喪以下寢於側近男女異)
(室外親歸/其家可也)主人出左袒自靣前扱於腰之右盥手洗盞
執箱以入侍者一人揷匙于米盌執以從置於尸西又
一人執巾以從徹枕以巾覆靣(恐飯之遺/落米也)主人就尸東
由足而西牀上坐東靣舉巾以匙抄米實于尸口之右
并實一錢又於左於中亦如之主人襲(謂襲所袒/之衣也)復位
侍者加幅巾充耳設幎目納屐乃襲深衣結大帶設握
手覆以衾
　　銘旌
銘旌以絳帛為之廣終幅三品以上長九尺五品以上
八尺六品以下七尺書曰某官某公之柩(官卑曰某君/某妻曰某封)
(邑某氏皆無官封/即隨其生時所稱)以竹為杠長凖銘旌置屋西階上(士/喪)
(禮為銘各以其物亡則以緇長半幅䞓末長終幅廣二/寸書銘于末日某氏某之柩注無旗不命之士也末為)
(飾也又曰竹杠長三尺置于宇西階上注杠銘橦也檀/弓曰銘明旌也以死者為不可别已故以其旗識之開)
(元禮杠之長凖其絳王公以下杠為龍/首仍韜杠喪葬令銘旌長各有尺數)
　　魂帛(影齋/僧附)
魂帛結白絹為之設椸於尸南覆以帕置倚卓其前置
魂帛於倚上設香爐杯注酒果於卓子上是為靈座倚
銘旌於倚左侍者朝夕設櫛頮奉養之具皆如平生俟
葬畢有祠板則埋魂帛潔地(士喪禮重木刋鑿之甸人/置重於中庭三分庭一在)
(南注木也縣物焉曰重刋斲治鑿之為縣簪孔也又曰/夏祝鬻餘飯用二鬲于西牆下注鬻餘飯以飯尸餘米)
(為粥也又曰羃用疏布久之繫用靲縣于重羃用葦席/北面左衽帶用靲賀之結于后注久謂蓋塞鬲口也靲)
(竹䈼也以席覆重辟屈而反兩端交於后左衽西端在/上賀加也又曰祝取銘旌置於重檀弓曰重主道也注)
(始死未作主以重主其神也士喪禮將葬甸人抗重出/自道道左倚之雜記重旣虞而埋之注就所倚處埋之)
(開元禮重木倣此今國家亦用之喪葬令諸重一品柱/鬲六五品以上四六品已下亦然士民之家未嘗識也)
(皆用魂帛魂帛亦主道也禮大夫無主者束帛依神今/且從俗貴其簡易然世俗或用冠帽衣屐裝飾如人狀)
(此尤鄙俚不可從也又世俗皆畫影置於魂帛之後男/子生時有畫像用之猶無所謂至于婦人生時深居閨)
(闥出則乘輜軿擁蔽其面既死豈可使畫工直入深室/揭掩面之帛執筆望相畫其容貌此殊為非禮勿可用)
(也又世俗信浮屠誑誘於始死及七七日百日期年再/期除喪飯僧設道塲或作水陸大會寫經造像修建塔)
(廟云為此者滅彌天罪惡必生天堂受種種快樂不為/者必入地獄剉燒舂磨受無邊波吒之苦殊不知人生)
(含氣血知痛癢或翦爪鬀髪從而燒斫之已不知苦況/於死者形神相離形則入於黄壤腐朽消滅與木石等)
(神則飄若風火不知何之假使剉燒舂磨豈復知之且/浮屠所謂天堂地獄者計亦以勸善而懲惡也苟不以)
(至公行之雖鬼可得而治乎是以唐盧州刺史李丹與/妹書曰天堂無則已有則君子登地獄無則已有則小)
(人入世人親死而禱浮屠是不以其親為君子而為積/惡有罪之小人也何待其親之不厚哉就使其親實積)
(惡有罪豈賂浮屠所能免乎此則中智所共知而舉世/滔滔而信奉之何其易惑難曉也甚者至有傾家破産)
(然後已與其如此曷若早賣田營基而葬之乎彼天堂/地獄若果有之當與天地俱生自佛法未入中國之前)
(人死而復生者亦有之矣何故無一人誤入地獄見閻/羅等十王者耶不學者固不足與言讀書知古者亦可)
(以少/悟矣)
　　弔酹賻襚
凡弔人者必易去華盛之服(喪大記小斂奠弔者襲裘/加武帶絰與主人拾踊孔)
(子羔裘𤣥冠不以弔子游弔人襲裘帶絰而入古者弔/服有絰唐人猶著白衫今人無弔服故但易去華盛之)
(服亦不當著公服若入/酹則須具公服靴笏也)作名紙右卷之繫以線題其陰
面(凡名紙吉者左卷之題陽面凶/者反卷之陽面在左陰面在右)曰某郡姓名慰同州
之人則但云同郡皆不著官職先使人通之主人未成
服則䕶喪為之出見賓曰竊聞某人薨沒(尊官則云薨/沒或云捐館)
(卑官則云傾逝少年/則曰夭沒後書倣此)如何不淑因再拜䕶喪答拜曰孤
某遭此凶禍䝉慰問(若有賻襚/則并言之)以未成服不敢出見不
勝哀感使某拜又再拜(此為子孫被髪徒跣者不出其/餘皆出喪大記曰未小斂大夫)
(為君命士為大夫出主人/升降未敢由阼階禮也)賓答拜自餘如常儀其所賻
襚者則先遣人以書致之(書儀/在後)然後往弔既弔而致之
亦可也(詩云凡民有喪匍匐救之故古有含襚賵賻之/禮珠玉曰含衣衾曰襚車馬曰賵貨財曰賻皆)
(所以矜恤喪家助其斂葬也今人皆送紙錢増作諸偽/物焚為厌燼何益喪家不若復賻襚之禮既不珠玉則)
(含禮可廢又今人亦無以車馬助喪者則賵禮亦不必/存也凡金帛錢穀之類皆可謂之貨財其多少之數則)
(无常凖繫其家之貧富親之遠近情之厚薄自片衣尺/帛百錢斗粟以上皆可行之勝於无也孔子遇舊館人)
(之喪入而哭之哀出使子貢脱驂而賻之曰予惡夫涕/之无從也葢君子行禮情與物必相副苟弔哭雖哀而)
(无賻襚以將之亦君子所恥也前漢王丹友人喪親河/南太守陳遵為䕶喪事賻助甚豐丹乃懷縑一疋陳之)
(於主人前曰如丹此縑出自機杼遵聞而有慙色然則/物豐而誠不副亦君子所不為也古記曰不以靡沒禮)
(不以菲廢禮此之謂也昔子碩欲以賻布之餘具祭器/子栁不可曰君子不家於喪請班諸兄弟之貧者然則)
(為人之子孫者豈可幸其親之喪以利其家耶彼為祭/器且不可況實囊橐増産業乎故當使司貨别置冊收)
(之古者袒而讀賵賓致命將行主人之使又讀賵所以/存録之今宜俟其人至則司貨以冊示之知其得達於)
(主人也其物專供喪用/其餘則班諸戚之貧者)凡賻襚之物執事者必先執之
北面白尸柩(雜記曰凡將命鄉殯將命葢含襚賵賻/主為死者故也若已葬則白於靈座)然
後白主人次白䕶喪以授司貨書於别冊而蔵以待喪
用其同族有服之親賻襚之物不白主人以通財故也
若主人已成服則衰絰杖哭而(禮受弔不迎/賓而送之)賓進弔主
人曰某罪逆深重禍延某親䝉賜慰問不勝哀感稽顙
而後拜(稽顙謂以頭觸地若非/三年之喪則拜後稽顙)賓答拜(自非親戚雖平/日受拜至是須)
(賓主/相拜)主人置杖坐兀子不設坐褥或設白褥茶湯至則
不執托子賓退釋杖而送之(此皆俗禮然亦表/哀素之心故從之)其非三
年之喪未成服則小帽勒帛既成服則服其服而出辭
云私門不幸某親喪亡䝉賜慰問不勝哀感拜而後稽
顙餘皆如常儀凡弔人者必有慼容(曲禮臨喪不笑入/臨不翔檀弓曰行)
(弔之日不飲酒食肉孔子於是日哭則不歌又食於喪/者之側未嘗飽也若在喪者談笑諧謔豈弔人之道耶)
若賓與亡者為執友則入酹(婦人非親友及與其子為/執友嘗升堂拜母者則不)
(入/酹)名紙既通喪家於靈座前炷香澆茶斟酒設席褥家
人皆哭若主人未成服則䕶喪出延賓曰孤某須矣賓
入至靈前哭盡哀(古禮弔人無不哭者世人皆以無涕/為偽哭故耻之弔酹多不哭人之性)
(自有少涕淚者不可必責于人孔子弔於舊館而出涕/亦鮮矣若知生而不知死勿哭可也若親戚朋友死安)
(可以不/哭哉)乃焚香再拜跪酹茶酒俯伏興再拜主人披髪
徒跣扱上衽自椸左哭而出賓東向弔主人西向稽顙
再拜(秦穆公弔公子重耳重耳稽顙不拜以未為後是/故不成拜今人衆子皆拜非禮也然恐難頓改)
賓答拜主人興進謝曰某罪逆深重禍延某親䝉賜沃
酹不勝哀感又再拜賓答拜賓主相向哭盡哀賓先止
寛釋主人曰修短有命痛毒奈何望抑損孝思俯從禮
制(主人官尊/則云伏望)揖而出主人不送哭而反䕶喪為之送賓
若主人已成服則自出受弔畢若賓請入酹則主人命
炷香斟茶酒於靈座前家人皆哭主人揖賓遂導賓哭
而入賓亦哭而入至靈座前主人立于賓東北向立哭
賓酹如上儀酹畢主人西向謝賓曰已辱臨弔重煩沃
酹不勝哀感稽顙再拜賓答拜相向哭寛釋如上儀賓
出主人送至聽事如常儀自有三年之喪則不出弔人
(為其以人之親/忘己之親故也)期喪十一月以後可以出弔如有服而
將往哭之則服其服而往(謂有服之親死而往哭之非/弔也服其服謂服新死者之)
(服也事見雜記檀弓曰有殯聞遠兄弟之喪雖緦必往/非兄弟雖隣不往若執友死雖齊衰亦可以往哭曾子)
(之哭子/張是也)凡弔及送喪葬者必助其喪事而勿擾也(助謂/問其)
(所乏分導營辦貧者為之執綍/負土之類擾謂受其飲食財貨)
　　小歛
厥明陳小斂衣于堂東北下以席(凡斂葬者孝子愛親/之肌體不欲使為物)
(所毁傷故裹之衣衾盛于棺槨深蔵之於地下檀弓曰/喪三日而殯凡附於身者必誠必信勿之有悔焉耳矣)
(三月而葬凡附於棺者必誠必信勿之有悔焉耳矣古/者死之明日小斂又明日大斂顛倒衣裳使之正方束)
(以絞衾韜以衾冒皆所以保其肌體也今世俗有襲而/無大小斂所闕多矣然古者士襲衣三稱大夫五稱諸)
(侯七稱公九稱小斂尊卑通用十九稱大斂士三十稱/大夫五十稱君百稱此非貧者所辦也今從簡易襲用)
(衣一稱小大斂則據死者所有之衣及親友所襚之衣/隨宜用之若衣多不必盡用也夏后氏斂用昏商人斂)
(用日中周人斂用日出/今事辦則斂不拘何時)設桌子於阼階東用置饌及盃
注於其上羃之以巾(古者小斂之奠用牲今人所難辦/但如待賓客之食品味稍多於始)
(死之奠/則可也)設盥盆二帨巾各二於饌(其東有臺祝所盥其/西无臺執事者所盥)
(中各/有架)　别以桌子設潔滌盆新拭巾於其東(所以洗盞/拭盞自此)
(至遣奠/皆同)具括髪麻免布及髽麻(古者主人素冠環絰視/小斂既而男子括髪婦)
(人髽皆有首絰腰絰始死去冠二日去笄纚括髪男子/括髪以麻婦人髽帶麻髽者去纚為紒也南宫縚之妻)
(之姑之喪夫子誨之髽榛以為笄長尺而總八寸喪服/小記惡笄終喪今恐倉卒未能具冠絰故於小斂訖男)
(子婦人皆收髪為髻先用麻繩撮髻又以布為頭􁏓斬/衰者括髪紐麻為繩齊衰以下至同五世祖者皆免列)
(布或縫絹廣寸婦人髽亦紐麻為繩齊衰以下亦用布/絹為免皆如幧頭之制自項向前交于額上郤遶髻如)
(著幧頭也為母雖齊衰亦用麻婦人惡笄當用鏹釵或/竹木骨角為簪至於鐶釧之類用金銀者居喪盡當去)
(之/)設小斂牀施薦席氊褥於西階之西執事者鋪絞(絞/以)
(細布或絹為之一幅析為三鋪横三於下縱一於上横/者足以周身相結縱者上足以掩首下足以掩足古者)
(折其末使可結然布强而闊難結/不若於兩端各綴二絹帶則𦂳急)複衾小斂衣于牀或
顛或倒取方而已(斂時平鋪其衣不復穿袖又去枕舒/絹或疊衣藉首卷其兩端夾首兩旁)
(以補肩上空虚之處又卷衣以夾兩脛然後以餘衣掩/尸裹之以衾末掩其靣葢孝子猶俟其復生欲時見其)
(面故也及將大斂則并掩首裹之束之以絞/使其形正方適足滿棺鋪時即依此次叙)上衣不倒
(上衣謂公服襴/衫之類故尊之)執事者舉牀自西階升堂設於中間襲
狀之南(古者小斂席于户内設牀第於兩楹之間既斂/移於堂今堂室之制異於古且從簡易故小歛)
(亦於/中間)乃遷襲奠卓子(下/闕)
　　棺槨(原本全文俱闕/)
　　大斂殯
(原本上/文闕)即又揣其空缺之處卷衣塞之務令充實不可
搖動慎勿以金玉珍玩置棺中啓盜賊心收衾先掩足
次掩首次掩左次掩右令棺中平滿主人主婦憑哭盡
哀婦人退入幕下然後召匠加蓋下釘徹小斂牀役者
累墼塗殯訖祝取銘旌設跗立於賓東(跗杠足也其/制如人衣架)復
設靈座於故處主人以下皆復位如故凡動尸舉柩主
人以下哭擗無筭(曲禮在床曰尸在棺曰柩若無䕶喪/則主人當輟哭親視殯斂務令安固)
(不可但/哭而已)祝帥執事者盥手舉新饌自阼階升置靈座前
祝焚香洗盞斟酒奠之卑㓜再拜哭皆如小斂奠之儀
(士喪禮卒塗祝取銘置于肂主人復位踊襲注為銘設/跗樹之肂東又曰乃奠燭升自阼階祝執巾席從設于)
(奥東面注自是不復奠于尸室中西南隅謂之奥既夕/記燕養饋羞湯沐之饋如生日注燕養所用供養也饋)
(朝夕食也羞四時之珍異孝子不忍一日廢其事親之/禮於下室日設之如生也又曰朔月若薦新則不饋於)
(下室注以殷奠有黍稷也開元禮三品以上將奠執巾/几席者升自阼階入設于室之西南隅東面贊者以饌)
(升入室西面設於席前六品以下設於靈座前席殯於/外者施蓋訖設大斂之奠於殯東既殯設靈座於下室)
(西間東向施床几案屏障服飾以時上膳羞及湯沐皆/如平生下室者謂燕寢無下室則設靈座於殯東按古)
(者室中牖在西戸在東故設神座於西南隅東靣得其/宜也今士大夫家既不可殯於聽事則正室之外别無)
(燕寢又朝夕之奠何嘗不用飯而更設靈座於下室西/間東向兩處饋奠甚無謂也又靈座若在殯而奠於殯)
(東亦無禮也今但設奠/於靈座前庶從簡易)主人以下各歸其次留婦人兩
人守殯共止代哭者
　
　
　
　
　
　
　
　
　
　
　
　
　
　
　書儀卷五
欽定四庫全書
　書儀卷六
　　　　　　　　　　　　宋　司馬光　撰
　喪儀二
　　聞喪　奔喪
始聞親喪以哭答使者盡哀問故又哭盡哀(奔喪禮注/親父母也)
(問故問親喪所由也雖非/父母聞喪而哭其禮亦然)裂布為四脚白布衫繩帶麻
屨(古者未成服者素委貎深衣恐非/本所有且非倉猝所辦今從便)遂行日行百里不
以夜行(奔喪注雖有哀慼猶辟害也雖或有親屬/皆行不能日行百里道中亦不可滯留也)惟父
母之喪見星而行見星而舎道中哀至則哭避市邑喧
繁之處(奔喪曰哭避市朝注謂驚衆也今人奔喪及從/柩行者遇城邑則哭是有人則為之無人則不)
(為飾詐/之道也)望其州境哭望其縣境哭望其城哭望其家哭
入門升自西階至殯前再拜哭盡哀乃就位方去冠及
上服被髪扱衽徒跣如始死之儀詣殯東西靣坐哭盡
哀(其未小斂而至/者與在家同)乃就東方袒括髪又哭盡哀大夫婦
人之待之也皆如朝夕哭位無變也既哭奔喪者復著
布四脚布衫拜諸尊長及受諸卑㓜拜皆哭盡哀明日
後日朝夕哭猶袒括髪至家四日乃成服而朝哭有弔
賔至則出見之可也若未得行須應過三日以上者則
為位不奠(奔喪曰聞喪不得奔喪乃為位注謂以君命/有事者位有酇列之處如其家朝夕哭位矣)
(又注無君事又無故而以已私未奔者父母之喪則不/為位其哭之不離聞喪之處齊衰以下更為位而哭皆)
(可行乃行又曰凡為位不奠注以其精神不存乎是今/仕宦他方者始聞喪比至治裝挈家而歸鮮有不過三)
(日者安得不為位而哭既無酇列當置倚子一枚以代/尸柩左右前後設哭位皆如在尸柩之旁而不設朝夕)
(飲食之奠者喪側無子孫則此中設朝夕奠如在喪側/道中亦設位朝奠而行既就館至夕設位而奠酇子短)
(切/)被髪扱衽徒跣皆如始死之儀明日斬衰者袒括髪
齊衰以下袒免代哭皆如小斂之儀聞喪後四日成服
而朝哭皆如在家之儀道中及至家惟不去冠及上服
被髪扱衽徒跣袒括髪其餘皆如未成服之儀入門至
殯前北靣再拜哭盡哀拜諸尊長又受諸卑㓜拜皆哭
盡哀弔賔至即出見之若奔喪者不及殯則先之墓望
墓而哭至墓北靣哭盡哀再拜在家丈夫之待之也即
位于墓左婦人墓右皆哭盡哀未成服者去布四脚及
布衫袒括髪于墓東南即本位又哭盡哀復著布四脚
衫拜尊長及受卑㓜拜如上儀遂歸至家入門去布四
脚及布衫袒括髪至靈座前北靣哭盡哀餘如未𦵏之
儀已成服者不袒括髪齊衰以下聞喪則為位而哭(古/禮)
(聞父母妻之黨及師友知識之喪哭皆有處今寢廟異/制不能如古但聞尊長之喪則為位于正堂卑㓜之喪)
(為位于别室而哭之今人皆擇曰舉哀凡悲哀之至在初/聞其喪聞喪則當哭之何暇擇日又舉哀挂服皆於僧)
(舎葢以五服年月勅不得于州縣公㕔内舉哀若不在/州縣公廨何必就僧舎不于本家葢由今人多忌諱故)
(也/)若奔喪則釋去華盛之服裝辦即行緩速惟所欲既
至齊衰望鄉而哭大功望門而哭小功以下至門而哭
入門始至殯前北向哭盡哀再拜乃易所服之服即本
位又哭盡哀乃見諸尊長及卑㓜拜哭如主人儀若不
奔喪則齊衰始聞喪三日中朝夕為位㑹哭四日之朝
成服又為位㑹哭大功以下始聞喪為位㑹哭成服又
為位㑹哭自是每月朔為位㑹哭月數既滿次月朔為
位㑹哭遂除服其聞喪至各哭固無常準齊衰以上自
有喪以來親戚未嘗相見者既除服而相見不變服各
哭盡哀然後叙拜
　　飲食
凡初喪諸子三日不食期九月之喪三不食五月三月
之喪再不食或一不食親戚鄰里必為糜粥以飲食之
尊長勉之强之亦可少食足以充虗續氣而已既斂諸
子食粥妻妾及期九月之喪疏食水飲不食菜果五月
三月之喪既𦵏食肉飲酒不與人樂之父母之喪既虞
卒哭疏食水飲不食菜果小祥食菜果大祥食肉飲酒
期九月之喪既𦵏食肉飲酒不與人樂之若有疾雖父
母之喪食肉飲酒疾止復初五十不極毁瘠六十不毁
瘠七十唯衰麻在身飲酒食肉處於内(喪服傳斬衰歠/粥朝一溢米夕)
(一溢米既虞疏食水飲既練始食菜果飯素食注二十/兩曰溢為米一升二十四分升之一疏猶粗也素猶故)
(也謂復平生時食也間傳斬衰三日不食齊衰二日不/食大功三不食小功緦麻再不食士與斂焉則一不食)
(父母之喪既殯食粥齊衰疏食水飲不食菜果大功不/食醯醬小功緦麻不飲醴酒父母之喪既虞卒哭疏食)
(水飲不食菜果期而小祥食菜果又期而大祥有醯醬/中月而禫禫而飲醴酒始飲酒者先飲醴酒始食肉者)
(先食乾肉注不忍𤼵御厚味喪大記祥而食肉期之喪/三不食既𦵏食肉飲酒九月之喪猶期之喪也食肉飲)
(酒不與人樂之五月三月之喪亦一不食再不食可也/既𦵏食肉飲酒不與人樂之叔母世母食肉飲酒今參)
(取其中而用之人食飲多少不同食粥者取飽而已不/為限量凡居喪雖以毁瘠為貴然亦須量力而行之孝)
(經三日而食教民無以死傷生毁不滅性此聖人之政/也滅性謂毁極失志變其常性也曲禮曰居喪之禮毁)
(瘠不形視聽不衰注謂其廢喪事形謂骨見又曰有疾/則飲酒食肉疾止復初不勝喪乃比于不慈不孝五十)
(不致毁六十不毁七十唯衰麻在身飲酒食肉處于内/注所以養衰老人五十始衰曽子謂子思曰吾執親之)
(喪也水漿不入口者三日問喪曰親始死水漿不入口/三日不舉火故鄰里為之糜粥以飲食之鄉里舊俗親)
(鄰有喪以罌貯粥就草土中哺之謂之飱孝粥此乃古/禮之尚存者也雜記曰喪食雖惡必充饑饑而廢事非)
(禮也飽而忘哀亦非禮也視不明聽不聰行不正不知/哀君子病之故强忍致疾亦非聖人之所許也人或體)
(羸不能三日不食者量食粥可也粥不能飽者既殯食/粗飯可也疏食水飲不能飽者既𦵏食菜茹醯醬可也)
(喪大記曰不能食粥羮之以菜可也注謂性不能者可/食飯菜羮彼應食粥也猶可食菜羮況既𦵏應疏食者)
(至于餅餌亦無傷但勿食肉飲酒斯可矣古人居喪無/敢公然食肉飲酒者漢昌邑王奔昭帝之喪居道上不)
(素食霍光數其罪而廢之晉阮籍負才放誕居喪無禮/何曾靣質籍于文帝座曰卿敗俗之人不可長也因言)
(于帝曰公方以孝治天下而聽阮籍以重哀飲酒食肉/于公座宜擯四裔無令汙染華夏宋廬陵王義真居武)
(帝憂使左右買魚肉珍羞于齊内别立厨帳㑹長史劉/湛入因命臑酒炙車螯湛正色曰公當今不宜有此設)
(義真曰旦甚寒長史事同一家望不為異酒至湛起曰/既不能以禮自處又不能以禮處人隋煬帝為太子居)
(文獻皇后喪每朝令進二溢米而私令外取肥肉脯鮓/置竹筒中以蠟閉口衣襆裹而納之湖南楚王馬希聲)
(𦵏其父武穆王之日猶食雞臛其官屬潘起譏之曰昔/阮籍居喪食蒸肫何代無賢然則五代之時居喪食肉)
(者人猶以為異事是流俗之弊其來甚近也雜記曰有/服人召之食不往大功以下既𦵏適人人食之其黨也)
(食之非其黨弗食也喪大記曰大夫父之友食之則食/之矣不避粱肉若有酒醴則辭然則飲酒尤不可也今)
(之士大夫居喪食肉飲酒無異平日又相從宴集􁂦然/無愧人亦恬不為􁁣禮俗之壊習以為常悲夫乃至鄙)
(野之人或初喪未斂親賔則齎酒饌住勞之主人亦自/備酒饌相與飲啜醉飽連日及𦵏亦如之甚者初喪作)
(樂以娱尸及殯𦵏則以樂導轜車而號哭隨之亦有乘/喪即嫁娶者噫習俗之難變愚夫之難曉乃至此乎凡)
(居父母之喪者大祥之前皆未可食肉飲酒若有疾暫/須食飲疾止亦當復初必若素食不能下咽久而羸􁁄)
(恐成疾者可以肉汁及脯醢或肉少許助其滋味不可/恣食珍羞盛饌及與人宴樂是則雖被衰麻其實不行)
(喪也唯五十以上氣血既衰必資酒肉扶養者則不/必然耳其居喪聽樂及嫁娶者國有正法此不復論)
　　喪次
中門之外擇朴陋之室以為丈夫喪次斬衰寢苫枕塊
(苫謂藁薦/塊謂墼)不脱絰帶不與人坐焉非時見乎母也不入
中門既虞寢有席枕木二十七月除服而復寢齊衰寢
有席大功以下異居者既殯可以歸其家猶居宿于外
三月而後復寢婦人次于中門之内别室或居殯側雖
斬衰不寢苫但徹去帷帳衾褥之類華麗者可也男子
無故不入中門婦人不得輒至男子喪次(喪服傳斬衰/居倚廬寢苫)
(枕塊寢不脱絰帶既虞翦屏柱楣寢有席既練舎外寢/注楣謂之梁柱楣所謂梁闇也舎外寢于中門之外壘)
(墼為之不塗塈所謂堊室也喪大記曰父母之喪居倚/廬不塗寢苫枕塊非喪事不言君為廬宫之大夫士䄠)
(之注宫謂圍障之也䄠謂不障既𦵏柱楣塗廬不於顯/者君大夫士皆宫之注不于顯者不塗見面既練居堊)
(室不與人居既祥黝堊吉祭而復寢齊衰期大功九月/者皆三月不入寢婦人不居廬不寢苫喪父母既𦵏父)
(不次于子兄不次於弟注謂不就其殯宫為次而居雜/記曰廬堊室之中不與人坐焉非時見乎母也不入門)
(又曰童子不廬問喪曰成壙而歸不敢入處室哀親之/在外也寢苫枕塊哀親之在土也閒傳曰父母之喪居)
(倚廬寢苫枕塊不脫絰帶齊衰之喪居堊室苄翦不納/大功之喪寢有席小功緦麻牀可也父母之喪既虞卒)
(哭柱楣翦屏苄翦不納期而小祥居堊室寢有席又期/而大祥居復寢中月而禫禫而牀注苄今之蒲苹也開)
(元禮五品以上喪為廬于殯堂東廊下諸子各一廬齊/衰於廬南為堊室俱北戸大功于堊室之南張帷小功)
(緦麻于大功之南設床婦人次于西房若殯後施床殯/堂无房者于别室楊垂喪服圖設倚廬于東廊下無廊)
(于牆下先以一木横於牆下去牆五尺卧于地為楣即/立五椽於上斜倚東墉以草苫葢之其南北靣亦以草)
(屏之向北開門一孝一廬門廉以縗布廬南為堊室以/墼壘三靣上至屋如于牆下則亦如偏屋以瓦覆之西)
(向開門其堊室及大功以下幕次不必每人為之共處/可也如此則非富家大第不能備此禮故但擇朴陋之)
(室不丹艧黝堊者居之斬衰居一室齊衰居一室可也/若大寒大暑雨濕蚊蚋其羸疾之人有不能堪者聽施)
(簟席白氊布褥白幬帳可也晉陳夀遭父喪有疾使婢/丸藥客往見之鄉黨以為貶議坐是沈滯坎軻終身嫌)
(疑之際不可不慎故男子無事不入中門/婦人不得輒至男子喪次也芐户嫁反)
　　五服制度
斬衰用極麄生布為之不緝衣縫向外裳縫向内裳前
三幅後四幅每幅作□(音/輒)皆屈兩邊相著空其中負版方
一尺八寸(此尺寸皆/用周尺)在背上綴于領下垂放之辟領方
四寸置于負版兩旁各攙負版一寸亦綴於領下衰長
六寸廣四寸綴於前衿當心衣長過腰足以掩裳上際
衽用布三尺五寸留上一尺正方不破旁入六寸乃向
下邪裁之一尺五寸去下畔亦六寸横斷之留下一尺
正方以兩正方左右相沓綴于衣兩旁垂之向下狀如
燕尾掩裳旁際冠比衰布稍細廣三寸跨頂前後以紙
糊為材上裹以布為三□皆向右縱縫之兩頭皆在武
下向外反屈之縫於武用麻繩一條從額上約之至頂
後交過前各至耳於武上綴之各垂于頥下結之有子
麻紐為首絰其大一扼左本在下五分去一以為腰絰
兩股相交兩頭結之各存麻本散垂三尺其交結處兩
旁各綴細白絹帶繫之使不脫又以細繩帶繫于其上
為父截竹為杖高齊其心本在下著麄麻屨婦人亦用
極麄生布為大袖及長裙布頭􁏓惡竹髪布葢頭麄麻
屨衆妾以背子代大袖子為母杖上圓下方亦本在下
布帶婦為姑亦緝其衣裳無子麻為絰餘皆如父與舅
餘親齊衰以布稍麄者為寛袖襴衫稍細者為布四脚
其制如幅巾前綴二大脚後綴二小脚以覆髻自額前
向頂後以大脚繫之大暑則屈後小脚于髻前繫之謂
之幞頭布帶麻屨婦人以布稍細者為背子及裙露髻
生白絹為頭􁏓葢頭著白屨大功小功緦麻皆用生白
絹為襴衫繫黒鞓角帶大功以生白絹為四脚婦人以
生白絹為背子及裙大功露髻以生白絹為頭􁏓葢頭
小功緦麻勿著華采之服而已凡緝者皆向外撚之凡
齊衰以下皆當自制其服而往㑹喪今人多忌諱皆仰
喪家為之喪家若貧親戚異居者自制而服之禮也三
年之喪既𦵏家居非饋祭及見賔客服白布襴衫白布
四脚白布帶麻屨亦可也小祥則除首絰負版及衰大
祥後服皂布衫垂脚黲紗幞頭脂皮爁鐵或白布裹角
帶若重喪未滿而遭輕喪則制輕喪之服而哭之月朔
輒為位服而哭之既畢返重服其除之也亦服輕服若
除重喪而輕未除則服輕服以終其餘日(檀弓曰與其/不當物也寜)
(無衰注不當物謂精麄廣狹不應法制古者五服皆用/布以升數為别每幅二尺二寸其經以八十縷為一升)
(同服之中升數又有異者焉故間傳曰斬衰三升齊衰/四升五升六升大功七升八升九升小功十升十一升)
(十二升緦麻十五升去其半有事其縷無事其布曰緦/葢當時有織此布以供喪用者布之不論升數久矣裴)
(莒劉岳書儀五服皆用布衣裳上下異制度畧相同但/以精粗及無負版衰為異耳然則唐五代之際士大夫)
(家喪服猶如古禮也近世俗多忌諱自非子為父母婦/為舅姑妻為夫妾為君之外莫肯服布有服之者必為)
(尊長所不容衆人所譏誚此必不可强此無如之何者/也今且于父母舅姑夫君之服粗存古制度庶幾有好)
(禮者猶能行之喪服傳曰斬衰裳苴絰杖絞帶冠繩纓/菅屨注麻在首在腰皆曰絰首絰象緇布冠之闕項腰)
(絰象大帶又有絞帶象革帶齊衰以下用布傳曰斬者/何不緝也苴絰者麻之有蕡者也苴絰大搹左本在下)
(去五分一以為帶齊衰之絰斬衰之帶也去五分一以/為帶大功以下皆以是為差苴竹也削桐也杖各齊其)
(心皆下本杖者何爵也無爵而杖者何擔主也非主而/杖者何輔病也童子何以不杖不能病也婦人何以不)
(杖亦不能病也絞帶者繩帶也冠繩纓條屬右縫冠六/升外畢鍛而勿灰衰三升菅屨者菅菲也外納注中人)
(之枙圍九寸擔猶假也無爵者假之以杖尊其為主也/屬猶著也通屈一條繩為武垂下為纓著之冠也小功)
(以下左縫外畢者冠前後屈而出縫于武也又曰妻為/夫妾為君女子子在室為父布總箭笄髽衰三年注此)
(喪服之異于男子者總束髮謂之總者既束其本又束/其末箭笄篠竹也髽露紒也但言衰不言裳婦人不殊)
(裳衰如男子衰下如深衣衰無帶下又無衽又曰凡衰/外削幅裳内削幅幅三袧注削猶殺也太古冠布衣布)
(先知為上外殺其幅以便體也後知為下内殺其幅稍/有飾後世聖人易之以此為喪服袧者謂辟兩側空中)
(央也凡裳前三幅又曰若齊裳内衰外注齊緝也凡五/服之衰一斬四緝緝裳者内展之緝衰者外展之又曰)
(負廣出于適寸注負在背上者也適辟領也負出於辟/領也負出於辟領外旁一寸又曰適博四寸出於衰注)
(辟領廣四寸則與闊中八寸也兩之為尺六寸也出於/衰者旁出衰外又曰衰長六寸博四寸注廣袤當心也)
(前有衰後有負版左右有辟領孝子哀戚無所不在又/曰衣帶下尺注要也廣尺足以掩裳上際也又曰衽二)
(尺有五寸注衽所以掩裳際也上正一尺燕尾二尺五/寸凡用布三尺五寸世俗五服皆不緝非也禮惟斬衰)
(不緝餘衰皆緝必外向所以别其吉服也下俚之家或/不能備此衰裳之制亦可隨俗且作粗布寛袖襴衫然)
(冠絰帶不可闕也古者婦人衣服相連今不相連故但/隨俗作布大袖及裙而已齊衰之服其尊則高祖曾祖)
(父母伯叔父母親則衆子兄弟兄弟之子而世俗皆服/絹是與緦麻無以異也宋次道今之練習禮俗者也余)
(嘗問以齊衰所宜服次道曰當服布幞頭布襴衫布帶/今從之大功以下隨俗且用絹為之但以四脚包頭帕)
(額别其輕重而已此子思所謂有其禮有其財無其時/君子弗行者也以俟後賢庶謂釐正之耳古者既𦵏練)
(祥禫皆有受服變而從輕今世俗無受服自成服至大/祥其衰無變故于既𦵏别為家居之服是亦受服之意)
(也/)父母之喪不當出若為喪事及有故不得已而出則
乗樸馬布裹鞍轡(以代古惡車婦/人以布幕車檐)
　五服年月略(其詳見五/服年月次)
　　斬衰三年
子為父(女在/室同)嫡孫為祖承重(謂當為/祖後者)父為嫡長子(亦謂/當為)
(後/者)婦為舅(其夫為祖後者妻亦從服凡/婦服夫黨當喪而出則除之)為人後者為所
後父(為父所後袓承/重者亦如之)妻為夫妾為君
　　齊衰三年
子為母　嫡孫承重祖卒為祖母　母為嫡長子　婦
為姑(其夫為祖後者/妻亦從服祖姑)
　　齊衰杖期
子為嫁母出母報(報為母服其子亦同/若為父後則無服)夫為妻
　　齊衰不杖期
為祖父母(女出嫁/者亦同)為伯叔父母　為兄弟　為衆子
為兄弟之子　為嫡孫(亦謂當/為後者)　為姑姊妹女在室(雖/適)
(人無夫與/子者亦同)為人後者為其父母報　女適人者為父母
(喪服小記未練而出則三年未/練而反則期既練而反則遂之)妾為嫡妻　為夫兄弟
之子　舅姑為嫡婦
　　齊衰五月
為曾祖父母(女出嫁/者亦同)
　　齊衰三月
為高祖父母(女出嫁/者亦同)
　　大功九月
　　　(此謂成人者也凡子年十九至十六為長殤十/五至十二為中殤十一至八嵗為下殤應服期)
　　　(者長殤服大功九月中殤服七月下殤服小功/五月應服大功以下各以次降等不滿八嵗為)
　　　(無服之殤哭之易月生未三月則不/哭也男子已娶女子許嫁皆不為殤)
為從兄弟　為庶孫　為女姑姊妹兄弟之女適人者
　女適人者　為伯叔父母兄弟妷　為人後者為其
兄弟姑姊妹(凡男為人後女適人者為其私/親大功以下各降一等准此)　為衆子
婦　為兄弟子之婦　為夫之祖父母伯叔父母兄弟
子之婦
　　小功五月
為從祖祖父母(祖之兄/弟及妻)為兄弟之孫　為從祖父母(父/之)
(從父兄/弟及妻)為從兄弟之子　為從父兄弟之子　為從祖
兄弟姑姊妹　為從祖祖姑(祖之/姊妹)為外祖父母(服問曰/母出則)
(為繼母之黨服不為其母之黨服母死/則為其母之黨服不為繼母之黨服)為舅　為從母
(母之/姊妹)為甥　為夫兄弟之孫　為夫從父兄弟之子
為夫之姑姊妹(在室適/人等)女為兄弟妷之妻　為娣姒歸
報　為同異父兄弟姊妹　為兄弟妻　為夫之兄弟
　　緦麻三月
為三從兄弟　為曾祖之兄弟姊妹服　為祖之從父
兄弟姊妹服　為父之再從兄弟姊妹服　為外孫
為曾孫元孫　為從母之子　為姑之子　為舅之子
　為曾祖兄弟之妻服　為祖從父兄弟之妻服　為
父再從兄弟之妻服　為庶孫之婦　為庶母(父之妾/有子者)
為乳母　為壻　為妻之父母　為夫之曾祖　高祖
父母　為夫之從祖祖兄弟及妻服　為夫之從兄弟
之妻　為從父兄弟子之婦　為夫之外祖父母服
為夫之從父兄弟子之婦　為父之從父姊(在室適/人等)
為夫之舅及從母　為姊妹子之婦　為甥之婦
　　成服
大斂之明日(曲禮曰生與來日死與往日鄭曰與數也/生數來日謂成服杖以死來日數也死數)
(往日謂殯斂以死日數也今人/大斂即成服是無袒括髮也)五服之人各服其服入
就位然後朝夕奠
　　夕奠
自成服之後朝夕設奠朝奠日出夕奠逮日(陰陽交接/庶幾通之)
如平日朝餔之食加酒果(事死如/事生)月朔則設饌(古謂之/殷奠然)
(亦不可盛于時祭之饋遇麥/禾黍稻熟薦新亦如朔奠)皆褰帷幔(雜記曰朝夕哭/不帷注縁孝子)
(心欲見殯肂也既出則施其㧁鬼/神尚幽闇也肂以二切㧁克盍切)用素器(以主人有哀/素之心也)
執事者具新饌于阼階東(無阼階則但在/靈座東南可也)主人以下各
服其服入就位尊長坐哭卑幼立哭祝帥執事者盥手
徹舊饌置座西南乃設新饌于靈座前止哭祝洗盞斟
酒奠之復位卑幼皆再拜哭盡哀歸次夕奠將至然後
徹朝奠朝奠之將至然後徹夕奠各用罩子(若天暑恐/臭敗則設)
(饌如食頃去之止/留茶酒果仍罩之)
　
　
　
　
　
　
　
　
　
　
　
　
　
　
　書儀卷六
欽定四庫全書
　書儀卷七
　　　　　　　　　　　宋　司馬光　撰
　喪儀三
　　卜宅兆葬日
　　　(開元禮五品以上卜六品以下筮今若不曉卜/筮止用抔珓可也若葬于祖塋則更不卜筮)
既殯以謀葬事(檀弓曰既殯旬而布材與明/器今但殯畢則可以謀葬事)既擇地得
數處(孝經曰卜其宅兆而安厝之謂卜地決其吉㐫爾/非若今陰陽家相其山崗風水也國子高曰葬者)
(蔵也又曰死則擇不食之地而葬我焉明無地不可葬/也古者天子七月諸侯五月大夫三月士踰月而葬葢)
(以㑹葬者逺近有差不得不然也然禮文多云三月而/葬葢舉其中制而言之今五服年月敕王公已下皆三)
(月而葬按春秋己丑葬敬嬴雨不克葬庚寅日中而克/葬丁巳葬定公雨不克葬壬午日下呉乃葬何嘗擇年)
(月日時也葬於北方北首何嘗擇地也為其禍福與今/不殊世俗信葬師之説既擇年月日時又擇山水形勢)
(以為子孫貧富貴賤賢愚夭夀盡繫於此又𦵏師所有/之書人人異同此以為吉彼以為㐫爭論紛紜無時可)
(決其尸柩或寄僧寺或委逺方至有終身不𦵏或累世/不𦵏或子孫衰替忘失處所遂棄捐不𦵏者凡人所貴)
(身後有子孫者正為收蔵形骸耳其子孫所為乃如此/曷若初無子孫死于道路猶有仁者見而殣之邪耳彼)
(陰陽家謂人所生年月日時足以定終身禄命信如此/所言則人之祿命固已定於初生矣豈因殯葬而可改)
(耶是二説者自相矛盾而世俗兩信之其愚惑可謂甚/矣使殯𦵏實能致人禍福為人子者豈忍使其親臭腐)
(暴露不殯𦵏而自求其利耶悖禮傷義無過於此然孝/子之心慮患深逺恐淺則為人所汩深則濕潤速朽故)
(必擇土厚水深之地而葬之所擇必數處者以備卜之/不吉故也或曰世人久未𦵏者非盡以陰陽拘忌之故)
(亦以家貧未能歸𦵏故也予應之曰子路曰傷哉貧也/生無以為養死無以為禮也孔子曰啜菽飲水盡其歡)
(斯之謂孝斂手足形還葬而無槨稱其財斯之謂禮注/還猶疾也謂不及其日月又子游問喪具夫子曰稱家)
(之有亡子游曰有亡惡乎齊夫子曰有亡過禮苟亡矣里/斂手足形還葬懸棺而窆人豈有非之者哉昔亷范千)
(負喪郭原平自賣營墓豈待豐富然後葬其親哉近世/河中進士周孟家貧改𦵏其親騎驢出城一僕荷挿隨)
(之取其親之骨掘深坎埋之而歸此雖不及于禮比於/不能𦵏者猶賢矣在禮未𦵏不變服食粥居倚廬寢苫)
(枕塊葢閔親之未有所歸故寢食不安奈何捨之出游/食稻衣錦不知其何以為心哉世人又有遊宦沒於逺)
(方子孫火焚其柩收燼歸𦵏者夫孝子愛親之肌體故/斂而𦵏之殘毁他人之尸在律猶嚴況子孫乃悖謬如)
(此其始葢出於羌裔之俗浸染世人行之既久習以為/常見者恬然曾莫之恠豈不哀哉延陵季子適齊其子)
(死𦵏於嬴博之間曰骨肉歸于土命也魂氣則無不之/也孔子以為合禮必也不能歸𦵏𦵏于所在可也不猶)
(愈於焚之哉汩音骨惡音/烏齊子細切窆彼斂切)執事者掘兆四隅外其壤(兆/塋)
(域/也)掘中南其壤(為葬將北/首故也)莅卜或命筮者(擇逺親或/賔客為之)及
祝執事者皆吉冠素服(雜記大夫卜宅與葬日有司/麻衣布衰布帶因喪屨緇布)
(冠不蕤占者皮弁如筮則史練冠長衣以筮占者朝服/注曰麻衣至緇布冠非純凶也皮弁則純吉之尤者也)
(長衣練冠純凶服也朝服純吉服也今從簡易依開元/禮皆非純吉亦非純㐫素服者但徹去華采珠玉之飾)
(而/已)執事者布卜筮席於兆南北向主人既朝哭適兆所
立於席南當中壤北向免首絰左擁之莅卜筮者立於
主人之右北向卜筮者東向執龜筴進南靣受命於主
人莅卜者從旁命之曰孤子姓名為父某官(為母則稱/哀子為母)
(某/封)度兹幽宅無有後艱(度謀也宅居也言謀此以為幽/㝠之居得無將有艱難謂有非)
(常若崩/壞也)卜筮者許諾右旋就席北靣坐述命(士喪禮不/述命既受)
(命而申言之曰述不述/者士禮畧今從開元禮)指中封而卜筮(中封中/央壤也)占既得
吉則執龜筴東向進告于莅卜筮者及主人曰從主人
絰哭若不從更卜筮他所如初儀兆既得吉執事者于
其中壤及四隅各立一標當南門立兩標祝帥執事者
入設后土氏神位於中壤之左南向(古無此開/元禮有之)置倚卓
盥盆帨架盞注脯醢(既不能如此只/常食兩三味)皆如常日祭神之
儀(但不用/紙錢)告者與執事者皆入(卜者/不入)序立於神位東南
重行西向北上立定俱再拜告者盥手洗盞斟酒進跪
酹于神座前俯伏興少退北向立搢笏執詞進于神座
之右東靣跪念之曰維年月朔日子某官姓名敢昭告
于后土氏之神今為某官姓名(主人/也)營建宅兆神其保
佑俾無後艱謹以清酌酺醢祇薦于神尚饗訖興復位
告者再拜出祝及執事者皆西向再拜徹饌出主人歸
殯前北靣哭卜筮𦵏日於三月之初(若墓逺則卜筮於/未三月之前命曰)
(某月/日)主人先與賔議定可𦵏日三日(謂可以辦具及于/事便者必用三日)
(備不/吉也)執事者布卜筮席於殯門外闑西北向主人既朝
哭與衆主人(謂亡者/諸子)出立於殯門外之東壁下西向南
上闔東扉主婦立於其内主人進立於門南乃北向免
首絰左擁之莅卜筮者立主人東北乃西向卜筮者執
龜筴東向進受命於莅卜筮者命之曰孤子某將以今
月某日(先卜逺日不/吉再卜近日)卜𦵏其父某官考降無有近悔(考/上)
(也降下也言卜此日𦵏魂神/上下無得近于咎悔者乎)卜筮者許諾右旋就席西
向坐述卜筮不吉則又興受命述命再卜占既得吉興
告于莅卜者及主人曰某日從主人絰與衆主人皆哭
又使人告于主婦主婦亦哭主人與衆主人入至殯前
北向哭遂使人告於親戚僚友應㑹𦵏者(若孫為祖後/則莅卜筮者)
(命之曰孤孫某卜𦵏某祖某官夫曰乃夫某卜𦵏其妻/某氏兄弟及他親為喪主者各隨其所稱曰某親某卜)
(𦵏某某/親某官)
　　穿壙(為窆具/謂下棺)
𦵏有二法有穿地直下為壙置柩以土實之者有先鑿
埏道旁穿土室攛柩於其中者臨時從宜凡穿地宜狹
而深壙中宜穿(古之葬者有折有抗木有抗席折由屐/也方鑿連木為之如床而縮者三横者)
(五無簀窆事畢加之壙上以承抗席抗木横三縮二抗/禦也所以禦止土者其横與縮各足横掩席抗所以禦)
(塵然則古者皆直下為壙而上實以土也今疏土之鄉/亦直下為壙或以石或以塼為蔵僅令容柩以石葢之)
(每布土盈尺實躡之稍増至五尺以上然後用杵築之/恐土淺震動石蔵故也自是布土每尺築之至于地平)
(乃築墳於其上喪葬令葬不得以石為棺槨及石室謂/其侈靡如桓司馬者此但以石禦土耳非違令也其堅)
(土之鄉先鑿埏道深若干尺然後旁穿窟室以為壙或/以塼範之或但為土室以塼數重塞其門然後築土實)
(其埏道然恐嵗久終不免崩壞不若直下穿壙之為牢/實也凡旁穿之壙不宜寛大寛大則崩破尤速當僅令)
(容柩葬時先以竹竿布地稍在壙中置柩于其上而攛/之既而抽去其竹其明器下帳五榖牲酒等物皆于埏)
(道旁别穿窟室為便房以貯之其直下穿壙者既實土/將半乃于其旁穿便房以貯之穿地狹則役者易上下)
(但且容下柩則可矣深則盜難近鄉里土厚水深太尉/嘗有遺命令深葬自是嘗以三丈三尺為准昔晉文公)
(有大功於周襄請隧而王弗許曰王章也然則古者乃/天子得為隧道自餘皆懸棺而窆今民間往往為隧道)
(非禮也宜懸棺以窆屐/舉綺切閤藏食物之名)挽土宜用兩轆轤重物上下宜
用革車(其制用大木四根交股縛而埋之謂之夜叉木/架大木于其上為梁梁須圓直之木夜叉木)
(為月口梁之加于月口者圍徑須同一麄一細則諸絙/之轉或長或短而偏矣于梁兩端各設十二輻搭絙於)
(梁一邊其垂絙之地當中央下則使兩人按輻一一縱/之上則兩人攀輻而挽之勻而無失勝于鷹架木引索)
(有急緩欹/側之患)或用鷹架木(亦用夜叉木及大木堅而圓滑/者為梁然一定無轉以巨絙繫)
(重物繞梁一匝遣數人執其末上則挽下則縱之物尤/重則以兩絙交于梁上各遣數人執其末立於埏之兩)
(旁或挽/或縱之)人上下宜用鞦韆板(如常日鞦韆板絙過人頭/則合為一以革車或鷹架)
(木挽之縱/之而已)或用兀子(以二絙樻之高于人頭繫其兩端/于兀子四脚合兩端于兀子四脚)
(合兩䙡繫二巨絙於其上先以三厚板横於埏口置兀/子於其上交二絙於梁上每絙各使數人執其末立於)
(埏之東西微引兀子令去板旁徹板乃緩緩縱之/令下若出則引之令下上復以板承之䙡區貴切)下板
宜用四紼(紼大索也以新麻為之粗如鞦韆索其長比/兀子深加倍之每尺以墨畫之及窆以二綍)
(繫柩左鐶樓底結于右/鐶二綍繫右鐶亦如之)及窆牀(以大木為之其制如人/家繡牀而仰之廣長出)
(桄于埏口兩旁之桄皆用堅而圓滑之木置窆牀于埏/口横施三板置柩其上左右各三綍繞桄一匝每紼數)
(人執之如下兀子之法擊鼓為節鼔一聲執/紼者左右手互縱一尺至底解去綍桄音光)或用鷹架
木下之亦可也
　　碑誌
誌石刻文云某官姓名(婦人云某姓名/妻某封某氏)某州某縣人考
諱某某官某氏某封(無官封者但云/姓名或某氏)某年月日生叙歴
官遷㳄(婦人云年若干適某氏叙因夫/子致封邑無官封者皆不叙)某年月日終某
年月日𦵏(丈夫云娶某氏某/人之女封某邑)子男某某官女適某官某
人若直下穿壙則寘之便房若旁穿為壙則寘之壙門
墓前更立小碑可高二三尺許大書曰某姓名某更不
書官(古人有大勲德勒銘鍾鼎蔵之宗廟其𦵏則有豐/碑以下棺耳秦漢以來始命文士褒贊功德刻之)
(于石亦謂之碑降自南朝復有銘誌埋之墓中使其人/果大賢耶則名聞光昭衆所稱頌乃流今古不可掩蔽)
(豈待碑誌始為人知若其不賢也乃以巧言麗辭强加/采飾功侔吕望德比仲尼徒取譏笑其誰肯信碑猶立)
(於墓道人得見之誌乃蔵于壙中自非開𤼵莫之睹也/隋文帝子秦王俊薨府僚請立碑帝曰欲名一卷史書)
(足矣何用碑為徒與人作鎮石耳此實語也今既不能/免俗其誌文但可直叙鄉里世家官簿始終而已季札)
(墓前有後世稱孔子所篆云嗚呼有吳延陵季子之墓/豈在多言然後人知其賢耶今但刻姓名于墓前他日)
(人自知其賢愚耳喪𦵏令一品墳高一丈八尺每品减/二尺六品以下不得過八尺又五品以上立碑螭首龜)
(趺趺上高不得過九尺七品以上立碣圭首方趺趺上高/四尺其石獸三品以上六五品以上四又曰諸喪𦵏不)
(能備禮者貴得同賤賤雖富不得同貴世人好為高墓/大碑前列石羊石虎自誇崇貴殊不知𦵏者當為無窮)
(之規後世見此等物安知其中不多蔵金玉耶是皆無/益于亡者若能俱不用尤善也漢光武作夀陵裁令陂)
(池流水而已南唐司徒李建勲且死戒家人勿封土立碑/聽人耕種其上曰他日免為開𤼵之標及金陵破王公)
(貴人之家無不被𤼵者惟建勲冢莫/知其處此皆明哲能深思逺慮者也)
　　明器　下帳　苞筲　祠版
明器刻木為車馬僕從侍女各執奉養之物象平生而
小多少之數依官品(既夕禮有明器用器燕器孔子曰/之死而致死之不仁而不可為也)
(之死而致生之不智而不可為也注之往也死之生之/謂無知與有知也又曰是故竹不成用瓦不成沫木不)
(成斵注成善也沫靧也又曰其曰明器神明之也又曰/塗車芻靈自古有之喪𦵏令五品六品明器許用三十)
(事非升朝官者許用十五事并用器椀/楪瓶盂之類通数之沫音末靧音悔)下帳(為床帳茵/席倚卓之)
(類皆象平生/所用而小也)苞(既夕禮苞二注所以裹奠羊豕之肉檀/弓曰國君七箇遣車七乗雜記曰遣車)
(視牢具或問曾子曰君子既食則裹其餘乎曾子曰大/享既饗卷三牲之爼歸于賔館父母而賔客之所以為)
(哀也晉賀循用腐一篋以代所苞牲體今遣奠既無牲/體人生肉經宿則臭敗不若用循禮得事之宜然遣奠)
(之時亦當設脯既奠苞以蒲篋或箱/或竹掩耳或席簟之類包之皆可也)筲(既夕禮筲三黍/稷麥今但以竹)
(器或小甖貯五/穀各五升可也)醯醢甖(既夕禮甕三醯醢屑注薑桂之/屑也今但以小甖二貯醯醢)
以桑木為祠版(鄭康成以為卿大夫士無神主大夫束/帛依神士結茅為藂徐邈以為公羊大)
(夫聞君之喪攝主而往重主道也埋重而立主大夫士/有重亦宜有主蔡謨以為今世有祠版乃禮之廟主也)
(主亦有題今版書名號亦是題主之意安昌公荀氏祠/制神版皆正長尺一寸博四寸五分厚五寸八分大書)
(某祖考某封之神座夫人某氏之神座書訖蠟油炙令/入理刮拭之今士大夫家亦有用祠版者而長及博厚)
(不能盡如荀氏之制題云某官府君之神座某封邑夫/人郡縣君某氏之神座續加封贈則先告貼以黄羅而)
(改題無官則題處士府君之神座版下有趺韜之以囊/籍之以褥府君夫人只為一匣今從之禮虞主用桑練)
(主用栗祠版主道也故于虞亦/用桑將小祥則更以栗木為之)
　　啓殯
啓殯之日(墓近則於𦵏前一日啓殯墓/逺則於𤼵引前一日啓殯)夙興執事者縱
置席於影堂前階上及聽事中央仍帷其聽事(席所以/藉柩也)
(帷之為有婦人在焉既夕禮遷于祖用軸注葢象平生/將出必辭尊者檀弓曰喪之朝也順死者之孝心也其)
(哀離其室也故至于祖考之廟而後行殷朝而殯于祖/周朝而遂𦵏開元禮無朝廟禮今從周制又周禮既載)
(而朝于庭今人既載遂行無祖于庭難施哭位故但祖/于聽事喪事有進而無退無聽事者但向外之屋可置)
(柩者皆/可也)備功布長三尺(以新布稍細者為之祝御/柩執此以指麾役者也)五服
之親皆來㑹各服其服入就位哭(喪服小記男子冠而/婦人笄男子免而婦)
(人髽又曰緦小功虞卒哭則免注棺柩已蔵嫌恩輕可/以不免也言則免者則既殯先啓之間雖有事不免又)
(曰既葬而不報虞則雖主人皆冠及虞則皆免注有故/不得疾虞雖主人皆冠不可久無飾也皆免自主人至)
(緦麻開元禮主人及諸子皆去冠絰以邪巾帕頭按自/啓殯至于卒哭日數甚多今已成服若使五服之親皆)
(不冠而袒免恐其驚俗/故但各服其服而已)執事者遷靈座及椸於旁側(為/將)
(啓/殯)祝凶服(無服者則去/華盛之服)執功布止哭者北向立於柩前
抗聲三告曰謹以吉辰啓殯既告内外皆哭盡哀止(既/夕)
(禮喪祝袒免執功布入升自西堦盡階不升堂聲三啓/三命哭泣功布灰治之布也執之以執神為有拂㧍也)
(聲三三有聲存神也啓三三言啓以告神也舊説以為/聲噫興也開元禮祝三聲噫嘻今恐驚俗但用其辭拂)
(芳味切㧍/芳丈切)婦人退避於他所(為役者/將入)主人及衆主人輯
杖立視啓殯(喪大記大夫士哭殯則杖哭柩則輯杖注/哭殯謂既塗也哭柩謂啓殯後也輯斂也)
(謂舉之不以柱地也天子/諸侯之子杖不入公門)祝取銘旌置靈座之側役者
入徹殯塗及墼掃地潔之祝以功布拂去棺上塵覆以
裌衾(既夕禮祝取銘置于重今以/魂帛代重故置于靈座側)役者出婦人出就位
立哭執事者復設椸及靈座於故處乃徹宿奠置新奠
(既夕禮遷於祖正柩於兩楹間席升設于柩西奠設如/初注奠設如初東靣也不統于柩神不西靣也不設柩)
(東東非神位也開元禮不朝祖徹/殯設席于柩東奠之謂之啓奠)如常日朝夕奠之儀
　　朝祖
役者入婦人退避主人立視如啓殯役者舉柩詣影堂
前祝以箱奉魂帛在前執事者奉奠及倚卓㳄之銘旌
次之柩次之(未明則柩前後/皆用二燭照之)主人以下皆從哭男子由
右婦人由左重服在前輕服在後各以昭穆長㓜為叙
侍者在末無服之親男居男之右女居女之左不與主
人主婦並行婦人皆葢頭(為有役者在前故也/役者出則出葢頭)至影堂
前置柩於席北首役者出祝帥執事者設靈座及奠于
柩西東向(若影堂前迫隘則置靈座/及奠于旁近從地之宜)主人以下就位(位/在)
(柩之左右前/後如在殯宫)立哭盡哀止役者入婦人退避祝奉魂帛
導柩右旋主人以下哭從如前詣聽事置席上南首設
靈座及奠於柩前南向餘如朝祖主人以下就位坐于
柩側藉以薦席如在殯宫乃代哭如未殯之前
　　親賔奠(世俗謂/之祭)賻贈
賔客欲致奠于其家者以飯牀設茶果酒饌于其庭暑
則覆之以幄將命者入白主人主人絰杖降自西階待
於阼階下西向賔入家人皆哭賔叙立于饌南北向東
上置卓子于賔北炷香澆茶實酒於注洗盞斟酒於其
上上賔進燒香退復位與衆賔皆再拜上賔進跪酹茶
酒俯伏興賔祝執祝辭出於上賔之右西向讀之曰維
年月日某官某謹以清酌庶羞致祭於某官之靈(中間/辭臨)
(時請文/士為之)尚饗祝興(凡吉祭祝出於左東/向凶祭出於右西向)賔再拜(應哭/者哭)進
詣主人前東向北上上賔止主人哭主人稽顙再拜賔
答拜主人哭而入䕶喪延賔坐于他所茶湯送出如常
儀祝納酒饌及祝辭於喪家若奠于轝所經過者設酒
饌于道左右或有幄或無幄(附令勅諸喪𦵏之家只許/祭于塋所不得于街衢致)
(祭然親賔祭于喪家大門之/内及郭門之外亦非街衢也)望柩將至賔燒香酹茶酒
祝拜哭柩至少駐主人詣奠所拜賔哭從柩而行餘如
上儀奠于墓所皆如在其家之儀(既夕禮儐者出請若/奠入告出以賔入將)
(命如初士受羊如受馬然則古者但致奠具而已漢氏/以來必設酒食沃酹徐穉每為諸公所辟雖不就有死)
(喪負笈赴弔常于家豫炙雞一隻以一両綿絮漬酒中/暴乾以裹雞徑到所赴冢隧外以水漬絮使有酒氣汁)
(米飯白茅為籍以雞置前醊酒畢留謁則去不見喪主/然則奠貴哀誠酒食不必豐腆也自唐室中葉藩鎮强)
(盛不遵法度競其侈靡始縛祭幄至高數丈廣數十步/作鳥獸花木輿馬僕從侍女衣以繒綺轜車過則盡焚)
(之祭食至百餘品染以紅緑實不可食流及民間遞相/誇尚有費錢數百緍者曷若留以遺喪家為賻贈哉)
其親賔賻贈皆如始死之儀而不禭(士喪禮始死有弔/有襚將𦵏有賵有)
(奠有賻贈知死者贈知生者賻賻贈皆用財貨但將命之/辭異耳春秋傳譏贈死不及尸尸謂未𦵏時也然則自始)
(死至葬賻贈之/禮皆可行也)
　
　
　
　
　
　
　
　
　
　
　
　
　
　書儀卷七
欽定四庫全書
　書儀卷八
　　　　　　　　　　　　宋　司馬光　撰
　
　　陳器
轝夫陳器於門外方相在前(喪葬令四品以上用方相/七品以上用魌頭方相四)
(目魌頭兩目載/以車魌音欺)次誌石次椁(二物已在墓/所則不陳)次明器次下
帳次上服(有官則公服靴笏無官/則襴衫皆有幞頭腰帶)次苞(但陳所用之苞/其脯俟遣奠畢)
(始苞/之)次筲次醯醢次酒(一斗盛以瓶以上/並以小牀舁舉之)次銘旌(去跗/使人)
(執之入壙則去/杠覆于柩上)次靈舁(葬日置魂帛于上炷香其前藏/祠版于箱篋置其後返則祠版)
(于前藏魂帛于箱篋亦以小舁牀舉/之開元禮靈輿在方相前今置柩前)次大轝(載柩者也/宜用輕堅)
(木為格僅能容柩上施鱉甲盖轝竿則宜強壯多用新/絙纒束巨絙數道撮角樓底縛于竿上則可保無虞喪)
(大記飾棺君龍帷三池振容黼荒火三列黼黻三列素/錦褚加帷荒纁戴六纁披六大夫士以是為差注飾棺)
(者以華道路及壙中不欲衆惡其親也荒蒙也在旁曰/帷在上曰荒黼荒緣邊為黼文火黻為列于其中爾禇)
(以襯覆棺乃加帷荒于其上紐所以結連帷荒者也池/竹為之如小車苓衣以青布栁象宫室縣池于荒之𤓰)
(端若承霤然云君大夫以銅魚縣于池下齊象車盖蕤/縫合雜采為之形如𤓰分然綴貝絡其上及旁戴之言)
(值也所以連繫棺束與栁材使相值因而結前後披也/正義振動也以絞繒為之長丈餘如幡畫幡上為雉縣)
(于池下為容飾車行則幡動故曰振容齊者謂鱉甲上/當中央形圓如車盖髙三尺徑二尺五貝者連貝為五)
(行交絡齊上魚在振容問此等制度今既難備略設帷/荒花頭等不必繁華髙大若柩逺行則多以柿單覆籍)
(轝之上下四旁以禦雨濕繞以畫布帷龍虎轝更無它/飾今世俗信轝夫之言多以大木為轝務髙盛大其華)
(飾至不能出入大門紙為幡花繽紛塞路徒欲誇示觀/者殊不知轝重大門多觸礙難進退遇峻隘有傾覆彼)
(轝夫但欲用人多取厚/直豈顧喪家之利害耶)大轝旁有翣貴賤有數(開元禮/一品引)
(四披六鐸左右各八黼翣二黼翣二畫翣二二品三品/引二披四鐸左右各六黻翣二畫翣二四品五品引二)
(披二鐸左右各四黼翣二畫翣二六品以下引二披二/鐸畫翣各二凡引者挽轜車索也披者繋于旁執之以)
(備傾覆也鐸所以節挽者翣以木為筐廣二尺髙二尺四/寸其形方兩角髙衣以白布柄長五尺黼翣黻翣畫黼)
(黻文于翣之内緣畫以雲氣畫翣者内外四縁皆畫雲/氣庶人皆無之喪葬令三品以上六翣挽歌六行三十)
(六人四品至九品各有差按今人不以車載柩而用轝/則引披無所施矣轝夫聚衆乃為行止之節多用鉦鼔)
(可以代鐸禮望柩不歌里有殯不巷歌豈可身挽柩車/而更歌乎况又歌者復非挽柩之人也此謂葬日行器)
(之叙若柩自他所歸鄉里則銘/旌靈轝龍虎轝之外皆不用也)
　　祖奠
執事者具祖奠酒饌如殷奠其日餔時(禮祖用日昊謂/日過中時今宜)
(比夕奠差早/用餔時可也)主人以下卑㓜皆立哭祝帥執事者設酒
饌于靈前祝奠訖退北靣跪告曰永遷之禮靈辰不留
謹奉柩車式遵祖道俛伏興餘如朝夕奠儀主人以下
復位坐代哭以至於發引
　　遣奠
厥明執事者具遣奠(亦如/殷奠)轝夫納大轝于聴事前中庭
執事者徹祖奠祝奉遷靈座置旁側祝北靣告曰今遷
柩就輿敢告婦人避退召轝夫遷柩乃載(載謂升柩于/轝也以新絙)
(左右束柩于轝乃以横木/楔柩足兩旁使不動摇)男子從柩哭降視載婦人猶
哭于帷中載畢祝帥執事遷靈座于柩前南向乃設遣
奠惟婦人不在餘如朝夕奠之儀執事者徹所奠之脯
置舁牀上史執賻贈歴立於柩左當肩西向祝在史右
南向哭者相止跪讀􁎚贈歴畢與祝皆退(既夕禮書賵/于方注方版)
(也又曰主人之史請讀賵執算從柩東當前東西面立/命毋哭哭者相止也惟主人主婦哭祝在右南面讀書)
(釋算則坐注必/釋算者榮其多)執事者徹遣奠(若柩自他所將歸葬鄉/里則但設酒果或脯醢)
(朝哭而行至葬日之朝/乃行遣奠及讀賻禮)祝奉魂帛升靈舁焚香(既夕禮/祖還車)
(不還器祝取銘置于茵二人還重左還厥明奠者出甸/人抗重出自道道左倚之既葬還埋重于所倚之處開)
(元禮將行祝以腰輿詣靈座前昭告少頃腰輿出詣靈/車後少頃輿退掌事者先于宿所張吉凶二帷凶帷在)
(西吉帷在東南向設靈座于吉帷下至宿處進酒脯之/奠于柩東又進常食于靈座厥明又進朝奠然後行今)
(兼取/二禮)婦人盖頭出帷降階立哭有守家不送葬者哭于
柩前盡哀而歸卑㓜則再拜辭
　　在塗
柩行自方相等皆前導主人以下男女哭歩從如從柩
朝祖之叙出門以白幕夾鄣之尊長乗車馬在其後無
服之親又在其後賔客又在其後皆乘車馬(無服之親/及賔客或)
(先待于墓/及祭所)出郭不送至墓者皆辭于柩前卑㓜亦乘車
馬(若郭門逺則歩從/三里所可乘車馬)塗中遇哀則哭無常凖(若墓逺經/宿以上則)
(每舍設靈座于柩前設酒果脯醢為夕哭之奠夜必有/親戚宿其旁守衛之明旦將行朝奠亦如之館舍廹隘)
(則設靈座于柩之/旁側隨地之宜)
　　及墓
掌事者先張靈幄于墓道西設倚卓又設親戚賔客之
次男女各異又于羨道之西設婦人幄蔽以簾帷柩將
及墓親戚皆下車馬歩進靈帷前祝奉祠版箱及魂帛
置倚上設酒果脯醢之奠于其前巾之大轝至墓道轝
夫下柩舉之趣壙主人以下哭歩從掌事者設席于羨
道南轝夫置柩于席上北乃退掌事者陳明器下帳上
服苞筲醯醢酒用飯牀于壙東南北上銘旌施于柩上
賔客送至墓者皆拜辭先歸(至是上下可以/具食既食而窆)主人拜賔
客賔客荅拜
　　下棺
主人及諸丈夫立于埏道東西向主婦及諸婦人立于
埏道西幄内東向皆北上以服之重輕及尊卑長㓜為
叙立哭轝夫束棺乃窆諸子輟哭視窆既窆掌事者置
上服銘旌于柩上慎勿以金玉珍玩入壙中為亡者之
累主人贈用制幣𤣥纁束置柩旁再拜稽顙在位者皆
哭盡哀(既夕禮注丈八尺曰制二制合之束十制五合/䟽𤣥纁之率𤣥居三纁居二或家貧不能備𤣥)
(纁束則隨家所有之帛/為贈幣雖一制可也)匠以塼塞壙門在位者皆還次
掌事者設誌石藏明器下帳苞筲醯醢酒于便房以版
塞其門遂寔土親戚一人監視之至于成墳
　　祭后土
　　　(既夕禮無之檀弓曰冇司以几筵舍奠于墓左/注為父母形體在此禮其神也今從開元禮)
掌事者先于墓左除地為祭所置倚卓祭具等既塞壙
門告者吉服(亦擇親/賔為之)與祝及執事者俱入行事惟改祝
辭某官姓名營建宅兆為某官封諡(亡者/也)窆兹幽宅餘
皆如初卜宅兆祭后土之儀
　　題虞主
執事者置卓子設香爐酒盞注于靈座前置盥盆帨巾
于靈座西南又置卓子于靈座東南西向設筆硯墨于
其上主人立于靈座前北向祝盥手出祠版卧置硯卓
子上藉以褥使善書者西向立題之祝奉祠版立置靈
座魂帛前籍以褥祝炷香斟酒酹之訖執辭跪于靈座
東南西向讀之曰孤子某(妣日/哀子)敢昭告于先考某官(妣/曰)
(先妣/某封)形歸窀穸神返室堂虞主既成伏惟尊靈舍舊從
新是憑是依懷辭興復位主人再拜哭盡哀止祝藏魂
帛于箱篋靈舁上乃奉祠版韜藉匣之置其前炷香執
事者徹靈座遂行
　　反哭
靈舁發行親戚以叙從哭如來儀出墓門尊長乗車馬
去墓百歩許卑㓜亦乗車馬徐行勿疾驅(既夕禮卒窆/而歸不驅注)
(孝子往如慕返如/疑為親之在彼)哀至則哭及家望門俱哭掌事者先
設靈座于殯宫靈舁至祝奉祠版置匣前藉以褥主人
以下及門下車馬哭入至聴事主人升自西階丈夫從
升如柩在聴事之位立哭盡哀止(既夕禮反哭入升自/西階東靣衆主人堂)
(下東靣北上注西階東靣反諸其所作也反哭者于其/祖廟不于阼階西靣西方神位又曰婦人入丈夫踊升)
(自阼階注辟主人也又曰主婦入于室踊出即位及丈/夫拾踊三注于室反諸其所養也出即位堂上西靣也)
(拾更也古今堂室異制又祖載不在廟中故但反/哭于聴事如昨日柩在聴事之位反諸其所作也)婦人
先入立哭于堂如在殯之位盡哀止(亦反諸其/所養也)執事者
徹簾帷(婦人已/入故也)賔客有弔者(此謂不弔于墓所者檀弓/曰反哭之弔也哀之至也)
(反而亡焉失之矣于是為甚殷既封而弔周反哭而/弔孔子從周賔客有親密者既窆先歸待反哭而弔)主
人拜之賔客答拜主人入詣靈座與親戚皆立哭如在
殯之位盡哀止(開元禮主人以下到第從靈輿/入即哭于靈座今從既夕禮)宗族小
功以下可以歸大功異居者亦可以歸
　　虞祭
　　　(虞安也骨肉歸于土魂氣無所不之孝子為其/彷徨三祭以安之雜記士三月而葬是月也卒)
　　　(哭大夫三月而葬五月而卒哭諸侯五月而葬/七月而卒哭士三虞大夫五諸侯七今五服年)
　　　(月勑自王公以下皆三/月而葬三虞而卒哭)
柩既入壙掌事者先歸具虞饌(如朔/奠)是日虞(檀弓曰日/中而虞葬)
(日虞弗忍一日離也注弗忍無所歸矣或/墓逺不能及日中但不出葬日皆可也)主人以下皆
沐浴(或已晚不暇沐浴/但略自澡潔可也)執事者設盥盆帨巾各二于西
階西南東上(帨手/巾也)東盆有臺帨巾有架在盆北主人以
下親戚所盥也其西無臺架執事者所盥也設酒一瓶
于靈座東南(置開酒刀子/拭布于旁)旁置卓子上設注子及盞一
别置卓子于靈座前設蔬果匕筯茶酒盞醬楪香爐主
人及諸子倚杖于堂門外與有服之親皆入尊長坐哭
如反哭位卑㓜立哭于靈座前斬衰為一列最在前齊
衰以下以次各為一列無服之親又為一列丈夫處左
西上婦人處右東上各以昭穆長㓜為叙皆北向婢妾
在婦人之後項之祝止哭者主人降自西階盥手帨手
詣靈座前焚香再拜退復位及執事者皆盥手帨手執
事者一人升開酒拭瓶口實酒于注取盞斟酒西向酹
之祝帥餘執事者奉饌設于靈座前主人進詣酒注所
北向執事者一人取靈座前酒盞立于主人之左主人
左執盞右執注斟酒授執事者置靈座前主人進詣靈
座前執事者取酒盞授主人主人跪酹執事者受盞俛
伏興少退立祝執辭出主人之右西向跪讀之曰維年
月日朔日孤子(孫曰孤孫為母及/祖母稱哀子哀孫)某敢昭告于先考某
官(祖考同妣則/曰某封某氏)日月不居奄及初虞夙興夜處哀慕不
寧謹以㓗牲柔毛(豕曰/剛鬛)嘉薦普淖明齊溲酒哀薦祫事
尚饗(士虞禮始虞用柔日葬用丁亥是柔日開元禮間/日再虞然則古人葬皆用柔日乎今不拘剛柔葬)
(日即虞後遇剛日即再虞不須間日也士虞禮祝曰哀/子某哀顯相夙興夜處不寧敢用㓗牲剛鬛嘉薦普淖)
(明齊溲酒哀薦祫事適爾皇祖某甫饗注喪祭稱哀顯/相助祭名也顯明也相助也不寧悲思不安嘉薦菹醢)
(也普淖黍稷也明齊新水也言以新水溲釀此酒也始/虞謂之祫事者主欲其祫先祖也以與先祖合為安皇)
(君也某甫皇祖字也饗勸強之也今㕘用開/元禮祝詞淖女孝切齊才計切溲所求切)祝興主人
哭再拜退復位哭止主婦亞獻親戚一人或男或女終
獻不焚香不讀祝(婦人不跪既酹四/拜此其異于丈夫)餘皆如初獻之儀
(士虞禮主人洗廢爵酌酳尸注爵無足曰廢爵酳安食/也又曰主婦洗足爵酌亞獻尸賔長洗繶爵三獻注繶)
(爵口足之間有瑑文彌飾開元禮止有/主人一獻今從古酳音𦙍繶於力切)畢執事者别斟
酒滿瀝去茶清以湯斟之主人以下皆出祝闔門主人
立于門左卑㓜丈夫在其後主婦立于門右卑㓜婦人
在其後皆東向尊長休于他所(卑㓜亦可更代休于他/所常留一二人在門左)
(右/)如食間祝立于門外北向告啓門三乃啓門主人以
下皆入就位祝立于主人之右西向告利成斂祠版韜
藉匣之置靈座主人以下皆哭應拜者再拜盡哀止出
就次執事者徹饌(士虞禮祝反入徹設于西北隅如其/設也几在南厞用席注改設饌者不)
(知鬼神之節改設之庻幾歆饗所以為厭飫也厞隠也/于厞隠之處從其幽闇又曰贊閻牖户注鬼神常居幽)
(闇或者逺人乎贊佐食者又曰無尸則禮及薦饌皆如/初主人哭出復位祝闔牖户如食間祝升止哭聲三啓)
(户注聲噫㰴也將啓户驚覺神也又曰祝出户西靣告/利成皆哭注利猶養也成畢也言養禮畢也厞扶未切)
祝取魂帛帥執事者埋于屏處絜地(既夕禮甸人抗重/出自道之左倚之)
(雜記重既虞而埋之注所倚處埋之/今魂帛以代重故虞有主亦埋之)遇柔日再虞質明
祝出祠版置靈座主人以下行禮改祝詞云奄及再虞
哀薦虞事餘皆如初虞之儀(士虞禮再虞用柔日三虞/卒哭用剛日注丁日葬則)
(已日再虞庚日三虞壬日卒哭葬用丁亥是柔日然則/古人皆用柔日邪今葬日既不拘剛柔日但于葬日即)
(虞後遇柔日再虞又遇剛日即卒哭三虞又遇剛/日即甲丙戊庚壬為剛日乙丁巳辛癸為柔日)遇剛
日三虞改祝詞云奄及三虞又云哀薦成事餘如再虞
　　卒哭
三虞後遇剛日設卒哭祭其日夙興執事者具饌如時
祭陳之于盥帨之東用卓子蔬果各五品膾(今紅/生)炙(今/炙)
(肉/)羮(今炒/肉)殽(今骨/頭)軒(今白/肉)脯(今乾/脯)醢(今肉/醬)庶羞(謂豕羊/及其他)
(異/味)麵食(如薄餅油餅和餅蒸餅/棗餻環餅捻頭餺飥)米食(謂黍稷稻梁粟所/謂飯及粢餻團粽)
(之/類)共不過十五品(若家貧或鄉土異宜或一時所無不/能辦此則各隨所有蔬果肉麵米食)
(不拘數/品可也)器用平日飲食器(雖有金/銀無用)設𤣥酒一瓶(以井花/水充之)
于酒瓶之西主人既焚香帥衆丈夫降自西階衆丈夫
盥手帨手以次奉肉食升設靈座前蔬果之北主婦帥
衆婦女降自西階盥手帨手以次奉麵食米食設于肉
食之北主人既初獻祝出主人之左東向跪讀祝詞改
虞祭祝詞云奄及卒哭又云哀薦成事來日躋祔于祖
考某官(妣云祖妣/某封某氏)既啓門祝立于西階上東向告利成
餘皆如三虞之儀(既夕禮始虞之下云猶朝夕哭不奠/三虞卒哭注卒哭三虞之後祭名始)
(朝夕之間哀至則哭至此祭止也朝夕哭而已檀弓曰/是日也以虞易奠然則既虞斯不奠矣今人或有猶朝)
(夕饋食者各從其家法至小祥止朝夕哭惟朔望未除/服者饋食㑹哭大祥而外無哭者禫而内無哭者檀弓)
(又曰卒哭曰成事是日也以吉祭易喪祭/如讀祝于主人之左之類是漸之吉祭也)
　　祔(檀弓曰商人練而祔周卒哭而祔孔子善商注/期而神之人情開元禮既禫而祔按士虞禮始)
　　　(虞祝詞云適爾皇祖某甫告之/以適皇祖所以安之故置于此)
卒哭之來日祔于曽祖考(此則祔于曽祖喪服小記曰/士大夫不得祔于諸侯祔于)
(諸祖父之為士大夫者其妻祔于諸祖姑妾祔于妾祖/姑亡則中一以上而祔之必以其昭穆注中謂中間也)
(曽祖考曽祖姑/皆以主人言之)内外夙興掌事者具饌三分(妣則具饌/二分雜記)
(曰男子祔于王父則配女子祔于王母則不配注謂若/祭王母不配則不祭王父也有事于尊者可以及卑有)
(事于卑者不敢援尊祭饌如一/祝詞異不言以某妃配某氏耳)如時祭設曽祖考妣坐
于影堂南向(影堂窄則設坐于他/所妣則但設祖妣坐)設死者坐于其東南
西向各有倚卓設盥盆帨巾于西階下設承版卓子于
西方火爐湯缾火筯在其東其日夙興設𤣥酒酒缾盞
注卓子于東方設香卓于中央置香爐炷香于其上質
明主人以下各服其服哭于靈座前奉曽祖考妣祠版
匣置承祠版卓子上出祠版置于坐藉以褥次詣靈座
奉祠版匣詣影堂主人以下哭從如從柩之叙至影堂
前止哭祝奉祠版置于坐藉以褥主人及諸子倚杖于
階下與有服之親尊長卑㓜皆立于庭(曽祖考妣在焉/故尊長不敢坐)
(前無庭則立于/曽祖考位前)以服重輕為列丈夫處左西上婦人處
右東上(左右皆據曽/祖考妣言之)各以昭穆長㓜為叙皆北向婢妾
在婦人之後位定俱再拜(㕘曾祖/考妣)其進饌先詣曽祖考
妣前設之次詣亡者前設之主人先詣曽祖考妣前北
向跪酹酒俛伏興少退立祝奉辭出主人之左東向跪
讀曰惟某年月日子曽孫某敢以柔毛嘉薦普淖明齊
溲酒適于曽祖考某官(不言以某封某氏配若妣祔于/祖妣則云適于祖妣某封氏)
隮祔孫某官(妣云隮祔孫/婦某封某氏)尚饗祝興主人再拜不哭次
詣亡者前東向跪酹酒俛伏興少退立祝讀曰惟年月
日孝子某敢用柔毛嘉薦普淖明齊溲酒哀薦祔事于
先考某官(妣云先/妣某封)適祖考某官尚饗祝興降位主人再
拜不哭降復位亞獻終獻皆如主人儀惟不讀祝祝闔
門主人以下出侍立于門左右不哭如食間祝告啓門
三及啓門主人以下各就位祝東向告利成主人以下
不哭皆再拜辭神祝先納曽祖考妣祠版于匣奉置故
處次納亡者祠版于匣奉之還靈座主人以下哭從如
來儀至靈座置之哭盡哀止
　
　
　
　
　
　
　
　
　書儀卷八
欽定四庫全書
　書儀卷九
　　　　　　　　　　　　宋　司馬光　撰
　喪儀五
　　小祥
將及期年先以栗木為祠版并趺皆如桑板之制考以
紫囊妣以緋囊盛之各有藉褥貯于漆匣於十一月之
末主人設香爐炷香卜筮日于影堂外西向先擇日于
來月下旬卜筮之不吉次擇中旬不吉次擇上旬既得
吉日主人焚香于靈座前北向立祝執辭出于主人之
左東向讀曰孝子某將以來月某日祇薦常事于先考
某官(妣言/某封)占既得吉敢告既讀卷詞懷之興復位主人
再拜退(或不卜則/從初忌日)小祥前一日主人及諸子俱沐浴櫛
髪翦爪衆丈夫洒掃滌濯主婦帥衆婦滌釡鼎具祭饌
如時祭(主人主婦縱不能親為/亦須監視務極精㓗)丈夫婦人各設次于别
所置練服于其中(禮既虞卒哭則有受服間傳期而小/祥男子除乎首婦人除乎帶今人無)
(受服及練服小祥則男子除首絰及負版辟領衰婦人/截長裙不令曵地而已應服期者及小祥皆改吉服然)
(猶盡其月不服/金珠錦繡紅紫)執事者置卓子設香爐酒盞注于靈座
前置盥盆帨巾于靈座西南别設座于靈座前卓子之
右東向别置卓子于靈座東南西向置栗版匣及筆硯
墨于其上主人立于靈座前北向使善書者西向立題
栗版畢以蠟塗炙令入理刮拭之復納于匣祝盥手奉
桑板置于東向之座次奉栗版置于靈座舊位出之藉
以褥主人盥手焚香斟酒酹之退少立祝執辭出讀曰
年月日孝子某(開元禮小祥祝文猶稱孤哀子按/士虞禮祔祭已稱孝子吉祭而已)敢昭
告于先考某官(妣言/某氏)來日小祥栗主既成伏惟尊靈舍
舊從新是慿是依祝興主人再拜哭盡哀明日夙興執
事者設元酒一瓶酒一缾刀子拭布酒盞注于卓子上
在東階之上西向設香卓子于靈前堂中央置香爐香
合香匙于其上裝灰餅設火爐湯瓶火筯于西階上對
酒瓶設盥盆二于西階下(一盆有臺供親戚/一盆供執事者)各有帨東
上乃具饌陳于堂門外之東質明主人倚杖于門外(喪/服)
(小記虞杖不入于室祔杖不升/于堂注然則練杖不入門明矣)入與期親各服其服坐
立哭于靈前如虞祭之位(若大功已下有來預祭者釋/去華盛之服同叙坐立亦如)
(虞祭之位大/祥禫准此)哭盡哀主人及期親出就次易練服及吉
服復入就位哭頃之祝止哭者主人盥手焚香如虞祭
帥衆丈夫設肉食主婦帥衆婦女設麵食米食如卒哭
執事者開酒主人斟酹酒如虞祭祝執辭讀曰年月日
孝子某敢昭告于先考某官(妣云/某封)日月不居奄及小祥
夙興夜處小心畏忌不惰其身哀慕不寧敢用柔毛嘉
薦普淖明齊溲酒薦此常事于先考某官(妣如/前)尚饗祝
興主人再拜退復位哭止亞終獻闔門啓門復入就位
皆如虞祭祝東向告利成如卒哭祝斂栗版韜藉匣之
置靈座主人以下哭拜出就次執事者徹饌如虞祭祝
取桑版匣帥執事者徹東向坐埋桑主匣于屏處㓗地
　　大祥
再期而大祥于二十三月之末主人卜如小祥禮丈夫
婦人各設次于别所置禫服其中(今世丈夫禫服垂脚/黲紗幞頭皂布衫脂)
(皮爁鐵帶或布裏角帶未大祥間出詣人家亦假而服/之婦人可以冠梳假髻以鵝黄青碧皂白為衣履其金)
(銀珠玉紅繡皆不可用開元禮云備内外受服禫祭云/仍祥服又云著禫服按世俗無受服謂大祥為除服即)
(著禫服/今從衆)其日夙興執事者設酒饌香火盥器皆如小祥
質明主人與未除服者入就位于靈前立哭盡哀(已除/服者)
(若來預祭亦哭/于故位如小祥)出就次易禫服復入就位哭頃之祝止
哭者主人降盥手焚香如虞祭帥衆男設肉食主婦帥
衆婦女設麵米食如卒哭執事者開酒主人斟酹酒如
虞祭改小祥祝詞云奄及大祥又曰薦此祥事惟不改
題栗主埋桑主外其餘如小祥之儀祭畢遷影堂及祠
匣于影堂徹靈座斷杖弃之屏處
　　禫祭
大祥後間一月禫祭(士虞禮中月而禫鄭注云猶間也/禫祭名也自喪至此凡二十七月)
(按魯人有朝祥而暮歌者子路笑之夫子曰踰月則其/善也孔子既祥五日彈琴而不成聲十日而成笙歌檀)
(弓曰祥而縞注縞冠素紕也又曰禫徙月樂三年問曰/三年之喪二十五月而畢然則所謂中月而禫者盖禫)
(祭在祥月之中也歴代多從鄭説今律勑三年/之喪皆二十七月而除不可違也紕避支切)是月之
中隨便擇一日設亡者一位于中堂祝奉祠版匣置于
座出之藉以褥主人以下不改服入就位俱立哭祝止
哭主人降盥手焚香如虞祭帥衆設肉亦同卒哭禮執
事開酒主人斟亦如虞祭禮拜不哭改大祥祝詞云奄
及禫祭又云祗薦禫事亞終獻闔門啓門復入就位皆
如虞祭而不哭祝東向告利成主人以下應拜者再拜
哭盡哀祝匣祠版奉之還于影堂主人以下從至影堂
不哭退執事者徹饌
　　居喪雜儀
檀弓曰始死充充如有窮既殯瞿瞿如有求而弗得既
葬皇皇如有望而弗至練而慨然祥而廓然又顔丁居
喪始死皇皇焉如有求而弗得及殯望望焉如有從而
弗及既葬慨焉如有不及其反而息雜記孔子曰大連
少連善居喪三日而不怠三月不解期悲哀三年憂喪
服四制曰仁者可以觀其愛焉知者可以觀其理焉強
者可以觀其志焉禮以治之義以正之孝子弟弟正婦
皆可得而察焉曲禮曰居喪未葬讀喪禮既葬讀祭禮
喪復常讀樂章檀弓大功廢業或曰大功誦可也(居喪但/勿讀樂)
(章可/也)雜記三年之喪言而勿語對而不問(言言已事也/為人説為語)
喪大記父母之喪非喪事不言既葬與人君言王事
不言國事大夫士言公事不言家事檀弓髙子臯執親
之喪未嘗見齒(言笑/之㣲)雜記䟽衰之喪既葬人請見之則
見不請見人小功請見人可也又凡喪小功以上非虞
祔練祥無沐浴曲禮頭有瘡則沐身有瘍則浴喪服四
制百官備百物具不言而事行者扶而起言而後事行
者杖而起身自執事而後行者靣垢而已凡此皆古禮
今之賢孝君子必有能盡之者自餘相時量力而行之
可也
　　訃告書
尊卑長㓜如常日書儀粗生紙直書其事勿為文飾
　　致賻襚狀
具位姓某某物若干右謹専送上某人靈筵聊備賻儀
(財物曰賻儀衣服曰/襚儀香酒曰奠儀)伏惟　歆納謹狀(年月日具位/依常式封皮)狀
上某官(靈筵/)具位某謹封(此是亡者官尊其儀乃如此/若平交及降等即狀内無年)
(封皮用靣簽題曰某/人靈筵下云狀謹封)
　　謝賻襚書
　　　(今三年之喪未卒哭不發書/多令姓孫及其餘親發謝書)
具位某某物若干　右伏蒙　尊慈以某(發書/者名)某親違
世(大官云/薨沒)特賜賻儀(襚奠/隨事)下誠不任哀感之至謹具狀
上　謝謹狀　年月日具位　某　狀　上　某位
某謹封(此與尊儀也如平交即改尊慈為仁特賜為貺/去下誠字後云謹奉陳謝謹狀無年封皮用靣)
(簽餘/如前)
　　慰大官門狀
某位姓某　右某謹詣　門屏祗　慰　某位伏聴
處分謹狀　年月　日具位　某　狀
　　慰平交
某位姓某　右某祗　慰　某官謹狀
　　　　月　　日具位姓　某　狀
　　慰人名紙
形如常但題其陰靣云某郡姓名慰(此與平交已下用/之若平交已下期)
(喪亦用慰狀大功已下/用起居狀相靣而見慰)
　　慰人父母亡䟽狀
　　　(鄭儀書止一紙云月日名頓首末云謹奉䟽慘/愴不次姓名頓首裴儀看前人稍尊即作複書)
　　　(一紙月日名頓首一紙無月日末云謹奉䟽幓/愴不次郡姓名頓首封時取月日者向工如敵)
　　　(體即此單書劉儀短䟽覆䟽長䟽三幅書凡六/紙考其詞理重複如一今參取三本但尊卑之)
　　　(間語言輕重差異耳若别有情事自當更作/手簡别幅述之若慰嫡孫承重者如父母法)
某頓首再拜言不意凶變　先某位奄弃　榮養承
訃告驚怛不能己巳伏惟　孝心純至思慕號絶何以
堪居(此上尊官也平交已下止云頓首亡者官尊改不/意凶變為邦國不幸無官有素契改先某位為先)
(丈無素契為先府君母亡云先太夫人先太君無封邑/者止云先夫人亡者官尊即改奄弃侍養為奄捐舘舍)
(無官止云奄違色養平交/云恭惟降等緬維下倣此)日月流速遽踰旬朔(或云流/邁或云)
(不居或云遽及孟仲季春若巳葬則云遽經安厝/卒哭則云遽及卒哭小祥大祥禫祭各隨其時)哀痛
奈何罔極奈何不審自罹荼毒(父在母亡/即云憂苦)氣力何如伏
乞(平交云伏願/降等云惟冀)強加􁉸粥(已葬則/云蔬食)俯從　禮制某事役
所縻(在官即云/職業有守)未由奔　慰其于憂戀無任下誠(平交/已下)
(但云未由奉/慰悲慘增深)謹奉䟽(平交已下/改為狀)伏惟　鑒察(降等不/用此)不
備謹䟽(平交已下云不宣鄭裴用/不次自非有喪恐不當稱)月日具位姓某䟽上
(平交已下可稱郡/望并改䟽為狀上)某位大孝(苫前日月逺云哀前平交/已下云哀次劉岳書儀百)
(日内苫前百日/外云服次服前)　　(封/皮)䟽上某位(苫前/)具位姓某謹封
(平交已下用靣簽云某位苫次稍尊用/粗銜平交已下用郡望姓名狀謹封)　　(重/封)䟽上某
所某位(尊長以小紙帖姓平/交已下直書姓某官)具位某謹封
　　父母亡荅人狀(于所尊稱䟽于/平交已下稱狀)
某稽顙再拜言(平交已下只去言字盖稽顙而後拜三/年之禮也古者受弔必拜之不問㓜賤)
某罪逆深重不自死滅禍延先考(母云先妣承重祖父/云先祖考祖母云先)
(祖/妣)攀號擗踊五内分崩叩地呌天無所逮及日月不居
奄踰旬朔(或云遽及孟仲季安厝/卒哭大小祥禫除隨時)酷罰罪苦(父在母亡/即曰偏罰)
(罪深父先亡/則母與父同)無望生全即日蒙恩(稍尊云免平/交去此二字)祇奉几
筵苟存視息伏承　尊慈俯賜　慰問哀感之至不任
下誠(平交云仰承仁恩特垂慰問哀感之情言不能盡/降等云逺蒙眷私曲加慰問哀感之深非言可論)
(凡遭父母喪知舊不以書來弔問是無相恤閔之心于/禮不當先發書若不得已須至先發當刪此四句餘親)
(彼雖無書弔問已因書亦/當言之但不特發書耳)末由號訴不勝隕絶謹扶力
奉䟽荒迷不次謹䟽　月日孤子姓某䟽上(平交已下/云奉狀謹)
(狀父在母亡稱哀子父先亡母與父同/承重者稱孤孫女云孤女平交云狀上)
某位(座前閣下/並如常)謹空(平交/無此)
(封/皮)䟽上某位孤子姓某謹封(餘如前平/交者封皮)重封(亦如内/封皮)
　　與居憂人啓狀
某啓日月流邁奄踰旬朔(安厝卒哭大/祥禫除隨時)伏惟(平交已/下同前)孝
心追慕沈痛難居孟春猶寒(隨/時)起居支福(支者言其毁/瘠僅及支梧)
(也稱尊云動止支勝平交云所履降等云支宜支/福支和重支祐小重支宜支適小輕支立大輕)某即
日蒙　恩(稱尊/云免)伏乞(平交已/下同前)節哀順變俯從　禮制某
事役所縻(在官/如前)未由拜　慰(稱尊云造平交云奉/或云展降等云叙)其于
憂戀無任下誠(平交已下但/云悲慘増深)謹奉狀伏惟　鑒察(降等/即不)
(用此/二句)不備(稱尊已下/云不宣)謹狀
　　　　月　　日具位姓某狀上某位(服前餘/皆如前)
　　居憂中與人䟽狀
某叩頭泣血言(稱尊已下/改言為啓)日月流速屢更晦朔(奄及大/小祥禫)
(隨/時)攀慕號絶不自勝堪孟春猶寒伏惟某位尊體起居
萬福(降等無尊體字但/云動止餘如前)某酷罰罪苦(父在母亡則/云偏罰罪深)無復
生理即日蒙恩(稱尊云免平/交無此二字)祇奉　几筵苟存視息未
由號訴隕咽倍深謹扶力奉䟽(云云餘/如前式)
　　慰人父母在祖父母亡啓狀
　　　(若已慰其父則更/不慰其子可也)
某啓禍無故常　尊祖考　某位(無官有契即云幾文/無契即云尊祖考府)
(君祖母云尊祖妣某封/無封云尊祖妣夫人)奄忽違世(亡者官尊云/奄捐舘舍)承　訃
驚怛不能己巳伏惟(恭緬/如前)孝心純至哀慟摧裂何可勝
任孟春猶寒未審　尊體何似(平交已下/云所履)伏乞　深自
寛抑以慰慈念某事役所縻(在官/如前)未由趨慰其于憂想
無任下誠(平交/如前)謹奉狀(云云如前式父若其人父母已/亡則此慰祖  母狀改痛毒罔)
(極為痛苦改荼毒憂苦為凶變改強加􁉸粥為深自抑/割去大孝至孝字改苫前為座前謹空苫次為足下)
　　祖父母亡荅人啓狀
某啓不圖凶禍　先祖考(祖母云/先祖妣)奄忽弃背痛苦摧裂
不自勝堪専介臨門伏蒙　尊慈特賜　書尺慰問哀
感之至不任下誠(仁恩眷/私隨等)孟春猶寒(亦隨/時)伏惟　某位
尊體起居萬福(平交/如前)某即日　侍奉幸免他苦未由詣
左右展洩徒増哽塞謹奉狀上　謝不宣(極尊云/不備)謹狀
　　慰人伯叔父母姑亡
某啓不意凶變　尊伯父某位(伯母叔父母姑隨/時降等改尊為賢)奄忽
傾逝(亡者官尊云/奄捐舘舍)承　訃驚怛不能己巳伏惟　親愛
敦隆哀慟沈痛何可堪勝孟春猶寒　尊體何如伏乞
　深自寛抑以慰逺誠某事役(云云如/前式)
　　伯叔父母姑亡荅人慰
某啓家門不幸　幾伯父(伯叔母准此姑曰/幾家姑不言封)奄忽弃背
摧痛酸楚不自堪忍伏蒙　尊慈(云云如前式奉無父/母者不云侍)
　　慰人兄弟姊妹亡
比慰人伯叔父母亡啓狀但改尊伯父為尊兄(亦曰令/兄弟曰)
(令弟姊曰令姊妹曰令妹平交已下改為賢若彼有兄/弟姊妹數人須言行第或官封姊妹無封者稱其夫姓)
(云某宅/令姊妹)親愛為友愛(餘並/同)
　　兄弟姊妹亡荅人慰
比伯父母亡荅人狀但改幾伯父為家兄(弟曰舍弟姊/曰家姊妹曰)
(小妹有數人者須/言行第不必言封)改弃背為喪逝餘並同
　　慰人妻亡
此慰人伯叔父母亡狀但改尊伯父為夫人郡縣君(無/封)
(即云/賢閫)即改傾逝為薨逝改驚怛為驚愕改親愛敦隆為
伉儷(伉音亢/儷音麗)義重改哀慟為悲悼餘並同
　　妻亡荅人
比伯叔父母亡荅人但改家門為私家幾伯父奄忽弃
背為室人奄忽喪逝摧痛為悲悼餘並同
　　慰人子姪孫亡
某啓伏承(平交已下/為切承)令子某位(姪曰令姪孫曰令孫平/交已下為賢無官者稱)
(秀才若有數/人須言行第)遽爾天沒不勝驚怛伏惟(恭緬/同前)慈愛隆深
悲慟沈痛何可堪勝餘並同慰人伯叔父母狀改寛抑
為抑割
　　子孫亡荅人狀
比妻亡荅人慰啓但改私家為私門室人奄忽喪逝為
小子某(亡者名也姪曰/少姪孫曰㓜孫)遽爾夭折改悲悼曰悲念餘並
同(自伯叔父母已下今人多只用平時往來狀止於小/簡言之雖亦可行但裴鄭有此式古人風義敦篤當)
(如/此)裴鄭又有慰外祖父母舅姨妻父母外甥三殤及僧
尼并親戚相弔等書今並刪去
　
　
　
　
　
　
　
　
　
　
　
　
　書儀卷九
欽定四庫全書
　書儀卷十
　　　　　　　　　　　宋　司馬光　撰
　喪儀六
　　祭
凡祭用仲月(王制大夫士有田則祭無田則薦注祭以/首時薦以仲月今國家惟享太廟孟月自)
(享六廟濮王廟皆用仲月/以此私家不敢用孟月)主人(即目在此男家長也曲/禮支子不祭曽子問宗)
(子為士庻子為大夫以上牲祭于宗子之家古者諸侯/卿大夫宗族聚于一國故可以如是今兄弟仕宦散之)
(四方雖支子亦四時/念親安得不祭也)及弟子孫皆盛服親臨筮日于影
堂外(少牢饋食禮曰用丁巳又主人曰來日丁亥注丁/未必亥也直舉一日以言之耳禘于太廟禮曰日)
(用丁亥不得丁亥則己亥辛亥亦用之無則苟有亥焉/可也孟説家祭儀用二至二分然今仕宦者職業殊繁)
(但時至事暇可以祭則卜筮亦不必亥日及分至也若/不暇卜日則止依孟儀用分至于事亦便也  仁宗時)
(甞有詔聴太子少保以上皆立家廟而有司終不為之/定制度惟文潞公立廟于西京他人皆莫之立故今但)
(以影堂/言之)主人西向立衆男在其後共為一列以長㓜為
叙皆北上置卓子于主人之前設香爐香合及蓍于其
上主人搢笏進焚香熏而命之曰某將以某日諏此嵗
事適其祖考尚饗乃退立以蓍授筮者令西向筮不吉
則更命曰(或無能筮者則/以抔珓代之)既得吉日乃入影堂主人北
向子孫在其後如門外之位西上主人搢笏進焚香退
立祝懷辭(書辭/于紙)出于主人之左東向搢笏出辭跪讀之
曰孝孫具官(無官則/但稱名)某將以某日祇薦嵗事于先祖考
妣占既得吉敢告卷辭懷之執笏興復位主人再拜皆
出(古者四時之祭習以為常故筮日宿尸賔而不告祖/考今始變時俗筮日而祭故不得不告盖人情當然)
前期三日主人帥諸丈夫致齊于外(男十嵗以上/皆居宿于外)主婦
帥諸婦女致齊于内雖得飲酒而不至亂(亂謂改/其常度)食肉
不茹葷(葷謂葱韮蒜之/類有臭氣之物)不弔喪不聴樂凡凶穢之事皆
不得預専致思于祭祀(祭義曰齋之日思其居處思其/笑語思其志意思具所樂思其)
(所嗜齋三日乃/見所為齋者)前期一日主人帥衆丈夫及執事者洒
掃祭所(影堂廹隘則擇㕔堂/寛潔之處以為祭所)滌濯祭器(主人縱不親滌/亦須監視務令)
(蠲/潔)設倚卓考妣並位皆南向西上(古者祭于室中故神/坐東向自後漢以來)
(公私廟皆同堂異室南向西上/所以西上者神道向右故也)主婦(主人之妻也禮舅/沒則姑老不與于)
(祭主人主婦必使長男及婦為之若或自欲預祭則特/位于主婦之前㕘神畢升立于酒壺之北監視禮儀或)
(老疾不能久立則休于他所/俟受胙復來受胙辭神而已)帥衆婦女滌釡鼎具祭饌
(往嵗士大夫家婦女皆親造祭饌近日婦女驕倨鮮肯/入庖厨凡事父母舅姑雖有使令之人必身親之所以)
(致其孝恭之心今縱不能親執刀匕亦須監視庖厨務/令精潔未祭之物勿令人先食之及為猫犬及䑕所盗)
(汚開元禮六品以下祭亦有省牲陳祭器等儀按士大/夫家祭其先者未必皆殺牲又簠簋籩豆鼎爼罍洗皆)
(非私家所有今但能别置椀楪等器矣/専供祭祀平時收貯勿供他用已善)時蔬時菓各五品
膾(今紅/生)炙(今炙/肉)羮(今炒/肉)殽(今骨/頭)軒(今白肉/音獻)脯(今乾/脯)醢(今/肉)
(醬/)庶羞(猪羊之外/珍異之味)麵食(如薄餅油餅和餅蒸餅棗餻/環餅捻頭餺飥之類是也)米
食(謂黍稷稻粱粟所為飯及/粢餻團粽餳之類皆是也)共不過十五品(若家貧或/鄉土異宜)
(或一時所無不能辦此則各隨其/所有蔬菓肉麵米食各數品可也)執事者設盥盆有臺
于阼階東南帨巾有架在其北(盥濯手也帨手巾也此/主人以下親戚所盥無)
(阼階則以階之東偏/為阼階西偏為西階)又設盥盆帨巾無臺架者于其東
(此執事者所盥少牢饋食禮設洗于阼階東南設罍水/于洗東有枓設篚于洗西南肆開元禮倣此又云賛禮)
(者引主人詣罍洗執罍者酌水執洗者取盤承水主人/盥手執篚者受巾遂進爵主人詣酒樽所執樽者舉冪)
(私家乏人恐難備今但設盥盆/帨巾使自盥手帨手以從簡易)明日夙興主人以下皆
盛服(丈夫有官者具公服靴笏無官者幞頭衫/帶婦人大袖裾帔各隨其所應服之盛者)主人主
婦帥執事者詣祭所于每位設蔬果各于卓子南端酒
盞匕筯茶盞托醬楪(實以醬/鹽醯)于卓子北端(禮主婦薦籩/豆設黍稷主)
(人舉鼎設爼今使主婦帥婦女薦蔬/果粢盛主人帥衆男薦肉亦倣此)執事者設𤣥酒一
瓶(其日取井/華水充)酒一瓶于東階上西上别以卓子設酒注
酒盞刀子拭布于其東設香卓于堂中央置香爐香合
于其上裝灰缾設火爐湯瓶香匙火筯于西方對缾實
水于盥盆質明庖者告饌具主人主婦共詣影堂二執
事者舉祠版笥主人前導主婦主婦從後衆丈夫在左
衆婦女在右從至祭所置于西階上火爐之西向主人
主婦盥手帨手各奉祠版置于其位先考妣後主人帥
衆丈夫共為一列長幼以叙立於東階下北向西上主
婦帥衆婦女如衆丈夫之叙(婦以夫之長㓜/不以身之長㓜)立于西階
下北向東上執事者立于其後共為一列亦西上位定
俱再拜(此參神也少牢饋食禮將祭主人朝服即位于/阼階東西靣祝告利成主人立于阼階上西靣)
(尸出入主人降立于阼階東西靣此皆主人之正位也/卒脀祝盥于洗升自西階主人盥升自阼階祝先入南)
(靣主人從户内西靣祝酌奠主人西靣再拜稽首皆為/几筵之在西也尸升筵主人西靣立于户内拜妥尸尸)
(醋主人主人西靣奠爵拜皆為尸之在西也開元禮贊/禮者設主人之位于東階下西靣亞獻終獻位于主人)
(東南掌事者位終獻東南俱重行西向北上設子孫之/位于庭重行北靣西上設贊唱者位于終獻西南西南)
(享曰參神皆就此位按今民間祠祭必向神位而拜無/神在此而西向拜者故此皆北向向神而立及拜脀諸)
(應切醋/音胙)主人升自阼階立于香卓之南搢笏焚香(古之/祭者)
(不知神之所在故灌用鬱鬯臭陰逹于淵泉蕭合黍稷/臭陽逹于牆屋所以廣求其神也今此禮既難行于士)
(民之家故但焚/香酹酒以代之)再拜降復位祝及執事者皆盥手帨手
執事者一人升開酒拭瓶口實酒于注子取盞斟酒西
向酹庖人先用飯床陳饌于盥帨之東衆丈夫盥手帨
手主人帥之脱笏奉肉食主人升自阼階衆丈夫升自
西階以設次于曽祖考妣祖考妣考妣神座前蔬果之
北降執笏復位衆婦女盥手帨手主婦帥之奉麵食升
自西階以次設于肉食之北降奉米食升自西階以次
設于麵食之北降復位主人升自阼階詣酒注所西向
立執事者一人左手奉曽祖考酒盞右手奉曽祖妣酒
盞一人奉祖考妣酒盞一人奉考妣酒盞皆如曽祖考
妣之次就主人所主人搢笏執注以次斟酒執事者奉
之徐行反置故處主人出笏詣曽祖考妣神座前北向
執事者一人奉曽祖考酒盞立于主人之左一人奉曽
祖妣酒盞立于主人之右主人搢笏跪取曽祖考酒酹
之授執事者盞返故處主人出笏俛伏興少退立祝懷
辭出主人之左東向搢笏出辭跪讀之曰維年月日孝
子曽孫具位某敢用柔毛(牲用彘則/曰剛鬛)嘉薦普淖用薦嵗
事于曽祖考某官府君曽祖妣某封某氏配尚饗祝卷
辭懐之執笏興主人再拜次詣祖考妣考妣神座皆如
曽祖考妣之儀祝辭之異者祖曰孝孫薦嵗事于祖考
妣父曰孝子薦嵗事于考妣獻畢祝及主人皆降位次
亞獻終獻(以主婦或/近親為之)盥手帨手(若已甞盥手/者更不盥)升自西階
斟酒酹酒皆如上儀惟不讀祝既遍主人升自東階脱
笏執注子徧就斟酒盞皆滿執笏退立于香卓東南北
向主婦升自西階執匕扱黍中西柄(扱初/洽切)正筯立于香
卓西南北向主人再拜主婦四拜(少牢饋食禮七飯尸/告飽祝西靣于主人)
(之南獨侑不拜侑曰皇尸未實侑勸也又曰尸又食上/佐食舉肩尸不飯告飽主人不言拜侑注祝言而不拜)
(主人不言而拜親踈之宜今主人斟酒主/婦扱匕正筯而拜亦不言侑食之意也)執事者一人
執器瀝去茶清一人隨以湯斟之皆自西始畢皆出祝
闔門主人立于門東西向衆丈夫在其後主婦立于門
西東向衆婦皆在其後(特牲饋食曰尸謖注謖起也又/曰佐食徹尸薦爼敦設于西北)
(隅几在南厞用筵納一尊佐食闔牖户降注厞隠也不/知神之所在或逺諸人乎尸謖而改饌為幽闇所以為)
(厭飫此所謂當室之白為陽厭尸未入之前為陰厭祭/義曰祭之日入室僾然必有見乎其位周旋出户肅然)
(必有聞乎其容聲出户而聴愾然必有聞乎歎息之聲/鄭曰無尸者闔户若食間此則孝子廣求其親庻或享)
(之忠愛之至也今既無尸故須設此儀若老弱羸疾不/能久立則更休他所當留親者一兩人侍立于門外可)
(也謖所六切敦音對厞扶/米切僾音愛愾開大切)如食間祝升當門外北向告
啓門三(士虞禮祝聲三啓户注聲者/噫㰴也將啓户驚覺神也)乃啓門執事者席
于𤣥酒之北主人入就席西向立祝升自西階就曽祖
位前搢笏舉酒徐行詣主人之右南向授主人搢笏跪
授祭酒啐酒執事者授祝以器祝受器取匕抄諸位之
黍各少許置器中祝執黍行詣主人之左北向嘏于主
人曰祖考命工祝承致多福于汝孝孫來汝孝孫使汝
受禄于天宜稼于田眉壽永年勿替引之主人置酒于
席前執笏俛伏興再拜搢笏跪受黍甞之實于左袂執
事者一人立于主人之右主人授執事者器挂袂于手
指取酒卒飲執事者一人立于主人之右受盞置酒注
旁一人立于主人之左執盤置于地主人寫袂中之黍
于盤執事者授以出主人執笏俛伏興立于東階上西
向于主人之受黍也祝執笏退立于西階上東向主人
既就位祝告利成降復位于是在位者皆再拜主人不
拜(此受/胙也)主人降與在位者皆再拜(此辭/神也)主人主婦皆升
奉祠版納于櫝笥妣先考後執事者二人舉之導從歸
于影堂如來儀主婦還監徹(酒盞不酹者及注中餘酒/皆入于壺封之所謂福酒)
執事者徹祭饌返于厨𫝊于宴器主婦監滌祭器藏之
主人監分祭饌為胙盤品取少許同置于合并福酒皆
緘之(貴于神餘/不貴豐腆)遣僕執書歸胙于親友之好禮者(書辭/在後)
執事者設餕席男女異座主人與衆丈夫坐于堂主婦
與衆婦女坐于室設倚卓𬞞果醢醯醬酒盞匕筯畢入
酒于注庖者温祭饌男尊長就坐衆男獻壽(若主人主/婦之上更)
(有尊長則主人帥衆男/主婦帥婦女以獻壽)叙立向尊長如祭所之位而男
女皆以右為上(如尊長南向則/以東為上是也)衆丈夫以長者(或弟/或子)少
進執事者一人執酒注立于右一人執酒盞立于左長
男(即衆丈夫/之長也)搢笏跪右手執注左手執盞斟酒祝曰祀
事既成祖考嘉饗伏願備膺五福保族宜家執注者退
執盞者置酒于尊長之前長男俛伏興退復位與衆丈
夫俱再拜興立尊長命執事者取酒注及長男酒盞置
于前自斟之祝曰祀事克成五福之慶與汝曹共之執
事者以盞致于長男長男搢笏跪受以授執事者置其
位俛伏興立尊者命執事者徧斟衆丈夫酒畢長男及
衆丈夫皆再拜尊者命坐乃就坐衆女獻女尊長于室
女尊長酢衆婦女立斟立授不跪餘皆如衆丈夫之儀
飲畢執事者獻肉食畢衆婦女詣堂獻男尊長壽(婦女/執事)
(不能祝者/默斟而已)及尊長酢長女(或妹/或女)長女立斟立受不跪(婦/長)
(則使執事/者就酢)餘皆如衆丈夫之儀衆丈夫詣室獻女尊長
壽如堂上之儀執事者薦麵食衆執事者獻男女尊長
壽如婦女而不酢執事者薦米食時候泛行酒間以祭
饌盞數惟尊長之命(禮祭事既畢兄弟及賔迭相獻酬/有無算爵所以因其接㑹使之交)
(恩定好優勸之/今亦取此儀)凡歸胙及餕若酒不足則和以他酒饌
不足則繼以他饌既罷據所酒饌主人頒胙于外僕主
婦頒胙于内執事者徧及微賤其日皆盡(孔子祭于公/不宿肉不敢)
(留神/恵也)凡祭主于盡愛敬之誠而已疾則量筯力而行之
少壯者自當如儀
　　影堂雜儀
主人以下皆盛服男女左右叙立如常儀主人主婦親
出祖考置于位焚香主人以下俱再拜執事者斟祖考
前茶酒以授主人主人搢笏跪酹茶酒執笏俛伏興帥
男女俱再拜次酹祖妣以下皆徧納祠版出徹月望不
設食不出祠版餘如朔儀影堂門無事常閉每旦子孫
詣影堂前唱喏出外歸亦然出外再宿以上歸則入影
堂每位各再拜將逺適及遷官大事則盥手焚香以其
事告退各再拜有時新之物則先薦于影堂遇水火盗
賊則先救先公遺文次祠版次影然後救家財
　　歸胙于所尊書
某惶恐啓今月某日有事于祖考謹遣歸　胙于執事
伏惟　尊慈俯賜　容納某惶恐再拜
某人(執事/)
　　復書
某咨吾子孝享祖考不専有其　福施及老夫感慰良
深　某咨　某人
　　平交書
某啓今月某日有事于祖考謹遣歸　胙伏惟　留納
　某再拜　某人(左右/)
　　復書
某啓伏承某人孝享祖考不専有其　福施及賤交不
勝感戢　某再拜　某人(左右/)
　　降等書
某咨今月某日有事于祖考今遣致　胙某咨　某人
　　復書
某惶恐啓伏承　某人孝享祖考欲廣其　福辱及賤
子過蒙　恩私不勝感戴之至　某惶恐再拜　某人
(執事/)　封皮如常日啓狀儀
　
　
　
　
　
　
　
　
　
　
　
　
　書儀卷十
