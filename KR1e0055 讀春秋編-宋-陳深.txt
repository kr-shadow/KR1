#+TITLE: 讀春秋編-宋-陳深
#+DATE: 2018-05-12 10:14:31
#+SOURCE: github.com/kanripo/KR1e0055 master cf4d1ec0                
欽定四庫全書　　　　　　　　　經部五
　讀春秋編　　　　　　　　　　春秋類
　　提要
　　　　(臣/)等謹按讀春秋編十二卷宋陳深撰深字子㣲平
　　　　江人嘗題所居曰清全齋因以為號朱彜尊經義
　　　　考載盧態蘇州志稱深生于宋宋亡篤志古學閉
　　　　門著書天厯間奎章閣臣以能書薦潛匿不
　　　　出考鄭元祐僑呉集有深次子植墓誌據其
　　　　所稱植以至正二十二年卒年七十則植生
　　　　于至元三十年癸巳又自稱長於植一年少
　　　　于深三十餘年則深之生當在開慶景定間
　　　　宋亡之時僅及弱冠故至天厯間尚存也所
　　　　著有讀易編讀詩編今並未見惟此書僅存
　　　　其説大抵以胡氏為宗而兼採左氏葢左氏
　　　　身為魯史言必有據非公羊榖梁傳聞疑似
　　　　者比自宋人喜以空言説春秋遂併其事實
　　　　而疑之幾于束諸高閣深所推闡雖别無新
　　　　異之見而獨能考據事實不為虚憍恃氣廢
　　　　傳求經之髙論可謂篤實君子未可以平近
　　　　忽之矣乾隆四十二年九月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官　(臣/)　陸　費　墀
欽定四庫全書
　讀春秋編卷一　　　　　　宋　陳深　撰
春秋(杜氏曰春秋者魯史記之名也史之所記必表年/以首事年有四時故錯舉以為所記之名也  師)
(古傳曰春秋之義聖人襃善貶/惡之公如天道之春生秋殺也)
　　　隱公(名息姑惠公之庶子母聲子姬姓侯爵自/伯禽始受封傳世二十三而至隱公攝主)
　　　(國事諡法不/尸其位曰隱)
元年(己/未)春王正月(元年魯隱公之始年也是為周平王/之四十九年書春于王正月之上聖)
(茟也夫子行夏時之志為萬世立法也周以十一月為/嵗首但以其朝㑹大事𤼵號施令自此月始未嘗改月)
(也夏正以寅商更以丑先一月也周以子秦以亥皆先/一月也使無夫子行夏時之論一代之更必先一月何)
(有已也周禮天官布治于正月之吉始和正嵗十有二/月令斬冰可見當時不改月也經傳引證甚多别有論)
(辨此不欲殫舉左氏以十一月為周正月聖人何故加/春之一字十一月謂之春可乎何聖人春冬之不知邪)
(此必無是理也或曰夫子周人也何肻更周正朔而用/夏時吁夫子不云乎知我罪我其惟春秋知我者知為)
(立萬世百王之大法罪我者以匹夫而擅天子之權也/然不曰春正月而曰春王正月示正朔必出於王也其)
(時王政不行諸侯不復知有王禮樂征伐不禀命於天/子而正朔之大亦國自為厯夫子特書王之一字示正)
(朔必出於王而天下之大不可無所統也/所以誅其無君之心也其意深矣逺矣)
三月公及邾儀父盟于蔑(公隱公魯侯爵而稱公者臣/子之詞夫子書他國諸侯侵)
(伐盟㑹則從其本爵而魯獨書公蓋父母之邦先祖之/所逮事從臣子所稱之爵所以崇敬也及者與也凡盟)
(内為主則稱及彼來而及之也邾公羊作邾婁與禮記/檀弓同蓋齊人語也邾魯附庸之君不及五十里曰附)
(庸未賜命以為諸侯故不書爵其後儀父事齊桓以奬/王室王命以為邾子儀父邾子字也名克公羊曰稱字)
(襃之也襃之者豈非以其雖小國而能自立俾大國有/所屈而求之哉左氏以為公即位而欲求好於邾故為)
(蔑之盟凡盟禮殺牲歃血告誓神明若有違背欲令神/加殃咎使如此牲曲禮曰約信曰誓涖牲曰盟此私盟)
(之始春秋之所惡攝位之初而汲汲以求焉惡隱公之/私也邾今襲慶府鄒縣蔑姑蔑魯地今兖州瑕邱縣有)
(姑蔑城蔑/公榖作昧)
夏五月鄭伯克段于鄢(鄢於晚反鄭此兵之始也鄭國/伯爵也叚  伯弟大叔叚也克)
(勝也鄭今鄭州新鄭縣鄢今開封府鄢陵縣鄭伯之於/弟大其封以侈其心稔其惡而待其成及逆節已露而)
(遂討之以力勝為事故書曰鄭伯克段克猶克敵然傳/例言得雋曰克以必誅為期也左氏言段奔共非也奔)
(共則不書克矣蓋叚之子公孫滑奔衛也厥後滑假衛/之力取廪延而叚無聞焉叚見殺無疑矣榖梁氏曰段)
(弟也弗謂弟公子也而弗謂公子貶之也賤叚而甚鄭/伯也何甚乎鄭伯甚鄭伯之處心積慮成於殺也胡氏)
(曰春秋推見至隱誅鄭伯以為首惡示天/下為公不可以私亂也垂訓之義大矣)
秋七月天王使宰咺(吁阮/反)來歸惠公仲子之賵(芳鳯反/  此王)
(室下交諸侯之始也天王周平王也周稱王春秋加天/於王之上謂王者與天同大王能體乾元剛健之徳則)
(典禮命討豈不能奉而行之此聖筆稱天王之義其㫖/深矣宰周太宰也咺名也宰而名之著其貶也來來魯)
(也惠公隱公之考仲子宋武公女子宋姓惠公之妾桓/公之母也惠公以去年薨仲子卒之年月雖經無明文)
(以其歸賵度之亦卒於去年也公羊氏謂惠公仲子兼/之也春秋用其竊號書之以志僭亂也喪事有賵賵者)
(蓋以馬以乗馬束帛車馬曰賵貨財曰賻衣被曰襚天/子於諸侯有賵禮所以襃有功徳而厚其終也天子諸)
(侯内職備具后夫人亡可以攝治無再娶之禮惠公以/庶妾仲子立為夫人是以妾為妻也瀆亂甚矣天子賵)
(弔諸侯行人之職而又使太宰親之是可譏也況兼嬖/妾之賵行之乎此春秋之所深惡也故貶其臣則君可)
(知矣吁春秋之初聖筆首書天王以發大義繼書使宰/咺來賵人之妾則失天王之道但書實事而譏自見此)
(所以為聖/人之訓也)
九月及宋人盟于宿(此參盟之端也凡盟以國地者國/主亦與盟例在僖十九年是宋魯)
(宿三國共盟也内稱及外稱人皆微者㣲者謂士也㣲/者盟㑹不志於春秋此其志者有宿國之君也左傳惠)
(公之季年敗宋師於黄公立而求成焉盟于宿始通也/周官有司盟蓋盟以結信春秋書盟者惡之謂信不由)
(中尋自敗之盟蔑盟宿不數年而伐邾伐宋安在乎盟/也故春秋惡之宋今梁國睢陽縣宿小國東平無鹽縣)
(也賤不書公譏其/自  以敵㣲者也)
冬十有二月祭伯來(祭食邑伯爵也祭伯為王卿士來/來魯也  左氏曰非王命也聖筆)
(直書祭伯來則私來魯可知矣此春秋王臣私交之始/也祭伯為王卿士非將命不出竟今無故越官而來何)
(耶榖梁謂來者來朝也但書來/而不與其朝所以明其罪也)
公子益師卒(益師字衆父衆仲其後也書大夫卒以紀/恩也或日或不日因舊史也春秋因舊史)
(有可損而不能益也諸侯之卿必受命于天子當時不/復諸命故諸侯之卿皆不書官不與其為卿也稱公子)
(以公子故使為卿也惟宋王者後得命官故宋卿書官/卿者佐君以治國其卒國之大事故書於此見君臣之)
(義/矣)
二年(庚/申)春公㑹戎于潛(胡氏傳費誓稱淮夷徐戎此蓋/徐州之戎乆居中國在魯之東)
(郊者杜氏注陳留濟南縣有戎城潛魯地見此外交于/戎之始也聖筆直書公㑹戎于潛其貶自  春秋凡書)
(㑹諸侯皆譏況外交乎戎必其君也不言某戎名號不/與其稱以外之也然其義在貶公耳春秋於内外之辨)
(尤謹始立教者周公也隱周公之子孫也非惟不能逺/之亦不知馭之之道反與之修好既㑹而又盟有愧乃)
(祖矣嗚呼夫子謹嚴/之訓凛然其可畏乎)
夏五月莒人入向(莒今宻州莒縣向杜氏注譙國龍亢/縣有向城漢志向屬沛郡寰宇記應)
(天府榖熟縣奪此入國之始也莒小國也向魯邑也以/莒子而書人  其爵而貶之也莒恃兵而無所畏忌而)
(遽入人之邑向亦無所備禦不能固其邑姜左氏傳莒/子娶于向向姜不安莒而歸莒人入向以  氏還莒以)
(一婦人之故擅興兵入人之國都王法所當誅也聖筆/書此以見當時征伐不自天子出一小國而凌弱暴寡)
(如此天下/可知矣)
無駭帥師入極(榖梁駭作侅也無駭魯司空展無駭也/帥師用大衆  極小國魯之附庸  此)
(大夫專兵之端内入之始也無駭魯卿非受命於天子/為卿故削之凡大夫未爵命於天子則不氏或曰去其)
(族以誅之也義與入向同胡氏曰非王命而入人之國/見諸侯之不臣也擅興師而征伐不加見天王之不君)
(也/)
秋八月庚辰公及戎盟于唐(杜氏注髙平方與縣有武/唐亭今之單州魚臺縣魯)
(地也始左氏傳戎請盟秋盟于唐復修戎好也而此盟/戎之  也春秋書諸侯㑹盟皆譏況不能禦之  畏之)
(乃反致而與之㑹盟耶隱公方為潛之㑹固已可罪及/秋而又與之盟亦甚矣書曰公及見我之所欲也其辠)
(不亦/彰乎)
九月紀裂繻(音/須)來逆女(裂繻公榖作履緰程氏胡氏從/公榖  紀杜氏注在東莞劇縣)
(今屬青州夀光縣公羊曰女在其國稱女在塗稱婦入/國稱夫人  左氏曰卿為君逆也程氏曰來逆非卿則)
(但書歸而已繻裂繻紀大夫也為紀侯使來魯逆女不/書使則若裂  自逆何耶公羊氏謂㛰禮不稱主人無)
(主人自求㛰之理必上有父兄主之者繻之來逆女必/禮之不至禮不至而從之故書以譏之以正夫婦之禮)
(也諸儒謂譏不親迎本公榖也然天子諸侯無委社稷/宗廟越竟以逆婦之禮必使上卿逆於其國至於所館)
(然後親迎以入周禮不載天子諸侯親迎之禮獨記/有所謂冕迎於所館故曰大㛰既至冕而迎之是也)
冬十月伯姬歸于紀(伯姬魯女裂繻所逆者婦人謂嫁/曰歸劉氏曰歸于諸侯則尊同尊)
(同則志程氏曰内女嫁為諸侯/夫人則書逆書歸明重事也)
紀子帛莒子盟于密(子帛左氏以為裂繻字也公羊作/紀子伯而曰無聞焉耳范氏注以)
(夫子口授後記者有所失也故程氏以為闕文當云紀/侯某伯莒子盟于密謂春秋無大夫在諸侯之上者也)
(竊嘗攷裂繻履緰繻與緰音同義同以裂為履以帛為/伯音之譌也左氏以裂繻字子帛名與字稱意必有所)
(授豈有鑿空附㑹撰此字耶魯以莒入向不能無憾而/莒亦不自安裂繻為紀逆女徃來莒魯之間而知之紀)
(侯既昬於魯裂繻於是道為密之盟為莒魯謀也卒之/莒魯交好終隱及桓三十二年之間未嘗加兵接刅子)
(帛之功也字而/不名襃之也)
十二月乙卯夫人子氏薨(左氏以子氏為桓母故於元/年以子氏未薨而周主賵之)
(以為豫凶事周王在當時其君臣何如此之昬耶豈有/未薨而賵之事左氏但見二年有夫人子氏薨便以為)
(桓母故誤解經也公羊謂子氏為隱母公欲讓位不以/夫人禮葬故不書葬亦非也豈有生既稱夫人死不以)
(夫人葬之乎榖梁氏以為隱之妻卒而不書葬夫人之/義從君者也程氏胡氏張氏並用其說不地夫人薨有)
(常處也薨上墜之聲君在而不書葬者蓋婦人/從夫故君生則葬禮未備待君薨而合祔也)
鄭人伐衛(凡師聲罪致討曰伐無名行師曰侵人左氏/曰鄭共叔段之亂公孫滑出奔衞衛  為之)
(伐鄭取廪延鄭人伐衛討公孫滑之亂也罪此諸侯專/征伐之始征伐天子之權也而鄭專之其  著矣衛都)
(朝歌今濬州黎陽縣/稱人將卑師少也)
三年(辛/酉)春王二月己巳日有食之(公羊傳曰日食則曷/為或日或不日或言)
(朔或不言朔曰某月某日朔日有食之食正朔也何氏/曰桓三年秋七月壬辰朔日有食之是也其或日或不)
(日或失之前或失之後失之前者朔在前也何氏曰謂/二日食己巳日有食之是也失之後者朔在後也何氏)
(曰謂晦日食莊公十八年春王三月日有食之是也不/書朔不食于朔也日有食之固有常度然王者修徳行)
(政用賢去邪能使陽盛足以勝隂隂衰不能侵陽則日/月之行雖或當食而月常避日故其遲速髙下必有參)
(差而不正相合不正相對者所以當食而不食也若國/無政不用善使臣子背君父妾婦乗其夫小人陵君子)
(夷狄侵中國則隂盛陽微當食必食雖曰行有常度而/實為非常之變矣故日者人君之象日食則天變之大)
(者也君道所大忌春秋屢書所以警戒人君當遇災而/恐懼修省以塞天變也今春二月四陽方盛而食則陽)
(不能强而隂反干陽矣/故聖筆直書以為戒)
三月庚戌天王崩(平王也在位五十一年不名至尊也/程子曰崩上墜之形四海之内皆當)
(奔赴魯君不往惡極罪大/不可勝誅不書而自見也)
夏四月辛卯尹氏卒(尹左氏作君以為聲子非也公羊/傳尹氏者何天子之大夫也其稱)
(尹氏譏世卿世卿非禮也/蓋古者世禄而不世官也)
秋武氏子來求賻(音附天此天子下求列國之始也武/氏子  子大夫之嗣也稱武氏見其)
(世官何以不稱使古者王崩嗣王當喪諒隂百官緫已/以聽於冡宰三年以非王命故不稱使於以謹天下之)
(通喪而嚴君臣之義也平王崩魯君不奔已可罪亦不/遣一介之使以供其喪及葬又不徃㑹而桓王乃遣武)
(氏之子來求賻墮體失政取輕天下諸侯不臣天子失/道此春秋直書所以交譏之也  乗馬曰賵衣衾曰襚)
(貝玉曰含錢財曰賻四/者皆弔死助喪之禮也)
八月庚辰宋公和卒(和宋穆公也名之諸侯降于天子/也外諸侯卒來告則書范氏曰内)
(稱公而稱薨所以自尊其君則不得不略外諸侯書卒/以自異也胡氏曰諸侯曰薨大夫曰卒此何以書卒諸)
(侯放恣上不請命聖人貶黜之因其告喪特書曰卒不/與其為諸侯也  宋宣公舍其子而立其弟穆公又舎)
(其嗣而歸其妷宋之亂二世/實宣公啓之穆公成之也)
冬十有二月齊侯鄭伯盟于石門(齊今青州臨淄縣齊/僖鄭莊也春秋特相)
(盟不書必闗天下之故而後書齊鄭合天下始多故矣/石門之盟左氏謂尋盧之盟也盧盟在春秋前盧齊地)
(今濟北盧縣石門亦齊地也在濟南臨邑縣書石門以/志諸侯之合書鹹以志諸侯之散以見春秋之終始鄭)
(齊為之也春秋之初宋鄭為仇國而齊乃鄭之與國宋/衛為西黨齊鄭為東黨魯則徘徊於二黨之間唯利之)
(從蓋初比於宋至艾之盟又從齊附鄭此書先齊以主/之見出於齊意而鄭則從之也蓋齊僖不義而盛强鄭)
(莊多詐而反覆二國合而列國被其禍/故因其來告而特書之以志其本末)
癸未葬宋穆公(穆榖梁作繆秋程子曰諸侯告喪魯往/㑹葬則書春  之時皆不請而私諡稱)
(私諡所以罪其臣子陸氏纂例五等諸侯本/國臣子皆稱之曰公從而書之以見非禮)
四年(壬/戌)春王二月莒人伐杞取牟婁(杞夏之後在周為/三恪國在今開封)
(府雍邱縣牟婁杞邑趙子曰凡力得之曰取莒東夷敢/伐之取之至曲池之盟魯侯方與之平然牟婁為莒有)
(後牟夷以邑奔魯又轉而歸魯矣罪此取國之始也程/子曰諸侯土地有所受之莒伐其  而奪取其土惡又)
(甚焉王法所當誅也榖梁曰言伐言取所甚/惡也諸侯相伐取地於是始故謹而志之也)
戊申衛州吁弑其君完(衛莊公娶于齊曰莊姜無子又/娶于陳曰厲媯生孝伯早死其)
(娣戴媯生桓公莊姜以為己子公子州吁嬖人之子也/有寵而好兵公弗禁石碏諌弗聽其子厚與州吁遊禁)
(之不可桓公立乃老州吁弑桓公而立程氏曰自古簒/弑多公族蓋自謂先君子孫可以為君國人亦以為然)
(而奉之春秋於此明大義以示萬世故春秋之初弑君/君多不稱公子公孫蓋為大惡自絶於先君矣豈復得)
(為先君子孫也古者公族刑死則無服況弑君乎大義/既明于初矣其後弑立者則皆以屬稱或見其以親而)
(寵之太過任之太重以至於亂或見天屬之親而反為/宼讎立義各不同也春秋大率所書事同則辭同後人)
(因謂之例然有事同而辭異者蓋各有其義非可例拘/也  嗚呼衞之禍始於莊公之昬使妾上僭夫人失位)
(而又寵嬖人之子州吁使之主兵而當國簒弑所由作/也所謂前有讒而不見後有賊而不知莊公是也春秋)
(書之以為後世為/人君父者之戒)
夏公及宋公遇于清(榖梁八年傳曰不期而㑹曰遇杜/氏曰若道路相逢遇也清衞邑濟)
(北東阿縣有清亭告左氏傳公與宋公為㑹將尋宿之/盟未及期衛人來  亂夏公及宋公遇于清  此特相)
(遇之始也周室微弱諸侯放恣㑹盟紛然又欲從簡易/以遇禮相見而不行朝㑹之禮春秋以其非王事而出)
(故特書以譏之也來宋魯遇清後助宋以謀鄭及明年/宋圍長葛於是鄭  渝平六年秋宋取長葛八年鄭遂)
(歸祊以結魯矣魯既歸祊於是背宋親鄭故十年㑹鄭/伐宋取二邑然則鄭所以歸祊者志在於求魯賣宋而)
(已/)
宋(殤/)公陳(桓/)侯蔡(宣/)人衛(州吁/)人伐鄭(莊兵列國合黨/逞  始此宋鄭)
(交仇始此役宋殤立公子馮音憑出奔鄭鄭欲納之遂/惡鄭衛州吁弑君自立將修怨於鄭求寵於諸侯以定)
(其位於是約宋伐鄭許以陳蔡從以中其所欲宋遂許/之四國同伐鄭衞弑逆之賊天下所當誅宋殤蔽於欲)
(而與之修好同伐人絶滅天理甚矣宜乎它日/禍及其身衞主兵而先書宋誅首惡絶黨與也)
秋翬帥師㑹宋公陳侯蔡人衞人伐鄭(此大夫專將㑹/伐之始也  翬)
(羽父公子翬也許左傳宋公使來乞師公辭之羽父請/以師㑹之公弗  固請而行故書曰翬帥師疾之也)
(魯隱之弗許合于義也翬不以公命行其專甚矣蔿氏/之禍蓋兆於此由公辨之不早也  再序四國同伐以)
(翬帥師而行故重書之聖筆簡嚴非詞之複其㫖深矣/吁列國而偕弑逆之儔以伐人之國春秋所甚惡況大)
(夫恃强專將以助之乎宜其重言而極貶也翬不曰/公子去族以誅之也  左氏傳㑹以為再伐非也)
九月衞人殺州吁于濮(音卜州濮陳地水名在曹衛之/間殺  吁石碏之謀也書衛人)
(衆辭也舉國殺之也弑逆之賊明國中人人所得討也/于濮者閔衛國之人著諸侯之罪也州吁弑君自立半)
(載矣不謂之君而名之待以逆亂也然不能即討者以/四國連兵欲定其位石子圖之既乆然後能討之則諸)
(侯不討賊而與賊/其罪不可勝誅矣)
冬十有二月衞人立晉(晉衛公子桓公弟也十左傳衞/人逆公子晉于郉冬  二月宣)
(公即位何名之而不書公子辠其無先君之命又無王/命也程氏傳書曰衞人立晉衛人立之也衛人以晉公)
(子可以立故立之春秋所不與也雖先君子孫不由天/子先君之命不可立也故去其公子泰山孫氏曰諸侯)
(受國乎天子非國人可得而立也亂衞人殺州吁而立/晉知所好惡矣聖筆書之亦傷夫  而誅賞不出於天)
(子/也)
五年(癸/亥)春公觀魚于棠(觀公榖並作觀左氏作夫曰書/棠杜氏曰譏逺地也公羊  棠)
(者何濟上之邑也今單州魚臺縣有魯侯觀魚臺而左/氏傳公將如棠觀魚者臧僖伯諫不聽遂往陳魚  觀)
(之程子曰諸侯非王事民事/不逺出逺出觀魚非道也)
夏四月葬衞桓公(衛亂凡十四月賊討而後𦵏是以緩/泰山孫氏曰賊討則書𦵏  魯往㑹)
(故書胡氏曰春秋於邦君薨正以王法而書卒至於葬/從其私諡而稱公或革或因前以貶不臣順之諸侯後)
(以罪不忠孝之臣子也諡法辟土服逺曰桓桓見/弑而加此諡衛侯爵而稱公見臣子之私諡也)
秋衞師入郕(凡稱師將卑師衆郕杜氏曰東平剛父縣/有郕郷今單州任城縣也  左氏傳衛之)
(亂也郕人入衛故衛師入郕/封衛叔武封郕皆文之昭也)　(衛與郕文王之子康叔/衞宣因亂而為衛人迎)
(立之後不聞立政立事以慰國人之望首以興兵修/怨入人之國其暴戾甚矣書此所以著其失道也)
九月考仲子之宮初獻六羽(考成也落而成之也禮無/二嫡諸侯無再娶孟子既)
(為夫人祔惠公之廟故隱為桓母仲子别立廟廟成而/祭之用樂舞也春秋因來賵而正名之曰仲子之賵因)
(考宮而正名之曰仲子之宫于以定夫人衆妾之分也/及改舊而新用之曰初謂舊不如此也蓋舊僭八佾因)
(衆仲之對而始用六羽也然衆仲之對曰天子用八諸/侯用六大夫四士二亦非周禮也公羊傳曰天子八佾)
(諸公六諸侯四是也六羽僭諸公也羽翟羽舞者所執/人持一羽凡舞有干舞有羽舞羽以象文徳干以象武)
(功婦人無武事故獨奏文樂魯自成王賜天子禮樂祀/周公故後世皆用於羣廟今仲子廟舞羽始降以六亦)
(未為得也其後季氏舞八佾三家以雍徹上下俱/僭禮矣聖筆因事書此所以定名分正典禮也)
邾人鄭人伐宋(左氏傳宋人取邾田邾人告于鄭曰請/君釋憾于宋釋四年再見伐之恨敝邑)
(為道鄭人以王師㑹之王師不書不以告也伐宋入其/郛以報東門之役東門役在四年  邾人曰敝邑為道)
(以主兵闕自居也故序在鄭上趙氏曰凡侵伐不書勝/敗殺掠而還也春秋書人謂微者士也宋大國邾小國)
(邾假鄭之力鄭又㑹王師以同伐決非微者書曰人/蓋貶其以小加大不量力而窮兵以逞賤之故也)
螟(蟲食苗心曰螟書/災以重民事也)
冬十有二月辛巳公子彄(苦侯/反)卒(公子彄孝公之子臧/僖伯也書日見恩禮)
(也隱公如棠觀魚僖伯諌不聴則稱疾不從可謂賢矣/其卒也公曰叔父有憾於寡人寡人弗敢忘𦵏之加一)
(等吁生不能用其言没/則徒懐其賢亦何益哉)
宋人伐鄭圍長葛(秋鄭與邾嘗伐宋甫冬而宋又報鄭/干戈相尋何有已也  此書圍之始)
(也伐國不言圍邑書其重也此兼書之以其圍之久而/志於必取暴師經年而後克所以著其貪暴也長葛鄭)
(邑今潁昌/府長葛縣)
六年(甲/子)春鄭人來輸平(輸左氏作渝劉氏曰蓋是字誤/今從輸  杜氏曰和而不盟曰)
(平髙郵孫氏曰輸納也鄭人請和來納其平泰山孫氏/曰輸者來輸誠於我平四年翬㑹伐鄭之怨也  鄭雖)
(怨魯四年之伐而又恐復與宋人合縱以軋已也是以/不憚屈辱而來釋前憾而願平之所以離宋魯之黨也)
(繼以納祊結魯鄭伐宋得郜及防魯又取其二邑鄭以/利噉魯也至十年魯偕鄭伐宋敗宋鄭之謀遂矣而魯)
(貪其利卒墮其計中而不悟也胡氏曰平者觧怨釋/仇固可善也輸平者以利相結則貶矣得其㫖也)
夏五月辛酉公㑹齊侯盟于艾(艾魯地杜氏曰泰山牟/縣有艾山今之襲慶府)
(奉符縣也結左氏傳始平于齊也春秋前魯與齊不平/今方棄怨  好  公與齊㑹四十一始于艾終于定十)
(二年盟黄一兩國㑹盟始見于此故謹而日之春秋之/初宋魯衛  黨也齊鄭一黨也輸平盟艾魯將折入齊)
(鄭/矣)
秋七月(杜氏曰雖無事必書首月具四時以成嵗他皆/放此何氏曰有事不月人道正則天道定矣)
冬宋人取長葛(五年冬宋人圍長葛至六年冬方取之/公羊曰外取邑不書此何以書久也何)
(氏曰古者師出不踰時今宋人更年取邑久暴師苦衆/居外故書以疾之  宋圍鄭邑既久鄭莊不能赴訴天)
(子方伯求解危難卒喪其邑是固可罪宋虐民强/取則不可勝誅書圍於前書取於後宋之惡著矣)
七年(乙/丑)春王三月叔姬歸于紀(叔姬伯姬之媵也伯姬/為紀侯夫人叔姬待年)
(於父母之國至六年乃歸紀時紀侯去國紀季以酅入/于齊復存紀之宗社而叔姬歸于酅紀之國侵削殆盡)
(所存者宗社而已叔姬不以國之存亡易其慮唯宗社/之是依全竟婦道春秋媵不當書此特變例以書之者)
(以其/賢也)
滕侯卒(杜氏注滕國在沛國公邱縣東南張氏曰今徐/州滕縣  禮諸侯不生名死名乃常耳唯天子)
(崩告于諸侯不名諸侯薨赴于諸侯無不名其不名者/史闕文也春秋諸侯卒不同盟者凡五十二人九人不)
(書名餘並書名不左氏曰凡諸侯同盟故薨則赴以名/非也不書葬魯  往㑹也魯為滕之宗國又鄰竟也既)
(赴而不往㑹魯君以其國小而慢忽之/聖筆存其卒闕其葬貶之意自見矣)
夏城中丘(中邱杜氏注在琅邪臨沂縣東北今沂州臨/沂縣  左氏曰書不時也  此書城之始也)
(春秋書城三十六皆譏也為政以民力為重故春秋凡/有興作必書者聖人愛民力而懲僭忒也書城者完舊)
(也書築者/創始也)
齊侯使其弟年來聘(趙子曰以禮通好曰聘艾左氏曰/齊侯使夷仲年來聘結  之盟也)
(子此外臣來聘之始終於昭二十一年晉士鞅不書公/  而書其弟著齊僖寵愛之私也齊僖愛其弟聘魯致)
(女交政鄰國一一使之愛之之過遂致亂適庶之辨以/啓年之子無知簒弑之禍聖筆特書其弟以貶年而著)
(後日之禍始/于僖公也)
秋公伐邾(公距宋而與鄭平欲以鄭為援今秋宋及鄭/平七月庚申盟于宿故公懼而伐邾以說宋)
(也然則邾何罪聲而伐之蔑之盟未久/而渝擅興兵為人而伐人非義之甚也)
冬天王使凡伯來聘(此周聘魯之始也凡國伯爵天子/之大夫也杜氏注汲郡共縣有凡)
(城今濬州黎陽之境魯隱自即位以來不修臣/職未嘗朝聘天子而乃遣使聘之失王體也)
戎伐凡伯于楚丘以歸(言伐見其以衆杜氏註戎鳴鐘/鼓以伐天子之使足見其强虣)
(不書凡伯敗者單使無衆非戰陣也但言以歸非執也/  書楚邱責地主不能衛書以歸惡凡伯不能死位)
(初戎朝于周𤼵幣于公卿凡伯弗賔及凡伯聘魯而還/戎伐于楚邱以歸以歸者以之歸也凡伯必為之屈辱)
(隱然見於言外自王綱不舉君弱臣强乃致敢于卑侮/王室辱天子之使而上不敢加之罪方伯坐視而不問)
(其政刑可知矣楚丘杜氏以為衛地張氏以為今/拱州之楚邱縣漢為梁國已氏縣非衛之楚邱也)
八年(丙/寅)春宋(殤/)公衞(宣/)侯遇于垂(左氏傳齊侯將平宋/衛有㑹期宋公以幣)
(請於衞請先相見故遇于犬邱犬邱即垂也杜註垂衞/地濟隂句陽縣東北有垂亭遇蓋簡禮相見以謀事也)
(特相遇不書此書宋衞將以為參盟也宋衛本無隙而/與鄭為仇今欲求成於齊故相見以謀之耳此二君素)
(相與者而瓦屋之盟齊方與焉則平齊可知也非齊/將平宋衞於鄭也私交以植黨與亦春秋之所惡也)
三月鄭伯使宛來歸祊(杜氏注宛鄭大夫不書氏未賜/族也師氏曰去其官族罪宛所)
(以罪鄭伯也山祊鄭祀泰山之邑在琅邪費縣東南天/子有事於泰  諸侯皆從泰山之下鄭宣王母弟故賜)
(此湯沐之邑其餘則否邑近魯鄭前此來輸平以言請/之矣未入地至是來歸祊成王賜周公許田以為朝宿)
(之邑地近鄭鄭莊以天子不廵狩魯亦不朝欲以祊易/許各取其近故先歸祊未言易也鄭伯恐魯以周公别)
(廟為疑故云請釋泰山之祀而祀周公皆遜辭以求魯/鄭莊不憚委棄先祖所受王邑與魯將以合黨締交卒)
(使魯隱閒宋於齊成敗宋入許之計又終得許田鄭莊/之桀黠不可勝誅也  書曰鄭伯使宛來歸祊見非魯)
(求而鄭自歸之也鄓來/歸而魯受之其罪均也)
庚寅我入祊(師氏曰稱入者猶入人之國非所當入矣/程氏傳入者内弗受也義不可而强入之)
(也劉氏曰未有言我入者其曰我入何祊非我有也何/言祊非我有王者制諸侯之地有常鄭不得以與人魯)
(不得以/取諸人)
夏六月己亥蔡侯考父卒(蔡宣公卒蔡桓侯封人立書/春秋於諸侯之卒悉以名)
(亦所以謹終辨實使邦君之名諡可考而不至於混淆/爾諸侯告終則必稱嗣以赴自其告先君之終則已紀)
(録於列國之史矣非特同/盟朝㑹聘告之有證也)
辛亥宿男卒(不名史失之也魯雖同盟以/其微國不往㑹故不書葬)
秋七月庚午宋(殤/)公齊(僖/)侯衞(宣/)侯盟于瓦屋(瓦屋周/地齊侯)
(尊宋故序齊上盟此諸侯參盟之始也故謹而日之有/參盟然後有主  矣春宋衛垂之遇謀求成于齊也齊)
(從其請而今之與盟三國既質于神以示明信當息民/講好以圖安明年齊魯防之㑹魯受鄭之賂閒宋于齊)
(又明年魯齊鄭遂伐宋其視盟誓為何物人心世變/至此盟豈足恃也聖筆直書其事不待貶而自見矣)
八月葬蔡宣公(杜氏曰三月而葬速臣卒書侯而葬/書公卒從正葬從其  子之私諡也)
九月辛卯公及莒人盟于浮來(浮公榖並作包曰浮來/杜氏注紀邑或  莒地)
(二年及宋人盟于宿不書公内之微者與宋之微者盟/也此書公及公與莒之微者盟也榖梁皆以及者内為)
(志有汲汲之意公以國君之尊屈體而與下國之大夫/盟特書公及言非莒人之敢敵諸侯蓋公自欲之所以)
(譏公之失禮也盟莒嘗入向與魯有隙後紀與魯婚令/其大夫與莒子  于宻以平魯莒至是七年矣公先及)
(而與之盟莒固可/罪魯能無媿乎)
螟(螟蟲害稼書/以紀災也)
冬十有二月無駭卒(公羊傳何以不氏疾始滅也故終/其身不氏榖梁傳無駭之名未有)
(聞也或曰隱不爵大夫也若挾卒是或說曰故貶之也/若無駭帥師入極是  春秋非諸侯卿大夫不書卒無)
(駭大夫也卒固當書而名之者以其首及亂階帥師入/極其罪不可勝誅故去族以貶之耳  杜氏以未賜族)
(故名胡氏從之以未賜族書名/近古豈若後來世官之濫耶)
九年(丁/卯)春天王(桓/)使南季來聘(南季天子大夫也南氏/季字也劉氏傳曷為字)
(下大夫也所周禮天子時聘以結諸侯之好間問以諭/諸侯之志  以撫懷之也諸侯於天子朝聘有時自王)
(綱不振諸侯不修朝覲之禮而上不之問乃反數數聘/之又不見答失為君威福之柄甚矣魯隱立十年宰咺)
(凡伯南季三至於魯而魯隱蔑視王室不行朝覲奔赴/之禮不臣之罪何可勝誅春秋屢書王使之來魯魯未)
(嘗遣使如周細讀之不特譏天/王之失政而隱之罪自見矣)
三月癸酉大雨震電庚辰大雨(雨去/聲)雪(左氏傳春三月/癸酉大雨霖以)
(震書始也始始雨日久雨謂之淫淫雨謂之霖庚辰大/雨雪亦如之故皆為時失凡雨自三日以往為霖平地)
(尺為大雪也震雷陽氣之奮𤼵而有聲也電陽氣之欲/發而有光  言雨大則非霡霂如膏之潤言雷大則非)
(春雷殷殷之聲三月而有此變異則陽未當極而遽𤼵/之太暴失其節也何氏所謂猶隱久居位而不反於桓)
(失其宜也至于八日而大雨雪以陽極而𤼵泄之暴遂/至隂盛之極而大雨雪非其時矣何氏以為盛隂之氣)
(大怒桓將怒而寪氏之難兆矣春秋遇災異必書雖不/言事應而其應具存明天人之際者則可考而見矣)
挾卒(挾公榖作俠雖榖梁傳挾者所挾也范氏曰俠名/也所其氏挾  於經無所見其卒也書之必卿大)
(夫之有罪者故去族/以示貶與無駭卒同)
夏城郎(郎魯近邑也左氏曰書不時也志郎近於宋城/之以備宋  明年遂伐宋魯侯  在伐國無愛)
(民之心妄興大役失/其時制書以貶之也)
秋七月(重言凡十七義/見隱公六年註)
冬公㑹齊侯于防(杜氏註防魯地在琅邪華縣東南今/宻州諸城縣有防城  左傳宋公不)
(王鄭伯為王左卿士以王命討之伐宋秋鄭人以王命/來告伐宋冬㑹于防謀伐宋也  春秋凡書㑹皆譏也)
(謂非王事相㑹聚爾公㑹諸侯凡四十一始于防終于/黄池  魯嘗㑹諸侯伐鄭鄭畏魯之黨盛故屈體來輸)
(平言歸祊田而魯遂親鄭八年祊田入九年公乃㑹齊/謀伐宋十年遂敗宋取二邑皆鄭志也鄭假名義以動)
(齊心俾齊背瓦屋之盟而不疑左氏不察其實/稱之以正不知鄭莊假此以誑齊耳何足尚哉)
十年(戊/辰)春王二月(榖梁傳隱十年無正隱不自正也無/正謂不書正月元年有正所以正隱)
(也明隱/宜立)公㑹齊侯鄭伯于中丘(左氏傳既㑹而盟于鄧/為師期也尋九年㑹防)
(謀伐/宋也)
夏翬帥師㑹齊人鄭人伐宋(左氏傳羽父先㑹齊侯鄭/伯伐宋杜氏注言先㑹非)
(公本期而四年㑹宋以伐鄭翬固請而行今㑹鄭以伐/宋先期  往可見無君之心也齊鄭稱人非卿也遣將)
(以㑹伐也翬不稱公/子其貶與四年同)
六月壬戌公敗宋師于菅(菅宋地齊鄭後期故公獨敗/宋師書敗宋未陳也凡師皆)
(陳曰戰詐戰曰敗程氏傳不言戰而言敗敗者為主彼/與戰而此敗之也  公蓋不待齊鄭二國譎以敗宋也)
辛未取郜辛巳取防(左傳庚午鄭師入郜辛未歸于我/庚辰鄭師入防卒巳歸于我鄭莊)
(以齊之背宋從已魯之力也故得二邑而俾魯取之孟/子曰非其有而取之盜也曷不隱乎公羊傳春秋録外)
(而略内於外大惡書小惡不書於内大惡諱小惡書明/取邑為小惡中甚者爾取邑書日見甫十日而再取亦)
(所以甚之也聖筆於伐敗取/相次而書之亦著魯之惡也)
秋宋人衞人入鄭(鄭不能為自保之計勞民務外故二/國乗虚入之  宋量力未能報齊魯)
(故偕衞先報鄭鄭不/暇禦之故入之易也)
宋人蔡人衞人伐戴(公榖戴作載杜氏注戴國今陳留/外黄縣東南有戴城音再字林作)
(載云故國八左傳宋人衞人入鄭蔡人從之伐戴從宋/衛伐戴也  月壬戌鄭伯圍戴癸亥克之取三師焉三)
(國之軍在戴故鄭伯合圍之宋衛既入鄭而以伐戴召/蔡人蔡怒故不和而敗言鄭取之易也程氏傳戴鄭與)
(也故三國伐之鄭戴合攻盡/取三國之衆其殘民甚矣)
冬十月壬午齊人鄭人入郕(左氏傳討違王命也程氏/傳討不㑹伐宋也宋以公)
(子馮在鄭故二國交惡左氏云宋公不王鄭伯以王命/討之於春秋不見其為王討也王臣不行王師不出矯)
(假以逞私忿耳胡氏曰若討違王/命則不書入矣入者不順之辭也)
十一年(己/巳)春滕侯薛侯來朝(左傳郜雍曹滕文之昭也/滕今徐州滕縣杜氏注薛)
(魯國薛縣薛祖奚仲夏所封來朝謂朝魯也邦王者之/制諸侯嵗相問殷相聘世相朝也由是諸侯  交有相)
(朝之禮然當時諸侯於天子未嘗朝覲獨小國相率以/朝大國畏其彊爾故齊晉宋衞未嘗相朝齊晉彊也宋)
(衞敵也來朝者滕薛邾杞不然則鄫郜郯郳而已經書/來朝者三十有五皆疾之也非天子不旅見諸侯今滕)
(薛同至當特見旅見非禮也隱公之/驕昬自大安知肘腋之禍在旦夕乎)
夏㑹鄭伯于時來(時來公羊作祁黎杜氏注時來郲音/來也滎陽縣東有釐城鄭地也釐音)
(來又力之切今屬鄭州/  左氏傳謀伐許也)
秋七月壬午公及齊侯鄭伯入許(杜氏注許潁川許昌/縣  左氏傳公㑹齊)
(侯鄭伯伐許庚辰附于許壬午遂入許許莊公奔衞齊/侯以許讓公公曰君謂許不共故從君討之許既伏其)
(罪矣雖君有命寡人弗敢與聞乃與鄭人鄭伯使許大/夫百里奉許叔以居許東偏使公孫獲處許西偏程氏)
(傳書及内為主也非内為主則先㑹伐後書入也泰山/孫氏曰公二年之間與齊侯鄭伯伐宋敗宋取郜取防)
(㑹時來入許連兵自恣以為無道其惡甚矣于吁隱公/昧于事㡬處陽亢而不知變方且連年窮兵  外戰勝)
(攻取無不如意不知惡積而不/可揜蕭牆之禍將作可不哀與)
冬十有一月壬辰公薨(翬請殺桓公公不許反譖公于/桓公請弑之公祭鍾巫館于寪)
(氏翬使賊弑公于寪氏立桓公而討寪氏有死者寪人/君終于路寢見卿大夫而終乃正終也薨不書地見死)
(非其所蓋弑也所以不沒其實也實弑書薨聖筆所定/言臣子哀君之死當隱諱之也春秋君弑賊不討則不)
(書葬以為/無臣子也)
　
　
　
　
　
　讀春秋編卷一
欽定四庫全書
　讀春秋編卷二　　　　　　宋　陳深　撰
　　　桓公(名軌惠公之子隱公之弟母仲子史記/亦名允弑兄自立諡法辟土服逺曰桓)
元年(庚/午)春王正月公即位(聖筆直書此九字其意蓋曰/天道之春王之正月而令弑)
(逆者即位讀之顯然意不在言外程子所謂以天道王/法正其罪也桓雖不天無王而天理未嘗亡故元年春)
(書王言弑君者能免於王法之誅乎二年復書王猶有/望於王誅而討賊也三年以後俱不書王見天下之不)
(復有王也至十年則又書王十者數之極示天道當還/也十一年復不書王見王道之絶也十八年書王者桓)
(公之終也見王法雖不誅而天道之報終不可免嗚呼/聖人書王之㫖深矣榖梁傳元年有王所以治桓也公)
(羊傳其言即位何如其意也桓欲得位之急惟恐隱公/忘遜位故甘心為弑逆之惡春秋從其事實而書即位)
(所以著其惡也榖梁傳繼故不言即位正也故謂弑也/繼故不言即位之為正何也曰先君不以其道終則子)
(弟不忍即位繼故而言即位則與聞乎弑也范氏曰與/弑尚然况親弑也胡氏曰書即位著其弑隱自立之罪)
(深絶/之也)
三月公㑹鄭伯于垂(㑹者鄭之志謂由彼以致我也鄭/以祊求易許祊入而未與許也鄭)
(聞桓簒立遂乗此機以求許田公内懼諸侯之討亦欲/脩好故從鄭之請而為垂之㑹鄭莊志在易地而首與)
(弑逆者㑹故書公㑹鄭伯言由鄭之/志所以貶鄭也杜氏注垂犬邱衛地)
鄭伯以璧假許田(榖梁傳非假而曰假諱易地也二國/之地皆先王所錫先祖所受不得私)
(相貿易言假者諱國惡禮也鄭恐魯為未足而/又加之以璧經書假言若暫借不敢言得之也)
夏四月丁未公及鄭伯盟于越(杜氏注越近垂地名左/氏傳結祊成也鄭終易)
(二田然後結盟穀梁傳及者内為志焉爾程氏傳弑君/之人凡民㒺不懟而鄭與之盟以定之其罪大矣  鄭)
(貪而未中所謀乗機欲得許田以滿其志故首為垂之/㑹桓簒而方懼于中傾心欲結鄭好以固其援故勇為)
(越之/盟)
秋大水(大非常也杜氏注書災也傳例曰凡平原出水/曰大水穀梁傳髙下有水災曰大水  天降隂)
(沴魯桓惡逆/之氣所召也)
冬十月(穀梁傳無事焉何以書不遺時/也春秋編年四時具而後為年)
二年(辛/未)春王正月戊申宋督弑其君與夷及其大夫孔
父(桓無王元年書王以正其罪二年復書王猶望王誅/討之也亦因以正華督之罪  初宋宣公舍己子與)
(夷而立弟穆公和和疾召大司馬孔父而屬與夷使公/子馮出居于鄭穆公卒而立與夷與夷以馮居鄭在位)
(十年凡十一戰鄭宋屢相侵伐以貽兵禍遂致簒逆皆/宣穆自為之也華督蓋馮之黨將弑與夷而憚孔父故)
(先攻殺孔父而弑殤公遂召馮而立焉忌先殺孔父而/後弑君蓋孔父正色而立於朝為賊所  而先翦之是)
(君累及之也故聖筆先書弑君而及/其大夫不失其官是春秋之所賢也)
滕子來朝(桓公之世諸侯朝者七始于此滕侯爵也首/朝弑逆之人故降稱子是滅天理廢人倫故)
(貶之也此春秋/正典刑之大㫖)
三月公㑹齊侯陳侯鄭伯于稷以成宋亂(魯桓弑隱未/久内懼諸侯)
(之討方結鄭以自固而宋有華督之禍魯桓自蹈其罪/同其大惡固不敢正人之罪乃因而為㑹三國相與受)
(賂使三國恱已遂立公子馮而使督相之以成宋亂吁/人心至此唯利是趨天理絶滅殆盡不復知有人倫矣)
(成者始卒不虧之辭始焉弑逆者懐誅討之懼終焉諸/侯受賂立之而還所以成宋亂也自此弑逆之徒得以)
(肆其志亦何所憚而不為乎王者天討有罪之刑絶矣/此天理所不容聖人所深惡故春秋直書成亂以貶四)
(國/)
夏四月取郜大(音泰/下同)鼎于宋戊申納于大廟(此聖筆直/書魯受宋)
(賂章其罪也繼之曰納于大廟章亦甚焉郜鼎杜氏註/郜國所造器也濟隂城武縣東南有北郜城  郜大鼎)
(宋致賂也不謂之受而謂之取春秋之法凡言取非所/當取也取非其有盜也傳例曰納者内不受也大廟周)
(公之廟也納此成亂之賂器于大廟周公/其享之乎故書納納者弗受而强致也)
秋七月紀侯來朝(紀公榖作紀左氏作杞程氏傳凡紀/稱侯者皆當為紀杞爵非侯文誤也)
(及紀侯大去其國之後杞不復稱侯矣胡氏曰紀侯來/朝何獨無貶乎當是時齊欲滅紀紀侯求魯為之主非)
(為桓立而朝之也滕或曰杞夏王之後本/公爵今降稱侯與  本侯而書子同意)
蔡(桓/)侯鄭(莊/)伯㑹于鄧　九月入杞(外㑹而公不與故/先書二國君而後)
(言㑹于某地與書公㑹某侯某伯不同也鄧小國不稱/地而舉國以書夫以三國之君為此㑹似乎講禮以通)
(好無何而遂入杞入人之國王法所當誅罪之大者書/此以著三國之惡詳聖人所書之文辭相屬而意不斷)
(三國之㑹為謀杞也故九月入杞左氏以㑹于鄧始懼/楚也以是年楚始僭王故附㑹其說以九月入杞為魯)
(討杞是微者不書主名何不詳所書/之㫖連上不容贅故不書主名也)
公及戎盟于唐　公至自唐(隐公元年嘗與戎盟及/是又與之盟修舊好也)
(桓弑逆而懼人之討汲汲乎與戎盟以自固書/之以示貶也元年㑹鄭盟鄭二年與鄭齊陳㑹)
(皆不書至今盟戎而還書至危之也十十二公/之中君行一百七十有六而書至八  二不書)
(至者九/十有四)
三年(壬/申)春正月公㑹齊侯于嬴(桓弑君而立三年矣經/是年始不書王桓之弑)
(已久方伯若㒺聞知天子不加之罪魯之臣子事讎而/不知恥俾弑逆者得以自恣天理滅矣自此以後不書)
(王至十年見魯桓無王天王之失政刑也自左傳㑹于/嬴始書成昬于齊也杜氏曰公不由媒介  與齊侯㑹)
(而成昬非禮也嬴齊邑今泰山嬴縣所謂嬴博之間蓋/齊之東南邑齊致公而往㑹之是㑹之意出於齊既㑹)
(而及秋遂使公子翬如齊逆女乃知嬴之㑹謀昬也/魯桓弑逆而齊與之㑹而為昬聖筆書此以貶齊也)
夏齊侯衞侯胥命于蒲(杜氏注蒲衞地在陳留長垣縣/西南公羊傳胥命相命也古者)
(不盟結言而退穀梁傳相命而信諭謹言而退以是為/近古也范氏曰申約言以相達不歃血而誓盟也荀卿)
(曰春秋善胥命而詩非屢盟然不請命而私相命亦非/正也  已上本三傳而釋之也愚嘗反覆聖師之㫖二)
(侯相期于蒲不言盟㑹而書曰胥命未必不闗天下之/故而特書之蓋當是時周室既微荆楚僭王齊衛為列)
(國之望齊太公之後東州之侯也衛康叔之後北州之/侯也遂起而圖伯欲收天下之權歸已乃為蒲之㑹而)
(私相命故春秋謹而書之以/志二國擅命謀伯之始也)
六月公㑹紀侯于郕(左氏穀梁作杞今從公羊作紀見/二年註郕杜氏注東平剛父縣有)
(郕鄉今單州任城縣也紀與魯親而畏齊鄭之/强故二年來朝結援于魯至是公與之㑹也)
秋七月壬辰朔日有食之既(既盡也何氏曰光明滅盡/也程氏傳食盡為異大也)
(胡氏傳日者衆陽之宗人君之象而有食之既則其為/變大矣張氏曰先儒以為是後荆楚僭號鄭伯拒王師)
(射王中肩故/太陽之食既)
公子翬如齊逆女(為君逆也翬為桓弑隱桓信任之使/之逆女故稱公子見桓之黨也於隠)
(之世則去公子稱名以其隠之賊也諸侯使卿逆夫人/至所館則親迎禮也翬雖尊屬當官而行亦無嫌也)
九月齊侯送姜氏于讙　公㑹齊侯于讙(禮送女父不/下堂母不出)
(祭門諸父兄不出闕門齊僖愛其女乃越竟而送之非/禮也魯桓不為親迎而出聞齊侯在讙特往㑹之僖之)
(送桓之㑹皆非所以重大昬而正/人倫之始也故春秋書以譏之)
夫人姜氏至自齊(程氏傳告于廟也張氏曰不言翬之/以夫人至者公已受姜氏于讙也受)
(之齊侯則姜氏既得見乎公矣孫氏曰公受姜氏于讙/不以讙至也不與受姜氏于讙也故曰夫人姜氏至自)
(齊以正其義春秋書之見㛰姻之際一違於/禮則始之不正而終無以正身而正家也)
冬齊侯使其弟年來聘(左氏傳致夫人也杜氏曰古者/女出嫁隨加聘問存謙敬序殷)
(勤也在魯而出則曰致女在他國而來則揔曰聘故傳/以致夫人釋之  稱弟義見隠七年  齊侯聘魯使其)
(弟來與隱七年來聘辭同而意不同蓋姜氏至魯之後/其季父以齊侯之意來致聘問之好而存問姜氏既近)
(人情而於禮無違此所/以明七年之非禮也)
有年(穀梁傳五穀皆熟為有年年春秋常事不書書有/年紀異也春秋二百四十  而書有年大有年者)
(二而已其一即宣公是也桓宣大惡是行何道而致有/年乎桓宣享國十有八年獨此二年書有年它年之歉)
(可知也公羊傳此其曰有年僅有年也何以書恃有年/也何氏曰恃賴也若桓公之行諸侯所當誅百姓所當)
(叛而又元年大水二年減耗人民將去國喪無日賴五/穀皆有百姓安土樂業故喜而書之所以見不肖之君)
(為國尤/危也)
四年(癸/酉)春正月公狩于郎(公羊傳狩田狩也冬曰狩何/氏曰禽獸多則傷五穀因習)
(兵事又不空設故因捕禽獸以共宗廟示不忘武備因/以為田除害范氏曰春而言狩蓋用冬狩之禮蒐狩例)
(時而此月者重公失禮也啖氏曰蒐狩合禮者常事不/書非時及越禮而為之則示譏也趙氏曰四時之田其)
(事各殊其名亦異春以閱武擇材故以蒐稱夏以為苗/除害故苗為名秋則順天時以殺物故以獮為義冬則)
(因狩禽獸以習戰故以狩為目左氏曰春蒐夏苗秋獮/冬狩是也杜氏註郎非國内之狩地狩郎譏非其地也)
(孔氏曰狩之地須有常若鄭原圃秦具囿是諸國之常/處違其常則犯害民物故書地以譏之魯狩之常大野)
(是也郎狩耀武也桓公不義得國恐/四鄰謀已故大閱狩郎即境上邑)
夏天王使宰渠伯糾來聘(天王桓王也宰天子之冢宰/也渠氏伯爵也糾名也王朝)
(公卿書爵大夫書字上士中士書名下士書人例也糾/位六卿之長而名之以示貶也桓内弑其君外成人之)
(亂簒立四年未嘗請命于周其罪不容誅矣天王既不/能討而反使其宰聘之寵逆亂而瀆三綱天理滅矣見)
(周王之不王也糾為太宰論刑賞之法以詔王者也乃/首承命以聘弑逆之賊見宰之非宰也春秋二百四十)
(年必具四時以成一嵗之功今年不書秋冬非闕文也/蓋示王政之失不能天討有罪猶天道有春夏之生長)
(無秋冬之肅殺/安能成嵗功也)
五年(甲/戌)春正月甲戌(陸淳曰此/下文脫)
己丑陳侯鮑卒(左氏傳陳侯鮑卒於是陳亂文/公子佗殺大子免音問而代之)
夏齊侯鄭伯如紀(外相朝曰如如者朝辭也齊鄭大國/紀小國大不朝乎小齊鄭懷詐謀偽)
(朝于紀實欲襲之紀人覺之其計遂阻吁齊僖鄭莊之/心抑何險耶春秋不正其為詐使若誠朝然疾之也外)
(相如不書此何以書紀與魯親恃魯為援故來告其事/魯史書之於䇿夫子存之以著二國之罪此後齊遷紀)
(三邑使紀侯大去其國至於滅紀而後已魯與紀雖親/莫敢主之原齊之濳懐不義蓋萌於如紀之日春秋書)
(之誅其/意也)
天王使仍叔之子來聘(仍國叔字周大夫也嘗作雲漢/之詩羙宣王大雅之舊人也仍)
(叔之子者必幼弱而未冠也古之仕者有世禄無世官/周衰官人以世故卿大夫之子以幼弱任事故仍叔之)
(子受命來聘是可譏也天王連年洊聘簒立/之魯桓何也其失甚矣書之所以交譏之也)
葬陳桓公　城祝丘(泰山孫氏曰祝邱魯地杜氏曰齊/鄭將襲紀故范氏曰譏公不脩徳)
(政恃城以安民非齊鄭有窺紀之心魯與紀親故/城祝邱為之備  時役民以妨農書之以示貶也)
秋蔡人衞人陳人從王伐鄭(王奪鄭伯政鄭伯不朝王/以蔡人衞人陳人伐鄭書)
(稱人以見微者爾夫以萬乗親臨矢石之閒三國偃然/不以身從安知不畏鄭不得已而遣微者將兵以備數)
(耳及其戰也鄭一鼔而蔡衛陳皆奔以致王卒之亂鄭/師合而攻之王卒大敗以是知三國之兵非精銳而使)
(疲弱者行故不戰而奔三國不能無罪不書王以蔡人/衛人陳人伐鄭而書蔡人衛人陳人從王伐鄭蓋譏王)
(之失亦以著三國之罪王不稱天謂非天討也當時諸/侯不朝王者何獨鄭國而王以小忿而親伐之諸侯三)
(不朝則六師移之蓋命將以討之未嘗親行也今以三/國不得已而行之兵輕舉以致大敗自此王命不行於)
(天下東周之不競有以也夫公羊傳曰從王正也啖氏/曰不言及臣從君之辭也陳氏曰春秋之法天子在則)
(諸侯稱人諸侯在則大夫稱人王師不書書伐鄭鄭不/服也鄭不服而王命於天下東周不競鄭荘為之也)
大雩(雩祈雨之祭也左氏曰龍見而雩杜氏注龍見建/已之月蒼龍宿之體角亢七宿昬見東方萬物始)
(盛故祭天逺為百穀祈膏雨月雩嵗之常杞不書春秋/凡雩二十二未有當建已之  蓋勤民之祭未嘗先舉)
(及旱而始祭乃遍舞山川百神之間故非其時則書譏/其慢也公羊所謂旱祭也故雩而雨則書雩以見非禮)
(且志旱也雩而不雨則不書雩而書旱以紀災也謂之/大者雩于上帝用盛樂天子之祀也諸侯雩于境内之)
(山川百神耳魯大雩非禮/也書之所以譏其僭也)
螽(公羊傳螽何以書記災也程氏傳/螽蝗也既旱又蝗譏不在書也)
冬州公如曹(左氏傳淳于公如曹度其國危遂不復杜/氏注淳于州國所都城陽淳氏縣也孔氏)
(曰稱公者或嘗為三公之官若虢公之屬也曹姬姓武/王封弟叔振鐸於定陶為曹國漢屬濟隂縣在唐為曹)
(州今興仁府濟隂縣穀梁傳外相如不書此何以書過/我也范氏曰過我六年寔來是也將有其末故先録其)
(本/)
六年(乙/亥)春寔來(寔時力反國左氏傳自曹來朝書曰寔/來不復其  也胡氏傳寔州公名也程)
(氏傳寔不稱州亡其國也踰泰山孫氏曰闕文也師氏/曰挈上文而曰寔來不應  時隔年而書寔來必闕文)
(也/)
夏四月公㑹紀侯于成(左氏傳紀來諮謀齊難也成魯/地在泰山鉅縣東南  齊窺紀)
(久矣嘗與鄭如紀紀知之今㑹/公于成結援豫謀以防齊也)
秋八月壬午大閱(閱簡練兵車也周制大司馬仲冬教/大閱非特天子行之而諸侯亦有閱)
(但大閱則不可大閱大蒐天子田也書之譏僭禮也先/王寓軍政於四時之田簡車徒習武事惟農隙可行今)
(此八月妨農踐稼失政甚矣書之譏不/時也竊詳桓之此舉與四年狩郎同意)
蔡人殺陳佗(魯莊二十二年左氏傳陳厲公蔡出也故/蔡人殺五父而立之五父即佗也簒大子)
(免而立踰年國人不以為君故不書爵蔡桓公欲立厲/公躍雖以私殺之而春秋書之同於討賊之例陸淳曰)
(臣弑其君凡在官者殺無赦子弑其父凡在官者殺無/赦蔡雖它國以義殺之亦變之正也故書曰蔡人程氏)
(傳書蔡人見殺賊/者衆人之公也)
九月丁夘子同生(世子生春秋不書子同生何以書惠/公以無嫡子隱桓皆庶子隱長當立)
(隱自以為庶以桓母仲子手文之異欲讓桓久不去位/桓遂疑而弑今桓之生子特書以記之所以明有嫡而)
(世子之位定矣公羊氏所謂喜有正也其諸以/病桓與何氏曰明欲以正見無正疾惡桓也)
冬紀侯來朝(左氏傳紀侯來朝請王命以求成于齊杜/氏曰紀微弱不能自通于天子欲因公以)
(請王命公告不能豈紀既與公㑹而又來朝懼齊以求/援於桓桓自懷懼  能為爾援失其所主矣冝乎無益)
(而不能保/其國也)
七年(丙/子)春二月己亥焚咸丘(杜氏曰焚大田也咸邱魯/地髙平鉅野縣南有咸亭)
(譏盡物故書後古者田獵三驅失前禽不竭澤而漁冬/月昆蟲蟄然  大田去莽翳以逐禽獸今仲春草木萌)
(動昆蟲啓蟄魯桓焚林而田春秋書之譏淫獵也不咸/邱邾婁之邑公穀皆以為火攻之也疾其暴虐而  仁)
(也焚邑之罪與焚國同火攻附庸/故謹而日之劉氏以為非火田也)
夏穀伯綏來朝鄧侯吾離來朝(穀杜氏注在南鄉筑陽/縣北今屬襄陽府穀城)
(縣鄧今之鄧州諸二國去魯甚逺而特來朝貶而名之/何也春秋之法  侯非失地則不名非死則不名今名)
(之者蓋罪其朝乎逆亂而黨惡也桓弑而立尤兾有討/之者及王使冢宰下聘絶望於王誅矣故四年不書秋)
(冬見王之不復能用刑也穀鄧逺朝則諸侯無復可望/者矣故七年亦不書秋冬見諸侯不復知有綱常矣程)
(氏傳邾葛牟來朝何以書秋冬曰四年與此明其義也/三國之來别立義也  同時來朝而特書之特見之也)
八年(丁/丑)春正月己卯烝(春曰祠夏曰礿秋曰嘗冬曰烝/此常祀也春秋不書周官大司)
(馬烝以仲冬冬月萬物咸備之時烝聚以薦于宗廟禮/所冝然也今春正月而烝書之以譏非時也故穀梁氏)
(曰烝冬事也春/興之志不時也)
天王使家父來聘(魯桓簒立天王不討其罪而反數數/使人聘之失政刑矣始聘書宰渠伯)
(糾貶而名之也再聘不書名以仍叔之子童穉亦貶之/也至此而又不名著其愈不知恥而不足譏矣胡氏謂)
(名其宰於前其餘無責焉爾五家父杜氏註天子大夫/家氏父字孔氏曰此年及十  年上距幽王之卒七十)
(五嵗而詩節南山及家父刺幽王古人字或累世同之/雲漢詩序仍叔羙宣王桓五年仍叔之子來聘仍氏亦)
(世字如趙氏世稱/孟智氏世稱伯也)
夏五月丁丑烝(穀梁傳烝冬事也春夏興之黷祀也志/不敬也  禮記曰祭不欲疏䟽則怠不)
(欲數數則煩己卯之烝怠也丁丑之/烝煩也其怠也不時其煩也非禮)
秋伐邾(伐邾蓋微者故不言公吕氏曰不書名微者也/其事不可得詳也然則何以書曰天子在上諸)
(侯擅相侵伐君子以為無王也師氏曰/春火攻邾邑咸丘今秋又伐邾已甚也)
冬十月雨雪(十月冬之初霜訊始肅寒氣猶薄而未至/栗烈故十月為陽月何遽雨雪見隂之暴)
(也書之以紀異也有若以十月為周正則夏/之八月此時安得  雪此亦夏正之明騐也)
祭公來遂逆王后于紀(祭國名采地也公爵也祭公天/子之三公也穀梁傳其不言使)
(焉何也不正以宗廟大事即謀于我故弗與使也一遂/者始終相繼之辭其來謀於魯則一事其如紀則  事)
(合而言之則逆后爾蓋始終相繼一事而已公㛰禮不/稱主人天子娶后當使同姓諸侯主其事祭  來謀昬)
(于魯俾魯主之禮也但不明以王命來故不書使若私/來也當時想以魯伯姬適紀而有女魯必知其甥之賢)
(否故不復命于王而遂如紀逆后曽不行㛰姻之五禮/見王者不重妃匹逆天下之母若逆婢妾何以為天地)
(宗廟社稷之主哉夫既以同姓諸侯主其事謀既定當/復命于上然後天子使卿逆之父母之國諸卿逆之至)
(於京師舍而止天子乃親迎以入始合乎禮也公羊曰/女在國稱女此其稱王后何王者無外其辭成矣穀梁)
(曰王者無外王/命之則成矣)
九年(戊/寅)春紀季姜歸于京師(杜氏註季姜桓王后也季/字姜姓也師氏曰逆曰王)
(后臣子尊之之稱也歸曰季姜未見王但存其所自出/不敢忘父母也  祭公來魯不書天王使故此亦不書)
(祭公逆王后紀季姜歸于京師而但書姓字若紀季/之自行見禮之不備也  京大師衆也天子之居也)
夏四月(無事書時也/  凡書十三)　秋七月(凡書/十七)
冬曹伯使其世子射(音亦又/音夜)姑來朝(左氏傳曹大子來/朝賔之以上卿杜)
(氏註諸侯之適子未誓於天子而攝其君則皮帛繼子/男故賔之以上卿當其國之上卿  曹伯有疾使其子)
(代已行朝禮於魯曹伯何汲汲於朝桓邪世子為國之/本君病而使伉諸侯之禮而來朝以啓姦邪之窺伺曹)
(伯之非也從曹伯之命世子之非也書以交譏之也離/春秋多從同同之例射姑之朝桓當以滕子穀綏鄧)
(吾之例推之則知其父/子之悖人倫忘大計也)
十年(己/卯)春王正月(桓自三年無王至十年而復書數已/極而理當復其常天道人事未有久)
(而不變/者也)
庚申曹伯終生卒(舊史以其來告書之/夫子因存而不去也)
夏五月葬曹桓公(魯以曹伯雖病而特使其子/來朝未幾來赴故徃㑹葬)
秋公㑹衞侯于桃丘弗遇(杜氏註衞侯與公為㑹期中/背公更與齊鄭故公獨往而)
(不相遇也桃邱衞地濟北東阿縣東南有桃城穀梁傳/弗者内辭也范氏曰倡㑹者衞魯至桃邱而衞不來故)
(書弗遇以殺恥偕衞與魯期而中變蓋為齊鄭所/挾至冬而齊鄭  衛來戰冝其背信而不至也)
冬十有二月丙午齊侯衛侯鄭伯來戰于郎(左氏傳齊/衞鄭來戰)
(于郎我有辭也初北戎病齊在六年諸侯救之鄭公子/忽有功焉齊人餼諸侯使魯為其班魯以周班後鄭鄭)
(人怒請師於齊齊人以衛師助之故不稱侵伐杜氏曰/不稱侵伐而以戰為文明魯直諸侯由故言我有辭劉)
(氏曰來戰于郎外為志乎戰也已孟子曰善戰者服上/刑夫戰者仁人之所惡有不得  而應者矣未有得已)
(而先之者也特書曰來戰以甚彼之惡也魯桓之簒逆/三國不能奉天討而反與之㑹盟今因小故以無辭伐)
(有辭則罪/在三國矣)
十有一年(庚/辰)春正月齊人衞人鄭人盟于惡曹(杜氏註/惡曹地)
(闕又齊衛鄭三國去冬興師無名為郎之戰已可罪也/今  盟以脩前好是過而不改為惡不悛故奪爵而人)
(之以正/其罪)
夏五月癸未鄭伯寤生卒(鄭莊始不能制其弟之惡至/於相殘又不能定忽之位而)
(公子至於五争外雖倚齊之强不見翦滅/於諸侯而内制於權臣之手卒貽後禍)
秋七月葬鄭莊公(諸侯五月而葬/三月而葬速)
九月宋人執鄭祭仲(左氏傳鄭昭公之敗北戎也齊人/將妻之昭公辭祭仲曰必取之君)
(多内寵子無大援將不立三公子皆君也子突子壹子/儀之母皆有寵弗從夏鄭莊公卒初祭封人仲足有寵)
(於莊公莊公使為卿為公娶鄧曼生昭公故祭仲立之/宋雍氏宋大夫女於鄭莊公曰雍姞生厲公雍氏宗有)
(寵於宋莊公故誘祭仲而執之曰不立突將死亦執厲/公求賂焉祭仲與宋人盟以厲公歸而立之九月丁亥)
(昭公奔衛己亥厲公立之祭仲鄭之相當國君新立而/輕出為宋所執脅而與  盟以突歸鄭此宋之不道徇)
(私好利以亂鄭也故貶而人之突以庶子借勢挾權以/奪嫡卒禍其宗突之不仁甚矣名之者以其本非有國)
(由脅祭仲而立也是皆春秋之所深惡也仲之畏死不/能立節隱忍與宋盟而歸大臣言不必信惟義所在背)
(之何傷也又畏宋之伐而不敢遂使忽疑懼而奔及旬/日而立突仲之不忠既不能負一國之重徒竊一時之)
(權至於逐君而立庶以稔大禍焉用彼相也祭仲命大/夫也字之非賢之也乃尊王命貴正卿待之厚所以責)
(之深甚仲之罪也吁鄭莊之用心姦險矣春秋之初與/齊為黨啓兵之端天下始多故伐人之國民不堪命及)
(禦王師射王中肩其罪大矣身没未幾庶孽奪嫡兄弟/相殘其禍㦧甚曽子曰出乎爾者反乎爾孟子曰殺人)
(之子者人亦殺其子是皆鄭莊/自殺之也惡積之報可不畏乎)
突歸于鄭　鄭忽出奔衞(突為宋所納故曰歸穀梁傳/歸易辭也  程氏曰突不稱)
(公子不可以有國也忽國氏正也不能有其位故不稱/爵  忽果能君祭仲何敢冐然挾突而歸忽初聞仲之)
(被宋執也已知突之在宋使忽有才略即與賢臣圖事/内操兵柄易置仲之私人外交大國為援仲與突亦安)
(敢歸之易若此縱容之歸亦安能為唯其不能君故仲/蔑視之突則恃仲以無恐反俾忽疑懼而自奔也春秋)
(凡未踰年之君出奔皆名/之蓋以其未能為君也)
柔㑹宋公陳侯蔡叔盟于折(之設反又市列反魯杜氏/註折地闕東海曰  地柔)
(魯大夫未賜族蔡叔蔡大夫叔名也諸内大夫㑹諸侯/出盟自此始柔以未命之大夫外盟  侯其專若此故)
(貶之禮樂自大夫出希不失矣東海曰諸/侯母弟未命為大夫蔡叔許叔紀季是也)
公㑹宋公于夫(音/扶)鍾(杜氏註夫/鍾郕地)
冬十有二月公㑹宋公于闞(杜氏註闞魯地在東平須/昌縣東南魯大夫柔與宋)
(陳蔡盟未久公又屢與宋㑹屢盟而/背數㑹而離亦何益焉書以譏之也)
十有二年(辛/巳)春正月
夏六月壬寅公㑹杞侯莒子于曲池(杞公穀並作紀曲/池公羊作毆虵杜)
(氏註曲池魯地魯國汶陽縣北有曲水亭左氏傳盟于/曲池平杞莒也  隱四年莒伐杞取牟婁自是遂不平)
(至曲池之㑹魯為/平之方釋其憾)
秋七月丁亥公㑹宋公燕人盟于穀丘(杜氏註燕人南/燕大夫髙郵孫)
(氏日北燕伯欵出奔齊又稱北燕則燕有二燕矣言北/燕則亦有南燕也北燕限于山戎莊二十八年齊桓伐)
(山戎之後始通于中國於此猶/未通杜氏以燕為南燕是也)
八月壬辰陳侯躍卒(陳厲公也不書葬者陳亂/而不來告諸侯莫往㑹葬)
公㑹宋公于虚(公羊作郯杜/氏註虚宋地)
冬十有一月公㑹宋公于龜(杜氏註龜宋地賂宋以立/鄭厲公故多責  於鄭鄭)
(人不堪故不平公欲平之踰年而六㑹㑹而盟者二宋/貪鄭賂而卒辭不與鄭平凡此屢盟數㑹皆不足以講)
(信修睦徒爾紛亂卒致激怒用/兵是可厭也故特屢書以譏之)
丙戌公㑹鄭伯盟于武父(音甫陽杜氏註武父鄭地陳/留濟  縣東北有武父城)
(魯欲平宋鄭屢與宋㑹宋辭平遂激公之怒㑹鄭盟于/武父以謀宋也至十二月乃伐宋焉  魯桓宋莊鄭厲)
(皆簒國而立屢盟數㑹惟利是圖以肆其志/志不得則興兵以交亂書之以紀其罪也)
丙戌衞侯晉卒(師氏曰前武父之㑹既日矣而繼此書/衞侯卒又日之一日而兩書蓋不如是)
(不足以明衛侯之卒日也武父之㑹/而卒日不相闗不可承上文故也)
冬十有二月及鄭師伐宋丁未戰于宋(及謂公也及鄭/師我先及之也)
(不書公去爵以貶之也書鄭師不言鄭伯亦貶其不道/而勞民也宋責賂於鄭魯為平之屢與之盟而復背故)
(魯鄭聲其罪以伐之故書伐戰于宋者魯鄭與宋/戰于宋之城下也交兵而勝負未分故但書曰戰)
十有三年(壬/午)春二月公㑹紀侯鄭伯己巳及齊侯宋公
衞侯燕人戰齊師宋師衛師燕師敗績(㑹者紀為主主/在紀侯故先書)
(紀知紀弱而齊窺之久矣紀又魯之親宋去年為魯伐/齊  宋欲修怨故挾宋而又與衛燕同伐之期於必勝)
(而取之紀依魯欲圖自存故求魯援而鄭又魯之與國/鄭方怒宋責賂亦畏其修怨故三國合謀以禦之春秋)
(於戰無不書地今不書地在紀近故也趙氏曰内兵以/紀為主外兵以齊為主齊與三國之師伐紀欲滅之公)
(與鄭救之而勝也春秋首書公㑹公及罪之也四國之/師衆若可勝也而皆敗績見衆之不可恃也凡諸侯在)
(喪而有境外之事以喪行者稱子以吉行者稱爵衛宣/未葬朔乃即戎己為失禮不稱子以吉服從金革之事)
(其為惡大矣聖筆/直書而惡自見)
三月葬衛宣公(魯方與衛戰何為往㑹其葬劉氏曰葬/自内録也君子怨不棄義怒不廢禮惡)
(不忘親胡氏曰怨不棄義怒不/廢禮是知古人以葬為重也)
夏大水(桓方十三年而大水一再/隂盛之災也詳見元年)
秋七月(凡十七說/見隱六年)
冬十月(凡十二說/見桓元年)
十有四年(癸/未)春正月公㑹鄭(厲/)伯于曹(莊杜氏曰修十/  二年武父之)
(好也以曹地曹與㑹左氏曰曹人致餼禮也㑹鄭伯得/公之助以伐宋又嘗敗宋師以快其憤今講  而報公)
(以徳故公/往㑹之)
無冰(穀梁傳無冰時燠也蓋冬温無冰至正月無冰可/藏也豳風二之日鑿冰沖沖謂十二月取冰也三)
(之日納于淩隂謂正月藏冰于冰室也今冬温故至正/月無冰可藏因書以紀異也周禮淩人掌冰正嵗十二)
(月令斬冰與豳風同若以為周正則十二月乃夏之孟/冬十月水始凍冰可藏乎今此春正月若周正則十一)
(月時燠無冰尚有十二月隆寒則必有厚冰未可遽/以無冰書之也以天時人事推之此蓋夏正月也)
夏五(杜氏曰不書月闕文泰山孫氏/曰不書月後人傳之脫漏耳)
鄭伯使其弟語來盟(今春魯鄭已㑹于曹至此又使其/弟語來盟以申固前約也左氏為)
(子人即語也其後為子人氏穀梁曰不日前定之盟也/胡氏曰諸侯之弟兄例以字通而書名者罪其有寵愛)
(之私非友于之義也夫來盟者彼來欲之也與外為志/同義蘇氏曰凡外大  來盟于魯内大夫涖盟於他國)
(皆盟其/君也)
秋八月壬申御廩災(杜氏曰御廩藏公所親耕以奉粢/盛之倉也天火曰災書之以記災)
(也/)
乙亥嘗(八月而嘗秋祭也此豈非夏時乎嘗常祭也何/以書御廩災方四日遇災略不知懼而遽有事)
(於祖考特書之/以志其不敬也)
冬十有二月丁巳齊侯禄父卒(隱六年盟于艾/僖公卒襄公立)
宋人以齊人蔡人衛人陳人伐鄭(左氏傳宋人以諸侯/伐鄭報宋之戰也在)
(十二年焚渠門鄭城門入及大逵伐東郊鄭郊取牛首/鄭邑以大宫鄭祖廟之椽歸為盧門宋城門之椽杜氏)
(曰凡師能左右之曰以公羊傳以者何行其意也以己/從人曰行言四國行宋意也宋用四國之師而左右死)
(生唯宋人之為聽比於平日諸侯各率其師以伐人者/又不同故書以以别之  征伐自天子出宋諸侯而可)
(專用之乎擅以四國之師伐鄭焚毁殘破以逞其憤皆/王法所當誅甚於摟諸侯以伐諸侯者故聖筆特書曰)
(以而皆人之併/著四國之罪也)
十有五年(甲/申)春二月天王使家父來求車(車服乃上之/所以賜下故)
(諸侯不貢車服諸侯有常職貢故天子不求私財自周/室衰微號令不行貢賦不入國家無以充費故求賻求)
(金已為不可況求車乎上越禮以求之取輕天下春秋/書之于以見天王失為君之體著諸侯不臣之罪交譏)
(之/也)
三月乙未天王崩　夏四月己巳葬齊僖公(天王桓王/也王崩而)
(莊王立至魯莊一十八年崩經不書不於天王崩之後/不見公奔赴亦未嘗遣使供喪葬亦  㑹於齊僖卒而)
(書卒書葬見其盡禮是知有諸/侯不知有天子尤為可誅也)
五月鄭伯突出奔蔡(左氏傳祭仲專鄭伯患之使其壻/雍糾殺之將享諸郊雍姬知之遂)
(告祭仲祭仲殺雍糾尸諸周氏之汪汪池也夏厲公出/奔蔡  突既欲殺祭仲而不克故畏仲而出奔也書鄭)
(伯著其已簒立而鄭之臣子嘗君之也諸侯不生名鄭/伯奔而名之譏其以庶奪正不可以有國初比于權臣)
(而簒位又復謀於小臣為反覆盜賊之/計故名以絶之又以自奔為文罪之也)
鄭世子忽復歸于鄭(程氏曰稱世子本當立者不能保/其位故不爵蘇氏曰忽嘗為君矣)
(其出也稱鄭忽其復歸也稱世子何也於其出言不能/君也於其復歸言其所以得反國者唯世子也舎是無)
(足以歸矣忽忽自十一年五月莊公卒而立至九月祭/仲與突歸  疑而出奔衞五年于外今乃復歸不從衞)
(侯朔衎之例稱爵乃稱世子者忽之所以得歸者以嘗/為世子也不稱鄭伯者以其不能君也  鄭自莊公卒)
(迄魯莊十四年厲公復立國難方定四公子之亂相尋/而作二十餘年忽一出而一歸突再出而再歸子亹子)
(儀皆以國人而見殺不終其位詩人閔鄭之亂曰公子/五爭兵革不息謂厲公兩立忽子亹子儀皆一立凡五)
(也/)
許叔入于許(許太岳之𦙍許叔許莊公之弟隱十一年/魯與齊鄭伐許遂入許許莊公奔衞齊以)
(許讓魯魯辭以與鄭鄭不敢居以許東偏奉許叔使其/大夫公孫獲處西偏許無君者十五年許叔不敢入許)
(以居正也鄭莊卒突與忽爭鄭亂故許叔乗此隙始入/于許昔為三國所伐未聞可滅之罪今其入也亦許人)
(之所願有意於舊君之弟也故書字以襃之著其當有/國善其興復也書入者難詞也以其不能申大義請于)
(天王告于大國以復先君之宗廟社稷乃/竊入焉故不書歸而書入志非其正也)
公㑹齊侯于艾(艾公羊作鄗穀梁作蒿偏左氏傳謀定/許也  鄭莊昔置許東  許不敢擅居)
(正鄭莊卒國内亂齊魯遂為之謀/以定許叔之位許得以復存也)
邾人牟人葛人來朝(杜氏注牟國今泰山牟縣葛國在/梁國寧陵縣東北  三國皆附庸)
(小國不當旅見于簒逆故貶而人之夷狄之也非天子/不旅見三國行之桓受之其罪惟均聖筆直書之而惡)
(自見/矣)
秋九月鄭伯突入于櫟(杜氏註櫟鄭别都也今河南陽/翟音狄縣  左氏傳鄭伯因櫟)
(人殺檀伯而遂居櫟鄭突使櫟人殺其守櫟之大夫檀/伯即曼伯也十七年髙渠彌弑昭公而立公子亹十八)
(年齊人殺子亹祭仲逆鄭子昭公弟子儀也于陳而立/之莊十四年傅瑕殺鄭子及其二子而納厲公厲公入)
(昭十一年申無宇對楚子䖍曰鄭莊公城櫟而置子元/焉使昭公不立由是觀之則害于國末大必折尾大不)
(掉君所知也櫟突亂鄭忽出而復歸正也故書之突出/而繼書入于  其後不書復國以見櫟耦國强大入之)
(則鄭無如之何矣又以見突之簒奪國非其國故略之/春秋謹嚴忽亹儀之為君末矣故其事皆不足紀但書)
(入櫟以見亂之根自鄭莊/啓之于以為來世之鑒也)
冬十有一月公㑹宋公衞侯陳侯于袲伐鄭(袲公羊作/侈  杜氏)
(註袲宋地在沛國相縣西南曰左氏傳㑹于袲謀伐鄭/將納厲公也弗克而還穀梁  地而後伐疑辭也非其)
(疑也地而後伐止此與豈元棐林以胡氏曰非其疑於/為義果於為不義相與連兵動衆  納簒國之公子故)
(詳書其㑹地而言伐以譏之也侯鄭突善結諸侯故皆/為伐鄭忽而欲納之也當時諸  唯賂是好不顧是非)
(奪正與邪故忽日以微以至于弑/突日以强而遂得復立義安在也)
十有六年(乙/酉)春正月公㑹宋(莊/)公蔡(桓/)侯衛(惠/)侯于曹
(左氏傳㑹于曹謀伐鄭也杜氏曰前年冬謀納厲公不/克故復更謀  此又挾蔡與謀其勢益盛果於連兵為)
(惡而不知懼/蔑有王法矣)
夏四月公㑹宋公衛侯陳(莊/)侯蔡侯伐鄭(鄭亂未己公/㑹諸侯于曹)
(謀鄭也至夏而伐之至春㑹而蔡居衞上夏伐而蔡居/最下杜氏以為蔡後  吕氏曰當時諸侯皆以强弱利)
(害為先後不/復用周班也)
秋七月公至自伐鄭(凡至危之也此書至伐之始桓之/出二十五而至其甚者二㑹戎此)
(二也助簒伐正踰時而/返書自伐至亦譏之也)
冬城向(此書冬繼以十一月則知城向在十月此正夏/時也十月農事畢可以興役凡土功水昬正而)
(栽音在今冬水星將正故城向也衞詩定之方中作于/楚宫定北方之宿營室星也朱子曰此星昬正中夏正)
(十月也左氏謂書時是也既云書時於此謂周正可乎/若以為周正改月下既有十一月則此冬乃夏時之八)
(月其時禾未穫可興土功用民/力乎此夏時十月之明證也)
十有一月衛侯朔出奔齊(左氏傳初衞宣公烝於夷姜/宣公之庶母上滛曰烝生急)
(子急詩作伋屬諸右公子為之娶於齊而羙公取之生/夀及朔屬夀於左公子夷姜縊失寵自經死  宣姜與)
(公子朔構急子公使諸齊使盜待諸莘將殺之夀子告/之使行不可曰棄父之命惡用子矣有無父之國則可)
(也及行飲以酒夀子載其旌以先盜殺之急子至曰我/之求也彼何罪請殺我乎又殺之二公子故怨惠公十)
(一月左公子洩右公子職立公子黔牟惠公奔齊杜氏/曰朔讒構取國故不言二公子逐罪之也公羊傳衞侯)
(何以名絶曷為絶之得罪于天子也穀梁傳天子召而/不往也  朔時已立五年二公子見其得罪於王室將)
(欲討之故因而逐之以立黔牟又安/知諸侯受賂以抗王命反欲納之乎)
十有七年(丙/戌)春正月丙辰公㑹齊侯紀侯盟于黄(杜氏/註黄)
(齊地左氏傳平齊紀且謀衞故也覺盟于黄齊志也公/往㑹之齊初與鄭如紀欲圖之紀  而有備遂止紀于)
(是懷懼求援于魯謀保其國後㑹魯鄭及齊戰而敗之/齊襄憾之隂為詭計約魯紀㑹為黄之盟以安紀之心)
(而弛其備二年後遂遷紀之三邑又三年紀侯大去其/國吁齊襄之用心亦險矣盟之所以圖之也朔庶孽既)
(立而出奔且得罪於周室魯謀欲納之/連諸侯以抗王命何邪蓋利其賂耳)
二月丙午公及邾儀父盟于趡(左氏作㑹公穀作及是/也趡翠軌切又取水切)
(志杜氏註趡魯地字之之義與隱元年盟蔑同及内為/  邾附庸之君非敢盟君公欲與之盟耳當以及字為)
(定十五年邾朝桓則人之今此/盟則字之朝可罪而盟可襃也)
五月丙午及齊師戰于奚(杜氏註奚魯地左氏傳及齊/師戰于奚疆事也於是齊人)
(侵魯疆疆吏來告曰疆場之事慎守其一而備其不虞/事至而戰又何謁焉  今年春魯方與齊盟于黄至夏)
(乃及之戰盟可恃乎聖筆列書其實事盟未幾/而戰以見當時諸侯惟利是圖信義絶滅矣)
六月丁丑蔡侯封人卒秋八月蔡季自陳歸于蔡(蔡侯/封人)
(無子蔡季當立封人欲立弟獻舞而疾害季季辟之陳/封人卒季奔喪獻舞立矣季不有其國故賢而字之)
(劉氏敞曰蔡季何以稱字賢也何賢爾其去也以道其/反也以禮公子不去國何賢乎季之去權也若季者道)
(足以與權而不亂力足以得國而不居逺而不擕邇而/不偪者也其言自陳陳有力焉爾  歸易辭也内則國)
(人望之外則陳有力可助其歸也無難讓/而不有其國可謂賢乎哉故字而嘉之也)
癸巳葬蔡桓侯(史記蔡之諸君皆諡為侯經則皆稱公/者以其私諡與僭同也唯蔡桓稱侯蓋)
(其弟蔡季之賢而請諡於王也故特書之以明得禮人/亦有多愛其君者莫能愛君以禮而蔡季行之此賢者)
(所以異/於人也)
及宋人衞人伐邾(左氏傳宋志也杜氏註邾宋争疆魯/從宋志背趡之盟  今春正月魯與)
(齊盟夏五月與之戰二月魯與邾盟秋八月伐之何盟/之易寒也案左氏推魯從宋志此書及則亦魯之志也)
冬十月朔日有食之(左氏傳不書日官失之也予謂書/朔則日可知矣甲乙厯之所紀已)
(定可推而/得之也)
十有八年(丁/亥)春王正月(范氏曰此年書王以王法終治/桓之事  自桓元年書王或不)
(書王咸有意義已見元年并本年下此十八年桓之終/乃復書王胡氏謂是時諸侯簒弑者已列於㑹則不復)
(致討春秋於是年復書王者明弑君之賊雖身已没而/王法不得赦也已列於㑹則不致討可乎故曰春秋成)
(而亂臣/賊子懼)
公㑹齊侯于濼(盧篤切一音洛/說文匹沃切)公與夫人姜氏遂如齊
(杜氏注濼水在濟南歴城縣西北入濟公本與夫人俱/行至濼公與齊侯行㑹禮故先書㑹濼既㑹而相隨至)
(齊故曰遂左氏傳公㑹齊侯于濼遂及文姜如齊齊侯/通焉公謫之以告  初齊約公㑹于濼公與夫人同行)
(申繻諌不聽是㑹夫人必與二國君行㑹禮夫人固不/必書也此行公遇弑原其禍之所始則不可不書夫人)
(也/)
夏四月丙子公薨于齊(左氏傳夏四月丙子享公使公/子彭生乘公公薨于車魯人告)
(于齊曰寡君畏君之威不敢寧居來修舊好禮成而不/反無所歸咎惡於諸侯請以彭生除之齊人殺彭生公)
(羊傳夫人譖公于齊侯齊侯怒與之飲酒於其出也使/公子彭生送之於其乗焉搚榦而殺之何氏曰搚折聲)
(也扶上車以手搚折其榦而殺之杜氏曰彭生多力拉/公榦而殺之杜氏曰不言戕諱之也  齊襄實弑公而)
(書薨則以不地又死非以疾但/書薨于齊見其弑於齊也明矣)
丁酉公之喪至自齊(杜氏曰告廟也丁酉五月一日有/日而無月石氏曰公内不能正室)
(外取禍於齊也誅嗚呼鍾巫之慘桓忍為之/雖幸免王法之  終不能逃天道之報也)
秋七月
冬十有二月己丑葬我君桓公(九月乃葬何緩也既是/魯史所書魯君之葬稱)
(我君而後舉諡見臣子之敬辭也春秋之法君弑而賊/不討則不書葬而此書者以齊强魯弱不可立得報故)
(君子量力且假使書葬於/可復讎而不復乃責之也)
　
　
　
　
　
　
　
　
　
　
　
　讀春秋編卷二
欽定四庫全書
　讀春秋編卷三　　　　　　宋　陳深　撰
　　　莊公(名同桓公之子母文姜莊王/四年立諡去勝敵克亂曰莊)
元年(戊/子)春王正月(莊公父見弑於齊不及立子是上無/所承也為世子必誓於王莊未嘗誓)
(今其立也又不請命於王擅有/其國故春秋絀之不書即位)
二月夫人孫(音/遜)于齊(文姜與聞乎桓之弑魯人責之夫/人畏忌不安故出奔書孫于齊者)
(若孫避而去嗣君夫人之子故書孫使若不為人子所/逐孫避而去所以全㤙也去其姜氏去族以罪之也左)
(氏謂絶不/為親禮也)
夏單(音/善)伯逆王姬(逆左傳作送非也魯於秋方築館今/夏豈得先送王姬而至當從公穀作)
(逆姬單伯魯大夫命於天子者故不名單采地伯爵也/王  嫁于齊禮天子不自主昬必使同姓諸侯主之今)
(周使魯主昬王姬必先至于魯然後往成禮于齊故魯/大夫往逆于周也魯莊於齊有不共戴天之讎豈可為)
(之主昬周雖有命魯當辭之況正居苦塊豈可主嘉禮/魯弱而畏齊之强而不敢却乃隱忍就之忘親釋怨此)
(所以不振也春秋/書其實事以示貶)
秋築王姬之館于外(築館所以待王姬之至而齊侯逆/之也築于外者魯畏齊怒既不敢)
(辭周之命又不敢謂齊為讎但以喪制之故築館于外/君臣之間謀為兩不相妨之計知其不可又必為之委)
(曲回護不知良心頓回則不可禦忘君親之讎以媚齊/見魯之君臣無足道者三綱至此冺矣聖筆特書以志)
(魯之媿而/罪之也)
冬十月乙亥陳侯林卒(陳莊公卒子/宣公杵臼立)
王使榮叔來錫桓公命(榮叔周大夫榮氏叔字錫賜也/周以魯主㛰姻之故親魯而寵)
(嘉其父賜之策命而襃稱其徳也竊原其意何以欻然/有此命也蓋齊以桓之弑魯必銜之今反為之主㛰周)
(與齊既有㛰姻之好故為齊蓋其過而釋魯之怨將以/諛死而媚生也安知非齊為之乎  此錫命之始桓弑)
(君兄自立不請命於王而王不討既沒而王追錫命/故王不稱天以示貶言悖天道寵簒弑以凟三綱也)
王姬歸于齊(初聖筆但書逆王姬又書築王姬之館不/言其為何也至是書歸于齊以實之而後)
(魯莊為讎主㛰之罪始著矣魯之愧/彰矣豈築館于外所可得而掩乎)
齊師遷紀郱(音/萍)鄑(音/兹)郚(音吾前此遷邑之始也齊窺紀/久矣  二年齊嘗盟紀以弛其)
(備至是以師徙其三邑之民而取其地實以齊之民也/不稱侯而稱師者見齊挾衆廹逐而遷之也遷之即取)
(之也紀何力以復之乎春秋興滅國繼絶世書其遷人/之邑則罪可知矣杜氏注郱在東筦臨朐音衢縣郚在)
(朱虚縣東南北海都/昌縣西有訾音兹城)
二年(己/丑)春王二月葬陳莊公
夏公子慶父帥師伐於餘丘(杜氏注於餘邱國名也莊/公時年十五則慶父莊公)
(庶兄吕氏曰於餘邱或曰邑或曰國也或曰附庸國或/曰夷國也以為夷國似是也於𤼵語辭若曰於越然)
(莊公㓜年即位慶父莊公之庶兄挾長以專兵柄率師/以伐夷國書之以見慶父專權而莫制異日子般閔公)
(之禍兆/於此矣)
秋七月齊王姬卒(魯初主㛰今齊以喪來赴比之内女/而書卒禮記檀弓曰齊告王姬之喪)
(魯莊公為之大功為之服娣妹之服也魯忘不共戴天/之讎既主其嫁又主其卒春秋屢書之所以昭示其貶)
(也胡氏曰此謂不能三年/之喪而緦小功之察也)
冬十有二月夫人姜氏㑹齊侯于禚(禚音灼齊地/氏傳書姦也)　(左/夫)
(人初去魯之齊謂之孫其辭隱至禚之㑹姜氏齊襄之/惡著矣吁姜氏稔此大禍方新魯之臣子哀痛未已而)
(姜氏滛縱之性曽不少悔公然踰竟至齊地與齊侯㑹/其視魯之諸公子舊臣略無忌憚其桀黠而莫之制蓋)
(可知矣則莊公之㓜弱豈能防閑/之哉聖筆顯然直書以貶其惡也)
乙酉宋公馮卒(宋莊公卒子/閔公㨗立)
三年(庚/寅)春王正月溺㑹齊師伐衞(穀梁傳此公子溺也/其不稱公子貶也與)
(無駭挾同左傳曰疾之也任氏曰衞侯朔得罪于天子/出奔于齊齊侯當執以歸于京師受而為逋逃主固己)
(有罪今乃又為之興師以納之魯忘父讎使溺往㑹不/書官氏疾之也  衛同姓也齊仇國也溺為公子忘父)
(之讎㑹仇國以伐同姓其/專尤可罪故貶而名之)
夏四月葬宋莊公　五月葬桓王(左氏傳緩也以魯桓/十五年三月崩至是)
(七年乃葬七先書葬宋莊公合五月而葬之義後書葬/桓王有乖  月而葬之義至於七年之久見諸侯葬不)
(失時而天子之葬若此之緩則周之/王臣與諸侯無君之罪自見於言外)
秋紀季以酅(音/携)入于齊(紀季紀侯之弟酅紀之邑也杜/氏注在齊國東安平縣入于齊)
(以酅事齊也齊欲滅紀己遷其三邑紀侯力不能抗欲/去其國故使紀季以酅入齊請後五廟是時王政不行)
(諸侯以强陵弱紀侯以道事齊恐不得免不忍鬬其民/以邑入齊謀存宗祀亦不得已而為之也故春秋不書)
(季之名不書出奔於季無譏焉然書入者難辭也入/者内不受也齊受人之邑滅人之國於義不可受也)
冬公次于滑(滑乎八切公穀作即左杜氏注滑鄭地在/陳留襄邑縣西北    氏傳將㑹鄭伯謀)
(紀故也鄭伯辭以難凡師一宿為舍再宿為信過信為/次穀梁傳次止也有畏也欲救紀而不能也  此書次)
(之始也紀小齊大紀為齊廹以魯姻親之故必求援於/魯公為往鄭與謀而鄭辭之公畏齊而不敢救坐視其)
(亡而已次于滑謂其翺翔三宿/而去竟何為耶書以譏之也)
四年(辛/卯)春王二月夫人姜氏享齊侯于祝丘(享公穀作/饗  享者)
(兩君相見之盛禮豈婦人所宜行二年冬禚之㑹出於/齊侯禚齊地故也今祝邱魯地蓋夫人期齊侯以享之)
(也齊侯逺而至此縱淫樂以燕享曽無忌憚視魯無人/也魯莊聽其母陥於大惡而不悛何塗其耳目茅塞其)
(心而不媿於人乎春秋直書其事見魯之臣子皆/無足道者所以著夫人齊侯之罪而貶莊公也)
三月紀伯姬卒(伯姬魯女而歸于紀隱二年裂繻所逆/者穀梁傳外夫人不卒此言卒何也吾)
(女也適諸侯則尊同以吾為之變卒之也内/女不必皆書此為紀侯去國齊侯葬伯姬起)
夏齊侯陳侯鄭伯遇于垂(齊襄公陳厲公鄭伯突也蘇/子由謂鄭伯為子儀非也鄭)
(伯實厲公終始能君故不没其實非與之也春秋于世/子忽猶不書爵況子儀之微者乎  三國之㑹不以禮)
(若邂逅相遇然此出齊侯之意也齊遷紀三邑紀危懼/而使紀季以酅邑入齊伯姬已卒於是齊侯約陳鄭遇)
(于垂廹之使畏俾紀侯/疑為師期而出奔也)
紀侯大去其國(紀為齊所廹未嘗不謀保其國或㑹盟/或㑹戰來朝於魯結㛰於周其用心至)
(矣其如魯雖親不能為之援周雖尊不能為之保齊襄/吞噬之志未已既遷紀之三邑紀侯又使其季以邑入)
(齊為附庸以存宗祀而齊侯方且遇陳鄭以謀于垂紀/侯知其力不能抗又不能下齊故大去其國以避齊難)
(大去者離其民社之守而不反之辭也聖人以其無所/失道廹於强暴不爭而去異乎失地之君而不名特書)
(大去而不曰出奔亦閔/寡弱抑强大之意也)
六月乙丑齊侯葬紀伯姬(聖筆書齊侯葬紀伯姬蓋有/深意紀國之夫人何為齊侯)
(葬之見齊廹紀紀侯去國夫人在殯而不及葬齊侯取/其國遂竊哀死之名而葬之特書之正所以貶之也)
(伯姬魯女也齊侯葬之示親於魯而恩之將以釋怨也/吁殺人之父而哀其屬并人之國而葬其妻義安在也)
(先儒所謂豺狼之行而為婦人/之仁加刅於人而以手撫之也)
秋七月　冬公及齊人狩于禚(禚公穀作郜時冬而狩/此亦不改夏  之明證)
(也以為周改夏時則秋也秋未穫可狩乎穀梁傳齊人/齊侯也其曰人何也卑公之敵所以卑公也何為卑公)
(也不復讎則怨不釋刺釋怨也公羊傳公曷為與微者/狩齊侯也齊侯則其稱人何諱與讎狩也前此者有事)
(矣後此者有事矣則曷為獨於此焉譏於讎者將壹譏/而已故擇其重者而譏焉莫重乎其與讎狩也於讎則)
(曷為將壹譏而已讎者無時焉可與通通則為/大譏不可勝譏故將壹譏而已其餘從同同)
五年(壬/辰)春王正月　夏夫人姜氏如齊師(杜氏曰書姦/王氏曰言齊)
(師則齊侯在焉止用軍行師之地豈婦人所宜往況師/之次舎亦無定  姜氏迹而如之曽無羞惡之心蕩然)
(莫之制矣此齊詩/有載驅之刺也)
秋郳犂來來朝(郳公羊作倪犂公穀作黎有杜氏注附/庸國也東海昌慮縣東北  郳城犂來)
(名其後數從齊桓以尊/周室王命以為小邾子)
冬公㑹齊人宋人陳人蔡人伐衞(桓十六年衞侯朔奔/齊書其名以得罪於)
(王絶之今諸侯伐衛將納朔是黨有罪抗王命故皆貶/而人之穀梁傳是齊侯宋公也其曰人何也人諸侯所)
(以人公也其人公何也逆天王之命/也程氏曰貶諸侯則魯在其中矣)
六年(癸/巳)春王正月王人子突救衞(書救始此凡二十三/  王人子突救衞將)
(以拒朔而諸侯連兵乃欲納朔子突以王命至而五國/之師抗之卒不能救朔入而放黔牟殺左右二公子自)
(是而後王命不行於天下蔑五國犯義而强欲納朔者/無他以賂故也當時諸侯  視三綱惟知有利不知有)
(義此春秋所以作也劉氏曰由子突見一正/焉故春秋善救衞王人雖微亦字而貴之也)
夏六月衞侯朔入衞(朔搆兄簒立衛人惡之天討加之/諸侯强欲納之拒王命甘心罪同)
(於逆何耶蓋嗜朔之賂也公羊傳朔何以名絶曷為絶/之犯命也其言入何簒辭也稱入者内不受而强入也)
秋公至自伐衞(此與桓十六年公至自伐鄭之意同亦/志其伐衞之罪也去冬伐今秋歸逆命)
(納簒故書自伐至譏之也穀/梁所謂見公惡事之成也)
螟(紀災/也)
冬齊人來歸衞俘(三傳皆以為衛寶胡氏曰案商書稱/遂伐三朡俘厥寶玉則俘者正文也)
(寶者釋辭也齊左氏傳齊人來歸衛寶文姜請之也杜/氏注公親與  伐衛事畢而還文姜淫於齊侯求其所)
(獲珍寶使以歸魯欲說魯以謝慙以文姜如齊師宣淫/以求賂於齊侯為辭以自觧齊侯  文姜請而歸之衛)
(俘衛朔所賂諸侯之貨寶朔奔齊齊首惡主之入國故/主受衛之賂而分於黨惡之國胡氏曰齊歸衞寳春秋)
(書之結正諸侯之罪也夫朔搆兄簒立逆王命齊侯何/强欲入之蓋朔以貨賂動其心故果於為惡而不顧反)
(視朔為竒貨以鼓動諸國正所謂元惡大/憝聖筆特書不隱魯受衞俘交誅之也)
七年(甲午/)春夫人姜氏㑹齊侯于防(杜氏注防魯地逺至/魯地齊侯之志也師)
(氏曰凡夫人與齊侯㑹享一一書之而不遺所以著其/已甚也  去冬齊歸衞寳以恱文姜至春即期而自逺)
(來㑹曽無忌憚莊公立七年矣既長/非㓜何不以為醜而思所以制之哉)
夏四月辛卯夜恒星不見夜中星隕如雨(夜穀梁作昔/隕公羊作霣)
(星左氏傳恒星不見夜明也杜氏注恒常也謂常見之/  辛夘四月五日月光尚微蓋時無雲日光不以昬没)
(穀梁傳恒星經星也為經常也謂常列宿夜中夜半隕/落也如雨衆多不可  數也  星精也物之精氣浮于)
(上而成象夜忽不見精氣衰黯無光采冝乎至夜中而/隕落如雨之多也此天象之變也證之於人列星諸侯)
(之象不見者諸侯昬蒙而棄禮義法度也隕者象諸侯/隕墜失其所也襄陵許氏曰王運將終而覇統方起之)
(祥也胡氏曰漢成帝永始中亦星隕而/五侯擅權賊莽居攝天之示人顯矣)
秋大水(穀梁傳髙下有水災曰大水髙郵孫/氏曰大者非常之辭而為災故書也)
無麥苗(眉山家氏曰傳者謂周七月為夏五月故以無/麥苗為災非也中原之地種麥最早故月令七)
(月勸種麥今曰無或失時是嵗以大水之故種麥失時/故田無麥苗非謂已熟之麥而言也此春秋災變合於)
(夏時者也漂愚謂秋既大水麥不可/種秋苖亦  蕩故無麥苖以紀災也)
冬夫人姜氏㑹齊侯于穀(杜氏注穀齊地濟北穀城縣/今屬鄆州東阿縣  初夫人)
(與齊侯㑹于濼稔此大禍及孫于齊復歸連年㑹于禚/享于祝邱如齊師今又一嵗而再㑹春秋直書不為魯)
(諱皆詳書于䇿以貶其惡明/年豕啼之變其禍淫之報乎)
八年(乙/未)春王正月師次于郎以俟陳(宣/)人蔡(哀/)人(次止/也郎)
(魯境上邑杜氏注期共伐郕陳蔡不至故駐師于郎以/待之  公妄興師無名久次于外期㑹不至書次書俟)
(以貶之也陳蔡/失期故皆人之)
甲午治兵(師久次于外俟與國不至訓齊其衆/也胡氏曰其志非善之也譏黷武也)
夏師及齊師圍郕郕降于齊師(期三國不至師及齊師/圍郕而郕已降於齊)
(魯師之出親仇讎伐同姓勞民力與國/不信伐國不服春秋特書以貶之也)
秋師還(歴三時之久全師無功而還也左傳慶父請伐/齊莊公不可是公親將也然其次其及其還皆)
(不稱公何耶妄加兵於同姓暴露既久/勞民毒衆甚矣故略之而不欲言也)
冬十有一月癸未齊無知弑其君諸兒(齊侯使連稱去/聲管至父戌葵)
(丘𤓰時而往曰及爪而代期音基戌公問不至請代弗/許故謀作亂僖公之母弟夷仲年生公孫無知有寵於)
(僖公衣服禮秩如適襄公絀之二人謂連管因之以作/亂冬十二月齊侯田于貝丘反徒人費遇賊于門伏公)
(而出鬬死于門中石之紛如死于階下遂入殺孟陽于/牀曰非君也不類見公之足于户下遂弑之而立無知)
(襄齊襄之弑其禍本于僖公寵其弟夷仲年之子無知/  公之肆行不道滛恣無度連年征伐無不如志惡積)
(貫盈一旦蕭牆之變戕身/賊手春秋特書以示戒也)
九年(丙/申)春齊人殺無知(左氏傳初無知虐于雍廪齊大/夫春雍廪殺無知劉氏曰雍廩)
(殺之則其稱人以殺之何討賊之辭也蓋弑君之賊人/人所得討也無知雖立而齊人不以為君故不稱爵位)
(仍去族罪在/所當誅也)
公及大夫盟于蔇(蔇其器切公穀作暨今杜氏注蔇魯/地琅邪繒縣有蔇亭  沂州承縣)
(公與其大夫盟欲納子糾也是時齊亂無君故大夫得/敵公大夫必齊卿之任事者特表異之故不名及者内)
(為志也公忘父之怨而為立嗣/繼絶施徳於仇讎大義滅矣)
夏公伐齊納糾齊小白入于齊(左氏傳初齊襄公立無/常鮑叔牙曰君使民慢)
(亂將作矣奉公子小白出奔莒亂作管夷吾召忽奉公/子糾來奔桓公自莒先入杜氏注二公子各有黨故雖)
(盟而迎子糾當須伐乃得入又出在小白之後不小白/與糾皆以僖公庶子出奔而糾弟也春秋書糾  書子)
(明糾不當立以小白繋齊明小白冝者齊也然稱入者/難辭也以無王命也莊公忘父之讎納糾又所奉者不)
(正春秋特書/之以罪之也)
秋七月丁酉葬齊襄公(齊人已殺無/知可葬矣)
八月庚申及齊師戰于乾(音/干)時我師敗績(左氏傳秋師/及齊師戰于)
(乾時我師敗績公喪我路傳乗乗他車而歸秦子梁子/公之御及戎右也以公旗辟于下道是以皆止杜氏注)
(小白既定而公猶不退師歴時而戰戰遂大敗不稱公/戰公敗諱之乾時齊地時水在樂安界岐流旱則竭涸)
(故曰乾時陸氏繤例趙子曰内敗不書此書者納讎喪/師以惡内也  言及者出魯意也莊公欲納子糾而不)
(克忿而與齊戰戰而大敗惜乎此舉不為復讎而戰復/讎則雖敗亦榮矣故春秋惡其忘讎納不正以取敗故)
(没公以重/貶之也)
九月齊人取子糾殺之(左氏傳鮑叔帥師來言曰子糾/親也請君討之管召讎也請受)
(而甘心焉乃殺子糾于生竇生竇魯地魯為齊殺之召/忽死之管仲請囚鮑叔受之歸言於公而以為相  取)
(者非所當取也殺弟當目君而罪齊人何也始莊公與/齊大夫欲立糾大夫謀不審於初而盟之已可罪及小)
(白得國不念同氣而從議親之辟貸其爭立之罪而必/殺之故春秋首書齊人加子於糾又書取書殺并罪其)
(君臣也糾已越在他國齊私一國為己有以/為絶禍根亂本忍加刅於同氣不仁亦甚矣)
冬浚洙(杜氏注洙水在魯城北合泗浚深之為齊備之/魯雖為齊殺子糾猶畏齊師之至故浚洙為)
(備浚固國不在險在乎明政刑結人心而已春秋/書  洙見其徒勞民力惟務守險而不知本也)
十年(丁/酉)春王正月公敗齊師于長勺(勺音灼杜氏注長/勺魯地傳例皆陣)
(曰戰未陣曰敗今不先書戰而書敗惡詐戰/也蓋及其未陣以計勝之敗齊師者僥倖耳)
二月公侵宋(左氏傳凡師有鐘鼓曰伐無曰侵輕曰襲/陸氏纂例凡師稱罪致討曰伐無名行師)
(曰侵凡書侵伐不書勝敗掠而還也師魯幸於勝齊遂/潛師以掠宋境搆怨二國以召郎之  故春秋書侵以)
(惡之/也)
三月宋人遷宿(杜氏注宋强遷之而取其地故文異於/邢遷穀梁曰遷亡辭也其不地宿不復)
(見也遷者猶未失其國家以徃者也其此遷國之始宋/廹宿而困之宿不得已求遷遂攘奪  地故遷取與滅)
(國同辠書之/而惡自見也)
夏六月齊師宋師次于郎公敗宋師于乗(去/聲)丘(杜氏注/乗邱魯)
(地今興仁府乗氏縣整左氏傳齊師宋師次于郎公子/偃魯大夫曰宋師不  可敗也宋敗齊必還自雩門竊)
(出蒙辠比而先犯之公從之太敗宋師于乗邱齊師乃/還臨江劉氏曰二國駐師而欲閥利乗便魯不能推忠)
(信奉文告以止齊宋之師而出竒計以覆滅其軍次者/不以義勝者不以道交譏之也  齊宋合謀㑹兵直入)
(魯境將以復怨以二大國之兵勢必盛魯人寧不憂懼/宋師初至不整為魯大夫窺破乘其未定以計勝之卒)
(如其料破宋而齊師還蓋二國以强而驕驕則輕敵故/敗魯以弱而懼懼則用謀故勝竊料二國之師既合不)
(用竒謀禦之則不能制勝其來也志欲吞魯不敗則不/退豈區區文告所能止之哉然聖筆書敗蓋因其實而)
(譏其非用師之正/僥倖於一勝也)
秋九月荆敗蔡師于萃以蔡侯獻舞歸(杜氏注荆楚本/號後改為楚)
(楚祝融之後周成王初封熊繹於丹陽今江陵枝江縣/桓二年楚武王始僭號稱王六年侵隨楚始大九年敗)
(鄧鄾十一年敗鄖十三年伐羅敗於羅莊四年楚武王/卒文王立六年伐申至十年敗蔡始見於經浸為中國)
(患矣故荆書自此始而以吳終焉蔡左氏傳蔡哀侯娶/于陳息侯亦娶焉息嬀將歸過蔡  侯曰吾姨也止而)
(見之弗賔息侯聞之怒使謂楚文王曰伐我吾求救於/蔡而伐之秋九月楚敗蔡師于莘以蔡侯獻舞歸  不)
(曰荆子何也外之也書敗蔡師見荆非以戰勝蔡出蔡/不意以詭計敗蔡師莘蔡地書以蔡侯歸言楚之易獻)
(舞蔡侯名諸侯不生名服為臣虜故名/之不書獲不書執不與荆人陵同盟也)
冬十月齊師滅譚(徒南/切)譚子奔莒(杜氏註譚國在濟南/平陵縣西南  左氏)
(傳齊侯之出也奔莒時過譚譚不禮焉及其入也諸侯/皆賀譚又不至冬齊師滅譚  此滅國之始也齊侯去)
(年入齊今年滅譚恤民之政未見而滅國其惡著矣自/此至僖四年而後服楚譚小國齊大國以大陵小以衆)
(覆寡冝乎譚子不能支也不名之蓋無罪不/可責也奔不言出國已滅矣不可復入也)
十有一年(戊/戌)春王正月
夏五月戊寅公敗宋師于鄑(音兹故左氏傳宋為乗丘/之役  侵我公禦之宋師)
(未陳而薄之敗諸鄑凡師未陳曰敗某師皆陳曰戰大/崩曰敗績得雋曰克覆而敗之曰取某師京師敗曰王)
(師敗績于某杜氏注鄑魯地考之莊元年齊遷紀三邑/鄑其一也齊滅紀則鄑為齊地非魯地也宋師在齊地)
(而公再敗之母/乃黷武之甚乎)
秋宋大水(外災不書此何以書宋來告而魯弔之也于/左氏傳宋大水公使弔焉曰天作淫雨害)
(粢盛若之何不弔對曰孤實不敬天降之災又以為君/憂拜命之辱  大水隂盛之徴明年秋南宫萬之禍兆)
(于此天以災譴告宋而不知/悟觀春秋存災異不徒忘也)
冬王姬歸于齊(左傳齊侯來逆共姬所謂齊桓之夫人/三共姬其一也春秋惡公忘父讎而再)
(主齊㛰而不辭故齊侯來逆而不/書但擇其重者書之以示貶也)
十有二年(己/亥)春王三月紀叔姬歸于酅(叔姬紀侯媵也/伯姬卒紀侯去)
(國又卒紀侯以酅邑入齊為五廟後紀亡僅有此邑至/此叔姬歸酅以奉其祀不以國亡變易其志故春秋賢)
(而録之于公羊傳其歸于酅何隱之也何隱爾其國亡/矣徒歸  叔爾師氏探公羊說以為未詳而謂紀侯既)
(卒叔姬歸于父母之國可也嫂叔不通問況可歸于叔/乎以歸為婦人初嫁之辭今叔姬于酅亦言之其義微)
(而顯矣蓋譏之也東海亦以失婦人以禮自防之義是/說固通然春秋於叔姬當隠六年歸于紀雖媵亦特書)
(之以其賢也至此已三十四年紀國已亡歸酅奉祀以/終其身非其婦節可重聖筆何故書卒又書葬恩禮有)
(加以為婦道之勸以是/觀之三子之說不然也)
夏四月
秋八月甲午宋萬弑其君㨗及其大夫仇牧(十年乗丘/之役公以)
(金僕姑射音石南宫長張上聲萬公右顓音遄孫生摶/之宋人請之反為大夫與閔公博婦人在側萬曰甚矣)
(魯君之淑且美天下諸侯冝為君者唯魯侯爾閔公矜/此婦人顧曰此虜也爾虜焉故魯侯之美惡乎至萬怒)
(摶閔公絶其脰仇牧聞君弑趨而至遇之於門手劒而/叱之萬臂摋蘇割切側手擊也仇牧碎其首齒著于闔)
(遇大宰督于東宫之西又殺之而南宫長萬多力自於/恣有無君之心久矣故因博戲  怒遂弑君仇牧死)
(難可謂不畏强禦矣聖筆牽聯書及見春秋重死節之/士當時卿大夫豈無操國柄任事者皆縮首畏懦坐視)
(逆賊弑君立君而莫敢圖之見宋之無人也惜手仇牧/勇於義而寡於謀不克執賊而死春秋亦與之也宋督)
(以弑逆之罪身䧟大/惡故削而不書也)
冬十月宋萬出奔陳(宋萬弑君而立子㳺羣公子奔蕭/公子御說奔亳南宫牛猛獲帥師)
(圍亳冬十月蕭叔大心及戴武宣穆莊之族宋五公子/之子孫以曹師伐之殺南宫牛于師殺子㳺于宋立桓)
(公御說猛獲奔衛南宫萬奔陳宋人請猛獲于衛衛人/歸之亦請南宫于陳以賂宋人皆醢之  春秋不曰宋)
(人殺萬而書宋萬出奔陳歸惡于陳也陳納之又受宋/賂而後歸之黨惡之罪不可掩矣  或曰經書宋萬出)
(奔陳不書宋人殺萬疑左氏誣為醢經又不書葬/閔公賊已討可葬矣何為不書疑萬之奔逸也)
十有三年(庚/子)春齊侯宋人陳人蔡人邾人㑹于北杏(杜/氏)
(注北杏齊地左傳㑹于北杏以平宋亂㑹齊桓倡伯自/北杏始衣裳之㑹第一自此凡十有一  無特相㑹者)
(矣宋齊桓將率諸侯以尊王室使其臣來㑹告以/平  亂又不憚親屈其尊先㑹微者欲以卑下諸)
(侯遂成/霸功也)
夏六月齊人滅遂(遂國舜之後杜氏注在濟北虵音移/丘縣  左氏傳北杏之㑹遂人不至)
(夏齊人滅遂而戍之滅齊桓滅小國蓋先其易者為之/以示威而脅大國與  譚同一軌轍蓋伯者行事以力)
(而不以徳也春秋/書之而惡自著)
秋七月　冬公㑹齊侯盟于柯(柯今東平府東柯縣左/傳始及齊平也  魯莊)
(自納糾不克忿而與齊桓戰敗而後嘗再勝矣然終畏/其强齊襄之讎當其身魯莊尚不致怨而與齊故春秋)
(屢貶之推莊公之心亦何嘗以父仇為急蓋因忿而不/行其志故與齊絶況今已易世矣齊桓圖伯而諸侯畢)
(㑹氣燄甚盛故柯之盟魯與之平可也書公㑹者出齊/侯之意魯安敢怒鄰而召兵乎公穀載曹劌手劒劫取)
(汶田之事經既不/書未可盡信也)
十有四年(辛/丑)春齊人陳人曹人伐宋(左氏傳宋人背北/杏之㑹春諸侯伐)
(宋程子曰春秋之法將尊師衆曰某帥師將卑師衆曰/某師將卑師少曰某人將尊師少曰某伐某齊自管仲)
(為政莊十一年而後未嘗興大衆也其賦於諸侯亦寡/矣終管仲之身四十年息養天下厚矣惟救邢稱師譏)
(其次也至於秦晉使之不競而不强致也是以功卑而/易成胡氏傳其稱人者將卑師少也或以為貶齊稱人)
(誤/矣)
夏單伯㑹伐宋(單伯魯大夫之貴者見元年逆王姬泰/山孫氏曰此公使單伯㑹伐宋也桓公)
(請諸侯伐宋本不期魯魯使單伯㑹伐既伐而單伯乃/至故曰㑹伐劉氏曰魯單伯魯本不與謀及聞乃遣大)
(夫㑹之其與/陳侯如㑹同)
秋七月荆入蔡(左氏傳蔡哀侯為莘故繩譽也息媯以/語楚子楚子如息以食音字入享遂滅)
(息以息媯歸生堵敖及成王焉未言楚子問之對曰吾/一婦人而事二夫縱弗能死其又奚言楚子以蔡侯滅)
(息遂伐蔡秋七月楚入蔡虜滅息入蔡皆蔡哀侯自作/孽也以婦人之故始為楚  而不悔又復怨於息息滅)
(而蔡亦滅楚熊貲為恱婦人輕用兵而滅人之國其罪/著矣是時齊桓伯業未成楚方强盛未易輕伐故雖聞)
(之亦置之不問俟養其威力既/久然後服楚此齊桓之伯術也)
冬單伯㑹齊侯宋(桓/)公陳(宣/)侯衞(惠/)侯鄭(厲/)伯于鄄(鄄/音)
(絹一音真杜氏注衞地今之濮州鄄城縣左氏傳宋服/故也  此衣裳之㑹第二齊既服宋宋與魯卿諸侯㑹)
(而齊覇將定矣是年/鄭子儀弑厲公入)
十有五年(壬/寅)春齊侯宋公陳侯衞侯鄭伯㑹于鄄(此衣/裳之)
(㑹第三猶左氏傳齊始覇也蓋言覇之漸是時諸侯雖/嚮齊而  閒有不服者魯雖獨與之盟尚未盡信今春)
(方㑹宋鄭至秋鄭復侵宋秋伐郳明年夏伐鄭宋主兵/皆序在齊上齊猶未主諸侯至十六年九國盟于幽齊)
(方定覇諸侯莫/有先之者矣)
夏夫人姜氏如齊(自齊襄没文姜久不如齊至是復往/文姜於齊桓為娣妹文姜之惡稔聞)
(之矣今其復歸豈不欲拒之以方求好於魯以圖覇業/欲自近以及逺姑受之以隆親親然亦為桓累夫人一)
(出遂再如莒而姦惡復/甚矣齊魯能無􁂦乎)
秋宋人齊人邾人伐郳(左氏傳諸侯為宋伐郳郳附庸/屬宋而叛故齊桓為之伐郳)
(杜氏注宋主兵故序在齊/上時齊猶未成乎伯也)
鄭人侵宋(鄭已再與鄄之㑹背而侵宋其/反覆若此猶未誠服於齊也)
十有六年(癸/卯)春王正月
夏宋人齊人衞人伐鄭(宋主兵故序在齊上與伐郳同/  伐鄭齊率衞報侵宋也齊始)
(覇而鄭不服則諸/侯之心未一也)
秋荆伐鄭(左氏傳鄭伯自櫟入緩告于楚秋楚伐鄭及/櫟為不禮也  楚為鄭患始此是時齊未全)
(覇楚浸猾夏矣齊不之問者/慎輕用其兵蓄威以待也)
冬十有二月㑹齊侯宋公陳侯衞侯鄭伯許男滑伯滕
子同盟于幽(杜氏注幽宋地滑國河南緱氏縣或曰今/滑州也左氏傳鄭成也程子曰齊桓始覇)
(仗義以盟而魯首叛盟故諱不稱公惡失信也其曰同/盟何程子曰上無明王下無方伯桓公始覇天下與之)
(故書同志同欲也魯此衣裳之㑹第四不以兵車九合/諸侯之始也春秋  史也首書㑹魯㑹也不書公公不)
(往而令微者㑹也齊桓方用覇術而求好于魯故不之/問及其威行信立存亡繼絶讋服强楚至召陵葵邱則)
(天下莫不服焉春秋書幽/之盟所以辠魯而與齊也)
邾子克卒(克儀父名齊桓請王命以為/諸侯故稱子  克卒子𤨏立)
十有七年(甲/辰)春齊人執鄭詹(詹公羊作瞻不左氏傳齊/人執鄭詹鄭  朝也杜氏)
(注齊桓始覇鄭既伐宋又不朝齊詹鄭執政大臣詣齊/見執胡氏曰齊人執鄭詹惡齊之辭也  鄭不服齊不)
(務徳以來之而執其大夫安能使之誠服也故稱人以/貶之詹鄭之卑者卑者不志以其厥後逃來故志之因)
(先録其本也公穀皆以詹為鄭之佞人/蓋逄鄭伯之惡者豈齊侯知而執之歟)
夏齊人殱于遂(十三年夏齊人滅遂置戍守之至是已/四年遂之四族因氏頜菴入聲氏工婁)
(氏須遂氏饗齊戌醉而殺之齊人殱焉杜氏注殱盡津/忍切也  遂既滅矣其族服屬已久一旦而殱齊戌必)
(齊戍恃大國强暴以虐其民故忿怨而盡殺其衆春秋/不曰遂人殱齊戍而曰齊人殱于遂言齊人自取其殱)
(也襄陵許氏曰滅譚譚子奔莒著其君不詘也齊人滅/遂齊人殱于遂著其民不歸也孟子以謂覇者以力服)
(人非心服也力不贍也觀桓之興如此則所謂以力服/人者非耶荀子曰桓詐邾襲莒并國三十五如卿之言)
(所滅不盡書書滅譚/滅遂上下一見之也)
秋鄭詹自齊逃來(蘇氏曰詹之義當以身任齊責以紓/國患而逃遁自兔故不書來奔而書)
(逃來賤之也弛齊執列國之大夫已踰三時不令其服/罪而去防閑  慢以致亡逸齊之失也魯與齊盟為逋)
(逃主受之虧信義矣冝乎以來/齊之伐春秋書之以罪魯也)
冬多麋(杜氏注麋多害五稼故以災書孔氏疏麋澤獸/魯所常有多則為災故以多書髙郵孫氏曰春)
(秋之法以有為災則書有􁊋是也以無為異則書無冰/是也至於麋者常有之物雖無不足以為異惟其多而)
(害五穀則書之矣記麋鹿之大者山隂陸氏以為隂盛/所感惡氣之應蓋  異也或曰麋鹿也猶小人然當竄)
(伏荒逺不應迭處朝/右麋多是其應也)
十有八年(乙/巳)春王三月日有食之(不書日與朔/史俱失之也)
夏公追戎于濟西(泰山孫氏曰此不言侵伐止言追者/明不覺其來已去而追之也書者譏)
(内無/備也)
秋有􁊋(穀梁傳一有一亡曰有􁊋射人者也孔氏疏􁊋/短狐也一名射景如鼈三足在江淮水中人在)
(岸上景見水投人景則殺之或謂含沙射人入皮膚其/瘡如疥五行傳淫妬惑亂之所生也左氏傳為災也蘇)
(氏傳生於南方魯之所無凡稱有皆所無也山隂陸佃/曰􁊋隂物麋亦隂物也是時莊公上不能防閑其母下)
(不正其身陽淑消而隂慝長矣此惡氣之應也張主一/曰麋者迷也􁊋者惑也是時文姜為亂閨門之内其遺)
(毒餘患至於哀姜卒再成簒弑/之禍物類之感天之示人顯矣)
冬十月
十有九年(丙/午)春王正月　夏四月
秋公子結媵陳人之婦于鄄遂及齊侯宋公盟(公羊傳/媵不書)
(此何以書為其有遂事書大夫無遂事程子曰鄄之巨/室嫁女于陳人結以其庶女媵之因與齊宋盟挈之以)
(往結好大國所以安國息民乃以私事之小取怒大國/故深罪之書其為媵而往盟為遂事杜氏注結在鄄聞)
(齊宋有㑹權事之宜去其本職遂與二君為盟故備書/之本非魯公意而又失媵陳之好故各來伐劉氏權衡)
(曰陳人陳大夫也命結以媵事行及鄄聞齊宋盟有謀/伐魯之意遂假公  往盟自以為解事殊不知媵雖小)
(事禮不專則失其好㑹盟國之大事必先期約然後赴/盟況區區一大夫微者安可敵二大國哉胥失之矣冝)
(乎貽怒召兵甫至冬而齊陳來伐結之挾私擅命致討/是大可罪莊公亦不之責無政刑可知矣春秋書之以)
(示貶/也)
夫人姜氏如莒(杜氏注非父母/國而往書姦)
冬齊人宋人陳人伐我西鄙(三國稱人將卑師少也魯/之事齊内懐向背而不盡)
(信盟鄄盟幽未嘗親往又受鄭詹而齊未討及結以媵/事而遂盟盟豈可固也然卒來伐而問不恭之罪以取)
(服焉魯盖無辭於討矣襄陵許氏曰齊桓於魯蓋養之/以恩而收之以威此魯所以懐服而不貳歟左傳是年)
(五大夫作亂伐王惠王衛師/燕師伐周立子頽荘王庶子)
二十年(丁/未)春王二月夫人姜氏如莒(去秋如莒至是再/往見魯之君臣不)
(知禮義之大防任其出入自恣而至/此極耶春秋屢書其惡以貶魯也)
夏齊大災(常山劉氏曰人火曰火天火曰災為害者亦/曰災  言大者志以甚也齊來告魯往弔之)
(故書劉氏曰弔人者/哀其禍而救其乏)
秋七月　冬齊人伐戎(戎穀梁作我是齊桓既覇七年/諸侯略定至  始伐戎戎在徐)
(州之域齊魯最近故先治/之也左傳是年王居鄭)
二十有一年(戊/申)春王正月　夏五月辛酉鄭伯突卒(突/以)
(庶奪嫡亂鄭出而復入卒取鄭國雖簒而實君雖君而/實簒不没其實也鄭忽亹儀之在位皆不書謂其不能)
(君也突簒而春秋君之又志其卒非與之也于以見王/政不行簒逆者得以肆志而終其位也  厲公卒子文)
(公㨗/立)
秋七月戊戌夫人姜氏薨(文姜之惡之罪不可勝誅而/以國君之母得保令終哀榮)
(備至因其僥倖厥後哀姜踵/之以稔大惡卒蹈其禍冝也)
冬十有二月葬鄭厲公(惠左傳是年鄭虢殺王子頽納/  王)
二十有二年(己/酉)春王正月肆大𤯝(書曰𤯝災肆赦蔡氏/注𤯝謂過誤災謂不)
(幸肆縱也謂過誤遇災二者入于刑則縱而赦之也兹/所謂大𤯝者謂大罪極惡無不赦之是惠姦軌賊良民)
(也春秋書肆大/𤯝譏失刑也)
癸丑葬我小君文姜(文姜之惡甚矣而薨葬盡禮不得/不然也既歸為國母送終之禮臣)
(子所當盡也其惡則姑為隱之則/直在其中矣不待貶而自著也)
陳人殺其公子禦宼(公子禦宼陳之世子也未誓於天/子則稱公子重王命也春秋之義)
(非天子不得專殺此書陳人殺其公子禦宼譏專殺也/古者諸侯之大夫皆命于天子諸侯不得專命也大夫)
(有罪則請于天子諸侯不得專殺也況世子母弟乎殺/世子不稱君而稱陳人陳亂無政衆人擅殺之也禦宼)
(為國之世子人得而殺/之必有失其道者矣)
夏五月(春秋未有書夏五月首時者/此五月之下疑有脫事爾)
秋七月丙申及髙傒盟于防(公羊傳髙傒者何貴大夫/也曷為就吾微者而盟公)
(也公則曷為不言公諱與大夫盟也程氏曰髙傒上卿/魯無使微者與盟之理蓋諱公盟始與仇為昬惡之大)
(也/)
冬公如齊納幣(穀梁傳納幣大夫之事公親納幣非禮/也案昬禮有六曰納采問名納吉納徴)
(即納幣也請期親迎即逆女也者秋書納幣逆女蓋納/幣乃事之成而親迎事之終也莊公於桓六年九月生)
(十四嵗即位又二十四年如齊逆女已三十七嵗始得/成昬於齊者文姜制之不得以時而㛰耳故其母喪未)
(終如齊納幣圖㛰之速也何休曰莊公實以淫泆大惡/不可吉因其納幣以無亷恥為譏不譏喪娶者舉淫為)
(重/也)
二十有三年(庚/戌)春公至自齊(公他時往齊不書至此特/書至蓋顯示自齊何為而)
(至耶忘父讎而娶其女冒母喪而住納幣故/表而出之以示譏也與下觀杜書至一同)
祭叔來聘(榖梁傳其不言使何也天子之内臣也不正/其外交故不與使也杜氏曰榖梁以祭叔為)
(祭公來聘魯天子内臣不得外交故不言使不與其得/使聘  祭邑也叔字也天子之下大夫也下大夫視附)
(庸天子之大夫非上有使命不冝出竟來聘/于魯非禮也春秋書之譏來與受者皆非也)
夏公如齊觀社(公羊傳何以書譏何譏爾諸侯越竟觀/社非禮也榖梁曰以是為尸女也尸主)
(也主為女往爾以觀杜為辭一程氏曰昬議尚疑故/公以觀社為名再往請議後  年方逆蓋齊難之)
公至自齊
荆人來聘(荆自桓二年僭號稱王浸以强大六年侵隨/經皆不書至莊十年敗蔡始書於經十四年)
(入蔡十六年伐鄭皆止書荆之本號惡其猾夏外之也/至是來聘于魯嘉其始能聘故稱人以進之也杜氏注)
(不書荆子使某來聘君臣同辭者蓋楚之始通未成其/禮纂例啖子曰凡外裔朝聘皆稱人君臣同辭  荆人)
(逺來聘魯非魯有徳以懐來之也蓋荆用/逺交近攻之術其亦有志覇者之事歟)
公及齊侯遇于榖(公及者内志也榖齊地簡禮而㑹之/曰遇為昬而齊難之故行遇禮以要)
(結其姻/好也)
蕭叔朝公(蕭今徐州蕭縣杜氏注蕭附庸國叔名就榖/朝公故不言來凡在外朝則禮不得具嘉禮)
(不野合處蕭叔朝公為/禮非其  猶非其禮也)
丹桓宫楹(穀梁傳禮天子黝堊黑色大夫倉士黈黄色/丹楹非禮也何氏注楹柱也丹之者為將娶)
(齊女欲以/夸大示之)
冬十有一月曹伯射姑卒(射音石又音亦夷曹/莊公卒子僖公  立)
十有二月甲寅公㑹齊侯盟于扈(杜氏注扈鄭地為要/結姻好也公至是年)
(過三十六矣而始娶齊人疑之以/孟任故遇穀盟扈皆要結之也)
二十有四年(辛/亥)春三月刻桓宫桷(杜氏注刻鏤也桷椽/也將逆夫人故為盛)
(飾穀梁傳禮天子之桷斲之礱之加宻石焉以細石磨/之  諸侯之桷斲之礱之大夫斲之士斲本刻桷非正)
(也夫人所以崇宗廟也取非禮與非正而加之宗廟以/飾夫人非正也刻桓宫桷丹桓宫楹斥言桓宫以惡莊)
(也不言新宫而謂之桓宫以桓見殺于齊而飾宗廟以/榮讎國之女惡莊不子  丹楹刻桷雖小事春秋因志)
(其非禮以示後世人君當謹禮於/微以正心術而防奢靡之易流也)
葬曹莊公
夏公如齊逆女(諸侯娶他國當親迎於所館越竟逆女/非禮也況又之仇國乎春秋書如齊以)
(示貶為後世戒魯莊木/石肺腸亦何足責也)
秋公至自齊(穀梁傳迎者行見諸舍見諸先至非正也/公羊傳夫人與公約然後入約逺媵妾也)
(杜氏云蓋以孟任故泰山孫氏曰公親迎于齊不俟夫/人而至失夫之道也婦人從夫者也夫人不從公而入)
(失婦之道也夫不夫/婦不婦何以為國)
八月丁丑夫人姜氏入(公既親迎而遄不書曰公以夫/人至自齊而特異於他夫人至)
(之例變文書曰入者不順之辭也穀梁曰入者内弗受/也娶仇人子女以薦舍於前其義不可受也  夏逆女)
(秋公至自齊又書八月丁丑入見夫人後公而至之日/多也昬義以正始為先始之不正終必致亂故其禍至)
(于淫二叔弑二君幾亡魯國/變書入者亦志其禍之始也)
戊寅大夫宗婦覿用幣(宗婦同姓大夫之婦覿見也杜/氏注禮小君至大夫執贄以見)
(明臣子之道莊公欲奢夸夫人故使大夫宗婦同贄俱/見  左氏傳哀姜至公使宗婦覿用幣非禮也御孫曰)
(男贄大者玉帛小者禽鳥以章物也女贄不過榛栗棗/脩以告䖍也今男女同贄是無别也男女之别國之大)
(節也而由夫人亂之無乃不可乎胡氏曰男女無/别公子牙慶父之亂兆矣春秋詳書正始之道也)
大水(陰氣盛故明年復大水夫人入/而災異洊見天之示人彰矣)
冬戎侵曹曹羈出奔陳赤歸于曹(羈曹莊公世子既葬/踰年而不書爵弱不)
(能君也戎侵曹將以納赤也赤曹之庶子也故不繋國/不書公子為戎所納故曰歸歸易辭也其力足以主之)
(也曹羈與鄭忽赤與鄭伯突其事相類故春秋書法亦/同羈忽皆以嫡而出赤突皆以庶奪位突恃宋赤恃戎)
(故其歸亦易爾是時戎以强凌弱赤以庶攘嫡齊桓稱/覇方尊周室為盟主而不能治何耶桓之志在服大國)
(故置而不問抑强扶弱興/滅繼絶之義果安在也)
郭公(杜氏注蓋經闕誤也亡公字近亡字是郭亡也與/梁亡之義類也書郭  言郭自取其亡也劉向載)
(齊桓出游見郭氏之墟問野人野人謂郭氏善善不能/用惡惡不能去此其所以亡也劉氏謂考其時與事謂)
(之郭亡理/或然也)
二十有五年(壬/子)春陳侯使女(音/汝)叔來聘(杜氏注女叔陳/卿女氏叔字不)
(名者天子之命大夫也伐魯自十九年公子結因媵而/失陳之好遂與齊宋來  今乃來聘以結好杜氏謂季)
(友相魯原仲相陳二人有舊故女叔來聘季友冬亦報/聘髙郵孫氏曰諸侯之大夫天子賜之邑使之歸國則)
(書氏書字鄭祭仲魯/單伯陳女叔是也)
夏五月癸丑衞侯朔卒(惠公卒子懿公赤立惠公在位/三十一年魯不㑹故不書葬)
六月朔日有食之鼓用牲于社(禮日食天子鼓于社諸/侯鼓于朝今鼓于社僭)
(也凡天災有幣無牲用牲非禮也春秋書之譏其失也/此雖禮文之末亦不可不謹人君觀天變又當恐懼修)
(省思務徳以/正其本也)
伯姬歸于杞(杜氏注伯姬莊公女不書逆不使/卿逆之道微止書歸志禮之失也)
秋大水鼓用牲于社于門(杜氏注門國門也左氏傳亦/非常也失常禮凡天災有幣)
(無牲天災日月食大水祈請而已不用牲非日月之𤯝/不鼓日月食皆有鼔所以充其陽也程氏日月不受日)
(光故食不受日光者日/月正相當隂盛亢陽也)
冬公子友如陳(杜氏注報女叔之聘諸魯出朝聘皆書/如不果如彼國必成其禮故不稱朝聘)
(春秋之常也公子/友莊公之母弟)
二十有六年(癸/丑)春公伐戎夏公至自伐戎(自隱桓之世/屢與戎㑹盟)
(春秋辠之以其不能自强爾戎之侵暴久矣非㑹諸侯/未易敵也近齊桓嘗伐之公恃齊之親且强可以為援)
(然不與之圖毅然出師以伐之魯之内政不治而/事修怨為不知務也勞師在外踰時而反危之也)
曹殺其大夫(曹伯赤殺之也春秋書之以正其擅殺之/罪孫明復以為不書名脫之也與宋殺其)
(大夫同纂例曰稱國以殺殺無罪也稱人以殺殺有罪/也稱君以殺殺世子母弟甚之也三者雖有輕重之殊)
(亦專殺而已蘇氏曰稱國以殺而大夫不名殺無罪也/然陳殺其大夫洩冶冶以强諌誅果有罪而名之乎又)
(曰殺大夫不名者為殺無罪吁大夫之生也以無罪誅/沒又不載其名于史後世孰為𤼵潛徳昭遺恨也公羊)
(傳大夫之不名衆也晉殺其大夫卻錡卻犫卻至三人/亦衆而尚名之是皆非也春秋殺大夫凡四十七聖筆)
(錄之以正其無王專殺之罪或名或不名不没/其實也其輕重則稱國稱人稱君三者而已)
秋㑹宋人齊人伐徐(公穀作公㑹古本左氏無公字當/以左氏為正  杜氏注宋序齊上)
(主兵小齊既覇而宋主兵序其上失方伯之體可以伐/徐為  事而損其大乎徐近齊魯今泗州臨淮縣今春)
(公伐戎秋又㑹二國伐徐恐其與戎合而為齊魯患也/宋齊稱人將卑師少也二國皆微者雖親㑹伐不稱公)
(不書至者二國同㑹役/不淹時無危殆之憂矣)
冬十有二月癸亥朔日有食之
二十有七年(甲/寅)公㑹杞伯姬于洮(洮徒刀切在杜氏注/魯地洮溝  濟州今)
(濟南府伯姬莊公女舉左氏傳非事也天子非展義不/廵守諸侯非民事不  卿非君命不越竟  二十五年)
(夏莊公以伯姬歸杞至是始期㑹杞侯伯姬/以叙親好然非禮也故春秋特書參譏之也)
夏六月公㑹齊侯宋公陳侯鄭伯同盟于幽(此衣裳之/㑹第五九)
(合第三㑹也五左氏傳陳鄭服也二十五年陳亂而齊/納敬仲二十  年鄭文公之四年獲成于楚皆有二心)
(于齊今始服也十六年齊㑹諸侯同盟于幽至是十年/乃再舉之所以一諸侯之心以成覇功魯宋陳偕至而)
(衞獨不來故/明年伐衞)
秋公子友如陳葬原仲(原仲陳大夫也原氏仲字禮臣/既卒不名故稱字卒不書而葬)
(書者國君無赴他國大夫喪之禮故不書卒書葬者為/公子友如陳設也書曰公子友如陳此常使文也無所)
(貶季子受命而行非自行也劉氏曰君不行使于大夫/君行使于大夫内失正也大夫不交諸侯大夫而交乎)
(諸侯原氏失正也内失正原氏失正季友可以已矣則/是從命也皆參譏之也  季友與原仲交契之舊其卒)
(也固冝㑹葬其/如陳則非禮也)
冬杞伯姬來(左傳歸寜也纂例合禮者悉常事不書豈/有二百四十二年内女唯兩度歸寜乎益)
(知非禮而來故書云爾禮父母在嵗一歸寜歸而合禮/則常事不書伯姬今春方㑹于洮冬又歸魯故知不當)
(來也書之以志其往/來之數以示貶也)
莒慶來逆叔姬(莒慶莒大夫也叔姬莊公女也逆者莒/大夫自為已逆女也大夫非君命不越)
(竟越竟逆女非禮也諸侯嫁女於大夫不書此書者以/公自主之自主之則敵敵則書矣當主大夫與之自主)
(之非禮矣春秋/特書以示譏焉)
杞伯來朝(杞夏之後為三恪於桓世書侯今書伯自伯/而于浸以微矣杜氏謂稱伯為時王所黜非)
(也蓋自其一時之隆殺而書/焉聖人非有心於降等也)
公㑹齊侯于城濮(杜氏注城濮衞地以幽之盟衞不/至齊將討衞㑹魯  共伐之也)
二十有八年(乙/卯)春王三月甲寅齊人伐衞衞人及齊人
戰衞人敗績(書甲寅戰之日也不地戰于衞也齊稱人/將卑師少也㨿左氏王使召伯廖音聊賜)
(齊侯命且請伐衞以其立子頽立子頽在十九年也前/年齊與諸侯同盟于幽而衞不至已嘗受盟而敗之今)
(又以王命聲衞立子頽之罪以致討衛不服罪乃以齊/來伐之日即因其至而急擊之卒不能敵齊人節制之)
(師而敗春秋舉戰之日加於伐之上著衞上逆王命下/拒方伯之師而不知罪方以是日至而衛直以是日與)
(之戰所以/深疾之也)
夏四月丁未邾子𤨏卒(邾公羊作邾婁/  文公蘧蒢立)
秋荆伐鄭公㑹齊人宋人救鄭(左氏傳楚令尹子元以/車六百乗伐鄭入于桔)
(音拽柣音迭之門鄭逺郊之門衆車及自純門外郭門/入逵市郭内道上市縣音𤣥門不𤼵縣門施於内城門)
(鄭示楚以閒暇故不閉城門楚言而出出兵效楚言子/元曰鄭有人焉諸侯救鄭楚師夜遁  荆州舉之狄之)
(也齊宋稱人將卑師少也楚文王卒成王㓜子元因夫/人之言而伐鄭師出無名鄭人示以閒暇而不敢入聞)
(諸侯救至而速遁故春秋書救鄭善/之也善齊桓得救急恤鄰之義也)
冬築郿(杜氏注郿魯下邑公羊傳造邑也左氏傳凡邑/有宗廟先君之主曰都無曰邑邑曰築都曰城)
(輕冬雖使民之時而下書大無麥禾則嵗歉可知而/  用民力作邑得已而不已無恤民之心甚矣)
大無麥禾臧孫辰告糴于齊(不言水旱而書大無麥禾/者當冬之時五穀畢入有)
(司㑹計嵗入之多寡虚實然後知倉廩之竭也故為國/者何可無所蓄以備旱潦之災三年畊餘一年之食九)
(年畊餘三年之食今莊公享國二十八年當有九年之/積而虚竭如此何以為國皆以不務農節用以至此也)
(糴臧孫辰魯大夫臧文仲也告糴者冬饑臧孫辰往請/  于鄰國以備國用也劉敞曰言如齊則其辭緩告糴)
(于齊則其情急書之者責其事至/而憂徒事其末而不知務本也)
二十有九年(丙/辰)春新延廏(延廏馬廏也新者因其故而/新之也  左氏傳新作延廏)
(書不時也凡馬日中而出日中而入日中者日之長短/與夜中分謂春分秋分也凡馬春分百草始繁則牧于)
(垌野故日中而出秋分農功始藏水寒草枯則馬還廏/故日中而入作延廏則當因馬向入而為之今春春作)
(故曰不時去冬大無麥禾告糴鄰國則民飢矣延廏雖/弊緩之可也去冬築郿今春新延廏不念民力若此書)
(以譏/之也)
夏鄭人侵許(左氏傳無鐘鼔曰侵胡氏曰潛師入竟曰/侵  自齊桓之覇許未常來與㑹盟故鄭)
(人侵之或齊之命與/自是許始從中國)
秋有蜚(蜚扶味切蜚左氏傳為災也不為災不書隱元/年傳書有  而經不書注蜚負蠜也公羊傳記)
(異也何氏曰臭惡之蟲南粤所/生非中國所有書有言本無也)
冬十有二月紀叔姬卒(叔姬十二年歸于酅至是乃卒/杜氏注紀國雖滅叔姬執節守)
(義故繫之紀/賢而録之)
城諸及防(諸防皆魯邑諸今宻州諸城縣又有故/防城言及者别二邑也左氏傳書時也)
三十年(丁/巳)春王正月　夏師次于成(左氏無師字今從/公穀成魯地今泰)
(山鉅平縣東南降魯蓋欲會齊圍鄣至/成待命聞鄣已  不復行耳鄣音章)
秋七月齊人降鄣(齊以兵威脅而降之不書鄣降而曰/降鄣以齊之强故罪之深以鄣之微)
(故責之薄也春秋之義抑强扶弱而已杜氏/注鄣紀附庸國東平無鹽縣東北有鄣城)
八月癸亥葬紀叔姬(紀侯大去其國叔姬從焉紀侯卒/叔姬歸于酅婦人從人者也從不)
(失節以是為賢也故魯書其卒又徃葬之皆以正/夫人之禮書之所以明婦行以示後世之法也)
九月庚午朔日有食之鼓用牲于社(說見二/十五年)
冬公及齊侯遇于魯濟(杜氏注濟水歴齊魯界在齊界/為齊濟在魯界為魯濟蓋魯地)
(職左氏傳謀山戎也以其病燕故也燕為召公之遺封/  貢不至以山戎隔之齊伐戎所以通燕也故簡禮與)
(魯遇以議軍/事謀山戎也)
齊人伐山戎(杜氏注山戎北狄也穀梁傳齊人者齊侯/也胡氏曰何以知其非將卑師少以齊侯)
(來獻戎㨗則知之矣之戎逺地齊桓為燕而伐之聖人/則貶而人之以為後世戒勞中國事外裔困吾民之力)
(以爭不毛之地非强本/治内柔逺人之道也)
三十有一年(戊/午)春築臺于郎(古者築臺于以觀農稼民/風紀雲物故天子有靈臺)
(諸侯有時臺初非以觀覽為樂也文王為臺而民自樂/與之經營故不日而成也魯莊當連年荒歉民力彫瘵)
(之餘春夏秋及三時皆農月築三臺于逺地/以為游觀之所其厲民也甚矣故書以譏之)
夏薛伯卒(薛始稱伯蓋降/班而告終也)
築臺于薛(杜氏注/薛魯地)
六月齊侯來獻戎㨗(左氏傳非禮也凡諸侯有四夷之/功則獻于王王以警于夷中國則)
(否諸侯不相遺俘失獻者下奉上之辭齊侯伐山戎得/㨗志氣驕溢不顧  禮躬來夸示于魯聖筆書來獻者)
(蓋抑/之也)
秋築臺于秦(杜氏注東平范縣西北有秦亭案范縣今/屬濮州亭尚存穀梁傳不正罷民三時虞)
(山林藪澤之利且財盡則怨力盡/則懟君子危之故謹而志之也)
冬不雨(公羊傳何以書記異也一嵗三築臺明年春又/城小穀勞民不恤若此至冬不雨魯莊安有閔)
(雨之心哉洪範曰僭恒暘若經時不雨僭之咎徴/當時諸侯僭天子大夫僭諸侯故其應必至也)
三十有二年(己/未)春城小穀(小穀魯地或曰齊地為左氏/曰為管仲也杜氏注  管仲)
(城私邑也泰山孫氏曰曲阜西北有小穀城胡氏/曰孫魯人也而終身學春秋其考此事必詳矣)
夏宋公齊侯遇于梁丘(梁邱在濟州昌邑縣請左氏傳/齊侯為楚伐鄭之故  㑹于諸)
(侯楚伐鄭在二十八年謀為鄭報楚宋公請先見于齊/侯夏遇于梁邱劉氏曰其先宋何宋主齊也齊逺而宋)
(近也諸侯之事重主輕/大主小近主逺貴主賤)
秋七月癸巳公子牙卒(桓公三子曰慶父曰叔牙曰季/友所謂三桓也莊公生三十七)
(年矣始娶于齊卒無正嫡初築臺臨黨音掌氏見孟任/生子般及其病自以嗣位不定問後於牙牙曰慶父材)
(又召季子至季氏曰般也存君何憂焉公又言牙謂我/慶父也存是公欲立般卒無定見故惑而召亂也牙黨)
(慶父俄而牙弑械成牙欲弑君兵械已成季子以君命/酖之公子牙今將爾辭曷為與親弑同君親無將將而)
(誅焉曷為不言刺為季子諱殺也縁季子之心而為之/諱季子殺母兄何善爾誅不得避兄君臣之義然則曷)
(為不直誅而酖之行誅乎兄隱而逃之使託若以疾死/然親親之道也陸氏微㫖季子愛義俱立變而得中故)
(夫子書其自卒以示無譏意林曰殺也而卒之殺之當/其罪故遂其隱之之意也使季子謀不縁君誅不當罪)
(則春秋猶將探其專誅之惡以示後世矣聖人原情議/獄以季子之為忠於國而適於權聽而與之所謂大夫)
(强而君殺之義也自三桓始乃此之謂也/然則大夫非强雖有罪可殺君不得殺也)
八月癸亥公薨于路寢(穀梁傳路寢正寢也寢疾居正/寢正也男子不絶於婦人之手)
(以齊終也杜氏注公薨皆書其所詳凶變而左氏傳子/般即位次于黨氏纂例趙子曰莊公正終  嗣禍分位)
(不明而閨/幃不飭也)
冬十月己未子般(音/班)卒(子般莊公子見上注梁左氏傳/初雩祭也講肄也于  氏女公)
(子觀之子般妹圉人犖自牆外與之戲子般怒使鞭之/公曰不如殺之是不可鞭犖有力能投蓋于稷門稷門)
(魯南城門言犖能自投接其屋之桷反覆門上八月公/薨子般即位次于黨氏即喪位次舎也冬十月己未共)
(仲使圉人犖賊子般于黨氏成季奔陳立閔公公羊傳/子卒云子卒此其稱子般卒何君存稱世子君薨稱子)
(某既葬稱子踰年稱公子般卒何以不書葬未踰年之/君也有子則廟廟則書葬無子不廟不廟則不書葬)
(子般見弑而書卒諱之也臣子之深情痛而不忍言之/爾已立而書卒不書薨未成莊公葬禮則不君之此春)
(秋之常法也子般孟任之所出始之不正故羣公子心/不服季子以死奉般而立之正也然季子不酖叔牙以)
(遏其惡則公不得正終般不得繼立既立矣其如哀姜/妬悍不樂孟任之子得立而慶父久通哀姜志欲取國)
(哀姜力為圖之則子般安得保其位故立二月慶父使/圉人犖賊公于黨氏此皆莊公内治之失稔成其禍僅)
(免其身卒弑二嗣/有國者可以鑒矣)
公子慶父如齊(慶父已弑子般未能便取其國者以季/子之黨未順而魯俗秉禮人心亦未盡)
(從故利閔公之㓜立焉因如齊以告覇主且為自託之/計其書如齊者見其久專兵柄肆行弑逆而出入自如)
(曽無忌憚魯之臣子亦莫敢誰何也其使圉人犖弑般/為謀必甚祕事方新而未彰故齊桓雖疑之而迹未著)
(故容其來使使之復歸以姑俟之爾後年慶父再弑閔/公欲立而不遂蓋亦畏齊伐之其出奔也不之齊而之)
(莒知齊已察其惡故不敢往也齊為方伯況與魯親且/鄰坐視而不正其罪徒使仲孫省難見其有乗亂取魯)
(之私心無恤鄰/討賊之實意也)
狄伐邢(杜氏注郉國在廣平襄/國縣今之郉州龍岡縣)
　
　
　讀春秋編卷三
欽定四庫全書
　讀春秋編卷四　　　　　　宋　陳深　撰
　　　閔公(名啓方莊公庶子母叔姜史/記名開諡法在國遭難曰閔)
元年(庚/申)春王正月(案左氏去冬立閔公杜氏注於是年/八嵗母叔姜哀姜之姊亦齊女故哀)
(姜與慶父利其㓜而立焉不書即位内不承國於先/君上不請命於天子故不書即位正人道之大倫也)
齊人救郉(穀梁傳善救郉也胡氏曰凡書救未有不善/之也  左氏傳狄伐邢管仲請桓公救邢於)
(是興救邢之師故春秋特書/以與之其稱人將卑師少也)
夏六月辛酉葬我君莊公(左氏傳亂故是以/緩凡十一月乃葬)
秋八月公及齊侯盟于落姑(落姑齊地侯左氏傳請復/季友也齊  許之使召諸)
(陳公次于郎以待之以時閔公/㓜弱國人思得季子  靖難也)
季子來歸(公羊傳其稱季子何賢也其言來歸何喜之/也陸氏微旨曰季友之出不書何也慶父之)
(難季子力不能正違而去之權也君立見召而來義故/也聖人善其歸不譏其去以明變而得力進退不違道)
(也能季子之賢内得於國人外聞於諸侯當時魯國大/臣  奉閔公盟覇主請復季子不為無所見借重於齊)
(則慶父有所憚而不敢圖之/季子亦有所倚而可以歸矣)
冬齊仲孫來(趙伯循曰非致成命也故不言使非專命/故但曰來  左氏傳齊仲孫湫子小切仲)
(孫名來省難蓋仲孫智謀之士使之來覘魯之虚實而/以省難為辭其志蓋有在也非盟非聘故但書曰來而)
(已字之者命大夫也齊桓坐視魯亂不修覇主之義以/討簒弑之賊仲孫之來何補於魯致使慶父覬望非分)
(之心不已而又再弑/魯君何取其能覇也)
二年(辛/酉)春王正月齊人遷陽(陽國名漢志東海郡陽都/縣  蓋齊人偪徙之移其)
(國於國中而為附庸齊桓為盟主將以治諸侯之不守/王法者而乃以强力陵暴小國刼而遷之何以令諸侯)
(哉故書人/以貶之也)
夏五月乙酉吉禘于莊公(趙伯循曰禘王者之大祭也/王者既立始祖之廟又推始)
(祖所自出之帝祀之於始祖之廟而以始祖配之也成/王以周公有大勲勞賜魯重祭故得禘於周公之廟以)
(文王為所自出之帝而周公配之然非禮矣孔子曰魯/之郊禘非禮也周公其衰矣故禘雖先王之所賜而止)
(可用於周公之廟不可施於羣公禘言吉者喪禮二十/五月而祥又兩月而禫然後以吉祭易喪祭今莊公之)
(薨至此纔二十二月喪未三年主未遷祔而以吉禮盛/樂行之何太早也于莊公者方杞于寢非宫廟也尤為)
(非禮聖筆特書吉禘二字見僭禮/之中又重失禮焉其貶之也至矣)
秋八月辛丑公薨(左氏傳初公傅奪卜齮音蟻魯大夫/田公弗禁共仲使卜齮賊公于武闈)
(宫中小門成季以僖公適邾實弑而書薨諱之也書薨/以示臣子之至情不地以存見弑之實凡君終必書其)
(所獨至於見弑則没而無所其情厚矣其事亦白矣非/聖人能修之乎繼此書夫人姜氏孫于邾公子慶父出)
(奔莒則慶父弑夫人與焉明/矣杜氏所謂微而顯者是也)
九月夫人姜氏孫于邾(文姜殺其夫哀姜殺其子罪有/輕重故文不得一稱孫者與聞)
(乎故/也)
公子慶父出奔莒(左氏傳成季以僖公閔公庶兄適邾/共仲奔莒乃入立之成季以僖公入)
(魯立之以賂求共仲于莒莒人歸之及宻使公子魚奚/斯也請不許哭而往共仲曰奚斯之聲也乃縊  慶父)
(與哀姜謀弑閔公欲自立而不遂蓋國人不與疾之者/衆又聞齊桓使髙子將南陽之甲將至於是夫人與慶)
(父懐懼而出奔季子既立僖公緩追逸賊既而以賂求/慶父于莒莒人歸之慶父彷徨無所自容不許其入蓋)
(慶父之罪雖重季子以親親之恩故聽其自裁卒不能/致辟於甸人以致其兩弑其君之討仍存孟氏之族與)
(叔牙同無復輕重之别豈非邦憲之/失故經不書討賊而閔不書葬也)
冬齊髙子來盟(髙子齊大夫髙徯也公羊傳不名喜之/也何喜爾正我也魯比三君死曠年無)
(君桓公使髙子將南陽之甲立僖公而城魯或曰自鹿/門魯南城東門也至爭門者是也或曰自爭門至吏門)
(者是也魯人至今以為美談曰猶望髙子也久濶思相/見引此為喻  齊侯使髙子來視魯而未定盟髙子至)
(則平魯難定僖公盟以安魯之心所謂寧魯而親之者/春秋予其奉使知權故特稱髙子以美之不稱使者髙)
(子之來有取魯平魯之命初無一定繼絶/之計在髙子為之故不曰齊侯使之也)
十有二月狄入衞(衞自宣公上烝夷姜下納宣姜惠公/庶兄公子頑又烝宣姜生齊子戴公)
(文公宋桓夫人許穆夫人滛亂之極人類無以異于禽/獸天理滅矣至懿公失政狄入衛懿公及狄人戰于熒)
(澤而敗死焉此滛亂之禍必至滅亡也宋桓公迎衞之/遺民渡河西南立戴公申于漕是年卒立其弟燬是為)
(文公於是齊桓合諸侯以城楚丘而遷衛焉齊雖使衞/之忘亡而不能為之救患于危急之際聖筆書之亦所)
(以罪衛而/病齊也)
鄭棄其師(狄入衞衞在河北鄭在河南恐其渡河侵鄭/故鄭文公使髙克將兵於河上禦之然文公)
(本惡髙克而不能逺使之將兵禦狄久而不召衆散而/歸髙克奔陳故公子素以為危國亡師之本作清人詩)
(以刺之經書鄭棄其師言鄭/自棄之爾所以罪鄭伯也)
　
　
　
　
　
　
　
　
　
　
　
　讀春秋編卷四
欽定四庫全書
　讀春秋編卷五　　　　　　宋　陳深　撰
　　　僖公(名申莊公庶子閔公兄母/成風諡法小心畏忌曰僖)
元年(壬/戌)春王正月(僖公内不承國于先君上不請命于/天王不書即位正王法也  公羊傳)
(繼弑君子不言即位此非子也其稱子何臣子一例也/注禮諸侯臣諸父兄弟以臣之繼君猶子之繼父也其)
(服皆斬衰敌傳/稱臣子一例)
齊師宋師曹師次于聶北救郉(狄伐郉齊桓率諸侯之/師以救之次于聶北者)
(杜氏謂按兵觀釁以待事也盖齊桓懼狄而持重視其/便利不遽決於一戰春秋書次譏其緩也禮救患當急)
(齊與諸國俱稱師必兵力之衆可救而不速進故郉潰/出奔師然經書次不書緩以其終有救郉之功也聶北)
(杜氏注/邢地)
夏六月郉遷于夷儀(公羊作陳儀北夷儀杜氏注郉地/輿地廣記河  郉州龍岡縣北有)
(夷儀嶺器左氏傳諸侯救郉郉人潰出奔師師遂逐狄/人具郉  用而遷之師無私焉閔二年傳郉遷如歸見)
(齊侯委任得人用兵齊整書郉遷謂其意欲/遷而遷以定之也與逼遷而強取者不同)
齊師宋師曹師城郉(郉畏狄而自遷于夷儀齊與諸侯/城之救災患也所以美齊桓之功)
(也雖不以王命興師是時中國衰㣲滅亡相繼天子不/能正諸侯能救而存之則聖人亦興之也故胡氏曰以)
(王命興師者正能/救而興之者權)
秋七月戊辰夫人姜氏薨于夷齊人以歸(左氏傳閔二/年哀姜孫于)
(邾齊人取而殺之于夷以其尸歸僖公請而葬之夫人/在内薨有常處故止書薨在外則書地不言齊人殺諱)
(之也哀姜滛亂而殺二君齊為魯討其辠而以喪歸盖/自文姜弑夫逃辟而啓之也齊桓仗義而伯故哀姜慶)
(父皆不能免使後之奸/惡有所畏而不敢為也)
楚人伐鄭(左氏傳楚人伐鄭鄭即齊故也其荆始以州/舉今改號曰楚經書楚書人以  自此浸強)
(矣然猶君臣同辭終齊桓之世而不得與中國之㑹盟/者齊桓能制其強也至僖十七年齊桓沒而宋襄覇楚)
(始列于㑹盟不特書人乃/以爵書亦由漸而至也)
八月公㑹齊侯宋公鄭伯曹伯邾人于檉(檉音赬杜氏/注宋地陳國)
(陳縣西北有檉域今宛丘縣也此左氏傳盟于犖音洛/謀救鄭也犖即檉也地有二名  衣裳之會第六九合)
(第四會也是時楚伐鄭其勢方強齊/會諸侯合謀救之慎重而不輕舉也)
九月公敗邾師于偃(杜氏注偃邾地乃八月公方與邾/㑹于檉甫一月  詐敗邾師左氏)
(以虚丘之戍將歸者也盖邾人送哀姜還齊齊殺之公/求諸齊齊送姜氏之喪邾懼乃歸公要而敗之不言邾)
(侵我伐我又不言戰而遽書敗邾師以詐敗之幸勝也/故書以譏之魯僖恃齊之親亦不畏齊之伯政遂敗與)
(㑹之邾齊不之罪者以公親至檉邾以人㑹也僖之意/莫非哀姜孫于彼故遷怒以敗其師然則邾何罪耶)
冬十月壬午公子友帥師敗莒師于酈獲莒挐(女居反/酈音梨)
(魯地師莒人來求歸慶父之賂而不與乃以兵至季友/以偏  敗之獲莒侯之弟挐胡氏曰不能喻以辭命使)
(知不直以抑止之又用詐謀擒其主/將故以友為主而書敗獲責之備也)
十有二月丁巳夫人氏之喪至自齊(齊為覇主以哀姜/與弑二君正其辠)
(殺之于夷義已絶而死不以正不可復入宗廟矣僖公/請而葬之告廟而書至非義也死書姜氏喪至則去姜)
(姓以惡之也而仍氏者不同乎文姜也文姜弑夫雖臣/子得絶之矣哀姜殺子終不可以子故讎母唯覇主得)
(行/焉)
二年(癸/亥)春王正月城楚丘(楚丘衞邑衛為狄所滅野處漕/邑齊桓率諸侯城其邑俾之)
(立國徳莫大焉木𤓰之詩美之夫子盖嘗録之矣然春/秋書城楚丘齊與諸侯略而不言若魯自城其邑又不)
(言為衛何邪諸儒謂諸侯不得專封春秋不與之故不/書呂氏曰非也專封者以此地封此人也諸侯有相滅)
(亾其時天子不能令方伯不能救力能救而復之可也/以是為專封是嫂溺援之以手而以為罪也陸氏謂魯)
(城之非正也曷為無譏焉曰王政不行列國相殘齊桓/為覇主存亾繼絶魯從其令亦所以自安也故通其變)
(以示不失正也不書齊命為桓諱也不繫于衛/示無所譏也若言城衛楚丘則彼我俱非也)
夏五月辛巳葬我小君哀姜(僖公請之故純用小君禮/而書葬也哀姜莊公之夫)
(人哀姜夫人之諡諡所以旌徳夫人之/所為如此而不得其死誠可哀也已)
虞師晉師滅下陽(晉欲伐虢以屈産之乘垂棘之璧假/道於虞虞公許之宫之竒諫不聼虞)
(貪寳而忘脣亡齒寒之勢乃起師為之嚮導故書虞師/為戎首在晉師之上下陽虢邑也非國而曰滅重下陽)
(也蓋下陽虞虢之塞邑其地險要失下陽則虞虢亡矣/故書滅而其後不書滅虢  晉與虞虢同姓之鄰國晉)
(大而虞虢小晉圖虢恐虞虢之相救故以貨啗虞而間/其交虞不悟虢亡則虞亦亾因貪賂而迷焉春秋書之)
(所以示虞之自取滅亡著晉/獻凌小國滅同姓之罪也)
秋九月齊侯宋公江人黄人盟于貫(公羊作貫澤江國/在汝南安陽縣今)
(蔡州新息縣之地黄嬴姓國在汝南弋陽縣今光州定/城縣也貫宋地今興仁府濟隂縣有貫城  左氏傳盟)
(于貫服江黄也服此衣裳之會第七九合第五㑹也江/黄楚與國始来  齊但約宋與盟不煩諸侯也齊桓欲)
(服楚先服此二國以孤楚之勢以漸而致楚/之来其慮事也逺矣此其所以成霸功也)
冬十月不雨(穀梁傳不雨者勤雨也言不雨是/欲得雨之心勤也明君之恤民)
楚人侵鄭(左氏傳楚伐鄭鬭章囚鄭𥅆伯也楚/自元年稱人不狄之比之小國)
三年(甲/子)春王正月不雨夏四月不雨(穀梁傳不雨者勤/雨也一時言不雨)
(者閔雨也經一時輒言不雨憂民之至閔憂也閔雨者/有志乎民者也  去冬及今年春夏之不雨陽亢也聖)
(筆屢書之著其君憂民之憂也若夫文公厯三時不雨/而併書之故自十有二月不雨至于秋七月而書自正)
(月不雨至于秋七月而書見其不以/民為憂而棄民事所以著其慢也)
徐人取舒(杜氏注徐國在下邳僮縣東南舒國今廬江/舒城縣  舒附庸之國服屬於楚徐人取之)
(盖隂附齊而為齊取也不然寧不畏楚之强況徐與舒/相去甚逺非封境相接而欲廣其土地越竟而取其國)
(必有所恃而有所為也書/取而不書滅不絶其祀也)
六月雨(穀梁傳雨云者喜雨也喜雨有志乎民者也民/不雨而屢書見憂民之憂喜雨而特書見樂)
(之樂故懼災恤民之意/春秋書之以示訓也)
秋齊侯宋公江人黄人會于陽穀(陽穀齊地今東平府/須昌縣北  此衣裳)
(之會第八九合第六會也會江黄去年来盟今嵗再會/定伐楚之約也及四年齊  諸侯侵蔡伐楚而江黄不)
(從行但守其境不動何耶此盖齊桓令其自/為犄角之勢以制勝克敵此桓之善為謀也)
冬公子友如齊涖盟(左氏傳齊侯為陽穀之會來尋盟/杜氏曰公時不會陽穀故齊侯自)
(陽穀遣人詣魯求尋盟魯使上卿詣齊受盟涖/臨也就盟于齊臨涖之耳猶荘以涖之之涖也)
楚人伐鄭(左氏傳楚人伐鄭鄭伯欲成孔叔不可曰齊/方勤我勤恤鄭難棄德不祥  齊之恤鄭至)
(矣鄭以囚𥅆伯之故欲從楚鄭臣懐之諫以不可㤀德/楚至此凡五侵伐鄭矣是以齊侯明年大舉以伐之)
四年(乙/丑)春王正月公會齊侯宋公陳侯衛侯鄭伯許男
曹伯侵蔡蔡潰遂伐楚次于陘(蔡自北杏一會明年為/楚入是時楚方强故齊)
(桓養其威力不肯輕出師以救之自是之後蔡黨于楚/今齊會八國之師先事侵蔡蔡潰先披楚之黨也潛師)
(掠境曰侵用奇兵也聲罪致討曰伐用正兵也遂以諸/侯潰蔡之師伐楚威震而兵强楚於是大懼何敢嬰其)
(鋒乎齊與諸侯之師乃次于陘陘楚地次止也止而不/速進也恐速進則多傷士卒盖欲臨之以威綏之以德)
(楚子使屈完如師来求盟因而許之雖有諸侯而不用/盖霸者之師求以服人而已桓之此舉不戰而服楚是)
(可紀其功也所惜者齊桓與管仲不知請命于天子擅/合諸侯規模狹隘非天吏討辠之法也聖筆書遂者譏)
(其專也書次于陘者著其師/有節制能懾楚以定中國也)
夏許男新臣卒(傳言卒于師陸淳以為非盖召陵地屬/潁川潁川今之順昌府長社縣去許密)
(邇故許男疾而歸也故經/不書卒于師而但書卒也)
楚屈完來盟于師盟于召陵(屈完楚大夫之名氏通之/者嘉其服義而進之也來)
(而不書使不與其同於盟㑹以嚴中外之分而重方伯/之體屈完旣至而桓公退師以禮楚與盟而不遂也於)
(此見齊師雖强桓公能以律用之而不暴楚人已服桓/公能以禮下之而不驕雖不足以盡王者之事夫子所)
(謂一匡天下民到于今受賜實二百/四十年甚盛之舉不得不序其績也)
齊人執陳袁濤塗(袁左氏作轅今從公穀而袁濤塗陳/大夫也齊帥諸侯自陳  南至楚其)
(還師也陳恐齊亦由此道復有供給之費故令袁濤塗/說桓公濵海而東服東夷且歸桓公於是還師濵海而)
(東大䧟于沛澤之中顧而執濤塗齊侯以濤塗誤軍故/執之胡氏曰陳大夫一謀不協其身見執其國見伐見)
(侵桓公失在於量淺而器不宏/也春秋稱人以執罪齊侯也)
秋及江人黄人伐陳(程子曰齊命也穀梁傳不言其人/及之何内師也魯之師也  左氏)
(傳伐陳討不忠也陳濤塗之事左氏與公羊傳不同如/左氏則齊師仍由  還但怒濤塗之言㡬誤軍事耳若)
(果由陳鄭而歸則何必魯及江黄伐陳又再勤七國之/師乎以此考之則公羊大䧟沛澤之說可信不然何齊)
(桓怒陳之甚旣/伐而又侵之也)
八月公至自伐楚(師出三時之久故/必告而書至也)
葬許穆公
冬十有二月公孫兹帥師會齊人宋人衛人鄭人許人
曹人侵陳(公孫兹叔牙子叔孫戴伯也陳左氏傳叔孫/戴伯帥師㑹諸侯之師侵陳  成歸轅濤塗)
(袁春秋書侵陳極貶之也齊桓服楚受盟而志頓驕陳/  濤塗誤軍非惟辠其臣伐其君而又會七國侵之待)
(其服而/後已)
五年(丙/寅)春晉侯殺其世子申生(穀梁傳目晉侯斥殺惡/晉侯也公羊傳殺世子)
(母弟直稱君者甚之也初晉獻公以世子申生為冢嗣/後嬖驪姬姬欲立其子奚齊譖申生申生不辨被䜛自)
(縊陸淳曰申生有愛父之心而䧟父於不義使讒人得/志國以大亂諺所謂小仁大仁之賊也春秋罪獻公正)
(其本也獻公寵驪姬嬖庶孽迷於欲而忘反蔽䜛賊而/不知輕世適之重以自禍其家國中生死未㡬而公卒)
(奚齊卓子亦被殺晉亂二十餘年董子所謂為人父而/蒙首惡之名者聖筆專罪晉侯以為有國者之鑒也)
杞伯姬來朝其子(伯姬來寧成風也其子十歳隨母以/來朝公也杞伯在其子㓜而令行朝)
(禮失正也春秋/書以參譏之也)
夏公孫茲如牟(左氏傳公孫兹如/牟娶焉兹叔牙子)
公及齊侯宋公陳侯衛侯鄭伯許男曹伯會王世子于
首止(首止公榖作首戴杜氏注陳留襄邑有首鄉㐮邑/今屬拱州  此衣裳之會第九九合第七㑹也王)
(世子恵王之太子鄭也恵后死繼后生叔帶欲立之齊/桓以王廢長立㓜溺愛不可以諫遂率諸侯㑹王世子)
(于首止示天下戴之以為天王之貳所以尊國本絶亂/階也於是世子之位定而周以寧故春秋善之是時王)
(室衰㣲諸侯不貢覲齊桓率諸侯以尊世子是即尊天/子也天子聞之寧不樂諸侯之推戴其子而不易其位)
(君臣父子之道得矣故漢之四皓從太子而恵帝之位/定周之諸侯會世子而㐮王之位定皆納約自牖之義)
(竊疑子房用齊桓之遺意也會春秋書及以會若王子/在是諸侯咸往㑹焉特殊其  所以尊君而抑臣也)
秋八月諸侯盟于首止(公羊傳諸侯何以不序一事而/再見者前目而後凡也穀梁傳)
(無中事而復舉諸侯何也尊王世子而不敢與盟也尊/則其不敢與盟何也盟者不相信也故謹信也不敢以)
(所不信而加之尊者桓諸侯也不能朝天子是不臣也/王世子子也塊然受諸侯之尊已而立乎其位是不子)
(也桓不臣王世子不子則其所善焉何也是則變之正/也雖非禮之正而合當時之冝天子㣲諸侯不享覲桓)
(控大國扶小國統諸侯不能以朝天子亦不敢致天王/尊王世子于首戴乃所以尊天王之命也世子含王命)
(會齊桓亦所以尊天王之命也世子受之可乎是亦變/之正也天子㣲諸侯不享覲世子受諸侯之尊已而天)
(王尊矣世子受之可也今此盟盖會世子之禮已畢約/諸侯以同戴世子謂自  盟後不可違盟而反助恵王)
(廢世子也世子天下之本本一揺則亂/謀于未亂所以寧周此春秋之義舉也)
鄭伯逃歸不盟(恵后欲易世子恵王徇其意故聞齊桓/此舉反不以為恱  左氏傳王使周公)
(宰孔也召鄭伯曰吾撫汝以從楚輔之以晉可以少安/王恨齊桓定大子位故召鄭伯使叛齊也晉楚不服于)
(齊故以鎮安鄭鄭伯喜於王命而懼其不朝于齊也故/逃歸不盟孔叔止之曰國君不可以輕輕則失親失親)
(患必至病而乞盟所喪多矣君必悔之弗聴迅其師而/歸  傳例曰逃義曰逃逃者匹夫之事鄭伯内牽私命)
(外欲與楚故不盟而逃春秋書之極致其貶桓公不/師諸侯以討鄭則天下無心于尊周則不知所懲矣)
楚人滅弦弦子奔黄(杜氏注弦國在弋陽軑縣東南地/譜光州光山縣  左氏傳楚鬬穀)
(於菟滅弦弦奔黄於是江黄道栢方睦於齊皆弦姻也/弦子恃之不事楚又不設備故亡泰山孫氏曰此言楚)
(人滅弦者惡齊桓之不能救也故弦子不名十年狄滅/温十二年楚人滅黄同此  黄弦同壤黄受弦子之奔)
(故十二年楚滅黄原於齊桓不能救弦遂啟其圍許/鄭之紛紛有慿陵諸夏之意春秋書滅弦辠桓也)
九月戊申朔日有食之
冬晉人執虞公(左氏傳晉侯復假道於虞以伐虢宫之/竒諌曰虢虞之表也虢亡虞必從之晉)
(不可啓宼不可翫一之謂甚其可再乎諺所謂輔車相/依脣亡齒寒其虞虢之謂也弗聼許晉使八月晉侯圍)
(上陽滅虢虢公醜奔京師師還館子虞遂襲虞滅之執/虞公  二年書虞師晉師滅下陽五年書晉人執虞公)
(虞方為晉伐虢甫三年而晉滅虢虞亦滅不言晉之滅/虞見虞之自取也此可為嗜目前之利而忘後患者之)
(鑒然晉之用心亦險矣春/秋書人以執惡晉侯也)
六年(丁/夘)春王正月
夏公會齊侯宋公陳侯衛侯曹伯伐鄭圍新城(杜氏注/新城鄭)
(新密滎陽密縣今屬鄭州所左氏傳諸侯伐鄭以其逃/首止之盟故也圍新宻鄭  以不時城也  實新密而)
(經言新城者鄭以非時興土功齊桓聲其罪以告諸侯/以諸侯之力圍鄭新邑久而不舉盖欲待其自服也鄭)
(不即服故書伐又書/圍著鄭伯之罪也)
秋楚人圍許諸侯遂救許(楚圍許盖攻其所必救以解/鄭圍楚之計欲恩鄭以來之)
(也齊移諸侯之師以救許所以抑暴而救患不得不墮/楚之計中然齊卒下討楚之圍許亦畏其强而不輕舉)
(也春秋書/遂善之也)
公至自伐鄭(不言救許大伐鄭也師/出踰三時之久故致也)
七年(戊/辰)春齊人伐鄭(鄭伯南與楚合故齊復伐之力自/足以制鄭故不會諸侯稱人將卑)
(師少/也)
夏小邾子來朝(小邾子附庸國即郳犂來也莊公五年/嘗來朝後從齊桓尊周室王命以為小)
(邾/子)
鄭殺其大夫申侯(案左傳鄭以陳袁濤塗之譖内惡申/侯故托以申侯自楚奔鄭故不忘楚)
(嘗誤鄭背齊從楚於是殺之以說齊將以求寗母之盟/春秋書國以殺貶其擅殺之罪然申侯專利而不厭嘗)
(城其賜邑甚美是/皆有以致之也)
秋七月公會齊侯宋公陳世子款鄭世子華盟于寗母
(杜氏注髙平方音房與音預縣有泥母亭音與寗同貢/管仲言於齊侯以徳與禮懷諸侯令諸侯各受方所)
(天子之物鄭伯使世子聼命于會言于齊侯欲去洩氏/孔氏子人氏三族乃事齊為内臣齊侯辭焉盖鄭伯猶)
(未誠服先使世子來以嘗之也至明年洮之會鄭欲與/而不得始乞盟焉  此衣裳之會第十九合第八㑹也)
曹伯班卒(班公羊/作般)
公子友如齊(杜氏注罷盟而/聘謝不敏也)
冬葬曹昭公
八年(己/巳)春王正月公會王人齊侯宋公衛侯許男曹伯
陳世子款盟于洮鄭伯乞盟(杜氏注洮曹地下此兵車/之會第一王人  士微者)
(也序乎諸侯之上尊王命也案左氏傳七年閏月恵王/崩㐮王惡大叔帶之難懼不立不發喪告難于齊八年)
(盟于洮謀王室也㐮王定位而後發喪王人會洮還而/後王位定乞者卑遜自屈之辭也鄭伯始逃盟而今求)
(盟惟恐齊之不與盟/故特書曰乞鄙之也)
夏狄伐晉(左氏傳晉里克敗狄于采桑前年事也平陽/北屈縣有采桑津八年夏狄伐晉報采桑之)
(役也衛狄浸強伐郉滅衛旣已得志今又伐晉其後滅/温侵  齊桓為盟主何置之度外令其肆行無所忌憚)
(也/)
秋七月禘于大廟用致夫人(禘王者之大祭非魯之所/得用于大廟大廟周公廟)
(也穀梁傳范氏注劉向曰夫人成風也致之于廟立以/為夫人穀梁傳用者不冝用也致者不冝致也言夫人)
(必以氏姓言夫人而不以氏姓非夫人也立妾之辭也/夫人者正嫡之稱謂非崇妾之嘉號以妾體君則上無)
(别欲尊其母實卑其父故曰赤正也孫氏曰嫁非廟見/不得與祭僖公欲尊其母因秋禘用夫人之禮致于大)
(廟使之與祭也妾母稱夫人僭/之大者故不言風氏以貶之)
冬十有二月丁未天王崩(恵王也也左氏傳王人來告/喪難故  是以緩杜氏曰實)
(以前年閏月崩以今年十二月丁未/告師氏曰不書葬魯不會葬故也)
九年(庚/午)春王三月丁丑宋公御說卒(左氏傳春/宋桓公卒)
夏公會宰周公齊侯宋(襄/)子衛(文/)侯鄭(文/)伯許(僖/)男曹
(共/)伯于葵丘(宰冢宰周公名孔王之三公周采地天子/三公不字宋子襄公也在喪稱子葵丘宋)
(地陳留外黄縣今開封雍丘縣葵此衣裳之會第十一/九合第九會也  左氏傳會于  丘尋盟且修好禮也)
(王使宰孔賜齊侯胙/故葵丘之會為甚盛)
秋七月乙酉伯姬卒(内女也公羊傳未適人何以卒許/嫁矣婦人許嫁字而笄之死則以)
(成人之喪治之/不以殤禮降也)
九月戊辰諸侯盟于葵丘(陸氏㣲旨曰盟稱諸侯前目/後凡之義且明周公之不與)
(盟禮也天子無疑諸侯之理孟子曰五霸桓公為盛葵/丘之會諸侯束牲載書而不㰱血初命曰誅不孝無易)
(樹子無以妾為妻再命曰尊賢育才以彰有德三命曰/敬老慈幼無忘賔旅四命曰士無世官官事無攝取士)
(必得無專殺大夫五命曰無曲防無遏糴無有封而不/告曰凡我同盟之人旣盟之後言歸于好  言齊桓以)
(正率人壹明天子之禁諸侯咸諭乎桓/之志春秋所未有故再書葵丘以美之)
甲戌晉侯佹諸卒(晉獻公也公甲戌左氏/作甲子佹  穀作詭)
冬晉里克殺其君之子奚齊(不書被弑是國人皆不欲/立而里克殺之也克固不)
(能無罪以經之書法視之不可以弑君之罪加之也故/穀梁氏曰其君之子云者國人不子也國人不子何也)
(不正其殺世子申生而立之也竊詳聖人之㣲旨/正所以明獻公之罪而為後世為人君者之鑒也)
十年(辛/未)春王正月公如齊(公始朝/齊也)
狄滅温温子奔衛(杜氏注狄盖中國之狄温子周司寇/蘓公之後國於温故曰温子  左氏)
(傳狄滅温蘇子無信也蘇子叛王即狄又不能狄狄伐/之王不救故滅蘇子奔衛  温畿内諸侯狄得而滅之)
(方伯不能救是縱狄肆行於中/夏矣温子出奔不名與譚弦同)
晉里克弑其君卓及其大夫荀息(卓公羊作卓子生里/克初告世子申  曰)
(子懼不孝無懼弗得立可謂正論及驪姬将弑世子難/里克謀於優施飲里克酒為烏鳥集枯之歌以感動里)
(克克聼其謀欲中立以自免稱疾不朝驪姬遂得成其/奪嫡之計及獻公卒克殺奚齊又殺卓子其志欲納重)
(耳納重耳此固克之有識以重耳之冝為君也然當申/生未死之前不能守正以諫乃苟容以自圖及庶孽旣)
(立克又不以先君之遺帝而遽殺之春秋正名書弑克/不得辭矣故為人臣不知春秋之義必䧟于簒弑之罪)
(也荀息傅二庶子雖云從昬然能不失信於先君故春/秋重其死節而不失其官此可見聖人與奪輕重之權)
(衡/矣)
夏齊侯許男伐北戎(北戎杜氏注山戎也北左傳隠九/年北戎侵鄭桓六年  戎伐齊莊)
(三十年齊人伐山戎北戎屢肆侵暴固當伐然方今狄/楚恣横伐國滅國相繼齊桓為盟主置而不圖乃逺伐)
(北戎何耶昔伐戎/稱人今乃稱爵)
晉殺其大夫里克(左傳齊隰朋帥師會秦師納恵公夏/周公忌父王子黨會齊隰朋帥師立)
(晉侯晉侯殺里克以說自解說不簒將殺里克使謂之/曰㣲子則不及此雖然子弑二君與一大夫為子君者)
(不亦難乎對曰不有廢也君何以興欲加之罪其無辭/乎臣聞命矣伏劒而死  里克殺奚齊弑卓子與一大)
(夫荀息春秋不以討賊之辭殺之又稱國以殺謂君不/以罪殺之罪累上也其事與專殺大夫同盖克之所為)
(弑志在立重耳也夷吾立懼其殺二君也又將及我遂/殺之春秋以其殺之不以罪稱國而不去其官書之所)
(以罪恵公也克固不能無罪使其心非公而行簒逆則/殺之也春秋不若是書也當如衛人殺州吁齊人殺無)
(知之類稱人以殺之謂一國/之人為可殺去族以殺之矣)
秋七月　冬大雨雪(雨于付反雨雹/公羊傳作)
十有一年(壬/申)春晉殺其大夫㔻鄭父(左氏傳㔻鄭之如/秦也言于秦伯曰)
(呂甥郤稱兾芮實為不從若重問以召之臣出晉君君/納重耳蔑不濟矣冬秦伯使泠至報問且召三子郤芮)
(曰幣重而言甘誘我也遂殺㔻鄭祁舉及七輿大夫榖/梁傳稱國以殺罪累上也蘇氏曰㔻鄭里克之黨也恵)
(公旣殺里克㔻鄭言于秦伯曰請出晉君而納重耳鄭/則有罪矣然鄭之謀由殺里克致之也故稱國以殺言)
(君亦/過也)
夏公及夫人姜氏會齊侯于陽榖(陽榖齊地公會齊侯/而以夫人與於其間)
(非禮也書之所以參/譏之也夫人聲姜也)
秋八月大雩(禮龍見而雩常祀不書書者以旱/也榖梁傳得雨曰雩不得雨曰旱)
冬楚人伐黄(齊桓伯業初盛江人黄人嘗慕義而來僖/二年與盟于貫三年會陽穀及齊伐楚則)
(為犄角之勢又從齊伐陳所恃齊大國十年盟好之久/今一旦黄為楚伐被兵城守三時齊桓坐視而不救見)
(桓之伯業/自此衰矣)
十有二年(癸/酉)春王三月庚午日有食之
夏楚人滅黄(榖梁傳貫之盟管仲曰江黄逺齊而近楚/楚為利之國也若伐而不能救則無以宗)
(諸侯矣桓公不聴遂與之盟管仲死楚伐江滅黄桓公/不能救故君子閔之胡氏曰國滅死于其位得正而斃)
(於禮為合書滅者見楚人之强罪諸夏之弱責方伯連/率之不修其職使小國賢君困于强暴不得其所公羊)
(子所謂亡國之善詞/上下之同力者也)
秋七月　冬十有二月陳侯杵臼卒
十有三年(甲/戌)春狄侵衛
夏四月葬陳宣公
公會齊侯宋公陳侯衛侯鄭伯許男曹伯于鹹(杜氏注/鹹衛地)
(東郡濮陽縣東南有鹹城也此兵車第二會也戍左氏/傳淮夷病杞故且謀王室  秋為戎難故諸侯  周齊)
(仲孫湫致之十一年傳楊拒泉臯伊雒之戎同伐京師/王子帶召之也十二年傳王以戎難故計王子帶王子)
(帶奔/齊)
秋九月大雩
冬公子友如齊(凡三見三/年涖盟)
十有四年(乙/亥)春諸侯城縁陵(縁陵杞邑遷左氏傳諸侯/城縁陵而  杞焉避淮夷)
(遷之都于緑陵公羊傳曷為不言桓公城之不與諸侯/專封也胡氏曰齊桓城三國而書詞不同城楚丘則没)
(諸侯而不書城縁陵則書諸侯而不序城郉則再序三/國之師何也郉以自遷為文故再列三師而城郉者美)
(其得救患分災之義無封國之嫌也淮夷病杞諸侯會/于鹹城縁陵而遷杞焉其事專矣故前目後凡直書諸)
(侯而不序也衛為狄滅東徙渡河野處漕/邑桓公城楚丘而不書諸侯正王法也)
夏六月季姬及鄫子遇于防使鄫子來朝(杜氏注鄫國/今琅邪鄫縣)
(鄫似綾切繫季姬魯女也書字未適人也若子叔姬是/也已嫁必  國明有所從如紀伯姬是也此上未見書)
(季姬歸于鄫而今遽書季姬及鄫子遇于防季姬鄫子/曾不待父母之命媒妁之言隂為期㑹一旦遇于防此)
(即野有蔓草邂逅相遇之意旣已遇矣季姬遂使鄫子/來朝使來請已為妻也朝不言使言使非正也以病鄫)
(子也此意出於季姬故書及書使以著其惡書遇以明/鄫子從季姬期而來非素不知也或以僖公鍾愛其)
(女使自擇配故得與鄫子遇于防而使之來請也其失/禮甚矣非所以謹男女之别也書之所以辠魯僖歟)
秋八月辛夘沙鹿崩(杜氏注沙鹿晉地山名平陽元城/縣有沙鹿土穀梁傳林屬於山為)
(鹿沙山名何氏注鹿山足也羊左氏傳沙鹿崩晉卜偃/曰期年将有大咎㡬亡國公  傳沙鹿河上之邑其言)
(崩襲邑也注襲者嘿陷入地中言崩者以在河上也河/岸有髙下如山有地矣故得言崩㐮陵許氏曰恒星不)
(見星隕如雨齊桓之祥也沙鹿崩晉文之祥也齊桓/將興而天文墮晉文欲作而地理決王道之革也)
狄侵鄭(狄自入衛伐郉滅温至是侵鄭肆行而無忌/憚莫有攘之者書此所以志桓之志衰矣)
冬蔡侯肸卒　(是年晉饒乞糴于秦/)
十有五年(丙/子)春王正月公如齊(十年嘗朝齊矣至是/五年再相朝禮也)
楚人伐徐(楚在江南都郢發兵伐徐徐在山東相去甚/逺又近齊略不畏憚方伯之援師深入徐境)
(其强暴可知矣必窺見桓之怠/逆料齊之救必不速故敢爾)
三月公會齊侯宋公陳侯衛侯鄭伯許男曹伯盟于牡
丘遂次于匡公孫敖帥師及諸侯之大夫救徐(牡丘齊/地與匡)
(近杜氏注匡衛地在陳留長垣縣西南公孫敖慶父之/子  左氏傳盟于牡丘尋葵丘之盟且救徐也孟穆伯)
(帥師及諸侯之師救徐諸侯次于匡以待之大此兵車/第三會也言次者譏諸侯之緩又不自徃遣  夫行故)
(卒不解也書此以見桓之德衰而/志怠也  是年齊管仲隰朋皆卒)
夏五月日有食之(不書朔與日/官失之也)
秋七月齊師曹師伐厲(左氏傳伐厲以救徐也杜氏注/厲楚與國義陽隨縣北有厲鄉)
八月螽(公羊/作􁉸)
九月公至自㑹(齊桓會諸侯魯未嘗書至惟此/書至暴師過三時之久危之也)
季姬歸于鄫(前年夏季姬及鄫子遇于防而今方歸于/鄫子以見淫奔而後成禮直書之而鄫子)
(季姬之罪自見而魯/僖之愧亦不可掩也)
己卯晦震夷伯之廟(左氏傳震夷伯之廟罪之也於是/展氏有隠慝焉夷伯魯大夫也夷)
(諡伯字展氏之祖父大夫旣卒書字震者雷電擊之程/氏遺書曰大抵春秋所書皆天人響應有致之之道如)
(石隕于宋而言隕石如夷伯之廟震而言震夷伯之廟/此天應之也但人以淺狭之見以為無應其實皆應之)
(然漢儒推災異皆牽合不/足信儒者見此因盡廢之)
冬宋人伐曹(荘十四年北杏之會齊會陳曹伐宋今宋/伐曹左氏謂修舊怨也後宋與曹旣已屢)
(盟今宋無故而忽伐曹/宋可罪也所以人之)
楚人敗徐于婁林(婁林杜氏注下邳僮縣東南有婁亭/今泗州臨淮縣  救徐之師皆諸侯)
(之大夫不用其情伐厲欲攻其所必救以解徐難俱無/所濟楚深入吾境以諸侯之師救徐而楚反敗之何示)
(弱也書之所/以媿齊也)
十有一月壬戌晉侯及秦伯戰于韓獲晉侯(九年秦齊/㑹師納晉)
(侯晉侯許賂中大夫旣而皆背之賂秦伯河外列城五/旣而不與晉饑秦輸之粟秦饑晉閉之糴故秦伯伐晉)
(經不書伐專罪晉侯之背施幸災貪愛怒鄰而恕秦伯/也秦直故勇晉曲故老晉侯師敗身執而大辱國也君)
(獲不言師敗績君重於師也秦舍晉/君于外已而歸諸晉故不言以歸也)
十有六年(丁/丑)春王正月戊申朔隕石于宋五是月六鷁
退飛過宋都(左氏傳隕石于宋五隕星也六鷁退飛過/宋都風也程子曰隕石于宋自空凝結而)
(隕六鷁退飛倒逆飛也必有氣驅之也常書是月者隕/石之月所以别非戊申之日爾鷁飛無  不可定以日)
(故言是月宋人以為災告於諸侯故魯史書之聖人因/災異以明天人感應之理而著之於經為後世戒星陽)
(之象見于上而動忽隕而為石石隂之類墜于下而静/是陽化為隂動極而静精氣返為頑礦其齊桓伯業衰)
(微將終之兆也獨見於宋者齊桓終而宋始伯也然宋/無其徳故天見災異之象于其地以警悟之也而宋不)
(知警鷁水鳥遇風退飛欲進反退倒逆而飛其宋㐮欲/伯反為楚辱之兆也明年齊桓卒而宋伯至五年有孟)
(之執六年宋為楚所敗不數月被創而/卒亦如五石六鷁之數天之示人顯矣)
三月壬申公子季友卒(友名也季字也大夫卒稱名今/書字盖僖公以公子友援立之)
(功生而賜氏俾世其卿非禮也初曰季子來歸季氏自/此興矣今曰季友卒季氏自此盛矣季氏盛而魯衰矣)
(書以譏之者/豫為之戒也)
夏四月丙申鄫季姬卒(春秋内女適/諸侯者書卒)
秋七月甲子公孫茲卒(兹叔牙/子也)
冬十有二月公會齊侯宋公陳侯衛侯鄭伯許男邢侯
曹伯于淮(左氏傳謀鄫且東略也鄫為淮夷所病故淮/杜氏注臨淮郡左右臨淮郡今泗州  城鄫)
(役人病有夜登丘而呼曰齊有亂/不果城而還此兵車第四會也)
十有七年(戊/寅)春齊人徐人伐英氏(左氏傳以報婁林之/役也英楚與國齊為)
(徐興師不伐楚而伐英畏/强凌弱也其伯業之衰乎)
夏滅項　秋夫人姜氏會齊侯于卞(杜氏注項國汝隂/項縣卞魯國卞縣)
(今襲慶府泗水縣經左氏傳師滅項杜氏曰師魯師公/在會别遣師滅項  不言師諱之  淮之會公有諸侯)
(之事未歸而取項齊人以為討而止公内諱執皆言止/秋聲姜以公故會齊侯于卞聲姜僖公夫人齊女以夫)
(人而會齊侯雖曰齊之女非正也齊侯會之亦不可公/又不當使之往參譏之齊以魯擅滅項而止僖公不冝)
(逺會婦人于魯地此管仲/旣亡桓公志荒之政也)
九月公至自會(杜氏曰公旣見執于/齊猶以會至者諱之)
冬十有二月乙亥齊侯小白卒(左氏傳齊侯之夫人三/王姬徐嬴蔡姬皆無子)
(齊侯内嬖如夫人者六人長衛姬生武孟公子無虧少/衛姬生惠公元鄭姬生孝公昭葛嬴生昭公潘密姬生)
(懿公商人宋華子生公子雍公與管仲屬孝公於宋襄/公以為太子雍巫有寵公許之立武孟管仲卒五公子)
(皆求立冬十月乙亥齊桓公卒易牙入與寺人貂因内/寵以殺羣吏而立公子無虧孝公奔宋十二月乙亥赴)
(辛巳殯六十七日乃殯東萊呂氏曰桓公雖能用管仲/攘夷狄霸諸侯有一匡天下之功然仲本無正心誠意)
(格君之學徒急于一時之功利卒致五子之亂其所以/有始無終者家法不正也管仲且有三歸之失豈能正)
(其君/哉)
十有八年(己/卯)春王正月宋公曹伯衛人邾人伐齊(左氏/傳宋)
(㐮公以諸侯伐齊欲納孝公三月齊人殺無虧以說宋/案左傳齊侯嘗與管仲以公子昭即孝公托孤於宋公)
(則是生前已定昭為世子矣桓公因嬖寺貂易牙以樹/禍本衛姬謀立其子無虧結二嬖及桓卒遂至羣公子)
(争立齊亂初桓公與管仲豈不欲豫立長子無虧意必庸/謬故思其次以公子昭托之於宋宋受其托後公子昭)
(奔宋故宋合諸侯兵伐齊以納昭齊方立無虧三月齊/人殺之見無虧不能君也宋公受齊之托立昭不以其)
(私故穀梁謂/非伐喪也)
夏師救齊(魯誠欲恤鄰曷不諭齊以定孝公又從而以/師是助作亂之羣子抗宋也經不書公救齊)
(而但曰師救齊下又書狄救齊所以愧/魯之所為與狄等也言救非所救也)
五月戊寅宋師及齊師戰于甗齊師敗績(甗齊地人左/氏傳齊  將)
(立孝公不勝四公子之徒遂與宋人戰無虧已死/故曰四公子夏五月宋敗齊師于甗立孝公而還)
狄救齊(狄何以利動來救齊者安知非四公子/之徒徃求之也春秋據其實事書之也)
秋八月丁亥葬齊桓公(桓公卒五公子爭立以故宮中/空莫敢棺公尸在牀上六十七)
(日尸蟲出于户十二月乙亥無虧立乃棺赴/辛巳夜斂九月而𦵏亂故八月無丁亥日誤)
冬郉人狄人伐衛(郉昔為狄所伐遷夷儀而幾亡賴齊/桓救而城之以復其國今何忘怨會)
(狄同伐衛故春秋亦書人以賤之也狄稱人何亦以累/漸而至于彊爾與楚稱人同郉則賤焉狄則人之進之)
(也郉亦何知不過齊桓嘗有城郉之恩欲報之故與狄/同伐衛所以救齊也郉小國不知所以自守而擅興兵)
(以伐人之國故/終為衛所滅爾)
十有九年(庚/辰)春王三月宋人執滕子嬰齊(滕介宋齊之/間自與幽之)
(會已三十七年矣中間衣裳兵車之會未嘗一至宋㐮/繼起又不能事大國其見執冝矣春秋書名所以罪之)
(也宋非有徳義服人肆已之強一會而虐二君非伯討/也執雖以罪不歸于京師惡其專也故春秋書人以貶)
(之/)
夏六月宋公(公羊/作人)曹人邾人盟于曹南(此宋襄盟之始/也二國不親至)
(使其大夫來曹猶不服盟不國地而于曹之南所以/及秋而見圍宋襄始盟而曹已異趣無以服人心矣)
鄫子㑹盟于邾(鄫子不及曹南之盟諸侯旣罷/而會之于邾故書曰會盟于邾)
己酉邾人執鄫子用之(鄫子雖來後猶愈於不來也邾/子何肆其暴虐以說宋乃執而)
(用之次睢之社睢水之次有妖神東夷皆社祠之盖殺/人而用祭左氏傳以宋公使邾子劉氏以為不然曰鄫)
(子為季姬所使而朝魯春秋猶書使鄫子来朝豈宋公/使之用鄫子于社而經不書乎愚案邾子於宣十八年)
(戕鄫子于鄫其惡鄫若此之酷宋公于戰尚不肯禽二/毛安肯用鄫以祭此盖邾附勢為之故聖筆直書其罪)
(以貶/之也)
秋宋人圍曹(左氏傳討不服也子魚司馬子魚公子目/夷也言于宋公曰文王聞崇徳亂而伐之)
(軍三旬而不降退修教而復伐之因壘而降詩曰刑于/寡妻至于兄弟以御于家邦今君徳無乃猶有所闕而)
(以伐人若之何盍姑内省德乎無闕而後動近宋圗霸/業欲服諸侯先自近始方與曹盟未㡬即叛  宋莫如)
(曹滕宋公一出執滕不足以示威盟曹不足以示信不/思子魚省德之論徒欲速合諸侯而無逺略冝其無成)
(功而遽/敗也)
衛人伐郉(左氏傳衛人伐郉以報菟圃之/役  郉不自量其召兵冝也)
冬會陳人蔡人楚人鄭人盟于齊(公羊會上有公字好/左傳陳穆公請修)
(於諸侯以無忘齊桓之德冬盟于齊修桓公之好也杜/氏注地于齊齊亦與盟  楚欲抗衡於中國久矣齊桓)
(能制其强故不得與中國之會盟及桓志少衰滅黄敗/徐駸駸猾夏然猶有所懼也桓公殁而宋㐮繼伯不能)
(服諸侯故楚假不忘桓德之說求參與中國之盟會而/行其志陳蔡及鄭近楚素所服者故先受其謀齊孝公)
(不能繼志魯僖忘周公荆舒是懲之訓遂與之盟明年/鹿上之盟及孟之會因執宋公以伐宋故春秋諱魯而)
(人諸侯以謹楚/人與盟之始也)
梁亡(梁嬴姓國伯爵虞伯翳之後梁地今屬同州韓城/縣  左氏傳梁亡不書其主自取之也初梁伯好)
(土功亟城而弗䖏民罷而不堪則曰某宼將至乃溝公/宮溝塹曰秦將襲我民懼而潰秦遂取梁公羊傳此未)
(有伐者其言梁亡何自亾也其自亡柰/何魚爛而亡也何氏曰魚爛自内發)
二十年(辛/巳)春新作南門(杜氏注魯城南門也本名稷門/僖公更髙大之今猶不與諸門)
(同改名髙門也言新者盖舊有而更新為之也作者創/造而非因仍  榖梁謂有加其度也春秋凡有興作苟)
(非所當為則必書聖人重民力故也南門如不可不作/則與泮宫閟宫同不書矣盖興學校以教民復閟宫以)
(事祖考有國者之先務固不必書也今書新作南門正/閔子所謂仍舊貫如之何何必改作者故特書以示譏)
(也/)
夏郜子來朝(郜姬姓國後漢志濟隂城北有郜城公羊/傳郜子者何失地之君也何以不名兄弟)
(辭也郜魯之同姓故不忍言其絶秋隠十年鄭伐宋取/郜歸于魯以此知郜為宋有在春  前至桓二年宋以)
(郜鼎賂魯盖宋取郜時所得者及此又九十餘年矣而/子忽来朝魯公羊所謂失地之君盖非昔之郜君郜君)
(之子孫也以同姓故來親/書之者亦喜内見歸也)
五月乙巳西宫災(杜氏注西宫公别宫也天火曰災公/羊傳西宫者何小寢也小寢曷為謂)
(之西宮有西宮則有東宮矣魯子曰以有西宮/亦知諸侯之有三宮也西宮災何以書記災也)
鄭人入滑(左氏傳滑人叛鄭而服於衛夏鄭公子士鄭/文公子洩堵寇鄭大夫帥師入滑  滑秦之)
(邉邑隣於鄭鄭從楚以楚可恃故陵/其邉邑而入之春秋書人以罪之也)
秋齊人狄人盟于邢(左氏傳齊狄盟于邢為邢謀衛難/也於是衛方病邢  衛報邢之師)
(未巳齊不能會諸侯相與圗之乃與狄盟豈先志也狄/能從齊恤患救災故人而進之齊亦人之與狄同貶之)
(也/)
冬楚人伐隨(左氏傳桓六年楚侵隨楚與成焉隨季梁/諫隨侯修政楚不敢伐八年楚伐隨敗隨)
(隨及楚平今隨不自量欲復漢東與諸/侯叛楚楚方彊是召其伐而自屈也)
二十有一年(壬/午)春狄侵衛(杜氏曰為邢故衛楚狄數出/民受其害狄侵  故但書狄)
(削而不/人之也)
宋人齊人楚人盟于鹿上(杜氏注鹿上宋地汝隂有原/鹿縣宋主盟故在齊楚上)
(時宋㐮欲伯而無伯略而乃與楚盟中外雜處豈所謂/伯春秋所以列序而人之以著宋襄志大而識淺自取)
(敗辱/也)
夏大旱(杜氏注雩不獲雨故書旱/自夏及秋五稼皆不收)
秋宋公楚子陳侯蔡侯鄭伯許男曹伯會于盂執宋公
以伐宋(杜氏注盂宋地楚始與中國行會禮故稱爵乎/左氏傳諸侯會宋公于盂子魚曰禍其在此)
(君欲已甚其何以堪之公羊傳執宋公以伐宋孰執之/楚子執之曷為不言楚子執之不與夷狄之執中國也)
(宋公與楚子期以乗車之㑹公子目夷諫曰楚夷國强/而無義請君以兵車之會徃宋公曰不可吾與之約以)
(乗車之會自我為之自我墮之曰不可楚人果伏兵車/執宋公以伐宋  宋襄知不能識楚之詐其徃會也不)
(納目夷之諫愚而自用輕以其身䧟於豺虎以取執辱/諸侯見楚執會主而無一人伸義以正曲直之分故春)
(秋以諸侯同執/為文以譏之也)
冬公伐邾(杜氏注為邾滅須句音劬/故須句在東平須昌縣)
楚人使冝申來獻捷(楚以詐執宋公伐宋宋服故來獻/捷盂之㑹魯雖不與楚假此夸大)
(以威魯也上書執宋公此書楚獻捷以明楚之執矣魯/拒其使而不受請於天王討之可也僖公畏其強安能)
(為是舉也春秋不書曰宋/捷為宋諱不與夷之詐也)
十有二月癸丑公㑹諸侯盟于薄釋宋公(薄史記作亳/漢山陽薄縣)
(湯所都也古字通用伯宋與楚初無怨隙楚因會以詐/執之伐宋其志盖欲  也楚之計以宋大國猶為我執)
(之諸侯不待盟而自服矣諸侯若能使宋人征繕而修/文告之辭明宋之直正楚之罪則楚義愧情屈而歸宋)
(公矣今魯僖不知伸中國之正理反與五國為㑹求盟/于楚以請宋公而後得釋正墮楚人之計中春秋不書)
(會楚子而曰會諸侯不與楚專釋也亦不與楚主是盟/也然其執其釋權皆出於夷已傎甚矣聖人全中國之)
(體故諱之蓋以為中國之大恥而罪魯/與諸侯反為楚所制視中國為無人矣)
二十有二年(癸/未)春公伐邾取須句(音劬顓左氏傳任宿/須句  㬰風姓也實)
(司大皥與有濟之祀大皥伏羲也四國伏羲之後故主/其祀任今任城縣也顓臾在太山南武陽縣東北湏句)
(在東平須昌縣西北四國封近濟故世祀之以服事諸/夏邾人滅須句須句子來奔因成風也須句成風家成)
(風為之言於公曰崇明祀保小寡周禮也蠻夷猾夏周/禍也邾雖曹姓廹近戎狄雜用其禮若封須句是崇皥)
(濟而修祀紓禍也春伐邾取須句反其君焉不公伐邾/復須句之國春秋何不善之仍書取焉何也  請王命)
(擅取人國而返其君以亂易/亂何異於他日之伐取也)
夏宋公衞侯許男滕子伐鄭(左氏傳三月鄭伯如楚夏/宋公伐鄭子魚曰所謂禍)
(在此矣以宋襄近為楚執辱得釋而歸當悔過自艾修/德布政  自强國歸甫三月遽興伐鄭之師鄭已服楚)
(楚必救之是/自召其伐也)
秋八月丁未及邾人戰于升陘(陘音郉杜氏注升陘魯/地  左氏傳邾人以湏)
(句故出師公卑邾不設備而禦之臧文仲曰國無小不/可易也無備雖衆不可恃也君無謂邾小蠭蠆有毒而)
(況國乎弗聼八月公及邾師戰于升陘我師敗績邾人/獲公胄縣諸魚門邾城門記檀弓云邾婁復之以矢盖)
(自戰升陘始也謂邾雖勝死傷亦甚無衣可以招䰟以/矢招之也經書及公戰也不言公不書敗為内諱也)
(魯不務德好戰以陵小國不敢諫以致敗幾殞其身邾/亦不自量而與大國角力所喪多矣豈保國之道乎)
冬十有一月己巳朔宋公及楚人戰于泓宋師敗績(左/氏)
(傳楚人伐宋以救鄭宋公將戰大司馬固諫曰天之棄/商乆矣君將興之不可赦也已言不如穀楚勿與戰弗)
(聴戰于泓宋人旣成列楚人未旣濟未盡渡泓水司馬/曰彼衆我寡及其未旣濟請擊之公曰不可旣濟而未)
(成列又以告公曰未可旣陳而後擊之宋師敗績公傷/股門官殱焉門官守門者師行在君左右國人皆咎公)
(公曰君子不重傷不禽二毛古之為軍也不以阻隘也/寡人雖亡國之餘宋商紂後不鼔不成列子魚曰君未)
(知戰勍敵之人隘而不列天賛我也阻而鼔之不亦可/乎猶有懼焉且今之勍者皆吾敵也雖及胡耇獲則取)
(之何有於二毛明耻敎戰求殺敵也傷未及死如何勿/重若愛重傷則如勿傷愛其二毛則如服焉意林曰宋)
(襄公不阨人於險不鼔不成列此天下之所謂仁義而/春秋惡之以其好戰而不務本飾小名而妨大德此無)
(異盜跖以分均為仁後出為義也君子不然正其義不/謀其利修其道不急其功子夏為莒父宰問政於孔子)
(孔子曰無欲速無見小利所謂欲速者遺本也所謂小/利者計末也師氏曰宋㐮非王者之德而慕王者之兵)
(無霸者之術而貪霸者之業志大謀淺妄意要功以自/取敗觀其敗齊師執滕子圍曹伐鄭連年暴師毒民以)
(逞其欲其於仁義盖亦逺矣及戰于泓方以不禽二毛/不以阻隘為辭則區區之意不足以濟事適足以自敗)
(矣宋楚以强暴干王畧故泓之戰雖曲王不能伐而使/在  辭無所與宋公稱及極貶之也)
二十有三年(甲/申)春齊侯伐宋圍緡(緡宋邑漢志山陽郡東/緡縣今濟州金鄉縣)
(十九年諸侯盟于齊以無忘桓公之德宋志於霸獨不/會召齊人共盟鹿上故今討之  十八年齊亂孝公奔)
(宋宋㐮公受托孤之命率諸侯納孝公甫五年宋為楚/敗孝公遽忘納己之德視之不救而又乗機加之以兵)
(故伐圍並書/以誅其惡也)
夏五月庚寅宋公兹父卒(左氏傳傷於泓故也㐮魯僖/忘盟薄之信不會宋  葬有)
(志於附楚也臣宋㐮/公卒成公羊  立)
秋楚人伐陳(左氏傳楚成得臣帥師伐陳討其貳於宋/也成得臣子玉遂取焦夷城頓而還焦今)
(譙縣也夷一名城父今譙鄂城父縣/二地皆陳邑頓國今汝隂南頓縣)
冬十有一月杞子卒(左氏傳杞成公卒書曰子杞夷也/杜氏注杞入春秋稱侯莊二十七)
(年絀稱伯至此/年卒乃貶稱子)
二十有四年(乙/酉)春王正月
夏狄伐鄭(二十年鄭人入滑滑人聽命後即衞鄭又伐/之王使伯服游孫伯如鄭請滑鄭怨王與衛)
(滑也不聼執王使王怒將以狄伐鄭富辰諌弗聼使頹/叔桃子出狄師夏狄伐鄭取櫟㐮陵許氏曰鄭執王使)
(無王也王不能伐而使狄伐之天下何恃不亂近世如/唐晉資外兵之力以定其國盖不講於春秋戒襄王之)
(所以/出也)
秋七月　冬天王出居于鄭(王徳狄將立其女隗氏為/后富辰諫曰狄固貪惏王)
(又啓之女德無極婦怨無終狄必為患王弗聼同母弟/王子帶又通於隗氏王廢隗氏頹叔桃子恐狄怨遂奉)
(叔帶以狄師攻王王適鄭䖏于汜音泛帶以隗氏居温/明年晉侯以王命次于陽樊右師圍温左師逆王王入)
(于王城取大叔帶于温殺之于隰城晉侯朝王榖梁傳/天子無出出失天下也王者無外言出則有外之辭居)
(居其所雖失天下莫敢有也雖實出奔而王者無外王/之所居則成王畿鄭不敢有之以為國常山劉氏曰春)
(秋之時王者政令僅行於境内才出畿内即非王有故/曰出聖人撥亂反正則曰普天之下莫非王土故曰居)
(出自周無出特書曰/  者言其自取之也)
晉侯夷吾卒(晉恵公以二十三年九月卒其子圉懷公/嗣立今年正月秦伯納文公重耳二月入)
(于曲沃使殺懷公于髙梁不書皆不告也杜氏以為文/公定位而後告恵公喪春秋據諸侯䇿書赴告而作經)
(也/)
二十有五年(丙/戌)春王正月丙午衞侯燬滅邢(左氏傳衛/人將伐邢)
(禮至曰不得其守國不可得也我請昆弟仕焉乃徃得/仕二十五年衛人伐邢二禮從國子廵城掖以赴外殺)
(之正月丙午衞侯燬滅邢穀梁傳燬之名何也不正其/伐本而滅同姓也常山劉氏曰春秋滅國多矣惟衞燬)
(滅邢而生名之者滅同姓也禮諸侯不生名失地滅同/姓名以絶先祖之裔蔑骨肉之恩故生以匹夫稱之示)
(王法不容誅也邢周公之𦙍也衛同所自出以小忿釁/而絶滅之又使其臣為詐詭傾覆之計故名之同於楚)
(子虔之/誘殺也)
夏四月癸酉衞侯燬卒
宋蕩伯姬來逆婦(伯姬魯女為宋大夫蕩氏婦也自為/其子来逆婦姑自來逆婦非禮也何)
(以書公自主之也諸侯嫁女於大夫主大夫以與之公/自主之亦非禮也伯姬之嫁不書盖内女雖親體不敵)
(則不書於䇿所以尊君也今君失其禮以愛易典主大/夫之昬是自卑朝廷而慢宗廟非安上治民之節也)
宋殺其大夫(稱國以殺不以其罪也與莊公/二十六年曹殺其大夫義同)
秋楚人圍陳納頓子于頓(頓子廹於陳而出奔故楚圍/陳以納之是中國諸侯不能)
(恤小/國也)
葬衞文公
冬十有二月癸亥公會衞子莒慶盟于洮(衛稱子在喪/洮魯地莒小)
(國無大夫以公與會故進之時有衞子則無敵公之嫌/慶不氏未命也  左氏傳衛人平莒于我十二月盟于)
(洮修衛文公之好且及莒平也莒以元年酈之役衛文/公將平之未及而卒成公追成父志降名以行事故曰)
(修文公/之好)
二十有六年(丁/亥)春王正月己未公㑹莒子衞寗速盟于
向(杜氏注向莒地以左氏傳公會莒兹㔻公兹㔻時君/之號莒夷無諡  號為稱甯莊子衛大夫也盟于向)
(尋洮之盟也重洮之盟甫及一月餘以非/莒子親至故  盟焉所以致齊之討也)
齊人侵我西鄙公追齊師至酅弗及(酅音畦齊地濟北/榖城縣西有地名)
(酅下追左氏傳討是二盟也蘇氏曰侵/曰人  曰師不可言公追齊人故也)
夏齊人伐我北鄙(齊孝公春方侵魯西鄙夏/又侵魯北鄙故貶而人之)
衞人伐齊(魯與衛盟于洮復盟于向齊/以二盟伐魯故衞為魯伐齊)
公子遂如楚乞師(左氏傳東門㐮仲臧文仲如楚乞師/臧孫見子玉而道之伐齊宋以其不)
(臣也言其不臣事周室可以此置責而伐之公羊傳乞/者何卑辭也  齊再伐魯懼不能支故公子遂如楚乞)
(師書者惡魯不能内修戎備而外乞師于逺以極罪為/國者之無謀也使其能用展禽其政必有可觀者矣)
秋楚人滅夔以夔子歸(杜氏注夔楚同姓今建平秭歸/縣  左氏傳夔子不祀祝融與)
(鬻熊祝融高辛氏之火正楚之遠禮也鬻熊祝融之十/二世孫楚人讓之對曰我先君熊摯有疾鬼神弗赦而)
(自竄于夔熊摯楚嫡子有疾不得嗣位故别封為夔子/吾是以失楚又何祀焉秋楚成得臣鬭冝申帥師滅夔)
(以夔子歸熊楚祖鬻熊夔祖熊摯諸侯之祀不過其祖/則祝融鬻  是夔之不得祀者也楚反以是滅之夔國)
(滅虜服當名春秋以非其/罪也故存其爵而不名)
冬楚人伐宋圍緡(左氏傳宋以其善於晉侯也重耳之/出宋襄公贈馬二十乘叛楚即晉冬)
(楚令尹子玉司馬子西帥師伐宋圍緡公羊氏謂刺道/用師也時以師與魯又中道用之以伐宋故伐圍兼書)
(以責/楚也)
公以楚師伐齊取榖(左氏傳公以楚師伐齊取榖凡師/能左右之曰以左右謂進退在已)
(寘桓公子雍於榖易牙奉之以為魯援雍本與孝公争/立故使居穀以偪齊楚申公叔侯戍之為二十八年楚)
(子使中叔去穀張本齊同盟也楚踈逖也魯假踈逖之/兵力以伐同盟而又取其邑春秋以實事書之而罪自)
(見也公羊謂患之起必自此始魯不能修戎備徒乞踈/逖之兵以犯强齊會齊侯昭卒晉文行伯幸而免爾)
公至自伐齊
二十有七年(戊/子)春杞子來朝(左氏傳杞桓公来朝用夷/禮故曰子公卑杞杞不共)
(也余氏曰杞子来朝即位始来也書子以其棄周禮故/也卒也則書子卒之来也則書子至之春秋之謹嚴若)
(此/)
夏六月庚寅齊侯昭卒(左氏傳有齊怨/不廢喪紀禮也)
秋八月乙未葬齊孝公(二月餘/𦵏速)
乙巳公子遂帥師入杞(左氏傳入杞責無禮也師今春/杞子方來朝至秋遽帥  入之)
(杞之朝其儀禮縱有不共何故輒加之罪興兵/以入其國亦虐甚矣故春秋書入以著魯之惡)
冬楚人陳侯蔡侯鄭伯許男圍宋(左氏傳楚子及諸侯/圍宋宋公孫固如晉)
(告急先軫曰報施救患取威定霸於是乎在矣狐偃曰/楚始得曹而新㛰於衛若伐曹衞楚必救之則齊宋免)
(矣於是乎蒐于被廬被廬晉地作三軍謀元帥趙衰曰/郤穀可亟聞其言矣說禮樂而敦詩書乃使郤穀將中)
(軍程氏傳楚稱人貶之為其合諸侯以圍宋也榖梁傳/楚人者楚子也其曰人何也人楚子所以人諸侯也其)
(人諸侯何也不正其信夷狄而伐中國也微旨曰四國/仲夷狄之威屈中國之義其惡大矣若書楚子則四國)
(之惡不著故書曰楚人則/從夷狄之罪昭然可見也)
十有二月甲戌公會諸侯盟于宋(杜氏注諸侯伐宋公/與楚有好而徃會之)
(非後期宋方見圍無嫌於與盟故直以宋地胡氏傳春/秋於宋之圍人楚子以貶諸侯而公會之公之罪亦著)
(矣/)
二十有八年(己/丑)春晉侯侵曹晉侯伐衞(杜氏曰再舉晉/侯者曹衛兩來)
(告急左氏傳二十七年冬楚子及諸侯圍宋宋公孫固/告  先軫曰報施救患取威定伯於是乎在矣狐偃曰)
(楚始得曹而新㛰於衞若伐曹衛楚必救之則齊宋免/矣先軫晉下軍之佐原軫也前年楚使申叔戍殺以偪)
(齊二十八年春晉侯將伐曹假道于衞衛人弗許還自/南河濟侵曹伐衛取五鹿衛地晉侯齊侯盟于斂盂衛)
(侯請盟晉人弗許初晉侯之出亡也曹衞皆不禮焉宋/㐮贈馬二十乗晉侯歸而立其志欲霸至是宋為楚圍)
(適乗此機遂伐曹衞以解宋難㤙怨並行晉文之志得/矣然其規模狹隘非霸者之大舉時陳蔡鄭許魯皆從)
(楚伐宋豈不可先伐乎聖筆雖以/侵伐而亦書爵蓋善其救患也)
公子買戍衞不卒戍刺之(左氏傳公子買戍衞公懼於/晉殺子叢以說焉謂楚人不)
(卒戍也杜氏注公子買魯大夫子叢也内殺大夫皆書/刺用周禮三刺之法周禮司刺掌三刺之法一曰訊羣)
(臣二口訊羣吏三曰訊萬民注刺殺也於魯附楚畏晉/故殺大夫以說强國戍衞本楚命詭言  楚不卒戍而)
(殺之又以解於楚内殺大夫謂之刺不欲斥言殺以避/惡名之辭也聖筆特書其實事以見殺無罪也其貶之)
(也至/矣)
楚人救衞(左氏傳晉侯齊侯盟于斂盂衞侯請盟晉人/弗許楚人救衛不克  晉於衛有宿怨方怒)
(衞不假道又以其與楚新㛰亦恐其非誠服于晉/故請盟不許楚人救之欲其分兵力以解宋難也)
三月丙午晉侯入曹執曹伯畀宋人(左氏傳晉侯入曹/數之以不用僖負)
(覊而乗軒者三百人也且曰獻狀令無入僖負覊之宫/而免其族報施也執曹伯分曹衛之田以畀宋人杜氏)
(曰畀與也執諸侯當以歸京師晉欲怒楚使戰故以與/宋所謂譎而不正蘇氏曰晉侯以不禮故私討于曹旣)
(執曹伯又以與宋人皆非義也書晉侯為入曹也旣言/晉侯入曹不可復言晉人執曹伯非以伯討許之也呂)
(氏曰此一年記晉事最詳皆聖人所致意者觀晉文公/舉動如此其有意於為善乎  侵伐皆稱人貶之也晉)
(侵曹伐衛乃伐楚與國以緩宋難也再稱晉侯不沒其/爵善其救宋也其有意於攘夷狄尊中國以繼齊桓之)
(業乎至入曹仍以爵稱宋則/貶而人之不可匹敵於晉也)
夏四月己巳晉侯齊侯宋師秦師及楚人戰于城濮楚
師敗績(晉文嘗受宋楚之施是時宋為楚圍晉於是不/攻楚而攻楚之與國知楚之必救以解宋之圍)
(晉方圗霸坐視楚暴則霸權歸楚矣然必待楚之先動/而應之則天下不謂我背恵食言其謀可謂譎矣楚子)
(倦兵欲退師其剛躁而欲戰者子玉也先軫謀隂擕其/黨拘其使以激怒之晉兵至于退舍其譎尤甚旣以報)
(德又以驕敵盖先以逆料子玉之必不退也春秋以楚/雖請戰而書及乃在晉侯由先軫激之是以書晉此誅)
(必原情之義也昔齊桓伐楚致屈完召陵楚未大創故/滅弦誘鄭終桓公之霸不能制楚患晉文公以楚不大)
(創則不知畏故欲戰而勝楚以定霸業盖自齊桓沒楚/與宋爭霸會于盂戰于泓執其君圍其城數以窘宋宋)
(無霸略楚故侮之連年楚横行侵暴逾甚良由中夏之/無人故得以自恣及晉文奮起其規模素定善審去就)
(侵曹伐衛兵威已震及城濮之役一戰遂霸自是楚人/束手斂衽不犯中國者十五年晉文繼桓之業不旋踵)
(而興可謂盛矣齊桓死于僖之十七年不踰年而楚與/中國之盟晉文死於僖之三十二年直至文公九年楚)
(方敢伐鄭其畏晉若此故晉之子孫終/春秋之世相繼而霸也楚書人狄之也)
楚殺其大夫得臣(楚子使得臣子玉也去宋曰無從晉/師得臣請戰旣敗王使謂之曰大夫)
(若入其若申息之老何申息二邑子弟皆從子玉而死/言何以見其父老至連榖而死王無赦故自殺  得臣)
(自伐陳楚子立為令尹授以兵柄無非縱之以猾夏之/事今楚子旣知晉之不可敵不能使子玉勿敵而乃少)
(與之師是棄其將而又棄其師也及其一敗而/遂殺之故稱國以殺而不去其官罪累上也)
衞侯出奔楚(左氏傳衛侯欲與楚國人不欲故出其君/以說于晉衞侯出居于襄牛聞楚師敗懼)
(出奔楚遂適陳使元咺奉叔武以受盟文春秋於諸侯/出奔則名之衞侯不名責晉文也必晉  廹脅之也衛)
(侯聞晉師勝故懼而奔楚文公逐衛侯而立叔武使其/兄弟相疑君臣交訟故曰衛之禍文公為之也皆原於)
(文公鑿智自私/而心不廣也)
五月癸丑公會晉侯齊侯宋公蔡侯鄭伯衞子莒子盟
于踐土(左氏傳晉師還至衡雍鄭地今滎陽卷縣作王/宮于踐土五月丁未獻楚俘于王駟介百乗徒)
(兵千鄭伯傅王用平禮也己酉王享醴命晉侯宥王命/尹氏及王子虎内史叔興父䇿命晉侯為侯伯賜之大)
(輅之服戎輅之服彤弓一彤矢百玈弓矢千諸侯賜弓/矢然後専征伐秬鬯一卣虎賁三百人曰王謂叔父敬)
(服王命以綏四國糾逖王慝晉侯三辭從命曰重耳敢/再拜稽首奉揚天子之丕顯休命受䇿以出出入三覲)
(杜氏注衞侯出奔其弟叔武攝位受盟從未成君之禮/故稱子而序鄭伯之下  三傳皆謂晉侯師還致天王)
(屈尊下勞故經沒而不書非也天王避狄之難出居于/鄭亦旣五年諸侯未嘗救天王未嘗歸也晉文因破楚)
(之威還過鄭地先會諸侯以朝天王然後導王北出諸/侯前驅大駕徐渡不煩一矢而温地之狄望風遁逃矣)
(於是諸侯解甲而講朝㑹之禮天王耀兵而行蒐狩之/事向之諸侯復從王而南王入京師諸侯又南圍許晉)
(侯經略中外自今年之春自北而南夏自南而北冬復/自北而南明年春復自南而北始歸于晉一年之中四)
(過成周三傳但以為/召君以就其地誤矣)
陳侯如會(杜氏注陳侯本與楚楚敗懼而屬晉来不及/盟故曰如會公羊傳如會後㑹也  陳侯蓋)
(迷而復者言如/㑹非晉强之也)
公朝于王所(杜氏注王在踐土非京師故曰王所即王/所在爾時晉率諸侯朝王于踐土公亦朝)
(故書/于史)
六月衞侯鄭自楚復歸于衞(衞侯畏晉奔楚今自楚歸/于衛衞侯出而不名復歸)
(而名之其出也憫其為晉所廹其歸/也罪其藉楚之力而又擅殺叔武也)
衞元咺出奔晉(案傳初晉逐衛侯立叔武叔武辭立而/它人立恐衛侯之不得反也於是立衛)
(侯得反而疑其弟則曰叔武簒我元咺争之曰叔武無/罪衞侯終殺叔武其罪大矣元咺出奔晉愬其君也衛)
(侯歸之易以得叔武/之賢在内守之故也)
陳侯款卒(陳穆公卒/)
秋杞伯姬來(去年魯公子遂帥師入杞今年杞伯姬来/伯姬莊公女也二十五年歸杞今其來寧)
(成風也志入杞之怨釋也晉文伯權之/立諸侯弛兵而遂修族姻鄰國之好也)
公子遂如齊(二十七年公以楚師伐齊取穀今年盟于/踐土故公遣大夫聘之解仇惡而修舊好)
(皆晉霸之/所致也)
冬公會晉(文/)侯齊(昭/)侯宋(成/)公蔡(莊/)侯鄭(文/)伯陳(共/)子
莒(兹平/父)子邾(文/)子秦(穆/)人于温(左氏傳會于温討不服/也討衛許杜氏注陳共)
(公稱子先君未葬宋㐮公稱子而從本班今陳稱子降/在鄭下陳懷公稱子乃在鄭上主㑹者次之也温今河)
(内温/縣)
天王狩于河陽　壬申公朝于王所(穀梁傳水北為陽/山南為陽温河陽)
(也縣河陽古孟津地今懷州河/陽    說見前盟于踐土下)
晉人執衞侯歸之于京師(晉侯惡衞侯元咺衞臣也故/得以訟之于晉公羊傳衛侯)
(之罪何殺叔武也此晉侯也其稱人何貶曷為貶衞之/禍文公為之也文公逐衞侯而立叔武使人兄弟相疑)
(放乎殺母弟者文公為之也襄陵許氏曰司馬法邦國/賊殺其親則正之衛侯殺叔武則執有罪也何為不得)
(為霸討天子在是而擅執諸/侯軋矣是以推而逺之也)
晉元咺自晉復歸于衞(元咺訟衞侯于晉晉執之歸于/京師囚之元咺即歸衛立公子)
(瑕其歸何易也以文公主之也元咺自以晉侯必殺衞/侯故歸而先立瑕安知魯為之請納玉十瑴乃得釋元)
(咺卒罹其禍/以及公子瑕)
諸侯遂圍許(會温諸侯也許比再會/不至故因會共伐之)
曹伯襄復歸于曹遂會諸侯圍許(晉侯筮疾曹伯之豎/侯獳貨筮史以得免)
(其歸不正矣名之者以其用賂而苟免也以許近楚恐/晉之威不足以庇已而德下足以懷楚是  果于不服)
二十有九年(庚/寅)春介葛盧來(左氏傳介葛盧来朝舍于/昌衍之上魯城東南有昌)
(平城公在會饋之芻米禮也杜氏注介東夷之國也在/城陽黔􁑈縣今宻州膠西縣地葛盧介君名不稱朝不)
(見公且不能行朝禮雖/不見公國賔禮之故書)
公至自圍許(圍許逾年而還/不能服之也)
夏六月會王人晉人宋人齊人陳人蔡人秦人盟于翟
泉(左氏傳公會王子虎晉狐偃宋公孫固齊國歸父陳/轅濤塗秦小子憖盟于翟泉尋踐土之盟且謀伐鄭)
(也晉侯始伯翼戴天子諸侯朝睦王室無虞而王子虎/下盟列國以瀆大典諸侯大夫上敵王人公侯討禮傷)
(教故諸大夫諱公與盟杜氏注翟泉今洛陽城内大倉/西南池水也胡氏曰翟泉近在洛陽王城之内而王子)
(虎於此下與列國盟是謂上替諸侯大夫於此上盟王/子虎是謂下陵而無君之心著矣諱公不書諸國之卿)
(貶稱人而王子亦/與焉正其本也)
秋大雨雹(雨去聲者左氏傳大雨雹為災也榖梁傳何/氏曰雹  隂脅陽臣侵君之象陽氣之在水)
(雨則温熱隂氣薄而脅之不相入轉而成雹胡氏曰雹/戾氣也當時僖公即位日乆季氏世卿公子遂專權政)
(在大夫萌/於此矣)
冬介葛盧來(左氏傳以未見公/故復来朝禮之)
三十年(辛/卯)春王正月　夏狄侵齊(齊孝公不能紹霸業/故狄數侮之是時晉)
(文稱霸坐視其慿陵列國而不/問何耶書之者罪齊而譏晉也)
秋衞殺其大夫元咺及公子瑕(左氏傳秋乃釋衛侯衞/侯使賂周歂冶厪曰苟)
(能納我吾使爾為卿周冶殺元咺及子適子儀子儀瑕/母弟  穀梁傳稱國以殺罪累上也故元咺不去其官)
(衞侯在外得釋志在殺元咺與瑕而後入瑕本辭位不/欲立不為國人所惡故以公子冠之而稱及見瑕無罪)
(以元咺故延及而衞侯忌克專殺之罪著矣然瑕立於/元咺非受命于天王傳國于先君故不曰君案傳三十)
(一年瑕齊楚三十二年楚令尹子上侵陳蔡陳蔡成遂/伐鄭將納公子瑕瑕覆于周氏之汪軍傾覆池水土外)
(僕髠屯禽之以獻時鄭惡瑕乃殺瑕以/獻文夫人鄭文公夫亾斂之鄶城之下)
衞侯鄭歸于衛(衛侯始歸殺叔武再歸殺大夫元咺及/公子瑕忮害而專殺甚矣故名之以著)
(其罪始歸稱復以繼之也再歸/不稱復絶之也而國非其國矣)
晉人秦人圍鄭(左氏傳晉侯秦伯圍鄭以其無禮於晉/且貳於楚也翟泉之盟鄭不至晉軍函)
(陵秦軍汜南佚之狐言於鄭伯曰國危矣若使燭之武/見秦君師必退公從之夜縋而出見秦伯曰秦晉圍鄭)
(鄭旣知亡矣若亡鄭而有益于君敢以煩執事越國以鄙/逺君知其難也焉用亾鄭以陪鄰鄰之厚君之薄也若)
(舍鄭以為東道主行李之徃来共其乏困君亦無所害/且君嘗為晉君賜矣許君焦瑕二邑朝濟而夕設版焉)
(君之所知也夫晉何厭之有旣東封鄭又欲肆其西封/若不闕秦將焉取之闕秦以利晉唯君圖之秦伯說與)
(鄭人盟使杞子逢孫楊孫戍之乃還子犯請擊之公曰不/可㣲夫人之力不及此因人之力而敝之不仁失其所)
(與不知以亂易整不武吾其還也亦去之王氏集傳箋/曰晉侯為盟主用兵以報私怨秦伯踰晉越周千里而)
(助人圍鄭皆勞民危國之/道也故皆稱人以示貶)
介人侵蕭(再来魯而次年遂侵蕭求援/而後舉兵也與荆人之聘同)
冬天王使宰周公來聘(左氏傳王使周公閱來聘髙郵/孫氏曰禮雖有天子聘諸侯之)
(義然義不當使三公書曰宰周公来/聘用見周道之衰而諸侯彊盛也)
公子遂如京師遂如晉(左氏傳東門㐮仲公子遂也將/聘于周遂初聘于晉  魯大夫)
(如京始此自入春秋魯始聘晉凡遂者繼事辭爾皆以/實書其褒貶即觀上下之文乃辨之爾古之為禮賜君)
(子小人不同日况聘天子而乃可與/諸侯同使哉實書其事而貶自見)
三十有一年(壬/辰)春取濟西田(髙郵孫氏曰此盖晉侯執/曹伯而反諸侯之侵地魯)
(濟西之田嘗見侵于曹魯於是取之趙子曰凡力得之/曰取不當取也惡其專奪雖復取本邑亦無異辭言雖)
(復魯之舊地亦與非其有而取之者同盖無王命以正/疆理者取之不以其道也況晉假公義以釋私憾乎)
公子遂如晉(左氏傳㐮仲如晉拜曹田也公晉為盟主/屢會盟又歸曹所侵田故使  子遂往行)
(聘禮/也)
夏四月四卜郊不從乃免牲(劉氏曰郊用正月上辛則/為卜我以十二月下辛卜)
(正月上辛如不吉則以正月下辛卜二月上辛如不吉/則以二月下辛卜三月上辛如不吉則不郊公羊曰三)
(卜禮也四卜非禮也求吉之道三盖魯郊三卜不從故/又以三月下辛卜四月上辛又不從始不郊非至四月)
(始四卜郊也榖梁曰免牲者為之緇衣纁裳有司𤣥端/奉送于南郊免牛亦然卜郊不吉免之明本為天不敢)
(留天牲免謂縦之也劉氏曰郊嵗事也六月上甲始庀/牲十月上甲始繋牲帝牲必在滌三月如不從則免矣)
(中禮曰牲不中禮曰牛夏后氏𤣥牲商人白牲周人騂/牲天地之牛角繭栗宗廟之牛角握賓客之牛角尺穀)
(梁曰牛卜日曰牲得吉日則牛改名牲成王以周公有/大勲勞以天子之禮樂賜魯伯禽使祀后稷以配天故)
(記曰魯之郊禘非禮也周公其衰矣成王不當賜伯禽/不當受也故魯用僭禮之郊終十二公莫有能行之者)
(或累卜而不從或先之以牛變示之天之警懼也/至矣聖人即實事書之以志其僭因以示戒也)
猶三望(望望祭也天子之事也天子不可逺屈凡天下/山川百神無由徧及因望而祭之諸侯祭境内)
(山川必躬必親何得行望而祭之之禮哉猶者言卜郊/不從猶用三望之僭禮特書猶以譏之也三望公羊曰)
(泰山河海鄭康成以河不在魯以為海岱及淮杜氏以/為分野之星國中山川魯分奎婁之神三說之中意公)
(羊必有/所傳也)
秋七月　冬杞伯姬來求婦(榖梁傳婦人旣嫁不踰境/杞伯姬来求婦非正也)
(二十五年蕩伯姬來逆婦三十一年杞伯姬来求婦皆/小事也春秋何屢書之惡婦人預外事因書以示戒有)
(國有家者不可不/嚴閑有家之義也)
狄圍衞十有二月衞遷于帝丘(衛遭狄患乆矣昔為狄/所滅齊桓救而封之齊)
(桓沒狄與邢假義伐衞狄又嘗侵衛自晉文興不復侵/伐今復圍衛衞畏狄而遷都盖晉文惡衛狄覘晉之必)
(不救故敢肆行而無忌晉文旣為盟主以䘏同惡尊中/國為事銜小怨而失大體何以為霸乎帝丘杜氏注東)
(郡濮陽縣故帝顓頊之故墟/故曰帝丘衛地也今開徳府)
三十有二年(癸/巳)春王正月
夏四月己丑鄭伯捷卒(捷公羊作接立鄭/文公卒穆公)
衞人侵狄秋衞人及狄盟(左氏傳狄有亂衛人侵狄秋/請平焉秋衛人及狄盟杜氏)
(注不地者就狄廬帳盟胡氏曰再書衛人而稱及者所/以罪衛也盟者中國諸侯之禮衰世之事已非春秋之)
(所貴况不耻城下乃即其地而刑牲歃血以要之哉辱/與外盟而即其地實于是始唐德宗所以召平涼之)
(春秋貶之/以示戒也)
冬十有二月己卯晉侯重耳卒(左氏傳晉/文公卒)
三十有三年(甲/午)春王二月秦人入滑(秦穆公因杞子来/告欲謀鄭使三大)
(夫孟明西乞白乙出師千里襲之事不成而中道滅滑/已滅而書入者不能有其地也滑滑國河南緱氏縣或)
(曰晉邉邑或/曰鄭邉邑)
齊侯使國歸父來聘(左氏傳齊國荘子来聘自郊勞至/于贈賄禮成而加之以敏臧文仲)
(言于公曰國子為政/齊猶有禮君其朝焉)
夏四月辛巳晉人及姜戎敗秦于殽(秦出師襲鄭不克/晉與姜戎要擊之)
(殽間敗秦師晉㐮欲繼文公霸業而與姜戎禦秦親未/葬而墨縗經即戎忘親背恵其惡甚矣春秋不書晉子)
(而書晉人辠之也秦為無道不哀其䘮而越人之境志/貪其利而襲人之國違大臣而信小臣以䘮其師故止)
(書秦狄/之也)
癸巳葬晉文公(左氏傳晉子墨縗絰敗秦師于/殽遂墨以葬文公晉於是始墨)
狄侵齊(左氏傳狄侵/齊因晉喪也)
公伐邾取訾婁秋公子遂帥師伐邾(左氏傳以報升/陘之役在二十)
(二年邾人不設備襄仲復伐邾/杜氏注魯因晉䘮以陵小國)
晉人敗狄于箕(左氏傳狄伐晉及箕八月戊子晉侯敗/狄于箕郤缺獲白狄子襄陵許氏曰自)
(三十年狄始侵齊晉未暇討自是列國歳有狄患至敗/於此而後懲艾不復犯略是故强暴之來不能震疊以)
(威武則未易以德懷也杜氏/注太原陽邑縣南有箕城)
冬十月公如齊(左氏傳公如齊朝/且弔有狄師也)
十有二月公至自齊(自國歸父来聘臧文仲以其有禮/而請公朝以比事屬辭觀之間晉)
(而虐邾所以因齊聘/而朝之以自託也)
乙巳公薨于小寢(杜氏注小寢夫人寢也譏公就所安/不終于路寢  君子貴於得正而斃)
(薨于小寢/非正也)
隕霜不殺草李梅實(隕霜而百草不死冬温也惟冬温/故李梅實春秋書之記異與不時)
(也天道四時失序則人道必應之繼襄陵許氏曰僖公/寛仁過厚其失也豫而文公暗弱  之其咎遂著三桓)
(之盛自僖公/始卒以專魯)
晉人陳人鄭人伐許(左氏傳晉陳鄭伐/許討其貳於楚也)
　
　
　
　讀春秋編卷五
欽定四庫全書
　讀春秋編卷六　　　　　　宋　陳深　撰
　　　文公(名興僖公子母聲姜諡法慈/恵愛民曰文忠信接禮曰文)
元年(乙/未)春王正月公即位(穀梁傳繼正/即位正也)
二月癸亥日有食之(公羊有/朔字)
天王使叔服來會葬(僖云夏四月葬而叔服二月來會/先至何耶見王室弱而恐後期也)
(杜氏注叔氏服字諸侯䘮/天子使大夫會葬禮也)
夏四月丁已葬我君僖公(五月而葬内葬雖得/禮亦書明臣子之義)
天王使毛伯來錫公命(左氏傳王使毛伯衞来錫公命/毛國伯爵衞毛伯字杜氏注諸)
(侯即位天子錫以命圭合瑞為信劉氏權衡曰錫命者/何命為諸侯也諸侯在䘮稱子踰年即位喪畢以士服)
(見於王王乃於廟命之古者五十而命至周䘮畢則命/焉喪未畢而命之非禮也旣畢喪而不受命於天子亦)
(非禮也劉氏曰諸侯在喪稱/子踰年即位終喪受命正也)
晉侯伐衞(左氏傳晉文公之季年諸侯朝晉衞成公不/朝使孔達侵鄭伐綿訾及匡晉㐮公旣祥告)
(于諸侯而伐衞及南陽先且音趄居曰效尤禍也請君/朝王臣從師晉侯朝王于温先且居胥臣伐衞五月辛)
(酉朔晉師圍戚衛邑六月戊戌取之盟衞數被狄之虐/不能報伐止于為侵又俯就而與之  旣不朝晉又侵)
(與國此晉所以首伐衛經/書晉之爵盖亦與之也)
叔孫得臣如京師(杜氏注得臣叔牙之孫氏左氏傳叔/孫得臣如周拜髙郵孫  曰文公即)
(位未嘗如周而天子錫命公受命矣又/不自朝而使得臣徃其不臣可知矣)
衞人伐晉(左氏傳晉圍戚取之獲孫昭子衞人告于陳/陳共公曰更伐之我辭之見伐求和不競太)
(甚故使報伐示已力足以距晉衞孔達帥師伐晉伐伯/主聲罪致討不自反其不仁無禮之辠乃稱兵以  之)
(故書人辠/孔達也)
秋公孫敖會晉侯于戚(左傳晉侯疆戚田衛邑故公孫/敖慶父子㑹之杜氏注戚衞地)
(在頓丘/衞縣西)
冬十月丁未楚世子商臣弑其君頵(楚以夷僭王擅强/暴淩蔑中國乆矣)
(至頵在位四十六年之乆尤肆其虐齊桓服之晉文勝/之稍戢楚用夷道徒知用兵衛外而不知治其内及城)
(濮之敗其勢始沮内溺于愛訪諸令尹子上欲以商臣/為太子子上諌以商臣有蠭目豺聲之忍不可立弗聽)
(旣而又欲立職而黜商臣而使江芉婦人知其情冝乎/禍敗之及身吁積不善之餘殃而卒使反之于其子天)
(之報施真可畏哉春秋書之不言其父而言其君稱世/子以見有父之親稱其君以見有君之尊商臣於二者)
(義絶也特書其惡使為君父者謹/履霜之漸而為萬世之大戒也)
公孫敖如齊(如齊始聘通嗣君/也公孫敖穆伯也)
二年(丙/申)春王二月甲子晉侯及秦師戰于彭衙秦師敗
績(秦孟明帥師伐晉以報殽之役晉侯禦之及秦師戰/秦師敗績晉人謂秦拜賜之師孟明前言三年將拜)
(君賜故晉人以此笑之程子曰越國襲人秦之辠也忘/親背恵晉之惡也秦經人之國以襲逺雖憤無以為辭)
(矣故其來不稱伐晉不諭秦而與/戰故書晉及憤以取敗故書敗績)
丁丑作僖公主(作主造木主也公羊傳主者曷用虞主/用桑禮平明而葬日中而反虞練主用)
(栗期年練祭也理虞主兩階之間用栗藏主也作僖公/主何以書譏不時也穀梁傳譏其後也  作木主欲俾)
(神有所依故得象神而祭古者旣葬作主于墓不終日/而虞祭僖公薨已十五月方為主慢禮而忘親甚矣)
三月乙巳及晉處父盟(左氏傳晉人以公不朝來討公/公如晉晉人使陽處父盟公以)
(耻之書曰及晋處父盟以厭之也厭於渉反猶損也適/晉不書諱之也不書公如晉榖梁傳不言公處父伉也)
(為公諱也杜氏注處父為晉正卿不能以禮匡君而親/與公盟故貶其族不地者盟晉都盟于晉都而公不出)
(恥甚矣故諱之胡氏傳不書公抑大夫之抗不使與公/為敵正君臣之分也適晉不書反書不致為公諱恥存)
(臣子之/禮也)
夏六月公孫敖會宋公陳侯鄭伯晉士縠盟于垂隴(左/氏)
(傳公未至穆伯會諸侯及晉司空士縠盟于垂隴晉討/衞故也陳侯為衛請成于晉執孔達以說杜氏注垂隴)
(鄭地滎陽縣/東有隴城)
自十有二月不雨至于秋七月(此志其不雨之始終也/八月之雨不言可見趙)
(子曰夫子因舊史之書不雨告廟者則每時/書之不告廟則通言之志其不敬以示義也)
八月丁卯大事于大廟躋僖公(時祭稱有事祫祭稱大/事  公羊傳大事者大)
(祫也合祭也毁廟之主陳于大祖未毁廟之主皆升合/食于大祖躋者升也升僖公譏逆祀也  僖公繼閔之)
(後是為人後也文公乃任情謂僖實閔之兄而躋僖公/於閔之上以兄弟一家之私恩忘繼世天下之大統其)
(踰制失禮甚矣書曰/躋自下而上之謂也)
冬晉人宋人陳人鄭人伐秦(秦嘗入滑侵晉晉襄敗其/師至于一再可以已矣而)
(復會諸侯以逺伐報復無已殘民結怨/故奪晉侯之爵而併諸侯皆貶以人)
公子遂如齊納幣(僖公之喪未畢而使公子遂納幣于/齊雖至四十一月方娶忘喪而行吉)
(禮以娶為急其哀戚之情/為何如故特書以譏之)
三年(丁/酉)春王正月叔孫得臣會晉人宋人陳人衞人鄭
人伐沈沈潰(左氏傳莊叔會諸侯之師伐沈以其服於/楚也沈潰凡民选其上曰潰在上曰逃杜)
(氏注沈國名汝南平輿縣北有沈亭可晉襄圖霸盍先/定規模再伐秦而又伐沈沈從楚固  辠曽不自求所)
(以紹霸之德政故春秋/併與諸侯貶而人之)
夏五月王子虎卒(翟泉之盟王人王子虎也盟左氏傳/王叔文公卒來赴吊如同  胡氏曰)
(王子虎不書爵譏之也天子内臣無外交/以同盟而致恩禮是以私情害公義也)
秦人伐晉(左氏傳秦伯伐晉濟河焚舟取王官及郊晉/地晉人不出遂自茅津濟封殽尸而還  秦)
(穆歸自殽而作秦誓然彭衙之及此役猶以報復為事/豈非悔過之心不能勝其恥敗之心而至此乎秦伯書)
(人辠之也晉不出知其嘗再敗有必/死之志而不與抗可謂善審事勢也)
秋楚人圍江(左氏傳楚人圍江晉/先僕伐楚以救江)
雨螽于宋(左氏傳隊而死也公羊傳記異/也螽飛至宋隊地而死若而隊)
冬公如晉(左氏傳晉人懼其無禮於公請改盟/改二年處父盟公如晉及晉侯盟)
晉陽處父帥師伐楚以救江(左氏傳晉以江故告于周/王叔桓公晉陽處父伐楚)
(以救江門于方城遇息公子朱而還子朱楚大夫伐江/之帥也聞晉師起而江兵解故晉亦還  楚商臣有覆)
(載不容之罪而致患于江晉當乗此機以誅之大合諸/侯聲罪以致天討始可以言霸矣縱未能誅之亦暴其)
(惡於天下商臣何以立乎其上必有圗之/者矣逺攻强國而付之一大夫豈能濟乎)
四年(戊/戌)春公至自晉　夏逆婦姜于齊(程子曰納幣在/喪中與昬喪同)
(也稱婦姜已成婦也不稱夫人不可為小君奉宗廟也/趙子曰以成禮于齊故變文云逆婦以譏之  不書逆)
(女而書逆婦則成禮于彼是公親逆非卿逆也經不書/公責其非禮也不待至魯而先往成㛰于齊故書婦不)
(告廟故亦不書至不復成/其夫人之禮故不稱夫人)
狄侵齊(狄自箕之敗至/是始復侵齊)
秋楚人滅江(左氏傳楚人滅江秦伯為之降服素服出/次辟正寢不舉去盛饌過數鄰國之禮有)
(數今過之大夫諫公曰同盟滅雖不能救敢不矜/乎吾自懼也  江之不祀晉襄不能為之逺謀也)
晉侯伐秦(左氏傳晉侯伐秦圍邧新城以報王官之役/程子曰秦逞忿以伐晉晉畏而避之其見報)
(乃常情也秦至此能悔過矣故不復報晉聖人取其能/遷善也  王官之役晉避秦師焚舟之銳而不與戰可)
(謂得計今不忍而又報伐晉嘗伐楚救江未數月而江/為楚滅是可怒也況楚商臣弑逆之賊晉襄坐視其夷)
(滅小弱安在其為盟主也以春秋比事觀之上書楚人/滅江次書晉侯伐秦見晉侯於可伐者不伐可已者不)
(已聖人辠晉/之意彰矣)
冬衞侯使甯俞來聘(左傳衞寗/武子来聘)
冬十有一月壬寅夫人風氏薨(程子曰自成風已後妾/母稱夫人嫡妾亂矣仲)
(子始僭尚未敢同嫡也陸淳曰亦書薨著其非禮胡氏/曰風氏僖公之母莊公妾也而稱夫人自是嫡妾亂矣)
(生以夫人之名稱號之其沒亦以夫人之卒葬之非所/以正其分也禮庶子為君為其母無服不敢貳尊者也)
(春秋於成風名以其實不/為異辭者謹禮之變也)
五年(己/亥)春王正月王使榮叔歸含且賵(含户暗切賵芳/鳳切杜氏注珠)
(玉曰含含口實車馬曰賵子連上文故不云歸某人含/賵省文也然亦不欲以天  而稱號之也故略之以天)
(子之命而歸諸侯妾母之含賵非禮也況含未斂時所/用成風死於十一月今踰二月矣無歸含之禮不稱天)
(王弗克若天也成風以妾僭嫡而王命/之亂夫婦之倫矣故不稱天以譏之)
三月辛亥葬我小君成風(陸淳曰自葬成風之後乃有/二夫人祔廟非禮也  仲子)
(雖聘而非恵公之嫡故特為宫而不祔于姑雖非禮典/之正猶有所别異至成風以来妾母皆葬乃有二夫人)
(祔廟魯之禮/寖失正矣)
王使召(穀梁/作毛)伯來會葬(王使榮叔歸含賵又使卿會葬/施於諸侯妾母恩數有加非禮)
(也故王再不/稱天以示貶)
公孫敖如晉(王洊使大夫歸含賵會葬公不自朝王庭/盍亦遣大夫往拜天子之禮不報而令公)
(孫敖如晉徒知畏/盟主而忘其君也)
秦人入鄀(音若入左氏傳初鄀叛楚即秦又貳於楚夏/秦人  鄀傳僖二十五年秦晉伐鄀鄀本在)
(商宻秦楚界上小國其後遷于南/郡鄀縣今襄陽冝城縣有故城)
秋楚人滅六(六國杜氏注今廬江六縣地譜壽州安豐/縣有六國故城今属安豐軍  左氏傳六)
(人叛楚即東夷秋楚成大心仲歸帥師滅六楚公子燮/滅蓼臧文仲聞六與蓼滅曰臯陶庭堅不祀忽諸忽然)
(而亡德之不建民之無援哀哉六與蓼皆臯陶後/  秦楚乃戎蠻經書入鄀滅六著秦楚之彊盛也)
冬十月甲申許男業卒(僖公卒昭公立與/魯僖公六同盟)
六年(庚/子)春葬許僖公
夏季孫行父如陳(左氏傳臧文仲以陳衞之睦也欲求/好於陳夏季文子聘於陳且娶焉行)
(父季友/之子也)
秋季孫行父如晉(左氏傳季文子將聘于晉使求遭喪/之禮以行聞晉侯有疾故其人從者)
(曰將焉用之文子曰備豫不虞古之善教也/求而無之實難過求何害所謂文子三思)
八月乙亥晉侯驩卒(左氏傳晉襄公卒靈公少晉人以/難故欲立長君趙孟曰立公子雍)
(好善而長先君愛之且近於秦秦舊/好也乃使先蔑士㑹如秦立公子雍)
冬十月公子遂如晉葬晉襄公
晉殺其大夫陽處父　晉狐射姑出奔狄(射音亦一音/夜射姑狐偃)
(子賈季也處案傳晉蒐于夷命狐射姑将中軍趙盾佐/之太傅陽  父聘衞而至謂趙盾能乃以盾將中軍射)
(姑佐之射姑怨陽子易其班使續鞫居殺處父晉殺續/簡伯賈季奔狄攷之榖梁氏處父密言於襄公易射姑)
(君漏言致射姑殺處父故春秋書晉殺其大夫罪累上/也夫子賛易於節之二爻極言君臣慎密之戒此先書)
(殺處父次書射姑奔狄射姑何/為奔也見殺處父者射姑也)
閏月不告月猶朝于廟(告月告朔也經書閏月不告月/明當告也猶朝于廟幸其猶存)
(朝廟之禮也即不/許子貢去羊之意)
七年(辛/丑)公伐邾三月甲戌取湏句遂城郚(魯屢伐邾嘗/取湏句得而)
(遄失今間晉難又伐邾取湏句因城郚以備邾/郚魯邑卞縣南有郚城今屬襲慶府泗水縣)
夏四月宋公王臣卒　宋人殺其大夫(左氏傳宋成卒/於是公子成為)
(右師公孫友為左師樂豫為司馬鱗矔為司徒公子蕩/為司城華御事為司宼昭公將去羣公子樂豫曰不可)
(公族公室之枝葉也若去之則本根無所庇廕矣葛藟/猶能庇其本根故君子以為比況國君乎此諺所謂庇)
(焉而縱尋斧焉者也必不可君其圗之親之以德皆股/肱也誰敢攜貳若之何去不聽穆襄之族帥國人以攻)
(公殺公孫固公孫鄭于宫六卿和公室樂豫舍司馬以/譲公子卭昭公即位而葬劉氏曰其稱人以殺何衆殺)
(之者也昭公欲去羣公子而反為穆襄之族所攻殺公/孫固公孫鄭于宫盖僅然後勝爾胡氏傳書宋人者國)
(亂無政非君命而衆人擅殺之也大夫/不名義繫於殺大夫而其名不足紀也)
戊子晉人及秦人戰于令(平聲/)狐晉先蔑奔秦(左氏傳/秦康公)
(送公子雍于晉穆嬴日抱大子以啼于朝趙盾與大夫/患且畏偪乃背先蔑而立靈公以禦秦師潛師夜起戊)
(子敗秦師于令狐先蔑奔秦士會從之劉氏曰此晉趙/盾之師也其稱人何不與大夫專廢君也程氏曰晉始)
(逆公子雍旣而悔之故秦興兵以納之晉不謝秦秦納/不正皆辠也故稱人晉懼秦之不肯已而撃之故書晉)
(及是晉人為志手是戰故書晉及書晉及秦戰不言敗/者秦之納不正與晉逆公子雍旣悔之又不謝秦皆辠)
(然二國之兵晉曲尤甚故秦伯趙盾皆稱人而特以/晉及書且不書秦之敗深辠晉之置君而不定也)
狄侵我西鄙(襄陵許氏曰狄懲箕之敗四年閒一侵齊/而未肆至是始復侵魯侵齊侵宋侵衛晉)
(襄旣沒莫/之忌矣)
秋八月公會諸侯晉大夫盟于扈(扈鄭地杜氏注滎陽/卷縣西北有扈亭今)
(鄭州原武縣盾左氏傳齊侯宋公衞侯陳侯鄭伯許男/曹伯會晉趙  盟于扈晉侯立故也公後至故不書所)
(會凡會諸侯不書所會後也程子曰文公怠政事多廢/弛旣約晉盟而復後至故書往會而隱其不及不序諸)
(侯以見其不在故明年公子遂再注與晉盟大靈公在/抱以一趙盾而會諸侯春秋不書其名止書  夫若曰)
(晉大夫俱同會也/不與盾之專也)
冬徐伐莒公孫敖如莒涖盟(左氏傳徐伐莒莒人来請/盟見伐故欲結援穆伯如)
(莒涖盟盟已定/而往臨涖之)
八年(壬/寅)春王正月　夏四月
秋八月戊申天王崩(襄王崩/頃王立)
冬十月壬午公子遂會晉趙盾盟于衡雍(雍於用切人/左氏傳晉)
(以扈之盟来討襄仲會晉趙孟盟于衡雍報扈之盟也/衡雍鄭地後漢河南卷縣有垣雝城古衡雍也與扈相)
(近征晉靈幼而魯文怠故國事歸二/臣  伐會盟專之自是政在大夫矣)
乙酉公子遂會雒戎盟于暴(暴鄭地出公子遂以二事/將命而  會趙盾甫二日)
(遂會伊雒之戎以戎而居洛邑天地之中逼近畿/輔春秋兩書公子遂故特别之内外不可雜也)
公孫敖如京師不至而復丙戌奔莒(左氏傳穆伯如周/弔喪不至以幣奔)
(莒從已氏焉已氏莒女公孫敖受命以赴天王之喪棄/君命而徒返是可辠也況志在滛放其辠可勝誅哉春)
(秋書其慢王棄君忘哀廢命容/其復而後奔著魯之無政刑也)
螽(解見桓/五年)宋人殺其大夫司馬宋司城來奔(左氏傳宋/襄夫人襄)
(王之姊也昭公不禮焉昭公適祖母夫人因戴氏之族/華粲皇皆戴族以殺㐮公之孫孔叔公孫鍾離及大司)
(馬公子卬皆昭公之黨也司馬握節以死故書以官司/城蕩意諸來奔效節于府人而出公以其官逆之皆復)
(之呂氏曰守節以死者死其官也稱官以奔者得其職/也  昭公初立欲去羣公子而致殺大夫之變今又以)
(不禮於君祖母致大臣或死或奔春秋皆以官書所以/見六卿君所與圗政者司馬典兵之官而被殺則威權)
(奪矣司城捍禦之任而出奔則君孤/露矣故以國殺書之以辠昭公也)
九年(癸/卯)春毛伯來求金(書此與隠三年武氏子来求賻/同義周室㣲弱王政不行貢賦)
(不入故國家遇喪則匱乏乃遣使求賻求金於諸侯以/濟其用諸侯又不供其喪致使来求無君之甚矣當喪)
(未君百官緫已以聼於冢宰故不稱使然味聖師之㣲/旨當時魯史必稱之聖筆削之也削之者不欲言天子)
(使求金止言毛伯則似毛伯/私求之耳求賻亦若是矣)
夫人姜氏如齊(杜氏注/歸寧)
二月叔孫得臣如京師辛丑葬襄王(𦵏天王而公不往/使大夫行失禮也)
(然此猶愈於不/遣大夫者也)
晉人殺其大夫先都(左氏傳夷之蒐晉侯將登箕鄭父/先都登之於上軍夷蒐在六年而)
(使士縠梁益耳將中軍士縠本司空先克曰狐趙之勲/不可廢也從之先克奪蒯得田於堇隂七年晉禦秦師)
(于堇隂以軍事奪其田先克中軍佐故箕鄭父先都士/縠梁益耳蒯得使賊殺先克殺先克不赴故不書乙丑)
(晉人殺先都梁益耳益耳非卿不書稱國以殺者君與/大夫以政殺之也加之以人則殺之者不特君大夫必)
(有衆人與於其間書此見晋/君幼而權臣擅殺無政刑也)
三月夫人姜氏至自齊(夫人歸寧禮也反至於廟禮也/夫人出不至者皆非禮也若文)
(姜哀姜數出/則不至也)
晉人殺其大夫士縠及箕鄭父(左氏傳晉人殺箕鄭父/士縠蒯得蒯得非卿不)
(書是凡殺二大夫或三人不書及其辠均也書及者因/殺  人而并及之也所以著辠輕不當殺也先都士縠)
(箕鄭父使賊殺先克以作亂固可辠然經不以討賊之/辭書之何也盖靈公㓜趙盾專先克為中軍佐盾之黨)
(也三人者忿盾之專欲先翦其羽翼以自强故殺先克/春秋以其有所為故書人而不去其官書及是其辠輕)
(者寧不可從末減乎而皆/殺之是大夫之專生殺也)
楚人伐鄭公子遂會晉人宋人衞人許人救鄭(左氏傳/范山楚)
(大夫言於楚子曰晉君少不在諸侯北方可圗也楚子/師于狼淵以伐鄭囚公子堅公子龍及樂耳三子鄭大)
(夫鄭及楚平公子遂會晉趙盾宋華耦衛孔逹許大夫/救鄭不及楚師卿不書緩也以懲不恪  楚自城濮之)
(敗不敢窺中國者十五年聞晉襄卒而㓜君立遂伐鄭/趙盾秉晉之政志欲攘楚帥諸大夫之師救鄭而緩不)
(及事及鄭而楚囚鄭公子而去惜乎盾志不恪不能乗/機以撲楚之熖而使之知所畏憚也故春秋悉皆人之)
夏狄侵齊(因諸大夫救鄭緩而玩敵故至夏而狄侵齊/傳以夏楚侵陳克壺丘經不書皆晉之失也)
秋八月曹伯襄卒
九月癸酉地震(天動地静常也今地動則異矣盖隂盛/極而動隂陽不兩大隂盛則陽㣲君弱)
(臣强之/應也)
冬楚子使椒來聘(楚始以州舉狄之也及来聘始以人/稱嘗一會諸侯以爵書亦漸而進之)
(也自是止稱人至此君書爵而臣書名與諸侯同盖聖/人不輕絶人以其来聘而嚮慕中國則進之而不拒也)
(張主一曰伐鄭而聘魯/亦逺交近攻之意也)
秦人來歸僖公成風之襚(衣服曰襚不稱夫人聖筆所/定杜氏以為從來者辭非也)
(此書法亦猶書王使宰咺来歸恵公仲子之賵之辭也/此書僖公成風盖妾母繋子之義成風卒已五年何秦)
(人始来歸襚雖相去之逺寧無耳目以知之嘗度秦人/之意欲逺交於魯行聘則不欲自卑故詐以為不知成)
(風之喪已乆姑致其/襚結好以親之也)
葬曹共公(無/傳)
十年(甲/辰)春王三月辛夘臧孫辰卒(大夫書卒係國之重/輕者則書臧文仲雖)
(非賢者亦魯之名大夫其卒也固冝書然自莊公末年/文仲已與聞國政四十餘年不聞治效夫子所謂其竊)
(位者與知栁下恵之賢而不與/立也不祥之實蔽賢者當之)
夏秦伐晉(左氏傳秦伯伐晉取北徵縣屬馮翊程子曰/晉舍嫡嗣而外求君罪也旣而悔之正也秦)
(不顧義理之是非惟以報復為事故春秋惡而外之也/趙子曰呉楚舉號賤之也諸侯稱國外之也穆公悔過)
(見於誓言康公不/紹孫謀故反其初)
楚殺其大夫冝申(冝申子西也為工尹與子家謀弑穆/王穆王聞之殺冝申春秋不以弑君)
(之賊討冝申而書曰楚人殺冝申而以國殺又不去其/官何耶盖穆王即楚世子商臣者弑逆之罪人人所得)
(討/也)
自正月不雨至于秋七月(一時不雨則告廟告廟則書/文公怠於政無閔雨之心不)
(告廟故直併/三時言之)
及蘇子盟于女(音/汝)栗(左氏傳頃王立故也杜氏注頃王/新立與魯盟親諸侯也  陸氏纂)
(例曰公及之也不書公諱獨與天子大夫盟/也呂氏曰天子内臣無外交與之盟非也)
冬狄侵宋　楚子蔡侯次于厥貉(狄侵宋諸侯不能救/楚子與蔡侯次于厥)
(貉將以觀宋之弊而乗之也楚於宋仇國常爭盟而晉/救宋敗楚今陳鄭會楚子將以伐宋宋華御事見㡬乃)
(逆楚子遂相與田孟諸宋楚旣和陳鄭自遄楚子獨與/蔡侯次于厥貉將以致毒于人也楚今稱子至明年伐)
(麇亦以爵書亦自是與中國等外之强則中國/衰矣蔡書侯愧其以中國諸侯而從夷狄也)
十有一年(乙/巳)春楚子伐麇(左氏傳十年厥貉之會麇子/逃歸春楚子伐麇成大心子)
(玉之子敗麇師於防渚麇地潘崇復浮去聲伐麇至于/錫音羊又音昔穴許氏曰楚侵伐書子始此中國日替)
(矣/)
夏叔仲彭生會晉郤缺于承匡(杜氏注承匡宋地在陳/留襄邑縣西今拱州襄)
(陵縣侯左氏傳叔仲恵伯叔牙之孫會晉卻缺于承匡/謀諸  之從楚者  九年陳鄭及楚平十年宋聼楚命)
(諸侯之所以貳楚者以不能自强亦以晉靈㓜不能紹/霸業趙盾雖專政無威令以服强楚故諸侯數被其患)
(不得已從之承匡之㑹晉大夫不責已而又謀治諸侯/之從楚者何不思晉文之為盟主其霸略何如耶)
秋曹伯來朝(左氏傳即位而/来見也音現)
公子遂如宋(左氏傳襄仲聘于宋且言司城蕩意諸復/之八年意諸來奔歸不書因賀楚師之不)
(害也往年楚次/厥貉將以伐宋)
狄侵齊　冬十月甲午叔孫得臣敗狄于鹹(杜氏注鹹/魯地  左)
(氏傳鄋音搜瞞侵齊鄋瞞狄國名防風之後□姓遂伐/我公卜使叔孫得臣追之吉侯叔夏御莊叔得臣緜房)
(甥為右冨父終甥駟乗冬十月敗狄于鹹/獲長狄僑如冨父終甥摏其喉以戈殺之)
十有二年(丙/午)春王二月郕伯来奔(左氏傳郕大子朱儒/自安於夫音無鍾國)
(人弗徇郕伯卒郕人立君大子以夫鍾郕邽音圭来奔/公以諸侯逆之趙子曰諸侯嗣位未踰年猶稱子豈有)
(君父死而不喪身未即位以邑出奔而稱郕伯一何乖/繆劉氏權衡意者郕伯去年卒大子今即位而不能自)
(安遂出奔此乃成真郕伯矣以其即位日淺而或謂之/大子而左氏則誤以為大子出奔泰山孫氏曰諸侯播)
(惡失地皆名此不名者非自失國也案莊八年師及齊/師圍郕郕降于齊師自是入齊為附庸此又来奔齊所)
(偪爾故/不名)
杞伯來朝(杜氏注復稱伯舍夷禮来左氏/傳始朝公也公即位始  朝)
二月庚子子叔姬卒(文公女故曰子以别非先君之子/也  左氏載杞伯絶㛰事盖誤以)
(成八年九年事妄置於/此啖氏辨之詳且明矣)
夏楚人圍巢(杜氏注巢吴楚之間小國廬江六縣東有/居巢城今無為軍巢縣  左氏傳楚成嘉)
(為令尹若放曽孫子孔羣舒叛楚羣舒偃姓舒庸舒鳩/之屬今廬江南有舒城舒城西南存龍舒夏子孔執舒)
(子平及宗子遂圍巢平舒/君名宗巢二國羣舒之屬)
秋滕子來朝(左氏傳亦/始朝公也)
秦伯使術来聘(左氏傳秦伯使西乞術來聘且言將伐/晉襄仲辭玉曰君不忘先君之好照臨)
(魯國鎮撫其社稷重之以大器寡君敢辭玉對曰不腆/敝器不足辭也主人三辭賔答曰寡君願徼福于周公)
(魯公以事君不腆先君之敝器使下臣致諸執事以為/瑞節要結好命所以藉寡君之命結二國之好是以敢)
(致之襄仲曰不有君子其能國乎國無陋矣厚賄之張/氏曰秦人以賄結魯魯亦厚賄荅之賓主相與以貨利)
(而坐視霸主之受兵此比事/以書不待貶絶而惡見者也)
冬十二月戊午晉人秦人戰于河曲(左氏傳秦為令狐/之役故冬秦伯伐)
(晉晉人禦之臾駢曰秦不能久請深壘固軍以待之從/之秦伯謂士會晉士會七年奔秦壘曰若何而戰對曰)
(趙氏新出其屬曰臾駢必實為此謀將以老我師也趙/有側室曰穿晉君之壻也有寵而弱年少不在軍事未)
(嘗渉知軍事好勇而狂且惡臾駢之佐上軍也若使輕/去聲者肆焉暫往而退其可十二月戊午秦軍掩晉上)
(軍上軍不動趙穿追之不及反怒乃以其屬出宣子曰/秦獲穿也獲一卿矣秦以勝歸我何以報乃皆出戰交)
(綏秦行人夜戒晉師曰兩軍之士皆未憗也憗傷也明/日請相見也臾駢曰使者目動而言肆懼我也將遁矣)
(薄諸河必敗之胥甲趙穿當軍門呼曰死傷未收而棄/之不恵也不待期而薄人于險無勇也乃止秦師夜遁)
(復侵晉入瑕為河曲在河東蒲坂縣南主陸氏纂例曰/戰不書及交  主也程氏曰凡戰皆以  人及客秦曲)
(故不言晉及伐前年秦伐晉春秋以秦惟事報復故外/之至此秦又  晉戰于河曲秦曲甚矣故不書晉及其)
(黷武殘民則二國之辠同故/秦伯趙盾皆以人書貶之也)
季孫行父帥師城諸及鄆(諸魯邑今宻州諸城縣鄆魯/之東鄆今鄆州湏城縣  鄆)
(莒魯所争者以其逺偪外國故帥師城之言及/者别二城也春秋書大夫帥師城邑貶之也)
十有三年(丁/未)春王正月
夏五月壬午陳侯朔卒(不書葬魯不會年共公/卒靈公立宣十  遇弑)
邾子蘧蒢卒(左氏傳邾文公卜遷于繹史曰利於民不/利於君邾子曰苟利於民孤之利也天生)
(民而樹之君以利之也民旣利孤必與焉左右曰命可/長也君何不為邾子曰命在養民死之短長時也民旣)
(利矣遷也吉莫如之遂遷于繹/五月邾文公卒君子曰知命)
自正月不雨至于秋七月(說見二/年十年)
大室屋壞(公羊大作世使左氏傳大室之屋壞書不共/也簡慢宗廟  至傾頽故書以見不恭  大)
(室大廟之室也自正月不雨至七月無壞道也廟乆不/修以至于壞春秋志此以譏文公怠慢事宗廟猶不謹)
(若此其能修/舉政事乎)
冬公如晉　衞侯會公于沓(髙郵孫氏曰沓之㑹公/已去魯而未至于晉也)
狄侵衞　十有二月己丑公及晉侯盟
公還自晉　鄭伯會公于棐(公羊作斐杜氏注棐鄭地/  左氏傳冬公如晉朝且)
(尋盟衛侯㑹公于沓請平于晉公還鄭伯會公于棐亦/請平于晉公皆成之鄭衛貳于楚畏晉因公請平公一)
(出盟晉往還與衞鄭會又為請/平於晉公羊氏謂春秋善之)
十有四年(戊/申)春王正月公至自晉
邾人伐我南鄙　叔彭生帥師伐邾(左氏傳邾文公之/卒也公使弔焉不)
(敬邾人来討伐我南鄙故恵伯伐邾余/氏曰居喪而伐人與伐人喪其辠一也)
夏五月乙亥齊侯潘卒(左氏傳子叔姬妃齊昭公生舍/叔姬無寵舍無威公子商人驟)
(施於國而多聚士盡其家貸於公有/司以繼之夏五月昭公卒舍即位)
六月公會宋公陳侯衞侯鄭伯許男曹伯晉趙盾癸酉
同盟于新城(新城宋地杜氏注在梁國榖熟縣西今南/京應天府  左氏傳同盟于新城從於楚)
(者服且謀邾也從楚者陳鄭宋謀邾晉欲納捷菑纂例/曰此行㑹禮而又别日行盟禮故書日以謹之程氏曰)
(始㑹議合而後盟盟者志同故書同自許自晉文圍之/不服襄公又嘗伐之今始與會盟楚  晉襄末年滅江)
(滅六已肆其暴趙盾秉政猶復伐鄭次貉圍巢其猾夏/自若至十三年魯文朝晉衞鄭請平因招致久負固之)
(許會盟于新城稍修復齊桓之霸政然何足以方首止/葵丘其如晉靈尚少大夫擅政故止書癸酉同盟于新)
(城當時楚商臣弑逆之罪若此徒以强暴服人非晉大/夫稍主此盟則諸侯不免畏而從之中國淪而為夷矣)
秋七月有星孛入北斗(孛彗星也状如篲除舊布新之/象其言入者斗有環域入其魁)
(中也其北斗天之三辰綱紀之星貴星也孛以邪亂之/氣入  中春秋書之以紀異也  左氏傳内史叔服曰)
(不出七年宋齊晉之君皆將死亂宋齊晉天子方伯中/國綱紀斗七星故曰不出七年至十六年宋人弑昭公)
(十八年齊人弑懿公宣二年晉趙穿弑靈公天胡氏傳/此三君皆違道失德而死于亂苻叔服之言  之示人)
(顯矣史之/有占明矣)
公至自會
晉人納捷菑于邾弗克納(左氏傳邾文公元妃齊姜生/定公二妃晉姬生捷菑文公)
(卒邾人立定公㨗菑奔晉七月晉趙盾以諸侯之師八/百乗納捷菑于邾邾人辭曰齊出獲且長宣子曰辭順)
(而弗從不祥乃還興趙盾豈不知獲且正而長當立捷/菑庶不當立何遽  師八百乗緜地千里至邾之城下)
(待其辭然後知竊料盾之知必不如是之䟽也盖盾之/欲伯示服義於諸侯也  趙子曰弗克納言失之於初)
(而得之於末也愈乎遂也陸淳曰晉帥皆有名氏書人/何也廢置諸侯王者之事人臣專之罪莫大焉夫子善)
(其聞義能徙故為之諱也凡事不/合常理而小可嘉者皆以諱為善)
九月甲申公孫敖卒于齊(公孫敖以罪奔莒何以書卒/敖為魯大夫棄君命從莒女)
(失君臣父子兄弟之義竄身四年無所容於天地間死/於旅而不獲歸春秋特書其卒著其迷於欲而忘反為)
(世戒/也)
齊公子商人弑其君舍(左氏傳秋七月乙卯夜齊商人/弑舍齊人定懿公使來告難故)
(書以九月榖梁傳舍未踰年其曰君何也成舍之為君/所以重商人之弑也陸淳曰聞之師曰春秋之作本懲)
(姦惡也若未踰年之君被弑而不曰君則逆亂之臣皆/以未踰年而肆其凶惡也故原其情以立此義髙郵孫)
(氏曰人子之心則未踰年稱子國人弑君則未踰年/而稱君此春秋所以辨君臣之分而防簒弑之禍也)
公子哀來奔(左氏傳宋髙哀為蕭封人以為卿蕭宋附/庸還并為卿不義宋公而出遂来奔書曰)
(宋子哀来奔貴之也陸氏微旨曰時奔者皆以有罪而/子哀獨以宋公不義不貪其禄而去之出奔之美者春)
(秋之所未有故書/字以襃貴之也)
冬單伯如齊(泰山孫氏曰單伯魯大夫至此猶見者盖/其子孫世爾張氏曰單伯魯大夫之命于)
(天子者自莊公元年至今已七十/餘年未必一人或其子若孫與)
齊人執單伯　齊人執子叔姬(齊商人弑其君舍子叔/姬舍之母魯女也魯使)
(單伯如齊欲請以歸曰殺其子焉用其母商人怒為是/而執之常山劉氏曰商人弑君之惡已顯而執叔姬之)
(事聖人不獨罪商人也齊人不討賊俱北靣事之又致/執其君母齊之人均有罪焉故曰齊人執子叔姬劉氏)
(妙旨曰兩稱齊人者彼雖專執聖筆兩執之正男/女之别也況為國女雖同執之猶將異之云爾)
十有五年(巳/酉)春季孫行父如晉(左氏傳季文子如晉為/單伯與子叔姬故也)
(魯不能及其閒暇以明政刑仗義興師討齊弑逆之辠/而反因晉以求于齊晉欲繼霸亦不思討商人何以言)
(盟主/也)
三月宋司馬華孫來盟(司馬掌兵官也華孫宋督之孫/華耦也來盟出於彼而自来盟)
(也不稱使非君命之也以宋自僖二十一年被執之後/久不與魯通問今華孫  其君無政自来結盟通好將)
(以紓難宋大夫書於經者多矣/惟三人以官舉見春秋與之也)
夏曹伯來朝(十一年曹伯/來朝今復至)
齊人歸公孫敖之喪(左氏傳齊人或為孟氏謀曰魯爾/親也飾棺寘諸堂阜魯必取之從)
(之卞人以告恵叔猶毁以為請立於朝以待命許之取/而殯之齊人送之許氏曰以敖之醜奔而録卒録其喪)
(歸春秋為之屢見於經者以文伯恵叔之哀誠無已也/易曰有子考旡咎書曰爾尚盖前人之愆惟忠惟孝故)
(聖人以敖/著教焉)
六月辛丑朔日有食之鼔用牲于社(日有食之說見隠/三年鼔用牲于社)
(說見莊二/十五年)
單伯至自齊(榖梁傳大夫執則致致則名此其不名何/也天子之命大夫也  單伯自齊至魯書)
(至是魯大夫明矣若以為周大夫何不/言歸京師春秋何不辠齊之執王使也)
晉郤缺帥師伐蔡戊申入蔡(新城之盟趙盾主之蔡不/同盟故卻缺伐之然則禮)
(樂征伐自大夫出矣蔡從楚不與中國諸侯盟固/可罪晉旣伐之不待其悔過而遽入其國甚矣)
秋齊人侵我西鄙　季孫行父如晉(左氏傳齊人侵我/西鄙故季文子告)
(于晉魯齊無故/而侵  故人之)
冬十有一月諸侯盟于扈(左氏傳晉侯宋公衞侯蔡侯/陳侯鄭伯許男曹伯盟于扈)
(尋新城之盟且謀伐齊也齊人賂晉侯故不克而還於/是有齊難是以公不會書曰諸侯盟于扈無能為故也)
(劉氏曰諸侯何以不序不足序也欲治齊而後不能惡/晉也惡晉而言諸侯何晉固諸侯之長矣亦諸侯之罪)
(也胡氏曰八國之君不序略之也夫外裔然後略之君/臣同辭而不分爵號曷為略八國等於外裔弑君之賊)
(夫人所得討也故陳恒弑君孔子沐浴而朝告于哀公/而請討今商人弑君晉與諸侯不奉天討受賂而退何)
(以賢于外裔哉故書諸侯盟于扈分惡於諸侯也賂伯/國合諸侯而謀舉事者將以圗功而成名也晉受  而)
(不舉則是求名而亡徒為盟會而已經不書晉/但書諸侯兼罪之也盾之佐霸有愧於管仲矣)
十有二月齊人來歸子叔姬(胡氏曰不言齊子叔姬來/歸而曰齊人來歸子叔姬)
(者見子叔姬無罪齊人自絶而歸之爾春秋深罪齊人/以商人為君而不知其惡故其執其歸與弑其君商人)
(皆稱齊人深責之也張氏曰齊商人旣弑舍而絶其母/於齊故不以出夫人之例書之而書齊人深辠其國人)
(也/)
齊侯侵我西鄙遂伐曹入其郛(齊賂晉以諸侯之不能/見伐故又侵魯伐曹以)
(此年夏曹來朝魯也入其郛殆矣㡬乎/入矣公羊曰郛恢郭也城外大郭也)
十有六年(庚/戌)春季孫行父會齊侯于陽榖齊侯弗及盟
(左氏傳春及齊平公有疾使季文子會齊侯于陽榖請/盟齊侯不肯曰請俟君閒  弗及盟弗與盟也大國之)
(卿可以會小國之君不可以會次國之君齊侯以季文/子不可以敵已故弗與盟魯請盟於齊盖欲與齊平也)
(文公不自往而使季文子犯分而行安能平數年之隙/遂為徒往以區區逆亂之齊文公不能自强以討之反)
(為其侮命使則遭執辱時乎侵犯邉鄙以至/自屈而與之平又不見荅益見魯之衰矣)
夏五月公四不視朔(視朔即朝廟而告朔也文公怠於/政自二月至五月不視朔也左氏)
(謂有疾託之也故聖筆不言疾而直書之自此不講告/朔之禮致餘公不復舉行及定公時故夫子有愛禮存)
(羊之論胡氏曰文公厭政備見於經閏不告朔朔不視/無雨不閔會同不與廟壞不修作主不時事神治民之)
(怠也則其心放/而不知求久矣)
六月戊辰公子遂及齊侯盟于郪丘(郪音西公羊作犀/丘穀梁作師丘)
(左氏傳公使襄仲納賂于齊侯故盟于郪丘師氏曰納/賂於齊而求盟其弱可知也而齊侯受賂以與遂盟則)
(嚮之弗及季孫者亦/豈以禮而卻之哉)
秋八月辛未夫人姜氏薨(左氏傳聲姜薨杜氏注/僖公夫人文公母也)
毁泉臺(左氏傳有虵自泉宮出即泉臺入于國如先君/之數自伯禽至僖公十七君此虵妖亦十七也)
(秋八月辛未聲姜薨毁泉臺虵妖自此出而聲姜薨故/毁之劉氏曰魯人以為祥而毁之非明民之道也公羊)
(傳泉䑓郎臺也未成為郎䑓旣成為泉/臺先祖為之已毁之不如勿居而已矣)
楚人秦人巴人滅庸(案傳楚大饑戎伐其西南又伐其/東南庸人率羣蠻以叛麇人帥百)
(濮伐楚楚人謀徙於阪髙蒍賈曰我能徃宼亦能往不/如伐庸秦人巴人從楚師羣蠻從楚子遂滅庸  羣夷)
(乗楚饑而攻楚儻畏而徙則無以保其國矣用蒍賈之/善謀制而服之可也秦巴從楚楚為戎首以滅鄰國罪)
(可知也人三國而/書滅庸惡之也)
冬十有一月宋人弑其君杵臼(左氏傳宋昭公將田孟/諸未至夫人王姬襄夫)
(人周襄王姊昭公祖母使帥甸攻而殺之蕩意諸死之/司城也  昭公不道襄夫人殺之而書宋人見衆欲弑)
(之也然以弑君之辠歸宋人則凡與於弑/者當以輕重斷獄所以辨上下定民志也)
十有七年(辛/亥)春晉(靈/)人衞(成/)人陳(靈/)人鄭(穆/)人伐宋(左/氏)
(傳晉荀林父衛孔逹陳公孫寧鄭石楚伐宋討曰何故/弑君猶立文公公子鮑而還卿不書經但書人失其所)
(也失其所討之罪程子曰行天討而/成其亂故貶之胡氏曰稱人賤之也)
夏四月癸亥葬我小君聲姜(孫氏曰聲諡也九月而葬/  左氏傳葬聲姜有齊難)
(是以/緩)
齊侯伐我西鄙(西左傳作北甫去年夏公子遂納賂於/齊盟于郪丘  十越月齊又来伐我盟)
(可恃乎齊以/强淩魯弱也)
六月癸未公及齊侯盟于榖(左氏傳齊侯伐我北鄙襄/仲請盟六月盟于榖  齊)
(方伐我我未能報先及而與之盟魯服而求平也以郪/丘之盟公弗與而齊復来伐故親及盟也書此皆譏魯)
(文/也)
諸侯會于扈(左氏傳晉侯蒐于黄父遂合諸侯于扈平/宋也公不與會齊難故也書曰諸侯無功)
(也劉氏曰諸侯何以不序不足序也其不足序柰何欲/治宋而後不能也  書諸侯會而不列略之也與十五)
(年盟于/扈同)
秋公至自榖　冬公子遂如齊(左氏傳襄仲如/齊拜穀之盟)
十有八年(壬/子)春王二月丁丑公薨于臺下(穀梁傳䑓下/非正也髙郵)
(孫氏曰薨非路寢皆不正/也其曰䑓下盖又甚焉)
秦伯罃卒(秦康公卒/子共公立)
夏五月戊戌齊人弑其君商人(左氏傳齊懿公之為公/子也與邴歜音觸之父)
(爭田弗勝及即位乃掘而刖之而使歜僕納閻職之妻/而使驂乗夏五月公游于申池二人弑懿公納諸竹中)
(歸舍爵而行諸齊商人驟施聚士以成弑舍之謀旣立/而天子不討  侯容之故商人恣行不道反數數侵魯)
(自以為莫敢誰何甫四年而禍起肘腋為二微者所弑/卒自受其報出乎爾反乎爾理之常也然春秋之法仍)
(書齊人弑其君者以商人君齊四年諸侯與之盟會不/可不謂之君也殺之冝坐弑君之罪故書曰齊人弑其)
(君商人此春秋懲簒/弑塞禍亂之源也)
六月癸酉葬我君文公　秋公子遂叔孫得臣如齊(左/傳)
(襄仲荘叔如齊恵公立故且拜葬也/襄仲賀齊恵公立荘叔謝齊来會葬)
冬十月子卒(左氏傳文公二妃敬嬴生宣公敬嬴嬖而私事襄/仲宣公長而屬諸襄仲敬嬴事襄仲故以子託)
(之襄仲欲立之叔仲恵伯不可仲襄仲見齊侯而請之/齊侯新立而欲親魯許之冬十月仲殺惡及視襄仲殺)
(大子惡及其母弟視視□不書而立宣公書曰子卒諱/之也仲以君命召恵伯襄仲詐以子惡之命其宰公冉)
(務人止之曰入必死叔仲曰死君命可也公冉務人曰/若君命可死非君命何聽弗聽乃入殺而埋之馬矢之)
(中亦子之名左氏曰惡公羊曰赤未知孰是若如左氏/則  晉師服所謂異哉君之名子也子般書名而此不)
(書文公已葬故不名也胡氏曰在喪稱子繼世不忍當/也旣葬不名終人子之事也踰年稱君縁民臣之心也)
(臣不日史闕之也不地見其弑也上書公子遂叔孫得/  如齊後書夫人姜氏歸于齊中曰子卒則知邪謀出)
(於使齊之/二子矣)
夫人姜氏歸于齊(左氏傳夫人姜氏歸于齊大歸也將/行哭而過市曰天乎仲為不道殺嫡)
(立庶市人皆哭魯人謂之哀姜胡氏曰書夫人則知其/正書姜氏則見其非絶於先君書歸于齊則知其無罪)
(異于孫邾者而魯國臣子殺嫡立庶敬嬴宣/公不能事主君存適母其罪不書而並見矣)
季孫行父如齊(告宣公之立也沙隨程氏曰遂得臣行/父三人皆與謀以其前後如齊而知之)
(也/)
莒弑其君庶其(張氏曰凡稱國以弑者盖其君以無道/為國人所弑而大臣坐視不能討皆當)
(誅不赦之罪也且左氏傳莒紀公生大子僕又生季佗/愛季佗而黜僕  多行無禮於國僕因國人以弑紀公)
(以其寳王來奔季文/子使司宼出諸竟)
　
　
　
　
　
　
　
　
　
　　讀春秋編卷六
欽定四庫全書
　讀春秋編卷七　　　　　　　宋　陳深　撰
　　　宣公(名倭一名接又作委文公庶子母敬嬴公/子遂弑大子惡而立之周匡王四年即位)
　　　(謚法善問/周達曰宣)
元年(癸/丑)春王正月(高郵孫氏曰天下無王自平王而下也/至於桓公王道之不行未乆也春秋書)
(王凡四終始反覆欲見其討而竟不能於是不書王以/為法於萬世至宣公則王道之不行百餘年矣亂臣賊)
(子接迹而起而王者竟不誅之非天下之無王何至是/也唯其無王是以書王耳桓之時王道猶可望可以待)
(王之誅宣之時則竟無王/也扵是書王以討之也)
公即位(宣為弑君者所立雖與桓謀弑之惡不同然其/母私事公子遂以其子屬之其意實圖奪嫡也)
(宣公寜不與聞乎是以榖梁謂繼故而言即位與聞乎/故也書即位其與僖文之立一美一惡不嫌扵同也)
公子遂如齊逆女(杜氏注不譏喪娶者不待貶而惡眀/也  敬嬴私事襄仲以子托之文公)
(卒仲弑大子惡及其母弟皆齊出也仲懼齊見討故宣/公即位之初汲汲求昬于齊為自安計不顧衰絰之中)
(而行吉禮魯可辠齊亦可辠也其必去年襄仲如齊告/立接之始謀也觀其所為純是利欲略不以禮義自持)
(何/耶)
三月遂以夫人婦姜至自齊(公羊傳遂不稱公子一事/而再見者卒名也連上文)
(故止稱遂亦省文法也而不稱姜氏責齊不當犯禮成/昬也方至自齊未告廟  遽稱婦變其書法者辠敬嬴)
(也敬嬴事權臣謀立其子殺大子逐主君擅為國/母顯然以姑自處故特書婦姜以著妾母之僣也)
夏季孫行父如齊(左氏傳季文子如齊納賂以請會宣/公簒立未列於㑹故以賂請之吕氏)
(曰君母不正孽子簒立而國之大臣恃大國以免施施/肆肆無所忌憚行父名大夫而猶若是先王之澤盡矣)
晉放其大夫胥甲于衛(胥甲晉下軍佐也文十二年戰/河曲不肯薄秦于險與趙穿沮)
(臾駢之謀放猶覊置母去其所唯罪輕扵専殺耳書之/亦譏其僣也蘇氏曰胥甲趙穿當軍門呼其罪一也放)
(胥甲而舎趙穿穿盾之族子也/故稱國以放言政之不一也)
公會齊侯于平州(杜氏注平州齊地在泰山牟縣西後/漢志琅琊國陽都故地有牟臺注平)
(州在縣西今屬沂州沂水縣既左氏傳會平州以定公/位  春秋以来簒立者諸侯  與之會則不復致討故)
(季文子汲汲納賂請會以定位盖弑􁃽之罪無赦豈可/以及會而得免是何季世有此謬舉皆諸侯好賂以容)
(姦也世既無王誅又無伯討故亂臣賊子復何所畏而/不逞哉魯宣欲定位宜書及而曰會者齊貪其賂其志)
(同/也)
公子遂如齊(左氏傳東門襄仲如齊拜成謝得會也襄/仲雖云如齊拜成其實徃言将納所許立)
(君之賂于以成其弑立之謀也/賂即下所謂濟西田是也)
六月齊人取濟西田(左氏傳為立公故以賂齊也程氏/傳宣公以不義得國賂齊以求助)
(齊受之以助不義故書取不能保有其土地故不云我/非彼强取故不諱不能有而失者皆諱  濟西魯之故)
(地僖三十一年復取之扵曹者葬去春文公卒甫葬畢/公子遂叔孫得臣如齊雖云拜  其實謀立宣也求昬)
(納賂許賂盡在此行以此㗖齊齊必從之冬十月遂弑/惡立宣夫人姜氏歸齊今年春宣即位未幾遂即如齊)
(逆女遂以夫人至自齊夏季孫行父又如齊納賂請㑹/既㑹而公子遂復如齊拜成又将歸濟田諦觀聖筆所)
(書之詳不待傳不待貶而公子遂公孫得臣季孫行父/宣公之惡自見魯以辠畏齊而㗖以利齊乗魯之釁以)
(貪其利俱以利而成亂安知義果何物乎故其勢不至/于戰國之亂强秦之暴不止也不書魯與而書齊取取)
(者非其有/而取之也)
秋邾子来朝(宣公弑立諸侯當討之而邾子来朝無貶/者既扵朝桓貶矣公羊曰其餘從同同)
楚子鄭人侵陳遂侵宋(左氏傳宋人之弑昭公也晉荀/林父以諸侯之師伐宋宋及晉)
(平宋文公受盟于晉又㑹諸侯于扈将為魯討齊皆取/賂而還鄭穆公曰晉不足與也遂受盟于楚陳共公之)
(卒楚人不禮焉陳靈公受盟于晉秋楚子侵陳遂侵宋/  鄭以晉不討宋之辠固不足與然鄭從楚而為中國)
(患何義乎故書人以辠之也楚書爵著其强盛也文二/年楚雖伐鄭鄭未服楚故新城之盟伐宋之舉鄭為晉)
(役至今年始/叛楚鄭合矣)
晉趙盾帥師救陳(左氏傳晉趙盾帥師救陳宋或曰經/無宋字盖刪胡氏曰非閔文宋弑􁃽)
(不當救故聖筆削之也晉/能救陳故特褒而書救)
宋公陳侯衞侯曹伯會晉師于棐林伐鄭(左氏傳會于/棐林以伐鄭)
(也地而後伐止此與桓十五年會于袲同晉趙盾以大/夫而用諸侯之師扵是始其曰會晉師則不以大夫用)
(諸侯之辭也扵此見聖人書法之妙而當扵理/也杜氏注棐林鄭地滎陽宛陵縣東南有林鄉)
冬晉趙穿帥師侵崇(崇秦之與國案地譜商有崇國在/京兆鄠縣甘亭  左氏傳晉欲求)
(成扵秦趙穿曰我侵崇秦急崇必救之吾以求成焉冬/趙穿侵崇秦弗與成秦知其計故弗與成晉欲求成于)
(秦而不以義乃侵其與國挟詐謀行之宜秦之弗與晉/秦自河曲之役已息兵七年今晉無故動其兵端召眀)
(年秦師/来伐)
晉人宋人伐鄭(鄭甞從楚伐宋宋欲報怨晉亦欲報北/林之役故同伐鄭宋自負弑逆何以伐)
(人初鄭以晉討宋之簒受賂而還故不從晉而從楚今/晉復與弑逆者同伐鄭何以服其心哉晉侯侈而趙盾)
(専惟嗜利而不顧義/宜其不競扵楚也)
二年(甲/寅)春王二月壬子宋華元帥師及鄭公子歸生帥
師戰于大棘宋師敗績獲宋華元(左氏傳公子歸生受/命于楚伐宋宋華元)
(樂吕御戰于大棘宋師敗績囚華元宋人以兵車百乗/文馬百駟贖華元半入華元逃歸劉氏傳戰而言及主)
(之者也猶曰宋華元為志乎此戰也云爾杜氏注大棘/在陳留襄邑縣南  經書及盖宋主乎戰宋以弑􁃽而)
(妄興師師出不以直可辠也鄭從楚而病中國尤可辠/也書師書戰衆相敵及師敗而帥擒豈惟可恥無故毒)
(民亡衆宋鄭之辠可勝誅哉/直書其實事而惡自見也)
秦師伐晉(左氏傳秦師伐晉以報崇也遂圍焦晉趙盾/救焦  趙穿好勇而狂者也無故侵崇以召)
(秦兵盾不之辠私厚之/也桃園之舉盖可見矣)
夏晉人宋人衛人陳人侵鄭(左氏傳晉趙盾遂自隂地/晉河南山北自上洛以東)
(至陸渾及諸侯之師侵鄭以報大棘之役楚鬬椒救鄭/曰能欲諸侯言能欲諸侯從楚而惡其難乎而惡救鄭)
(禦晉之難遂次于鄭以待晉師趙盾曰彼宗競于楚殆/将斃矣姑益其疾乃去之盾示弱增益其疾以速其斃)
(曲鄭歸生受命于楚以伐宋楚有辭矣趙盾去之以理/  也晉因取宋賂不能服鄭故不競扵楚春秋併晉與)
(諸侯悉人之且書/侵而不言伐也)
秋九月乙丑晉趙盾弑其君夷臯(晉靈不君趙盾驟諌/公欲殺之數矣盾之)
(去當急盾出而穿攻靈公于桃園故趙穿弑靈公董狐/乃曰趙盾弑其君此謀雖未必出盾然盾平日親厚穿)
(穿令盾出矣故為盾弑公此雖非盾使之其實為盾何/以見盾親厚穿盾反而不討弑君之賊乃使之􁃽新君)
(黒臀于周盾之情無遁矣春秋推見/至隱而歸弑于盾真至公之筆也)
冬十月乙亥天王崩(匡王也文十五年即/位凡六年崩定王立)
三年(乙/卯)春王正月郊牛之口傷改卜牛牛死乃不郊猶
三望(魯不顧天王新䘮未葬欲行郊祀之禮郊牛之口/傷改卜牛而牛又死遂不郊此天之變異示人也)
(魯之僣郊已非禮此又有忘哀從吉之辠昔周公郊祀/后稷以配天為成王制禮非魯所可得行况天王崩乃)
(臣子斬衰奔赴之時尤不當舉行大禮郊牛傷且死天/變顯然而魯猶三望望祭天子之事尤非諸侯所當行)
(既不郊而猶用三望之僣禮春秋書之譏其得已而/不已也三望公羊謂泰山河海詳見僖三十一年)
葬匡王(胡氏傳四月而葬王室不君其禮略/也微者徃會魯侯不臣其情慢也)
楚子伐陸渾之戎(陸公羊作賁年陸渾子本允姓居𤓰/州僖公二十  晉恵公與秦遷之于)
(伊川在唐為河南陸渾縣今河南府伊陽縣北二十里/有陸渾縣故城  左氏傳楚子伐陸渾之戎遂至于雒)
(觀兵于周疆定王使王孫滿勞楚子楚子問鼎之大小/輕重焉對曰在徳不在鼎胡氏曰凡外相攻不志此其)
(志何也為陸渾在王都之側楚人伐之又觀兵/周疆而問鼎故特書于䇿以謹猾夏之階也)
夏楚人侵鄭(左氏傳春晉侯伐鄭及郔鄭地鄭及晉平/士會入盟夏楚人侵鄭鄭即晉故也胡氏)
(曰不書晉之伐鄭之平者仲尼削之也鄭以晉受宋賂/為不足與似矣而楚豈可從乎今晉成新立背僣竊歸)
(中夏則反之正也春秋大改過遷善故獨著楚/人侵掠之罪爾鄭見侵扵楚則及晉平可知矣)
秋赤狄侵齊(赤狄狄之别種孔氏疏曰赤狄白狄俗尚/赤衣白衣地譜洺州春秋赤狄之地襄陵)
(許氏曰楚狄迭擾南北/此列國棟橈之時也)
宋師圍曹(左氏傳宋文公即位三年殺母弟須及昭公/子武氏之謀也武氏謀奉母弟須及昭公弟)
(以作亂使戴桓之族攻武氏于司馬子伯之館盡逐武/穆之族事在文十年武穆之族以曹師伐宋秋宋師圍)
(曹報武氏之亂也族經不書二族以曹師伐宋但書宋/師圍曹即知為二  見伐故也亦貶宋不能自治徒恃)
(衆强以/報復也)
冬十月鄭伯蘭卒(穆公卒靈/公夷立)葬鄭穆公
四年(丙/辰)春王正月公及齊侯平莒及郯(音/談)莒人不肻公
伐莒取向(魯欲平莒郯之怨挟齊同徃書及見魯之志/以二大國不能平區區二小邦意魯必有私)
(故不能平扵是魯侯怒乃自徃伐莒取向何不思之甚/魯能為郯伐莒安知無為莒伐郯者乎是魯與齊一出)
(不能治亂反致亂也/其書取尤辠魯也)
秦伯稻卒(秦共公卒/子桓公立)
夏六月乙酉鄭公子歸生弑其君夷(左氏傳楚人獻黿/扵鄭靈公公子宋)
(與子家将見宋字子公歸生字子家子公之食指動以/示子家曰它日我如此必甞異味及入宰夫将解黿相)
(視而笑公問之子家以告及食大夫黿召子公而弗與/也子公怒染指扵鼎甞之而出公怒欲殺子公子公與)
(子家謀先子家曰畜老猶憚殺之而况君乎反譛子家/子家懼而從之夏弑靈公  公子歸生位上卿不能遏)
(服邪惡脅扵姦謀撓而從之既操兵柄初聞其謀先事/誅之如反手耳何乃為其所制聽其所為故春秋舎宋)
(而辠歸生以為首/惡示國討之法也)
赤狄侵齊(去秋赤狄侵齊今復再侵以中國無盟主故/得以肆其侵暴經屢書以見赤狄强而天下)
(弱/矣)
秋公如齊公至自齊(胡氏傳君行告至常事不書宣公/比年如齊而皆至者危之髙固之)
(事亦/殆矣)
冬楚子伐鄭(石氏曰鄭去楚即晉自三年之夏至十年/之冬楚凡五伐鄭至辰陵之盟既從楚又)
(徼事于晉故十二年復致楚圍此晉不務徳以力爭諸/侯又不能服强楚以存中國之致也然楚兵伐鄭二稱)
(人四稱子稱子者四非與之也悼其强而已稱人者二/非加貶也誅其甚而已悼其强以表中國之微誅其甚)
(以惡荆楚之横爵之人之其意一也十二年楚圍鄭/入之遂敗晉于邲而後鄭服楚晉之不振有自来矣)
五年(丁/巳)春公如齊(左氏傳公如齊髙固使齊侯/止公請叔姬焉留公强成昬)
夏公至自齊(左氏傳書過也累公既見止連昬于鄰國/之臣厭尊毁列  其先君而扵廟行飲至)
(之禮故書/至以示過)
秋九月齊髙固来逆子叔姬(左氏無子字當從公榖有/子字在叔姬上  左氏傳)
(齊髙固来逆女自為也故書曰􁃽叔姬自􁃽也穀梁傳/諸侯之嫁女扵大夫主大夫以與之来者接内也胡氏)
(傳稱子者别扵先公之女其曰来者以公自為之主也/嫁女扵大夫而不使大夫主之則厭尊毁列卑朝廷慢)
(宗廟矣夫以鄭國褊小楚公子圍之貴驕強大来娶于/鄭子産辭而卻之使館于外而宣公以國君逼于髙固)
(請昬其女強委禽焉而不能止惟不知以禮為守身之/榦是以得此辱也春秋詳書辠宣公也  子叔姬即齊)
(孝公之夫人昭公之母公子商人弑昭公叔姬歸魯昔/為齊侯之夫人魯不應嫁齊臣髙固固亦不應娶也時)
(齊止公為髙固請昬魯侯以此義卻之稍有知者亦知/其決不可為何二國之君有如是之昬繆也其失禮甚)
(矣春秋㛰姻常事不書書此/者以為非常為後世戒也)
叔孫得臣卒(不書日史/闕文也)
冬齊髙固及子叔姬来(左氏傳冬来反馬也禮送女留/其送馬謙不敢自安三月廟見)
(遣使反馬髙固遂與叔姬俱寜故書以示譏也叔姬昔/為國君之夫人既歸其臣又與之偕来齊魯寜無媿乎)
(書此交/辠之也)
楚人伐鄭(左氏傳楚子伐鄭陳及楚/平晉荀林父救鄭伐陳)
六年(戊/午)春晉趙盾衞孫免侵陳(左氏傳陳即楚故也父/傳稱陳及楚平荀林)
(伐陳經皆不書此書趙盾以陳從楚與衛孫免伐之信/如是盾乃修盟主之職冝有辭以伐陳而經書侵何耶)
(見晉以兵加/之非其道也)
夏四月　秋八月螽(書螽凡十一八月螽凡三僖/十五年  木年  襄七年)　冬
十月
七年(己/未)春衞侯使孫良夫来盟(左氏傳春衛孫桓子来/盟始通且謀會晉也穀)
(梁傳来盟者前定也盟魯宣専事齊未通于晉衛欲為/晉致魯故前約而来  魯信衛而徃與晉會卒為晉所)
(辱盟之不可/恃也如此)
夏公會齊侯伐莱公至自伐莱(杜氏注莱國今東莱黄/縣  書會者外為主伐)
(莱齊志也書至自伐危之也莱齊魯之鄰小國也大國/不能恤齊恃強而伐之可辠也魯因而助虐其辠均耳)
大旱(去秋螽今秋復大旱嵗凶可知矣是後不/聞魯救荒以賑貸於民國之所存者幸也)
冬公會晉侯宋公衞侯鄭伯曹伯于黒壤(黒壤晉地一/名黄父  左)
(氏傳盟于黒壤王叔桓公臨之以謀不睦鄭及晉平宋/公子之謀也故相鄭伯以會晉侯之立也公不朝焉又)
(不使大夫聘晉人止公于會盟于黄父即黒壤公不與/盟以賂免故黒壤之盟不書諱之也慢盟主以取執止)
(之辱故辭之張氏曰凡盟㑹而不得見不與盟直書之/者曲不在公也若夫見執且不與盟而悉諱之也則其)
(曲在公矣宣公私眤扵齊而不事盟主故盟見執而不/得與辠以賂而苟免扵是諱之則宣公之辠可知矣)
八年(庚/申)春公至自會(見執於晉/踰年乃至)
夏六月公子遂如齊至黄乃復(黄齊竟上地公羊傳至/黄乃復何有疾也何言)
(乎有疾乃復譏何譏耳大夫以君命出聞喪徐行而不/反聞䘮者聞父母之䘮徐行者不忍疾行又為君當使)
(人追代之以喪喻疾者䘮尚不常反况扵疾乎杜氏曰/盖有疾而還大夫受命而出雖死以尸将事遂以疾還)
(非禮/也)
辛巳有事於大廟仲遂卒于垂(杜氏注垂齊地非魯竟/故書地  有事時祭也)
(公子遂使齊有疾而還至垂而卒方有事大廟而聞之/以遂之弑惡及視有大罪不當書卒今書之者以事之)
(變卒之也書仲其字也盖宣公徳之與公子友之於僖/公同有援立之恩故亦用公子友例生而賜氏俾世其)
(卿在魯則季友仲遂是也古者家大夫卒而賜氏此盖/宣公徳遂越禮而生賜氏俾世大夫故經扵其卒書族)
(以志變法為後世戒故/劉氏曰自是世仲氏也)
壬午猶繹萬入去(起吕/切)籥(繹者又祭祭之眀日仍陳昨/日之禮所以賔尸也禮大夫)
(卒當祭則不告終事而聞則不繹不告者盡肅敬之誠/扵宗廟不繹者全始終之恩扵臣子今仲遂卒書猶繹)
(可已而不已也萬二舞名也舞有文舞籥舞也武舞干/舞也籥管也吹籥執翟羽以舞也去籥者以有聲不用)
(也既知其不可而仍用干舞不能制之以禮徒去籥以/掩人之外聞也詳觀一字之間足以見聖筆書法之嚴)
(垂訓之/意逺矣)
戊子夫人嬴氏薨(嬴氏文公妾宣公母也稱夫人自成/風亂嫡妾敬嬴視效援例以自立)
(故無貶從同同也襄仲卒方八日而敬嬴亦卒二人皆/姦通合謀殺惡及視慘虐不道若此亦安能久乎甫及)
(七年相繼而亡天道之報不逺也時無/王又乏盟主得以逃罪而獲令終幸矣)
晉師白狄伐秦(左氏傳白狄及晉平夏會晉伐秦已晉/伐崇以啟釁端自是秦晉報復不  晉)
(主夏盟冝合諸侯遏冦亂安中夏不能責己補過反結/戎狄以伐秦何諸侯無可與者適足以示中國之弱而)
(謂狄可恃乎况無故毒民殘衆辠/莫大焉經直書實事以示貶也)
楚人滅舒蓼(穀梁作鄝楚左氏傳楚為衆舒叛故伐還/舒蓼滅之  子疆之及滑汭盟呉越而)
(見同黨相攻滅不書今書者也/  楚自是愈強聖人先憂之)
秋七月甲子日有食之既(杜氏注月三十日食年經書/日食之既凡三  連  夷狄)
(陵中夏臣弑君禍患増出/冝乎天變之徴見乎上矣)
冬十月己丑葬我小君敬嬴雨不克葬庚寅日中而克
葬(杜氏注敬謚嬴姓也今成風薨以夫人葬以小君春/秋四貶之以正其事  敬嬴薨葬援成風例而無貶)
(從同同也示魯之君臣不足責乃深責之也葬必卜日/既定其日豈可因雨而止今雨不克葬䘮制無備可知)
(也使眀日雨復不止久暴露扵外可乎書之以見其襄/事滅裂君臣皆可辠也雨不克葬亦以敬嬴之惡而著)
(咎證/焉)
城平陽(杜氏注泰山平陽縣今襲慶府鄒縣有南平陽/城襄陵許氏曰國有大䘮始葬而又動衆城邑)
(非特不愛民力以公為/忘親愛矣不時孰甚焉)
楚師伐陳(左氏傳陳及晉平楚/師伐陳取平而還)
九年(辛/酉)春王正月公如齊公至自齊(秦山孫氏曰公有/母䘮而逺朝齊無)
(哀甚/矣)
夏仲孫蔑如京師(左氏傳王使来徴聘夏孟獻子聘于/周王以為有禮厚賄之  宣公扵嵗)
(首即朝齊以王徴聘夏方使大夫如京師可見宣公之/慢公屢如齊無不書至譏之也宣公在位九年扵齊凡)
(三朝扵周未甞朝以徴聘今始遣大夫徃不待貶而公/之惡自見也魯凡朝聘諸侯謂之如耻屈扵諸侯故尊)
(魯而不書朝内魯之意也朝周亦/謂之如罪其視天王猶諸侯也)
齊侯伐莱(襄陵許氏曰赤狄比侵齊不敢報莱不伐齊/而齊亟伐之畏衆強而陵小弱可以觀恵公)
(矣/)
秋取根牟(杜氏注根牟東夷國琅邪陽都縣東有/牟鄉寰宇記今為密州安丘縣之城治)
八月滕子卒(左氏傳滕/昭公卒)
九月晉侯宋公衞侯鄭伯曹伯會于扈晉荀林父帥師
伐陳(左氏傳㑹于扈討不睦也謀齊陳陳侯不會前年/與楚威故晉荀林父以諸侯之師伐陳晉侯卒于)
(扈乃/還)
辛酉晉侯黒臀卒于扈(杜氏注卒于竟外故書地陸氏/纂例國君不卒於其國例書地)
(扈鄭/地)
冬十月癸酉衛侯鄭卒(胡氏曰晉成公衛成公皆不書/葬魯不會也衛成事晉甚謹而)
(宣公獨深向齊衛欲為晉致魯使孫良夫来盟以定之/及魯宣會黒壤而晉止公是以扈之㑹魯獨不徃二國)
(赴䘮皆不徃會以私怨/廢禮忘親其辠著矣)
宋人圍滕(左氏傳因其喪也人滕有䘮宋不哀恤而/用兵圍之故貶而  之以著其不仁也)
楚子伐鄭晉卻缺帥師救鄭(左傳六年楚人伐鄭取成/而還此厲之役也既成鄭)
(伯逃歸故九年楚復伐鄭晉郤缺救鄭鄭伯敗楚師于/栁棼國人皆喜唯子良憂曰是國之災也吾死無日矣)
(至十二年卒有楚子入鄭之禍攘楚以鄭不從故數伐/之晉既主夏盟當合諸侯救鄭  楚可也僅使一郤缺)
(帥師而徃果能拒楚救鄭乎是以不克鄭與楚平眀年/晉又合三國伐鄭取成而還冬楚再伐鄭十一年楚子)
(與陳鄭辰陵之盟而後楚陳鄭合楚居陳鄭之上初主/中國之諸侯也經書楚子非與之紀其強盛與中國之)
(諸侯/侔矣)
陳殺其大夫泄冶(泄字從公穀左氏作洩以唐諱改其/傍也  左氏傳陳靈公與孔寜儀行)
(父通扵夏姬皆衷其衵服以戯于朝泄冶諫曰公卿宣/滛民無效焉且聞不令君其納之公曰吾能改矣公告)
(二子請殺之公弗禁遂殺泄冶襄陵許氏曰殺泄冶張/陳亡之本也胡氏曰稱國以殺者君與用事大臣同殺)
(之也稱大夫則不失其官守而殺之者有専殺之辠矣/冶無罪而書名者冶以諫殺身者也殺諫臣者必有亡)
(國䘮身之禍從之故書名以徴舒弑君滅陳之端以垂後/戒此義係扵名而書名者也  冶之盡忠不避死以諫)
(可謂直矣然當靈公朝夕株林之逰君臣滛放豈疎逺/者一言所能止之乎惜乎冶不能見幾潔身而去冶死)
(未幾而陳至於/君弑國亡悲夫)
十年(壬/戌)春公如齊公至自齊(公數如齊必書其至聖筆/詳載不厭其繁辠宣公也)
齊人歸我濟西田(左氏傳公如齊齊侯以我服故歸濟/西之田程氏曰魯修好故歸魯田田)
(魯有也齊非義取之故云歸我不足為善也齊公嵗徃/朝齊或一嵗再徃自負簒􁃽故柔巽卑屈事  尤謹故)
(齊恵恱其能順事已以所取濟西田歸之言我者魯之/舊封也齊取已十年今始歸我也不言来歸者請而得)
(之也昔取之不以道今歸之不/以正一出扵相與之私而已)
夏四月丙辰日有食之己巳齊侯元卒(恵公卒/頃公立)
齊崔氏出奔衞(左氏傳夏齊恵公卒崔杼有寵扵恵公/髙國畏其偪也髙國二家齊正卿公卒)
(而逐之奔衛榖梁傳氏者舉族而出之之辭也襄陵許/氏曰崔杼出而能反反而能弑者以其宗族之強經以)
(氏舉於此/辨之早也)
公如齊五月公至自齊(左氏傳公如齊奔䘮胡氏傳天/王之䘮不奔而汲汲於奔齊喪)
(天王之葬使微者會而公孫歸父會齊侯之葬其不顧/君臣上下尊卑之等所謂肆人欲滅天理而無忌憚者)
(也/)
癸酉夏徴舒弑其君平國(左氏傳陳靈公與孔寜儀行/父飲酒于夏氏公謂行父曰)
(徴舒似女對曰亦似君徴舒病之公出自其廐射而殺/之二子奔楚胡氏傳禍莫大于拒諫而殺直臣泄冶不)
(憚盡言於其君以靈公君臣滛縱恐其及禍不忍坐視/而言之靈公不能納又從而殺之春秋言泄冶見殺於)
(前而著夏徴舒弑君於後以見泄冶忠言之驗靈公見/弑之由著滛放之禍為萬世之大戒也石氏曰君雖不)
(君臣不可以不臣此所以陳靈公雖/無道而從大夫弑君之詞以書之)
六月宋師伐滕(左氏傳滕人恃晉不事宋六月宋伐滕/胡氏傳前圍滕稱人刺伐䘮也此稱師)
(譏用衆也鄰有弑逆不能討乃用/大師以伐小邦故稱師以著其辠)
公孫歸父如齊葬齊恵公(歸父仲遂之子齊侯卒公親/徃奔赴及葬而使貴卿徃會)
(匡王崩公不奔赴故葬則周不来告宣公於天子/則慢甚於强國則特厚春秋比事而觀其罪著矣)
晉人宋人曹人伐鄭(左氏傳鄭及楚平諸侯之師伐鄭/取成而還  鄭數為楚伐不得已)
(從之晉為盟主不能帥諸侯攘楚而但伐鄭畏強凌弱/也此時陳與鄭鄰陳弑逆獨不當討乎故春秋俱貶而)
(書人辠/之也)
秋天王使王季子来聘(公羊傳季子者何王之母弟也/不書名尊天子也  左氏傳劉)
(康公来報聘即季子也其後食邑於劉宣公享國十年/未甞朝周事君之禮甚慢僅遣一介而重臣繼来書以)
(見王室之無政故襄陵許氏曰自是/王靈頓亡王聘益輕春秋不復錄矣)
公孫歸父帥師伐邾取繹(杜氏注繹邾邑魯國鄒縣有/繹山今在襲慶府鄒縣為邾)
(魯二國之境詩保有鳬繹邾文公卜遷于繹皆此非征/伐自大夫出小國當恤伐為已甚又從而取其邑  其)
(有而取之魯之/君臣俱可辠也)
大水
季孫行父如齊冬公孫歸父如齊(左氏傳季文子初聘/于齊冬子家如齊伐)
(邾故也臣宣公居位十年如齊凡五遣大夫聘齊者六/魯之君  不能為國以禮而數數妄媚恱齊歸父取繹)
(惴惴畏之討故又亟徃意必以賄奉之/也春秋書之以著其辠比事可見也)
齊侯使國佐来聘(左氏傳國武子来報聘前此齊未/甞来報聘今齊侯新立始一来也)
饑(杜氏曰有水/災嘉穀不成)
楚子伐鄭(左氏傳楚子伐鄭晉士會救鄭逐楚師于潁/北諸侯之師戍鄭  傳稱晉救鄭經削之以)
(晉不能攘楚徒/救亦無益也)
十有一年(癸/亥)春王正月
夏楚子陳侯鄭伯盟于辰陵(辰陵陳地潁川長平縣東/南有辰亭  左氏傳楚子)
(伐鄭及櫟子良曰晉楚不務徳而兵争與其来者可也/晉楚無信我焉得有信乃盟楚夏楚盟于辰陵陳鄭服)
(也世鄭自此年從楚辰陵繼而叛楚楚繼入陳陳終景/公  不從晉眀年楚遂入鄭是時齊方伐苢晉復會狄)
(不能討株林之逆而楚荘討之故辰陵之盟春秋書楚/于陳鄭之上而特與之以楚初主諸侯因以見中國無)
(人楚人反能行之自此以下比事觀之諸侯之辠著矣/扵陳鄭書侯伯之爵而楚書子加其上亦所以媿之也)
公孫歸父會齊人伐莒(莒恃晉不事齊魯從齊故同伐/之兵不討陳亂而附強凌弱春)
(秋書之以著/齊魯之辠)
秋晉侯會狄于櫕(才端/切)函(櫕函狄地晉侯徃會之成左/氏傳晉郤成子郤克求  于)
(衆狄衆狄疾赤狄之役遂服于晉故會于櫕函國晉捨/討陳而以遺楚使之舉大義為伯討以令于中  晉失)
(盟主之道徒與狄會與楚争鄭及邲之敗/鄭復即楚矣春秋書實事而辠自見也)
冬十月楚人殺陳夏徴舒(左氏傳楚子為陳夏氏亂故/伐陳謂陳無動将討于少西)
(氏徴舒之祖遂入陳殺夏徴舒轘音患諸栗門陳城門/楚子夷國君而能殺夏徴舒故與衛人殺州吁例書之)
(書人衆辭大惡衆所欲誅也聖人與楚之討傷中國之/無人書楚人而中國諸侯之辠自見矣亂臣賊子人人)
(得討不應間於内外所以廣忠孝/之路而拯救三綱扵大亂之日也)
丁亥楚子入陳納公孫寜儀行父于陳(上書楚子殺夏/徴舒與其誅弑)
(逆義也稱人言衆志也此書楚子入陳獨稱楚子楚子/之所欲也楚子既入陳而欲縣陳貪其利也向非申叔)
(時言之遂亡陳矣後雖復封之故仍書入入者不受而/强之也公孫寜儀行父從君于昬宣滛于朝誅殺諫臣)
(致君見弑盖致亂之臣也靈公見弑遂奔楚託扵討賊/復讐以脫其罪楚莊不能察其反覆既宥其罪而納之)
(陳又使陳人用之舉措謬矣盖二臣者初奔楚必首以/重賂噉楚又以縣陳之利誘之楚子貪惏故恱而不加)
(之罪而强欲納之于陳故經始書討賊與之然後著/其入陳且納亂臣之罪使楚莊功過顯然可謂當矣)
十有二年(甲/子)春葬陳靈公(陳弑君之賊已討/故可以書葬矣)
楚子圍鄭(左氏傳楚子圍鄭三月克之自皇門至扵逵/路鄭伯肉袒牽羊以逆王曰其君能下人必)
(能信其民矣退三十里而許之平潘尫入盟子良出質/  鄭與楚辰陵之盟又徼事于晉故楚復圍鄭  楚子)
(巳縣陳頼申叔時一言而封陳故經不書滅而書入楚/子已入鄭鄭伯牽羊以逆楚子以其能下人退三十里)
(而許之平故經不書入而以圍書此聖人忠恕之道/也胡氏謂不書楚入鄭以能討陳弑逆故從末減也)
夏六月乙夘晉荀林父帥師及楚子戰于邲晉師敗績
(楚圍鄭晉荀林父帥師救鄭鄭已服楚桓子林父欲還/曰無及扵鄭而勦民焉用之楚歸而動動兵伐鄭不後)
(隨武子士㑹善之獨彘子先穀曰不可知莊子亦不許/惟韓獻子謂桓子恐彘子以偏師䧟子為元帥而師不)
(用命失屬亡師為罪已重不如進也時楚師亦欲還晉/趙括趙同從彘子以戰遂大敗  林父為元帥不能止)
(諸帥之從楚師林父既知無及扵鄭矣諸帥又皆信然/其䇿先縠若以中軍佐濟下令軍中無得妄動按軍法)
(而行辟夫豈不可既不能令乃畏失屬亡師而從韓獻/子分惡之言知難而冒進是棄師也於誰責乎故經不)
(書晉救鄭而以林父書及之者言林父/之志乎此戰也并著其敗師之辠焉)
秋七月　冬十有二月戊寅楚子滅蕭(左氏傳楚子伐/蕭宋華椒以蔡)
(人救蕭蕭人囚熊相冝僚及公子丙王曰勿殺吾退蕭人/殺之王怒遂圍蕭眀日蕭潰  楚入陳復入鄭敗晉師)
(乗其銳氣伐蕭以滅之故/經特書滅以著其暴也)
晉人宋人衞人曹人同盟于清丘　宋師伐陳衞人救
陳(清丘衛地地譜今濮州臨濮縣東南有清丘曰左氏/傳晉原縠宋華椒衛孔達曹人同盟于清丘  恤病)
(討貳扵是卿不書不實其言也宋伐陳衛救之不討貳/也楚伐宋晉不救不恤病也故曰不實其言宋為盟故)
(伐陳衛人救之孔達曰先君有約音要言焉若大國討/我則死之陳共公與衛成公有舊好故孔達肯背盟救)
(陳以死謝晉胡氏曰書同盟志同欲也程氏曰晉為楚/敗諸侯懼而同盟也  皆國卿而書人以其盟無益未)
(幾皆渝故貶之陳藉楚以討弑君之賊不容不從楚宋/不能為陳討賊楚既平之乃動衆伐其即楚非義舉也)
(衛人救陳雖背盟經以救書見陳未有罪而遭宋伐為/可恤也書救者責宋也書師以其妄用衆書衛人以其)
(渝盟/也)
十有三年(乙/丑)春齊師伐莒(左氏傳莒恃晉/而不事齊故也)
夏楚子伐宋(左氏傳以其救蕭也以陳既從/楚宋伐之故楚救陳  報伐也)
秋螽　冬晉殺其大夫先縠(左氏傳赤狄伐晉及清先/縠召之也冬晉人討邲之)
(敗與清之師歸罪扵先縠而殺之盡滅其族以先縠剛/愎違命敗晉師今又召狄戮之是也何稱國  殺林父)
(新将中軍以先縠佐之使敵國謀臣知其從政者新未/能行令故稱國以殺不去其官罪累上也  越椒将攻)
(楚楚莊雖滅之尚思子文治楚而復克黄之所先縠/先軫之孫而滅其族晉之徳刑皆不足以敵楚矣)
十有四年(丙/寅)春衞殺其大夫孔達(案左氏傳十二年陳/貳扵楚宋以清丘之)
(盟故伐陳衛孔達曰先君有約音要言焉不可不救也/衛成公與陳共公有舊也故孔達欲背盟救陳而以死)
(謝晉若大國討我則死之衛人救陳既而晉人来討使/人弗去曰罪無所歸将加而師孔達曰苟利社稷請以)
(我說罪我之由我則為政而亢大國之討将以誰任我/則死之扵是孔達縊而死衛人以殺告說于晉而免于)
(伐遂告于諸侯曰寡君有不令之臣達搆我敝邑于大/國既伏其罪矣敢告衛人以為成勞復室其子使復其)
(位襲父位殺孔達固有罪矣而衛人用其言以干盟主/故稱國以  罪累上也衛用人謀國干犯盟主至于見)
(討誰之過歟故不去其官稱國以/殺春秋端本清源故書法如此)
夏五月壬申曹伯夀卒(曹文公卒宣公/立成十三年卒)
晉(景/)侯伐鄭(左氏傳為邲故也皆晉不能庇鄭使鄭囚/服於楚既困且辱  為晉也再犯楚師楚)
(能赦之楚徳厚矣難怪其與楚也晉伐楚救鄭既以後/期邀戰于邲自取敗績不知悔過以同姓諸侯自相魚)
(肉欲中國強荆楚弱其可得耶下晉敗于邲不能自反/復與楚争鄭勞人甚矣文公而  諸侯親自将書其爵)
(此所以書晉/侯伐鄭是也)
秋九月楚子圍宋(左氏傳楚子使申舟聘于齊曰無假/道于宋亦使公子馮聘于晉曰無假)
(道于鄭申舟以孟諸之役惡宋文十年楚子田孟諸無/畏抶宋公僕曰鄭昭宋聾晉使不害我則必死王曰殺)
(女我伐之見犀而行犀申舟子以子託王示必死及宋/宋人止之華元曰過我而不假道鄙我也鄙我亡也以)
(我比其邉鄙是與亡國同殺其使者必伐我伐我亦亡/也亡一也乃殺之楚子聞之投袂而起屨及於窒皇寝)
(門闕劒及于寝門之外車及於蒲胥之市九月楚子圍/宋  宋困於楚數矣自僖公之世會盂被執戰泓敗績)
(盟諸侯以解圍今復被圍楚之強甚矣然十二年宋伐/陳經書救陳所以著宋之罪今書楚子而不去其爵亦)
(所以示宋殺其使以召兵故無貶辭春/秋非以進楚亦著楚自此而益盛矣)
葬曹文公
冬公孫歸父會齊侯于穀(石氏曰文公以来大夫始専/盟會至此以為常矣王氏曰)
(遂以不正立宣公宣公以不正而任其子歸父此年㑹/齊侯眀年會楚子見公與之深也諸侯失政自宣公始)
(大夫専政自歸父始聖人詳書以疾之而公孫歸父以/外臣僣恣而抗諸侯齊侯以國君下屈  㑹外臣皆非)
(禮也經特書之所以著當時諸侯陪臣/之辠不能以禮讓為國國非其國矣)
十有五年(丁/卯)春公孫歸父會楚子于宋(案左氏傳十四/年孟獻子言於)
(公曰臣聞小國之免於大國也聘而獻物於是有庭實/旅百朝而獻功於是有容貌采章嘉淑而有加貨謀其)
(不免也誅而薦賄則無及也今楚在宋君其圖之公說/十五年春公孫歸父㑹楚子于宋  公孫歸父去年會)
(齊侯今年又會楚子其専甚矣會于宋以宋被楚圍将/以平宋楚因以自謀而薦賄也魯以千乘之國不能自)
(植立而至為此謀又使其臣得以専恣不亦謬乎春秋/連書之所以志魯之君弱臣強而反自屈於蠻荆也)
夏五月宋人及楚人平(宋被楚圍九月甚急及是而始/平平謂平和之也宋華元以情)
(告急于楚子反感動子反子反亦以情告之扵是退三/十里而盟二子平二國差可賢其稱人何也公羊以為)
(平者在下也謂二子専之非禀命扵君雖卿亦人之不/與之也况華元竊入楚師而劫其将子反将而劫扵敵)
(出扵要盟故君子不貴故書平而不/書盟也書宋人及楚人平宋及之也)
六月癸卯晉師滅赤狄潞氏以潞子嬰兒歸(案左氏傳/潞子嬰兒)
(之夫人晉景公之姊酆舒為政而殺之又傷潞子之目/於是晉侯伐潞滅之殺酆舒潞赤狄之别種也赤狄有)
(潞氏甲氏潞今潞州潞城縣潞娶晉侯之姊非真狄也/以嬰兒歸晉以其所自出也  晉侯因酆舒之罪使林)
(父帥師討之既執酆舒殺之以正其罪當立君改紀其/政而返何乃利狄之土滅潞氏以其君歸不仁也經不)
(書林父而書晉師/責晉而略狄也)
秦人伐晉(秦人伐晉凡三文三/年此年襄十一年)
王札子殺召伯毛伯(左氏傳王孫蘇與召氏毛氏争政/二人皆王卿士使王子捷即王札)
(子殺召戴公及毛伯衛卒立召襄襄戴公之子果如傳/所云則王孫蘇首惡經何不書恐未必然也  發微以)
(王札子王子札也文誤倒耳劉氏云王子札之子故稱/王札子然皆不可考也召伯毛伯王之卿士王札子人)
(臣也而擅殺之周衰天子失政刑其/亂甚矣春秋書之不待貶而罪著矣)
秋螽(自六年至今凡三遇秋螽其間水旱迭至宣公不/修徳之所致也災異數而國空匱横斂起而民愈)
(困/矣)
仲孫蔑會齊髙固于無婁(無婁杞邑公羊作牟婁恐無/聲之訛也  大夫相會始此)
(也始諸侯自相㑹後諸侯與大夫㑹至此大夫與大夫/會皆非王事而動以非禮故其流不至於簒奪不止也)
初稅畝(初謂始行之也稅畝履畝而稅也井田之法一/夫百畆十畆為公田什一而稅也今履其私田)
(復十稅一始什二而稅也故哀公曰二吾猶不足盖始/扵此也其後成作丘甲哀用田賦春秋屢書之以譏重)
(斂/也)
冬蝝生(蝝恱全切又尹絹切生蝗子也始生曰蝝既大/曰螽秋方有螽冬又  子盖螽遺子扵僻野又)
(将蕃育聖筆/復書懼災也)
饑(經三書饑宣世兩書饑十年以大水今年以螽為國/不務本無蓄積一遇凶災則民不聊生而又加以重)
(斂國非/其國矣)
十有六年(戊/辰)春王正月晉人滅赤狄甲氏及留吁(左氏/傳士)
(會帥師滅赤狄甲氏及留吁鐸辰鐸辰不壽留吁之屬/三月獻狄俘晉侯請于王戊申以黻冕命士會将中軍)
(且為大傅代林父将中軍杜氏注甲氏留吁赤狄别種/  晉士會命卿又為上将書以人貶之也晉既滅潞氏)
(今又并其餘黨盡滅之無遺亦甚矣其忍也故貶之也/晉自邲之失而還志在扵伐狄遂并其地聖筆書之極)
(貶之/也)
夏成周宣榭火(成周周之東都今洛陽也宣榭公羊曰/宣宫之榭也何休曰周宣王之廟也至)
(今不毁者有中興之功室有東西廂曰廟無東西廂有/室曰寝無室曰榭杜氏注講武屋胡氏曰案吕大臨考)
(古圖有􁊈敦者稱王格于宣榭呼内史䇿命􁊈是知宣/榭宣王之廟也古者爵有徳禄有功必於大廟示不敢)
(専也榭者射堂之制其堂無室以便射事宣王之廟謂/之榭其廟制如榭也  左氏曰人火之也凡火人火曰)
(火天火曰災併聖人因東周宣榭之火傷聖王之烈既/不可得而見  其遺迹亦從而火之所以傷而志之也)
秋郯伯姬来歸(左氏傳出也此年郯伯姬来歸成十五/年杞叔姫来歸皆見出也嫁之時不書)
(歸以為媵也春秋内女出亦詳書之/所以謹男女之際正人倫之本也)
大有年(桓弑逆宣奪嫡桓立十八年宣亦立十八年其/閒水旱災變薦臻嵗不絶書桓書有年志嵗稔)
(也宣書大有年志嵗大熟民大足食也皆紀異也盖謂/連年凶災此年方得豐熟民幸足食冝喜而書之以紀)
(其異以見他時之不足可/知此聖人言外之微㫖也)
十有七年(己/巳)春王正月庚子許男錫我卒(昭公卒靈公/立襄二十六)
(年卒/于楚)
丁未蔡侯申卒　夏葬許昭公　葬蔡文公
六月癸卯日有食之
己未公㑹晉侯衛侯曹伯邾子同盟于斷道(斷直管切/又音短)
(杜氏注斷道晉地使左氏傳晉侯使郤克徴會于齊齊出/頃音傾公帷婦人  觀之郤子登婦人笑扵房獻子怒)
(而誓曰所不此報無能渉河郤子至請伐齊晉侯弗許/請以其私屬家衆也又弗許齊侯使髙固晏弱蔡朝南)
(郭偃及斂盂髙固逃歸晉師還之齊頃侮晉使固可罪/何卻子之怒而不能已亂反甚  耶姑假同盟之禮約)
(諸侯共/伐齊也)
秋公至自會　冬十有一月公弟叔肸(許乙/切)卒(宣公子/赤之庶)
(兄而殺之以奪其位叔肸非之終身不食其禄其不去/者以兄弟之親不可絶也書之曰公弟眀其得弟之道)
(以叔肸得弟之道則宣之為兄而不兄可知矣其稱字/賢之也故取貴扵春秋公子為正大夫而書卒貴也不)
(為大夫而/書卒賢也)
十有八年(庚/午)春晉侯衞世子臧伐齊(左氏傳晉侯衛太/子臧伐齊至于陽)
(穀齊侯㑹晉侯盟于繒以公子彊為質扵晉晉師還蔡/朝南郭偃逃歸  齊頃召亂晉卻克私怒逞兵春秋據)
(事書之齊晉之罪自見也衛世子也而帥/師㑹諸侯以伐人國不言及者罪之也)
公伐杞　夏四月　秋七月邾人戕鄫子于鄫(戕殺也/自内曰)
(弑自外曰戕邾人徃時甞執鄫子用之鄫不能復天子/不能誅今又直入鄫國戕鄫子縱恣暴虐甚矣非亂世)
(曷至是哉書于鄫責鄫/之臣子不能拒難也)
甲戌楚子旅(穀梁/作吕)卒(時楚子僣王降稱子狄之也此聖/筆所削也五等諸侯卒稱爵正也)
(葬稱公從臣子詞也若吳楚之僣春秋絶之辟其僣稱/之號恐民之惑故不書葬書卒以其與中國同㑹盟也)
(時齊晉伯業衰楚莊能誅叛討貳因而傷其/卒而志之也楚莊卒共王立襄十二年卒)
公孫歸父如晉(左氏傳公孫歸父以襄仲之立公有寵/欲去三桓以張公室與公謀而聘扵晉)
(欲以晉人去之正時三家強盛歸父謀去之固善而不/知其本已之不  安能正人以正國家况事晉未久豈)
(能保其必信而/假之以力哉)
冬十月壬戌公薨于路寝歸父還自晉至笙遂奔齊(左/氏)
(傳公薨季文子言扵朝曰使我殺適立庶以失大援仲/也夫臧宣叔怒曰當其時不能治也後之人何罪子欲)
(去之許請去之遂逐東門氏子家還及笙壇帷復命於/介既復命袒括髪即位哭三踊而出遂奔齊書曰歸父)
(還自晉善之也也歸父還自晉至魯竟外聞君薨而家/逐不容扵不奔  盖宣公以仲遂援立之功而愛歸父)
(用之太専故疾之者衆徒以公庇之未能誰何也今聞/君薨而不敢復命亟去而之齊以逃罪也奔不言出在)
(外/也)
　
　
　讀春秋編卷七
欽定四庫全書
　讀春秋編卷八　　　　　　宋　陳深　撰
　　　成公(名黒肱宣公子諡法安名立/政曰成定王十七年即位)
元年(辛/未)春王正月公即位(張氏曰雖無王/命有父命故書)
二月辛酉葬我君宣公
無冰(禮記月令仲春獻羔開氷今二月書無氷盖冬温/無氷可藏至二月獻羔無以唘氷而廟薦故書以)
(志之洪範豫恒燠若謂舒之罰常燠也經書無氷三盖/常燠也此則成公幼弱政事舒緩政在三家公室不張)
(其兆/見矣)
三月作丘甲(作者創始為之也謂變古之常制而始作/之也丘甲賦丘為甲也周禮九夫為井四)
(井為邑四邑為丘十六井四丘為甸出長轂一乗甲士/三人歩卒七十二人此甸所賦也胡氏傳唐李靖曰周)
(兵制一乗歩卒七十二人甲士三人以二十五人為一/甲凡三甲共出七十五人然則一丘所出十有八人積)
(四丘具一乗今作丘甲是一甸之中共百人為兵矣盖/益兵而増三之一耳按甲士三人者統歩卒七十二人)
(每甲士一人統歩卒二十四人故二十五人為一甲今/每甸増二十五人而甸出四甲實一丘出一甲故曰作)
(丘甲成公初年而變法増賦民困於暴/斂矣故聖筆特書作之一字以惡之也)
夏臧孫許及晉侯盟于赤棘(杜氏注赤棘晉地去初公/孫歸父與宣公謀  三桓)
(聘于晉使還公薨懼而奔齊三桓用事怒齊納歸父聞/齊将出楚師故臧孫許又懼晉討逺尋盟于赤棘書及)
(者魯所欲也汲汲而求盟/故眀年鞌之戰用晉師焉)
秋王師敗績于茅戎(左氏傳晉侯使瑕嘉平戎于王單/襄公如晉拜成劉康公王季子也)
(徼戎戎平還要其不偹将遂伐之叔服周内史曰背盟/而欺大國此必敗背盟不祥欺大國不義神人弗助将)
(何以勝不聽遂伐茅戎三月癸未敗績于徐吾氏茅戎/之别  王師敗而不先言戰以王者至尊天下莫之敢)
(亢而况戎乎不言戰所以存尊君之義也王者有征無/戰今王無徳以来逺人徼戎致敗是自敗之道也故不)
(諱敗而書之/因以示戒也)
冬十月
二年(壬/申)春齊侯伐我北鄙(案左氏傳齊侯伐我北鄙取/龍遂南侵及巢丘  經不書)
(失邑略之也齊納歸父而三家怒及魯盟晉而齊益疑/故首来伐未幾有鞌之戰胡氏謂同為憤兵皆非義也)
夏四月丙戌衞孫良夫帥師及齊師戰于新築衞師敗
績(齊以伐魯之師南侵衛亦使孫良夫石稷将侵齊與/齊師遇石稷欲還孫子不可遂戰于新築而敗經書)
(及齊師以衛主之也盖良夫不能全師愛民不從石稷/之言必進而戰致敗君衆幾䘮身辱國故以衛主之而)
(辠良夫也齊侯自将而不曰齊/侯不與衛大夫之敵齊侯也)
六月癸酉季孫行父(丈子/)臧孫許(宣叔/)叔孫僑如(宣伯/)
公孫嬰齊(仲氏/)帥師會晉郤克(獻子/)衞孫良夫(昭子/)曹
公(宣/)子首及齊侯(頃/)戰于鞌齊師敗績(鞌齊地魯四卿/並将踰制甚矣)
(聖筆首詳書之以志其僣晉侯以郤克之怒許二臣之/請毒民役衆非盟主不得已而用兵也四大夫擅命請)
(兵交怨鄰國以肆其憤豈人臣之道僣竊之禍啟矣齊/頃驕恣致四國之師師敗而幸免焉經例以受伐者為)
(主此戰雖齊自取而不主齊者以四國/騁憾殘民故主之以為憤兵之戒也)
秋七月齊侯使國佐如師己酉及國佐盟于袁婁(鞌之/戰齊)
(師敗齊侯幸免晉師逐齊侯齊侯使國佐齊大夫如師/請平鞌去齊五百里袁婁去齊五十里而及國佐盟齊)
(亦窘甚矣諸侯之師迫人扵此而受賂以盟其亦異扵/召陵之役也召陵則經書曰来盟于師盟于召陵楚人)
(自服而求盟也此則經書曰使國佐如師雖曰齊侯哀/鳴請服國佐之来将以賂免非服之也而晉之命之不)
(以禮為國佐所折揖而去之郤克扵是胅音舜魯衛之/使以其辭而為之請然後許之逮于袁婁而與之盟故)
(經書及見汲汲欲盟者晉也反以晉人及之吁國佐一/言使四國大夫汲汲追與之盟辭之不可已者如此郤)
(克以雪見笑之憤會四國之大夫一戰勝齊反魯衛侵/地不為無功而春秋絀之惡其以大夫而専征伐挟主)
(盟之勢戰勝脅迫而要/賂以力而不以禮也)
八月壬午宋公鮑卒(文公卒共公立/成十五年卒)
庚寅衞侯速卒(穆公卒定公立/成十四年卒)
取汶陽田(取者非其有而取之也汶陽漢志魯國汶陽/縣今兖州泗水縣東南有汶陽故城汶陽田)
(本魯田也齊歸而與之不曰歸而曰取盖因晉勝齊齊/不得已而歸之如賂焉非其志也齊甞侵而有之晉命)
(歸之其得之之易猶取之也/不曰取之齊者本非齊地也)
冬楚師鄭師侵衞(衛從晉伐齊故楚侵之鄭楚與國故/以師㑹俱稱師見其衆也衛有穆公)
(之䘮鄭衛同姓從荆楚而伐䘮其罪可知不書及與楚/同貶也而又書楚于鄭上見楚主兵鄭服乎楚而聽其)
(役也聖筆直書/而罪自著矣)
十有一月公㑹楚公子嬰齊于蜀(蜀魯地泰山博縣西/北有蜀亭左氏傳楚)
(侵衛遂侵我師于蜀經書侵衛不書侵我與師于蜀止/書公會楚公子嬰齊于蜀何耶書其重者爾莫重乎以)
(中國諸侯降班而下與外裔之大夫會也公既懼楚與/其大夫為蜀之㑹遂率諸侯凡十一國與之同盟自是)
(鄭専事楚晉不得宋由公即楚故也先書公會楚/公子嬰齊于蜀以眀諸國棄晉從楚公之由也)
丙申公及楚人秦人宋人陳人衞人鄭人齊人曹人邾
人薛人鄫人盟于蜀(左氏傳楚侵及陽橋魯地孟孫請/徃賂之公衡為質以請盟楚人許)
(平十一月公及楚公子嬰齊蔡侯許男秦右大夫說宋/華元陳公孫寜衛孫良夫鄭公子去疾及齊國之大夫)
(盟于蜀卿不書匱盟也扵是乎畏晉而竊與楚盟故曰/匱盟蔡侯許男不書乗楚車也謂之失位程氏曰楚為)
(強盛凌轢中國苟能保固疆圉要結鄰好豈有不能自/存之理乃懼而服從與之盟約故皆稱人以見其衰弱)
(責諸侯則魯可知矣人春秋魯史也故先書公次書楚/主盟者也嬰齊貶稱  以楚僣王黜之不同與列國諸)
(國大夫亦稱人責其不能保固疆圉以/事晉畏楚而服之是從夷也故極貶之)
三年(癸/酉)春王正月公會晉侯宋公衞侯曹伯伐鄭(去年/公與)
(鄭為蜀之盟魯宋衛曹咸在焉言猶在耳今又從晉伐/之何耶與鄭盟為楚也今伐之從晉也反覆若此盟不)
(足以固信矣雖然聖人未甞不欲與中國而攘荆楚故/盟于蜀則人之諸侯從晉伐鄭則書爵焉伐之者以鄭)
(附楚也晉徒知鄭從楚而不知十一國亦竊與楚盟晉/雖或知之以其衆難以盡罪之也故先問首從楚之鄭)
(約魯宋衛同伐之以警其餘也經書爵者亦以許晉此/役俾諸侯有所懼不致靡然盡從楚也宋衛有䘮去衰)
(絰而從金革不稱子而稱爵著其惡也/譏宋衛則公與諸侯之非自可見矣)
辛亥葬衞穆公
二月公至自伐鄭(公昨畏楚而盟今附晉而伐未逾時/而至以危之豈非公貳心晉楚有危)
(之道/也)
甲子新宫災三日哭(劉絢曰新宫宣公之宫也不曰宣/宫者神主未遷也丹桓宫楹刻桓)
(宫桷皆稱諡此不稱知主未遷也宫告成方新主未遷/祭未舉故但稱新宫廟災而哭禮也為神靈之所止人)
(情所冝哀今主未入遇災而哭此何禮哉宣公簒逆所/立不正已薨獲免矣故廟成而燬天意所絶以其不可)
(從祀/也)
乙亥葬宋文公(左氏傳宋文公卒始厚葬用蜃炭燒蛤/為炭益車馬多埋車馬始用狥周人從)
(葬椁有四阿四注椁也孔氏曰周禮匠人云殷人四阿/重屋阿棟也四角設棟也棺有翰檜翰旁設檜上飾皆)
(王禮君子謂華元樂舉扵是乎不臣臣治煩去惑者也/是以伏死而争今二子者君生則縱其惑死又益其侈)
(是棄君扵惡也何臣之為用胡氏以經不見葬之厚然/聖筆至七月方書葬見其  天子七月而葬之禮其僣)
(侈可/知矣)
夏公如晉(左氏傳夏公如晉拜汶陽之田令魯復汶陽/之田特書曰取足以見疆場之  不出於王)
(矣魯歸田以晉力故徃拜賜其重如此後年晉使韓穿/来言汶陽田奪而歸之扵齊有以知晉之無以令天下)
(矣/)
鄭公子去疾帥師伐許(左氏傳許恃楚許恃從楚而不/事鄭鄭子良即公子去疾伐許)
(許鄭皆即楚今鄭以許恃楚而不事之故興此/伐以亂治亂聖人惡之又况大夫之専伐乎)
公至自晉(公行多不至其書公至自晉譏之也譏其何/為至自晉也公自即位不思朝周而徃拜汶)
(陽田而朝晉繆舉也/經特書以罪之也)
秋叔孫僑如帥師圍棘(左氏傳取汶陽之田棘不服故/圍之杜氏注棘汶陽之邑在濟)
(北虵丘縣胡氏傳復故地而民不聽命至命上将用大/師盖魯扵是時初稅畝作丘甲稅役日重矣棘雖復歸)
(故國所以不願為之氓也成公不知薄稅斂輕力役/修徳政以来之而肆其兵力雖得之亦必失之矣)
大雩(魯雩可也大/雩不可也)
晉郤克衞孫良夫伐廧(音/詳)咎(音/臯)如(杜氏注廧咎如赤狄/别種也左氏傳伐廧)
(咎如討赤狄之餘也廧咎如潰上失民也上失民也此/傳釋經之文而經無廧咎如潰四字盖經闕此四字宣)
(十五年晉滅赤狄潞氏其餘散入廧咎/如故討之大夫國氏亦以譏其専伐耳)
冬十有一月晉侯使荀庚来聘衛侯使孫良夫来聘丙
午及荀庚盟丁未及孫良夫盟(左氏傳晉侯使荀庚来/聘且尋盟衛侯使孫良)
(夫来聘且尋盟丙午盟晉丁未盟衛子泰山孫氏曰此/公及荀庚孫良夫盟也不言公者二  伉也二子来聘)
(不能以信相親反要公以盟非/伉而何故言聘言盟以惡之)
鄭伐許
四年(甲/戍)春宋公使華元来聘(左氏傳通嗣君也杜氏/注盖宋共公初即位故)
三月壬申鄭伯堅卒
杞伯来朝(左氏傳歸叔姬故也杜氏注/将出叔姬先修朝禮言其故)
夏四月甲寅臧孫許卒
公如晉(左氏傳公如晉晉侯見公不敬季文子曰晉侯/必不免詩曰敬之敬之天惟顯思命不易哉夫)
(晉侯之命在諸侯矣可不敬乎杜氏注敬諸侯則/得天命張洽曰晉景公勝齊而驕魯欲叛之也)
葬鄭襄公
秋公至自晉(左氏傳公至自晉欲求成扵楚而叛晉季/文子曰不可晉雖無道未可叛也國大臣)
(睦而邇扵我諸侯聽焉未可以貳史佚之志有之曰非/我族類其心必異楚雖大非吾族也其肯字我乎公乃)
(止/)
冬城鄆(任公輔曰魯西邑東郡廩丘東有鄆城即西鄆/後漢志  廪丘今濟南府鄆城縣  杜氏注公)
(欲叛晉故城而為備/有二鄆此近晉者也)　(魯/)
鄭伯伐許(左氏傳鄭公孫申帥師疆許田許人敗諸展/陂許地鄭伯伐許取鉏任泠敦之田程氏傳)
(稱鄭伯見其不復為䘮以吉禮從戎何氏注䘮未踰年/稱伯者時樂成君位親自伐許故如其意以著其惡)
五年(乙/亥)春王正月杞叔姬来歸(榖梁傳婦人之義嫁曰/歸反曰来歸陸氏纂例)
(曰郯伯姬杞叔姬不書嫁而書出或嫁時夫未為君也/胡氏曰春秋扵内女其歸其出録之詳者重人倫之本)
(以為世/戒也)
仲孫蔑如宋(左氏傳孟獻子如宋報華/元也前年宋華元来聘)
夏叔孫僑如㑹晉荀首于榖(公羊首作秀杜氏注榖齊/地左氏傳晉荀首如齊逆)
(女故宣伯即僑如餫諸榖野饋曰餫運/粮饋之  大夫之擅相與㑹志其専也)
梁山崩(杜氏注梁山在馮翊夏陽縣北今同州韓城縣/有禹貢梁山左氏傳梁山崩晉侯以傳中戀反)
(驛也召伯宗伯宗辟音避重遇重載之車使之避已曰/辟傳重人曰重載之人待我言車重行遲若待我回避)
(不如㨗之速也㨗邪出問其所曰絳人也問絳事焉曰/梁山崩将召伯宗謀之問将若之何曰山有朽壤而崩)
(可若何國主山川故山崩川竭君為之不舉不舉樂降/服乗縵車無文飾徹樂出次舎扵郊祝幣太祝陳玉帛)
(禮神史辭太史修言辭以謝過以禮焉其如此而已雖/伯宗若之何伯宗請見不可遂以告而從之公羊傳梁)
(山崩記異也外異不書此何以書為天下記異也胡氏/曰絳人之語扵禮文備矣古之遭變異而外為此文者)
(必有恐懼修省之心主於内若成湯以六事檢身髙宗/克正厥事宣王側身修行欲銷去之是也徒舉其文而)
(無實以先之何足以弭災變乎夫國主山川至扵崩竭/當時諸侯未聞有戒心而修徳也故自是而後六十年)
(間弑君十有四亡國三十二其應亦憯矣春秋不眀著/其事應其事應具存其可忽諸襄陵許氏曰山崩之嵗)
(定王崩周室日衰又二年而吳兵始犯/中國卒與晉争盟于黄池王伯道衰)
秋大水(隂盛邪勝/之所致也)
冬十有一月己酉天王崩(定王也魯不/㑹不書葬)
十有二月己丑公會晉侯齊侯宋公衛侯鄭伯曹伯邾
子杞伯同盟于蟲牢(蟲牢鄭地杜氏注陳留封丘縣北/有桐牢左氏傳許靈公愬鄭伯于)
(楚六月鄭悼公如楚訟不勝楚人執皇戍及子國鄭穆/公子故鄭伯歸使公子偃請成于晉冬同盟于蟲牢鄭)
(服也泰山孫氏曰天王崩晉合諸侯同蟲牢之盟不顧/甚矣鄭既服晉扵是盟九國諸侯約備強楚也十一月)
(聞天王之訃而不徃奔䘮十二月方且從事/會盟經書其實事而諸侯不臣之罪自見也)
六年(丙/子)春王正月公至自會
二月辛巳立武宫(武宫武公之廟也立者不冝立也書/之譏非禮也武公名敖周公九世孫)
(由武公至于成公十有二世矣非百世不遷之祖乃親/盡已毁之宫也成公不考廟制諸侯五廟二昭二穆與)
(太祖之廟為五過則毁之不可復立/立之非禮也與其後定公立煬宫同)
取鄟(音専又市臠反杜氏注鄟附庸國也左氏傳取鄟/言易也胡氏傳鄟微國也書取者滅之也滅而書)
(取為君隠也滅魯凌弱而以兵力/取之雖不書  書取亦貶之也)
衛孫良夫帥師侵宋(以蟲牢之盟諸侯謀復㑹而/宋辭以子靈之難故侵之)
夏六月邾子来朝
公孫嬰齊如晉(公孫嬰齊叔肸子也左傳子叔/聲伯即公孫嬰齊如晉命伐宋)
壬申鄭伯費卒(鄭悼/公也)
秋仲孫蔑叔孫僑如帥師侵宋(左氏傳孟獻子即仲孫/蔑叔孫宣伯即僑如侵)
(宋晉命也經侵者潜師侵掠也魯以晉命有事扵宋出/扵無名故  書侵以罪之也晉景不務彌縫諸侯之闕)
(反使諸侯搆怨則楚必有以量中國矣之魯自成四年/宋来聘五年魯報聘今年侵宋以蟲牢  盟宋辭以子)
(靈之難晉疑宋有異意故命魯侵之七年宋從晉扵馬/陵之盟扵是晉魯宋交好如初故八年宋魯始為婚契)
(終宋之世/與會為好)
楚公子嬰齊帥師伐鄭(楚始書大夫将鄭左氏傳楚子/重即嬰齊伐鄭  從晉故也)
(楚伐鄭䘮疑扵文無貶以棄禮背義荆楚之常然下/志晉欒書帥師救鄭善救者則伐者之罪見矣)
冬季孫行父如晉(左氏傳夏四月丁丑晉遷于新田今/平陽絳邑縣冬季文子如晉賀遷也)
晉欒書帥師救鄭(鄭昔事楚而今歸晉故楚伐之晉不/得不救之也晉救至而楚師還晉師)
(欲與之戰而欒武子從知莊子范文子韓獻子三帥之/諫不遷戮而遂還春秋所以善欒書也不戰而使楚師)
(畏之而去不無功也襄/陵許氏所謂存覇統也)
七年(丁/丑)春王正月鼷鼠食郊牛角改卜牛鼷䑕又食其
角乃免牛(鼷小䑕也口廿食傷牛不覺天地之牛角栗/宗廟之牛角握郊之大禮必用牛牛傷角則)
(不可用郊禮非魯所當行以僣事天天不嚮也䑕初食/牛角尚可曰養之不謹至扵改卜牛䑕又食其角非人)
(之所能也天意不嚮僣也如此即變異也襄陵許氏曰/小害大下賊上食而又食三桓子孫相繼之象宣公有)
(虞三桓之志至成/弗戒亂之象著矣)
吳伐郯(音談漢杜氏注吳國今吳郡淮郯己姓國秦有/郯郡  屬東海郡故城今在  陽下邳縣北)
(楚見扵經始書荆後進而書楚盛而書子吳泰伯之後/本伯爵春秋惡其僣王今始見扵經但稱國其盛不過)
(稱子與楚皆狄之也四夷雖大止當稱子春秋所以正/名分也  左氏傳吳伐郯郯成郯及吳平季文子曰中)
(國不振旅蠻夷入伐而/莫之恤無弔者也夫)
夏五月曹伯来朝(曹宣/公也)
不郊猶三望(吳郡朱長文曰禮天子有四望諸侯則祭/境内山川而已魯當祭泰山泰山魯之境)
(也禮所得祭故不書三望僣天子禮是/以書之三望說詳見僖公三十一年)
秋楚公子嬰齊帥師伐鄭(左氏傳楚子重伐鄭師于汜音/凡鄭地在襄城縣南  楚未得)
(志扵鄭故子/重復伐鄭)
公會晉侯齊侯宋公衛侯曹伯莒子邾子杞伯救鄭(楚/伐)
(鄭公會諸侯以救之伐者不善而救者善也故皆稱爵/杞本公爵降而稱伯又列扵莒邾之下志其削弱而託)
(憫之之意也書晉合八國之師親徃救鄭攘荆楚安中/國之師也故  救以善之曷不移八國之師徃問罪於)
(楚徒救而不能服之/何足以言盟主也)
八月戊辰同盟于馬陵(杜氏注馬陵衛地陽平元城縣/東南有地名馬陵  八國諸侯)
(同病楚/故同盟)
公至自會
吳入州来(杜氏注州来楚邑淮南下蔡縣今屬夀州巫/楚子重子反以私憤䜛殺申公巫臣之族)
(臣怨之時在晉遂請使扵吳與之射御教吳乗車戰陣/教之叛楚吳始伐楚伐巢伐徐子重子反一嵗七奔命)
(蠻力屬扵楚者吳盡取之見扵經春伐郯秋又入州来/無所畏憚暴甚若此以晉通之前此楚嬰齊數伐諸侯)
(自是不敢動畏吳之攻其後也/雖然晉之通吳是又生一楚也)
冬大雩(冬而旱得/雨故雩)
衞孫林父出奔晉(左氏傳衛㝎公惡孫林父孫良夫之/子冬孫林父出奔晉衛侯如晉晉反)
(戚焉戚林父邑出奔戚隨屬晉/故晉因衛来朝而反其戚邑焉)
八年(戊/寅)春晉侯使韓穿来言汶陽之田歸之于齊(汶陽/田魯)
(之田也齊昔侵之鞌之役晉師勝齊晉俾齊歸侵魯之/田今齊晉復合晉侯乃使韓穿来言歸之扵齊脅而歸)
(之也魯之田受于天子晉豈得私喜怒而専制之乎故/春秋始不曰歸而曰取謂魯假諸侯之兵力得之也今)
(書曰歸反若齊之物而/歸之所以極晉罪也)
晉欒書帥師侵蔡(襄陵許氏曰侵蔡報伐鄭也大/國争衡而小國受敗春秋矜焉)
公孫嬰齊如莒(左氏傳聲伯如莒逆/也因聘而自逆婦也)
宋公使華元来聘(左氏傳聘共姬也許/氏曰録伯姬始扵此)
宋公使公孫夀来納幣(杜氏注宋公無主昬者自命之/故稱使也任氏曰㛰禮不稱主)
(人為其嫌扵自媒也納幣而書宋公使之非禮也胡氏/曰公孫夀卿也納幣使卿非禮也納幣大夫之事也)
晉殺其大夫趙同趙括(趙朔晉侯之壻也其季父曰嬰/朔死而亂其室趙莊姬趙同趙)
(括怒戮而放之嬰曰我在故欒氏不作我亡吾二昆必/憂弗聽莊姬怒譛之扵君曰同與括将為亂君問諸欒)
(氏卻氏對曰固聞之君扵是殺同括譛同括為人臣内/不能正家外専權自恣固足以来其  而殺其身然稱)
(國以殺而不去其官以晉侯信譛而/殺無罪罪累上也見晉之無政刑矣)
秋七月天子使召伯来賜公命(周簡王初即位三年思/有維固諸侯之心故使)
(召伯来賜公命非禮也一人之私恩也故書曰天子天主/子者子養天下主乎恩也天王者制治天下主乎法也)
(乎恩則以情主乎法則以事江漢之詩曰王命召虎式/辟四方王命召虎来旬来宣凡此者主乎事則知王者)
(以法言也虎拜稽首天子萬年眀眀天子令聞不已凡/此者主乎情則知天王以恩言也成公之立八年矣未)
(嘗入見又無勤王之功何為而賜命也特出扵上之私天/恩而已是以聖筆變文曰天子以見非王者之大法誠)
(子之僣賞也召伯召桓公周卿士為經書王而不加天/不能承天也書天子而不稱天王  其不能以天臨乎)
(下/也)
冬十月癸卯杞叔姬卒(叔姬来歸自杞今四年矣其卒/也故書雖見出猶書卒者為眀)
(年杞侯来逆叔姬/之䘮以歸故也)
晉侯使士燮来聘叔孫僑如會晉士燮齊人邾人伐郯
(吳伐郯晉不救郯不得已成之晉又強魯并率諸侯伐/之何義乎魯為郯請緩師亦不可魯弱畏晉而不敢違)
(也来聘而強以伐人之國不道也僑如出㑹士/燮主兵大夫之専甚晉之覇政亦自此而衰矣)
衞人来媵(媵伯姬也媵不書此何以書譏三國来媵/非禮也此後齊晉来媵二國媵之禮也)
九年(己/卯)春王正月杞伯来逆叔姬之䘮以歸(左氏傳杞/桓公来逆)
(叔姬之䘮請之也杞叔姬卒為杞故也還為杞婦故卒/稱杞逆叔姬為我也既棄而復逆其䘮為魯故公羊傳)
(脅而歸之也啖氏曰出婦未反而逆其䘮非禮也陸淳/曰此言禮有婦既練而反未練而出然則出婦有反歸)
(之禮但女嫁未三月而死猶歸葬于女氏之黨/今叔姬生未反扵杞而死反葬故曰非禮也)
公會晉侯齊侯宋公衛侯鄭伯曹伯莒子杞伯同盟于
蒲(左氏傳為汶陽之田故諸侯貳於晉晉人懼會于蒲/以尋馬陵之盟在七年季文子謂范文子曰徳則不)
(競尋盟何為范文子曰勤以撫之寛以待之堅彊以御/之眀神以要之柔服而伐貳徳之次也  晉不惇信義)
(以率諸侯徒盟不足尚也盟鄭而鄭即楚故秋執之盟/莒而莒為楚伐而潰晉不能救晉之無信義可知矣盟)
(何益之有哉經書/同盟以罪晉也)
公至自會
二月伯姬歸于宋夏季孫行父如宋致女(經不言逆逆/之道微爾但)
(書歸于宋譏其不得以禮行也古者婦人既嫁三月而/後廟見稱婦擇日而祭扵禰成婦之義也父母使人操)
(禮致之謂之致女致女使大夫/聘焉卿非禮也經詳書閔之也)
晉人来媵(媵伯姬也諸國聞伯/姬之賢而争媵之也)
秋七月丙子齊侯無野卒
晉人執鄭伯晉欒書帥師伐鄭(稱人而執者既不以王/命又不歸諸京師則非)
(伯討也書人所以著其専執之罪楚以重賂與鄭鄭㑹/楚公子成于鄧秋鄭伯悔而如晉晉人以其貳於楚也)
(執諸銅鞮使欒書伐鄭鄭人使伯蠲行成晉人殺之非/禮也兵交使在其閒可也楚子重侵陳以救鄭削而不)
(書以鄭貪楚之賂背盟棄信無可救之善楚不得有救/之名也晉與楚徒争鄭不能以禮招攜以徳懐逺但以)
(區區之詐力求諸侯何足以言盟主患楚之彊暴何不/㑹諸侯以伐之使服及其伐國然後救之救未至而從)
(之者則伐而争之今執其君以伐其國又殺其使亦甚/矣卒之鄭謀改立君以紓國難公子繻見殺叔申叔禽)
(見討子如之死者四人鄭禍變若此皆晉為之/也豈得謂之執有罪故書人貶之晉之罪著矣)
冬十有一月葬齊頃公
楚公子嬰齊帥師伐莒庚申莒潰楚人入鄆(今春晉方/㑹諸國盟)
(于蒲以備楚也莒小國不得不從不從則晉必㑹兵伐/之今楚伐莒浃旬之閒圍渠丘潰莒又入鄆莒固以無)
(備而潰諸侯熟視而莫之救盟豈足恃乎其何以服人之心/而使無攜貳也冝乎晉之不競楚之無忌憚自若也)
秦人白狄伐晉(左氏傳諸侯貳故也主宣八年晉師白/狄伐秦書曰師惡盟  而同白狄也今)
(秦伯與白狄伐晉書人以秦與狄均也然皆不書及一/之于狄也晉不能謹内外之辨首與白狄伐秦故秦復)
(與狄伐晉皆晉/有以啓之也)
鄭人圍許(左氏傳鄭人圍許示晉不急君也是則公孫/申謀之曰我出師以圍許示不畏晉為将改)
(立君者而紓晉使紓緩也勿亟遣使詣晉示欲更立君/晉必歸君  晉執鄭伯鄭人謀出師圍許将改立君以)
(紓晉使晉必歸君/此所以圍許也)
城中城(杜氏注中城魯邑也在東海廪丘縣西南動治/國安民以徳政不専恃城池以為固勞民  衆)
(以興大役春秋所不取也故榖梁氏曰凡城之/志皆譏也左氏曰書時固不論時與不時也)
十年(庚/辰)春衞侯之弟黒背帥師侵鄭(左氏傳衛子叔黒/背侵鄭晉命也胡)
(氏曰其為弟者子叔黒背生公孫剽孫林父甯殖出衛/侯衎而立剽亦以其弟有寵愛之私故得立耳此與齊)
(之夷仲年無異特書弟以為後戒其齊侯使其弟年来/聘匹夫而代大夫之事也鄭伯使  弟語来盟匹夫而)
(代諸侯之事也衛侯之弟黒背侵鄭匹/夫而代諸侯之權也不書氏族未命也)
夏四月五卜郊不從乃不郊(魯之僣郊非禮也故天不/享而卜之不從卜日卜牲)
(盖有常禮卜至扵再不吉則已何至扵/五其瀆甚矣見天之不可妄徼其吉耶)
五月公會晉侯齊侯宋公衞侯曹伯伐鄭(晉執鄭伯鄭/公孫申謀立)
(君而紓晉使晉必歸君公子班聞其謀三月立公子繻/四月鄭人殺繻立髠頑成公太子子如奔許欒武子以)
(鄭立君我執一人何益不如伐鄭而歸其君五月晉立/太子州蒲為君會諸侯伐鄭鄭賂而盟辛巳鄭伯歸)
(經但書晉侯傳安知是太子州蒲之晉侯生立為君者/晉執鄭伯而伐之以要其賄始歸  使鄭禍亂荐作晉)
(為已甚矣書此志晉/之罪而併罪諸侯也)
齊人来媵(媵伯姬也晉衛同姓二國已来媵齊/又媵則三國况異姓不冝媵非禮也)
丙午晉侯獳(乃侯/切)卒(晉景公卒厲公立/成十八年遇弑)
秋十月公如晉(公親徃弔而朝嗣君也晉止公使送葬/扵是糴茷音廢又拔未反以公貳扵楚)
(糴茷如楚候其還以知盧實冬葬晉景公而經不書左/氏以為諱之石氏以左氏未足考據公雖如晉葬未必)
(在/也)
冬十月
十有一年(辛/巳)春王三月公至自晉(公自去年七月如晉/至此年春三月方至)
(自晉凡留九月何其久也左氏有止公送葬之說其始/也以公為貳扵楚止公請受盟而後使歸危亦甚焉)
晉侯使郤犫(夭由/切)来聘己丑及郤犫盟(郤犫晉郤克從/父兄弟也時晉)
(強魯弱郤犫以大夫而敵公盟何其専也来聘晉止以/報公之如盟則我所欲也故書及不書公恥公與大夫)
(盟而諱之也晉之来盟以公/貳楚魯畏晉强不敢不盟也)
夏季孫行父如晉(報郤犫之聘也左氏曰且涖盟非也/魯雖欲之晉安肯盟若以郤犫之来)
(為来盟則當書之如衛侯使孫良夫来盟之類宣六年/若以行父之徃為涖盟則亦當書如公子友如齊涖盟)
(之類僖/三年)
秋叔孫僑如如齊(左氏以修前好傳之盖魯懲於附晉陵/齊以自取辱而始講交鄰之禮雖欲)
(附齊而未能也自鞌戰之後與齊盟于蜀又盟于蟲牢/又盟于蒲雖盟而齊未釋憾於鞌之戰而魯未釋憾於)
(汶陽之復歸故叔孫僑/如如齊専以修鄰好耳)
冬十月
十有二年(壬/午)春周公出奔晉(公羊傳周公者何天子之/三公也左氏傳周公楚惡)
(恵襄恵王襄王蔟之偪也且與伯與平聲争政不勝怒/而出及陽樊王使劉子復之盟于鄄而入三日復出奔)
(晉書曰周公出奔晉凡自周無出周公自出故也杜氏/注天子無外故奔者不言出周公為王所復而自絶於)
(周故書出以非之人臣有過當服罪安有奔之事為臣/出奔無君矣天下安有無君之國也晉納逋逃其罪亦)
(著/矣)
公會晉侯衞侯于瑣澤(按左氏宋華元如楚遂如晉合/晉楚之成鄭伯如晉聽成會于)
(瑣澤傳既言宋合晉楚鄭聽成經何以但書會魯晉衞/而鄭宋楚俱不與何耶以經考傳則有不可曉者矣)
秋晉人敗狄于交剛(左氏傳狄人間宋之盟以侵晉問/冏厠之間狄以晉楚盟于宋故冏)
(之而/侵晉)
冬十月
十有三年(癸/未)春晉侯使郤錡(魚綺/切)来乞師(天下無道禮/樂征伐自諸)
(侯出晉不禀命扵天子擅欲興師其後雖假王命而行/而非専禀命也况以私忿伐秦唯恐諸侯之不從故卑)
(辭自屈以乞師自此至十六年十七年十八年凡四乞/師扵諸侯聖筆特書乞之一字其貶之也至矣晉為盟)
(主動以信義徴諸侯以師會孰敢不聽何/至於乞哉春秋直書實事以為後世戒也)
三月公如京師夏五月公自京師遂會晉侯齊侯宋公
衞侯鄭伯曹伯邾人滕人伐秦(書如京師而不書朝見/非有朝王之實意因晉)
(約伐秦道由王都而徃朝之故書與列國之禮均書如/京師之後而繼書遂會諸侯伐秦以見其實盖深罪其)
(志不在王室也泰山孫氏曰周官六年五服一朝王時/廵守朝于方岳未有因諸侯伐國過京師朝王之事故)
(書晉使来乞師公如京師自京師遂/伐秦以惡之也是年敗秦師于麻隧)
曹伯盧卒于師(左氏傳曹宣公卒于師曹人使公子負/芻守使公子欣時逆曹伯之䘮秋負芻)
(殺其太子而自立也諸侯乃請討之晉人以其役之勞/請俟他年  諸侯卒于師曰師卒于㑹曰㑹正也  宣)
(公卒成公立/襄十八年卒)
秋公至自伐秦(先書自京師遂會伐秦稍進其朝王之/意及至自伐秦而不以京師至而以伐)
(秦至眀本非/朝京師也)
冬葬曹宣公(左氏傳既葬子臧将亡子臧公子欣時曹/之賢公子也不義負芻将亡奔他國國人)
(皆将從之成公乃懼告罪且請焉請留子臧乃反而致/其邑還邑扵成公不食其禄  為十五年執曹伯傳)
十有四年(甲/申)春王正月莒子朱卒(莒自兹牟公始見于/春秋至此渠丘公凡)
(四世矣而經書其卒莒夷也其君無諡皆以號為稱則/禮之不備可知矣死不卒不能赴也卒不葬我不徃會)
(也徐邈曰葬皆稱諡而莒行夷禮君無/諡故與楚僣王號同不書葬終春秋)
夏衞孫林父自晉歸于衛(左氏傳衛侯如晉晉侯強見/孫林父焉林父以七年奔晉)
(定公衛不可衛侯歸晉侯使郤犫送孫林父而見之衛/侯欲辭定姜曰不可是先君宗卿之嗣也大國又以為)
(請不許将亡雖惡之不猶愈扵亡乎衛侯見而復之君/林父七年奔晉言自晉由晉侯得歸也林父得罪扵)
(而出奔晉晉使郤犨送而見之衛雖欲辭迫扵大國之/請而不果則衛之為衛晉之為晉可知矣  書自晉歸)
(于衛參譏也盖衛侯出/奔六卿専晉之漸也)
秋叔孫僑如如齊逆女(逆公夫/人也)
鄭公子喜帥師伐許(左氏傳鄭子罕伐許戊戌鄭伯復/伐許許人平以叔申之封四年鄭)
(公孫申疆許田許人敗之不得定其/封疆今許以是所封之田求和扵鄭)
九月僑如以夫人婦姜氏至自齊(僑如不氏一事而再/見者卒名也稱婦宣)
(公穆姜尚/存故也)
冬十月庚寅衞侯臧卒(衛侯有疾立妾敬姒之子衎為/大子是為獻公襄十四年出奔)
秦伯卒(桓公卒景公立/昭公五年卒)
十有五年(乙/酉)春王二月葬衞定公
三月乙巳仲嬰齊卒(仲嬰齊者公子遂襄仲之子歸父/之弟也歸父出奔齊魯人傷其無)
(後使嬰齊為歸父後立弟為子也何休謂亂昭穆之序/失父子之親也為歸父後則弟不可為兄嗣為襄仲後)
(父字為氏亦非也書仲嬰齊/卒又見弟之後兄為非正也)
癸丑公會晉侯(厲/)衞侯(獻/)鄭伯(成/)曹伯(成/)宋世子成齊
國佐邾人同盟于戚晉侯執曹伯歸于京師(左氏傳㑹/于戚討曹)
(成公也計其殺太子自立也執而歸諸京師諸侯将見/子臧扵王而立之子臧辭曰前志有之曰聖達節次守)
(節下失節為君非吾節也雖不能聖敢失守乎遂逃奔/宋程氏曰十三年曹伯卒于師負芻弑世子自立既三)
(年諸侯與之盟矣方執之稽天討也故書同盟見其既/同蘇氏曰稱侯以執執有罪也歸之京師禮也春秋書)
(執諸侯者多矣惟是為得禮侯晉既與曹伯盟乃執之/繆舉也當先執曹伯以令諸  然後盟之乃盡善也)
公至自會
夏六月宋公固卒(宋共公卒平公/立昭十年卒)
楚子伐鄭(左氏傳楚将北師侵鄭衛子囊曰公子貞新/與晉盟而背之無乃不可乎子反曰敵利則)
(進何盟之有申叔時老矣在申聞之曰子反必不免信/以守禮禮以庇身信禮之亡欲免得乎楚子侵鄭及暴)
(隧鄭地遂侵衛及首止衛地鄭子罕侵楚取新石楚邑/欒武子欲報楚韓獻子曰無庸使重其罪民将叛之無)
(民孰戰為明年晉/敗楚扵鄢陵傳)
秋八月庚辰葬宋共公(三月而/葬速)
宋華元出奔晉宋華元自晉歸于宋宋殺其大夫山宋
魚石出奔楚(左氏傳宋華元為右師蕩澤為司馬蕩澤/弱公室殺公子肥文公子輕公室以為弱)
(故殺其枝黨華元曰我為右師君臣之訓師所司也今/公室卑而不能正吾罪大矣乃出奔晉左師魚石自止)
(華元扵河上請討許之乃反返按經云奔晉又云自晉/歸于宋若果因魚石止而遂  則經必不如是書之也)
(故趙氏疑之時蕩氏乗䘮作亂殺公子肥六卿皆其族/華元懼不得不出奔晉假晉之力以討之元既得民又)
(挟晉以自重元自晉歸使國人攻蕩氏殺子山而國始/定蕩氏宋之族也不書氏眀背其族也背其族是伐其)
(本故去族以示法稱國以殺罪累上也山實有罪而稱/國以殺何也殺一大夫而國幾扵亂非政也魚石以同)
(桓氏故疑懼而奔楚左氏謂出者五人而經獨/書魚石出奔楚當以經為正而傳不足信也)
冬十有一月叔孫僑如會晉士燮齊髙無咎宋華元衞
孫林父鄭公子鰌邾人會吳于鍾離(左氏傳吳始通也/吳未甞通中國今)
(始来通晉帥諸侯之大夫㑹之故殊㑹鍾離楚邑淮南/縣今濠州城下故鍾離國嬴姓後為楚邉邑程氏曰吳)
(益強大求㑹于諸侯諸大夫徃而從之故書諸國徃與/之㑹以見吳日盛而中國衰也時中國病楚故與吳親)
(榖梁傳會又會外之也胡氏曰吳以號舉外之也㑹而/殊㑹有二㑹世子于首止意在尊王室不敢與世子抗)
(也㑹吳于鍾離于相于向意在于惡吳而非諸侯徃與/之會也夫以泰伯至徳是始有吳以族言之則周之伯)
(父也至其後世遂以號舉者以其僣竊稱王不能居中/國之爵號耳成襄之間中國無覇齊晉大國亦俛首東)
(向而親吳聖人盖傷之故特/殊會可謂深切著朋矣)
許遷于葉(舒渉切葉今汝州葉縣左氏傳許靈公畏偪/子鄭請遷于楚楚公子申遷許于葉今案葉)
(近楚而楚遷以自近中國之盟主不能安小國而使/之昵夷蠻以求安春秋深以著小國之失所也)
十有六年(丙/戌)春王正月雨木冰(杜氏注記寒過節氷封/著樹杜氏既以十一月)
(為周正何為言寒過節自相抵捂如此是又主夏正而/言也公羊傳雨而木氷也何休曰木者少陽幼君大臣)
(之象氷者疑隂兵之類氷脅木者君臣将困於兵之徴/胡氏曰未幾有沙隨苕丘之事天人之際休咎之應焉)
(可誣也也唐遜皇帝以為木稼者是也木稼盖木介爾/此記異  劉歆曰上陽施而不下通下隂施而不上達)
(故雨而木/為之氷也)
夏四月辛未滕子卒(滕文公卒成公/立昭三年卒)
鄭公子喜帥師侵宋(左氏傳楚子自武城使公子成楚/大夫以汝隂之田求成于鄭鄭叛)
(晉鄭得楚田遂叛晉子駟從楚子盟于武城四月滕文/公卒鄭子罕伐宋滕宋之與國鄭因滕有䘮而伐宋宋)
(将鉏樂懼敗諸汋陂敗子罕退舎於夫渠宋地不儆鄭/人覆之敗諸汋陵獲将鉏樂懼宋恃勝也衛侯伐鄭至)
(于鳴鴈鄭地/為晉故也)
六月丙寅朔日有食之
晉侯使欒黶来乞師(左氏傳晉侯将伐鄭使郤犫如衛/遂如齊皆乞師焉欒黶来乞師程)
(氏曰時穆姜叔孫僑如/将作難故師出後期)
甲午晦晉侯及楚子鄭伯戰于鄢陵楚子鄭師敗績(晉/侯)
(将伐鄭范文子止之欒武子請行扵是興師楚子救鄭/晉楚遇于鄢陵及戰吕錡射楚共王中目鄭伯納旌扵)
(弢以免囚楚公子茷扶廢反旦而戰見星未巳子反命/軍吏察夷傷補卒乗繕甲兵雞鳴而食晉徇曰蒐乗補)
(卒眀日復戰逸楚囚共王召子反謀子反醉王曰天敗/楚也夫余不可以待乃宵遁晉入楚軍三日穀范文子)
(立于戎馬之前曰君幼諸臣不佞何以及此君其戒之/  楚共王傷故不言師君重扵師也言及者晉志乎此)
(戰也晉楚之戰勍敵也旦戰至日莫未巳勝負未可知/也晉亦幸而㨗爾楚雖敗而益張晉亦怠矣欒氏譛而)
(誅三郤晉遂亂范文子始不欲/戰幸勝而復戒其言信可重也)
楚殺其大夫公子側(鄢陵之戰楚子親臨行陣而敗不/思所以自責乃歸罪扵大夫故稱)
(國以殺以累/上之辭言之)
秋公會晉侯齊侯衛侯宋華元邾人于沙隨不見公(沙/隨)
(杜氏注宋地梁國寜陵縣有沙隨亭不見公者晉侯不/見公也鄢陵之戰晉侯乞師于魯公以叔孫僑如通穆)
(姜惡季文子孟獻子欲去之公将出師待扵壊隤申宫/儆備設守而後行是以後宣伯即僑如使告郤犫曰魯)
(侯以待勝者郤犫譛公晉侯不見公程氏曰晉侯不見/公聽譛怒公後期故不見公君子正已無恤乎人魯後)
(期國難故也晉不見為非矣彼曲我直故不足恥也晉/聽譛怙強無義不見公我何恥焉故直書之而在會諸)
(侯俱有/罪也)
公至自會(内有穆姜之難外不為/盟主所禮故至以危之)
公會尹子晉侯齊國佐邾人伐鄭(尹子王卿士子爵也/齊不躬行而以大夫)
(會故但書齊國佐邾書人盖/微者皆直書其事以譏之也)
曹伯歸自京師(曹伯殺嫡自立晉侯執之歸于京師天/子當正其罪上書王卿士尹子之来會)
(伐見其情矣盖王反為曹圖之而俾晉侯釋之也今聖/筆直書歸自京師見王之釋有罪也不絶曹伯之位者)
(譏在王而不/罪負芻也)
九月晉人執季孫行父舎之于苕丘(晉聽叔孫僑如之/譛而執季孫故稱)
(人以示譏言非伯討也舎處之也苕丘晉地執之無罪誅/之無名舎之苕丘以待命也魯大夫見執如叔孫意如昭)
(十三年叔孫婼二十四年類皆書其至今行父不至盖公在/而行父執焉公待于鄆與之共歸書公至自會舉公為重也)
冬十月乙亥叔孫僑如出奔齊(僑如通穆姜欲去季孟而取/其室又譛公于郤犫使殺行)
(父及魯平赦季孫故僑如奔齊恐公未歸甞命國人逐僑/如僑如亦自知譛君之罪既覺  禍及已故不容不奔也)
十有二月乙丑季孫行父及晉郤犫盟于扈(左氏傳晉/許魯平赦)
(季孫出叔孫僑如而盟之僑如奔齊石氏曰季/孫獲歸與郤犫盟于扈晉之政在大夫可知矣)
公至自會(君臣同出以君至也公伐鄭不/至自伐以㑹至者行父故也)
乙酉刺公子偃(左氏傳歸刺公子偃與偃與鉏俱為穆/姜所指而獨殺偃偃  謀公子買言不)
(卒戍刺之言非其罪而加之也偃止言刺言當其罪此/内殺大夫有罪無罪之别也刺之義見僖公二十八年)
十有七年(丁/亥)春衛北宫括帥師侵鄭(括衞成公曽孫左/氏傳鄭子駟侵晉)
(虚滑晉二邑衛北宫括救晉侵/鄭至于髙氏在陽翟縣西南)
夏公會尹子單子晉侯齊侯宋公衛侯曹伯邾人伐鄭
六月乙酉同盟于柯陵(左氏傳鄭太子髠頑侯獳乃侯/切為質扵楚楚公子成公子寅)
(戍鄭公㑹尹武公單襄公及諸侯伐鄭自戲音禧童至/于曲洧杜氏注晉未能服鄭故假天子威周使二卿㑹)
(之為鄭叛晉即楚晉㑹諸侯徃伐之則求盟既盟復背/晉  盟主扵是假王室二卿與諸侯共伐之及楚兵一)
(出諸侯遂還亦徒為此盟猶未能盟之也罪曹伯負芻/乗䘮弑太子自立晉雖執之于京師王舎  而歸之今)
(又列于會王無政刑矣故是不書王見王之不王也盟/齊桓首止之會王世子不與盟異時月而書諸侯同)
(于首止葵丘之會周公在而未甞盟亦異月日而書曰/九月戊辰諸侯同盟于葵丘會而不盟尊王也  今此)
(既尊二卿在上及同盟則不殊而混為一/列有愧扵齊桓矣自是習以為常非禮也)
秋公至自會(不以伐鄭至而以會至盖以晉罪公未久/則公之危不在扵伐而在扵會會以得免)
(為幸故以/會至録也)
齊髙无咎出奔莒(左氏傳齊慶克通靈公母聲孟子與/婦人䝉衣乗輦而入于閎鮑牽見之)
(以告國武子武子召慶克而謂之慶克久不出而告夫/人曰國子謫我夫人怒國子相靈公以㑹㑹伐鄭髙鮑)
(處守髙无咎鮑牽及還将至閉門而索客搜索備姦人/孟子訴之曰髙鮑将不納君而立公子角國子知之秋)
(七月壬寅刖鮑牽而逐髙无咎无咎奔莒髙弱无咎子/以盧叛盧髙氏邑  靈公不眀信讒而逐其世臣以致)
(禍亂自殞/其身悲夫)
九月辛丑用郊(公羊傳用者不冝用也九月非所用郊/也然用郊用正月上辛  聖人制祭祀)
(必天子乃得郊魯之僣郊非禮也經特書之以示譏也/或曰用者用人也以人享也盖叩其鼻血以薦也牛羊)
(人之用也/用人滛矣)
晉侯使荀罃来乞師(晉乞師於魯十三年使郤錡来十/六年使欒黶来十七年使荀罃来)
(其後十八年又使士魴来閔五年而四来乞師/以盟主而自卑辱如此豈能得楚鄭之畏服乎)
冬公會單子晉侯宋公衛侯曹伯齊人邾人伐鄭(晉以/鄭即)
(楚再假王命三合諸侯以伐之楚救至則諸侯還晉不/能一舉伐荆楚以強中國安能服鄭徒勞民動衆何足)
(以言伯/主也)
十一月公至自伐鄭(公凡三會晉侯伐鄭前此/但至㑹此方以伐至也)
壬申公孫嬰齊卒于貍脤(市軫切貍脤地闕蘇氏曰嬰/齊從于伐鄭還道卒大夫卒)
(不地其地在外也案下有十二月/丁巳朔則壬申非十一月失之矣)
十有二月丁巳朔日有食之
邾子貜(音/躣)且(音/狙)卒
晉殺其大夫郤錡郤犫郤至(三郤族大而強又民多怨/晉厲公自鄢陵勝楚還而)
(驕甚胥童夷陽五長魚矯皆嬖扵公公謀盡去羣大夫/而立其左右先誅三郤郤氏知之郤錡欲攻公郤至止)
(之靖以待命公使長魚矯皆殺之郤雖多怨公殺之不/以其罪故稱國以殺列數之以著其惡一日而尸三卿)
(其誰與處榖梁以為禍扵是起眀年遂有被弑/之禍經據實事以累上之辭言之為後世戒也)
楚人滅舒庸(左氏傳舒庸人東夷偃姓之國廬州城下/舒城以楚師之敗也道吳人圍巢楚邑伐)
(駕楚邑圍釐虺楚二邑遂恃吳而/不設備楚公子槖師襲舒庸滅之)
十有八年(戊/子)春王正月晉殺其大夫胥童(左氏傳十七/年閏月乙卯)
(晦欒書中行偃殺胥童經書在今春從告厲公之殺三/郤皆胥童為之欒書之討以政也故經不書二臣殺之)
(而稱國以殺之以君實為之也然胥童甞以甲刼二臣/扵朝故二臣因之作亂先殺胥童自是而弑君故以殺)
(其大夫書而以累上之辭/言之此輕重之權衡也)
庚申晉弑其君州蒲(實欒書中行偃殺之其稱國以弑/何稱國以弑衆殺其君之辭也眀)
(晉侯之惡甚矣以二/子之惡分之扵衆也)
齊殺其大夫國佐(齊髙无咎之子弱以盧叛使崔杼慶/克圍盧國佐從諸侯圍鄭以難請而)
(歸遂如盧師殺慶克以其私邑叛齊侯與之盟而復月/之十一月盧降使國勝告難于晉待命于清今年正)
(甲申晦齊侯殺國佐使清人殺國勝刖慶克通穆姜國/佐讁之穆姜怒譛扵公既奔无咎而  鮑牽矣穆姜又)
(謀害國佐國佐憤怨遂棄命専殺以叛國佐叛而公復/之亦知慶克之内亂可誅國佐非私忿殺之也然卒殺)
(國佐則穆姜為慶克報復而重譛之而靈公惑之也其/後遂成慶封黨賊之禍而政歸陳氏矣國佐仕亂朝惜)
(乎不能早去卒殞其身/經稱國殺之罪累上也)
公如晉(左氏傳朝/嗣君也)
夏楚子鄭伯伐宋宋魚石復入于彭城(彭城宋邑今徐/州彭城縣  鄭)
(伯侵宋遂會楚子伐宋取朝郏音夹宋邑楚子辛鄭皇/辰侵城郜宋邑取幽丘宋邑同伐彭城宋邑晉吳徃来)
(之道納宋魚石向為人鱗朱向帶魚府五大夫以十五/年出奔楚今楚納之彭城以害宋而毒吳晉獨書魚不)
(以帥告也以三百乗戍之而還之楚子伐宋取宋邑彭/城魚石宋叛臣也不言楚子使  守而言復入者如魚)
(石自入焉不與楚子之入鄰國而納其叛臣也言復者/彭城本宋邑今楚取之魚石本宋臣今楚納之而令入)
(其宋邑故書曰復/入甚著其惡也)
公至自晉晉侯使士匄来聘(左氏傳公至自晉晉范宣/子来聘且拜朝也君子謂)
(晉扵是乎有禮肅襄陽許氏曰公朝始至而聘使繼至/晉悼之下諸侯  矣列國之所以睦而叛國之所以服)
(也/)
秋杞伯来朝(左氏傳祀桓公来朝且問晉故公以晉/君語之杞伯扵是驟朝于晉而請為昬)
八月邾子来朝(左氏傳邾宣公来朝/即位而来見也)
築鹿囿(杜氏注築牆為鹿苑孫氏曰春秋興作皆書雖/城池之固門廐之急無遺焉以其徳不及之而)
(徒勞民力也况耳目之翫一身之娱哉左氏曰書不時/也盖得時猶書也許氏曰大夫擅國威福日去而公務)
(自娛扵鳥獸草木是之謂冥豫在上何可長也樂文王/靈囿麀鹿濯濯芻蕘雉兔皆得徃焉盖與民同  也經)
(扵魯成之鹿囿書之曰築盖築垣牆/以防限獨樂其樂也故書以示譏焉)
己丑公薨于路寢(榖梁傳路寝正也男子不/絶扵婦人之手以齊終也)
冬楚人鄭人侵宋(左氏傳宋老佐華喜圍彭城老佐卒/焉楚子重救彭城伐宋宋華元如晉)
(告急韓厥為政曰欲求得人必先勤之勤恤之成覇安/強自宋始矣晉侯師于台谷以救宋遇楚師于靡角之)
(谷宋地/楚師還)
晉侯使士魴来乞師(左氏傳晉士魴来乞師季文子問/師數出師之數扵臧武仲對曰伐)
(鄭之役在十七年知伯荀罃實来下軍之佐也荀罃佐/晉下軍如伐鄭可也師出如十七年伐鄭之師可也事)
(大國無失班爵而加敬焉加敬使者禮也從之襄陵許/氏曰悼公復興伯業而乞師猶循厲公故事元年而後)
(遂無乞師則/召兵而已矣)
十有二月仲孫蔑會晉侯宋公衛侯邾子齊崔杼同盟
于虚朾(虚起居切朾他丁反地闕彭左氏傳謀救宋也/宋人辭諸侯而請師以圍  城不敢煩諸侯但)
(請其師以圍彭城襄陵許氏曰襄公/不會在䘮故也悼之所以仁諸侯也)
丁未葬我君成公(左氏傳書順也杜氏注薨于路寝五/月而葬國家安静世適承嗣故曰書)
(順/)
　
　
　
　
　
　
　
　
　讀春秋編卷八
欽定四庫全書
　讀春秋編卷九　　　　　　宋　陳深　撰
　　　襄公(名午成公子母定姒諡法因/事有功曰襄辟土有徳曰襄)
元年(己/丑)春王正月公即位(公生扵成公十六年/至是始四嵗即位)
仲孫蔑會晉欒黶宋華元衛甯殖曹人莒人邾人滕人
薛人圍宋彭城(彭城宋邑也楚取之令魚石守晉㑹八/國之師圍之不但曰彭城而曰宋彭城)
(經特書之言彭城本宋之地非楚得而有之魚石等叛/宋而歸于楚故亦不言其姓名止繫之宋以成宋志詳)
(此書宋一字實出宣聖簡嚴之筆深以罪楚之奨亂助/惡抑强楚而黜叛臣也彭城苟不書宋無以見魚石之)
(不臣楚子之猾夏與/夫諸侯討亂之功矣)
夏晉韓厥帥師伐鄭仲孫蔑會齊崔杼曹人邾人杞人
次于鄫(才陵/切)秋楚公子壬夫帥師侵宋(公羊厥作屈鄫/作合字  鄫鄭)
(地晉伐鄭故諸侯之師次于鄫以備楚楚侵宋所以救/鄭經不言楚救鄭盖鄭無可救之善楚不得有拯救之)
(名/也)
九月辛酉天王崩(簡王崩子靈王立杜氏/注辛酉九月十五日)
邾子来朝　冬衛侯使公孫剽来聘晉侯使荀罃来聘
(簡王崩諸侯當奔赴為急未聞一國及王庭者何耶邾/子方且来朝衛晉大夫来聘左氏謬以為禮杜氏以未)
(聞䘮失之綱常道䘮視君猶路人世變至此可/哀也已聖筆直書其事而諸侯之罪自見也)
二年(庚/寅)春王正月葬簡王(五月而/葬速)
鄭師伐宋(左氏傳楚令也惡鄭為楚/伐宋不待貶而  著矣)
夏五月庚寅夫人姜氏薨(成公夫人/齊姜也)
六月庚辰鄭伯睔(昆去聲又/魂上聲)卒(左氏傳鄭成公疾子駟/請息肩于晉公曰楚君)
(以鄭故親集矢于其目非異人任任當也言楚非為他/人而當此患寡人也為我也若背之是棄力與言是棄)
(楚救鄭之力與盟言其誰䁥我免寡人免我棄力與言/之過唯二三子  鄭伯至死而不背楚以楚徳之不敢)
(忘使晉以道恤而/懐之鄭豈終叛乎)
晉師宋師衛甯殖侵鄭(左氏傳晉師侵鄭扵是子罕當/國子駟為政子國為司馬諸大)
(夫欲從晉子駟曰官命未改成公未𦵏嗣君未免䘮故/言未改不欲違先君意上書鄭伯卒繼書晉宋衛侵鄭)
(則三國伐䘮之罪自見鄭之所以懐楚而不貳者亦以/其衛之之力故也而晉不因其䘮而恤之少緩其師乃)
(樂乗其禍亟與二國伐/之又安能懐来之也)
秋七月仲孫蔑㑹晉荀罃宋華元衛孫林父曹人邾人
于戚(左氏傳會于戚謀鄭故也孟獻子曰請城虎牢以/偪鄭虎牢舊鄭邑今屬晉故請築城以逼迫之知)
(武子曰善鄫之會吾子聞崔子之言齊崔杼有不服晉/之言今不来矣成之㑹齊不至滕薛小邾之不至皆齊)
(故也三國齊屬國寡君之憂不唯鄭罃将復扵寡君而/請扵齊請齊會城虎牢以觀齊志得請而告吾子之功)
(也服鄭之功歸獻子若不得請事将在齊先伐齊未服/鄭吾子之請諸侯之福也豈唯寡君賴之傳言荀罃能)
(用善謀也公在幼稚而仲孫用事故諸侯/亦以大夫會大夫而専國國可知矣)
己未葬我小君齊姜(齊諡也諡法執心克/莊曰齊三月而葬速)
叔孫豹如宋(左氏傳穆叔聘于宋通嗣君也/豹僑如之弟襄公通好于宋也)
冬仲孫蔑㑹晉荀罃齊崔杼宋華元衛孫林父曹人邾
人滕人薛人小邾人于戚遂城虎牢(虎牢故東虢邑鄭/滅虢為制邑秦漢)
(為成臯今孟州汜水縣有故虎牢城會左氏傳復㑹于/戚齊崔武子及滕薛小邾之大夫皆  知武子之言故)
(也武子言事将在齊齊人懼帥小國而事之遂城虎牢/鄭人乃成鄭果求成如孟獻子之謀陸氏微㫖曰諸侯)
(之大夫取他國之邑相與城之非正也城虎牢可以安/中國息征伐故聖人許之不繫扵鄭也張氏曰鄭黨楚)
(為中國患晉動諸侯討之而不服故孟獻子謀城其巖/邑以制之以伯主討不服從之國地非鄭之所可私有)
(故彭城非宋有也伯主為宋討則繫之宋虎牢鄭地也/以中國當討鄭而不繫鄭皆春秋眀王制以示予奪之)
(正/也)
楚殺其大夫公子申(左氏傳楚公子申為右司馬與嬰/齊壬夫同執楚政申多受小國之)
(賂以偪嬰齊壬夫嬰齊壬夫畏其偪而/殺之稱國以殺者君與臣同國之道也)
三年(辛/卯)春楚公子嬰齊帥師伐吳(申公巫臣以夏姬故/而奔楚子重怒之而)
(殺其族巫臣曰吾必使之奔命而死巫臣扵是通吳扵/晉敎吳乗車與戰陣之法吳叛楚伐巢伐徐子重一嵗)
(七奔命蠻方屬楚者吳盡取之而吳始大至此嬰齊伐/吳雖克鳩兹吴丹陽蕪湖縣東至衡山烏程縣南鄧廖)
(被獲組甲三百僅存八十被練三千止餘二百又為吳/取駕邑所䘮多矣楚人咎子重子重病之遇心疾而卒)
(故啟吳為中國/患者楚子重也)
公如晉(左氏傳公如/晉始朝也)
夏四月壬戌公及晉侯盟于長樗(近晉/之地)公至自晉(左氏/傳夏)
(盟于長樗孟獻子相公稽首知武子曰天子在而君辱/稽首寡君懼矣孟獻子曰以敝邑介在東表密邇仇讐)
(寡君将君是望敢不稽首父禮諸侯不親盟扵他國成/二年公如晉晉人使陽處  盟公三年雖改盟而猶盟)
(于其國非禮也晉悼公修禮扵諸侯故雖襄公纔六嵗/而春朝于晉至夏晉侯出其國都與公盟于長樗禮也)
(公至自晉盟于長樗而不以長樗/至者志本如晉以如晉為重也)
六月公會單子晉侯宋公衛侯鄭伯莒子邾子齊世子
光己未同盟于雞澤(雞澤杜氏注在廣平曲梁縣西南/任公輔曰按地譜一名雞邱今洺)
(州永平縣告左氏傳晉為鄭服故且欲修吳好将合諸/侯使士匄  于齊曰寡君使匄以嵗之不易多難也不)
(虞之不戒寡君願與一二兄弟相見以謀不協請君臨/之使匄乞盟齊侯欲勿許而難為不協乃盟于耏音而)
(水名外六月公會單頃公及諸侯己未同盟于雞澤晉/侯使荀㑹逆吳子于淮上吳子不至  晉悼公欲尊王)
(室而㑹單子與諸侯比齊桓公首止葵邱之㑹不同矣/故書㑹單子者諸侯而己未同盟于雞澤儕王官與諸)
(侯下同㰱血故不再言雞澤以示譏其亦例于/新城柯陵之書也  王臣盟以同書始于雞澤)
陳侯使袁僑如會戊寅叔孫豹及諸侯之大夫及陳袁
僑盟　(左氏傳楚子辛為令尹侵欲於小國陳成公使/袁僑如會求成如㑹赴㑹也扵㑹受命也晉侯)
(使和組父告于諸侯告陳服秋叔孫豹及諸侯之大夫/及袁僑盟陳請服也  雞澤之會盟諸侯也陳侯使袁)
(僑如會焉大夫不可敵衆諸侯則不盟袁僑義也臣不/可以敵君故也陳侯自宣十年辰陵之盟久即楚今背)
(而歸晉内附中國不召而自来不受不可也諸侯之大/夫盟袁僑權也晉侯使之盟而不曰使為嫌扵専制諸)
(侯也上曰及主之也下曰及客之也諸侯皆在是又稱/叔孫豹及諸侯之大夫受命扵其君之辭也此會晉侯)
(本欲盟吳以攻楚使其類相攻伐禦戎上䇿吳不至是/以但㑹單子及諸侯而已殊及袁僑亦言主盟袁僑也)
秋公至自會　冬晉荀罃帥師伐許(左氏傳許靈公事/楚不會于雞澤冬)
(晉知武子/帥師伐許)
四年(壬/辰)春王三月己酉陳侯午卒(左氏傳三月陳成公/卒楚人将伐陳聞䘮)
(乃止陳人不聼/命猶不聽楚命)
夏叔孫豹如晉(左氏傳穆叔如晉/報知武子之聘也)
秋七月戊子夫人姒氏薨(杜氏注成公妾襄公母如杞/姓  姒氏妾母也何以稱夫)
(人魯循襲之弊子既君妾母亦稱夫人非禮也/經始書仲子正嫡妾之分厥後所書從同同也)
葬陳成公(成公卒哀公立/昭公八年卒)
八月辛亥葬我小君定姒(杜氏注定謚也踰月而葬速/襄陵許氏曰季文子欲不以)
(夫人禮𦵏定姒盖志扵復古也而不得已於/人言卒夫人之觀此踰月而葬盖禮略也)
冬公如晉(左氏傳公如晉晉侯享公公請屬鄫晉侯不/許孟獻子曰以寡君之宻邇於仇讐而願固)
(事君無失官命鄫無賦於司馬為執事朝夕之命敝邑/敝邑𥚹小闕而為罪寡君是以願借助焉晉侯許之)
陳人圍頓(左氏傳楚使頓閒陳而/侵伐之故陳人圍頓)
五年(癸/巳)春公至自晉
夏鄭伯使公子發来聘(左氏傳鄭子國子産之父来聘/通嗣君也鄭僖公前年初即位)
叔孫豹鄫世子巫如晉(去年公如晉請晉令鄫屬於魯/晉許之於是穆叔将鄫世子巫)
(如晉以成之不書及者左氏謂比諸魯大夫也外相如/不書此書者今公請鄫附庸同吾大夫徃晉為我事也)
(鄫本屬莒魯請於晉為屬穆叔知莒/必争以為不利終之眀年莒人滅鄫)
仲孫蔑衛孫林父會吳于善道(杜氏注善道地闕榖梁/作善稻何注善稻吴地)
(左氏傳吳子使夀越如晉辭晉不會雞澤之故且請聽/諸侯之好晉人将為之合諸侯使魯衛先㑹吳且告㑹)
(期故孟獻子孫文子會吳于善道二子皆受晉命而行/書㑹吳徃㑹之也  成九年晉侯為蒲之會将以致吳)
(而吳不至故十五年叔孫僑如晉士燮及諸侯之大夫/㑹之于鍾離使荀㑹逆吳而吳又不至故此年使魯衛)
(先㑹之于善道凡此皆徃會之故二㑹不序吳於列而/皆殊之至秋戚之會序吳於列而不復殊者因其来會)
(也由此觀之凡序吳者来㑹我也殊會者徃會之也㑹/吳屢不至見其驕也晉侯所以汲汲於㑹吳者以為非)
(得吳不足/以抗楚也)
秋大雩(左氏傳/旱也)
楚殺其大夫公子壬夫(左氏傳楚人討陳叛故曰由令/尹子辛實侵欲焉乃殺之書曰)
(楚殺其大夫公子壬夫貪也君子謂楚共王於是不刑/子辛之貪雖足以取死共王用刑為失其節故言不刑)
(已則無信而殺人以逞不亦難乎共王伐宋封魚石背/盟敗于鄢陵殺子反公子申及壬夫八年之中殺三卿)
(故君子以為不可楚討陳叛故曰由壬夫實貪欲焉殺/之壬夫則有罪矣廢而勿用可也殺之過矣故稱國以)
(殺/)
公會晉侯宋公陳侯衛侯鄭伯曹伯莒子邾子滕子薛
伯齊世子光吳人鄫人于戚(戚衛地戚左氏傳九月丙/午盟于  會吳且命戍陳)
(也穆叔以屬鄫為不利使鄫大夫聽命于會鄫莒有忿/魯恐不能救致譴故乞還之楚子囊為令尹范宣子曰)
(我䘮陳矣楚人討貳而立子囊必改行而疾討陳陳近/於楚民朝夕急能無徃乎有陳非吾事也無之而後可)
(為杜氏注不復殊吳者吳来會于戚程氏曰吳来會非/  主也  吳初與諸侯盟也不書盟為晉諱也吳晉之)
(盟春秋終諱之/見哀十三年)
公至自㑹
冬戍陳(戍陳書于公至之下見公歸而遣戍也戚之會/晉侯必與諸侯謀戍陳以備楚或命之不専故)
(諸侯不戍而魯獨戍戍之者寡宜乎来/楚之伐也經據實而書所以罪諸侯也)
楚公子貞帥師伐陳公會晉侯宋公衛侯鄭伯曹伯齊
世子光救陳(公榖曹伯下有莒子邾子滕子薛伯棣左/氏傳子囊伐陳十一月甲申會于城  以)
(救之城棣鄭地陳陳附中國而楚争之来伐諸/侯救之義在助  而拒荆楚故春秋善其救也)
十有二月公至自救陳(公方八嵗魯大夫佐之救陳雖/善而亦甚危也故喜而至之)
辛未季孫行父卒(左氏傳季文子卒大夫入斂公在位/宰庀家器為葬備無衣帛之妾無食)
(栗之/馬)
六年(甲/午)春王三月杞伯姑容卒(左氏傳杞桓公/卒子孝公立)
夏宋華弱来奔(左氏傳宋華弱與樂轡少相狎長相優/調戯也又相謗也子蕩怒即樂轡以弓)
(梏華弱扵朝張弓以貫其頭若械之在手故曰梏平公/見之曰司武而梏扵朝難以勝矣司武司馬言其懦弱)
(不足以勝敵遂逐之夏宋華弱来奔司城子罕曰/同罪異罰非刑也専戮扵朝罪孰大焉亦逐子蕩)
秋葬杞桓公　滕子来朝(左氏傳滕成公/来朝始朝公也)
莒人滅鄫(鄫本屬莒因四年魯如晉而請屬故鄫為魯/附庸魯大夫扵是偕鄫世子見晉鄫有所恃)
(不備故莒乗其間滅之公榖皆以鄫立莒甥異姓以承/其後故以滅書趙氏劉氏非之胡氏以黄歇吕不韋之)
(事比之見莒假異姓絶人之祀/與滅同經之書滅豈誣莒乎)
冬公孫豹如邾(左氏傳穆叔如邾聘且修平襄四年邾/莒伐鄫臧紇救鄫侵邾敗于狐駘今穆)
(叔如邾平狐駘戰邾小國/魯反聘之何削弱之甚也)
季孫宿如晉(宿行父之子季武子也去年行父方卒魯/使宿代父卿如晉大夫之䘮禮廢矣左氏)
(謂晉以魯不救鄫為莒所滅故来討而宿如晉聽/命晉不討莒而討魯何耶是知傳所言非實也)
十有二月齊侯滅萊(襄二年齊伐莱莱人賂齊嬖臣索/牛馬百匹索簡擇好者師乃還六)
(年齊侯滅莱盖滅人之/國經特書之  甚之也)
七年(乙/未)春郯子来朝(左氏傳始/朝公也)
夏四月三卜郊不從乃免牲(左氏傳孟獻子曰吾乃今/而後知有卜筮夫郊祀后)
(稷以祈農事也是故啟蟄而郊郊而後耕今既耕而卜/郊宜其不從也石氏曰四月非郊之時三卜不從乃免)
(牲皆非/禮也)
小邾子来朝(左氏傳小邾穆公/来朝亦始朝公也)
城費(左氏傳南遺為費宰費季氏邑叔仲昭伯為隧正/隧正主徒役之官昭伯恵伯之孫欲善季氏而求)
(媚扵南遺謂遺請城費使遺請城吾多與而役故季氏/城費傳言祿去公室季氏所以强季文子相三君忠扵)
(公室及其卒子宿嗣卿以强専魯乗主幼稚有無君之/心小人求媚請城費邑以中其欲至其子意如遂出昭)
(公魯之衰弱自宿為之洎定十二年費襲魯仲尼為司/寇命申句須樂頎伐之費人北遂墮費自非聖人處之)
(未易為也其禍始扵城費春秋書之/以示貶見季氏之强濫觴于此矣)
秋季孫宿如衛(左氏傳季武子即宿報子叔之聘子叔/即公孫剽来聘在元年且辭緩報言國)
(多難緩扵報/聘非貳也)
八月螽(書災也經書螽凡十/一書八月螽凡三)
冬十月衛侯使孫林父来聘壬戌及孫林父盟(左氏傳/衛孫文)
(子来聘且拜武子之言且拜季武子緩報/非貳之言而尋孫桓子之盟盟在成三年)
楚公子貞帥師圍陳(楚圍國初書大/夫楚强甚矣)
十有二月公會晉侯宋公陳侯衛侯曹伯莒子邾子于
鄬(于軌切鄭地左氏傳楚子囊圍陳會/于鄬以救之晉㑹諸侯于鄬以救陳)
鄭伯髠頑如會未見諸侯丙戌卒于鄵(七報切又采南/切鄭地  經書)
(鄭伯卒左氏以大夫子駟弑之以疾赴經以其告書之/若實見弑而以卒書之諸國弑君安有以實告者偽赴)
(而從其偽豈春秋誅亂賊法乎公榖以鄭欲附晉大夫/欲從楚遂弑之一以不書弑為中國諱也一以不使附)
(楚之賊加乎中國之君也胡氏取此說石氏劉氏俱非/之謂果實弑而書卒是匿首惡之名使亂臣無所懼何)
(其悖哉愚謂子駟既相鄭伯如會盖将見諸侯矣耳目矣/甚邇必不敢遽行弑逆之事子駟甞勸鄭成公從中國)
(今既相其嗣君来㑹豈得方變其說以從夷也或以子/駟為政多殺疾之者因公卒于外而誣之若果實弑聖)
(筆豈不眀書之乎然傳己言之矣聖人恐其失有罪故/作疑似之辭書之諸侯卒于封内不書地今書地以疑)
(之/爾)
陳侯逃歸(左氏傳陳人患楚慶虎慶寅謂楚人曰吾使/公子黄徃而執之楚人從之二慶使告陳侯)
(于㑹曰楚人執公子黄君若不来羣臣不忍社稷宗廟/懼有二圖陳侯逃歸  陳侯為其大夫謀以從楚俾楚)
(執其弟以懼其心陳侯恐晉不能救故潜逃而/歸經特書逃歸罪之也劉氏曰逃歸脫而歸也)
八年(丙/申)春王正月公如晉(左氏傳公如晉朝且聽朝/聘之數禀其多少之數)
夏葬鄭僖公(鄭伯果被弑則不書葬矣/即經之辭可以證傳之妄)
鄭人侵蔡獲蔡公子燮(鄭僖公甫葬嗣君俾子國子耳/為晉出師無名侵蔡獲蔡公子)
(燮以激楚之怒蔡楚與國也鄭人皆喜而子産獨懼未/幾致楚之伐人微者也經特書人罪之也鄭人從楚從)
(晉反覆靡定晉楚争之不/已而况無故有以致之耶)
季孫宿會晉侯鄭伯齊人宋人衞人邾人于邢丘(魯君/時在)
(晉晉侯以其幼稚不與㑹與魯大夫季孫宿齊髙厚宋/向戌衛寗殖邾大夫會故經不書公而但書季孫宿貶)
(其僣也時鄭伯獻蔡㨗扵會故親聽命齊宋以下稱人/眀大夫不可敵晉鄭貶大夫不可會公侯也見政在大)
(夫矣晉失正而不能防微以起其僣何以為盟主經據/其事而書以示貶也邢丘杜氏注晉地河内平臯縣)
公至自晉(眀公在晉而/宿自㑹也)
莒人伐我東鄙(左氏傳以疆鄫田莒既滅鄫魯侵其界/故伐魯東鄙以正其封疆  莒人滅鄫)
(而魯不敢争伯主不討所以/敢又興伐魯疆鄫田之師也)
秋九月大雩(左氏傳旱也秋九月大/雩凡三見僖公十三年)
冬楚公子貞帥師伐鄭(左氏傳楚子囊伐鄭討其侵蔡/也  子駟欲兩從晉楚晉伐則)
(從晉楚伐則從楚曰犧牲玉帛待扵二竟以待强者而/請盟其何以能國子展不肯背晉五㑹之信唯欲待晉)
(子駟請從楚而自受其咎乃及楚平平/而不書見鄭之屈服扵楚而不信也)
晉侯使士匄来聘(左氏傳晉范宣子来聘且/拜公之辱告将用師于鄭)
九年(丁/酉)春宋災(天火曰災来告則書以外災/不書来告則書一二  見焉)
夏季孫宿如晉(左氏傳季武子如/晉報宣子之聘也)
五月辛酉夫人姜氏薨(宣公夫人成公母/穆姜薨于東宫)
秋八月癸未葬我小君穆姜(杜氏注四月/而葬速也)
冬公會晉侯宋公衞侯曹伯莒子邾子滕子薛伯杞伯
小邾子齊世子光伐鄭　十有二月己亥同盟于戲(音/熈)
(伐鄭介晉楚二大國之間故晉楚常争鄭鄭與晉則楚/  與楚則晉伐而鄭亦疲弊扵兵矣今晉會十一國諸)
(侯同伐鄭鄭固力之不能支乃受盟而紓禍而鄭雖来/服而背楚之意未堅故公子騑言惟有禮與强可以庇)
(民者是從而次年果有從楚伐宋之役左氏以為鄭服/不然也書同盟懼其不同而强其同也盖戲之盟要盟)
(也自是又凡再伐而晉修徳以来之至蕭魚之會而鄭/始大服楚亦不復争可謂得善勝之道矣二十餘年無)
(干戈之患晉悼之/伯功扵是進矣)
楚子伐鄭(左氏傳楚伐鄭子駟子展曰吾盟固云惟强/是從今楚師至晉不我救則楚强矣自是晉)
(三駕而/鄭始平)
十年(戊/戌)春公會晉侯宋公衞侯曹伯莒子邾子膝子薛
伯杞伯小邾子齊世子光會吳于柤(柤音查楚地吳子/夀夢在柤晉與諸)
(侯徃㑹之故曰會吳特書㑹吳以吳為會故也書吳但/稱國抑而外之也曰吳則諸侯之恥見矣吳子在柤諸)
(侯特徃㑹之可謂中/國弱而外吳强矣)
夏五月甲午遂滅偪陽(偪陽小國妘姓今彭城傅陽縣/也  晉率諸侯渉楚㑹吳因道)
(用師以滅微國恃衆剽利無復伯討則中國之禮義盡/矣夫何以格荒服甚之故日而志之也其曰遂者連上)
(文諸侯㑹因而滅/之併罪諸侯也)
公至自㑹(兩事而至前事至會不至滅也/亦因其以諸侯㑹狄而異之也)
楚公子貞鄭公孫輒帥師伐宋(左氏傳六月楚子囊即/公子貞鄭子耳即公孫)
(輒師于貲母音無宋地門于桐門宋城門侯首書楚主/兵也後鄭鄭從之也經書從外吳以伐諸  鄭之罪著)
(矣/)
晉師伐秦(左氏傳九年秦景公使士雃音牽乞師于楚/将以伐晉楚子許之秋楚子師于武城以為)
(秦援秦人侵晉晉饑弗能報也/今年晉荀罃伐秦報其侵也)
秋莒人伐我東鄙(左氏傳莒人閒去聲諸侯之有事也/有討鄭之事故伐我東鄙四年邾莒)
(伐鄭魯臧紇救鄫今年聞諸侯之将/討鄭伐我東鄙亦以鄫之憾未釋爾)
公會晉侯宋公衛侯曹伯莒子邾子齊世子光滕子薛
伯杞伯小邾子伐鄭(此晉悼三駕之初也三駕三興師/也  左氏傳諸侯伐鄭齊崔杼使)
(太子光先至于師故長于滕己酉師于牛首晉齊世子/光先滕薛杞邾者先期以會吳挟吳以要晉  方倚重)
(於吳不敢違吳之請此今年所以先四國而眀年先六/國也周禮諸侯之適子誓扵天子攝其君則下其君之)
(禮一等未誓則以皮帛繼子男齊世子光未命者柤之/㑹列扵小邾之下正矣今先滕薛盟主進之夫子仍其)
(舊文書之以譏失禮也鄭與/楚伐宋故公會諸侯以伐之)
冬盜殺鄭公子騑公子發公孫輒(左氏傳初子駟與尉/止有争子駟為田洫)
(司氏堵氏侯氏子師氏皆䘮田焉故五族聚羣不逞之/人因公子之徒以作亂扵是子駟當國子國為司馬子)
(耳為司空子孔為司徒冬十月尉止司臣侯晉堵女父/子師僕帥賊以入晨攻執政于西宫之朝殺子駟子國)
(子耳子孔知之故不死盗程子曰不稱大夫失卿職也/  殺三卿者不名而稱  小臣無列扵朝伺隙而竊發)
(則盗也盗一日而殺三卿/鄭伯不修其政刑可知矣)
戍鄭虎牢(左氏傳諸侯之師城虎牢而戍之晉師城梧/及制士魴魏絳戍之鄭及晉平  鄭黨楚為)
(中國患扵是二年諸大夫復㑹于戚遂城虎牢虎牢鄭/巖邑也孟獻子謀取而城之以制鄭而扼楚所以安中)
(國息征伐故聖人許之不繫扵鄭功覆過也此戍虎牢/而繫之鄭者盖鄭人從楚困于力之不能敵楚晉不復)
(深思所以制楚懐鄭既伐而又戍不以義服之徒恃諸/侯之力以逼焉曽不以民人不獲享其土利辛苦墊隘)
(無所底告之可矜也豈伯主服人之道乎故繫之鄭以/罪諸侯也後書楚救鄭以救與楚見諸侯之不楚若也)
楚公子貞帥師救鄭(子囊救鄭諸侯之師還鄭而南至/于陽陵與楚夹潁而軍鄭子蟜宵)
(渉潁與楚人盟則諸侯/之戍鄭無能為可知也)
公至自伐鄭(襄陵許氏曰書楚救鄭而/至公知諸侯之避楚也)
十一年(己/亥)春王正月作三軍(左氏傳季武子作三軍三/分公室而各有其一三分)
(魯國民衆而三家各有其一分三子各毁其乗三家各/壊其車乗分以足成三軍季氏使其乗之人以其役邑)
(入者無征不入者倍征武子使其軍乗之人率其私邑/之役徒入季氏者免其公征不入季氏者則使公家倍)
(征之設利病欲驅使入已故昭五年傳曰季氏盡征之/民避倍征故盡属季氏孟氏使半為臣若子若弟孟獻)
(子取其子弟之半為臣盖四分其乗之人以三歸公而/取其一叔孫使盡為臣叔孫穆子盡取子弟以其父兄)
(歸公不然不舎制軍分民不如是則三家不舎其故而/改作也杜氏注増立中軍萬二千五百為軍  魯襄幼)
(弱三家専政乃作三軍為私計也作創始為之也周制/天子六軍大國三軍次國二軍小國一軍魯侯封扵曲)
(阜至于七百里盖大國也其後甞衰僖公能復周公之/宇故魯頌曰公車千乗又曰公徒三萬則魯之三軍舊)
(矣此謂之作何也豈非宣成之世或侵削而為二也今/襄公作三軍宜曰復而聖筆云作者盖三家變古之制)
(而利扵私有所作而為之也至昭公則又合而兩之故/書曰舎中軍皆以從其私也一作一舎見大夫之强公)
(室之卑而魯/寖以微矣)
夏四月四卜郊不從乃不郊(穀梁傳夏四月不/時也四卜非禮也)
鄭公孫舎之帥師侵宋(左氏傳鄭人患晉楚之故諸大/夫曰不從晉國幾亡楚弱扵晉)
(晉不吾疾也疾急也言晉不急争鄭也晉疾晉若急争鄭/楚将辟之何為而使晉師致死扵我何計使晉師致死)
(力以争鄭楚弗敢敵然後可固與也可固與晉子展曰/與宋為惡諸侯必至吾從之盟楚師至吾又從之則晉)
(怒甚矣晉能驟来楚将不能楚将不能數来吾乃固與/晉大夫說之鄭大夫恱其謀使疆場之司惡扵宋宋向)
(戍侵鄭大獲子展曰師而伐宋可矣若我伐宋諸侯之/伐我必疾吾乃聽命焉且告扵楚楚師至吾又與之盟)
(而重賂晉師乃免矣夏鄭子/展侵宋欲以致諸侯之師也)
公會晉侯宋公衞侯曹伯齊世子光莒子邾子滕子薛
伯杞伯小邾子伐鄭　秋七月己未同盟于亳城北(亳/北)
(鄭地復此晉以諸侯再駕伐鄭也程氏曰鄭服而同盟/也隨  從楚伐宋故云同見其反覆  鄭子展謀以乍)
(服乍叛使晉怒甚而屢致師扵我而楚不敢争然後與/之也卒不能逃其謀而晉悼不惡其反覆惟其誠待之)
(故其後始/心服矣)
公至自伐鄭(穀梁傳不以後至/盟後復伐鄭也)
楚子鄭伯伐宋(左氏傳楚子囊乞旅于秦秦右大夫詹/帥師從楚子将以伐鄭鄭伯逆之丙子)
(伐宋鄭逆服故更伐/宋從子展之謀也)
公㑹晉侯宋公衞侯曹伯齊世子光莒子邾子滕子薛
伯杞伯小邾子伐鄭　會于蕭魚(此晉悼伐鄭之三駕/也鄭伯尋背亳北之)
(盟與楚伐宋故晉悼復以諸侯伐鄭而楚之力已屈而/不争鄭扵是始服于晉使行人良霄告于楚曰孤以社)
(稷之故不能懐君君若能以玉帛綏晉不然則武震以/攝威之孤之願也楚人執之諸侯之師觀兵于鄭東門)
(鄭人使王子伯駢行成甲戌晉趙武入盟鄭伯冬十月/丁亥鄭子展出盟晉侯十二月戊寅會于蕭魚鄭服而)
(與會也蕭魚鄭地雖晉楚争鄭踰五十年鄭以蕞爾之/邦介二大國之間  屢盟屢叛反覆無常然久困扵兵)
(亦病矣伯者汲汲乎争此者以鄭居天下之中而虎牢/之險晉楚之門户也楚得之則可以抗晉晉得之則可)
(以卻楚伯者未有不得扵鄭而能卻楚也晉伯中微鄭/人與楚悼公奮起服鄭有道初駕盟于戲再駕盟于亳)
(北鄭雖服而又叛逮夫三駕晉赦鄭囚而歸之納斥候/禁侵掠加禮扵鄭鄭人心恱誠服為會蕭魚鄭懐晉之)
(徳不叛者二十四年諸侯少息中國少安晉悼伯業之/盛春秋扵是有取焉吁晉何以得此哉盖由能用知罃)
(之謀也鄭服而數叛曽不甚怒動諸侯之師以伐鄭兵/力非不强也及楚救之未甞與之戰能堅忍而得善勝)
(之道不暴骨以逞惟推誠信以感之故楚遂終屈而鄭/亦心服及蕭魚之會但成交好之禮不事盟詛而要結)
(自固初非强之而自服雖不及召陵/城濮之舉而晉悼之功亦可尚也已)
公至自會(榖梁傳伐而後會不以伐鄭得致鄭伯/之辭程氏曰兵不加鄭故書至自會)
楚人執鄭行人良霄(鄭使良霄告絶于楚楚人執之書/曰楚人執鄭行人非其罪也許氏)
(曰書楚執良霄見/楚力盡扵此矣)
冬秦人伐晉(左氏傳秦庶長鮑庶長武帥師伐晉以救/鄭鮑先入晉地士魴禦之少秦師而不設)
(備壬午武濟自輔氏與鮑交伐晉師己丑秦晉戰于櫟/晉師敗績易秦故也說左氏者以晉師敗績晉恥不告)
(未可必/其然也)
十有二年(庚/子)春王二月莒人伐我東鄙圍台季孫宿帥
師救台遂入鄆(榖梁台作邰杜氏注琅琊費縣南有台/亭鄆莒邑  莒背蕭魚之會而伐魯東)
(鄙圍台季孫宿受命救台經書遂入鄆専也大夫無遂/事受命而救台不受命而入鄆惡季孫宿之擅權也)
夏晉侯使士魴来聘(左氏傳晉士魴来聘且拜師謝累/年伐鄭  襄陵許氏曰晉悼服鄭)
(抑楚而聘/善持勝矣)
秋七月吳子乗卒(左氏傳吳子夀夢卒臨于周廟禮也/凡諸侯之䘮異姓臨于外同姓扵宗)
(廟同宗扵祖廟同族扵禰廟宗所出之王祖始封之君/同族髙祖以下是故魯為諸姬臨扵宗廟為邢凡蔣茅)
(胙祭臨扵周公之廟泰山孫氏曰不書葬以其稱王罪/大惡重貶之也襄陵許氏曰夀夢得一申公巫臣而國)
(勢變化與華夏通楚以吳議/其後亦不能為大患扵中國)
冬楚公子貞帥師侵宋(左氏傳楚子囊秦庶長秦官無/地庶長名伐宋師于揚梁宋地)
(以報晉/之取鄭)
公如晉(左氏傳公如晉朝/且拜士魴之辱)
十三年(辛/丑)春公至自晉
夏取邿(公羊邿作詩邿音詩小左氏傳邿亂分為三師亭/救邿遂取之杜氏注  國也任城亢父縣有邿)
(襄陵許氏曰晉始息民是以楚侵宋不報魯取邿不討/取無大亂而已  因其亂而救之可也因圍取焉假義)
(之名以貪利/其惡可知也)
秋七月庚辰楚子審卒(共王卒康王立/襄二十八年卒)
冬城防(城臧氏之邑畢左氏傳書事時也於是将早城/臧武仲請俟  農事襄陵許氏曰鄭役既熄魯)
(政有裕則知取邿以為/利城防以為安而已矣)
十四年(壬/寅)春王正月季孫宿叔老會晉士匄齊人宋人
衞人鄭公孫蠆曹人莒人邾人滕人杞人小邾人會吳
于向(向鄭地叔老聲伯子也魯使二卿會晉敬事伯國/齊崔杼宋華閱衛北宫括在㑹惰慢不攝故貶稱)
(人侵吳来在向諸侯會之故曰㑹吳四左氏傳十三年/吳  楚戰于庸浦楚地大敗吳師十  年吳告敗于晉)
(會于向為吳謀楚也范宣子數吳之不徳地以退吳人/士匄以前年吳伐䘮為不徳數而退之不為吳伐楚前)
(年吴子卒此㑹新君諸樊也下稱人微者也扵是子叔/齊子即叔老字為季武子介介副也武子即宿也卿為)
(卿介非禮也以會自是晉人輕魯幣而益敬其使始襄/陵許氏曰四卿帥師自大夫始二卿列㑹自襄公  大)
(夫張也何氏曰諸侯委任大夫交㑹强/吳臣日以强三年之後君若贅旒矣)
二月乙未朔日有食之
夏四月叔孫豹會晉荀偃齊人宋人衞北宫括鄭公孫
蠆曹人莒人邾人滕人薛人杞人小邾人伐秦(左氏傳/諸侯之)
(大夫從晉伐秦以報櫟之役也櫟之役在十一年今又/不獲成乃歸晉人謂之遷延之役遷延却退也晉自殽)
(師以来距此年伐秦六十九年自此/以後兵禍始息齊宋稱人微者也)
己未衞侯出奔齊(公羊衛侯下有衎字所衛侯衎出奔/二卿孫林父寗殖之  逐也不書臣)
(之所逐不以臣而逐君也以自奔書亦以其君驕慢無/禮不能自立而出奔也不書衎名所以抑强臣存大義)
(也/)
莒人侵我東鄙(報十二年/入鄆也)
秋楚公子貞帥師伐吳(左氏傳楚子為庸浦之役故十三/年吴乗楚䘮侵楚戰于庸浦子)
(囊師于棠以伐/吳吳不出而還)
冬季孫宿會晉士匄宋華閱衞孫林父鄭公孫蠆莒人
邾人于戚(左氏傳會于戚謀定衛也晉衛侯固無禮君/也林父臣也而逐之祈于  晉遂㑹諸侯于)
(戚以定之逐君之賊晉侯曽不惡之而卒狥其私謀今/又列于會經直書之所以貶諸侯也矧衛人立剽非正)
(也而晉為謀定之則正弗勝矣師曠荀偃之言有保姦/之志而無輔伯之忠晉悼之徳其衰矣乎洎襄昭之際)
(大夫無君晉/實啟之也)
十有五年(癸/卯)春宋公使向戌来聘二月己亥及向戌盟
于劉(劉魯地左氏傳宋向戌来聘報二年豹之聘且尋/盟尋十一年毫之盟襄陵許氏曰不盟于國而盟)
(于劉崇向戌/故公弱甚矣)
劉夏逆王后于齊(杜氏注劉采邑夏名也天子卿書字/劉夏非卿故書名天子無外所命則)
(成故不言逆女者戚之會齊不至晉怨齊矣王逆后于師/齊畏晉而使微  經不書正月其以此邪  左氏傳官)
(從單靖公逆王后于齊卿不行非禮也官師劉夏也劉/夏獨遇魯告昬故不書單靖公常山劉氏曰昬姻人倫)
(之本王后者天下之母劉夏非三公而逆后是不重人/倫之本不尊天下之母禮何以興而風化何以成乎)
(不稱使不與天子之使夏也也春秋逆王后者二祭公/行得禮而又書之者譏遂事  劉夏之逆則以非三公)
(而譏之也春秋二百四十二年周王十三/其逆王后者惟二是知非禮則書之也)
夏齊侯伐我北鄙圍成公救成至遇(遇魯地公羊傳其/言至遇何不敢進)
(也杜氏注書至遇公畏齊不敢進也常山劉氏曰武備/不謹成郛見圍救患當速乃復畏避公之所為可知矣)
季孫宿叔孫豹帥師城成郛(常山劉氏曰由不能救成/故成郛見壊而城也吕氏)
(曰成郛壊而城苟完而已當世君臣/所以為國者如是而止寜為逺慮乎)
秋八月丁巳日有食之
邾人伐我南鄙(左氏傳邾人伐我使告于晉晉将為㑹/以討邾莒晉侯有疾乃止故溴梁之㑹)
(晉人執邾子莒子以歸魯莒人伐東鄙齊侯伐北鄙邾/人伐南鄙三國固可罪  之不能睦四鄰亦可知也)
冬十有一月癸亥晉侯周卒(左氏傳晉悼/卒遂不克㑹)
十有六年(甲/辰)春王正月葬晉悼公(葬悼公平公立速杜/氏注踰月而葬  也)
三月公會晉侯宋公衛侯鄭伯曹伯莒子邾子薛伯杞
伯小邾子于溴(扁入/)梁戊寅大夫盟(溴水名出河内軹/縣東南至温入河)
(溴梁晉地又三年雞澤之會尚言及諸侯之大夫盟至/于溴梁則  甚矣政在大夫故不言諸侯之大夫盖大)
(夫無諸侯也事之信否在大夫其専可知也衛齊髙厚/逃盟故不書  此書衛侯乃剽也二十五年  侯入于)
(夷儀衎也二君皆稱衛侯/猶鄭突及儀皆稱鄭伯也)
晉人執莒子邾子以歸(諸侯有罪當執之歸于京師不/得自治之録以歸惡其専也)
(以邾莒背盟伐魯故執之何以不得為伯討而稱晉人/古之君子正已而物正先自治而治人晉侯之正未能)
　(以行其國而執人/此所以非伯討也)
齊侯伐我北鄙(齊貳晉故晉平踐祚齊侯遂即伐魯至/秋又伐北鄙圍成十七年齊又兩伐魯)
(晉帥列國同圍齊二十/年澶淵之盟齊始服)
夏公至自㑹
五月甲子地震(地震凡五詳/見文九年)
叔老會鄭伯晉荀偃衛寗殖宋人伐許(左氏傳許請遷/于晉許欲背楚)
(遷都于晉諸侯遂遷許許大夫不可晉人歸諸侯以其/師討許之不肯遷鄭子蟜公孫蠆聞将伐許遂相鄭伯)
(以從諸侯之師穆叔從公齊子即叔老帥師㑹晉荀偃/夏六月次于棫林許地庚寅伐許次于函氏許地鄭非)
(主兵曷為書鄭伯不以大夫主諸侯則推而屬之鄭也/晉雖主兵而先鄭伯臣不可過君也  許男有從中國)
(之志其臣沮之斯時大抵/臣强而君不可以有為也)
秋齊侯伐我北鄙圍成(成魯孟氏邑齊貳晉故伐魯徼/左氏傳齊侯圍郕孟孺子速)
(音澆要也之速孟獻子之子莊子也齊侯曰是好勇去/之以為之名去之不與之戰以成其名速遂塞海陘而)
(還海陘魯隘道速見齊師去/已遂塞隘道以為名而歸)
大雩　冬叔孫豹如晉(言齊故也十八年/晉帥諸侯同圍齊)
十有七年(己/巳)春王二月庚午邾子牼(苦耕/切)卒(宣公卒悼/公立昭元)
(年卒卒十六年晉人執邾子以歸今書邾/子牼  則既釋之矣經不書其歸不告也)
宋人伐陳(左氏傳宋莊朝宋微者伐陳獲司徒/卬卑宋也陳卑宋師不設備故獲)
夏衛石買帥師伐曹(石買石稷子于左氏傳衛孫蒯孫/林父之子田  曹隧飲馬于重平)
(聲丘曹邑毁其瓶重丘人閉門而訽音候罵也之曰親/逐而君謂林父爾父為厲言林父死當為惡鬼是之不)
(憂而何以田為夏衛石買孫蒯伐曹取重丘杜氏注不/書孫蒯非卿曹人愬于晉為眀年晉執石買傳衛孫蒯)
(以匹夫一言之忿而欲申之遂輕棄大國之盟結鄰邦/之怨勞衆害民其専甚矣蒯使石買徃伐故經以實事)
(書之著/其貶也)
秋齊侯伐我北鄙圍桃　髙厚帥師伐我北鄙圍防(祧/魯)
(邑防魯臧紇邑自隠以来齊伐我皆書人君将書君自/文十五年始大夫将書大夫自髙厚始  杜氏注弁縣)
(東南有桃墟三十五年齊圍成十六年齊又伐我至今/年又圍二邑  年之中加兵于魯者四前年之冬魯甞)
(愬于晉至眀年晉師方出怠扵救患故/齊恣為不道而伐魯之師猶未巳也)
九月大雩　宋華臣出奔陳(宋華閱卒華臣弱臯比之/室華臣閲之弟臯比閱之)
(子華臣以華閱卒臯比新立故弱其室而侵易之使賊/殺其宰華吳賊六人以鈹刃劒属殺諸盧門城門合左)
(師之後合左師向戌也左師懼曰老夫無罪賊曰臯比/私有討扵吳遂幽其妻曰畀余而大璧言與我以汝大)
(璧宋公聞之曰臣也華臣不唯其宗室是暴大亂宋國/之政必逐之左師曰臣也亦卿也大臣不順國之恥也)
(不如盖之乃舎之十一月國人逐瘈狗瘈音制又音計/􁒩狾仝狂也瘈狗入于華臣氏國人從之華臣懼遂奔)
冬邾人伐我南鄙(左氏傳為齊故也魯邾齊與國以前/年晉執其君故怨  而助齊伐我)
十有八年(丙/午)春白狄来(左氏傳白狄始来杜氏注白狄/狄之别名未甞與魯接故曰始)
(未白狄来不言朝公羊氏謂不能朝也書白狄不名其/君所以外之也劉氏曰所以懲滛慝一内外也周公致)
(太平越裳氏九譯而獻白雉公曰君子徳不及焉不/享其贄此乃天子之讓也况列國之君守藩之臣乎)
夏晉人執衞行人石買(左氏傳晉人執衛行人石買于/長子長子上黨郡縣名長上聲)
(又如字執孫蒯于純留純留亦上黨郡縣名為曹故也/為前年衛伐曹故賁其伐曹不當因使執之故稱行人)
(孫蒯使石買伐曹曹人訴諸晉石買以君命聘于晉晉/人不當執之又不歸于京師不得為伯討故稱人以執)
(罪晉可/知矣)
秋齊師代我北鄙(黜侯稱師貶其用衆也四年之中伐/魯者五終之致十二國之師而幾不)
(免齊環自/取之也)
冬十月公㑹晉侯宋公衛侯鄭伯曹伯莒子邾子滕子
薛伯杞伯小邾子同圍齊(溴梁之會齊侯不與三年之/中五加兵于魯齊之驕暴甚)
(矣今年晉帥十一國之師伐之同圍齊齊侯禦諸平隂/而守之齊師遁遂入平隂荀偃士匄克京兹魏絳欒盈)
(克邿焚雍門之萩及申池之木又焚北郭西郭東侵及/濰南及沂齊侯駕将走郵棠太子抽劒斷鞅乃止齊侯)
(受兵禍若此其亟也經書同圍見諸侯所同疾之也終/書伐者師出有名而伐有罪也其罪齊之意可見矣)
曹伯負芻卒于師(成公卒武公立昭十四年卒師成十/三年伐秦之役曹伯盧卒于  負芻)
(殺其世子而自立晉侯執之歸于京師正也王不戮負天/芻書曹伯歸自京師不正也今書曹伯負芻卒于師此)
(意也天道好還王釋之天/誅之始見王之不王也)
楚公子午帥師伐鄭(自晉與諸侯蕭魚之㑹楚不敢加/兵於鄭七年矣今鄭子孔即公子)
(嘉将叛晉而欲起楚師以去諸大夫而専政使告楚子/庚子庚不可楚子知之遂帥師伐鄭於是鄭子蟜公孫)
(蠆伯有良霄子張公孫黒肱從鄭伯伐齊子孔子展公/孫舎之子西公孫夏守鄭子展子西知子孔欲去諸大)
(夫之謀完守入保子孔不敢出會楚師楚師侵鄭諸/邑至蟲牢而反盖子孔召之也故眀年鄭討子孔)
十有九年(丁/未)春王正月諸侯盟于祝柯(去年圍齊之諸/侯也祝柯齊地)
(祝柯縣今屬濟南郡諸侯已圍齊又/為祝柯之盟不序諸侯前目後凡也)
晉人執邾子(左氏傳執邾悼公以其伐我故伐魯在十/七年遂次于泗上疆我田正邾魯疆界取)
(邾田自漷水歸之於我新晉前年執邾子以歸以其伐/魯故既釋之而歸卒邾  君立又復伐魯其無所忌憚)
(若此曽不畏伯主之討今晉執其君削其田雖當罪而/非正以其不由王命而皆出扵大夫故稱人以執非伯)
(討/也)
公至自伐齊(胡氏曰圍齊以伐至見齊靈之無道宜得/諸侯之伐免其圍齊之罪辭也春秋扵此)
(有沮横逆抑/强暴之意)
取邾田自漷水(漷音宏入聲又音郭合取邾田以漷水/為界也漷水出東海  鄉縣西南經魯)
(國至髙平湖陸縣入泗伯邾甞屢伐魯魯愬于晉晉怒/因㑹執之魯乗其隙恃  威以取其田取非其有故經)
(書取邾田惡内也而又所取無厭直自漷水為界為尤/甚矣聖筆僅書六字而晉魯之罪盡見交譏之也成元)
(年晉敗齊于鞌使齊人歸我汶陽之田書/曰取汶陽田不言齊魯地也與此異矣)
季孫宿如晉(左氏傳季武子如晉拜/師拜謝討齊之師也)
葬曹成公　夏衞孫林父帥師伐齊(左氏傳晉欒魴帥/師從衛孫文子伐)
(齊使欒魴欒氏族經不書兵并林父也夫討强暴之罪/而  逐君之大夫則晉何足以服齊之心故特書林父)
(主兵以/貶晉也)
秋七月辛卯齊侯環卒(靈公卒莊公立/二十六年遇弑)
晉士匄帥師侵齊至榖聞齊侯卒乃還(左氏傳士匄侵/齊及榖聞䘮而)
(還禮也公羊傳還者何善辭也何善爾大其不伐䘮也/  古之為師也不伐䘮大夫以君命出境有可以安社)
(稷利國家則専之可也榖齊地也記其至榖乃所眀境/外得専之也非齊地則止師而請之示不敢専也時禮)
(義廢乗人之危伐䘮者多矣宋圍滕䘮貶之稱人文九/年鄭伐衛䘮狄之書鄭成三年如士匄之志信可嘉也)
八月丙辰仲孫蔑卒(魯大夫孟/獻子也)
齊殺其大夫髙厚(齊靈娶于魯曰顔懿姬無子其姪鬷/聲姫生光為太子諸子仲子戎子諸)
(子皆妾姓子者二子皆宋女戎子嬖仲子生牙屬諸戎/子戎子請為太子靈公許之仲子曰不可廢常不祥靈)
(公使太子居東鄙以牙為太子令髙厚傅之夙沙衛為/少傅靈公疾崔杼微逆光立焉光殺戎子執公子牙靈)
(公卒光即位崔杼殺髙厚於灑藍齊地而兼其室書曰/齊殺髙厚從君於昬也稱國以殺罪累上也不以丙下)
(相殺書者其君之意也/故以累上之辭言之)
鄭殺其大夫公子嘉(左氏傳鄭子孔之為政也専國人/患之乃討西宫之難十年盗殺三)
(卿子孔知而不言與純門之師十八年召楚師于純門/子孔當罪子展子西率國人伐之殺子孔而分其室胡)
(氏曰嘉則有罪矣子展子西不能正以王法肆諸市朝/與衆同棄乃利其室而分之有私意焉故稱國以殺而)
(不去其官此春秋原情定罪之意殺嘉/雖去其專然大夫為政國非其國矣)
冬葬齊靈公　城西郛(左氏傳懼齊也前年與/晉伐齊故懼而為備)
叔孫豹會晉士匄于柯(杜氏注魏郡内/黄縣有柯城)
城武城(備齊也杜氏注泰山南武城縣齊齊莊立始及/晉平盟于大隧大隧地關魯懼  故穆叔會范)
(宣子于柯以自固穆叔見叔向賦載馳之四章四章曰/控于大國誰因誰極欲引大國救助也叔向曰肸敢不)
(承命穆叔歸曰齊猶未也/不可以不懼乃城武城)
二十年(戊/申)春王正月辛亥仲孫速㑹莒人盟于向(向莒/邑左)
(氏傳春及莒平孟莊子即仲孫速㑹莒人盟于向督揚/之盟故也督揚即祝柯莒數伐魯前年盟督揚故二國)
(復自結/盟好)
夏六月庚申公會晉侯齊侯宋公衞侯鄭伯曹伯莒子
邾子滕子薛伯杞伯小邾子盟于澶淵(澶音蟬杜氏注/澶淵在頓丘縣)
(南一名繁汙衛地按唐置澶州今屬開徳府臨河縣左/氏傳盟于澶淵齊成故也齊與晉平  齊數伐魯魯愬)
(于晉十八年晉㑹十二國諸侯討之而齊始懼去年又/伐之遇齊䘮而還至澶淵之會而齊始服序齊扵晉下)
(以専為齊而為㑹晉為/盟主扵齊則賔之也)
秋公至自會　仲孫速帥師伐邾(速蔑之子矣今夏魯/既與邾盟  口血未)
(乾孟莊子何為又復興伐經/直書之著其背盟之罪也)
蔡殺其大夫公子燮　蔡公子履出奔楚(初蔡文侯今/景侯父欲事)
(晉曰先君謂莊侯與於踐土之盟在僖二十八年晉不/可棄且兄弟也畏楚不能行而卒楚人使蔡無常公子)
(燮求從先君以利蔡蔡人殺之公子履其母弟同母弟/也故出奔楚  燮之謀合于義矣殺之何罪故稱國以)
(殺而不去其官罪累上也履乃燮之同母弟/燮被殺不容不懼禍而奔但奔楚為可罪爾)
陳侯之弟黄出奔楚(陳慶虎慶寅畏公子黄之逼二慶/陳卿畏黄偪奪其政愬于楚曰與)
(蔡司馬同謀謂燮楚人以為討公子黄出奔楚書曰陳/侯之弟黄出奔楚言非其罪也公子将出奔呼扵國曰)
(慶氏無道求専陳國暴蔑其君而去其親五年不滅是/無天也為二十三年陳殺二慶傳經顯書弟以惡其兄)
(之不兄也非兄之罪則曰公子二慶欲専陳之政外挟/強楚以去君之弟而陳侯不能眀其誣故特書弟以罪)
(陳侯/也)
叔老如齊(左氏傳齊子即叔老初聘于齊/齊既與魯平故叔老如齊修聘)
冬十月丙辰朔日有食之
季孫宿如宋(左氏傳季武子如宋報向戌/之聘也向戌聘在十五年)
二十有一年(己/酉)春王正月公如晉(左氏傳公如晉拜師/謝十八年伐齊之師)
(及取邾田也兼謝/十九年漷水之田)
邾庶其以漆閭丘来奔(庶其邾大夫不書微也不氏未/命也漆閭丘邾二邑也昭五年)
(莒牟夷以牟婁及防兹来奔同此書惡魯受叛人邑也/案左氏傳庶其非卿也以地来雖賤必書重地也  庶)
(其之来季武子又以公姑姊妻之故臧武仲譏其賞/盗經特書其事惡魯以利接之不以義所以警貪也)
夏公至自晉　秋晉欒盈出奔楚(欒桓子黶娶范宣子/匄女生懐子即盈十)
(四年欒黶強逐范鞅奔秦故鞅怨欒氏與欒盈為公族/大夫而不相能桓子妻范祁與其家臣州賔通幾已其)
(室矣盈患之祁懼其討乃譛盈扵宣子曰盈将為亂宣/子信之遂逐之秋欒盈出奔楚  范匄逐之而曰欒盈)
(出奔盈之罪有以取之盈不能閑其家/有可逐之釁故逐之是亦盈之出奔也)
九月庚戌朔日有食之
冬十月庚辰朔日有食之(此年九月十月日食至二十/四年七月八月又連食食之)
(變起於文也有雖交而不食者襄公之世日食者七而/三年之中又連月而食者再襄公見制強臣政不已出)
(天象之/示戒也)
曹伯来朝(左氏傳曹武公来朝始見/也即位三年始来見公也)
公會晉侯齊侯宋公衞侯鄭伯曹伯莒子邾子于商任
(音壬地闕左氏傳㑹于商任錮欒氏也禁錮欒盈使諸/侯不得受  欒盈雖忲徒以權臣忌而譛之而出非其)
(罪也儻踰境而恩義絶矣極之扵其所徃孟子猶以為/不可况會諸侯以逞范鞅之積憾必欲使之無所容孔)
(子曰人而不仁疾之已甚亂也故盈發憤入于曲沃為/亂幸而勝不然幾致自貽其禍此皆以私敗公可為後)
(世之/戒也)
二十有二年(庚/戌)春王正月公至自㑹
夏四月(夏四月/凡十一)　秋七月辛酉叔老卒(子叔齊/子也)
冬公會晉侯齊侯宋公衛侯鄭伯曹伯莒子邾子薛伯
杞伯小邾子于沙隨(晉知欒盈在齊故㑹諸侯于沙隨/復錮欒氏也欒盈以世勲之舊非)
(有犯上之惡徒以范氏之怨故宣子逐之商任之會已/俾諸侯錮之矣猶且逞憾不已再會諸侯沙隨復申錮)
(之之舉逼之太甚是宜/啟其怨憤以激其變也)
公至自會　楚殺其大夫公子追舒(追舒楚令尹子南益/也罷楚人觀起未)
(祿而有馬數十乗招權納賄所致楚人患之将討焉追/舒之子棄疾為王御士王毎見必泣棄疾曰君三泣臣)
(矣敢問誰之罪也王曰令尹之不能爾所知也國将討/焉爾其居乎對曰父戮子居君焉用之洩命重刑臣亦)
(不為王遂殺追舒而轘觀起其追舒之為人足以殺其/身然而楚子與人之子而謀  父其刑已甚不可行乎)
(天下追舒罪不至死故稱/國以殺大夫者罪累上也)
二十有三年(辛/亥)春王二月癸酉朔日有食之
三月己巳杞伯匄卒(孝公卒弟文/公姑容立)
夏邾畀我来奔(書納邾叛/人惡内也)　葬杞孝公
陳殺其大夫慶虎及慶寅　陳侯之弟黄自楚歸于陳
(左氏傳陳侯如楚公子黄愬二慶於楚楚人召之使慶/樂徃樂二慶族殺之慶氏以陳叛因陳侯在楚而叛之)
(夏屈建楚莫敖從陳侯圍陳陳人城治城以距其君板/墜而殺人慶氏築城板墜地殺築人役人相命各殺其)
(長遂殺慶虎及慶寅楚人納公子黄黄因楚得歸故曰/納稱國以殺罪累上也其言及慶寅何以罪及之也)
(二慶欲専陳國譛出公子黄而陳侯不能誅至因夷狄/之力然後能克故稱國以殺公子黄之出入稱弟無失)
(弟之道也特以地書譏陳侯/也言歸者以其有歸之理也)
晉欒盈復入于晉入于曲沃(欒盈晉勲舊之臣曲沃其/所食之邑雖奔楚而仍書)
(晉以其非叛未遽絶之也徒以遭䜛被逐而晉侯又兩/會諸侯錮之之急使之無所容扵是盈不勝忿遂潜假)
(齊之力由曲沃復入于晉攻之不勝乃走入于曲沃初/曲沃大夫胥午告盈必不集事盈答以雖死無悔其志)
(亂可知矣聖人至公之筆原其忿激作亂故不言叛書/復入于晉又書入于曲沃者見其入晉不克而還入曲)
(沃使能入晉則不入曲沃矣盖亦由欒氏忲極而當滅扵/盈故因内亂以搆其禍幸而范宣子能用樂王鮒之䇿)
(使范鞅奮勇强刼魏舒以分其勢而欒/氏敗然亦危甚矣有國者可不鑒歟)
秋齊侯伐衞遂伐晉(齊侯潜助欒盈入晉其志在乎謀/晉晉既克欒齊乗亂以掩其不備)
(聲言伐衛其實伐晉也背澶淵之盟而伐伯主取朝歌/取郫邵二邑封晉尸于少水齊莊之惡甚矣經書遂原)
(其志以貶之也識者有以覘齊莊之驕恣而禍亂自/此作矣嗟夫晉伯衰而諸侯貳大夫強中國之憂也)
八月叔孫豹帥師救晉次于雍榆(雍榆晉地汲郡朝歌/縣東有雍城  晉有)
(欒氏之難齊乗閒而徃伐魯命豹帥師救之義也豹受/命救患當急不當次止于雍榆而不克救經直書之以)
(罪豹/也)
己卯仲孫速卒(孟莊/子也)
冬十月乙亥臧孫紇出奔邾(案傳季孫宿兩庶子長曰/公彌又曰公鉏少曰紇宿)
(欲立少訪扵臧武仲武仲阿順季孫廢長立少及孟莊/子疾有二子長曰秩少曰羯豊㸃謂季孫長子公鉏曰)
(苟立羯請讐臧氏遂立羯秩奔邾孟孫羯譛臧氏于季/孫曰将為亂季孫怒命攻之乙亥臧紇斬鹿門之闗以)
(出奔邾魯人聚大夫而盟之曰無或如臧孫紇干國之/紀犯門斬闗仲尼曰知之難矣有臧武仲之知而不容)
(扵魯國抑有由也作不順而施不恕也循理為順如心/為恕武仲廢長立少不順不恕也蘧伯玉曰不以道事)
(其君者其出乎紇亡如防據邑請後魯人為立臧為紇/致防而奔齊孔子曰臧武仲以防求為後扵魯雖曰不)
(要君吾不信也紇之不以道信矣魯以利納庶其畀我/而以讒去臧孫紇収叛人去智士魯之為國可知矣)
晉人殺欒盈(左氏傳晉人克欒盈于曲沃盡殺欒氏之/族黨  盈出奔楚義絶扵君臣非晉大夫)
(故不曰大夫而但曰欒盈棄族而出為亂而入衆之所/疾晉之冦也故書晉人殺欒盈討賊之辭也鄭良霄奔)
(許已而入鄭伐北門鄭人殺之故書鄭人殺良霄與欒/盈之事類也故不曰大夫而以舉衆討賊之辭書之)
齊侯襲莒(左氏傳齊侯還自晉不入遂襲莒所春秋惟/此一書襲謂掩其不備也特書爵  以恥之)
(也以大國而為盗賊掩襲之事其/惡甚矣盖侵伐之中罪之尤者也)
二十有四年(壬/子)春叔孫豹如晉(豹即穆叔也杜/氏曰賀克欒氏)
仲孫羯帥師侵齊(左氏傳孟孝伯即羯侵齊晉故/也前年齊伐晉魯為晉報侵)
夏楚子伐吳(左氏傳楚子為舟師以伐吳不為軍/政無功而還為下吳召舒鳩張本)
秋七月甲子朔日有食之既(襄陵許氏曰春秋三書日/食既桓三年以周桓敗宣)
(八年以楚莊興至是而中/國諸侯皆受盟于楚矣)
齊崔杼帥師伐莒(左氏傳齊侯既伐晉而懼将欲見楚/子楚子使薳啓疆楚大夫如齊聘且)
(請期秋齊侯聞将有晉師使陳無宇齊大夫從薳啓疆/如楚辭有晉師未得相見且乞師崔杼帥師送之遂伐)
(莒侵介根莒邑復齊侯前年襲莒/既已與之平今  伐莒無信甚矣)
大水(襄陵許氏曰夷儀之會以水不克伐齊則知水之/所被廣矣非特魯之災也大水凡九詳見桓元年)
八月癸巳朔日有食之(漢五行志曰董仲舒以為比食/又既象陽将絶周室將衷㣲之)
(象也後六君弑楚子伐鄭滅舒鳩魯侯朝之卒主中國/王氏曰甲者日之首也子者陽之首也癸者日之末也)
(已者陽之末也日之與陽皆君道也首末皆弱君道微/矣况日之既乎此非天王之過乃諸侯之過也此年不)
(書王罪/諸侯也)
公會晉侯宋公衞侯鄭伯曹伯莒子邾子滕子薛伯杞
伯小邾子于夷儀(夷儀邢地後為衛地左氏傳會于夷/儀将以伐齊水不克晉合諸侯将伐)
(齊以報前/年見伐)
冬楚子蔡侯陳侯許男伐鄭(左氏傳楚子伐鄭以救齊/門于東門攻鄭東門次于)
(棘澤諸侯還救鄭楚子自棘澤還使薳啓疆帥師送陳/無宇言齊楚固相結也許氏曰夷儀之師不能正齊之)
(亂而徒致棘澤之役以為/鄭難則其救不足録矣)
公至自㑹　陳鍼宜咎出奔楚(左氏傳陳人復討慶氏/之黨鍼宜咎出奔楚)
叔孫豹如京師(左氏傳齊人城郏王城也穆叔如周聘/且賀城王靈王嘉其有禮也賜之大路)
(大路天子所賜車之揔名為昭四年叔孫以所賜路葬/張本襄陵許氏曰自宣九年仲孫蔑如京師其後五十)
(餘年乃始有叔孫豹以罕/書也盖自是不書聘王矣)
大饑(饑凡四大饑一榖是年日再食秋大水冝乎冬有/大饑榖梁曰五  不升為大饑有死傷曰大饑)
二十有五年(癸/丑)春齊崔杼帥師伐我北鄙(左氏傳齊崔/杼帥師伐我)
(北鄙報孝伯仲孫羯之師也公患之使告于晉孟公綽/魯大夫曰崔子将有大志不在病我必速歸何患焉其)
(来也不冦不為冦害志不在魯使民不嚴不尚威嚴欲/得民心異於他日齊師徒歸襄陵許氏曰崔子之志鄰)
(國知之而齊莊不悟人将戕其躬之不恤而務貪/伐國之功故利令智昬外競而内昬自然之符也)
夏五月乙亥齊崔杼弑其君光(齊棠邑大夫之妻東郭/偃之姊也偃臣崔武子)
(棠公死偃御武子以弔見棠姜美之使偃取之偃曰男/女辨姓今君出自丁齊丁公崔之祖臣出自桓齊桓偃)
(之祖不可崔子取之莊公通焉崔子又以其間伐晉也/曰晉必将報欲弑公以說于晉崔子稱疾公徃問遂弑)
(之太史書曰崔杼弑其君杼殺三人乃舎之十二日葬/諸士孫之里晉侯濟自泮㑹于夷儀伐齊以報朝歌之)
(役齊人以莊公說如字又音恱使隰鉏請成賂晉侯自/六正下皆有賂晉侯許之  齊莊背晉與楚而陵小國)
(又亂崔杼之室不道甚矣崔杼弑以求成逆之大者晉/侯既圍其事不能即而討之謀扵齊衆置君以定其亂)
(反受其賂何以修方伯之職宜乎大夫自是恣/横而不可制也故經直書崔杼之弑以著其惡)
公會晉侯宋公衞侯鄭伯曹伯莒子邾子滕子薛伯杞
伯小邾子于夷儀(晉侯再㑹夷儀将以討齊也崔杼弑/莊公為說重賂求免晉受之以成齊)
(亂故經貶之/如下文所云)
六月壬子鄭公孫舎之帥師入陳(左氏傳初陳會楚子/伐鄭當陳隧井堙木)
(刋鄭人怒之六月鄭子展子産帥車七百乗伐陳宵突/陳城遂入之陳服乃還  子産鄭之賢者出師有名晉)
(問有辭背楚與晉故杜氏謂/陳以不義見入舎之無譏焉)
秋八月己巳諸侯同盟于重(平/聲)丘(夷儀之諸侯也夷儀/之諸侯無齊重丘杜)
(氏曰齊地在曹州乗氏縣有故城王氏曰同盟于重丘/以成崔杼之志非義也若與齊同盟而誅崔杼則一動)
(兩得之矣石氏曰同盟以眀齊之實在也不序齊人/扵列而止曰諸侯猶齊之不與也聖人之意可見矣)
公至自會
衞侯入于夷儀(左氏傳晉侯使魏舒宛没逆衛侯将使/衛與之夷儀崔子止其帑以求五鹿八)
(月衞獻公入于夷儀杜氏注夷儀本邢地衛滅邢而為/衛邑晉閔衛衎失國使衛分之一邑  上書公㑹晉侯)
(宋公衛侯云云于夷儀此衛侯剽也衛侯入于夷儀衎/也衎以蔑其冢卿失國非臣下所當逐剽亦非臣下所)
(當立故奔齊入夷儀衎仍書其爵而不名不名以正其/名於復歸則正其失地之罪名之  鄭伯突入于櫟則)
(名之不當立也衎入于/夷儀則不名當立也)
楚屈建帥師滅舒鳩(左氏傳二十四年吳人為楚舟師/之役召舒鳩人楚屬國舒鳩人叛)
(楚楚子師于荒浦使沈尹夀與師祁犂讓之舒鳩子敬/逆二子告無之且請受盟二子復命王欲伐之薳子曰)
(不可彼告不叛且請受盟而又伐之伐無罪也姑歸息/民以待其卒卒而不貳吾又何求若猶叛我無辭有庸)
(復無辭而我有功乃還二十五年楚薳子卒屈建為令/尹舒鳩人卒叛令尹子木伐之及離城吳人救之大敗)
(遂圍舒鳩八/月楚滅舒鳩)
冬鄭公孫夏帥師伐陳(左氏傳鄭子産獻㨗于晉晉人/受之十月鄭伯如晉拜陳之功)
(子西復伐陳/陳及鄭平)
十有二月吳子遏伐楚門于巢卒(遏即諸樊也巢南門/也門于巢攻其門也)
(如諸侯伐齊范鞅門于雍州綽門于東閭之類臣左氏/傳吳子諸樊伐楚以報舟師之役門于巢巢牛  曰吳)
(王勇而輕去聲若啓之将親門我獲射之必殪從之吳/子門焉牛臣隠扵短牆而射之卒  書吳子遏之名以)
(其卒也射之不言滅何死而/非獲也死而非獲則卒也)
二十有六年(甲/寅)春王二月辛卯衞寗喜弑其君剽(十四年/衛寗殖)
(孫林父出其君衎而立剽二十年寗殖疾召其子喜命/之悔出其君令入之以掩其罪殖卒至二十五年衛侯)
(衎入于夷儀使與寗喜言喜許之大叔文子曰寗子視/君不如奕棊其何以免乎九世之卿族一舉而滅之可)
(哀也哉二十六年衛侯衎使子鮮為復子鮮辭懼君無/信初公與寗喜言喜曰必子鮮在不然必敗故敬姒強)
(命子鮮以公命與寗喜言曰苟反政由寗氏祭則寡人/扵是寗喜攻孫氏克之遂殺子叔即剽也及大子角)
(寗喜受父殖遺命使納衎以免逐君之名然扵衎則殖/出之喜納之扵剽則殖君之喜弑之剽雖以公孫非次)
(而立然寗氏父子君之久矣君臣之分已定而輒弑之/故聖筆特正其弑君之罪而書之以示天下後世殖欲)
(免逐君之罪而俾其子䧟弑君之惡而已亦與焉何其/謬也經書辛卯弑剽而甲午衎復歸見衎待弑而歸也)
(不言衎弑而言喜弑何也喜弑/而衎歸弑君之罪喜専之也)
衞孫林父入于戚以叛(經書叛始此曰左氏傳孫林父/以戚如晉書  入于戚以叛罪)
(孫氏也杜氏注衎雖未居位林父専邑背國猶為叛也/  初衛獻公之奔齊也甯殖孫林父逐之寗喜弑剽以)
(納獻公故林父懼/而入于戚以叛)
甲午衛侯衎復歸于衛(衛侯奔齊入夷儀皆不名此復/歸而名之何耶衎之出奔不可)
(謂無罪不名之者惡逐君之臣也今復歸而名之正其/失國之罪也亦惡衎使甯喜弑君而納已也肆姦謀以)
(濟大惡雖得歸不以正也凡言歸易辭言入難辭今歸/之易寗喜公子鱄納之也故剽弑甫四日而即歸也)
夏晉侯使荀吳来聘　公㑹晉人鄭良霄宋人曹人于
澶淵(左氏傳衛人侵戚東鄙孫林父以戚邑叛故衛侵/之孫氏愬于晉林父叛衛附晉故衛侵則徃愬之)
(晉戍茅氏茅氏戚東鄙晉兵戍守之殖綽伐茅氏綽本/晉人今在衛為衛伐茅氏殺晉戍三百人復愬于晉晉)
(為孫氏故召諸侯将以討衛也夏中行穆子即荀吳也/来聘召公也召魯公㑹也六月公會晉趙武宋向戌鄭)
(良霄曹人于澶淵以討衛疆戚田取衛西鄙懿氏六十/戚城西北王十里有懿城晉取其田六十井以與孫氏)
(以澶淵衛地又近戚田登林父逐衛侯衎衎復歸林父/  戚如晉晉為盟主而  叛人乃率諸侯疆衛田以與)
(孫氏非正也公畏晉徃會與諸大夫敵可恥也趙武貶/稱人出良霄志其為大夫也扵宋曹復稱人焉是㑹也)
(晉平之謬舉冝其/自此而不競也)
秋宋公殺世子痤(左氏傳初宋芮司徒生女子赤而毛/棄諸堤下共姫宋伯姬之妾取以入)
(名之曰棄長而美平公入夕平公共姬子也見棄也而/視之尤姬納諸御嬖生佐即宋元公惡而婉大子痤美)
(而狠合左師向戌也畏而惡之寺人恵牆氏伊戾名為/大子内師而無寵秋楚客聘于晉過宋大子知之請野)
(享之公使徃伊戾請從之公曰夫不惡女乎夫謂大子/對曰小人之事君子也惡之不敢逺好之不敢近敬以)
(待命敢有貳心乎縱有共其外莫共其内臣請徃也遣/之至則欿音坎用牲加書徴之詐極地作坎用牲加盟)
(為大子反㣲驗而騁告公曰大子将為亂既與楚客盟/矣公曰為我子又何求對曰欲速公使視之則信有焉)
(問諸夫人與左師則皆曰固聞之公囚大子大子曰佐/也能免我以佐婉順召而使請曰日中不来吾知死矣)
(左師聞之聒而與之語大聒讙也欲使失期而大子自/裁過期乃縊而死佐為  子公徐聞其無罪也乃亨伊)
(戾公殺世子母弟直書君者甚之也不省氏無惡眀矣/宋  輕信伊戾之䜛而殺其子以無罪父子之道絶矣)
(寺人之譛而獨甚宋公者盖以其内有嬖妾配嫡外有/小人結内援以為之助公之不眀故有以蠱惑之也經)
(直書君者端/本正源也)
晉人執衛寗喜(初衛孫林父寗殖逐其君衎而立剽寗/殖疾而悔之謂其子喜令復衎喜弑剽)
(納衎林父懼入于所食戚邑以叛如晉而以戚屬晉晉/扵是為㑹諸侯伐衛疆衛田以與林父乃執寗喜若以)
(其弑而執之正也經書晉人不得為伯討者執之不以/罪也晉人執之曰爾曷為納君而伐孫氏盖為孫氏執)
(之也非伯討也又執衛侯執之不以罪眀已/也已而衛侯納姫以免晉平之失政可知)
八月壬午許男寗卒于楚　冬楚子蔡侯陳侯伐鄭
葬許靈公(初許靈公如楚請伐鄭十六年鄭伯獨㑹諸/大夫伐許故許男恚欲報之曰師不興孤不)
(歸矣八月卒于楚楚子曰不伐鄭何以求諸/侯扵是楚子率陳蔡伐鄭歸而葬許靈公)
二十有七年(乙/卯)春齊侯使慶封来聘(景公即位通嗣君/也左氏傳齊慶封)
(来聘其車美孟孫謂叔孫曰慶季之車不亦美乎叔孫/曰豹聞之服美不稱必以惡終美車何為叔孫與慶封)
(食不敬為賦相/䑕亦不知也)
夏叔孫豹會晉趙武楚屈建蔡公孫歸生衞石惡陳孔
奐鄭良霄許人曹人于宋(晉楚始同主夏盟也諸侯分/為晉楚之從而交相見扵是)
(始則是南北二伯也天下之大變扵溴梁而無君臣之/分扵宋而無夷夏之辨昭定哀之春秋将以終扵吳越)
(焉爾矣晉案傳宋向戍善扵趙文子又善扵楚令尹子/木故會  楚以求弭諸侯之兵欲獲息民之名晉楚齊)
(秦皆許之告扵小國為㑹扵宋子木謂向戍請晉楚之/從交相見使諸侯從晉楚者交相朝見也釋齊秦他國)
(請相見也經所以不書齊秦既會楚人𠂻甲将盟又争/先乃先楚楚實主是盟而經先晉盖宋之盟中國無伯)
(矣經猶先晉存中國也宋公不書見以國與地者其君/必與  兵不可瀆亦不可弭如刑罰之不得已也已之)
(則天下不可為矣故向戍請賞子罕曰凡諸侯小國晉/楚所以兵威之畏而後上下慈和慈和而後能安靖其)
(國家以事大國所以存也無威則驕驕則亂生亂生必/滅所以亡也天生五材民並用之廢一不可誰能去兵)
(兵之設久矣所以威不軌而昭文徳也聖人以興亂人/以廢廢興存亡昬眀之術皆兵之由也而子求去之不)
(亦誣乎以誣道蔽欺也諸侯罪莫大焉詳味子罕之論/當矣故雖曰弭兵不足貴也自宋之㑹晉伯已衰諸侯)
(日微天下之政中國/之事皆大夫専之矣)
衞殺其大夫寗喜(衛侯衎復歸寗喜納之也初公與喜/言政由寗氏既歸而惡其専也殺之)
(則為不義喜有弑剽之罪而不以討賊之辭書/之而稱國以殺仍不去官者殺之不以其罪也)
衞侯之弟鱄出奔晉(初衛侯欲返國使公鱄與寗喜要/言焉既歸而殺喜鱄曰逐我者出)
(謂林父納我者死謂喜君失其信而國無刑不亦難乎/且鱄實使之遂出奔晉病其失言也  經書衛侯之弟)
(罪衛侯也言鱄可以稱弟而公不能弟之而使出奔也/鱄之去是也可謂見其幾矣不使其兄有殺弟之惡全)
(身去國近乎智織絇不仕近/乎亷故經扵鱄無貶辭也)
秋七月辛巳豹及諸侯之大夫盟于宋(豹在會已稱氏/故在盟止書名)
(一事而再見者卒名之前目後凡也地于宋以宋為主/也  溴梁之㑹已序諸侯矣不必言諸侯之大夫故云)
(戊寅大夫盟此固省文法也亦以見事之信在大夫也/至此諸侯不在會而獨大夫會于宋故書豹及諸侯之)
(大夫盟既大夫獨㑹不可不言諸侯也經特書二事罪/大夫専國之威權在大夫而不在君也傳曰楚衷甲趙)
(氏云且大㑹諸侯弭兵為事豈有便行掩襲之事且子/木賢大夫必不爾也傳又云先楚人案當時晉强於楚)
(又是中國盟主豈/有後扵楚之理)
冬十有二月乙卯朔日有食之
二十有八年(丙/辰)春無冰(桓十四年成元年及此二十八/年書無氷凡三古者日在北陸)
(而藏氷西陸朝覿而出之食肉之祿氷皆與焉大夫命/婦䘮祭用氷去年冬温無氷可藏至春無氷可出因以)
(紀異/也)
夏衞石惡出奔晉(左氏傳衛人討寗氏之黨故石惡出/奔晉衛人立其從子圃以守石氏之)
(祀杜氏曰惡之先石碏有大/功扵衛惡之罪不及不祀)
邾子来朝(左氏傳邾悼公来朝也/時事也修時事扵魯)
秋八月大雩(左氏傳/旱也)
仲孫羯如晉(左氏傳孟孝伯即仲孫羯如晉告将為宋/之盟故如楚也魯屬晉故告晉将為盟故)
(徃朝/于楚)
冬齊慶封来奔(二十七年崔杼子崔成崔彊作亂崔杼/出遂見慶封慶封使盧蒲嫳帥甲攻崔)
(氏殺成與彊盡俘其家崔杼之妻縊崔杼至則無歸矣/乃縊慶封當國二十八年慶封好田而嗜酒與慶舎政)
(與盧蒲嫳易内而飲酒反盧蒲癸避崔氏難出奔者癸/臣子之即慶舎有寵言王何而反之亦莊公黨出奔二)
(人皆嬖冬十月慶封田于莱十一月乙亥甞于太公之/廟慶舎涖事盧蒲癸刺子之王何以戈擊之死慶封歸)
(伐西門弗克還伐北門克之入伐内宫弗克反陳反陳/師于嶽請戰弗許遂来奔齊人来讓奔吳吳勾餘與之)
(朱方富於其舊也慶封崔杼之黨専恣荒滛稔禍而/出奔書名罪之  自魯奔吳不書以絶位不為卿也)
十有一月公如楚(左氏傳為宋之盟故公及陳侯鄭伯/許男如楚  諸侯之君旅見扵楚始)
(扵此經書魯以見其餘也夏晉平不競不能主夏盟宋/之會晉楚列諸侯上無夷  之分伯業由是而衰不足)
(以庇諸侯矣前此公如晉如齊與戎㑹盟春秋尚譏其/非正今公偕宋鄭陳許逺朝强夷聖筆書之非特惡公)
(盖傷夷狄日熾/中國日微矣)
十有二月甲寅天王崩(靈王/也)乙未楚子昭卒(胡氏曰甲/寅天王崩)
(乙未楚子昭卒相距四十二日則閏月之驗也然不以/閏書見䘮服之不數閏也  天王崩魯不㑹葬楚子昭)
(卒公在楚楚使公親禭世變至此/惟知有强弱勢力安知有君臣也)
二十有九年(丁/巳)春王正月公在楚(左氏傳公在楚楚人/使公親禭夏四月葬)
(楚康王公及陳侯鄭伯許男送葬至于西門之外諸侯/之大夫皆至于墓公還及方城季武子取卞取卞邑以)
(自益使公冶問璽書追與之曰聞守卞者将叛臣帥徒/以討之既得之矣敢告公曰欲之而言叛祗見疏也適)
(以見疏扵我公謂公冶曰吾可以入乎對曰君實有國/誰敢違君欲無入榮成伯賦式微乃歸  公甞如齊如)
(晉矣未甞書在某所此如楚而又詳書在楚以公之居/夷狄而失所如也内則季氏強僣不有其君是以書公)
(在疑於/無公也)
夏五月公至自楚(至公者殆其徃/而幸其反也)
庚午衛侯衎卒(衛侯復歸纔三年而卒不逃右/宰榖之先見也  子襄公立)
閽弑吳子餘祭(左氏傳吳子伐越獲俘焉以為閽使守/舟吳子餘祭觀舟以刀弑之  禮君不)
(近刑人不邇怨呉子疏於防慎以速斯/禍經特書之以為後世人君慮患之鑒)
吳子使札来聘(吳始聘亦止此一聘耳子吳子夷昧也/札吳公子季子札也季  之賢何書法)
(與楚子使椒秦伯使術一例盖札辭國而生亂因其来/聘以示貶也吳子夀夢有子四長曰諸樊次餘祭次夷)
(昧次季札也夀夢欲立札札辭去諸樊約諸弟以次𫝊/必致國扵札札又辭乃立夷昧之子僚諸樊之子光曰)
(我冝立使専諸刺僚卒稔簒國之禍誰為之耶是知聖/人不以為賢而貶之也若季子者辭位守節則可矣㮣)
(諸聖人時中/之道則過矣)
秋七月葬衞獻公　齊髙止出奔北燕(杜氏注髙止髙/厚之子北燕燕)
(國薊縣此南燕見桓十二年註北燕召公奭之後姬姓/之國至  始見扵經左氏傳齊公孫蠆公孫竈放其大)
(夫髙止扵北燕乙未出書曰出奔辠髙止也髙止好以/事自為功且専故難及之襄陵許氏曰案傳子尾子雅)
(實放髙止而經書出奔君子以為大夫而放于君也/可也臣放大夫是無君也不可以訓故以出奔書)
冬仲孫羯如晉(左氏傳孟孝伯即羯如晉報/范叔即范獻子士鞅也也)
三十年(戊/午)春王正月楚子使薳(為上/聲)罷(音/皮)来聘(左氏傳/楚子使)
(薳罷来聘通嗣君也郏敖即位國楚聘凡三至此郏敖/書楚子薳罷書名氏無異扵中  矣  張氏曰魯以君)
(朝而楚以使聘此齊桓晉文所以行乎列國者故自宋/之盟内外不辨楚人行伯主之禮扵中國非晉平趙武)
(之責而/誰責哉)
夏四月蔡世子般弑其君固(左氏傳蔡景侯為大子般/娶于楚通焉大子弑景侯)
(之稱世子以眀有父之親稱君以眀有君之尊世子般/  扵君尊親盡矣固雖無道而罪不及民故稱世子所)
(以甚般/之惡也)
五月甲午宋災宋伯姬卒(榖梁傳取卒之日加之災上/者見以災卒也伯姬之舎失)
(火左右曰夫人少辟火乎伯姬曰婦人之義傅母不在/宵不下堂遂逮乎火而死婦人以貞為行也伯姬之婦)
(道盡矣詳其事賢伯姬也季伯姬之守禮義寜死而不/顧其生其志節貞且烈矣  世衰微罕能盡婦道者故)
(春秋賢伯姬特/書以表之也)
天王殺其弟佞夫王子瑕奔晉(傳曰殺世子母弟直稱/君甚之也靈王崩儋括)
(欲立王子佞夫佞夫不知景王殺之非其罪也書曰殺/其弟佞夫曰天王而稱弟甚其賊親親之恩忘天倫之)
(愛也欲案傳周五大夫尹言多劉毅單蔑甘過鞏成以/儋括  立佞夫遂殺之儋括謀亂而免佞夫不知而死)
(甚矣天王之不眀矣雖五臣殺之猶王殺之也為天子/而不能庇一弟故書以惡之范氏曰王子瑕不言出周)
(無外書賤瑕廖同/奔不    之也)
秋七月叔弓如宋葬宋共姬(叔弓叔老子也共姬從夫/諡也内女不書卒嫁扵諸)
(侯則書之既錄其卒何得不錄其葬乎唯所貶則不書/葬耳外夫人不書葬宋共姬稱謚而葬以其賢也莊四)
(年齊侯葬紀伯姬三十年葬紀叔姫皆錄其徳厲婦道/垂世訓也  連年襄王景王崩魯公不親會葬止令卿)
(徃非禮也今鄰國一婦人葬/亦使卿徃雖曰隠之則過矣)
鄭良霄出奔許自許入于鄭鄭人殺良霄(案左傳鄭伯有使/公孫黒如楚辭伯)
(有强使之子晳怒將伐伯有氏大夫和之十二月鄭大/夫盟于伯有氏伯有嗜酒侈汰又將使子晳如楚子晳)
(乗其醉以駟氏之甲伐而焚之伯有奔雍梁醒而後知/之遂奔許未幾伯有襲鄭因馬師頡介于襄庫以伐舊)
(北門駟帶帥國人以伐之伯有死扵羊肆夫不言復入/出未久位未絶也不言殺其大夫非其大  也書鄭人)
(殺良霄討/賊之辭也)
冬十月葬蔡景公(春秋之法君遇弑而賊未討則不書/葬此特書變例也蔡景公雖滛亂君)
(父也而世子般弑之諸侯不以為賊而討之乃徃會其/葬竊意諸侯必潜受其賂故情義如此其篤世變人心)
(至此而天理絶滅矣聖筆特變例/而書葬以徧罪天下之諸侯也)
晉人齊人宋人衛人鄭人曹人莒人邾人滕人薛人杞
人小邾人會于澶淵宋災故(宋以五月失火諸侯以冬/十月㑹于澶淵方議恤之)
(謀歸宋財既而亦無歸救災固如是乎上書蔡景侯葬/下書諸大夫㑹為宋災故竊詳聖人之意比事而觀之)
(可見矣弑􁃽大事曽不致討而反葬之恤災小事而會/諸大夫何舎大而圖小也故諸國之卿貶而人之而諱)
(魯卿又書其故/其貶之也至矣)
三十有一年(己/未)春王正月
夏六月辛巳公薨于楚宫(左氏傳公作楚宫六月辛巳/公薨于楚宫杜氏注公適楚)
(好其宫歸而作之不居先君之路寝而安其所樂失其/所也  公自楚歸作楚宫盖慕恱逺夷之室宇侈麗不)
(度倣象而作之以居未久/死是宫變夏從夷非正也)
秋七月癸巳子野卒(左氏傳立胡女敬歸之子子野胡/歸姓國敬歸襄公妾子野敬歸所)
(生也次于季氏次舎也秋九月癸巳卒毁也因哀毁滅/性  經書七月夏正也左氏以夏十一月作周正月故)
(書九月立敬歸之娣齊歸之子公子禂是為昭公穆叔/不欲武子不聽立之  子野襄公大子未踰年之君也)
(名公未葬也不薨不地降/成君也不書葬未成君也)
己亥仲孫羯卒(左氏傳孟/孝伯卒)
冬十月滕子来會葬(諸侯来會/葬扵是始)癸酉葬我君襄公(左氏/傳冬)
(十月滕成公来㑹葬惰而多涕子服恵伯曰滕君将死/矣怠扵其位而哀已甚兆扵死所矣能無從乎能無從)
(之而死乎為昭三年滕子卒𫝊癸酉葬襄公襄陵許氏/曰子太叔曰先王之制諸侯之䘮士弔大夫送滕子會)
(葬非禮也景氏曰當時諸侯不會葬天子/而諸侯相㑹葬焉王室弱而公室强也)
十有一月莒人弑其君密州(左氏傳莒犂比比平聲犂/比莒子之號生去疾及展)
(輿犂比二子既立展輿又廢之犂比公虐國人患之十/一月展輿因國人以攻莒子弑之乃立去疾奔齊齊出)
(也展輿吳出也陸氏辨疑曰據傳則展輿弑其父不當/不書恐傳是展輿因國人之攻莒子弑之乃立誤以之)
(為以/字)
　
　讀春秋編卷九
欽定四庫全書
　讀春秋編卷十　　　　　　宋　陳深　撰
　　　昭公(名禂襄公之子齊歸所生在位二十五年昭/在外八年凡三十二年諡法威儀恭明曰)
元年(庚/申)春王正月公即位(春秋十二公繼未踰年之君/者三皆同正君閔之繼般宣)
(之繼赤昭之繼野是已閔以八嵗立内無所承雖繼故/而不與聞乎弑故不書以志其哀宣之立雖與桓不同)
(然其母私事公子遂遂託之以奪嫡宣公寧不知之故/書即位以與聞乎故而如其意昭公之繼子野非故也)
(正也繼正即位正也不胡氏曰子野有/命立昭公故穆叔雖  欲而不能止也)
叔孫豹㑹晉趙武楚公子圍齊國弱(公羊弱/作酌)宋向戍衛
齊惡(公羊作/石惡)陳公子招蔡公孫歸生鄭罕虎(公羊作/軒虎)許
人曹人于虢(公羊作漷榖梁作郭二左氏傳㑹于虢尋/宋之盟也宋盟在襄  十七年楚令尹圍)
(請用牲讀舊書宋之盟書加于牲上而已晉人許之三/月甲辰盟  宋之盟楚争先晉讓之今虢之㑹楚公子)
(圍以晉楚迭霸更主夏盟恐晉先之於是請讀舊書加/于牲上而不復㰱故經不書盟盖楚圍用計而欲争勝)
(也夷狄之專盟其端見矣經於此二役皆先趙武抑强/夷而進中國也劉氏曰此陳侯之弟招也何不稱弟諸)
(侯之尊弟兄不得以屬通也胡氏曰公子/者其本當稱也曰弟者因事而特稱之也)
三月取鄆(左氏傳季武子伐莒取鄆莒人告于㑹楚告/于晉曰尋盟未退謂弭兵之盟而魯伐莒瀆)
(齊盟請戮其使時叔孫在㑹故請戮之樂桓子樂王鮒/相趙文子欲求貨於叔孫而為之請使請帶焉指言求)
(貨以請帶為辭弗與梁其踁曰貨以藩身子何愛焉叔/孫曰諸侯之㑹衛社稷也我以貨免魯必受師是禍之)
(也何衛之為雖怨季孫伐莒累已魯國何罪叔出季處/叔出使已守國有自來矣吾又誰怨然鮒也賄弗與不)
(已召使者裂裳帛而與之曰𢃄其褊矣裂帛示不相逆/趙孟聞之乃請諸楚曰魯雖有罪其執事不避難畏威)
(而敬命矣子若免之以勸左右可也封疆之削何國蔑/有主齊盟者誰能辨焉莒魯争鄆為日久矣苟無大害)
(於社稷可無亢也固請諸楚楚人許之乃免叔孫易傳/言伐莒而經不書為内諱也言取乗莒亂而得之  也)
(晉楚㑹諸侯以弭兵而盟季武乃乗莒之隙以兵取鄆/志貪利而不顧信義㡬陷叔孫以為國羞晉雖未肯遽)
(戮而豹亦殆矣矧昭公即位之始内外未聞徳/音而首取隣邑以自封殖豈交隣國之道乎)
夏秦伯之弟鍼出奔晉(左氏傳秦后子即鍼也桓公子/景公母弟有寵於桓如二君於)
(景如兩君於景公之世其母曰弗去懼選選數也恐景/公數其罪而加戮癸夘鍼適晉其車千乗書曰秦伯之)
(弟鍼出奔晉罪秦伯也不后子之奔由其父寵之太過/雖曰愛之其實害之經  書公子而曰秦伯之弟見秦)
(伯不能友愛而使之出奔也罪在所奔者/則以常文書之如公子慶出奔莒是也)
六月丁巳邾子華卒(悼公卒/莊公立)
晉荀吳帥師敗狄于大鹵(大鹵公榖作大原大原晉陽/縣榖梁曰中國曰大原狄人)
(曰大鹵大左氏傳晉中行穆子即荀吳敗無終山戎及/羣狄于  原崇卒也聚卒而戰也將戰魏舒曰彼徒我)
(車所遇又阨本又作隘以什共車更増十人必克困諸/阨又克去車故克請皆卒自我始乃毁車以為行為歩)
(陳五乗為三伍乗車者車三人五乗十五人今去車更/以五人為伍分為三伍荀吳之嬖人不肯即卒斬以狥)
(為五陳以相離制歩卒為五陳互相救援盖以道既難/於用衆制為五陳不相聨屬易於進退兩於前兩一也)
(伍於後伍二也專為右角專三也參為左角參四也偏/為前拒偏五也以誘之狄人笑之未陳而薄之大敗之)
(厲狄為中國患久矣僖文之際連年入寇自成二年晉/  公敗之交剛迄悼公伯狄師不出至是而敗狄再見)
(然晉伯之衰止此矣魏絳曰勞師於戎而楚伐陳必弗/能救是棄陳也諸華必叛戎禽獸也獲戎失華母乃不)
(可乎及悼公卒未㡬復有伐楚之師至/昭十二年經書晉伐鮮虞則外之矣)
秋莒去疾自齊入于莒　莒展輿出奔吳(莒子二子長/去疾欠展輿)
(莒子遇弑去疾奔齊展輿立奪羣公子秩公子召去疾/於齊秋齊公子鉏納去疾齊雖納去疾莒人先召之故)
(經從國逆例書入展輿奔吳展輿吳外孫去疾假齊之/力以入莒討展輿之罪正也故以國氏不稱公子者以)
(以其無所禀命自以為公子可立也展輿踰年之君也/不書莒子國人不與之亦不君之也然猶以國氏惡崇)
(亂/也)
叔弓帥師疆鄆田(春取鄆今又乗莒之變恃其/徒衆徃正疆界以亂為利也)
葬邾悼公
冬十有一月己酉楚子麇卒(麇公榖作卷聘左氏傳冬/楚公子圍將  于鄭伍舉)
(為介未出竟聞王有疾而還伍舉遂聘十一月己酉公/子圍至入問王疾縊而弑之遂殺其二子幕及平夏葬)
(王于郟謂之郟敖使赴于鄭伍舉問應為後之辭焉對/曰寡大夫圍伍舉更之曰共王之子圍為長  楚公子)
(圍弑其君麇而立乃以疾赴諸侯經不破其偽何耶是/時晉伯衰而楚最强中國諸侯力所不能討故聖筆包)
(顯㣲之義因之而不革也楚使使如晉求致諸侯復請/昬晉皆許之於是大㑹十二國于申雖内外混淆而中)
(國之列侯居過半矣向戍子産之良咸獻㑹禮焉遂用/齊桓㑹召陵之禮中國愈弱諸侯皆從于楚矣聖師感)
(世變之若此倘革而正之恐天下後世以楚麇之弑而/伯主不問諸侯不討反從之以主盟㑹則其弑君等土)
(苴耳故因其偽赴而不正/其弑逆之辠為中國諱也)
楚公子此出奔晉(左氏傳公子圍弑楚子右尹子干即/公子比出奔晉宫廐尹子晳出奔鄭)
(即黒肱也蘇氏曰/君弑畏偪而出)
二年(辛/酉)春晉侯使韓起來聘(左氏傳晉侯使韓宣子來/聘且告為政而來見起代)
(趙武為政而來見魯禮也觀書于大史氏見易象與魯/春秋曰周禮盡在魯矣曰吾乃今知周公之徳與周之)
(所以/王也)
夏叔弓如晉(左氏傳報/宣子也)
秋鄭殺其大夫公孫黑(案傳駟黒伐良霄而逐之君弗/誅也又與游楚争娶于徐吾氏)
(徐吾氏歸楚黒怒欲殺之楚知之逐之以戈傷君放楚/于呉而盟諸大夫黑於是自以為卿又將作亂欲去游)
(氏疾作而不果子産使吏數之曰爾有亂心無厭專伐/伯有而辠一也兄弟争室而辠二也薰隧之盟女矯君)
(位而辠三也不速死大刑將至七月壬寅縊尸諸周氏/之衢加木焉  稱國以殺大夫罪累上也惡鄭伯不討)
(有辠以放乎亂也黑富而怙强鄭人畏之故日肆其/惡子産因其疾也數其辠而殺之然亦幸而勝之耳)
冬公如晉至河乃復　季孫宿如晉(左氏傳晉少姜卒/公如晉及河晉侯)
(使士文伯來辭曰非伉儷也請君無辱公還季孫宿遂/致服焉致少姜之禭服  公之如晉非禮也非禮而徃)
(至於見拒然後歸孰若始遣季孫宿行哉而公如晉至/河乃復者六唯二十三年書有疾明有疾  反餘皆譏)
(公數如晉見拒不能以/禮自重大取困辱也)
三年(壬/戌)春王正月丁未滕子原(公羊/作泉)卒(成公卒悼/公寧立)
夏叔弓如滕　五月葬滕成公(滕小國使叔/弓㑹葬甚矣)
秋小邾子來朝(左氏傳小邾穆公來朝季武子欲卑之/穆叔曰不可曹滕二邾實不忘我好敬)
(以逆之猶懼其貳又卑一睦焉逆羣/好也其如舊而加敬焉季孫從之)
八月大雩(左氏傳旱也大雩/凡三說見桓五年)
冬大雨雹
北燕伯款出奔齊(左氏傳燕簡公多嬖寵欲去諸大夫/而立其寵人冬燕大夫比相親比以)
(殺公之外嬖公懼奔齊書曰北燕伯款出奔齊罪之也/  以自奔書者以其不能君而為臣所脅而出也不書)
(臣之所逐不以/臣而逐君也)
四年(癸/亥)春王正月大雨雹(自冬甫春大雨雹者二陰陽/乖戾之氣也左氏載申豐之)
(對歸咎於不藏氷天人之理未必在于此豐季氏之黨/佞人也不肯端言其故盖陰侵陽不入則為雹是時春)
(已三陽陰猶盛而干陽其應為三家專政無君之兆故/洊有此災異昭公曽不知懼而思其政之闕失宜乎出)
(亡在/外也)
夏楚子蔡侯陳侯鄭伯許男徐子滕子頓子胡子沈子
小邾子宋世子佐淮夷㑹于申(胡汝陰縣西北有胡城/淮夷淮浦之夷也申姜)
(姓國南陽宛縣晉諸侯自夷儀之㑹晉受齊賂不討崔/杼以成齊亂而  失其政矣宋之盟則政在大夫晉楚)
(始同主夏盟自此諸侯不出者㡬十年中國無伯矣楚/公子圍弑郟敖自立使于晉求合諸侯晉許之於是諸)
(侯大㑹于申而楚主之不殊㑹淮夷楚固同類在㑹之/諸侯靡然從之天下㡬何不折而入楚乎周自東遷天)
(子受制於諸侯魯文以來諸侯受制於大夫此年申之/㑹中國受制於蠻荆尚有魯衛曹邾不至厥後晉君少)
(安不在諸侯而政日以衰故楚得以逞其欲而無忌/憚矣經書楚子於諸侯之上正以病中國之無人也)
楚人執徐子(左氏傳徐子吳出也以為貳焉故執諸申/  楚子以疑罪執諸侯故書人以譏之)
秋七月楚子蔡侯陳侯許男頓子胡子沈子淮夷伐吳
執齊慶封殺之(左氏傳秋七月楚子以諸侯伐呉宋太/子鄭伯先歸宋華費遂鄭大夫從從楚)
(伐吳使屈申圍朱方呉邑齊慶封所封申屈蕩之子八/月甲申克之執齊慶封而盡滅其族將戮慶封椒舉曰)
(臣聞無瑕者可以戮人慶封唯逆命是以在此其肯從/於戮乎播於諸侯焉用之王弗聽負之斧鉞以徇於諸)
(侯曰無或如齊慶封弑其君弱其孤以盟其大夫慶封/曰無或如楚共王之庶子圍弑其君兄之子麇而代之)
(以盟諸侯王使速殺之榖梁傳慶封其齊氏何也為齊/討也慶封弑其君而不以弑君之罪罪之者慶封不為)
(靈王服也不與楚討也春秋之義用貴治賤用賢治不/肖不以亂治亂也孔子曰懐惡而討雖死不服  不曰)
(楚子㑹諸侯伐呉不與楚人主中國也執徐子楚意也/不以諸侯共執為文而曰楚人執徐子所以甚楚子也)
(呉之伐執齊慶封者亦楚意也不曰楚執之而以諸侯/共執為文不與楚子之討慶封也楚非為齊誅故不繫)
(以討賊/之辭也)
遂滅賴(賴公榖作厲諸賴國今蔡州襃信縣有賴亭許/左氏傳遂以  侯滅賴遷頼于鄢楚子欲遷)
(于賴使鬬韋龜及公子棄疾城之而還榖梁曰遂繼事/也許氏曰惡其因義而為利以惡終也  既伐吳執齊)
(慶封殺之今又滅/頼楚人之暴甚矣)
九月取鄫(左氏傳取鄫言易也以襄六年莒人滅鄫此/言取鄫者盖莒滅鄫  為附庸今魯乗莒亂)
(取之/爾)
冬十有二月乙夘叔孫豹卒(案傳初穆子辟僑如之難/成十六年及庚宗魯地遇)
(婦人使私為食而宿焉適齊娶于國氏生孟丙仲壬夢/天壓已弗勝顧而見人黒而上僂深目而豭喙號之曰)
(牛助予乃勝之及兄宣伯奔齊魯召穆子歸襄二年庚/宗婦人獻以雉問其姓女生曰姓謂子也曰余子長矣)
(召而見之則所夢也號之曰牛使為豎小臣也有寵長/使為政公孫明與叔孫相知於齊歸未逆國姜公孫明)
(取之故怒其子長而後使迎之田於邱蕕遇疾豎牛欲/亂其室讒殺孟逐仲疾急召仲牛許而不召豹饑渇牛)
(不與食十二月癸丑叔孫不食乙夘卒牛立昭子豹庶/子婼而相之五年仲至豎牛攻殺之昭子曰豎牛禍叔)
(孫氏殺嫡立庶必速殺之豎牛懼奔齊孟仲之子殺諸/塞闗之外報父仇也  穆子才智士也少避難偶非其)
(類遂有孽子以符所夢故寵之卒為讒殺二嫡其身亦/餒而死盖由犯禮不慎其始卒迷于愛以致大禍叔孫)
(不徵於理而徵於夢果可恃乎昭子不以豎牛立已/為勞亟發其罪遄遇其報天也昭子之識見亦逺矣)
五年(甲/子)春王正月舍中軍(魯本二軍襄十一年作三軍/三分公室各有其一季氏盡)
(征之叔孫臣其子弟孟氏取其半及其舍之四分公室/季氏擇二二子各一皆盡征之以貢于公皆季氏之私)
(意卑公室也經書作書舍/志其罪也詳見襄十一年)
楚殺其大夫屈申(楚仇吳而疑屈申貳於吳也而殺/之故稱國以殺大夫罪累上也)
公如晉(左氏傳公如晉自郊勞至于贈賄無失禮晉侯/謂女音汝叔齊曰魯侯不亦善於禮乎對曰是)
(儀也不可謂禮禮所以守其國行其政令無失其民者/也今政令在家大夫家不能取也有子家覊莊公𤣥孫)
(懿伯也其人賢弗能用也奸大國之盟陵虐小國取鄆/利人之難取鄫不知其私公室四分民食於他他謂三)
(家思莫在公不圖其終為國君難將及身不恤其所不/憂其所底止禮之本末將於此乎在而屑屑焉習儀以)
(亟言善於禮不亦逺乎卑公二年嘗如晉為晉所辭至/河而復今又復徃公之  弱見侮而不知恥可知矣)
夏莒牟夷以牟婁及防兹來奔(左氏傳莒牟夷以牟婁/及防兹來奔牟婁及防)
(與兹莒三邑牟夷非卿而書尊地也竊地之罪重故不/得不錄其人杜氏注城陽平昌縣西南有防亭姑幕縣)
(東北有玆亭地譜密州安邱縣有平昌故城莒縣有姑/幕故城  魯之於莒鄰國也元年取鄆六年取鄫今又)
(受牟夷以牟婁防兹三邑來奔貪利而不顧義甚矣不/五年而取其五邑欲盡其地矣經屢書之以惡内也時)
(公如晉未返而輒受莒叛人三邑惡季氏之專也胡氏/曰經於三叛人襄十一年邾庶其五年莒牟夷二十一)
(年邾黒肱雖賤特書其名以/懲不義懼淫人為後戒也)
秋七月公至自晉(左氏傳莒人愬于晉晉侯欲止公范/獻子范鞅曰不可人朝而執之誘也)
(討不以師而誘以成之惰也為盟主而犯此二者無乃/不可乎請歸之間而以師討焉間音閑乃歸公七月公)
(至自/晉)
戊辰叔弓帥師敗莒師于蚡(音/粉)泉(左氏傳莒人來討不/設備戊辰叔弓敗諸)
(蚡泉莒未陣也蚡泉杜氏注魯地魯東境之地張氏曰/晉人方欲止公以魯受牟夷敗莒人大夫之專不顧霸)
(討君辱比書而辠/大夫之專可見矣)
秦伯卒(左氏傳秦后子復歸于秦秦景公卒故/也秦鍼奔晉至是歸秦景公卒哀公立)
冬楚子蔡侯陳侯許男頓子沈子徐人越人伐吳(左氏/傳四)
(年冬呉伐楚入棘櫟麻楚三邑以報朱方之役五年冬/楚子以諸侯及東夷伐吳以報棘櫟麻之役吳早設備)
(楚無功而還國越始見經姒姓夏后少康之庶子封於/越其先也越  㑹稽山陰縣  經於楚不遽進之越初)
(見即書人以其為中國/患淺與楚暴不同也)
六年(乙/丑)春王正月杞伯益姑卒(杞文公卒/平公立)
葬秦景公　夏季孫宿如晉(左氏傳拜/莒田也)
葬杞文公　宋華合比出奔衛(左氏傳宋寺人栁有寵/大子佐惡之華合比曰)
(我殺之栁聞之乃坎用牲埋書而告公曰合比將納亡/人之族既盟于北郭矣使視之有焉遂逐華合比合比)
(奔衛襄陵許氏曰經書宋公殺其世子痤宋華合比出/奔衛皆著寺人讒慝敗國以為世戒而秦漢以來庸君)
(衰季溺心嬖習逺去忠良亂亡相屬若/出一軌春秋惡可一日而不開明哉)
秋九月大雩(旱/也)楚薳罷帥師伐呉(左氏傳徐儀楚聘于/楚楚子執之逃歸懼)
(其叛也使薳泄伐徐吳人救之令尹子蕩子蕩即薳罷/帥師伐吳師于豫章而次于乾谿乾谿在譙國城父縣)
(南楚東竟吳人敗其師于房鍾吳地獲宫廐尹棄疾棄/疾鬬韋龜之父非公子棄疾也子蕩歸罪於薳泄而殺)
(之襄陵許氏曰敗楚師者非薳泄也而泄伏其誅故書/薳罷伐吳以正之楚再不競於吳乃弭兵鋒有事陳蔡)
(至復伐徐而國亂矣吳盖/自是休兵息民國始寖强)
冬叔弓如楚(襄陵許氏曰四年公不㑹申既而震楚兵/威將朝楚而未能故以叔弓先聘明年而)
(躬繼/之也)
齊侯伐北燕(左氏傳齊侯如晉請伐北燕晉侯許之十/二月齊侯遂伐北燕將納簡公即北燕伯)
(三年出奔齊今將納之晏子曰不入燕有君矣民不貳/吾君賄左右謟諛作大事不以信未嘗可也七年正月)
(癸巳齊侯次于虢燕竟燕人行成曰敝邑知罪敢不聽/命先君之敝器請以謝罪公孫晳曰受服而退俟釁而)
(動可也二月戊午盟于濡上燕人歸燕/姬賂以瑶罋玉櫝斚耳玉爵不克而還)
七年(丙/寅)春王正月暨齊平(榖梁傳平者成也暨者不得/已也以外及内曰暨爾雅曰)
(暨及也孫氏曰齊來求平不得已而許之故曰暨且明/非魯志也  齊强魯弱以魯㛰吳附楚也故來求平)
三月公如楚(左氏傳楚子成章華之臺願與諸侯落之/大宰薳啓疆來召公三月公如楚  魯昭)
(本欲如楚雖無薳啓疆之召亦徃/也去夏而從楚經特書以貶之也)
叔孫婼如齊蒞盟(榖梁曰蒞位也内之前定之辭曰蒞/外之前定之辭曰來  始齊欲我平)
(魯不得已而與之平今乃使婼往蒞盟我/所欲也彼既求平而又往盟是反畏之也)
夏四月甲辰朔日有食之
秋八月戊辰衛侯惡卒(襄公卒孔成子立靈公元榖梁/傳鄉曰衛齊惡在元年今曰衛)
(侯惡此何為君臣同名也君子不奪人名不奪人親之/所名重其所來也王父名子也盖言人之子不敢與世)
(子同名有生在世子前王父名之者則亦不改也受親/之所名臣雖欲改君不當聽欲使人重父命也父  名)
(于王父王父沒則/稱王父命名之)
九月公至自楚(公如楚凡六月而/返書至幸之也)
冬十有一月癸未季孫宿卒(襄陵許氏曰季武子相魯/作三軍舍中軍唯已所利)
(取鄆瀆盟敗諸侯約㡬䧟名卿以為國憂則知/昭公乾侯之禍其專欲不忌之習非一日也)
十二月癸亥葬衛襄公
八年(丁/夘)春陳侯之弟招殺陳世子偃師夏四月辛丑陳
侯溺卒(左氏傳陳哀公元妃鄭姬生悼大子偃師二妃/生公子留下妃生公子勝二妃嬖留有寵屬諸)
(司徒招與公子過哀公有廢疾三月甲申公子招公子/過殺大子偃師而立公子留夏四月辛亥哀公縊  不)
(曰公子招而曰陳侯之弟招親之者所以甚招之惡也/哀公昬迷溺愛而以公子留屬其弟招與過而輔之哀)
(公首禍固可罪也招以叔父之親不思宗社之重而逄/君之惡殞冡嗣以立庶孽及其禍作哀公亦憂恚自殺)
(以致楚滅陳而縣/之招之罪大矣)
叔弓如晉(左氏傳晉侯築虒音斯祁之宫在絳西四十/里臨汾水虒祁地名叔弓如晉賀虒祁也游)
(吉即子太叔相鄭伯以如晉亦賀虒祁也史趙見子太/叔曰甚哉其相蒙也蒙欺也可弔也而又賀之  當楚)
(之强暴專盟横行中夏晉侯於此時宜與二三忠良深/慮逺圖思所以制之之道方且侈汰自安唯宫室是崇)
(是可弔不可賀也吁/晉文之霸政衰矣)
楚人執陳行人干徵師殺之陳公子留出奔鄭(左氏傳/干徵師)
(赴于楚且告有立君告立留公子勝愬之于楚楚人執/而殺之公子留奔鄭書曰楚人執陳行人干徵師殺之)
(罪不在行人也在楚人惡公子招而殺干徵師非其罪/也古者兵交使  其閒可也楚將討陳故留出奔留既)
(為君何以稱公子留/留立於招未成君也)
秋蒐于紅(杜氏注魯地沛國蕭縣西有紅亭逺疑劉氏/傳蒐春事也秋興之非正也蒐有常地矣于)
(紅亦非正也然則曷為不言公公不得與於蒐爾曷為/不得與於蒐三家者專魯而分之政令出焉公民食焉)
(爾/)
陳人殺其大夫公子過(公子招歸罪於過而殺之以說/於楚過與殺偃師經以招首事)
(書招而不及過今雖招殺過然過與殺偃師之罪重招/殺過之罪輕不與招之殺過也故以陳人自討為文招)
(所以不死/而得放)
大雩　冬十月壬午楚師滅陳執陳公子招放之于越
殺陳孔奐(左氏傳九月楚公子棄疾帥師奉孫吳偃師/之子圍陳宋戴惡㑹之十一月壬午滅陳)
(招殺世子之賊也楚子執而放之陳孔奐無辠之人也/楚子殺之楚靈暴虐無道滅人之國而淫刑以逞不仁)
(之甚也經直/書之惡楚也)
葬陳哀公(榖梁傳不與楚滅閔之也泰山孫氏曰十月/壬午楚師滅陳葬陳哀公知不滅之辭者楚)
(子葬之也不言楚子葬之者不與楚子滅陳/葬哀公故以陳人自葬為文所以存陳也)
九年(戊/辰)春叔弓㑹楚子于陳(左氏傳叔弓宋華亥鄭游/吉衛趙黶㑹楚子于陳楚)
(子在陳故四國大夫往不行㑹禮故不揔書是楚滅陳/諸夏之大夫震慴不召而至皆旅見于楚於  始舉魯)
(以見其餘也是年楚滅/陳以穿封戍為縣公)
許遷于夷(左氏傳二月庚申楚公子棄疾遷許于夷實/城父此時改城父為夷故傳實之城父縣屬)
(譙郡許畏鄭欲遷/故經以自遷為文)
夏四月陳災(楚滅陳已縣之矣及災經猶書陳災公羊/謂存陳也此後五年而陳復天未絶陳陳)
(未亡故也仍書陳災者中國無滅於夷狄/之道也書滅以罪夷狄書陳災以存中國)
秋仲孫貜如齊(左氏傳孟僖子如齊殷聘盛聘以結好/禮也  自叔老聘齊至今二十年今復)
(修盛聘得繼好/息民之禮也)
冬築郎囿(築苑囿於郎也昭公為强臣所制不思危辱/將至方且築囿於郎郎非國内乃逺地也徒)
(知從事游觀之/樂豈急務乎)
十年(己/巳)春王正月齊欒施來奔(齊欒施髙彊嗜酒信内/多怨彊於鮑氏而惡之)
(陳鮑及其醉而攻之欒高戰不勝來奔不書高彊非卿/也  齊政歸陳氏久矣欒高陳鮑之伉也欒施高彊既)
(奔則陳氏由/此益大也)
秋七月季孫意如叔弓仲孫貜帥師伐莒(左氏傳平子/即意如伐莒)
(取郠音梗莒邑獻俘始用人于亳社亳社殷社魯有殷/社所謂兩社是也至是魯始以人祭殷社臧武仲在齊)
(聞之曰周公其不饗魯祭乎杜氏注取郠不書公見討/平邱故諱之十三年平邱之盟不見公公不與盟又執)
(季孫意如以莒告魯伐之故也胡氏曰已舍中軍曷為/猶以三卿並將乎季氏毁中軍四分公室擇其二二家)
(各有其一至是季孫身為主將二子各率一軍為之副/則三軍固在其曰舍之者特欲中分魯國之衆為已私)
(耳/)
戊子晉侯彪卒(左氏傳晉平公卒鄭伯如晉/及河晉人辭之游吉遂如晉)
九月叔孫婼如晉葬晉平公(左氏傳九月叔孫婼齊國/弱宋華定衛北宫喜鄭罕)
(虎許人曹人莒人邾人滕人薛/人杞人小邾人如晉葬平公也)
十有二月甲子宋公成卒(左氏傳宋平公卒元公立杜/氏注無冬闕文公羊成作戍)
十有一年(庚/午)春王二月叔弓如宋葬宋平公
夏四月丁巳楚子虔誘蔡侯般殺之于申楚公子棄疾
帥師圍蔡(左氏傳楚子在申召蔡靈侯靈侯將往蔡大/夫曰王貪而無信唯蔡於感憾同今幣重而)
(言甘誘我也不如無往蔡侯不可三月丙申楚子伏甲/而饗蔡侯于申醉而執之夏四月丁巳殺之刑其士七)
(十人公子棄疾帥師圍蔡韓宣子問於叔向曰楚其克/乎對曰克哉蔡侯獲罪於其君而不能其民天將假手)
(于楚以斃之何故不克然肸聞之不信以幸不可再也/楚王奉孫吳以討於陳曰將定而國陳人聽命而遂縣)
(之今又誘蔡而殺其君以圍其國雖幸而克必受其咎/弗能久矣  蔡般殺君父而立其罪固不容誅諸侯不)
(能討十三年矣楚子誘而殺之遂滅其國執世子以歸/用之其心本非除逆特利其土地以詐取之而肆其虐)
(耳故經惡楚子而名/之不與其為討也)
五月甲申夫人歸氏薨(昭公母胡/女歸姓)
大蒐于比蒲(昭公方有母䘮而不廢蒐況大蒐非諸侯/所當行是越禮之中又越禮也夫䘮不貳)
(事果有外侮闗於社稷則不得已而行之今之蒐可已/而不已昭公在疚曽無一日之戚其心䘮矣宜乎被出)
(而卒不返矣比蒲地/譜是魯南鄙之地)
仲孫貜㑹邾子盟于祲祥(左氏傳孟僖子即貜㑹邾子/盟于祲祥盟㑹以安社稷故)
(䘮盟謂之禮杜/氏注祲祥地闕)
秋季孫意如㑹晉韓起齊國弱宋華亥衛北宫佗鄭罕
虎曹人杞人于厥憗(魚靳切地闕蔡晉韓起率諸侯㑹/于厥憗謀救  也經不書救蔡以)
(其畏楚而不能救也楚自㑹申之後滅陳圍蔡愈肆其/暴晉為盟主恬不之恤惟荀吳以為不恤亡國將焉用)
(之兹役既合天下之兵而不能救徒遣使請命于楚而/楚弗許是示之不能而楚益驕且有以量中國之力而)
(得以行其虐也然書此無貶者聖人感世變若此故略/之而不復以禮義望諸侯矣此後間一貶之而又不忍)
(終棄/之也)
九月己亥葬我小君齊歸(齊歸昭公之母齊諡也向左/氏傳葬齊歸公不慼叔  曰)
(魯公室其卑乎君有大䘮國不廢蒐有三年之䘮無一/日之慼國不恤䘮不忌君也君無慼容不顧親也能無)
(卑乎殆/其失國)
冬十有一月丁酉楚師滅蔡執蔡世子有(榖梁/作友)以歸用
之(左氏傳楚子滅蔡用隱大子于岡山杜氏曰用之殺/以祭山楚子而曰楚師惡而貶之也惡其用衆而不)
(與其滅也君沒未葬或已葬嗣君稱子今蔡侯死於楚/其䘮未至況當危難窮廹雖立不成乎君故但稱世子)
(楚自四月圍蔡世子有守禦至于十一月凡八月而力/屈被執楚以有不服故以其歸而虐用之有之效死勿)
(去為子道盡矣故不沒其世子之名春秋滅國者多矣/未有如此暴者書誘書圍書滅書執又書其虐用之故)
(特詳記又稱時稱月稱日以愼之盖以傷/中國之衰㣲而甚惡夷狄之殘忍不道也)
十有二年(辛/未)春齊高偃帥師納北燕伯于陽(三年燕伯/款出奔齊)
(六年齊伐燕欲納之受燕賂不克至是始納之于唐高/偃高徯𤣥孫齊大夫陽即唐燕别邑中山有唐縣左氏)
(傳高偃納北燕伯款于唐因其衆也因唐衆欲納之故/得先入唐而未得至于燕也燕伯三年出奔名之今納)
(之不名與襄二十五年衛侯入于夷儀同盖國君非臣/下所當逐入于夷儀納于陽不名以正君臣之分也以)
(燕之辠未至如衛朔衛衎鄭突諸侯失國諸侯納之正/也凡諸侯之奔有書名者有不書者書名者罪失守也)
(不書者皆被兵出奔恕其力不/足也出入皆名者皆有惡也)
三月壬申鄭伯嘉卒(鄭簡公卒/定公立)
夏宋公使華定來聘(左氏傳通嗣君也/宋元公新即位)
公如晉至河而復(左氏傳齊侯衛侯鄭伯如晉朝嗣君/也晉昭公新立郠之役六年公伐莒)
(取郠莒人愬于晉晉有平公之䘮/未之治也故辭公公子憗遂如晉)
五月葬鄭簡公(杜氏曰三/月而葬速)
楚殺其大夫成熊(熊公羊作然榖梁作虎遂左氏傳楚/子謂成虎若敖之餘也  殺之成虎)
(令尹子玉之孫與鬬氏同出於若敖或譖成虎於楚子/成虎知之而不能行書曰楚殺其大夫成虎懐寵也)
(當貶楚子信讒殺其大夫不當貶成虎/不能行傳以名為貶未可以一槩論也)
秋七月　冬十月公子憗出奔齊(左氏傳季平子即季/孫意如立立在七年)
(而不禮於南蒯蒯南遺之子季氏費邑宰南蒯謂子仲/即公子憗吾出季氏而歸其室於公子更其位子謂憗)
(我以費為公臣子仲許之叔仲小南蒯公子憗謀季氏/憗告公而遂從公如晉南蒯懼不克以費叛如齊子仲)
(還及衛聞亂逃介介副使而先及郊聞費叛遂奔齊變/南蒯為季氏不禮謀去季氏而立公子憗不克而事)
(憗不得不奔其志則忠於魯/也杜氏以謀亂故書名謬矣)
楚子伐徐(左氏傳楚子狩于州來次于潁尾使蕩侯潘/子司馬督嚻尹午陵尹喜五大夫帥師圍徐)
(以懼呉徐吳與國圍之以懼吳楚子次/于乾谿在譙國城父縣南以為之援)
晉伐鮮虞(鮮虞白狄别種也在中山新市縣古鮮虞國/子姓  左氏傳六月晉荀吳偽㑹齊師者假)
(道於鮮虞遂入昔陽昔陽肥國都秋八月壬午滅肥以/肥子緜臯歸冬伐鮮虞因肥之役也經書晉伐外之也)
(惇信明義君子之道也懐利尚詐小人之道也晉假道/鮮虞聲言㑹齊乃滅肥又伐鮮虞是行小人之事故外)
(之昔獻公假道於虞以滅虢書晉師其執虞公也書晉/人今伐鮮虞特書晉以外之時楚滅陳蔡而晉不救以)
(其力不能故不復罪之能伐鮮虞不救陳蔡非力不足/也絶意中夏而棄諸侯也何以言盟主故春秋外之以)
(著其/罪也)
十有三年(壬/申)春叔弓帥師圍費(費魯邑南蒯為季氏宰/此邑以邑叛故叔弓以)
(兵圍之凡家臣以邑叛悉不書叛但書大夫圍之則邑/叛可知且罪大夫無政而使家臣得專邑而叛也克之)
(不書本非他國之邑也胡氏曰季孫意如以所惡於下/者事上而不忠其君以所惡於上者使下而不禮其臣)
(出乎爾者反乎爾宜南蒯之及此也强蒯之叛雖以季/氏不禮之故而其所以欲去季氏以  公室則未為不)
(忠於魯故難以叛書之但書使大夫帥/師圍費亦見季氏雖强而家臣不服也)
夏四月楚公子比自晉歸于楚弑其君虔于乾谿(乾谿/在譙)
(國城父縣東竟疾楚子審共王有子五人曰昭曰虔曰/比曰黑肱曰棄  審卒昭立昭卒昭之子麇立虔弑之)
(而自立比出奔晉黑肱奔鄭楚虔立十三年棄疾為蔡/公觀起之子從在蔡矯蔡公命召公子比與黒肱入襲)
(蔡奉蔡公蔓成然蔡朝吳帥陳蔡不羮音郎許葉之師/因四族之徒薳氏許圍蔡洧蔓成然羣失職者以入楚)
(因正僕人太子近官殺太子祿及公子罷敵公子比為/王公子黑肱為令尹次于魚陂公子棄疾為司馬使觀)
(從從師于乾谿而遂告之楚子虔駭縊于芊尹申亥氏/  比之歸非其謀也亂始於觀從而成於棄疾以比為)
(名而已為君非比志也比不志為君廹於觀從棄疾而/以身許之以致虔死則雖不弑君而弑君之名比尸之)
(矣楚比之歸虔猶在楚不曰入何也觀從召之蔡人與/之  人不拒則比之歸無難也  棄疾為蔡公志於簒)
(久矣而觀從召比之至乗諸失職者之亂既已致虔之/死又殺其子大惡則比當之矣比既無能無徳而棄疾)
(安肯使之坐享其位故譎計以恐之使之自殺則棄疾/之志得矣其謀亦巧乎哉故春秋於比不以討賊辭書)
(者殺之不以罪也故以兩下相殺之辭書之比雖立而/曰公子比亦不以為君也然比兄也黑肱弟也棄疾其)
(季弟也立比為王肱為令尹棄疾為司馬以長㓜/之序立之也春秋誅其意歸罪棄疾而無所隱也)
楚公子棄疾殺公子比(公子比鄙懦人耳初觀從召之/也非有為君之心從挾之入楚)
(立之為王從又說之殺棄疾不從乃行其行也從未必/不反為棄疾謀及棄疾使人徧呼國中逼之自殺視比)
(之行止死生皆聽人自為略無所能則棄疾安肯君之/哉比雖立而不能君其國故經不稱君但以公子書之)
(又不以討賊書原棄疾之/意在於伐比而非討之也)
秋公㑹劉子晉侯齊侯宋公衛侯鄭伯曹伯莒子邾子
滕子薛伯杞伯小邾子于平邱(平邱今在開封府封邱/縣東漢志尚為平邱縣)
(心左氏傳晉成虒音斯祁宫也諸侯朝而歸者皆有貳/  為取郠在十年郠莒邑魯取之晉將以諸侯來討為)
(莒討魯叔向曰諸侯不可以不示威乃並徵㑹于吳秋/晉侯㑹吳子夷昩也于良下邳水道不可吳子辭乃還)
(七月丙寅治兵邾南甲車四千乗羊舌鮒叔向弟攝司/馬遂合諸侯于平邱  晉之合諸侯止于此矣雖能張)
(中國之勢未足以服荆楚也王人與十三諸侯㑹兵車/之盛固足以使强楚知畏陳蔡滅國一日俱復然徒耀)
(以兵威而不以徳異乎桓文矣自平邱一盟之後訖于/召陵諸侯不出者二十四年至若鄟陵一㑹參盟復作)
(自齊威以來未之有於是再見自是晉不復主/盟而齊專盟矣晉之霸業自是而不復振也)
八月甲戌同盟于平邱(書同盟者以齊人不欲盟要之/乃可鄭伯滕子邾子又皆從楚)
(非一日今一旦㑹盟不得不疑是以必為之同盟冀其/自此無復有異矣再書平邱者胡氏曰惡之也惡其徳)
(不競而矜兵/甲脅持之也)公不與盟(此㑹以邾莒愬魯取郠故意欲/討魯今將因㑹而執季孫意如)
(故怒而不使與盟雖一時似有沮䘮之辱而此盟不與/得免於罪實為幸也此非國惡故聖筆不諱而書之)
晉人執季孫意如以歸(晉執意如亦伯討也何以書人/曰季氏專魯無君意如尤甚信)
(可辠晉不能以大義廢之使三家臣順徒信邾莒以魯/數侵不能共晉貢而遂執之安得為覇討故稱人以辠)
(晉/也)
公至自㑹　蔡侯廬歸于蔡陳侯吳歸于陳(蔡周宗室/陳虞舜後)
(楚靈彊暴一旦滅之伯主不討諸侯不救楚平立乃復/之諸侯若不聞焉則是二國之命制于夷狄也聖筆以)
(陳蔡自歸為文所以/折强夷而存中國也)
冬十月葬蔡靈公(國復乃葬凡三十一月榖梁傳變之/不葬有三失徳不葬弑君不葬滅國)
(不葬然且葬之不與楚滅也陳蔡之復聖人舉王法以/治盖陳蔡者先王之建國非楚可滅而可復也故書爵)
(歸言二國之嗣位其所/固有國其所宜歸也)
公如晉至河乃復(左氏傳公如晉荀吳謂韓宣子曰諸/侯相朝講舊好也執其卿而朝其君)
(有不好焉不如辭之乃使士景伯辭公于河辭公不與/平邱盟又以季孫意如在晉故再如之晉人  焉至河)
(乃復晉彊而/魯弱甚矣)
吳滅州來(左氏傳吳滅州來楚令尹子期請伐吳王弗/許曰吾未撫人民未事鬼神未脩守備未定)
(國家而用民力敗不可悔州來在吳猶在楚也子姑待/之  州來楚邑也不言吳帥師不言侵伐于以見其滅)
(之/易)
十有四年(癸/酉)春意如至自晉(大夫不至見執而後至亦/危之也不稱氏前見也以)
(一事再見卒名耳荀意如被執子服惠伯湫也從意如/之歸以子服私說  呉之謀以利動之也晉之政可知)
(矣/)
三月曹伯滕卒(武公卒子/平公須立)　夏四月(夏四月凡十一/詳見桓九年)
秋葬曹武公　八月莒子去疾卒
冬莒殺其公子意恢(左氏傳莒著音除邱公卒郊公著/邱子不慼國人弗順欲立著邱之)
(弟庚輿共公蒲餘侯莒大夫兹大也惡公子意恢而善/於庚輿公子鐸因蒲餘侯而與之謀曰爾殺意恢我出)
(君而納庚輿許之冬十二月蒲餘侯兹夫殺莒公子意/恢郊公奔齊公子鐸迎庚輿於齊  襄陵許氏曰公子)
(鐸首亂而無見焉者春秋書法表見王道而已不誅其/人若鐸類者多矣此意自韓愈發之韓愈詩曰春秋書)
(王法不誅/其人身)
十有五年(甲/戌)春王正(月/)吳子夷末(公羊作/夷昩)卒(王僚/立)
二月癸酉有事于武宫(魯武/公廟)籥入叔弓卒去樂卒事(左/氏)
(傳禘合祭于武宫叔弓涖事籥入而卒去樂卒事禮也/  籥羽舞也方入而大臣卒故去樂而終禘祭之事春)
(秋常事不書此記/禮之變而書之也)
夏蔡朝吳出奔鄭(朝吳蔡臣也楚平以其忠於舊君而/信之費無極楚之讒人也惡朝吳之)
(寵以計害之使蔡人逐朝呉出奔鄭楚平不察無極讒/慝卒使呉師入郢辱及宗廟可不畏哉聖筆志朝呉出)
(奔為後世/戒之也)
六月丁巳朔日有食之　秋晉荀吳帥師伐鮮虞(左氏/傳晉)
(荀吳伐鮮虞圍鼔白狄之别克之/以鼔子䳒鞮歸帥師伐鮮虞凡三)
冬公如晉(左氏傳平邱之㑹故也平邱㑹公不與盟季/孫見執今既得免故徃謝之  公不以不與)
(平邱為恥而往如之屢見辭/於晉今又復往㣲弱甚矣)
十有六年(乙/亥)春齊侯伐徐(左氏傳齊侯伐徐二月丙申/齊師至于蒲隧徐地下邳徐)
(人行成徐子及郯人莒人㑹齊侯于蒲隧賂以甲父之/鼎甲父古國名叔孫昭子曰諸侯之無伯害哉為小國)
(害齊君之無道也興師而伐逺方㑹之有成而還莫之/亢也無伯也夫  襄陵許氏曰景公之時吳楚方争晉)
(既不能逺略以齊之强務徳修政以通天下之志紏合/諸侯復霸可也區區務乎伐徐伐莒之利志亦卑矣)
楚子誘戎蠻子殺之(蠻公羊作曼杜氏注河南新城縣/有蠻城今伊闕縣新城也  左氏)
(傳楚子聞蠻氏之亂也與蠻子之無質信也也使然丹/誘戎蠻子嘉殺之遂取蠻氏既而復立其子焉  蘇氏)
(曰楚子誘蔡侯殺之名而書地以其殘害中國疾之也/誘殺戎蠻不名不地其類相殘略之也戎蠻不名告略)
(也/)
夏公至自晉(左氏傳正月公在晉晉人止公不書諱之/也公至自晉子服昭伯子服囘也語季平)
(子曰晉之公室其將遂卑矣君㓜弱六卿强而奢傲將/因是以習習實為常能無卑乎  魯昭朝晉三至于河)
(而不得入兩得見晉侯又問其罪而止/之昭之懦可知矣責其自强必不能也)
秋八月己亥晉侯夷卒(昭公卒子頃/公去疾立)
九月大雩(旱/也)　季孫意如如晉　冬十月葬晉昭公(杜/氏)
(注三月/而葬速)
十有七年(丙/子)春小邾子來朝(左氏傳小邾穆/公來朝朝魯也)
夏六月甲戌朔日有食之　秋郯子來朝
八月晉荀吳帥師滅陸渾之戎(陸渾之戎密邇王室而/雜處非肅畿輔别内外)
(之義也晉滅之舉荀吳名氏非褒辭/也纔得無貶耳晉以其貳於楚故也)
冬有星孛于大辰(公羊傳孛者何彗星也其言于大辰/何在大辰也大辰者何大火也大火)
(心星大火為大辰伐為大辰北辰亦為大辰伐謂參伐/大火與伐天所以示民時早晚北辰北極天之中也迷)
(東西者常視此以别心伐何以書記異也天左氏傳有/星孛于大辰西及漢孛出辰西光芒東及  漢申須魯)
(大夫曰彗所以除舊布新也天事恒象天道恒以象示/人今除於火火出必布焉諸侯其有火災乎鄭禆竈言)
(於子産曰宋衛陳鄭將同日火若我用瓘斚玉瓚鄭必/不火子産弗與胡氏傳大辰心也為明堂天子之象其)
(前星太子後星庶子孛星加心象天子適庶將分争也/後五年景王崩王室亂劉子單子立王猛尹氏召伯立)
(子朝歴數載而後定至哀十三年有星孛于東方不言/宿名者不加于宿也當是時吳人僭亂憑陵上國日敝)
(於兵暴骨如莾其戾所感固將壅吳而降之罰也故氛/祲所指在于東方假手越人吳國遂滅天之示人顯矣)
(史之有占明矣許氏曰星孛大辰火災應之天地之符/也大辰明堂當宋之分故王室亂宋亦亂衛陳鄭災氣)
(所溢也衛亂君奔陳敗卿獲惟鄭有/令政而無後災是知禍福之可轉矣)
楚人及吳戰于長岸(長岸楚地言戰不言敗勝負均也/春秋伐者為客見伐者為主吳伐)
(楚戰于長岸先書楚人主及客也故楚彊非吳之敵今/長岸之戰勝負適均由楚徳不競  其彊易弱經特書)
(之于以見强/之不足恃也)
十有八年(丁/丑)春王三月曹伯須卒(平公卒子/悼公午立)
夏五月壬午宋衛陳鄭災(左氏傳夏五月火始昬見丙/子風梓愼曰魯大夫是謂融)
(風火之始也融風木也木火母七日其火作乎戊寅風/甚壬午大甚宋衛陳鄭皆火公羊傳何以書記異也何)
(異爾異其同日而災也外異不書此何以書為天下記/異也  前年有星孛于大辰禆竈豫言四國同日火今)
(已騐鄭子産臨事而備至于書焚室而寛其征與之材/三日哭國不市使行人告於諸侯宋衛皆如是陳不救)
(火許不弔災君子以是知陳許之先亡也禆竈雖言之/於先子産以天道逺亦不深信遂不聽竈以瓘斚禳火)
(但修徳以/徳消變耳)
六月邾人入鄅(音禹又音矩妘姓國在琅邪開陽縣今/屬沂州臨沂縣  邾人乗鄅人藉稻盖)
(履行之若今踏田也襲之遂入盡俘以歸邾反鄅/夫人而舍去聲其女不義甚矣故明年致宋之伐)
秋葬曹平公　冬許遷于白羽(白羽一名析楚邑今鄧/州内鄉縣  許自夷遷)
(葉今復畏逼於鄭楚人遷之白/羽皆以自遷為文盖許志也)
十有九年(戊/寅)春宋公伐邾(左氏傳鄅夫人宋向戌之女/故向寧戍之子請師二月宋)
(公伐邾圍蟲邾邑三月取之乃盡歸鄅俘胡氏曰此所/謂聲罪執言之師也故書伐邾而釋其取邑之罪此亦)
(善善長惡/惡短之義)
夏五月許世子止弑其君買(左氏傳許悼公瘧五月戊/辰飲大子止之藥卒大子)
(奔晉書曰弑其君榖梁傳止不弑也不弑而曰弑貴止/也止曰我與夫弑者不立乎其位以與其弟虺哭泣歠)
(飦粥嗌不容粒未踰年而死故君子即止自責而責之/也  許悼公瘧世子止進藥公飲之遽卒夫疾瘧未足)
(以致死飲其藥即死豈非藥之誤以致死乎觀左氏所/記世子出奔與榖梁所載止悔恨之言則因藥誤而死)
(無疑矣誤以藥殺亦猶弑也其心雖異乎商臣蔡般之/所為而春秋一以弑書以臣子之於君父不可過也加)
(之大惡所以遏簒弑之萌爾使後世凜然知懼以過誤/致君父死猶被此惡名不少恕果有簒逆之惡安可逃)
(其罪乎此聖筆/垂訓之意也)
己夘地震(石氏曰地震者陽伏而不能出陰廹/而不能蒸也  地震凡五詳見文九)
秋齊高發帥師伐莒(左氏傳齊高發帥師伐莒莒子奔/紀鄣莒邑使孫書伐之孫書陳無)
(宇之子子占也初莒有婦人莒子殺其夫已為婺婦及/老託於紀鄣託身紀鄣之邑紡焉以度而去之因紡纑)
(連所紡以度城而藏之以待外攻者欲以報仇及師至/則投諸外或獻諸子占子占使師夜縋以登登者六十)
(人縋絶師鼔譟城上之人亦譟莒共公/懼啓西門而出七月丙子齊師入紀)
冬葬許悼公(賊不討何以書葬曰止非躬蹈乎大逆也/其出奔哀毁自責可以見其心也公羊謂)
(經書世子弑其君買是君子之聽止也聽治其罪葬/許悼公是君子之赦止也赦止者免止之罪辭也)
二十年(己/夘)春王正月
夏曹公孫㑹自鄸出奔宋(鄸莫公反又音夢今曹州乗/氏縣古鄸城也言自鄸者大)
(夫有罪待放于境而後出奔也胡氏曰曹無大夫其曰/公孫賢之也待放而賢之為公子喜時子臧也之後賢)
(之也喜時能以國讓以其賢/者之後苟有善焉斯進之矣)
秋盜殺衛侯之兄縶(盜衛司宼齊豹也縶衛襄公長子/也縶有疾弟靈公受其國縶狎齊)
(豹奪其司宼與鄄邑又惡北宫喜禇司圃欲去之公子/朝通于襄夫人宣姜懼討豹遂與此三人作亂殺縶)
(齊豹非卿書盜者目罪人之賤者也不書衛公子而斥/言衛侯之兄者累及衛侯也謂衛侯俾兄與政縱其無)
(禮於大夫又不能制其母春秋貶靈公無政刑致/盜賊竊發兄死㡬亡其國故直書之以著其罪也)
冬十月宋華亥向寧華定出奔陳(寧公羊作甯而宋元/公無信多私  惡華)
(向三大夫華亥誘羣公子殺之公如華氏請焉弗許遂/刧之取太子為質公不忍其訽攻之華向奔陳華登奔)
(吳而華向誘殺羣公子又刧公其專恣悖逆甚矣公不/忍  攻之一日而三卿出亡君臣之道䘮矣宋之亂自)
(此而未/巳也)
十有一月辛夘蔡侯廬卒(平公卒太子朱悼立弟東國/賂楚費無極計以出朱故奔)
(楚而東國簒立/昭二十三年卒)
二十有一年(庚/辰)春王三月葬蔡平公
夏晉侯使士鞅來聘(晉頃公即位通嗣君也左氏傳晉/士鞅即范獻子來聘叔孫即昭子)
(為政季孫平子欲惡諸晉憎叔孫位在已上欲使得罪/於晉使有司以齊鮑國歸費之禮為士鞅鮑文子歸費)
(在十四年為七牢士鞅怒曰鮑國之位下卿位卑下其/國小而使鞅從其牢禮是卑敝邑卑晉國也將復諸寡)
(君言歸告君討魯罪魯人恐加四牢焉為十一牢言魯/不能以禮事大國為哀七年吳□百牢起本襄陵許氏)
(曰禮好不結而財求無度則/聘義亡矣自是聘不復志)
宋華亥向寧華定自陳入于宋南里以叛(公羊作畔宋/司馬華費遂)
(之子貙及多僚相惡多僚譖貙于公公將逐之貙殺多/僚刧費遂以叛而召亡人華亥等華向入華氏居盧門)
(以南里叛南里宋城内里門宋城舊鄘及桑林之門而/守之華向等與宋分國而居之召吳楚以自救齊師宋)
(師敗吳師遂敗華氏公子城以晉師至曹翰胡曹大夫/㑹晉荀吳齊苑何忌衛公子朝救宋與華氏戰于赭邱)
(大敗華氏楚薳越帥師逆華氏諸國大夫遂出之華亥/向寧華定華貙華登皇奄傷省臧士平出奔楚  華向)
(前年抗君背國結黨而出今年因華貙召之復入于宋/南里以叛為人臣而悖亂搆禍若此所當誅滅而不赦)
(今入宋而戰敗宋師既圍之於内諸侯助之於外何患/賊之不得也楚人釋君而臣是助諸侯之戍怠於救患)
(固請逸賊而宋又從之則皆罪也故諸國大夫救宋經/皆不書聖人之意可見也想其時叛臣困守圍内至急)
(必行賄於諸國大夫不然何滅叛垂成而欲縱之也度/諸大夫又慮楚援無功或致怒楚不肯盡力誅叛俾宋)
(逸之失此之舉亂/臣賊子無忌憚矣)
秋七月壬午朔日有食之(左氏傳七月壬午朔日有食/之公問於梓愼曰是何物也)
(禍福何為對曰二至二分日有食之不為災日月之行/分同道也二分日夜等故言同道至相過也二至長短)
(極故言相過其他月則為災陽不克也陰侵陽是陽不/勝陰故常為水於是叔輙哭日食昭子叔孫婼曰子叔)
(即輙將死非所哭/也八月叔輙卒)
八月乙亥叔輙卒(見上/文)
冬蔡侯朱出奔楚(左氏傳費無極取貨於東國朱之叔/而謂蔡人曰朱不用命於楚君王將)
(立東國若不先從王欲楚必圍蔡蔡人懼出朱而立東/國朱愬于楚  楚嘗誘蔡侯般殺之又執世子有用之)
(東國欲奪國賂楚權姦出朱而立朱奔訴于楚不克以/權姦為之謀以阻之也然二子棄中國忘世讎其惡甚)
(矣/)
公如晉至河乃復(左氏傳公如晉及河鼔叛晉晉克鼓/在十五年鼔屬鮮虞晉將伐鮮虞故)
(辭公公如晉至河而/復凡五詳見昭二年)
二十有二年(辛/巳)春齊侯(景/)伐莒(左氏傳齊北郭啓齊大/夫帥師伐莒莒子將戰)
(苑羊牧之諫曰齊帥賤其求不多不如下之大國不可/怒也弗聽敗齊師于夀餘莒地齊侯伐莒莒子行成司)
(馬竈如莒涖盟莒子如齊涖盟于稷門齊地門也之外/莒於是大惡其君為明年莒子來奔傳襄陵許氏曰齊)
(景矜忿貪欲不務反徳而亟伐人國以/詘莒於稷門矜而自功惡能及逺哉)
宋華亥向寧華定自宋南里出奔楚(左氏傳楚薳越使/告于宋曰寡君聞)
(君有不令之臣為君憂寡君請受而戮之諸侯之戍謀/曰若華氏知困而致死楚恥無功而疾戰非吾利也不)
(如出之以為楚功其亦無能為也已乃固請出之宋人/從之己巳宋華亥向寧華定華貙華登皇奄傷省臧士)
(平出奔楚大華向叛逆之罪不可勝誅宋師圍之必可/𠞰之也諸  夫畏楚之救請縱之俾楚有功亂人得以)
(逸宋洎諸國大/夫俱可罪也)
大蒐于昌閒(劉氏傳何以書譏何譏爾大蒐于昌閒公/不與非禮也盖不得與爾襄陵許氏曰八)
(年秋蒐十一年夏蒐以為書不時今此春蒐時矣而書/則凡昭公書蒐主刺大夫咸强公失其政兵戎是務而)
(禮防不興上下相與以樂慆憂也文王之時人倫既正/而後軍旅以律朝廷既治而後田野即功是以詩歌庶)
(類蕃殖蒐田以時當魯昭之季朝廷人倫逆/亂極矣而惟蒐田之是務是以屢書以刺之)
夏四月乙丑天王崩(左氏傳王子朝賓起有寵於景王/子朝景王之長庶子賓起子朝之)
(𫝊王與賓孟即起說之欲立之劉獻公之庶子伯蚠事/單穆公獻公劉摯伯蚠劉狄穆公單旗惡賓孟之為人)
(也願殺之又惡王子朝之言以為亂願去之于朝有欲/位之言故劉蚠惡之夏四月王田北山使公卿皆從將)
(殺單子劉子王知單劉不欲立于朝故欲因田獵先殺/之王有心疾乙丑崩于榮錡氏戊辰劉子摯卒無子單)
(子立劉蚠五月庚辰見王見王猛盖太子壽之母弟遂/攻賓起殺之盟羣王子于單氏王子猛次正故劉單立)
(之懼諸王子或/黨子朝故盟之)
六月叔鞅如京師葬景王(叔鞅叔弓子三月而葬亂故/速石氏曰魯使㑹天王之葬)
(者二叔孫得臣葬襄王與此叔鞅葬景/王是也魯公不親徃而使大夫非正也)
王室亂(王室亂景王為之也景王太子夀早卒次立王/猛又寵愛孽子子朝而欲立之不克而崩劉子)
(單子奉子猛為王而子朝結黨作亂書王室亂者言亂/自内作猶若一家之亂也昔襄王子帶之亂與此同何)
(為不書曰成晉文之功也一定襄王而亂不復作也今/子朝之亂而特書傷晉文不復見而無以治之也  不)
(先書王室亂何/以書後事也)
劉子單子以王猛居于皇(劉單奉子猛為王而子朝作/亂故出居于皇以避之猛未)
(踰年稱王成猛之為王以猛為宜立也出而言居如成/君也其言劉子單子以王猛者子朝亂猛位未定進退)
(在二子也二子卿子爵皇周地河南鞏縣有黄亭也未/踰年不可稱天王稱王繫名乃王者在䘮之常稱)
秋劉子單子以王猛入于王城(王城郟鄏今河南洛陽/也即所謂成周也不言)
(成周而言王城以未得國也再書以王者見/劉單挾天子專國柄也其言入子朝難之也)
冬十月王子猛卒(左氏傳十一月乙酉王子猛卒乙酉/在十一月經書十月誤雖未即位周)
(人諡曰悼王不成䘮也釋所以不書王崩己丑敬王即/位猛母弟王子匄館于子旅氏周大夫不崩不葬降成)
(君也言猛所以别羣王子也時十月官籍談荀躒以九/州之戎即陸渾及四邑之師納王十二月晉籍談荀躒)
(賈辛司馬督帥師軍于陰等處閏月晉箕遺樂徵右行/詭取前城及圍郊其始皆内懷觀望無救難之實也)
(王室之亂若此天下卒無諸侯之助匹夫之/救故雖有晉之師累至而春秋皆不書之也)
十有二月癸酉朔日有食之
二十有三年(壬/午)春王正月叔孫婼如晉(案傳邾人城翼/還自離姑邾邑)
(武城人塞其前道徑魯之武城斷其後之木而弗殊弗/絶之也邾師過乃推而蹷之推斷木而蹷仆於地以絶)
(邾師走路遂取邾師言易也獲徐鉏邱弱茅地邾人愬/于晉晉人來討叔孫婼如晉謝取邾師之罪傳言晉人)
(來討何其愬之急而討之速而經不見盖魯取/邾師度邾必愬于晉故令叔孫徃聘以抒其事)
癸丑叔鞅卒　晉人執我行人叔孫婼(書晉人貶晉執/使人取邾師非)
(使人之罪言執我行人甚晉之罪也魯取邾師邾愬于/晉晉為盟主當問魯之罪可也今執其行人豈其罪耶)
(故書晉以人貶之也晉雖執叔孫問罪卒不能屈而歸/之安能使邾之心服而魯之知懼也晉伯於是乎衰矣)
晉人圍郊(左氏傳正月壬寅朔二師圍郊王師晉師也/郊子朝邑癸夘郊潯潰二邑子朝所據丁未)
(晉師在平陰今河陰縣王師在澤邑周地王使告閒子/朝敗故敬王使人告閑暇於晉庚戌還  吕氏曰當時)
(王必以為無假晉師故使之閒晉師歸而子朝之勢復/熾若因郊之潰遂取子朝不如後日之難也  胡氏曰)
(既不書大夫之名氏又不稱師而曰晉人㣲之也所謂/以其事而㣲之也  張氏曰既不書晉師之納王又不)
(書郊潰而特書晉人圍郊則晉之勤王/不力縱賊不誅以貽後患之罪具見矣)
夏六月蔡侯東國卒于楚(東國假楚以計簒國今朝楚/而卒于楚屈已事讎不二年)
(身死于外亦可誅也/東國卒昭侯申立)
秋七月莒子庚輿來奔(左氏傳庚輿虐而好劒苟鑄劒/必試諸人國人患之又將叛齊)
(烏存莒大夫率國人逐之烏存執殳道左庚輿過之遂/出奔幸而免耳齊人立郊公為君而不仁㡬何而不亡)
(其國庚輿入國不書書出奔惡/之也郊公出入皆不書㣲之也)
戊辰呉敗頓胡沈蔡陳許之師于雞父(音甫楚地/安豐縣)胡子
髠沈子逞滅獲陳夏齧(左氏傳吳人伐州來楚邑楚薳/越帥師及諸侯之師奔命救州)
(來呉人禦諸鍾離子瑕卒楚令尹楚師熸音尖火滅為/熸言軍中無氣勢呉公子光曰諸侯從於楚者衆而皆)
(小國也畏楚而不獲已是以來吾聞之曰作事威克其/愛雖小必濟胡沈之君㓜而狂陳大夫齧壯而頑頓與)
(許蔡疾楚政楚令尹死其師熸帥賤多寵政令不壹七/國同役而不同心帥賤而不能整無大威命楚可敗也)
(若分師先以犯胡沈與陳必先奔三國敗諸侯之師乃/搖心矣諸侯乖亂楚必大奔請先者去備薄威示之以)
(不整以誘之後者敦陳整旅敦厚也呉子從之戊辰晦/戰于雞父呉以罪人三千先犯胡沈與陳囚徒不習戰)
(以示不整三國争之呉為三軍以繫於後中軍從王光/帥右掩餘吳壽夢子帥左呉之罪人或奔或止三國亂)
(呉師擊之三國敗獲沈胡之君及陳大夫舍胡沈之囚使/奔許與蔡頓曰吾君死矣師譟而從之呉師三國奔楚)
(師大奔同書其敗不以國分而以君大夫為序書其死/不以事  而以君臣為别皆取以辨上下定民志  書)
(胡沈以自滅為文皆以其自取滅亡深惡之也計不書/楚者吳知楚令尹亡將卑而六國心不一以譎  又以)
(晦日忌戰出其不意不待成列先誘三國戰三國敗而/獲其君諸侯奔而楚師亦奔故不書也  傳初言薳越)
(帥師及諸侯之師救州來則楚師同在此也楚雖不䘮/師而大奔亦敗也不然薳越何肯自獈而不歸也經特)
(以楚未嘗與吳/戰故不書楚)
天王居于狄泉尹氏立王子朝(天王王猛之母弟敬王/匄也既葬踰年臣子可)
(以天王稱之矣經直書之所以明天下之君也居狄泉/以避子朝也狄泉今洛陽城内太倉西南池水也時在)
(城外居此言未得京師也尹氏尹文公圉周世卿也不/書爵不書名字曰尹氏譏世卿也書尹氏立王子朝猶)
(曰尹氏所欲立也將欲王天下而尹氏以世卿擅國獨/欲立之則莫之與矣經既書天王居于狄泉繼云尹氏)
(立王子朝簒辭也其/惡不待貶而自見矣)
八月乙未地震(地震凡五詳/見文公九年)
冬公如晉至河有疾乃復(公七如晉一見止四見拒而/不得入今書有疾乃復公羊)
(氏所謂殺恥也因有疾以殺畏晉之恥能公累如晉而/累有見卻之辱曽不知愧微弱之甚豈  自立哉宜乎)
(見制權臣而/卒于外也)
二十有四年(癸/未)春王二月丙戌仲孫貜(俱縳/切)卒(孟僖/子也)
婼至自晉(公羊作叔孫舍胡氏從之至晉/執婼而釋之以歸故書其)
夏五月乙未朔日有食之　秋八月大雩(傳旱/也)
丁酉杞伯郁釐卒(公羊作/鬱釐)
冬呉滅巢(左氏傳楚子為舟師以略呉疆行呉疆界将/侵之沈尹戍曰此行也楚必亡邑不撫民而)
(勞之吳不動而速之呉踵楚而疆場無備邑能無亡乎/王及圉陽而還吳人踵楚而邊人不備遂滅巢及鍾離)
(而還沈尹戍曰亡郢之始於此在矣王壹動而亡二姓/之帥亡守巢鍾離二大夫㡬如是而不及郢胡氏曰巢)
(楚附庸實邑之也書呉入州來著陵楚之漸書呉入巢/著入郢之漸四隣封境之守既不能制則封境震矣四)
(境國都之守既不能保則國都危/矣故沈尹戍以此為亡郢之始也)
葬杞平公
二十有五年(甲/申)春叔孫婼如宋
夏叔詣㑹晉趙鞅宋樂大心衛北宫喜鄭游吉曹人邾
人滕人薛人小邾人于黄父(案左氏傳鄭子太叔見晉/范獻子獻子曰若王室何)
(對曰王室之不寧晉之恥也獻子懼而與宣子圖之乃/徵㑹於諸侯期以明年二十五年㑹于黄父謀王室也)
(反王室之亂今四載矣晉為方伯帥諸侯勤王平難特/  掌耳乃命大夫出師圍郊之後不出者又二年王子)
(朝之黨日熾敬王出居狄泉有東王西王之分二十四/年三月方使士景伯問周始絶子朝之使及六月鄭子)
(太叔至晉有言方議明年徵㑹黄父又皆使大夫往養/亂至數年而後定京洛交戰喋血敬王出入靡定晉侯)
(曽不以王室為憂愧乎厥祖文公矣果以大夫而定王/國政在大夫權移于下實啓將來之禍未艾也黄父即)
(黒壤/晉地)
有鸜鵒來巢(公羊鸜作鸛大左氏傳有鸜鵒來巢書所/無也師已魯  夫曰童謠有之鸜之鵒之)
(公出辱之鸜鵒之羽公在外野云云公羊傳記異也何/異爾非中國之禽也宜穴又巢也何氏曰宜穴又巢權)
(臣自下居上之微也其後卒為季氏所逐范氏曰鸜鵒/不渡濟非中國之禽故曰來  飛之類屬陽得氣之先)
(鸜鵒不踰濟今至魯其徵見矣書有以非所當有書來/巢非所當巢物失其性而反其常異之大也季氏以臣)
(抗君昭公出/外是其應也)
秋七月上辛大雩季辛又雩(左氏傳再雩旱甚也而魯/旱甚不聞省躬修政  從)
(事禱祠之末一月而再雩/瀆神者數烏能消變也)
九月己亥公孫于齊次于陽州(魯昭孱弱不能自立久/矣一旦不忍一朝之忿)
(謀於羣小欲去强悍之季氏何不思之甚也季氏擅權/凡四世矣得衆之久豈易圖之昔宣公末年歸父欲張)
(公室而未能豈區區稠父所能去之哉宜乎見逐于外/也書孫于齊不言奔諱之也次止也次于陽州待齊命)
(也陽州齊/魯境上地)
齊侯唁公于野井(左氏傳齊侯將唁公于平陰平陰齊/地在濟北今東平府平陰縣公先至)
(于野井濟南府禹城縣東野井亭齊侯曰寡人之罪也/使有司待于平陰為近故也杜氏注齊侯唁公公不敢)
(逺勞故逆之往至野井唁慰安之也生事曰唁死事曰/弔昭公不量力欲攻季氏不克為季氏廹脅而出往齊)
(求援欲假齊之力伐季氏齊侯逺唁禮與辭雖足觀特/末耳而卒無為公討强臣復國之實意豈非陰與季氏)
(乎經書唁公/實貶齊侯也)
冬十月戊辰叔孫婼卒(叔孫昭子魯之良大夫也昭公/孫于齊昭子自闞歸見季孫謀)
(納公季孫許之而異志昭子憤其見欺祈死于/宗戊辰卒杜氏曰恥為平子所欺因祈而自殺)
十有一月己亥宋公佐卒于曲棘(左氏傳宋元公將為/公故如晉己亥卒于)
(曲棘公羊傳曲棘者何宋之邑諸侯卒其封内不地此/何以地憂内也時宋公聞昭公見逐欲憂納之至曲棘)
(而卒故錄之杜氏注陳留外黄縣城中有曲棘里外黄/城在開封雍邱縣胡氏傳宋元季孫意如之外舅元公)
(夫人曹氏生女妻意如不此之顧而欲納公是以正倫/恤患為心而不恤其私親者也其賢於當時諸侯逺矣)
(故卒于封内而特/書其地以别之也)
十有二月齊侯取鄆(鄆季氏邑魯之所有齊侯取以處/公也外取邑不書此何以書為公)
(取之也外取邑稱人齊獨稱侯者以齊有方伯討不登/畔人之意所以異之也惜乎齊侯不能以義討季氏使)
(公得復國而徒假之以力取邊邑以居之非正也故書/取焉取易辭也魯昭不能取而齊能取之以此見昭之)
(微弱不能自有其國而/他人是望可哀也已)
二十有六年(乙/酉)春王正月葬宋元公(杜氏注三/月而葬速)
三月公至自齊居于鄆(公孫于齊次于陽州陽州齊魯/境上齊侯來見之亦可以言至)
(自齊也今居鄆則入魯境其書至宜也猶在外故書地/見為季氏所拒而不得入國也凡公行反而告廟則書)
(至在外雖不告而書至所以存公也胡氏謂書居于鄆/者存一國之防也諸侯之於封國四境之内莫非其土)
(非大夫所得專也居齊侯逺唁昭公盡其辭禮而實有/拒之之意取鄆以  之使之於魯境僅得有所處而其)
(實陰與季氏使之得以恣其專齊侯無急義救患之心/洞見矣經止書實事而義見於言外季氏之罪自可知)
(也/)
夏公圍成(成孟氏邑也孟氏得民久矣公假齊師之力/圍之者成不服而拒守也見國内知有季氏)
(而不知有/昭公也)
秋公㑹齊侯莒子邾子杞伯盟于鄟陵(鄟音專又音團/左氏傳謀納公)
(也見此參盟也自齊桓以來未之有也於是再見其/再  何晉不復主盟矣晉不復主盟而後齊專盟矣)
公至自㑹居于鄆(公圍成而鄟陵之㑹至書居于鄆明/不得成也率謀納公已而不果納公)
(復居/于鄆)
九月庚申楚子居卒(平王卒子/昭王軫立)
冬十月天王入于成周尹氏召伯毛伯以王子朝奔楚
(案傳晉師克鞏召伯盈逐王子朝天王入于成周盈本/黨子朝知其不成更逐之而逆敬王子朝及召氏之族)
(毛伯得尹氏固南宫嚚奉周之典籍以奔楚定五年王/人殺子朝于楚  成周今在洛陽城東三十餘里故城)
(即周公所營下都也王城今河南城武王定鼎于郟鄏/至成王在豐使召伯先相宅卜澗水東瀍水西而營洛)
(邑是為王城子朝作亂居王城今雖奔楚尚有餘黨敬/王畏之徙都成周  經不言歸而言入以著即位于外)
(也亂之萌也皆景王寵庶孽以搆禍其危甚矣亂/至數年而後定聖筆特書于魯史以垂世戒也)
二十有七年(丙/戌)春公如齊(自鄆/行也)公至自齊居于鄆(左氏/傳言)
(在外也公在/外邑故書地)
夏四月吳弑其君僚(左氏傳吳子欲因楚䘮而伐之使/公子掩餘公子燭庸帥師圍潛楚)
(邑使延州來季子聘于上國楚莠尹然工尹麇音君帥/師救潛吳師不能退吳公子光曰此時也弗可失也告)
(鱄設諸曰我王嗣也吾欲求之夏四月光伏甲於堀室/而享王鱄讒諸寘劒於魚中以進抽劒刺王鈹交於胷)
(遂弑王呉公子掩餘奔徐公子燭庸奔鍾吾皆僚母弟/呉子夀夢四子長諸樊次餘祭次夷末次季札光諸樊)
(之子僚夷末之子諸樊兄弟以次相及必欲致國季子/而季子終不受則宜歸之光不當立僚也故春秋不書)
(光弑僚而稱國以弑者罪當時秉政之大臣也大臣置/君使内外物議厭服庶㡬國本定而不搖若出於私意)
(立非其正未必不貽禍將來/也經之稱國以弑其旨微矣)
楚殺其大夫郤宛(案傳稱郤宛直而和國人說之令尹/子常賄而信讒宛為費無極所惡讒)
(之於子常設詭計陷之而宛不察甲兵豈宴享贈遺之/物無極俾陳之以與子常無異戲兒童而宛特信之何)
(蔽之甚也宜其蹈殺身之禍是時楚平昬虐囊瓦貪殘/以無罪而殺楚之良俾讒譖得以肆其毒故稱國以殺)
(罪累/上也)
秋晉士鞅宋樂祁犁衛北宫喜曹人邾人滕人㑹于扈
(案傳㑹于扈令戍周且謀納公也宋樂祁犁衛北宫喜/皆利納公固請之士鞅取貨於季孫拒之曰二子皆圖)
(國者也而納魯君請從二子圍魯無成死之二子懼皆/辭乃辭小國而以難復  季孫逐君衆所疾惡范鞅貪)
(而志賂反道季氏之善使少知義肯如是乎其人不足/取也然經無貶辭以有戍周之善故序而不略也文十)
(五年諸侯伐齊齊賂晉不克還經於/是略而不序  扈京兆府鄠縣扈郷)
冬十月曹伯午卒(悼公卒弟/聲公野立)
邾快來奔(快邾大夫不氏略之也邾之臣來奔者書之/邾與魯隣國而聚其逋逃經悉書之以示譏)
(也/)
公如齊(自鄆/行)　公至自齊居于鄆
二十有八年(丁/亥)春王三月葬曹悼公(六月而/葬緩)
公如晉次于乾侯(乾侯在魏郡晉境内邑不公如晉求/援次于乾侯以待命晉  答焉此明)
(年所以復居于鄆也公連年如齊而不見禮今又如晉/而不得入其窮辱若此齊甥舅之國而晉又盟主皆與)
(季氏而不見恤中國之伯政衰矣公至晉子家子諸次/竟以待命而公弗聽晉人諸復于境而後逆公已在外)
(有一子家而不用其言則/公之自任以取辱宜矣)
夏四月丙戌鄭伯寧卒(定公卒獻/公蠆立)
六月葬鄭定公(三月而/葬速)
秋七月癸已滕子寧卒(悼公卒頃/公結立)
冬葬滕悼公
二十有九年(戊/子)春公至自乾侯居于鄆(杜氏曰以乾侯/至不得見晉侯)
(故今前此公次于陽州而書公至自齊者齊侯見公/也  言至自乾侯者晉侯不見公也所以深罪晉也)
齊侯使高張來唁公(唁公不得入于晉也高張高偃子於/唁公稱主君大夫稱主君比魯公)
(大夫子家子曰齊卑君矣君祗辱焉公如/乾侯公為齊所卑故復適晉冀晉見恤)
公如晉次于乾侯(再如晉亦不納公既無所往姑次于/乾侯  昭公至自齊居于鄆三至自)
(㑹居于鄆一至自乾侯居于鄆一書至書居所以存君/也公播越于外不獲其所而魯國君臣之義其可絶乎)
(下書公在乾侯亦此意也晉諸侯失國託於諸侯禮也/諸侯失國諸侯納之正也  坐視而不之救齊徒唁之)
(而未嘗見恤/亦何濟也)
夏四月庚子叔詣卒　秋七月
冬十月鄆潰(潰散也民散而逃去也公居鄆四年無徳/以懷其民民畏季氏之威而不安嘗以公)
(而敗于且音苴知矣今潰而叛去之公尺地一民無有/也往于乾侯聊復寄耳書鄆潰如鄭棄其師梁亡是也)
三十年(己/丑)春王正月公在乾侯(經每嵗首月書公在乾/侯者存公也公居于鄆)
(猶魯地也客寄乾侯晉地也非其所矣必言公之所在/不與季氏之專國也其罪權臣貶諸侯之意具見矣襄)
(二十九年春王正月公在楚以其留於夷狄為失其所/故亦書其所在因以譏之也今之書在以公在外不敢)
(遽無公也其於/君父之義盡矣)
夏六月庚辰晉侯去(上/聲)疾卒(頃公卒定/公午立)
秋八月葬晉頃公(三月而/葬速)
冬十有二月吳滅徐徐子章羽奔楚(案傳呉子執鍾吾/子遂伐徐己夘滅)
(徐徐子章羽斷其髪擕其夫人以逆呉子呉子唁而送/之使其邇臣從之遂奔楚楚沈尹戍帥師救徐不及遂)
(城夷使徐子處之常山劉氏曰齊滅譚譚子奔莒楚滅/弦弦子奔黄狄滅温温子奔衛國滅君奔皆不名春秋)
(之世强陵弱衆暴寡而滅人之國其君力有不勝而奔/者於其國義未絶也訴於天子方伯則理可伸而邦可)
(復矣焉可遽絶之哉唯徐子章羽獨名者以既服/呉而奔楚安有興復之志乎故名之以著其絶也)
三十有一年(庚/寅)春王正月公在乾侯
季孫意如㑹晉荀躒(音/厯)于適厯(適音的晉地左氏傳晉/侯將以師納公范獻子)
(曰若召季孫而不來則信不臣矣然後伐之若何晉侯/召季孫獻子使私焉曰子必來我受其無咎季孫意如)
(㑹晉荀躒于適厯荀躒曰寡君使躒謂吾子何故出君/有君不事周有常刑子其圖之季孫練冠麻衣跣行伏)
(而對曰事君臣之所不得也敢逃刑命君言魯君若以/臣為有罪請囚于費以待君之察也亦唯君若以先臣)
(之故不絶季氏而賜之死若弗殺弗亡君之惠也死且/不朽若得從君而歸則固臣之願也敢有異心  扈之)
(㑹晉欲納公范獻子受季孫之貨而還季孫必用意深/結獻子今晉使荀躒來將以納公而獻子又私謂季孫)
(令必來季孫如㑹何晉不罪季孫反與之㑹皆季孫善/於要結晉卿為之蒙蔽而不見其惡季孫包藏姦慝善)
(於言辭繆為禮遜所謂象恭滔天者也晉定為/下所蔽不能燭其姦其昬可知安能主夏盟矣)
夏四月丁巳薛伯榖卒(襄二十五年薛與盟故/書獻公卒子襄公定立)
晉侯使荀躒唁公于乾侯(左氏傳季孫從知伯即荀躒/知乾侯子家子曰君與之歸)
(一慙之不忍而終身慙乎公曰諾衆曰在一言矣君必/逐之荀躒以晉侯之命唁公且曰寡君使躒以君命討)
(於意如意如不敢逃死君其入也公曰君惠顧先君之/好施及亡人將使歸糞除宗祧以事君則不能見夫人)
(謂季孫已所能見夫人者有如河荀躒掩耳而走曰寡/君其罪之恐言晉君恐不獲納君之罪敢與知魯國之)
(難臣請復於寡君退而謂季孫君怒未怠子姑歸祭言/且歸攝君事子家子曰君以一乗入于魯師季孫必與)
(君歸公欲從之衆從者脅公不得歸耳魯昭既出如齊/如晉皆不見納徒使使來唁特虚禮  昭之庸劣執蔽)
(固不足道君也季氏以臣出君可乎齊晉不明君臣之/義為季氏要結其卿以自固卒之寵姦成亂不知從自)
(及/也)
秋葬薛獻公　冬黑肱以濫來奔(杜氏注濫東海昌慮/縣不書邾史闕文左)
(氏傳邾黒肱以濫來奔賤而書名重地也許氏/曰邾快黒肱相繼來奔季孫當國以類至也)
十有二月辛亥朔日有食之
三十有二年(辛/夘)春玉正月公在乾侯　取闞(口暫反杜/氏注公居)
(乾侯遣人取之石氏曰非公意也如取鄫取鄆之比杜/氏誤  闞東平須昌縣有闞城魯羣公墓地今東平府)
(須城縣東平鄆州闞昭公之難叔孫自闞歸定/元年季孫使役如  公氏將溝焉盖魯地也)
夏呉伐越(左氏傳始用師於越也史墨曰不及四十年/越其有呉乎越得嵗而吳伐之必受其凶嵗)
(嵅星也此年嵗在星紀星紀呉越之分也嵗星所在其/國有福呉先用兵故反受其殃哀二十二年越果滅呉)
(去此三十八嵗伐呉報越/昭五年從楚來  之憾)
秋七月　冬仲孫何忌㑹晉韓不信齊高張宋仲㡬衛
世叔申鄭參曹人莒人薛人杞人小邾人城成周(左氏/傳秋)
(八月王使富辛與石張如晉請城成周范獻子謂魏獻/子曰與其戍周不如城之雖有後事晉勿與知可也冬)
(十一月晉魏舒韓不信如京師合諸侯之大夫于狄泉尋/盟且令城成周己丑士彌牟營成周計丈數計所當城)
(之文數揣高卑度高曰揣度厚薄仞溝洫度深曰仞物/土方物相也相取土之方面議逺邇議役徒之逺邇量)
(事期知事㡬時畢計徒庸知用㡬人功慮財用知費㡬/財用書餱糧知用㡬糧食以令役於諸侯屬役賦丈賦)
(所當城丈尺書以授帥而更效諸劉子帥諸侯之大夫/效致也韓簡子臨之以為成命榖梁傳天子微諸侯不)
(享覲天子之在者惟祭與號故諸侯之大夫相帥以成/之此變之正也孫氏曰城成周者不與大夫城京師也)
(天子微諸侯又微故諸侯不城京師而大夫城之是天敬/下無諸侯也故云諸侯之大夫城成周以惡之張氏田)
(王遷都成周因諸大夫城/之而以成周書紀實也)
十有二月己未公薨于乾侯(左氏傳書曰公薨于乾侯/言失其所也不薨路寢為)
(失所魯自季友受費為上卿至于意如專執國命四世/矣昭公憤其太專攻之不克而出如齊如晉求援而不)
(見答晉雖欲納公不思逐季氏使公從晉而入亦仍制/於季氏故昭公不肯入而卒客死于外而當世之於季)
(氏則亦莫之罪也吁人心至此禮義絶滅惟知有勢利/耳故經于公之出魯國政事皆不載但書公所在盖聖)
(筆誅權臣/存大義也)
　
　
　
　
　讀春秋編卷十
欽定四庫全書
　讀春秋編卷十一　　　　　宋　陳深　撰
　　　定公(名宋襄公子昭公弟/諡法安民大慮曰定)
元年(壬/辰)春王(昭公於去年之十二月薨于外二子公衍/公為季氏惡之而廢嫡將立公之弟公子)
(宋至六月公之䘮至五日而宋始即位宋非受之先君/受之于季氏自正月至六月魯國無君而正朔無所承)
(故經但書春王二字不書正/月略之也所以抑强臣也)
三月晉人執宋仲幾于京師(晉大夫韓不信城成周以/仲幾不受功擅執之而不)
(以天子之命又不以歸京師故經書/以疾之其專執無君之罪具見矣)
夏六月癸亥公之䘮至自乾侯戊辰公即位(昭公䘮至/而即位示)
(有所繼也當不崇朝即定又奚待六日/乎盖意如有所制也書之以著其惡也)
秋七月癸巳葬我君昭公(昭公薨于乾侯暴露六月䘮/始至魯七月而後克葬季孫)
(猶欲溝其墓域而易其諡號以榮/成伯之言而止季孫之惡著矣)
九月大雩(書不時也詳/見桓五年)　立煬宫(煬音羊去聲立者不/宜立也煬公伯禽子)
(也其廟已毁昭公之出季氏禱之昭公死/外季氏以為獲福故立其宫書以譏之)
冬十月隕霜殺菽(菽經嵗而後成耐寒之物也十月初/寒沍霜未嚴何以能殺菽也書此以)
(記異/也)
二年(癸/巳)春王正月夏五月壬辰雉門及兩觀災(天火/曰災)
(言火自雉門延及兩觀也魯正義曰明堂位曰庫門天/子臯門雉門天子應門是  之雉門公宫南門之中門)
(也釋宫曰觀謂之闕郭璞曰宫門雙闕周禮太宰正月/之吉懸治象之法于象魏使萬民觀治象鄭衆曰象魏)
(闕也劉熈釋名曰闕在門兩旁中央闕然為道也然則/其上懸法象其狀巍巍然高大謂之象魏使人觀之謂)
(之觀也兩觀與象魏闕一物而三名也石氏曰明堂稱/魯之宫廟與天子之制同者曰庫門天子臯門雉門天)
(子應門則雉門天子之制也傳稱天子兩觀外闕諸侯/臺門則兩觀天子之禮也魯以周公之故僭天子之禮)
(久矣春秋因其災以見之言過制以致天災也魯不敬/天之戒而又新作之失禮甚矣大室屋壞御廩災成周)
(宣榭火之類必更而新之經皆不書惟此雉門及/兩觀書者惡内之不祗天變而以僭侈為所常也)
秋楚人伐呉(呉子誘楚師至而敗之遂圍巢克之獲楚/公子繁守巢大夫襄陵許氏曰自襄三年)
(書楚伐呉終於人之則楚力竭矣於是有呉入郢自昭/三十一年書吳伐越終於越再入呉於是呉亡楚介在)
(南荒夷蠻相攻不可單錄故刪取其要如此以為伐國/之戒七書楚伐僅能一克于朱方他役皆敗無功書伐)
(而不書敗者積其陵暴首兵之咎將/微之於此而後至於禍敗失國也)
冬十月新作雉門及兩觀(榖梁傳言新有故也作為也/有加其度也  雉門兩觀天)
(子之制魯僭久矣既災而復作習舊而不知/為非履變而不知為戒春秋因事以示貶也)
三年(甲/午)春王正月公如晉至河乃復(程子曰季孫意如/上不請於天子下)
(不告於方伯而立定公故晉怒而公往朝焉晉/辭公而復故明年因㑹而請盟于臯鼬由又切)
二月辛未邾子穿卒(左氏傳邾莊公與夷射音亦又夜/姑飲私出閽乞肉焉奪之杖而敲)
(去聲之三年邾子在門臺臨廷閽以缾水沃廷邾子望/見之怒閽曰夷射姑旋焉命執之弗得滋怒自投于床)
(廢于鑪炭爛遂卒莊公卞急而好/潔故及是  莊公卒子隱公乞立)
夏四月　秋葬邾莊公(六月乃/葬緩)
冬仲孫何忌及邾子盟于拔(左氏傳盟于郯修好也杜/氏注郯即拔也郯淮陽軍)
(下邳縣東八十里有郯/子城宣四年平莒與郯)
四年(乙/未)春王二月癸巳陳侯呉卒(惠公卒子/懷公栁立)
三月公㑹劉子晉侯宋公蔡侯衛侯陳子鄭伯許男曹
伯莒子邾子頓子胡子滕子薛伯杞伯小邾子齊國夏
于召陵侵楚(蔡侯如楚因不與子常裘佩止之三年後/獻之得歸蔡病之如晉請伐楚晉請命于)
(周於是天子之卿大合諸侯㑹于召陵將以救蔡伐楚/也而卒不能明暴其罪以行天討不振旅而還卒使呉)
(乗其釁至冬蔡侯以呉子及楚人戰于柏舉楚師敗績/召陵此舉合十八國之衆而不能有為但入楚之竟而)
(已故經書侵楚陋之也當時晉雖主之實劉子為之也/以周之不競而能合諸侯之師盛於五伯未幾不幸而)
(劉子卒君子/盖深悲之也)
夏四月庚辰蔡公孫姓帥師滅沈以沈子嘉歸殺之(左/氏)
(傳沈人不㑹于召陵晉人使蔡伐之夏蔡滅沈恃沈役/屬楚未始通晉則何以責其不㑹伐蔡以晉命  强滅)
(沈以之歸而又殺之甚矣它日寧免公孫翩/之禍乎書以歸罪沈子嘉不能死社稷故也)
五月公及諸侯盟于臯鼬(由又反因程子曰公不獲見/於晉故  㑹而求盟則此盟)
(公意也故書以及地重言諸侯劉子不與盟/也臯鼬杜氏注許  繁昌縣東南有城臯亭)
杞伯成卒于㑹(悼公卒僖/公過立)
六月葬陳惠公　許遷于容城(容城地闕或/以為近晉)
秋七月公至自㑹(不致侵楚公/以得盟為幸)
劉卷卒(杜氏注即劉蚠也劉子奉命出盟召陵死則天/王為告同盟陸氏纂例畿内諸侯不同列國故)
(不言劉子卷卒亦譏來赴故書之之王/卿士不卒有闗於天下之故則卒)
葬杞悼公　楚人圍蔡(左氏傳楚為/沈故圍蔡)
晉士鞅衛孔圉帥師伐鮮虞(昭十二年楚滅陳蔡晉人/不救而伐鮮虞故經稱晉)
(以外之今晉㑹諸侯不為蔡伐楚蔡為楚圍而不之救/而又伐鮮虞畏强凌弱也然經仍書晉士鞅衛孔圉何)
(耶晉棄諸侯固可罪而蔡無滅國之禍/輕重之異也士鞅即范鞅孔圉孔覊孫)
葬劉文公(文諡也趙氏曰劉文公天子畿内諸侯列/國不當與行交往之禮今㑹其葬非禮也)
冬十有一月庚午蔡侯以呉子及楚人戰于柏舉(楚/地)楚
師敗績楚囊瓦出奔鄭(楚圍蔡蔡求救於晉晉荀寅求/貨於蔡弗得而辭蔡侯遂折召)
(陵之謀蔡去晉求吳救呉許之冬十一月蔡以呉之師/及楚戰楚師敗績囊瓦奔鄭吳稱子善救蔡也然經不)
(曰救者吳楚相攻非一日吳子胥宰嚭皆有謀楚復讎/之志蔡人往請㑹逄其適呉遂假為蔡出師之名本非)
(有救災恤隣之實故不言救囊瓦以貪殘敗國䘮師又/不能死故記其奔而稱人賤之也書蔡以呉子者言蔡)
(能用呉而左右之也呉楚强弱雖不同不以夷主/中夏也然自此之後呉日强遂主中國㑹盟矣)
庚辰呉入郢(吳子救蔡伐楚春秋善之及囊瓦敗奔長/驅入郢乗其國破君亡殺其父兄係其子)
(弟毁其宗廟遷其重器君舍于君之室臣舍于臣之室/虐及生死不義之甚狄道也春秋惡之故不書爵而舉)
(號反而/狄之也)
五年(丙/申)春王三月辛亥朔日有食之(三公羊/作正)
夏歸粟于蔡(左氏傳夏歸粟于蔡以周亟急也矜無資/杜氏注蔡為楚所圍饑之故魯歸之粟)
於越入呉(於發聲也從其本國之自稱也猶所謂句呉/也  左氏傳越入呉呉在楚也乗呉在楚而)
(入其/國也)
六月丙申季孫意如卒(左氏傳季平子行東野還未至/丙申卒于房  劉氏意林曰意)
(如之罪固著矣及其卒也絶之則其著也不亦彌信乎/而春秋弗為也以謂定不書正月適足以見定之非正)
(而猶未足以見其受國於季氏故/於是復明意如之為定之大夫也)
秋七月壬子叔孫不敢卒
冬晉士鞅帥師圍鮮虞(左氏傳三年秋鮮虞人敗晉師/于平中晉地獲晉觀虎恃其勇)
(也五年晉士鞅圍鮮虞報觀虎之役也冬鮮虞白狄别/種也前年秋晉士鞅與衛孔圉伐之今  士鞅又帥師)
(圍之晉不能以徳懷之徒數加以兵兵/愈忿而愈不服經屢書之以惡晉也)
六年(丁/酉)春王正月癸亥鄭游速帥師滅許以許男斯歸
(左氏傳鄭滅許因楚敗也許依楚楚師敗不暇救也許/自隱十一年魯齊鄭入之後使許叔居許東偏成十五)
(年遷于葉昭十八年又遷于白羽定四年又遷容城許/逼鄭數為鄭所困故依楚而屢遷之近楚以圖存也六)
(年楚為呉所敗鄭乗其敝使大夫遂滅之鄭以大夫滅/諸侯而以其國君歸甚矣春秋之義以其君歸者皆名)
(之以其失地不能/死社稷之罪也)
二月公侵鄭公至自侵鄭(左氏傳公侵鄭取匡為晉討/鄭之伐胥靡也胥靡周地周)
(儋翩因鄭人以作亂為之伐胥靡晉使討之往不假道/於衛及還陽虎使季孟自南門入出自東門陽虎將逐)
(三桓欲使得罪於隣國衛侯怒使彌子瑕追之公叔文/子諌而止張氏曰奉晉命以討鄭黨亂人正也然陪臣)
(方執國命使衛侯不聽公/叔之言魯師危矣故至之)
夏季孫斯仲孫何忌如晉(左氏傳季桓子如晉獻鄭俘/也陽虎强使二子請已謂晉)
(人曰陽虎若不能居魯而息肩於晉所不以為中軍司/馬者有如先君許氏曰魯國政在大夫而家臣能强使)
(之則家臣始擅國矣劉氏意林曰陽虎陪臣也而執國/命欲蕩公室以自封久矣事不成故竊寳玉大弓以逃)
(春秋本其禍之所搆自二子之使夫以二子之力專國/擅君而陽貨能制之方復為之請於伯主之國此其無)
(所忌必為/亂之效也)
秋晉人執宋行人樂祁犂(宋樂祁聘晉其冡宰陳寅知/晉政多門往必有難使樂祁)
(立後而行趙簡子逆而飲之酒於緜上獻楊楯六十於/簡子陳寅曰昔吾主范氏今子主趙氏又有納焉以楊)
(楯賈禍弗可為也已范獻子果怒言於晉侯曰以君命/越疆而使未致使而私飲酒不敬二君不可不討也乃)
(執樂祁私宋專使來聘晉敬盟主也而晉卿范獻子與/趙簡子  忿以宋使有所獻於趙故譖而執行人經稱)
(晉人以執貶之也非伯討也執無罪徒絶鄰國之好耳/況又出於大夫私意晉侯之昬庸可知宜乎權移三家)
(而伯統/絶矣)
冬城中城(杜氏注公為晉侵鄭故懼而城之榖梁又/以公懼三家而脩内城然不可得而詳矣)
季孫斯仲孫忌帥師圍鄆(仲孫何忌不言何闕文也鄆/貳於齊故二卿帥師圍之其)
(專甚/矣)
七年(戊/戌)春王正月　夏四月
秋齊侯鄭伯盟于鹹(左氏傳齊侯鄭伯盟于鹹衛地徵/㑹于衛衛侯欲叛晉諸大夫不可)
(使北宫結如齊而私於齊侯曰執結以侵我齊侯從之/乃盟于𤨏𤨏即沙也許氏曰伯道墮諸侯散離盟始復)
(志此盖自是中國無殷㑹矣見此特相盟也特相盟自/齊桓以來未之有也於是再  諸侯無主盟矣是故書)
(石門以志諸侯之合書鹹以志諸侯之散此春秋之終/始也  召陵之㑹晉卿求賂諸侯皆貳齊鄭㑹鹹又徵)
(㑹于衛將以同叛晉也是時大國惟晉鄭齊衛又數背/叛相侵伐齊晉兩國相為強弱晉强則同諸侯以附晉)
(晉弱則合諸侯以自强若魯/衛鄭則視之以為向背也)
齊人執衛行人北宫結以侵衛齊侯衛侯盟于沙(左氏/傳見)
(上文叛陽平元城縣東南有沙亭衛齊盟鄭又盟/衛同  晉也晉景不足望齊盟鄭  亦欲伯矣)
大雩　齊國夏帥師伐我西鄙(魯事晉而齊叛之故伐/我西鄙齊景乗晉之衰)
(無徳以懷諸侯徒欲以/力定伯不知其不可也)
九月大雩　冬十月
八年(己/亥)春王正月公侵齊公至自侵齊(左氏傳公侵齊/門于陽州至魯)
(陽虎用事無軍政故以侵/書之而公亦以危至也)
二月公侵齊三月公至自侵齊(左氏傳侵齊/攻廩邱之郛)
曹伯露卒(靖公卒子/伯陽立)
夏齊國夏帥師伐我西鄙(去年秋齊國夏來伐以魯之/從晉也今年公出師報之也)
(不為無故然至於再興師而齊未嘗懼而求平亦未聞/戰魯之出師凡三月勞民已甚於齊初無損益故兩書)
(侵皆言公志其愧也齊之師再/至則兩書伐我見齊强魯弱也)
公㑹晉師于瓦公至自瓦(左氏傳晉士鞅趙鞅荀寅救/我公㑹晉師于瓦  瓦衛地)
(杜氏注東郡燕縣東北有瓦亭今滑州白馬縣逆不曰/㑹晉士鞅而曰㑹晉師重師也以其來救故公  㑹之)
秋七月戊辰陳侯栁卒(懷公卒子/閔公越立)
晉士鞅帥師侵鄭遂侵衛(左氏傳秋晉士鞅㑹成桓公/周卿士侵鄭圍蟲牢鄭邑報)
(伊闕也六年鄭伐周闕外晉為周報之遂侵衛不許氏/曰招攜以禮懷逺以徳鹹沙之盟諸侯已貳晉  思徳)
(禮之是務而欲恃力攘服則失霸何日之有報伊闕者/假王命也  襄之二十三年齊始叛晉取朝歌去年齊)
(盟鄭于鹹盟衛于沙鄭衛始叛晉於是晉/侵鄭衛又明年及齊平雖魯亦叛晉矣)
葬曹靖公　九月葬陳懷公(三月而/葬速)
季孫斯仲孫何忌帥師侵衛(左氏傳九月師侵衛/晉故也魯為晉討衛)
冬衛侯鄭伯盟于曲濮(曲濮衛地杜氏注結叛晉也之/衛鄭既叛晉晉侵之魯亦助)
(曲濮之盟合謀/以備晉魯也)
從祀先公(杜氏注從順也先公閔公僖公也謂將正二/公之位次也石氏本此意曰文二年躋僖公)
(此書從祀先公則魯之逆祀至此而順也馮氏謂從非/訓順盤庚曰兹予大享于先王爾祖其從與享之曽子)
(問曰祫于大廟其主皆從歴代宗廟郊社之址皆有五/帝山川功臣從祀之址然則從祀者盖言隨而祭之也)
(詳其事書曰從祀先公則昭公可知矣不言昭公内諱/也昭公卒于外䘮歸意如尚欲溝絶其地域不使與先)
(君同既而止葬其墓南以是而觀則昭公未得入廟也/明矣五年意如卒六年陽貨欲去三桓尚厭魯人之心)
(始置昭公於先公之廟而祀焉爾昭公入則閔僖當祧/去廟中之昭穆正矣胡氏引此說言陽貨欲著季氏之)
(罪以取媚國人其事雖順其情則逆春秋原情制法故/不書禘事與日特書從祀先公於盜竊寳玉大弓之上)
(見事出陽虎/而不可詳也)
盜竊寳玉大弓(杜氏注盜謂陽虎也家臣賤故曰盜寳/玉夏后氏之璜大弓封父之繁弱榖梁)
(以寳玉為封圭始□之□大弓為武王之戎弓陽季孫/意如逐君專國如此其强也其子斯乃為家臣  貨所)
(制而拘之虎欲順祀先公將享于蒲圃而殺之幸而公/歛處父知以告孟孫期孟孫以兵救陽虎前驅林楚御)
(桓子將如蒲圃桓子謂林楚往孟氏得免於難陽虎刧/公與武叔以伐孟氏公歛處父與陽氏戰又戰于棘下)
(陽氏敗陽虎如公宫取寳玉大弓以出入于讙陽闗以/叛經不書略家臣也  寳玉大弓周公之分器魯國之)
(重寳陽虎竊之以奔將以賂外國求容也其後虎自以/不義之甚而歸之有國者不能保其世寳尚足為國乎)
(虎之叛則略而不書分器失則不可不書也意如卒未/久子斯㡬為家臣所殺亦幸而免天之報施顯然若此)
(姦憸亦可/以鑒矣)
九年(庚/子)春王正月　夏四月戊申鄭伯蠆卒(獻公卒子/聲公勝立)
得寳玉大弓(二物先代之寳失之書得之亦書不曰盜/歸寳玉大弓者盜微賤不可再見虎將走)
(齊畏齊人弗義其盜也故反之榖梁曰/惡得之得之堤下或曰陽虎以解衆也)　六月葬鄭獻
公(三月而/葬速)
齊侯衛侯次于五氏(五氏晉地左氏傳齊侯伐晉夷儀/克之晉車千乗在中牟救夷儀也)
(衛侯將如五氏齊侯在五氏將往助之卜過之龜焦衛/至五氏道遏中牟衛侯曰可也衛車當其半寡人當其)
(半敵矣衛侯怒晉不復顧卜欲以身當五百乗乃過中/牟中牟人欲伐之衛褚師圃亡在中牟曰衛雖小其君)
(在焉未可勝也齊師克城而驕其帥又賤遇必敗之不/如從齊乃伐齊師敗之齊侯致禚媚杏於衛三邑皆齊)
(西界以答謝衛意助齊伐晉夷儀克之猶畏晉未敢遽/進衛侯過中牟徃  之次于五氏齊為晉所敗經不言)
(伐而言次何也惡其伐盟主也凡言次皆緩也盖二國/謀禦晉魯也然其實聲言伐晉以脅魯將俟其來求平)
(也故明年魯及齊/平亦同背晉矣)
秦伯卒(哀公卒孫/惠公立)
冬葬秦哀公(襄陵許氏曰秦自晉悼以後寖不見於春/秋則知秦益退保西戎軍旅禮聘之事不)
(交於中/國矣)
十年(辛/丑)春王三月及齊平(杜氏注平前八年再侵齊之/怨吕氏曰及齊平我志也)
夏公㑹齊侯于夾谷公至自夾谷(夾公榖作頰夾谷魯/地漢東海祝其縣有)
(夾山今海州懷仁縣左氏傳夏公㑹齊侯于祝其實夾/谷孔丘相犂彌言于齊侯曰孔丘知禮而無勇若使萊)
(人以兵刼魯侯必得志焉齊侯從之孔丘以公退奉公/退曰士兵之令士官以兵擊萊人兩君合好而裔逺也)
(夷之俘以兵亂之非齊君所以命諸侯也裔不謀夏夷/不亂華俘不干盟兵不偪好於神為不祥於徳為愆義)
(於人為失禮君必不然齊侯聞之遽辟音闢又避之陽/趙氏曰案經不書盟傳何得云盟盖左氏欲以歸汶)
(之田歸功夫子故為此說殊不知要而得之非聖人之/正故自遽辟之已下至齊侯將享公悉不取  許氏曰)
(昭公以來魯滋以削君行必至盖易危也/夾谷之㑹孔子正勝然猶至之存戒心也)
晉趙鞅帥師圍衛(左氏傳報夷儀也盟晉人討衛而衛/不服晉以昨渉佗  衛捘衛侯之手)
(無禮遂執佗殺之以求成亦不許何晉不思衛恃齊故/爾倘有以服齊則衛自來矣今圍之而不知懼徒以堅)
(齊之/從耳)
齊人來歸鄆讙龜陰田(鄆讙龜陰三邑皆汶陽田也孔/案傳魯公與齊侯㑹于夾谷)
(子攝相事具左右司馬以從以禮相見齊侯使萊人鼔/譟欲執公孔子命司馬止之而折以禮齊侯愧又優施)
(舞于幕下孔子使司馬誅之齊侯歸告其臣曰魯以君/子之道輔其君而子獨以荆楚之道教寡人得罪於魯)
(君有司對曰君子有過則謝以質小人有過則謝以文/君若悼之則謝以質於是齊侯乃歸所侵魯之鄆汶陽)
(龜陰之田以謝過時成八年晉侯使韓穿來言汶陽之/田歸之於齊想其  歸齊至此方返宣十年齊人歸我)
(濟西田言歸不言來言歸又言我我則魯所欲也今之/歸田程子所謂齊服義而來歸之故曰來歸使魯欲得)
(故地縱以兵革攻伐否則厚幣巧辭以請亦未必能得/聖人一言而以正勝齊侯心服内愧乃自歸之此聖人)
(存神過化之妙有以啓其良/心非智謀者倉卒所可為也)
叔孫州仇仲孫何忌帥師圍郈秋叔孫州仇仲孫何忌
帥師圍郈(郈叔孫之邑初叔孫使馬正侯犯殺郈宰公/若藐弗能而使圉人殺之侯犯以不能副叔)
(孫之命遂叛故叔孫與仲孫圍之弗克秋再圍之亦不/服其强可知矣工師駟赤為叔孫謀俾侯犯事齊宣言)
(郈中齊人將遷郈民郈民駭圍侯犯犯出奔齊人致郈/犯以郈事齊及奔齊乃致郈於魯  三家專魯久矣至)
(是而家臣争叛理宜然也今經直書大夫再帥師圍邑/不出公命陪臣據邑以叛比事而觀天下事可知矣)
宋樂大心出奔曹(宋使樂祁于晉晉執之八年樂祁歸/卒于大行晉士鞅曰不如止其尸以)
(求成焉今宋公使樂大心樂族盟于晉且逆樂祁之尸/辭偽有疾樂祁之子溷怒而譖于公逐之溷責大心同)
(族不去樂大心責溷衰絰生子大心辭/使宋公已怒之及溷之譖固易行也)
宋公子地出奔陳(宋公子地嬖蘧富獵分其室五分與/獵有白馬四公嬖向魋魋欲之公朱)
(馬鬛尾以與魋地怒使其徒抶魋而奪之母弟辰使地/奔以禮辟而請君止地君不聽辰亦奔  地於已之嬖)
(不吝公之嬖則吝亦偏於私矣宋公以嬖而失二弟友/愛之義固可貶辰强挾二卿而出二卿亦見脅於辰俱)
(可罪/也)
冬齊侯衛侯鄭游速㑹于安甫(安甫齊地地譜今屬鄆/州平陰縣  魯定之初)
(晉伯雖衰猶能㑹盟諸侯故城周之役侵楚之㑹臯鼬/之盟鄭皆與焉及聲公即位晉伯㑹盟侵伐蔑然不舉)
(故鄭始東結齊魯與晉為敵定十年㑹齊/十一年平魯又涖盟至哀二年又與晉戰)
叔孫州仇如齊(左氏傳武叔聘于齊/杜氏注謝致郈也)
宋公之弟辰暨仲佗石彄(苦侯/切)出奔陳(傳見上之劉氏/曰諸侯  尊弟)
(兄不得以其屬通其弟云者以重書也何重乎宋公之/弟辰言不能親親也暨者何及也猶暨暨也盖强脅之)
(也奔書宋公之弟辰交譏兄弟失道也書暨仲佗石彄/出  貶大臣不能自立為辰所脅而奔亦交譏之也)
十有一年(壬/寅)春宋公之弟辰及仲佗石彄公子地自陳
入于蕭以叛(蕭宋邑及劉氏曰其出也謂之暨其入也/謂之及  非不得已之言也  宋景嬖向)
(魋公子地怒魋而出奔公之弟辰請止地公不聽忿而/挾二卿亦奔無大故輕於去國固可罪何未㡬四臣據)
(宋邑自䧟於叛逆其罪不可逭也書自/陳者藉隣國之勢以叛陳之罪亦著矣)　夏四月
秋宋樂大心自曹入于蕭(宋公以譖逐大心大心在曹/聞宋公子地公之弟辰仲佗)
(石彄叛于蕭自曹徃從之/雖不書叛其叛可知矣)
冬及鄭平(左傳始叛晉也杜氏注魯自僖公以來世服/於晉至今而叛故曰始  公六年侵鄭為晉)
(討也今及鄭平始叛晉也之平不書必闗天下之大故/而後書書渝平以志諸侯  合書及鄭平以志諸侯之)
(散此春秋之所以終始也襄陵許氏曰夫晉之為晉自/若也定亦未有他惡而諸侯離心焉者政在多門貨賄)
(讒慝汨昬其間則無以/令天下極於執樂祁也)
叔還(音/旋)如鄭涖盟(還叔詣曽孫案世族譜叔還/是叔弓曽孫此云叔詣誤)
十有二年(癸/夘)春薛伯定卒(襄公卒/君比立)　夏葬薛襄公
叔孫州仇帥師墮(許規/切)郈(三桓之邑皆為城以自固故/其家臣恃險以叛仲由為季)
(氏宰將墮三都郈費成也為三家忠謀墮毁其城使無/所恃所以制陪臣抑私家而復强幹弱枝之勢也二邑)
(已墮而成獨不服雖公圍之亦不克郈費强難克而克/之成最易而不克何耶盖公歛處父謂孟孫墮成齊人)
(必至北門且成孟氏之保障無成是無孟氏俾孟孫偽/不知我將不墮故公圍成弗克齊人以孔子為政饋女)
(樂三日不朝孔子遂行所以墮/都之謀終於圍成而不果也)
衛公孟彄帥師伐曹(左氏傳衛公孟彄伐曹克/郊曹邑還  又重十三年)
季孫斯仲孫何忌帥師圍費(費季氏之邑三家不愼於/禮擅城其邑雖欲墮之而)
(不從卒受其害公山不狃叔孫輙帥費人襲魯攻入公/之側幸而伐之勝二子奔齊遂墮費家臣屬邑在國内)
(而强悍不能/制其亂極矣)
秋大雩　冬十月癸亥公㑹齊侯盟于黄(黄齊地杜氏/注盟結叛晉)
十有一月丙寅朔日有食之
公至自黄　十有二月公圍成公至自圍成(成孟氏之/邑公歛處)
(父先謂孟孫以為保障而不欲墮之故公圍之弗克郈/費不易克二子皆墮之公圍成弗克其不足與有為也)
(成國内之邑而書至者臣强/君弱其危甚矣無異於外也)
十有三年(甲/辰)齊侯衛侯次于垂葭(垂葭衛地一名郥古/閒反氏高平鉅野縣)
(有郥亭今屬濟州葭齊侯衛侯/將使師伐晉次垂  以為之援)
夏築蛇淵囿(書不時也己許氏曰魯政不脩而非時勤/民築囿奉  而已志不及國也夫圍成弗)
(克歸而力此/何振之有)
大蒐于比(音/毗)蒲(夏蒐非時年大蒐于比蒲凡三/  昭十二  此年  十四年)
衛公孟彄帥師伐曹(衛大夫連年專伐書以/惡之  已見前十二年)
秋晉趙鞅入于晉陽以叛(案傳趙鞅謂邯鄲午曰歸我/衛貢五百家舍諸晉陽鞅邑)
(午歸告其父兄皆曰不可衛以是故與邯鄲親而寘晉/陽絶衛之道也不如侵齊齊必來報懼齊而徙則衛與)
(邯鄲之好不絶如之而歸之晉陽趙孟不察其謀怒而/殺午趙稷午之子渉賓午家臣以邯鄲叛俾司馬圍邯)
(鄲午荀寅之甥也午之母荀寅姊妹也寅范吉射之姻/也荀寅子娶吉射女以殺午故伐趙氏鞅奔晉陽鞅之)
(入拒范中行也而經書曰叛人臣不當/專土也入者不順之名叛者不赦之罪)
冬晉荀寅士吉射入于朝歌以叛(荀躒言於晉侯曰三/臣始禍而獨逐鞅刑)
(已不鈞矣請皆逐之冬十一月荀躒韓不信魏曼多奉/公以伐范氏中行氏二子敗丁未荀寅士吉射奔朝歌)
(晉此書法與上同三叛臣之罪均也皆强悍不知有君/  室自是微矣  朝歌晉地衛州衛縣西有朝歌城南)
(有牧/野)
晉趙鞅歸于晉(左氏傳韓魏以趙氏為請十二月辛未/趙鞅入于絳盟于公宫蘇氏曰鞅寅吉)
(射之叛其罪均也鞅以有助故得復韓魏與范氏中行/氏相惡今乗其隙告公伐之而請復趙欲使二子益忿)
(寅吉射以無援故終叛春秋無所與也鞅之言歸寅吉/射既出則無難也  晉國載書始禍者死鞅之欲益衛)
(貢殺邯鄲午非始禍乎晉侯既不能致辟於鞅反從韓/魏之請俾已叛者復歸于晉無政刑矣此韓趙魏分晉)
(之本也歸易辭也叛而/歸言其自如亂之甚也)
薛弑其君此(胡氏曰稱國以弑當國大臣之罪/也  比弑而惠公夷立又名寅)
十有四年(乙/巳)春衛公叔戍來奔衛趙陽出奔宋(左氏傳/初衛公)
(叔文子朝而請享靈公退見史鰌而告之史鰌曰子必/禍矣子富而君貪罪其及子乎文子曰然吾不先告子)
(是吾罪也君既許我矣其若之何史鰌曰無害子臣謂/文子能執臣禮可以免富而能臣必免於難上下同之)
(戍世驕其亡乎文子卒衝侯始惡於公叔戍以其富也/公叔戍又將去夫人之黨宋朝之徒夫人愬之曰戍將)
(為亂者衛侯逐公叔戍與其黨故趙陽奔宋趙陽趙□/孫親富不親仁胡氏曰衛侯不能正家以䘮其大臣戍)
(又以富見惡於衛侯夫富怨之府也使戍積而能散以/財發身不為貪人之所怨於以保其爵位倘庶㡬乎)
二月辛巳楚公子結陳公孫佗人帥師滅頓以頓子牂
(音/臧)歸(左氏傳頓子牂欲事晉背楚而絶陳好二月楚滅/頓  頓子小邦欲事晉背楚陳附楚者也故又絶)
(其好頓子知慕中夏盟主而事之其好尚固可取也殊/不思晉之伯衰諸侯俱叛一旦楚陳來伐誰能救之坐)
(待其亡以取困辱公孫佗人以中國之大夫而從荆楚/以滅人之國其惡甚矣以頓子歸不言歸陳歸楚盖以)
(二國滅人之惡為重故不暇别以歸何國也/頓子書名責其不能死位無復國之志也)
夏衛北宫結來奔(左氏傳北宫結來/奔公叔戍之故也)
五月於越敗吳于檇李呉子光卒(檇公羊作醉檇李呉/郡嘉興縣南醉李城)
(左氏傳呉伐越越子句踐禦之陳于檇李句踐患呉之/整也使死士再禽焉不動使罪人三行屬劒於頸而辭)
(曰二君有治臣奸旗鼔不敏於君之行前不敢逃刑敢/歸死遂自剄也師屬之目越子因而伐之大敗之靈姑)
(浮以戈擊闔廬闔廬傷將指足大指取其一屦還卒于/陘去檇李七里夫差使人立於庭苟出入必謂已曰夫)
(差而忘越王之殺而父乎則對曰唯不敢忘三年乃報/越哀公元年呉王夫差敗越于夫椒報檇李也遂入越)
(越子以甲楯五千保于㑹稽使大夫種因呉大宰嚭以/行成呉子將許之伍員曰不可臣聞之樹徳莫若滋去)
(疾莫如盡句踐能親而務施施不失人親不棄勞與我/同壤而世為仇讎於是乎克而弗取將又存之違天而)
(長宼讎後雖悔之不可食已姬之衰也日可俟也介在/蠻夷而長宼讎以求伯必不行矣弗聽退而告人曰越)
(十年生聚而十年教訓二十年之外呉其為沼乎三月/越及呉平  許氏曰書檇李之敗用見呉光玩兵滅身)
(以為殘民伐國之戒不書越敗呉下曰呉子光卒隱然/示光因敗傷而卒也  言爵不言師不言戰皆所以外)
(而略之也書敗者詐戰也哀元年呉/子敗越吳越不告故魯史冊不書)
公㑹齊侯衛侯于牽公至自㑹(左氏傳晉人圍朝歌以/范中行氏據朝歌公㑹)
(齊侯衛侯于脾上梁之間即牽地謀救中行氏之三國/之君同為范中行為㑹而助不衷故至公以危  也)
秋齊侯宋公㑹于洮(洮曹地左氏傳范氏故也動許氏/曰齊魯宋衛崇奬逆亂謀  干戈)
(大義/亡矣)
天王使石尚來歸脤(市軫切非石尚稱名固知為天子/之士而  大夫然亦當稱王人君)
(既不以禮使之尚亦以非禮行故書名以貶之也脤祭/肉也腥曰脤熟曰膰禮助祭則受胙天子於諸侯固有)
(歸脤之禮魯未嘗助天子之祭而天子遣使/越千里而歸脤非禮也經特書以示譏焉)
衛世子蒯聵出奔宋(劉氏權衡曰衛世子蒯聵出奔宋/左氏叙蒯聵欲殺夫人夫人啼而)
(走公執其手以登臺太子出奔宋予謂蒯聵雖不善謀/安有此事哉且殺夫人蒯聵獨得全乎彼所羞者以夫)
(人名惡也如殺其母為惡愈大反不知可羞乎盖蒯聵/聞野人之歌其心慙焉出謂夫人夫人惡其斥已之滛)
(則啼而走言太子將殺余以誣之靈公惑於南子所言/必聽從故外則召宋朝内則逐公叔戍趙陽彼不恥召)
(宋朝固亦不難逐蒯聵矣此其眞也不當如左氏所記/又蒯聵出乃奔宋宋南子家也蒯聵負殺南子之名而)
(走入其家使眞其事者敢乎哉此亦一證也常山劉氏/曰蒯聵出奔春秋不去其世子者衛侯之辠也南子之)
(惡亦已甚矣其欲去世子之意亦已明矣如哀姜亂魯/驪姬亂晉若此者不鮮矣而靈公聽南子之譖謂蒯聵)
(欲弑其母不能為辨明以致其出奔豈非靈公之罪乎/哀二年晉趙鞅納世子蒯聵于戚亦書世子同此義張)
(氏曰考二劉之言足以知左氏所記乃南子之讒言而/非當時之實錄也不然春秋至趙鞅之納猶與以世子)
(之名/何哉)
衛公孟彄出奔(左氏傳衛太子奔宋盡逐其/黨故公孟彄奔鄭自鄭奔齊)
宋公之弟辰自蕭來奔(辰嘗奔陳自陳入于蕭以叛今/又自蕭奔魯魯不惟不能討又)
(從而容受/之何耶)
大蒐于比(音/毗)蒲(大蒐于比蒲凡/三詳見前年)邾子來㑹公(方蒐而邾/子來㑹則)
(知公在蒐所矣而不書公以軍政久不屬公皆季孟為/之也邾子來不以朝禮故但書來㑹而蒐又非宜㑹之)
(處故明年邾/子復來朝魯)
城莒父(音/甫)及霄(莒父霄魯二邑杜氏云公叛晉助范氏/故懼而城二邑  此年無冬史闕文)
十有五年(丙/午)春王正月邾子來朝(左氏傳邾隱公/來朝邾子益)
鼷䑕食郊牛牛死改卜牛(公羊傳曷為不言其所食漫/也漫徧也徧食其身杜氏注)
(不言所食舉死重也趙氏曰予早年嘗怪鼷䑕食郊牛/致死上元二年因避兵于㑹稽時有水旱癘疫之苦至)
(明年牛災小䑕能噬牛才傷皮膚無不死郊天子祭天/地也魯僭禮屢致災變神不享非禮可知矣而當時君)
(臣不悟猶改卜牛聖筆因/事書之以志非禮致變也)
二月辛丑楚子滅胡以胡子豹歸(楚滅胡書楚子爵其/胡子豹書名罪在豹)
(也呉入楚胡子乗亂盡俘其邑之近者以歸小國不安/分而暴虐若此楚既定又不事楚是自取滅亡故楚子)
(滅之罪不在楚也又不能死位/而楚以之歸亦當書名貶之也)
夏五月辛亥郊(公羊傳曷為以夏五月郊三卜之運也/運轉也已卜春三正不吉復轉卜夏三)
(月周五月得二吉故五月郊三卜不吉已見神不饗非/禮而又再三瀆之瀆則不告矣雖二吉猶不當為也)
壬申公薨于高寢(高寢宫名不薨于路寢非正也禮襄/陵許氏曰春秋所大正始與終  卒)
(以正終也内卒凡十四公得正而薨焉者唯莊宣/成是以君子務力於禮而順命之變又何求焉)
鄭罕達帥師伐宋(左氏傳鄭罕達敗宋師于老邱之老/邱宋地宋公子地奔鄭鄭人為  伐)
(宋欲取地以處之事在哀十二年公子地奔鄭宋鄭之/間有隙地六邑彌作頓邱玉暢嵒戈錫子産與宋人為)
(成曰勿有是鄭人將以處公子地故伐以取之困許氏/曰宋大國也資王伯之餘業至于景公而鄭能  之則)
(桓魋為之也無競/維人豈不信哉)
齊侯衛侯次于渠篨(公羊作籧篨居左氏傳齊侯衛侯/次于籧挐女  切謀救宋也  齊)
(宋去年方㑹今為宋出次緩/辭也不書救不誠于救也)
邾子來奔䘮(禮天子崩諸侯奔䘮㑹葬自周之衰諸侯/廢此禮邾滕近魯之小國魯定公之䘮邾)
(子來奔䘮及葬滕子來㑹葬以天子之禮待列國非正/也自是諸侯奔䘮由邾子始然不過以强弱利害行之)
(耳/)
秋七月壬申姒氏卒(劉氏曰此要為哀公之母定公之/妾哀公未成君故亦未敢謂其母)
(為夫人耳石氏曰其為妾也故其歸不幣不迎不至子未/成君也故其死不薨不諡不葬不小君也纂例曰自成風)
(之後妾母皆僭用夫人禮故亦書薨著其非禮也哀公/母定姒卒時子未踰年雖行䘮禮不可加於母故書卒)
八月庚辰朔日有食之
九月滕子來㑹葬(邾子奔䘮滕子㑹葬皆非禮也以見/大國恃力而小國因事以求說也吕)
(氏曰邾子來奔䘮畏魯甚也滕差逺而大於/邾故但來㑹葬此專以利害强弱為國者也)
丁巳葬我君定公雨不克葬戊午日下昃乃克葬(榖梁/傳葬)
(既有日不為雨止禮也雨不克葬䘮不以制也戊午日/下昃乃克葬乃急辭也不足乎日之辭也  已定丁巳)
(日葬雨不克葬戊午日下昃乃葬非禮也無雨備故/待霽而後葬與宣八年葬敬嬴同書實事以示譏也)
辛巳葬定姒(公羊傳定姒何以書葬未踰年之君也有/子則廟廟則書葬  非夫人而書葬定姒)
(宜/矣)
冬城漆(邾庶其以漆閭邱來奔則此城漆者庶其邑也/魯嘗受叛人規叛邑今城而固有之非義也張)
(氏曰城漆謀伐邾也定公之䘮邾子來奔事魯謹矣哀/公初立不務善隣而以土地之故勞民力啓隣怨二年)
(取其田七年俘其君卒使呉人乗閒以伐其國齊人問/罪而取讙闡利未得而害隨之謀國如此其不終也宜)
(哉/)
　
　
　
　讀春秋編卷十一
欽定四庫全書
　讀春秋編卷十二　　　　　宋　陳深　撰
　　　哀公(名蔣定公之子定姒所/生諡法恭仁短折曰哀)
元年(丁/未)春王正月公即位
楚子陳侯隨侯許侯圍蔡(左氏傳楚子圍蔡報栢舉也/定四年蔡人男女以辨男女)
(各别係累而出降使疆于江汝之閒而還楚使徙國江/之北汝之南蔡於是請遷于吳楚既還蔡更叛楚就呉)
(餘隨漢東之國自楚武見伐之後不復見者一百四十/  年未嘗列諸侯之㑹盖世服於楚也呉師入郢楚子)
(奔隨而隨獨免之卒復楚國故徳之而使列於諸侯今/得見於經定六年許為鄭所滅未久復見楚封之也經)
(不書不與中國制在强楚也國楚師遷蔡經止書圍蔡/盖蔡嘗以呉師入楚㡬亡其  楚復讎之事可恕也故)
(書楚子圍蔡而稱/爵恕楚之辭也)
鼷䑕食郊牛改卜牛夏四月辛巳郊(春秋書郊終於此/魯郊非其禮而又)
(非其時故牲被災害比比有之經削而不書則無以見/其失禮盡書之則有不勝書故聖筆因其變而志其失)
(以示/戒也)
秋齊侯衛侯伐晉(左氏傳齊侯衛侯次于乾侯救范氏/也師及魯師齊師衛孔圉鮮虞人伐)
(晉魯不書非公命取棘蒲晉地之許氏曰霸主奉王以/正天下而諸侯至於合從以伐  春秋特書以著中國)
(之無霸也王道既盡覇統復/亡春秋之變至是而窮矣)
冬仲孫何忌帥師伐邾(定十四年邾子來㑹十五年邾/子來朝其年定公薨邾子來奔)
(䘮邾之事魯甚謹定公䘮甫朞而/仲孫何忌伐邾書之以見内惡也)
二年(戊/申)春王二月季孫斯叔孫州仇仲孫何忌帥師伐
邾取漷(火虢反/又音郭)東田及沂西田(左氏傳春伐邾將伐絞/邾邑邾人愛其土故賂)
(以漷沂之田而受盟取襄十九年魯嘗取邾田自漷水/今三卿帥師伐邾又  漷東沂西之田三家伐國非君)
(意取田以入已私也經列書之以彰其惡魯兩納邾叛/人邑三取其田㡬何而不盡也三家恃强凌弱不道甚)
(矣以中國伯衰/故無所忌憚也)
癸巳叔孫州仇仲孫何忌及邾子盟于句繹(句音鉤邾/地  春秋)
(書盟止此自是内外盟皆不書不足書也季劉氏曰曷/為三人伐而二人盟季孫臨之叔仲成之  孫之汰也)
(盖自謂猶君矣紓三家政由已出既取邾田又强要之/盟邾何敢弗從  其滅亡幸矣經列書之以著其惡)
夏四月丙子衛侯元卒(靈公卒世子蒯聵出/奔在外聵之子輙立)
滕子來朝(滕來朝凡/四今止此)
晉趙鞅帥師納衞世子蒯聵于戚(經書衞世子本其當立/也書納于戚不于衛輙)
(拒父之惡不言自著矣聵雖出奔靈公未嘗有命廢之/後欲立郢郢辭遂止及公卒而聵之子輙立則立輙非)
(君命也使輙知其命之非正逆其父而還以位則子道/順而國定矣奈何輙貪國而不知有父堅拒其入聵居)
(戚十三年因孔悝之臣乃得入而輙始奔魯是滅其天/性絶其天倫不可立於天壤閒矣尚何足以君國乎經)
(書鞅納衛世子鞅不降書人得無貶焉則/知所納善也與晉人納㨗菑于邾者異矣)
秋八月甲戌晉趙鞅帥師及鄭罕達帥師戰于鐵鄭師
敗績(鐵衛地在戚城南宏左氏傳齊人輸范氏粟鄭子/姚即罕達子般駟  送之士吉射逆之趙鞅禦之)
(遇于戚甲戌將戰郵無恤御簡子即鞅衛太子為右登/鐵上鄭人擊簡子中肩斃踣也於車中獲蠭旗太子救)
(之以戈鄭師獲溫大夫趙羅太子復伐之鄭師大敗獲/齊粟千車  皆言帥師其衆敵也戰而言及之者主之)
(者也猶曰晉趙鞅為志乎為此戰也云爾兩不/足書侵伐無客主也罕達送輸而趙鞅禦之也)
冬十月葬衛靈公(七月而/葬緩)
十有一月蔡遷于州來蔡殺其大夫公子駟(左氏傳呉/洩庸如蔡)
(納聘而稍納師師畢入衆知之蔡侯告大夫殺公子駟/以說殺駟以說于呉言不時遷駟之所為哭而遷墓將)
(遷與先君辭呉楚圍蔡蔡降使疆于江汝楚師還又背/楚請遷于呉  許之又悔呉以師臨蔡蔡侯懼告大夫)
(殺公子駟以說於是徙于州來書大夫而稱國以殺君/與用事大夫擅殺之也蔡悔請遷及呉師入委罪於人)
(自此誰為盡忠以謀其國宜/乎上下危疑旋致禍敗也)
三年(己/酉)春齊國夏衛石曼姑帥師圍戚(左氏傳齊衛圍/戚求援于中山)
(鮮虞也以衛石曼姑為衛輙圍戚而書齊國夏先之者/子不可  加父臣不可以加君也特書以誅其惡  許)
(氏曰觀乎蒯聵之亂則齊景之不霸可知矣晉以君臣/稱兵而齊為臣伐君衛以父子争國而齊助子圍父以)
(是令於諸侯君子是/以知齊之將亂也)
夏四月甲午地震(地震凡五詳/見文九年)
五月辛夘桓宫僖宫災(左氏傳夏五月辛夘司鐸火宫/名火踰公宫桓僖災孔子在陳)
(聞火曰其桓僖乎家天子七廟諸侯五廟親盡則毁桓/僖不毁非禮也三  以出於桓而立於僖以是為恱者)
(桓至此十世僖至此七世矣僭而/存之瀆禮之甚天變豈虚加哉)
季孫斯叔孫州仇帥師城啓(公羊/作開)陽(杜氏注魯黨范氏/故懼晉比年四城)
(啓陽今琅邪開陽縣年襄陵許氏曰所城近敵故帥師/焉元年鼠食郊牛三  地震宗廟災變異之弗圖而取)
(田城邑兵役相繼可謂不畏天命矣中/失而外鍵本亡而末務此魯之季世也)　宋樂髠帥師
伐曹(以十年宋大心奔/曹而助之故也)
秋七月丙子季孫斯卒(左氏傳季孫有疾命正常桓子/之竉臣曰無死南孺子之子季)
(桓子之妻男也則以告而立之女則肥季康子也可季/孫卒康子即位既葬康子在朝南氏生男正常載以如)
(朝告曰夫子有遺言命其圉臣曰南氏生男則以告於/君與大夫而立之今生矣男也敢告遂奔衛康子請退)
(公使共劉魯大夫視之則或殺之矣乃討之討殺者召/正常正常不反畏康子也  康子聞桓子有遺男不須)
(遽請退當令鞠育之俟其長而還以位則善矣正常言/未㡬而奔公使共劉視之則已殺之矣康子偽勇於退)
(而使人戕之也貪位而/忍心如此不義甚矣)
蔡人放其大夫公孫獵于吳(杜氏注公子駟之黨人放/公孫獵書大夫而稱  言)
(國亂無政衆/人擅放之也)
冬十月癸夘秦伯卒(惠公卒/悼公立)
叔孫州仇仲孫何忌帥師圍邾(去年伐邾取田與邾子/盟今年又圍邾皆叔仲)
(貪利忘信也經/詳書以志其惡)
四年(庚/戌)春王二月庚戌盜殺蔡侯申蔡公孫辰出奔呉
(左氏傳蔡侯將如呉諸大夫恐其又遷也承承音懲楚/音也公孫翩逐而射之入于家人而卒以兩矢門之衆)
(莫敢進文之鍇後至曰如牆而進多而殺二人鍇執弓/而先翩射之中肘鍇遂殺之故逐公孫辰而殺公孫姓)
(公孫旴即公孫霍夫蔡侯誑呉乃委罪執政以說人心/危疑又將如呉大  懼其復遷公孫翩逐而射之卒蔡)
(人殺翩公孫辰奔蔡殺公孫姓公孫霍疑皆翩之黨也/翩之黨猶名則翩非微者也非微者而稱盜盖一旦竊)
(發爾國君行有軍從居有衛兵而為盜所殺其君之不/道可知矣胡氏所謂變文書盜以警有國者之君也書)
(盜殺蔡侯申繼書公孫辰出奔見辰亦與聞乎/弑畏人疑之而自逸耶經去其官亦微見矣)
葬秦惠公　宋人執小邾子(許氏曰天下無霸故宋得以執/小邾子伐鄭入曹而無所忌)
夏蔡殺其大夫公孫姓公孫霍(蔡侯既為盜殺未久主/殺二大夫者誰與當時)
(用事之臣也故前軰疑蔡下闕一人字蔡人殺二大夫之/以其翩之黨春秋稱國以殺而不去其官以專殺大夫)
(罪書之盖以其黨/罪未明而失刑耳)
晉人執戎蠻子赤歸于楚(楚圍蠻氏蠻氏潰蠻子赤奔/晉隂地河南山北楚使謂隂)
(地之命大夫曰晉楚有盟好惡同之若將不廢則寡人/之願也不然將通少習商嶺武闗以聽命趙鞅曰晉國)
(未寧安能惡楚必速與之乃詐執戎蠻子以畀楚師北/經書晉人貶之也戎蠻失地窘窮奔于晉之河南山)
(楚人求之晉人詐執之不仁也執而歸之楚不義也以/中國之霸主而歸夷狄之俘不競至此可哀也已僖二)
(十八年晉侯執曹伯畀宋人今曷云歸于楚胡氏謂猶/京師楚也畏楚之强也吕氏曰春秋之世諸侯視强弱)
(相侵伐以相取下動失其/正人理絶滅不道之甚也)
城西郛(魯城西郭/以備晉也)
六月亳社災(亳即殷也亳社殷社也殷都于亳武王克/商而班其社於諸侯以為亡國之戒社者)
(封也亡國之社以為廟屏戒也記曰䘮國之社屋之不/受天陽也又曰亳社北牖使隂明也天火曰災亳社災)
(屋之故有此災此制計必始于湯也亡/國之社災變之大也書之以記災也)
秋八月甲寅滕子卒(頃公卒隱/公虞母立)
冬十有二月葬蔡昭公　葬滕頃公
五年(辛/亥)春城毗(毗魯邑城之以備晉也十魯不能親仁/善隣連年懼晉城邑定  四年城莒父)
(及霄十五年又城漆哀三年城啓陽去年城西郛今年/城毗明年又城邾瑕勞民以興土功經屢書之以示貶)
(也/)
夏齊侯伐宋　晉趙鞅帥師伐衛(左氏傳趙鞅伐衛范/氏之故也遂圍中牟)
秋九月齊侯杵臼卒(左氏傳齊燕姬生子燕姬景公夫/人生嫡子不成而死未冠不成人)
(諸子鬻姒景公妾之子荼嬖荼即安孺子諸大夫恐其/為大子也言於公曰君之齒長矣未有太子若之何公)
(曰二三子閒於憂虞則有疾疢亦姑謀樂何憂於無君/景公欲立荼未發姑以此塞大夫之請公疾使國惠子)
(國夏高昭子高張立荼寘羣公子于萊秋齊景公卒冬/十月公子嘉公子駒公子黔奔衛公子鉏公子陽生來)
(奔/)
冬叔還如齊　閏月葬齊景公(閏月䘮事不數葬齊景/公非禮也春秋二百四)
(十二年唯文七年不告月此年葬齊景公爾皆譏其變/常也  春秋不書閏月此其書閏何也䘮事不數閏譏)
(其閏月/葬也)
六年(壬/子)春城邾瑕(杜氏注任城亢苦浪又音剛父縣北/有邾婁城今濟州任城縣地也劉氏)
(曰或邾之瑕也或曰内邑也民魯自背晉數年閒凡八/城邑懼晉來伐以嚴守備勞  極矣未聞修徳布政以)
(自力經屢書/之以示貶也)
晉趙鞅帥師伐鮮虞(左氏傳晉伐鮮虞治范氏之亂/也四年鮮虞納荀寅于柏人)
呉伐陳(左氏傳呉伐陳修舊怨也焉呉之入楚也使召/陳懷公懷公朝國人而問  逄滑陳大夫曰臣)
(聞國之興也視民如傷呉日敝於兵暴骨如莾而未見/徳焉禍之適呉其何日之有陳侯從之及夫差克越哀)
(二年侵陳今又復修舊怨楚子曰吾/先君與陳有盟不可以不救乃救陳)
夏齊國夏及高張來奔(左氏傳齊陳乞偽事高國者言/諸大夫將棄子之命子早圖之)
(又謂諸大夫曰二子禍子矣盍及其未作也先諸大夫/從之六月戊辰陳乞鮑牧及諸大夫以甲入于公宫昭)
(子聞之與惠子乗如公戰于莊敗國人追之國夏奔莒/遂及高張晏圉弦施來奔  陳乞將立陽生乃與諸大)
(夫謀先逐高國高國去陳乞弑君之謀得肆矣高國並/為世臣一時阿君廢長立少既受命又不能全陳乞諂)
(事而不察其詐謀反覆卒也/墮其術中故書名以罪之)
叔還(音/旋)㑹吳于柤(柤楚地㑹叔還以呉在/柤故徃  之始結呉好)
秋七月庚寅楚子軫卒(楚子在城父將救陳卜戰不吉/卜退不吉將戰王有疾卒于城)
(父子/章立)
齊陽生入于齊　齊陳乞弑其君荼(書齊陽生入于齊/繼書陳乞弑其君)
(荼見陽生與聞乎故也陽生已奔魯何為而遽入于齊/陳乞召之來也乞召之來匿於其家將以之為君也以)
(之為君必去荼也荼之弑乃陽生令朱毛遷於駘而殺/諸野幕之下經何以書陳乞弑其君荼陳乞以計出高)
(國意在立陽生高國去乃召陽生入則首禍者陳乞也/豈非乞弑荼乎加陽生以弑君之罪則陳乞弑立之迹)
(不明書陽生之入而陳乞弑君則陳乞之惡著而陽生/與有罪焉然陽生不書公子者以其廢父命簒荼以自)
(立是自絶于先君豈復得為先君之子也不稱公子誅/不子也稱齊陽生者程子謂見景公廢長立少以啓亂)
(也/)
冬仲孫何忌帥師伐邾　宋向巢帥師伐曹
七年(癸/丑)春宋皇瑗帥師侵鄭(左氏傳宋師侵鄭鄭叛邱/晉也定八年鄭始叛老)
(之役定十五年鄭以宋公子地來奔欲取地以處之故/伐宋搆怨自此始至是宋侵鄭此後各取其師以逞其)
(暴是時伯衰故/恣其所為也)
晉魏曼多帥師侵衛(左氏傳晉師侵衛衛不服/也五年晉伐衛至今未服)
夏公㑹呉于鄫(才陵切鄫今琅邪鄫縣子左氏傳夏公/㑹呉于鄫呉來徵百牢  服景伯對曰)
(先王未之有也呉人曰宋百牢我魯不可以後宋且魯/牢晉大夫過十呉王百牢不亦可乎景伯曰晉范鞅貪)
(而棄禮以大國懼敝邑故敝邑十一牢之君若以禮命/於諸侯則有數矣若亦棄禮則有滛者矣周之王也制)
(禮上物不過十二以為天之大數也今棄周禮而日必百/牢亦惟執事呉人弗聽景伯曰呉將亡矣棄天而背本)
(不與必棄疾於我乃與之禮呉恃强大欲霸中國魯㑹/吳于鄫徵百牢景伯以周  折之弗聽魯以吳棄禮知)
(其不能/霸也)
秋公伐邾　八月己酉入邾以邾子益來(季康子欲伐/邾饗大夫謀)
(之子服景伯曰小所以事大信也大所以保小仁也背/大國不信伐小國不仁民保於城城保於徳失二徳者)
(危將焉保康子不樂而出康子為景伯道破伐小國不/仁乃推公伐無故而入人之國處其宫晝夜掠此何異)
(大盜魯以禮義之國而忍為之是皆季孫恃强凌弱貪/利專恣而無忌憚也明年呉為邾來伐齊人來取二邑)
(自貽其辱然後乃歸邾子益于邾始懼呉齊矣經書而/不諱以示戒於後也邾子益何以名以其虜服也不言)
(滅者邾既滅茅夷鴻保於茅請救于呉/故明年呉伐魯魯復邾子故不言滅)
宋人圍曹　冬鄭駟𢎞帥師救曹(左氏傳宋人圍曹鄭/桓子思曰宋人有曹)
(鄭之患也不可以不/救冬鄭師救曹侵宋)
八年(甲/寅)春王正月宋公入曹以曹伯陽歸(此滅曹也其/不言滅何也)
(曹伯陽好田弋曹之鄙人公孫彊獲白鴈獻之且言田/弋之說說之因訪政事大說之彊言霸說於曹伯曹伯)
(從之乃背晉而奸宋宋人伐之晉人不救書曰宋公入/曹而不書滅言自滅也猶虞之滅言晉人執虞公而不)
(言滅也子宋去冬築五邑於曹郊圍之春宋公伐曹將/還褚師  肥殿曹人詬之不行師待之公聞之怒命反)
(之遂滅曹執曹伯及司城彊以歸殺/之  趙氏曰經不書殺故宜略之)
呉伐我(吳為邾故來伐不言四鄙直言伐我兵加于國/都也呉師首克武城克東陽進舍於五梧明日)
(舍于蠶室明日舍于庚宗遂次于泗上呉人/行成盟而還魯恥城下之盟因諱而不書也)
夏齊侯取讙及闡(讙濟北蛇邱縣西有下讙亭今襲慶/府龔邱縣闡魯闡鄉漢為剛縣故城)
(在龔邱縣季左氏傳齊悼之來也季康子以妹妻之即/位而逆之  魴侯康子叔父通焉女言其情弗敢與也)
(齊侯怒夏五月齊鮑牧帥師取讙及闡民程子曰内失/邑不書君辱當諱也不能保其土地人  是不君也已)
(與之彼以非義而受則書取此與濟西田是也魯入邾/以其君來致齊怒呉伐故賂齊以說之  許氏曰外取)
(邑不書以即歸/我故書之也)
歸邾子益于邾(齊侯以康子不與季姬又邾子齊甥魯/執之以歸齊使呉請師將以伐我故懼)
(而歸邾子秋及齊/平且逆季姬以歸)
秋七月　冬十有二月癸亥杞伯過卒(僖公卒閔/公維立)
齊人歸讙及闡(左氏傳季/姬嬖故也)
九年(乙/夘)春王二月葬杞僖公(杜氏注三/月而葬速)
宋皇瑗帥師取鄭師于雍邱(杜氏注雍邱縣屬陳留今/開封  鄭武子賸即罕達)
(嬖許瑕許其外取邑故許瑕圍宋雍邱宋皇瑗圍鄭師/壘合鄭師哭子姚救之大敗二月甲戌宋取鄭師于雍)
(邱受趙氏曰悉俘之曰取取者得之稱任氏曰取者腹/背  敵無所逃命面惟我之所得也春秋未嘗書取某)
(師惟宋鄭二事而已或以取字即敗字之誤䘮鄭罕達/輕許嬖人以利而動擅弄兵以圍人之邑徒  師敗律)
(以殘民命罕/達之罪也)
夏楚人伐陳(左氏傳陳/即呉故也)
秋宋公伐鄭(杜氏注/報雍邱)　冬十月
十年(丙/辰)春王二月邾子益來奔(左氏傳邾隱公來/奔齊甥故遂奔齊)
公㑹呉伐齊(左氏傳九年春齊侯使公孟綽辭師于呉/呉子曰昔嵗寡人聞命今又革之不知所)
(從將進受命于君十年公㑹呉子邾子郯子伐齊南鄙/師于鄎齊地齊人弑悼公赴于師呉子三日哭于軍門)
(之外徐承帥舟師將自海入齊齊人敗之呉師乃還/常山劉氏曰公㑹夷狄伐中國諸侯具文可見其罪)
三月戊戌齊侯陽生卒(公㑹呉伐齊齊人弑悼公以說/而以疾赴于師春秋不著齊人)
(弑君之罪而以卒書胡氏謂不忍以附吴之賊加中國/之君也其存天理之意微矣  魯入邾以其君來齊侯)
(取讙及闡如呉請師討之魯懼而歸邾子齊歸讙及闡/使使辭師于呉呉子怒反約魯伐齊魯畏呉不敢不從)
(遂伐齊南鄙師于鄎齊用事諸臣竟不思禦之之道遽/弑悼公以說于吳使齊戰而敗績危在旦夕亦不可行)
(弑逆以抒難意悼公猜忍而無人君之度其用事大臣/必有疑忌或悼公欲殺用事者以說而謀泄反為用事)
(者弑之以解兵禍齊之臣子其罪固不可勝誅矣而經/止以卒書者不忍中國之君為呉夷來宼而罹此凶也)
(如是書法斷自聖心此/游夏不能贊一辭也)
夏宋人伐鄭(宋去年春取鄭師秋又伐鄭今年夏又/伐鄭春秋惡其修怨不已悉書以示貶)
晉趙鞅帥師侵齊(左氏傳趙鞅帥師伐齊取犂及轅犂/一名隰皆齊地毁高唐之郭侵及頼)
(而還竊齊方有䘮晉人伐之非禮乗/閒以  利耳經書實事以見其罪)
五月公至自伐齊
葬齊悼公(悼公弑簡/公壬立)
衛公孟彄自齊歸于衛(彄蒯聵之黨輙方拒父/何敢歸也必齊納之也)
薛伯夷卒(惠公/卒)　秋葬薛惠公
冬楚公子結帥師伐陳　呉救陳(左氏傳冬楚公子期/伐陳陳即呉故呉延)
(州來季子救陳謂子期曰二君不務徳而力争諸侯民/何罪焉我請退以為子名務徳而安民乃還呉季札壽)
(夢少子也壽夢以襄十二年卒至今七十七嵗壽夢卒/季已能讓國年當十五六至今盖九十餘矣劉氏曰推)
(驗季子年僅百嵗彼其清高不汚寧貪將亂國之兵者/邪似異時事傳附著為説耳春秋凡書救未有不善之)
(也呉救陳何獨以號舉而不進之也以呉純用貪亂之/道也楚伐陳列國坐視而不敢救楚伐而呉救之故變)
(而書號而傷中國之衰/故書救亦止於此也)
十有一年(丁/巳)春齊國書帥師伐我(齊國書伐我為前年/公㑹吳伐齊師于鄎)
(故冉求為季氏宰勉季孫主乎戰以禦齊師及齊師戰/于郊冉求之師能用矛入於齊軍獲甲首八十齊人不)
(能師遁師胡氏曰春秋之記斯師特曰伐我者/欲省致  之由而躬自厚也垂訓之義大矣)
夏陳袁(左氏榖/梁作轅)頗(破可及/又平聲)出奔鄭(左氏傳初轅頗為司/徒賦封田封内之田)
(悉賦稅之以嫁公女有餘以為已大器鑄鐘鼎之屬國/人逐之故出  許氏曰春秋書袁頗之奔所以為人臣)
(附上以刻下托公/以營私者之戒也)
五月公㑹呉伐齊　甲戌齊國書帥師及呉戰于艾陵
齊師敗績獲齊國書(案傳為郊戰故公㑹吳子伐齊五/月克博壬申至于嬴甲戌戰于艾)
(陵展如呉大夫敗高子國子敗胥門巢呉大夫王卒助/之大敗齊師獲國書公孫夏閭邱明陳書東郭書革車)
(八百乗甲首三千以獻于公下公再㑹吳伐齊戰于艾/陵不言公者公與上伐不與  戰也公何為不與戰齊)
(主與呉戰不為魯也獲齊國書戰而言及之/者主之者也猶曰國書為志乎此戰也云爾)
秋七月辛酉滕子虞母卒　冬十有一月葬滕隱公衛
世叔齊出奔宋(左氏傳衛太叔疾即世叔齊出奔宋初/疾娶于宋子朝其娣嬖子朝出孔文子)
(使疾出其妻而妻之疾使侍人誘其初妻之娣寘于犂/而為之一宫如二妻文子怒欲攻之仲尼止之遂奪其)
(妻或滛于外州外州人奪之軒以獻/恥是二者故出  疾在宋處巢死焉)
十有二年(戊/午)春用田賦(左氏傳十一年季孫欲以田賦/邱賦之法因其田財通出馬一)
(疋牛三頭今欲别其田及家財各為一賦故言田賦使/冉有訪諸仲尼仲尼曰丘不識也三發卒曰子為國老)
(待子而行若之何子之不言也仲尼不對而私於冉有/曰君子之行也度於禮施取其厚事舉其中歛從其薄)
(如是則以邱亦足矣邱十六井出戎馬一疋牛三頭此/賦歛之常法若不度於禮而貪胃無厭則雖以田賦將)
(又不足且子季孫若欲行而法則周公之典在若欲苟/而行又何訪焉弗聽十二年春用田賦  許氏曰先王)
(之法九夫為井四井為邑井邑未有賦也四邑為邱邱/十六井乃有牛馬之賦今以邱為不足也於是更用田)
(賦藉井而取之不待及邱此非禮也古者盖田有稅邱/有賦稅以足食賦以足兵何氏注田謂一井之田賦者)
(歛取其財物也言用田賦者若今漢家歛民錢以田為/率矣不言井者城郭里巷亦有井嫌悉賦之禮稅民田)
(不過什一軍賦十井不過一乗哀公外慕强呉空盡國/儲故復用田賦過什一  書曰用田賦用者不宜用者)
(也宣公初稅畝而既益其稅矣成公作邱甲而又増其/賦矣於此又欲變而别以田為賦則歛愈重而民愈困)
(矣/)
夏五月甲辰孟子卒(昭公夫人呉女也其曰孟子諱取/同姓也呉與魯同姓在禮娶妻不)
(取同姓買妾不知其姓則卜之所以厚别也昭公之取/孟子徒欲一時結好强呉以去三家悖禮甚矣春秋隱)
(之來不書至卒不書薨葬不夫人不諡不小君皆諱同/姓也何則書至必曰夫人某氏至自某孟子則不可言)
(姬氏至自吳也書薨必曰夫人某氏薨孟子則不可曰/夫人姬氏薨也書葬必曰葬我小君某氏孟子則不可)
(曰小君姬氏也言婦人之字必配之姓孟子不可諡曰/昭姬此所以但書曰孟子耳然雖為君隱其實亦不可)
(揜/矣)
公㑹呉子于槖(章夜反/一音託)臯(槖臯在淮南逡遒縣東南今/廬州慎縣  左氏傳公㑹吳)
(于槖臯呉子使大宰嚭請尋盟尋鄫盟公不欲使子貢/對曰盟所以周信也故心以制之玉帛以奉之言以結)
(之明神以要之寡君以為苟有盟焉弗可改也已若猶/可改日盟何益今吾子曰必尋盟尋而温之也若可尋)
(也亦可寒也乃不尋盟公往年㑹鄫今又/㑹槖臯經據事而書譏  復與夷㑹也)
秋公㑹衛侯宋皇瑗于鄖(鄖在海陵今泰州城下侯左/氏傳吳徵㑹于衛秋衛  㑹)
(吳于鄖公及衛侯宋皇瑗盟而卒辭吳盟呉以衛先時/殺呉行人欲執之以子貢言乃舍衛侯趙氏曰案上文)
(公自㑹吳于槖臯不言宋衛同㑹若實同㑹即當書之/又若四國同㑹如何三國盟而獨辭呉乎呉力猶能囚)
(衛侯三國敢拒之乎故知此傳謬甚矣經文/衛不與呉㑹即子木子貢之言並無所施矣)
宋向巢帥師伐鄭(左氏傳宋鄭之閒有隙地焉曰彌作/頃邱玉暢嵒戈錫凡六邑子産與宋)
(人為成曰勿有是約二國俱棄之定十五年宋公子地/奔鄭鄭人為之伐宋欲取地以處之及宋平元之族自)
(蕭奔鄭鄭人為之城嵒戈錫九月宋向巢伐鄭取錫/殺元公之孫遂圍嵒十二月鄭罕達救嵒圍宋師)
冬十有二月螽(冬温而螽生/書以紀異也)
十有三年(己/未)春鄭罕達帥師取宋師于嵒(宋向巢帥師/伐鄭圍嵒鄭)
(罕達救嵒帥師圍之腹背受敵無所逃焉惟我所得而/已故曰取宋師報雍邱之役也二國取師以相償報其)
(惡如/此)
夏許男成卒
公㑹晉侯及呉子于黄池(陳留封邱縣有黄亭近濟水/地譜東京開封縣有黄池)
(左氏傳夏公㑹單平公周卿士不書尊之也不與㑹晉/定公呉夫差于黄池  黄池之㑹吳晉争長左氏以為)
(先晉非也國語以為先吳外傳又謂呉以甲三萬脅晉/而先之是也盖是時晉霸已衰不主諸侯者二十四年)
(宋之㑹襄二十七年楚已先晉矣陵遲至此夫差擅强/氣吞區宇中國愈不能抗故此㑹宜乎呉主之也書公)
(㑹晉侯及呉子者言及者呉主㑹而晉侯及之也諸夏/衰而同于呉也然不曰㑹呉子者呉終不可主乎中國)
(也此上屢書呉但舉號此進之子何耶晉諷呉僭王宜/曰呉公呉從之以其知過故進之以爵亦所以見中國)
(之衰書晉在上而及呉子所以抑呉人之横也抑狂僭/存中夏聖人之意微矣公羊謂及吳子何㑹兩伯之辭)
(也不與吳人之主中國則曷為以㑹兩伯之辭言之重/呉也曷為重呉呉在是則天下諸侯莫敢不至也想斯)
(時大小諸侯畢至惟宋不至故呉㑹後伐之然止書魯/晉㑹者聖筆削之也削之者不與呉人之主中夏也自)
(此世愈降而愈下其亂極矣宜乎明年聖筆絶於獲麟/也其時呉方强恣先㑹諸侯不知越已乗虚而入吳矣)
(呉子歸及越平終子胥/三年呉始弱矣之語)
楚公子申帥師伐陳(陳即呉故楚屢伐之今以越/入呉呉亂不救故又伐之)
於越入呉(左氏傳六月丙子越子伐呉為二隧道也疇/無餘謳陽越二大夫自南方先及郊呉太子)
(友王子地王孫彌庸夀於姚自泓上觀之彌庸見姑蔑/之旗姑蔑越地曰吾父之旗也彌庸父為越所獲故姑)
(蔑人得其旌旗不可以見讎而弗殺也太子曰戰而不/克將亡國請待之彌庸不可屬徒五千王子地助之乙)
(酉戰彌庸獲疇無餘地獲謳陽越子至王子地守丙戌/復戰大敗吳師獲太子友王孫彌庸夀於姚丁亥入呉)
(呉人告敗于王王惡其聞也惡諸侯聞之自剄七人於/幕下以絶○呉子方㑹諸侯于中州越乗其無備而入)
(胡氏曰呉自柏舉以來憑陵中國黄池之㑹遂主夏盟/可謂强矣而春秋繼書於越入呉所謂因事屬辭垂戒)
(後世見深切/著明之義也)
秋公至自㑹　晉魏曼多帥師侵衛(許氏曰晉以范中/行難伐衛伐鮮虞)
(閒齊之難而一侵之又再侵衛而諸侯卒莫之宗者惟/其國無政也師雖數出能侵而已益玩而頓矣此王霸)
(道盡之/時也)
葬許元公　九月螽
冬十有一月有星孛于東方(孛彗星也光芒四出曰孛/不言所次見于旦也旦則)
(衆星皆沒而孛乃見故不言所在之/次除舊布新之妖其兆於東方乎)
盜殺陳夏區(音/謳)夫
十有二月螽(吕氏曰此年九月螽十二月又螽又比年/十二月螽隂陽錯亂之甚當世君臣亦可)
(以自省許氏曰自用田賦而比年三書螽貪殘無已之/應也春秋書魯人事至用田賦書魯天災至於二年三)
(螽則見其民力已窮天命已去君子之/心於魯已矣故春秋以大歛之顛終也)
十有四年(庚/申)春西狩獲麟(杜氏注大野在魯西故言西/狩左氏傳西狩于大野大野)
(在高平鉅野縣東北大澤是也叔孫氏之車子鉏商獲/麟車子微者鉏商名以為不祥以賜虞人時所未嘗見)
(故怪之虞人掌山澤之官仲尼觀之曰麟也然後取之/言魯史所以得書獲麟  詩釋文麟麕身牛尾馬足一)
(角角端有肉毛蟲之長不踐生草不履生蟲音中律吕/行中䂓矩王者至仁則出  杜氏曰子曰鳯鳥不至河)
(不出圖吾已矣夫盖傷時王之政也麟鳯五靈王者之/嘉瑞也今麟出非其時虚其應而失其歸此聖人所以)
(為感也絶筆於獲麟之一句者所感而起固所以終也/  麟仁獸也出非其時不幸以狩獲而罹害夫子烏得)
(不感歎而傷之乎故春秋于是終焉嗚呼春秋之季亂/至極矣禮義泯絶綱紀紊亂中國益微强暴益横淪而)
(至戰國矣孛見而麟獲文中子所謂仲尼申天道以戒/周歟除舊布新之妖其兆於東乎王者之嘉瑞其獲於)
(西乎於是/乎絶筆)
　
　
　
　
　
　
　
　
　
　
　讀春秋編卷十二
