#+TITLE: 毛詩-漢-
#+DATE: 2016-06-11 12:20:03
#+SOURCE: github.com/kanripo/KR1c0002 master 16b132cb                
毛詩卷第一
　　唐國子愽士兼太子中允贈齊州刺史
　　呉縣開國男陸　德明釋文附
周南關雎詁訓傳第一
(周者代名其地在禹貢雍州之域𡵨山之陽於漢屬/扶風美陽縣南者言周之德化自歧陽而先𬒳南方)
(故序云化自北而南也漢廣序又云文王之道被於/南國是也雎七胥反依字且邊隹且子餘反旁或作)
(鳥詁舊本多作故今或作/音古又音故傳直戀反/案詁故皆是古義所以兩行然前儒多作詁解而章)
(句有故言郭景純注爾雅則作釋詁樊孫/等爾雅本皆爲釋故今冝隨本不煩改字)
　毛詩國風(詩是此書之名毛者傳詩人姓旣有/齊魯韓三家故題姓以别之或云小)
(毛公加毛詩二字又云河間獻王所加故大題在下/案馬融盧植鄭玄注三禮並大題在下班固漢書陳)
(壽三國志題亦然國者㧾謂十五國風者諸/侯之詩從關雎至騶虞二十五篇謂之正風)
　鄭氏箋(本作牋同薦年反字林云箋表也識也/案鄭云藝論云注詩宗毛爲主毛義若)
(隱略則更表明如有不同即下巳意使可識别也然/此題非毛公馬鄭王肅等題相傳云是雷次宗題承)
(用旣乆未敢爲異又案周續之與雷次宗同受慧逺/法師詩義而續之釋題巳如此又恐非雷之題也疑)
(未敢/明之)
關雎后妃之德也風之始也所以風天下而
正夫婦也故用之郷人焉用之邦國焉風風
也敎也風以動之敎以化之詩者志之所之
也在心爲志發言爲詩情動於中而形於言
言之不足故嗟歎之嗟嘆之不足故永歌之
永歌之不足不知手之舞之足之蹈之也情
發於聲聲成文謂之音(發猶見也聲謂宫商角/徴羽也聲成文者宫商)
(上下相應○關雎舊解云三百一十一篇詩並是作者自/爲名后妃芳菲反爾雅云妃嫓也對也左傳云嘉耦曰妃)
(禮記云天子之妃曰后之德也舊說云起此至用之邦國/焉名關雎序謂之小序自風風也訖末名爲大序沈重云)
(案鄭詩譜意大序是子夏作小序是子夏毛公合作卜商/意有不盡毛更足成之或云小序是東海衞敬仲所作今)
(謂此序止是關雎序揔論詩之綱領無大小之異解見詩/義序並是鄭注所以無箋云者以無所疑亂故也風之始)
(也此風謂十五國風風是諸侯政敎也下云所以風天下/論語云君子之德風並是此義所以風如字徐福鳯反今)
(不用風風也並如字徐上如字下福鳯反崔靈恩集注本/下即作諷字劉氏云動物曰風託音曰諷崔云用風感物)
(則謂之諷沈云上風是國風即詩之六義也下風即是風/伯鼔動之風君上風敎能鼔動萬物如風之偃草也今從)
(沈說風以動之如字沈福鳯反云謂自下刺上感動之名/變風也今不同嗟迹斜反咨嗟也歎本亦作嘆傷賛及歎)
(息也蹈徒到反動足履地也見賢遍反徴/陟里反上時掌反應應對之應下注同)治丗之音
(絶句治/直吏反)安以樂(絶句樂/音洛)其政和(○一讀安字上屬/以樂其政和爲一)
(句下/放此)亂丗之音怨以怒其政乖亡國之音哀
以思其民困故正得失動天地感鬼神莫近
於詩先王以是經夫婦成孝敬厚人倫美敎
化移風俗故詩有六義焉一曰風二曰賦三
曰比四曰興五曰雅六曰頌上以風化下下
以風刺上主文而譎諌言之者無罪聞之者
足以戒故曰風(風化風刺皆謂譬喻不斥言也主文/主與樂之宫商相應也譎諌詠歌依)
(違不直諌思息吏反正得失周云正齊人之得失也本又/作政謂政敎也兩通近如字沈音附近之近厚音后本或)
(作序非比必履反興虚應反沈許甑反下以風福鳯反注/風刺同刺七賜反本又作㓨譎古穴反詐也故曰風福鳯)
(反又/如字)至于王道衰禮義廢政教失國異政家
殊俗而變風變雅作矣國史明乎得失之迹
傷人倫之廢哀刑政之苛吟詠情性以風其
上達於事變而懷其舊俗者也故變風發乎
情止乎禮義發乎情民之性也止乎禮義先
王之澤也是以一國之事繫一人之本謂之
風言天下之事形四方之風謂之雅雅者正
也言王政之所由廢興也政有小大故有小
雅焉有大雅焉頌者美盛德之形容以其成
功告於神明者也是謂四始詩之至也(始者王/道興衰)
(之所由苛本亦作荷音何苛虐也吟疑今/反動聲曰吟風其上福鳯反告古毒反)然則關雎
麟趾之化王者之風故繫之周公南言化自
北而南也鵲巢騶虞之德諸侯之風也先王
之所以敎故繫之召公(自從也從北而南謂其化/從岐周𬒳江漢之域也先)
(王斥大王王季麟吕辛反趾音止騶本亦作/側留反召/本亦作邵同上照反後召南召公皆同岐其冝反山名也)
(或音祗𬒳皮/寄反大音㤗)周南召南正始之道王化之基是
以關雎樂得淑女以配君子憂在進賢不淫
其色哀窈窕思賢才而無傷善之心焉是關
雎之義也(哀蓋字之誤也當爲衷衷謂中心恕之無傷/善之心謂好逑也淑常六反善也哀前儒並)
(如字論語云哀而不傷是也鄭氏改作衷竹隆反窈烏了/反窕徒了反王肅云善心曰窈善容曰窕恕音庶本又作)
(念好呼報/反逑音求)
關關雎鳩在河之洲(興也關關和聲也雎鳩王雎也/鳥摯而有別水中可居者曰洲)
(后妃說樂君子之德無不和諧又不淫其色慎固幽深若/雎鳩之有別焉然後可以風化天下夫婦有別則父子親)
(父子親則君臣敬君臣敬則朝廷正朝廷正則王化成箋/云摯之言至也謂王雎之鳥雄雌情意至然而有別睢七)
(胥反鳩九尤反洲音州興虚應反沈許甑反案興是譬諭/之名意有不盡故題曰興他皆放此摯夲亦作鷙音至別)
(彼竭反下同說音恱樂音洛諧/戸皆反朝直遥反廷徒佞反)窈窕淑女君子好
逑(窈窕幽間也淑善逑匹也言后妃有關雎之德是幽/間貞専之善女冝爲君子之好匹箋云怨耦曰仇言)
(后妃之德和諧則幽間處深宫貞専之善女能爲君子和/好衆妾之怨者言皆化后妃之德不嫉妬謂三夫人以下)
(好毛如字鄭呼報反兎罝詩放此逑本亦作仇音求間音/閑下同耦五口反爲于僞反嫉音疾徐音自後皆同妬丁)
(路反以/色曰妬)參差荇菜左右流之(荇接余也流求也/后妃有關雎之德)
(乃能共荇菜備庻物以事宗廟也箋云左右助也言后妃/將共荇菜之𦵔必有助而求之者言三夫人九嬪以下皆)
(樂后妃之事參𥘉金反差𥘉冝反又𥘉佳反荇衡猛反本/亦作莕沈有並反左右王申毛如字鄭左音佐右音佑接)
(佘本或作菨荼非余音餘共音恭本或作供下共荇菜並/同𦵔阻魚反字又作菹嬪鼻申反内官名樂音洛又音岳)
窈窕淑女寤寐求之(寤覺寐寢也箋云言后妃覺/寐則常求此賢女欲與之共)
(巳職也寤五路反/寐莫利反覺音敎)求之不得寤寐思服(服思之也/箋云服事)
(也求賢女而不得覺寐則/思已職事當誰與共之乎)悠哉悠哉輾轉反側(悠/思)
(也箋云思之哉思之哉言巳誠思之卧而不周曰輾悠音/由輾本亦作展哲善反吕忱從車展鄭云不周曰輾注本)
(或作卧而不周/者剰二字也)參差荇菜左右采之(箋云言后妃/旣得荇菜必)
(有助而/采之者)窈窕淑女琴瑟友之(冝以琴瑟友樂之箋/云同志爲友言賢女)
(之助后妃共荇菜其情意乃與琴/琴之志同共荇菜之時樂必作)參差荇菜左右
芼之(芼擇也箋云后妃旣得荇菜/必有助而擇之者芼毛報反)窈窕淑女鍾
鼔樂之(德盛者冝有鍾鼓之樂箋云琴瑟在堂鍾鼔在/庭言共荇菜之時上下之樂皆作盛其礼也樂)
(音洛又音岳/或/云恊韻冝五敎反)
　　　關雎五章章四句故言三章一章四
　　　句二章章八句(五章是鄭所分故言以/下是毛公本意後放此)
葛覃后妃之本也后妃在父母家則志在於
女功之事躬儉節用服澣濯之衣尊敬師傳
則可以歸安父母化天下以婦道也(躬儉節用/由於師傳)
(之敎而後言尊敬師傅者欲見其性亦自然可以歸安父/母言嫁而得意猶不忘孝覃本亦作蕈徒南反澣本又作)
(浣戸管反濯直角反/傅夫附反見賢遍反)葛之覃兮施于中谷維葉
萋萋(興也覃延也葛所以爲絺綌女功之事煩辱者施/移也中谷谷中也萋萋茂盛貌箋云葛者婦人之)
(所有事也此因葛之性以興焉興者葛延蔓于谷中喻女/在父母之家形體浸浸日長大也葉萋萋然喻其容色美)
(盛施毛以䜴反鄭如字下同萋切/奚反蔓音萬浸子鴆反長丁丈反)黃鳥于飛集于
灌木其鳴喈喈(黄鳥摶黍也灌木叢木也喈喈和聲/之逺聞也箋云葛延蔓之時則摶黍)
(飛鳴亦因以興焉飛集叢木興女有嫁于君子之道和聲/之逺聞與女有才美之稱達於逺方灌古亂反喈音皆摶)
(徒端反叢才公反俗作藂一夲作最作/外反聞音問又如字下同稱尺證反)葛之覃兮施
于中谷維葉莫莫(莫莫成就之貌箋云成就者/其可采用之時莫美博反)是
刈是濩爲絺爲綌服之無斁(濩煑之也精曰絺/麄曰綌斁厭也古)
(者王后織玄紞公侯夫人紘綖卿之内子大帶大夫命婦/成祭服士妻朝服庶士以下各衣其夫箋云服整也女在)
(父母之家未知將所適故習之以絺綌煩辱之士乃能整/治之無厭倦是其性貞專刈夲亦作艾魚廢反韓詩云刈)
(取也濩胡郭反韓詩云濩瀹也音羊灼反絺恥知反綌去/逆反斁夲又作/音亦厭於豔反本亦作猒紞都覧反紞)
(織五采如縚狀用縣瑱也紘獲耕反纓之無緌者從下仰/屬於冠綖音延冕上覆也朝直遥反下同庶士謂庶人在)
(官者本或作庻/人衣於旣反)言告師氏言告言歸(言我也師女/師也古者女)
(師敎以婦德婦言婦容婦功祖廟未毀敎于公宮三月祖/廟旣毀敎于宗室婦人謂嫁曰歸箋云我告師氏者我見)
(教告于女師也敎告我以適人之道重言我者尊重師敎/也公宫宗室於族人皆爲貴○謂嫁曰歸本亦無曰字此)
(依公羊傳文/重直用反)薄汙我私薄澣我衣(汙煩也私燕服/也婦人有副褘)
(盛飾以朝事舅姑接見于宗廟進見于君子其餘則私也/箋云煩煩撋之用功深澣謂濯之耳衣謂褘衣以下至禒)
(衣汙音烏副如字婦人首飾之上褘音輝王后六服一曰/褘衣見賢遍反下見於君子同撋諸詮之音而專反何胤)
(沈重皆而純反阮孝緒字略云煩撋猶捼莏也/捼奴禾反莏素禾反褖吐亂反六服之最下者)害澣害
否歸寧父母(害何也私服冝澣公服冝否寧安也父/母在則有時歸寧耳箋云我之衣服今)
(者何所當見澣乎何所當否乎言常自㓗清以士/君子害戸葛反下同否方九反清如字沈音淨)
　　　　葛覃三章章六句
卷耳后妃之志也又當輔佐君子求賢審官
知臣下之勤勞内有進賢之志而無險詖私
謁之心朝夕思念至於憂勤也(謁請也卷眷勉/反廣雅云枲耳)
(也郭云亦曰胡枲江南呼常枲草木䟽云幽州人謂/之爵耳詖彼寄反妄加人以罪也崔云險詖不正也)采
采卷耳不盈頃筐(憂者之興也采采事采之也卷耳/苓耳也頃筐畚屬易盈之器也箋)
(云器之易盈而不盈者志在輔佐君子憂思深也頃音傾/筐起狂反韓詩云頃筐欹筐也苓音零畚音本何休云草)
(器也說文同易以䜴反下/同思息吏反下憂思同)嗟我懷人寘彼周行(懷/思)
(寘置行列也思君子官賢人置周之列位箋云周之列位/謂朝廷臣也寘之䜴反行户康反注下同朝直遥/反)
陟彼崔嵬我馬虺隤(陟升也崔嵬土山之戴石者虺/隤病也箋云我我使臣也臣以)
(兵役之事行出離其列位身勤勞於山險而馬又病君子/冝知其然崔徂囬反嵬五回反毛此注及下釋砠与尓雅)
(同虺呼囬反徐呼懷反說文作㾯隤徒回反徐徒瓌反孫/炎云馬退不能升之病也說文作頽使色吏反下同離力)
(智/反)我姑酌彼金罍維以不永懷(姑且也人君黄/金罍永長也箋)
(云我我君也臣出使功成而反君且當設饗燕之礼與之/飲酒以勞之我則以是不復長憂思也言且者君賞功臣)
(或多於此姑如字說文作/音同云秦以市買多得爲夃/罍盧囬反酒罇也韓詩云天子以玉飾諸侯大夫皆以黄)
(金飾士以梓礼記云夏曰山罍其形似壼容一/斛刻而畫之爲雲雷之形勞力到反復扶冨反)陟彼髙
崗我馬玄黃我姑酌彼兕觥維以不永傷(山/脊)
(曰岡玄馬病則黄兕觥角爵也傷思也箋云此章爲意不/盡申殷勤也觥罰爵也饗燕所以有之者礼自立司正之)
(後旅醻必有醉而失礼者罰之亦所以爲樂岡古康反兕/字又作/徐履反爾雅云/似牛觥古横反字又作觵韓)
(詩云容五升禮圖云容七升爲于僞反殷/勤並如字俗本下並加心非也樂音洛)陟彼砠矣
我馬瘏矣我僕痡矣云何吁矣(石山戴土曰砠/瘏病也痡亦病)
(也吁憂也箋云此章言臣旣勤勞於外僕馬皆病而今云/何乎其亦憂矣深閔之辭砠本亦作/同七餘反瘏音塗)
(本又作屠非痡音敷又普烏反本又作鋪同/吁香于反痡病也一本作痡亦病也者非)
　　　　　卷耳四章章四句
樛木后妃逮下也言能逮下而無嫉妬之心
焉(后妃能和諧衆妾不嫉妬其容貌恒以善言逮下而/安之樛居蚪反字林九稠反馬融韓詩本並作科音)
(同字林巳周反說文以科爲木髙逮徒戴反又徒/帝反之心焉崔集註本此序有鄭注檢衆本並無)南有
樛木葛藟纍之(興也南南土也木下曲曰樛南土之/葛藟茂盛箋云木枝以下垂之故故)
(葛也藟也得纍而蔓之而上下俱盛興者喻后妃能以惠/下逮衆妾使得其次序則衆妾上附事之而礼義亦俱盛)
(南土謂荆揚之域藟本亦作纍力軌反似葛之草也草木/䟽云一名巨荒似燕薁亦連蔓葉似艾白色其子赤可食)
(纍力追反本又/作虆上時掌反)樂只君子福履綏之(履禄綏安也/箋云妃妾以)
(礼義相与和又能以礼樂樂其君子使為福禄所/安只之氏反猶是也綏音雖樂樂上音岳下音洛)南有
樛木葛藟荒之樂只君子福履將之(荒奄將大/箋云此章)
(申殷勤之意/將猶扶助也)南有樛木葛藟縈之樂只君子福
履成之(縈旋也成就也縈本又/作/烏營反說文作)
　　　　樛木三章章四句
螽斯后妃子孫衆多也言若螽斯不妬忌則
子孫衆多也(忌有所諱惡於人螽音終斯/尓雅作蜤音同惡烏路反)螽斯羽
詵詵兮(螽斯蚣蝑也詵詵衆多也箋云凢物有隂陽情/慾者无不妬忌維蚣蝑不耳各得受氣而生子)
(故能詵詵然衆多后妃之德能如是則冝然詵所巾反說/文作􁆶音同蚣粟容反字林作蜙先凶反郭璞先工反許)
(愼思兮反蝑粟居反許愼吕忱並先吕反郭璞才与反案/一名斯螽七月詩云斯螽動股是也揚雄許愼皆云舂黍)
(草木䟽云幽州謂之春箕蝗類也長而青長股股鳴者也/郭璞注方言云江東呼爲虴蜢虴竹白反蜢音猛慾音欲)
(諸詮之音諭耳/本或作然字)冝爾子孫振振兮(振振仁厚也箋云/后妃之德寛容不)
(嫉妬則冝女之子孫使其/無不仁厚振音真女音汝)螽斯羽薨薨兮冝爾子
孫繩繩兮(薨薨衆多也繩繩/戒愼也薨呼弘反)螽斯羽揖揖兮冝
爾子孫蟄蟄兮(揖揖㑹聚也蟄蟄和集也揖子入/側立二反蟄天十反徐又直立反)
　　　　螽斯三章章四句
桃夭后妃之所致也不妬忌則男女以正昬
姻以時國無鰥民也(老無妻曰鰥夭於驕反說文作/祅云木少盛貌鰥夲亦鱞古頑)
(反老無/妻曰鰥)桃之夭夭灼灼其華(興也桃有華之盛者/夭夭其室壯也灼灼)
(華之盛也箋云興者喻時婦人/皆得以年盛時行也少詩照反)之子于歸宜其室
家(之子嫁子也于往也冝以有室家無踰時/者箋云冝者謂男女年時俱當當丁浪反)桃之夭夭
有蕡其實(蕡實貌非但有華色/又有婦德蕡浮雲反)之子于歸冝其
家室(家室猶/室家也)桃之夭夭其葉蓁蓁(蓁蓁至盛貌/有色有德形)
(體至盛也/蓁側巾反)之子于歸冝其家人(一家之人盡以爲冝/箋云家人猶室家也)
(盡津忍反或如/字他皆放此)
　　　　桃夭三章章四句
兎罝后妃之化也關雎之化行則莫不好德
賢人衆多也(兎夲又作莵他故反罝子斜/反說文子余反好呼報反)肅肅兎
罝㭬之丁丁(肅肅敬也兎罝兎罟也丁丁㭬杙声也/箋云罝兎之人鄙賤之事猶能恭敬則)
(是賢者衆多也㭬陟角反丁陟耕反罟音古罔也杙夲又/作弋羊職反郭羊北反爾雅云樴謂之杙李廵云橛也樴)
(音特橛/其月反)赳赳武夫公侯干城(赳赳武貌干扞也/箋云干也城也皆)
(以禦難也此罝兎之人賢者也有武力可任爲將帥之德/諸侯可任以國守扞城其民折衝禦難於未然赳居黝反)
(爾雅云勇也干如字爾雅云干扞也孫炎注云干松所以/自蔽扞也舊音户旦反沈音幹禦魚吕反難乃旦反下同)
(任音壬將子匠反帥色類反沈所愧反任而鴆反/後不音者放此守手又反折之設反衝昌容反)肅肅
兎罝施于中逵(逵九逵之道施于如字逵求龜/反杜預注春秋云塗万九軌)赳
赳武夫公侯好仇(箋云怨耦曰仇此罝兎之人敵囯/有來侵伐者可使和好之亦言賢)
(也)肅肅兎罝施于中林(中林林中施如/字沈以䜴反)赳赳武
夫公侯腹心(可以制斷公侯之腹心箋云此兎罝之人於/行攻伐可用爲䇿謀之臣使之慮事亦言賢)
(也)
　　　　兎罝三章章四句
芣苢后妃之美也和平則婦人樂有子矣(箋/云)
(天下和政教平也芣苢/音浮苢本亦作苡音以)采采芣苢薄言采之(采采非/一辭也)
(芣苢馬舄馬舄車前也宜懷妊焉/薄辭也采取也箋云薄言我薄也)采采芣苢薄言有
之(有藏之也/有羽軌切)采采芣苢薄言掇之(掇都奪反拾也/一音知劣反)采
采芣苢薄言捋之(捋力活/反取也)采采芣苢薄言祮之
(祮音結/執祍也)采采芣苢薄言襭之(襭户結反扱祍/也一本作/同)
　　　　芣苢三章章四句
漢廣德廣所及也文王之道𬒳于南國美化
行乎江漢之域無思犯禮求而不可得也(箋/云)
(紂時淫風徧于天下維江漢之域先受文王之教化漢水/名也尚書云嶓冡導漾水東流爲漢𬒳皮義反域音聿)
南有喬木不可休息漢有游女不可求思(興也/南方)
(之木美喬上竦也思辭也漢上游女無求思者箋云不可/者本有可道也木以高其枝葉之故故人不得就而止息)
(也興者喻賢女雖出游流水之上人無欲求犯礼者/亦由貞潔使之然喬本亦作橋渠驕反徐又紀橋反)漢
之廣矣不可泳思江之永矣不可方思(濳行爲/泳永長)
(方泭也箋云漢也江也其欲渡之者必有濳行乘泭之道/今以廣長之故故不可也又喻女之貞潔犯禮而往将不)
(至也泳音詠濳行曰泳泭芳于反/本亦作􁆷又作桴或作柎並同)翹翹錯薪言刈其
楚(翹翹薪貌錯雜也箋云楚雜薪之中尤翹翹者我欲/刈取之以喻衆女皆貞潔我又欲取其尤高潔者翹)
(祁遥反沈其堯反薪/貌絜一本無絜字)之子于歸言秣其馬(秣養也六/尺以上曰)
(馬箋云之子是子也謙不敢斥其適巳於是子之嫁我願秣/其馬致礼餼示有意焉秣莫葛反養也説文云食馬穀也)
漢之廣矣不可泳思江之永矣不可方思翹
翹錯薪言刈其蔞(蔞草中之翹翹然蔞力俱反馬云/蔞蒿也郭云似艾音力侯反)
之子于歸言秣其駒(五尺以/上曰駒)漢之廣矣不可泳
思江之永矣不可方思
　　　　漢廣三章章八句
汝墳道化行也文王之化行乎汝墳之國婦
人能閔其君子猶勉之以正也(箋云言此婦人𬒳/文王之化厚事其)
(君子墳符云反閔宻謹反/傷念也一本有婦人二字)遵彼汝墳伐其條枚(遵循也/汝水名)
(也墳大防也枝曰條幹曰枚箋云伐薪於汝水之側非婦/人之事以言巳之君子賢者而處勤勞之職亦非其事枚)
(妹囘反/幹也)未見君子惄如調饑(惄饑意也調朝也箋云/惄思也未見君子之時)
(如朝饑之思食惄/本又作惄乃歷反)遵彼汝墳伐其條肄(肄餘也斬/而復生曰)
(肄肄以/自反)旣見君子不我遐棄(旣巳遐逺也箋云巳見君/子君子反也于巳反得見)
(之知其不逺棄我而死亡於思/則愈故下章而勉之思如字)魴魚頳尾王室如燬
(頳赤也魚勞則尾赤燬火也箋云君子仕於亂世其顔色/瘦病如魚勞則尾赤所以然者畏王室之酷烈是時紂存)
(魴符方反魚名頳勑貞反/燬音毁齊人謂火曰燬)雖則如燬父母孔邇(孔甚邇/近也箋)
(云辟此勤勞之處或時得罪父母甚近當念/之以免於害不能爲踈遠者計也踈亦作䟽)
　　　　　汝墳三章章四句
麟之趾關雎之應也關雎之化行則天下無
犯非禮雖衰世之公子皆信厚如麟趾之時
也(箋云關雎之時以麟爲應後世雖衰猶存關雎之化者/君之宗族猶尚振振然有似麟應之時無以過也麟吕)
(辛反瑞/獸也)麟之趾振振公子(興也趾足也麟信而應礼以/足至者也振振信厚也箋云)
(興者喻今公子亦信厚與礼相應/有似於麟振音眞信厚也應音英)于嗟麟兮(于嗟歎/辭也)麟
之定振振公姓(定題也公姓公同姓/定都佞反題徒兮反)于嗟麟兮麟之
角振振公族(麟角所以表其德也公族公同祖也箋云麟/角之末有肉示有武而不用示一本示作象)
于嗟麟兮
　　　　麟之趾三章章三句
　周南之國十一篇三十六章百五十九句
召南鵲巢詁訓傳第二
(召亦地名也在岐山之陽扶風雍縣南有召亭案周召/皆周之舊土文王受命後以賜二公爲菜地二南之風)
(皆文王未受命之詩也周南十一篇是先王之所以教/聖人之深迹故繫之公旦召南十四篇是先王之教化)
(文王所行之淺/迹故繫之君奭)
　　　　　　　　　　毛詩國風　鄭氏箋
鵲巢夫人之德也國君積行累功以致爵位
夫人起家而居有之德如鳲鳩乃可以配焉
(箋云起家而居有之謂嫁於諸侯也夫人有均壹之德/如鳲鳩然而後可配國君鵲七畧反字林作䧿鳲音司)
維鵲有巢維鳩居之(興也鳩鳲秸鞠也鳲鳩不自爲/巢居鵲之成巢箋云鵲之作巢)
(冬至架之至春乃成猶國君積行累功故以興焉興者鳲/鳩因鵲成巢而居有之而有均壹之德猶國君夫人來嫁)
(居君子之室德亦然室燕/寢也秸古八反鞠音菊)之子于歸百兩御之(百兩/百乗)
(也諸侯之子嫁於諸侯送御皆百乗箋云之子是子也御迎/也是如鳲鳩之子其往嫁也家人送之良人迎之車皆百乗)
(象有百官之/盛御五嫁反)維鵲有巢維鳩方之(方有/之也)之子于歸
百兩將之(捋如字送也/沈七羊反)維鵲有巢維鳩盈之(盈滿/也箋)
(云滿者言衆媵姪娣之多媵/音孕姪待結反娣徒帝反)之子于歸百兩成之
(能成百兩之禮也箋云是子有鳲鳩之/德宜配國君故以百兩之禮送迎成之)
　　　　鵲巢三章章四句
采蘩夫人不失職也夫人可以奉祭祀則不
失職矣(箋云奉祭祀者采蘩之事/也不失職者夙夜在公也)于以采蘩于沼
于沚(蘩皤蒿也于於沼池沚渚也公侯夫人執蘩菜/以助祭神饗德與信不求偹焉沼沚谿澗之草)
(猶可以薦王后則荇菜也箋云于以猶言往以也執蘩菜/者以豆薦蘩𦵔蘩音煩沼之紹反池也沚音止皤薄波反)
(白也蒿好羔反/谿苦兮反澗也)于以用之公侯之事(之事祭事也箋/云言夫人於君)
(祭祀而薦/此豆也)于以采蘩于澗之中(山夾水曰澗澗古/晏反夾古洽反)于
以用之公侯之宫(宫廟/也)被之僮僮夙夜在公
(𬒳首餙也僮僮踈敬也夙早也箋云公事也早夜在事/謂視灌漑饎爨之事礼記主婦髲髢𬒳皮寄反僮音同)
(濯直角反漑古愛反饎昌/志反髲皮寄反髢亦作鬄)被之祁祁薄言還歸(祁/祁)
(舒遲也去事有儀也箋云言我也祭事畢夫人釋祭服/而去髲髢也其威儀祁祁然而安舒無罷倦之失我還)
(歸者自廟反其燕寝/祁巨私反罷音皮)
　　　　采蘩三章章四句
草蟲大夫妻能以禮自防也(蟲直忠反本或作虫/非也虫音許鬼反)
喓喓草蟲趯趯阜螽(興也喓喓聲也草蟲常/羊/也趯趯躍也阜螽蠜也卿大)
(夫之妻待禮而行隨從君子箋云草蟲鳴阜螽躍而從之異種/同類猶男女嘉時以禮相求呼喓於遥反趯託立反阜音父螽)
(音中躍音藥跳也/蠜音煩種章勇反)未見君子憂心忡忡(忡忡猶衝衝也/婦人雖適人有)
(歸宗之義箋云未見君子者謂在塗時也在塗而憂憂不當/君子無以寜父母故心衝衝然是其不自絶於其族之情忡)
(敕中/反)亦旣見止亦旣覯止我心則降(覯古豆反遇也/止辭也降下也)
(箋云旣見謂巳同牢而食也旣覯謂巳昏也始者憂於不當/今君子待巳以禮庶自此可以寜父母故心下也易曰男女)
(覯精萬物化/生降戸江反)陟彼南山言采其蕨(南山周南山也蕨/鼈也箋云言我也)
(我采者在塗而見采鼈采者得其所欲猶巳今之行者/欲得禮以自喻也蕨居月反鼈卑滅反本又作鱉○)未見
君子憂心惙惙(惙惙憂也/惙張劣反)亦旣見止亦旣覯止
我心則說(說服也/說音悅)陟彼南山言采其薇(薇菜也薇/音微草也)
(亦可/食)未見君子我心傷悲(嫁女之家不息火三日相思/離也箋云維父母思己故巳)
(亦傷悲離/力智反)亦旣見止亦旣覯止我心則夷(夷平/也)
　　　　草蟲三章章七句
采蘋大夫妻能循法度也能循法度則可以
承先祖共祭祀矣(箋云女子十年不岀姆教婉婉/聽從執麻枲治絲繭織紝組紃)
(學女事以共衣服觀於祭祀納酒漿籩豆𦵔醢禮相助/奠十有五而笄二十而嫁此言能循法度者今旣嫁爲)
(大夫妻能循其爲女之時所學所觀之事以爲法度蘋符/申反共音㳟本或作供注同姆莫豆反女師也鄭云姆者)
(婦人五十無子出不復嫁以婦道教人若今時乳母/也婉/怨逺反娩音晚枲絲似反繭古顯反紝女金反組音祖綫也)
(紃音旬絛也漿子詳/反/醢音海相息亮反笄音幾)于以采蘋南澗之濵于以
采藻于彼行潦(蘋大蓱也濵厓也藻聚藻也行潦/流潦也箋云古者婦人先嫁三月)
(祖廟未毁敎于公宫祖廟旣毁敎于宗室敎以婦德婦/言婦容婦功敎成之祭牲用魚芼用蘋藻所以成婦順)
(也此祭女所出祖也法度莫大於四教是又祭以成之故舉以言/焉蘋之言賔也藻之言澡也婦人之行尙柔順自潔清故取名以)
(爲戒濵音賔藻音早水菜也/潦音老蓱音平芼莫報反)于以盛之維筐及筥于以
湘之維錡及釜(方曰筐圓曰筥湘亨也錡釜屬有足曰錡/無足曰釜箋云亨蘋藻者於魚湆之中是)
(鉶羮之芼盛音成筐音匡筥居呂反湘息良反錡其綺反釜符/甫反亨本又作烹煮也湆去急反汁也鈃音形鄭云三足兩耳)
(有盖和羮之/器羮音庚)于以奠之宗室牖下(奠置也宗室大宗之/廟也大夫士祭於宗)
(廟奠於牖下箋云牗下户牖間之前祭不於室中者凡昏事/於女禮設几筵於户外此其義也與宗子主此祭維君使有)
(司爲之牖音酉下如字叶韻/則音户後皆放此與音余)誰其尸之有齊季女(尸/主)
(齊敬季少也蘋藻薄物也澗潦至質也筐筥錡釜陋器也/少女微主也古之將嫁女者必先禮之於宗室牲用魚芼)
(之以蘋藻箋云主設羮者季女則非禮也女將行父禮之/而俟迎者盖母薦之無祭事也祭事主婦設羮教成之祭)
(更使季女者成其婦禮也季女不主魚魚俎實男子設之/其粢盛盖以黍稷齊本亦作齋同少詩照反迎宜敬反俎)
(側所/反)
　　　　采蘋三章章句
甘棠美召伯也召伯之教明於南國(箋云召伯/姬姓名奭)
(食采于召作上公爲二伯後封於燕此美其爲伯之/功/故言伯云召時照反奭音釋燕烏賢反國名在周礼幽州)
(之域今涿郡/薊縣是也)蔽芾甘棠勿翦勿伐召伯所苃(蔽/芾)
(小貌甘棠杜也翦去伐擊也箋云苃草舍也召伯聽男女/之訟不重煩勞百姓止舍小棠之下而聽㫁焉國人𬒳其)
(德說其化思其人敬其樹蔽必袂反芾非/貴反/翦子踐反韓詩作剗初簡反茇蒲曷反又扶盖反)蔽芾甘
棠勿翦勿敗召伯所憩(憩息也敗必邁反/又如字/起例反)蔽芾甘
棠勿翦勿拜召伯所說(說舍也箋云拜之言拔也說/本或作稅又作脫同始銳反)
(拔蒲/八反)
　　　　　甘棠三章章三句
行露召伯聽訟也衰世之俗微貞信之教興
彊㬥之男不能侵陵貞女也(箋云衰亂之俗微貞/信之教興者此殷之)
(末世周之盛德當/文王與紂之時)厭浥行露豈不夙夜謂行多
露(興也厭浥濕意也行道也豈不言有是也箋云夙早也厭/浥然濕道中始有露謂二月中嫁取時也言我豈不知當)
(早夜成昏禮與謂道中之露大多故不行耳今彊㬥之男以/此多露之時禮不足而強來不度時之可否故云然周禮仲)
(春之月令㑹男女之無夫家者行事必以昏昕厭于葉反浥/夲又作挹同於及反與音餘大音㤗多吐賀反强其丈反度)
(待洛反否方九反㑹/力政反昕許斤反)誰謂雀無角何以穿我屋誰
謂女無家何以速我獄(不思物變而推其類雀之/穿屋似有角者速召獄埆)
(也箋云女女彊㬥之男變異也人皆謂雀之穿屋似有角/彊㬥之男召我而獄似有室家之道於我也物有似而不)
(同雀之穿屋不以角乃以咮今彊㬥之男召我而獄不以室/家之道於我乃以侵陵物與事/有似而非者士師所當審)
(也穿本亦作䆤音川女音汝下皆同獄音玉埆音角又户角/反盧植云相質觳爭訟者也崔云埆者埆正之義一云/獄)
(名咮本亦作噣郭張救/反何都豆反鳥口也)雖速我獄室家不足(昏礼財/帛不過)
(五兩箋云幣可備也室家不足謂媒妁之言不和六禮之/來強委之䊷側基反依字系旁才後人遂以才爲屯因作)
(純字兩音諒媒音梅謀也/妁時酌反又音酌妁酌也)誰謂䑕無牙何以穿我
墉誰謂女無家何以速我訟(墉墻也視墻之穿/推其類可謂䑕有)
(牙墉音容訟如字/徐取韻音才容反)雖速我訟亦不女從(不從終不/棄禮而隨)
(此彊㬥/之男)
　　　　行露三章一章三句二章章六句
羔羊鵲巢之功致也召南之國化文王之政
在位皆節儉正直德如羔羊也(箋云鵲巢之君積/行累功以致羔羊)
(之化在位卿大競相切化皆如此/羔羊之人羔音高行下孟反○)羔羊之皮素絲五紽
(小曰羔大曰羊素白也紽數也古者素絲/以英裘不失其制大/夫羔裘以居紽徒何反數所具反後不音者同英沈音映又如字)
退食自公委蛇委蛇(公公門也委蛇行可從迹也箋云/退食謂减膳也自從也從於公謂)
(正直順于事也委蛇委曲自得之貌節儉而順心志定故可自得/也委於危反蛇夲又作虵同音移行下孟反崔如字迹又作跡)
羔羊之革素絲五緎(革猶皮/也緎縫也/緎音域又于域反)委蛇委蛇
自公退食(箋云自公退食/猶退食自公)羔羊之縫素絲五總(縫/言)
(縫殺之大小得其制總數也縫符龍反又/音符用反總子公反殺所界反徐所例反)委蛇委蛇退食
自公
　　　　　羔羊三章章四句
殷其靁勸以義也召南之大夫遠行從政不
遑寜處其室家能閔其勤勞勸以義也(箋云召/南大夫)
(召伯之屬遠行謂/使出邦畿殷音隱下同靁/亦作雷力囘反遑音黄暇也使如字復符福反)殷其靁在南
山之陽(殷雷聲也山南曰陽靁出地奮震驚百里山出雲雨/以潤天下箋云靁以喻號令於南山之陽又喻其在)
(外也召南大夫以王命施號令於四/方猶靁殷殷然發聲於山之陽也)何斯違斯莫敢或
遑(何此君子也斯此違去遑暇也箋云何乎此君子適居此復/去此轉行遠從事於王所命之方無敢或閒暇時閔其勤勞)
(閒音/閑)振振君子歸哉歸哉(振振信厚也箋云大夫信厚之/君子爲君使功未成歸哉歸哉)
(勸以爲臣之義未/得歸也振音眞)殷其靁在南山之側(亦在其隂/與左右也)何斯
違斯莫敢遑息(息止/也)振振君子歸哉歸哉殷其
靁在南山之下(或在其下箋/云下謂山足)何斯違斯莫或遑處
(處尺煮/反居也)振振君子歸哉歸哉
　　　　　殷其靁三章章六句
摽有梅男女及時也召南之國被文王之化
男女得以及時也(摽婢小反/徐符表反)摽有梅其實七兮(興/也)
(摽落也盛極則隋落者梅也尚在樹者七箋云興者梅實尚/餘七未落喻始衰也謂女二十春盛而不嫁至夏則衰隋迨)
(果反又/徒火反)求我庶士迨其吉兮(吉善也箋云我我當嫁者/庶衆迨及也求女之當嫁)
(者之衆士宜及其善時善時謂/年二十雖夏未大衰迨音待)摽有梅其實三兮(在者三/也箋云)
(此夏鄕晚梅之隋落差多在者餘/三耳鄕本亦作嚮許亮反又作向)求我庶士迨其今兮
(今急/辭也)摽有梅頃筐墍之(墍取也箋云頃筐取之謂夏巳/晚頃筐取之於地頃音輕墍許)
(器/反)求我庶士迨其謂之(不待備禮也三十之男二十之/女禮未備則不待禮㑹而行之)
(者所以蕃育人民也箋云謂勤也女年二十而無嫁端則有勤/望之憂不待禮㑹而行之者謂明年仲春不待以禮㑹之也時)
(時禮雖不備相奔不/禁蕃音煩禁居鴆反)
　　　　　摽有梅三章章四句
小星惠及下也夫人無妬忌之行惠及賤妾
進御於君知其命有貴賤能盡其心矣(箋云以/色曰妬)
(以行曰忌命謂禮命貴/賤行下孟反盡津忍反)嘒彼小星三五在東(嘒微貌小/星衆無名)
(者三心五噣四時更見箋云衆無名之星隨心噣在天猶諸妾/隨夫人以次序進御於君也心在東方三月時也噣在東方正)
(月時也如是終歲列宿更見嘒呼惠反/噣張救反更音庚見賢遍反宿音秀)肅肅宵征夙夜
在公寔命不同(肅肅疾貌宵夜征行寔是也命不得/同於列位也箋云夙早也謂諸妾肅)
(肅然夜行或早或夜在於君所以次序進御者是/其禮命之數不同也凡妾御於君不當夕寔音實)嘒彼小
星維參與昴(參伐也昴留也箋云此言衆無名之星亦/隨伐留在天參所林反昴音卯徐又音茅)
(留如字/又音柳)肅肅宵征抱衾與裯寔命不猶(衾被也裯/襌被也猶)
(若也箋云裯牀帳也諸妾夜行抱衾與牀帳待進御之次序/不若亦言尊卑異也衾起金反裯直留反帳音漲張仗反)
　　　　　小星二章章五句
江有汜美媵也勤而無怨嫡能悔過也文王
之時江沱之間有嫡不以其媵備數媵遇勞
而無怨嫡亦自悔也(箋云勤者以巳宜媵而不得心/望之汜音祀水名媵音孕嫡都)
(狄反正夫人也下/同沱徒何反)江有汜(興也決復入爲汜箋云興者喻江水/大汜水小然得竝流似嫡媵宜俱行)
之子歸不我以不我以其後也悔(嫡能自悔也/箋云之子是)
(子也是子謂嫡也婦人/謂嫁曰歸以猶與也)江有渚(渚小洲也水枝成渚箋/云江水流而渚留是嫡)
(與巳異心使巳獨留不行/渚諸吕反枝如字又音祇)之子歸不我與不我與其
後也處(處止也箋云/嫡悔過自止)江有沱(沱江之别者箋云岷山道/江東别爲沱岷本又作㟭)
(武巾反山名在/蜀道徒報反)之子歸不我過不我過其嘯也歌
(嘯蹙口而出聲嫡有所思而爲之旣覺自悔而歌歌者言其/悔過以自解說也過音戈嘯蕭呌反蹙子六反解革買反說)
(始拙反/又音悅)
　　　　　江有汜三章章五句
野有死麕惡無禮也天下大亂彊㬥相陵遂
成淫風被文王之化雖當亂世猶惡無禮也
(箋云無禮者爲不由媒妁鴈幣不至劫脅以成昏謂紂之世麕/本亦作麏又作麇俱倫反爾雅云郊外曰野麕獸名也草木疏)
(云麕麞也青州人謂之麕惡烏路反/下同被皮寄反劫居業反脅許業反)野有死麕白茅包
之(郊外曰野包裹也凶荒則殺禮猶有以將之野有死麕羣田之/獲而分其肉白茅取潔清也箋云亂世之民貧而彊㬥之男多)
(行無禮故貞女之情欲今人以白茅裹束野中田者所分/麕肉爲禮而來裹音果殺所戒反清如字沈音浄令音苓)有女
懷春吉士誘之(懷思也春不暇待秋也誘道也箋云有貞女/思仲春以禮與男㑹吉士使媒人道成之疾)
(時無禮而言/然誘音酉)林有樸樕野有死鹿白茅純束(樸樕小/木也野)
(有死鹿廣物也純束猶包之也箋云樸樕之中及野有死鹿皆/可以白茅包裹束以爲禮廣可用之物非獨麕也純讀如屯樸)
(蒲木反樕音速純徒尊反/屯徒本反沈徒尊反聚也)有女如玉(德如玉也箋云如玉者取/其堅而潔白玉音/欲)
舒而脫脫兮(舒徐也脫脫舒遲也箋云貞女欲吉士以禮來/脱脫然舒也又疾時無禮彊㬥之男劫脅/脫)
(勅外/反)無感我帨兮(感動也帨佩巾也箋云奔走失節動/其/佩巾感如字又胡坎反帨始銳反沈始悅)
(反)無使尨也吠(尨狗也非禮相陵則狗/吠尨美邦反吠符廢反)
　　　　　野有死麕三章二章章四句一章三
　　　　句
何彼襛矣美王姬也雖則王姬亦下嫁於諸
侯車服不繫其夫下王后一等猶執婦道以
成肅雝之德也(箋云下王后一等謂車乘厭翟勒/面繢/總服則褕翟襛如容反姬音基王姫武王)
(女姬周姓也車音居厭於葉反/翟庭立反繢户妹反總作孔反)何彼襛矣唐棣之華(興/也)
(襛猶戎戎也唐棣栘也箋云何乎彼戎戎者乃移之華興者/喻王姬顔色之美盛棣徒帝反華如字栘音移一音是兮反)
曷不肅雝王姬之車(肅敬雝和箋云曷何之往也何不/敬和乎王姬往乗車也言其/嫁)
(時始乗車則巳敬/和車恊韻尺奢反)何彼襛矣華如桃李平王之孫
齊侯之子(平正也武王女文王孫適齊侯之子箋云華如/桃李者興王姬與齊侯之子顔色俱盛正王者)
(德能正天/下之士)其釣維何維絲伊緡齊侯之子平王
之孫(伊維緡綸也箋云釣者以此有求於彼何以爲之乎以絲/之爲綸則是善釣也以言王姬與齊侯之子以善道相求)
(釣音弔緡亡貧/反綸音倫繩也)
　　　　　何彼襛矣三章章四句
騶虞鵲巢之應也鵲巢之化行人倫旣正朝
廷旣治天下純𬒳文王之化則庶類蕃殖蒐
田以時仁如騶虞則王道成也(應者應德自逺而/至騶側留反尾長)
(於身不履生草尚書大傳云尾倍於身應應對之應注皆/同朝直遥反治直吏反𬒳皮寄反蕃音煩多也蒐所留反)
(春獵爲蒐田獵也杜預云蒐索擇/取不孕者也穀/梁傳云四時之田春曰田夏曰苗秋曰蒐冬曰狩)彼茁者
葭(茁出也葭蘆也箋云記蘆始出者著春田之早晚茁則劣/側刷二反葭音加蘆音盧著張慮反後不音者皆放此)
壹發五豝(豕牝曰豝虞人翼五豝以待公之發箋云君射/一發而翼五豝者禽戰獸之命必戰之者仁心)
(之至發如字徐音廢豝百加反/牝頗忍反徐扶死反射食亦反)于嗟乎騶虞(騶虞義獸/也白虎黒)
(文不食生物有至信之德則/應之箋云于嗟者羙之也)彼茁者蓬(蓬草名也/蓬蒲東反)壹發
五豵(一歳曰豵箋云豕生三日豵豵子/公反徐又在容反字又作􁆸同)于嗟乎騶虞
　　　　騶虞二章章三句
　召南之國十四篇四十章百七十七句
毛詩卷第一
毛詩卷第二
邶柏舟詁訓傳第三
(鄭云邶鄘衞者殷紂畿内地名屬古兾州自紂城而/北曰邶南曰鄘東曰衛衛在汲郡朝歌縣時康叔正)
(封于衛其未子孫稍并兼彼二國混其地而名之作/者各有所傷從其本國而異之故有邶鄘衛之詩王)
(粛同從此訖豳七月十三國並變風也邶蒲對/反本又作鄁字林方代反柏音伯字又作栢)
　　　　　　　　　　毛詩國風　鄭氏箋
柏舟言仁而不遇也衛頃公之時仁人不遇
小人在側(不遇者君不受己之志也君近小人則賢者/見侵害○柏木名以爲舟也頃音傾近附近)
(之/近)汎彼柏舟亦汎其流(興也汎汎流皃柏木所以/冝爲舟也亦汎汎其流不)
(以濟渡也箋云舟載渡物者今不同而與衆物汎汎然俱/流水中興者喻仁人之不見用而與羣小人並列亦猶是)
(也汎敷劒反汎流皃本或作/汎汎流皃者此從王肅注加)耿耿不寐如有隱憂(耿/耿)
(猶儆儆也隱痛也箋云仁人旣不/遇憂在見侵害耿古幸反儆音景)微我無酒以敖以
遊(非我無酒可以敖遊忘憂/也敖本亦作遨五羔反)我心匪鑒不可以茹
(鑒所以察形也茹度也箋云鑒之察形但知方圎白黒不/能度其真僞我心非如是鑒我於衆人之善惡外内心度)
(知之鑒甲暫反鏡也茹如預/反徐如庻反度待洛反下同)亦有兄弟不可以據(據/依)
(也箋云兄弟至親當相據依言亦有不相據依以/爲是者希耳責之以兄弟之道謂同姓之臣也)薄言
往愬逢彼之怒(彼彼兄弟愬蘇路/反怒恊韻乃路反)我心匪石不
可轉也我心匪席不可卷也(石雖堅尚可轉席/雖平尚可卷箋云)
(言己心志堅平過於/石席卷眷勉反注同)威儀棣棣不可選也(君子望之/􁃽然可畏)
(禮容俯仰各有威儀耳棣棣冨而閑習也物有其容不可/数也箋云稱己威儀如此者言己德備而不遇所以愠也)
(棣本或作逮同徒帝反又音代選雪兖/反􁃽魚檢反本或作嚴音同數色主反)憂心悄悄愠
于羣小(愠怒也悄悄憂皃箋云群小衆小/人在君側者悄七小反愠憂運反)覯閔旣多
受侮不少(閔病也覯古豆反/侮音武徐又音茂)靜言思之寤擗有摽
(靜安也擗拊心也摽拊心皃箋云言我也/擗夲又作擘避亦反摽符小反拊音撫)日居月諸胡
迭而微(箋云曰君象也月臣象也微謂虧傷也君道當/常明如日而月有虧盈今君失道而任小人大)
(臣專恣則日如月然迭待結/反韓詩作㦶音同云臷常也)心之憂矣如匪澣衣(如/衣)
(之不澣矣箋云衣之不澣則憒/辱無照察澣户管反憒古對反)靜言思之不能奮飛
(不能如鳥奮翼而飛去箋云臣/不遇於君猶不忍去厚之至也)
　　　　柏舟五章章六句
緑衣衛莊姜傷己也妾上僣夫人失位而作
是詩也(緑當嬀褖故作禒轉作緑字之誤也莊姜莊公/夫人齊女姓姜氏妾上僣者謂公子州吁之母)
(母嬖而州吁驕○緑毛如字緑東方之間色也鄭改作禒/吐乱反篇内各同上時掌反注同僣牋念反吁况于反嬖)
(𥙷計反謚法云賤而得/愛曰嬖嬖卑也媟也○)緑兮衣兮緑衣黃裏(興也/緑間)
(色黃正色箋云褖兮衣兮者言褖衣自有礼制也諸侯夫/人祭服之下鞠衣爲上展衣次之禒衣次之次之者衆妾)
(亦以貴賤之等服之鞠衣黃展衣曰禒衣黒皆以素紗爲/裏今褖衣反以黃爲裏非其礼制也故以喻妾上僣裏音)
(里間間厠之間鞠居六反言如菊花之色也又去六反言/如麴塵之色王后之服四曰鞠衣色黃也展知彦反字亦)
(作䄠音同王后之服五曰䄠衣毛氏/馬融皆云色赤鄭云色白紗音沙)心之憂矣曷維
其巳(憂雖欲自止/何時能止也)緑兮衣兮緑衣黃裳(上曰衣下/曰裳箋云)
(婦人之服不殊衣裳上下同色今衣黒而/裳黄喻乱嫡妾之礼嫡夲亦作適同丁歴反)心之憂矣曷
維其亡(箋云亡之/言忘也)緑兮絲兮女所治兮(緑末也絲/夲也箋云)
(女女妾上僣者先染絲後制衣衣女之所治爲也而女反/乱之亦喻乱嫡妾之禮責以夲末之行禮大夫以上衣織)
(故本於絲也○女崔云毛如字鄭音汝行/下孟反下同上時掌反衣於旣反織音志)我思古人
俾無訧兮(俾使訧過也箋云古人謂制禮者我思此/人定尊卑使人無過差之行心善之也俾)
(卑爾反沈方履反訧音尢夲/或作尤差𥘉賣反又𥘉佳反)絺兮綌兮淒其以風
(淒寒風也箋云絺綌所以當暑今/以待寒喻其失所也妻七西反)我思古人實獲我
心(古之君子實得我之心也箋云古之聖人/制禮者使夫婦有道妻妾貴賤各有次序)
　　　　　緑衣四章章四句
燕燕衛莊姜送歸妾也(莊姜無子陳女戴嬀生子/名完莊姜以爲己子莊公)
(薨完立而州呼殺之戴嬀於是大歸莊姜逺送之于野作/詩見巳志燕於見反嬀居危反戴謚也完字又作皃俗音)
(丸即衛桓公也殺如字/又申志反見賢遍反)燕燕于飛差池其羽(燕燕/􁆹也)
(燕之于飛必差池其羽箋云差池其羽謂張舒其尾翼興/戴媯將歸顧視其衣服差楚佳反又楚冝反池如字鳦音)
(乙夲又作乙/郭烏抜反)之子于歸逺送于野(之子去者也㱕/歸宗也逺送過)
(禮于於也郊外曰野箋云婦人之禮送迎不出門今我送/是子乃至于野者舒巳憤尽巳情野如字協韻羊汝反沈)
(云協句冝音時預反/後放此憤符粉反)瞻望弗及泣涕如雨(瞻視也涕/他礼反徐)
(又音/弟)燕燕于飛頡之頏之(飛在上曰頡飛而下曰/頏箋云頡頏興戴嬀將)
(歸出入前却頡户結反頏户/郎反上時掌反篇内放此)之子于歸逺于將之
(將行也箋云/將亦送也)瞻望弗及佇立以泣(佇立乆立也/佇直吕反)燕
燕于飛上下其音(飛而上曰上音飛而下曰下音箋/云上下其音興戴嬀將㱕言語感)
(激聲有小大/也激經歴反)之子于歸逺送于南(陳在衛南南如/字沈云協句宜)
(乃林反今謂古人/韻緩不煩改字)瞻望弗及實勞我心(實是也實/亦作寔)
仲氏任只其心塞淵(仲戴嬀字也任大塞瘞淵深/也箋云任者以恩相親信也)
(周禮六行孝友睦姻任恤任入林反毛云大也沈云鄭/而鴆反瘞於例反崔集注夲作實行下孟反下篇同)終
温且惠淑愼其身(惠順也箋云温謂/顔色和也淑善也)先君之思
以朂寡人(朂勉也箋云戴嬀思先君莊公之故故將/歸猶勸勉寡人以礼義寡人莊姜自謂也)
(朂凶玉反徐/又况目反)
　　　　燕燕四章章六句
日月衛莊姜傷己也遭州吁之難傷己不見
荅於先君以至困窮之詩也(○舊夲皆爾俗夲或/作以至困窮而作是)
(詩也誤難/乃旦反)日居月諸照臨下土(日乎月乎照臨之/也箋云日月喻國)
(君與夫人也當同德齊/意以治國者常道也)乃如之人兮逝不古處(逝/逮)
(古故也箋云之人是人也謂莊公也其所以接及/我者不以故處甚違其𥘉時處昌慮反又昌吕反)胡能
有定寧不我顧(胡何定止也箋云寕猶曽也君之行/如是何能有所定乎曽不顧念我之)
(言是其所以不能定完也○顧夲又作/頋如字徐音古此亦協韻也後放此)日居月諸下
土是冒(冒覆也箋云/覆猶照臨也)乃如之人兮逝不相好
(不及我以相好箋云其所以接及我者不以相好之/恩情甚於巳薄也好呼報反注同王崔申毛如字)胡
能有定寧不我報(盡婦道而/不得報)日居月諸出自
東方(日始月盛皆出東方箋云自從/也言夫人當盛之時與君同位)乃如之人兮
德音無良(音聲良善也箋云無善恩意/之聲語於我也語魚據反)胡能有
定俾也可忘(箋云俾使也君之行如此何/能有所定使是無良可忘也)日居月
諸東方自岀父兮母兮畜我不卒(箋云畜養卒/終也父兮母)
(兮者言巳尊之如父又親之/如母乃反養遇我不終也)胡能有定報我不述(述/循)
(也箋云不循不循/禮也述本亦作術)
　　　　日月四章章六句
終風衛莊姜傷已也遭州吁之暴見侮慢而
不能正也(正猶止也○終風終日/風也韓詩云西風也)終風且暴顧
我則笑(興也終日風爲終風暴疾也笑侮之也箋云旣/竟日風矣而又暴疾興者喻州吁之爲不善如)
(終風之無休止而其間又有甚惡其在莊/姜之旁視莊姜則反笑之是無敬心之甚)謔浪笑傲
(言戯謔不敬謔許約反浪力葬反韓詩云起/也笑本又作㗛俗字也悉妙反傲五報反)中心是悼
(箋云悼者傷其如是然/而巳不能得而止之)終風且霾(霾雨土也霾亡皆/反徐又莫戒反雨)
(于付/反)惠然肯來(言時有順心也箋云肯可也有順心/然後可以來至我旁不欲見其戯謔)
　　　　終風四章章四句
擊鼔怨州吁也衛州吁用兵暴亂使公孫文
仲將而平陳與宋國人怨其勇而無禮也(將/者)
(將兵以伐鄭也平成也將伐鄭先告陳與宋以成其伐事/春秋傳曰宋殤公之即位也公子憑出奔鄭鄭人欲納之)
(及衛州吁立將修先君之怨於鄭而求寵於諸侯以和其/民使告於宋曰君若伐鄭以除君害君爲主敝邑以賦與)
(陳蔡從則衛國之願也宋人許之於是陳蔡方睦於衛故/宋公陳侯蔡人衛人伐鄭是也伐鄭在魯隱四年將子亮)
(反注將者同殤音傷馮本亦作/慿同皮氷反從才用反下同)擊鼔其鏜踊躍用
兵(鏜然擊鼔声也使衆皆踊躍用兵也/箋云此用兵謂治兵時鏜吐當反)土國城漕我
獨南行(漕衛邑也箋云此言衆民皆勞苦也或役土功/於國或修理漕城而我獨見使從軍南行伐鄭)
(是尤勞苦之/甚漕音曹)從孫子仲平陳與宋(孫子仲謂公孫/文仲也平陳與)
(宋箋云子仲字也平陳於宋謂使告/宋曰君爲王敝邑以賦與陳蔡從)不我以歸憂心
有忡(憂心忡忡然箋云以猶與也與我南行不與/我歸期兵凶事懼不得歸豫憂之忡勑中反)爰
居爰處爰喪其馬(有不還者有亡其馬者箋云爰/於也不還謂死也傷也病也今)
(於何居乎於何處乎於何/䘮其馬乎䘮息浪反注同)于以求之于林之下(山/木)
(曰林箋云于於也求不還者及亡其馬者當於山林之下/軍行必依山林求其故處近得之處昌慮反近附近之近)
死生契闊與子成說(契闊勤苦也說數也箋云從/軍之士與其伍約死也生也)
(相與處勤苦之中我與子成相說愛之恩志在相存救也/契本亦作挈同苦結反闊苦活反契闊韓詩云約束也說)
(音恱數/色主反)執子之手與子偕老(偕俱也箋云執其/手與之約誓示信)
(也言俱老者庻幾俱免於難偕音皆/約如字又於妙反下同難乃旦反)于嗟闊兮不我
活兮(不與我生活也箋云州吁阻兵安忍阻兵無衆安/忍無親衆叛親離軍士棄其約離散相逺故吁嗟)
(歎之闊兮女不與我相/救活傷之遠于力反)于嗟洵兮不我信兮(洵逺/信極)
(也箋云歎其棄約不與我相親信亦傷之洵呼縣反本或/作詢誤也詢音荀韓詩作夐夐亦逺也信毛音申案信即)
(古伸字也/鄚如字)
　　　　擊鼔五章章四句
凱風美孝子也衛之淫風流行雖有七子之
母猶不能安其室故美七子能盡其孝道以
慰其母心而成其志爾(不安其室欲去嫁成其志/者成言孝子自責之意凱)
(開在/反)凱風自南吹彼棘心(興也南風謂之凱風樂/夏之長養棘難長養者)
(箋云興者以凱風喻寛仁之母棘猶七子也/棘居力反樂音洛或音岳長下丈反下皆同)棘心夭夭
母氏劬勞(夭夭盛貌劬勞病苦也箋云夭夭以喻十子/少長母養之病苦也夭於驕反劬其俱反少)
(詩照/反)凱風自南吹彼棘薪(棘薪其/成就者)母氏聖善
我無令人(聖叡也箋云叡作聖令善也母乃有叡知之/善德我七子無善人能報之者故母不安我)
(室欲去嫁也叡恱歳反/下同知音智本亦作智)爰有寒泉在浚之下(浚衛邑/也在浚)
(之下言有益於浚箋云爰曰也曰有寒泉者在浚之下浸/潤之使浚之民逸樂以興七子不能如也浚音峻浸子鴆)
(反樂/音洛)有子七人母氏勞苦睍睆黃鳥載好其
音(睍睆好貌箋云睍睆以興顔色說也好其音者興其/辭令順也以言七子不能如也睍胡顯反睆華板反)
(說音恱下/篇注同)有子七人莫慰母心(慰安/也)
　　　　凱風四章章四句
雄雉刺衛宣公也淫亂不恤國事軍旅數起
大夫乆役男女怨曠國人患之而作是詩(淫/亂)
(者荒放於妻妾烝於夷姜之等國人乆處軍役之事故男/多曠女多怨也男曠而苦其事女怨而望其君子○雄爾)
(雅云飛曰雌雄刺俗作㓨同七賜反詩内多此/音更不重出恤本亦作䘏数色角反烝之升反)雄雉
于飛泄泄其羽(興也雄雉見雌雉飛而鼔其翼泄泄/然箋云興者喻宣公整其衣服而起)
(奮訊其形皃志在婦人而巳不恤國之政/事泄移丗反訊音迅又音峻字又作迅同)我之懷矣
自詒伊阻(詒遺伊維阻難也箋云懷安也伊當作繄繄猶/是也君之行女是我安其朝/而不去今從軍)
(旅乆役不得歸此自遺以是患難詒本亦作貽以之反遺/維季反沈羊類反難乃旦反下同繄烏兮反行下孟反下)
(同朝直/遥反)雄雉于飛下上其音(箋云下上其音興宣/公小大其聲怡恱婦)
(人上時/掌反)展矣君子實勞我心(展誠也箋云誠矣君/子愬於君子也君之)
(行如是實使我心勞矣君/若不然則我無軍役之事)瞻彼日月悠悠我思(瞻/視)
(也箋云視日月之行迭往迭來今君子獨乆行役而/不來使我心悠悠然思之女怨之辭女如字下同)道
之云逺曷云能來(箋云曷何也何/時能來望之也)百爾君子不
知德行(箋云爾女也女衆君子我不知人之德行何如/者可謂爲德行而君或有所留女怨故問此焉)
(行下孟反/下注皆同)不忮不求何用不臧(忮害臧善也箋云我/君子之行不疾害不)
(求備於一人其行何用爲不善而君獨逺使之在外不得來/歸亦女怨之辭忮之䜴反字書云很也韋昭音洎臧子郎反)
　　　　　雄雉四章章四句
匏有苦葉刺衛宣公也公與夫人並爲淫亂
(夫人謂夷姜/匏薄交反)匏有苦葉濟有深渉(興也匏謂之瓠/瓠葉苦不可食)
(也濟渡也由膝以上爲渉箋云瓠葉苦而渡處深謂八月/之時隂陽交㑹始可以爲昬禮納采問名瓠户故反上時)
(掌反下皆同/處昌慮反)深則厲淺則掲(以衣涉水爲厲謂由帶/以上也褐褰衣也遭時)
(制冝如遇水深則厲淺則掲矣男女之際安可以無礼義/將無以自濟也箋云旣以深淺記時因以水深淺喻男女)
(之才性賢與不肖及長幼也各順其人之冝爲之求妃耦/厲力滯反韓詩云至心曰厲說文作砅云履石渡水也音)
(力知反又音例掲苦例反長張丈反/爲于僞反妃音配夲亦作配下同)有瀰濟盈有鷕
雉鳴(瀰深水也盈滿也深水人之所難也鷕雌雄声也/衛夫人有淫泆之志授人以色假人以辭不顧礼)
(義之難至使宣公有淫昬之行箋云有瀰濟盈謂過於厲/喻犯礼深也瀰弥爾反鷕以小反沈耀皎反或一音户了)
(反字林于水反說文以水反難/乃旦反下同泆音逸行下孟反)濟盈不濡軌雉鳴求
其牡(濡漬也由輈以上爲軌違禮義不由其道猶雉鳴/而求其牡矣飛曰雌雄走曰牝牡箋云渡深水者)
(必濡其軌言不濡者喻夫人犯禮而不自知雉鳴反求其/牡喻夫人所求非所求濡而朱反軌舊龜美反謂車轊頭)
(也依傳意冝音犯案說文云軌車轍也從車九声龜美反/軌車軾前也從車凡声音犯車轊頭所謂軹也相亂故具)
(論之牡茂后反輈/竹留反車轅也)雝雝鳴鴈旭日始旦(雝雝鴈声/和也納采)
(用鴈旭日始出謂大昕之時箋云鴈者隨陽而處似婦人/從夫故昬禮用焉自納采至請期用昕親迎用昬旭許玉)
(反徐又許袁反說文讀若好字林呼老反昕/許巾反請音情又七井反下同迎魚敬反)士如歸妻
迨氷未泮(迨及泮散也箋云歸妻使之來歸於巳謂請/期也氷未散正月中以前也二月可以昬矣)
(迨音待泮/普半反)招招舟子人渉卬否(招招號召之皃舟子/舟人主濟渡者卬我)
(也箋云舟人之子號召當渡者猶媒人之㑹男女无夫家/者使爲妃匹人皆從之而渡我獨否招陟遥反王逸云以)
(手曰招以言曰召韓詩云招招聲也/卬五郎反夲或作仰音同號戸羔反)人渉卬否卬湏
我友(人皆渉我友未至我獨待之而不渉以言室家/之道非得所適貞女不行非得禮義昬姻不成)
　　　　匏有苦葉四章章四句
谷風刺夫婦失道也衛人化其上淫於新昬
而棄其舊室夫婦離絶國俗傷敗焉(新昬者/新所與)
(爲昬禮谷/古木反)習習谷風以隂以雨(興也習習和舒/貌東風謂之谷)
(風隂陽和而谷風至夫婦和/而室家成室家成而繼嗣生)黽勉同心不冝有怒
(言黽勉者思與君子同心也箋云所以黽勉者以爲見譴/怒者非夫婦之冝黽夲亦作僶莫尹反黽勉猶勉勉也譴)
(棄戦/反)采葑采菲無以下體(葑湏也菲茐也下體根/莖也箋云此二菜者蔓)
(菁與葍之類也皆上下可食然而其根有美時有惡時采/之者不可以根惡時并棄其葉喻夫婦以禮義合顔色相)
(親亦不可以顔色衰棄其相與之禮葑孚容反徐音豐湏/也字書作豐孚容反草木䟽云蕪菁也郭璞云今菘菜也)
(案江南有菘江北有蔓菁相似而異菘音嵩菲妃鬼反芴/音勿爾雅云菲芴又云菲息菜郭以菲芴爲土瓜解息菜)
(云似蕪菁華紫赤色何食莖河耕反蔓音万夲又作蕪音/无菁音精又子零反䔰音福夲又作䔰音冨爾雅葍䔰郭)
(云大葉白華根如指色白/可食并俾政反又如字)德音莫違及爾同死(箋/云)
(莫無及與也夫婦之言無相違者則可/與女長相與處至死顔色斯湏之有)行道遟遟中
心有違(遟遟舒行皃違離也箋云違徘徊也行於道路/之人至將離别尚舒行其心徘徊然喻君子於)
(己不能如也違如/字韓詩云違很也)不逺伊邇薄送我畿(畿門内/也箋云)
(邇近也言君子與己决别不能逺維近爾送我裁於門内/無恩之甚畿音祈决夲或作訣裁於門内一夲作裁至於)
(門又一夲作/裁至於門内)誰謂荼苦其甘如薺(荼苦菜也箋云/荼誠苦矣而君)
(子於巳之苦毒又甚於荼此方之荼/其甘如薺荼音徒薺齊禮反菜也)宴爾新昬如兄
如弟(宴安也宴夲又作燕/徐於顯反又烟見反)涇以渭濁湜湜其沚
(涇渭相入而清濁異箋云小渚曰沚涇水以有渭故見渭/濁湜湜持正貌喻君子得新昬故謂己惡也己之持正守)
(𥘉如沚然不動揺此絶去所經見取以自喻焉涇音經濁/水也渭音謂清水也湜音殖說文云水清見厎沚音止舊)
(本故見渭濁一夲渭作謂後/人改耳揺餘招反又餘照反)宴爾新昬不我屑以
(屑㓗也箋云以用也言君子不復㓗/用我當室家屑素節反復扶冨反)母逝我梁母發
我笱(逝之也梁魚梁笱所以捕魚也箋云母者喻禁新/昬女母之我家取我爲室家之道笱古口反韓詩)
(云發乱也/捕音步)我躬不閱遑恤我後(閱容也箋云躬身遑/暇恤憂也我身尚不)
(能自容何暇憂我後/所生子孫也閱音恱)就其深矣方之舟之就其淺
矣泳之游之(舟舩也箋云方泭也潜行爲泳言深淺者/喻君子之家事無難易吾皆爲之泳音詠)
(泭音孚易夷/䜴反下同)何有何亡黽勉求之(有謂冨也亡謂/貧也箋云君子)
(何所有乎何所亡乎吾其黽勉勤力/爲求之有求多亡求有爲于僞反)凡民有喪匍匐
救之(箋云匍匐言盡力也凡於民有凶禍之事鄰里尚/盡力往救之况我於君子家之事難易乎固當龜)
(勉以䟽喻親也匍音蒲又/音符匐蒲比反一音服)不我能慉反以我爲讎
(慉養也箋云慉驕也君子不能以恩驕樂我反憎惡我慉/許六反毛興也鄭驕也王肅養也說文起也樂音洛惡烏)
(路反下/皆同)旣阻我德賈用不售(阻難也箋云旣難却我/隱蔽我之善我修婦道)
(而事之覬其察巳猶見䟽外如賣物之不售賈音古/市也售市救反難乃旦反下難却同又如字覬音兾)昔
育恐育鞫及爾顚覆(育長鞫窮也箋云昔育育稚/也及與也昔幼稚之時恐至)
(長老窮匱故與女顚覆盡力於衆事難易無所辟鞫本亦/作諊居六反覆芳服反注同長張丈反下皆同稚本亦作)
(稺直吏反匱求位反乏/也辟音避夲亦作避)旣生旣育比予于毒(箋云/生謂)
(財業也育謂長老也于於也旣有財業矣又旣長老矣/其視我如毒螫言惡之巳甚也螫失石反何呼落反)我
有旨蓄亦以御冬(旨美御禦也箋云蓄聚美菜者/以禦冬月乏無時也蓄本亦作)
(畜勑六反御魚據反下同徐/魚舉反一本下句即作禦字)宴爾新昬以我御窮
(箋云君子亦但以我禦窮苦之/時至於冨貴則棄我如旨蓄)有洸有潰旣詒我
肄(洸洸武也潰潰怒也肄勞也箋云詒遺也君子洸洸/然潰潰然無温潤之色而盡遺我以勞苦之事欲窮)
(困我洸音光潰户對反韓詩云潰潰不善之皃詒音怡/肄以丗反徐以自反爾雅作勩以丗反遺唯季反下同)不
念昔者伊余來曁(墍息也箋云君子忘舊不念往昔年/稚我始來之時安息我墍/許器反)
　　　　谷風六章章八句
式微黎侯寓于衛其臣勸以歸也(寓寄也黎侯/爲狄人所逐)
(棄其國而寄於衛衛處之以二邑因安之可以歸而不歸/故其臣勸之黎力兮反國名杜預云在上黨壷關縣寓音)
(遇于又/作乎)式微式微胡不歸(式用也箋云式微式微/者微乎微者也君何不)
(歸乎禁君留止於/此之辝式發声也)微君之故胡爲乎中露(微無/也中)
(露衛邑也箋云我若無君何/爲處此乎臣又極諌之辭)式微式微胡不歸微
君之躬胡爲乎泥中(泥中衛/邑也)
　　　　式微二章章四句
旄丘責衛伯也狄人迫逐黎侯黎侯寓于衛
衛不能脩方伯連率之職黎之臣子以責於
衛也(衛康叔之封爵稱侯今曰伯者時爲州伯也周之/制使伯佐牧春秋傳曰五侯九伯侯爲牧也旄音)
(毛丘或作古北字前後下曰旄丘字林作堥云堥丘也亡/周反又音毛山部又有堥字亦云堥丘亡付反又音旄率)
(所類反禮記云十國以爲/連連有率牧州牧之牧)旄丘之葛兮何誕之節
兮(興也前髙後下曰旄丘諸侯以國相連屬憂患相及/如葛之蔓莚相連及也誕闊也箋云土氣緩則葛生)
(闊節興者喻此時衛伯不恤其職故其/臣於君事亦䟽廢也莚以戰反又音延)叔兮伯兮何
多日也(日月以逝而不我憂箋云叔伯字也呼衛之諸/臣叔與伯與女期迎我君而復之可來而不來)
(女日数何其多也先叔/後伯臣之命不以齒)何其處也必有與也(言與仁/義也箋)
(云我君何以處於此乎必以衛有/仁義之道故也責衛今不行仁義)何其乆也必有以
也(必以有功德箋云我君何以乆留於此乎必/以衛有功德故也又責衛今不務功德也)狐裘
蒙戎匪車不東(大夫狐蒼裘蒙戎以言乱也不東言/不來東也箋云刺衛諸臣形貌蒙戎)
(然但爲昬亂之行女非有戎車乎何不來東迎我君而復/之黎囯在衛西今所寓在衛東蒙如字徐武江反戎如字)
(徐而容反蒙戎亂貌案徐此音是依/左傳讀作尨茸字行下孟反下同)叔兮伯兮靡所
與同(無救患恤同也箋云衛之諸臣行如是/不與諸伯之臣同言其非之特甚)瑣兮尾
兮流離之子(瑣尾少好之貌流離鳥也少好長醜始/而愉樂終以微弱箋云衞之諸臣𥘉有)
(小善終無成功以流離也瑣依字作璅素果反流音留本/又作鶹離如字流離鳥名爾雅云鳥少美而長醜爲鶹􁆺)
(草木䟽云梟也關西謂之流離大則食其母/少詩照反下同長張丈反愉以朱反樂音洛)叔兮伯
兮褎如充耳(褎盛服也充耳盛飾也大夫褎然有尊/盛之服而不能稱也箋云充耳塞耳也)
(言衛之諸臣顔色褎然如見塞/耳無聞知也/人之耳聾恒/多笑而巳褎夲亦作褎由救反又在秀反稱尺證反聾魯工反)
　　　　旄丘四章章四句
簡兮刺不用賢也衛之賢者仕於泠官皆可
以承事王者也(泠官樂官也泠氏丗掌樂官而善焉/故後丗多號樂官爲泠官簡居限反)
(字從竹或作蕳是草名非也/泠音零字從水字亦作冷)簡兮簡兮方將萬舞
(簡大也方四方也將行也以干羽爲萬舞用之宗廟山川/故言於四方箋云簡擇將且也擇兮擇兮者爲且祭祀當)
(萬舞也萬舞干舞/者也爲于僞反)日之方中在前上處(教國子弟/以日中爲)
(期箋云在前上處者在前列上頭也周禮大胥掌學士之/版以待致諸子春入學舎采合舞胥思徐反版音扳舎音)
(釋下篇舎較/同采音菜)碩人俁俁公庭萬舞(碩人大德也侯/俣容貌大也萬)
(舞非但在四方親在宗廟公庭/俣疑矩反韓詩作扈扈云美貌)有力如虎執轡如
組(組織組也武力比於虎可以御亂御衆有文章言能治/衆動於近成於逺也箋云碩人有御亂御衆之德可任)
(爲王臣轡悲位反/組音祖任音壬)左手執籥右手秉翟(籥六孔翟/翟羽也箋)
(云碩人多才多藝又能籥舞言文武道備籥餘/若反以/竹爲之長三尺執之以舞毛云六孔鄭注禮云三孔郭璞)
(同云形似笛而小廣/雅云七孔翟亭歷反)赫如渥赭公言錫爵(赫赤貌/渥厚潰)
(也祭有卑煇胞翟􁆻寺者惠下之道見惠不過一散箋云/碩人容色赫然如厚傳丹君徒賜其一爵而巳不知其賢)
(而進用之散受五升赫虚格反渥於角反赭音者丹也卑/必寐反與也煇字亦作韗暄願反劉昌宗音運甲吏之賤)
(者胞步交反肉吏之賤者翟樂吏之賤者􁆻/音昬守門之賤者散素但反酒爵也傅音付)山有榛隰
有苓(榛木名下濕曰隰苓大苦箋云榛也苓也生各得/其所以言碩人處非其位榛夲亦作蓁同側巾反)
(子可食苓音零/本草云甘草也)云誰之思西方美人(箋云我誰思/乎思周室之)
(賢者以其冝薦碩人與/在王位與音預或如字)彼美人兮西方之人兮(乃/冝)
(在王室箋云彼/美人謂碩人也)
　　　　簡兮三章章六句
泉水衛女思歸也嫁於諸侯父母終思歸寧
而不得故作是詩以自見也(以自見者見己志也/國君夫人父母在則)
(歸寕没則使大夫寜於兄弟衛女之思歸雖非禮/思之至也見賢遍反注同思之至也一夲思作恩)毖彼
泉水亦流于淇(興也泉水始出毖然流也淇水名也/箋云泉水流而入淇猶婦人出嫁於)
(異囯毖悲位反韓詩作祕說/文作恥云直視也淇音其)有懷于衛靡日不思
(箋云懷至靡無也以言我有所至念於衛無/一日不思也所至念者謂諸姬諸姑伯姊)孌彼諸姬
聊與之謀(孌好貌諸姬同姓之女聊願也箋云聊且畧/之辝諸姬者未嫁之女我且欲畧與之謀婦)
(人之禮觀其志意親/親之恩也孌力轉反)出宿于泲飲餞于禰(泲地名祖/而舎軷飲)
(酒於其側曰餞重始有事於道也禰地名箋云泲禰者所/嫁囯適衛之道所經故思宿餞泲子禮反餞音踐徐又在)
(箭反禰乃禮反韓詩作坭/音同軷蒲未反道祭也)女子有行逺父母兄弟
(箋云行道也婦人有出嫁之道逺於親親/故禮縁人情使得歸寕逺于力反注同)問我諸姑遂
及伯姊(父之姊妹稱姑先生曰姊箋云寧則又/問姑及姊親其類也先姑後姊尊姑也)出宿
于干飲餞于言(干言所適國郊也箋云干/言猶泲禰未聞逺近同異)載脂載
舝還車言邁(脂舝其車以還我行也箋云言還車者/嫁時乗來今思乗以歸舝胡瞎反車軸)
(頭金也還音旋此字/例同音更不重出)遄臻于衛不瑕有害(遄疾臻至/瑕逺也箋)
(云瑕猶過也害何也我還車疾至於衛而反於行無過差/有何不可而止我遄市專反速也瑕音遐害毛如字鄭音)
(曷行下孟反差𥘉懈反/又𥘉佳反卷未注同)我思肥泉兹之永歎(所出同/所歸異)
(爲肥泉箋云兹此也自衛而來所渡/水故思此而長歏肥字或作/音同)思湏與漕我心
悠悠(湏漕衛邑也箋云自衛而來/所經邑故又思之漕音曹)駕言出遊以冩
我憂(冩除也箋云旣不得歸寧/且欲乘車出遊以除我憂)
　　　　泉水四章章六句
北門刺仕不得志也言衛之忠臣不得其志
爾(不得其志者君不/知己志而遇困苦)出自北門憂心殷殷(興也/北門)
(背明郷隂箋云自從也興者喻巳仕於闇君猶行而出此/門心爲之憂殷殷然殷夲又作慇同於巾反沈於文反又)
(音隱爾雅云憂也背蒲對反郷/本又作嚮同許亮反爲于僞反)終窶且貧莫知我艱
(窶者无禮也貧者困於財箋云艱難也君於巳禄蓴終不/足以爲禮又近困於財無知己以此爲難者言君旣然矣)
(諸臣亦如之窶其矩反無禮也/爾雅云貧也案謂貧無可爲禮)巳焉哉天實爲之謂
之何哉(箋云謂勤也詩人事君無二志故自決/歸之於天我勤身以事君何哉忠之至)王事適
我政事一埤益我(適之埤厚也箋云國有王命役使/之事不以之彼必來之我有賦稅)
(之事則减彼一而以益我言君政/偏巳兼其苦埤避支反偏音篇)我入自外室人交
徧讁我(讁責也箋云我從外而入在室之人更迭徧來/責我使巳去也言室人亦不知已志也徧古遍)
(字注及下同凡遍字從彳徧字從人後皆放/此讁直革反玉篇知革反更音庚迭待結反)巳焉哉天
實爲之謂之何哉王事敦我政事一埤遺我
(敦厚遺加也箋云敦猶投擿敦毛如字韓詩云敦迫/鄭都回反遺唯季反擿呈釋反與擲同夲或作擿非)我
入自外室人交徧摧我(摧沮也箋云摧音刺譏之言/摧徂回反夲或作催音同韓)
(詩作讙音千佳子佳二反/就也沮在吕反何音阻)巳焉哉天實爲之謂之何哉
　　　　北門三章章七句
北風刺虐也衛國並爲威虐百姓不親莫不
相攜持而去焉(攜穴/圭反)北風其涼雨雪其雱(興/也)
(北風寒涼之風雱盛皃箋云寒涼之風病害万物興者喻/君政敎酷暴使民散亂涼音良雨于付反又如字下同雱)
(普康反酷/苦毒反)惠而好我攜手同行(惠愛行道也箋/云性仁愛而又)
(好我者與我相攜持同道而去疾時政/也好呼報反下及注同行音衡道也)其虚其邪旣
亟只且(虚虚也亟急也箋云邪讀如徐言今在位之人/其故威儀虚徐寛仁者今皆以爲急刻之行矣)
(所以當去以此也邪音餘又音徐爾雅作徐下同亟紀力/反下同只音紙且子餘反虚虚也一本作虚徐也行下孟)
(反)北風其喈雨雪其霏(喈疾貌霏甚貌喈/音皆霏芳非反)惠而好
我攜手同歸(歸有/德也)其虚其邪旣亟只且莫赤匪
狐莫黒匪烏(狐赤烏黒莫能别也箋云赤則狐也黒則/烏也猶今君臣相承爲惡如一别彼列反)
惠而好我攜手同車(攜手/就車)其虚其邪旣亟只且
　　　　北風三章章六句
靜女刺時也衛君無道天人無德(以君及夫人/無道德故陳)
(靜女遺我以􁂍管之法德如是可以/易之爲人君之配遺唯季反下同)靜女其姝俟我
於城隅(靜貞靜也女德貞靜而有法度乃可說也姝美/色也俟待也城隅以言髙而不可踰箋云女德)
(貞靜然後可畜美色然後可安又能服從待禮而動自防/如城隅故可愛也姝赤朱反說文作􁆼云好也說音恱)
愛而不見搔首踟蹰(言志往而行止箋云志往謂/踟蹰行止謂愛之而不往見)
(搔蘇刀反踟直/知反蹰直誅反)靜女其孌貽我彤管(旣有靜德又/有美色又能)
(遺我以古人之法可以配人君也古者后夫人必有女史/彤管之法史不記過其罪殺之后妃群妾以禮御於君所)
(女史書其日月授之以環以進退之生子月辰則以金環/退之當御者以銀環進之著于左手旣御著于右手事無)
(大小記以成法箋云彤管筆赤管也貽夲又作詒音怡下/同卜句恊韻亦音以志反彤徒冬反著知畧反又直畧反)
(下/同)彤管有煒說懌女美(煒赤皃彤管以赤心正人/也箋云說懌當作說釋赤)
(管煒煒然女史以之說釋妃妾之德美之煒于鬼反說夲/又作恱毛王說音恱懌音亦鄭說音始恱反懌作釋始亦)
(反)自牧歸荑洵美且異(牧田官也荑茅之始生也/本之於荑取其有始有終)
(箋云洵信也茅絜白之物也自牧曰歸荑其信美而異者/可以共祭祀猶貞女在窈窕之處媒氏達之可以配人君)
(牧州牧之牧徐音目荑徒兮反洵夲作詢音/荀共音恭窈烏了反窕徒了反處昌慮反)匪女之爲
美美人之貽(非爲其徒說美色而巳美其人能遺我法則箋云/遺我者遺我以賢妃也爲于僞反注同或如字)
　　　　　靜女三章章四句
新臺刺衛宣公也納伋之妻作新臺于河上
而要之國人惡之而作是詩也(伋宣公之丗子○/馬云修舊曰新爾)
(雅云四方而髙曰臺孔安國云土髙/曰臺伋音急要於遥反惡烏路反)新臺有泚河水
瀰瀰(泚鮮明貌瀰瀰盛皃水所以絜汙穢反于河上而/爲淫昬之行泚音此徐又七禮反說文作玼云新)
(色鮮也瀰莫爾反徐又莫啓反說/文云水滿也汙音烏行下孟反)燕婉之求籧篨不
鮮(燕安婉順也籧篨不能俯者箋云鮮善也伋之妻齊/女來嫁於衛其心夲求燕婉之人謂伋也反得籧篨)
(不善謂宣公也籧篨口柔常觀人顔色而爲之辝故不能/俯也燕於典反又於見反婉于晚反徐於管反籧音渠篨)
(音諸鮮斯踐反鄭善也/王少也依鄭文音仙)新臺有洒河水浼浼(洒髙/峻也)
(浼浼平地也洒七罪反韓詩作漼音同云/鮮皃俛毎罪反韓詩作浘浘音尾云盛皃)燕婉之求
籧篨不殄(殄絶也箋云殄當作腆腆善也/殄毛徒典反鄭改作腆吐典反)魚網之
設鴻則離之(言所得非所求也箋云設魚網者冝得/魚鴻乃鳥也反離焉猶齊女以禮來求)
(丗子而/得宣公)燕婉之求得此戚施(戚施不能仰者箋云/戚施靣柔下人以色)
(故不能仰也戚千/歴反下遐嫁反)
　　　　新臺三章章四句
二子乗舟思伋壽也衛宣公之二子争相爲
死國人傷而思之作是詩也(爲于/僞反)二子乗舟汎
汎其景(二子伋壽也宣公爲伋取於齊女而美公奪之/生壽及朔朔與其母愬伋於公公今伋之齊使)
(賊先待於隘而殺之壽知之以吉伋使去之伋曰君命也/不可以逃壽切其節而先往賊殺之伋至曰君命弑我壽)
(有何罪賊又殺之國人傷其渉危遂往如乗舟而無所薄/汎汎然汛疾而不礙也汎芳劒反景如字或音影愬蘇路)
(反令力征反盇於賣反駛疾夲或/無駛字一夲作迅疾駛所吏反)願言思子中心養
養(願每也養養然憂不知所定箋云願念/也念我思此二子心爲之憂養/養然)二子乗舟
汎汎其逝(逝往/也)願言思子不瑕有害(言二子之不/逺害箋云瑕)
(猶過也我念思此二子之事於行無過差有何/不可而不去也害毛如字鄭音曷逺于萬反)
　　　　二子乗舟二章章四句
邶國十九篇七十一章三百六十三句
毛詩卷第二
毛詩卷第三
鄘柏舟詁訓傳第四
(鄘音容鄭云紂都以南曰/鄘王云王城以西曰鄘也)毛詩國風　鄭氏箋
柏舟共姜自誓也衛丗子共伯蚤死其妻守
義父母欲奪而嫁之誓而弗許故作是詩以
絶之(共伯僖侯之丗子共音恭下同姜居羊反共姜共/伯之妻婦人從夫謚姜姓也蚤音早僖許其反史)
(記作釐曹/大家音僖)汎彼柏舟在彼中河(興也中河河中箋云/舟在河中猶婦人之)
(在夫家是其常處汎/芳劒反處昌慮反)髧彼兩髦實維我儀(髧雨/髦之)
(貌髦者髮至眉子事父母之飾儀匹也箋云兩髦之人謂/共伯也實是我之匹故我不嫁也禮丗子之昧爽而朝亦)
(櫛纚笄緫拂髦冠緌纓髧本又作/徒坎反髦音毛說文/作髳音同禮子生三月翦髪爲鬌長大作髦以象之鬌丁)
(果反昧莫背反朝直遥反􁆽側乙反纚/色蟹反又色綺反緫子孔反緌汝誰反)之死矢靡它
(矢誓靡無之至也至巳/之死信無它心它音他)母也天只不諒人只(諒信也/母也天)
(也尚不信我天謂父也只/音紙諒本亦作亮力尚反)汎彼柏舟在彼河側髧
彼兩髦實維我特(特匹也特如字韓詩/作直云相當值也)之死矢
靡慝(慝邪也慝他得/反邪似嗟反)母也天只不諒人只
　　　　柏舟二章章七句
牆有茨衛人刺其上也公子頑通乎君母國
人疾之而不可道也(宣公卒惠公幼其庻子頑烝於/惠公之母生子五人齊子戴公)
(文公宋桓夫人許穆夫人牆在良反茨徐資反頑五/鰥反宣公庻子昭伯名也烝之升反載馳序注同)牆
有茨不可埽也(興也牆所以防非常茨蒺藜也欲掃/去之反傷牆也箋云國君以禮防制)
(一國今其宮内有淫昬之行/者猶牆之生蒺/藜/蒺音疾藜音藜去丘吕反下同行下孟反)中冓之言
不可道也(中冓内冓也箋云内冓之言謂宮中所冓成/頑與夫人淫昬之語冓本又作遘古候反韓)
(詩云中冓中夜/謂淫僻之言也)所可道也言之醜也(於君/醜也)牆有
茨不可襄也(襄除/也)中冓之言不可詳也(詳審/也詳)
(如字韓詩作/揚揚猶道也)所可詳也言之長也(長惡/長也)牆有茨
不可束也(束而/去之)中冓之言不可讀也(讀抽也箋云/抽猶出也)
所可讀也言之辱也(辱辱/君也)
　　　　牆有茨三章章六句
君子偕老刺衛夫人也夫人淫亂失事君子
之道故陳人君之德服飾之盛冝與君子偕
老也(夫人宣公夫人惠公之母也人君小/君也或者小字誤作人耳偕音皆)君子偕老
副笄六珈(能與君子俱老乃冝居尊位服盛服也副者/后夫人之首飾編髪爲之笄衡笄珈笄飾之)
(最盛者所以別尊卑箋云珈之言加也副旣笄而加飾如/今歩揺上飾古之制所有未聞副芳冨反珈音加編蒲典)
(反或必仙反别彼/列反揺餘昭反)委委佗佗如山如河(委委者行可/委曲從迹也)
(佗佗者德平易也山無不容河無不潤委委於危反注同/佗佗待河反注同韓詩云德之美貌行下孟反舊如字委)
(曲如字易/以䜴反)象服是冝(象服尊者所以爲飾箋云象服/者謂揄翟闕翟也人君之象服)
(則舜所云予欲觀古人之象日月星辰之屬榆音遥字又/作䄖翟本亦作狄王后第二服曰䄖狄觀古亂反又音官)
子之不淑云如之何(有子若是可謂不善乎箋云/子乃服飾如是而爲不善之)
(行於禮當如之何深/疾之行下孟反下同)玭兮玭兮其之翟也(玭鮮盛皃/偷翟闕翟)
(羽飾衣也箋云侯伯夫人之服自偷翟而下如王后焉玭/音此又且禮反鮮盛貌說文云新色鮮也字林云鮮也音)
(同玉篇且礼反鮮明皃沈云毛及呂忱並作玭觧王肅云/顔色衣服鮮明皃本或作瑳此是後文瑳兮王肅注好美)
(衣服㓗白之皃若与/此同不容重出今撿王肅夲後/不釋不如沈所言也然舊本皆前作玭後作瑳字鮮音仙)鬒
髪如雲不屑髢也(鬒黒髪也如雲言美長也屑絜也/箋云髢髮也不絜者不用髲為善)
(鬒真忍反說文云髮稠也服䖍注左傳云/髮美為鬒屑蘇節反髢徒帝反髲皮寄反)玉之瑱也象
之揥也(瑱塞耳也揥所以􁆾髮也瑱吐殿反揥勑帝反/摘他狄反本亦作􁆿音同本又作擿又作謪並)
(非摘音丁革/反擿直㦸反)揚且之晳也(揚眉上廣晳白晳且七也/反徐子餘反下同晢星歷)
(反)胡然而天也胡然而帝也(尊之如天審諦如帝箋/云胡何也帝五帝也何)
(由然女見尊敬如天帝乎非由衣服之盛顔色之莊與/反為淫昬之行諦音帝莊如字又作壯側亮反與音餘)瑳
兮瑳兮其之展也蒙彼縐絺是紲袢也(礼有展/衣者以)
(丹縠為衣蒙覆也絺之靡者爲縐是當暑袢延之服也箋/云后妃六服之次展衣冝白縐絺絺之蹙蹙者展衣夏則)
(裏衣縐絺以礼見於君及賔客之盛服也展衣字誤礼記/作䄠衣瑳七我反說文云玉色鮮白展陟戦反注展衣皆)
(同沈張輦反縐側救反絺勑之反紲息列反袢符袁反縠/戸木反延以戦反又如字蹙子六反衣於旣反著也下裏)
(衣同則裏如字舊音吏見賢遍反/見於君子一本無子字襢陟戦反)子之清揚揚且之
顔也(清視清明也揚廣/揚而顔角豊滿)展如之人兮邦之媛也
(展誠也美女為媛箋云媛者邦人所依倚以為媛助也疾/宣姜有此盛服而以淫昬乱囯故云然媛于眷反韓詩作)
(援援取也/倚於綺反)
　　　君子偕老三章一章七句一章九句一章八句
桑中刺奔也衛之公室淫亂男女相奔至于
丗族在位相竊妻妾期於幽逺政散民流而
不可止(衛之公室淫乱謂宣惠之丗男女相奔不待媒/氏以礼㑹之也丗族在位取姜氏弋氏庸氏者)
(也竊盗也幽逺謂桑中之/野竊千節反弋羊職反)爰采唐矣沬之郷矣(爰/於)
(也唐蒙菜名沬衛邑箋云於何采唐必沬之郷猶言欲為/淫乱者必之衛之都惡衛為淫乱之主沬音妹惡烏路反)
云誰之思羙孟姜矣(姜姓也言丗族在位有是惡/行箋云淫乱之人誰思乎乃)
(思美孟姜孟姜列囯之長女而思与淫乱疾/丗族在位有是惡行長丁丈反行下孟反)期我乎桑
中要我乎上宫送我乎淇之上矣(桑中上宮所/期之地淇水)
(名也箋云此思孟姜之愛厚己也与我期於桑中而要見/我於上宫其送我則於淇水之上要於遥反注下同淇音)
(其淇/衛水)爰采麥矣沬之北矣云誰之思羙孟弋
矣(弋姓/也)期我乎桑中要我乎上宫送我乎淇
之上矣爰采葑矣沬之東矣(箋云葑蔓菁/葑/孚容反菁音精又)
(子形/反)云誰之思羙孟庸矣(庸姓/也)期我乎桑中
要我乎上宫送我乎淇之上矣
　　　　桑中三章章七句
鶉之奔奔刺衛宣姜也衛人以爲宣姜鶉鵲
之不若也(刺宣姜者刺其与公子頑為淫乱行不如禽/鳥鶉音純䳺鶉鳥䳺音烏南反行下孟反下)
(同)鶉之奔奔鵲之彊彊(鶉則奔奔鵲則彊彊然箋/云奔奔彊彊言其居有常)
(匹飛則相隨之貌刺宣姜与頑非匹耦/彊音姜韓詩云奔奔彊彊乗匹之貌)人之無良我以
爲兄(良善也兄謂君之兄箋云人之行無/一善者我君反以為兄君謂惠公)鵲之彊彊
鶉之奔奔人之無良我以爲君(君囯小君箋云/小君謂宣姜)
　　　　鶉之奔奔二章章四句
定之方中羙衛文公也衛爲狄所㓕東徙渡
河野處漕邑齊桓公攘戎狄而封之文公徙
居楚丘始建城市而營宮室得其時制百姓
說之國家殷冨焉(春秋閔公二年冬狄人入衛衛懿/公及狄人戦于熒澤而敗宋桓公)
(迎衛之遺民渡河立戴公以廬於漕戴公立一年而卒魯/僖公二年斉桓公城楚丘而封衛於是文公立而建國焉)
(定丁佞反下同定星名尓雅云營室謂之定孫炎云定正/也衛為狄所㓕一本作狄人本或作衛懿公為狄所㓕)
(也漕音曹攘如羊反說音/恱熒廻丁反廬力居反)定之方中作于楚宫(定/營)
(宫室也方中昬正四方楚宮楚丘之宫仲梁子曰𥘉立楚/宫也箋云楚宫謂宗廟也定星昬中而正於是可以營制)
(宮室故謂之營室定昬中而正謂小/雪時其躰与東辟連正四方辟音壁)揆之以日作于
楚室(揆度也度日出日入以正東西南視定北凖極以/正南北室猶宫也箋云楚室居室也君子將營宮)
(室宗廟為先廐庫為次居室為後揆葵癸反/度待洛反下同視字又作眂音同廐居又反)樹之榛栗
椅桐梓􁇀爰伐琴瑟(椅梓屬箋云爰曰也樹此六/木於宫者曰其長大可伐以)
(為琴瑟言䂊備也榛側巾反椅於冝反草木䟽/云梓實桐皮曰椅也梓音子􁇀音七長丁丈反)升彼虚
矣以望楚矣望楚與堂景山與京(虚漕虚也楚/丘有堂邑者)
(景山大山京髙丘也箋云自河以東夾於済水文公将徙/登漕之虚以望楚丘觀其旁邑及其丘山審其髙下所依)
(倚乃後建囯焉慎之至也虚起居反本/或作墟夾居洽反済莭礼反倚於綺反)降觀于桑(地/势)
(冝蠶可/以居民)卜云其吉終然允臧(龜曰卜允信臧善也建/囯必卜之故建邦能命)
(龜田能施命作噐能銘使能造命升髙能賦師旅能誓山/川能說䘮紀能誄祭祀能語君子能此九者可謂有徳音)
(可以爲大夫也使所吏反說如字鄭志問曰山川能說何/謂也荅曰兩讀或言說說者說其形势也或曰述述者述)
(其故事也述讀如遂事不諫之遂誄本又作讄又作儡皆/力水反說文云讄禱也累功徳以求福也誄謚也為大夫)
(一木作為/卿大夫)靈雨旣零命彼倌人星言夙駕說于
桑田(零落也倌人主駕者箋云靈善也星雨止星見夙/早也文公於雨下命主駕者雨止為我晨早駕欲)
(往為辝說於桑田教民稼穡務農急也倌音官徐古患/反說文云小臣也韓詩云星晴也說王始銳反舎也鄭)
(如字辝說見賢遍/反為我于僞反)匪直也人(非徒/庸君)秉心塞淵(秉/操)
(也箋云塞充實也/渊深也操七刀反)騋牝三千(馬七尺曰騋騋馬与牝/馬也箋云囯馬之制天)
(子十有二閑馬六種三千四百五十六匹邦囯六閑馬四/種千二百九十六匹衛之先君兼邶鄘而有之而馬数過)
(礼制今文公㓕而復㒷徙而能冨馬有三千雖非礼制囯/人美之騋音來牝頻忍反徐扶死反上時掌反種章勇反)
(下同過礼制一本/无制字復扶冨反)
　　　　定之方中三章章七句
蝃蝀止奔也衛文公能以道化其民淫奔之
恥國人不齒也(不齒者不与相長稚蝃丁計反蝀都/動反尓雅作螮蝀音同長張丈反)
蝃蝀在東莫之敢指(蝃蝀虹也夫婦過礼則虹氣盛/君子見戒而懼諱之莫之敢指)
(箋云虹天氣之戒尚无敢指者况淫/奔之女誰敢視之虹音紅一音絳)女子有行逺父
母兄弟(箋云行道也婦人生而有適人之道何憂於不/嫁而為淫奔之過乎惡之甚逺于万反下同惡)
(烏路反下/惡之皆同)朝隮于西崇朝其雨(隮升崇終也従旦/至食時為終朝箋)
(云朝有升氣於西方終其朝則雨氣應自然以言婦人生/而有適人之道亦性自然隮子西反徐又子细反鄭注周)
(礼云隮虹應/應對之應)女子有行逺兄弟父母乃如之人
也懷昬姻也(乃如是淫奔之人也箋云懷思也乃如/是之人思昬姻之事乎言其淫奔之過)
(惡之/大)大無信也不知命也(不待命也箋云淫奔之女/大无湏㓗之信又不知昬)
(姻當待父母之命惡/之也大音㤗注同)
　　　　蝃蝀三章章四句
相䑕刺無禮也衛文公能正其羣臣而刺在
位承先君之化無禮儀也(相息亮反/篇内同)相䑕有皮
人而無儀(相視也无礼儀者雖居尊位猶為闇昧之/行箋云儀威儀也視䑕有皮雖処髙顯之)
(処偷食苟得不知廉恥亦与人无/威儀者同行下孟反処昌慮反)人而無儀不死何
爲(箋云人以有威儀為貴今反无之/傷化敗俗不如其死无所害也)相䑕有齒人
而無止(止所止息箋云止容止孝經曰容/止可觀○韓詩止莭无礼莭也)人而無止
不死何俟(俟待/也)相䑕有體人而無禮人而無
禮胡不遄死(躰支躰也遄速/也遄市專反)
　　　　相䑕三章章四句
干旄羙好善也衛文公臣子多好善賢者樂
告以善道也(䝨者時処士也旄音/毛好呼報反篇内同)孑孑干旄在浚
之郊(孑孑干旄貌注旄於干首大夫之􁇁也浚衛邑古/者臣有大功丗其官邑郊外曰野箋云周礼孤卿)
(建􁇁大夫建物首皆注旄焉時有建此旄來至浚之郊卿/大夫好善也孑居熱反又居列反浚蘇俊反􁇁之然反通)
(帛為/􁇁)素絲紕之良馬四之(纰所以織组也緫紕於/此成大於彼願以素絲)
(紕組之法御四馬也箋云素絲者以為縷以縫纰旌旗之/旒縿或以维持之浚郊之䝨者旣識卿大夫建旄而來又)
(識其乗善馬四之者見之数也紕毛符至反鄭/毗移反組音祖旒音留縿所銜反何沈相沾反)彼姝者
子何以卑之(姝順貌卑予也箋云時䝨者旣說此卿大/夫有忠順之徳又欲以善道之心誠爱厚)
(之至姝赤朱反卑必/寐反注文同說音恱)孑孑干旟在浚之都(鳥隼曰旟/下邑曰都)
(箋云周礼州里建旟謂州長之/屬旟音餘隼荀尹反長張丈反)素絲組之良馬五之
(緫以素絲而成組也驂馬五轡箋云以素絲縷縫組於旌/旗以為之飾五之者亦為五見之也緫子孔反驂七南反)
彼姝者子何以予之孑孑干旌在浚之城(析/羽)
(為旌城都城/也析星歴反)素絲祝之良馬六之(祝織也四馬六/轡箋云祝當作)
(屬屬著也六之者亦謂六見之也祝毛之/六反鄭作屬之蜀反著直畧反沈知畧反)彼姝者子
何以告之
　　　　干旄三章章六句
載馳許穆夫人作也閔其宗國顚覆自傷不
能救也衛懿公爲狄人所㓕國人分散露於
漕邑許穆夫人閔衛之亡傷許之小力不能
救思歸唁其兄又義不得故賦是詩也(㓕者懿/公死也)
(君死於位曰㓕露於漕邑者謂戴公也懿公死囯人分散/宋桓公迎衛之遺民渡河処之於漕邑而立戴公焉戴公)
(与許穆夫人俱公子頑烝於宣姜所生也男/子先生曰兄閔一本作愍宻謹反唁音彦)載馳載驅
歸唁衛侯(載辝也弔失囯曰唁箋云載之言則也衛/侯戴公也驅字亦作駈如字協韻亦音丘)驅
馬悠悠言至于漕(悠悠逺貌漕衛東邑箋云夫人願/御者驅馬悠悠乎我欲至於漕)
大夫跋渉我心則憂(草行曰跋水行曰渉箋云跋/渉者衛大夫來告難於許時)
(跋蒲末反韓詩云不由蹊/遂而渉曰跋渉難乃旦反)旣不我嘉不能旋反(不/能)
(旋反我思也箋云旣尽嘉言也/言許人尽不善我欲帰唁兄)視爾不臧我思不
逺(不能逺衛也箋云尓女女許人也臧善也視女不/施善道救衛臧子郎反逺于万反注同恊句如字)旣
不我嘉不能旋濟(済止/也)視爾不臧我思不閟
(閟閉也閟悲位/反徐又方兾反)陟彼阿丘言采其蝱(偏髙曰阿丘/蝱貝母也升)
(至偏髙之丘采其蝱者將以療疾箋云升丘采貝母猶婦/人之適異囯欲得力助安宗國也蝱音/盲藥草也療力)
(照/反)女子善懷亦各有行(行道也箋云善猶多也懷/思也女子之多思者有道)
(猶升丘/采蝱也)許人尤之衆稺且狂(尤過也是乃衆幼稺/且狂進取一槩之義)
(箋云許人許大夫也過之者過夫人之欲帰唁其兄/尤本亦作訧音同稺本又作稚直吏反槩古爱反)我
行其野芃芃其麥(願行衛之野麥芃芃然方盛長/箋云麥芃芃者言未収刈民將)
(困也芃薄紅反徐/符雄反長張丈反)控于大邦誰因誰極(控引極/至也箋)
(云今衛侯之欲求援引之力助於大囯之諸侯亦誰因乎/因誰至乎閔之故欲帰問之控苦貢反引夷忍反又夷刃)
(反援于眷反又/音袁沈于万反)大夫君子無我有尤(箋云君子囯/中䝨者无我)
(有尤无/過我也)百爾所思不如我所之(不如我所思之/篤厚也箋云尓)
(女女衆大/夫君子也)
　　　　載馳五章一章六句二章章四句
　　　　一章六句一章八句
　鄘國十篇三十章百七十六句
衛淇奥詁訓傳第五
(鄭王俱云紂/都之東也)毛詩國風　鄭氏箋
淇奥羙武公之德也有文章又能聽其規諌
以禮自防故能入相于周羙而作是詩也(淇/音)
(其奥於六反一音烏報反淇水名/草木䟽云奥亦水名相息亮反)瞻彼淇奥緑竹猗
猗(興也奥隈也緑王芻也竹萹竹也猗猗美盛貌武公/質美德盛有康叔之餘列○緑竹並如字尓雅緑作)
(菉音同韓詩竹作􁇂都毒反云􁇂萹筑也石經同猗於冝/反隈烏廻反孫炎云水曲中也芻𥘉俱反郭璞云今呼白)
(腳莎莎蘇禾反一云即菉蓐草也蓐音辱萹夲亦作扁匹/善反又音篇郭匹殄反一音布典反竹音如字又勑六反)
(韓詩作筑音同郭云似小藜赤莖莭好生道旁可食又殺/蟲草木䟽云有草似竹髙五六尺淇水側人謂之菉竹也)
(餘烈或/无餘字)有匪君子如切如磋如琢如磨(匪文章/貌治骨)
(曰切象曰磋玉曰琢石曰磨道其斈而成也聽其規諫以/自修如玉石之見琢磨匪本又作斐同芳尾反下同韓詩)
(作邲美貌也磋七何反琢陟/角反磨本又作摩莫何反)瑟兮僴兮赫兮咺兮
(瑟矜莊貌澗寛大也赫有明德赫赫然咺威儀容止宣著/也僴遐板反韓詩云美貌說文云武貌赫呼白反咺况晚)
(反韓詩作/宣宣顯也)有匪君子終不可諼兮(諼忘也諼况元/反又况逺反)
瞻彼淇奥緑竹青青(青青茂盛貌/青子丁反)有匪君子
充耳琇瑩㑹弁如星(充耳謂之瑱琇瑩美石也天/子玉瑱諸侯以石弁皮弁所)
(以㑹髮箋云㑹謂弁之縫中飾之以玉皪皪而処狀似星/也天子之朝服皮弁以日視朝琇音秀沈又音誘說文作)
(璓云石之次玉者弋乆反瑩音榮徐又音營又音瑩磨之/瑩㑹古外反注同鄭注周礼則如字說文作䯤弁皮変反)
(瑱天見反縫符用反皪夲又作礫音/歴又音洛朝直遥反下及下篇同)瑟兮僴兮赫兮
咺兮有匪君子終不可諼兮瞻彼淇奥緑竹
如簀(簀積也/簀音責)有匪君子如金如錫如圭如璧
(金錫錬而精圭璧性有質箋云圭/璧亦琢磨四者亦道其斈而成也)寛兮綽兮猗重
較兮(寛能容衆綽緩也重較卿土之車箋云绰兮謂仁/於施舎綽昌若反猗於綺反依也重直恭反注同)
(較古岳反車兩旁上出軾者/施如字又詩䜴反又式氏反)善戯謔兮不爲虐兮
(寛緩弘大雖則戯謔不爲虐矣箋云君子之德有張有弛/故不常矜莊而時戯謔謔香畧反弛本亦作施式氏反)
　　　　淇奥三章章九句
考槃刺莊公也不能繼先公之業使賢者退
而窮處(窮猶終也/槃薄寒反)考槃在澗碩人之寛(考成/槃樂)
(也山夾水曰澗箋云碩大也有窮處成樂在於此澗者形/貌大人而寛然有虚之之色澗古晏反韓詩作干云墝埆)
(之處也樂音洛/下同夾古洽反)獨寐寤言永矢弗諼(箋云寤覺永/長矢誓諼忘)
(也在澗獨寐覺而獨言長自誓以不忘君/之惡志在窮處故云然覺交孝反又如字)考槃在阿碩
人之薖(曲陵曰阿薖寛大貌箋云薖飢意/薖苦禾/反韓詩作􁇃􁇃美貌)獨寐寤
歌永矢弗過(箋云弗過者不復入君之朝也過古/禾反注同崔古卧反復扶又反下同)考
槃在陸碩人之軸(軸進也箋云軸病也/軸毛音迪鄭直六反)獨寐寤宿
永矢弗告(無所告語也箋云不復/告君以善道語魚據反)
　　　　考槃三章章四句
碩人閔莊姜也莊公惑於嬖妾使驕上僣莊
姜賢而不荅終以無子國人閔而憂之(嬖𥙷/惠反)
(上時掌友/僣作念反)碩人其頎衣錦褧衣(頎長貌錦文衣也/夫人德盛而尊嫁)
(則錦衣加褧儋箋云碩大也言莊姜儀表長麗佼好頎頎/然褧禪也國君夫人翟衣而嫁今衣錦者在塗之所服也)
(尚之以禪衣爲其文之大著頎其機反衣於旣反注夫人/衣翟今衣錦同褧苦逈反徐又孔穎反說文作檾枲屬也)
(襜昌占反佼本又作姣古夘反下同襌音丹/爲于僞反大音㤗下大子同舊音勑賀反)齊侯之子
衛侯之妻東宫之妹邢侯之姨譚公維私(東/宮)
(齊大子也女子後生曰妹妻之姊妹曰姨姊妹之夫曰私/箋云陳此者言莊姜容貌旣美兄弟皆正大邢音形姬姓)
(國譚徒南/反國名)手如柔荑(如荑之新生/荑徒奚反)膚如凝脂(如/脂)
(之/疑)領如蝤蠐(領頸也蝤蠐蝎蟲也蝤似脩反徐音曹/蠐夲又作/又作齊同音齊沈又音茨)
(爾雅云蟦蠐螬蝤蠐蝎郭云蠐螬在糞土中蝎在木/中蝎桑蠹是也墳肥分反蠹音妬蝎音曷/或音葛)齒如
瓠犀(瓠犀瓠瓣瓠戸故反犀音西瓣/𥙷遍反又蒲亮沈又蒲閉反)螓首蛾眉(螓/首)
(顙廣而方箋云螓謂蜻蜻也螓音秦蛾我波反顙蘇黨反/蜻郭徐子盈反沈又慈性反方頭有文王蕭云如蟬而小)
巧笑倩兮(倩好口輔倩夲亦作蒨/七薦反韓詩云蒼白色)羙目盻兮(盻白/黒分)
(箋云此章說莊姜容皃之美所冝親幸盻敷莧反余又敷/諫反韓詩云黒色也字林云美目也匹間反又匹莧反)
碩人敖敖說于農郊(敖敖長貌農郊近郊箋云敖/敖猶頎頎也說當作襚禮春)
(秋之襚讀皆冝同衣服曰禭今俗語然此言莊姜始來更/正衣服于衞近郊敖五力反說本或作稅毛始銳反說舎)
(也鄭作/襚音遂)四牡有驕朱幩鑣鑣翟茀以朝(驕牡貌幩/飾也人君)
(以朱纒鑣扇汗且以爲飾鑣鑣盛貌翟翟車也夫人以翟/羽飾車茀蔽也箋云此又言莊姜自近郊旣正衣服乗是)
(車馬以入君之朝皆用嫡夫人之正禮今而不荅驕起橋/反幩孚云反又符云反鑣表驕反馬衘外鐵也一名肩汗)
(又曰排沬爾雅云鑣謂之钀钀魚列反沫音末/茀音弗朝直遥反注皆同嫡丁歴反本亦作適)大夫宿
退無使君勞(大夫未退君聽朝於路寢夫人聽内事於/正寢大夫退然後罷箋云莊姜始來時衛)
(諸大夫朝夕者皆早退無使君之勞倦者以君夫人新爲/妃耦冝親親之故也○韓詩退罷也案禮記云朝廷曰退)
(妃音/配)河水洋洋北流活活施罛濊濊鱣鮪發
發葭菼掲掲庻姜孽孽庻士有朅(洋洋盛大也/活活流也罛)
(魚罟濊濊施之水中鱣鯉也鮪鮥也發發盛皃葭蘆菼薍/也掲掲長也孽孽盛飾庻士齊大夫送女者朅武壯貌箋)
(云庻姜謂姪娣此章言齊地廣饒士女佼好禮儀之備而/君何爲不荅夫人洋音羊徐又音祥活活古闊反又如字)
(罛音孤濊濊呼活反馬云大魚罔目大豁豁也韓詩云流/皃說文云凝流也鱣陟連反大魚口在頷下長二三丈江)
(南呼黃魚與鯉全異鮪干軌反似鱣大者名曰鮪小者曰/叔鮪沈云江淮間曰叔伊洛曰鮪海濵曰鮥發發𥙷未反)
(馬云魚著罔尾發發然韓詩作鱍葭音加菼他覧反玉篇/通敢反揭魚竭反徐居謁反孽魚竭反徐五謁反韓詩作)
(䡾牛遏反長皃朅欺列反徐起謁反韓詩作桀云徤/也罟音古鮥音洛薍五患反江東呼之烏蓲蓲音丘)
　　　　　碩人四章章七句
氓刺時也宣公之時禮義消亡淫風大行男
女無别遂相奔誘華落色衰復相棄背或乃
困而自悔䘮其妃耦故序其事以風焉羙反
正刺淫泆也(氓莫耕反韓詩云美貌别彼列反華戸/花反或音花復扶又反背音佩䘮息浪)
(反妃音配風福/鳯反泆音逸)氓之蚩蚩抱布貿絲(氓民也蚩蚩/敦厚之貌布)
(幣也箋云幣者所以貿買物也季春/始蠶孟夏賣絲蚩尺之反貿莫豆反)匪來貿絲來即
我謀(箋云匪非即就也此民非來買絲/但來就我欲與我謀爲室家也)送子渉淇
至于頓丘(丘一成爲頓丘箋云子者男子之通稱言民/誘己己乃送之渉淇水至此頓丘定室家之)
(謀且爲㑹期頓都/寸反稱尺證反)匪我愆期子無良媒(愆過也箋/云良善也)
(非我心欲過子之期子無善媒/來告期時愆起䖍反字又作)將子無怒秋以爲期
(將願也箋云將請也民欲爲近期故語之曰倩/子無怒秋以與子爲期將七羊反語魚據反)乗彼垝
垣以望復關(垝毀也復關君子之近也箋云前旣與/民以秋爲期期至文民毀垣郷其所近)
(而望之猶有廉恥之心故因復關以託號民云此時始秋/也垝俱毀反垣音袁近附近之近郷許亮反本又作嚮)
不見復關泣涕漣漣(言其有一心乎君子故能自悔/箋云用必専者怨必深漣漣泣)
(皃音/連)旣見復關載笑載言(箋云則笑則/言喜之甚)爾卜
爾筮體無咎言(龜曰卜蓍曰筮體兆卦之體箋云爾/女也復關旣見此婦人告之曰我卜)
(女筮女冝爲室家矣兆卦之繇無凶咎之辭言其皆吉又/誘定之筮市制反體如字韓詩作履履幸也咎其九反蓍)
(音尸繇/直又反)以爾車來以我賄遷(賄財遷徙也箋云女/女復関也信其卜筮)
(皆吉故荅之曰徑以女車來迎我我以所/有財賄徙就女也賄呼罪反徑經定反)桑之未落其
葉沃若于嗟鳩兮無食桑葚于嗟女兮無與
士耽(桑女功之所起沃若猶沃沃然鳩鶻鳩也食桑葚/過則醉而傷其性耽樂也女與士耽則傷禮義箋)
(云桑之未落謂其時仲秋也於是時國之賢者刺此婦人/見誘故于嗟而戒之鳩以非時食葚猶女子嫁不以禮耽)
(非禮之樂沃如字徐於縛反甚夲又作椹音/甚桑實也耽都南反鶻音骨樂音洛下同)士之耽兮
猶可說也女之耽兮不可說也(箋云說觧也士/有百行可以功)
(過相除至於婦人無外事/維以貞信爲節行下孟反)桑之落矣其黃而隕自
我徂爾三歳食貧淇水湯湯漸車帷裳(隕隋/也湯)
(湯水盛貌帷裳婦人之車也箋云桑之落矣謂其時季秋/也復關以此時車來迎巳徂往也我自是往之女家女家)
(乏榖食巳三歳貧矣言此者明巳之悔不以女今貧故也/帷裳童容也我乃渡深水至漸車童容猶冐此難而往又)
(明巳專心於女隕韻謹反湯音傷漸子廉反注同漬也/濕也惟礼悲反隌字又作墮唐果反冒音墨難乃且也)女
也不爽士貳其行(爽差也箋云我心於女故無差貳/而復關之行有二意行下孟反下)
(同)士也罔極二三其德(極中/也)三歳爲婦靡室
勞矣(箋云靡無也無居室之勞言不/以婦事見困苦有舅姑曰婦)夙興夜寐靡
有朝矣(箋云無有朝者常早起夜卧非一/朝然言巳亦不觧惰觧音懈)言旣遂矣
至于暴矣(箋云言我也遂猶乆也我旣乆矣謂三歳/之後見遇侵薄乃至見酷暴浸/子鴆反)
兄弟不知咥其笑矣(咥咥然笑箋云兄弟在家不/知我之見酷暴若其知之則)
(咥咥然笑我咥許意反又音熈一音許/四反說文云大笑也虚記反又大結反)静言思之躬
自悼矣(悼傷也箋云靜安躬身也我安思/君子之遇巳無終則身自哀傷)及爾偕老
老使我怨(箋云及與也我欲與女俱至於/老老乎女反薄我使我怨也)淇則有
岸隰則有泮(泮坡也箋云泮讀爲畔畔崖也言淇與/隰㫮有厓岸以自拱持今君子放恣心)
(意曽無所拘制泮音判坡本作陂北皮反澤陂詩傳云障/也呂忱北髲反陂阪也亦所以爲隰之限域也夲或作破)
(字求詳觀王述意似作破/拱俱勇反夲又作共音同)緫角之宴言笑晏晏
信誓旦旦(緫角結髮也晏晏和柔也信誓旦旦然箋云/我爲童女未笄結髪晏然之時女與我言笑)
(晏晏然而和柔我其以信相誓旦旦耳言其懇惻𣢾誠宴/如字本或作丱者非旦旦說文作􁇄是懇起很反惻本亦)
(作/楚/力反)不思其反(箋云反復也今老而使/我怨曽不復念其前言)反是不思
亦巳焉哉(箋云巳焉哉謂此不可/奈何死生自决之辭)
　　　　氓六章章十句
竹竿衛女思歸也適異國而不見荅思而能
以禮者也籊籊竹竿以釣于淇(興也籊籊長而/殺也釣以得魚)
(如婦人待禮以成爲室家籊/他歴反釣音弔段色界反)豈不爾思逺莫致之
(箋云我豈不思與君子爲室家乎君子䟽逺/巳巳無由致此道逺如字又于萬反注同)泉源在左
淇水在右(泉源小水之源淇水大水也箋云小水有流/入大水之道猶婦人有嫁於君子之禮今水)
(相與爲左右而巳/亦以喻巳不見荅)女子有行逺兄弟父母(箋云/行道)
(也女子有道當嫁耳不以/不荅而違婦禮逺于萬反)淇水在右泉源在左巧
笑之瑳佩玉之儺(瑳巧笑貌儺行有節度箋云巳雖/不見荅猶不惡君子美其容貌與)
(禮儀也瑳七可反沈又七/何反難乃可反惡烏路反)淇水滺滺檜楫松舟(滺/滺)
(流貌檜栢葉松身楫所以櫂舟舟楫相配得水而行男女/相配得禮而備箋云此傷巳仐不得夫婦之禮滺本亦作)
(浟音由檜古活反又古㑹反木名楫本又作檝子葉反徐/音集方言云楫謂之橈或謂之櫂釋名云楫􁇅也撥水舟)
(行疾也橈音/饒櫂直敎反)駕言出遊以冩我憂(出遊思卿衞之/道箋云適異國)
(而不見荅其除此憂/維有歸耳郷許亮反)
　　　　　竹竿四章章四句
芄蘭刺惠公也驕而無禮大夫刺之(惠公以功/重即位自)
(謂有才能而驕慢於大臣但習威儀/不知爲政之禮芄音丸本亦作丸)芄蘭之支(興也芄/蘭草也)
(君子之德當柔潤温良箋云芄蘭柔弱恒蔓延於地有所/依縁則起興者喻幼稚之君任用大臣乃能成其政蔓音)
(萬舊無/延字)童子佩觿(觿所以觧結成人之佩也人君治/成人之事雖童子猶佩觿早成其)
(德佩蒲對反依字從人或/作玉傍者非觿許規反)雖則佩觿能不我知(不/自)
(謂無知以驕慢人也箋云此幼稚之君雖佩觿與其才能/實不如我衆臣之所知爲也惠公自謂有才能而驕慢所)
(以見刺與音餘/亦佩韘與同)容兮遂兮埀帶悸兮(容儀可觀佩/玉遂遂然埀)
(其紳帶悸悸然有節度箋方容容刀也遂瑞也言惠公佩/容刀與瑞及垂紳帶三尺則悸悸然行止有節度然其德)
(不稱服悸其季反韓詩作/萃垂皃紳音身稱尺證反)芄蘭之葉(箋云葉/猶支也)童子
佩韘(韘玦能射御則佩韘箋云韘之言沓所以彄沓手/指韘失渉反玦本又作決音同沓待荅反彄苦侯)
(反)雖則佩韘能不我甲(甲狎也箋云此君雖佩韘/與其才能實不如我衆臣)
(之所狎習甲如字爾雅同徐/胡甲反韓詩作狎狎户甲反)容兮遂兮埀帶悸兮
　　　　芄蘭二章章六句
河廣宋襄公母歸于衛思而不止故作是詩
也(宋桓公夫人衛文公之妹生襄公而出襄公/即位夫人思宋義不可往故作詩以自止)誰謂河
廣一葦杭之(杭渡也箋云誰謂河水廣與一葦加之則/可以渡之喻狹也今我之不渡直自不往)
(耳非爲其廣葦葦鬼反杭户郎反與/音餘下逺與同狹音洽爲于僞反)誰謂宋逺跋予
望之(箋云予我也誰謂宋國逺與我跋足則可以望見/之亦喻近也今我之不往直以義不往耳非爲其)
(逺跂丘/䜴反)誰謂河廣曽不容刀(箋云不容刀亦喻狹/小船曰刀刀如字字)
(書作舠說文/作/並音刀)誰謂宋逺曽不崇朝(箋云崇終也行/不終朝亦喻近)
　　　　　河廣二章章四句
伯兮刺時也言君子行役爲王前驅過時而
不反焉(衛宣公之時蔡人衛人陳人従王伐鄭伯也爲/王前驅乆故家人思之爲于偽反又如字注下)
(爲王並同従王伐鄭讀者/或連下伯也爲句者非)伯兮朅兮邦之桀兮(伯/州)
(伯也朅武貌桀特立也箋云伯君子字/也桀英桀言賢也朅丘列反桀其列反)伯也執殳爲
王前驅(殳長丈二而无刃箋云兵車六䒭軫也戈也人/也殳也車㦸也酋矛也皆以四尺爲差殳市朱)
(反長如字又直亮反軫本亦作/􁇆之忍反酋在由反矛音謀)自伯之東首如飛蓬
(婦人夫不/在无容飾)豈無膏沐誰適爲容(適主也適都歴反/注同爲于偽反或)
(如/字)其雨其雨杲杲出日(杲杲然日復出矣箋云人/言其雨其雨而杲杲然日)
(復出猶我言伯且來伯且來復不來杲古/老反岀如字沈推類反復扶又反下同)願言思伯
甘心首疾(甘厭也箋云願念也我念思伯心不能巳如/人心嗜欲所貪口朱不能絶也我憂思以生)
(首疾厭於豔反下同/嗜市志反思息嗣反)焉得諼草言樹之背(諼草令/人志憂)
(背北堂也箋云憂以生疾恐將危身欲忘之焉於䖍反諼/本又作萱况衮反說文作藼云令人忘草也或作蕿背音)
(佩沈如字令力呈反/忘亡向反又如字)願言思伯使我心痗(痗病也痗音/毎又音悔)
　　　　伯兮四章章四句
有狐刺時也衛之男女失時䘮其妃耦焉古
者國有㓙荒則殺禮而多昬㑹男女之無夫
家者所以育人民也(育生長也狐音胡䘮息浪反下/注同妃音配下注同殺所戒反)
(又所例反所以育人民也本/或作蕃育者非長張丈反)有狐綏綏在彼淇梁
(興也綏綏匹行貌石/絶水曰梁綏音雖)心之憂矣之子無裳(之子无室/家者在下)
(曰裳所以配衣也箋云之子是子也時婦人䘮其妃耦寡/而憂是子无裳无為作裳者欲与為室家無爲于偽反)
有狐綏綏在彼淇厲(厲深可厲之/旁厲力滯反)心之憂矣之
子無帶(帶所以/申束衣)有狐綏綏在彼淇側心之憂
矣之子無服(言无室家若/人无衣服)
　　　　有狐三章章四句
木瓜美齊桓公也衛國有狄人之敗出處于
漕齊桓公救而封之遺之車馬器服焉衛人
思之欲厚報之而作是詩也(瓜古花反遺/唯季反注同)投我
以木瓜報之以瓊琚(木瓜楙木也可食之木瓊玉之/美者琚佩玉名瓊求營反說文)
(云赤玉也琚音居徐又音渠楙音/茂字亦作茂尓雅云楙木瓜也)匪報也永以爲
好也(箋云匪非也我非敢以瓊/琚為/報木瓜之惠欲令/斉長以為翫好結巳囯之恩也○一夲作结巳囯以為)
(恩/也)投我以木桃報之以瓊瑶(瓊瑶美玉/瑶音遥)匪報也
永以爲好也投我以木李報之以瓊玖(瓊玖/玉名)
(玖音乆字書/云石黒色)匪報也永以爲好也(孔子曰吾於木/瓜見苞苴之礼)
(行箋云以果實相遺者必苞苴之尚書曰/厥苞橘柚苴子餘反橘均栗反柚餘救反)
　　　　木瓜三章章四句
　　衛國十篇三十四章二百三句
毛詩卷第三
毛詩卷第四
王黍離詁訓傳第六
(王國者周室東都王城畿内之地在豫州今之洛陽/是也幽王㓕平王東遷政遂微弱詩不能復雅下列)
(稱風以王當國/猶春秋稱王人)毛詩國風　鄭氏箋
黍離閔宗周也周大夫行役至于宗周過故
宗廟宫室盡爲禾黍閔周室之顚覆彷徨不
忍去而作是詩也(宗周鎬京也謂之西周周王城也謂/之東周幽王之亂而宗周㓕平平東)
(遷政遂微弱下列於諸侯其詩不能復雅而同於國風焉/離如字說文作䅻過古卧反又古禾反覆芳服反彷蒲皇)
(反徨音皇鎬胡老反復扶又反而同於國風焉崔/集注本此下更有猶尊之故稱王也今詩本皆無)彼黍
離離彼稷之苗(彼彼宗廟宫室箋云宗廟宫室毀壞/而其地盡爲禾黍我以黍離離時至)
邁靡靡中心如噎(噎憂不能息/也噎於結反)知我者謂我心
憂不知我者謂我何求悠悠蒼天此何人哉
　　　　黍離三章章十句
君子于役刺平王也君子行役無期度大夫
思其危難以風焉(難乃旦反下注/同風福鳯反)君子于役不知
其期曷至哉(箋云曷何也君子往行役我不知/其反期何時當來至哉思之甚)雞棲
于塒日之夕矣羊牛下來(鑿牆而棲曰塒箋云雞/之將棲日則夕矣牛羊)
(從下牧地而來言畜産出入尚使有期節至於行役者乃/反不也棲音西時如字夲亦作持音同爾雅同王篇持理)
(反鑿在洛反/畜許又反)君子于役如之何勿思(箋云行役多/危難我誠思)
(之)君子于役不日不月曷其有佸(佸㑹也箋云/行役反無日)
(月何時而有來㑹期佸户括/反說文口活反韓詩至也)雞棲于桀日之夕矣
羊牛下括(雞棲于杙爲桀括至也括古活反/杙夲亦作弋羊職反或音羊特反)君子
于役苟無飢渇(箋云苟且也且得無/飢渇憂其飢渇也)
　　　　君子于役二章章八句
君子陽陽閔周也君子遭亂相招爲禄仕全
身逺害而巳(禄仕者苟得禄而巳/不求道行遠于万反)君子陽陽左執
簧右招我由房(陽陽無所用其心也簧笙也由用也/國君有房中之樂箋云由從也君子)
(禄仕在樂官左手持笙右手招我欲使我從之於房中俱/在樂官也我者君子之友自謂也時在位有官職也簧音)
(皇)其樂只且(箋云君子遭亂道不行其且樂此而已樂/音洛注樂和樂及下章同且子徐反又作)
(七也/反)君子陶陶左執翿右招我由敖(陶陶和樂貌/翿纛也翳也)
(箋云陶陶猶陽陽也翳舞者所持謂羽舞也君子左手持/羽右手招我欲使我從之於燕舞之位亦俱在樂官也陶)
(音遥翿徒刀反敖五刀反遊也纛徒報反沈徒/老反本作/翳於計反燕本又作宴於見反)其樂只且
　　　　　君子陽陽二章章四句
揚之水刺平王也不撫其民而逺屯戍于母
家周人怨思焉(怨平王恩澤不行於民而乆令屯戍/不得歸思其郷里之處者言周人者)
(時諸俟亦有使人戍焉平王母家申國在陳鄭之南迫近/彊楚王室微弱而數見侵伐王是以戍之揚如字激揚也)
(或作楊木之字非屯徒門反戍束遇反守也韓詩云舎思/如字沈息嗣反令力呈反近附近之近或如字數音朔)
揚之水不流束薪(興也揚激揚也箋云激揚之水/至湍迅而不能流移束薪興者)
(喻平王政教煩急而恩澤之令不行于下民薪/音新激經歴反湍吐端反迅音信又蘇俊反)彼其之
子不與我戍申(戍守也申姜姓之國平王之舅之子/是子也彼其是子獨處郷里不與我)
(來守申是思之言也其或作記或作巳讀/聲相似其音記詩内皆放此或作巳亦同)懷哉懷哉
曷月予還歸哉(箋云懷安也思郷里處者故曰今亦/安不哉安不哉何月我得還歸見之)
(哉思/之甚)揚之水不流束楚(楚木/也)彼其之子不與
我戍甫(甫諸/姜也)懷哉懷哉曷月予還歸哉揚之
水不流束蒲(蒲草也箋云蒲蒲栁○孫毓云蒲草之/聲不與戍許相協箋義爲長今則二蒲)
(之音未詳/其異耳)彼其之子不與我戍許(許諸/姜也)懷哉懷
哉曷月予還歸哉
　　　　揚之水三章章六句
中谷有蓷閔周也夫婦日以衰薄凶年饑饉
室家相棄爾(蓷吐雷反爾雅云鵻也韓詩云茺蔚也/廣雅又各益母饑本或作飢居疑反榖)
(不熟饉音/覲𬞞不熟)中谷有蓷暵其乾矣(興也蓷鵻也暵/菸貌陸草生於)
(谷中傷於水箋云興者喻人居平安之丗猶鵻之生於陸/自然也遇衰亂凶年猶鵻之生谷中得水則病將死暵呼)
(但反徐音漢菸貌也說文云水濡而乾也字作/又作灘/皆他安反鵻音隹爾雅又作􁀆音同菸於據反何音於說)
(文云欝也廣/雅云臰也)有女仳離嘅其嘆矣(仳别也箋云有/女遇凶年而見)
(棄與其君子别離嘅然而嘆傷巳見棄其㤙薄仳匹指反/徐扶鄙反又敷姊反字林父几扶罪二反嘅口愛反嘆夲)
(又作歎吐丹/反恊韻也)嘅其嘆矣遇人之艱難矣(艱亦難/也箋云)
(所以嘅然而嘆者自/傷遇君子之窮厄)中谷有蓷暵其脩矣有女仳
離條其歗矣(條條然嘯也○籕/文歗字本又作嘯)條其歗矣遇人
之不淑矣(箋云淑善也君/子於己不善也)中谷有蓷暵其濕矣
(鵻遇水則濕箋云鵻之傷於水始則濕中而脩乆而乾有/似君子於巳之㤙徒用凶年深淺爲厚薄○徒空也如字)
(沈云徒/當作從)有女仳離啜其泣矣(啜泣皃啜/張劣反)啜其泣矣
何嗟及矣(箋云及與也泣者傷其君子棄巳嗟乎將復何/與爲室家乎此其有餘厚於君子也復扶又反)
　　　　中谷有蓷三章章六句
兎爰閔周也桓王失信諸侯背叛􁀌怨連禍
王師傷敗君子不樂其生焉(不樂其生者寐不欲/覺之謂也背音佩樂)
(沈音岳又音洛注同覺/古孝反又如字下同)有兎爰爰雉離于羅(興也/爰爰)
(緩意鳥網爲羅言爲政有緩有急用心之不均箋云有緩/者有所聽縱也有急者有所躁蹙也躁本作操七刀反亦)
(作澡沈七感反今作躁與定本異與/箋義合蹙子六反亦作戚七歴反)我生之𥘉尚無
爲(尚無成人爲也箋云尚庻幾也言我㓜/稚之時庻幾於無所爲謂軍役之事也)我生之後
逢此百罹尚寐無吪(罹憂吪動也箋云我長大之/後乃遇此軍役之多憂今但)
(庻幾於寐不欲見動無所樂生之甚罹本又作離/力攴反吪本亦作訛五戈反長張丈反大代賀反)有兎
爰爰雉離于罦(罦覆車也罦音孚郭云今之翻/車大罔也覆芳服反車赤奢反)我
生之𥘉尚無造(造爲/也)我生之後逢此百憂尚
寐無覺有兎爰爰雉離于罿(罿罬也罿昌鍾反/韓詩云施羅於車)
(上曰罿字林上凶反罬張劣反郭徐/姜雪姜穴二反爾雅云罬謂之罦)我生之𥘉尚無
庸(庸用也箋/云庸勞也)我生之後逢此百凶尚寐無聦
(聦聞也箋云百凶者/王􁀌怨連禍之凶)
　　　　兎爰三章章七句
葛藟王族刺平王也周室道衰棄其九族焉
(九族者據己上至髙祖下及玄孫之親藟力軌反藟似葛/廣雅云藟縢也案詩譜是平王詩皇甫士安以爲桓王詩)
(崔集注本/亦作桓王)緜緜葛藟在河之滸(興也緜緜長不絶之/貌水厓曰滸箋云葛)
(也藟也生於河之厓得其潤澤以長大而不絶與者喻王/之同姓得王之恩施以生長其子孫滸呼五反長張丈反)
(下同厓本亦作涯魚/佳反施始䜴反下同)終逺兄弟謂他人父(兄弟之道/巳相逺矣)
(箋云兄弟猶言族親也王寡於恩施今巳逺棄族親矣是/我謂他人爲己父族人尚親親之辭遠于萬反又如字注)
(下皆/同)謂他人父亦莫我顧(箋云謂他人爲己父無/恩於我亦無顧眷我之)
(意)緜緜葛藟在河之涘(涘厓也/涘音俟)終逺兄弟謂他
人母(王又無母恩○王/又一本作王后)謂他人母亦莫我有(箋云有/識有也)
緜緜葛藟在河之漘(漘水隒也漘順春反爾雅云夷/上洒下水漘旁從水郭云涯上)
(平坦而下水深爲漘不發声也隒魚檢反何音撿爾雅云/重甗隒郭云形似累两重甑上大下小李廵云隒阪也詩)
(本又作水旁兼者字書音吕恬理/染二反廣雅云溓清也與此義乖)終逺兄弟謂他人
昆(昆兄/也)謂他人昆亦莫我聞(箋云不與我/相聞命也)
　　　　葛藟三章章六句
采葛懼讒也(桓王之時政事不明臣無大小使者出/則爲讒人所毀故懼之使所吏反下並)
(同)彼采葛兮一日不見如三月兮(興也葛所以/爲絺絡也事)
(雖小一日不見於君憂懼於讒矣箋/云興者以采葛喻臣以小事使出)彼采蕭兮一
日不見如三秋兮(蕭所以共祭祀箋云彼采蕭/者喻臣以大事使出共音恭)彼
采艾兮一日不見如三歳兮(艾所以療疾箋云彼/采艾者喻臣以急事)
(使出艾/五蓋反)
　　　　采葛三章章三句
大車刺周大夫也禮義陵遟男女淫奔故陳
古以刺今大夫不能聽男女之訟焉大車檻
檻毳衣如菼(大車大夫之車檻檻車行聲也毳反大/夫之服菼鵻也蘆之𥘉生者也天子大)
(夫四命其出封五命如子男之服乘其大車檻檻然服毳/冕以决訟箋云菼薍也古者天子大夫服毳冕以廵行邦)
(國而决男女之訟則是子男入爲大夫者毳衣之屬衣􁇇/而裳繡皆有五色焉其青者如鵻檻胡覧反毳尺銳反菼)
(吐敢反騅本亦作萑音隹蘆力吴/反薍五患反行下孟反繢胡妹反)豈不爾思畏子不
敢(畏子大夫之政終不敢箋云此二句者古之欲涇奔者/之辭我豈不思與女以爲無禮與畏子大夫來聽訟將)
(罪我故不敢也子者稱/所尊敬之辭與音餘)大車啍啍毳衣如璊(啍啍/重遟)
(之皃璊頳也啍他敦反徐又徒孫反璊音門說文作/云/以毳爲罽也解此璊云玉頳色也禾之赤苗謂之/玉色)
(如之赬勑/貞反赤也)豈不爾思畏子不奔榖則異室死則
同穴謂予不信有如皦日(榖生皦日也生在於室/則外内異死則神合同)
(爲一也箋云穴謂塜壙中也此章言古之大夫聽訟之政/非但不敢淫奔乃使夫婦之禮有别今之大夫不能然反)
(謂我言不信我言之信如白日也刺其闇於古/礼曒本又作皎古了反壙苦晃反別彼列反)
　　　　大車三章章四句
丘中有麻思賢也莊王不明賢人放逐國人
思之而作是詩也(思之者思其/來巳得見之)丘中有麻彼留
子嗟(留大夫氏子嗟字也丘中墝埆之處盡有麻麥草/木乃彼子嗟之所治箋云子嗟放逐於朝去治卑)
(賤之職而有功所在則治理所以爲賢墝本亦作墽苦交/反埆苦角反又音學本或作逺此從孫義而誤耳處昌慮)
(反朝直遥反/治直吏反)彼留子嗟將其來施施(施施難進之/意箋云施施)
(舒行伺間獨來見巳之貌將王申毛如字鄭/七良反下同施如字伺音司間音閑又如字)丘中有麥
彼留子國(子國子嗟父箋云言子囯/使丘中有麥著其丗賢)彼留子國將
其來食(子國復來我乃得食箋云言其將來食庻其親/己己得厚得之食如字一云鄭音嗣復扶又反)
丘中有李彼留之子(箋云丘中而有李/又留氏之子所治)彼留之子
貽我佩玖(玖石次玉者言能遺我美寳箋云留氏之子/於思者則朋友之子庻其敬己而遺己也貽)
(音怡玖音乆說文紀又反云石/之次玉黒色者遺唯季反下同)
　　　　丘中有麻三章章四句
　　王國十篇二十八章百六十二句
鄭緇衣詁訓傳第七
(鄭者國名周宣王母弟桓公友所封也其地詩譜云/宗周圻内咸林之地今京兆鄭縣是其都也漢書地)
(理志云京兆鄭縣周宣王弟鄭桓公邑是也至桓公/之子武公滑突隨平王東迁遂㓕號鄶而居之即史)
(伯所云十邑之地右洛左濟前華後河食溱/洧焉今河南新鄭是也在滎陽宛陵縣西南)
　　　　　　　　毛詩國風　鄭氏箋
緇衣羙武公也父子並爲周司徒善於其職
國人冝之故美其德以明有國善善之功焉
(父謂武公父桓公也司徒之職掌十二教善善者治之有/功也鄭國之人皆謂桓公武公居司徒之官正得其冝緇)
(側基/反)緇衣之冝兮敝予又改爲兮(緇黒色卿大/聽朝之正服)
(也改更也有德君子冝丗居卿士之位焉箋云緇衣者居/私朝之服也天子之朝服皮弁服也敝夲又作弊符丗反)
(朝直遥/反下同)適子之館兮還予授子之粲兮(適之/館舎)
(粲餐也諸侯入爲天子卿士受采禄箋云卿士所之之館/在天子之宫如今之諸廬也自館還在采地之都我則設)
(餐以授之愛之欲飲食之也館古翫反粲七旦/反飱也飱蘇尊反廬力於反飲於鴆反食音嗣)緇衣之
好兮敝予又改造兮(好猶冝也箋/云造爲也)適子之館兮
還予授子之粲兮緇衣之蓆兮敝予又改作
兮(蓆大也箋云作爲也蓆音席/韓詩云儲也說文云廣多)適子之館兮還
予授子之粲兮
　　　　緇衣三章章四句
將仲子刺莊公也不勝其母以害其弟弟叔
失道而公弗制祭仲諌而公弗聽小不忍以
致大亂焉(莊公之母謂武姜生莊公及弟叔叚叚好/勇而無禮公不早爲之所而使驕慢將七)
(羊反下及注同勝音升祭側界/反後放此聽吐丁反好呼報反)將仲子兮無踰我
里無折我樹𣏌(將請也仲子祭仲也踰越里居也二/十五家爲里𣏌木名也折言傷害也)
(箋云祭仲驟諌莊公不能用其言故言請固拒之無踰我/里喻言無干我親戚也無折我樹𣏌喻言無傷害我兄弟)
(也仲𥘉諌曰君將与之臣請事之君若不与臣請除/之折之舌反下同杞音起聚仕救反服䖍云數也)豈
敢愛之畏我父母(箋云叚將爲害我豈敢愛之而不/誅与以父母之故故不爲也叚将)
(將字如字/與音餘)仲可懷也父母之言亦可畏也(箋云懷/私曰懷)
(言仲子之言可私懷也我/迫於父母有言不得從也)將仲子兮無踰我牆無
折我樹桑(牆垣也桑木之/衆也垣音袁)豈敢愛之畏我諸兄
(諸兄/公族)仲可懷也諸兄之言亦可畏也將仲子
兮無踰我園無折我樹檀(園所以樹木檀彊忍之/木檀徒丹反彊其良反)
(一音居良反忍夲亦作刃同而慎反依字韋旁作刃今此/假借也沈云系旁作刃爲是案系旁刃音女巾反離騷云)
(紉秋蘭以/爲佩是也)豈敢愛之畏人之多言仲可懷也人
之多言亦可畏也
　　　　　將仲子三章章八句
叔于田刺莊公也叔處于京繕甲治兵以出
于田國人說而歸之(繕之言善也甲鎧也繕市/戰反說音恱鎧苦愛/反)叔
于田巷無居人(叔人叔叚也田取禽也巷里塗也箋/云叔往田國人注心于叔似如無人)
(處巷斈絳反大音/㤗後太叔皆放此)豈無居人不如叔也洵羙且
仁(箋云洵信也言叔信美/好而又仁洵蘇遵反)叔于狩巷無飲酒(冬獵曰/狩箋云)
(飲酒謂燕飲也狩/手又反獵力輒反)豈無飲酒不如叔也洵美且
好叔適野巷無服馬(箋云適之也郊外曰/野服馬猶乗馬也)豈無服
馬不如叔也洵美且武(箋云武/有武節)
　　　　叔于田三章章五句
大叔于田刺莊公也叔多才而好勇不義而
得衆也(○本作而/勇好衍字)大叔于田乗乗馬(叔之從公田/也○夲作叔)
(于田云作大叔于田者誤乗乗/上如字下䋲證反後句例爾)執轡如組兩驂如
舞(驂之與服和諧中節箋云如組者如織/組之爲也在旁曰驂組音祖中竹仲反)叔在藪火
烈具舉(藪澤禽之府也烈列具俱也箋云列人持火俱/舉言衆同心藪素口反韓詩云禽獸居之曰藪)
䄠裼暴虎獻于公所(䄠禓肉祖也暴虎空手以搏之/箋云獻于公所進於君也襢夲)
(又作祖音伹裼/素歴反搏音搏)將叔無狃戒其傷女(狃習也箋云/狃復也請叔)
(無復者愛也將七羊反無夲亦作/毋音無狃女九反復符又反下同)叔于田乗乗黃(四/馬)
(皆/黃)兩服上襄兩驂鴈行(箋云兩服中央夾轅者襄/駕也上駕者言爲衆馬之)
(最良也鴈行者言与中服相次序上/襄並如字行戸郎反注同夾古洽反)叔在藪火烈具
揚(揚揚/光也)叔善射忌又良御忌(忌辭也箋云良亦善/也忌讀如彼巳之子)
(之巳忌注作巳同/音記辭也下皆同)抑磬控忌抑縱送忌(聘馬曰磬止/馬曰控發矢)
(曰縱從禽曰送磬苦定/反控口貢反聘勑領反)叔于田乗乗鴇(驪白雜毛曰/鴇鴇音保驪)
(力支/反)兩服齊首(馬首/齊也)兩驂如手(進止如御者之/手箋云如人左)
(右手之相/佐助也)叔在藪火烈具阜(阜盛/也)叔馬慢忌
叔發罕忌(慢遟罕希也箋云田事且畢則其馬/行遟發矢希慢本又作嫚莫晏反)抑釋
掤忌抑鬯弓忌(掤所以覆矢鬯弓弢弓箋云射者蓋/矢􁂥弓言田事畢掤音氷馬云櫝丸)
(盖也杜預云櫝丸箭筩/也鬯敕亮反􁂥吐刀反)
　　　　大叔于田三章章十句
清人刺文公也髙克好利而不顧其君文公
惡而欲逺之不能使髙克將兵而禦狄于竟
陳其師旅翶翔河上乆而不召衆散而歸髙
克奔陳公子素惡髙克進之不以禮文公退
之不以道危國亡師之夲故作是時也(好利/不顧)
(其君注心於利也禦狄于竟時狄侵衛○克一夲作尅好/呼報反下同惡烏路反下同遠于万反將子匠反禦魚呂)
(反注同翺/五羔反)清人在彭駟介旁旁(清邑也彭衛之河上/鄭之郊也介甲也箋)
(云清者髙克所帥衆之邑也駟四馬也介音界旁/𥙷彭反王云彊也駟四馬也一夲作駟介四馬也)二矛
重英河上乎翶翔(重英矛有英飾也箋云二矛酋柔/夷矛也各有畫飾予莫侯反方言)
(云矛吴揚江淮南楚五湖之間謂之鉇音虵或謂之鋋鋋/音蟬或謂之鏦鏦音錯江反其柄謂之矜矜郭音巨巾反)
(重直龍反注下同英如/字沈於耕反酋在由反)清人在消駟介麃麃(清河/上地)
(也麃麃武貌/麃表驕反)二矛重喬河上乎逍遥(重喬累荷也/箋云喬矛矜)
(近上及室題所以縣毛羽也喬毛音橋鄭居橋反雉名韓/詩作鷮逍夲又作消遥夲又作揺荷舊音何累荷謂刻矛)
(頭爲荷葉相重累也沈胡可反謂兩矛之飾相負荷也矜/字又作㮗同巨巾反沈又居陵反近附近之近題音帝題)
(頭也室劒削名也方言云劒削自河而北燕趙之間/謂之室此言室謂矛頭受刃處也削音笑縣音玄)清
人在軸駟介陶陶(軸河上地也陶陶驅馳/之貌軸音逐陶徒報反)左旋右
抽中軍作好(左旋講兵右抽抽矢以射居軍中爲容好/箋云左右人謂御者右車右也中軍謂將)
(也髙克之爲將乆不得歸日使其御者習旋車車右抽刃/自居中央爲軍之容好而巳兵車之法將居鼓下故御者)
(在左抽勑由反說文作搯他年反云抽刃以/習擊刺也好呼報反注同将子亮反下同)
　　　　清人三章章四句
羔裘刺朝也言古之君子以風其朝焉(言猶/道也)
(鄭自莊公而賢者陵運朝無忠正之臣故刺之/裘字或作求朝直遥反下及注同風福鳯反)羔裘如
濡洵直且侯(如濡潤澤也洵均侯君也箋云緇衣羔裘/諸侯之朝服也言古朝廷之臣皆忠直且)
(君也君者言正其衣冠尊其瞻視儼然人望而/畏之濡音儒洵徐音荀又音旬侯韓詩美也)彼其之
子舎命不渝(渝変也箋云舎猶處也之子是子也是/子處命不変謂守死善道見危授命之)
(等舍音赦王云受也/沈書者反渝以朱反)羔裘豹飾孔武有力(豹飾縁以/豹皮也孔)
(甚也縁/恱絹反)彼其之子邦之司直(司主/也)羔裘晏兮三
英粲兮(晏鮮盛貌三英三德也箋云三德剛克柔/克正直也粲衆意晏於諫反粲采旦反)彼
其之子邦之彦兮(彦十之美稱/稱尺證反)
　　　　羔裘三章章四句
遵大路思君子也莊公失道君子去之國人
思望焉遵大路兮摻執子之祛兮(遵循路道摻/擥祛𬒮也箋)
(云思望君子於道中見之則欲擥持其𬒮而留之摻所/覧反徐所斬反祛起居反又起據反擥音覧𬒮靣世反)無
我惡兮不寁故也(寁速也箋云子無惡我􁂝持子之/袂我乃以莊公不速於先君之道)
(使我然惡烏路反注同寁市坎反/故也一夲作故兮後好也亦爾)遵大路兮摻執子
之手兮(箋云言執手/者思望之甚)無我魗兮不寁好也(魗/棄)
(也箋云魗亦悪也好猶善也子無惡我我乃以莊公不速/於善道使我然魗夲亦作􁇈又作/市由反毛棄也鄭惡)
(也或云鄭音爲醜/好如字或呼報反)
　　　　遵大路二章章四句
女曰鷄鳴刺不說德也陳古義以刺今不說
德而好色也(德謂士大夫賔客有德/者說音恱好呼報反)女曰鷄鳴士
曰昧旦(箋云此夫婦相警覺以夙興/言不留色也昧音妹警音景)子興視夜明
星有爛(言小星巳不見也箋云明星尚爛爛然蚤於別/色時爛力旦反見賢遍反又如字蚤音早别彼)
(列/反)將翶將翔弋鳧與鴈(間於政事則翶翔習射箋/云弋繳射也言無事則往)
(弋射鳧鴈以待賔客爲燕具弋羊職/反鳬音符間音閑繳音灼亦作)弋言加之與子
冝之(冝肴也箋云言我也子謂賔客也所弋之鳧鴈我/以爲加豆之實與君子共肴也肴音爻夲亦作殽)
冝言飲酒與子偕老(箋云冝乎我燕樂賔客而飲酒/與之俱至老親愛之言也皆音)
(皆樂音/洛下同)琴瑟在御莫不靜好(君子無故不徹琴/瑟賔主和樂無不)
(安/好)知子之來之雜佩以贈之(雜佩者珩璜琚瑀/衝牙之類箋云贈)
(送也我若知子之必來我則豫儲雜佩去則以送子也與/異國賔客燕時雖無此物猶言之以致其厚意其若有之)
(固將行之士大夫以君命出使主國之臣必以燕礼樂之/助君之歡珩音衡佩上玉也璜音黄半璧曰璜琚音居佩)
(玉名瑀音禹石次玉也衝昌容/反狀如牙儲直居反使所吏反)知子之順之雜佩以
問之(問遺也箋云順謂與/巳和順遺尹季反)知子之好之雜佩以
報之(箋云好謂與巳同/好好呼報反注同)
　　　　女曰鷄鳴三章章六句
有女同車刺忽也鄭人刺忽之不昬于齊大
子忽甞有功于齊齊侯請妻之齊女賢而不
取卒以無大國之助至於見逐故國人刺之
(忽鄭莊公丗子祭仲逐之而立突大音㤗妻七/計反以女適人曰妻取如字又促句反下注同)有女同
車顔如舜華(親迎同車也舜木槿也箋云鄭人刺忽/不取齊女親迎与之同車故稱同車之)
(礼齊女之美車讀與何彼穠矣詩同舜尸順反華/讀亦與召南同下篇放此迎魚敬反下同槿音謹)將翶
將翔佩玉瓊琚(佩有琚瑀/所以納間)彼羙孟姜洵羙且
都(孟姜齊長女都閑也箋云洵信也言/孟姜信羙好又閑習婦礼洵恤旬反)有女同行顔
如舜英(行行道也英猶華也箋云女始乗車壻/御輪三周御者代壻壻音細字書作)將翶
將翔佩玉將將(將將鳴玉而後行將/將七羊反玉佩声)彼羙孟姜
德音不忘(箋云不忘者後丗傳/道其德也傳直專反)
　　　　有女同車二章章六句
山有扶蘇刺忽也所羙非羙然(言忽所羙之人/實非美人蘇如)
(字徐又/音踈)山有扶蘇隰有荷華(興也扶蘇扶胥小木也/荷華扶渠也其華菡蓞)
(言髙下大小各得其冝也箋云興者扶胥之木生于山喻/忽置不正之人于上位也荷華生于隰喻忽置有美德者)
(于下位此言其用臣顚倒失其所也胥音踈又相如反菡/本又作/又作莟戸感反蓞夲又作/度感反菡蓞荷華)
(也未發曰菡蓞巳發曰芙蓉顚/夲亦作傎都田反倒都老反)不見子都乃見狂且
(子都丗之羙好者也狂狂人也且辭也箋云人之好美色/不往覩子都乃反往覩狂醜之人以興忽好善不任用賢)
(者反任用小人其意同狂求匡反且子飯反/注同好呼報反下同覩都杜反本亦作睹)山有橋松
隰有游龍(松木也龍紅草也箋云游龍猶放縱也橋松/在山上喻忽無㤙澤於大臣也紅草放縱友)
(葉於隰中喻忽聽恣小臣此又言養臣顚倒失其所也○/橋木亦作喬毛作橋其驕反王云髙也鄭作槁苦老反枯)
(槁/也)不見子充乃見狡童(子充長人也狡童昭公也/箋云人之好忠良之人不)
(往覩子充乃反往覩狡童狡/童有貌而無實狡古夘反)
　　　　　山有扶蘇二章章四句
蘀兮刺忽也君弱臣強不倡而和也(不倡而和/君臣各失)
(其礼不相倡和蘀他落反倡昌亮反/本又作唱注下同和胡卧反注下同)蘀兮蘀兮風
其吹女(興也蘀槁也人臣侍君唱而後和箋云槁謂木/葉也木葉槁待風乃落興者風喻號令也喻君)
(有政敎臣乃行之言此/者刺今不然槁苦老反)叔兮伯兮倡予和女(叔伯言/群臣長)
(幼也君唱臣和也箋云叔伯羣臣相謂也群臣無其君而/行自以彊弱相服女倡矣我則將和之言此者刺其自專)
(也叔伯兄弟之稱長/張丈反稱尺證反)蘀兮蘀兮風其漂女(漂猶/吹也)
(漂匹遥反/夲亦作飄)叔兮伯兮倡予要女(要成也要於/遥反注同)
　　　　蘀兮二章章四句
狡童刺忽也不能與賢人圖事權臣擅命也
(權臣擅命祭仲/專也擅善戰反)彼狡童兮不與我言兮(昭公有壯/狡之志箋)
(云不與我言者賢者欲與忽圖國/之政事而忽不能受之故云然)維子之故使我不
能餐兮(憂懼不遑餐/也䬸七丹反)彼狡童兮不與我食兮
(下與賢人/共食禄)維子之故使我不能息兮(憂不能/息也)
　　　　狡童二章章四句
褰裳思見正也狂童恣行國人思大國之正
己也(狂童恣行謂突與忽争國更出更入而無大國正/之褰起連反本或作騫非說文云褰袴也恣資利)
(反行下孟反注/下同更音庚)子惠思我褰裳渉溱(惠愛也溱水/名也箋云子)
(者斥大國之正卿子若愛而思我我國有突篡國之事而/可征而正之我則掲衣渡溱水往告難也秦側巾反篡𥘉)
(患反揭欺例反又/起列反難乃旦反)子不我思豈無他人(箋云言他人/者先郷齊晉)
(宋衛後之荆楚郷/香亮反本亦作向)狂童之狂也且(狂行童昬所化也/箋云狂童之人曰)
(爲狂行故使我言此/也且子餘反下同)子惠思我褰裳渉洧(洧水名也/洧于軌反)
子不我思豈無他士(士事也箋云他士猶他人也/大國之卿當天子之上士)狂
童之狂也且
　　　　　褰裳二章章五句
丰刺亂也昬姻之道缺陽倡而隂不和男行
而女不隨(昬姻之道謂嫁取之禮丰芳凶反靣貌豊滿/也方言作妦缺丘恱反倡昌亮反和胡卧反)
子之丰兮俟我乎巷兮(丰豐滿也巷門外也箋云/子謂親迎者我我將嫁者)
(有親迎我者靣貌丰丰然豐滿善人也出/門而待我於巷中迎魚敬反下親迎同)悔予不送兮
(時有違而不至者箋云悔乎我不送是子而去也時/不送則爲異人之色後不得耦而思之爲于僞反)子之
昌兮俟我乎堂兮(昌盛壯貌箋云堂當爲棖棖門梱/上木近邊者○堂毛如字鄭改作)
(棖直庚反梱夲亦作閫/若本反鋀附近之近)悔予不將兮(將行也箋云/將亦送也)衣
錦褧衣裳錦褧裳(衣錦褧裳嫁者之服箋云褧禪/也盖以禪縠爲之中衣裳用錦)
(而上加禪縠焉爲其文之大著也庶人之妻嫁服也土妻/紂衣纁纁○衣如字或一音於旣反下章放此褧苦逈反)
(下如字襌音丹縠戸木反爲其于僞反大音㤗舊勑賀反/紂側基反本或作純又作緇並同纁許云反袡如塩反)
叔兮伯兮駕予與行(叔伯迎巳者箋云言此者以前/之悔今則叔也伯也來迎巳者)
(從之志又易/也易以䜴反)裳錦褧裳衣錦褧衣叔兮伯兮駕
予與歸
　　　　　丰四章二章章三句二章章四句
東門之墠刺亂也男女有不待禮而相奔者
也(墠音善字亦作壇此序舊無注而崔集/注本有鄭注云時亂故不得待礼而行)東門之墠
茹藘在阪(東門城東門也墠除地町町者茹藘茅蒐也/男女之際近而易則如東門之墠逺而難則)
(如茹藘在阪箋云城東門之外有墠墠邊有阪茅蒐生焉/茅蒐之爲難淺矣易越而出此女欲奔男之辭茹音如藘)
(力於反茹藘茅蒐蒨草也後篇同阪音反又符板反町吐/鼎反又徒冷反茅皃交反又音妹蒐所留反難乃旦反易)
(以䜴反/下同)其室則邇其人甚逺(迹近也得礼則近不得/礼則逺箋云其室則近)
(謂所欲奔男之家望其/來迎巳而不來則爲逺)東門之栗有踐家室(栗行上/栗也踐)
(淺也箋云栗而在淺家室之内言易切取栗人所㗖食而/甘嗜故女以自喻也○行上並如字行道也左傳云斬行)
(栗㗖徒覧反夲又作啖/亦作噉並同嗜常志反)豈不爾思子不我即(即就/也箋)
(云我豈不思望女乎女/不就迎我而俱去耳)
　　　　東門之墠二章章四句
風雨思君子也亂丗則思君子不改其度焉
風雨淒淒雞鳴喈喈(興也風且雨淒淒然雞猶守時/而鳴喈喈然箋云興者喻君子)
(雖居乱丗不変改其節/度妻七西反喈音皆)旣見君子云胡不夷(胡何夷/說也箋)
(云思而見之云何而/心不說說音恱下同)風雨瀟瀟雞鳴膠膠(瀟瀟暴疾/也膠膠猶)
(喈喈也瀟音/蕭膠音交)旣見君子云胡不瘳(瘳愈也瘳/勑留反)風
雨如晦雞鳴不巳(晦昬也箋云巳止也雞不爲/如晦而止不鳴爲于僞反)旣
見君子云胡不喜
　　　　風雨三章章四句
子衿刺學校廢也亂丗則學校不脩焉(鄭國/謂學)
(爲校言可以校正道藝衿音今領也亦作襟徐音琴丗乱/夲或以丗字在下者誤校胡孝反注及下同鄭國謂學爲)
(校左傳云鄭人遊於郷校是也公/孫弘云夏曰校沈音敎校音敎)青青子衿悠悠我
心(青衿青領也學子之所服箋云學子而俱在學校之中/巳留彼去故隨而思之耳礼父母在衣純以青青如字)
(學子以青爲衣領縁衿也或作/菁音非純章允反又之閏反)縱我不往子寧不嗣
音(嗣習也古者敎以詩樂誦之歌之弦之舞之箋云嗣/續也女曽不傳聲問我以恩責其忘巳嗣如字韓詩)
(作詒詒寄也曽不/寄問也傳直專反)青青子佩悠悠我思(佩佩玉也士/佩瓀珉而青)
(組綬瓀夲又作碝如兖反/珉亡巾反組音祖綬音受)縱我不往子寧不來(不/來)
(者言不/一來也)挑兮達兮在城闕兮(挑達往來相見貌乗城/而見闕箋云國乱人廢)
(學業但好登髙見於城闕以候望爲樂挑他羔反又勑彫/反說文作􁇉達他末反說文云達不相遇也好呼報反樂)
(音/洛)一日不見如三月兮(言礼樂不可一日而廢箋云君/子之學以文㑹友以友輔仁獨)
(學而無友則孤陋/而寡聞故思之甚)
　　　　子衿三章章四句
揚之水閔無臣也君子閔忽之無忠臣良士
終以死亡而作是詩也揚之水不流束楚(揚/激)
(揚也激揚之水可謂不能流漂束楚乎箋云激揚之水喻/忽政敎乱促不流束楚言其政不行於臣下漂四妙反)
終鮮兄弟維予與女(箋云鮮寡也忽兄弟爭國親/戚相疑後竟寡於兄弟之恩)
(獨我与女有耳作北詩者同/姓臣也鮮息淺反注下同)無信人之言人實廷女
(廷誑也廷求往反徐/又居望反誑九况反)揚之水不流束薪終鮮兄弟
維予二人(二人同心也箋云二/人者我身與女忽)無信人之言人實
不信
　　　　楊之水二章章六句
出其東門閔亂也公子五爭兵革不息男女
相棄民人思保其室家焉(公子五爭者突再也忽/子亹子儀各一也○争)
(争闘之爭亹亡匪/反又音尾莊公子)出其東門有女如雲(如雲衆多也/箋云有女謂)
(諸見棄者也如雲者如雲/從風東西南北心無有定)雖則如雲匪我思存(思/不)
(存乎相救急箋云匪非也此如雲者皆非我思/所存也思如字注及下皆同毛如字鄭息嗣反)縞衣綦
巾聊樂我貟(縞衣白色男服也綦巾蒼艾色女服也/願室家得相樂箋云縞衣綦巾所爲作)
(者之妻服也時亦棄之迫兵革之難不能相畜心不忍絶/故言且留樂我貟此思保其室家窮困不得有其妻而以)
(衣巾言之恩不忍斥之綦綦文也縞古老反又古報反綦/巨基反樂音洛注並同一音岳或云箋留樂又音岳貟音)
(云夲亦作云韓詩作塊塊/神也爲于僞反難乃旦反)出其闉闍有女如荼(闉/曲)
(城也闍城臺也荼英荼也言皆䘮服也箋云闍讀當如彼/都人士之都謂國外曲城之中市里也荼茅秀物之輕者)
(飛行無常闉音因闍鄭音都城臺也孫炎云積土如水渚/所以望氣祥也徐止奢反又音蛇荼音徒秀本或作莠音)
(同劉昌宗周/礼作莠音酉)雖則如荼匪我思且(箋云匪我思且猶/非我思存也且音)
(徂舊子/徐反)縞衣茹藘聊可與娛(茹藘茅蒐之染女服也/娱樂也箋云茅蒐染巾)
(也聊可與娛且可留與我爲樂/心欲留之言也娱夲亦作虞)
　　　　出其東門二章章六句
野有蔓草思遇時也君之澤不下流民窮於
蔓草男女失時思不期而㑹焉(不期而㑹謂不/相與期而自俱)
(㑹蔓/音万)野有蔓草零露漙兮(興也野四郊之外蔓延/也漙漙然盛多也箋云)
(零落也蔓草而有露謂仲春之時草始生霜爲露也周礼/仲春之月令㑹男女之無夫家者漙夲亦作團徒端反)
有羙一人清揚婉兮邂逅相遇適我願兮(清/揚)
(眉目之間婉然美也邂逅不期而㑹適/其時願婉於阮反邂户懈反逅胡豆反)野有蔓草零
露瀼瀼(瀼瀼盛皃瀼如羊/反徐又乃剛反)有羙一人婉如清揚
邂逅相遇與子皆臧(臧善/也)
　　　　　野有蔓草二章章六句
溱洧刺亂也兵革不息男女相棄淫風大行
莫之能救焉(救猶止也乱者士與女合㑹溱洧之上/溱側巾反洧于軌反鄭國之二水名說)
(丈溱作潧云潧水出/鄭溱水出桂陽也)溱與洧方渙渙兮(溱洧鄭雨水/名渙渙春水)
(盛也箋云仲春之時水以釋水則渙渙然渙呼/乱反韓詩作洹洹音丸說文作汎汎音父弓反)士與女
方秉蕳兮(蕳蘭也男女相棄各無匹耦感春氣並出/託來芬香之草而爲淫泆之行蕳古顔反)
(蘭香也字從艸韓詩云蓮也若作竹/下是簡䇿之字耳泆音逸行下孟反)女曰觀乎士曰
旣且(箋云女曰觀乎欲與士觀於寛間之處旣巳也士/曰巳觀矣來從之也且音徂往也徐子餘反下章)
(放此間音閑/処昌慮反)且往觀乎洧之外洵訏且樂(訏大/也箋)
(云洵信也女情急故勸男使往觀於洧之外言其士地信/寛大又樂也於是男則往也洵息旬反韓詩作侚訏况于)
毛詩卷第五
齊雞鳴詁訓傳第八
(齊者太師吕望所封之國也其地少昊爽鳩氏之墟/在禹貢青州岱嶺之隂濰淄之野都營丘之側禮記)
(云太公封於/營丘是也)毛詩國風　鄭氏箋
雞鳴思賢妃也哀公荒淫怠慢故陳賢妃貞
女夙夜警戒相成之道焉(妃芳菲反慢武諫反警/居領反本又作敬音同)
雞旣鳴矣朝旣盈矣(雞鳴而夫人作朝盈而君作/箋云雞鳴朝盈夫人也君也)
(可以起之常禮朝/直遥反注下皆同)匪雞則鳴蒼蠅之聲(蒼蠅之声/有似逺雞)
(之鳴箋云夫人以蠅声爲雞鳴/則起早於常禮敬也蠅餘仍反)東方明矣朝旣昌
矣(東方明則夫人纚笄而朝朝巳昌盛則君聽朝箋云/東方明朝旣昌亦夫人也君也可以朝之常禮君日)
(出而視明纚色/蟹反何霜綺反)匪東方則明月岀之光(見月出之/光以爲東)
(方明箋云夫人以月光/爲東方明則朝亦敬也)蟲飛薨薨甘與子同夢(古/之)
(夫人配其君子亦不忘其敬箋云蟲飛薨薨東方且明之/時我猶樂與子卧而同夢言親愛之無巳薨呼弘反配本)
(亦作妃音配樂/音岳又五敎反)㑹且歸矣無庻予子憎(㑹㑹於朝/卿大夫朝)
(㑹於君朝聽政夕歸治其家事無庻予子憎無見惡於夫/人箋云庻衆也蟲飛薨薨所以當起者卿大夫朝者且罷)
(歸故也無使衆臣以我故憎惡於子戒之也且七野反沈/子餘反卿大夫潮㑹此朝如字音張遥反惡烏路反下同)
(夫人夫音符或/依字讀者非)
　　　　雞鳴三章章四句
還刺荒也哀公好田獵從禽獸而無厭國人
化之遂成風俗習於田獵謂之賢閑於馳逐
謂之好焉(荒謂政事廢乱還音旋便捷貌韓詩作嫙嫙/好貌好呼報反厭於豔反又於占反夲或作)
(饜音同止也好/焉好蒿縞反)子之還兮遭我乎峱之間兮(還/便)
(捷之貌峱山名箋云子也我也皆士大夫也俱出田獵而/相遭也峱乃刀反說文云峱山在齊崔集注本作嶩便捷)
(夲亦作/便旋)並驅從兩肩兮揖我謂我儇兮(從逐/也獸)
(三歳曰肩儇利也箋云並併也子也我也併驅而逐二獸/子則揖耦我謂我儇譽之也譽之者以報前言還也驅夲)
(亦作駈曲具反注下同肩如字說文云三歳豕肩相及者/夲亦作豜又音牽揖一入反儇許全反韓詩作婘婘音權)
(好貌併歩頂反下/文同譽音餘下同)子之茂兮遭我乎峱之道兮
(茂美/也)並驅從兩牡兮揖我謂我好兮(箋云譽之/言好者以)
(報前言茂也/牡茂后反)子之昌兮遭我乎峱之陽兮(昌盛/也箋)
(云昌佼反貌佼古/卯反夲又作姣)並驅從兩狼兮揖我謂我臧
兮(狼獸名/臧善也)
　　　　　還三章章四句
著刺時也時不親迎也(時不親迎故陳親迎之礼以/刺之著直居反又直據反又)
(音佇詩内協句冝音直/據反迎魚敬反注同)俟我於著乎而充耳以素
乎而(俟待也門屏之間曰著素象瑱箋云我嫁者自謂/也待我於著謂從君子而出至於著君子揖之時)
(也我視君子則以素爲充耳謂所以縣瑱者或名爲紞織/之人君五色臣則三色而巳此言素者目所先見而云瑱)
(吐遍反縣音玄/下同紞都覧反)尚之以瓊華乎而(瓊華美石士之/服也箋云尚猶)
(飾也飾之以瓊華者謂縣紞之未所謂/瑱也人君以玉爲之瓊華石色似瓊也)俟我於庭乎
而充耳以青乎而(青青王箋云待我於庭謂/揖我於庭時青紞之青)尚之
以瓊瑩乎而(瓊瑩石似玉卿大夫之服也箋云/石色似瓊似瑩也瑩音榮又音營)俟我
於堂乎而充耳以黃乎而(黄黃玉箋云/黃紞之黃)尚之以
瓊英乎而(瓊英美石以玉者人君之/服也箋云瓊英猶瓊華也)
　　　　著三章章三句
東方之日刺衰也君臣失道男女淫奔不能
以禮化也(衰色追反夲或作刺㐮公非/也南山己下始是㐮公之詩)東方之日兮
彼姝者子在我室兮(與也日出東方人君明盛無不/照察也姝者𥘉昬之貌箋云言)
(東方之日者愬之乎耳有姝姝美好之子來在我室欲與/我爲室家我無如之何也日在東方其明未融興者喻君)
(不明妹/赤朱反)在我室兮履我即兮(履禮也箋云即就/也在我室者以禮)
(來我則就之與之去也言/今者之子不以禮來也)東方之月兮彼姝者子
在我闥兮(月盛於東方君明於上若日也臣察於下若/月也闥門内也箋云月以興臣月在東方亦)
(言不明闥他達反韓/詩云門屏之間曰闥)在我闥兮履我發兮(發行也/箋云以)
(禮來則我行/而與之去)
　　　　東方之日二章章五句
東方未明刺無節也朝廷興居無節號令不
時挈壷氏不能掌其職焉(號令猶召呼也挈壷氏/掌漏刻者朝直遥反注)
(皆同挈苦結反/又音結壷音胡)東方未明顚倒衣裳(上曰衣下曰/裳箋云挈壷)
(氏失漏刻之節東方未明而以爲明故群臣促遽顚倒衣/裳群臣之朝别色始入倒都老反遽其慮反别彼列反)
顚之倒之自公召之(箋云自從也羣臣顚倒衣裳/而朝人又從君所來而召之)
(漏刻失節/君又早興)東兮未晞顚倒裳衣(晞明之始/升脪音希)倒之顚
之自公令之(令告也令/力證反)折柳樊圃狂夫瞿瞿(栁/柔)
(脆之木樊藩也圃菜園也折栁以爲藩園無益於禁矣瞿/瞿無守之貌古者有挈壷氏以水火分日夜以告時於朝)
(箋云栁木之不可以爲藩猶是狂夫不任挈壷氏之事折/之舌反注同圃音布又音𥙷瞿俱具反脆七歳反藩方元)
(反夲又/作蕃)不能辰夜不夙别莫(辰時夙早莫晚也箋云/此言不任其事者恒失)
(節數也任音壬/下同莫音暮)
　　　　　東方未明三章章四句
南山刺襄公也鳥獸之行淫乎其妹大夫遇
是惡作詩而去之(襄公之妹魯桓公夫人文姜也襄/公素與淫通及嫁公讁之公與夫)
(人如齊夫人愬之襄公襄公使公子彭生乗公而搤殺之/夫人乆留於齊莊公即位後乃來猶復㑹齊侯于禚于祝)
(丘又如齊師齊大夫見襄公行惡如是作詩以刺之又非/魯桓公不能禁制夫人而去之讁直革反責也又張革反)
(彭生乗繩證反一夲作彭生乗公乗則依字讀搤於革反/說文云捉也公羊傳云拉公幹而殺之沈又烏詣反拉郎)
(荅反復扶又反下皆同禚音灼/地名行下孟反下之行皆同)南山崔崔雄狐綏綏
(興也南山齊南山也崔崔髙大也國君尊嚴如南山崔崔/然雄狐相隨綏綏然無别失隂陽之匹箋云雄狐行求匹)
(耦於南山之上形貌綏綏然興者喻襄公居人君之尊而/爲淫泆之行其威儀可耻惡如狐崔子雖反又音佳别彼)
(反泆音逸下同惡/烏路反又如字)魯道有蕩齊子由歸(蕩平易也/齊子文姜)
(也箋云婦人謂嫁曰歸言文姜旣以禮從此道/嫁于魯侯也蕩徒黨反徐勑黨反易以䜴反)旣曰歸
止曷又懷止(懷思也箋云懷來也言文姜旣曰嫁/于魯侯矣何復來爲乎非其來也)葛
屨五兩冠緌雙止(葛屨服之賤者冠緌服之尊者箋/云葛屨五兩喻文姜与姪娣及傳)
(姆同處冠緌喻襄公也五人爲竒而襄公往從而雙之冠/屨不宜同處猶襄公文姜不冝爲夫婦之道屨九具反兩)
(王肅如字沈音亮緌如誰反傅音付/姆音茂処昌慮反下同竒居冝反)魯道有蕩齊子
庸止(庸用/也)旣曰庸止曷又從止(箋云此言文姜/旣用此道嫁於)
(魯侯襄公何復送而/從之爲淫泆之行)蓺麻如之何衡從其畝(蓺樹/也衡)
(獵之從獵之種之然後得麻箋云樹麻者必先耕治其田/然後樹之以言人君取妻必先議於父母蓺魚丗反夲或)
(作藝技藝字耳衡音横注同亦作横字又一音如字衡即/訓爲横韓詩云東西耕曰横從足容反注同韓詩作由云)
(南北耕/曰由)取妻如之何必告父母(必告父母廟箋云取/妻之禮議於生者上)
(於死者此之謂告取/七喻反注下皆同)旣曰告止曷又鞠止(鞠窮也箋/云鞠盈也)
(魯侯女旣告父母而取何復盈從令至于/齊乎又非魯桓鞠居六反令力呈反下同)析薪如之何
匪斧不克(克能也箋云此言析薪必/待斧乃能也析星歴反)取妻如之何匪
媒不得(箋云此言取妻/必待媒乃得也)旣曰得止曷又極止(極/至)
(也箋云女旣以媒得之矣何不禁制而恣/極其邪意令至齊乎又非魯桓邪似嗟反)
　　　　南山四章章六句
甫田大夫刺襄公也無禮義而求大功不脩
德而求諸侯志大心勞所以求者非其道也
無田甫田維莠驕驕(興也甫大也大田過度而無/人功終不能獲箋云興者喻)
(人君欲立功致治必勤身脩德積小以成/髙大無田音佃下同莠羊九反治直吏反)無思逺人勞
心忉忉(忉忉憂勞也箋云言無德而求/諸侯徒勞其心忉忉耳忉音刀)無田甫田維
莠桀桀(桀桀猶驕驕也桀居/竭反徐又居謁反)無思逺人勞心怛
怛(怛怛猶忉忉/也怛且未反)婉兮孌兮緫角丱兮未幾見兮
突而弁兮(婉孌少好貌緫角聚兩髦也丱㓜稚也弁冠/也箋云人君内善其身外脩其德居無幾何)
(可以立功猶是婉孌之童子少自脩飾丱然而稚見之無/幾何突耳如冠爲成人也婉於阮反孌力轉反緫夲又作)
(揔子孔反丱古患反幾居豈反注同見兮一夲作見之突/吐活反注同方言云凡卒相見謂之突吐訥反弁皮眷反)
(髦音毛少/詩照反)
　　　　甫田三章章四句
盧令刺荒也襄公好田獵畢弋而不脩民事
百姓苦之故陳古以風焉(畢噣也弋繳射也令音/零下同好呼報反風福)
(鳯反噣直角反夲亦作濁/畢星名何音犢繳音灼)盧令令其人美且仁(盧/田)
(大令令纓環聲言人君能有美德盡其仁愛百姓欣而奉/之愛而樂之順時遊田與百姓共其樂同其獲故百姓聞)
(而說之其聲令令然纓於盈反/又於政反樂音洛下同說音恱)盧重環(重環子母環也/重直龍反下同)
其人羙且鬈(鬈好貌箋云鬈讀當爲權權勇/壯也鬈音權說文云髮好皃)盧重
鋂(鋂一環貫二/也鋂音梅)其人美且偲(偲才也箋云才多才也/偲七才反說文云強也)
　　　　盧令三章章二句
敝笱刺文姜也齊人惡魯桓公微弱不能防
閑文姜使至淫亂爲二國患焉(敝婢丗反徐扶/㓕反夲又作弊)
(敗也笱古口反取/魚器也惡烏路反)敝笱在梁其魚魴鰥(興也鰥大魚/箋云鰥魚子)
(也魴也鰥也魚之易制者然而敝敗之笱不能制興者喻/魯栢微弱不能防閑文姜終其𥘉時之婉順紡音房鰥毛)
(古頑反鄭古魂/反易以䜴反)齊子歸止其從如雲(如雲言盛也/箋云其從姪)
(娣之屬言文姜𥘉嫁于魯桓之時其從者之心意如雲然/雲之行順風耳後知魯桓微弱文姜遂淫恣從者亦隨之)
(爲惡從才用/反注下皆同)敝笱在梁其魚魴鱮(魴鱮大魚箋云/鱮似魴而弱鱗)
(鱮才呂反廣雅/云鰱也音連)齊子歸止其從如雨(如雨言多也/箋云如雨言)
(無常天下之則下天不下則止以/言姪娣之善惡亦文妻所使止)敝笱在梁其魚唯
唯(唯唯出入不制箋云唯唯行相隨順之貌唯/維癸反沈養水反韓詩作遺遺言不能制也)齊子歸
止其從如水(水喻衆也箋云水之性可停可/行亦言姪娣之善惡在文姜也)
　　　　敝笱三章章四句
載驅齊人刺襄公也無禮義故盛其車服疾
驅於通道大都與文姜淫播其惡於萬民焉
(故猶端也驅欺具反又如字/下皆同夲亦作駈播波佐反)載驅薄薄簟茀朱
鞹(薄薄疾驅聲也簟方文蓆也車之敝曰茀諸侯之路/車有朱革之質而羽飾箋云此車襄公乃乗焉而來)
(與文姜㑹也薄普各反徐/扶各反茀音弗鞹苦郭反)魯道有蕩齊子發夕(發/夕)
(自夕發至且箋云襄公旣無禮義乃疾驅其乗車以入魯/竟魯之道路平易文姜發夕由之往㑹焉曽無慙耻之色)
(○發夕韓詩云發旦也乗繩證反或音䋲/竟音境夲亦作境易夷䜴反下樂易同)四驪濟濟
垂轡濔濔(四驪言物色盛也濟濟美貌垂轡轡之垂者/濔濔衆也箋云此又刺襄公乗是四驪而來)
(徒爲淫亂之行驪力馳反濟子禮反注同濔夲亦作/爾同乃禮反注同徒爲一夲作從兩通行下孟反)魯
道有蕩齊子豈弟(言文姜於是樂易然箋云此豈弟/猶言發夕也豈讀當爲闓弟古文)
(尚書以弟爲圛圛明也豈開改反樂也弟/如字或音待易反樂音洛闓音開圛音亦)汶水湯湯
行人彭彭(湯湯大貌彭彭多貌箋云汶水之上蓋有都/焉襄公與文姜時所㑹汶音問湯失章反彭)
(必旁/反)魯道有蕩齊子翶翔(翶翔猶彷徉也/彷音旁徉音羊)汶水
滔滔行人儦儦(㴞㴞流貌儦儦衆貌㴞吐刀/反儦表驕反說文云行貌)魯道
有蕩齊子遊敖
　　　　載驅四章章四句
猗嗟刺魯莊公也齊人傷魯莊公有威儀技
藝然而不能以禮防閑其母失子之道人以
爲齊侯之子焉(猗於冝反字或/作欹技其綺反)猗嗟昌兮頎而
長兮(猗嗟歎辭昌盛也頎長貌箋云昌佼/好貌頎音祈佼古夘反夲又作姣)抑若揚兮
(抑美色揚廣/揚抑於力反)美目揚兮(好目/揚眉)巧趨蹌兮射則臧
兮(蹌巧趨貌箋云臧善也趨夲又作/趁七湏反又七遇反蹌七羊反)猗嗟名兮美
目清兮(目上爲名/目下爲清)儀旣成兮終日射侯不出
正兮展我甥兮(二尺曰正外孫曰甥箋云成猶備也/正所以射於侯中者天子五正諸侯)
(三正大夫二正士一正外皆居其侯中參分之一焉展誠/也姊妹之子曰甥容貌技藝如此誠我齊之甥言誠者拒)
(時人言齊侯之子射食亦反注所射毎射同/正音征注同畫五采曰正參七南反又音三)猗嗟孌兮
(孌壯/好貌)清揚婉兮(婉好眉/目也)舞則選兮射則貫兮
(選齊貫中也箋云選者謂於倫等最上貫習也/選雪戀反貫毛古亂反鄭古患反中張仲反)四矢反
兮以禦亂兮(四矢乗矢箋云反復也禮射三而止毎/射四矢皆得其故處此之謂復射必四)
(矢音象其能禦四方之亂反如字韓詩作/變變易禦魚吕反乗繩證反處昌慮反)
　　　　猗嗟三章章六句
齊國十一篇三十四章百四十三句
魏葛屨詁訓傳第九
(案魏丗家及左氏傳云姬姓國也詩譜云周以封同/姓其地虞舜夏禹所都之域也在古兾州雷首之北)
(析城之西南枕/河曲北渉汾水)毛詩國風　鄭氏箋
葛屨刺𥚹也魏地陿隘其民機巧趨利其君
儉嗇𥚹急而無德以將之(儉嗇而無德是其所以/見侵削屨俱具反𥚹必)
(淺反/音洽夲或作狹依字應作陜隘於懈反/巧如字徐苦孝反趨七湏反徐七喻反嗇音色)糾糾葛
屨可以履霜(糾糾猶繚繚也夏葛屨冬皮屨葿屨非/所以履霜箋云葛屨賤皮屨貴魏俗至)
(冬猶謂葛屨可以履霜利其賤也糾/吉黝反沈居酉反繚音子沈音遼)摻摻女手可以
縫裳(摻摻猶纎纎也婦人三月廟見然後執婦功箋云/女手者未三月未成爲婦裳男子之下服賤又未)
(可使縫魏俗使未三月婦縫裳者利其事也摻所衘反又/所咸反徐又息廉反說文作㩥山廉反云好手貌纎息廉)
(反見賢/遍反)要之襋之好人服之(要䙅也襋領也好人/好女手之人箋云服)
(整也䙅也領也在上好人尚可使整治之謂屬/著之要於遥反襋紀力反屬音燭著直畧反)好人提
提宛然左辟佩其象揥(提提安諦也宛辟貌婦至/門夫揖而入不敢當尊宛)
(然而左辟象揥所以爲飾箋云婦新至慎於威儀如是使/之非禮提徒兮反宛於阮反辟音避注同一音婢亦反禘)
(勑帝反/諦音帝)維是𥚹心是以爲刺(箋云魏俗所以然者/是君心𥚹急無德敎)
(使之耳我/是以刺也)
　　　　葛屨二章一章六句一章五句
汾沮洳刺儉也其君儉以能勤刺不得禮也(汾/扶)
(云反沮子預/反洳如預反)彼汾沮洳言采其莫(汾水也沮洳其漸/洳者莫菜也箋云)
(言我也於彼汾水漸洳之中我采其莫以爲/菜是儉以能勤莫音暮漸如字又接廉反)彼其之子
美無度(箋云之子是子也是子之/德美無有度言不可尺寸)美無度殊異乎
公路(路車也箋云是子之德美信無度矣雖然其采莫之/事則非公路之禮也公路主君之軞車庻子爲之晉)
(趙盾爲軞車之族是也軞/夲亦作旄音毛盾徒夲反)彼汾一方言采其桑(箋/云)
(采桑親/蠶事也)彼其之子美如英(萬人/爲英)美如英殊異
乎公行(公行從公之行也箋云從公之行者/主君兵車之行列行戸郎反注同)彼汾一
曲言采其藚(藚水葛也藚音續水舄也/一名牛脣說文音其彧反)彼其之
子美如玉美如玉殊異乎公族(公族公屬箋云/公族主君同姓)
(昭穆也昭紹遥/反說文作佋)
　　　　汾沮洳三章章六句
園有桃刺時也大夫憂其君國􁇊而迫而儉
以嗇不能用其民而無德敎日以侵削故作
是詩也園有桃其實之殽(興也園有桃其實之食/國有民得其力箋云魏)
(君薄公稅省囯用不取於民食園桃而巳不施德敎民無/以戰其侵削之由由是也殽夲又作肴音爻省色領反)
心之憂矣我歌且謡(曲合樂曰歌徒歌曰謡箋云我/心憂君之行如此故歌謡以冩)
(我憂矣謡音遥行下/孟反下文行國同)不知我者謂我士也驕(箋云/士事)
(也不知我所爲歌謡之意者反謂我於/君事驕逸故爲于僞反下所爲皆同)彼人是哉子
曰何其(夫人謂我欲何爲乎箋云彼人謂君也曰於也/不知我所爲憂者旣非責我又曰君儉而嗇所)
(行是其道哉子於此憂之何乎其/音基下章同夫音符何爲如字)心之憂矣其誰知
之(箋云如是則衆臣/無知我憂所爲也)其誰知之蓋亦勿思(箋云無知/我憂所爲)
(者則冝無復思念之以自止也衆不信我或時謂/我謗君使我得罪也復扶又反謗博浪反毀也)園有
棘其實之食(棘棗也棘紀力反/從兩束俗作/同)心之憂矣聊以
行國(箋云聊且畧之辭也聊出/行於國中觀民事以冩憂)不知我者謂我士
也罔極(極中也箋云見我聊出行於/國中謂我於君事無中正)彼人是哉子
曰何其心之憂矣其誰知之其誰知之蓋亦
勿思
　　　　園有桃二章章十二句
陟岵孝子行役思念父母也國迫而數侵削
役乎大國父母兄弟離散而作是詩也(役乎大/囯者爲)
(大囯所徴發岵音户此傳及觧屺共爾雅不同王粛依爾/雅囯迫而數侵削夲或作囯小而迫數見侵削者誤數音)
(朔)陟彼岵兮瞻望父兮(山無草木曰岵箋云孝子行/役思其父之戒乃登彼岵山)
(以遥瞻望其父所/在之處處昌慮反)父曰嗟予子行役夙夜無巳(箋云/予子)
(夙早夜莫也無巳無/懈倦莫音暮懈音介)上慎􁇁哉猶來無止(􁇁之猶可也/父尚義箋云)
(止者謂在軍事作/部列時旃之然反)陟彼屺兮瞻望母兮(山有草木/曰屺箋云)
(此又思母之戒而登/屺山而望之屺音起)母曰嗟予季行役夙夜無寐
(季少子也無寐無耆寐/也少詩照反耆常志反)上愼􁇁哉猶來無棄(母尚/恩也)
陟彼岡兮瞻望兄兮兄曰嗟予弟行役夙夜
必偕(偕俱/也)上慎􁇁哉猶來無死(兄尚/親也)
　　　　陟岵三章章六句
十畝之間刺時也言其國削小民無所居焉
(畝莫后反古作/畮俗作畝皆同)十畝之間兮桑者閑閑兮(閑閑然/男女無)
(别往來之貌箋云古者一夫百畝今十畝之間往來/者閑閑然削小之甚閑夲亦作間音閑别彼列反)行
與子還兮(或行來者或來還/者還夲亦作旋)十畝之外兮桑者
泄泄兮(泄泄多人之/貌泄以丗反)行與子逝兮(箋云逝逮也逮徒/賚反又徒帝反)
　　　　十畝之間二章章三句
伐檀刺貪也在位貪鄙無功而受禄君子不
得進仕爾(檀待/丹反)坎坎伐檀兮寘之河之干兮
河水清且漣猗(坎坎伐檀聲寘置也干厓也風行水/成文曰漣伐檀以俟丗用若俟河水)
(清且漣箋云是謂君子之人不得進仕也坎苦/感反寘之䜴反漣力纒反猗於冝反亦作漪)不稼不
穡胡取禾三百􁇋兮不狩不獵胡聸爾庭有
縣貆兮(種之曰稼歛之曰穡一夫之居曰􁇋貆獸名箋/云是謂在位貪鄙無功而受禄也冬獵曰狩宵)
(田曰獵胡何也貉子曰貆􁇋夲亦作/又作厘直連反古/者一夫田百畝别受都邑五畝之地居之故孟子云五畝)
(之宅是也縣音玄下皆同貆夲亦作貆音桓/徐郭音揎宵音消夜也貉户各反依字作貈)彼君子兮
不素餐兮(素空也箋云彼君子者斥伐檀之人仕有/功乃肯受禄䬸七丹反說文作餐云或從)
(水字林云吞/食也沈音孫)坎坎伐輻兮寘之河之側兮河水
清且直猗(輻檀輻也側猶厓也/直直波也輻音福)不稼不穡胡取禾
三百億兮不狩不獵胡聸爾庭有縣特兮(萬/萬)
(曰億獸三歳曰特箋云十/萬曰億三百禾秉之數)彼君子兮不素食兮坎
坎伐輪兮寘之河之漘兮河水清且淪猗(檀/可)
(以爲輪漘厓也小風水成文轉如輪也漘順/倫反淪音倫韓詩云順流而風曰淪淪文貌)不稼不穡
胡取禾三百囷兮不狩不獵胡聸爾庭有縣
鶉兮(圎者爲囷鶉鳥也/囷丘倫反鶉音純)彼君子兮不素飱兮(熟/食)
(曰飱箋云飱讀如魚飱之飧/飱素門反字林云水澆飯也)
　　　　伐檀三章章九句
碩䑕刺重歛也國人刺其君重斂𧖟食於民
不修其政貪而畏人若大䑕也(碩音石歛呂/驗反下同)碩
䑕碩䑕無食我黍三歳貫女莫我肯顧(貫事/也箋)
(云碩大也大䑕大䑕者斥其君也女無復食我黍疾其稅/歛之多也我事女三歳矣曽無教令恩德來顧眷我又疾)
(其不修政也古者三年大比民或於是徙貫古/亂反徐音官復扶又反稅始銳反比毗志反)逝將去
女適彼樂土(箋云逝往也往矣將去女與之訣别之/辭樂土有德之國樂音洛下注同土如)
(字他古反沈徒/古反訣古穴反)樂土樂土爰得我所(箋云爰/曰也)碩
䑕碩䑕無食我麥三歳貫女莫我肯德(箋云/不肯)
(施德/於我)逝將去女適彼樂國樂國樂國爰得我
直(直得其直道箋/云直猶正也)碩䑕碩䑕無食我苗(苗嘉/榖也)三
歳貫女莫我肯勞(箋云不肯勞來我勞如字又力/報反來夲亦作倈同力代反)
逝將去女適彼樂郊(箋云郭/外曰郊)樂郊樂郊誰之
永號(號呼也箋云之往也永歌也樂郊之地誰獨當往/而歌號者言皆喜說無憂苦永本亦作咏同音詠)
(號户毛反注同呼/火故反說音恱)
　　　　碩䑕三章章八句
魏國七篇十八章百二十八句
毛詩卷第五
毛詩卷第六
唐蟋蟀詁訓傳第十
(唐者周成王之母弟叔虞所封也其地帝堯夏禹所/都之墟漢曰太原郡在古兾州大行恒山之西太原)
(大岳之野其南有晉水叔虞之子爕父因改爲晋侯/至六丗孫僖侯名司徒習堯儉約遺化而不能以礼)
(節之今詩今其/風俗故云唐也)毛詩國風　鄭氏箋
蟋蟀刺晉僖公也儉不中禮故作是詩以閔
之欲其及時以禮自虞樂也此晉也而謂之
唐夲其風俗憂深思逺儉而用禮乃有尭之
遺風焉(憂深思逺謂宛其死矣百歳之後之類也蟋音/悉蟀所律反說文蟀作􁇌僖許其反史記作釐)
(侯中丁仲反樂音洛下/皆同思息嗣反注同)蟋蟀在堂歳聿其莫今我
不樂日月其除(蟋蟀蛬也九月在堂聿遂除去也箋/云我我僖公也蛬在堂歳時之候是)
(時農功畢君可以自樂矣今不自樂日月且過去䟺復睱/爲之謂十二月當復命農計耦耕事聿允橘反莫音暮除)
(直慮反注同蛬俱勇反沈又九共/反趨織也一名蜻蛚復扶又反)無巳太康職思其
居(巳甚康樂職主也箋云君雖當自樂亦無甚大樂欲/其用禮爲節也又當主思扵所居之事謂國中政令)
(大音㤗徐勑佐反下同/居義如字恊韻音據)好樂無荒良士瞿瞿(荒大/也瞿)
(瞿然顧禮義也箋云荒廢亂也良善也君之好樂不當至/扵廢亂政事當如善士瞿瞿然顧禮義也好呼報反下同)
(瞿俱/具反)蟋蟀在堂歳聿其逝今我不樂日月其
邁(邁行/也)無巳太康職思其外(外禮樂之外箋云外/至四竟○礼樂之外)
(此一樂/字音岳)好樂無荒良士蹶蹶(蹶蹶動而敏枚/事蹶俱衞反)蟋蟀
在堂役車其休(箋云庻人乗役車役/車休農功畢無事也)今我不樂日
月其慆(慆過也慆/吐刀反)無巳太康職思其憂(憂可憂也/箋云憂者)
(謂鄰國侵/伐之憂)好樂無荒良士休休(休休樂道之/心休許求反)
　　　　蟋蟀三章章八句
山有樞刺晉昭公也不能修道以正其國有
財不能用有鐘鼔不能以自樂有朝廷不能
洒掃政荒民散將以危亡四鄰謀取其國家
而不知國人作詩以刺之也(樞夲或作蓲烏侯/反荎也昭公左傳)
(及史記作昭侯樂音洛下及注同朝直遥反廷徒佞反/洒所懈反沈所寄反下同掃蘇報反夲又作掃下同)山
有樞隰有榆(興也樞荎也國君有財貨而不能用如山/隰不能自用其財榆以朱反荎田節反沈)
(又直/梨反)子有衣裳弗曵弗婁子有車馬弗馳弗
彊昭公微弱國人將叛而歸沃焉(封沃者封叔/父桓叔于沃)
(也沃曲沃晉之/邑也沃烏毒反)揚之水白石鑿鑿(興也鑿鑿然鮮明/貌箋云激揚之水)
(波流湍疾洗去垢濁使白石鑿鑿然興者喻桓叔盛強除/民所惡民得以有礼義也鑿子洛反激經歴反湍吐端反)
(洗蘇禮反又蘇典反去羗吕反/垢古口反惡烏路反又如字)素衣朱襮從子于沃
(襮領也諸侯繡黼丹朱中衣沃曲沃箋云繡當爲綃綃黼/丹朱中衣中衣以綃黼爲領丹朱爲純囯人欲進此服去)
(從桓叔襮音博字林方沃反繡音秀衆家申毛並依字下/文同鄭改爲宵黼音甫宵音消夲亦作綃純真允反又真)
(順/反)旣見君子云何不樂(箋云君子謂/桓叔樂音洛)揚之水白石
皓皓(皓皓㓗白也/皓古老反)素衣朱繡從子于鵠(繡黼也鵠/曲沃邑也)
(鵠户/毒反)旣見君子云何其憂(言無/憂也)揚之水白石
粼粼(粼粼清澈也粼利新反夲又/作磷同澈直列反或作徹誤)我聞有命不
敢以告人(聞曲沃有善政命不敢以告人箋云不/敢以告人而去者畏昭公謂巳動民心)
　　　揚之水三章二章章六句一章四句
椒聊刺晉昭公也君子見沃之盛彊能脩其
政知其蕃衍盛大子孫將有晉國焉(椒木名聊/亂也蕃音)
(煩衍延/善反)椒聊之實蕃衍盈升(興也椒聊椒也箋云/椒之性芬香而少實)
(今一捄之實蕃衍滿升非其常也興者喻桓叔晉君之支/别耳今其子孫衆多將日以盛也捄音求又其菊反何音)
(掬沈居/局反)彼其之子碩大無朋(朋比也箋云之子是子/也謂桓叔也碩謂壯貌)
(佼好也大謂德美廣博也無朋平均不朋黨比王肅孫毓/申毛必履反謂無比例也一音必二反鄭云不朋黨則王)
(申毛作毗至/反佼古夘反)椒聊且逺條且(條長也箋云椒之氣目/益逺長似桓叔之德彌)
(廣博且子/餘反下同)椒聊之實蕃衍盈匊(兩手曰匊匊夲/又作掬九六反)彼
其之子碩大且篤(篤厚/也)椒聊且逺條且(言聲之/逺聞也)
　　　　椒聊二章章六句
綢繆刺晉亂也國亂則昬姻不得其時焉(不/得)
(其時謂不及仲春之月/綢直留反繆亡侯反)綢繆束薪三星在天(興也綢/繆猶纒)
(綿也三星參也在天謂始見東方也男女待禮而成若薪/芻待人事而後束也三星在天可以嫁取矣箋云三星謂)
(心星也心有尊卑夫婦父子之象又爲二月之合宿故嫁/取者以爲候焉昬而火星不見嫁取之時也今我束薪扵)
(野乃見其在天則三月之末四月之中見於東方矣故云/不得其時參所金反見賢遍反下不見見於東同芻楚俱)
(反說文云芻刈草也象/苞束草之形宿音秀)今夕何夕見此良人(良人美/室也箋)
(云今夕何夕者言此夕何月之/夕乎而女以見良人言非其時)子兮子兮如此良人
何(子兮者嗟兹也箋云子兮子兮者斥嫁取者子/取後隂陽交㑹之月當如此良人何後户豆反)綢繆
束芻三星在隅(隅東南隅也箋云心星在/隅謂四月之末五月之中)今夕何
夕見此邂逅(邂逅觧說之貌邂本亦作觧户懈反一音/户佳反逅亦作覯同胡豆反一音户溝反)
(邂覯觧說也韓詩云邂覯/不固之貌觧音蟹說音恱)子兮子兮如此邂逅何
綢繆束楚三星在户(參星正月中直户也箋云心星/在户謂五月之末六月之中直)
(音值又/如字)今夕何夕見此粲者(三女爲粲大夫一妻二/妾粲采旦反字林作)
子兮子兮如此粲者何
　　　　綢繆三章章六句
杕杜刺時也君不能親其宗族骨肉離散獨
居而無兄弟將爲沃所并爾(杕徒細反本或作/夷狄字非也下篇)
(同并必/政反)有杕之杜其葉湑湑(興也杕特生皃杜/赤棠也湑湑枝葉)
(不相比也湑私/叙反比毗志反)獨行踽踽豈無他人不如我同
父(踽踽無所親也箋云他人謂異姓也言昭公逺其宗/族獨行於囯中踽踽然此豈無異姓之臣乎顧恩不)
(如同姓親親也踽/俱禹反遠于万反)嗟行之人胡不比焉(箋云君所與/行之人謂異)
(姓卿大夫也比輔也此/人女何不輔君爲政令)人無兄弟胡不佽焉(佽助/也箋)
(云異姓卿大夫女見君無兄弟之親/親者何不相推佽而助之佽七利反)有杕之杜其葉
菁菁(菁菁葉盛也箋云菁菁希少/之貌菁夲又作青同子零反)獨行睘睘豈
無他人不如我同姓(睘睘無所依也同姓同祖也/睘本亦作㷀又作焭求營反)嗟
行之人胡不比焉人無兄弟胡不佽焉
　　　　杕杜二章章九句
羔裘刺時也晉人刺其在位不恤其民也(恤/憂)
(也恤本亦作/䘏荀律反)羔裘豹祛自我人居居(祛𬒮也夲末/不同在位與)
(民異心自用也居居懷惡不相親此之貌箋云羔裘豹袪/在位卿大夫之服也其役使我之民人其意居居然有悖)
(惡之心不恤我之困苦袪起居反又丘據/反居如字又音據比毗志反悖𥙷對反)豈無他人維
子之故(箋云此民卿大夫采邑之民也故云豈無他/人可歸往者乎我不去者乃念子故舊之人)羔
裘豹褎自我人究究(褎猶祛也究究猶居居也褎/徐救反夲又作褏同宄九又)
(反爾雅云居/居究究惡也)豈無他人維子之好(箋云我不去而/歸往他人者乃)
(念子而愛好之也民之厚如此/亦唐之遺風好呼報反注同)
　　　　羔裘二章章四句
鴇羽刺時也昭公之後大亂五丗君子下從
征役不得養其父母而作是詩也(大亂五世者/昭公孝侯鄂)
蓺稻梁父母何甞悠悠蒼天曷其有常
　　　　鴇羽三章章七句
無衣美晉武公也武公始并晉國其大夫爲
之請命乎天子之使而作是詩也(天子之使是/時使来者并)
(卑政反下注同爲于/僞反使所使反注同)豈曰無衣七兮(侯伯之礼七/命冕服七章)
(箋云我豈無是七章之衣/乎晉舊有之非新命之服)不如子之衣安且吉兮
(諸侯不命於天子則不成爲君箋云武公/𥘉并晉國心未自安故以得命服爲安)豈曰無衣
六兮(天子之卿六命車旗衣服以六爲節箋云変七言六/者謙也不敢必當侯伯得受六命之服列於天子之)
(卿猶愈乎不/愈羊主反)不如子之衣安且燠兮(燠煖也燠本作奥/於六反煖奴緩反)
　　　　無衣二章章三句
有杕之杜刺晉武公也武公寡特兼其宗族
而不求賢以自輔焉有杕之杜生于道左(興/也)
(道左之陽人所冝休息也箋云道左道東也日之熱恒在/日中之後道東之杜人所冝休息也今人不休息者以其)
(特生隂寡也興者喻武公𥘉兼其宗族不求賢者與之在/位君子不歸似乎特生之杜然○宗族本亦作宗矣隂於)
(鴆反又如字/夲亦作䕃同)彼君子兮噬肯適我(噬逮也箋云肯/可適之也彼君)
(子之人至於此國皆可來之我君所君子之人義之與比/其不來者君不求之噬市丗反韓詩作逝逝及也比毗志)
(反)中心好之曷飲食之(箋云曷何也言中心誠好/之何但飲食之當盡礼極)
(歡以待之好呼報反下同飲/扵鴆反下文同食音嗣下同)有杕之杜生于道周
(周曲也○周/韓詩作右也)彼君子兮噬肯來遊(遊觀也觀/古亂反)中
心好之曷飲食之
　　　　有杕之杜二章章六句
葛生刺晉獻公也好攻戰則國人多䘮矣(䘮/棄)
(亡也夫從征役棄亡不反則其妻居家而怨思好呼報反/攻音貢又如字䘮息浪反注同又如字思息嗣反或如字)
葛生蒙楚蘞蔓于野(興也葛生延而蒙楚蘝生蔓扵/野喻婦人外成於他家蘝音廉)
(又力恬反又力儉反徐又力劒反草木䟽云/似秳楼葉盛而細子正黒如燕薁不可食)予美亡此
誰與獨處(箋云予我亡無也言我所美之人無於此謂/其君子也吾誰與居乎獨處家耳從軍未還)
(未知死生其/今無於此)葛生蒙棘蘝蔓于域(域塋/域也)予美亡
此誰與獨息(息止/也)角枕粲兮錦衾爛兮(齊則/角枕)
(錦衾禮夫不在歛枕篋衾席韣而藏之箋云夫雖不在而/不失其祭也攝主主婦猶自齊而行事齊側皆反夲亦作)
(齋下同篋口牒反韣夲/亦作襡又作櫝徒木反)予美亡此誰與獨旦(箋云/旦明)
(也我君子無於此吾/誰與齊乎獨自絜明)夏之日冬之夜(言長也箋云思/者於晝夜之長)
(時尤甚故極/言之以盡情)百歳之後歸于其居(箋云居墳墓也/言此者婦人專)
(壹義之至情之/盡墳符云反)冬之夜夏之日百歳之後歸于其
室(室猶居也箋云室/猶塚壙壙音曠)
　　　　葛生五章章四句
采苓刺晉獻公也獻公好聽讒焉(苓力丁反即/甘草葉似地)
(黄好呼/報反)采苓采苓首陽之巓(興也苓大若也首/陽山名也采苓細)
(事也首陽幽辟也細事喻小行也幽辟喻無徴也箋云采/苓采苓者言采苓之人衆多非一也皆云采此苓於首陽)
(山之上首陽山之上信有苓矣然而今之采者未必於此/山然而人必信之興者喻事有似而非辟匹亦反下同行)
(下孟/反)人之爲言苟亦無信舎􁇁舎􁇁苟亦無
然(苟誠也箋云苟且也爲言謂爲人爲善言以稱薦之/欲使見進用也􁇁之言焉也舎之焉舎之焉謂謗訕)
(人欲使見貶退也此二者且無信受之且無荅然爲于僞/反或如字下文皆同夲或作僞字非舎音捨下同旃之然)
(反訕所/諌反)人之爲言胡得焉(箋云人以此言來不信受/之不荅然之從後察之或)
(時見罪/何所得)采苦采苦首陽之下(苦苦/菜也)人之爲言
苟亦無與舎􁇁舎􁇁苟亦無然(無與勿/用也)人之
爲言胡得焉采葑采葑首陽之東(葑菜名也/葑孚容反)人
之爲言苟亦無從舎􁇁舎􁇁苟亦無然人之
爲言胡得焉
　　　　采苓三章章八句
唐國十二篇三十三章二百三句
秦車鄰詁訓傳第十一
(秦者隴西谷名也在雍州鳥䑕山之東北昔臯陶之子/伯翳佐禹治水有功舜命作虞賜姓曰嬴其末孫非子)
(爲周孝王飬馬於汧渭之間封爲附庸邑于秦谷及非/子之曽孫秦仲周宣王又命爲大夫仲之孫襄公討西)
(戎救周周室東遷以岐豊之地賜之始列爲諸侯春秋/時稱秦伯崔云秦在虞夏商爲諸侯至周爲附庸之國)
　　　　　　　　　　毛詩國風　鄭氏箋
車鄰美秦仲也秦仲始大有車馬禮樂侍御
之好焉(鄰本亦作隣又作轔栗人反/秦仲始大絶句或連下句非)有車鄰鄰有馬
白顚(鄰鄰衆車聲也白顛的顙/也顛都田反的丁歷反)未見君子寺人之令
(寺人内小臣也箋云欲見國君者必先令寺人使傳吿之時/秦仲又始有此臣寺如字又音侍本或作侍字寺人奄人内)
(小臣也令力呈反注同又力政反沈/力丁反韓詩作伶云使伶傳直專反)阪有漆隰有栗(興/也)
(陂者曰阪下濕曰隰箋云興者喻秦仲之君臣/所有各得其宜阪音反又扶板反陂彼寄反)旣見君
子並坐鼓瑟(又見其禮樂焉箋云旣見旣見秦仲也/並坐鼓瑟君臣以間暇燕飮相安樂也)
(間音閑樂音/洛下文並同)今者不樂逝者其耋(耋老也八十日/耋箋云今者不)
(於此君之朝自樂謂/仕焉而去仕他國其徒自使老言將/後寵禄也耋田節反一音天節反朝直遥反後胡豆反又如)
(字)阪有桑隰有楊旣見君子並坐鼓簧(簧笙/也簧)
(音/黄)今者不樂逝者其亡(亡喪/棄也)
　　　車鄰三章一章四句二章章六句
駟鐵美襄公也始命有田狩之事園囿之樂
焉(箋云始命命爲/諸侯也秦始附庸/也/駟鐵田結反又吐結反始命絶句囿音又)駟鐵孔阜六
轡在手(鐵驪阜大也箋云四馬六轡六轡/在手言馬之良也阜音符有反)公之媚子
從公于狩(能以道媚于上下者冬獵曰狩箋云媚於/上下謂使君臣和合也此人從公往狩言)
(襄公親賢也/媚眉冀反)奉時辰牡辰牡孔碩(時是辰時也冬/獻狼夏獻䴢春)
(秋獻鹿豕羣獸箋云奉是時牡者謂虞人也時牡/甚肥大言禽獸得其所也辰音純如字麋亡悲反)公曰左
之舍拔則獲(拔矢末也箋云左之者從禽之左射之也拔括/也舍拔則獲言公善射/舎音捨拔蒲末反射)
(食亦反括苦活反/善然去聲射音社)遊于北園四馬旣閑(閑習也箋云/公所以田則)
(克獲者乃遊于北園之時時則巳習其四/種之馬北音不閑與閒同種章勇反上聲)輶車鸞鏕載
獫歇驕(輶輕也獫歇驕田犬也長喙曰獫短喙曰歇驕箋/云輕車驅逆之車也置鵉於鑣異於乗車也載始)
(也始田犬者謂達其搏噬始成之也此皆遊於北園時所爲/也輶由九反音由鵉羅端反鑣彼驕反獫力念反說文音力)
(見反歇本又作猲許謁反說文音火遏反驕本又作獢同許/喬反輕遣政反又如字下同驅丘遇反或丘于反乗仁正反)
(搏音博/舊音付)
　　　　　駟鐵三章章四句
小戎美襄公也備其兵甲以討西戎西戎方
彊而征伐不休國人則矜其車甲婦人能閔
其君子焉(箋云矜夸大也國人夸大其車甲之盛有樂/之意也婦人閔其君子恩義之至也作者叙)
(内外之志所以美君政教之功小戎兵車也鄭云羣臣/兵車/故曰小戎王云駕兩馬者矜居澄反夸苦花反樂音岳又音洛)
小戎俴収五楘梁輈(俴淺収軫也五五束也楘歷録也/梁輈輈上勾衡也一輈五束束有)
(歷録箋云此羣臣之兵車故曰小戎輈陟留反/俴錢淺反収如字楘音木本又作鞪軫之忍反)游環脅驅(叶/去)隂
靷鋈續(游環靷環也游在/背上所以禦出也脅驅慎駕具所/以止入也隂揜軌也靷所以引也鋈白金也續續靷也)
(箋云游環在背上無常處貫驂之外轡以禁其出脅驅者著服馬/之外脅以止驂之入揜軌在軾前垂輈上鋈續白金飾/續靷之)
(環驅夲亦作駈起俱反靳居覲反靷之忍反鋈音沃舊音惡續/義如字徐辭屢反禦魚吕反慎或作順義亦兩通揜于撿反常)
(昌慮反服直畧反又丁畧反/軾音式本亦作式飾音失)文茵暢轂駕我騏馵(文茵/虎皮)
(也暢轂長轂也騏騏文也左足白曰馵箋云此上六句者國人/所矜茵音因文茵以虎皮爲茵茵車席也暢勑亮反轂音/谷)
(騏音其馵/之樹反)言念君子温其如玉(箋云言我也念君子/之性温然如玉玉有)
(五/德)在其板屋亂我心曲(西戎板屋箋云心曲心之委/曲也憂則心亂也此上四句)
(者婦人所用/閔其君子)四牡孔阜六轡在手騏駵是中騧
驪是驂(黄馬黒喙曰騧箋云赤身黒鬛曰駵中中服也驂/兩騑也駵音留騧古花反鬛本又作/力輒反騑)
(芳非/反)龍盾之合鋈以觼軜(龍盾畫龍其盾也合合而/載之軜驂内轡也箋云鋈)
(以觼軜軜之觼以白金爲飾也軜繫於軾前/盾順允反徐又音允觼古穴反軜音納内也)言念君子温
其在邑(在敵/邑也)方何爲期胡然我念之(箋云方今以/何時爲還期)
(乎何以然了不/來言望之也)俴駟孔羣厹矛鋈錞蒙伐有苑(俴/駟)
(四介馬也孔甚也厹三隅矛也錞鐏也蒙討羽也伐中干也/苑文貌箋云俴淺也謂以薄金爲介之札介甲也甚羣者言)
(和調也蒙厖也討雜也畫雜羽之文於伐故曰厖伐駟音肆/俴駟韓詩云駟馬不著甲曰俴駟厹音求三隅矛也錞徒對)
(反舊徒猥反一音敦說文云矛㦸下銅鐏蒙如字本或作􁇍/音同鄭云厖也介音界鐏徂寸反又子遯反札側八反厖莫)
(江/反)虎韔鏤膺交韔二弓竹閉緄縢(虎虎皮也韔/弓室也膺馬)
(帶也交韔交二弓於韔中也閉紲緄䋲縢約也箋云鏤膺/有刻金飾也韔勑亮反下同本亦作暢鏤魯豆反膺于澄)
(反閉悲位反本一作䩛鄭注周禮云弓檠曰/䩛弛則縳於弓裏/備損傷也以竹爲之䩛音悲位反徐邉患反一音必結反緄古本)
(反縢直登反/紲息列反)言念君子載寢載興厭厭良人秩
秩德音(厭厭安靜也秩秩有知也箋云此旣閔其君子寢/起之勞又思其性與德也載音再載寢載興言思)
(之深而起居不寕也寢音青上聲興如字厭於賢反夊音燕/良音良秩陳乙反音直知去聲本亦作智音一陵切起如字)
(勞音/潦)
　　　　小戎三章章十句
蒹葭刺襄公也未能用周禮將無以固其國
焉(秦處周之舊土其人𬒳周之德敎日乆矣今襄公新/爲諸侯未習周之礼法故國人未服焉蒹古恬反葭)
(音加被/皮寄反)蒹葭蒼蒼白露爲霜(興也蒹薕葭蘆也/蒼蒼盛也白露疑)
(戻爲霜然後歳事成國家待禮然後興箋云蒹葭在衆草/之中蒼蒼然彊至白露疑戾爲霜則成而黄㒷者喻衆民)
(之不從襄公政令者得周/禮以敎之則服薕音廉)所謂伊人在水一方(伊/維)
(也一方難至矣箋云伊當作繄繄猶是也所謂是知周/禮之賢人乃在大水之一邊假喻以言逺繄扵奚反)遡
洄從之道阻且長(逆流而上曰遡洄逆礼則莫能以/至也箋云此言不以敬順往求之)
(則不能得見遡蘇路/反洄音廻上時掌反)遡游從之宛在水中央(順流/而渉)
(曰遡遊順禮求濟道來迎之箋云宛坐見貌以敬順求/之則近耳易得見也宛紆阮反夲亦作苑易以䜴反)蒹
葭淒淒白露未晞(淒淒猶蒼蒼也晞乾也箋云云未/晞未為霜淒夲亦作萋七奚反晞)
(音/希)所謂伊人在水之湄(湄水隒也湄音眉/隒魚檢反又音檢)遡洄從
之道阻且躋(躋升也箋云升者言其難至/如升阪躋本又作隮子西反)遡游從之
宛在水中坁(坁小者也/坁直戸反)蒹葭采采白露未巳(采/采)
(猶淒淒也未/巳猶未止也)所謂伊人在水之涘(涘厓也/涘音俟)遡洄從
之道阻且右(右出其右也箋云右者/言其迂迴也迂音于)遡游從之宛
在水中沚(小渚曰沚/沚音止)
　　　　蒹葭三章章八句
終南戒襄公也能取周地始爲諸侯受顯服
大夫美之故作是詩以戒勸之終南何有有
黃鳥哀三良也國人刺穆公以人從死而作
是詩也(三良三善臣也謂奄息仲行鍼虎也從死自殺/以從死行户郎反下皆同鍼其廉反徐又音針)
交交黃鳥止于棘(興也交交小貌黃鳥以時往來得/其所人以壽命終亦得其所箋云)
(黄鳥止干棘以求安巳也此棘若不安則移興者喻臣之/事君亦然今穆公使臣從死刺其不得黃鳥止于棘之本)
(意壽音受/又如字)誰從穆公子車奄息(子車氏奄息名/箋云言誰從穆)
(公者/傷之)維此奄息百夫之特(乃特百夫之德箋云/百夫之中最雄俊也)臨
其穴惴惴其慄(惴惴懼也箋云穴謂塚壙中也秦人/哀傷此奄息之死臨視其壙皆爲之)
(悼慄惴之瑞反慄/音栗壙苦晃反)彼蒼者天殱我良人(殱盡良善/也箋云言)
(彼蒼者天愬之殱子廉反/徐又息廉反愬蘇路反)如可贖兮人百其身(箋/云)
(如此奄息之死可以他人贖之者人皆百其身謂/一身百死猶爲之惜善人之甚贖食燭反又音樹)交交
黃鳥止于桑誰從穆公子車仲行(箋云仲/行字也)維
此仲行百夫之防(防此也箋云防猶當也言比/一人當百夫防徐云毛音方)臨其
穴惴惴其慄彼蒼者天殱我良人如可贖兮
人百其身交交黃鳥止于楚誰從穆公子車
鍼虎維此鍼虎百夫之禦(禦當也禦魚/呂反注同)臨其
穴惴惴其慄彼蒼者天殱我良人如可贖兮
人百其身
　　　　黃鳥三章章十二句
晨風刺康公也忘穆公之業始棄其賢臣焉
鴥彼晨風鬱彼北林(興也鴥疾飛貌晨風鸇也欎/積也北林林名也先君招䝨)
(人賢人往之/疾如晨風之飛入比林箋云先君謂穆公/鴥說文作鴧尹橘反字林于叔反鸇字又作/之然反草)
(木䟽云似鷂青色說文止仙/反字林巳仙反駃所吏反)未見君子憂心欽欽
(思望之心中欽欽然箋云言穆公/始未見賢者之時思望而憂之)如何如何忘我實
多(今則忘之矣箋云此以穆公之意責/康公如何如何乎女忘我之事實多)山有苞櫟隰
有六駮(檪木也駮如馬倨牙食虎豹箋云山之檪隰之/駮皆其所冝有也以言賢者亦囯家所冝有櫟)
(盧狄反駮邦角反獸名草木䟽/云駮馬木名梓榆也倨音據)未見君子憂心靡樂
如何如何忘我實多山有苞棣隰有樹檖(棣/唐)
(棣也檖赤羅也樂音洛/棣音悌檖音遂或作遂)未見君子憂心如醉如
何如何忘我實多
　　　　　晨風三章章六句
無衣刺用兵也秦人刺其君好攻戰亟用兵
而不與民同欲焉(好呼報反下注同攻古弄反/又如字下注同亟欺兾反)豈
曰無衣與子同袍(興也𫀆襺也上與百姓同欲則/百姓樂致其死箋云此責康公)
(之言也君豈甞曰女無衣我與女共𫀆乎言/不與民同欲𫀆抱毛反襺古顯反本亦作繭)王于興
師脩我戈矛與子同仇(戈長六尺六寸矛長二丈/天下有道則禮樂征伐自)
(天子出仇匹也箋云于於也怨耦曰仇君不與我同欲而/於王興師則云脩我戈矛與子同仇往伐之刺其好攻戰)
(仇音求長直亮/反又如字下同)豈曰無衣與子同澤(澤潤澤也箋/云澤褻衣近)
(汗垢澤如字說文作釋云袴也䙝仙列反近/附近之近汙音烏又汙穢之汙垢古口反)王于興師
修我矛㦸與子偕作(作起也箋云/㦸車㦸常也)豈曰無衣與
子同裳王于興師修我甲兵與子偕行(行往/也)
　　　　無衣三章章五句
渭陽康公念母也康公之母晉獻公之女文
公遭麗姬之難未反而秦姬卒穆公納文公
康公時爲大子贈送文公于渭之陽念母之
不見也我見舅氏如母存焉及其即位而作
是詩也(渭陽音謂水名水北曰陽麗本作/驪同力馳反難乃旦反大音泰)我送舅氏
曰至渭陽(母之昆弟曰舅箋云渭水名也秦是時都雍/至渭陽者蓋東行送舅氏於咸陽之地雍於)
(用反縣名/今屬扶風)何以贈之路車乗黃(贈送也乗黃四馬/也乗繩證反注同)我
送舅氏悠悠我思何以贈之瓊瑰玉佩(瓊瑰石/次玉思)
(息嗣反瑰/古囬反)
　　　　渭陽二章章四句
權輿刺康公也忘先君之舊臣與賢者有始
而無終也(與音/餘)於我乎夏屋渠渠(夏大也箋云/屋具也渠渠)
(猶勤勤也言君始於我厚設禮食大具以食我其意勤/勤然夏胡雅反屋如字渠其居反食音嗣注篇内同)今
也毎食無餘(箋云此言君今遇我/薄其食我纔足耳)于嗟乎不承權
輿(承継也權/輿始也)於我乎每食四簋(四簋黍稷稲梁/簋音軌内方外)
(圎曰簋以盛黍稷外方内圎曰/簠用貯稲粱皆容一斗二升)今也毎食不飽于
嗟乎不承權輿
　　　　權輿二章章五句
秦國十篇二十七章百八十一句
毛詩卷第七
陳宛丘詁訓傳第十二
(陳者胡公嬀滿之所封也其先虞舜之胄有虞遏父/者爲周陶正武王賴其噐用與其神明之後故妻以)
(元女其子滿乃封於陳以備三恪/其/地宓羲之墟在古豫州之界宛丘之側)
　　　　　　　　毛詩國風　鄭氏箋
宛丘刺幽公也淫荒昬亂游蕩無度焉(宛怨/阮反)
(爾雅云宛中宛丘郭云/中央隆髙也度音如字)子之湯兮宛丘之上兮(子/大)
(夫也湯蕩也四万髙中央下曰宛丘箋云子者/斥幽公游蕩無所不爲湯佗郎反舊他浪反)洵有情
兮而無望兮(洵信也箋云此君信有淫荒之情其威/儀無可觀望而則俲洵音荀俲户敎反)
坎其擊鼓宛丘之下(坎坎擊鼓聲/坎苦感反)無冬無夏值
其鷺羽(值持也鷺鳥之羽可以爲翳箋云翳舞者所持/以指麾值直置反鷺音路白鳥也一名春鉏翳)
(於計反麾毀危/反字又作撝)坎其擊缶宛丘之道(盎謂之缶缶/方有反盎本)
(亦作/烏浪反)無冬無夏值其鷺翿(翿翳也翿音/導又音陶)
　　　　宛丘三章章四句
東門之枌疾亂也幽公淫荒風化之所行男
女棄其舊業亟㑹於道路歌舞於市井爾(枌/符)
(云反亟/欺兾反)東門之枌宛丘之栩(枌白榆也栩杼也囯/之交㑹男女之所聚)
(栩况浦反杼常汝/反說文文與反)子仲之子婆娑其下(子仲陳大/夫氏婆娑)
(舞也箋云之子男子也婆歩波/反說文作媻音同娑素何反)榖且于差南方之原
(榖善也原大夫氏箋云且明于曰差擇也朝日善明曰相/擇矣以南方原氏之女可以爲上處旦鄭音且本亦作且)
(王七也反苟且也徐子餘反差鄭初佳反王音嗟韓詩作/嗟徐七何反沉云毛意不作嗟案毛無改字冝從鄭讀曰)
(音越下曰/往矣同)不績其麻市也婆娑(箋云績麻者婦人/之事也疾其今不)
(爲)榖旦于逝越以鬷邁(逝往鬷数邁行也箋云越/於鬷揔也朝旦善明曰往)
(矣謂之所㑹処也於是以揔行欲男女/合行鬷子公反毛鄭揔也處昌慮反)視爾如荍貽
我握椒(荍芘芣也椒芬香也箋云男女交㑹而相說曰/我視女之顔色美如茈芣之華然女乃遺我一)
(握之椒交情好也此本淫亂之所由荍祁饒反郭云荆葵/也芘音毗又芳耳反芣音浮又芳九反說音恱遺惟季反)
(好呼/報反)
　　　　東門之枌三章章四句
衡門誘僖公也愿而無立志故作是詩以誘
掖其君也(誘進也掖扶持也衡如字沈云此古/文横字誘音酉愿音願謹也掖音亦)衡門
之下可以棲遟(衡門横木爲門言淺陋也棲遟遊息/也箋云賢者不以衡門之淺陋則不)
(游息於其下以喻人君不可以囯小/則不興治致政化棲音西治直吏反)泌之洋洋可以樂
飢(泌泉水也洋洋廣大也樂飢可樂道忘飢箋云飢者/不足於食也泌水之流洋洋然飢者見之可飲以􁇎)
(飢以喻人君慤愿任用賢臣則政敎成亦猶是也泌悲位/反洋音羊樂本又作􁇎毛音洛鄭力召反沈云舊皆作樂)
(字晚詩本有作疒下樂以形声言之殊非其義療字當從/疒下尞案說文云􁇎治也療或􁇎字也則毛本止作樂鄭)
(本作􁇎注放/此慤苦角反)豈其食魚必河之魴豈其取妻必
齊之姜(箋云此言何必河之魴然後可食取其口美而/巳何必大囯之女然後可妻亦取貞順而巳以)
(喻君任臣何必聖人亦取忠孝而/巳齊姜姓魴音房取音娶下文同)豈其食魚必河之
鯉豈其取妻必宋之子(箋云宋/子姓)
　　　　衡門三章章四句
東門之池刺時也疾其君之淫昬而思賢女
以配君子也(○池孔安囯/云停水曰池)東門之池可以漚麻
(興也池城池也漚柔也箋云於也中柔麻使可緝績作衣/服興者喻賢女能柔順君子成其德敎漚烏豆反緝七立)
(反西州人/謂績爲緝)彼羙淑姬可以晤歌(晤遇也箋云晤猶對/也言淑姬賢女君子)
(冝與對歌相切化也淑音叔/本亦作叔善也晤五故反)東門之池可以漚紵彼
羙淑姬可與晤語東門之池可以漚菅彼羙
淑姬可與晤言(言道也紵直吕反字又作/苧菅古顔反茅巳漚爲菅)
　　　　東門之池三章章四句
東門之楊刺時也昬姻失時男女多違親迎
女猶有不至者也(迎魚敬反/下注同)東門之楊其葉牂
牂(興也牂牂然盛貌言男女失時不逮秋冬箋云楊葉牂/牂三月中也興者喻時晚也失仲春之月牂子桑反)
昬以爲期明星煌煌(期而不至也箋云親迎之禮以/昬時女留他色不肯時行乃至)
(大星煌煌/然煌音皇)東門之楊其葉肺肺(肺肺猶牂牂也肺普/貝反又蒲貝反)
昬以爲期明星晢晢(晢晢猶煌煌/也晢之丗)
　　　　東門之楊二章章四句
墓門刺陳佗也陳佗無良師傅以至於不義
惡加於萬民焉(不義者謂弑君而自立它本亦作佗/司徒多反五父也史記以爲厲公弑)
(音試本又/作殺同)墓門有棘斧以斯之(興也墓門墓道之門/斯析也幽間希行用)
(生此棘薪維斧可以開析之箋云興者喻陳佗由不覩賢/師良傳之訓道至䧟於誅絶之罪斯所冝反又如字又音)
(梳鄭注尚書云斯析也爾雅云斯侈離也孫炎云斯析/之離讀者如字析星暦反閒音閑覩都魯反又作睹)夫
也不良國人知之(夫傳相也箋云良善也陳佗之師/傳不善群臣皆知之言其罪惡著)
(也相息/亮反)知而不巳誰昔然矣(昔乆也箋云巳猶去也/誰昔昔也國人皆知其)
(有罪惡而不誅退終致禍難自古/昔之時常然去差吕反難乃旦反)墓門有梅有鴞萃
止(梅柟也鴞惡声之鳥也萃集也箋云梅之樹善惡自/耳徒以鴞集其上而鳴人則惡之樹因思矣以喻陳)
(佗之性夲未必惡師傅惡而陳佗従之而惡/鴞户驕反萃徂酔反柟冉􁇏反惡烏路反)夫也不良
歌以訊之(訊告也箋云歌謂作此詩也旣作又使工歌/之是謂之告訊本又作詩音信徐息悴反韓)
(詩訊/諌也)訊予不顧顚倒思予(箋云予我也歌以告之/女不顧念我言至於敬)
(㓕顚倒之急乃思/我之言言其晚也)
　　　　墓門二章章六句
防有鵲巢憂讒賊也宣公多信讒君子憂懼
焉防有鵲巢卭有旨苕(興也防邑也卭丘也苕草/也箋大防之有鵲巢卭之)
(有美苕處勢自然興者喻宣公信多言/之人故致此讒人卭其恭反苕徒凋反)誰侜予羙心
焉忉忉(侜張誑也箋云誰誰讒人也女衆讒人誰侜張/誑欺我所美之人乎使我心忉忉然所美謂宣)
(公侜陟留反說文云有廱蔽也美韓詩/作娓音尾娓美也忉都勞反誰九况反)中唐有甓卭
有旨虉(中中庭也唐堂塗也甓令適也虉綬草也甓蒲/歴反虉五歴反令音零字書作瓴適都歴反字)
(書作/綬音受)誰侜予美心焉惕惕(惕惕猶忉忉/也惕吐歷反)
　　　　防有鵲巢二章章四句
月出刺好色也在位不好德而說羙色焉(好/呼)
(報反序同說音/恱澤陂詩同)月出皎兮(興也皎月光也箋云興者/喻婦人有羙色之白晳皎)
(古了反夲又作/皦晳星歴反)佼人僚兮舒窈紏兮(僚好貌舒遲/也窈糾舒之)
(姿也佼字又作姣古卯反好也方言云自關而東河済之/間凡好謂之姣僚本亦作嫽音同音了窈烏了反又于表)
(反糾其趙反又其小反一音其/了反說文音巳小反又居酉反)勞心悄兮(悄憂也箋云/思而不見則)
(憂悄七/小反)月岀皓兮佼人懰兮舒懮受兮勞心
慅兮(皓胡老反懰本又作劉同力乆反好兒埤蒼/作嬼嬼妖也懮於乆反舒皃搔七老反憂也)月
岀照兮佼人燎兮舒夭紹兮勞心慘兮(燎力/召反)
(又力弔反夭於表/反慘七感反憂也)
　　　　月岀三章章四句
株林刺靈公也淫乎夏姬驅馳而往朝夕不
休息焉(夏姬陳大夫妻夏徴舒之母鄭女也徴舒字子/南夫字御叔株陟朱反夏户雅反注下同御魚)
(吕反又/如字)胡爲乎株林從夏南(株林夏氏邑也夏南夏/徴舒也箋云陳人責靈)
(公君何爲之株林從夏氏子南之/母爲淫泆之行泆音逸行下孟反)匪適株林從夏南
(箋云匪非也言我非之株林從夏氏子南之母/爲淫泆之行自之他耳觝相之辤觝都礼反)駕我乗
馬說于株野乗我乗駒朝食于株(大夫乗駒箋/云我囯乆我)
(君也君親乗君乗馬乗君乗駒変易車乗以至株林或說/舍焉或朝食焉又責之也馬六尺以下曰駒乗繩證反下)
(乗驕注君乗馬君乗驕車乗並同說音稅舎也注同驕/音駒沈云或作駒字是後人改之皇皇者華篇内同)
　　　　　株林二章章四句
澤陂刺時也言靈公君臣淫於其國男女相
說憂思感傷焉(君臣淫於囯謂与孔寕儀行父也感/傷謂涕泗滂沱陂彼皮反思息嗣反)
(父音甫涕他弟反泗音四滂/普光反沱徒河反下文同)彼澤之陂有蒲與荷(興/也)
(陂澤障也荷芙蕖也箋云蒲柔滑之物芙蕖之莖曰荷生/而佼大興者蒲以喻所說男之性荷以喻所說女之容體)
(也正以陂中二物興者喻淫風由同姓生荷音河障章亮/反夫音符本亦作芙下同渠其居反本亦作蕖莖幸耕反)
(佼古/卯反)有美一人傷如之何(傷无礼也箋云傷思也/我思此美人當如之何)
(而得/見之)寤寐無爲涕泗滂沱(自目曰涕自鼻曰泗/箋云寤斍也斍音敎)彼
澤之陂有蒲與蕳(蕳蘭也箋云蕳當作蓮蓮芙蕖實/也蓮以喻女之言信蕳毛古顔反)
(鄭改作蓮/練田反)有羙一人碩大且卷(卷好貌卷本又/作婘同其貟反)寤
寐無爲中心悁悁(悁悁猶悒悒/也悁烏玄反)彼澤之陂有蒲
菡蓞(菡蓞荷華也箋云華以喻女之顔色菡本又/作莟又作/户感反蓞本又作/大感反)有
羙一人碩大且儼(儼矜莊貌儼本/又作曮魚檢反)寤寐無爲輾
轉伏枕(○輾張/輦/反本又作展)澤陂三章章六句
陳國十篇二十六章百二十四句
檜羔裘詁訓傳第十三
(檜本又作鄶古外反檜者髙辛氏之火正祝融之後/妘姓之國也其封域在古豫州外方之北熒波之南)
(居溱洧之間祝融之故墟是子男之囯後爲鄭武所/并焉王云周武王封之於濟洛河潁之間爲檜子)
　　　　　　　　毛詩國風　鄭氏箋
羔裘大夫以道去其君也國小而迫君不用
道好㓗其衣服逍遥遊燕而不能自強於政
治故作是詩也(以道去其君者三諌不從待放於郊/得玦乃去好呼報反下注同治直吏)
(反下注同/玞古穴反)羔裘逍遥狐裘以朝(羔裘以遊燕狐裘/以適朝箋云諸侯)
(之朝服緇衣羔裘大蜡而息民則有黄衣狐裘今以朝服/燕祭服朝是其好絜衣服也先言燕後言朝見君之志不)
(能自強於政治朝直遥反注同下/篇注亦同蜡仕詐反見賢遍反)豈不爾思勞心忉
忉(國無政令使我心勞箋云尓女也三諌不/從待放而去思君如是心忉忉然忉音刀)羔裘翶翔
狐裘在堂(堂公堂也箋云/翶翔猶逍遥也)豈不爾思我心憂傷
羔裘如膏日岀有曜(日出照曜然後見其如/膏膏古報反曜羊照反)豈不
爾思中心是悼(悼動也箋云/悼猶哀傷也)
　　　　羔裘三章章四句
素冠刺不能三年也(䘮礼子爲父父卒爲母皆三/年時人恩薄礼廢不能行也)
(爲于僞/反下同)庻見素冠兮棘人欒欒兮(庻幸也素冠練/冠也棘急也欒)
(欒瘠貌箋云䘮礼旣祥祭而縞冠素紕時人皆觧緩无三/年之恩於其父母而廢其䘮礼故覬幸一見素冠急於哀)
(慼之人形貌欒欒然瘠痩也欒力端反瘠情昔反縞古/老反紕婢移反觧佳賣反覬音兾痩夲亦作膄所救反)勞
心慱慱兮(慱慱憂勞也箋云勞心/者憂不得見慱徒端反)庻見素衣兮(素/冠)
(故素衣也箋云除成䘮者其祭也朝服縞冠/朝服緇衣素裳然則此言素衣者謂素裳也)我心傷悲
兮聊與子同歸兮(願見有礼之人與之同歸箋云聊/猶且也且与子同歸欲之其家觀)
(其居/處)庻見素韠兮(箋云祥祭朝服素韠/者韠從裳色韠音畢)我心藴結
兮聊與子如一兮(子夏三年之䘮畢見於夫子援琴/而絃衎衎而樂作而曰先王制礼)
(不敢不及夫子曰君子也閔子騫三年之䘮畢見於夫子/援琴而絃切切而哀作而曰先王制礼不敢過也夫子曰)
(君子也子路曰敢問何謂也夫子曰子夏哀巳尽能引而/致之於礼故曰君子也閔子騫哀未尽能自割以礼故曰)
(君子也夫三年之䘮賢者之所輕不肖者之所勉箋云聊/與子如一旦欲與之居處觀其行也藴紆粉反夏户雅反)
(下同見賢遍反下同援音袁下同衎/苦旦反樂音洛夫音符行下孟反)
　　　　素冠三章章三句
隰有萇楚疾恣也國人疾其君之淫恣而思
無情慾者也(恣謂狡㹟淫戯不以礼也萇丈羊反夲草/云一名羊腸一名羊桃恣姿利反狡古夘)
(反㹟古快反夲/亦作禬古外反)隰有萇楚猗儺其枝(興也萇楚銚/弋也猗儺柔)
(順也箋云銚弋之性始生正直及其長大則其枝猗儺而/柔順不妄尋蔓草木興者喻人少而端慤則長大无情慾)
(猗於可反儺乃可反銚音遥長張/丈反下同蔓音萬少詩照反下同)夭之沃沃樂子之
無知(夭少也沃沃壯佼也箋云知匹也疾君之恣故於/人年少沃沃之時樂其无妃匹之意夭於驕反沃)
(烏毒反樂音洛注/下皆同妃音配)隰有萇楚猗儺其華夭之沃沃
樂子之無家(箋云无家謂无/夫婦室家之道)隰有萇楚猗儺其
實夭之沃沃樂子之無室
　　　　　隰有萇楚三章章四句
匪風思周道也國小政亂憂及禍難而思周
道焉(難乃/旦反)匪風發兮匪車偈兮(發發飄風非有/道之風偈偈疾)
(驅非有道之車偈起竭/反驅丘遇反又如字)顧聸周道中心怛兮(怛傷也/下國之)
(乱周道滅也箋云周道周之政令/也廻首曰顧怛都逹反慘怛也)匪風飄兮匪車嘌
兮(廻風爲飄嘌嘌無節度也飄符遥/反又必遥反票夲又作票匹遥反)顧瞻周道中
心弔兮(弔傷/也)誰能亨魚漑之釡鬵(漑滌也􁃺釡/屬亨鱼煩則)
(碎治民煩則散知亨魚則知治民矣箋云誰能者言人偶/能割亨者亨普庚反注同煑也漑夲又作摡古愛反釡符)
(甫反􁃺音尋又音岑說文云大釡也一曰鼎/大上小下若甑曰􁃺音才今反滌徒歴反)誰將西歸
懷之好音(周道在乎西懷歸也箋云誰將者亦言人偶/能輔周道洽民者也檜在周之東故言西㱕)
(有能西仕於周者我則懷/之以好音謂周之舊政令)
　　　　　匪風三章章四句
檜國四篇十二章四十五句
曹蜉蝣詁訓傳第十四
(曹者武王之弟叔振鐸所封之囯也爵爲伯其封/域在兖州陶丘之北荷澤之野今濟隂定陶是也)
　　　　　　　　毛詩國風　鄭氏箋
蜉蝣刺奢也昭公國小而迫無法以自守好
奢而任小人將無所依焉(蜉音浮蝣音由昭公囯/小而迫一本作囯小而)
(迫案鄭譜云昭公好奢而任小人曹之變風始作此詩箋/云喻昭公之朝是蜉蝣爲昭公詩也譜又云蜉蝣至下泉)
(四篇共公時作今詩夲此序多無/昭公字崔集注夲有未詳其正也)蜉蝣之羽衣裳楚
楚(㒷也蜉蝣渠畧也朝生夕死猶有羽翼以自修飾楚/楚鮮明貌箋云興者喻昭公之朝其群臣皆小人也)
(徒整飾其衣裳不知國之將迫脅君臣死亡無日如渠略/然/楚如字說文作􁇐􁇐云㑹五采鮮色也渠夲或作螶)
(音同其居反注同略夲或作/音同沈云二字並不/施虫是也朝直遥反下皆同一讀下朝夕字張遥反)心之
憂矣於我歸處(箋云歸依歸君當於何依歸乎言有/危亡之難將無所就往難乃旦反)
蜉蝣之翼采采衣服(采采衆/多也)心之憂矣於我歸
息(息止/也)蜉蝣掘閱麻衣如雪(掘閱容閱也如雪言/鮮㓗箋云掘閱掘地)
(解閱謂其始生時也以解閱喻君臣朝夕變易衣服也麻/衣深衣諸侯之朝服朝夕則深衣也掘求勿反閱音恱解)
(音蟹/下同)心之憂矣於我歸說(箋云說猶舎息也/說音稅協韻如字)
　　　　蜉蝣三章章四句
候人刺近小人也共公逺君子而好近小人
焉(○候人官名近附近之近下同共音㳟/下篇同逺于萬反下注同好呼報反)彼候人兮
何戈與祋(候人道路送賔客者何掲祋殳也言賢者之/官不過候人箋云是謂逺君子也何何可反)
(又音何祋都外反又都律反/掲音竭又其謁反殳市朱反)彼其之子三百赤芾
(彼彼曹朝也芾韠也一命緼芾黝珩再命赤芾黝珩三命/赤芾葱珩大夫以上赤芾乗軒箋云之子是子也佩赤芾)
(者三百人其音記下皆同芾音弗祭服謂之芾沈又甫味/反朝直遥反下在朝同緼音温何烏夲反赤董之色黝於)
(糾反黒色珩音/衡上時掌反)維鵜在梁不濡其翼(鵜洿澤鳥也/梁水中之梁)
(鵜在梁可謂不濡其翼乎箋云鵜在梁當濡其翼而不濡/者非其常也以喻小人在朝亦非其常鵜徒低反亦曰淘)
(河洿音烏一/音火故反)彼其之子不稱其服(箋云不稱者言/德薄而服尊稱)
(尺證反/注同)維鵜在梁不濡其咮(咮喙也咮陟救反徐/又都豆反喙虚穢反)
(又尺稅反又陟/角反鳥口也)彼其之子不遂其媾(媾厚也箋云/遂猶乆也不)
(乆其厚言終將薄/於君也媾古亘反)薈兮蔚兮南山朝隮(薈蔚雲/興貌南)
(山也隮升雲也箋云薈蔚之小雲朝升於南山不能爲大/雨以喻小人雖見任於君終不能成其德敎薈烏㑹反蔚)
(於貴反隮/子兮反)婉兮孌兮季女斯飢(婉少貌孌好貌/季人之少子也)
(女民之弱者箋云天無大雨則歳不熟而㓜弱者飢猶國之/無政令則下民困病婉於阮反孌力轉反少詩/照反下同)
　　　　候人四章章四句
鳲鳩刺不壹也在位無君子用心之不壹也
(鳲音尸本/亦作尸)鳲鳩在桑其子七兮(興也鳲鳩秸鞠/也鳴鳩之養其)
(子朝從上下莫從下上平均如一箋云興者喻人君之德/當均一於下也以刺今在位之人不如鳲鳩秸居八反又)
(音吉鞠居六反莫/音暮上時掌反)淑人君子其儀一兮(箋云淑善/儀義也善)
(人君子其執/義當如一也)其儀一兮心如結兮(言執義一/則用心同)鳲鳩
在桑其子在梅(飛在/梅也)淑人君子其帶伊絲其
帶伊絲其弁伊騏(騏騏文也弁皮弁也箋云其帶伊/絲謂大帶也大帶用素絲有雜色)
(飾焉騏當作􁇑以玉爲之言此帶弁者刺不稱其服弁皮/彦反騏音其騏纂文也說文作􁇑云弁飾也往往置玉也)
(或亦􁇑􁇑音/其稱尺證反)鳲鳩在桑其子在棘淑人君子其
儀不忒(忒疑也忒/他得反)其儀不忒正是四國(正長也箋/云執義不)
(疑則可爲四囯之長言任爲/侯伯長張文反下同任音壬)鳲鳩在桑其子在榛
淑人君子正是國人正是國人胡不萬年(箋云正/長也能)
(長人則人欲其壽考榛側巾反木名也又仕巾反字林云木/叢生也字林榛木之字從辛木云似梓實如小栗音壯巾反)
　　　　鳲鳩四章章六句
下泉思治也曹人疾共公侵刻下民不得其
所憂而思明王賢伯也(治直吏反/刻音克)洌彼下泉浸
彼苞稂(㒷也洌寒也下泉泉下流也苞夲也稂童梁非/旣草得水而病也箋云興者喻共公之施政敎)
(徒困病其民稂當作凉凉草蕭蓍之屬測音列浸夲又作/寖子鴆反根音郎徐又音良毛童梁也鄭作凉音良漑古)
(愛反蓍/音尸)愾我寤嘆念彼周京(箋云愾嘆息之意寤/覺也念周京者思其)
(先王之明者也愾苦愛反說文/云大息也音火旣反覺音敎)洌彼下泉浸彼苞蕭
(蕭蒿也蒿/好刀反)愾我寤嘆念彼京周洌彼下泉浸
彼苞蓍(蓍草/也)愾我寤嘆念彼京師芃芃黍苗
隂雨膏之(芃芃美貌芃薄工反/又薄雄反膏古報反)四國有王郇伯勞
之(郇伯郇侯也諸侯有事二伯𫐠職箋云有王謂朝聘於/天子也郇侯文王之子爲州伯有治諸侯之功郇音荀)
(勞力報反/朝直遥反)
　　　　下泉四章章四句
曹國四篇十五章六十八句　八〇七卷終
毛詩卷第八
豳七月詁訓傳第十五
(豳筆巾反豳者戎狄之地名也夏道衰后稷之曽孫/公劉自邰而出居焉其封域在雍州岐山之北原隰)
(之野於漢屬古扶風郇邑周公遭流言之難居東都/思公劉大王爲豳公憂勞民事以此叙巳志而作七)
(月鴟鴞之詩成王悟而迎之以致大/平故大師述其詩爲豳國之風焉)
　　　　　　　　毛詩國風　鄭氏箋
七月陳王業也周公遭變故陳后稷先公風
化之所由致王業之艱難也(周公遭変者管蔡流/言辟居東都王于况)
(反又如/字下同)七月流火九月授衣(火大火也流下也九月/霜始降婦功成可以授)
(冬衣矣箋云大火者寒暑之候也火星/中而寒暑退故將言寒先著火所在二)一之日觱發
二之日栗烈無衣無褐何以卒歳(一之日十之/餘也一之日)
(周正月也觱發風寒也二之日殷正月也栗烈寒氣也箋/云褐毛布也卒終也此二正之月人之貴者無衣賤者無)
(褐將何以終歳乎是故八月則當績也觱音必說文亦/作畢發音如字栗烈並如字說文作䬆䬆掲音/曷)三
之日于耜四之日舉趾同我婦子饁彼南畝
田畯至喜(三之日夏正月也豳土晚寒于耜始修耒耜/也四之日周四月也民無不舉足而耕矣饁)
(饋也田畯田大夫也箋云同猶俱也喜讀爲饎饎酒食也/耕者之婦子俱以饟來至於南畝之中其見田大夫又爲)
(設酒食焉言勸其事又愛其吏也此章陳人以衣食爲急/餘章廣而成之耜音似饁炎輙反字林于刦反峻音倰饎)
(三申毛並如字亦作喜尺志反下同夏户雅反染夏夏小/正皆同晚寒如字謂節晚而氣寒也饋其愧反饟式亮反)
(爲于/僞也)七月流火九月授衣(箋云將言女功之/始故又夲於此)春日
載陽有鳴倉庚女執懿筐遵彼微行爰求柔
桑(倉庚離黃也懿筐深筐也微行牆下徑也五畒之宅/樹之以桑箋云載之言則也陽温也温而倉庚又鳴)
(可蠶之候也柔桑稺桑也蠶始生冝稺桑也離/夲又作鵹作鸝同力知反稺直吏反夲亦作稚)春日遟
遟采蘩祁祁女心傷悲殆及公子同歸(遟遟/舒緩)
(也蘩皤蒿也所以生蠶祁祁衆多也傷悲感事苦也春女/悲秋士悲感其物化也殆始及與也豳公子躬率其民同)
(時出同時歸也箋云春女感陽氣而思男秋士感隂氣而/思女是其物化所以悲也悲則始有與公子同歸之志欲)
(嫁焉女感事苦而生此志是謂豳風祁/巨之反一音上之反迨音待皤音婆)七月流火八
月萑葦(薍爲􁀆葭爲葦豫畜萑葦可以爲曲也箋云/將言女功自始至成故亦又夲於此萑户官)
(反葦韋鬼反薍五患反葭音加/畜夲又作蓄同音勑六反下同)𧖟月條桑取彼斧
斨以伐逺揚猗彼女桑(斨方銎也逺枝逺也楊條/楊也角而束之曰猗女桑)
(荑桑也箋云條桑枝落之采其葉也女桑少枝長條不枝/落者束而采之條他彫反注條桑同又如字沈暢遥反斨)
(七羊反猗於綺反徐於冝反銎曲/容反說文云斧空也荑徒奚反)七月鳴鵙八月載
績載玄載黃我朱孔陽爲公子裳(鵙伯勞也載/績絲事畢而)
(麻事起矣玄黒而有赤也朱深纁也陽明也祭服玄衣纁/裳箋云伯勞鳴將寒之候也五月則鳴豳也晚寒鳥物之)
(候從其氣焉凢染者春暴練夏纁玄秋染夏爲公子裳厚/於其所貴者說也鵙圭覔反字林工役反緟許云反暴蒲)
(刀反染/如琰反)四月秀葽五月鳴蜩八月其穫十月隕
蘀(不榮而實曰秀葽葽草也蜩螗也穫禾可穫也隕隊/蘀落也箋云夏小正四月王萯秀葽其是乎秀葽也)
(鳴蜩也穫禾也隕蘀也四者皆物成而將寒之候物成自/秀葽始葽於遥反蜩徒彫反穫户郭反下同隕于敏反蘀)
(音託螗音堂隊/直類反萯音婦)一之日于貉取彼狐狸爲公子裘
(于貉謂取狐狸皮也狐貉之厚以居孟冬天子始裘箋云/于貉往搏貉以自爲裘也狐狸以共尊者言此者時寒冝)
(助女功貉户各反獸名貍力之反/獸名搏音博舊音付爲于偽反)二之日其同載纉武
功言私其豵獻豜于公(纉繼功事也豕一歳曰豵/三歳曰豜大獸公之小獸)
(私之箋云其同者君臣及民因習兵俱出田也不用仲冬/亦豳地晚寒也豕生三曰豵纉子管反豵子公反豜古牽)
(反又/音牽)五月斯螽動股六月莎雞振羽七月在野
八月在宇九月在戸十月蟋蟀入我牀下(斯/螽)
(蚣蝑也莎雞羽成而振訊之箋云自七月在野至十月入/我牀下皆謂蟋蟀也言此三物之如此者將寒有漸非卒)
(來也螽音終莎音沙徐又素和反沈云舊多作/今作沙/音素何反宇屋四垂爲宇韓詩云宇屋霤也蟋音悉蟀所)
(律反蚣相容反又相亡反蝑相魚反又/相吕反訊音信本又作迅同卒寸忽反)穹窒熏䑕塞
向墐戸(穹窮窒塞也向北出牖也墐塗也庻人蓽户箋/云爲此四者以俻寒也穹起弓反窒珍悉反又)
(得悉反熏許云反向如字韓詩云/北向䆫也謹音覲牖音酉蓽音必)嗟我婦子曰爲改
歳入此室處(箋云曰爲改歳者歳終而一之曰觱發二/之曰栗烈當辟寒氣而入所穹窒墐户之)
(室而居之至此而女功止曰音越一讀/而實反爲于僞反又如字漢書作聿爲)六月食鬱及
薁七月亨葵及菽八月剥棗十月穫稲爲此
春酒以介眉壽(欝棣屬薁蘡薁也剥擊也春酒凍醪/也眉壽豪眉也箋云介助也旣以欝)
(下及棗助男功又穫稲而釀酒以助其飬老之具是謂豳/雅薁於六反亨普庚反菽音叔夲亦作叔藿也剥音卜反)
(注同介音界棣大計反蘡於盈反或於/耕反凍丁貢反醪老刀反釀女亮反)七月食瓜八月
斷壷九月叔苴采荼薪樗食我農夫(壷瓠也叔/拾也苴麻)
(子也樗惡木也箋云瓜瓠之畜麻實之糝乾荼之菜惡木/之薪亦所以助男養農夫之具瓜古花反字或加艸非苴)
(力餘反荼音徒樗勑書反又他胡反/食音嗣瓠户故反拾音十槮素感反)九月築場圃(春/夏)
(爲圃秋冬爲場箋云場圃同地耳物生之時耕治之以種/和茹至物盡成熟築堅以爲場埸直羊反下同夲又作塲)
(場依字失陽反今亦冝直羊反/圃布古反一音布茹如豫反)十月納禾稼黍稷重
穋禾麻菽麥(後熟曰重先熟曰穋箋云納内也治於/場而内之囷倉也重直容反注同又作)
(種音同說文云禾邉作重是重穋之字禾邉作童是種蓺/之字今人亂之巳乆穋音六本又作稑音同說文云稑或)
(從翏囷/丘倫反)嗟我農夫我稼旣同上入執宫功(入爲/上出)
(爲下箋云旣同言巳聚也可以上入都邑之宅治宫/中之事矣於是時男之野功畢也上時掌反注同)晝爾
于茅宵爾索綯(宵夜綯絞也箋云爾女也女當晝日往/取茅歸夜作絞索以待時用索素洛反)
(陶徒刀反絞/古卯反如字)亟其乘屋其始播百榖(乗升也箋云亟急/乗治也七月定星)
(將中急當治野廬之屋其始播百榖謂祈來年/百榖于公社亟紀力反與急同定都倿反注同)二之日鑿
冰冲冲三之日納于凌隂四之日其蚤獻羔
祭韭(冰盛水復則命取冰於山林冲冲鑿冰之意凌隂/冰室也箋云古者日在北陸而藏冰西陸朝覿而)
(出之祭司寒而藏之獻羔而啟之其出之也朝之禄位賓食/喪祭於是乎用之月令仲春天子乃獻羔開冰先薦寢廟周)
(禮凌人之職夏頒冰掌事秋刷上章備寒故此章備暑/后稷/先公禮教備也鑿在洛反冲直躬反冲冲聲也凌力證反又音)
(陵說文作滕音凌蚤音早韭音九字或加艸非腹音福覿徒立/反祭司寒本或作祭寒朝直遥反刷所劣反爾雅云清也三蒼)
(云埽/也)九月肅霜十月滌場朋酒斯饗曰殺羔羊
(肅縮也霜降而收縮萬物滌場功畢入也兩樽曰朋饗者/鄉人以狗大夫加以羔羊箋云十月民事男女俱畢無饑)
(寒之憂國君閒於政事而饗羣臣滌廷歷反埽也曰音越/或人實反非縮所六反朋如字狗音苟羔音高畢音筆閒)
(音/閑)躋彼公堂稱彼兕觥萬壽無疆(公堂學校也/觥所以誓衆)
(也疆竟也箋云於饗而正齒位故因時而誓焉飮酒旣樂欲/大壽無竟是謂豳頌躋子奚反升也兕徐履反本或作/觥)
(虢彭反本亦作觵疆居良反或/音注爲境非校户敎反樂音洛)
　　　　　七月八章章十一句
鴟鴞周公救亂也成王未知周公之志公乃
爲詩以遺王名之曰鴟鴞焉(未知周公之志者/未知其欲攝政之)
(意鴟尺之反鴞于嬌反鴟鴞鳥也遺/唯季反夲亦作貽此從尚書夲也)鴟鴞鴟鴞旣取
我子無毀我室(興也鴟鴞鸋鴂也無能毀我室者攻/堅之故也寕亡二子不可以毁我周)
(室箋云重言鴟鴞者將述其意之所欲言丁寕之也室猶/巢也鴟鴞言巳取我子者辛無毀我巢我巢積日累功作)
(之甚苦故愛惜之也時周公竟武王之䘮欲攝政成周道/致太平之功管叔蔡叔等流言云公將不利於孺子成王)
(不知其意而多罪其屬黨興者喻此諸臣乃丗臣之子孫/其父祖以勤勞有此官位土地今若誅殺之無絶其位奪)
(其土地王意欲誚公此之由然鸋乃丁反郭音寗鴂音决/鸋鴂似黃雀而小俗呼之巧婦重直用反大音㤗孺夲又)
(作􁅈如住反/誚在笑反)恩斯勤斯鬻子之閔斯(恩爱鬻稚閔/病也稚子成)
(王也箋云鴟鴞之意殷勤於此稚子當哀閔之此取鴟鴞/子者恒稚子也以喻諸臣之先臣亦殷勤於此成王亦冝)
(哀閱之鬻/由六反徐/居六反稺也一云賣也)迨天之未隂雨徹彼桑土綢
繆牖户(迨及徹剥也桑土桑根也箋云綢繆猶纒綿也/此䲭鴞自說作巢至苦如是以喻諸臣之先臣)
(亦及文武未定天下積日累功以固定此官位與土也迨/音待徐又敕改反土音杜注同桑土桑根也小雅同韓詩)
(作杜義同方言云東齊謂根曰杜字林/作􁇒桑皮也音同綢直留反繆莫侯反)今女下民或敢
侮予(箋云我至苦矣今女我巢下之民寕有敢侮慢欲/毁之者乎意欲恚怒之以喻諸臣之先臣固定此)
(官位土地亦不欲見/其絶奪恚於季反)予手拮据予所捋荼予所蓄
租予口卒瘏(拮据撠挶也荼萑苕也租爲瘏病也手病/口病故能免乎犬馬之難箋云此言作之)
(至苦故能攻堅人不得取其子拮音吉又音結据音居韓/詩云口足爲事日拮据捋力活反荼音徒畜敕六反夲亦)
(作蓄租子胡反又作祖如字爲也韓詩去積也瘏夲又作/屠音徒撠京劇反夲亦作㦸挶俱局反說文云持也萑音)
(丸苕音條/難乃旦反)曰予未有室家(謂我未有室家箋云我作/之至苦如是者曰我未有)
(室家/之故)予羽譙譙予尾翛翛(譙譙殺也翛脩敝也箋/云手口旣病羽尾又殺)
(敝言巳勞苦甚譙夲或作燋同在消反翛/素彫反注同殺色界反又所列反下同)予室翹翹
風雨所漂揺予維音嘵嘵(翹翹危也嘵嘵懼也箋/云巣之翹翹而危以其)
(所託枝條弱也以喻今我子孫不肖故使我家道危也風/雨喻成王也音嘵嘵然恐懼告愬之意翹都消反漂匹遥)
(反嘵呼堯/反愬音素)
　　　　鴟鴞四章章五句
東山周公東征也周公東征三年而歸勞歸
士大夫羙之故作是詩也一章言其完也二
章言其思也三章言其室家之望女也四章
樂男女之得及時也君子之於人序其情而
閔其勞所以說也說以使民民忘其死其唯
東山乎(成王旣得金縢之書親迎周公周公帰攝政三/監及淮夷叛周公乃東代之三年而後帰耳分)
(别章意者周公於是志伸羙而詳之勞力報反思息嗣反/女音汝楽音洛說音恱下同縢徒登反别彼列反伸音身)
我徂東山慆慆不歸我來自東零雨其濛(慆/慆)
(言乆也濛雨皃箋云此四句者序帰士之情也我往之東/山旣乆勞矣帰又道遇雨濛濛然是尤苦也慆徒刀反又)
(吐刀反濛/莫紅反)我東曰歸我心西悲(公族有辟公親素服/不舉樂爲之変如其)
(倫之䘮箋云我在東山常曰歸/也我心則念西而悲爲于媯反)制彼裳衣勿士行枚
(士事枚微也箋云勿猶無也女制彼裳衣而來謂兵服也/亦𥘉無行陳衘枚之事言前定也春秋傳曰善用兵者不)
(陳士行音衡鄭音衘王户剛反枚莫杯反鄭注周礼云枚/妒者橫衘之於口爲繣絜於項中行戸剛反陳音直震反)
(下/同)蜎蜎者蠋烝在桑野(蜎蜎蠋貌蠋桑蠱也烝寘/也箋云蠋蜎蜎然持行乆)
(處桑野有似勞苦者古者聲寘填麈同也蜎烏玄反蠋音/蜀烝之氶反窴音田又音珍一音陳字書云塞也大千反)
(從穴下真寘塡塵依字皆是田音又音玲亦音塵鄭云古/聲同案陳完奔齊以國爲氏而史記謂之田氏是古田陳)
(聲/同)敦彼獨宿亦在車下(箋云敦敦然獨宿於車下/此誠有勞苦之心敦都廽)
(反注/同)我徂東山慆慆不㱕我來自東零雨其濛
果臝之實亦施于宇伊威在室蠨蛸在户町
畽鹿場熠燿宵行(果臝秳樓也伊威委黍也蠨蛸長/踦也町畽鹿跡也熠燿燐也燐螢)
(火也箋云此五物者家無人則然令人感思臝力果反施/羊䜴反伊威並如字或傍加虫者從人増耳室夲或作堂)
(誤也蠨音蕭說文作蟰音夙蛸所交反郭音蕭町他典反/或他項反字又作玎音同畽夲又作疃他短反字又作墥)
(熠以執反燿以照反又以灼反下章皆同括古活反委黍/並如字沈委音於爲反委黍䑕婦也夲或並作虫邊踦起)
(冝反常昭呂沈音同云一足意也今詩義長踦長脚蜘蛛/又巨綺反又其冝反又居綺反䗲洛刃反字又作䗲螢惠)
(丁反令力呈反思/息嗣反下憂思同)不可畏也伊可懷也(箋云伊當作/繄繄猶是也)
(懷思也塗中乆無人故有此五物是不/足可畏乃可爲憂思繄於兮反又作翳)我徂東山慆
慆不歸我來自東零雨其濛鸛鳴于垤婦歎
于室洒埽穹窒我征聿至(垤螘塜也將隂雨則穴/處先知之矣􁇓好水長)
(鳴而喜也箋云􁇓水鳥也將隂雨則鳴行者於隂雨尤苦/婦念之則歎於室也穹窮窒塞酒灑埽拆也穹窒䑕穴也)
(而我君子行役述其日月今且至矣言婦望也􁇓夲又作/雚古玩反垤田節反洒所懈反沈所寄反埽素報反螘夲)
(亦作蛾又作蟻魚綺反/好呼報反/甫問反)有敦瓜苦烝在栗薪(敦猶/專專)
(也烝衆也言我心苦事又苦也箋云此又言婦人思其君/子之居處專專如瓜之擊綴焉瓜之瓣有苦者以喻其心)
(苦也烝塵栗析也言君子又乆見使析薪於事尤苦也古/者声栗裂同敦徒端反下同綴張衞反瓣盧遍反又白莧)
(反說文云瓜中/實也沈薄閑反)自我不見于今三年我徂東山慆
慆不歸我來自東零雨其濛(箋云凡先著此四/句者皆爲序㱕士)
(之情爲/于僞反)倉庚于飛熠燿其羽(箋云倉庚仲春而鳴/嫁取之候也熠燿其)
(羽羽鮮明也帰士始行之時新合昬禮/今還故極序其情以樂之樂音洛下同)之子于歸皇
駁其馬(黃白曰皇駵白曰駁箋云之子于帰謂始/嫁時也皇駁其馬車服盛也駁邦角反)親
結其縭九十其儀(縭婦人之禕也母戒女施衿結帨/九十其儀言多儀也箋云女婦父)
(母旣戒之庻母又申之九十其儀喻丁寕之/多褘許韋反衿繫佩帶其鴆反蛻始銳反)其新孔嘉
其舊如之何(言乆長之道也箋云嘉善也其新來時其/善至今則乆矣不知其如何也又極序其)
(情樂而/戯之)
　　　　東山四章章十二句
破斧羙周公也周大夫以惡四國焉(惡四國/者惡其)
(流言毀周公也/惡烏路反注同)旣破我斧又缺我斨(隋銎曰斧斧/斨民之用也)
(禮義國家之用也箋云四國流言旣破毀我周公又損傷/我成王以此二者爲大罪斨七羊反說文云方/斧也隋)
(徒禾反何湯果反孔形/狹而長也銎曲容反)周公東征四國是皇(四國/管蔡)
(商奄也皇匡也箋云周公旣反攝政東/伐此四國誅其君罪正其民人而已)哀我人斯亦
孔之將(將大也箋云此言周公之/哀我民人其德亦甚大也)旣破我斧又缺
我錡(鑿屬錡錡巨冝反字或/作竒音同韓詩云木屬)周公東征四國是
吪(吪化也吪五/戈反又作訛)哀我人斯亦孔之嘉(箋云嘉/善也)旣
破我斧又缺我銶(木屬曰銶銶音求徐又音蚪韓/詩云鑿屬也一觧云今之獨頭)
(斧)周公東征四國是遒(遒固也箋云遒歛也遒/在羞反徐又在幽反)哀
我人斯亦孔之休(休羙也休/虚蚪反)
　　　　破斧三章章六句
伐柯美周公也周大夫刺朝廷之不知也(成/王)
(旣得雷雨大風之変欲迎周公而朝廷群臣猶惑於管蔡/之言不知周公之聖德疑於王迎之礼是以刺之柯古河)
(反朝直遙反/笠及下篇同)伐柯如何匪斧不克(柯斧抦也礼義/者亦治國之抦)
(箋云克能也伐柯之道推斧乃能之此以類求其類/也以喻先王欲迎周公當使賢者先往柄彼病反)取
妻如何匪媒不得(媒所以用礼也治國不能用礼則/不安箋云媒者能通二姓之言定)
(人家室之道以喻王欲迎周公當先使曉王/與周公之意者又先往取七喻反夲亦作娶)伐柯伐柯
其則不逺(以其所願乎上交乎下以其所願乎下事乎/上不逺求者箋云則法也伐柯者必用柯其)
(大小長短近取法於柯所謂不逺求也王欲/迎周公使還其道亦不逺人心足以知之)我覯之子
籩豆有踐(踐行列貌箋云覯見也之子是子也斥周/公也王欲迎周公當以饗燕之饌行至則)
(歡樂以說之覯古豆反踐賤淺反行/戸郎反饌士戀反樂音洛說音恱)
　　　　伐柯二章章四句
九罭美周公也周大夫刺朝廷之不知也(罭/夲)
(亦作域/于逼反)九罭之魚鱒魴(興也九罭緵罟小魚之網也/鱒魴大魚也箋云設九罭之)
(罟乃後得鱒魴之魚言取物各有噐也興者喻王欲迎周/公之來當有其礼鱒才損反沈又音撰魴音房緵子弄反)
(又子公反字又作緫罟音古/今江南呼緵罟爲百囊網也)我覯之子衮衣繡裳
(所以見周公也衮衣卷龍也箋云王迎周公當以上公之/服往見之衮古夲反六冕之第二者也畫爲九章天子畫)
(升龍於衣上公但畫降龍/字或作卷音同卷卷冕反)鴻飛遵渚(鴻不冝循渚也/箋云鴻大鳥也)
(不冝與鳬鷖之屬飛而循者以喻周公今與凢人/處東都之邑失其所鳬音符鷖烏兮反又作翳)公歸
無所於女信處(周公未得礼也再宿曰信箋云信誠/也時東都之人欲周公留不去故曉)
(之云公西㱕而無所居則可就女誠處/是東都也今公當㱕復其位不得留)鴻飛遵陸(陸/非)
(鴻所/冝上)公歸不復於女信宿(宿猶/處也)是以有衮衣兮
無以我公歸兮(無與公㱕之道也箋云是是東都也/東都之人欲周公留爲之君故云是)
(以有衮衣謂成王所賫来衮衣願其封周公於此以/衮衣命留之無以公西歸賫子西反或作齎同)無使
我心悲兮(箋云周公西㱕而東都之/人心悲恩德之愛至深也)
　　　九罭四章一章四句三章章三句
狼跋羙周公也周公攝政逺則四國流言近
則王不知周大夫美其不失其聖也(不失其聖/者聞流言)
(不惑王不知不怨終立其志成周之王功致太平復成王/之位又爲之大師終始無愆聖德著焉狼音郎獸名也跋)
(卜未反又蒲未反字或作坺同王于况/反大音㤗下大師大平同衍起然反)狼跋其胡載
㚄其尾(興也跋躐疐跲也老狼有胡進則躐其胡退則/跲其尾進退有難然而不失其猛箋云興者喻)
(周公進則躐其胡猶始欲攝政四國流言辟之而居東都/也退則跲其尾謂後復成王之位而老成王又留之其如)
(是聖德無玷缺㚄夲又作疌丁四反又陟值反躐/力輙反路其劫反又居業反難乃旦反玷丁簟反)公孫
碩膚赤舄几几(公孫成王也豳公之孫也碩大膚美/也赤舄人君之盛屨也几几絇皃箋)
(云公周公也孫讀當如公孫于齊之孫孫之言孫遁也周/公攝政七年致太平復成王之位孫遁辟此成功之大美)
(欲老成王又留之以爲大師履赤舄几几然孫如/字鄭音遜舄音昔屦俱具反絇其俱反遁徒遜反)狼疐
其尾載跋其胡公孫碩膚德音不瑕(瑕過也箋/云不瑕言)
(不可疵瑕也/疪才斯反)
　　　狼跋二章章四句
　豳國七篇二十七章二百三句
毛詩卷第八
毛詩卷第九
鹿鳴之什詁訓傳第十六
(音十什者若五等之君有詩各繫其國舉周南即題関雎/至於王者施教統有四海歌詩之作非止一人篇數旣多)
(故以十篇編爲一/卷名之爲什也)毛詩小雅(從鹿鳴至菁菁者莪凡二/十二篇皆正小雅六篇云)
(今唯十六篇從此至魚麗十篇是文武之小雅先其文王/以治内後其武王以治外宴勞嘉賔親睦九族事非隆重)
(故爲小雅皆聖人/之迹故謂之正)鄭氏箋
鹿鳴燕羣臣嘉賔也旣飲食之又實幣帛筐
篚以將其厚意然後忠臣嘉賔得盡其心矣
(箋云飮之而有幣酬幣也食之而有幣侑幣也/食音嗣注同筐丘房反篚音匪侑音又幣音弊)􁇔􁇔鹿
鳴食野之苹(興也苹蓱也鹿得蓱呦􁇔然鳴而相呼/懇誠發乎中以興嘉樂賔客當有懇誠)
(相招呼以成禮也箋云苹藾蕭也􁇔音幽苹音平蓱本又/作萍薄丁反江東謂之薸薸音/扶遥反懇苦佷反樂音)
(岳又音洛/藾音頼)我有嘉賔鼓瑟吹笙吹笙鼓簧承筐
是將(簧笙也吹笙而鼓簧矣筐篚屬所以行幣帛也箋/云承猶奉也書曰篚厥玄黄瑟如字簧鄭音黄)
人之好我示我周行(周至行道也箋云示當寘寘置/也周行周之列位也好猶善也)
(人有以德善我者我則置之於周之列位言巳維賢/是用好呼報反示如字鄭作寘行如字鄭胡郞反)􁇔􁇔
鹿鳴食野之蒿(蒿菣也蒿呼毛反菣/去刃反又作/同)我有嘉賔德
音孔昭視民不恌君子是則是傚(恌愉也是則/是傚言可法)
(傚也箋云德音先王道德之教也孔甚昭明也視古示/字也飲酒之禮於旅也語嘉賔之語先王德教甚明可)
(以示天下之民使之不愉於禮義是乃君子所法傚言/其賢也昭協韻音側豪反恌他雕反協音洮視音示傚)
(胡教反敖音翶/愉音余旅如字)我有㫖酒嘉賔或燕以敖(敖遊/也)􁇔
􁇔鹿鳴食野之芩(芩草也芩其今反說/文云蒿也又其炎反)我有嘉賔
鼔瑟鼔琴鼔瑟鼔琴和樂且湛(湛樂之久樂音洛/注下皆同湛都南)
(反字又/作耽)我有旨酒以燕樂嘉賔之心(燕安也夫不能/致其樂而則不)
(不能得其志不能得其志則/嘉賔不能竭其力夫音符)
　　　　鹿鳴三章章八句
四牡勞使臣之來也有功而見知則說矣(箋云/文)
(王爲西伯之時三分天下有其二以服事殷使臣以王事往來/於其職/於其來也/陳其功苦以歌樂之牡茂后反勞力報)
(反篇末注同使所吏反/注皆同說音悅樂百洛)四牡騑騑周道倭遲(騑騑行/不止之)
(貌周道岐周之道也倭遲歷遠之貌文王率諸侯撫叛國/而朝聘乎紂故周公作樂以歌文王之道爲後世法騑芳)
(非反行不止之貌倭本又作委於危/反遲倭遲歷逺之貌韓詩作倭夷)豈不懷歸王事
靡盬我心傷悲(盬不堅固也思歸者私恩也靡盬者/公義也傷悲者情思也箋云無私恩)
(非孝子也/無公義非忠臣也君/子不以私害公不以家事辭王事)四牡騑騑嘽嘽落
馬(嘽嘽喘息之貌馬勞則喘/息白馬黒鬛曰駱嘽他丹反/駱音洛喘州兖反鬛本作鬛力輙反本亦作髦音毛)
豈不懷歸王事靡盬不遑啓處(遑暇啟跪處居也/臣受命舎幣)
(子禰乃行跪求毀反郭巨几反/沈堪彼反舎音釋禰乃礼反)翩翩者鵻載飛載下
集于苞栩(鵻夫不也箋云夫不鳥之慤謹者人皆愛之/可以不勞猶則飛則下止於栩木喻人雖無)
(事其可獲安乎感厲之翩音篇鵻音佳本又作佳栩況甫/反夫方于反字又作鳺同不方浮反又如字字又作鴀同)
(草木䟽云夫不一/名浮鳩穀起角反)王事靡盬不遑將父(將飬也養以/尚反下注同)
(一音/如字)翩翩者鵻載飛載止集于苞𣏌(𣏌枸檵也/杞音起枸)
(音苟本亦作/苟同檵音計)王事靡盬不遑將母駕彼四駱載
驟駸駸(駸駸驟貌驟助救反又仕救反駸/楚金反字林云馬行疾也七林反)豈不懷歸
是用作歌將母來諗(諗念也父兼尊親之道母至親/而尊不至箋云諗告也君勞使)
(臣述序其情女曰我豈不思歸乎誠思歸也故作此詩之/歌以養父母之志來告於君也人之思恒思親者再言將)
(母亦其情/也諗音審)
　　　　　四牡五章章五句
皇皇者華君遣使臣也送之以禮樂言遠而
有光華也(言臣岀使能揚君之美延其譽於四方則爲/不辱命也使所吏反注下並同不辱命也一)
(本作不/辱君命)皇皇者華于彼原隰駪駪征夫毎懷
靡及(皇皇猶煌煌也高平曰原下隰曰隰忠臣奉使能光/君命無逺無近如華不以高下易其色箋云無遠無)
(近維所之則然銑銑衆多之貌征夫行人也毎雖懷和也箋/云春秋外傳曰懷私爲毎懷也和當爲私衆行夫旣受君命)
(當速行毎人懷其私相稽留則於事將無所及/煌煌音皇又音晃猶皇皇也駪所巾反衆多貌)我馬維駒
六轡如濡(如濡言鮮澤也駒音俱本/亦作驕濡如朱反)載馳載驅周
爰咨諏(忠信爲周訪問於善爲咨咨事爲諏箋云爰於/也大夫出使馳驅而行見忠信之賢人則於是)
(訪問求善道也咨本作諮諏子湏/反爾雅云謀也說文云聚謀也)我馬維騏六轡如
絲(言調忍也騏/音其忍音刃)載馳載驅周爰咨謀(咨事之難易/爲謀咨子須)
(反)我馬維駱六轡沃若載馳載驅周爰咨度
(咨礼義所冝爲度沃烏毒反/沈又於縛反度待洛反注同)我馬維駰六轡旣均
(隂白雜毛曰駰/均調也駰音因)載馳載驅周爰咨詢(親戚之謀爲/詢兼此五者)
(雖有中和當自謂無所及成於六德也箋云中和謂忠信/也五者咨也諏也謀也度也詢也雖得此於忠信之賢人)
(猶當云巳將無所及於事則/成六德言慎其事詢音荀)
　　　　皇皇者華五章章四句
常棣燕兄弟也閔管蔡之失道故作常棣焉
(周公弔二叔之不咸而使兄弟之恩䟽召公爲作此詩而/歌之以親之棣大計反字林大内反召上照反爲于僞反)
常棣之華鄂不韡韡(興也常棣棣也鄂猶鄂鄂然/言外發也韡韡光明也箋云)
(承華者曰鄂不當作拊拊鄂足也鄂足得華之光明則韡/韡然盛興者喻弟以敬事兄兄以榮覆弟恩義之顯亦韡)
(韡然古声不拊同鄂五各反不毛如字鄭改作萼承華曰鄂/韡韋鬼反常棣棣也本或作常棣移以支反又是兮反/案)
(爾雅云常棣移常棣棣作移者非不拊同不音如字又芳浮/反二声相近也柎亦作跗前/注同一云不亦方于反怖普)
(故/反)凡今之人莫如兄弟(聞常棣之言爲今也箋云/聞常棣之言始聞常棣華)
(鄂之說也如此則人之/恩親無如兄弟之厚)死䘮之戚兄弟孔懷原隰
裒矣兄弟求矣(裒聚也求矣言求兄弟也箋云原/也隰也以相聚與居之故故能定)
(高下之名猶兄弟相求故能立榮顯之名威畏懷思也箋/云死䘮可畏怖之事維兄弟之親甚相思念裒薄侯反)
脊令在原兄弟急難(脊令雝渠也飛則鳴行則揺/不能自舎耳急難言兄弟之)
(相救於急難箋云雝渠水鳥而今在原失其常處則飛則/鳴求其類天性也猶兄弟之於急難脊井益反亦作即又)
(作䳭皆同令音零本亦作鴒同難如字又/乃旦反注同揺音遥又餘照反處昌慮反)毎有良朋况
也永嘆(况兹永長也箋云毎有雖也反善也當急難之/時雖有善同門來茲對之長嘆而已也况或作)
(兄非也歎吐丹反又/吐旦反以協上韻)兄弟䦧于牆外禦其務(䦧貇/也箋)
(云禦禁務侮也兄弟雖内䦧而外禦也䦧許歴反墻本或/作廧在良反禦魚吕反務如字爾雅云復也讀者又音侮)
(此從左傳及外傳/之文很户墾反)毎有良朋烝也無戎(烝填戒相/也箋云當)
(急難之時雖有善同門來乆也猶無相助巳者古声塡寘/塵同烝之承反填依字音田與寘同又依古聲音塵塵乆)
(也故箋申之云古声頃寘塵/同相如字又息亮反下同)䘮亂旣平旣安且寧
雖有兄弟不如友生(兄弟尚恩怡怡然朋友以義切/切然箋云平猶正也安寕之時)
(以禮義相琢磨則友生急切切然/定本作切切偲偲然琢陟角反)儐爾籩豆飲酒之
飫(儐陳飫私也不脫屨升堂謂之飫箋云私者圗非常/之事若議大疑於堂則有飫礼焉聽朝爲公儐賔􁀮)
(反飫於慮反/朝直遥反)兄弟旣具和樂且孺(九族㑹曰和孺/屬也王與親戚)
(燕則尚毛箋云九族從巳上至髙祖下及玄孫之親也/屬者以昭穆相次序樂音洛下皆同孺本作􁅈如具反)妻
子好合如鼔瑟琴(箋云好合志意合也合者如鼓瑟/琴之聲相應和也王與族人燕則)
(宗婦内宗之屬可從后於房中好/呼報反應應對之應和胡卧反)兄弟旣翕和樂且
湛(翕合翕許急反淇啓南反/又作耽韓詩云樂之甚也)冝爾家室樂爾妻帑
(帑子也箋云族人和則得保樂其家中之大小/帑依字吐蕩反經典通爲妻帑字今讀音如字)是究是
圖亶其然乎(究深圖謀亶信也箋云女深謀之信其/如是究音救/亶都但反)
　　　　常棣八章章四句
伐木燕朋友故舊也自天子至于庻人未有
不湏友以成者親親以睦友賢不棄不遺故
舊則民德歸厚矣伐木丁丁鳥鳴嚶嚶(興也/丁丁)
(伐木声也嚶嚶驚懼也箋云丁丁嚶嚶相切直也言音日/未居位在農之時與友生於山巖伐木爲勤苦之事猶以)
(道德相切正也嚶嚶两鳥聲也其鳴之志似/於有友道然故連言之丁陟耕反嚶於耕反)出自幽谷
遷于喬木(幽深喬髙也箋云遷徙也謂郷時之鳥出從/深谷今移處髙木喬其驕反郷本又作曏同)
(許亮/反)嚶其鳴矣求其友聲(君子雖迁於髙位不可/以忘其朋友箋云嚶其)
(鳴矣迁處髙木者求其友声求其尚在深/谷者其相得則復鳴嬰嚶然復扶又反)相彼鳥矣猶
求友聲矧伊人矣不求友生(矧况也箋云相親也/鳥尚知居髙木呼其)
(友况是人乎可不求之相/息亮反注同矧尸忍反)神之聽之終和且平(箋/云)
(以可否相増咸曰和平齊等也此言心誠求之/神若聽之使得如志則友終相與和而齊功也)伐木許
許釃酒有藇(許許杮貌以筐曰釃以薮曰湑藇美貌/箋云此言前者伐木許許之人今則有)
(酒而釃之本其故也許沈呼古反釃徐所宜反又所餘反/葛洪所寄反謂以篚􁇕酒􁇕音鹿藇音叙又羊汝反􁇖孚)
(廢反又則几反藪/素口反湑思叙反)旣有肥羜以速諸父(羜未成羊也/天子謂同姓)
(諸侯諸侯謂同姓大夫皆曰父異姓則稱舅囯君友其賢/臣大夫士友其宗族之仁者箋云速召也有酒有羜今以)
(召族人飲酒/羜直吕反)寧適不來微我弗顧(微無也箋云寕/召之適自不來)
(無使言我/不顧念也)於粲洒埽陳饋八簋(粲鮮明貌圎曰簋/天子八簋箋云粲)
(然巳儷􁇗矣陳其黍稷矣謂爲食礼於如字舊音烏粲采/旦反洒所懈反徐所寄反埽素報反饋其位反簋居偉反)
(灑所蟹反又所懈及􁇗本/又作拚甫問反食音嗣)旣有肥牡以速諸舅寧
適不來微我有咎(咎過/也)伐木于阪釃酒有衍(衍/美)
(貌箋云此言伐木/于阪亦夲之也)籩豆有踐兄弟無逺(箋云踐陳列/貌兄弟父之)
(黨母/之黨)民之失德乾餱以愆(餱食也箋云失德謂見/謗訕也民尚以乾餱之)
(食獲愆過於人况天子之饌反可以恨兄弟乎故不當逺/之餱音侯愆起䖍反訕所諌反饌士戀反逺于万反亦如)
(字)有酒湑我無酒酤我(湑莤之也酤一宿酒也箋/云酤買也此族人陳王之)
(恩也王有酒則泲莤之王無酒酤買之要欲厚於族人湑/夲又作醑思叙反酤毛音户莤所六反與左傳縮酒同義)
(謂以茅泲之而去其糟/也字從艸泲子礼反)坎坎鼔我蹲蹲舞我(蹲蹲/舞貌)
(箋云爲我擊鼔坎坎然爲我興舞蹲蹲然謂以樂樂巳坎/如字說文作竷音同云舞曲也蹲七旬反夲或作墫同爾)
(雅云喜也說文云士舞也從士尊爲/于僞反下同樂樂上音岳下音洛)迨我暇矣飲此
湑矣(箋云迨及也此又述王意也王曰及我今之間暇/共飲此湑酒欲其無不醉之意迨音待間音閑)
　　　　伐木六章章六句
天保下報上也君能下下以成其政臣能歸
羙以報其上焉(下下謂鹿鳴至伐木皆君所以下臣/也臣亦冝歸美於王以崇君之尊而)
(福禄之以荅其歌下下俱/戸嫁反注下下及下臣同)天保定爾亦孔之固(固堅/也箋)
(云保安爾女也女王也/天之安定女亦甚堅固)俾爾單厚何福不除(俾使單/信也或)
(曰單厚也除開也箋云單盡也天使女盡厚天下之民何/福而不開皆開出以予之俾必以反單毛都但反鄭音丹)
(除治慮/反注同)俾爾多益以莫不庻(庻衆也箋云莫無也/使女毎物益多以是)
(故無不/衆也)天保定爾俾爾戩榖罄無不冝受天百
禄(戩福榖禄罄盡也箋云天使女所福禄之人謂群/臣也其舉事盡得其冝受天之多禄戩子淺反)降
爾遐福維日不足(箋云遐逺也天又下予女以廣逺/之福使天下溥蒙之汲汲然如日)
(且不足也/汲巳及反)天保定爾以莫不興(箋云興盛也無不盛/者使萬物皆盛草木)
(暢荗禽/獸碩大)如山如阜如岡如陵(言廣厚也髙平曰陸/大陸曰阜大阜曰陵)
(箋云此言其福/禄委積髙大也)如川之方至以莫不増(箋云川之/方至謂其)
(水縱長之時也萬物之収皆/增多也縱足用反長張丈反)吉蠲爲饎是用孝享
(吉善蠲絜也饎酒食也享獻也箋云謂將祭/祀也蠲古玄反舊音圭饎尺志反享許丈反)禴祠烝
甞于公先王(春曰祠夏曰禴秋曰甞冬曰烝公事也箋/云公先公謂后稷至諸盩禴本又作礿餘)
(若反祠似絲反烝之丞反/盩直留反周大王父名)君曰卜爾萬壽無疆(君/先)
(君也尸所以象神卜予也箋云君曰卜爾者尸嘏/主人傳神辭也疆居良反嘏古雅反傳直專反)神之
弔矣詒爾多福(弔至詒遺也箋云神至者宗廟致敬/鬼神著矣此之謂也弔都歴反詒以)
(之反遺/唯季反)民之質矣日用飲食(質成也箋云成平也/民事平以礼飲食相)
(燕樂而巳/樂音洛)群黎百姓徧爲爾德(百姓百官族姓也/箋云黎衆也群衆)
(百姓徧爲女之德言/則而象之偏音遍)如月之恒如日之升(恒弦升出/也言俱進)
(也箋云月上弦而就盈日始出而就/明恒本亦作縆同古鄧反沈古恒反)如南山之壽不
騫不崩(騫虧也騫/起䖍反)如松柏之茂無不爾或承
(箋云或之言有也如松柏之枝/葉常荗盛青青相承無衰落也)
　　　　天保六章章六句
采薇遣戍役也文王之時西有昆夷之患北
有玁狁之難以天子之命命將率遣戍役以
守衛中國故歌采薇以遣之出車以勞還枤
杜以勤歸也(文王爲西伯服事殷之時也昆夷西戎也/天子殷王也戍守也西伯以殷王之命命)
(其屬爲將率將戍役禦西戎及北狄之難歌采薇以遣之/杕杜勤歸者以其勤勞之故於其歸歌枤杜以休息也薇)
(音微昆本又作混古門反玁本或作獫音險沇音允本亦/作允難乃旦反注皆同將率將子亮反率所類反本亦作)
(帥同注及後篇將率皆同勞力/報反後篇勞還皆同枤大計反)采薇采薇薇亦作止
(薇菜作生也箋云西伯將遣戍役先與之期以采薇之時/今薇生矣先輩可以行也重言采薇者丁寕行期也重直)
(用反下/重叙同)曰歸曰歸歳亦莫止(箋云莫晚也曰女何時/㱕乎何時㱕乎亦歳晚)
(之時乃得歸也又丁寕㱕期定其心/也莫音暮本或作暮恊韻武博反)靡室靡家玁狁
之故不遑啓居玁狁之故(玁狁北狄也箋云北狄/今匈奴也靡無遑暇啓)
(跪也古者師出不踰時今薇生而行歳晚乃得歸使女/無室家夫婦之道不暇跪居者有玁狁之難故曉之也)采
薇采薇薇亦柔止(柔始生也箋云柔謂􁁊晚之時脆/七歳反晚音問或作早晚字非也)
曰歸曰歸心亦憂止(箋云憂止者憂/其歸期將晚)憂心烈烈
載飢載渇(箋云烈烈憂貌則/飢則渇言其若也)我戍未定靡使歸
聘(聘問也箋云定止也我方守於北狄未得止息/無所使歸問言所以憂靡使如字本又作靡所)采薇
采薇薇亦剛止(少而剛也箋云剛謂少堅/忍時少詩照反忍音刃)曰歸曰歸
歳亦陽止(陽歴陽月也箋云十月爲陽時坤用事嫌於/無陽故以名此月爲陽坤夲亦作巛困䰟反)
王事靡盬不遑啓處(箋云盬不堅固/也處猶居也)憂心孔疚我
行不來(疚病來至也箋云我戍役自我也/來猶反也據家曰來疚乆又反)彼爾維何
維常之華(爾華盛貌常常棣也箋云此言彼爾者乃常/棣之華以興將率車馬服飾之盛爾乃礼反)
(注同說/文作薾)彼路斯何君子之車(箋云斯此也/君子謂將率)戎車旣
駕四牡業業(業業然壯也業如字/又魚及反或五盍反)豈敢定居一
月三捷(捷勝也箋云定止也將率之志往至所征之地/不敢止而居處自安也往則庻乎一月之中三)
(有勝功謂侵也伐也戰/也捷息蹔反又如字)駕彼四牡四牡騤騤君子
所依小人所腓(騤騤疆也腓辟也箋云腓當作芘此/言戎車者將率之所依乗戍役之所)
(芘倚騤求龜反腓符非反鄭作/芘必寐反倚其綺反舊於蟻反)四牡翼翼象弭魚
服(翼翼閑也象弭弓反末也所以解紒也魚服魚皮也箋/云弭弓反未彆者以象骨爲之以助御者解轡紒冝滑)
(也服矢服也弭彌氏反紒音計又音結本又作紛芳云/反彆說文方血反又邊之入聲埤倉云弓末反戾也)豈
不日戒玁狁孔棘(箋云戒警敕軍事也孔甚棘急也/言君子小人豈不日相警戒乎誠)
(日相警戒也玁狁之難甚急豫述其/苦以勸之曰音越又人栗反警音景)昔我往矣楊栁
依依今我來思雨雪霏霏(楊栁蒲栁也霏霏甚也/箋云我來戍止而謂始)
(反時也上三章言戍役次三章言將率之行故此章重序/其往反之時極言其苦以說之○昔韓詩昔始也雨于付)
(反霏芳菲/反說音恱)行道遟遟載渇載飢(遟遟長逺也箋云行/反在於道路猶飢渇)
(言至/苦也)我心傷悲莫知我哀(君子能盡人之/情故人忘其死)
　　　　采薇六章章八句
出車勞還率也(遣將率及戍役同歌同時欲其同心/也反而勞之異歌異日殊尊卑也礼)
(記曰賜君子小人不同日北其義/也出如字沈尺遂反勞力報反)我出我車于彼牧
矣(出車就馬於牧地箋云上我我殷王也下我將率自謂/也西伯以天子之命出我戎車於所牧之地將使我出)
(征伐牧/音目)自天子所謂我來矣(箋云自從也有人從王/所來謂我來矣謂以王)
(命召巳將使爲將率也先出/戎車乃召將率將率尊也)召彼僕夫謂之載矣王
事多難維其棘矣(僕夫御夫也箋云棘急也正命召/巳巳即召御夫使裝載物而往王)
(之事多難其召我必急欲疾趨之此序其忠敬/也難乃旦反注及不皆同裝側良反本又作莊)我出我
車于彼郊矣設此旐矣建彼旄矣(龜蛇曰旐旐/干旄箋云設)
(旐者屬之於干旄而建之戎車將率旣受命行乃/乗焉牧地在逺郊旐音兆旄音毛屬音燭致也)彼旟
旐斯胡不斾斾(鳥隼曰旟斾斾旒垂貌旟音餘/斾蒲貝反隼息允反旒音流)憂
心悄悄僕夫况瘁(箋云况兹也將率旣受命行而憂/臨事而懼也御夫則兹益憔悴憂)
(其馬之不正悄七小反瘁似醉反亦作萃依注作悴音同/憔慈遥反憂其馬之不正一夲作之不正也一夲作馬之)
(政)王命南仲往城于方出車彭彭旂旐央央
(王殷王也南仲文王之屬方朔方近玁狁之國也彭彭四/馬貌交龍爲旂央央鮮明也箋云王使南仲爲將率往築)
(城於朔方爲軍壘以禦北狄之難央本亦作英同於/京反又於良反近附近之近下近西戎同壘力軌反)天子
命我城彼朔方赫赫南仲玁狁于襄(朔方北方/也赫赫盛)
(貌襄除也箋云此我我戍役也戍役築壘而羙/其將率自此出征也襄如字本或作攘如羊反)昔我往
矣黍稷方華今我來思雨雪載塗王事多難
不遑啓居(塗凍釋也箋云黍稷方華朔方之地六月時/也以此時始出壘征伐玁狁因伐西戎至春)
(凍始釋而來反其間非有/休息雨于付反又如字)豈不懷歸畏此簡書(簡/書)
(戒命也鄰囯有急以簡/書相告則奔命救之)喓喓草蟲趯趯阜螽(箋云/草蟲)
(鳴阜螽躍而從之天性也喻近西戎之諸侯聞南仲旣征/玁狁將伐西戎之命則跳躍而郷望之如阜螽之聞草蟲)
(鳴焉草蟲鳴晚秋之時也此其時所見而興之喓於遥反/趡吐歴反螽音終躍音藥郷許亮反或作嚮音同興許譍)
(反)未見君子憂心忡忡旣見君子我心則降
(箋云君子斥南仲也降下也忡勑/中反降户江反又如字注下皆同)赫赫南仲薄伐西
戎春日遟遟卉木萋萋倉庚喈喈采繁祁祁
執訊獲醜薄言還歸(卉草也訊辭也箋云訊言醜/衆也伐西戎以凍釋時反朔)
(方之壘息戍役至此時而歸京師稱美時物以及其事喜/而詳之也執其可言問所獲之衆以歸者當獻之也卉許)
(貴反萋七西反喈音皆蘩/音煩祁巨移反訊音信)赫赫南仲玁狁于夷(夷/平)
(也箋云平者平之於王也此時亦伐西戎/獨言平玁狁者玁狁大故以爲始以爲終)
　　　　出車六章章八句
枤杜勞還役也(役戍/役也)有枤之杜有睆其實(興也/睆實)
(貌枤杜猶得其時蕃滋役夫勞苦不得盡其/天性睆華版反字從白或作目邊蕃音煩)王事靡􁇏
繼嗣我日(箋云嗣續也王事無不堅固我行/役續嗣其日言常勞苦無休息)日月陽
止女心傷止征夫遑止(箋云十月爲陽遑暇也婦/人思望其君子陽月之時)
(巳憂傷矣征夫如今巳間暇且歸也而尚不得歸故序其/男女之情以說之陽月而思望之者以𥘉時云歳亦莫止)
(間音閑說音恱莫/音暮夲亦作暮)有枤之杜其葉萋萋王事靡
盬我心傷悲(箋云傷悲者念其/君子於今勞苦)卉木萋止女心
悲止征夫歸止(室家踰時則思思/息嗣反又如字)陟彼北山言
采其𣏌王事靡盬憂我父母(箋云杞非常菜也而/升北山采之託有事)
(以望君子/𣏌音起)檀車幝幝四牡痯痯征夫不逺(檀車/役車)
(也幝幝敝貌痯痯罷貌箋云不逺者言其来喻路近檀徒/丹反幝尺善反又勑丹反從巾單韓詩作􁇘音同痯古緩)
(反敝婢丗/反罷音皮)匪載匪來憂心孔疚(箋云匪非疚病也君/子至期不裝載意不)
(爲來我念之憂心/甚病疚居又反)斯逝不至而多爲恤(逝往恤憂也/逺行不必如)
(期室家之情/以期望之)卜筮偕止㑹言近止征夫邇止(卜/之)
(筮之㑹人占之邇近也箋云偕俱㑹合也或卜之或筮/之俱占之合言於繇爲近征夫如仐近耳繇直又反)
　　　　枤杜四章章七句
魚麗羙萬物盛多能備禮也文武以天保以
上治内采薇以下治外始於憂勤終於逸樂
故羙萬物盛多可以告於神明矣(内謂諸夏也/外謂夷狄也)
(告於神明者於祭祀而歌之麗力馳反下同/上時掌反逸本或作佚楽音洛夏户雅反)魚麗于罶
鱨鯊(麗歴也罶曲梁也寡婦之笱也鱨揚也鯊鮀也大/平而後微物衆多取之有時用之有道則物莫不)
(多矣古者不風不暴不行火草木不折不操斧斤不入山/林豺祭獸然後殺獺祭魚然後漁鷹隼擊然後罻羅設是)
(以天子不合圍諸侯不掩群大夫不麛不卵士不隱塞庻/人不數罟罟必四寸然後入澤梁故山不童澤不竭鳥獸)
(魚鱉皆得其所然罶音栁鱨音常草木䟽云今江東呼黄/鱨魚尾微黄大者長尺七八寸許鯊音沙字亦作魦今吹)
(沙小魚也體圎而有黒點文舎人云鯊石鮀也鮀符何反/大音㤗暴蒲卜反操草刀反斧斤一本作草木不折不芟)
(定夲芟作操草刀反豺仕皆反獺勑鎋反又他末反漁音/魚一夲作䱷同取魚也罻音畏麛亡兮反本或作霓同卵)
(魯短反數如字夲又作偃亦如字塞蘇代反又新/勒反隠士欲反又所角反陳氏云數細也罟音古)君子
有酒旨且多(箋云酒美而此魚又多也君子有酒旨絶/句且多此二字爲句後章放此異此讀則)
(非)魚麗于罶魴鱧(鱧鮦也鱧音/礼鮦直冡反)君子有酒多且
旨(箋云酒多而/此魚又美也)魚麗于罶鰋鯉(鰋鮎也鰋音偃郭/云今偃額白魚鮎)
(乃兼反江東呼鮎爲鮧鮧音啼又在私反毛及前儒皆以/鮎釋鰋鯉爲鯇鱣爲鯉唯郭注爾雅是六魚之名今自驗)
(毛解與丗不協或恐/古今各異逐丗移耳)君子有酒旨且有(箋云酒美而/此魚又有)
物其多矣維其嘉矣(箋云魚旣/多又善)物其旨矣維其
偕矣(箋云魚旣/美又齊等)物其有矣維其時矣(箋云魚旣有/又得其時)
　　　魚麗六章三章章四句三章章二句
南陔孝子相戒以養也白華孝子之絜白也
華黍時和歳豐宜黍稷也有其義而亡其辭
(此三篇者郷飲酒燕礼用焉曰笙入立于縣時奏南陔白/華華黍是也孔子論詩雅頌各得其所時俱在耳篇弟當)
(在於此遭戰囯及秦之丗而亡之其義則與衆篇之義合/編故存至毛公爲詁訓傳乃分衆篇之義各置於其篇端)
(云又推其亡者以見在爲數故推改什首遂通耳而下非/孔子之舊陔古哀反養餘尚反白華華黍此三篇盖武王)
(之詩周公制礼用爲樂章吹笙以播其曲孔子刪定在三/百一十一篇内遭戰國及秦而亡子夏序詩篇義合編故)
(詩雖云而義猶在也毛氏訓傳各引序冠其篇/首故序存而詩亡縣音玄編必先反見賢遍反)
鹿鳴之什十篇五十五章三百一十五句
毛詩卷第九
毛詩卷第十
南有嘉魚之什詁訓傳第十七
　　　　　　　　毛詩小雅　鄭氏箋
南有嘉魚樂與賢也太平之君子至誠樂與
賢者共之也(樂得賢者與共立於朝相燕樂也○自此/至菁菁者莪云篇并亡篇三是成王周公)
(之小雅成王有雅名公有雅德二人恊佐以致太平故亦/並爲正也樂音洛又音岳徐五教反序文同大音㤗後大)
(平皆同朝直遥反下注/同燕楽音洛下注皆同)南有嘉魚烝然罩罩(江漢/之間)
(魚所産也罩罩籗也箋云烝塵也塵然猶言乆如也言南/方水中有善魚人將乆如而俱罩之遟之也喻天下有賢)
(者在位之人將乆如而並求致之於朝亦遟之也遟之者/謂至誠也烝之丞反王衆也罩張教反徐又都學反字林)
(竹卓反云捕魚器也藿助角反郭云捕魚籠也/沈音獲又音䕶說其形非罩也遟直寄反下同)君子有
酒嘉賔式燕以樂(箋云君子斥時在位者也式用也/用酒與賢者燕飲而樂也楽音洛)
(恊句五教反得賢致/酒歡情怡暢故樂)南有嘉魚烝然汕汕(汕汕樔也/箋云樔者)
(今之撩罟也汕所諌反說文云魚游水貌樔側交/反字又作罺同僚力弔反又力條反沈力到反)君子
有酒嘉賔式燕以衎(衎樂也衎/苦旦反)南有樛木甘瓠
纍之(興也纍蔓也箋云君子下其臣故賢者歸往也樛/居虬反瓠音護纍力追反本亦作虆同下遐嫁反)
君子有酒嘉賔式燕綏之(箋云綏安也與嘉賔燕/飲而安之郷飲酒曰賔)
(以我/安)翩翩者鵻烝然來思(鵻壹宿之鳥箋云壹宿/者壹意於其所宿之木)
(也喻賢者有専壹之意於我我將乆如/而來遟之也翩音篇鵻音佳夲又作匡)君子有酒嘉賔
式燕又思(箋云又復也以其壹意欲復/與燕加厚之復扶又反下同)
　　　　南有嘉魚四章章四句
南山有臺樂得賢也得賢則能爲邦家立太
平之基矣(人君得賢則其德廣大堅固如南/山之有基址爲如字又于僞反)南山有
臺北山有萊(興也臺夫湏也萊草也箋云興者山之/有草木以自覆盖成其髙大喻人君有)
(賢臣以自尊顯/萊音來夫音符)樂只君子邦家之基樂只君子
萬壽無期(基本也箋云只之言是也人君旣得賢者/置之於位又尊敬以禮樂樂之則能爲國)
(家之夲得壽考之福/樂樂上音岳下音洛)南山有桑北山有楊樂只君
子邦家之光樂只君子萬壽無疆(箋云光明也/政敎明有榮)
(曜疆居/良反)南山有𣏌北山有李樂只君子民之父
母樂只君子德音不巳(箋云巳止也不止者言長見/稱頌也𣏌音起草木䟽云其)
(樹如摴一/名狗骨)南山有栲北山有杻(栲山樗杻檍也栲音/考杻女乆反樗勑居)
(反檍/音憶)樂只君子遐不眉壽樂只君子德音是
茂(眉壽秀眉也箋云遐逺也逺不/眉壽者言其近眉壽也茂盛也)南山有枸北山
有楰(枸枳枸楰䑕梓枸俱甫反/楰音庾楸屬枳諸氏反)樂只君子遐不黃
耇樂只君子保艾爾後(黄黄髪也耇老艾/養保安也/耇音苟壽也文五盖反沈音刈)
　　　　南山有臺五章章六句
由庚萬物得由其道也崇丘萬物得極其髙
大也由儀萬物之生各得其冝也有其義而
亡其辭(此三篇者郷飲酒燕禮亦用焉曰乃間歌魚麗/笙由庚歌南有嘉魚笙崇丘歌南山有臺笙由)
(儀亦遭丗亂而亡之燕禮又有升歌鹿鳴下管新宮新宮/亦詩篇名也辭義皆亡無以知其篇第之處○此二篇義)
(與南陔等同依六月序由庚在南有嘉魚前崇丘歌南/山有臺前今同在此者以其俱亡使相從耳間古莧反)
蓼蕭澤及四海也(九夷八狄七戎六蠻謂之四海同/在九州之外雖有大者爵不過子)
(虞書曰州有十二師外薄四海咸建五長蓼音六薄音博/諸夲作外敷注音芳夫反四海海者晦也地險言其去中)
(國險逺禀政教昬/昧也長張丈反)蓼彼蕭斯零露湑兮(興也蓼長/大貌蕭蒿)
(也湑湑然蕭上露貌箋云興者蕭香物之微者喻四海之/諸侯亦國君之賤者露者大所以潤萬物喻王者恩澤不)
(爲逺國則不及也湑息叙反/長如字又張丈反爲于僞反)旣見君子我心冩兮
(輸冩其心也箋云旣見君子者逺國之君朝見於天子也/我心冩者舒其情意無留恨也朝直遥反見賢遍反下燕)
(見/同)燕笑語兮是以有譽處兮(箋云天子與之燕/而笑語則逺國之)
(君各得其所是以稱揚/德美使聲譽常處天子)蓼彼蕭斯零露瀼瀼(瀼瀼/露蕃)
(貌瀼如羊反徐/乃剛反蕃音煩)旣見君子爲龍爲光(龍寵也箋云/爲龍爲光言)
(天子恩澤光耀𬒳/及己也被皮寄反)其德不爽壽考不忘(爽差/也)蓼
彼蕭斯零露泥泥(泥泥霑濡也/泥乃禮反)旣見君子孔燕
豈弟(豈樂弟易也箋云孔甚燕安也豈開在反夲亦作/愷下同後豈弟放此弟如字亦作悌音同楽音洛)
(下篇同易/以䜴反)冝兄冝弟令德壽豈(爲兄亦冝/爲弟亦冝)蓼
彼蕭斯零露濃濃(濃濃厚貌濃奴/同反又女龍反)旣見君子鞗
革忡忡和鸞雝雝萬福攸同(鞗轡也革轡首也/仲忡垂飾皃在軾)
(曰和在鑣曰鸞箋云此說天子之車飾者諸侯燕見天子/天子必乗車迎于門是以云然攸所也鞗徒彫反忡直弓)
(反一音勑兮反軾/音式鑣彼苗反)
　　　　蓼蕭四章章六句
湛露天子燕諸侯也(燕謂與之燕飲酒也諸侯朝覲/㑹同天子與之燕所以示慈惠)
(湛直/咸反)湛湛露斯匪陽不晞(興也湛湛露荗盛貌陽/日也晞乾也露雖湛湛)
(然見陽則乾箋云興者露之在物湛湛然使物柯葉低垂/喻諸侯受燕爵其儀有似醉之貌諸侯旅酬之則猶然唯)
(天子賜爵則貌變肅敬承命/有似露見日則晞晞音希)厭厭夜飲不醉無歸
(厭厭安也夜飲私燕也宗子將有事則族人皆侍不醉而/出是不親也醉而不岀是渫宗也箋云天子燕諸侯之礼)
(亡此假宗子與族人燕爲說爾族人猶群臣也其醉不出/不酔而出猶諸侯之儀也飲酒至夜猶云不酔無歸此天)
(子於諸侯之儀燕飲之禮宵則兩階及庭門皆設/燭焉厭於鹽反韓詩作愔愔和恱之貌渫息列反)湛湛
露斯在彼豐草厭厭夜飲在宗載考(豐茂也夜/飲必於宗)
(室箋云豐草喻同姓諸侯也載之言則也考成也夜飲之/禮在宗室同姓諸侯則成之於庻姓其譲之則止昔者陳)
(敬仲飲桓公酒而樂桓公命以火繼之敬仲曰臣卜其/晝未卜其夜於是乃止此之謂不成也飲桓公於鴆反)湛
湛露斯在彼𣏌棘顯允君子莫不令德(箋云𣏌/也棘也)
(異類喻庻姓諸侯也令善也無/不善其德言飲酒不至於醉)其桐其椅其實離離
豈弟君子莫不令儀(離離垂也箋云桐也椅也同/類而異名喻一王之後也其)
(實離離喻其薦爼禮物多於諸侯也飲酒不至於醉從善其威/儀而已謂陔莭也椅於冝反陔古哀反字亦作械音同戒/也)
　　　　湛露四章章四句
彤弓天子錫有功諸侯也(諸侯敵王所愾而獻其/功王饗礼之於是賜彤)
(弓一彤矢百旅弓矢千凡諸侯賜弓矢然後専征伐彤徒/冬反愾苦愛反很也杜預云很怒也說文作鎎火旣反云)
(怒戦也玈音盧黒弓/也夲或作旅字訛)彤弓弨兮受言藏之(彤弓朱弓/也以講德)
(習射弨弛貌言我也箋云言者謂王䇿命也王賜朱弓必/䇿其功以命之受出藏之乃反入也弨尺昭反說文云弓)
(反也字林充小/反㢮式氏反)我有嘉賔中心貺之(貺賜也箋云貺/者欲加恩惠也)
(王意殷勤於/賔故歌序之)鐘鼔旣設一朝饗之(箋云大飲賔曰饗/一朝猶早朝飲於)
(鴆/反)彤弓弨兮受言載之(載以歸也箋云/出載之車也)我有嘉
賔中心喜之(喜樂也/楽音洛)鐘鼓旣設一朝右之(右/勸)
(也箋云右之者主人獻之賔受爵奠于薦右旣祭爼乃席/未坐卒爵之謂也右毛音又鄭如字卒遵律反夲或作率)
(者誤也啐/七内反)彤弓弨兮受言櫜之(櫜韜也櫜古刀反/韜本又作㢰吐刀)
(反弓/衣也)我有嘉賔中心好之(好說也好吁/報反說音恱)鐘鼓旣
設一朝醻之(醻報也箋云飲酒之禮主人獻賔賔酢/主人主人又飲酌賔謂之醻醻猶厚也)
(勸也醻夲又作酬/市由反酢才洛反)
　　　　彤弓三章章六句
菁菁者莪樂育材也君子能長育人材則天
下喜樂之矣(樂育材者歌樂人君敎學囯人秀士選/士俊士造士進士養之以漸至於官之)
(菁子丁反莪五何反長張文反下/同楽音洛下并注同選雪恋反)菁菁者莪在彼中
阿(興也菁菁盛貌莪蘿蒿也中阿阿中也太陵曰阿君/子能長育人材如阿之長莪菁菁然箋云長育之者)
(旣敎學之又/不征役也)旣見君子樂且有儀(箋云旣見君子/者官爵之而得)
(見也見則心旣喜/樂又以禮儀見接)菁菁者莪在彼中沚(中沚沚中/也沚音止)旣
見君子我心則喜(喜樂/也)菁菁者莪在彼中陵
(中陵陵/中也)旣見君子錫我百朋(箋云古者貨貝五貝/爲朋賜我百朋得禄)
(多言得/意也)汎汎楊舟載沉載浮(楊木爲舟載沉亦沉/載浮亦浮箋云舟者)
(沉物亦載浮物亦載喻人君用士文亦/用武亦用於人之材無所廢汎敷劒反)旣見君子我
心則休(箋云休者休休然/休虚虬反美也)
　　　　菁菁者莪四章章四句
六月宣王北伐也鹿鳴廢則和樂缺矣四牡
廢則君臣缺矣皇皇者華廢則忠信缺矣常
棣廢則兄弟缺矣伐木廢則朋友缺矣天保
廢則福禄缺矣采薇廢則征伐缺矣出車廢
則功力鈌矣杕杜廢則師衆缺矣魚麗廢則
法度缺矣南陔廢則孝友缺矣白華廢則廉
恥缺矣華黍廢則蓄積缺矣由庚廢則隂陽
失其道理矣南有嘉魚廢則賢者不安下不
得其所矣崇丘廢則萬物不遂矣南山有臺
廢則爲國之基隊矣由儀廢則萬物失其道
理矣蓼蕭廢則恩澤乖矣湛露廢則萬國離
矣􁂍弓廢則諸夏衰矣菁菁者莪廢則無禮
儀矣小雅盡廢則四夷交侵中國微矣(六月言/周室微)
(而復興美宣王之北伐也○從此至無羊十四篇是宣王/之変小雅楽音洛篇末注同缺苦恱反蓄敕六反隊直類)
(反夏戸/雅反)六月棲棲戎車旣飭四牡騤騤載是常
服(棲棲簡閱貌飭正也日月爲常服戎服也箋云記六/月者盛夏出兵明其急也戎車革輅之等也其等有)
(五戎車之常服韋弁服也棲音西飭音勅依字從力修飭/之字從中不同也今人食邊作芳以爲修飭之字借作勅)
(音非騤求龜/反閱音恱)玁狁孔熾我是用急(熾盛也箋云此序/告甫之意也北狄)
(來侵甚熾故王以是/急遣我熾尺志反)王于岀征以匡王國(箋云于曰/匡正也王)
(曰今女出征玁狁/以正王囯之封畿)比物四驪閑之維則(物毛物也則/法也言先敎)
(戦而後用師比/毗志反齊同也)維此六月旣成我服我服旣成
于三十里(師行三十里箋云王旣成我戎服將/遣之戒之曰日行三十里可以舎息)王于
出征以佐天子(出征以佐其爲天子也箋云王曰今女/出征伐以佐助我天子之事禦北狹也)
四牡脩廣其大有顒(脩長廣大也顒大貌顒/玉容反說文云大頭也)薄伐
玁狁以奏膚公(奏爲膚大/公功也)有嚴有翼共武之服
(嚴威嚴也翼敬也箋云服事也言今師之群帥有威嚴者/有恭敬者而共典是兵事言文武之人備嚴如字鄭如字)
(注下同共徐音恭帥所/類反下將帥同後放此)共武之服以定王國(箋云/定安)
(也)玁狁匪茹整居焦穫侵鎬及方至于涇陽
(焦穫周地接于玁狁者箋云匪非茹度也鎬也方也皆北/方地名言玁狁之來侵非其所當度爲也乃自整齊而処)
(周之焦穫來侵至涇水之北言其大恣也茹如豫反徐音/如獲音謢爾雅十数周有焦護鎬胡老反王云京師度徒)
(治反/下同)織文鳥章白斾央央(鳥章錯革鳥爲章也白/斾継旐者也央央鮮明)
(貌箋云織徽織也鳥章鳥凖之文章將帥以下衣皆著焉/織音志又尺志反注同斾本又作茷蒲貝反左傳云蒨茷)
(是也一曰斾与茷古今字殊央音英或以良反下篇同/徽音輝將子亮反下大將同後篇將帥放此著知畧反)元
戎十乗以先啓行(元大也夏后氏曰鉤車先正也殷/曰寅車先疾也周曰元戎先良也)
(箋云鉤鉤鞶行曲直有正也寅進也二者及元戎皆可以/先前啓突敵陳之前行其制之同異未聞乗繩證反行戸)
(郎反注前行同夏戸雅反鉤古侯反股音古/今經注作鞶无股字先蘇薦反陳直覲反)戎車旣安
如輊如軒四牡旣佶旣佶且閑(輊摯佶正也箋/云戎車之安從)
(後視之如摯從前視之如軒然後適調也佶壯/徤之貌輊竹二反佶其乙反又其吉反摯音至)薄伐玁
狁至于大原(言逐出之而/已大音㤗)文武吉甫萬邦爲憲
(吉甫尹吉甫也有文有武憲/法也箋云吉甫此時大將也)吉甫燕喜旣多受祉
(祉福也箋云吉甫旣伐玁狁而歸天子/以燕礼樂之則歡喜矣又多受賞賜也)來歸自鎬我
行永乆飲御諸友炰鼈膾鯉(御進也箋云御侍/也王以吉甫逺従)
(鎬地來又日月長乆今飲之酒使其諸友恩舊者侍之又/加其珍美之饌所以極勸之也飲於鴆反注同炰白交反)
(徐又甫乆反鼈卑/滅反膾古外反)侯誰在矣張仲孝友(侯維也張/仲賢臣也)
(善父母爲孝善兄弟爲友使文武之臣征伐与/孝友之臣処内箋云張仲吉甫之友其性孝友)
　　　　　六月六章章八句
采芭宣王南征也(芭音起徐/又求己反)薄言采芭于彼新
田于此葘畝(興也芭菜也田一歳曰菑二歳曰新田三/歳曰畬宣王能新羙天下之士然後用之)
(箋云興者新羙之喻和治其家養育其身也/士軍士也葘側其反郭云反草曰葘畬音餘)方叔涖止
其車三千師干之試(方叔卿士也受命而爲將也涖/臨師衆干扞試用也箋云方叔)
(臨視此戎車三千乗其士卒皆有佐師扞敵之用爾司馬/法兵車一乗甲士三人歩卒七十二人宣王承乱羡卒盡)
(起涖本又作莅音利又音類沈力二反扞胡且反乗繩證/反下一乗同卒子忽反下皆同羡錢靣反餘也又徐薦反)
方叔率止乗其四騏四騏翼翼(箋云率者率此/戎車士卒而行)
(也翼翼/壯徤皃)路車有奭簟茀魚服鉤膺鞗革(奭赤/貌鉤)
(膺樊纓也箋云茀之言蔽也車之蔽飾象席丈也魚服矢/服也鞗革轡首垂也奭許力反茀音弗鞗音條樊歩干反)
(馬大/帶)薄言采芭于彼新田于此中郷(郷所也/箋云中)
(郷美/地名)方叔涖止其車三千旂旐央央(箋云交/龍爲旂)
(龜蛇爲旐此言軍/衆將帥之車皆俻)方叔率止約軝錯衡八鸞瑲
瑲(軝長轂之軝也朱而約之錯衡文衡也瑲瑲聲也軝/祁友反廣雅云轂篆錯如字沈七故反瑲夲亦作瑲)
(七羊反徐/七羮反)服其命服朱芾斯皇有瑲葱珩(朱芾/黃朱)
(芾也皇猶煌煌也瑲珩聲也葱蒼也三命葱珩言周室之/強車服之羙也言其強羙斯劣矣箋云命服者命爲將受)
(王命之服也天子之服韋弁服朱衣裳也芾本又作茀或/作紱皆音弗下篇赤茀同瑲夲又作創亦作鎗同皆七羊)
(反珩音衡煌音皇又音晃朱衣/裳本或作朱衣纁裳纁衍字)鴥彼飛隼其飛戾天
亦集爰止(戾至也箋云隼急淚之鳥也飛乃至天喻士/卒勁勇能深攻入敵也爰於也亦集於其所)
(止喻士卒湏命乃/行也鴥唯必反)方叔涖止其車三千師干之試
(箋云三稱此/者重師也)方叔率止鉦人伐鼔陳師鞠旅(伐/擊)
(也鉦以靜之鼔以動之鞠告也箋云鉦也鼔也各有人焉/言鉦人伐鼓互言爾二千五百人爲師五百人爲旅此言)
(將戦之日陳列其師旅誓告之也陳師告旅亦互言之鉦/音征說文云鐃也又云鐲也鞠居六反將如字餘並子匠)
(反)顯允方叔伐鼔淵淵振旅闐闐(淵淵鼔声也/入曰振旅復)
(長㓜也箋云伐鼔淵淵謂戦時進士衆也至戦止將歸又/振旅伐鼔闐闐然振猶止也旅衆也春秋傳曰出曰治兵)
(入曰振旅其礼一也闐徒/顚反長張丈反下之長同)蠢爾蠻荆大邦爲讎(蠢/動)
(也蛮荆荆州之蛮也箋云大邦列/囯之大也蠢尺允反尓雅不遜也)方叔元老克壯其
猶(元大也五官之長出於諸侯曰天子之/老壯大猶道也箋云猶謀也謀兵謀也)方叔率止執
訊獲醜(箋云方叔率其士衆執將可言問/所獲敵人之衆以還歸也訊音信)戎車嘽嘽
嘽嘽焞焞如霆如雷(嘽嘽衆也焞焞盛皃箋云言/戎車旣衆盛其威文如雷霆)
(言雖乆在外无罷勞也嘽吐丹反徐音他焞吐雷反又/他屯反本又作啍同霆音廷徐音挺又音定罷音皮)顯
允方叔征伐玁狁蠻荆來威(箋云方叔先与吉/甫征伐玁狁今特)
(往伐蛮荆皆使來服於宣/王之威羙其功之多也)
　　　　采芭四章章十二句
車攻宣王復古也宣王能内修政事外攘夷
狄復文武之竟土修車馬備器械復㑹諸侯
於東都因田獵而選車徒焉(東都王城也攘如/羊反除也却也竟)
(音境械户戒反王蒼云械揔名也說文言无所盛/曰械復扶又反選宣兖反数也沈思恋反下同)我車
旣攻我馬旣同(攻坚同斉也宗廟斉豪尚純也戎事/斉力尚強也田獵斉足尚疾也豪戸)
(刀反依字/作毫也)四牡龐龐駕言徂東(龐龐充實也東洛/邑也龐鹿同反徐)
(扶公/反)田車旣好四牡孔阜東有甫草駕言行狩
(甫大也田者大艾草以爲防或舎其中褐纏􁇁以爲門裘/纒質以爲槸間容握驅而入擊則不得入左者之左右者)
(之右然後焚而射焉天子發然後諸侯發諸侯發然後大/夫士發天子發抗大綏諸侯發抗小綏献禽於其下故戦)
(不出頃田不出防不逐奔走古之道也箋云甫草者甫田/之草也鄭有甫田甫毛如字鄭音𥙷謂圃田鄭薮也文魚)
(廢反褐音曷槸魚列反何魚子反門中臬擊音計釗兆注/榖梁云継也夲又作轚音同或古歴反之左者之左一夲)
(无上之字下句亦然射食亦反抗苦浪反㪯/也綏本亦作綏同而佳反下同/苦穎反)之子于苗
選徒嚻嚻(之子有司也夏獵曰苗嚻嚻声也維数車徒/者爲有声也箋云子曰也嚻五刀反或許驕)
(反数所/主反)建旐設旄搏獸于敖(敖地名箋云獸田獵搏/獸也敖鄭地今近滎陽)
(搏音博舊音付/近附近之近)駕彼四牡四牡奕奕(言諸侯/來㑹也)赤芾
金舄㑹同有繹(諸侯赤董金舄舄逹屨也時見曰㑹/殷見曰同繹陳也箋云金舄黃朱色)
(也舄音昔繹音亦/見䝨遍反下同)決拾旣佽弓矢旣調(决鉤弦也/拾逐也佽)
(利也箋云佽謂手指相次比也調謂弓強弱与矢輕重相/得决夲又作夬或作抉同古穴反佽音次說文子利反云)
(便利也比/毗志反)射夫旣同助我舉柴(柴積也箋云旣同/巳射同復將射之)
(位也雖不中必助中者㪯積禽也柴子智/反又才寄反說文作㧘士賣反中丁仲反)四黃旣駕兩
驂不猗(言御者之良也猗/於寄反又於綺反)不失其馳舎矢如破(言/習)
(於射御法也箋云御者之良得舒疾之中射者/之工矢發則中如椎破物也舎音捨椎直追反)蕭蕭馬
鳴悠悠斾旌(言不讙諽也讙音/歡又音喧譁音花)徒御不驚大庖
不盈(徒輦也御御馬也不驚驚也不盈盈也一曰乾豆/二曰賔客三曰充君之庖故自左膘而射之逹于)
(右腢爲上殺射右耳本次之射左髀逹于右􁃾爲下殺靣/傷不獻踐毛不獻不成禽不献禽雖多擇取三十焉其餘)
(以与大夫士以習射於澤宫田雖得禽射不中不得取禽/田雖不得禽射中則得取禽古者以辭讓取不以勇力取)
(箋云不驚驚也不盈盈也反其言美之也射右耳本射當/爲逹三十者毎禽三十也庖蒲茅反膘頻小反又扶了反)
(三蒼云小腹兩邊肉也說文云脅後髀前肉也本亦作髀/蒲礼反或又作􁃾射之食亦反下射左髀射右耳同㬂本)
(亦作髃音愚又五厚反謂肩前也說文同郭音偶謂肩前/兩間骨何休注公羊自左膘射之逹于右腢中心死疾鮮)
(絜也又五回五公二反髀夲亦作脾方爾反謂股外䯚餘/繞反又胡了反謂水膁也字書无此字一夲作/羊紹反)
(又羊招反吕忱于小反/夲或作膘踐子淺反)之子于征有聞無聲(有善/聞而)
(無諠諽之声箋云晉人伐鄭陳成子救之舎於栁舒之上/去榖七/榖人不知可謂有聞無声聞音問本亦作問)
允矣君子展也大成(箋云允信展成也/大成謂致太平也)
　　　　車攻八章章四句
吉日美宣王田也能愼微接下無不自盡以
奉其上焉吉日維戊旣伯旣禱(維戊順類乗牡/也伯馬祖也重)
(物慎微將用馬力必先爲之禱其祖禱禱獲也箋云戊剛/日也故乗牡爲順類也禱丁老反馬祭也說文作禂爲于)
(僞/反)田車旣好四牡孔阜升彼大阜從其群醜
(箋云醜衆也田而升大/阜從禽獸之群衆也)吉日庚午旣差我馬(外事/以剛)
(日差/擇也)獸之所同麀鹿麌麌(鹿牝曰麀麌二衆多/也箋云同猶聚也麕)
(牡曰麌二復麌言多也麀音慶麌愚甫反說文作􁇙/云麋鹿群口相聚也麕本又作䴢俱倫反復扶又反)􁇀
沮之從天子之所(􁇀沮之水麀鹿所生也從􁇀沮/驅禽而至天子之所沮七徐反)瞻
彼中原其祁孔有(祁大也箋云祁當作麎麎麋/牝/也中原之野甚有之祁毛巨私反)
(又上之反鄭改作麎音辰郭音脤/何止尸反沈市尸反䴢亡悲反)儦儦俟俟或群或
友(趨則儦儦行則俟俟獸三曰群二曰友儦夲又作/麃又作爊表嬌反廣雅云行也俟音士徐音矣)悉
率左右以燕天子(驅禽之左右以安待天子箋云率循/也悉驅禽順其左右之冝以安待王)
(之射也射/食亦反)旣張我弓旣挾我矢發彼小豝殪此
大兕(殪壹發而死言能中微而制大也箋云豕牝曰豝/挾子洽反又子協反又户頰反豝音巴殪於計反)
(兕徐履反/中張仲反)以御賔客且以酌醴(饗醴天子之飲酒/也箋云御賔客者)
(給賔客之御也賔客謂諸侯也/酌醴酌而飲群臣以爲爼實也)
　　　　吉日四章章六句
南有嘉魚之什十篇四十六章二百七十二句
毛詩卷第十一
鴻鴈之什詁訓傳第十八
　　　　　　　　毛詩小雅　鄭氏箋
鴻鴈羙宣王也萬民離散不安其居而能勞
來還定安集之至于矜寡無不得其所焉(宣/王)
(承厲王衰亂之敝而起興復先王之道以安集衆民爲始/也書曰天將有立父母民之有政有居宣王之爲是務勞)
(力報反來力代反矜夲又作鰥同/古頑反徐又棘氷反篇内矜寡同)鴻鴈于飛肅肅其
羽(興也大曰鴻小曰鴈肅肅羽聲也箋云鴻鴈知辟隂/陽寒暑興者喻民知去無道就有道粛所六反夲或)
(作䎘/同)之子于征劬勞于野(之子侯伯卿士也劬勞病/苦也箋云侯伯卿士謂諸)
(侯之伯與天子卿士也是時民旣離散邦國有壞㓕者侯/伯乆不述職王使廢於存省諸侯於是始復之故羙焉劬)
(其俱反注及下文同韓/詩云數也使所吏反)爰及矜人哀此鰥寡(矜憐/也老)
(無妻曰鰥偏䘮曰寡箋云爰日也王之意不徒使此爲諸/依之事與安集萬民而巳王曰當及此可憐之人謂貧窮)
(者欲令賙餼之鰥寡則哀之其孤獨者収歛之使有所/依附矜棘水反䘮息浪反令力呈反賙音周餼許氣反)鴻
鴈于飛集于中澤(中澤澤中也箋云鴻鴈之性安居/澤中今飛又集于澤中猶民去其)
(居而離散今/見還定安集)之子于垣百堵皆作(一丈爲板五板/爲堵箋云候伯)
(鄉士又於壞滅之國徵民起屋舎築牆壁百諸同時而起/言趨事也春秋傳曰五板爲堵五堵爲雉雉長三丈則板)
(六尺垣音袁/堵丁古反)雖則劬勞其究安宅(究窮也箋云此/勤萬民之辝女)
(今雖病勞終有/安居究九又反)鴻鴈于飛哀鳴嗸嗸(未得所安集/則嗸嗸然箋)
(云此之子所未至者/嗸本亦作嗷五刀反)維此哲人謂我劬勞(箋云此哲/人謂知王)
(之意及之子之事/者我之子自我也)維彼愚人謂我宣驕(宣示也箋云謂我/役作衆民爲驕奢)
　　　　鴻鴈三章章六句
庭燎羙宣王也因以箴之(諸侯將朝宣王以夜未/央之時問夜早晚羙者)
(美其能自勤以政事因以箴者王有雞人之官凡國事爲/期則吿之以時王不正其官而問夜早晚燎力召反徐又)
(力燒反鄭云在地曰燎執之曰燭又云樹之門外曰大/燭於内曰庭燎皆是照衆爲明箴之金反諌誨之辝)夜
如何其(箋云此宣王以諸侯將朝夜起曰/夜如何其問早晚之辝其音基)夜未央庭
燎之光君子至止鸞聲將將(央旦也庭燎大燭也/君子謂諸侯也將將)
(鸞鑣聲也箋云夜未夬猶言夜未渠央也而於庭設大燭/使諸侯早來朝聞鸞聲將將然央於良反說文云乆也巳)
(也王逸注楚辭云央盡也將七年反夲或作鏘注同且七/也反又子徐反又音且經本作且鑣表驕反又必苗反渠)
(其據/反)夜如何其夜未艾庭燎晣晣君子至止
鸞聲噦噦(艾乆也晣晣明也噦噦徐行有節也箋云/芟未曰艾以言夜先雞鳴時艾毛五蓋反)
(鄭音刈晣夲又作晢之丗反噦呼㑹反/徐乂音呼惠反芟所衘反先蘇薦反)夜如何其夜
郷晨庭燎有煇君子至止言觀其旂(煇元也箋/云晨明也)
(上二章聞鸞聲爾今夜郷明我見其旂是朝之時也朝礼/別色始入郷許亮反字又作嚮煇音暉别彼列反旂音祈)
　　　　庭燎三章章五句
沔水規宣王也(規者正圎之器也規主仁恩也以恩親/正君曰規春秋傳曰近臣盡規沔緜善)
(反徐莫/顯反)沔彼流水朝宗于海(興也沔水流滿也水猶/有所朝宗箋云興者水)
(流而入海小就大也喻諸侯朝天子亦猶是也諸侯春見/天子曰朝夏見曰宗朝直遥反注皆同見賢遍反下文夏)
(見/同)鴥彼飛隼載飛載止(箋云載之言則也言隼欲/飛則飛欲止則止喻諸侯)
(之自驕恣欲朝不朝自由無所/在心也鴥惟必反律息尹反)嗟我兄弟邦人諸友
莫肯念亂誰無父母(邦人諸友謂諸侯也兄弟同姓/臣也京師者諸侯之父母也箋)
(云我我王也莫无也我同姓異姓之諸侯女自恣聽不朝/无肯念此於礼法爲乱者女誰无父母乎言皆生於父母)
(也臣之道資於/事父以事君)沔彼流水其流湯湯(言放縱无所入/也箋云湯湯波)
(流盛貌喻諸侯奢僣旣不朝天子/復不事侯伯湯失羊反復扶又反)鴥彼飛隼載飛載
揚(言无所定止也箋云則飛則/揚喻諸侯出兵妄相侵伐)念彼不蹟載起載
行心之憂矣不可弭忘(不蹟不循道也弭止也箋/云彼諸侯也諸侯不循法)
(度妄㒷師出兵我念之憂不能忘/也蹟并亦反弭彌氏反忘音亡)鴥彼飛隼率彼中
陵(箋云率循也隼之性待鳥雀而食飛循陵阜者是/其常也喻諸侯之守職順法度者亦是其常也)民
之訛言寜莫之懲(懲止也箋云訛僞也言時不令小/人好詐僞爲交易之言使見怨咎)
(安然无禁止/好呼報反)我友敬矣讒言其興(疾王不能察䜛/也箋云我我天)
(子也友謂諸侯也言諸侯有敬其職順法度者䜛人/猶興其言以毀惡之王与侯伯不當察之惡烏路反)
　　　沔水三章二章章八句一章六句
鶴鳴誨宣王也(誨敎也敎宣王求䝨人之未仕/者○草木䟽云鶴鳴聞八九里)鶴鳴
于九皐聲聞于野(興也皐澤也言身隱而名著也箋/云皐澤中水溢出所爲坎自外数)
(至九喻深逺也鶴在中鳴焉而野聞其鳴聲㒷者喻䝨者/雖隱居人咸知之皐音羔韓詩云九皐九折之澤聞音問)
(下同数/色主反)魚潜在淵或在于渚(良魚在淵小魚在渚/箋云此言魚之性寒)
(則逃於淵温則見於渚喻䝨者丗乱則隱/治平則出在時君也見䝨遍反治直吏反)樂彼之園爰
有樹檀其下維蘀(何樂於彼園之觀乎蘀落也尚其/樹檀不下其蘀箋云之往爰曰也)
(言所以之彼園而觀者人曰有樹檀檀下有蘀此猶朝廷/之尚䝨者而下小人是以往也楽音洛沈又五孝反注反)
(下同爰音袁檀音壇蘀音託/觀古乱反下同朝直遥反)它山之石可以爲錯
(錯石也可以琢王㪯䝨用滯則可以治囯箋云它山喻異/囯它古他字錯七落反說文作厝云厲石也字林里十故)
(反琢陟/角反)鶴鳴于九皐聲聞于天(箋云天/髙逺也)魚在
于渚或潜在淵(箋云時寒則魚/去渚逃於淵)樂彼之園爰有
樹檀其下維榖(榖惡木也榖工木反說文云楮也從/木榖聲非從禾也毛云惡木也以上)
(章上檀下蘀類之取其/上善下惡故知榖惡木也)它山之石可以攻玉(攻錯/也)
　　　　鶴鳴二章章九句
祈父刺宣王也(刺其用祈父不得其人也官非其人則/職廢祈父之職掌六軍之事有九伐之)
(法祈圻畿同祈/勤衣反父音甫)祈父(祈父司馬也職掌封祈之兵甲箋/云此司馬也時人以其職號之故)
(曰祈父書曰若疇祈父謂司馬司馬掌禄士故司士屬焉/又有司右主勇力之士􁀂古疇字本又作壽按孔注尚書)
(直留反馬/鄭音受)予王之瓜牙胡轉予于恤靡所止居
(恤憂也宣王之末司馬職廢羌戎爲敗箋云予我轉移也/此勇力之士責司馬之辝也我乃王之爪牙瓜牙之士當)
(爲王閑守之衞女何移我於憂使我无所止居乎謂見使/從軍与羌戎戦於千畝而敗之時也六軍之士出自六郷)
(法不取於王之瓜牙之士/爲于僞反下母爲父同)祈父予王之瓜士(士事/也)胡
轉予于恤靡所厎止(厎至也厎/之履反)祈父亶不聦(亶/誠)
(也亶都/但反)胡轉予于恤有母之尸饔(尸陳也孰食/曰饔箋云尸)
(從軍而母爲父陳饌飲食之具自傷/不得供養也供九用反養羊亮反)
　　　　祈父三章章四句
白駒大夫刺宣王也(刺其不能留䝨也○/馬五尺以上曰駒)皎皎白
駒食我場苗縶之維之以永今朝(宣王之未不/能用䝨䝨者)
(有乗白駒而去者縶絆維繫也箋云永乆也願此去者乗/其白駒而來使食我場中之苗我則絆之繫之以乆今朝)
(愛之欲留之皎皎㓗白也古了反場直良/反縶陟立反徐丁立反絆音半繫足曰絆)所謂伊人
於焉逍遥(箋云伊當作繄繄猶是也所謂是乗白駒/而去之䝨人今於何遊息乎思之甚也焉)
(於䖍反又如字/下同繄烏兮反)皎皎白駒食我場藿縶之維之以
永今夕(藿猶苗也夕猶/朝也藿火各反)所謂伊人於焉嘉客皎
皎白駒賁然來思(賁飾也箋云願其來而得見之/易卦曰山下有火賁賁黄白色)
(也賁彼義反徐音奔/毛鄭全用易爲釋)爾公爾侯逸豫無期(爾公/爾侯)
(邪何爲逸樂无期/以反也楽音洛)慎爾優遊勉爾遁思(慎誠也箋/云成女優)
(遊使待時也勉女遁思度己終不得見自訣之辝遯字又/作􁇚徒遜反徐徒損/反度待洛反己音/紀訣音决)
皎皎白駒在彼空谷(空大/也)生芻一束其人如
玉(箋云此戒之也女行所舎主人之餼雖/薄要就䝨人其德如玉然芻楚俱反)母金玉爾
音而有遐心(箋云母愛女聲音而有逺我之心以恩/責之也毋音无夲亦作无母字与父母)
(之字不同冝詳/之他皆倣此)
　　　　白駒四章章六句
黃鳥刺宣王也(刺其以隂礼敎親而不至/聮兄弟之不固聮音連)黃鳥黃
鳥無集于榖無啄我粟(興也黃鳥冝集榖啄粟者/喻天下室家不以其道而)
(相去是失其/性啄陟角反)此邦之人不我肯榖(榖善也箋云不/肯以善道与我)
言旋言歸復我邦族(宣王之未天下室家離散妃/匹相去有不以礼者箋云言)
(我復反也/妃音配)黃鳥黃鳥無集于桑無啄我粱此邦
之人不可與明(不可与明夫婦之道箋/云明當爲盟盟信也)言旋言
歸復我諸兄(婦人有歸宗之義/箋云宗謂宗子也)黃鳥黃鳥無集
于栩(栩况/甫反)無啄我黍此邦之人不可與處(處/居)
(也)言旋言歸復我諸父(諸父猶/諸兄也)
　　　　黃鳥三章章七句
我行其野刺宣王也(刺其不正嫁娶之數而/有荒政多淫昬之俗)我
行其野蔽芾其樗昬姻之故言就爾居(樗惡/木也)
(箋云樗之蔽芾始生謂仲春之時嫁取之月婦之父壻之/父相謂昬姻言我也我乃以此二父之命故我就女居我)
(豈其无礼來乎責之也蔽必制反/徐又方四反芾方味反樗勑書反)爾不我畜復我邦
家(畜養也箋云宣王之未男女夫/道以求外昬棄其舊姻而相怨)我行其野言采
其蓫昬姻之故言就爾宿(蓫惡菜也箋云蓫牛/蘈也亦仲春時生可)
(采也蓫勑六反本又作/蓄蘈夲又作藬徒雷反)爾不我畜言歸思復(復反/也)
我行其野言采其葍不思舊姻永爾新特(葍/惡)
(菜也新特外昬也箋云葍䔰也亦仲春時生可采也壻之/父曰姻我采䔰之時以礼來嫁女女不思女老父之命而)
(棄我而求女新外昬時來之女責之也不以礼嫁必无肯/媵之葍音福䔰音冨嫁女女不思女並音汝媵音孕又繩)
(證/反)成不以冨亦祇以異(祇適也箋云女不以礼爲/室家成事不足以得冨也)
(女亦適以此自異於人道言/可惡也祇音支惡烏路反)
　　　　　我行其野三章章六句
斯干宣王考室也(考成也德行囯冨人民殷衆而皆/佼好骨肉和親宣王於是築官廟)
(群寢旣成而釁之歌斯干之詩以落之此之謂成室宗廟/成則又祭先祖佼古卯反釁許靳反落如字始也或作樂)
(非)秩秩斯干幽幽南山(興也秩秩流行也干間也/幽幽深逺也箋云興者喻)
(宣王之德如澗水之源秩秩流出无極巳也囯/以饒冨民取足焉如於深山秩直乙反澗音諫)如竹苞
矣如松茂矣(苞夲也箋云言時民殷衆如竹之夲/生矣其佼好又如松柏之暢茂矣)兄
及弟矣式相好矣無相猶矣(猶道也箋云猶當/作瘉瘉病也言時)
(人骨肉用是相愛好无相詬病也好呼報/反猶毛如字鄭改作瘉羊主反詬呼豆反)似續妣祖(似/嗣)
(也箋云似讀作巳午之巳巳續妣祖者謂巳成其宮廟也/妣先妣姜嫄也祖先祖也似毛如字鄭音巳午之巳妣必)
(履反嫄本或/作原音同)築室百堵西南其戸(西郷戸南郷戸/也箋云此築室)
(者謂築燕寢也百堵百堵一時起也天子之寢有左右房/西其戸者異於一房者之室戸也又云南其戸者宗廟及)
(路寢制如明堂每室四戸是室一南/戸爾郷夲又作嚮同許亮反下同)爰居爰處爰笑
爰語(箋云爰於也於是居於是處於是笑於/是語言諸寢之中皆可安樂楽音洛)約之閣
閣椓之橐橐(約束也閣閣猶歴歴橐槖用力也箋云/約謂縮板也椓謂㨨土也閣音各椓陟)
(角反橐音託本或作柝縮所六反㨨吕忱文牛/反沈吕菊反說文音勑周反引也從手留聲)風雨攸
除鳥䑕攸去君子攸芋(芋大也箋云芋當作幠幠/覆也寢廟旣成其牆屋弘)
(殺則風雨之所除也其堅致則鳥䑕之所去也其堂室相/稱則君子之所覆盖除直慮反芋毛音香于反鄭音火吴)
(反或作吁殺所界反致直置/反本亦作緻同稱尺證反)如跂斯翼(如人之跋竦/翼爾跂音企)
(竦粟/勇反)如矢斯棘如鳥斯革(棘稜㢘也革翼也箋云/棘㦸也如人挾弓矢㦸)
(其肘如鳥夏暑希革張其翼時棘居力反韓詩作朸朸隅/也旅即反革如字韓詩作䩗云翅也稜力登反挾子沓反)
(又子協反又音/恊肘張乆反)如翬斯飛君子攸躋(躋升也箋云/伊洛而南素)
(質五色皆備成章曰翬此章四如者皆謂廉隅之正形貌/之顯也翬者鳥之竒異者也故以成之焉此章主於宗廟)
(君子所升祭祀之時翬音輝雉/名說文云大飛也躋子西反)殖殖其庭有覺其
楹(殖殖言平正也有斍言髙大/也箋云覺直也殖市力反)噲噲其正噦噦
其冥(正長也冥幼也箋云噲噲猶快快也正晝也噦噦/猶煟煟也冥夜也言居之晝日則快快然夜則煟)
(煟然皆寛明之貌噲音快正音政噦呼外反冥毛莫形反/鄭莫定反長王丁丈反崔直良反幼王如字本或作窈崔)
(音杳煟音謂吕/忱云火光貌)君子攸寜(箋云此章王於寢君/子所安燕息之時)下
莞上簟乃安斯寢(箋云莞小蒲之席也竹葦曰簟/寢旣成乃鋪席与群臣安燕爲)
(歎以落之莞音官徐又九還反草叢生水中莖圎江南以/爲席鄭云小蒲席也形似小蒲而實非也鋪普吴反又音)
(敷落夲亦/作樂音落)乃寢乃興乃占我夢(言善之應人也箋云/興夙興也有善夢則)
(占之應應/對之應)吉夢維何維熊維羆維虺維蛇(箋/云)
(熊羆之獸虺蛇之蟲此四者夢之吉祥也/熊于弓反羆彼冝反虺許鬼反蛇市奢反)大人占之維
熊維羆男子之祥維虺維蛇女子之祥(箋云/大人)
(占之謂以聖人占夢之法占之也熊羆在山陽之祥也故/爲生男虺蛇穴處隂之祥也故爲生女也大音㤗後同)
乃生男子載寢之牀載衣之裳載弄之璋(半/圭)
(曰璋裳下之飾也璋臣之職也箋云男子生而卧於牀尊/之也裳晝日衣也衣以裳者明當主於外事也玩以璋者)
(之/數)誰謂爾無羊三百維群誰謂爾無牛九十
其犉(黄牛黒脣曰犉箋云爾女也女宣王也宣王復古/之牧法汲汲於其数故歌此詩以觧之也誰謂女)
(无羊今乃三百頭爲一群誰謂尔无牛今乃犉者/九十頭言其多矣足如古也犉夲又作􁇛而純反)爾羊
來思其角濈濈(聚其角而息濈濈然箋云言此者羊/畜産得其所濈夲又作湒亦作戢莊)
(立反畜/許六反)爾牛來思其耳濕濕(呞而動其耳濕濕然/濕始立反又尸立反)
(又処文反呞夲又作/亦作齝丑之反一音𥘉之反郭/注尔雅云食巳復出嚼之也今江東呼齝爲齥音漏洩)或
降于阿或飲于池或寢或訛(訛動也箋云言此/者羙其無所驚畏)
(也訛五戈反徐又五何/反韓詩作譌譌斍也)爾牧來思何蓑何笠或負
其餱(何掲也蓑所以備兩笠所以御暑箋云言此者美/牧人寒暑飲食有備何河可反又音河下反注同)
(蓑素戈反草衣也笠音立/餱音侯揭音竭又其謁反)三十維物爾牲則具(異/毛)
(色者三十也箋云牛羊之色異者三/十則女之祭祀索則有之索色白反)爾牧來思以薪
以蒸以雌以雄(箋云此言牧人有餘力則取薪蒸搏/禽獸以來歸也麄曰薪細曰蒸蒸之)
(丞反搏音博下/同亦作捕音歩)爾羊來思矜矜兢兢不騫不崩
(矜矜兢兢言堅彊也騫虧也崩/群疾也兢其水反蹇起䖍反)麾之以肱畢來旣
升(肱臂也升升入牢也箋云此言擾馴從人意/也麾毀皮反肱古弘反馴音廵又悉遵反)牧人
乃夣衆維魚矣旐維旟矣(箋云牧人乃夢見人/衆相与捕魚又夢見)
(旐与旟占夢之官得而献之于宣/王將以占囯事也旐音兆旟音餘)大人占之衆維魚
矣實維豐年(隂陽和則魚衆多矣箋云魚者衆人/之所以養也今之衆相与捕魚則是)
(歳孰相供養之祥也易中孚卦曰/豚魚吉養羊亮反下同供九用反)旐維旟矣室家溱
溱(溱溱衆也旐旟所以聚衆云箋/云溱溱子孫衆多也溱測巾反)
毛詩卷第十二
節南山之什詁訓傳第十九
(從此至何草不黄凡四十四篇前儒申毛皆以爲幽/王之変小雅鄭以十月之交以下四篇是厲王之変)
(小雅漢興之𥘉師移其篇/次毛爲詁訓因改其第焉)毛詩小雅　鄭氏箋
節南山家父刺幽王也(家父字周大夫也節在切反/又如字又音截下同韓詩云)
(視也父音/甫下同)節彼南山維石巖巖(興也節髙峻皃巖/巖積石皃箋云興)
(者喻三公之位人所尊嚴/巖如字夲或作嚴音同)赫赫師尹民具爾瞻憂
心如惔不敢戲談(赫赫顯盛貌師大師周之三公/也尹尹氏爲大師具俱瞻視惔)
(燔也箋云此言尹氏女居三公之位天下之民俱視女之/所爲皆憂心如火灼爛之矣又畏女之威不敢相戲而言)
(語疾其貪暴脅下以刑辟也赫許百反惔徒藍反又音炎/韓詩作炎字書作焱說文作/字才㢘反小熱也大音㤗)
(下皆同燔音煩脅/許業反本又作脇)國旣卒斬何用不監(卒盡斬断/監視也箋)
(云天下之諸侯日相侵伐其國巳盡絶㓕女何用爲職不/監察之卒子律反監古衘反注同韓詩云領也斷都緩反)
節彼南山有實其猗(實滿猗長也箋云猗倚也言/南山旣能髙峻又以草木平)
(滿其旁倚之畎谷使之齊均也猗於冝/反倚於綺反下同畎夲亦作甽古又反)赫赫師尹不
平謂何(箋云責三公之不均平不如/山之爲也謂何猶云何也)天方薦瘥喪
亂弘多(薦重瘥病弘大也箋云天氣方今又重以疫病/長㓜相乱而死䘮甚大多也薦徂殿反注及下)
(篇注同瘥才何反重直用反下同疫/音役本又作疢勑覲反長張丈反)民言無嘉㦧莫
懲嗟(􁂋曽也箋云懲上也天下之民皆以災害相弔唁/無一嘉慶之言曽無以恩德止之者嗟乎奈何􁂋)
(本或作噆七感反唁音/彦服䖍云弔生曰唁)尹氏大師維周之氐秉國
之均四方是維天子是毗俾民不迷(氐本均平/毗厚也箋)
(云氐當作桎鎋之桎毗輔也言尹氏作大師之官爲周之/桎鎋持囯政之平維制四方上輔天子下敎化天下使天)
(下无迷惑之憂言任至重氐丁礼反徐云鄭音都履反毗/婢尸反王作埤埤厚也俾夲又作卑同必爾反後皆於此)
(桎之實反又丁履反礙也夲有作乎/旁至者誤也鎋字又作轄胡瞎反)不弔昊天不冝
空我師(弔至空窮也箋云至猶善也不善乎昊天愬之/也不冝使此人居尊官困窮我之衆民也弔如)
(字又丁歴反下同昊胡老反空苦貢/反注同愬蘇路反本亦作訢下同)弗躬弗親庻民
弗信弗問弗仕勿罔君子(庶民之言不可信勿罔/上而行也箋云仕察也)
(勿當作未此言王之政不躬而親之則恩澤不信於衆民/矣不問而察之/則下民未罔其上矣勿毛如字鄭音未)式
夷式巳無小人殆(式用夷平也用平則巳無以小人/之言至於危殆也箋云殆近也爲)
(政當用平正之人用能紀理其事者無小人近/己毛音以鄭音紀近附近之近又如字下同)瑣瑣姻
亞則無膴仕(瑣瑣小皃兩壻相謂曰亞膴厚也箋云/壻之父曰姻瑣瑣昬姻妻黨之小人無)
(厚任用之置之大位重其禄也瑣素火反/夲或作璅非也璅音早亞於嫁反膴音武)昊天不傭降
此鞠訩昊天不惠降此大戾(傭均鞠盈訩訟也箋/云盈猶多也戾乖也)
(昊天乎師氏爲政不均乃下此多訟之俗又爲不和順之/行乃下此乖爭之化疾時民俲爲之愬之於天傭勑龍反)
(韓詩作庸庸易也鞠九六反訩音凶戾音䴡/行下孟反爭爭闘之爭下皆同俲下敎反)君子如届
俾民心闋君子如夷惡怒是違(届極闋息夷易/違去也箋云届)
(至也君子斥在位者如行至誠之道則民鞠訩之心息如/行平易之政則民乖爭之情去言民之失由於上可反復)
(也届音戒闋苦穴反易以䜴反/下同復音服夲又作覆芳服反)不弔昊天亂靡有定
式月斯生俾民不寧憂心如酲誰秉國成(病/酒)
(曰酲成平也箋云弔至也至猶善也定止式用也不善乎/昊天天下之亂無肯止之者用月此生言月月益甚也使)
(民不得安我今憂之如病酒之酲矣觀此/君臣誰能持囯之平乎言無有也酲音呈)不自爲政卒
勞百姓(箋云卒終也昊天不自岀政教則終窮苦百/姓欲使昊天出圖書有所授命民乃得安)駕
彼四牡四牡項領(項大也箋云四牡者人君所乗駕/今伹養大其領不肯爲用喻大臣)
(自恣王不能使爲/干爲反又如字)我瞻四方蹙蹙靡所騁(騁極也/箋云蹙)
(蹙缩小之皃我視四方土也日見侵削於夷狄蹙蹙然雖/欲馳騁無所之也蹙子六反王七歴反騁勑領反日而乙)
(反缩所/六反)方茂爾惡相爾矛矣(茂勉也箋云相視/也方爭訟自勉於)
(惡之時則視女矛矣言欲戦闘相殺傷/也相息亮反注同矛亡侯反戈矛也)旣夷旣懌如
相醻矣(懌服也箋云夷說也言大臣之乖爭夲無大讎/其巳相和順而恱懌則如賔主飲酒相醻酢也)
(懌音亦醻市由反又作酬說/音悅下同巳音以酢音昨)昊天不平我王不寜
不懲其心覆怨其正(正長也箋云昊天乎師尹爲/政不平使我王不得安寜女)
(不懲止女之邪心而反怨僧其正/也覆芳服反長張丈反邪似嗟反)家父作誦以究王
訩(家父大夫也箋云究窮也大夫家父作此詩而爲王誦/之以窮極王之政所以致多訟之夲意爲于僞反父音)
(甫)式訛爾心以畜萬邦(箋云訛化畜飬也訛/五戈反畜許六反)
　　　節南山十章六章章八句四章章四句
正月大夫刺幽王也(正音/政)正月繁霜我心憂
傷(正月夏之四月繁多也箋云夏之四月建巳之月純/陽用事而霜多急恒寒若之異傷害万物故心爲之)
(憂傷繁扶袁反夏胡雅反/下同巳音似爲于僞反)民之訛言亦孔之將(將/大)
(也箋云訛僞也人以爲言相䧟入使王行酷/暴之刑致此災異故言亦甚大也酷苦毒反)念我獨兮
憂心京京哀我小心癙憂以痒(京京憂不去也/癙痒皆病也箋)
(云念我獨兮者言我獨憂此政/也癙音䑕字林癙音恕庠音羊)父母生我胡俾我瘉
不自我先不自我後(父母謂文武也我我天下瘉病/也箋云自從也天使父母生我)
(何故不長遂我而使我遭此暴虐之政而病此何不出我/之前居我之後窮苦之情苟欲免身瘉音庾長張丈反下)
(正長伯長/長者皆同)好言自口莠言自口(莠醜也箋云自從也/此疾訛言之人善言)
(從女口出惡言亦從女口出女口一爾善/也惡也同出其中謂其可賤莠餘乆反)憂心愈愈
是以有侮(愈愈憂懼也箋云我心憂政如是是/与訛言者殊塗故用是見侵侮也)憂心
惸惸念我無禄(惸惸憂意也箋云无禄者言不得天/禄自傷值今生也惸夲又作焭其營)
(反獨也/篇末同)民之無辜并其臣僕(古者有罪不入於刑則/役之圜士以爲臣僕箋)
(云辜罪也人之尊卑有十等僕第九臺第十言王旣刑殺/無罪并及其家之賤者不止於所罪而巳書曰越兹麗行)
(并制并必正反注并制/同圜音圎圜土獄也)哀我人斯于何從禄(箋云/斯此)
(于於也哀乎今我民人見遇如此當於何/從得天禄免於是難難乃旦反下之難同)瞻烏爰止于
誰之屋(冨人之屋烏所集也箋云視烏集於冨/人之屋以言今民亦當求明君而歸之)瞻彼
中林侯薪侯蒸(中林林中也薪蒸言似而非箋云侯/維也林中大木之處而維有薪蒸尔)
(喻朝廷冝有賢者而但聚小人也蒸之丞/反處昌慮反下之處同朝直遥反下同)民今方殆視
天夢夢(王者爲乱夢夢然箋云方且也民今且危亡視/王所爲反夢夢然而乱無統理安人之意夢莫)
(紅反沈莫滕反/韓詩云惡貌也)旣克有定靡人弗勝(勝乗也箋云/王旣能有所)
(定尚復事之小者爾無人而不勝言凡人所定皆/勝王也勝毛音升鄭尸證反復扶又反篇末同)有皇
上帝伊誰云憎(皇君也箋云伊讀當爲繄繄猶是也/有君上帝者以情吿天也使王暴虐)
(如是是憎惡誰乎欲天指害其/所憎而巳繁烏兮反惡烏路反)謂山蓋卑爲岡爲陵
(在位非君子乃小人也箋云比喻爲君子䝨者道人尚謂/之卑况爲凢庸小人之行卑夲又作痺同音婢又必支反)
(行下/孟反)民之訛言寜莫之懲(箋云小人在位曽无欲止/衆民之爲僞言相䧟害也)
召彼故老訊之占夢(故老元老訊問也箋云君臣在/朝侮慢元老召之不問政事伹)
(問占夢不尚道德而信徴/祥之甚訊夲又作訙音信)具曰予聖誰知烏之雌
雄(君臣俱自謂聖也箋云時君臣賢愚適同/如烏雌雄相似誰能别異之乎别彼列反)謂天蓋
髙不敢不局謂地蓋厚不敢不蹐維號斯言
有倫有脊(局曲也蹐累足也倫道脊理也箋云局蹐者/天髙而有雷霆地厚而有䧟倫也此民疾苦)
(王政上下皆可畏怖之言也維民号呼而發此言皆有道/理所以至然者非徒苟妄爲誣辝局夲又作跼其欲反蹐)
(井亦反徐音積說文小歩也號音豪注同霆音廷又/音挺淪音倫又倫峻反怖普故反呼好路反誣音无)哀
今之人胡爲虺蜴(蜴螈也箋云虺蜴之性見人則走/哀哉今之人何爲如是傷時政也)
(虺揮鬼反蜴星歴反/字又作蜥螈音元)瞻彼阪田有菀其特(言朝廷曽/无桀臣箋)
(云阪田﨑嶇墝埆之處而有菀然茂特之苗喻賢者在間/辟隱居之時阪音反又扶版反菀音欝徐又於阮反崎起)
(冝反嶇丘俱反墝苦交反埆户角反/又苦角反又音角閒音閑辟匹亦反)天之扤我如不
我克(抗動也箋云我我特苗也天以風雨動揺我如將/不勝我謂其迅疾也抗五忽反徐又音月迅音峻)
彼求我則如不我得(箋云彼王也王之始徴求我/如恐不得我言其礼命之繁)
(多)執我仇仇亦不我力(仇仇猶謷謷也箋云王旣得/我執留我其礼待我謷謷然)
(亦不問我在位之功力言其有貪賢之名無/用賢之實謷夲又作㥿五報反沈五刀反)心之憂矣
如或結之今兹之正胡然厲矣(厲惡也箋云兹/此正長也心憂)
(如有結之者憂今此之/君臣何一然爲惡如是)燎之方揚寜或㓕之(㓕之以/水也箋)
(云火田爲燎燎之方盛之時炎熾熛怒寜有能㓕息之者/言无有也以无有喻有之者爲甚也燎力詔反徐力燒反)
(熾尺志反/熛必遥反)赫赫宗周襃姒烕之(宗周鎬京也襃囯也/姒姓也烕㓕也有襃)
(囯之女幽王惑焉而以爲后詩人知其必㓕周也襃𥙷毛/反姒音似烕呼恱反齊人語也字林武劣反說文云從火)
(戍声火死於戍陽氣至戍/而尽夲或作㓕鎬胡老反)終其永懷又窘隂雨(窘/困)
(也箋云窘仍也終王之所行其長可憂傷矣又將仍憂於/隂雨隂雨喻君有泥䧟之難窘求殞反字林巨畏反泥乃)
(計/反)其車旣載乃棄爾輔(大車重載又棄其輔箋云/以車之載物喻王之任囯)
(事也棄輔謂逺/賢也逺于万反)載輸爾載將伯助予(將請伯長也/箋云輸墮也)
(棄女車輔則墮女之載乃請長者見助以言囯危而求䝨/者巳晚矣爾載才再反注及下同將七羊反注將請皆同)
(墮許規反夲又/作墮侍果反)無棄爾輔貟于爾輻(貟益也貟音/云輻方六反)
屢顧爾僕不輸爾載(箋云屡数也僕將車者也顧/猶視也念也屢力住反又作)
(婁数音朔/下皆同)終踰絶險曽是不意(箋云女不棄車之/輔数顧女僕終用)
(是踰度䧟絶之險女曽不以/是爲意乎以商事喻治囯)魚在于沼亦匪克樂潜
雖伏矣亦孔之炤(沼地也箋云池魚之所樂而非能/樂其潜伏於渊又不足以逃甚炤)
(炤易見以喻時賢者在朝廷道不行无所樂退而窮處又/無所於也沼之紹反楽音洛主同炤音灼之若反易夷豉)
(反見如字/又賢遍反)憂心慘慘念國之爲虐(慘慘猶戚戚也/慘七感反戚千)
(歴/反)彼有旨酒又有嘉殽(言礼物俻也箋云彼彼尹/氏大師也殽夲又作肴户)
(交/反)洽比其鄰昬姻孔云(洽合鄰近也旋也是言王者/不能親親以及逺箋云云猶)
(及也言尹我冨獨与兄弟相親友爲/明黨也比毗志反云夲又作貟音同)念我獨兮憂心
慇慇(慇慇然痛也箋云此賢者孤/特自傷也慇音殷又於謹反)佌佌彼有屋蔌
蔌方有榖(佌佌小也蔌蔌陋也箋云榖禄也言小人冨/而窶陋將貴也佌音此說文作/音徙蔌音)
(速万榖夲或作方有榖/非也窶其矩反一音慮)民今之無禄夭夭是椓(君/夭)
(之在位椓之箋云民於今而無天禄者天以薦瘥夭殺之/是王者之政又復椓破之言遇害甚也夭於兆反又於遥)
(反災也椓/陟角反)哿矣冨人哀此惸獨(哿可獨單也箋云/此言王政如是冨)
(人巳可惸獨將/困也哿哥我反)
　　　正月十三章八章章八句五章章六句
十月之交大夫刺幽王也(當爲刺厲王作詁訓傳/時移其篇第因改之耳)
(節刺師尹不平亂靡有定此篇譏皇父壇恣日月告凶正/月惡褒姒㓕周此篇疾豔妻肩方熾又幽王時司徒乃鄭)
(桓公友非此篇之所云畨也是以知然刺幽王毛如字鄭/改爲刺厲王從此至小苑四篇皆然節在結反父音甫後)
(皇父皆同惡烏路反番方袁反徐甫/言反夲或作潘音同韓詩作繁下同)十月之交朔月
辛卯日有食之亦孔之醜(之交日月之交㑹醜惡/也箋云周之十月夏之)
(八月也八月朔日日月交㑹而日食隂侵陽臣侵君之/象日辰之義日爲君辰爲臣辛金也邜木也又以夘侵)
(辛甚惡也/夏户雅反)彼月而微此日而微(月臣道日君道箋/云微謂不明也彼)
(月則有微今此日反微/非其常爲異尤大也)今此下民亦孔之哀(箋云/君臣)
(失道災害將起故/下民亦甚可哀)日月告凶不用其行四國無
政不用其良(箋云告凶告天下以凶亡之徴也行道/度也不用之者謂相干犯也四方之囯)
(無政治者由天子不/用善人也治直吏反)彼月而食則維其常此日而
食于何不臧(箋云臧/善也)爗爗震電不寜不令(爗/爗)
(震電貌震雷也箋云雷電過常天/下不安政敎不善之徴爗于輒反)百川沸騰山冢崒
崩(沸出騰乗也山頂曰冢箋云崒者崔嵬百川弗出相/乗陵者由貴小人也山頂崔嵬者崩君道壞也沸甫)
(味反崒舊子恤反徐子綏反冝依爾雅音徂恤反夲亦作/卒頂丁冷反崔徂回反爾雅作厜才規反嵬五冋反爾雅)
(作㕒五/規反)髙岸爲谷深谷爲陵(言易位也箋云易位/者君子居下小人處)
(上之謂也/處昌吕反)哀今之人胡㦧莫懲(箋云􁂋曽懲止也/変異如此禍乱方)
(至哀哉今在位之人何曽無以/道德止之憯七感反亦作慘)皇父卿士畨維司徒
家伯維宰仲允膳夫棸子内史蹶維趣馬楀
維師氏豔妻煽方處(豔妻褒姒美色曰豔煽熾也/箋云皇父家伯仲允皆字畨)
(棸橛楀皆氏厲王淫於色七子皆用后嬖寵方熾之時並/處位言妻黨盛女謁行之甚也敵夫曰妻司徒之職掌天)
(下士地之圖人民之數冢宰掌建邦之六典皆卿也膳夫/上士也掌王之飲食膳羞内史中大夫也掌爵禄廢置殺)
(生予奪之法趣馬中士也掌王馬之政師氏亦中大夫也/掌司朝得失之事六人之中雖官有尊卑權龍相連朋黨)
(於朝是以疾焉皇父則爲之端首兼擅群職故但目以卿/士云棸側留反蹷俱衞反趣七走反注同趣馬官名楀音)
(矩弓禹反豔徐贍反煽音扇說文作傓云熾盛也方処一/夲作熾熾尺志反嬖必計反朝直遥反下同擅市戦反)
抑此皇父豈曰不時胡爲我作不即我謀徹
我牆屋田卒汙萊(時是也下則汙髙則萊箋云抑之/言噫噫是皇父疾而呼之女豈曰)
(我所爲不是乎言其不自知惡也女何爲役作我不先就/與我謀使我得遷徒乃反徹毀我牆屋令我不得趨農田)
(卒爲汙萊乎此皇父所築邑人之怨辝抑如字辭也徐音/噫韓詩云意也汙音烏注同萊音來噫於其反下同令力)
(呈反趨七住反夲/又作趣七俱反)曰予不戕禮則然矣(箋云戕殘/也言皇父)
(旣不自知不是反云我不殘敗女田業礼下供上役其道/當然言文過也戕在良反王夲作臧臧善也孫毓評以鄭)
(爲改字共音/恭夲亦作供)皇父孔聖作都于向擇三有事亶
侯多藏(皇父甚自謂聖向邑也擇三有事有同囯之三/卿信維貪淫多藏之人也箋云專權足已自比)
(聖人作都立三卿皆耴聚歛之臣言不知厭也礼畿内諸/侯二卿向式亮反下及注同亶都但反藏才浪反注同厭)
(於􁇏/反)不憖遺一老俾守我王(箋云憖者心不欲自/強之辭也言盡將舊)
(在位之人與之皆去無留衞王憖魚覲反尔/雅云願也強也且也韓詩云誾也強其丈反)擇有車馬
以居徂向(箋云又擇民之冨有車/馬者以往居于向也)黽勉從事不敢
告勞(箋云詩人賢者見時如是自勉以從王事雖勞/不敢自謂勞畏刑罰也黽民允反本又作僶同)無
罪無辜讒口嚻嚻(箋云嚻嚻衆多貌時人非有辜罪/其𬒳䜛口見椓譛嚻嚻然嚻五刀)
(反韓詩/作謷謷)下民之孽匪降自天噂沓背憎職競
由人(噂猶噂噂沓猶沓沓職主也箋云孽妖孽謂相爲/災害也下民有此言非從夫隋也噂噂沓沓相對)
(談語背則相増逐爲此者王由人也孽魚列反噂子損反/說文作僔云聚也沓夲又作􁀨同徒荅反背蒲妹反注同)
(隋徒/火反)悠悠我里亦孔之痗(悠悠憂也里病也痗病/也箋云里車也悠悠乎)
(我居今之丗亦甚困病里如字夲或作㢆/後人改也痗莫背反又音悔夲又作悔)四方有羡我
獨居憂(羡餘也箋云四方之人尽有/餘我獨居此而憂羡徐箭反)民莫不逸我
獨不敢休(箋云逸/逸豫也)天命不徹我不敢俲我友
自逸(徹道也親屬之臣心不能巳箋云不/道者言王不循天之政敎俲户教反)
　　　　十月之交八章章八句
雨無正大夫刺幽王也雨自上下者也衆多
如雨而非所以爲政也(亦當爲刺厲王王之所下/敎令甚多而無正也正音)
(政)浩浩昊天不駿其德降䘮饑饉斬伐四國
(駿長也榖不熟曰饑𬞞不熟曰饉箋云此言王不能繼長/昊天之德至使昊天下此死䘮饑饉之災而天下諸侯於)
(是更相侵伐浩古老反又胡老反昊/胡老反駿音峻饉其靳反更古衡反)旻天疾威弗慮
弗圖(箋云慮圖皆謀也王旣不駿昊天之德今旻天又/疾其政以刑罰威恐天下而不慮不圖旻宻巾反)
(夲有作昊天者/非也恐起勇反)舎彼有罪旣伏其辜若此無罪
淪胥以鋪(舎除淪率也箋云胥相鋪徧也言王使此/無罪者見牽率相引而徧得罪也舎音赦)
(一音捨淪音倫胥息魚反鋪普/烏反王云病也徧音遍下同)周宗旣滅靡所止
戾(戾定也箋云周宗鎬京也是時諸侯不朝王/民不堪命王流于彘无所安定也彘直例反)正大
夫離居莫知我勩(勩勞也箋云正長也長官之大/夫於王流于彘而皆散處无復)
(知我民之見罷勞也勩夷丗反又音/曵長張丈反下同復扶冨反罷音皮)三事大夫莫肯
夙夜邦君諸侯莫肯朝夕(箋云王流在外三公及/諸侯隨王而行者皆无)
(君臣之礼不肯晨夜朝莫省/王也朝直遥反舊張遥反)庶曰式臧覆出爲惡
(覆反也箋云人見王之失所庻幾其自改悔/而用善人反出敎令復爲惡也覆芳服反)如何昊天
辟言不信如彼行邁則靡所臻(辟法也箋云如/何乎昊天痛而)
(愬之也爲陳法度之言不信之也/我之言不見信如行而無所至也)凢百君子各敬爾
身胡不相畏不畏于天(箋云凢百君子謂衆在位/者各敬愼女之身正君臣)
(之礼何爲上下不相畏乎上下/不相畏者是不畏于天者也)戎成不退飢成不遂
曽我暬御慘慘日瘁(戎兵遂安也暬御侍御也瘁/病也箋云兵成而不退謂王)
(見流于彘無御止之者飢成而不安謂王在彘乏於飲食/之蓄无輸粟歸餼者此二者曽但侍御左右小臣􁂋􁂋憂)
(之大臣無念之者退徐音退夲又作退􁂎思列反􁂋/千感反瘁徂醉反餼許氣反曽在登反畜勑六反)凡
百君子莫肯用訊聽言則荅譖言則退(以言/進退)
(人也箋云訊吿也衆在位者無肯用此相告語者言不憂/王之事也荅猶距也有可聽用之言則共以辝距而違之)
(有譛毀之言則共爲排退之群臣並爲不忠惡直醜/正訊音信徐息悴反又音碎排歩皆反惡烏路反)哀
哉不能言匪舌是出維躬是瘁(哀賢人不得言/不得出是舌也)
(箋云瘁病也不能言言之拙也言非可/出於舌其身旋見困病出尺遂反音毳)哿矣能言巧
言如流俾躬處休(哿可也可矣丗所謂能言也巧言/從俗如水轉流箋云巧猶善也謂)
(以事類風切剴微之言如水之流忽然而過故不悖逆使/身居安休休然乱丗之言順說爲上也休虚虬反注同風)
(福鳯反剴古愛反又古哀反一音祈悖/𥙷對反逆夲亦作遻五故反說音恱)維曰于仕孔
棘且殆不可使得罪于天子亦云可使怨及
朋友(于往也箋云棘急也不可使者不正不從也可使/者雖不正從也居今衰亂之丗云往仕乎甚急迮)
(且危急迮且危以此二者/也迮夲又作笮側格反)謂爾遷于王都曰予未
有室家(賢者不肯遷于王都也箋云王流于彘正大夫/離居同姓之臣從王思其友而呼之謂曰女今)
(可遷居王都謂彘也其友辝之/云我未有室家於王都可居也)䑕思泣血無言不疾
(無声曰泣血無所言而不見疾也箋云䑕憂也旣辝之以/無室家爲其意恨又患不能距止之故云我憂思泣血欲)
(遷王都見女今我無一言而不道疾者言巳方困於病故/未能也思息嗣反注憂思同爲于僞反距本又作歫音巨)
昔爾出居誰從爾室(遭亂丗義不得去思其友而/不肯反者也箋云往始離居)
(之時誰隨爲女作室女猶自作之/爾今反以無室家距我恨之辝)
　　　　　雨無正七章二章章十句二章章
　　　　八句三章章六句
小旻大夫刺幽王也(所刺列於十月之交雨無正爲/小故曰小旻亦當爲刺厲王旻)
(武巾反/下同)旻天疾威敷于下土(敷布也箋云旻天之德/疾王者以刑罰威恐万)
(民其政敎乃布於下土言天/下徧知敷芳扶反徧音遍)謀猶回遹何日斯沮
(回邪遹辟沮壞也箋云猶道沮止也今王謀爲政之道回/辟不循旻天之德巳甚矣心猶不悛何日此惡將止遹音)
(聿韓詩作鴥義同沮在吕反邪似嗟反辟/匹亦反下同悛七全反改也沈七旬反)謀臧不從
不臧覆用我視謀猶亦孔之卭(卭病也箋云臧/善也謀之善者)
(不從其不善者反用之我視王謀爲政/之道亦甚病天下覆芳服反卭其凶反)潝潝訿訿亦
孔之哀(潝潝然患其上訿訿然思不稱乎上箋云臣不/事君亂之階也甚可哀也潝計急反訿音紫尔)
(雅云潝潝訿訿莫供職也韓/詩云不善之貌稱尺證反)謀之其臧則具是違
謀之不臧則具是依我視謀猶伊于胡厎(箋/云)
(于往厎至也謀之善者俱背違之其不善者依就之我視/今君臣之謀道往行之將何所至乎言必至於亂厎之履)
(反背/音佩)我龜旣厭不我告猶(猶道也箋云猶圖也卜/筮数而瀆龜龜靈厭之)
(不復告其所圖之吉凶言雖得兆占繇不中厭於/豔反注同數音朔復扶又反繇音胄中丁仲反)謀夫
孔多是用不集(集就也箋云謀事者衆而非賢者是/非相奪莫適可從故所爲不成適音)
(的)發言盈庭誰敢執其咎(謀人之囯囯危則死之/古之道也箋云謀事者)
(衆訩訩滿庭而無敢决當是非事若不成誰云巳當/其咎責者言小人爭知而譲過訩音凶當丁浪反)如匪
行邁謀是用不得于道(箋云匪非也君臣之謀事/如此與不行而坐圖逺近)
(是於道路無進於跬步何以/異乎跬缺氏反一舉足曰跬)哀哉爲猶匪先民是
程匪大猶是經維邇言是聽維邇言是爭(古/曰)
(在昔曰先民程法經常猶道邇近也爭爲近言箋云哀哉/今之君臣謀事不用古人之法不循大道之常而徒聽順)
(近言之同者爭近言之異者言見動軔則泥䧟不至/於逺也軔音刃礙車木也字林如戦反泥乃䴡反)如彼
築室于道謀是用不潰于成(潰遂也箋云如當路/築室得人而与之謀)
(所爲路人之意不同故/不得遂成也遺户對反)國雖靡止或聖或否民雖
靡膴或哲或謀或肅或艾(靡止言小也人有通聖/者有不能者亦有明哲)
(者有聦謀者艾治也有恭肅者有治理者箋云靡无止礼/膴法也言天下諸侯今雖无礼其心性猶有通聖者有賢)
(者民雖无法其心性猶有知者有謀者有肅者有艾者王/何不擇焉置之於位而任之爲治乎書曰睿作聖明作哲)
(聦作謀恭作肅從作乂詩人之意欲王敬用五事以明天/道故云然否方九反徐音鄙膴王火吴反大也徐云鄭音)
(謨又音武沈音無韓詩作靡腜猶无幾/何也艾音刈治直吏反下同知音智)如彼泉流無
淪胥以敗(箋云淪率也王之爲政當如源泉之/流行則清无相牽率爲惡以自濁敗)不敢
暴虎不敢馮河人知其一莫知其他(馮陵也徒/渉曰馮河)
(徒搏曰暴虎一非也他不敬小人之危殆也箋云人皆知/暴虎馮河立至之害而無知當畏慎小人能危亡也馮符)
(氷反搏/音博)戰戰兢兢(戰戰恐也兢兢戒也/兢巳氷反恐立勇反)如臨深淵
(恐墜也墜直類反/夲又作隊下篇同)如履薄氷(恐䧟/也)
　　　小旻六章三章章八句三章章七句
小宛大夫刺幽王也(亦當爲刺厲/王宛於阮反)宛彼鳴鳩翰
飛戾天(興也宛小貌鳴鳩鶻鵰翰髙戾至也行小人道/責髙明之功終不可得翰胡旦反鶻音骨鵰陟)
(交反何音彫字林作鵃云骨鵃小/種鳩也草木䟽云鳴鳩班鳩也)我心憂傷念昔先
人(先人文/武也)明發不寐有懷二人(明發發/夕至明)人之齊聖
飲酒温克(齊正克勝也箋云中正通知之人飲酒雖/酔猶能温藉自持以勝温王如反柔也鄭)
(於運反藉在夜/反又慈夜反)彼昬不知壹醉日冨(醉日而冨矣/箋云童昬无)
(知之人飲酒一醉自謂日/益冨夸淫自恣以財驕人)各敬爾儀天命不又(又/復)
(也箋云今女君臣各敬慎威儀大/命所去不復來也復扶又反下同)中原有菽庻民采
之(中原原中也菽藿也力米者則得之箋云藿生原中/非有王也以喻王位无常家也勤於德者則得之菽)
(音叔藿/火郭反)螟蛉有子蜾嬴負之(螟蛉桑蟲也蜾蠃/蒲盧也負持也箋)
(云蒲盧取桑蟲之子負持而去煦嫗養之以成其子喻有/萬民不能治則能治者將得之螟亡丁反蛉音零俗謂之)
(桑蟃一名戎女蟃音万蜾音果蠃力果反蜾蠃即細腰蜂/俗呼蠮螉是也蠮於結反螉音翁煦况甫反又况具反嫗)
(紆甫反又紆具反鄭注礼/記云以氣曰煦以躰曰嫗)教誨爾子式榖似之(箋/云)
(式用榖善也今有教誨女之万民用/善道者亦似蒲盧言將得而子也)題彼脊令載飛
載鳴(題視也脊令不能自舎君子有取節尔箋云題之/爲言視睇也載之言則也則飛則鳴翼也口也不)
(有止息題大計反令音零本亦/作鴒注同舎音捨睇大計反)我日斯邁而月斯征
(箋云我我王也邁征皆行也王日此行謂目視朝也而月/此行謂月視朔也先王制此礼使君与群臣議政事日有)
(所决月有所行亦無時止息/日而乙反下同朝直遥反)夙興夜寐無忝爾所
生(忝辱也無音毋忝他/簟反字林他念反)交交桑扈率場啄粟(交交/小貌)
(桑扈切脂也言土爲亂政而求下之治終不可得也箋云/切脂肉食今無肉而循場啄粟失其天性不能以自活扈)
(音户場大良反啄陟角/反切音切治直吏反)哀我塡寡冝岸冝獄握粟
出卜自何能榖(填盡岸訟也箋云仍得日冝自従榖/生也可哀哉我窮尽寡財之人仍有)
(獄訟之事無可以自救但持粟行卜求其勝負從何能得/生填徒典反韓詩作疹疹苦也岸如字常昭注漢書同韓)
(詩作犴音同云郷亭之繫/曰犴朝廷曰獄握於角反)温温恭人(温温和/柔貌)如集
于木(恐隊/也)惴惴小心如臨于谷(恐隕也惴之瑞反/恐丘勇反隕于敏)
(反)戰戰兢兢如履薄氷(箋云衰亂之丗賢人/君子雖無罪猶恐懼)
　　　　　小宛六章章六句
小弁刺幽王也大子之傅作焉(弁歩于反下同/大音㤗注大子)
(皆同傳/音付)弁彼鸒斯歸飛提提(興也弁樂也鸒卑居/卑居雅烏也提提群)
(貌箋云樂乎彼雅烏出食在野其飽群飛而歸提提然興/者喻凡人之父子兄弟出入宫庭相与飲食亦提提然樂)
(傷今大子獨不鸒音預斯鸒斯小爾雅云小而腹下白不/反哺者謂之雅烏說文云雅楚烏也一名鸒一名鴨居秦)
(謂之雅一云斯語辝提是移反樂音洛/下同卑夲亦作鴨同音匹又必移反)民莫不榖我
獨于罹(幽王取申女生大子冝咎又說褒姒生子伯服/立以爲后而放冝各將殺之箋云榖養于曰罹)
(憂也天下之人無不父子相飬者我大子獨/不然日以憂也罹力知反取七住反說音恱)何辜于天
我罪伊何(舜之怨慕日號泣于旻天于父/母日而乙反號戸刀反旻㠵反)心之憂
矣云如之何踧踧周道鞫爲茂草(踧踧平易也/周道周室之)
(通道鞫窮也箋云此喻幽王信褒姒之䜛乱其德/政使不通於四方踧徒歴反鞫九六反易夷䜴反)我心
憂傷惄焉如擣假寐永嘆維憂用老心之憂
矣疢如疾首(惄思也擣心疾也箋云不脫冠衣而寐/曰假寐疢猶病者也惄乃歴反擣丁老)
(反夲或作㿒同韓詩作疛除又反義同疢勑覲/反又作疹同脫夲亦作稅吐活反一音始銳反)維桑與
梓必恭敬止(父之所樹巳尚不敢/不恭敬梓音子木名)靡瞻匪父靡依
匪母不屬于毛不離于裏(毛在外陽以言父裏在/内隂以言母箋云此言)
(人无不瞻仰其父取法則者无不依恃其母以長大者今/我獨不得父皮膚之氣乎獨不處母之胞胎乎何曽无恩)
(於我屬音燭徐音蜀裏音里/長丁丈反胞音包胎他來反)天之生我我辰安在
(辰時也箋云比言我生所值之/辰安所在乎謂六物之吉凶)菀彼栁斯鳴蜩嘒嘒
有漼者淵萑葦淠淠(蜩蟬也嘒嘒声也崔深貌淠/淠衆也箋云桞木茂盛則多)
(蟬渊深而旁生萑葦言大者之旁無所不容嘒呼惠/反漼千罪反萑音丸葦韋鬼反淠徐孚計反菀音欎)譬
彼舟流不知所届(箋云届至也言今大子不爲王及/后所容而見放逐狀如舟之流行)
(無制之者不知終所至者也譬/夲亦作辟匹致反下同届音戒)心之憂矣不遑假寐
(箋云遑/暇也)鹿斯之奔維足伎伎雉之朝雊尚求
其雌(伎伎舒貌謂鹿之奔走其足伎伎然舒也箋云雊/雉鳴也尚猶也鹿之奔走其勢冝疾而足伎伎然)
(舒留其群也雉之鳴猶知求其雌今大子之放棄其妃匹/不得与之去又鳥獸之不如也伎夲亦作跋其冝反雊古)
(豆反妃/音配)譬彼壞木疾用無枝(壞瘣也謂傷病也箋云/太子放逐而不得生子)
(猶内傷病之木内有疾故无枝也壞胡罪反又如字說文/作瘣云病也一曰腫旁出也又音囬瘣胡罪反木瘤腫也)
(爾雅云瘣木符婁郭云/虺傴癭腫無枝條也)心之憂矣寜莫之知(箋云寕/猶曽也)
相彼投兎尚或先之行有死人尚或墐之(墐/路)
(家也箋云相視投掩行道也視彼人將掩兎尚有先驅走/之者道中有死人尚有覆掩之成其墐者言此所不知其)
(心不忍相息亮反兎他放反先蘇薦反/墐音覲說文作殣敺起俱反又作驅同)君子秉心維
其忍之(箋云君子斥幽王也秉執也/言王之執心不如彼二人)心之憂矣涕
旣隕之(隕隊也涕音替/隕音藴隊直類反)君子信讒如或醻之(箋/云)
(醻旅醻也如醻之者謂/受而行之醻市由反)君子不惠不舒究之(箋云惠/愛究謀)
(也王不愛大子故聞讒/言則放之不舒謀也)伐木掎矣析薪杝矣(伐木/者掎)
(其巔析薪者隨其理箋云掎其巔者不欲妄踣之杝謂觀/其理也必隨其理者不欲妄挫折之以言仐王之遇大子)
(不如伐木析薪掎寄彼反杝勑氏反又宅/買反徐又直是反踣蒲北反挫子卧反)舎彼有罪
予之佗矣(佗加也箋云予我也舎褒姒讒言之罪而妄/加我大子舎音捨注同又音赦佗吐賀反注)
(同)莫髙匪山莫浚匪泉(浚深也箋云山髙矣人登/其巔泉深矣人入其渊以)
(言人無所不至雖辟逃之猶有黙存/者焉浚蘇俊反黙夲亦作嘿亡北反)君子無易由言
耳屬于垣(箋云由用也王无䡖用讒人之言人將有屬/耳於壁而聽之者知王有所受之知王心之)
(不正也易夷䜴反屬/音燭注同垣音袁)無逝我梁無發我笱(箋云/逝之)
(也之人梁發人笱此必有盗魚之罪以言褒姒/淫色來嬖於王盗我大子母予之寵笱音苟)我躬不
閱遑恤我後(念父孝也髙子曰小弁小人之詩也孟/子曰何以言之曰怨乎孟子曰固哉夫)
(髙叟之爲詩也有越人於此閞弓而射我我則談笑而道/之無他䟽之也兄弟閞弓而射我我則垂涕泣而道之無)
(他戚之也然則小弁之怨親親也親親仁也固哉夫髙叟/之爲詩曰凱風何以不怨曰凱風親之過小者也小弁親)
(之過大者也親之過大而不怨是愈踈也親之過小而怨/是不可譏也愈踈不孝也不可譏亦不孝也孔子曰舜其)
(至孝矣五十而慕箋云念父孝也大子念王將受讒言不/止我死之後懼復有𬒳讒者無如之何故自决云我身尚)
(不能自容何暇乃憂我死之後也閱音恱叟素口反閞烏/環反下同本亦作弯射食亦反下同夫音符譏居依反又)
(古愛反一音祈有扶又反/决音橘㫁也死如字)
　　　　　小弁八章章八句
巧言刺幽王也大夫傷於讒故作是詩也○
悠悠昊天曰父毋且無罪無辜亂如此憮(憮/大)
(也箋云悠悠思也憮敖也我憂思乎昊天愬王也始者言其/且爲民之父母今乃刑殺無罪無辜之人爲亂如此甚敖慢)
(無法度也且徐七餘反協句應爾觀箋意宜七也反/憮火吳反下同鄭傲也思息嗣反敖五報反愬音素)昊天
巳威予慎無罪昊天大憮予慎無辜(威畏慎誠/也箋云巳)
(㤗皆言甚也昊天乎王甚可畏王甚敖慢我/誠無罪而罪我大音㤗本或作㤗徐勑佐反)亂之初生僭
始旣涵(僭數涵容也箋云僭不信也旣盡涵同也王之𥘉生/亂萌羣臣之言不信與信盡同之不别也僭側䕃反)
(鄭又子念反涵音含鄭/音咸同也韓詩作減)亂之又生君子信讒(箋云君子/斥在位者)
(也在位者信讒人之言/是復亂之所生信音迅)君子如怒亂庶遄沮(遄疾沮止/也箋云君)
(子見讒人如怒責之則此亂庶幾/可疾止也遄市專反沮辞吕反)君子如祉亂庶遄巳
(祉福也箋云福者福賢者謂爵禄之也如此則亂亦/庶㡬可疾止也祉音恥禄音鹿爵禄巳音以止也)君子屢
盟亂是用長(凡國有疑㑹同則用盟而相要也箋云屢數也/盟之所以數者由世衰乱多相背違時見曰㑹)
(殷見曰同非此時而盟謂之數屢本又作婁力住反數也長丁丈/反又直良反要于遥反數音朔背音佩見言遍反下同盟音銘)
君子信盗亂是用暴(盗逃也箋云盗謂小人也/春秋傳曰賤者窮諸盗)盗言孔
甘亂是用餤(餤進也餤沈旋/音談徐音鹽)匪其止共維王之卭(卭/病)
(也箋云小人好爲讒佞旣不共其職事又爲王作病共音公本/又作恭卭其恭反病也好呼報反共音恭本亦作供為于僞反)
奕奕寢廟君子作之秩秩大猷聖人莫之他
人有心予忖度之躍躍毚兔遇犬獲之(奕奕大/貌秩秩)
(進知也莫謀也毚兔狡兔也箋云此四事者言各有所能也因巳/能忖度讒人之心故列道之爾猷道也大道治國之礼法遇犬犬)
(之馴者謂田犬也奕音亦秩音帙莫如字又作漠同一本作謨案/爾雅漠謨同訓謀莫協韻爲勝忖本又作寸同七損反度待洛反)
(注皆同躍他立反毚士咸反遇如字世讀作愚非也/知音智狡音交/兔音吐犬如字馴音旬又音唇)荏染柔
木君子樹之往來行言心焉數之(荏染柔意也/柔木椅桐梓)
(􁇀也箋云此言君子樹善木如人心思數善言而出之善言/者往亦可行來亦可行於彼亦可於巳亦可是之謂行也荏)
(而甚反染音冉椅于/宜反梓音子􁇀音七)蛇蛇碩言出自口矣(蛇蛇淺意/也箋云碩)
(大也大言者言不顧其行徒從口出/非由心也蛇以支反行音下孟反)巧言如簧顔之厚
矣(箋云顔之厚者出言虚僞而不/知慚於人也簧音黄厚叶音户)彼何人斯居河之麋
(水草交謂之麋箋云何人者斥䜛人也賤/而惡之故曰何人麋本又作湄音眉)無拳無勇職
爲亂階(拳力也箋云言力勇者謂易誅除也職主也此人/主爲乱作階言乱由之來也拳音權徐又巳袁反)
(也由巳情而本之以/解何人意己音紀)二人從行誰爲此禍胡逝我梁
不入唁我(箋云二人者謂暴公與其侣也女相隨而行見/王誰作我是禍乎時蘇公以得譴譲也女卽不)
(爲何故近之我梁而不入弔/唁我乎唁音彦見賢遍反)始者不如今云不我可
(箋云女始者於我甚厚不如今日也今日云我所/行/有何不可者乎何更於巳簿也女音汝下注同己音紀)彼何
人斯胡逝我陳我聞其聲不見其身(陳堂塗也/箋云堂塗)
(塗者公館之堂塗也女卽不爲何故近之我館庭使我得/聞女之音聲不得睹女之身乎睹丁古反本又作覩)不愧
于人不畏于天(箋云女今不入唁我何所愧畏乎皆疑之/未察之辭愧九位反或作媿慙也畏如字)
彼何人斯其爲飄風胡不自北胡不自南胡
逝我梁祇攪我心(飄風暴起之風攪乱也箋云祇適也何/人乎女行來而去疾如飄風不欲入見)
(我何不乃從我國之南不則乃從我國之北何近之我梁適/乱我之心使我疑女飄避遥反疾風也沈又方消反祇音支)爾
之安行亦不遑舎爾之亟行遑脂爾車壹者
之來云何其盱(箋云遑暇亟疾盱病也女可安行乎則/何不暇含息乎女當疾行乎則又何暇)
(脂女車乎極其情求其意終不得一者之來見我/於女亦何病乎亟紀力反脂音支盱況于反)爾還而
入我心易也還而不入否難知也壹者之來
俾我祇也(易說祇病也箋云還行反也否不通也祇安也/女行反入見我我則解說也反又不入見我則)
(我與女情不通女與於譖我與否復難知也一者之來見我/我則知之是使我心安也否方九反鄭符鄙反俾/必尔反)
(祇音祈支反/說音恱下同)伯氏吹壎仲氏吹箎(土曰壎竹曰箎箋/云伯仲喻兄弟也)
(我與女恩如兄弟其相應和如壎箎以/言俱/爲王臣宜相親愛壎况袁反箎音池和胡臥反)及爾如貫
諒不我知出此三物以詛爾斯(三物豕犬雞也民/不相信則盟詛之)
(君以豕臣以犬民以雞箋云及與諒信也我與女俱為王臣/其相比次如物之在䋲索之貫也今女心誠信而我不知且)
(共出此三物以詛女之此事爲其情之難知已又不欲長怨故設/之以此言貫古乱反諒音亮詛側助反以禍福之言相要曰詛索)
(素洛反為/于僞反)爲鬼爲蜮則不可得有靦面目視人㒺
極(蜮短狐也靦姡也箋云使女爲鬼爲蜮也則女誠不可得/見也姡然有面目女乃人也人相視無有極時終必與女)
(相見蜮音彧沈又音域/靦土典反姡户刮反)作此好歌以極反側(反側不正/直也箋云)
(好猶善也反側輾轉也作八章之歌求女之/情反側極於是也以音巳本作㠯古以字)
　　　　　何人斯八章章六句
巷伯刺幽王也寺人傷於讒故作是詩也(箋/云)
(巷伯奄官寺人内小臣也奄官上士四人掌王后之命於宫/中爲近故謂之巷伯與寺人之官相近讒人譖寺人寺人又)
(傷其將及巷伯故以名篇寺如字又音侍巷如字/奄於檢反官本或將此注爲序文者近逺近之近)萋兮斐
兮成是貝錦(興也萋斐文章相錯也貝錦錦文也箋云/錦文者文如餘泉餘蚳之貝文也興者喻)
(讒人集作巳過以成於罪猶女工之集采色以成/錦文萋七西反斐孚匪反本或作菲蚔直基反)彼譖人者
亦巳大甚(箋云大甚者謂使巳得重罪/也大音㤗注同徐勑佐反)哆兮侈兮成
是南箕(哆大貌南箕星也侈之言是必有因也斯人自謂辟/嫌之不審也昔者顔叔子獨處于室鄰之釐婦又獨)
(處于室夜暴風雨至而室壊婦人趨而至顔叔子納之而使執/燭放乎旦而蒸盡縮屋而継之自以爲辟嫌之不審矣若其審)
(者宜若魯人然魯人有男子獨處于室鄰之釐婦亦獨處于室/夜暴風雨至而室壊婦人趨而託之男子閉户而不納婦人自)
(牖與之言曰子何爲不納我乎男子曰吾聞之也男子不六十/不閒居今子幼吾亦幼不可以納子婦人曰子何不若柳下惠)
(然嫗不逮門之女國人不稱其乱男子曰柳下惠固可吾固不/可吾將以吾不可學柳下惠之可孔子曰欲學柳下惠者未有)
(似於是也箋云箕星哆然踵狹而舌廣今讒人之因寺人之近/嫌而成言其罪猶因箕星之哆而侈大之哆昌者反說文去張)
(口也玉篇尺紙反又昌可反侈只是反又式是反辟音避下同/釐力之反寡婦也依字作􁁪放甫往反蒸之升反縮所六反又)
(作樎同閒閒側之閒/又音閑踵章勇反)彼譖人者誰適與謀(箋云往適也/誰往就女謀)
(乎怪其言多且巧適如/字王徐皆都歷反下同)緝緝翩翩謀欲譖人(緝緝口舌/聲翩翩往)
(來貌緝七立反說文作咠云鬲語/也又子立反翩音篇/字又作扁)慎爾言也謂爾不信
(慎誠也女誠心而後言王將謂女不信而/不受欲其誠者惡其不誠也惡烏路反)捷捷幡幡謀
欲譖言(捷捷猶緝緝也幡幡猶翩翩/也捷如字又音妾幡芳煩反)豈不爾受旣其
女遷(遷去也箋云遷之言訕也王倉卒豈將不受女/言乎巳則亦將復訕誹女訕所諫反又所奸反)驕
人好好勞人草草(好好喜也草草勞心也箋云好好/者喜讒言之人也草草者憂將妄)
(得罪/也)蒼天蒼天視彼驕人矜此勞人彼譖人
者誰適與謀取彼譖人投卑豺虎豺虎不食
投卑有北(投棄也北方寒凉而不毛卑必二/反下同豺士皆反字或作犲)有北不受
投卑有昊(昊昊天也箋云付/與昊天制其罪也)楊園之道猗于畆丘
(楊園園名猗加也畆丘丘名箋云欲之楊園之道當先歴畆丘/以言此讒人欲譖大臣故從近小者始猗於綺反徐於宜反)
寺人孟子作爲此詩凡百君子敬而聽之(寺/人)
(而曰孟子者罪巳定矣而將踐刑作此詩也箋云寺人王/之正内五人作起也孟子起而爲此詩欲使衆在位者慎)
(而知之旣言寺人復自著孟子者自傷將/去此官也作爲此詩一本云作爲作詩)
　　　　　巷伯七章四章章四句一章五句
　　　　　一章八句一章六句
　節南山之什十篇七十九章五百五十二
　句
毛詩卷第十二
毛詩卷第十三
谷風之什詁訓傳第二十
　　　　　　　　　毛詩小雅　鄭氏箋
谷風刺幽王也天下俗薄朋友道絶焉(谷音榖/東風謂)
(之谷/風)習習谷風維風及雨(興也風雨相感朋友相須箋/云習習和調之貌興者風而)
(有雨則潤澤行喻朋/友同志則恩愛成)將恐將懼維予與女(箋云將且/也恐懼喻)
(遭厄難勤苦之事也當此之時獨我與女爾謂同其憂務/恐丘勇反注下同女音汝厄本又作阨於革反難乃旦反)將
安將樂女轉棄予(言朋友趨利窮達相棄箋云朋友無/大故則不相遺棄今女以志逹而安)
(樂棄恩忘舊薄之/甚樂音洛注下同)習習谷風維風及頽(頽風之焚輪者/也風薄相扶而)
(上喻朋友相湏而成/頽徒雷反上時掌反)將恐將懼寘予于懷(寘置也置/我於懷言)
(至親巳也/寘之豉反)將安將樂棄予如遺(箋云如遺者如人行/道遺忘物忽然不省)
(存/也)習習谷風維山崔嵬無草不死無木不萎
(崔嵬山巔也雖盛夏萬物茂壯草木無有/不死而萎枝者/箋云此言東風生長之風也山巔之上草木猶及之然而盛)
(憂養萬物之時草木枝葉猶有萎槁者以喻朋友雖以㤙相/養亦安能不時有小訟乎崔徂囘反嵬五囘反又作峞萎于)
(危反長張文反/下同槁苦老反)忘我大德思我小怨(箋云大德切磋以/道相成之謂也磋)
(七河/反)
　　　　　谷風三章章六句
蓼莪刺幽王也民人勞苦孝子不得終養爾
(箋云不得終養者二親病亡之時時在役所不得見也蓼音/六莪音五河反養餘亮反注除鞠養也榖養也二字餘並同)
蓼蓼者莪匪莪伊蒿(興也蓼蓼長大貌箋云莪巳蓼/蓼長大貌視之以爲非莪故謂)
(之蒿興者喻憂思雖在役中心不精識其事/蒿呼毛友長張丈反下皆同憂思息嗣反)哀哀父母生
我劬勞(箋云哀哀者恨不得終養/父母報其生長巳之苦)蓼蓼者莪匪莪伊
蔚(蔚牡菣也蔚音/尉菣去刃反)哀哀父母生我勞瘁(瘁似醉/反病也)缾之
罄矣維罍之耻(缾小而罍大罄盡也箋云缾小而盡罍大/而盈言爲罍耻者刺王不使富分貧衆恤)
(寡缾蒲丁反罄/苦定反罍音雷)鮮民之生不如死之久矣(鮮寡也箋/云此言供)
(養日寡矣而我尚不得養恨之/言也鮮息淺反供養九用反)無父何怙無母何恃出
則銜恤入則靡至(箋云恤憂靡無也孝子之心怙恃父/母依依然以爲不可斯須無也出門)
(則思之而憂旋入門又不見如無所/至怙音户韓詩云怙頼也恃恃負也)父兮生我母兮鞠我
拊我畜我長我育我顧我復我出入腹我(鞠/養)
(腹厚也箋云父兮生我者本其氣也畜起也育覆育也顧旋視/也復反覆也腹懷抱也拊音撫畜喜郁反顧音故覆芳福反)
欲報之德昊天罔極(箋云之猶是也我欲報父母是德/昊天乎我心無極昊音浩罔無也)
南山烈烈飄風發發(烈烈然至難也發發疾貌箋云民/人自苦見役視南山則烈烈然飄)
(風發發然寒且/疾也飄避遥反)民莫不榖我獨何害(箋云榖養也言民/皆得其養父母我)
(獨何故覩此/寒苦之害)南山律律飄風弗弗(律律猶烈烈也/弗弗猶發發也)民莫
不榖我獨不卒(箋云卒終也我獨不得終養父母重/自哀傷也卒子恤反重自直用反)
　　　　　蓼莪六章四章章四句二章章八
　　　　　句(晋王褒以父死非罪每讀至哀哀父母生我劬/勞未嘗不三復流涕受業者爲廢此篇詩之感)
(人如/此)
大東刺亂也東國困於役而傷於財譚大夫
作是詩以告病焉(箋云譚國在東故其大夫尤苦征役之/事也魯莊公十年齊師滅譚/譚音徒)
(南/反)有饛簋飱有捄棘匕(興也饛滿簋貌飱熟食謂/黍稷也捄長貌七所以載)
(鼎實棘赤心也箋云飱者客始至主人所致之礼也凡飡/饔餼以其爵等爲之牢礼之數陳興者喻古者天子施予)
(之恩於天下厚饛音蒙簋音軌飱音孫捄音虯又/其牛反下章同匕必履反饔於恭反施始䜴反)周道
如砥其直如矢(如砥貢賦平均也如矢/賞罰不偏也砥之履反)君子所履
小人所視(箋云此言古者天子之恩厚也君子皆法効/而履行之其如砥矢之平小人又皆視之共)
(之無怨共音/恭夲亦作恭)睠言顧之澘焉岀涕(睠反顧也澘涕/下貌箋云言我)
(也此二事者在乎前丗過而去矣我從仐顧視之爲之出/涕傷今不如古也睠音卷本又作眷澘所姦反說文作澘)
(云涕流貌山晏反出如字徐/尺遂反涕音體爲于僞反)小東大東杼柚其空
(空盡也箋云小也大也謂賦歛之多少也小亦於東大亦/於東言其政偏失砥矢之道也譚無他貨維絲麻爾今盡)
(杼柚不作也杼直吕反說文云盛緯/噐柚音逐夲又作軸歛力豔反後同)糾糾葛屨可
以履霜佻佻公子行彼周行(佻佻獨行貌公子/譚公子也箋云葛)
(屨夏屨也周行周之列位也言時財貨盡雖公子衣屨不/能順時乃夏之葛屨也今以履霜送轉餫因見使行周之)
(列位者而發幣焉言雖困乏猶不得止也糾居黝反屨九/具反佻徒彫反徐又徒了反沈又徒髙反韓詩作嬥嬥往)
(來貌並音挑本或作窕非也行戸郎反/注周行下載施之行并注同餫音運)旣往旣來使
我心疚(箋云旣盡文病也言譚人自虚竭餫送而往周/人則空盡受之曽無反幣復禮之惠是使我心)
(傷病也/疚音救)有洌氿泉無浸穫薪契契寤歎哀我
憚人(洌寒意也側出曰氿泉穫艾也契契憂苦也僤勞/也箋云穫落木名也旣伐而析之以爲薪不𣣔使)
(氿泉浸之浸之則將濕腐不中用也今譚大夫契契憂苦/而寤歎哀其民人之勞苦者亦不欲使周之賦歛小東大)
(東極盡之極盡之則將困病亦猶是也氿音軌字又作/浸子鴆反漬也字又作寖穫戸郭反毛刈也鄭落木名也)
(字則冝作木傍契苦計反徐苦結反憚丁/佐反徐又音旦下同字亦作癉腐音輔)薪是穫薪
尚可載也哀我憚人亦可息也(載載乎意也箋/云薪是穫薪者)
(析是穫薪也尚庶幾也庻幾析是穫薪可載而㱕蓄之以/為家用哀我勞人亦可休息養之以待囯事者也蓄勑六)
(反)東人之子職勞不來西人之子粲粲衣服
(東人譚人也來勤也西人京師人也粲粲鮮盛也箋云職/主也東人勞苦而不見謂勤京師人衣服鮮絜而逸豫言)
(王政偏甚也自比章以下言周道衰其不言/政偏則言衆官廢職如是而巳來音賚注同)舟人之子
熊羆是裘(舟人舟揖之人熊羆是裘言冨也箋云舟/當作周裘當作求聲相近故也周人之子)
(謂周丗臣之子孫退在賤官使搏熊羆在冥氏穴氏之職/羆彼皮反楫音接字又作檝近附近之近下同搏音博冥)
(莫歴/反)私人之子百僚是試(私人私家人也是試/用於百官也箋云此)
(言周衰群小得志僚/力彫反字又作寮)或以其酒不以其漿(或醉於/酒或不)
(得/漿)鞙鞙佩璲不以其長(鞙鞙玉貌璲瑞也箋云佩/璲者以瑞玉爲佩佩之鞙)
(鞙然居其官職非其才之所長也徒羙其佩而/無其德刺其素飱鞙胡犬反字或作㻆璲音遂)維天有
漢監亦有光(漢天河也有光而無所明箋云監視也/喻王闓置官司而無督察之實監右蹔)
(反闓音開/字亦作開)跋彼織女終日七襄(跋隅貌襄反也箋/云襄駕也駕謂更)
(其肆也從且至暮七辰辰一移因謂乏七襄跋/說文作歧丘䜴反徐又丘婢反更音庚歴也)雖則七
襄不成報章(不能反報成章也箋云織女有織名爾/駕則有西無東不如人織相反報成文)
(章)睆彼牽牛不以服箱(睆明星貌何鼓謂之牽牛/服牝服也箱大卑之箱也)
(箋云以用也牽牛不可用於牝服之/箱睆華板反箱息羊反牝頻忍反)東有啓明西有
長庚(曰旦出謂明星爲啓明日旣入謂明星爲長庚庚/續也箋云啓明長庚皆有助曰之名而無實光也)
有捄天畢載施之行(捄畢貌畢所以掩兔也何嘗/見其可用乎箋云祭噐有畢)
(者所以助載鼎實今天/畢則施於行列而巳)維南有箕不可以簸揚
維北有斗不可以挹酒漿(挹㪺也簸波我反徐/又甫佐反斗都口反)
(沈音主挹音揖㪺矩/于反廣雅云酌也)維南有箕載翕其舌維北
有斗西柄之掲(翕合也箋云翕猶引也引舌者謂/上星相/近翕許急反柄彼病反掲居竭反徐起謁反)
　　　　大東七章章八句
四月大夫刺幽王也在位貪殘下國構禍怨
亂並興焉(􁀌古/又反)四月維夏六月徂暑(徂往也六/月火星中)
(暑盛而往矣箋云徂猶始也四月立夏矣至六/月乃始盛暑興人爲惡亦有漸非一朝一夕)先祖匪
人胡寜忍予(箋云匪非也寜猶曽也我先祖非人乎/人則當知患難何爲魯使我當此亂丗)
(乎難乃/旦反)秋日淒淒百卉具腓(凄凄凉風也卉草也/腓病也箋云具猶皆)
(也凉風用事而衆草皆/病興貪殘之政行而萬民困/病淒夲亦棲七西反卉許貴反腓房非反韓詩云變也)亂
離瘼矣爰其適歸(離憂瘼病適之也箋云爰曰也/今政亂國將有憂病者矣曰此)
(禍其所之歸乎言憂病之/禍必自之歸爲亂瘼音莫)冬日烈烈飄風發發(箋/云)
(烈烈猶栗烈也發發疾貌言王爲酷虐慘毒之政如冬日/之烈烈矣其亟急行於天下如飄風之疾也亟紀力反)
民莫不榖我獨何害(箋云榖飬也民莫不得飬其/父母者我獨何故覩此寒苦)
(之害養/餘亮反)山有嘉卉侯粟侯梅(箋云嘉善侯維也/山有羙善之草生)
(於梅栗之下人取其實蹂踐而害之令不得蕃茂喻上多/賦歛冨人財盡而弱民與受困窮○蹂踐廣雅云履也蹂)
(如乆反令力呈反/蕃音煩与音豫)廢爲殘賊莫知其尤(廢􁇜也箋/云尤過也)
(言在位者貪殘爲民之害無自知其行之過者言􁇜於惡/廢如字一音發􁇜時丗反下同一夲作廢大也此是生粛)
(義行下孟反/下之行同)相彼泉水載清載濁(箋云相視也我/視彼泉水之流)
(一則清一則濁刺諸侯並爲/惡曽無一善相息亮反注同)我日構禍曷云能榖
(􁀌成也曷逮也箋云構猶合集也曷之言何也榖善也言/諸侯日作禍亂之行何者可謂能善曷舊何葛反一云毛)
(安葛/反)滔滔江漢南國之紀(㴞㴞大水貌其神足以/綱紀一方箋云江也漢)
(也南國之大水紀理衆川使不壅滯喻吴楚之君/能長理旁側小國使得其所㴞吐刀反長張丈反)盡瘁
以仕寜莫我有(箋云瘁病仕事也今王盡病其封畿/之内以兵役之事使群臣有土地曽)
(無自保有者皆懼於危亡也吴楚舊名貪殘今/周之政乃反不如瘁夲又作萃似醉反下同)匪鶉匪
鳶翰飛戾天匪鱣匪鮪潜逃于淵(鶉鵰也鵰鳶/貪殘之鳥也)
(大魚能逃處淵箋云翰髙戾至鱣鯉也言鵰翼之髙飛鯉/鮪之處淵性自然也非鵰鳶能髙飛非鯉鮪能處淵皆驚)
(駭避害爾喻民性安土重遷今而逃走亦畏亂政故鶉徒/丸反字或作/鳶以專反䲭也鱣張連反鮪于軌反鵰音)
(彫)山有蕨薇隰有𣏌桋(𣏌枸檵也桋赤棘也箋云/此言草木生各得其所人)
(反不得其所傷之也蕨居月反桋夲亦作荑音夷枸/音苟檵音計棘所革反爾雅云桋赤棘郭霜狄反)君
子作歌維以告哀(箋云告哀言/勞病而愬之)
　　　　四月八章章四句
北山大夫刺幽王也役使不均己勞於從事
而不得飬其父母焉(使如字己音紀下注/喻巳同飬餘亮反)陟彼
北山言采其𣏌(箋云言我也登山而采/𣏌非可/食之物喻巳行役不得其事杞音起)偕
偕士子朝夕從事(偕偕強壯貌士子有王事者也箋/云朝夕從事言不得休止偕音皆)
(徐音/諧)王事靡盬憂我父母(箋云靡無也盬不堅固/也王事無不堅固故我)
(當盡力勤勞於役乆不得/歸父母思巳而憂盬音古)溥天之下莫非王土率
土之濵莫非王臣(溥大率循濵涯也箋云此言王之/土地廣矣王之臣又衆矣何求而)
(不得何使而不行溥音普濵/音賔涯魚佳反字又作崖)大夫不均我從事獨
賢(賢勞也箋云王不均大夫之使而專以我有/賢才之故獨使我從事於役自苦之辭也)四牡
彭彭王事傍傍(彭彭然不得息傍傍/然不得巳傍布彭反)嘉我未老
鮮我方將(將壯也箋云嘉鮮皆善也王善我年未老乎/善我方壯乎何獨乆使我也鮮息淺反沈云)
(鄭音/仙)旅力方剛經營四方(旅衆也箋云王謂此事/衆之氣力方盛乎何乃)
(勞苦使之/經營四方)或燕燕居息(燕燕安/息貌)或盡瘁事國(盡/力)
(勞瘁以/從國事)或息偃在牀或不巳于行(箋云不巳/猶不止也)或
不知叫號或慘慘劬勞(叫呼號召也叫夲又作/古弔反號戸報反恊韻户)
(刀反慘七感/反字又作懆)或棲遟偃仰或王事鞅掌(鞅掌失/容也箋)
(云鞅猶何也掌謂捧之也負何捧持以趨走言促遽也棲/音西仰夲又作卬音仰鞅於兩反何戸可反又音河捧芳)
(勇/反)或湛樂飲酒或慘慘畏咎(箋云咎猶罪過也/湛都南反樂音洛)
(咎其/九反)或出入風議或靡事不爲(箋云風猶放也/風音諷議如字)
(恊句/音冝)
　　　　北山六章章六句三章章四句
無將大車大夫悔將小人也(周大夫悔將小人幽/王之時小人衆多賢)
(者與之從事反見譛/害自悔與小人並)無將大車祇自塵兮(大車/小人)
(之所將也箋云將猶扶進也祇適也鄙事者賤者之所爲/也君子爲之不堪其勞以喻大夫而進舉小人適自作憂)
(累故悔之祇音支累劣/僞反篇未同夲或作辱)無思百憂祇自疧兮(疧/病)
(也箋云百憂者衆小事之憂也進舉小人使得居位不任/其職愆負及巳故以衆小事爲憂適自病也疧都礼反任)
(音壬愆/起䖍反)無將大車維塵㝠冥(箋云冥冥者蔽人/目明令無所見也)
(猶進舉小人蔽傷己之功德冥/莫庭反又莫逈反令力呈反)無思百憂不出于
熲(熲光也箋云思衆小事以爲憂使人蔽闇不/得出於光明之道熲古逈反沈又古頃反)無
將大車維塵雝兮(箋云雝猶蔽也雝於勇/反字亦作壅又於用反)無思
百憂祇自重兮(箋云重猶累也重/直龍反又直用反)
　　　　無將大車三章章四句
小明大夫悔仕於亂丗也(名篇曰小明者言幽王/曰小其明損其政事以)
(至於/亂)明明上天照臨下土(箋云明明上天喻王者/當光明如日之中也照)
(臨下土喻王者當察理天下之事/據時幽王不能然故舉以刺之)我征徂西至于艽
野二月初吉載離寒暑(艽野逺荒之地𥘉吉朔日/也箋云征行徂往也我行)
(往之西方至於逺荒之地乃以二月朔日始行至今則更/夏暑冬寒矣尚未得歸詩人牧伯之大夫使述其方之事)
(遭亂丗勞苦而悔/仕艽音求更音庚)心之憂矣其毒大苦(箋云憂之/甚心中如)
(有毒藥也/大音㤗)念彼共人涕零如雨(箋云共人靖共/爾位以待賢者)
(之君共音恭/注下皆同)豈不懷歸畏此罪罟(罟網也箋云/懷思也我誠)
(思歸畏此刑罪羅網我/故不敢歸爾罟音古)昔我往矣日月方除曷云
其還歳聿云莫(除除陳生新也箋云四月爲除昔我/往至於艽野以四月自謂其時將即)
(歸何言其還乃至歳晚尚不得歸除直慮反如字案鄭云/四月爲除若依爾雅則宜餘舒三音莫音暮注及下同)
念我獨兮我事孔庻心之憂矣憚我不暇(憚/勞)
(也箋云孔甚庻衆也我事獨甚衆勞我不暇皆言王/政不均臣事不同也憚丁佐反徐又音旦亦作癉)念
彼共人睠睠懷顧(箋云睠睠有往仕/之志也睠音眷)豈不懷歸
畏此譴怒(譴弃戰反/怒乃路反)昔我往矣日月方奥(奥/煖)
(也奥於六反煖/音暄又奴緩反)曷云其還政事愈蹙歳聿云莫
采蕭穫菽(蹙從也箋云愈猶益也何言其還乃至於/政事更益蹙急歳晚乃至采蕭獲菽尚不)
(得歸蹙子六反穫/户郭反菽音叔)心之憂矣自詒伊戚(戚憂也箋云/詒遺也我冒)
(亂丗而仕自遺此憂悔仕之辭遺/唯季反下同冒莫報反又亡北反)念彼共人興言岀
宿(箋云興起也夜卧起宿/於外憂不能宿於内也)豈不懷歸畏此反覆
(箋云反覆謂不以正/罪見罪覆芳福/反)嗟爾君子無恒安處(箋云恒常/也嗟女君)
(子謂其女未仕者也人之居無常安之處謂/當安安而能遷孔子曰鳥則擇木處昌慮反)靖共爾位
正直是與神之聽之式榖以女(靖謀也正直爲/正能正人之曲)
(曰直箋云共具式用榖善也有明君謀具女之爵位其志/在於與正直之人爲治神明若祐而聽之其用善人則必)
(用女是使聽天任命不汲汲求仕之辭言女位者位無常/主賢人則是治直吏反祐音又本或作右又作佑並同)
嗟爾君子無恒安息(息猶/處也)靖共爾位好是正
直神之聽之介爾景福(介景皆大也箋云好猶興/也介助也神明聽之則將)
(助女以大福謂遭是明君道施/行也好呼報反注同介音界)
　　　小明五章三章章十二句二章章六句
鼔鍾刺幽王也鼔鍾將將淮水湯湯憂心且
傷(幽王用樂不與德比㑹諸侯于淮上鼔其淫樂以示/諸侯賢者爲之憂傷箋云爲之憂傷者嘉樂不野合)
(犧象不出門今乃於淮水之上作先王之樂失礼尤甚將/七羊反將將聲也注同湯音傷湯湯流盛也下注同比毗)
(志反爲于僞反下同犧素/何反犧象皆罇名王音羲)淑人君子懷允不忘(箋/云)
(淑善懷至也古者善人君子其/用禮樂各得其冝至信不可忘)鼔鍾喈喈淮水湝
湝憂心且悲(喈喈猶將將湝湝猶湯湯悲/猶傷也喈音皆湝户皆反)淑人君
子其德不囬(回邪也邪/似嗟反)鼔鍾伐鼛淮有三洲憂
心且妯(鼛大鼔也三洲淮上地妯動也箋云妯之言悼/也鼛古毛反鼔長丈二尺妯勑留反徐又直留)
(反郭音爾雅盧/叔反又音迪)淑人君子其德不猶(猶若也箋云/猶當作瘉瘉)
(病也猶如字/瘉羊王反)鼔鍾欽欽鼔瑟鼔琴笙磬同音(欽/欽)
(言使人樂進也笙磬東方之樂也同音四縣皆同也/箋云同音者謂堂上堂下八音克諧樂音岳縣音玄)以雅
以南以籥不僭(爲雅爲南也舞四夷之樂大德廣所/及也東夷之樂曰昧南夷之樂曰南)
(西夷之樂曰朱離北夷之樂曰禁以爲籥舞若是爲和而/不僣矣箋云雅萬舞也萬也南也籥也三舞不僣言進退)
(之旅也周樂尚武故謂萬舞爲雅雅正也籥舞文樂也籥/以灼反樂器也僣七心反沈又子念反又楚林反昧本又)
(作韎音妹又莫/戒反禁居䕃反)
　　　　鼔鍾四章章五句
楚茨刺幽王也政煩賦重田萊多荒饑饉降
喪民卒流亡祭祀不饗故君子思古焉(田萊/多荒)
(茨棘不除也饑饉倉庾不盈也降䘮/神不與福助也茨徐咨反萊音來)楚楚者茨言抽
其棘自昔何爲我蓺黍稷(楚楚茨棘貌抽除也箋/云茨蒺䔧也伐除蒺䔧)
(與棘自古之人何乃勤苦爲此事乎我將樹黍稷焉言古/者先王之政以農爲本茨言楚楚棘言抽互辭也抽勑留)
(反徐直留反蓺魚丗/反蒺音疾蔾音黎)我黍與與我稷翼翼我倉旣
盈我庾維億(露積曰庾萬萬曰億箋云黍與與稷翼/翼蕃蕪貌隂陽和風雨時則萬物成萬)
(物成則倉庾充滿矣倉言盈庾言億亦互辭喻多也十萬/曰億也與音餘注同積如字又子賜反蕃音煩廡音無又)
(音/武)以爲酒食以享以祀以妥以侑以介景福
(妥安坐也侑勸也箋云享獻介助景大也以黍稷爲酒食/獻之以祀先祖旣又迎尸使處神坐而食之爲其嫌不飽)
(祝以主人之辭勸之所以助孝子受大福/也妥湯果反侑音又坐才卧反爲于僞反)濟濟蹌蹌絜
爾牛羊以往烝甞或剥或亨或肆或將(濟濟/蹌蹌)
(言有容也亨飪之也肆陳將齊也或陳于牙或齊其肉箋/云有容言威儀敬慎也冬祭曰烝秋祭曰甞祭祀之禮各)
(有其事有觧剥其皮者有煑熟之者有肆其骨體於爼者/或奉持而進之者済子禮反濟濟大夫之容也蹌七羊反)
(蹌蹌士之容也亨普庚反肆音四飪夲又作/而甚反齊/才細反下或齊同觧佳買反剥邦角反肆他歴反觧肆也)
(奉芳勇反/又如字)祝祭于祊祀事孔明(祊門内也箋云孔甚/也明猶俻也絜也孝)
(子不知神之所在故使祝博求之平生門内之旁待賔客/之處祀禮於是甚明祊𥙷彭反說文作/云門内祭先祖)
(所彷徨也/處昌慮反)先祖是皇神保是饗(皇大保安也箋云/皇暀也先祖以孝)
(子祀禮甚明之故精氣歸暀之其鬼神/又安而饗其祭祀暀于况反下篇同)孝孫有慶報
以介福萬壽無疆(箋云慶賜也疆竟界也疆/居良反下篇同竟音境)執
㸑踖踖爲爼孔碩或燔或炙(㸑饔/㸑廪㸑也/踖踖言㸑竈有容)
(也燔取膟膋炙炙肉也箋云燔燔肉也炙肝炙也皆從獻/之爼也其爲之於㸑必取肉也肝也肥碩羙者㸑七亂反)
(注唯言㸑竈一字七端反餘並同踖七夕反又七略/反燔音煩廪力甚反膟音律膋音寮脂膏炙之赦反)君
婦莫莫爲豆孔庻爲賔爲客(莫莫言清靜而敬/至也豆謂肉羞庻)
(羞也繹而賔尸及賔客箋云君婦謂后也凡適妻稱君婦/事舅姑之稱也庻䏧也祭祀之禮后夫人主共籩豆必取)
(肉物肥䏧羙者莫音麥肉羞房中之羞或作肉羞非也適/音的稱尺證反䏧字又作侈昌紙反何沈都可反共音恭)
(亦作/供)獻醻交錯禮儀卒度笑語卒獲(東西爲交/邪行爲錯)
(度法度也獲得時也箋云始主人酌賔爲獻賔旣酌主人/主人又自飲酌賔曰醻至旅而爵交錯以徧卒盡也古者)
(於旅也語醻市由反又作醻度如字/沈徒洛反邪似嗟反徧音遍下同)神保是格報以
介福萬壽攸酢(格來酢/報也)我孔熯矣式禮莫愆
工祝致告徂賚孝孫(熯敬也善其事曰工賚予也/箋云我我孝孫也式法莫無)
(愆過徂往也孝孫甚敬矣於禮法無過者祝以此故致神/意告主人使受嘏旣而以嘏之物往予主人熯而善反又)
(呼旦反賚如字徐/音來嘏古雅反)苾芬孝祀神嗜飲食卜爾百
福如幾如式(幾期式法也箋云卜予也苾苾芬芬有/馨香矣女之以孝敬享祀也神乃歆嗜)
(女之飲食今予女之百福其來如有期矣多少如有法矣/此皆嘏辭之意苾蒲蔑反一音蒲必反下篇同芬乎云反)
(嗜市志反毛巨之反下章同幾音機予/羊汝反下同歆喜今反女音汝下同)旣齊旣稷旣
匡旣勑永錫爾極時萬時億(稷疾勑固也箋云/齊减取也稷之言)
(即也永長極中也嘏之禮祝徧取黍稷牢肉魚擩于醢以/授尸孝孫前就尸受之天子使宰夫受之以筐祝則釋嘏)
(辟以勑之又曰長賜女以中和之福是萬是億言多無數/齊王申毛如字整齊也鄭音資减取也一音才細反謂分)
(齊也筐夲亦作匡丘方反擩而專反/又音苪又而純反何耳誰反醢音海)禮儀旣備鍾鼔
旣戒孝孫徂位工祝致告(致吿告利成也箋云鍾/鼓旣戒戒諸在廟中者)
(以祭禮畢孝孫往位堂下西靣位也祝於是/致孝孫之意告尸以利成禮畢禮或作祀)神具醉止
皇尸載起鼔鍾送尸神保聿歸(皇大也箋云具/皆也皇君也載)
(之言則也尸節神者也神醉而尸謖送尸而神歸尸出入/奏肆夏尸稱君尊之也神安歸者歸於天也謖所六反起)
(也夏户/雅反)諸宰君婦廢徹不遟(箋云廢去也尸出/而可徹諸宰徹去)
(諸饌君婦籩豆而巳不遟以疾爲敬也/廢方吠反徹直列反去起吕反下同)諸父兄弟備
言燕私(燕而盡其私恩箋云祭祀畢歸賔客之爼/同姓則留與之燕所以尊賔客親骨肉也)樂
具入奏以綏後禄爾殽旣將莫怨具慶(綏安/也安)
(然後受福禄也將行也箋云燕而祭之之樂復皆入奏以/安後曰之福禄骨肉歡而君之福禄安女之殽羞巳行同)
(姓之臣無有怨者而皆愛/君是其歡也復扶又反)旣醉旣飽小大稽首神
嗜飲食使君壽考(箋云小大猶長幼也同姓之臣燕/巳醉飽皆再拜稽首曰神乃歆嗜)
(君之飲食使君壽且考/此其慶辭長張丈反)孔惠孔時維其盡之子
子孫孫勿替引之(替廢引長也箋云惠順也甚順於/禮甚得其時維君德能盡之碩子)
(孫勿廢而長行/之替天帝反)
　　　　楚茨六章章十二句
信南山刺幽王也不能脩成王之業疆理天
下以奉禹功故君子思古焉信彼南山維禹
甸之畇畇原隰曾孫田之(甸治也畇畇墾辟貌曽/孫成王也箋云信乎彼)
(南山之野禹治而丘甸之今原隰墾辟則又成王之所佃/言成王乃逺脩禹之功今王反不脩其業乎六十四井爲)
(甸甸方八里居一成之中成方十里出兵車一乗以爲賦/法甸毛田見反鄭繩證反畇音匀又作􁇝蘇遵反又音旬)
(墾苦很反辟婢亦反佃音/田夲亦作田乗繩證反)我疆我理(疆畫經界也/理分地理也)南
東其畝(或南/或東)上天同雲雨雪雰雰(雰雰雪貌/豊年之冬)
(必有積雪雨于付反/崔如字雰芳云反)益之以霡霂旣優旣渥(小/雨)
(曰霡霂箋云成王之時隂陽和風雨時冬有積雪春而益/之以小雨潤澤則饒洽霡亡革反霂音木優說文作瀀音)
(憂渥烏/學反)旣霑旣足生我百榖疆場翼翼黍稷
彧彧(埸畔也翼翼讓畔也彧彧/茂盛貌埸音亦彧於六反)曽孫之穡以爲酒
食卑我尸賔壽考萬年(箋云歛穫曰穡卑予也成/王以黍稷之稅爲酒食至)
(祭祀斎戒則以賜戸與賔尊尸與賔所以敬神/也敬神則得壽考萬年卑必寐反斎側皆反)中田有
廬疆場有瓜是剥是菹(剥瓜爲菹也箋云中由田/中也農人作廬焉以便其)
(田事於畔上種瓜瓜成又入其稅天子剥削淹漬以爲菹/貴四時之異物廬力居反剥邦角反菹側居反便毗戰反)
(削思約反淹英/鉗反漬子賜反)獻之皇祖曽孫壽考受天之祜
(箋云皇君祜福也獻瓜菹於先祖者/順孝子之心也孝子則獲福祜音戸)祭以清酒從
以騂牡享于祖考(周尚赤也箋云清謂玄酒也酒/鬱鬯五齊三酒也祭之禮先以)
(鬱鬯降神然後迎牲享于祖考納亨時騂息營反字林許/營反享許兩反徐許亮反注及下同鬱雍勿反齊才細反)
(亨普/庚反)執其鸞刀以啓其毛取其血膋(鸞刀刀有/鸞者言割)
(中節也箋云毛以告純也膋脂膏也血以吿殺膋以升臭/台之黍稷實之於䔥合馨香也膋音聊中丁仲反臭昌救)
(反)是烝是享苾苾芬芬祀事孔明(烝進也箋云/旣有牲物而)
(進獻之苾苾芬芬然香/祀禮於是則甚明也)先祖是皇報以介福萬壽
無疆(箋云皇之言暀也先祖之靈歸暀/是孝孫而報之以福彊/居良反)
　　　　信南山六章章六句
谷風之什十篇五十四章三百五十六句
毛詩卷第十四
甫田之什詁訓傳第二十一
　　　　　　　　　　毛詩小雅　鄭氏箋
甫田刺幽王也君子傷今而思古焉(刺者刺其/倉廩空虚)
(政煩賦重/農人失職)倬彼甫田歳取十千(倬明貌甫田天下田/也十千言多也箋云)
(甫之言丈夫也明乎彼大古之時以丈夫稅田也歳取十/千於井田之法則一成之數也九夫爲井井稅一夫其田)
(百畝井十爲通通稅十夫其田千畝通十爲成成方十里/成稅百夫其田萬畝欲見其數從井通起故言十千上地)
(榖畝一鍾倬陟角反韓詩作箌音同箌卓也丈直兩反依/義文夫是也夲又作大夫一夲甫之言夫也一夲甫之言)
(大也大古音/㤗見賢遍反)我取其陳食我農人自古有年(尊/者)
(食新農夫食陳箋云倉廪有餘民得賖貰取食之所以紓/官之蓄滯亦使民愛存新榖自古者豐年之法如此食音)
(嗣賖音奢貰音丗又食夜反說文云/貸也紓音舒何常汝反蓄勑六反)今適南畝或耘
或耔黍稷薿薿(耘除也耔雝夲也箋云今者今成/王之法也使農人之南畝治其禾)
(稼功至力盡則薿薿然而茂盛於古言稅去今言治田互/辝耘音云沈又音運夲又作芸音同耔音子沈音兹薿魚)
(起反徐又/魚力反)攸介攸止烝我髦士(烝進髦俊也治田得/榖俊士以進箋云介)
(舎也礼使民鋤作耘耔閑暇則於廬舎及所止息之處以/道藝相講肄以進其爲俊士之行介音界王大也烝之承)
(反髦音毛鋤夲又作助同仕魚反處昌/慮反肄以四反字亦作肆同行下孟反)以我齊明與
我犧羊以社以方(器實曰齊在噐曰盛社后士也方/迎四方氣於郊也箋云以絜齊豐)
(盛與我純色之羊秋祭社與四方爲五榖成熟報其功也/齊夲作齎又作齍同音資犠許冝反為于僞反下爲農親)
(爲爲之/皆同)我田旣臧農夫之慶(箋云臧善也我田事已/善則慶賜農夫謂大蜡)
(之時勞農以休息之也年不順成則大蜡/不通蜡仕詐反勞力報反篇末勞賜同)琴瑟擊鼔
以御田祖以祈甘雨以介我稷黍以榖我士
女(田祖先嗇也榖善也箋云御迎介助榖養也設樂以/迎祭先嗇謂郊後始耕也以求甘雨佑助我禾稼我)
(當以養士女也周禮曰凡國祈年于田祖吹豳雅擊士鼔/以樂田畯御牙嫁反注同豳彼貧反夲亦作邠樂音洛)
曽孫來止以其婦子饁彼南畝田畯至喜攘
其左右甞其旨否(箋云曽孫謂成王也攘讀當爲饟/饁饟饋也田畯司嗇今之嗇夫也)
(喜讀爲饎饎酒食也成王來止謂出觀農事也親與后丗/子行使知稼穡之艱難也爲農人之在南畝者設饋以勸)
(之司嗇至則又加之以酒食饟其左右從行者成王親爲/甞其饋之美否示親之也饁于輒反畯子峻反夲又作俊)
(後篇同喜毛如字鄭爲饎尺志反下篇同攘如羊/反鄭讀爲饟式尚反王如字饋巨愧反從才用反)禾易
長畝終善且有(易治也長畝竟畝也/易以䜴反徐以赤反)曽孫不怒農
夫克敏(敏疾也箋云禾治而竟畝成王則/無所責怒謂此農夫能且敏也)曽孫之稼
如茨如梁曽孫之庾如坻如京(茨積也梁車梁/也京髙丘也箋)
(云稼禾也謂有藁者也茨屋蓋也上古之稅法近者納㥎/逺者納粟米庾露積榖也坻水中之髙地也茨徐私反庾)
(羊主反坻直基反積如字又子賜/反下皆同藁古老反/作孔反)乃求千斯倉乃求
萬斯箱(箋云成王見禾榖之稅委積之多於是求千倉/以處之萬車以載之是言年豐収入踰前也委)
(如字又於僞反収/手又反又如字)黍稷稻粱農夫之慶報以介
福萬壽無疆(箋云慶賜也年豐則勞賜農夫益厚旣/有黍稷加以稲粱報者爲之求福助於)
(八蜡之神萬壽無疆竟/也彊君良反竟如字)
　　　　甫田四章章十句
大田刺幽王也言矜寡不能自存焉(幽王之時/政煩賦重)
(而不務農事蟲毒害榖風雨不時萬民飢饉矜寡無所取/活故時臣思古以刺之矜古頑反注皆同字或又作鰥)
大田多稼旣種旣戒旣備乃事(箋云大田謂地/肥羙可墾耕多)
(爲稼可以授民者也將稼者必先相地之冝而擇其種季/冬命民出五種計耦耕事修耒耜具田噐此之謂戒是旣)
(備矣至孟春土長冒橛陳根可抜而事之種章勇反此注/及下注擇種並同墾苦很反相息亮反長張丈反冒莫報)
(反橛其/月反)以我覃耜俶載南畝(覃利也箋云俶讀爲熾/戴讀爲菑栗之菑時至)
(民以其利耜熾菑發所受之地趨農急也田一歲曰菑覃/以冉反徐又以廉反俶載衆家並如字俶尺叔反始也載)
(事也鄭讀爲熾菑熾尺志反菑音緇/栗音烈鄭注周禮云讀如裂繻之裂)播厥百穀旣庭
且碩曽孫是若(庭直也箋云碩大若順也民旣熾菑/則種其衆穀衆穀生盡條直茂大成)
(王於是則止力役以/順民事不奪其時)旣方旣皁旣堅旣好不稂不
莠(實未堅熟曰皁稂童梁也莠似苗也箋云方房也謂/孚甲皓生而未合時也盡生房矣盡成實矣盡堅熟)
(矣盡齊好矣而測調莠擇種之書民力之蓴時氣之和所/致竺皂才老反困音郎又音粱重梁草啞說文作鄧云粮)
(或字也禾粟之莠生而不成/者謂之童莭也莠餘乆反)去其螟螣及其蟊賊
無害我田稺(食心曰螟食葉曰螣食根曰蟊食節曰/賊箋云此四蟲者甞害我田中之稺禾)
(故明君以正巳而去之去起吕反注同螟莫庭反螣字亦/作􁇞徒得反說文作􁇟蟊夲又作蛑莫侯反稺音稚下同)
田祖有神秉卑炎火(炎火盛陽也箋云螟螣之屬/盛陽氣嬴則生之今明君爲)
(政田祖之神不受此害持之付與炎火使自消亡秉如字/執特也韓詩作卜卜報也卑必二反炎于沾反沈于凡反)
(嬴音/盈)有渰萋萋興雨祁祁雨我公田遂及我
私(渰雩興貌萋萋雲行貌祁祁徐也箋云古者隂陽和/風雨時其來祁祁然而不暴疾其民之心先公後私)
(今天正雨於公田因及私田爾此言民怙君德蒙其餘惠/渰夲又作弇於撿反漢書作黤萋七西反興雨如字本或)
(作興雲非也祁巨移反雨我干付反/注内主雨司一夲主作注雨如字)彼有不穫稺此
有不歛穧彼有遺秉此有滯穗伊寡婦之利
(秉把也箋云成王之時百榖旣多種同齊熟叔刈促遽力/皆不足而有不穫不歛遺秉滯穗故聽矜寡取之以爲利)
(穫戸郭反歛力撿反穧才計反又子計/反穧穫也穗音遂把巴馬反矜音鰥)曽孫來止以
其婦子饁彼南畝田畯至喜(箋云喜讀爲饎饎/酒食也成王出觀)
(農事饋食耕者以勸之也司嗇至則又加/之以酒食勞倦之爾饋食音嗣勞力報反)來方禋祀
以其騂黒與其黍稷以享以祀以介景福(騂/牛)
(也黒羊豕也箋云成王之來則又禋祀四方之神祈報焉/陽化用騂牲隂祀用􁇠牲禋音因享許兩反徐又許亮反)
(黝於糾/反黒也)
　　　大田四章二章章八句二章章九句
瞻彼洛矣刺幽王也思古明王能爵命諸侯
賞善罰惡焉(洛水/名)瞻彼洛矣維水泱泱(興也/洛宗)
(周漑浸水也泱泱深廣貌箋云瞻視也我視彼洛水灌漑/以時其澤浸潤以成嘉榖興者喻古明王恩澤加於天下)
(爵命賞賜以成賢者也泱於良反/漑古爱反浸子鴆反灌工亂反)君子至止福禄如
茨(箋云君子至止者謂來受爵命者也爵命/爲福賞賜爲禄茨屋蓋也如屋蓋喻多也)韎韐有
奭以作六師(韎韐者茅蒐梁草也一曰韎韐所以代韠/也天子六軍箋云此諸侯丗子也除三年)
(之䘮服士服而來未遇爵命之時時有征伐之事天子以/其賢任爲軍將使代卿士將六軍而出韎韐者茅蒐染也)
(茅蒐韎韐聲也韎韐祭服之韠合韋爲之其服爵弁服䊷/衣纁裳者也韎音昧又亡界反韐音閤又古洽反奭許力)
(反赤貌茅如字蒐所留反韠音畢任音/壬將子匠反下同䊷音緇纁許云反)瞻彼洛矣維
水泱泱君子至止鞸琫有珌(鞸容刀鞸也琫上飾/珌下飾也天子玉琫)
(而珧珌諸侯璗琫而璆珌大夫鐐琫而鏐珌士珕琫而珕/珌箋云此人丗子之賢者也旣受爵命賞賜而加賜容刀)
(有飾顯其能制斷鞸字或作琕𥙷頂反說文云刀室也琫/字又作䩬必孔反珌字又作㻫賔一反珧音遥以蜃者謂)
(之珧璗徒黨反字又作瑒音同爾雅云黄金謂之璗璆音/虯又巨樛反又舊周反玉也沈舉彪反又與彪反又張疇)
(反鐐音遼爾雅云白金謂之銀其美者謂之鐐徐何盧到/反又力弔反夲又作璙亦音遼又力小反說文云王也字)
(書力召反鏐力幽反又力幼反沈又力虬反黄金之/美者郭云紫磨金珕力計反說文云蜃屬斷可亂反)君
子萬年保其家室(箋云德如是則能長安其家室/親家室親安之尤難安則無篡)
(殺之禍也篡𥘉患反/殺夲亦作弑同音試)瞻彼洛矣維水泱泱君子至
止福禄旣同(箋云此人丗子之能繼丗位者也其爵命/賞賜盡與其先君受命者同而巳無所加)
(也)君子萬年保其家邦
　　　　瞻彼洛矣三章章六句
裳裳者華刺幽王也古之仕者丗禄小人在
位則讒謟並進棄賢者之類絶功臣之丗焉
(古者古昔明王時也小人/斥今幽王也謟勑撿反)裳裳者華其葉湑兮(興/也)
(裳裳猶堂堂也湑盛貌箋云興者華堂堂於上喻君也葉/湑然於下喻臣也明王賢臣以德相承而治道興則讒謟)
(逺矣湑思叙反治直吏/反逺于萬反又如字)我覯之子我心冩兮我心
冩兮是以有譽處兮(箋云覯見也之子是子也謂/古之明王也言我得見古之)
(明王則我心所憂冩而去矣我心所憂旣冩是則君/臣相與聲譽常處也憂者憂讒謟並進覯古豆反)裳
裳者華芸其黄矣(芸黄盛也箋云華芸然而黄興明/王德之盛也不言葉微見無賢臣)
(也芸音云徐音/運見賢遍反)我覯之子維其有章矣維其有
章矣是以有慶矣(箋云章禮文也言我得見古之明/王雖無賢臣猶能使其政有礼文)
(法度政有禮文法度是/則我有慶賜之榮也)裳裳者華或黄或白(箋云/華或)
(有黄者或有白者興明王之/德時有駇而不純駁邦角反)我覯之子乗其四駱
乗其四駱六轡沃若(言丗禄也箋云我得見明王德/之駇者雖無慶譽猶能免於讒)
(謟之害守我先人之禄位乗其四駱之馬/六轡沃若然駱音洛沃如字徐於縛反)左之左之
君子冝之右之右之君子有之(左陽道朝祀之/事右隂道䘮戎)
(之事箋云君子斥其先人也多才多藝有/禮於朝有功於國朝直遥反下及下篇同)維其有之
是以似之(似嗣也箋云維我先人有是二德故先王使/之丗禄子孫嗣之今遇讒謟並進而見棄絶)
　　　　裳裳者華四章章六句
桑扈刺幽王也君臣上下動無禮文焉(動無/禮文)
(舉事而不用先王禮/法威儀也扈音户)交交桑扈有鸎其羽(興也鸎然/有文章箋)
(云交交猶佼佼飛往來貌桑扈竊脂也興者竊脂飛而往/來有文章人觀視而愛之喻君臣以禮法威儀升降於朝)
(廷則天下亦觀視而仰樂/之鸎於耕反佼交夘反)君子樂胥受天之祜(胥/皆)
(也箋云胥有才知之名也祜福也王者樂臣下有才知文/章則賢人在位庻官不曠政和而民安天子之以福禄胥)
(毛如字鄭徐患叙反/怙音户知音智下同)交交桑扈有鸎其領(領頸/也)君
子樂胥萬邦之屏(屏蔽也箋云王者之德樂賢知在/位則能爲天下蔽捍四表患難也)
(蔽捍之者謂蠻夷率服不侵㫠屏卑郢反/爲于僞反捍音汗難乃且反下患難同)之屏之翰百
辟爲憲(翰幹憲法也箋云辟君也王者德外能蔽捍四/表之患難内能立功立事爲之稹幹則百辟卿)
(士莫不脩職而法象之翰/戸旦反辟音璧楨音貞)不戢不難受福不那(戢/聚)
(也不戢我也不難難也那多也不多多也箋云王者位至/尊天所子也然而不自歛以先王之法不自難以亡國之)
(戒則其受福禄亦/不多也戢莊立反)兕觥其觩旨酒思柔(箋云兕觥/罰爵也古)
(之王者與群臣燕飲上下無失禮者其罰爵徒觩然陳設/而巳其飲美酒思得柔順中知與共其樂言不撫敖自淫)
(恣也兕徐履反獸名觥古横反觩音虯夲或/作㓩樂音洛撫大吴反敖五報反下文同)彼交匪敖
萬福來求(箋云彼彼賢者也賢者居處恭執事敬與/人交必以禮則萬福之禄就而求之謂登)
(用爵命加/以慶賜)
　　　　桑扈四章章四句
鴛鴦刺幽王也思古明王交於萬物有道自
奉養有節焉(交於萬物有道謂順其性取之以時不/暴夭也鴛於袁反沈又音温鴦於崗反)
(又於/良反)鴛鴦于飛畢之羅之(興也鴛鴦匹鳥太平之/時交於萬物有道取之)
(以時於其飛乃畢掩而羅之箋云匹鳥言其止則相耦飛/則爲雙性馴耦也此交萬物之實也而言興者廣其義也)
(獺祭魚而後漁豺祭獸而後田此亦皆其將縱散時/也掩於檢反馴音廵又音脣獺勑轄反又他末反)君
子萬年福禄冝之(箋云君子謂明王也交於萬物/其德如是則冝壽考受福禄也)鴛
鴦在梁戢其左翼(言休息箋云梁石絶水之梁戢歛/也鴛鴦休􁅿於梁明王之時人不)
(驚駭歛其左翼以右翼掩之自若無恐懼戢莊/立反韓詩云捷也捷其蜀於左也恐丘勇反)君子萬
年宜其遐福(箋云遐逺也/逺猶乆也)乗馬在廐摧之秣之
(摧莝也秣粟也箋云摧今莝字也古者明王所乗之馬繫/於廐無事則委之以莝有事乃予之榖言愛國用也以興)
(於其身亦猶然齊而後三舉設盛饌恒日則减焉北之謂/有節也乗王徐繩證反四馬也鄭如字下同廐音救摧采)
(卧反芻也秣音末榖馬也芻楚俱反莝采卧/反韓詩云委也委食也紆僞反齊側皆反)君子萬年
福禄艾之(艾養也箋云明王愛國用自奉養之節如此/故冝乆爲福禄所養也艾魚蓋反徐音刈)
乗馬在廐秣之摧之君子萬年福禄綏之(箋/云)
(綏安也綏士/果反又如字)
　　　　鴛鴦四章章四句
頍弁諸公刺幽王也暴戾無親不能宴樂同
姓親睦九族孤危將亡故作是詩也(戾虐也/暴虐謂)
(其政教如雨雪也頍缺婢反說文云舉/頭貌樂音洛卒章同雨于付反卒章同)有頍者弁實
維伊何(興也頍弁貌弁皮弁也箋云實猶是也言幽王/服是皮弁之冠是維何爲乎言其冝以宴而弗)
(爲也禮天子諸侯朝服以宴天子之/朝皮弁以日視朝朝直遥反下皆同)爾酒旣旨爾殽
旣嘉(箋云旨嘉皆美也女酒巳美矣女殽巳美矣何/以不用與族人宴也言其知其其礼而弗爲也)豈
伊異人兄弟匪他(箋云此言王當所與宴者豈有異/人䟽逺者乎皆兄弟與王無他言)
(至親又刺/其弗爲也)蔦與女蘿施于松栢(蔦寄生也女蘿兎/絲松蘿也喻諸公)
(非自有尊託王之尊箋云託王之尊者王明則榮王衰則/微刺王不親九族孤特自恃不知巳之將危亡也蔦音鳥)
(說文音弔爾雅云寓木宛童是也蘿力多反在/草曰兎絲在木曰松蘿又唐蒙施以䜴反下同)未見君
子憂心弈弈旣見君子庶幾說懌(弈弈然無所/薄也箋云君)
(子斥幽王乆不與諸公宴諸公未得見幽王之時懼其將/危亡巳無所依怙故憂而心弈弈然故言我若巳得見幽)
(王諌正之則庻幾其變改意觧懌也弈音亦/說音恱懌音亦夲又作繹怙音户解音蟹)有頍者弁
實維何期(箋文何期猶伊何也期辭也/期夲又作其音基王如字)爾酒旣旨
爾殽旣時(時善/也)豈伊異人兄弟具來(箋云具/猶皆也)蔦
與女蘿施于松上未見君子憂心怲怲旣見
君子庶幾有臧(怲怲憂盛滿也臧/善也怲兵命反)有頍者弁實
維在首爾酒旣旨爾殽旣阜豈伊異人兄弟
甥舅(箋云阜猶多也謂吾/舅者吾謂之甥也)如彼雨雪先集維霰
(霰暴雪也箋云將大雨雪始必微温雪自上下遇温氣而/摶謂之霰乆而寒勝則大雪矣喻幽王之不親九族亦有)
(漸自微至甚如先霰後大雪霰蘇/薦反消雪也字亦作䨘摶徒端反)死䘮無日無幾
相見樂酒今夕君子維宴(箋云王政旣衰我無所/依怙死亡無有日數能)
(復幾何與王相見也且今夕喜樂此酒此乃王之宴礼也/刺幽王將䘮亡哀之也樂音洛䘮息浪反幾居豈反注同)
(復扶/又反)
　　　　頍弁三章章十二句
車舝大夫刺幽王也襃姒嫉妬無道並進讒
巧敗國德澤不加於民周人思得賢女以配
君子故作是詩也(舝胡瞎反車軸頭鐵也嫉音疾又/音自妬丁故反敗必邁反又如字)
(下注/同)間關車之舝兮思孌季女逝兮(興也間關/設舝也孌)
(美貌季女謂有齊季女也箋云逝往也大夫嫉襃姒之爲/惡故嚴車設其舝思得孌然美好之少女有齊莊之德者)
(往迎之以配幽王代襃姒也旣幼而美又齊莊庶其當/王意孌力兖反齊則皆反下同少詩照反夲又作季)匪
飢匪渇德音來括(括㑹也箋云時讒巧敗國下民離/散故大夫汲汲欲迎季女行道雖)
(飢不飢雖渇不渇覬得之而來使我王更脩德敎合/㑹離散之人括夲又作恬音活徐古闊反覬音兾)雖
無好友式燕且喜(箋云式用也我得德音而來雖無/同好之賢友我猶用是燕飲相慶)
(且喜好呼報/反注下並同)依彼平林有集維鷮辰彼碩女令
德來敎(依茂木貌平林林木之在平地者也鷮雉也辰/時也箋云平林之木茂則耿介之鳥往集焉喻)
(王若有茂美之德則其時賢女來/配之與相訓告改脩德敎鷮音驕)式燕且譽好爾無
射(箋云爾女女王也射厭也我於碩女來敎則用是燕/飲酒且稱王之聲譽我愛好王無有猒也射音亦注)
(同猒於豔/反下同)雖無旨酒式飲庻幾雖無嘉殽式食
庻幾雖無德與女式歌且舞(箋云諸大夫覬得賢/女以配王於是酒雖)
(不美猶用之燕飲殽雖不美猶食之人皆庻幾於王之變/改得輔佐之雖無其德我與女用是歌舞相樂喜之至也)
(樂音/洛)陟彼髙岡析其柞薪析其柞薪其葉湑
兮(箋云陟登也登髙岡者必析其木以爲薪析其木以/爲薪者爲其葉茂盛蔽岡之髙也此喻賢女得在王)
(后之位則必辟徐嫉妬之女亦爲其蔽君之明析星歴反/柞子洛反湑思叙反爲其于僞反下亦爲同辟婢亦反又)
(音/壁)鮮我覯爾我心冩兮(箋云鮮善覯見也善乎我/得見女如是則我心中之)
(憂除去也鮮息淺反徐音仙覯古/候反女音汝一夲作見女行如是)髙山仰止景行行
止四牡騑騑六轡如琴(景大也箋云景明也諸大/夫以爲賢女旣進則王亦)
(庻幾古人有髙德者則慕仰之有明行者則而行之其御/群臣使之有禮如御四馬騑騑然持其敎令使之調均亦)
(如六轡緩急有和也○仰止夲或作仰之景行下孟反/注有明行同牡茂口反騑孚非反調/音條和胡卧反)覯
爾新昬以慰我心(慰安也箋云我得見女之新昬如/是則以慰除我心之憂也新昬謂)
(季女也慰/怨也怨於願反王申爲怨恨之義韓詩作以愠/我心愠恚也夲或作慰安也是馬融義馬融張昭論之詳矣)
　　　　車舝五章章六句
青蠅大夫刺幽王也(蠅餘/仍反)營營青蠅止于樊
(興也營營往來貌燓藩也箋云興者蠅之爲蟲汙白使黒/使白喻佞人變亂善惡也言止于藩欲外之令逺物也營)
(如字說文作/云小聲也樊音煩藩方元反一夲/甫煩反汗汙辱之汙烏路反令力成反逺于萬反)豈弟
君子無信讒言(箋云豈弟樂易也豈開在反/弟如字樂音洛易以䜴反)營營
青蠅止于棘讒人罔極交亂四國(箋云極/猶巳也)營
營青蠅止于榛(榛所以爲藩也榛/士巾反又側巾反)讒人罔極􁀌
我二人(箋云構合也合猶交亂也/􁀌古豆反韓詩􁀌亂也)
　　　　青蠅三章章四句
賔之𥘉筵衛武公刺時也幽王荒廢媟近小
人飲酒無度天下化之君臣上下沈湎淫液
武公旣入而作是詩也(淫液者飲酒時情態也武/公入者入爲王卿土筵音)
(延媟息列反近附近之近沈直林反或作耽都南反湎/莫衍反飲酒齊其色曰湎徐莫顯反液音亦態他代反)賔
之初筵左右秩秩(秩秩然肅敬也箋云筵席也左右/謂折旋揖讓也秩秩知也先王將)
(祭必射以擇士大射之禮賔初入門登堂即席其趨翔威/儀甚審知言不失禮也射禮有三有大射有賔射有燕射)
(秩直乙反折之舌/反知音智下同)籩豆有楚殽核維旅(楚列貌殽豆/實也核加籩)
(也旅陳也箋云豆實𦵔醢也籩實有桃梅之屬凢/非榖而食之曰殽殽户交反核户革反𦵔側居反)酒旣
和旨飲酒孔偕(箋云和旨猶調美也孔甚也王之酒/巳調羙衆賔之飲酒又威儀齊一言)
(主人敬其事而衆/賔粛慎也偕音皆)鍾鼔旣設舉醻逸逸(逸逸往來/次序也箋)
(云鍾鼔於是言旣設者將射/改縣也醻市由反縣音玄)大侯旣抗弓矢斯張
(大侯君侯也抗舉也有燕射之禮箋云舉者舉鵠而棲之/於侯也周禮梓人張皮侯而棲鵠天子諸侯之射皆張三)
(侯故君侯謂之大侯大侯張而弓矢亦張節也將祭而射/謂之大射下章言烝衎烈祖其非祭與抗苦浪反張如字)
(鵠古沃反鳴鵠也說文云即鵲也小而難中又云鵠者覺/也直也射者直己志棲音西著也梓音子衎苦且反與音)
(餘夲作乎又/作也並非)射夫旣同獻爾發功(箋云射夫衆射/者也獻猶奏也)
(旣此衆耦乃誘射射者乃登射各奏其發矢中/的之功發如字徐音廢比毗志反中丁仲反)發彼有
的以祈爾爵(的質也祈求也箋云發發矢也射者與/其耦拾發發矢之時各心競云我以此)
(求爵女爵射爵也射之禮勝者飲不勝所以飬病也故論/語曰下而飲其爭也君子的夲亦作勺同音的祈音其拾)
(其劫反更也飲於鴆/反下同爭爭闘之爭)籥舞笙鼔樂旣和奏烝衎
烈祖以洽百禮(秉籥而舞與笙鼔相應箋云籥管也/殷人先求諸陽故祭祀先奏樂滌蕩)
(其聲也烝進衎樂烈美洽合也奏樂和必進樂其先祖於/是又合見天下諸侯所獻之禮籥余若反衎苦且反洽戸)
(夾反應應對之應滌徙歴反樂音洛/下樂其湛樂喜樂下文曰樂並同)百禮旣至有壬
有林(壬大林君也箋云壬任也謂卿大夫也諸侯所獻之/禮旣陳於庭有卿大夫又有國君言天下徧至得万)
(國之歡心/徧音遍)錫爾純嘏子孫其湛(嘏大也箋云純大也/嘏謂尸與主人以福)
(也湛樂也王受神之福於戸則王之子孫/皆喜樂也錫音析嘏古雅反湛荅南反)其湛曰樂
各奏爾能賔載手仇室人入又(手取也室人主人/也主人請射於賔)
(賔許諾自取其匹而射主人亦入于次又射以耦賔也箋/云子孫各奏爾能者謂旣湛之後各酌獻尸尸酢而卒爵)
(也士之祭禮上嗣舉奠因而酌尸天子則有子孫獻尸之/禮文王丗子曰其登餕獻受爵則以上嗣是也仇讀曰㪺)
(室人有室中之事者謂佐食也又復也賔手挹酒室人復/酌爲加爵能如字徐奴代反又奴來反仇毛音求鄭讀爲)
(㪺音俱餕子峻反復扶/又反下皆同挹一入反)酌彼康爵以奏爾時(酒所/以安)
(體也時中者也箋云康虚也時謂心所尊者也加爵之間/賔與兄弟交錯相醻卒爵者酌之以其所尊亦交錯而巳)
(又無次也中張仲/反又一夲作人)賔之初筵温温其恭(箋云此復/言𥘉筵者)
(旣祭王與族人燕之筵也王與族/人燕以異姓爲賔温温柔和也)其未醉止威儀反
反曰旣醉止威儀幡幡舎其坐遷屢舞僊僊
(反反言重慎也幡幡失威儀也遷徙屢數也僊僊然箋云/此言賔𥘉即筵之時能自勑戒以禮至於旅酬而小人之)
(態出言王旣不得君子以爲賔又不得有恒之人所以敗/亂天下率如此也反如字韓詩作眅眅蒲板反善貌囙音)
(越下是曰皆同下章放此幡孚袁反舍音捨坐如字徐才/卧反屢力具反注及下同夲作婁僊音仙數音朔熊他代)
(反率音類/又所律反)其未醉止威儀抑抑曰旣醉止威儀
怭怭是曰旣醉不知其秩(抑抑慎宻也怭怭媟嫚/也秩常也抑於力反怭)
(毗必反又符筆反說文作怭/平一反媟息列反嫚音慢)賔旣醉止載號載呶
亂我籩豆屢舞僛僛是曰旣醉不知其郵側
弁之俄屢舞傞傞(號呶號呼謹呶也僛僛舞不能自/正也傞傞不止也箋云郵過側傾)
(也俄傾貌此更言賔旣醉而異章者善/爲無/算爵以後也傞素多反一音倉柯反呶女交反)旣醉而出並
受其福醉而不出是謂伐德飮酒孔嘉維其
令儀(箋云出猶去也孔甚令善也賔醉則出與主人俱有美/譽醉至若此是誅伐其德也飲酒而誠得嘉賔則於礼)
(有善威儀武公見王之失礼/故以此言箴之箴之林反)凡此飮酒或醉或否旣立
之監或佐之史彼醉不臧不醉反耻(立酒之監佐/酒之史箋云)
(凡此者凡此時天下之人也飲酒於有醉者有不醉者則立監使/視之又助以史使督酒欲令皆醉也彼醉則巳不善人所非惡反)
(復取未醉者耻罰之言此者疾之也令力呈反/惡烏路反否協音𥙷美切史如字疾音習惡也)式勿從謂無
俾大怠匪言勿言匪由勿語(箋云式讀曰慝勿猶無/也俾使由從也武公見)
(時人多說醉者之狀或以取怨致讐故爲設禁醉者有惡過女無/就而謂之也當防䕶之無使顛仆至於怠慢也其所陳說非所當)
(説無爲人說之也亦無從而行之也亦無以語人也皆爲其聞之/將恚怒也式如字又云用也鄭讀作慝他得反怠音太徐勑佐反)
(語魚據反為于僞反顛都田反/仆何音赴一音蒲恚一瑞反)由醉之言俾出童羖(羖/羊)
(不童也箋云女從行醉者之言使女岀無角之羖羊脅以無然/之物使戒深也羖羊之牲牝牡有角出如字徐尺遂反羖音古)
(脅許/業反)三爵不識矧敢多又(箋云矧况又復也當言我於/此醉者飮三爵之不知况能)
(知其多復飲乎三爵者獻也/酬也酢也矧失忍反音申)
　　　　　賔之𥘉筵五章章十四句
　甫田之什十篇三十九章二百九十六句
毛詩卷第十四
毛詩卷第十五
魚藻之什詁訓傳第二十二
　　　　　　　　　　　毛詩小雅　鄭氏箋
魚藻刺幽王也言萬物失其性王居鎬京將
不能以自樂故君子思古之武王焉(箋云萬物/失其性者)
(王政教衰隂陽不和羣生不得其所也將不能以自樂言/必自是有危亡之禍也藻音早鎬胡老反樂音洛篇内注)
(八音之樂一字/音岳餘並同)魚在在藻有頒其首(頒大首皃魚似依/蒲藻爲得其性箋)
(云藻水草也魚之依水草猶人之依明王也明王之時魚何/所處乎處於藻旣得其性則肥充其首頒然此時人物皆得)
(其所正言魚者以潛逃之類信其/著見頒符云反説文注同見音現)王在在鎬豈樂飲
酒(箋云豈亦樂也天下平安萬物得其性武王何所處乎/處于鎬京樂八音之樂與羣臣飮酒而巳今幽王惑于)
(襃姒萬物失其性方有危亡之禍而亦豈樂飮酒於鎬京/而無悛心故以此刺焉豈本亦作愷同苦在反樂也悛漆)
(全反改也沈/又七旬反)魚在在藻有莘其尾(莘所巾反/箋云長皃)王在
在鎬飲酒樂豈魚在在藻依于其蒲王在在
鎬有那其居(那安貌天下平安王無四方之虞/故其居處那然安也那乃多反)
　　　　魚藻三章章四句
采菽刺幽王也侮慢諸侯諸侯來朝不能錫
命以禮數徵㑹之而無信義君子見微而思
古焉(箋云幽王徵㑹諸侯爲合義兵征討有罪旣往而/無之是於義事不信也君子見其如此知其後必)
(見攻伐將無救也菽本亦作叔侮亡甫反朝直遥/反篇内皆同數色角反音朔㑹如字爲于僞反)采菽采
菽筐之筥之(興也菽所以芼太牢而待君子也羊則苦/豕則薇箋云菽大豆也采之者采其葉以)
(爲藿三牲牛羊豕芼以藿王饗賔客有生爼乃用鉶羮/故使采之筐音匡筥音舉芼亡報反薇音微藿火郭反)君子
來朝何錫予之雖無予之路車乗馬(君子謂諸/侯也箋云)
(賜諸侯以車馬言/雖無予之/尚以爲薄乗純政反下注同)又何予之玄衮及黼(玄/衮)
(卷龍也白與黒謂之黼箋云及與也玄衮玄衣而畫以卷/龍也黼黼黻謂絺衣也諸公之服自衮冕而下侯伯自鷩)
(冕而下子男自毳冕而/下王之賜維用有文章者衮古本反玄/衮冕服黼音斧卷卷免反下同本又作衮黻/音弗絺知里反本)
(又作黹同雉知反鷩必滅/反冕也毳尺鋭反音遂)觱沸檻泉言采其芹(觱沸/泉出)
(皃檻泉正出也箋云言我也芹菜也可以爲菹亦所用待/君子也我使采其水中芹者尚潔清也周礼芹菹鴈醢觱)
(音必沸音弗檻銜覧反徐下斬反爾雅云檻泉正出正出湧/出也芹巨斤反菹側魚反清如字一音才性反鴈音雁如字)
君子來朝言觀其旂其旂淠淠鸞聲嘒嘒載
驂載駟君子所届(淠淠動也嘒嘒中節也箋云届極/也諸侯來朝王使人迎之因觀其)
(衣服車乗之威儀所以爲敬且省禍福也諸侯將朝于王/則驂乗乘四馬而往此之服飾君子法制之極也言其尊)
(而王今不尊也旂巨幾反淠匹弊反徐孚葢反又芳計反/嘒呼惠反驂七南反騑馬曰驂駟音四届音界中丁仲反音)
(衆諸侯將朝于王一本無于字皆以王字絶句一讀諸侯將朝絶/句以王字下屬/乗乗上音承證反下音䋲往如字極紀力/反)
赤芾在股邪幅在下彼交匪紓天子所予(諸/侯)
(赤芾邪幅幅偪也所以自偪束也紓緩也箋云芾大古/蔽膝之象也冕服謂之芾其他服謂之韠以韋爲之其)
(制上廣一尺下廣二尺長三尺其頸五寸肩革帶博二/寸脛本曰股邪幅如今行縢也偪束其脛自足至膝故)
(曰在下彼與人交接自偪束如此則非有觧怠紓緩之/心天子以是故賜予之芾音弗股音古邪似嗟反注同)
(幅音福紓音舒予音與偪彼力/反大音泰韠音必廣光曠/反下同長直亮反脛胡定反縢徒登反觧怠古賣反心如字)
樂只君子天子命之樂只君子福禄申之(申/重)
(也箋云只之言是也古者天子賜諸侯也以礼樂樂之乃/後命予之也天子賜之神則以福禄申重之所謂神謀鬼)
(謀也刺今王不然樂音洛只音/止重/直用反下同禮樂樂之上音岳下音洛)維柞之枝其葉蓬
蓬(蓬蓬盛皃箋云此興也柞之幹猶先祖也枝猶子孫也/其葉蓬蓬喻賢才也正以柞爲興者柞之葉新將生故)
(乃落於地以喻繼世以德相承者明也/柞子洛反又音昨木名蓬歩公反注同)樂只君子殿天
子之邦樂只君子萬福攸同(殿鎮也殿多見反注/同鎮陟慎反又音珍)
(本作/填)平平左右亦是率從(平平辯治也箋云率循也/諸侯之有賢才之德能辯)
(治其連屬之國使得其所則連屬之國亦循/順之平婢延反韓詩作便便云閑雅之貌)汎汎楊舟
紼纚維之(紼繂也纚緌也明王能維持諸侯也箋云楊木/之舟浮於水上汎汎然東西無所定舟人以紼)
(繫其緌以制行之猶諸侯之治民御之以禮法汎芳劍反/紼音弗纚力池反韓詩云筰也筰音才各反緌如誰反)樂
只君子天子蔡之樂只君子福禄膍之(葵揆也/膍厚也)
(葵其維反膍頻尸/反韓詩作肶注同)優哉游哉亦是戾矣(戾至也諸侯/有盛德者亦)
(優㳺自安止於是言思/不出其位箋云戾止也)
　　　　　采菽五章章八句
角弓父兄刺幽王也不親九族而好讒佞骨
肉相怨故作是詩也(好呼/報反)騂騂角弓翩其反
矣(興也騂騂調和也不善紲檠巧用則翩然而反箋云/興者喻王與九族不以恩禮御待之則使之多怨也)
(騂息營反沈又許榮反說文作弲音火全反翩匹然反紲息/列反弓䩛也檠音景弓匣也說文云榜也謂輔也怨如字)
兄弟昏姻無胥逺矣(箋云胥相也骨肉之親當相/親信無相疏逺則以親親之)
(望易以成怨弓之爲物張之則内向而來弛之則外反而去/有似兄弟昏姻親疎逺近之意又云騂騂角弓旣翩然而反)
(矣兄弟昏姻則豈可以/相逺哉胥音息徐反)爾之逺矣民胥然矣爾之
教矣民胥傚矣(箋云爾/女女幽/王也胥皆/也言王女/不/親骨肉則天下之人皆知之見女之教令無善無)
(惡所尚者天下之人皆學之言/上之化下不可不慎俲戸敎反)此令兄弟綽綽有𥙿
不令兄弟交相爲瘉(綽綽寛也𥙿饒瘉病也箋云令/善也綽處若反𥙿羊樹反瘉羊)
(主/反)民之無良相怨一方(箋云良善也民之意不獲當/反側之於身思彼所以然者)
(而恕之無善心之人則徙居一/処怨恚之處昌慮反恚一瑞反)受爵不讓至于己斯
亡(爵禄不以相讓故怨禍及之比周而黨愈少鄙争/而名愈辱求安而身愈危箋云斯此也比毗志反)老
馬反爲駒不顧其後(巳老矣而孩童慢之箋云比喻/幽王見老人反悔慢之遇之如)
(㓜稚不自顧念後至年老人之遇巳亦將然駒音拘争/争闘之争孩本作咳户才反許慎云小兒笑也稚音稺)如
食冝饇如酌孔取(饇飽也箋云王如食老者則冝令/之飽如飲老者則當孔取孔取謂)
(度其所勝多少凡噐之孔其量大小不同老者氣力弱故/取義焉王有族食族燕之禮食音嗣注同冝如字注同夲)
(作儀韓詩云儀我也饇於據反徐又於具反取如字沈/又音娶令力呈反飲於鴆反度待洛反勝音升量音量)毋
教猱升木如塗塗附(猱猿屬塗泥附著也箋云毋/禁辝猱之性善登木若敎使)
(其爲之必也附木桴也塗之性善著若以塗附其著亦必/也以喻人之心皆有仁義敎之則進猱乃刀反沈乃遘反)
(附如字猿音袁字或作猨/著直略反下同桴音孚)君子有徽猷小人與屬
(徽美也箋云猷道也君子有美道以得聲譽則小人亦樂/與之而自連屬焉令無良之人相怨王不敎之徽音暉屬)
(音蜀注同讀者亦音樹樂音洛/又音岳又五敎反下樂善同)雨雪瀌瀌見晛曰消
(晛日氣也箋云雨雪之盛瀌瀌然至日將出其氣始見人/則皆稱曰雪今消釋矣喻小人雖多王若欲興善政則天)
(下聞之莫不曰小人今誅㓕矣其所以然者人心皆樂善/王不啓教之雨于付反注及下同瀌符嬌反徐符彪反又)
(方苗反見如字下文同韓詩作曣音於見反云曣見日出/也晛乃見反曰音􁇡下同韓詩作聿劉向同始見賢遍反)
(又如/字)莫肯下遺式居婁驕(箋云莫無也遺讀曰隨/式用也婁歛也今王不)
(以善政啓小人之心則無貴謙虚以礼相卑下先人而後/巳用比自居處歛其驕慢之過者婁王力住反數也徐云)
(鄭音樓爾雅/云哀/鳩樓聚也沈力俱反)雨雪浮浮見晛曰流(浮浮猶瀌/瀌也流流)
(而去/也)如蠻如髦我是用憂(蠻南蠻也髦夷髦也箋/云今小人之行如夷狄)
(而王不能變化之我用是爲大憂也髦西夷别名武王伐/紂其等有八囯從焉髦舊音毛㝷毛鄭之意當与尚書同)
(音莫侯反/行下孟反)
　　　　角弓八章章四句
菀栁刺幽王也暴虐無親而刑罰不中諸侯
皆不欲朝言王者之不可朝事也(菀音鬱徐於/阮反中丁仲)
(反下注不中同朝/直遥反篇内同)有菀者栁不尚息焉(興也菀茂/木也箋云)
(尚庻幾也有菀然枝葉茂盛之栁行路之人豈有不庻幾/欲就之止息乎興者喻王有盛德則天下皆庻幾願往朝)
(焉憂今/不然)上帝甚蹈無自暱焉(蹈動暱近也箋云蹈讀/曰悼上帝乎者愬之也)
(今幽王暴虐不可以朝事甚使我心中悼病是以不從而/近之釋巳所以不朝之意蹈音悼暱女栗反又女筆反徐)
(乃吉/反)俾予靖之後予極焉(靖治極至也箋云靖謀/俾使極誅也假使我朝)
(王王留我使我謀政事王信讒不察功考績後反誅放我/是言王刑罰不中不可朝事也俾必爾反夲作卑後皆同)
(極毛如字/鄭音棘)有菀者栁不尚愒焉(愒息也愒欺例/反徐丘麗反)上
帝甚蹈無自瘵焉(瘵病也箋云瘵接也/瘵則界反鄭音際)俾予靖之
後予邁焉(箋云邁行也行亦放也/春秋傳曰予將行之)有鳥髙飛亦
傅于天彼人之心于何其臻(箋云傅臻皆至也/彼人斥幽王也鳥)
(之髙飛極至於天耳幽王之心於何所至/乎言其轉側无常人不知其所届傳音附)曷予靖之居
以㓙矜(曷害矜危也箋云王何爲使我謀之隨而罪/我居我以凶危之地謂四裔也裔延丗反)
　　　　菀栁三章章六句
都人士周人刺衣服無常也古者長民衣服
不貳從容有常以齊其民則民德歸壹傷今
不復見古人也(服謂冠弁衣裳也古者明王時也長/民謂凡在民上倡率者也變易无常)
(謂之貳從容謂休燕也休燕猶有常則朝夕明矣一者專/也同也長張丈反注同貳音二從七容反復扶又反下住)
(同率色類反/朝直遥反)彼都人士狐裘黄黄其容不改出
言有章(彼彼明王也箋云城郭之域曰都古明王時都/人之有土行者冬則衣狐裘黄黄然取温𥙿而)
(巳其動作容貌旣有常吐口言語又有法度文章疾今奢/淫不自責以過差出如字行下孟反下文行歸注操行同)
(衣於旣反差𥘉/賣反又如字)行歸于周萬民所望(周忠信也箋/云于於也都)
(人之土所行要歸扵忠信其餘萬民寡識者咸瞻/望而法俲之又疾今不然所望如字協韻音亡)彼都
人士臺笠緇撮(臺所以禦暑笠所以禦雨也緇撮緇/布冠也箋云臺夫湏也都人之士以)
(臺皮爲笠緇布爲冠古明王之時儉且節也臺如字爾雅/作薹草名笠音立緇側其反撮七活反夫音符夲亦作扶)
彼君子女綢直如髮(密直如髪也箋云彼君子女音/謂都人之家女也其情性密緻)
(操行正直如髪之夲末无隆殺也綢直留反緻直/置反本亦作致隆俗作降殺所界反又所例反)我不
見兮我心不說(箋云疾時皆奢淫我不復見今士女/之然者心思之而憂也○我不見第)
(二章作不見後三章作弗見/一夲四章同作不見說音恱)彼都人士充耳琇實
(琇美石也箋云言以美石爲瑱瑱/塞耳琇音秀徐音誘瑱他見反)彼君子女謂之尹
吉(尹正也箋云吉讀爲姞尹氏姞氏周室昬􁇢之舊姓/也人見都人之家女咸謂之尹氏姞氏之女言有礼)
(法吉毛如字鄭讀爲/姞其吉反又其乙反)我不見兮我心苑結(箋云/苑猶)
(屈也積也苑於粉反/徐音欎又於阮反)彼都人士垂帶而厲彼君子
女卷髮如蠆(厲帶之垂者箋云而亦如也而厲如鞶/厲也鞶必垂厲以爲飾厲子當作裂蠆)
(螫蟲尾末揵然似婦人髪末曲上卷然者也帶夲亦作蔕/音帶厲毛如字鄭作裂音列卷音權注及下同蠆敕邁反)
(又敕界反通俗文云長尾爲蠆短尾爲蠍蠍虚伐反鞶薄/寒反螫音釋夲又作蠚呼莫反揵其言反又音虞漢書音)
(義云㪯也又渠偃反一/音其蹇反上時掌反)我不見兮言從之邁(箋云言/亦我也)
(邁行也我今不見士女此飾心思之欲/從之行言巳憂悶欲自殺求從古人)匪伊垂之帶則
有餘匪伊卷之髮則有旟(旟揚也箋云伊垂也此/言士非故垂此帶也帶)
(於礼自當有餘也女非故卷此髮也髮於/礼自當有旟也旟枝旟揚起也旟音餘)我不見兮云
何盱矣(箋云盱病也思之甚云何/乎我今巳病也盱喜俱反)
　　　　　都人士五章章六句
采緑刺怨曠也幽王之時多怨曠者也(怨曠者/君子行)
(役過時之所由也而刺之者譏其不但憂思而/巳欲從君子於外非礼也思息嗣反下皆同)終朝采
緑不盈一匊(興也自旦及食時爲終朝兩手曰匊竿/云緑王芻也易得之菜也終朝采之而)
(不滿手怨曠之深憂思不專於事匊弓六反注/本或一手曰匊王芻楚俱反草也易以䜴反)予髮曲
局薄言歸沐(局卷也婦人夫不在則不容飾箋云言/我也礼婦人在夫家笄象笄今曲卷其)
(髪憂思之甚也有云君子將㱕者我則沐以待/之局其玉反卷音權下同又眷勉反沈其言反)終朝采
藍不盈一䄡(衣蔽前謂之䄡箋云藍染草也/䄡尺占反郭璞云今之蔽膝)五日
爲期六日不詹(詹至也婦人五日一御箋云婦人過/於時乃怨曠五日六日者五月之日)
(六月之日也期至五月而㱕仐/六月猶不至是以憂思詹音占)之子于狩言韔其弓
之子于釣言綸之繩(箋云之子是子也謂其君子也/于往也綸釣繳也君子往狩與)
(我當從之爲之韔弓其往釣與我當從之爲之繩繳今怨/曠自恨𥘉行時不然狩尺救反韔勑亮反㢰也沈治亮反)
(夲亦作鬯釣音弔綸音倫繳音灼亦/作/同與音餘下同爲于偽反下同)其釣維何維魴
及鱮維魴及鱮薄言觀者(箋云觀多也此羙其君/子有技藝也釣必得魴)
(鱮魴鱮是云其多者耳其衆雜魚乃衆多矣○/魴音防鱮音叙觀古玩反韓詩作覩技其綺反)
　　　　采緑四章章四句
黍苗刺幽王也不能膏潤天下卿士不能行
召伯之職焉(陳宣王之德召伯之功以刺幽王及其/群臣廢此恩澤事業也膏古報反下同)
(召上照反/注及下同)芃芃黍苗隂雨膏之(興也芃芃長大貌/箋云興者喻天下)
(之民如黍苗然宣王能以恩澤育飬之亦如天之/有隂雨之潤芃蒲東反一音扶雄反長張丈/反)悠悠
南行召伯勞之(悠悠行貌箋云宣王之時使召伯營/謝邑以定申伯之國將徒役南行衆)
(多悠悠然召伯則能勞來勸說以先之勞力報反注及下/篇注同將徒役一夲作將師旅來音賚說音恱又始銳反)
我任我輦我車我牛我行旣集蓋云歸哉(任/者)
(輦者車者牛者箋云集猶成也盖猶皆也營謝轉餫之役/有負任者有輓輦者有將車者有牽傍牛者其所為南行)
(之事旣成召伯則皆告之云可㱕哉刺仐王使民行役曽/无休止時任音壬注同輦力展反沈連典反餫音運本又)
(作運輓音晚傍薄/浪反爲于偽反)我徒我御我師我旅我行旣
集蓋云歸處(徒行者御車者師者旅者箋云歩行曰/徒召伯營謝邑以兵衆行其士卒有歩)
(行者有御兵車者五百人爲旅五旅爲師春秋傳曰諸侯/之制君行師從卿行旅從卒尊忽反一夲作衆從才用反)
(下/同)肅肅謝功召伯營之烈烈征師召伯成之
(謝邑也箋云肅肅嚴正之貌營治也烈烈威武貌征行也/美召伯治謝邑則使之嚴正將師旅行則有威武治直吏)
(反下/同)原隰旣平泉流旣清召伯有成王心則
寜(土治曰平水治曰清箋云召伯營謝邑相其原隰之/冝通其水泉之利此功旣成宣王之心則安也又刺)
(今王臣无成功而/亦心安相息亮反)
　　　　黍苗五章章四句
隰桑刺幽王也小人在位君子在野思見君
子盡心以事之隰桑有阿其葉有難(興也阿然/羙貌難然)
(盛貌有以利人也箋云隰中之桑枝條阿阿然長美其葉/又茂盛可以庇廕人興者喻時賢人君子不用而野處有)
(覆養之德也正以隰桑興者反求此義則原上之桑枝葉/不能然以刺時小人在位無德於民難乃多反庇必利反)
(又彼備反/廕於鴆反)旣見君子其樂如何(箋云思在野之君子/而得見其在位喜樂)
(無度樂音洛/注下皆同)隰桑有阿其葉有沃(沃柔也沃/烏酷反)旣見
君子云何不樂隰桑有阿其葉有幽(幽黒色也/幽於糾反)
旣見君子德音孔膠(膠固也箋云君子在位民附仰/之其敎令之行甚堅固也膠音)
(交)心乎愛矣遐不謂矣中心藏之何日忘之
(箋云遐逺謂勤藏善也我心愛此君子君子雖逺在野邑/能不勤思之乎冝思之也我心善此君子又誠不能忘也)
(孔子曰愛之能勿勞乎忠焉能/勿誨乎藏鄭子郎反王才郎反)
　　　　隰桑四章章四句
白華周人刺幽后也幽王取申女以爲后又
得襃姒而黜申后故下國化之以妾爲妻以
孽代宗而王弗能治周人爲之作是詩也(申/姜)
(姓之國也襃姒襃人所入之女姒其字也是謂幽后孽支/庻也宗適子也王不能治巳不正故也華音花取七與反)
(孽魚列反爲于/僞反適音的)白華菅兮白茅束兮(興也白華野/菅也巳漚爲)
(菅箋云白華於野巳漚名之爲菅菅柔忍中用矣而更取/白茅収束之茅彼於白華爲脆興者喻王取於申申后礼)
(儀備任妃后之事而更納襃姒襃姒爲孽將至㓕囯菅音/姦漚烏候反忍音刃脆七歳反又音毳任音壬一夲作任)
(三/后)之子之逺俾我獨兮(箋云之子斥幽王也俾使/也王之逺外我不復荅耦)
(我意欲使我獨也老而無子曰獨後襃姒譛申后之子冝/咎冝咎奔申逺于願反下注逺善同又如字注及下皆同)
(俾必爾反復扶又反/譛側鴆反咎音柩)英英白雲露彼菅茅(英英白雲/貌露亦白)
(雲言天地之氣無微不著無不覆養箋云白雲下露飬彼/可以爲菅之茅使與白華之菅相亂易猶天下妖氣生襃)
(姒使申后見黜英英/如字韓詩作泆泆同)天歩艱難之子不猶(歩行猶可/也箋云猶)
(圖也天行此艱難之妖乆矣王不圖其變之所由爾昔夏/之衰有二龍之妖卜藏其漦周厲王發而觀之化爲玄黿)
(童女遇之當宣王時而生女懼而棄之後襃人有獄而入/之幽王幽王嬖之是謂襃姒夏户雅反漦士其反沬也又)
(户醫反爾雅云漦盝也盝音鹿/黿音元嬖𥙷悌反又必計反)滮池北流浸彼稻
田(滮流貌箋云池水之澤浸潤稲田使之生殖喻王無恩/章於申后彪池之不如也豊鎬之間水北流滮符彪皮)
(流二反浸子鴆反字亦作/寖殖市力反鎬胡老反)嘯歌傷懷念彼碩人(箋/云)
(碩大也妖大之人謂襃姒也申后見黜襃/姒之所爲故憂傷而念之嘯本亦作歗)樵彼桑薪
卬烘于煁(卬我烘燎也煁烓竈也桑薪冝以養人者也/箋云人之樵取彼桑薪冝以炊饔饎之㸑以)
(養食人桑薪薪之善者也我反以燎於烓竈用炤事物而/巳喻王始以禮取申后申后禮儀備今反黜之使爲卑賤)
(之事亦由是樵徂焦反卬五網反烘火東反徐又音洪說/文巨凶甘凶二反孫炎音恭煁市林反燎音了又力弔力)
(召二反烓竈烓音恚又丘弭反郭云三隅竈也說文云行/竈也吕沈同音口頴反何康瑩反顧野王口井烏攜二反)
(炊昌垂反饔於恭反饎尺志反㸑七亂反食/音嗣炤音照卑賤如字下文卑兮并注同)維彼碩人
實勞我心鼔鍾于宮聲聞于外(有諸宫中必形/見於外箋云王)
(失禮於内而下/囯聞知而化之王弗能治如鳴鼔/鍾於宫中而欲外人不聞亦不可止聞音問見賢遍反)念子
懆懆視我邁邁(邁邁不說也箋云此言申后之忠於/王也念之懆懆然欲諌正之王反不)
(說於其所言操七感反說文七倒反云愁不申也亦作慘/慘邁如字韓詩及說文並作㤄㤄孚吠反又孚葛反又匹)
(代反韓詩云意不說好也/許云很怒也說音恱下同)有鶖在梁有鶴在林(鶖/秃)
(鶖也箋云鶖也鶴也皆以魚爲美食者也鶖之性貪惡而/今在梁鶴絜白而反在林興王養襃姒而餒申后近惡而)
(逺善鶖音秋鶴呼各反秃吐木反/絜音結餒奴罪反近附近之近)維彼碩人實勞
我心鴛鴦在梁戢其左翼(箋云戢歛也歛左翼者/謂右掩左也鳥之雌雄)
(不可别者以翼右掩左雄左掩右雌隂陽相下之義也夫/婦之道亦以礼義相下以成家道别彼列反下遐嫁反下)
(同)之子無良二三其德(箋云良善也王无荅耦己/之善意而変移其心志令)
(我怨曠令/力成反)有扁斯石履之卑兮(扁扁乗石貌王/乗車履石箋云)
(王后出入之禮與王同其行登車亦履石申/后始時亦然今見黜而卑賤也扁邊顯反)之子之
逺俾我疧兮(疧病也箋云王之逺外我欲使/我困病疧徐都礼反又祁攴反)
　　　　白華八章章四句
緜蠻微臣刺亂也大臣不用仁心遺忘微賤
不肯飲食教載之故作是詩也(微臣謂士也古/者卿大夫出行)
(士爲末介士之禄薄或困乏於資財則當賙贍之幽王之/時囯亂禮廢恩薄大不念小尊不恤賤故夲其亂而刺之)
(緜靣延反蛮如字飲於鴆反食音嗣/篇内皆同注如字介音界贍市豔反)緜蠻黃鳥止于
丘阿(興也緜蛮小鳥貌丘阿曲阿也鳥止於阿人止於仁/箋云止謂飛行所止託也興者小鳥知止於丘之曲)
(阿静安之處而託息焉喻小臣擇卿大/夫有仁厚之德者而依屬焉處昌慮反)道之云逺我
勞如何飲之食之教之誨之命彼後車謂之
載之(箋云在囯依屬於卿大夫之仁者至於爲未介從/而行道路逺矣我罷勞則卿大夫之恩冝如何乎)
(渇則與之飲飢則與之食事未至則豫敎之臨事則誨之/車敗則命後車載之後車倅車也罷音皮下同倅車副車)
(倅七/對反)緜蠻黃鳥止于丘隅(箋云丘隅/丘角也)豈敢憚行
畏不能趨(箋云憚難也我罷勞車又敗豈敢難徒行/乎畏不能及爾疾至也憚徒旦反下同難)
(乃旦反/下同)飲之食之教之誨之命彼後車謂之載
之緜蠻黄鳥止于丘側(箋云丘側/丘傍也)豈敢憚行畏
不能極(箋云極至/也極如字)飲之食之教之誨之命彼後
車謂之載之
　　　　緜蠻三章章八句
瓠葉大夫刺幽王也上棄禮而不能行雖有
牲牢􁇣餼不肯用也故思古之人不以微薄
廢禮焉(牛羊豕爲牲繫養者曰牢熟曰􁇣腥曰餼生曰/牽不肯用者自養厚而薄於賔客瓠户故反牢)
(老刀反􁇣於恭反/餼許氣反腥音星)幡幡瓠葉采之亨之君子有酒
酌言甞之(幡幡瓠葉貌庻人之菜也箋云亨熟也熟瓠/葉者以爲飲酒之葅也此君子謂庶人之有)
(賢行者也其農功畢乃爲酒漿以合朋友習禮講道藝也/酒食成先與父兄室人亨瓠葉而飲之所以急和親親也)
(飲酒而曰甞者以其爲之主於賔客賔客則加之以羞易/兊象曰君子以朋友講習幡孚煩反亨普庚反注同𦵔莊)
(魚反行下孟反兊徒/外反易卦名也訓恱)有兎斯首炮之燔之君子有
酒酌言獻之(毛曰炮加火曰燔獻奏也箋云斯白也今/俗語斯白之字作鮮齊魯之間声近斯有)
(兎白首者兎之小者也炮之燔之者將以爲飲酒之羞也/飲酒之礼旣奏酒於賔乃薦羞每酌言言者禮不下庻人)
(庻人依士礼立賔主爲酌名兎他故反下同斯毛如字鄭/作鮮音仙炮夲作炰白交反燔音煩近附近之近下遐嫁)
(反)有兎斯首燔之炙之君子有酒酌言酢之
(炕火曰炙酢報也箋云報者賔旣卒爵洗而酌主人也凡/治兎之冝鮮者毛炮之柔者炙之乾者燔之炙音隻酢才)
(洛反炕苦浪反/何沈苦郎反)有兎斯首燔之炮之君子有酒
酌言醻之(醻道飲也箋云主人旣卒酢爵又酌自飲卒/爵復酌進賔猶今俗人勸酒道徒報反本亦)
(作導同復/扶又反)
　　　　瓠葉四章章四句
漸漸之石下國刺幽王也戎狄叛之荆舒不
至乃命將率東征役乆病於外故作是詩也
(荊謂楚也舒舒鳩舒鄝舒庸之屬役謂士卒也漸士衘反/沈時衘反亦作嶃嶃下同狄徒歴反夲或作翟叛音畔將)
(子亮反率所類反注及後篇將帥放此鄝/音了夲又作蓼卒尊忽反下篇士卒同)漸漸之石
維其髙矣山川悠逺維其勞矣(漸漸山石髙峻/箋云山石漸漸)
(然髙峻不可登而上喻戎狄衆彊而無禮義不可得而伐/也山川者荆舒之國所處也其道理長逺邦域又勞勞廣)
(闊言不可卒服勞如字孫毓云/鄭音遼上時掌反卒寸忽反)武人東征不皇朝矣
(箋云武人謂將帥也皇正也將率受王命東行而征伐役/人罷病心不能正荆舒使之朝於王朝直遥反注同罷音)
(皮)漸漸之石維其卒矣山川悠逺曷其没矣
(卒竟没盡也箋云卒者崔嵬也謂山巓之末也曷何也廣/闊之處何時其可盡服卒毛子䘏反鄭在律反崔罪囬反)
(嵬五囬反夲作峞/處昌慮反下同)武人東征不皇岀矣(箋云不能正/之令出使聘)
(問於王令力呈反/下注同使所吏反)有豕白蹢烝渉波矣(豕豬也蹢蹄/也將乆雨則)
(豕進渉水波箋云烝衆也豕之性能水又唐突難禁制四/蹄皆白曰駭則白蹄其尤躁疾者今離其繒収之處與衆)
(豕渉入水之波漣矣喻荆舒之人勇悍捷敏其君猶白蹄/之豕也乃率民去禮義之安而居亂亡之危賤之故比方)
(於豕蹢音的烝之丞反將乆雨一夲作天將雨能奴代反/夲又作耐駭户楷反爾雅說文皆作􁇤古哀反躁子到反)
(離力智反繒在陵反爾雅豕所寢曰繒方言作橧/從木音同連音連一夲作瀾力安反悍卞旦反)月離
于畢俾滂沱矣(畢噣也月離隂星則雨箋云將有大/雨徴氣先見於天以言荆舒之叛萌)
(漸亦由王出也豕旣渉波今又雨使之滂沱疾王甚也滂/普郎反沱徒何反注同噣直角反又音晝夲又作濁見賢)
(遍/反)武人東征不皇他矣(箋云不能正之令/其守職不干王命)
　　　　漸漸之石三章章六句
苕之華大夫閔時也幽王之時西戎東夷交
侵中國師旅並起因之以饑饉君子閔周室
之將亡傷巳逢之故作是詩也(師旅並起者諸/侯或岀師或出)
(旅以助王距戎與夷也大夫將師出見戎夷之侵周而閔/之今當其難自傷近危亡苕音條徐音韶華音花距音巨)
(難乃旦反下之難/同近附近之近)苕之華芸其黃矣(興也苕陵苕也/將落則黃箋云)
(陵苕之華紫赤而繁興者陵苕之幹喻如京師也其華猶/諸夏也故或謂諸夏爲諸華華衰則黃猶諸侯之師旅罷)
(病將敗則京師孤弱芸音云沈/音運夏戸雅反下同罷音皮)心之憂矣維其傷矣
(箋云傷者謂/國日見侵削)苕之華其葉青青(華落葉青青然箋/云京師以諸夏爲)
(障蔽今陵苕之華衰而葉見青青然喻諸侯微弱而王之/臣當出見也青子零反注同障章亮反見賢遍反下同)
知我如此不如無生(箋云我我王也知王之爲政如/此則巳之生不如不生也自傷)
(逢今丗之難/憂閔之甚)牂羊墳首三星在罶(牂羊牝羊也墳/大也罶曲梁也)
(寡婦之笱也牂羊墳首言無是道也三星在罶言不可乆/也箋云無是道者喻周巳衰求其復興不可得也不可乆)
(者喻周將亡如心星之光耀見於魚笱之中其去湏臾也/牂子桑反墳扶云反罶音栁牝類忍反笱音茍復扶又反)
人可以食鮮可以飽(治日少而亂日多箋云今者士/卒人人於晏早皆可以食矣時)
(飢饉軍興乏少無可以飽之者/鮮息淺反治直吏反卒子忽反)
　　　　苕之華三章章四句
何草不黃下國刺幽王也四夷交侵中國背
叛用兵不息視民如禽獸君子憂之故作是
詩也(背音/佩)何草不黃何日不行(箋云用兵不息軍旅/自歲始草生而出至)
(歲晚矣何草而不黃乎言草皆黃也於是之間將率/何日不行乎言常行勞苦之甚黃音皇行户郎反)何人
不將經營四方(言萬民無/不從役)何草不玄何人不矜
(箋云玄赤黒色始春之時草牙孽者將生必玄於此時也/兵猶復行無妻曰矜從役者皆過時不得歸故謂之矜矜)
(古頑反注同/復扶又反)哀我征夫獨爲匪民(箋云征夫從役者/也古者師出不喻)
(時所以厚民之性也今則草玄至於黃/黃至於玄此豈非民乎孽魚列反同蘖)匪兕匪虎率彼
曠野(兕虎野獸也曠空也箋云兕/虎比戰士也兕徐履反注同)哀我征夫朝夕不
暇有芃者狐率彼幽草有棧之車行彼周道
(芃小獸也棧車役車也箋云狐草行草止故以比棧車輦/者芃薄紅反小獸皃沈又扶東反棧士板反輦一本作輦)
(車)何草不黃四章章四句
　魚藻之什十四篇六十二章三百二句
毛詩卷第十五
毛詩卷第十六
文王之什詁訓傳第二十三
(自此以下至卷阿十八篇是文王武王成王周公之正大/雅據盛隆之時而推序天命卜述祖考之美皆國之大事)
(故爲正大雅焉文王至靈臺八篇是文王之/大雅下武文王有聲二篇是武王之大雅)
　　　　　　　　　　毛詩大雅　鄭氏箋
文王文王受命作周也(箋云受命受天命而王天/下制立周邦王于况反)
文王在上於昭于天(在上在民上也於歎辭昭見/也箋云文王𥘉爲西伯有功)
(於民其德著見於天故天命之以爲王使君天下也崩/謚曰文於音烏注及下於緝并注皆同見賢遍反下著)
(見同著珍慮反謚音示慎也悉也生/存之行終始悉錄之以爲謚也○)周雖舊邦其命
維新(乃新在文王也箋云大王聿來胥宇而國於周王/迹起矣而未有天命至文王而受命言新者美之)
(也大音泰後/大王皆同)有周不顯帝命不時(有周周也不顯/顯也顯光也不)
(時時也時是也箋云周之德不光明乎/光明矣天命之不是乎又是矣光音晃)文王陟降在
帝左右(言文王升接天下接人也箋云在察也文王能/觀知天意順其所爲從而行之陟音渉升也右)
(羽軌/反)亹亹文王令聞不巳陳錫哉周侯文王
孫子文王孫子本支百世(亹亹勉也哉載侯維也/本本宗也支支子也箋)
(云令善哉始侯君也勉勉乎不倦文王之勤用明德也其/善聲聞日見稱歌無止時也乃由能敷恩惠之施以受命)
(造始周國故天下君之其子孫適爲天子庶爲諸侯皆百/世亹音尾問本作聞注同哉如字鄭始也左傳作載本又)
(作載同敷音孚施始豉/反適音的字或作嫡)凡周之士不顯亦世(不世顯/德乎也)
(者世禄也箋云凡周之士謂其臣有光/明之德者亦得世世在位重其功也)世之不顯厥猶
翼翼思皇多士生此王國王國克生維周之楨(箋/猶)
(謀思願也周之臣旣丗丗光明其爲君之謀事忠敬翼翼/然又願天多生賢人於此邦此邦能生之則是我周家幹)
(事之臣楨音貞爲干/僞反下天爲此同)濟濟多士文王以寜(濟濟多/威儀也)
(濟子禮反/後濟皆同)穆穆文王於緝熈敬止假哉天命
有商孫子(穆穆美也緝熙光明也假固也箋云穆穆乎/文王有天子之容於美乎又能敬其光明之)
(德堅固哉天爲比命之使臣有殷之/子孫緝七入反熈許其反假古雅反)商之孫子其麗
不億上帝旣命侯于周服(麗數也盛德不可爲衆/也箋云干於也啇之孫)
(子其數不徒億多言之也至天巳命文王之後乃爲君於/周之九服之中言衆之不如德也麗力計反沈又力知反)
侯服于周天命靡常(則見天命之無常也箋云無/常者善則就之惡則去之)
殷士膚敏祼將于京厥作祼將常服黼􁇥(殷/士)
(殷侯也膚美敏疾也祼灌鬯也周人尚臭將行京大也黼/白与黒也􁇥殷冠也夏后氏曰牧周曰冕箋云殷之臣壯)
(美而敏來助祭其助祭自服殷之服明文王以德不以疆/祼古乱反黼音甫䍐况甫反字林作/又火于反鬯勑亮)
(反夏户/雅反)王之藎臣無念爾祖(藎進也無念念也箋云/今王之進用臣當念女)
(祖爲之法王斥成王藎才/刃反法一夲作爲之法度)無念爾祖聿脩厥德永
言配命自求多福(聿述永長言我也我長配天命而/行爾庻囯亦當自求多福箋云長)
(猶常也王旣述脩祖德常言當配/天命而行則福禄自來聿平必反)殷之未喪師克配
上帝(帝乙巳上也箋云師衆也殷自紂父之前未䘮天/下之時皆能配天而行故不忘也䘮息浪反注同)
(巳夲作以上時/掌反紂直乆反)冝鍳于殷駿命不易(駿大也箋云/冝以殷王賢)
(愚爲鏡天之大命不可改易駿音峻又音俊易毛以/䜴反不易言其難也鄭音亦下文及後不易維王同)命
之不易無遏爾躬宣昭義問有虞殷自天(遏/止)
(義善虞度也箋云宣徧有又也天之大命巳不可改易矣/當使子孫長行之无終女身則止徧明以礼義問老成人)
(又度殷所以順天之事而施行之遏於葛反或作謁音同/韓詩遏病也義毛音儀鄭如字度待洛反下同徧音遍下)
(同)上天之載無聲無臭儀刑文王萬邦作孚
(載事刑法孚信也箋云天之道難知也耳不聞聲/音鼻不/聞香臭儀法文王之事則天下咸信/而順之也孚音浮)
　　　　　文王七章章八句
大明文王有明德故天復命武王也(箋云二聖/相承其明)
(德日以廣大故云/曰大明復扶又反)明明在下赫赫在上(明明察也文王/之德明明於下)
(故赫赫然著見於天箋云明明者文王武王施明德于天下/其徵應炤晢見於天謂三辰效騐赫呼伯反恐也應應對之)
(應炤章遥反本或作灼/晢之設反見賢遍反)天難忱斯不易維王天位
殷適使不挾四方(忱信也紂居天位而/殷之正適也/挾逹也箋云天之意難信矣不可)
(改易者天子也今紂居天位而又殷之正適以其爲惡/乃棄絶之使教令不行於四方四方共叛之是天命無)
(常維德是予耳言此者厚美周也忱市林反/適音的注同挾子燮反逹也一作子協反)摯仲氏任
自彼殷啇來嫁于周日嬪于京乃及王季維
德之行(摯國任姓之中女也嬪婦京大也王季大王之子/文王之父也箋云京周國之地小别名也及與也)
(摯國中女曰大任從殷周之畿内嫁爲婦於周之京配王季/而與之共行仁義之德同志意也摯音至任音壬注同下大)
(任皆放此嬪毗申反中丁仲反下同/大音泰後大任大姒大姜皆同音)大任有身生此文
王(大任中任也身重也箋云重謂懷孕也重直勇反又/直龍反廣雅云身重有娠也下同懷音淮孕以證反)維此
文王小心翼翼昭事上帝聿懐多福厥德不
囘以受方國(囘違也箋云小心翼翼㳟慎皃昭明聿述懷/思也方國四方來附者此言文王之有德亦)
(由父/母也)天監在下有命旣集(叶徂/合反)文王𥘉載天作
之合在洽之陽在渭之涘(集就也載識/合配也洽水/名在今同州郃陽夏陽縣洽)
(水也渭水也涘厓也箋云天監視善惡於下其命將有所/依就則豫福助之於文王生適有所識則爲之生配於氣)
(勢之處使必有賢才謂生大姒洽户夾反一音庚合反案/馮翊有郃陽縣應劭曰在郃水之陽郃户荅反渭音謂涘)
(音士妃音配字亦作配下皆同為/干僞反下天爲亦爲同處昌慮同)文王嘉止大邦有
子(嘉美也箋云文王聞大姒之賢則美/之曰大邦有子女可以爲妃乃求昬)大邦有子俔
天之妹(俔磬也箋云旣使問名還則卜之又知大姒之/賢尊之如天有女弟俔牽遍反徐又下顯反說)
(文云譬譽也韓/詩作磬磬譬也)文定厥祥(言大姒之有文徳也祥善/也箋云問名之後卜而得)
(吉則文王以禮定其/吉祥謂使納幣也)親迎于渭(言賢聖之配也箋云賢/女配聖人得其冝故備)
(禮也迎/魚敬反)造舟爲梁不顯其光(言受命之冝王基乃始/於是也天子造舟諸侯)
(維舟大夫方舟士特舟造舟然後可以顯其光輝箋云迎/大姒而更爲梁者欲其昭著示後丗敬昬禮也不明乎其)
(禮之有光輝美之也天子造舟周制也殷時未有等制造/七報反又七道反方言云浮梁也廣雅作艁音同說文艁)
(古造字一音才/早反輝音暉)有命自天命此文王于周于京
纉女維莘長子維行(纉繼也莘大姒國也長子長/女也能行大任之德焉箋云)
(天爲將命文王君天下於周京之地故亦爲作合使繼大/任之女事於莘國莘國之長女大姒則配文王維德之行)
(纉子管反萃所巾/反長張丈反注同)篤生武王保右命爾爕伐大
商(篤厚右助爕和也箋云天降氣于大姒厚生聖子武/王安而助之又遂命之爾使恊和伐殷之事恊和伐)
(殷之事謂合位三五也右音佑字/亦作佑注同爕蘇接反恊户頰反)殷啇之旅其㑹如
林矢于牧野維予侯興(旅衆也如林言衆而不爲/用也矢陳興起也言天下)
(之望周也箋云殷盛合其兵衆陳於啇郊之牧野而天乃/予諸侯有德者當起爲天子言天去紂周師勝也㑹古外)
(反牧芻牧之牧徐音目在朝歌南七十里是周武王與紂/戰於牧野之地予毛羊藘反鄭羊吕反爲于僞反又如字)
(陳如字又/直刃反)上帝臨女無貳爾心(言無敢懷貳心也箋/云臨視也女女武王)
(也天護視女伐紂/必克无有疑心)牧野洋洋檀車煌煌駟騵彭
彭(洋洋廣也煌煌明也駵馬白腹曰騵言上周下殷也/箋云言其戦地寛廣明不用權詐也兵車鮮明馬又)
(彊則暇且整洋音羊檀徒丹/反望音皇騵音元駵音留)維師尚父時維鷹揚
涼彼武王(師大師也尚父可尚可父鷹揚如鷹之飛揚/也涼左也箋云尚父吕望也尊稱焉鷹/鷙)
(鳥也佐武王者爲之上將涼本亦作諒同力尚反/韓詩作亮云相也大音㤗鷙之/利反將子匠反)肆伐
大啇㑹朝清明(肆疾也㑹甲也不崇朝而天下清明/箋云肆故今也㑹合也以天期巳至)
(兵甲之疆師率之武故今伐殷合兵以清明書牧誓曰時/甲子昧爽武王朝至干商郊牧野乃誓肆音四帥所類反)
(亦作率牧音木本/亦作㙁昧音妹)
　　　大明八章四章章六句四章章八句
緜文王之興夲由大王也(緜彌延反本由一本无/由字大王也序舊无注)
(本或有/注者非)緜緜瓜瓞民之𥘉生自土沮􁇀(興也緜/緜不絶)
(貌瓜紹也瓞瓝也民周民也自用土居也沮水􁇀水也箋/云瓜之夲實継先歳之爪必小狀似瓝故謂之􁇦緜緜然)
(若將无長大時興者喻后稷乃帝嚳之胄對於邰其後云/劉失職遷于豳居沮􁇀之地歴丗亦緜緜然至大王而德)
(益盛得其民心而生王業故本周之興云于沮􁇀也瓜古/花反瓞田節反韓詩􁇦小瓜也沮七余反漆音七瓝蒲剥)
(反長張文反嚳苦毒反髙辛氏也胄直又/反邰他來反王業于况反又如字後王業同)古公亶父
陶復陶穴未有家室(古公豳公也古言乆也亶父字/或殷以名言質也古公處豳狄)
(人俊之事之以皮幣不得免焉事之以犬馬不得免焉事/之以珠王不得免焉乃屬其耆老而告之曰狄人之所欲)
(吾士地吾聞之君子不以其所養人而害人二三子何患/无君去之踰梁山邑乎𡵨山之下豳人曰仁人之君不可)
(失也從之如歸市陶其土而復之陶其壤而穴之室内曰/家未有寢廟亦未敢有家室箋云古公據文王本其祖也)
(諸侯之臣稱君曰公復者復於土上鑿地曰穴皆如陶然/本其在豳時也傳自古公處豳而下爲二章發亶都但反)
(父音甫本亦作甫陶音桃復音福注同累土於地上也說文作/覆翟音狄屬音燭岐其宜反壤而丈反鑿在洛反為于僞反)
古公亶父來朝走馬率西水滸至于岐下爰
及姜女聿來胥宇(率循也滸水涯也姜女大姜也胥/相宇居也箋云來朝走馬言其辟)
(惡早且疾也循西水厓沮漆水測也爰于及與聿自也於是/與其妃大姜自來湘可居者著大姜之賢知也朝直遥反滸)
(呼五反辟音避後放此相息亮反/居音俱大音汰/如字知音智)周原膴膴堇荼如飴
爰始爰謀爰契我龜(周原沮􁇀之間也膴膴美也堇菜/也荼苦菜也契開也箋云廣平曰)
(原周之原地在岐山之南膴膴然肥美其所生菜雖有性苦/者甘如飴也此地將可居故於是始與豳人之從巳者謀謀)
(從又於是契灼其亀而卜之卜之則又從矣膴音武韓詩同堇/音謹案廣雅云堇藋也今三輔之言猶然藋音徒弔反荼音徒)
(飴音移契苦計反本又作挈/一音苦結反卜音北灼音勺)曰止曰時築室于兹(箋/云)
(時是兹此也卜從則曰可止居於是/可作室家於此定民心也築之六反)廼慰廼止廼左廼
右廼疆廼理廼宣廼畆自西徂東周爰執事
(慰安爰於也箋云時耕曰宣徂往也民心定乃安隱其居乃/左右而處之乃疆理其經界乃時耕其田畆於是從西方而)
(往東之人皆於周執事/出力也豳與周原不能爲/西東據至時從水滸言也疆居良反宣如字王云徧也)乃召
司空乃召司徒俾其室家(俾使也司空司徒卿官也/司空掌營國邑司徒掌徒)
(役之事故召之使立室家/之位處俾音卑處昌慮反)其繩則直縮版以載作廟
翼翼(言不失䋲直也乗謂之縮君子將營宫室宗廟爲/先廐庫爲次居室爲後箋云䋲者營其廣輪方制)
(之正也旣正則以索縮其築版上下相承而起廟成則嚴/顯翼翼然乗聲之誤當爲䋲也繩如字本或作乗案經作)
(䋲傳作乗箋云傳破之乗字/後人遂誤改經文/縮色六反廐音救廣光浪反索桑落反當如字)捄之陾陾
度之薨薨築之登登削屢馮馮(捄虆也陾陾衆/也度居也言百)
(姓之勸勉也登登用力也削牆鍜屢之聲馮馮然箋云捄/捊也度猶投也築牆者捊聚壤土盛之以虆而投諸版中)
(捄音俱吕沈同虆也徐又音鳩陾耳升反又如之反衆也說文云/築墻聲也音而度待洛反注同鄭投也韓詩云填也薨呼弘反沈)
(呼萌反爾雅云薨薨衆也王云亟疾也屢力注反又力朱反注同/馮扶氷反注同虆力追反沈力戈反字或作樏或作蘲音/同劉)
(熈云盛土籠也捊簿侯反爾雅云聚也說文云引取土/鍜丁亂反土音吐如字盛音成投音頭諸音緒衆也)百堵
皆興鼛鼓弗勝(皆俱也鼛大鼓也長一文二尺或鼛或/鼓言勸事樂功也箋云五版爲堵興起)
(也百堵同時起鼛鼓不能止之使休息也凡大鼓之側有小/鼓謂之應鼙朔鼙周礼曰以鼛鼓鼓役事堵丁古反鼛/音)
(羔勝音升應應對/之應鼙薄迷反)廼立臯門臯門有伉廼立應門
應門將將(王之郭門曰皐門伉高皃王之正門曰應門/將將嚴正也美大王作郭門以致臯門作正)
(門以致應門焉箋云諸侯之宫外門曰臯門朝門曰應門/内有路門天子之宫加以庫雉臯音羔伉本又作亢苦浪)
(反韓詩作閌云盛皃/將七羊反音鎗注同)廼立冡土戎醜攸行(冡大戎大醜/衆也衆土大)
(社也起大事動衆大必先有事乎社而後出謂之宜美大/王之社遂爲大社也箋云大社者出大衆將所告而行也)
(春秋傳曰蜃宜社之肉蜃/市軫反大音㤗下大社同)肆不殄厥愠亦不隕厥問
柞棫㧞矣行道兊矣(肆故今也愠恚隕墜也兊/成/蹊也箋云小聘曰問柞櫟也棫)
(白桵也文王見太王立冡土有用大衆之義故不絶去其恚/惡惡人之心亦不廢其聘問鄰國之礼今以柞棫生柯葉之)
(時使大夫將師旅出聘問其行道士衆兊然不有征伐之意/殄田典反愠紆問反隕韻謹反柞子洛反櫟音歷棫音域後)
(同三蒼云棫即柞也字林于目反拔蒲貝反又蒲蓋反下同/兊吐外反又徒外反恚一遂反墜直類反蹊音兮桵如誰反)
(後同絶去羌吕反恚惡烏路反惡人/惡如字兊通外反本亦作脫征如字)混夷駾矣維其喙
矣(駾突喙困也箋云混夷夷狄國也見文王之使者將/士衆過巳國則惶怖驚走奔突入此柞棫之中而逃)
(甚困劇也是之謂一年伐/混夷成/道興國其志一也混一/音昆夷音􁂜狄如字○又云大王始至此岐山之時林木深阻)
(人物鮮少至於其後生齒漸繫歸附日衆則木柭道通混/夷畏之而奔突竄伏維其喙息而巳言德盛而混夷自服)
(也蓋巳爲文王之時矣駾徒對反喙許穢反困也徐又音尺/鋭反困昆去聲使所吏反巳音幾上聲自巳之己惶一音皇)
(怖普/故反)虞芮質厥成文王蹶厥生(質成也成平也/蹶動也虞芮之)
(君相與爭田乆而不平乃相謂曰西伯仁人也盍往質焉/乃相與朝周入其境則耕者讓畔行者讓路入其邑男女)
(異路班白不提挈入其朝士譲爲大夫大夫讓爲卿二國/之君感而相謂曰我等小人不可以履君子之庭乃相讓)
(以其所爭田爲間田而退天下聞之而歸者四十餘國箋/云虞芮之質平而文王動其緜緜民𥘉生之道謂廣其德)
(而王業大虞芮如銳反二國名蹶俱衞/反盍胡臘反竟音㬌挈苦結反間音閑)予曰有疏附
予曰有先後予曰有奔奏予曰有禦侮(率下/親上)
(曰䟽附相道前後曰先後喻德宣譽曰奔奏武臣折衝曰/禦侮箋云予我也詩人自我也文王之德所以至然者我)
(念曰此亦由有䟽附先後奔奏禦侮之臣力也疏附使疏/者親也奔奏使人歸趍之先蘇薦反注同後胡豆反注先)
(後同奔音奔本亦作本注同奏如字本又作走音同注同/禦魚吕反本又作御音同侮亡甫反相息亮反道音導夲)
(亦作導折之設/反衝昌容反)
　　　　　緜九章章六句
棫樸文王能官人也(棫雨逼反樸音/卜沈又符卜反)芃芃棫樸
薪之槱之(興也芃芃木盛貌棫白桵也樸抱木也槱積/也山木茂盛萬民得而薪之賢人衆多國家)
(得用蕃興箋云白桵相樸屬而生者枝條芃芃然豫斫以/爲薪至祭皇天上帝及三辰則聚積以燎之芃薄紅反槱)
(音酉字亦作楢弋九反云積木燒也枹必茅/反蕃音煩屬之欲反斫一夲作斬燎力召反)濟濟辟王
左右趣之(趣趍也箋云辟君也君王謂文王也文王辟/祭祀其容濟濟然敬左右之諸臣皆促疾於)
(事謂相助積薪辟音/壁/注及下同趣七喻反趍也)濟濟辟王左右奉璋(半/圭)
(曰璋箋云璋璋瓉也祭祀之禮王祼以圭璋諸臣助之/亞祼以璋瓉璋音章瓉在但反干或作賛祼古亂反)奉
璋峨峨髦士攸冝(峨峨盛壯也髦俊也箋云士卿士/也奉璋之儀峩峩然故今俊士之)
(所冝峨夲又作俄/五哥反髦音毛)淠彼涇舟烝徒楫之(淠舟行貌/楫櫂也箋)
(云烝衆也淠淠然涇水中之舟順流而行者乃衆徒舩人/以楫櫂之故也興衆臣之賢者行君政令淠四丗反沈孚)
(計反涇音經烝之丞反楫音接櫂也徐音集方言云楫謂/之橈或謂之櫂郭注云楫橈頭索也所以縣櫂謂之楫說)
(文云楫舟棹也釋名云在傍/撥水曰櫂又謂楫櫂直敎反)周王于邁六師及之
(天子六軍箋云于往邁行及與也周王往行謂出兵征代/也二千五百人爲師今王興師行者殷未之制未有周禮)
(周禮五師爲軍軍/萬一千五百人)倬彼雲漢爲章于天(倬大也雲/漢天河也)
(箋云雲漢之在天其爲文章譬猶/天子爲法度於天下倬陟角反)周王壽考遐不
作人(遐逺也逺不爲人也箋云周王文王也文王是時/九十餘矣故云壽考不作人者其政変化經之惡)
(俗近如新/作人也)追琢其章金玉其相(追雕也金曰雕玉曰/琢相質也箋云周礼)
(追師掌追衡笄則追亦治玉也相視也猶觀視也追琢玉/使成文章喻文王爲政先以心研精合於禮義然後施之)
(萬民視而觀之其好而樂之如覩金玉然言其政可樂也/追對廻反鄭云亦治玉也注同琢陟角反注同雕都挑反)
(相如字一云鄭音息亮反研倪/延反好呼報反樂音洛下同)勉勉我王網紀四
方(箋云我王謂文王也以罔罟喻爲/政張之爲網理之爲/紀罟音古)
　　　　棫樸五章章四句
旱麓受祖也周之先祖丗修后稷公劉之業
大王王季申以百福干禄焉瞻彼旱麓榛楛
濟濟(旱山名也麓山足也濟濟衆多也箋云旱山之足/林木茂盛者得山雲雨之潤澤也喻周邦之民獨)
(豐樂者𬒳其君德敎旱户旦反榛側巾又字林云木􁅼又/仕人反楛音户草木䟽云楛木莖似荆而赤其葉如蓍上)
(黨人篾以爲筥箱又屈以爲釵/也樂音洛下注同𬒳皮僞反)豈弟君子干禄豈
弟(干求也言隂陽和山數殖故君子得以于禄樂易箋/云君子謂大王王季以有樂易之德施於民故其求)
(禄亦得樂易豈夲亦作凱苦亥反/弟亦作悌徒/礼/反一音待豈樂也弟易也後豈弟皆同易以䜴反下同)瑟彼
玉瓉黃流在中(玉瓉圭瓉也黃金所以飾流鬯也九/命然後錫以秬鬯圭瓉箋云瑟絜鮮)
(貌黃流秬鬯也圭瓉之狀以圭爲柄黃金爲勺青金爲外/朱中央矣殷王帝乙之時王季爲西伯以功德受此賜瑟)
(所乙反字又作璱秬音巨黒黍也鬯勑亮反以黒黍米擣/鬱金草取沫而煑之和釀其酒其氣芬香調暢故謂之秬)
(鬯勺上灼反/字或作杓)豈弟君子福禄攸降(箋云攸所降下/也降如字下也)
(又户江/反注同)鳶飛戾天魚躍于淵(言上下察也箋云/鳶鴟之類鳥之貪)
(惡者也飛而至天喻惡人逺去不爲民害也魚/跳躍于淵中喻民喜得所鳶悅宣反鴟尺尸反)豈弟君
子遐不作人(箋云遐逺也言大王王季之/德近於變化使如新作人)清酒旣
載騂牡旣備(言年豐畜碩也箋云旣載謂巳在尊中/也祭祀之事先爲清酒其次擇牲故舉)
(二者騂息營反字林/火營反畜香乂反)以享以祀以介景福(言祀所以/得福也箋)
(云介助景大也享許又反/徐許亮反介音界後同)瑟彼柞棫民所燎矣(瑟/衆)
(貌箋云柞棫之所以茂盛者乃人熂燎除其旁草養治之/使无害也燎力召反又力弔反說文作尞云柴祭天也又)
(云燎放火也字林同尞力召反燎力小反/熂許氣反芟草燒之曰熂何沈虚刈反)豈弟君子神
所勞矣(箋云勞勞來猶言佑助來力/代反夲亦作倈同佑音又)莫莫葛藟
施于條枚(莫莫施貌箋云葛也藟也延蔓於木之枝/本而茂盛喻子孫依縁先人之功而起藟)
(力軌反字又作虆同施以豉/反注同枚亡回反蔓音万)豈弟君子求福不回
(箋云不囬者不/違先祖之道)
　　　　　旱麓六章章四句
思齊文王所以聖也(言非但天性德有所由/成齊側皆反夲亦作齋)思齋
大任文王之母思媚周姜京室之婦(齋莊媚愛/也周姜大)
(姜也京室王室也箋六京周地名也常思莊敬者大任也/乃爲文王之母又常思愛大姜之配大王之礼故能爲京)
(室之婦言其德行純備故生聖子也大姜言周大任言京/見其謙恭自卑小也媚美記反後同洗音眉行下孟反見)
(賢遍/反)大姒嗣徽音則百斯男(大姒文王之妃也大/姒十子衆妾則冝百)
(子也箋云徽美也嗣大任之美/音謂續行其善教令徽許韋反)惠于宗公神罔時怨
神罔時恫(宗公宗神也恫痛也箋云惠順也宗公大臣/也文王爲政咨於大臣順而行之故能當於)
(神明神明无是怨恚其所行者无是痛傷/其將无有凶禍恫音通凶音凶夲又作汹)刑于寡妻至
于兄弟以御于家邦(刑法也寡妻適妻也御迎也箋/云寡妻寡有之妻言賢也御治)
(也文王以禮法接待具妻至千宗族以此又能爲政治于/家邦也書曰乃寡兄朂又曰越乃御事刑韓詩云刑正也)
(御毛牙嫁反鄭魚據反適/丁歴反勗許王反下同)雝雝在宫肅肅在廟(雝/雝)
(和也肅肅敬也箋云宫謂辟雝宫也群臣助文王養老則/尚和助祭於廟則尚敬言得禮之冝也辟必亦反下同雝)
(於容/反)不顯亦臨無射亦保(以顯臨之保安无厭也/箋云臨視也保猶居也)
(文王之在辟雝也有賢才之質而不明者亦得觀於禮於/六藝無射才者亦得居於位言飬善使之積小致髙大射)
(毛音亦厭也鄭食夜反射藝保安無猒也/於豔反下同一夲作保安也射猒也非矣)肆戎疾不殄
烈假不瑕(肆故今也戎大也故今大疾害人者不絶之/而自絶也烈業假大也箋云厲假皆病也瑕)
(巳也文王於辟廱德如此故大疾害人者不絶之而自絶/爲厲假之行者不巳之而自巳言化之深也烈毛如字鄭)
(作厲力丗反又音賴病也假古/雅反瑕毛音遐逺也鄭古雅反)不聞亦式不諌亦入
(言性與天合也箋云式用也文王之祀於宗廟有仁義之/行而不聞逹者亦用之助祭有孝悌之行而不能諫爭者)
(亦得入言其使人噐之不求備也行下孟/反下皆同悌音弟夲亦作弟爭爭闘之爭)肆成人有德
小子有造(造爲也箋云成人謂大夫士也小子其弟子/也文王在於宗廟德如此故大夫上皆有德)
(子弟皆有/所造成)古之人無斁譽髦斯士(古之人無猒於/有名譽之俊士)
(箋云古之人謂聖王明君也口無擇言身無擇行以身化/其臣下故令此士皆有名譽於天下成其俊乂之美也髦)
(毛音亦鄭作擇髦俊也一夲此下更有古之人无/猒於有譽之俊士也此王肅語令力成反乂音刈)
　　　　思齊四章章六句故言五章二章
　　　　章六句三章章四句
皇矣羙周也天監代殷莫若周周丗丗修德
莫若文王(監視也天視四方可以代殷主天下者維有/周爾丗丗修行道德維有文王盛爾○皇矣)
(一夲无矣字天監代殷莫若周絶句周丗丗修德一讀莫/若周丗絶句周丗修德爲一句一夲无下一丗字義並通)
(崔集注莫若周也丗丗修德王/天下往况反下追王當王同)皇矣上帝臨下有赫
監觀四方求民之莫(皇大莫定也箋云臨視也大矣/天之視天下赫然甚明以殷紂)
(之暴亂乃監察天下之衆/國求民之定謂所歸就也)維此二國其政不獲維
彼四國爰究爰度(二囯殷夏也彼彼有道也四囯四/方也究謀度居也箋云二國謂今)
(殷紂及崇侯也正長獲得也四國謂密也阬也徂也共也/度亦謀也殷崇之君其行暴亂不得於天心宻阬徂共之)
(君於是又助之謀言同於惡也○政如字政政敎也鄭作/正究九又反度待洛反篇内皆同夏户雅反下文長夏并)
(注同長張丈反篇内皆同/共音恭下同行下孟反)上帝耆之憎其式廓乃
眷西顧此維與宅(耆惡也廓大也憎其用大位行大/政顧顧西士也宅居也箋云耆老)
(也天湏暇此二國養之至老猶不變改憎其所用爲惡者/浸大也乃眷然運視西顧見文王之德而與之居言天意)
(常在文王所耆巨夷反廓苦霍反又如字夲又作郭春夲/又作睠又作劵並音卷同假户嫁反夲又作暇浸子鴆反)
作之屏之其葘其翳脩之平之其灌其栵啓
之辟之其檉其椐攘之剔之其檿其柘(木立死/曰葘自)
(斃爲翳灌聚生也栵栭也檉河栁也𥚑樻也檿山桑也箋/云天旣顧文王四方之民則大歸往之𡵨周之地險隘多)
(樹木乃競刋除而自居處言樂就有德之甚屏必領反除/也葘夲又作甾側吏反又音緇韓詩云反草也翳於計反)
(爾雅云木自斃神蔽者翳郭云相覆蔽韓詩作殪云因也因/高填下也神音申灌古亂反栵音例又音列栭也辟婢亦反)
(沈必亦反檉勑貞反椐羌居反字林紀庶反又音舉攘如羊/反剔他歷反字或作鬄又作/同檿烏簟反柘章夜反斃婢)
(丗反本或作蔽必丗反栭音而舍人注爾雅云江淮之間呼/小栗爲栭栗樻去愧反又去軌反何音匱草木疏云節中腫)
(以扶老即今靈壽是也今人以爲馬/鞭及杖隘於懈反刋苦干反除如字)帝遷明德串夷載
路(徙就文王之德也串習夷常路大也箋云串夷卽昆夷西/戎國名也路應也天意去殷之惡就周之德文王則侵伐)
(混夷以應之串古患反鄭云串夷混夷也一/本/作患或云鄭音患混音昆應應對之應下應和同)天立厥配
受命旣固(配嫓也箋云天旣顧文王又爲之生賢妃謂大/姒也其受命之道巳堅固也配本亦作妃音同)
(注同嫓普惠反配也郭璞音譬字林匹地/反爲于僞反下爲生明君爲之立後同)帝省其山柞棫
斯拔松栢斯兊(兊易直也箋云省善也天旣顧文王/乃和其國之風雨使其山樹木茂盛)
(言非徒養其民人而巳省昔耕反拔音/蒲貝反兊徒外反易以豉反下施易同)帝作邦作對自
大伯王季(對配也從大伯之見王季也箋云作爲也天/爲邦謂興周國也作配謂爲生明君也是乃)
(自大伯王季時則然矣大伯讓於王/季而文王起大伯音泰注大伯同)維此王季因心
則友則友其兄則篤其慶載錫之光(因親也善/兄弟曰友)
(慶善光大也箋云篤厚載始也王季之心親親而又善於宗/族又善於兄大伯乃厚明其功美始使之顯著也大伯以讓)
(爲功美王季乃能厚明之使傳丗/稱之/光亦其德也著珍慮反功如字傳直占反)受禄無喪(平/聲)奄
有四方(喪亡奄大也箋云王季以有因心則友/之德故丗丗受福至於覆有/天下也)維此王季
帝度其心貊其德音其德克明克明克類克
長克君(心能制義曰度貊静也箋云德正應和曰貊照/臨四方曰明類善也勤施無私曰類教誨不倦)
(曰長賞慶刑威曰君貊本又作貉武伯反/左傳作莫音同韓詩同云莫定也克如字)王此大邦克
順克比(慈和徧服曰順擇善而從曰比箋云王君也王/季稱王追王也王如字徐于况反徧音遍注同)
比于文王其德靡悔(經天緯地曰文箋云靡無也王/季之德比于文王無有所悔也)
(必比於文王盛德以聖人/爲匹比必里反悔虎猥反)旣受帝祉施于孫子(帝天/也祉)
(福也施猶易也延也祉/音恥施以豉反注同)帝謂文王無然畔援無然
歆羡誕先登于岸(無是畔道無是援取無是貪羡岸/高位也箋云畔援猶跋扈也誕大)
(登成岸訟也天語文王曰女無如是跋扈者妄出兵也無/如是貪羡者侵人土地也欲廣大德美當先平獄訟正曲)
(直也援毛音袁又于願反鄭胡喚反韓詩云畔援武強也/歆許金反羡錢面反誕但旦反跋蒲末反下同字或作跋)
(扈音/户)密人不恭敢距大邦侵阮徂共(國有密須/氏侵阮遂)
(往侵共箋云阮也徂也共也三國犯周而文王伐之密須之/人乃敢距其義兵違正道是不直也阮魚宛反共音公國名)
(注/同)王赫斯怒爰整其旅以按徂旅以篤于周
祜以對于天下(旅師按止也旅地名也對遂也箋云/赫怒意斯盡也五百人爲旅對答也)
(文王赫然與其羣臣盡怒曰整其軍旅而出以却止徂國/之兵衆以厚周當王之福以答天下鄉周之望赫虎格反)
(斯如字此也鄭音四按安旦反本又作遏安葛反此/二字俱訓止也祜音户鄉本又作嚮許亮反下同)依其
在京侵自阮疆陟我高岡無矢我陵我阿無
飲我泉我泉我池(京大阜也矢陳也箋云京周地名/陟登也矢猶當也大陵曰阿文王)
(但發其依居京地之衆以往侵阮國之疆登其山脊而望/阮之兵兵無敢當其陵及阿者又無敢飮食於其泉及池)
(水者小出兵而令驚怖如此此以德攻不以衆也陵泉重/言者美之也每言我者據後得而有之而言疆居良反注)
(同脊井亦反令力成反阿音烏怖音布恐也攻音㳟/如字重直用反言於焉反美如字每音美有如字)度其
鮮原居岐之陽(岐音祁岐/山之陽)在渭之將萬邦之方
下民之王(小山别大山曰鮮將側也方則也箋云度/謀也鮮善也方猶鄉也言文王見侵阮而)
(兵不見敵知巳德盛而威行可以遷居以定天下之人心/也于是乃始謀居善原廣平之地亦在岐山之南隅也而)
(居渭水之側爲萬國之所郷作下民之君後/竟徙都於豐鮮息淺反又音仙別彼列反)帝謂文王
予懷明德不大聲以色不長夏以革不識不
知順帝之則(懷帰也不大聲見於色革更也不以長/大有所更箋云夏諸夏也天之言云我)
(帰人君有光明之德而不虚廣言語以外作容貌不長諸/夏以變更王法者其爲人不識古不知今順天之法而行)
(之者此言天之道尚誠/實貴性自然見賢遍反)帝謂文王詢爾仇方同爾
兄弟以爾鉤援與爾臨衝以伐崇墉(仇匹也鉤/鉤梯也所)
(以鉤引上城者臨臨車也衝衝車也墉城也箋云詢謀也/怨耦曰仇仇方謂旁國諸侯爲暴亂大惡者女當謀征討)
(之以和恊女兄弟之國率與之往親親則多志齊心壹也/當此之時崇侯虎倡紂爲無道罪尤大也詢音荀鉤古候)
(反又古侯反援音袁臨如字韓詩作隆衝昌容/反說文作䡴䡴䧟陣車也墉音容梯他兮反)臨衝閑
閑崇墉言言執訊連連攸馘安安是類是禡
是致是附四方以無侮(閑閑動揺也言言髙大也/連連徐也攸所也馘獲也)
(不服者殺而獻其左耳曰馘於内曰類於野曰禡致致其/社稷群神附附其先祖爲之立後尊其尊而親其親箋云)
(言言猶孽孽將壞貌訊言也執所生得者而言問之及獻/所馘皆徐徐以禮爲之不尚促速也類也禡也師祭也無)
(侮者文王伐崇而無復敢侮慢周者訊音信字又作訙又/作誶並同馘古獲反字又作聝字林截耳則作耳傍獻首)
(則作首傍是類如字本或依說文作禷禡馬嫁反揺如字/一音羊照反致其社稷羣臣本或作羣臣孽魚列反又五)
(葛/反)臨衝茀茀崇墉仡仡是伐是肆是絶是忽
四方以無拂(茀茀彊盛也仡仡猶言言也肆疾忽㓕/也箋云伐謂擊刺之肆犯突也春秋傳)
(曰使勇而無剛者肆之拂猶佹也言無復佹戾文王者茀/音弗仡魚乙反韓詩云揺也說文作圪肆音四拂符弗反)
(三違也刺七亦反佹九/委反戾也復扶又反)
　　　　　皇矣八章章十二句
靈臺民始附也文王受命而民樂其有靈德
以及鳥獸昆蟲焉(民者冥也其見仁道遟故於是乃/附也天子有靈臺者所以觀侵象)
(察氣之妖祥也文王受命而作邑於豐立靈臺春秋傳曰/公旣視朔遂登觀臺以望而書雲物爲備故○杜預注左)
(傳云霊臺在始平鄠縣今屬京兆府所管昆古門反鄭注/禮記云明也蟲直弓反本或作虫非冥亡丁反冥冥無知)
(貌字林云幽也又亡定反祲子鴆反隂陽/氣相侵漸成祥觀古乱反下觀臺節觀同)經始靈臺
經之營之庻民攻之不日成之(神之精明者稱靈/四方而髙曰臺經)
(度之也攻作也不日有成也箋云文王應天命度始靈臺/之基止營表其位衆民則築作不設期日而成之言說文)
(王之德勸其事忘巳勞也觀臺而曰靈者文王化行似神/之精明故以名焉度待洛反下同應應對之應說音恱)
經始勿亟庻民子來(箋云亟急也度始靈臺之基止/非有急成之意衆民各以子成)
(父事而來攻/之亟居力反)王在靈囿麀鹿攸伏(囿所以域養禽/獸也天子百里)
(諸侯四十里靈囿言靈道行於囿麀牝也箋云攸所也文/王親至靈囿視牝鹿所遊伏之處言愛物也囿音又徐于)
(目反麀音憂牝頻/刃反處昌慮反)麀鹿濯濯白鳥翯翯(濯濯娱/遊也翯)
(翯肥澤也箋云鳥獸肥盛喜樂言得其所濯直角反/翯户角反又下沃反樂音洛下文於樂注喜樂同)王
在靈沼於牣魚躍(沼池也靈沼言靈道行於沼也牣/蒲也箋云靈沼之也魚盈滿其中)
(皆跳躍亦言其得所沼之/邵/反牣音刄躍羊略反跳徒彫反)虡業維樅賁鼔維鏞
於論鼔鍾於樂辟廱(植者曰虡横者曰栒業大版也/樅崇牙也賁大鼔也鏞大鍾也)
(論思也水旋丘如璧曰辟廱以節觀者箋云論之言倫也/虡也栒也所以縣鍾鼔也設大版於上刻畫以爲飾文王)
(立靈臺而知民之帰附作靈囿靈沼而知鳥獸之得其所/以爲音声之道與政通故合樂以詳之於得其倫理乎鼔)
(與鍾也於喜樂乎諸在辟廱中者言感於中和之至虡音/巨樅徐七凶反又音衝衝沈又音子容反賁符云反字亦)
(作鼖鏞/音容於音烏鄭如字下於樂於論皆同論盧門反/一云鄭音倫下同辟音璧注同植持職反栒旬尹反縣音玄)
於論鼔鍾於樂辟廱鼉鼔逢逢矇瞍奏公(鼉/鱼)
(屬逢逢和也有眸子而無見曰矇无眸子曰瞍公事也箋/云凡声使瞽矇為之鼍徒何反沈又音檀草木䟽云形似)
(􁇧蜴四足長丈餘甲如鎧皮坚厚冝冒鼔逢薄红反埤蒼/云鼔聲也字作韸徐音豐矇音蒙瞍依字作叟蘇口反說)
(文云无目也字林先公反云/目有眸无珠子也眸莫侯反)
　　　　靈臺五章章四句
下武繼文也武王有聖德復受天命能昭先
人之功焉(继文者継文王之王業而成之/昭明也復扶又反王于况反)下武維周
丗有哲王(武继也箋云下猶後也哲知也後人能继先/祖者维有周家最大丗丗益有明知之王謂)
(大王王季文王稍就盛也哲張列反/夲又作悊又作喆皆同知音智下同)三后在天王配
于京(三后大王王季文王也箋云此三后旣没登遐精/氣在天矣武王文能配行其道扵京謂鎬京也)王
配于京丗德作求(箋云作爲求终也武王配行三后/之道扵鎬京者以其丗丗積徳庻)
(爲终成/其大功)永言配命成王之孚(箋云永長言我也命/猶教令也孚信也此)
(爲武王言也今長我之配行三后之敎令者欲成我周家/王道之信也王德之道成於信論語曰民无信不立王如)
(字又子/况反)成王之孚下士之式(式法也箋云王道尚信/則天下以為法勤行之)
永言孝思孝思維則(則其先人也箋云長我孝心之/所思所思者其维則三后之所)
(行子孫以順/祖考爲孝)媚兹一人應侯順德(一人天子也應/當侯维也箋云)
(媚愛兹此也可愛乎武王能當此順德謂能成/其祖考之功也易曰君子以順德積小以髙大)永言孝
思昭哉嗣服(箋云服事也明哉武王之嗣/行祖考之事謂伐紂定天下)昭兹來
許繩其祖武(許進繩戒武迹也箋云兹此來勤也武/王能明此勤行進扵善道戒慎其祖考)
(所踐履之迹美其终成之來/許如字鄭音/下篇來孝同)於萬斯年受天之祜
(箋云祐福也天下楽仰武王之/德欲其壽考之言祜音户下同)受天之祜四方來
賀於萬斯年不遐有佐(逺夷來佐也箋云武王受/此万年之壽不逺有佐言)
(其輔佐之目亦冝蒙其餘福也書曰/公其以予万億年亦君臣同福禄也)
　　　　下武六章章四句
文王有聲継伐也武王能廣文王之聲卒其
伐功也(继伐者文王伐/崇而武王伐纣)文王有聲遹駿有聲遹
求厥寜遹觀厥成(箋云遹述駿大求終觀多也文/王有令聞之聲者乃述行有令)
(聞之聲之道所致也所𫐠者謂大王王季也又扵𫐠行终/其安民之道又述行多其成民之德言周德之丗益盛遹)
(尹橘反又音𫐠駿音峻觀古/亂反注同聞音問本亦作問)文王烝哉(烝君也箋云/君哉者言其)
(誠得人君之道烝之/丞反韓詩云美也)文王受命有此武功旣伐于
崇作邑于豐(箋大武功謂伐四囯及崇之功也作邑/者徒都扵豐以應天命應應對之應)
文王烝哉築城伊淢作豐伊匹匪棘其欲遹
追來孝(或成溝也匹配也箋云方十里曰成淢其溝也/廣深各八尺棘急來勤也文王受命而猶不自)
(足築豐邑之城大小適与成偶大扵諸侯小扵天子之制/此非以急成従己之欲欲廣都邑乃述追王季勤孝之行)
(進其業也淢况域反字又作洫韓詩云洫深也棘居力反/下亟同或作亟慾音欲夲亦作欲廣古曠反深戸鴆反行)
(下孟/反)王后烝哉(后君也箋云變謚言王后/者非其盛事不以義謚)王公伊濯
維豐之垣四方攸同王后維翰(濯大翰幹也箋/云公事也文王)
(述行大王王季之王業其事益大作邑扵凡城之旣成又/垣之立宫室乃為天下所同心而歸之王后為之幹者正)
(其政敎定其法度濯直角反韓詩/云美也垣音表翰尸旦反徐音寒)王后烝哉豐水東
注維禹之績四方攸同皇王維辟(績業皇大也/箋云績功辟)
(君也昔堯時洪水而豐水亦汜滥爲害禹治之使入渭東/注于河禹之功也文王武王今得作邑於其旁地爲天下)
(所同心而歸大王爲之君乃由禹之功政引美之豐邑在/豐水之西鎬京在豐水之東辟音璧注及下皆同又音婢)
(亦反法也汜芳劒反/字亦作汎滥力暫反)皇王烝哉(箋云變王后言大王者/武王之事又益大大此)
(及下言大/者並如字)鎬京辟廱自西自東自南自北無思
不服(武王作邑於鎬京箋云自由也武王於鎬京行辟/廱之礼自四方來觀者皆感化其德心无不歸服)
(者)皇王烝哉考卜維王宅是鎬京維龜正之
武王成之(箋云考猶稽也宅居也稽疑之法必契灼龜/而卜之武王卜居是鎬京之地龜則正之謂)
(得吉兆武王遂居之修三后之德以伐纣定天下成龜/兆之占功莫大於此契苦計反夲又作挈或苦结反)武
王烝哉豐水有芭武王豈不仕詒厥孫謀以
燕翼子(芭草也仕事燕安翼敬也箋云詒猶傳也孫/順也豐水猶以其潤澤生草武王豈不以其)
(功業爲事乎以為事故傳其所以順天下之謀以安其敬/事之子孫謂使行之也書曰厥考翼其肯曰我有後弗棄)
(基芑音起詒以之反孔王申毛/如字鄭音遜傳直專反下同)武王烝哉(上言皇王而/變言武王者)
(皇大也始大其業至武王/伐紂成之故言武王也)
　　　　文王有聲八章章五句
文王之什十篇六十六章四百一十四句
毛詩卷第十六
毛詩卷第十七
生民之什詁訓傳第二十四
(自生民至卷阿八篇/成王周公之正大雅)
　　　　　　　　　毛詩大雅　鄭氏箋
生民尊祖也后稷生於姜嫄文武之功起于
后稷故推以配天焉厥初生民時維姜嫄(生/民)
(夲后稷也姜姓也后稷之毋配高辛氏帝焉箋云厥其初/始時是也言周之始祖其生之者是姜嫄也姜姓者炎帝)
(之後有女名嫄當堯之時爲高辛氏之世妃夲后稷/之𥘉生故謂之生民嫄音原姜姓嫄名有邰氏之女)生
民如何克禋克祀以弗無子(禋敬弗去也去無子/求有子古者必立郊)
(禖焉玄鳥至之日以大牢祠于郊禖天子親往后妃率九/嬪御乃禮天子所御帶以弓韣授以弓矢于郊禖之前箋)
(云克能也弗之言祓也姜嫄之生后稷如何乎乃禋祀上/帝於郊禖以祓除其無子之疾而得其福也能者言齊肅)
(當神明意也二王之後得用天子之禮禋音因鄭祭天名/弗音拂注同去起吕反下同禖音梅下同祠嗣絲反夲亦)
(作祀嬪婢人反韣音獨弓衣祓音拂又音/廢下同齊側皆反夲亦作齋篇末齊敬同)履帝武敏
歆攸介攸止載震載夙載生載育時維后稷
(履踐也帝髙辛氏之帝也武迹敏疾也從於帝而見于天/將事齊敏也歆饗介大也止福禄所止也震動夙早育長)
(也后稷播百榖以利民箋云帝上帝也敏拇也介左右也/夙之言肅也祀郊禖之時時則有大神之迹姜嫄履之足)
(不能滿履其拇指之處心體歆歆然其左右所止仕如有/人道感巳者也於是遂有身而肅戒不復揖後則生子而)
(養長之名曰棄舜臣堯而舉之是爲后稷敏密謹反歆許/金反介音戒震眞愼反鄭有娠也見賢遍反齊側皆反又)
(如字長張文反下同拇音母足大指介/又如字處昌慮反復扶又反下故復同)誕彌厥月先
生如達(誕大彌終達生也姜嫄之子先生者也箋云達/羊子也大矣后稷之在其母終人道十月而生)
(生如達之生言易也彌面支反達他末反注同/說文云小羊也沈云毛如字易以䜴反下同)不坼不
副無葘無害(言易也凡人在母母則病生則圻副葘/害其母横逆人道坼勑宅反副孚逼反)
(說文云分也字林云判/也匹亦反葘音災注同)以赫厥靈上帝不寜不康
禋祀居然生子(赫顯也不寜寜也不康康也箋云康/寜皆安也姜嫄以赫然顯著之徴其)
(有神靈審矣此乃天帝之氣也心猶不安之又不安/徒以禋祀而無人道居黙然自生子懼時人不信也)誕寘
之隘巷牛羊腓字之(誕大寘置腓辟字愛也天生/后稷異之於人欲以顯其靈)
(也帝不順天是不明也故承天意而異之于天下箋云天/異之故姜嫄置后稷於牛羊之徑亦所以異之寘之豉反)
(下同隘於懈反巷/户降反腓符非反)誕寘之平林㑹伐平林(牛羊/而辟)
(人者理也置之平林/又爲人所収取之)誕寘之寒氷鳥覆翼之(大鳥/來一)
(翼覆之一/翼藉之人/而収取之又其理也)鳥覆翼之鳥乃去矣后稷􁀾
矣(於是知有天異往取之矣/后稷􁀾􁀾然而泣􁀾音孤)實覃實訏厥聲載
路誕實匍匐克岐克嶷以就口食(覃長訏大路/大也𡵨知意)
(也嶷識也箋云實之言適也覃謂始能坐也訏謂張口嗚/呼也是時聲昔則已大矣能匍匐則𡵨𡵨然意有所知也)
(其貌嶷嶷然有所識别也以此至干能就衆人口自食謂/六七歳時覃徒南反夲或作譚訏况于反匍音蒲又音符)
(夲亦作扶匐蒲北反又音服夲亦作服𡵨其冝反嶷魚極/反說文作疑云小兒有知長張丈反或如字別彼列反)
蓺之荏菽荏菽旆旆禾役穟穟麻麥幪幪瓜
瓞唪唪(荏菽戎菽也旆旆然長也役列也穟穟苗好美/也幪幪然茂盛也唪唪然多實也箋云蓺樹也)
(戎菽大豆也就口食之時則有種殖之志言无性也蓺魚/丗反荏菽荏而甚反菽或作叔音同郭璞云今胡豆是旆)
(蒲貝反穟音遂幪莫孔反瓞田節反唪/布孔反徐又薄孔反長如字又張文反)誕后稷之穡
有相之道(相助也箋云大矣后稷之掌稼穡有見/助之道謂若神助之力相息亮反注同)茀
厥豐草種之黃茂實方實苞實種實裦實發
實秀實堅實好實頴實栗即有邰家室(茀治/也黃)
(嘉榖也茂美也方極畝也苞本也種雜種也褎長也發尽/發也不榮而實曰秀頴垂頴也栗其實栗栗然邰姜嫄之)
(囯也堯見天因邰而生后稷故囯各稷於邰命使事天以/顯神順天命耳箋云豐苞亦茂也方齊等也種生不雜也)
(褎枝葉長也發發管時也栗成就也后稷教民除治茂草/使種黍稷黍稷生則茂好孰則大成以此成功堯改封於)
(邰就其成囯之家室无變更也茀音弗韓詩作拂拂茀也/種支勇反注下嘉種并江同裦徐秀反頴營井反穗也尚)
(書唐叔得禾異畒同頴是也邰他來/反后稷所封囯今在京兆武功縣)誕降嘉種維秬
維秠維穈維芭(天降嘉種秬黒黍也秠一桴二米也/穈赤苗也芭白苗也箋云天應堯之)
(顯后稷爲之下嘉種秬音巨秠孚鄙反亦黒黍也又孚悲/反郭芳婦反穈音門爾雅作舋同郭亡偉友赤粱粟也芭)
(音起徐又巨已反郭云白粱粟也捊芳于反字書/云麤糠也應應對之應爲于僞反下夭爲已同)恒之
秬秠是穫是畝恒之穈芭是任是負以歸肇
祀(恒徧肇始也始歸郊祀也箋云任猶抱也肇郊之神位/也后稷以天爲已下此四榖之故則徧種之成孰則穫)
(而畝計之抱負以歸於郊祀天得祀天者二王之後也恒/古鄧反夲又作旨穫户郭反任音壬注同肇音兆徧音遍)
(不/同)誕我祀如何或舂或揄或簸或蹂釋之叟
叟烝之浮浮(揄杼臼也或簸糠者或蹂黍者釋浙米/也叟叟聲也浮浮氣也箋云蹂之言潤)
(也大矣我后稷之祀天如何乎美而將說其事也舂而杼/出之簸之又潤濕之將復舂之趨於鑿也釋之烝之以爲)
(酒及簠簋之實舂傷容反揄音由又以求反說文作舀戈/紹反簸波我反蹂音柔叟所留反字又作溲壽米聲也爾)
(雅作溞音同郭音騷烝之丞反浮如字爾雅說文並作烰/抒音食汝反穅音康字亦作康俗米旁作康非浙星歷反)
(說文云汱也汱音大復扶又反鑿子洛反精米也字林/作毇云糲米一㓩舂爲八斗也子沃反簠音甫簋音軌)載
謀載惟取蕭祭脂取羝以軷載燔載烈(甞之/日涖)
(卜來歳之芟獮之日涖卜來歳之戒社之日涖卜來歳之/稼所以興來而繼往也榖熟而謀陳祭而卜矣取蕭合黍)
(臭達牆屋旣奠而後爇蕭合馨香也羝羊牡羊也軷道祭/也傳火曰燔貫之如于火曰烈箋云惟思也烈之言爛也)
(后稷旣爲郊祀之酒及其米每諏謀其日思念其禮至其/時取蕭草與祭牲之脂爇之於行神之位馨香旣聞取羝)
(羊之體以祭神又燔烈其肉爲尸羞焉自此而往郊羝都/禮反字亦作怟軷蒲未反說文云出必吿道神爲壇而祭)
(爲軷字林同父未反燔音煩後皆同涖音利又音類芟所/銜反獮息淺反奠徒練反爇如恱反馨呼丁反傅音附貫)
(古亂反諏足/湏反謀也)以興嗣歳(興來歲繼往歳也箋云嗣歳今/新歳也以先歳之物齊敬犯軷)
(而祀天者將求新歳之豐年也孟春/之月令曰乃擇元日祈榖干上帝)卬盛于豆于豆
于登其香始升上帝居歆胡臭亶時(卬我也木/曰豆瓦曰)
(登豆薦𦵔醢也登大羮也箋云胡之言何也亶誠也我后/稷盛𦵔醢之屬當於豆者於登者其馨香始上行上帝則)
(安而歆享之何芳臭之誠得其時乎美之也祀天用瓦豆/陶噐質也卬五郎反我也盛音成注同香一夲作馨亶都)
(但反𦵔莊居反醢/音海上時掌反)后稷肇祀庶無罪悔以迄于
今(迄至也箋云庻衆也后稷肇祀上帝於郊而天下衆/民成得其所無有罪過也子孫蒙其福以至於今故)
(推以配天焉/迄許乙反)
　　　生民八章四章章十句四章章八句
行葦忠厚也周家忠厚仁及草木故能内睦
九族外尊事黃耇養老乞言以成其福禄焉
(九族自巳上至髙祖下至玄孫之親也黄黄髪也耇東梨/也乞言從求善言可以爲政者敦史受之葦韋鬼反葦草)
(也耇音苟爾雅云壽也梨利知反又利兮/反方言云凍梨老也敦如字夲又作惇同)敦彼行葦牛
羊勿踐履方苞方體維葉泥泥(敦聚貌行道也/葉𥘉生泥泥箋)
(云苞茂也體成形也敦敦然道旁之葦牧牛羊者母使躐/履折傷之草物方茂盛以其終將爲人用故周之先王爲)
(此愛之况於人乎敦徒端反注同泥乃禮反注同/張揖作苨苨云草盛也爲于僞反注同爲設同)戚戚
兄弟莫逺具爾或肆之筵或授之几(戚戚内相/親也肆陳)
(也或陳設筵者或授几者箋云莫无也具猶俱也爾謂進/之也正与族人燕兄弟之親无逺无近俱楫而進之年稚)
(者爲設筵而已老者加之以几筵以然/反席也鋪陳曰筵藉之曰席稺直吏反)肆筵設席授
几有緝御(設席重席也緝御踧踖之容也箋云緝猶/續也御侍也兄弟之老者旣爲設重席授)
(几又有相續代而侍者謂敦史也緝七習/反重直龍反下同踧子六反踖子亦反)或獻或酢洗
爵奠斝(斝爵也夏曰醆殷曰斝周曰爵箋云進酒於客/曰獻客荅之曰酢主人又洗爵醻客客受而奠)
(之不舉也用殷爵者尊兄弟也酢才洛反斝古雅反又/音嫁夏户雅反醆側簡/反字或作琖同/醻市由反)醓
醢以薦或燔或炙嘉殽脾臄或歌或咢(以肉/曰醢)
(醢臄凾也歌者比於琴瑟也徒擊曰咢箋云薦之禮韭𦵔/則醓醢也燔用肉炙用肝以脾凾爲加故謂之嘉醓他感)
(反肉醬也鄭注儀禮云醓海也醢呼改反脾婢支反臄渠/略反字或作醵咢五洛反爾雅云徒擊鼔謂之咢徒哥謂)
(之謡函胡南反何又户感反本又作/同說文云凾舌也/又云口裏肉也通俗文云口上曰臄口下曰凾比毗志反)
(炙者/夜反)敦弓旣堅四鍭旣鈞舎矢旣均(敦弓畫弓/也天子敦)
(弓鍭矢參亭巳均巾蓺箋云舎之言釋也蓺質也周之先/王將養老先与群臣行射禮以擇其可與者以爲賔敦音)
(彫注及下同徐又都雷反鍭音侯又音侯釣規旬反舎音/捨注同參七南反中丁仲反下皆同可与者音預下与爲)
(同一本直云/可者无与字)序賔以賢(言賔客次序皆賢孔子射扵/矍相之圃觀者如堵牆射至)
(於司馬使子路執弓矢出延射曰奔軍之將亡囯之大夫/與爲人後者不入其餘皆入蓋去者半入者半又使公罔)
(之裘序點楊觶而語曰幼壯孝弟耆耄好禮不從流俗修/身以俟死者不在此位蓋去者半處者半序點又楊觶而)
(語曰好斈不倦好禮不變耄勤稱道不亂者不在此位也/蓋僅有存焉箋云序賔以賢謂以射中多少爲次第矍俱)
(縳反相息亮反圃布古反又音布觀古亂反又音官堵丁/古反奔音奮奮覆敗也將子匠反點都簟反觶之䜴及爵)
(各容三升語魚據反弟音悌耋/徒節反好呼報反下皆/同不弗武反下同耄莫報反字或作旄同八十曰耄勤音)
(其百年曰期/頤僅其靳反)敦弓旣句旣挾四鍭(天子之弓合丸/而成規箋云射)
(禮搢三挾一箇言巳挾四鍭則巳徧釋之句古豆反說文/作彀云張弓曰彀挾子協反又子合反箇古貴反徧音遍)
四鍭如樹(言皆/中也)序賔以不侮(言其皆有賢才也箋/云不侮者敬也其人)
(敬於禮則/射多中)曽孫維主酒醴維醹酌以大斗以祈
黃耉(曽孫成王也醹厚也大斗長三尺也祈報也箋云/祈告也今我成王承先王之法度爲主人亦旣序)
(賔矣有醇厚之酒醴以大斗酌而甞之而美故以告黃耉/之人徴而養之也飲酒之禮曰吿於先王君子可也醹如)
(主反說文厚酒也字林同音女父反斗字又作枓/都口反徐又音主三尺也謂大斗之柄也醇音淳)黄耇
台背以引以翼(台背大老也引長翼敬也箋云台之/言鮐也大老則背有鮐文旣告老人)
(及其來也以禮引之以禮翼之在前曰引在旁曰翼合湯/來反徐又音臺爾雅云壽也鮐湯來反魚名一音/夷)
壽考維祺以介景福(祺吉也箋云介助也養老人/而得吉所以助大福也祺音)
(其介音戒毛大/也後皆放此)
　　　　行葦八章章四句故言七章二章
　　　　章六句五章章四句
旣醉太平也醉酒飽德人有士君子之行焉
(成王祭宗廟旅醻下偏羣臣至于无筭爵故云醉焉乃見/十倫之義志意充滿是謂之飽德大音㤗後大平皆放此)
(行下孟反第四章以下注皆/同偏音遍下同見賢遍反)旣醉以酒旣飽以德
(旣者盡其禮終其事箋云禮謂旅醻之屬/事謂施惠先後及㱕爼之類施音式䜴反)君子萬年
介爾景福(箋云君子斥成王也介助景大也成王女/有萬年之壽天又助女以大福謂五福也)旣
醉以酒爾殽旣將(將行也箋云爾女也殽謂牲躰/也成王之爲羣臣爼實以尊卑)
(差次/行之)君子萬年介爾昭明(箋云昭/光也)昭明有融
髙朗令終(融長朗明也始於饗燕終於享祀箋云/有又令善也天旣助女以光明之道又)
(使之長有髙明之譽而/以善名終是其長也)令終有俶公尸嘉告(俶始/也公)
(尸天子以卿言諸侯也箋云俶猶厚也旣始有善令終又/厚之公尸以善言告之謂嘏辭也諸侯有功德者入爲天)
(子卿大夫故云公尸公君/也俶尺叔反嘏古雅反)其告維何籩豆靜嘉(恒/豆)
(之葅水草之和也其醢陸産之物也加豆陸産也其醢水/物也邊豆之薦水士之品也不敢用常褻味而貴多品所)
(以交於神明者言道之徧至也箋云公尸所以善言告之/是何故乎乃用籩豆之物絜清而美政平氣和所致故也)
(䙝息列反清如/字又才性反)朋友攸攝攝以威儀(言相攝佐/者以威儀)
(也箋云朋友謂羣臣同志好者也言成王之臣皆有仁/孝士君子之行其所以相攝佐威儀之事好呼報反)威
儀孔時君子有孝子(箋云孔甚也言成王之臣威/儀甚得其冝皆君子之人有)
(孝子/之行)孝子不匱永錫爾類(匱竭類善也箋云永/長也孝子之行非有)
(竭極之時長以與女之族類謂廣之以敎道天下也春秋/傳曰頴考叔純孝也施及莊公匱求位反道音導施以豉)
(反)其類維何室家之壼(壼廣也箋云壼之言梱也/其與女之族類云何乎室)
(家先以相梱致巳乃及於天下/壼苦夲反梱苦夲反致直置反)君子萬年永錫祚胤
(胤嗣也箋云永長也成王女有萬年之壽天又長予/女福祚至于子孫○作夲又作胙才路反胤羊刃反)其
胤維何天𬒳爾禄(禄福也箋云天予女福祚至于/子孫云何乎天覆𬒳女以禄位)
(使禄臨天下𬒳/皮寄反注同)君子萬年景命有僕(僕附也箋云/成王女旣有)
(萬年之壽天之大命又附著於/女謂使爲政教著直略反下同)其僕維何釐爾女士
(釐予也箋云天之大命附著於女云何乎予女以女而有/士行者謂生淑媛使爲之妃釐力之反媛予眷反妃音配)
(又芳/非反)釐爾女士從以孫子(箋云從隨也天旣予女/以女而有土行者又使)
(生賢知之子孫以隨之謂/傳丗也知音智傳直專反)
　　　　旣醉八章章四句
鳧鷖守成也太平之君子能持盈守成神祇
祖考安樂之也(君子斥成王之言君子者太平之時/則皆然非獨成王也鳧音符鷖/於)
(雞反蒼頡觧/詁云鷖鷗也一名/水鴞祇祁支反樂音洛篇末注同)鳧鷖在涇公尸
來燕來寜(鳧水鳥也鷖鳧屬/大平則萬物衆多箋/云涇水各也水鳥而居水中猶人爲公尸)
(之在宗廟也故以喻焉祭祀旣畢明日又設禮而與尸燕/成王之時尸來燕也其心安不以已實臣之故自嫌言此)
(者美成王事/尸之禮備)爾酒旣清爾殽旣馨公尸燕飲福
禄來成(馨香之逺聞也箋云爾者女成王也女酒殽清/美以與公尸燕樂飲酒之故祖考以福禄來成)
(女聞音問/或如字)鳧鷖在沙公尸來燕來冝(沙水旁也/冝冝其事)
(也箋云水鳥以居水中爲常今出在水旁喻祭四方百物/之尸也其來燕也心自以爲冝亦不以巳實臣自嫌也)
爾酒旣多爾殽旣嘉(言酒品齊多而殽/備美齊才細反)公尸燕
飲福禄來爲(厚爲孝子也箋云爲猶助也助成/王也爲于僞反注同協句如字)鳧
鷖在渚公尸來燕來處(渚沚也處止也箋云水中/之有渚猶平地之有丘也)
(喻祭天地之尸也以配至尊之故其來/燕似若止得其處渚之與反沚音止)爾酒旣湑爾
殽伊脯公尸燕飲福禄來下(箋云湑酒之泲者/也天地之尸尊事)
(尊不以䙝味泲酒脯而巳湑息/汝反泲子禮反字又作䍤同)鳧鷖在潨公尸來
燕來宗(潨水㑹也宗尊也箋云潨水外之髙者也有瘞/埋之象喻祭社稷山川之尸其來燕也有尊主)
(人之意潨在公反說文云小水入大水也徐云/鄭音在容仄瘞於例反埋亡皆反字亦作薶同)旣燕于
宗福禄攸降公尸燕飲福禄來崇(崇重也箋云/旣盡也宗尊)
(宗也羣臣下及民盡有祭社之禮而燕飲焉爲福禄所下/也今王宗社又以尸燕福禄之來乃重厚也天子以下其)
(社神同故云然降户/江反重直龍反下同)鳧鷖在亹公尸來止熏熏
(亹山絶水也熏熏和說也箋云亹之言門也燕上祀之尸/於門户之外故以喻焉其來也不敢當王之燕禮故變言)
(來止熏熏坐不安之意亹音門熏/許云反說文作醺云醉也說音悅)旨酒欣欣燔炙
芬芬公尸燕飲無有後艱(欣欣然樂也芬芬香也/無有後艱言不敢多祈)
(也箋云艱難也小神之尸卑用美酒有燔炙可用䙝味也/又不能致福禄但令王自今無有後艱而巳令力呈反)
　　　　鳧鷖五章章六句
假樂嘉成王也假樂君子顯顯令德宜民冝
人受禄于天(假嘉也冝民冝人冝安民冝官人也箋/云顯光也天嘉樂成王有光光之善德)
(安民官人皆得其宜以/受福禄於天假音暇)保右命之自天申之(申重也/箋云成)
(王之官人也羣臣保右而舉之乃後命用之又用天意申/勑之如舜之勑伯禹伯夷之屬右音又助也注同重直用)
(反)干禄百福子孫千億穆穆皇皇冝君冝王
(冝君王天下也箋云千求也十萬曰億天子穆穆諸侯皇/皇成王行顯顯之令德求禄得百福其子孫亦勤行而求)
(之得禄千/億故或爲諸侯或爲天子言皆相/勗以道○冝君冝王冝一本作且字勗香玉反)不愆不忘
率由舊章(箋云愆過率循也成王之令德不過誤不/遺失循用舊典之文章謂周公之禮法愆)
(起連/反)威儀抑抑德音秩秩無怨無惡率由群
匹(抑抑美也秩秩有常也箋云抑抑密也秩秩清也成/王立朝之威儀致密無所失敎令又清明天下皆樂)
(仰之無有怨惡循用群臣之賢者其行能匹耦巳之心惡/烏路反又如字注同朝直遥反致直治反本或作緻行下)
(孟/反)受福無疆四方之綱之綱之紀燕及朋友
(朋友群臣也箋云成王能爲天下之綱紀謂立法度以理/治之也其燕飲常與群臣非徒樂族人而巳疆居良反下)
(篇同樂/音洛)百辟卿士媚于天子不觧于位民之
攸墍(墍息也箋云百辟畿内諸侯也卿士卿之有事也/媚愛也成王以恩意及羣臣羣臣故皆愛之不解)
(於其職位民之所以休息由此也辟音壁注/同媚眉備反注同觧佳買反注同墍許噐反)
　　　　假樂四章章六句
公劉召康公戒成王也成王將涖政戒以民
事美公劉之厚於民而獻是詩也(公劉者后稷/之曽孫也夏)
(之始衰見迫逐遷於豳而有居民之道成王始幼少周公/居攝政及歸之成王將涖政召公與周公相成王爲左右)
(召公懼成王尚幼稚不留意於治民之事故作是詩美公/劉以深戒之○公劉王云公號劉名也尚書傳云公爵劉)
(名也召本亦作邵上照反後皆同涖音利又音類徐/力自反夏戸雅反下夏人同少詩照反相息亮反)篤
公劉匪居匪康廼埸廼疆廼積廼倉廼裹餱
糧于橐于囊思輯用光(篤厚也公劉居於邰而遭/夏人亂迫逐公劉公劉乃)
(辟中國之難遂平西戎而遷其民邑於豳焉廼埸廼疆言/修其疆場也廼積廼倉言民事時和國有積倉也小曰橐)
(大曰囊思輯用光言民相與和睦以顯於時也箋云厚乎/公劉之爲君也不以所居爲居不以所安爲安邰國乃有)
(疆埸也乃有積委及倉也安安而能遷積而能散爲夏人/迫逐巳之故不忍闘其民乃裏糧食於囊橐之中棄其餘)
(而去思在和其民人用光大其道爲今子孫之基埸音亦/裹音果餱音侯食也字或作糇糧本亦作粮音良糇也橐)
(他洛反囊乃郎反說文云無底曰嚢有底曰橐輯音集又/七立反難乃旦反積委上子智反下於僞反為于僞反又)
(如/字)弓矢斯張干戈戚揚爰方啓行(戚斧也揚鉞/也張其弓矢)
(秉其干戈戚揚以方開道路去之豳盖諸侯之從者十有/八國焉箋云干盾也戈句子㦸也爰曰也公劉之去邰整)
(其師旅設其兵噐告其士卒曰爲女方開道而行明巳之/遷非爲迫逐之故乃欲全民也戚七歷反鉞音越從才用)
(反又如字盾字又作楯順允反又音允句音鉤卒尊忽/反下餘卒士卒皆同爲于僞反下非爲爲公劉皆爲同)
篤公劉于胥斯原旣庻旣繁旣順廼宣而無
永嘆(胥相宣徧也民無長嘆猶文王之無悔也箋云于/於也廣平曰原厚乎公劉之於相此原也以居民)
(民旣衆矣旣多矣旣順其事矣又乃使之時耕民皆安今/之居而無長嘆思其舊時也嘆他安反字或作歎徧音遍)
(相息亮反下/相此皆同)陟則在巘復降在原何以舟之維
玉及瑶鞞琫容刀(巘小山別於大山也舟帶也瑶言/有美德也下曰鞸上曰琫言德有)
(度數也容刀言有武事也箋云陟升降下也公劉之相此/原地也由原而升巘復下在原言反覆之重居民也民亦)
(愛公劉之如是故進玉瑶容刀之佩巘本又作甗魚輦反/又音言又音魚偃反又音彦復音服又扶又反注復下同)
(瑶音遥鞸必頂反琫必孔反别/彼列反覆本亦作復同芳福反)篤公劉逝彼百泉
瞻彼溥原廼陟南岡乃覯于京(漙大覯見也箋/云逝往瞻視溥)
(廣也山脊曰岡絶髙爲之京厚乎公劉之相此原地也往/之彼百泉之間視其廣原可居之處乃升其南山之脊乃)
(見其可居者於京謂可營立都邑之處/溥音普覯古豆反處昌慮反下之處同)京師之野于
時處處于時廬旅于時言言于時語語(是京/乃大)
(衆所冝居之也廬寄也直言曰言論難曰語箋云于於時/是也京地乃衆民所冝居之野也於是處其所當處者廬)
(舎其賔旅言其所當言語其所當語謂安民館容施教/令也廬力居反論魯困反難乃旦反館舎一本作館客)篤
公劉于京斯依蹌蹌濟濟俾筵俾几(箋云蹌蹌/濟濟士大)
(夫之威儀也俾使也厚乎公劉之居於此京依而築宫室/其旣成也與羣臣士大夫飲酒以落之羣臣則相使爲公)
(劉設凡筵/使之升坐)旣登乃依乃造其曹執豕于牢酌之
用匏(賔巳登席坐矣乃依几矣曹羣也執豕于牢新國/則殺禮也酌之用匏儉以質也箋云公劉旣登堂)
(負扆而立羣臣乃適其牧羣博豕於牢中以爲飲酒之殽/酌酒以匏爲爵言忠敬也依毛如字鄭於豈反箋云或扆)
(字造七報反匏歩交反殺/所戒反搏音博沈音付)食之飲之君之宗之(爲/之)
(君爲之大宗也箋云宗尊也公劉雖去邰國來遷/群臣從而君之尊之猶在邰也食音嗣飲於鴆反)篤公
劉旣溥旣長旣景乃岡相其隂陽觀其流泉
(旣景乃岡考於日景參之髙岡箋云厚乎公劉之居豳也/旣廣其地之東西又長其南北旣以日景定其經界於山)
(之脊觀相其隂陽寒煖所冝流泉浸潤所及皆爲利民/冨國相息亮反注同煖况袁反又乃管反浸子鴆反)其
軍三單度其隰原徹田爲糧(三單相襲也徹治也/箋云邰后后稷上公)
(之封大國之制三軍以其餘卒爲羡今公劉迁於豳民始/從之丁夫適蒲三軍之数單者無羡卒也度其隰與原田)
(之多少徹之使出稅以爲國用什一而稅謂之徹魯哀公/曰二吾猶不足如之何其徹也單音丹度待洛反注及下)
(同羡音賤又/音衍下同)度其夕陽豳居允荒(山西曰夕陽荒/大也箋云允信)
(也夕陽者豳之所處也廣其廣輪/豳之所處信寛大也廣古曠反)篤公劉于豳斯館
渉渭爲亂取厲取鍜(館倉也正絶流曰亂鍜石也/箋云鍜石所以爲鍜質也厚)
(乎公劉於豳地作此宫室乃使人渡渭水爲舟絶流而南/取鍜厲斧斤之石可以利噐用伐取材木給築事也厲本)
(又作礪鍜本又作碬丁亂反鍜說文/云碬厲石字林大喚反材一本作林)止基廼理爰衆
爰有夾其皇澗遡其過澗(皇澗名也遡郷也過澗/名也箋云爰曰也止基)
(作宫室之功止而後疆理其田野挍其夫家人数曰益多/矣器物有足矣皆布居澗水之旁夾古洽反又古協反澗)
(古晏反遡音素過古禾反注同郷本又/作嚮許亮反又與卷阿篇注同校音敎)止旅廼密芮
鞫之即(密安也芮水厓也鞫究也箋云芮之言内也水/之内曰隩水之外曰鞫公劉居豳旣安軍旅之)
(役止士卒乃安亦就澗水之内外而居修田事也芮本又/汭如銳反鞫居六反厓五佳反乎亦作涯隩於六反又於)
(報反字/或作澳)
　　　　公劉六章章十句
泂酌召康公戒成王也言皇天親有德饗有
道也(泂音/逈)泂酌彼行潦挹彼注兹可以餴饎
(洞逺也行潦流潦也餴餾也饎酒食也箋云流潦水之薄/者也逺酌取之投大器之中又挹之注之於此小器而可)
(以沃酒食之分者以有忠信之德齊絜之誠以薦之故也/春秋傳曰人不易物惟德繄物潦音老挹音楫又音邑餴)
(甫云反又作饙字書云一蒸米也饎尺志反字林充之反/餾力又反又音留爾雅饙餾飪也孫炎云蒸之曰餴均之)
(曰餾郭云餴孰爲餾齊側/皆反夲或作齋繄於兮反)豈弟君子民之父母(樂/以)
(疆教之易以說安之民皆有父之尊/有母之親樂音洛易羊豉反說音悅)泂酌彼行潦挹
彼注兹可以濯罍(濯滌也罍祭噐罍/音雷滌徒歷反)豈弟君
子民之攸歸泂酌彼行潦挹彼注兹可以濯
漑(漑清也漑古爱反/清才性反以如字)豈弟君子民之攸墍(箋云墍/息也)
　　　　　泂酌三章章五句
卷阿召康公戒成王也言求賢用吉士也(吉/猶)
(善也卷音/權篇内同)有卷者阿飄風自南(㒷也卷曲也飄/風回風也惡人)
(𬒳德化而消猶飄風之入曲阿也箋云大陵曰阿有大陵/卷然而曲廽風從長飬之方來入之興者喻王當屈躰以)
(待賢者賢者則猥來就之如飄風之入曲阿然其來也爲/長飬民飄避遥反本亦作票被皮寄反長張文反下同猥)
(烏罪反爲/于僞反)豈弟君子來游來歌以矢其音(矢/陳)
(也箋云王能待賢者如是則樂易之君子來就王游而歌/以陳岀其聲音言其將以樂王也感王之善心也樂音洛)
(下樂王同易以䜴/反後樂易皆放此)伴奐爾游矣優游爾休矣(伴奐/廣大)
(有文章也箋云伴奐自縱㢮之意也賢者旣來王以才官/秩之各任其職女則得伴奐而優游自休息也孔子曰无)
(爲而治者其舜也与恭已正南面而巳言任賢欲逸也泮/音判徐音畔奐徐音換縱子用反本又作從施本又作施)
(同書氏反任音壬或如鴆反治直/交反下爲治同与音餘共音恭)豈弟君子俾爾彌
爾性似先公酋矣(彌終也似嗣也酋終也箋云俾使/也樂易之君子來在位乃使女終)
(女之性命无困病之憂嗣先君之功而/終載之酋在由反又子由反又在幽反)爾土宇昄章
亦孔之厚矣(昄大也箋云土宇謂居民以土地屋宅/也孔甚也女得賢者与之爲治使居宅)
(民大得其法則王恩惠亦甚厚矣勸之使然昄徐/符版反孫炎郭璞方滿反字林方但反又方旦反)豈弟
君子俾爾彌爾性百神爾主矣(箋云使女爲百/神主謂群臣受)
(饗而/佐之)爾受命長矣茀禄爾康矣(茀小也箋云茀/福康安也女得)
(賢者与之承順天也則受乆長之命福禄又安安茀/沈云毛音弗徐云鄭音廢一云毛方味反鄭芳弗反)豈
弟君子俾爾彌爾性純嘏爾常矣(嘏大也箋云/純大也予福)
(曰嘏使女大受/神之福以爲常)有馮有翼有孝有德以引以翼
(有馮有翼道可馮依以爲輔翼也引長翼敬也箋云馮馮/几也翼助也有孝斥成王也有德謂群臣也王之祭祀擇)
(賢者以爲户尊之䂊撰几擇佐食朝中有孝子有群臣尸/之入也使祝賛道之扶翼之尸至設凡佐食助之尸者神)
(象故事之如祖考馮符水反注同夲又作馮撰士戀/反又士轉反具也本亦作饌道徒報反本亦作導)豈
弟君子四方爲則(箋云則法也王之臣有是樂易之/君子則天下莫不放效以爲法放)
(方往/反)顒顒卬卬如圭如璋令聞令望(顒顒温皃/卬卬盛皃)
(箋云令善也王有賢臣與之以禮義相切瑳體貌則顒顒/然敬順志氣則卬卬然髙朗如玉之圭璋也人聞之則有)
(善聲譽人望之則有善威儀德行相副顒魚恭反卬五剛/反間音問夲亦作問望如字協韻音亡瑳七何反或作差)
(行下/孟反)豈弟君子四方爲綱(箋云綱者/能張衆目)鳯凰于飛
翽翽其羽亦集爰止(鳯皇霊鳥仁瑞也雄曰鳯雌曰/凰翽翽衆多也箋云翽翽羽声)
(也亦亦衆鳥也爰于也鳯皇往飛翽翽然亦与衆鳥集於/所止衆鳥慕鳯皇而來喻賢者所在羣臣皆慕而往仕也)
(因時鳯皇至故以喻者焉翽呼㑹反/字林云飛聲也口外反瑞垂僞反)藹藹王多吉士
維君子使媚于天子(藹藹猶濟濟也箋云媚愛也/王之朝多善士藹藹然君子)
(在上位者率化之使之親愛天子奉職盡力藹於/害反說文作藹藹云臣盡力之美也朝直遥反)鳯皇
于飛翽翽其羽亦傳于天(箋云傳猶戾/也傅音附)藹藹王
多吉人維君子命媚于庻人(箋云命猶使也善士/親愛庶人謂撫優之)
(令不失職令力/呈反下欲令同)鳯皇鳴矣于彼髙岡梧桐生矣
于彼朝陽(梧桐柔木也山東曰朝陽梧桐不生山罔/大平而後生朝陽箋云鳯皇鳴于山脊之)
(上者居髙視下觀可集止喻賢者待禮乃行翔而後集梧/桐生者猶明君出也生於朝陽者𬒳温仁之氣亦君德也)
(鳯皇之性非梧桐不棲非竹實/不食梧音吾𬒳皮寄反棲音西)菶菶萋萋雝雝喈
喈(梧桐盛也鳯皇鳴也臣竭其力則地極其化天下和/洽則鳯皇樂德箋云菶菶萋萋喻君德盛也雝雝喈)
(喈喻民臣和恊萋/七西反喈音皆)君子之車旣庻且多君子之
馬旣閑且馳(上能錫以車馬行中節馳中法也箋云/庻衆閑習也今賢者在位王錫其車衆)
(多矣其馬又閑習於威儀能馳矣大夫有/乗馬有貳車中丁仲反下同乗繩證反)矢詩不多維
以遂歌(不多多也明王使公卿獻詩以陳其志遂爲工/師之歌焉箋云矢陳也我陳作此詩不復多也)
(欲令遂爲樂歌王日聽之則/不損今之成功也復扶又反)
　　　卷阿十章六章章五句四章章六句
民勞召穆公刺厲王也(厲王成王七丗孫也時賦歛/重數徭役煩多人民勞苦輕)
(爲姧宄彊陵弱衆暴寡作冦害故穆公以刺之○民勞如/字從此至桑柔五篇是厲王變大雅歛力豔反數音朔徭)
(本亦作繇音遥宄/音軌本亦作軌)民亦勞止汔可小康惠此中
國以綏四方(汔危也中囯京師也四方諸夏也箋云汔/幾也康綏皆安也惠愛也今周民罷勞矣)
(王幾可以小安之乎愛京師之人以安天下京師者諸夏/之根本汔許一反說文巨乞反夏户雅反下同幾音祈下)
(同罷/音皮)無縱詭隨以謹無良式遏寇虐憯不畏明
(詭隨詭人之善隨人之惡者以謹無良慎小以懲大也㦧曾/也箋云謹猶慎也良善式用遏止也王爲政無聽於詭人之)
(善不肯行而隨人之惡者以此勑慎無善之人又用此止爲/寇虐曾不畏敬明白之刑罪者疾時有之詭俱毁反遏於葛)
(反)柔逺能邇以定我王(柔安也箋云能猶侞也邇近/也安逺方之國順侞其近者)
(當以此定我國家爲王之功言我者同姓/親也/柔本亦作揉侞舊音如庶反廣雅云如若也均也)民亦勞止
汔可小休惠此中國以爲民逑(休定也逑合也/箋云休止息也)
(合聚也/逑音求)無縱詭隨以謹惽怓式遏寇虐無俾民
憂(惽怓大亂也箋云惽怓謹譁也謂好爭者也俾使也惽/音昬說文作昬云怓也釋文惽亦不憭也怓女交反讙)
(音歡又/許元反)無棄爾勞以爲王休(休美也箋云勞猶功也/無廢女始時勤政事之)
(功以爲女王之美述其/始時者誘/掖之也)民亦勞止汔可小息惠此
京師以綏四國(息止/也)無縱詭隨以謹罔極式遏
寇虐無俾作慝(慝惡也箋云罔無極中也無中所行/不得中正綏音雖安也慝吐得反)
敬慎威儀以近有德(求近德也近附/近之近註同)民亦勞止汔
可小愒惠此中國俾民憂泄(愒息泄去也箋云泄/猶出也發也愒起例)
(反泄以世反/又息列反)無縱詭隨以謹醜厲式遏寇虐無俾
正敗(醜衆厲危也箋云厲惡也春秋傳曰其/父爲厲厲壞也無使先王之正道壞)戎雖小子
而式弘大(戎大也箋云戎猶女也式用也弘猶廣也今/王女雖小子自遇而女用事於天下甚廣大)
(也易曰君子出其言不善則千里之外應之况其邇者乎/出其言不善則千里之外違之况其邇者乎是以此戒之)
(應應對/之應)民亦勞止汔可小安惠此中國國無有
殘(賊義曰殘箋云王愛此京師之人/則天下邦國之君不爲殘酷矣)無縱詭隨以謹
繾綣式遏寇虐無俾正反(繾綣反覆也繾音遣綣/起阮反覆芳服反音福)
王欲玉女是用大諫(箋云玉者君子比德焉王乎我/欲令女如玉然故作是詩用大)
(諫正女此穆公至/忠之言令力呈反)
　　　　　民勞五章章十句
板凡伯刺厲王也(箋云凡伯周同姓周公/之胤也入爲王卿士)上帝板板
下民卒癉出話不然爲猶不逺(板板反也上帝/以稱王者也癉)
(病也話善言也猶道也箋云猶謀也王爲政反先王與/天之道天下之民盡病其出善言而不行之也然爲謀)
(不能逺圖不知禍之將至板音版卒/子恤反癉當但反出如字話户快反)靡聖管管不實
於亶(管管無所依繫亶誠也箋云王無聖人之法度管/管然以心自恣不能用實於誠信之言言行相違)
(也亶丁旦反/行下孟反)猶之未逺是用大諫(猶圖也箋云王之/謀不能圖逺用是)
(故我大/諫王也)天之方難無然憲憲天之方蹶無然泄
泄(憲憲猶欣欣也蹶動也泄泄猶沓沓也箋云天斥王也/王方欲艱難天下之民又方變更先王之道臣乎女無)
(憲憲然無沓沓然爲之制法度逹其意以成其惡憲許建/反蹶俱衛反泄徐以世反爾雅云憲憲泄泄制法則也說)
(文作呭云/多言也)辭之輯矣民之洽矣辭之懌矣民之莫
矣(輯和洽合懌說莫定也箋云辭辭氣謂政教也王者政/教和說順於民則民心合定此戒語時之大臣輯音集)
(又七入反懌音亦/說音恱下/同)我雖異事及爾同僚我即爾謀
聽我囂囂(僚官也囂囂猶謷謷也箋云及與卽就也我/雖與爾職事異者乃與女同官俱爲卿士我)
(就女而謀及忠告以善道女反聽我言謷謷然不肯受僚/字又作寮力彫反囂五刀反謷五報反道音導下牗道道)
(民皆/同)我言維服勿以爲笑先民有言詢于芻蕘
(芻蕘薪采者箋云服事也我所言乃今之急事女無笑之古/之賢者有言有疑事當與薪采者謀之匹夫匹婦或知及之)
(况於我乎芻𥘉/俱反蕘如謡反)天之方虐無然謔謔老夫灌灌小
子蹻蹻(謔謔然喜樂灌灌猶欵欵也蹻蹻驕貌箋云今/王方爲酷虐之政女無謔謔然以讒慝助之老)
(夫諫女欵欵然自謂也女反蹻蹻然如小子不聽我言/謔虚虐反灌古亂反蹻其畧反樂音洛恱也欵如字)匪我
言耄爾用憂謔多將熇熇不可救藥(八十曰耄/熇熇然熾)
(盛也箋云將行也今我言非老耄有失誤乃告女用可憂之/事而女反如戲謔多行熇熇惨毒之惡誰能止其禍耄莫報)
(反熇徐許酷反/沈又許各反)天之方懠無爲夸毗威儀卒迷善
人載尸(懠怒也夸毗体柔人也箋云王方行酷虐之威怒女/無夸毗以形体順從之君臣之威儀盡迷亂賢人君)
(子則如尸矣不復言語時厲王虐而弭謗/懠才細反夸苦花反復扶又反弭弥耳反)民之方殿屎
則莫我敢葵喪亂蔑資曽莫惠我師(殿屎呻吟/也蔑無資)
(財也箋云葵揆也民方愁苦而呻吟則忽然無有揆度知/其然者其遭喪禍又素以賦歛空虚無財貨以共其事窮)
(困如此又曽不肯惠施以賙贍衆民言無恩也殿都練反郭/音坫說文作唸屎許伊反說文作吚呻音申吟如字度待洛)
(反歛力豔反共音供施式/豉反賙音周瞻市豔反)天之牖民如壎如箎如璋
如圭如取如攜(牖道也如壎如箎言相和也如璋如/圭言相合也如取如攜言必從也箋)
(云王之道民以礼義則民和合而從/之如此壎許元反萀音池攜下圭反)攜無曰益牖民孔
易民之多辟無自立辟(辟法也箋云易易也女攜/掣民東與西與民皆從女)
(所爲無曰是何益爲道民在巳甚易也民之行多爲邪僻/者乃汝君臣之過無自謂所建爲法也辟婢亦反易以豉)
(反下/同)价人維藩大師維垣大邦維屏大宗維翰
(价善也藩屏也垣墻也王者天下之大宗翰幹也箋云价/甲也被甲之人謂卿士掌軍事者大師三公也大邦成國)
(諸侯也大宗王之同姓之適子也王當用公卿諸侯及宗室/之貴者爲藩屏垣幹爲輔弼無䟽逺之价音界藩方元反大)
(音㤗翰胡旦反垣音袁/被皮寄反適丁歷反)懐德維寜宗子維城無俾
城壞無獨斯畏(懷和也箋云斯離也和女德無行酷/虐之政以安女國以是爲宗子之城)
(使免於難遂行酷虐則禍及宗子是謂城壊城壞/則乖離而女獨居而畏矣宗子謂王之適子也)敬天之
怒無敢戲豫敬天之渝無敢馳驅(戲豫逸豫也/馳驅自恣也)
(箋云渝變也/渝用朱反)昊天曰明及爾出王昊天曰旦及爾
游衍(王往旦明游行衍溢也箋云及與也昊天在上人仰/之皆謂之明常與汝出入往來游溢相從視女所行)
(善惡可不慎乎昊胡老反曰/音越下同衍餘戦反一音延)
　　　　　板八章章八句
　生民之什十篇六十五章四百三十三句
毛詩卷第十八
蕩之什詁訓傳第二十五
　　　　　　　　　　　毛詩大雅　鄭氏箋
蕩召穆公傷周室大壞也厲王無道天下蕩
蕩無綱紀文章故作是詩也(蕩唐黨反召時照反本/又作邵卷内召公召伯)
(皆/同)蕩蕩上帝下民之辟(上帝以託君王也辟君也箋/云蕩蕩法度廢壊之貌厲王)
(乃以此居人上爲天下之君言其/無可象則之甚辟匹亦反又作僻)疾威上帝其命多辟
(疾病人也威罪人矣箋云疾病人者重賦歛也威罪人者峻/刑法也其政教多邪僻不由舊章辟音義見上歛力豔反峻)
(荀潤反本亦作/駿邪似嗟反)天生烝民其命匪諶靡不有初鮮
克有終(諶誠也箋云烝衆鮮寡克能也天之生此衆民其/教道之非當以誠信使之忠厚乎今則不然民始)
(皆庶幾於善道後更化於惡俗烝之承反/諶市林反鮮息淺反注同道音導本作導)文王曰咨咨汝
殷啇曽是彊禦曽是掊克曽是在位曽是在
服(咨嗟也彊禦彊梁禦善也掊克自伐而好勝人也服服/政事也箋云厲王弭謗穆公朝廷之臣不敢斥今王之)
(惡故上陳文王咨嗟殷紂以切刺之女曽任用是惡人使/之處位執職事也禦魚吕反掊蒲矦反掊克聚歛也徐又)
(甫垢/反)天降滔德女興是力(天君滔慢也箋云厲王施倨/慢之化女羣臣又相與而力)
(爲之言競於惡滔他刀反慢亡見/反本亦作漫又作嫚倨居庶反)文王曰咨咨女殷啇
而秉義類彊禦多懟流言以對寇攘式内(對/遂)
(也箋云義之言冝也類善式用也女執事之臣宜用善人反/任彊禦衆懟爲惡者皆流言謗毁賢者王若問之則又以對)
(寇盗攘竊爲姦宄者而王信之使用事於内○言汝當用善/類而反任此暴虐多怨之人使用流言以應對則是爲寇盗)
(攘竊而反居内矣是以致怨謗之無極也懟直類反怨也流/音留流言浮浪不根之言也攘如羊反式如字寇本作奸宄)
(音/軌)侯作侯祝靡届靡究(作祝詛也届極究窮也箋/云侯維也王與羣臣乖爭)
(而相疑日祝詛求其凶咎無極巳作側慮反注同夲或/作呪祝音周救反注同本或作呪非届音界究音救)文
王曰咨咨女殷啇女炰烋于中國斂怨以爲
德(炰烋猶彭享也箋云炰烋自矜氣健之貌歛聚群不/逞作怨之人謂之有德而任用之炰白交反烋火交)
(反注同亨許庚/反逞勑領反)不明爾德時無背無側(後無臣側/無人也箋)
(云無臣無人謂賢者不用/背而内反又蒲妹反後也)爾德不明以無陪無卿
(無陪二也無卿士也/陪夲又作培蒲廻反)文王曰咨咨女殷啇天不湎
爾以酒不義從式(義冝也箋云式法也天不同女顔/色以酒有沈湎於酒者是乃過也)
(不冝從而去行之湎靣善反徐莫顯反飲酒/斉􁀁曰湎韓詩云飲酒閉門不出容曰湎)旣愆爾止
靡明靡晦式號式呼俾晝作夜(使晝爲夜也箋/云愆過也女旣)
(過沈湎矣又不爲明晦無有止息醉則號呼相傚用晝日/作夜不視政事愆夲又作諐起連反號戸刀反注同呼火)
(胡反又火故反注同崔夲作謼或一夲作或號或呼俾必/爾反夲亦作卑後皆同耽夲或作湛都南反爲于僞反)
文王曰咨咨女殷商如蜩如螗如沸如羮(蜩/蟬)
(也蟾蝘也箋云飲酒號呼之聲如蜩螗之鳴其笑語沓沓/又如湯之佛羮之方熟蜩音條螗音唐沸方味反蟬市延)
(反字林云蟪蛄蝘音偃蟬屬也草木䟽云一名虭蟟青徐/謂之螇螰楚人名之蟪蛄秦燕謂之蛥蚗或名之蜒蚞郭)
(云俗呼爲胡蝉江南/謂之唐􁇨沓徒荅反)小大近喪人尚乎由行(言居人/上欲用)
(行是道也箋云殷紂之時君臣失道如此且䘮亡矣時人/化之甚尚欲從而行之不知其非近附近之近又如字注)
(同)内奰于中國覃及鬼方(奰怒也不醉而怒曰奰/鬼方逺方也箋云此言)
(時人􁇜於爲惡雖有不醉猶好怒奰皮器反舊音俻覃/徒南反􁇜市制反又時設反說文云習也好呼報反)文
王曰咨咨女殷啇匪上帝不時殷不用舊(箋/云)
(此言紂之亂非其生不得其時/乃不用先王之故法之所致)雖無老成人尚有典
刑(箋云老成人謂若伊尹伊陟臣扈之属雖/无此臣猶有常事故法可案用也扈音户)曽是莫
聽大命以傾(箋云莫无也朝廷君臣皆任喜怒/曽无用典刑治事者以至誅成)文王
曰咨咨女殷啇人亦有言顚沛之掲枝葉未
有害本實先撥(顚仆沛枝也掲見根貌箋云掲蹶貌/撥猶绝也言大木掲然將蹶枝葉未)
(有折傷其根本實先絶乃相隨俱顚技喻纣之官職雖俱/存紂誅亦皆死顚都田反沛音貝掲紀竭反撥蒲未反仆)
(蒲北反又音赴拔皮八反又夲未反見䝨遍反謂樹/根露見王如字言可見蹶其厥反沈居衞反一音厥)殷
鑒不逺在夏后之丗(箋云此言殷之明鏡不逺也/近在夏后之丗謂湯誅桀也)
(後武王誅纣今之王何以/不用爲戒夏戸雅反注同)
　　　　　蕩八章章八句
抑衛武公刺厲王亦以自警也(自警者如彼泉/流无淪胥以亡)
(抑於力反/警居領反)抑抑威儀維德之隅人亦有言靡哲
不愚(抑抑密也隅廉也靡哲不愚國有道則知國无道/則愚箋云人密審於威儀抑抑然是其德必嚴正)
(也古之䝨者道行心平可外占而知内如宫室之制内有/繩直則外有廉隅今王政暴虐䝨者皆佯愚不為容貌如)
(不肖然哲本又作喆亦作悊/陟列反智也下同知音智)庻人之愚亦職維疾哲
人之愚亦維斯戾(職主戾罪也箋云庻衆也衆人性/无知以愚為主言是其常也䝨者)
(而為愚畏/懼於罪也)無競維人四方其訓之有覺德行四
國順之(無競競也訓敎覺直也箋云競彊也人君為政/无強扵得䝨人得䝨人則天下教化扵其俗有)
(大德行則天下順従其政言在上所以倡道行下孟/反注同倡昌亮反道徒報反本亦作導下敎道同)訏
謨定命逺猶辰告(訏大謨謀猶道辰時也箋云猶圖/也大謀定命謂正月始和布政于)
(邦國都鄙也爲天下逺圖庻事而以歳時告施之訏况于/反謨莫蒲反沈云夲亦作漠音莫爲于僞反篇未今我為)
(王/同)敬愼威儀維民之則(箋云則/法也)其在于今興迷
亂于政顚覆厥德荒湛于酒(箋云于今謂今厲王/也興猶尊尚也王尊)
(尚小人迷亂扵政事者以傾敗其功德荒廢其政事又湛/楽扵酒言愛小人之甚覆芳服反下覆謂覆用并注同湛)
(都南反注及下同樂/音洛下文及注同)女雖湛樂從弗念厥紹罔敷
求先王克共明刑(绍継共執刑法也箋云罔无也女/君臣雖好楽嗜酒而相從不當念)
(继女之後人將傚女所為无廣索先王之道与能執法度/之人乎切責之也共九勇反報也注同好呼報反嗜市志)
(反傚户教反/索所白反)肆皇天弗尚如彼泉流無淪胥以
亡(淪率也箋云肆故今也胥皆也王爲政如是故今皇天/不髙尚之所謂仍下災異也王自绝扵天如泉水之流)
(稍就虚竭無見率引爲惡皆与之以亡/戒羣臣不中行者將并誅之淪音倫)夙興夜寐洒
埽廷内維民之章(洒灑章表也箋云章文章法度/也厲王之時不恤政事故戒群)
(臣掌事者以此也洒色懈反注同又/所寄反埽素報反廷音庭灑色蟹反)修爾車馬弓矢
戎兵用戒戎作用逷蠻方(逷逺也箋云逷當作剔/剔治也蠻方蠻畿之外)
(也此時中國微弱故復戒將率之臣以治軍實女當用此/備兵事之起用此治九州之外不服者逷他歴反沈上益)
(反復扶又反將子匠反/率所類反夲或作帥)質爾人民謹爾侯度用戒
不虞(質成也不虞非度也箋云侯君也此時万民失職/亦不肯趍公事故又戒郷邑之大大及邦囯之君)
(乎女萬民之事慎女爲君之法度用/備不億度而至之事度待洛反下同)愼爾出話敬爾
威儀無不柔嘉(話善言也箋云言謂教令/也柔安嘉善也話户快反)白圭之
玷尚可磨也斯言之玷不可爲也(玷缺也箋云/斯此也玉之)
(缺尚可磨鑢而平人君政敎一失誰能反覆之玷丁簟反/沈丁念反說文作㓠鑢音慮覆音服又豐服反亦作服)
無易由言無曰苟矣莫捫朕舌言不可逝矣
(莫无捫持也箋云由扵逝往也女无輕易扵敎令无曰苟/且如是今人无持我舌者而自聽恣也敎令一往行扵下)
(其過誤可得而巳之乎/易以䜴反注同捫音門)無言不讎無德不報惠于
朋友庶民小子(讎用也箋云惠順也教令之出如賣/物物善則其售賈貴物惡則其售賈)
(賤徳加扵民民則以義報之王又當施順道扵諸侯下及/衆民之子弟讎市由反徐云鄭市又反信市又反一本作)
(讎謂讎物價也此音則/與毛同賈加霸反下同)子孫繩繩萬民靡不承(箋/云)
(繩繩戒也王之子孫敬戒行王之教令天下/之民不承順之乎言承順也靡一夲作是)視爾友君
子輯柔爾顔不遐有愆(輯和也箋云柔安遐逺也/今視女之諸侯及卿大夫)
(皆脅肩謟笑以和安女顔色是扵正道不逺有罪過乎言/其近也輯徐音集又七入反脅夲又作䏩香及反又虚劫)
(反沈又扵闔反謟勑檢反趙歧注孟子云脇肩竦體也/謟笑強笑也近依字一本近下有之字音附近之近)相
在爾室尚不媿于屋漏無曰不顯莫予云覯
(西北隅謂之屋漏覯見也箋云相助顯明也諸侯卿大夫/助祭在女宗廟之室尚无粛敬之心不慙媿扵屋漏有神)
(見人之爲也女无謂是幽昧不明无見我者神見女矣屋/小帳也漏隱也礼祭扵奥旣畢改設饌扵西北隅而匪隱)
(之処此祭之未也相息亮反注同媿俱位反屋如字或云/鄭扵角反漏鲁豆反覯古豆反奥烏報反西南隅謂之奥)
(饌仕眷反匪扶味反/沈云許慎几非反)神之格思不可度思矧可
射思(格至也箋云矧况射厭也神之來至去止不可度/知況可於祭未而有厭倦乎度待洛反注度知同)
(矧申忍反/射音亦)辟爾爲德俾臧俾嘉淑慎爾止不愆
于儀不僣不賊鮮不爲則(女爲善則民爲善矣止/至也爲人君止扵仁為)
(人臣止扵敬爲人子止扵孝爲人父止扵慈与囯人交止/於信僣羌也箋云辟法也止容止也當審法度女之施德)
(使之爲民臣所善所美又當善慎女之容止不可過差扵/威儀女所行不信不殘賊者少矣其不爲人所法僣本亦)
(作譛音子念反注及/下我譛同鮮息淺反)投我以桃報之以李(箋云此言/善往則善)
(來人无行而不得其報/也杸猶擲也擲直赤反)彼童而角實虹小子(童羊/之无)
(角者也而角自用也虹潰也箋云童羊譬王后也而角者/喻與政事有所害也此人實潰亂小子之政礼天子未除)
(䘮稱小子虹戸公反/鄭戸江反潰戸對反)荏染柔木言緡之絲温温恭
人維德之基(缗𬒳也温温寛柔也箋云柔忍之木荏/染然人則𬒳之弦以為弓寛柔之人温)
(温然則能為德之基止言内有其性乃可以有為德也荏/而甚反染而漸反緡亡巾反恭本亦作共音恭被皮寄反)
(下同忍音刃/本亦作刃)其維哲人告之話言順德之行其
維愚人覆謂我僣民各有心(話言古之善言也箋/云覆猶反也僣不信)
(也語䝨知之人以善言則順行之告愚人反謂我不信民/各有心二者意不同也話户快反說文作話云話故言也)
(行如字哲如字語鱼慮/反下而語之同知音智)於乎小子未知臧否匪
手攜之言示之事匪面命之言提其耳(箋云/臧善)
(也扵乎傷王不知善否我非但以手攜掣之親示以其事/之是非我非但對靣語之親提撕其耳此言以敎道之熟)
(不可啓覺怜音烏乎音呼凢此二字相連音皆放此否音/鄙注同臧善也否惡也提音啼掣尺丗反拽也撕音西)
借曰未知亦旣抱子(借假也箋云假令人云王尚/幼少未有所知亦以抱子長)
(大矣不幼少也借子夜反注及下同知如字沈音智/下夙知亦同令力呈反少詩照反下同長丁丈反)民
之靡盈誰夙知而莫成(莫晚也箋云万民之意皆/持不蒲扵王誰早有所知)
(而反晚成与言王之无成本无知/故也莫音慕本亦作暮与音餘)昊天孔昭我生靡
樂視爾夢夢我心慘慘(夢夢亂也慘慘憂下楽也/箋云孔甚昭明也昊天乎)
(乃甚明察我生无可楽也視王之意夢夢然我心之憂闷/慘慘然愬其自恣不用忠臣樂音洛注同夢莫注反沈莫)
(登反注同慘七感/反愬音素後皆同)誨爾諄諄聽我藐藐匪用爲
教覆用爲虐(藐藐然不入也箋云我告教王口語諄/諄然王聽聆之藐藐然忽略不用我所)
(言為政令反謂之有妨害扵事不受忠言諄字又作訰之/純反又之閏反說文埤蒼並云告曉之熟藐美角反爾雅)
(云悶也/聆音零)借曰未知亦聿旣耄(耄老也耄/莫報反)於乎小
子告爾舊止聽用我謀庻無大悔(箋云舊止也/止亂也庻幸)
(悔恨/也)天方艱難曰䘮厥國(箋云天以王為惡如是/故出艱難之事謂下災)
(異生兵寇將以㓕亡曰音/越䘮息浪反韓詩作聿䘮)取譬不逺昊天不忒囬
遹其德俾民大棘(箋云今我為王取譬喻不乃逺也/维近耳王當如昊天之德有常不)
(差忒也王反為无常维邪其行為貪暴使民之財匱盡而大/困急忒他得反遹于橘反邪似嗟反行下孟反/匱求位反)
　　　抑十二章三章章八句九章章十句
桑柔芮伯刺厲王也(芮伯畿内諸侯王卿士也/字良夫芮如銳反國名)菀
彼桑柔其下侯旬採采其劉瘼此下民(興也菀/茂皃旬)
(言隂均也劉爆爍而希也瘼病也箋云桑之柔濡其葉宛/然茂盛謂蚕始生時也人疪隂其下者均得其所及巳捋)
(采之則葉爆爍而踈人息其下則病扵爆爍興者喻民當/𬒳王之恩惠羣臣恣放損王之徳菀音欝注同又扵阮反)
(旬如字又音荀捋力活反注同瘼音莫隂扵鴆反夲亦作/䕃下同爆夲又作暴同音剥下同爍夲又作楽或作落同)
(音洛郭盧角反濡而轉反庇必寐/反又音祕夲亦作芘同被皮寄反)不殄心憂倉兄塡
兮(倉䘮兄滋塡乆也箋云殄乃绝也民心之憂无絶巳/䘮亡之道滋乆長倉𥘉亮反注同兄音况注同夲亦)
(作況填/音塵)倬彼昊天寜不我矜(昊天斥王者也菚云卓/彼大藐昊天乃卓然明)
(大而不矜哀下民怨/愬之言倬陟角反)四牡騤騤旟旐有翩亂生不
夷靡國不泯(騤騤不息也鳥隼曰旟龜蛇曰旐翩翩/在路不息也夷平泯滅也箋云軍旅乆)
(出征伐而亂曰生不平無囯而不見殘㓕也言王之用兵/不得其所適長寇虐騤求龜反旟音輿旐音兆偏音萹本)
(亦作扁泯靣忍反又名賔反徐又音/民隼荀允反適丁歷反長丁丈反)民靡有黎具禍
以燼(黎齊也箋云黎不齊也具猶俱也災餘曰燼言時/民无有不齊𬒳兵寇之害者俱遇此禍以為燼者)
(言害所及廣黎力奚反/燼才忍反夲亦作藎同)於乎有哀國歩斯頻(歩行/頻急)
(也箋云頻猶比也哀哉國家之政行此/禍害比比然比毗志反又如字下同)國歩蔑資天
不我將靡所止疑云徂何往(疑定也箋云蔑猶/輕也將猶養也徂)
(行也國家為政行此輕蔑民之資用是天不養我也我従/兵役无有止息時今復云行當何之往也蔑音滅疑鱼陵)
(反復扶又反/下復考慎同)君子實維秉心無競誰生厲階至
今爲梗(競彊厲惡梗病也箋云君子謂諸侯及卿大夫/也其執心不彊扵善而好以力爭誰始生此禍)
(者乃至今日相梗不止梗古杏/反好呼報反爭爭闘之爭下同)憂心慇慇念我土宇
我生不辰逢天僤怒自西徂東靡所定處(宇/居)
(禪厚也箋云辰時也此士卒從軍乆勞苦自傷之言慇於/巾反樊光扵謹反爾雅云憂也僤都但反本亦作亶同卒)
(尊忽/反)多我覯􁇩孔棘我圉(圉垂也箋云􁇩病也圉/當作禦多矣我之遇困)
(病甚急矣我之禦寇之事􁇩武巾反二/音昬注同圉鱼吕反鄭改作禦音同)爲謀爲毖亂
況斯削(毖慎也䇳云女爲軍旅之謀爲重慎兵事也而/亂滋甚扵此日見侵削言其所任非賢毖音秘)
(削相/略反)告爾憂恤誨爾序爵誰能執熱逝不以
濯(翟所以救熱也礼亦所以救亂也箋云恤亦憂也逝/猶去也我語女以憂天下之憂敎女以次序䝨能之)
(爵其爲之當如手持熱物之用濯謂治/國之道當用䝨者濯直角反語鱼據反)其何能淑載
胥及溺(箋云淑善胥相及与也女若此此扵政事何能/善乎則女君臣皆相与䧟溺扵禍難也難乃旦)
(反下患/難同)如彼遡風亦孔之僾民有肅心荓云不
逮好是稼穡力民代食(遡郷僾唈荓使也力民代/食代无功者食天禄也箋)
(云肅進逮及也今王之爲政見之使人唈然如郷疾風不/能息也王爲政民有進於善道之心當任用之反却退之)
(使不及門但好任用是居家吝嗇扵聚歛作力之人令代/䝨者処位食禄明王之法能治人者食扵人不能治人者)
(食人礼記曰與其有聚歛之臣寜有盗臣聚歛之臣害民/盗臣害財遡音素僾音愛荓字又作迸音普耕反徐𥙷耕)
(反本或作/同逮音代一音大計反好呼報反注但好同/稼王申毛音駕鄭作家下句家穡惟寳同穡夲亦作嗇音)
(色㝷鄭家嗇一字夲皆无禾者不稼穡卒痒始從禾郷夲/又作嚮同許亮反下同唈烏合反令力呈反食又音嗣)
稼穡維寳代食維好(箋云此言王不尚䝨但貴吝/嗇之人与愛代食者而巳)
天降䘮亂滅我立王降此蟊賊稼穡卒痒(箋/云)
(㓕盡也虫食苗桹曰蟊食莭曰賊耕種曰稼収歛曰穡卒/盡痒病也天下䘮亂國家之災以窮盡我王所持而立者)
(謂虫孽爲害五榖盡病蟊莫侯反說文作䖥痒音羊孽鱼/列反說文作蠥云衣服謌謡草木之怪謂之妖禽獸虫蝗)
(之怪謂/之蠥)哀恫中國具贅卒荒靡有旅力以念穹
蒼(贅属荒虚也穹蒼蒼天箋云恫痛也哀痛乎中國之/人皆見繫属於兵役家家空虚朝廷曽无有同力諌)
(諍念天所爲下此災恫音通夲又作侗贅之/芮反又拙稅反穹起弓反朝直遥反丁皆同)維此惠君
民人所瞻秉心宣猶考愼其相(相質也箋云惠/順宣徧猶謀慎)
(誠相助也維至德順民之君爲百姓所瞻仰者乃執正心/舉事徧謀扵衆又考誠其輔相之行然後用之言懌䝨之)
(審相毛如字鄭息亮反徧音遍下同行下/孟反下荼毒之行悖迍之行民之行皆同)維彼不順自
獨俾臧自有肺腸俾民卒狂(箋云臧善也彼不/施順道之君自多)
(足獨謂䝨言其所任使之臣皆善人也不復考慎自有肺/腸行其心中之所欲乃使民盡迷或如狂是又不宣猶肺)
(本又作胇/芳廢反)瞻彼中林甡甡其鹿朋友巳譖不胥
以糓(甡甡衆多也箋云僣不信胥相也以与也榖善也/視彼林中其鹿相輩耦行甡甡然衆多今朝廷群)
(臣皆相欺背不相与以善道言其鹿之不如甡所巾反聲/類云聚貌譖子念反本亦作僣輩一本作配皆音佩卒章)
(大空谷之中喻䝨愚之所行各由/其性也大毛如字鄭音㤗隧音遂)維此良人作爲式
榖維彼不順征以中垢(中垢言闇冥也箋云作起/式用征行也䝨者在朝則)
(用其善道不順之人則行闇冥/受性扵天不可變也垢古口反)大風有隧貪人敗類
聽言則對誦言如醉(類善也箋云類等夷也對荅/也貪惡之人見道聽之言則)
(應荅之見誦詩書之言則冥卧如醉居上位而/行此人或傚之敗伯邁反注同應應對之應)匪用其
良覆俾我悖(覆反也箋云居上位而不用善反使我/爲悖逆之行是刑其敗類之驗悖蒲對)
(反)嗟爾朋友予豈不知而作如彼飛蟲時亦
弋獲(箋云嗟爾明友者親而切瑳之也而猶女也我豈/不知女所行者惡与直知之女所行如是猶鳥飛)
(行自恣東西南北時亦爲弋射者所得言放縦乆无所/拘制則將遇伺女之間者得誅女也間如字又音閑)旣
之隂女反予來赫(赫炙也箋云之往也口距人謂/之赫我恐女見弋獲旣往覆隂)
(女謂啓告之以患難也女反赫我出言悖怒不受忠告隂/鄭音䕃王如字謂隂知之赫毛許白反与王赫斯怒同義)
(本亦作嚇鄭許嫁反莊子云/以梁囯嚇我是也難乃且反)民之罔極職凉善背(涼/薄)
(也箋云職王涼信也民之行失其中者王由爲政/者信用小人工相欺違涼毛音良鄭音亮下同)爲民
不利如云不克(箋云克勝也爲政者害民如恐/不得其勝言至酷也酷口毒反)民
之囬遹職競用力(箋云競逐也言民之行維邪者主/由爲政者逐用彊力相尚故也言)
(民愁困用生多/端邪似嗟反)民之未戾職盗爲寇(戾定也箋云/爲政者主作)
(盗賊爲寇害令民心動/揺不安定也令力呈反)涼曰不可覆背善詈(箋云/善猶)
(大也我諫止之以信言女所行者不可反/背我而大詈言距巳諌之甚詈力智反)雖曰匪予旣
作爾歌(箋云予我也女雖觝距巳言比政非我所為我巳作/女所行之歌女當受之而改悔觝都礼反距或作拒)
　　　桑柔十六章八章章八句八章章六句
雲漢仍叔羙宣王也宣王承厲王之烈内有
撥亂之志遇烖而懼側身脩行欲銷去之天
下喜於王化復行百姓見憂故作是詩也(仍/叔)
(周大夫也春秋魯桓五年夏天王使仍叔之子來聘烈餘/也○自此至常武云篇宣王之変大雅仍而升反撥半未)
(反行下孟反銷音消去起吕反復扶又反下注/復重并篇末注同見憂並如字徐憂音於救反)倬彼雲
漢昭囬于天(囬轉也箋云雲漢謂天河也昭光也倬/然天河水氣也精光轉運於天時旱渇)
(雨故宣王夜仰視天河望其候焉倬陟角反王云著也說/文云著大也渇苦葛反篇未同夲又作愒苦蓋反貪也)
王曰於乎何辜今之人天降䘮亂饑饉薦臻
(薦重臻至也箋云辜罪也王憂旱而嗟歎云何罪与今時/天下之人天仍下旱災亡亂之道饑饉之害復重至饑音)
(飢又音機饉其靳反薦在見反臻側巾反重直/用反下同與音餘下所困與精誠與殺我與同)靡神
不舉靡愛斯牲圭璧旣卒寜莫我聽(箋云靡/莫皆無)
(也言王爲旱之故求於群神無不祭也無所愛於三甡礼/神之圭璧又巳盡矣曽無聽聆我之精誠而興雲雨聽依)
(義吐定反協句吐丁反爲/于僞反下爲旱同聆音零)旱旣大甚藴隆蟲蟲(藴/藴)
(而暑隆隆而雷蟲蟲而熱箋云隆隆而雷非雨雷也雷聲/尚殷殷然大音㤗徐他佐反下大甚並同藴紆粉反夲又)
(作煴紆文反韓詩作鬱同蟲直忠反徐徒冬反爾雅作爞/云熏也郭又徒冬反韓詩作烔音徒東反雷聲尚殷殷然)
(一夲作雷雨之聲尚殷/殷然殷於謹反或如字)不殄禋祀自郊徂宮上下
奠瘞靡神不宗(上祭天下祭地奠其礼瘞其物宗尊/也國有凶荒則索鬼神而祭之箋云)
(宫宗廟也爲旱故絜祀不絶從郊而至宗廟奠瘞天地之/神無不齊粛而尊敬之言徧至也奠徒薦反瘞於例反埋)
(也索色白反齊側/皆反夲亦作齋)后稷不克上帝不臨耗斁下
土寜丁我躬(丁當也箋云克當作刻刻識也斁敗也/奠瘞群神而不得雨是我先祖后稷不)
(識知我之所困與天不視我之精誠與猶以旱耗敗天下/爲害曽使當我之身有此乎先后稷後上帝亦從宫之郊)
(耗呼報反韓詩云惡也斁/丁故反說文字林皆作殬)旱旣大甚則不可推兢
兢業業如霆如雷周餘黎民靡有孑遺(推去/也兢)
(兢恐也業業危也子然遺失也箋云黎衆也旱旣不可移/去天下困於饑饉皆心動意㩴兢兢然業業然狀如有雷)
(霆近發於上周之衆民多有死亡者矣今其餘无有子遺/者言又餓病也推吐雷反注同兢夲又作矜居陵反業如)
(字郭五荅反霆音庭又音挺一音徒佞反/孑居熱反去起吕反下同恐丘勇反下同)昊天上帝則
不我遺胡不相畏先祖于摧(摧至也箋云摧當作/嗺嗺嗟也天將遂旱)
(餓殺我與先祖何不助我恐懼使天雨也先祖之神于/嗟乎告困之辭摧在雷反又子雷反鄭作嗺子雷反)旱
旣大甚則不可沮赫赫炎炎云我無所大命
近止靡瞻靡顧(沮止也赫赫旱氣也炎炎熱氣也大/命近止民近死亡也箋云旱旣不可)
(却止熱氣大盛人皆不堪言我無所庇隂而處衆民之命/近將死亡天曽無所視無所顧於此國中而哀閔之沮在)
(吕反炎于廉反夲或作惔音同近附近之近庇/音秘又必二反夲亦作芘䕃於鴆反夲亦作)群公先
正則不我助父母先祖胡寜忍予(先正百辟卿/士也先祖文)
(武爲民父母也箋云百辟卿士雩祀所及者今曽無肯助/我憂旱先祖文武又何爲施忍扵我不使天雨辟音璧下)
(同雩音/于祭名)旱旣大甚滌滌山川旱魃爲虐如惔
如焚我心憚暑憂心如熏(滌滌旱氣也山無木/川無水魃旱神也惔)
(燎之也憚勞熏灼也箋云憚猶畏也旱旣害扵山川矣其/氣生魃而害益甚草木燋枯如見焚燎然王心又畏難此)
(熱氣如灼爛扵火言熱氣至極滌徒歴反魃蒲未反惔音/談說文云炎燎也徐音炎焚夲又作樊同扶云反憚毛下)
(佐反韓詩云苦也鄭徒旦反熏夲又作燻許云/反燎力皎反又力照反燋子消反難乃旦反)群公先
正則不我聞昊天上帝寜俾我遯(箋云不我聞/者忽然不聽)
(我之所言也天曽將使我心遜遯慙愧/扵天下以無德也遯夲亦作􁇚徒困反)旱旣大甚黽
勉畏去胡寜瘨我以旱􁂋不知其故(箋云瘨病/也黽勉急)
(禱請也欲使所尤畏者去所尤畏者鬾也天何曽病我以/旱曾不知爲政所失而致此害黽弥忍反又音湎瘨都田)
(反沈又都薦反韓詩作疹恥吝反云/重也􁂋七感反禱丁老反或都報反)祈年孔夙方社
不莫昊天上帝則不我虞敬恭明神冝無悔
怒(悔恨也箋云虞度也我祈豐年甚早祭四方與社又/不晚天曽不度知我心肅事明神如是明神冝不恨)
(怒扵我我何由當遭此旱也莫音暮夲亦作暮明/神夲或作明祀怒協韻乃路反度待洛反下同)旱
旣大甚散無友紀鞫哉庻正疚哉冡宰趣馬
師氏膳夫左右(歳凶年榖不登則趣馬不秣師氏弛/其兵馳道不除祭事不縣膳夫徹膳)
(左右布而不脩大夫不食梁士飲酒不樂箋云人君以群臣/爲友散無/其紀者凶年禄餼不足又無賞賜也鞫窮也庻)
(正衆官之長也疚病也窮哉病哉者念此諸臣勤於事而/困於食以此言勞倦也鞫居六反疚音疚㚓或作疢又作)
(究同趣七口反秣音未榖馬也說文作䬴弛夲又作施同/式氏反縣音玄餼許氣反長丁丈反下之長同勞力報反)
靡人不周無不能止(周救也無不能止言無止不能/也箋云周當作賙王以諸臣困)
(於食人人賙給之權救其急/後日乏無不能豫止賙音周)瞻卬昊天云如何里
(箋云里憂也王愁悶於不雨但仰天曰當如我之憂何卬/音仰夲亦作仰下同里如字夲亦作㾖爾雅作悝並同王)
(云㾖/病也)瞻卬昊天有嘒其星大夫君子昭假無
贏大命近止無棄爾成(嘒衆星貌假至也箋云假/升也王仰天見衆星順天)
(而行嘒嘒然意感故謂其卿大夫曰天之光耀升行不休/無自贏緩之時今衆民之命近將死亡勉之㫑我無棄女)
(之成功者其在職復無幾何以勸之也嘒呼惠/反假音格沈云鄭古雅反贏音盈幾居豈反)何求爲
我以戾庶正(戾定也箋云使女無棄成功者何但求爲/我身乎乃欲以安定衆官之長憂其職事)
(爲于僞/反注同)瞻卭昊天曷惠其寜(箋云曷何也王仰/天曰當何時順我)
(之求令心安乎渇雨之至/也得雨則心安令力呈反)
　　　　雲漢八章章十句
崧髙尹吉甫羙宣王也天下復平能建國親
諸侯褒賞申伯焉(尹吉甫申伯皆周之卿士也尹/官氏申國名崧胥忠反釋名云)
(崧竦也甫夲又作父音同後人名字/放此復音服又扶又反褒保毛反)崧髙維嶽駿極
于天維嶽降神生甫及申(崧髙貌山大而髙曰崧/嶽四嶽也東嶽岱南嶽)
(衡西嶽華北嶽恒堯之時姜氏爲四伯掌四嶽之祀述諸/侯之職於周則有甫有申有齊有許也駿大極至也嶽降)
(神靈和氣以生申甫之大功箋云降下也四嶽卿士之官/掌四時者也因主方嶽廵守之事在堯時姜姓爲之徳當)
(嶽神之意而福興其子孫歴虞夏商丗有國士周之甫也/申也齊也許也皆其苗胄嶽字亦作岳魚角反白虎通云)
(嶽者何埆功德也駿音峻守音/狩夲亦作狩夏户雅反下同)維申及甫維周之
翰四國于蕃四方于宣(翰榦也箋云申申伯也甫/甫侯也皆以賢知入爲周)
(之楨幹之臣四囯有難則往扞禦之爲之蕃屏四方恩澤/不至則往宣揚之甫侯相掲王訓夏贖刑美此俱岀四嶽)
(故連言之翰户旦反又音寒蕃方元反知音智夲或作哲/楨音貞難乃旦反扞户旦反相息亮反贖音樹一音常欲)
(反)亹亹申伯王纉之事于邑于謝南國是式
(謝周之南囯也箋云亹亹勉也纉継于往于於式法也亹/亹然勉於德不倦之臣有申伯以賢入爲王之卿士佐王)
(有功王又欲使继其故諸侯之事往作邑於謝南方之囯/皆統理施其法度時改大其邑使爲侯伯故云然亹亡匪)
(反纉祖管反韓/詩作踐踐任也)王命召伯定申伯之宅登是南
邦丗執其功(召伯召公也登成也功事也箋云之往/也申伯忠臣不欲離王室故主使召公)
(定其意令往居謝成法度於南邦丗丗持其政事傳子/孫也離力智反下欲離同令力呈反下皆同傳直專反)王
命申伯式是南邦因是謝人以作爾庸(庸成/也箋)
(云庸功也召公旣定申伯之居王乃親命之使爲法度於/南邦今因是故謝邑之人而爲囯以起女之功勞言尤章)
(顯也庸夲亦/作墉音容)王命召伯徹申伯土田(徹治也箋云/治者正其并)
(収定其賦稅収手又/反又如字後放此)王命傅御遷其私人(御治事/之官也)
(私人家臣也箋云傳御/者貳王治事謂冢宰也)申伯之功召伯是營有俶
其成寢廟旣成(俶作也箋云申伯居謝之事召公營/其位而作城郭及寢廟定其人神所)
(處俶尺/叔反)旣成藐藐王錫申伯四牡蹻蹻鉤膺
濯濯(藐藐美貌蹻蹻壯貌鉤膺樊纓也濯濯光明也箋/云召公營位築之巳成以形貌告於王王乃賜申)
(伯爲將遣之藐亡角反蹻渠略反濯直/角又沈士學反樊歩丹反爲于僞反)王遣申伯路
車乗馬我圖爾居莫如南土(乗馬四馬也箋云王/以正礼遣申伯之囯)
入于謝徒御嘽嘽(畨畨勇武貌諸侯有大功則賜/虎賁徒御啴啴徒行者御車者)
(啴啴喜樂也箋云申伯之貌有威武畨畨然其入謝囯車/徒之行嘽嘽安舒言得礼也礼入囯不馳畨音波嘽吐丹)
(反賁音奔/樂音洛)周邦咸喜戎有良翰(箋云周徧也戎/猶女也翰幹也)
(申伯入謝徧邦内皆喜曰女乎有善君/也相慶之言翰協句音寒徧音遍下同)不顯申伯王
之元舅文武是憲(不顯申伯顯矣申伯也文武是/憲言有文有武也箋云憲表也)
(言爲文武/之表式)申伯之德柔惠且直揉此萬邦聞于
四國(箋云揉順也四囯猶言四方也揉夲亦作/柔汝又反又如又反一音柔注同聞音問)吉甫
作誦其詩孔碩其風肆好以贈申伯(吉甫尹吉/甫也作是)
(工師之誦也肆長也贈増也箋云碩大也吉甫爲此誦也/言其詩之意甚美大風切申伯又使之長行善道以此贈)
(申伯者送之令以爲樂風福鳯反注同王如字云音也贈/送也詩之夲皆爾鄭王申毛並同崔集注夲作/贈增也)
(崔云増益/申伯之美)
　　　　崧髙八章章八句
烝民尹吉甫羙宣王也任賢使能周室中興
焉(烝之丞反/中張仲反)天生烝民有物有則民之秉彛
好是懿德(烝衆物事則法彛常懿美也箋云秉執也/天之生衆民其性有物象謂五行仁義礼)
(知信也其情有所法謂喜怒哀樂好惡也然而民所執持/有常道莫不好有美德之人彜音夷好呼報反注皆同知)
(音智樂音洛/悪烏路反)天監有周昭格于下保兹天子生
仲山甫(仲山甫樊侯也箋云监視假至也天視周王之/政敎其光明乃至于下謂反衆民也天安爱此)
(天子宣王故生樊侯仲山甫使佐之言天亦好是/懿德也書曰天聦明自我民聦明假音格注同)仲山
甫之德柔嘉維則令儀令色小心翼翼(箋云/嘉美)
(令善也善威儀善顔/色容皃翼翼然恭敬)古訓是式威儀是力天子
是若明命使賦(古故訓道若順賦布也箋云故訓先/王之遺典也式法也力猶勤也勤威)
(儀者恪居官次不觧于位也是順從行其所爲也顯明王/之政敎使群臣施布之道音導觧佳賣/反夲亦作懈下)
(文匪/觧同)王命仲山甫式是百辟纉戎祖考王躬
是保(戎大也箋云戎猶女也躬身也王曰女施行法度/於是百君继女先祖先父始見命者之功德王身)
(是安使盡心力/於王室辟音璧)岀納王命王之喉舌賦政于外
四方爰發(喉舌冡宰也箋云出王命者王口所自言/承而施之也納王命者時之所冝復於王)
(也其行之也皆奉順其意如王口喉舌親所言也以布政/於畿外天下謂侯於是莫不發應出納並如字納亦作内)
(音同喉音侯/應應對之應)肅肅王命仲山甫將之邦國若否
仲山甫明之(將行也箋云粛粛敬也言王之政敎甚/嚴敬也仲山甫則能奉行之若順也順)
(否猶臧否謂善惡也否音鄙/注同舊方九反王同云不也)旣明且哲以保其身
夙夜匪解以事一人(箋云夙早夜莫匪非也/一人斥天子莫音暮)人亦
有言柔則茹之剛則吐之(箋云柔猶濡毳也剛堅/彊也剛柔之在口或茹)
(之或吐之喻人之於敵強弱茹音汝又如庻反廣雅云食/也濡如朱反一音如宛反毳昌銳反夲又作脆七歳反彊)
(其良反下同/或其丈反)維仲山甫柔亦不茹剛亦不吐不
侮鰥寡不畏彊禦人亦有言德輶如毛民鮮
克舉之我儀圖之(儀冝也箋云輶輕儀匹也人之言/云德甚輕然而衆人寡能獨㪯之)
(以行者言政事易耳而人不能行者無其志也我與倫匹/圖之而未能爲也我吉甫自我也鰥古頑反輶餘乆反又)
(音由鮮息淺反儀/毛作義易以䜴反)維仲山甫舉之愛莫助之(愛/隱)
(也箋云愛惜也仲山甫能獨舉此德而行之/惜乎莫能助之者多仲山甫之德歸功言耳)衮職有闕
仲山甫𥙷之(有衮冕者君之上服也仲山甫𥙷之善/𥙷過也箋云衮職者不敢斥王之言也)
(王之職有闕輒能𥙷之/者仲山甫也衮古夲反)仲山甫岀祖四牡業業征
夫捷捷每懷靡及(言述職也業業言髙大也捷捷言/樂事也箋云祖者將行犯軷之祭)
(也懷思爲每懷仲山甫犯軷而將行車馬業業然動衆行/夫捷捷然至仲山甫則戒之曰旣受君命當速行每人懷)
(其私而相稽留將無所及/於事捷在接反軷歩葛反)四牡彭彭八鸞鏘鏘王
命仲山甫城彼東方(東方齊也古者諸侯之居逼/隘則王者遷其邑而定其居)
(蓋去薄姑而遷於臨菑也箋云彭彭行貌鏘鏘鳴聲以此/車馬命仲山甫使行言其盛也鏘七羊反夲亦作將同逼)
(夲亦作偪彼側反隘/於懈反葘側其反)四牡騤騤八鸞喈喈仲山甫
徂齊式遄其歸(騤騤猶彭彭也喈皆猶鏘鏘也遄疾/也言周之望仲山甫也箋云望之故)
(欲其用是疾歸發/求龜反喈音皆)吉甫作誦穆如清風仲山甫
永懷以慰其心(清微之風化養萬物者也箋云穆和/也吉甫作此工歌之誦其調和人之)
(性如清風之養萬物然仲山甫述職/多所思而勞故述其美以慰安其心)
　　　　　烝民八章章八句
韓奕尹吉甫羙宣王也能錫命諸侯(梁山於韓/國之山最)
(髙大爲國之鎮所望祀焉故美大其貌奕奕然謂之韓奕/也梁山今左馮翊夏陽西北韓姬姓之國也後爲晉所㓕)
(故大夫韓氏以爲邑名焉幽王九年王室始騷鄭桓公問/於史伯曰周衰其孰興乎對曰武實昭文之功文之祚尽)
(武其嗣乎武王之子應韓不在其晉乎奕/音亦翊音翼騷素刀反動也祚徂路反)奕奕梁山
維禹甸之有倬其道韓侯受命(奕奕大也甸治/也禹治梁山除)
(水災宣王平大亂命諸侯有倬其道有倬然之道者也受/命受命爲侯伯也箋云梁山之野堯時俱遭洪水禹甸之)
(者决除其災使成平田定貢賦於天子周有厲王之亂天/下失職今有倬然著明復禹之功者韓侯受王命爲侯伯)
衮赤舄鉤膺鏤錫鞹鞃淺幭鞗革金厄(淑善/也交)
(龍爲旂綏大綏也錯衡文衡也鏤錫有金鏤其錫也鞹革/也鞃軾中也淺虎皮淺毛也幭覆式也厄烏蠋也箋云王)
(韓侯以常職來朝享之故故多錫以厚之善旂旂之善色/者也綏所引以登車有采章也簟茀􁇀簟以爲車蔽今之)
(藩也鉤膺樊纓也眉上曰錫刻金飾之今當盧也鞗革謂/轡也以金爲小環往往纒搤之綏夲亦作緌毛如誰反鄭)
(音雖簟徒點反茀音弗錯七洛反雜也沈采故反舄音昔/鏤音漏錫音羊鞹苦郭反皮去毛曰鞹靷苦弘反沈又音)
(泓亦作䡌鞃胡肱反又苰三同幭莫歴反一音篾本又作/蔑同鞗音條厄於革反噣音蜀爾雅作蠋蠋桑蟲也韓子)
(云大如指似蠶沈音晝王爲于僞反朝直遥反藩方/袁反夲又作蕃同樊歩丹反搤於革反一夲作厄同)韓
侯岀祖岀宿于屠顯父餞之清酒百壷(屠地/名也)
(顯父有顯德者也箋云祖將去而犯軷也旣覲而反國必/祖者尊其所往去則如始行焉祖於國外畢乃岀宿示行)
(不留於是也顯父周之公卿也餞送之/故有酒屠音徒人音甫本亦作甫注同)其殽維何炰
鼈鮮魚其蔌維何維筍及蒲其贈維何乗馬
路車(蔌菜殽也筍竹也蒲蒲蒻也箋云炰鼈以火熟之/也鮮魚中膾者也筍竹萌也蒲深蒲也贈送也王)
(旣使顯父餞之又使送以車馬所以贈厚意也人君之車/曰路車所得之馬曰乗馬殽户交反夲亦作肴同炰鄭薄)
(交反徐甫九反鼈卑㓕反蔌音速筍字或作笋恤尹/反乗繩證反注同下百乗亦同蒻音弱膾古外反)籩
豆有且侯氏燕胥(箋云且多貌胥皆也諸侯在京師/未去者於顯父餞之時皆來相與)
(燕其籩豆且然榮其多也且子余/七救二反胥思徐反又思吕反)韓侯取妻汾王之
甥蹶父之子(汾大也蹶父卿士也箋云汾王厲王也厲/王流于彘彘在汾水之上故時人因以號)
(之猶言莒郊公黎比公也姊妹之子爲甥王之甥卿士之/子言尊貴也取七喻反夲亦作娶下注同汾扶云反蹶俱)
(衛反彘直例反黎音離又力兮反/又作梨比音毗梨比莒君号也)韓侯迎止于蹶之
里百兩彭彭八鸞鏘鏘不顯其光(里邑也箋云/于蹶之里蹶)
(父之里百雨百乗不顯顯也光猶榮/也氣有光榮也鏘夲亦作將七羊反)諸娣從之祁祁
如雲韓侯顧之爛其盈門(祁祁徐靚也如雲言衆/多也諸侯一取九女二)
(國媵之諸娣衆妾也顧之曲顧道義也箋云媵者必娣姪/從之獨言娣者舉其貴者爛爛􁇪然鮮明且衆多之貌娣)
(大計反妻之女弟爲娣從才用反注同又如字祁巨移反/靚音靜又才性反媵音孕又繩證反曲顧一夲作囬顧道)
(如字又/音導)蹶父孔武靡國不到爲韓姞相攸莫如
韓樂(姞蹶父姓也箋云相視攸所也蹶父甚武徤爲王/使於天下國國皆至爲其女韓侯夫人姞氏視其)
(所居韓國最樂爲于僞反注同姞其乙反又其一反又/音佶相息亮反注同樂音洛注及下文注同使所吏反)孔
樂韓土川澤訏訏魴鱮甫甫麀鹿􁇙􁇙有熊
有羆有貓有虎(訏訏大也甫甫然大也􁇙􁇙然衆也/貓似虎淺毛者也箋云甚樂矣韓之)
(國土也川澤寛大衆魚禽獸備有言饒冨也訏况甫反魴/音房鱮音序麀音憂􁇙愚甫反夲亦作麌同熊音雄罷彼)
(皮反貓如字又武交反夲又作猫音同/爾雅云虎竊毛曰虥猫虥音仕牋反)慶旣令居韓
姞燕譽(箋云慶善也蹶父旣善韓之國士使韓姞嫁/焉而居之韓姞則安之盡其婦道有顯譽令)
(力呈反使也又力政反命也王力政反/善也燕於遍反又於顯反譽協句音餘)溥彼韓城燕
師所完(師衆也箋云溥大燕安也大矣彼韓國之城乃/古平安時衆民之所築完溥音普完音桓燕於)
(見反注同徐云鄭於顯反王/粛孫毓並烏賢反云北燕國)以先祖受命因時百蠻
王錫韓侯其追其貃奄受北國因以其伯(韓/侯)
(之先祖武王之子也因時百蛮長是蛮服之百國也追貃/戎狄國也奄撫也箋云韓侯先祖有功德者受先王之命)
(封爲韓侯居韓城爲侯伯其州界外接蛮服因見使時節/百蛮貢献之往來後君微弱用失其業今王以韓侯先祖)
(之事如是而韓侯賢故於入覲使復其先祖之舊職賜之/蛮服追貃之戎狄令無柔其所受王畿北面之國因以其)
(先祖侯伯之事盡予之皆美其爲人子孫能興復先祖之/功其後追也貃也爲玁狁所逼稍稍東遷也追如字又都)
(爲來求淮夷所處據至其竟故言來滔吐刀反浦音普行/下孟反將子匠反帥所類反或作率循如字夲亦作順爲)
(于僞反下王爲同竟/音境夲亦作境同)旣岀我車旣設我旟匪安匪
舒淮夷來鋪(鋪病也箋云車戎車也鳥隼曰旟兵至/竟而期戦地其曰岀戎車建旟又不自)
(安不舒行者王爲來伐討淮夷也據/至戦地故又言來鋪普吴反徐音孚)江漢湯湯武夫
洸洸經營四方告成于王(洸洸武貌箋云召公旣/受命伐淮夷服之復經)
(營四方之叛國從而伐之克勝則使傳遽告功於王湯書/羊反洸音光又音汪復扶又反傳張恋反以車曰傳遽其)
(據反以馬曰遽鄭汪/玉藻云以車馬給使)四方旣平王國庻定時靡有
爭王心載寜(箋云庶幸時是也載之言則也召公忠/臣順於王命此迷其志也爭爭闘之争)
江漢之滸王命召虎式辟四方徹我疆土匪
疚匪棘王國來極(召虎召穆公也箋云滸水厓也式/法疚病棘急極中也王於江漢之)
(水上命召公使以王法征伐開辟四方治我疆界於天下/非可以兵病害之也非可以兵急躁切之也使來於王國)
(受政教之中正而巳齊桓公經陳鄭之間及伐北戎則違/此言者滸音虎沈又音許疆居良反注及下同疚音救王)
(法征伐一夲作王命行伐非可以兵操切之也操音/七刀反一夲無兵字又一夲兵操作急躁躁早報反)于
疆于理至于南海(箋云于往也于於也召公於有叛/戾之國則往正其竟界修其分理)
(周行四方至於南海而功/大成事終也分符問反)王命召虎來旬來宣文
武受命召公維翰(旬偏也召公召康公也箋云來/勤也旬當作營宣徧也召康公)
(名奭召虎之始祖也王命召虎女勤勞於經營四方勤勞/於徧疆理衆國昔文王武王受命召康公爲之楨幹之臣)
(以正天下爲虎之勒勞故述其祖之功以勸之來毛如字/鄭音賚下同旬毛音廵又音荀鄭作營翰户旦反又音寒)
(偏音遍下同奭音釋爲/于僞反下爲虎爲其同)無曰予小子召公是似
肇敏戎公用錫爾祉(似嗣肇謀敏疾戎大公事也/箋云戎猶女也女無自减損)
(曰我小子享女之所爲乃嗣女先祖召康公之功今謀女/之事乃有敏德我用是故將賜汝福慶也王爲虎之志大)
(謙故進之云爾肇音兆韓/詩云長也祉音耻大音㤗)釐爾圭瓉秬鬯一卣告
于文人(釐賜也秬黒黍也鬯香草也築煑合而欎之曰/鬯卣噐也九命賜圭瓉秬鬯文人文德之人也)
(箋云秬鬯黒黍酒也謂之鬯者芬香條鬯也王賜召虎以/鬯酒一尊使以祭其宗廟告其先祖諸有德羙見記也釐)
(力之反沈又音賚瓉才旱反秬音巨鬯勑/亮反卣音酉又音由中尊也本或作攸)錫山土田
于周受命自召祖命(諸侯有大功德賜之名山土/田附庸箋云周歧周也自用)
(也宣王欲尊顯召虎故如𡵨周使虎受山川土田之賜命/用其祖召康公受封之禮岐周周之所起爲其先祖之霊)
(故就之○錫山土田夲或作錫/之山/川土田附庸者是因魯頌之文妄加也)虎拜稽首天子
萬年(箋云拜稽首者受王命䇿書也臣受恩/無可以報謝者稱言使君壽考而巳)虎拜稽
首對揚王休作召公考天子萬壽明明天子
令聞不巳矢其文德洽此四國(對遂考成矢㢮/也箋云對荅休)
(美作爲也虎旣拜而荅王䇿命之時稱揚王之德美君臣/之言冝相成也王命召虎用召祖命故虎對王亦爲召康)
(公受王命之時對成王命之辭謂如其所言也如其如言/者天子萬壽以下是也休許蚪反聞音問施如字爾雅作)
(㢮式/氏反)
　　　　　江漢六章章八句
常武召穆公羙宣王也有常德以立武事因
以爲戒然(戒者王舒保作匪紹匪遊徐方/繹騷繹音亦騷素刀反徐音蕭)赫赫明
明王命卿士南仲大祖大師皇父整我六師
以修我戎(赫赫然盛也明明然察也王命南仲於大/祖皇甫爲大師箋云南仲文王時武臣也)
(顯著乎昭察乎宣王之命卿士爲大將也乃用其以南仲/爲大祖者今大師皇父是也使之整齊六軍之衆治其兵)
(甲之事命將必夲其祖者因有丗功於是尤顯大師者公/兼官也赫火百反字又作爀大音㤗下及注大師大祖皆)
(同將子匠反/第一章注同)旣敬旣戒惠此南國(箋云敬之言警/也警戒六軍之)
(衆以惠淮浦之旁國謂勑以無暴掠爲之害也/每軍各有將中軍之將尊也警音景掠音亮)王謂尹
氏命程伯休父左右陳行戒我師旅率彼淮
浦省此徐土(尹氏掌命卿士程伯休父始命爲大司/馬浦厓也箋云尹氏天子丗大夫也率)
(循也王使大夫尹氏䇿命程伯休父於軍將行治兵之時/使其士衆左右陳列而勑戒之使循彼淮浦之旁省視徐)
(國之士地叛逆者軍禮司馬掌其誓戒陳如字徐/直覲反行户剛反列也浦音普說文云水濵也)不留
不處三事就緒(誅其君弔其民爲之立三有事之臣/箋云緒業也王又使軍將豫告淮浦)
(徐土之民云兵不火處於是也女三農之事皆就其業爲/其驚怖先以言安之爲于僞反下爲其同將子匠反下同)
赫赫業業有嚴天子王舒保作匪紹匪遊徐
方繹騷(赫赫然盛也業業然動也嚴然而威舒徐也保/安也匪紹匪遊不敢繼以遨遊也繹陳騷動也)
(箋云作行也紹緩也繹當作驛王之軍行其貌赫赫業業/然有尊嚴於天子之威謂聞見者莫不憚之王舒安謂軍)
(行三十里亦非觧緩也亦非敖遊也徐國傳遽之驛見之/知王兵必克馳走以相恐動嚴毛魚檢反鄭如字紹如字)
(徐云鄭尺遥反舒序也一夲作舒徐也憚/徒旦反觧音懈傳張戀反恐丘勇反下同)震驚徐方
如雷如霆徐方震驚(箋云震動也驛馳走相恐懼/以驚動徐國如雷霆之恐怪)
(人然徐國則驚動/而將服罪霆音庭)王奮厥武如震如怒進厥虎
臣闞如虓虎鋪敦淮濆仍執醜虜(虎之自怒虓/然濆厓仍就)
(虜服也箋云進前也敦當作屯醜衆也王奮揚其威武而/震雷其聲而勃怒其色前其虎臣之將闞然如虎之怒陳)
(屯其兵於淮水大防之上以臨敵就執其衆之降服者○/如震如怒一夲如字皆作而闞呼檻反徐火斬反又火敢)
(反一音噉虓火交反鋪普吴反徐音孚陳也韓詩作敷云/大也敦王申毛如字厚也韓詩云迫鄭作屯徒門反濆符)
(云反仍如字夲或作扔音/同勃歩忽反降户江反)截彼淮浦王師之所(截/治)
(也箋云治淮之旁國有罪者就王/師而斷之截才結反斷端亂反)王旅嘽嘽如飛如
翰如江如漢如山之苞如川之流(嘽嘽然盛也/疾如飛摯如)
(翰苞夲也箋云嘽嘽間暇有餘力之貌其行疾自發舉如/鳥之飛也翰其中豪俊也江漢以喻盛大也山夲以喻不)
(可驚動也川流以喻不可禦/也嘽吐丹反摯音至間音閑)緜緜翼翼不測不克
濯征徐國(緜緜靚也翼翼敬也濯大也箋云王兵安靚/且皆敬其勢不可測度不可攻勝旣服淮浦)
(矣今又以大征徐國言义勝也緜/如字韓詩作民民同度才洛反)王猶允塞徐方旣
來(猶謀也箋云猶尚允信也王重兵兵雖臨之尚守信自/實滿兵未陳而徐國巳來告服所謂善戦者不陳陳直)
(刃反/下同)徐方旣同天子之功四方旣平徐方來庭
(來王/庭也)徐方不囬王曰還歸(箋云回猶違也/還歸振旅也)
　　　　常武六章章八句
瞻卬凡伯刺幽王大壞也(凡伯天子大夫也春秋/魯隱公七年冬天王使)
(凡伯來聘卬音仰此及召/旻二篇幽王之變大雅也)瞻卬昊天則不我惠孔
塡不寧降此大厲(昊天斥王也填乆厲惡也箋云惠/愛也仰視幽王爲政則不愛我下)
(民甚乆矣天下不安王乃下此大惡/以敗亂之昊户老反填音塵下篇同)邦靡有定士民
其瘵蟊賊蟊疾靡有夷届罪罟不収靡有夷
瘳(瘵病夷常也罪罟設罪以爲罟瘳愈也箋云届極也/天下騷擾邦國無有安定者士卒與民皆勞病其為)
(殘酷痛疾於民如蟊賊之害禾稼然爲之無常亦無止息/時施刑罪以羅罔天下而不収歛爲之亦無常無止息時)
(此自王所下大惡瘵側界反字林側例反蟊夲又/作蜼音牟届音戒罟音古瘳勑留反卒尊忽反)人有
土田女反有之人有民人女覆奪之(箋云此言/王削黜諸)
(侯及卿大夫無罪者覆猶反/也覆芳服反服也注及下同)此冝無罪女反収之
彼冝有罪女覆說之(収构収也說赦也說音/稅注同一音他活反)哲夫
成城哲婦傾城(哲知也箋云哲謂多謀慮也城猶國/也丈夫陽也陽動故多謀慮則成國)
(婦人隂也隂靜故多謀慮乃/亂國哲知音智王申毛如字)懿厥哲婦爲梟爲鴟
(箋云懿有所痛傷之聲也厥其也其幽王也梟䲭惡聲之/鳥喻襃姒之言無善懿於其反注同沈又如字梟古堯反)
(姒音/似)婦有長舌維厲之階亂匪降自天生自
婦人匪敎匪誨時維婦寺(寺近也箋云長舌喻多/言語是王降大厲之階)
(階所由上下也今王之有此亂政非從天而下但從婦人/岀耳又非有人敎王爲亂語王爲惡者是維近愛婦人用)
(其言故也寺徐音侍亦如宇近附近之/近下近愛近川同上時掌反語魚據反)鞫人忮忒譖
始竟背豈曰不極伊胡爲慝(忮害忒變也箋云/鞫窮也譛不信也)
(竟猶終也胡何慝惡也婦人之長舌者多謀慮好窮屈人/之語忮害轉化其言無常始於不信終於背違人豈謂其)
(是不得中乎反云維我言何用爲惡不信也鞫居六反忮/之䜴反忒他得反譛夲又作僣子念反背音佩注同慝他)
(得反好/呼報反)如賈三倍君子是識婦無公事休其𧖟
織(休息也婦人無與外政雖王后猶以蚕爲事古者大/子爲籍千畝冕而朱紘躬秉表諸侯爲籍百畝冕而)
(青紘躬秉表以事天地山川社稷先古敬之至也天子諸/侯必有公桑蚕室近川而爲之築宫刃有三尺棘牆而外)
(閉之及太昕之朝君皮弁素積十三宫之夫人丗婦之吉/者使入蚕于蚕室奉種浴于川桑于公桑風戾以食之歳)
(旣單矣丗婦卒蚕奉/繭以示于君遂獻繭于夫人夫人/曰此所以爲君服與遂副禕而受之少牢以禮之及良曰)
(后夫人繅三盆手遂布于三宫夫人丗婦之吉者使繅遂/朱緑之玄黃之以爲黼黻文章服旣成矣君服之以祀先)
(王先公敬之至也箋云識知也賈物而有三倍之利者小/人所冝知也君子反知之非其冝也今婦人休其蚕桑織)
(絍之職而與朝廷之事其爲非冝亦猶是也孔子曰君子/喻於義小人喻於利賈音古爾雅云市也倍蒲罪反無與)
(而與並音預服與音餘紘獲耕反耒力對反昕音欣奉芳/勇反下同種章勇反戾力計反燥也食音嗣單音丹繭古)
(顯反禕音輝副首飾禕是禕衣少詩照反繅素刀反夲/亦作縿同盆蒲門反維女金反朝直遥反下朝廷同)天
何以刺何神不冨舎爾介狄維予胥忌(刺責/冨福)
(狄逺忌怨也箋云介甲也王之爲政旣無過惡天何以責/王見變異乎神何以不福王而有灾害也王不念此而改)
(修德乃舎女𬒳甲夷狄來侵犯中國者反與我相怨謂其/疾怨羣臣叛違也舎音捨注同介音界狄毛他歴反鄭如)
(字見賢遍反/𬒳皮寄反)不弔不祥威儀不類人之云亡邦
國殄瘁(類善殄盡瘁病也箋云弔至也王之爲政德不/至於天矣不能致徴祥於神矣威儀又不善於)
(朝廷矣賢人皆言奔亡則天下邦國/將盡困病弔如字音的瘁似醉反)天之降罔維其
優矣人之云亡心之憂矣(優渥也箋云優寛也天/下羅罔以取有罪亦甚)
(寬謂但以災異譴告之不指加罰於其身疾王爲惡/之甚賢者奔亡則人心無不憂渥於角反譴弃戰反)天之
篤降䘮瘨我饑饉民卒流亡(箋云天斥王也疾/猶急也瘨病也病)
(乎幽王之爲政也急行暴虐之法厚下䘮亂之敎謂重賦/稅也病國中以飢饉令民盡流移瘨都田反沈又音殄又)
(音田令民力呈反/一夲作令故民)我居圉卒荒(圉垂也箋云荒虚也/國中至邊境以此故)
(盡空虚圉魚吕反/竟音境夲亦作境)天降罪罟蟊賊内訌(訌潰也箋/云訌爭訟)
(相䧟入之言也王施刑罪以羅罔天下衆爲殘酷之人雖/外以害人又自内爭相讒惡訌戸工反徐云鄭音工爭爭)
(闘之爭下同/惡烏路反)昬㭬靡共潰潰囬遹實靖夷我邦
(㭬夭㭬也潰潰亂也靖謀夷平也箋云昬㭬皆奄人也昬/其官名也椓㭬毀隂者也王逺賢者而近任刑奄之人無)
(肯共其職事者皆潰潰然維邪是行皆謀夷㓕王之國椓/丁角反共音恭注皆同潰户對反遹音聿一音述奄如字)
(夲又作閹逺于萬反近/附近之近邪似嗟反)皐皐訿訿曽不知其玷(皐/皐)
(頑不知道也訿訿窳不共事也箋云玷缺也王政巳大壞/小人在位曽不知大道之缺皐音羔爾雅云刺素食也訿)
(音紫爾雅云莫供職也玷丁簟反窳音/庾裴駰云病也說文云嬾也一夲作衆)兢兢業業孔
塡不寜我位孔貶(貶隊也箋云兢兢戒也業業危也/天下之人戒懼危怖甚乆矣其不)
(安也我王之位又甚隊矣言見侵侮政敎不行後大戎伐/之而周與諸侯無異也業如字一音五荅反貶彼檢反隊)
(直類反/又作墜)如彼歳旱莫不潰茂如彼棲苴(潰遂/也苴)
(水中浮草也箋云潰茂之潰當作彚彚茂皃王無恩惠於/天下天下之人如旱歳之草皆枯槁無潤澤如樹上之棲)
(苴潰毛户對反鄭作彚音謂/棲音西苴土加反槁古老反)我相此邦無不潰止
(箋云潰亂也無不亂者言皆亂也春秋/傳曰國亂曰潰邑亂曰叛相音息亮反)維昔之冨不
如時(往者冨仁賢今也冨讒佞/箋云冨福也時今時也)維今之疚不如兹
(今則病賢也箋云兹此也此者/此古昔明王疚音救字或作㝌)彼䟽斯粺胡不自替
職兄斯引(彼且食䟽今反食精粺替廢况兹也引長也/箋云䟽麤也謂糲米也職主也彼賢者禄薄)
(食麤而此昬㭬之黨反食精粺女小人耳何不自廢退使/賢者得進乃兹復主長此爲亂之事乎責之也米之率糲)
(十粺九鑿八侍御七粺皮賣反兄音况下同糲蘭未反沈/音頼又音厲復扶又反下同長如字又張丈反率字又作)
(卛音類又音律又所律反鑿子洛反又音/昨字林云糲米一斛舂爲八斗音子沃反)池之竭矣不
云自頻(頻厓也箋云頻當作濵厓猶外也自由也池水/之益由外灌焉今池竭人不言由外無益者與)
(言由之也喻王猶池也其政之亂由外無賢臣益之頻舊/音毛如字鄭作濵音賔俱云厓也案張揖字詁云瀕今濵)
(則瀕是古濵/字與音餘)泉之竭矣不云自中(泉水從中以益/者也箋云泉者)
(中水生則益深水不生則竭喻王猶/泉也政之亂又由内無賢妃益之)溥斯害矣職兄
斯弘不烖我躬(箋云溥猶徧也今時徧有此内外之/害矣乃兹復主大此爲亂之事是不)
(烖王之身乎責王也烖謂見誅/伐溥音普烖音災徧音遍下同)昔先王受命有如
召公日辟國百里今也日蹙國百里(辟開蹙促/也箋云先)
(王受命謂文王武王時也召公召康公也言有如者時/賢臣多非獨召公也今今幽王臣辟音闢蹙子六反)於
乎哀哉維今之人不尚有舊(箋云哀哉哀其不/髙尚賢者尊任有)
(舊德之臣將以䘮/亡其國䘮息浪反)
　　　召旻七章四章章五句三章章七句
蕩之什十一篇九十二章七百六十九句
毛詩卷第十八
毛詩卷第十九
清廟之什詁訓傳第二十六
　毛詩周頌(周頌三十一篇皆是周室太平德洽著/成功之樂歌也名之曰頌頒者誦也容)
(也歌誦盛德序太平之形容以比至/羙告於神明皆成王周公時作也)鄭氏箋
清廟祀文王也周公旣成洛邑朝諸侯率以
祀文王焉(清廟者祭有清明之德者宮也謂祭文王/也天德清明文王象焉故祭之而歌此詩)
(也廟之言貌也死者精神不可得而見伹以生時之居立/宮室象貌爲之耳成洛邑居攝五年時○廟本又作庿古)
(今字也苗笑反清廟者杜預云肅然清淨之稱也雒夲又/作洛水名字從水後漢都洛陽以火德爲水剋火故改爲)
(各傍佳朝/直遥反)於穆清廟肅雝顯相(於歎辝也穆美肅/敬雝和相助也箋)
(云顯光也見也於乎美哉周公之祭清廟也其禮儀敬且和/又諸侯有光明著見/之德者來助祭於音烏注同後發句)
(歎辭皆放此以意求之相息亮/反注同見賢遍反下著見同)濟濟多士秉文之
德對越在天(執文德之人也箋云對配越於也濟濟/之衆士皆執行文王之德文王精神巳)
(在天矣猶配順/其素如生存)駿奔走在廟不顯不承無射於
人斯(駿長也顯於天矣見承於人矣不見厭於人矣箋/云駿大也諸侯與衆士於周公祭文王俱奔走而)
(來在廟中助祭是不光明文王之德與言其光明之也是/不承順文王志意與言其承順之也此文王之德人無厭)
(之駿音峻下篇同射音亦厭/於豔反下同與音餘下同)
　　　　清廟一章八句
維天之命太平告文王也(告太平者居攝五年之/未也文王受命不卒而)
(崩今天下太平故承其意而吿之明六年制禮/作樂○韓詩云維念也大音㤗後太平皆放此)維天之
命於穆不巳(孟仲子曰大哉天命之無極而美周之/禮也箋云命猶道也天之道於乎美哉)
(動而不止/行而不巳)於乎不顯文王之德之純假以溢我
我其収之駿惠我文王(純大假嘉溢慎収聚也箋/云純亦不巳也溢盈溢之)
(言也於乎不光明與文王之施德敎之無倦巳羙其與天/同功也以嘉羙之道饒衍與我我其聚歛之以制法度以)
(大順我文王之意謂爲周禮六官之職也書曰考朕昭子/刑乃單文祖德假音暇溢音逸徐云毛音謚慎市震反夲)
(或作順案爾雅云毖神溢慎也不作順字王/肅反崔申毛並作順觧明與音餘單音/丹)曽孫篤
之(成王能厚行之也箋云曽猶重也自孫之子而下事先/祖皆稱曽孫是言曽孫欲使後王皆厚行之非維今也)
(○成王能厚行之也一夲作能厚之/也夲或作能厚成之也重直龍反)
　　　　維天之命一章八句
維清奏象舞也(象舞象用兵時刺伐之/舞武王制焉刺七亦反)維清緝熈
文王之典(典法也箋云緝熈光明也天下之所以無敗/亂之政而清明者乃文王有征伐之法故也)
(文王受命七年五伐也/緝七入反熈許其反)肇禋(肇始禋祀也箋云文王/受命始祭天而征伐也)
(周禮以禋祀祀昊天上帝/肇音召禋音因徐又音烟)迄用有成維周之禎(迄/至)
(禎祥也箋云文王造此征伐之法至今用之而有成功謂/代紂克勝也征伐之法乃周家得天下之祥迄許乞反祺)
(音祺祥也爾雅同徐云本/又作禎音貞與崔本同)
　　　　維清一章五句
烈文成王即政諸侯助祭也(新王即政必以朝享/之禮祭於祖考吿嗣)
(位也朝/直遥反)烈文辟公錫兹祉福惠我無疆子孫
保之(烈光也文王錫之箋云惠愛也光文百辟卿士及/天下諸侯百天錫之以此祉福也又長愛之無有)
(期竟子孫得傳丗安而居之謂文王武王以純德受命/定天位辟音壁注下皆同祉音耻疆居良反傳直專反)
無封靡于爾邦維王其崇之念兹戎功繼序
其皇之(封大也靡累也崇立也戎大皇羙也箋云崇厚/也皇君也無大累於女國謂諸侯治國無罪惡)
(也王其厚之増其爵士也念此大功勤事不廢謂卿大夫/能守其職得継丗在位以其次序其君之者謂有大功王)
(則出而封之/累劣僞反)無競維人四方其訓之不顯維德
百辟其刑之於乎前王不忘(競彊訓道也前王武/王也箋云無彊乎維)
(得賢人也得賢人則國家彊矣故天下諸侯順其所爲也/不勤明其德守勤明之也故卿大夫法其所爲也於乎先)
(生文王武王其於此道/人稱頌之不忘道音導)
　　　　　烈文一章十三句
天作祀先王先公也(先王謂大王巳下先公諸盩至/不窋大音㤗大王大祖同盩直)
(留反又音侜/窋陟律反)天作髙山大王荒之(作生荒大也天/生萬物於髙山)
(大王行道能安天之所作也箋云髙山謂岐山也書曰道/岍及岐至于荆山天生此髙山使興雲雨以利萬物大王)
(自豳遷焉則能尊大之廣其德澤居之一年成邑二年成/都三年五倍其𥘉岐其冝反道音導岍口田反又口見反)
(豳彼/貧反)彼作矣文王康之彼徂矣岐有夷之行
(夷易也箋云彼彼萬民也徂往行道也彼萬民居岐邦者/皆築作宮室以爲常居文王則能安之後之往者又以岐)
(邦之君有佼易之道故也易曰乾以易知坤以簡能易則/易知簡則易從易知則有親易從則有功有親則可乆有)
(功則可大可乆則賢人之德可大則賢人之業以此訂大/王文王之道卓爾與天地合其德行如字王徐並下孟反)
(易羊豉反下徐易曰皆同佼古夘反乾其連反坤苦䰟反/字亦作巛訂待頂反沈又豆丁反說文云評議也譜云叄)
(訂時驗謂平比之/也字語云訂平也)子孫保之
　　　　　天作一章七句
昊天有成命郊祀天地也昊天有成命二后
受之成王不敢康夙夜基命宥密(二后文武/也基始命)
(信宥寛密寜也箋云昊天天大號也有成命者言周自后/稷之生而巳有王命也文王武王受其業施行道德成此)
(王功不敢自安逸早夜始順天命不敢觧倦行寛仁安靜/之政以定天下寛仁所以止苛刻也安靜所以息暴亂也)
(○成王王如字徐干况反基夲亦作其音基宥/音又王干况反觧音懈下同苛音河刻音克)於緝熈
單厥心肆其靖之(緝明熈廣單厚肆固靖和也箋云/廣當爲光固當爲故字之誤也於)
(美乎此成王之德也旣光明矣又能厚其心矣爲之不觧倦/故於其功終能安和之謂夙/夜自勤至於天下太平單都)
(但反/注同)
　　　　　昊天有成命一章七句
我將祀文王於明堂也(將如/字)我將我享維羊
維牛維天其右之(將大享獻也箋云將猶奉也我奉/養我享祭之牛羊皆充盛肥腯有)
(天氣之力助言神饗其德而右助之享許丈反徐許亮反/右音又注及下同夲作佑肥腯徒忽反說文云羊曰肥豕)
(曰/腯)儀式刑文王之典日靖四方伊嘏文王旣
右饗之(儀善刑法典常靖謀也箋云靖治也受福曰嘏/我儀則式象法行文王之常道以日施政于天)
(下維受福於文王文王旣右而/饗之言受而福之嘏古雅反)我其夙夜畏天之威
于時保之(箋云于於時是也早夜敬/天於是得安文王之道)
　　　　我將一章十句
時邁廵守告祭柴望也(廵守告祭者天子廵行邦/國至于方嶽之下而封禪)
(也書曰歳二月東廵守至于岱宗柴望秩于山川徧于群/神廵音旬守手又反夲或作狩注同柴仕佳反說文字林)
(作祡行下孟反下同/禪市戰反徧音遍)時邁其邦昊天其子之實右
序有周薄言震之莫不震疊懷柔百神及河
喬嶽允王維后(邁行震動疊懼懷來柔安喬髙也/髙嶽岱宗也箋云薄猶甫也甫始)
(也允信也武王旣定天下時出行其邦國謂廵守也天其/子愛之右助次序其事謂多生賢知使爲之臣也其兵所)
(征伐甫動之以威則莫不動懼而服者言其威武又見畏/也王行廵守其至方岳之下來安群神望于山川皆以尊)
(卑祭之信哉武王之冝爲君美之也右音又注同疊徒協/反柔如字夲亦作濡兩通俱訓安也喬音橋嶽本亦作􁇫)
(同音岳/知音智)明昭有周式序在位(明矣知未然也昭然/不疑也箋云昭見也)
(至廵守而明見天之子有周家也以其有俊又用/次第處位言此者著天其子愛之右序之效也)載戢
干戈載櫜弓矢(戢聚櫜韜也箋云載之言則也王/廵守而天下咸服兵不復用此又)
(著震疊之效也戢則立反櫜/音羔韜吐刀反復扶又反)我求懿德肆于時夏
(夏大也箋云懿美肆陳也我武王求有羙德之士而任用/之故陳其功於是夏而歌之樂歌大者稱夏肆音四夏户)
(雅反/下同)允王保之(箋云允信也信哉武王之/德能長保此時夏之美)
　　　　　時邁一章十五句
執競祀武王也(○執競韓詩云執/服也競其敬反)執競武王無競
維烈不顯成康上帝是皇(無競競也烈業也不顯/乎其成大功而安之也)
(顯光也皇美也箋云競彊也能持彊道者維有武王耳不/彊乎其克商之功業言其彊也不顯乎其成安祖考之道)
(言其又顯也天以是故美之/予之福禄○大功夲或作天功)自彼成康奄有四方
斤斤其明(自彼成康用彼成安之道也奄同也斤斤明/察也箋云四方謂天下也武王用成安祖考)
(之道故受命伐纣定天下爲周/明察之君斤斤如也斤紀覲反)鍾鼔喤喤磬管將
將降福穰穰降福簡簡威儀反反旣醉旣
醉旣飽福禄來反(喤喤和也將將集也穰穰衆也簡簡大/也反反難也反復也箋云反反順習之)
(貌武王旣定天下祭祖考之廟奏樂而八音克諧神與之/福又衆大謂如嘏辝也君臣醉飽禮無違者以重得福禄)
(也喤華彭反徐音皇又音宏注同筦音管本亦作管同將/七羊反注同說文作/行貌穰音如羊反反反如字沈)
(符板反又音販復扶又/反又音服重直用反)
　　　　　執競一章十四句
思文后稷配天也思文后稷克配彼天立我
烝民莫匪爾極(極中也箋云克能也立當作粒烝衆/也周公思先祖有文德者后稷之功)
(能配天昔堯遭洪水黎民阻飢后稷播殖百榖烝民乃粒/萬國作又天下之人無不於女時得其中者言反其性烝)
(之承反粒音立阻莊吕反難也馬融注尚書作祖/云始也乂音刈鄭注尚書五蓋反本或作女音同)貽我
來牟帝命率育無此疆爾界陳常于時夏(牟/麥)
(率用也箋云貽遺率循育養也武王渡孟津白魚躍入王/舟出涘以燎後五日火流爲烏五至以榖俱來此謂遺我)
(來牟天命以是循存后稷養天下之功而廣大其子孫之/國無此封竟於女今之經界乃大有天下也用是故陳其)
(乆常之功於是夏而歌之夏之屬有九書說烏以榖俱來/云榖紀后稷之德貽音夷字又作詒同來牟並如字字書)
(牟作麰音同牟字或作􁇬孟子云􁇬大麥也廣雅云麳小/麥麰大麥也疆居良反界音介大小後放此夏戸雅反注)
(同遺唯季反下同涘音仕燎/力召反竟音境夲或作境)
　　　　思文一章八句
清廟之什十篇十章九十五句
臣工之什詁訓傳第二十七
　　　　　　　　毛詩周頌　鄭氏箋
臣工諸侯助祭遣於廟也嗟嗟臣工敬爾在
公王釐爾成來咨來茹(嗟嗟勑之也工官也公君/也箋云臣謂諸侯也釐理)
(咨謀茹度也諸侯來朝天子有不純臣之義於其將㱕故/於廟中正君臣之禮勑其諸官卿大夫云敬女在君之事)
(王乃平理女之成功女有事當來謀之來度之於王之朝/無自專釐力之反茹如預反徐音如度待洛反下同朝直)
(遥反下/皆同)嗟嗟保介維莫之春亦又何求如何
新畬(田二歳曰新三歳曰畬箋云保介車右也月令孟/春天子親載耒耜措之于參保介之御間莫晚也)
(周之季春於夏爲孟春諸侯朝周之春故晚春遣之勑其/車右以時事女歸當何求於民將如新田畬田何急其敎)
(農趨時也介甲也車右勇力之士𬒳甲執兵也莫音暮夲/或作暮注同畬音餘耒力對反耜音似措七故反夏户雅)
(反被皮/寄反)於皇來牟將受厥明明昭上帝迄用
康年(康樂也箋云將大迄至也於美乎赤烏以牟麥倶/来故我周家大受其光明謂爲玲瑞天下所休慶)
(也此瑞乃明見於天至今用之有樂歳五穀豐熟/於音烏注同迄許乞反樂音洛下同見賢遍反)命我
衆人庤乃錢鎛奄觀銍艾(庤具錢銚鎛鎒銍穫也/箋云奄乆觀多也敎我)
(庶民具女田噐終乆必多銍艾勸之也庤持耻反錢子踐/反鎛音博奄鄭音淹王徐並如字觀古玩反又如字注同)
(銍珍栗反艾音刈銚七遥反何士堯反沈音遥丗本云垂/作銚鎒乃豆反或作耨呂氏春秋云耨柄尺此其度也其)
(耨六寸以間稼也髙誘注云耨芸田也六寸所以入苗間/也字詁云頭長六寸柄長一尺鎒古字也今作耨同穫户)
(郭反本或作鑊音同釋名云銍穫鐵也說文云銍穫禾短/鎌也此則銍噐可以穫禾故云銍穫也小爾雅云截頴謂)
(之挃截頴/即穫也)
　　　　　臣工一章十五句
噫嘻春夏祈榖于上帝也(祈猶禱也求也月令孟/春祈榖于上帝夏則龍)
(見而雩是與噫又作意同於其反嘻音僖禱/丁老反又丁報反見賢遍反雩音于與音餘)噫嘻成
王旣昭假爾率時農夫播厥百榖(噫歎也嘻勑/也成王成是)
(王事也箋云噫嘻有所多大之聲也假至也播猶種也噫/嘻乎能成周王之功其德巳著至矣謂光𬒳四表格干上)
(下也又能率是主田求之農夫使民耕田而種百榖也王/如字又于况反注同假鄭王並音格沈云毛如字被皮寄)
(反)駿發爾私終三十里亦服爾耕十千維耦
(私民田也言上欲冨其民而讓其下欲民之大發其私田/爾終三十里言各極其望也箋云駿疾也發伐也亦大服)
(事也使民疾耕發其私田竟三十里者一部一吏主之於/是民大事耕其私田萬耦同時舉也周禮曰凡治野田夫)
(間有遂遂上有徑十夫有溝溝上有畛百夫有洫洫上有/塗千夫有澮澮上有道萬夫有川川上有路計此萬夫之)
(地方三十三里少半里也耜廣五寸二耜爲耦一川之間/萬夫故有萬耦耕言三十里者舉其成數駿本亦作浚音)
(峻徑古定反畛之忍反又之人反/洫況域反澮古外反廣古曠/反)
　　　　噫嘻一章八句
振鷺二王之後來助祭也(二王夏殷也其後𣏌也/宋也振之慎反鷺音路)
(一名春鉏水鳥也一音/盧夏户雅反杞音起)振鷺于飛于彼西雝我客
戾止亦有斯容(興也振振群飛貌鷺白鳥也雝澤也/客三王之後箋云白鳥集于西雝之)
(澤言所集得其處也興者喻𣏌宋之君有絜白之德來助/祭於周之廟得禮之冝也其至止亦有此容言威儀之善)
(如鷺然處/昌慮反)在彼無惡在北無斁庶幾夙夜以
永終譽(箋云在彼謂居其國無怨惡之者在此謂其/來朝人皆愛敬之無厭之者永長也譽声美)
(也斁音亦/厭於豔反)
　　　　振鷺一章八句
豐年秋冬報也(報者謂甞也烝/也豐芳弓反)豐年多黍多稌
亦有髙廪萬億及秭(豐大稌稻也廪所以蔵齍盛/之穗也數萬至萬曰億數億)
(至億曰秭箋云豐年大有年也亦大也萬億及秭以言榖/數多稌音杜徐勑古反廪力錦反又力荏反秭咨履反數)
(億至萬曰秭韓詩曰陳榖曰秭也齍音/咨盛音成穗音遂數色主反下數億同)爲酒爲醴烝
卑祖妣以洽百禮降福孔皆(皆徧也箋云烝進/卑予也醴音禮卑)
(必寐反注同妣必復反洽胡甲/反本或作祫徧音遍予音與)
　　　　　豐年一章七句
有瞽始作樂而合乎祖也(王者治定制禮功成作/樂合者大合諸樂而奏)
(之瞽音古無目眹曰瞽眹音直謹反夲或作鼓合/乎祖夲或作合乎大祖合如字又音閤治直吏反)有瞽
有瞽在周之庭設業設虡崇牙樹羽應田縣
鼔鞉磬柷圉(瞽樂官也業大板也所以飾栒爲縣也/捷業如鋸齒或曰畫之植者爲虡衡者)
(爲栒崇牙上飾卷然可以縣也樹羽置羽也應小鞞也田/大鼔也縣鼔周鼔也鞉鞉鼔也柷木椌也圉楬也箋云瞽)
(矇也以爲樂官者目無所見於音聲審也周禮上瞽四十/人中瞽百人下瞽百六十人有視瞭者相之又設縣鼔田)
(當作朄􁇭小鼔在大鼔傍應鞞之屬也聲轉字誤變而作/田虡音巨應應對之應注同田毛如字鄭作朄音㣧縣音)
(玄注皆司鞉字亦作鼗音桃柷尺叔反圉魚吕反栒荀乆/反鋸音據植時力反又直吏反衡華盲反卷音權又起圎)
(反鞞歩兮反椌苦江反楬苦瞎反矇音蒙有目/朕而無見也瞭音了視瞭有目人相息亮反)旣備乃
奏簫管備舉喤喤厥聲肅雝和鳴先祖是聽
(箋云旣俻者縣也􁇭也皆畢巳也乃奏謂樂作也簫編竹/管如今賣餳者所吹也管如篴併而吹之喤華盲反又音)
(横又音皇編薄殄反又必緜反史記音甫連反字林声類/韻集並布千反餳夕清反蜜也又音唐方言云張皇也即)
(乾餹也音唐篴字又作/笛同徒歴反併歩頂反)我客戾止永觀厥成(箋云/我客)
(二王之後也長多而成功謂深感於和樂遂入善道終/無愆過觀古玩反又如字樂如字又音洛愆去連反)
　　　　有瞽一章十三句
潛季冬薦魚春獻鮪也(冬魚之性定春鮪新來薦/獻之者謂於宗廟也潛在)
(廉反爾雅作涔郭音潜又音岑韓詩云/涔魚池小雅作橬時􁇮反鮪于軌反)猗與􁇀沮濳
有多魚有鱣有鮪鰷鱨鰋鯉(􁇀沮岐周之二水也/潜糝也箋云猗與歎)
(美之言也鱣大鯉也鮪鮥也鰷白鰷也鰋鮎也猗於冝反/與音餘漆音七沮七余反鱣張連反鰷音條鱨音甞鰋音)
(偃鯉音里糝素感反舊詩傳及爾雅夲並作米傍叄小爾/雅云魚之所息謂之橬橬糝也謂積柴水中令魚依之止)
(息因而取之也郭景純因改爾雅從小爾雅作木傍叄音/霜甚反又䟽廕反又心廪反字林作罧音山沁反義同鮥)
(音洛爾雅云鮥叔鮪鮎/乃謙反沈又奴廉反)以享以祀以介景福(箋云介助/景大也)
　　　　濳一章六句
雝禘大祖也(禘大祭也大於四時而小於祫大祖謂文/王禘大計反大祖音㤗祫户夾反合也)
有來雝雝至止肅肅相維辟公天子穆穆於
薦廣牡相予肆祀(相助廣大也箋云雝雝和也肅肅/敬也有是来時雝雝然旣至止而)
(肅肅然者乃助王禘祭百辟與諸侯也天子是時則穆穆/然於進大牡之牲百辟與諸侯又助我陳祭祀之饌言得)
(天下之歡心相息亮反注同辟君/也音璧注同於鄭如字王音烏)假哉皇考綏予孝
子宣哲維人文武維后(假嘉也箋云宣徧也嘉哉/君考斥文王也文王之德)
(乃安我孝子謂受命定基業也又徧使天下之人有才知/以文德武功爲之君故假音暇徐古雅反哲夲亦作悊同)
(音哲徧音遍/下同知音智)燕及皇天克昌厥後綏我眉壽介
以䌓祉(燕安也箋云䌓多也文王之德安及皇天謂降/瑞應無變異也又能昌大其子孫安助之以壽)
(考與多福禄○昌如字或云文王名此禘於文王之詩也/周人以諱事神不應犯諱當音處亮反瑞應應對之應)
旣右烈考亦右文母(烈考武王也文母大姒也箋云/烈光也子孫所以得考壽與多)
(福者乃以見右助於光明之考與文德之母/歸美焉右音祐大姒文王妃大音㤗姒音似)
　　　　雝一章十六句
載見諸侯始見乎武王廟也(見/賢遍/反下並同)載見辟
王曰求厥章龍旂陽陽和鈴央央鞗革有
鶬休有烈光(載始也龍旂陽陽言有文章也和在軾/前鈴在旂上鞗革有鶬言有法度也箋)
(云諸侯始見君王謂見成王也曰求厥章者求車服礼儀/之文章制度也交龍爲旂鞗革轡首者鶬金飾貌休者休)
(然盛壯辟音壁下同鈴音零左傳云錫鑾和鈴昭其聲也/央於良反徐音英鞗音條鶬七羊反夲亦作鎗同休許虯)
(反又許求反/注同軾音式)率見昭考以孝以享以介眉壽永
言保之思皇多祜(昭考武王也享獻也箋云言我皇/君也諸侯旣以朝禮見於成王至)
(祭時伯又率之見於武王廟使助祭也以致孝子之事以/獻祭祀之禮以助考壽之福長我安行此道思使成王之)
(多福祜音户朝直/遥反下篇注同)烈文辟公綏以多福俾緝熈
于純嘏(箋云俾使純大也祭有十倫之義成王乃光文/百辟與諸侯安之以多福使光明於大嘏之意)
(天子受福曰大嘏辝有福祚之言俾又作/卑必爾反緝七入反嘏古雅反祚才故反)
　　　　　載見一章十四句
有客微子來見祖廟也(成王旣黜殷命殺武庚命/微子代殷後旣受命來朝)
(而見也○有客二王之後爲客也見/賢遍反序注同黜勑律反又作絀同)有客有客亦白
其馬有萋有且敦琢其旅(殷尚白也亦亦周也萋/且敬慎貌箋云有客有)
(客重言之者異之也亦亦武庚也武庚爲二王後乗殷之/馬乃叛而誅不肖之甚也今微子代之亦乗殷之馬獨賢)
(而見尊異故言亦駮而美之其來威儀萋萋且且盡心力/於其事又選擇衆臣卿大夫之賢者與之朝王言追琢者)
(以賢美之故王言之萋七西反且七序反敦都回反徐又/音彫琢陟角反重直用反肖音笑駮鄭邦角反又音角雜)
(也)有客宿宿有客信信言授之縶以縶其馬
(一宿曰宿再宿曰信欲縶其馬而留之箋云縶絆也周之/君臣皆愛微子其所館宿可以去矣而言絆其馬意各殷)
(勤縶陟立/反絆音半)薄言追之左右綏之(箋云追送也於微/子去王始言餞送)
(之左古之臣又欲從而安樂/之厚之無巳餞音賤樂音洛)旣有淫威降福孔夷
(淫大威則夷易也箋云旣有大則謂用殷正朔行其/禮樂如天子也神與之福又甚易也言動作而有度)
(易以䜴/反下同)
　　　　有客一章十二句
武奏大武也(大武周公作樂所爲舞/也大如字徐音㤗注同)於皇武王
無競維烈允文文王克開厥後(烈業也箋云皇/君也於乎君哉)
(武王也無彊乎其克商之功業言其彊也信有文/德哉文王也能開其子孫之基緒於音烏注同)嗣武
受之勝殷遏劉耆定爾功(武迹劉殺耆致也箋云/遏止耆老也嗣子武王)
(受文王之業舉兵伐殷而勝之以止天下之暴虐而殺人/者年老乃定女之此功言不汲汲於誅紂湏暇五年遏於)
(葛反耆毛音指鄭巨移反韓/詩音同鄭云惡也汲音急)
　　　　武一章七句
臣工之什十篇十章一百六句
閔予小子之什詁訓傳第二十八
　　　　　　　　毛詩周頌　鄭氏箋
閔予小子嗣王朝於廟也(嗣王者謂成王也除武/王之䘮將始即政朝於)
(廟也朝直/遥反注同)閔予小子遭家不造嬛嬛在疚(閔病/造爲)
(疚病也箋云閔悼傷之言也造猶成也可悼傷乎我小子/耳遭武王崩家道未成嬛嬛然孤特在憂病之中嬛具傾)
(反崔夲作焭疚/夲又作㝌音救)於乎皇考永丗克孝念兹皇祖
陟降庭止(庭直也箋云兹此也陟降上下也於乎我君/考武王長丗能孝謂能以孝行爲子孫法度)
(使長見行也念此君祖文王上以直道事天下以/直道治民言無私枉上時掌反又如字行下孟反)維予
小子夙夜敬止於乎皇王繼序思不忘(序緒/也箋)
(云夙早敬慎也我小子早夜慎行祖考之道言不敢觧倦也於/乎君王歎文王武王也我継其緒思其所行不忘也觧音/懈)
　　　　閔予小子一章十一句
訪落嗣王謀於廟也(謀者謀/政事也)訪予落止率時
昭考於乎悠哉朕未有艾將予就之繼猶判
渙(訪謀落始時是率循悠逺猶道判分渙散也箋云昭/明艾数猶圖也成王始即政自以承聖父之業懼不)
(能遵其道德故於廟中與群臣謀我始即政之事群臣曰/當循是明德之考所施行故荅之以謙曰於乎逺哉我於)
(是未有数言逺不可及也女扶將我就其典法而行之継/續其業圖我所失分散者収斂之女五盖反徐音刈判音)
(半反渙/音奐)維予小子未堪家多難(箋云多衆也我/小子耳未任統)
(理國家衆難成之事心有任賢待年長大之志難成之事/謂諸政有業未平者難如字協韻乃旦反任音壬下日篇)
(注皆同長/張丈反)紹庭上下陟降厥家休矣皇考以保
明其身(箋云紹継也厥家謂群臣也継文王陟降庭止/之道上下群臣之職以次序者美矣我君考武)
(王能以此道尊安其身謂定/天下居天子之位休許蚪反)
　　　　訪落一章十二句
敬之群臣進戒嗣王也(敬之一夲/無之字)敬之敬之天
維顯思命不易哉無曰髙髙在上陟降厥士
日監在兹(顯見士事也箋云顯光監視也群臣見王謀/即政之事故因時戒之曰敬之哉敬之哉天)
(乃光明去惡與善其命吉㓙不変易也無謂天髙又髙在/上逺人而不畏也天上下其事謂轉運日月施其所行日)
(日瞻視近在此也易鄭音亦王以䜴/反見賢遍反逺于万反上時掌反)維予小子不聦
敬止日就月將學有緝熈于光明佛時仔肩
示我顯德行(小子嗣王也將行也光廣也佛大也仔肩/克也箋云緝熙光明也佛輔也時是也仔)
(肩任也群臣戒戒王以敬之敬之故承之以謙云我小子/耳不聦逹於敬之之意日就月行言當習之以積漸也且)
(欲學於有光明之光明者謂賢中之賢也輔佛是任示道/我以顯明之德行是時自知未能成文武之功周公始有)
(居攝之志佛毛符弗反鄭音/弼仔音兹肩古賢反道音導)
　　　　　敬之一章十二句
小毖嗣王求助也(毖音/祕)予其懲而毖後患莫
予荓蜂自求辛螫(毖慎也荓蜂􁄛曳也箋云懲艾也/始者管叔及其群弟流言於國成)
(王信之而疑周公至後三監叛而作亂周公以王命舉兵/誅之歴年乃巳故今周公㱕政成王受之而求賢臣以自)
(輔助也曰我其創艾於往時矣畏慎後復有禍難群臣小/人無敢我􁄛曵謂爲譎詐誑欺不可信也女如是徒自求)
(辛苦毒螫之害耳謂將有刑誅難乃旦反下禍難之難皆/同懲直升反韓詩云苦也荓普經反爾雅作甹音同蜂夲)
(又作岑孚逢反螫音釋韓詩作赦赦事也􁄛尺制反夲又/作掣曵以制反艾音刈字或作㣻下同創𥘉亮反復扶又)
(反譎音决/誑九况反)肇允彼桃蟲拚飛維鳥(桃蟲鷦也鳥之/始小終大者箋)
(云肇始允信也始者信以彼管蔡之屬雖有流言之罪如/鷦鳥之小不登誅之後反扳而作亂猶鷦之飜飛爲大鳥)
(也鷦之所爲鳥題肩也或曰鴞皆/惡聲之鳥拚芳煩反鷦子消反)未堪家多難予又
集于蓼(堪任予我也我又集于蓼言辛苦也箋云集㑹/也未任統理我國家衆難成之事謂使周公居)
(攝時也我又㑹於辛苦遇三/監及淮夷之難也蓼音了)
　　　　　小毖一章八句
載芟春籍田而祈社稷也(籍田甸師氏所掌王載/耒耜所耕之田天子千)
(畝諸侯百畝籍之言借也借民力治/之故謂之籍田芟所衘反甸田見反)載芟載柞其耕
澤澤千耦其耘徂隰徂畛侯主侯伯侯亞侯
旅侯疆侯以(除草曰芟除木曰柞畛埸也主家長也/伯長子也亞仲叔也旅子弟子彊彊力)
(也以用也箋云載始也隰謂所發田也畛謂舊田有徑路/者彊有餘力者周禮曰以彊予任民以謂間民今時傭賃)
(也春秋之義能東西之曰以成王之時萬民樂治田業將/耕先始芟柞其草木士氣烝達而和耕之則澤澤然觧散)
(於是耘除其根株輩作者千耦言赴時也或往之隰或往/之畛父子餘夫倶行彊有餘力者相助又取傭賃務疾畢)
(巳當種也柞側伯反澤音釋注同爾雅作郝音同云耕也/郭云士觧也耦五口反耘音云本又作芸畛之忍反徐又)
(音真彊其良反埸夲又作易音亦長張丈反下同徑/古定反間音閑傭音容賃女鴆反烝音證/觧音蟹)有
嗿其饁思媚其婦有依其士(嗿衆貌士子弟也箋/云饁饋饟也依之言)
(愛也婦子來饋饟其農人於田野乃逆而媚爱之言勸其/事勞不自苦嗿勑感反饁干輒反饋其愧反饟式亮反)
有略其耜俶載南畝播厥百榖實函斯活(略/利)
(也箋云俶載當作熾葘播猶種也實種子也函舎也活生/也農夫旣耘除草木根株乃更以利耜熾菑之而後種其)
(種皆成好含生氣略如字字書作㗉同俶載毛並如字書/作熾葘下篇同函戸南反下篇同熾尺志反盛也葘側其)
(反實種章勇/反下其種同)驛驛其達有厭其傑厭厭其苗
緜緜其麃(達射也有厭其傑言傑苗厭然特美也麃耘/也箋云達岀地也傑先長者厭厭其苗衆京)
(等也驛音亦爾雅作繹云生也厭於豔反下同緜緜如字/爾雅云麃也韓詩作民民云衆貌麃表驕反說文作穮音)
(同云穮耨鉏田也字林云穮耕禾/間也方遥反射食亦反長張丈反)載穫濟濟有實
其積萬億及秭(濟濟難也箋云難者穗衆難進也有/實實成也其積之乃萬億及秭言得)
(多也穫户郭反積子賜/反又如字注同秭音姊)爲酒爲醴烝卑祖妣以洽
百禮(箋云烝進畀予洽合也進予祖妣謂先祖先妣也以/洽百禮謂饗燕之屬烝之丞反卑必口反并注同)
有飶其香邦家之光(飶芬香也箋云芬香之酒醴享/燕賔客則多得其歡心於國家)
(有榮譽飶蒲節反說文云食之香也/字又作苾音同一音蒲必反注同)有椒其馨胡考
之寜(椒猶飶也胡壽也考成也箋云寧安也以芬香之/酒醴祭於祖妣則多得其福右椒子消反徐子料)
(反沈作俶尺叔反云作椒者誤也此論釀酒芬香無取周/氣之芳也案唐風椒聊箋云椒之性芬芳王註云椒芬芳)
(之物此傳云椒酒飶飶芬香椒是芬芳之物此正/相協無故改字爲俶俶始也非芬香馨呼庭反)匪且
有且匪今斯今振古如兹(且此也振自也箋云匪/非也振亦古也饗燕)
(祭祀心非云且而有且謂將有嘉慶禎祥兆來見也心非/云今而有此今謂嘉慶之事不聞而至也言脩德行礼莫)
(不獲報乃古而如此所由來者乆非適今/時且七也反又子餘反下同見賢遍反)
　　　　載芟一章三十一句
良耜秋報社稷也(耜音似秋報社稷也/本或有冬字者非)畟畟良耜
俶載南畝播厥百榖實函斯活(畟畟猶測測也/箋云良善也農)
(人測測以利善之耜熾葘是南畝也種此百榖其種皆成/好含生氣言得其時畟畟楚側反爾雅云畟畟耜也郭云)
(言嚴利也其/種章勇反)或來瞻女載筐及筥其饟伊黍其
笠伊紏其鎛斯趙以薅荼蓼(笠所以禦暑雨也/趙刺也蓼水草也)
(箋云瞻視也有來視女謂婦子來饁者也筐筥所以盛黍/也豐年之時雖賤者猶食黍饁者見戴紏然之笠以田噐)
(刺地薅去荼蓼之事言閔其勤若筐丘方反筥紀吕反饟/式亮反笠音立糾居黝反又其皎反鎛音博趙徒了反又)
(如字沈起了反又徒少反薅呼毛反說文云拔田草也又/云或作茠引比以茠荼蓼上音徒下音了刺七亦反下同)
(盛音成去/起吕反)荼蓼朽止黍稷茂止穫之挃挃積
之栗栗其崇如墉其比如櫛以開百室(挃挃/穫声)
(也栗栗衆多也墉城也箋云百室一族也草穢旣除而禾/稼茂禾稼茂而榖成孰榖成孰而民積聚多如城也如相)
(也以言積之髙大且相比迫也其已治之則百家開户納/之千耦其耘輩作尚衆也一族同時納榖親親也百室者)
(出必共洫間而耕入必共族中而居又有祭酺合醵之歡/朽虚有反爛也挃珍栗反積子賜反比毗志反注同櫛側)
(乙反酺音蒲又音歩醵其據/反又其略反合錢飲酒也)百室盈止婦子寜止
殺時犉牡有捄其角以似以續續古之人(黃/牛)
(黒脣曰犉社稷之牛角尺以似以續嗣前歳續往事也箋/云捄角貌五榖畢入婦子則安無行饁之事於是殺牲報)
(祭社稷嗣前歳者復求有豐年也續往事者復以養人也/續古之人求有良司穡也犉如淳反本亦作􁇛捄音虯復)
(扶又反/下同)
　　　　良耜一章二十三句
絲衣繹賔尸也髙子曰靈星之尸也(繹又祭也/天子諸侯)
(曰繹以祭之明日卿大夫曰賔尸與祭同日周/曰繹商謂之肜繹音亦字書作/肜余戎反)絲衣其
紑載弁俅俅自堂徂基自羊徂牛鼐鼎及鼒
(絲衣祭服也紑絜鮮貌俅俅恭順貌基門塾之基自羊徂/牛言先小後大也大鼎謂之鼐小鼎謂之鼒箋云載猶戴)
(也弁爵弁也爵弁而祭於王士服也繹禮䡖使士升門堂/視壷濯及籩豆之屬降在於基告濯具又視牲從羊之牛)
(反告充巳乃舉鼎幂告絜礼之次也鼎圜弇上謂之鼒紑/孚浮反徐孚不反又音培又音弗載如字又音戴同弁皮)
(変反俅音求說文作絿同鼐乃代反郭音乃鼒音兹徐音/災郭音才說文作鎡字音兹塾音孰門側堂也或音育冪)
(亡歴反本亦作鼏/圜音圎弇古奄字)兕觥其觩旨酒思柔不吴不
敖胡考之休(吴譁也考成也箋云柔安也繹之旅士/用兕觥変於祭也飲美酒者皆思自安)
(不讙譁不敖慢也此得壽考之休徵兕字又作/徐履反/觥古横反罰爵也字又作觵同觩音蚪本又作斛吴舊如)
(字說文作㕦㕦大言也何承天云吴字誤當爲㕦從口下/吴故魚之大口者名㕦胡化反此音恐驚俗也音話敖五)
(誥反本又作傲注同譁音花讙/火官反又火元反慢亡諌反)
　　　　絲衣一章九句
酌告成大武也言能酌先祖之道以養天下
也(周公居攝六年制禮作樂歸政成王乃後祭於廟而奏/之其始成告之而巳酌音灼字亦作汋大如字徐音㤗)
於鑠王師遵養時晦時純熈矣是用大介(鑠/美)
(遵率養取晦昧也箋云純大熈興介助也於美乎文王之/用師率殷之叛國以事紂養是暗昧之君以老其惡是周)
(道大興而天下歸往矣故有/致死之士助之鑠舒灼反)我龍受之蹻蹻王之造
載用有嗣(龍和也蹻蹻武貌造爲也箋云龍寵也來助/我者我寵而受用之蹻蹻之士皆争來造王)
(王則用之有嗣傳相致蹻居表反/造毛才老反鄭七報反傳直專反)實維爾公允師(公/事)
(也箋云允信也王之事所以舉兵克/勝者實維女之事信得用師之道)
　　　　　酌一章九句
桓講武類禡也桓武志也(類也禡也皆師祭也禡/馬嫁反本或以桓武志)
(也爲/注)綏萬邦婁豐年(箋云綏安婁亟也誅無道安/天下則亟有豐熟之年隂陽)
(和也婁力住反/亟欺兾反下同)天命匪觧桓桓武王保有厥士于
以四方克定厥家(士事也箋云天命爲善不觧倦者/以爲天子我桓桓有威武之武王)
(則能安有天下之事此言其當天意也於是用武事/於四方能定其家先王之業遂有天下觧音懈注同)於
昭于天皇以間之(間代也箋云于曰也皇君也於明/乎曰天也紂爲天下之君伹由爲)
(惡天以武王伐之於音烏/注同間間厠之間注同)
　　　　　桓一章九句
賚大封於廟也賚予也言所以錫予善人也
(大封武王伐紂時封諸臣/有功者賚來代反又音㤗)文王旣勤止我應受之
敷時繹思我徂維求定(勤勞應當繹陳也箋云敷/猶徧也文王旣勞心於政)
(事以有天下之業我當而受之敷是文王之勞心旣陳繹/而行之今我往以此求定謂安天下也敷音孚繹音亦徧)
(音遍下/篇同)時周之命於繹思(箋云勞心者是周之所/以受天命而王之所由)
(也於女諸臣受封者陳繹而思行之以文王之功業勑/勸之於鄭如字王音烏而王于况反又如字下篇同)
　　　　賚一章六句
般廵守而祀四嶽河海也(般樂也般薄寒反守/手又反楽音洛崔集)
(注夲用此/注爲序文)於皇時周陟其髙山嶞山喬嶽允猶
翕河(髙山四嶽也嶞山山之嶞嶞小者也翕合也箋云/皇君喬髙猶圖也於乎美哉君是周邦而廵守其)
(所至則登其髙山而祭之望秩於山川小山及髙嶽皆信/按山川之圖而次序祭之河言合者河自大陸之北敷爲)
(九祭者合爲一於音烏注同嶞吐果反注同郭云山狹/而長也又同果反字又作墮喬音橋嶽音岳翕許及反)敷
天之下裒時之對時周之命(裒聚/也箋云裒衆/對配也徧天之下衆)
(山川之神皆如是配而祭之是周之所以受天命而王也/裒蒲侯反於繹思毛詩無此句齊魯韓詩有之今毛詩有)
(者衍文也崔集注夲有是採/三家之夲崔因有故觧之)
　　　　　般一章七句

閔予小子之什十一篇十一章百三十七句
毛詩卷第十九
毛詩卷第二十
駉詁訓傳第二十九
(本或作駉之什者是隨/例而加耳商頌亦然)毛詩魯頌(魯者周公之/子伯禽所封)
(之國也周公有大勲勞於天下成王留之輔相而封/伯禽焉其封域在禹貢徐州蒙羽之野十七丗至僖)
(公當周惠王襄王之時能遵伯禽之法外征淮夷内/修德教國人美之於是國卿季文子請周而使史克)
(作頌四篇夫子删詩録之者以周公有致太平之勲/成王命魯郊祭用天子礼樂故取魯頌而同於王者)
(之後/焉)鄭氏箋
駉頌僖公也僖公能遵伯禽之法儉以足用
寛以愛民務農重榖牧于坰野魯人尊之於
是季孫行父請命于周而史克作是頌(季孫/行父)
(季文子也史克魯史也駉古熒反說文作驍又作駫同牧/徐音目坰古熒反徐又苦營反或音苦瓊反下同父音甫)
(注/同)駉駉牡馬在坰之野(駉駉良馬腹榦肥張也坰/逺野也邑外曰郊郊外曰)
(野野外曰林林外曰坰箋云必牧於坰野者辟民居與良/田也周礼曰以官田牛田賞田牧田任逺郊之地牡茂后)
(反草木䟽云騭馬也/說文同本或作牧)薄言駉者有驈有皇有驪有
黃以車彭彭(牧之坰野則駉駉然驪馬白跨曰驈黄白/曰皇純黒曰驪黃騂曰黃諸侯六閑馬四)
(種有良馬有戎馬有田馬有駑馬彭彭有力有容也箋云/坰之牧地水草旣美牧人又良飲食得其時則自肥徤耳)
(驈户橘反阮孝緒于密反顧野王餘橘反郭音述驪力知/反沈又郎西反跨苦化反又苦故反又胡瓦反郭云髀間)
(也蒼頡篇云兩股間也騂息營反字林火營反/種章勇反駑音奴飲音䕃食音嗣又並如字)思無疆
思馬斯臧(箋云臧善也僖公之思遵伯禽之法反覆/思之無有竟巳乃至於思馬斯善多其所)
(及廣傳疆居良/反覆芳服反)駉駉牡馬在坰之野薄言駉者
有騅有駓有騂有騏以車伾伾(倉白雜毛曰騅/黃白雜毛曰駓)
(赤黄曰騂倉祺曰騏伾伾有力也騅音佳駓符悲反說文/音同郭云今桃花馬也字林作􁇯音丕騏音其伾敷悲反)
(字林作駓走也父之/反祺音其字又作騏)思無期思馬斯才(才多/材也)駉駉
牡馬在坰之野薄言駉者有驒有駱有駵有
雒以車繹繹(青驪驎曰驒白馬黒鬛曰駱赤身黒鬛/曰駵黒身白鬛曰雒繹繹善走也驒徒)
(河反說文云馬文如鼉魚也韓詩及字林云白馬黒髦也/駱音洛樊孫爾雅云作白馬黒髦鬛尾也駵音留字林云)
(赤馬黒髦尾也雒音洛本或作駱同繹音亦善足也崔本/作驛驎本亦作甐郭良忍反毛色有深淺斑駮隱㔂今之)
(連錢􁇰也吕忱良振反孫炎/音隣云似魚鱗也鼉刀輒反)思無繹思馬斯作(作/始)
(也箋云斁厭也思遵伯禽之法無厭/倦也作謂牧之使可乗駕也斁音亦)駉駉牡馬在坰
之野薄言駉者有駰有騢有驔有魚以車祛
祛(隂白雜毛曰駰彤白雜毛曰騢豪骭曰驔二目白曰/魚祛祛彊徤也駰舊於巾反讀者並音因騢音遐說)
(文云赤白雜色文似鰕魚驔音簟徒點反字林云又音譚/魚如字字書作/字林作䐳音並同爾雅云一目白瞷二)
(目白䁩瞷音閑祛起吕/反彤徒冬反骭戸晏反)思無邪思馬斯徂(箋云徂/猶行也)
(思遵伯禽之法專心無復邪意也牧馬/使可走行邪似嗟反注同復扶又夫)
　　　　　駉四章章八句
有駜頌僖公君臣之有道也(有道者以礼義相與/之謂也駜筆備反又)
(符必反字林/又父必反)有駜有駜駜彼乗黃(駜馬肥彊貌馬/肥彊則能升髙)
(進逺臣彊力則能安囯箋云此喻僖公之用臣必先/致其禄食禄食足而臣莫不盡其忠乗繩證反下同)夙夜
在公在公明明(箋云夙早也言時臣憂念君事早起/夜寐在於公之所在於公之所但明)
(義明德也礼記曰大斈/之道在明明德大音㤗)振振鷺鷺于下鼔咽咽
醉言舞于胥樂兮(振振群飛貌鷺白鳥也以興絜/白之士咽咽鼓節也箋云于於)
(胥皆也僖公之時君臣無事則相與明義明德而巳絜白/之士群集於君之朝君以礼樂與之飮酒以鼔節之咽咽)
(然至於无筭爵則/又舞燕楽以盡其歡君臣於是則皆喜/樂也咽本又作淵鼔同烏玄反又於巾反樂音洛注喜楽下)
(胥樂兮及注安/樂同朝直遥反)有駜有駜駜彼乗牡夙夜在公
在公飲酒(言臣有餘敬/而君有餘惠)振振鷺鷺于飛鼔咽
咽醉言歸于胥樂兮(箋云飛喻群/臣醉欲退也)有駜有駜
駜彼乗駽(青驪曰駽/駽呼縣反)夙夜在公在公載燕(箋云/載之)
(言則/也)自今以始歳其有君子有榖詒孫子于
胥樂兮(歳其有豐年也箋云榖善詒遺也君臣安樂/則隂陽和而有豐年其善道則可以遺子孫)
(也○歳其有夲或作歳其有矣又作歳其有年者矣皆衍/字也詒孫子夲或作詒厥孫子詒于孫子皆是妄加也詒)
(以之反遺唯/季反下同)
　　　　　有駜三章章九句
泮水頌僖公能修泮宮也(泮普半反夲或作頖音/判泮宫諸侯之斈也泮)
(半也半有水半無水也鄭注礼記/云頖班也所以班政教僖音希)思樂泮水薄采其
芹(泮水泮宫之水也天子辟雝諸侯泮宫言水則采取/其芹宫則采取其花箋云芹水菜也言巳思楽僖公)
(之修泮宫之水復伯禽之法而往觀之采其芹也辟雝者/築土雝水之外圎如璧四方來觀者均之泮之言半也半)
(水者蓋東西門以南通水北无也天子諸侯宫異制/因形然辟音璧下同芹其斤反觀古亂反又音官)魯
侯戾止言觀其旂其旂茷茷鸞聲噦噦無小
無大從公于邁(戾來止至也言觀其旂言法則其文/章也茷茷言有法度也噦噦言有声)
(也箋云于往邁行也我采泮水之芹見僖公來至于泮宮/我則觀其旂茷茷然鸞和之聲噦噦然臣无尊卑皆從君)
(行而來稱言此者僖公賢君人樂見之筏/满宫反又普其反本又作伐歲呼㑹反)思樂泮水
薄采其藻魯侯戾止其馬蹻驕其馬驕蹻其
音昭昭(其馬蹻蹻言强盛也箋云其音昭昭僖/公之德音藻音早蹻居表反昭之繞反)載色
載笑匪怒伊教(色温潤也箋云僖公之至泮宫和顔色/而笑語非有所怒於是有所教化也)
思樂泮水薄采其茆(苑鳧葵也苑音卯徐音柳韋/昭萌藻反丁寶云今之􁇱)
(草堪爲菹江東有之何承天云此菜出東海堪為菹醬也/鄭小同云江南人名之專菜生陂澤中草木䟽同又云或)
(名水葵一云今之浮菜即猪專也本草有鳧葵陶弘景以/入有名无用品解者不同未詳其正沈以小同及草木䟽)
(所說爲得/鳬音符)魯侯戾止在泮飲酒旣飲旨酒求
錫難老(箋云在泮飲酒者徴先生君子与之行飲酒之/礼而因凶謀事也巳飲美酒而長賜其難使老)
(難使老者最壽考也長賜之者如王制所/云入十月告存九十日有秩者与与音餘)順彼長道
屈此群醜(屈収醜衆也箋云順從長逺屈治醜惡也是/時淮夷叛逆旣謀之於泮宫則從彼逺道往)
(伐之治此群為惡之人屈/丘匆反徐云鄭又其勿反)穆穆魯侯敬明其德敬
慎威儀維民之則允文允武昭假烈祖(假至/也箋)
(云則法也僖公之行民之所法傚也僖公信文矣為修泮/宫也信武矣為伐淮夷也其聦明乃至於美祖之德謂遵)
(伯禽之法假古百反/行下孟反又如字)靡有不孝自求伊祜(箋云祜福/也囯人无)
(不法傚之者皆庻幾力/行自求福禄祜音户)明明魯侯克明其德旣作
泮宫淮夷攸服(箋云克能攸所也言僖公能明其德/修泮宫而德化行於是伐淮夷所以)
(能服/也)矯矯虎臣在泮獻馘淑問如皐陶在泮
獻囚(囚拘也箋云矯矯武貌馘所格者之左耳淑善也/囚所虜獲者僖公旣伐淮夷而反在泮宫使武臣)
(獻馘又使善聽獄之吏如皐陶者獻囚言伐有功所任得/其人矯夲又作蟜亦作蹻居表反馘古獲反陶音遥皐陶)
(唐虞之/士官)濟濟多士克廣德心桓桓于征狄彼
東南(桓桓威武貌箋云多士謂虎匡及如皐陶之屬征/征伐也狄當作剔剔治也東南斥淮夷狄王他歴)
(反逺也孫毓同鄭治也音同沈云毛/如字未詳所岀韓詩作鬄鬄除也)烝烝皇皇不吳
不揚不告于訩在泮獻功(烝烝厚也皇皇美也揚/傷也箋云烝烝猶進進)
(也皇皇當作/猶往往也吴譁也訩訟也言多士/之於伐淮夷皆勸之有進進往往之心不讙譁不大声僖)
(公還在泮宮又無以争訟之事告於治訟之官者皆自獻/其功烝之丞反皇毛如字鄭作/于况反吴鄭如字又王)
(音誤作㕦音話痬余章反訩音/凶讙音歡譁音花爭爭闘之爭)角弓其觩束矢其
搜戎車孔博徒御無斁旣克淮夷孔淑不逆
(觩㢮貌五十矢爲束搜衆意也箋云角弓觩然言持弦急/也束矢搜然言勁疾也博當作傳甚傳致者言安利也徒)
(行者御車者皆敬其事又無厭倦也僖公以此兵衆伐淮/夷而勝之其士卒甚順軍法而善無有爲逆者謂堙井刋)
(木之類觩音蚪捜依字作􁆱色留反博徐云毛如字王同/大也鄭作傳音附斁夲又作繹又作射或作懌皆音亦㢮)
(式氏反夲又作施同致直置反卒尊忽/反堙音因塞也刋苦干反服䖍云削也)式固爾猶淮
夷卒獲(箋云式用猶謀也用堅固女軍謀之故故淮夷/盡可獲服也謀謂度己之德慮彼之罪以出兵)
(也度待/洛反)翩彼飛鴞集于泮林食我桑黮懷我
好音(翩飛貌鴞惡聲之鳥也黮桑實也箋云懷歸也言/鴞恒惡鳴今來止於泮水之木上食其桑黮爲此)
(之故故改其鳴歸就我以善音喻人感於恩則化也翩/音篇鴞于嬌反黮說文字林皆作葚時審反爲于僞反)憬
彼淮夷來獻其琛元龜象齒大賂南金(憬逺/行貌)
(琛寳也元龜尺二寸賂遺也南謂荆掦也箋云大猶廣也/廣賂者賂君及卿大夫也荆揚之州貢金三品憬九永反)
(沈又孔永反說文作懬音獷云闊也一曰廣大也琛/勑金反揵爲舎人云美寳曰琛賂音路遺唯季反)
　　　　泮水八章章八句
閟宫頌僖公能復周公之宇也(宇居也閟筆/位反僖音希)閟
宫有侐實實枚枚(閟閉也先妣姜嫄之廟在周常閉/而無事孟仲子曰是禖宫也侐清)
(淨也實實廣大也枚枚礱密也箋云閟神也姜嫄神所依/故廟曰神宮侐况域反一音火季反枚莫囬反韓詩云間)
(暇無人之貌也嫄音元禖/莫回反礱路東反厲也)赫赫姜嫄其德不囬上
帝是依無災無害彌月不遟(上帝是依依其子孫/也箋云依依其身也)
(彌終也赫赫乎顯著姜嫄也其德貞正不囬邪天用是馮/依而降精氣其任之又無災害不坼不副終人道十月而)
(生子不遟晚○災字又作灾亦作菑音同邪似嗟反天用/是馮依一夲作馮依其身馮夲又作憑同皮陵反坼勑宅)
(反裂也副/孚逼反)是生后稷降之百福黍稷重穋稙稺
菽麥奄有下國俾民稼穡(先種曰稙後種曰稺箋/云奄猶覆也姜嫄用是)
(而生子后稷天神多與之福以五榖終覆蓋天下使民知/稼穡之道言不空生也后稷生而名棄長大堯登用之使)
(居稷官民頼其功後雖作司馬天下猶以后稷稱焉重直/容反夲又作種同穋音六夲又作稑音同稙徴力反徐時)
(力反韓詩曰長稼也稺音雉韓詩云幼稼也菽音/叔大豆也俾必爾反夲亦作卑下皆同長張丈反)有稷
有黍有稻有秬奄有下土纉禹之緒(緒業也箋/云秬黒黍)
(也緒事也堯時洪水爲災民不粒食天神多與后稷以五/榖禹平水土乃教民播種之於是天下大有故云纉禹之)
(事也美之故申說以明之/秬音巨纉子管反粒音立)后稷之孫實維大王居
𡵨之陽實始翦商(翦齊也箋云翦断也大王自豳/徙居歧陽四方之民咸歸往之)
(於時而有王迹故云是始断啇大音㤗後大王大/平皆同翦子踐反断音短豳彼貧反王迹于况反)至于
文武纉大王之緒致天之届于牧之野無貳
無虞上帝臨女(虞誤也箋云届極虞度也文王武王/継大王之事至受命致大平天所以)
(罰極紂於啇郊牧野其時之民皆樂武王之如是故戒之/云無有二心也無復討度也天視護女至則克勝届音戒)
(貳音二極紀力反下同度/待洛反下同復扶又反)敦商之旅克咸厥功(箋/云)
(敦治旅衆咸同也武王克殷而治商之臣民使得其所能/同其功於先祖也后稷大王文王亦周公之祖考也伐紂)
(周公又與焉故述之以美大魯敦鄭/都囬反玉徐都門反厚也與音預)王曰叔父建爾
元子俾侯于魯大啓爾宇爲周室輔(王成王也/元首宇居)
(也箋云叔父謂周公也成王告周公曰叔父我立女首子/使爲君於魯謂欲封伯禽也封魯公以爲周公後故云大)
(開女居以爲我周家之輔謂封/以方七百里欲其彊於衆囯)乃命魯公俾侯于東
錫之山川土田附庸(箋云東東藩魯囯也旣告周/公以封伯禽之意乃䇿命伯)
(禽使爲君於東加賜之以山川土田及附庸令專統之王/制曰名山大川不以封諸侯附庸則不得專臣也藩方元)
(反䇿𥘉革反/令力呈反)周公之孫莊公之子龍旂承祀六
轡耳耳春秋匪解享祀不忒(周公之孫莊公之/子謂僖公也耳耳)
(然至盛也箋云交龍爲旂承祀謂視祭事也四馬故/六轡春秋猶言四時也忒變也觧音懈忒他得反)皇
皇后帝皇祖后稷享以騂犧是饗是冝降福
旣多(騂赤犧純也箋云皇皇后帝謂天也成王以周公/大命魯郊祭天亦配之以君祖后稷其牲用赤牛)
(純色與天子同也天亦饗之冝之/多與之福騂息營反犧許冝反)周公皇祖亦其福
女秋而載甞夏而楅衡白牡騂剛犧尊將將
毛炰胾羮籩豆大房萬舞洋洋孝孫有慶
(諸侯夏禘則不礿秋祫則不甞唯天子兼之楅衡設牛角/以楅之也白牡周公牲也騂剛魯公牲也犧尊有沙飾也)
(毛炰䐁也胾肉也羹大羮鉶羮也大房半體之爼也洋洋/衆多也箋云此皇祖謂伯禽也載始也秋將甞祭於夏則)
(養牲楅衡其牛角爲其觸觝人也秋甞而言始者秋物新/成尚之也大房玉飾爼也其制足間有横下五拊似乎堂)
(後有房然万舞千舞也福音福逼也犧鄭素河反毛六有/沙飾則冝同鄭王許冝反將七羊反炰蒲包反胾側吏反)
(羹音庚又音衡洋音羊/徐音詳礿羊灼反祫咸革反楅/音逼沙素何反刻鳯皇於尊其羽形婆娑然也一云畫也)
(豚字又作㹠徒門反鉶字又作鈃音刑為于/僞反觝都禮反横古曠反一音光拊方于反)俾爾熾
而昌俾爾壽而臧保彼東方魯邦是常不虧
不崩不震不騰三壽作朋如岡如陵(震動也騰/乘也壽考)
(也箋云此皆慶孝孫之辭也俾使臧善保安常守也虧崩/皆謂毀壞也震騰皆謂僣踰相侵犯也三壽三卿也岡陵)
(取堅固也熾尺/志反僣子念反)公車千乗朱英緑縢二矛重弓
(大國之賦千乗朱英矛飾也縢䋲也重弓重於鬯中也箋/云二矛重弓備折壞也兵車之法左人持弓右人持矛中)
(人御乗繩證反注千乗同英如字徐於耕反縢徒登/反重直龍反注同鬯勑亮反弓衣也字或作韔同)公
徒三萬具胄朱綅烝徒増増(貝胄貝飾也朱綅/以朱綅綴之増増)
(衆也箋云萬二千五百人爲軍大國三軍合三萬七千五/百人言三萬者舉成數也烝進也徒進行増増然胄直又)
(反綅息廉反說文云綫也沈又倉林反又音/侵烝之升反增如字綴沈知稅反又張劣反)戎狄是膺
荆舒是懲則莫我敢承(膺當承止也箋云懲文也/僖公與齊桓舉義兵北當)
(戎與狄南艾荆及群舒/天下無敢禦也艾音刈)俾爾昌而熾俾爾壽而冨
黃髮台背壽胥與試(箋云此慶僖公勇於用兵討/有罪也黃髮台背皆壽徴也)
(胥相也壽而相與試謂講氣/力不衰倦台他來反背音貝)俾爾昌而大俾爾耆
而艾萬有千歳眉壽無有害(箋云此文慶僖公/勇於用兵討有罪)
(也中時魯微弱爲鄰邦所侵削今乃復其故故喜而重慶/之俾爾猶使女也眉壽秀眉亦壽徴艾五盖反中張仲反)
(重直/用反)㤗山巖巖魯邦所詹奄有龜蒙遂荒大
東至于海邦淮夷來同莫不率從魯侯之功
(詹至也龜山也蒙山也荒有也箋云奄覆荒奄也大東極/東海邦近海之囯也來同爲同盟也率從相率從於中囯)
(也魯侯謂僖公荒如字韓詩/作荒云至也近附近之近)保有鳧繹遂荒徐宅
至于海邦淮夷蠻貃及彼南夷莫不率從莫
敢不諾魯侯是若(鳧山也繹山也宅居也淮夷蛮/貃而夷行也南夷荆楚也若順)
(也箋云諾應辭也是若者是僖公所謂順也鳧音符/繹/音亦一昔夕字又作嶧同貃字又作貉武伯反行下孟反)
(應應對/之應)天錫公純嘏眉壽保魯居常與許復
周公之宇(常許魯南鄙西鄙箋云純大也受福曰嘏/許許由也魯朝宿之邑也常或作甞在薛)
(之旁春秋魯莊公三十一年築臺于薛是與周公有甞邑/所由未聞也六國時齊有孟甞君食邑於薛嘏古雅反朝)
(直遥反薛字又作/薛息列反與音餘)魯侯燕喜令妻壽母宜大夫
庻士邦國是有旣多受祉黃髮兒齒(箋云燕/燕飲也)
(令善也僖公宴飲於内寢則善其妻壽其母謂爲之祝慶/也與羣臣燕則欲與之相冝亦祝慶也是有猶常有也兒)
(齒亦壽徵齒五兮反齒落更生細者也字書作/齯音同一音如字爲于僞反祝之又反下同)徂來之
松新甫之柏是斷是度是㝷是尺(徂來山也新/甫山也八尺)
(曰㝷斷音短/度待洛反)松桷有舄路寢孔碩新廟奕奕
奚斯所作(栴欀也舄大貌路寢正寢也新廟閔公廟/也有大夫公子奚斯者作是廟也箋云孔)
(甚碩大也奕奕佼美也修舊曰新所新者姜嫄廟也僖公/氶衰廢之政修周公伯禽之敎故治正寢上新姜嫄之廟)
(姜嫄之廟廟之先也奚斯作者敎護屬功課章程也至文/公之時大室屋壞桷音角方曰桷舄音昔徐又音託奕音)
(亦榱色追反佼/古卯反屬音燭)孔曼且碩萬民是若(曼長也箋云/曼修也廣也)
(且然也囯人謂/之順也曼音万)
　　閟宮八章二章章十七句一章十二句
　　一章三十八句二章章八句二章章十句
駉四篇二十三章二百四十三句
那詁訓傳第三十
　毛詩商頌(啇者契所封之地名成湯伐桀王天/下􁇚以爲國號後丗有中宗髙宗中)
(興時有作詩頌之者當周宣王之時宋大夫正考父/校商之名頌十二篇於周之太師以那爲首㱕而祭)
(於先王孔子録詩之時止五/篇而巳乃列之以備三頌)鄭氏箋
那祀成湯也微子至于戴公其間禮樂廢壞
有正考甫者得商頌十二篇於周之大師以
那爲首(禮樂廢壞者君怠慢於爲政不修祭祀朝聘飬/賢待賔之事有司忘其禮之儀制楽師失其聲)
(之曲折由是散亡也自正考父至孔子之時又無七篇矣/正考甫孔子之先也其祖弗甫何以有宋而授厲公那乃)
(河反微子名啓紂庶兄周武王封之於宋爲殷後正考甫/宋湣公之曽孫孔子七丗祖甫夲亦作父音甫大音㤗後)
(大甲大古大戊大祖皆放/此朝直遥反折之設反)猗與那與置我鞉鼔(猗/歎)
(辭那多也鞉鼔樂之所成也夏后氏足鼔殷人置鼔周人/縣鼔箋云置讀曰植植鞉鼔者爲楹貫而樹之美湯受命)
(伐桀定天下而作護樂故歎之多其改夏之制乃始植我/殷家之楽鞉與鼔也鞉雖不植貫而揺之亦植之類猗於)
(冝反與音余下同置毛如字鄭作植時職反又音值鞉音/桃小鼔也夏户雅反注同縣音玄下同楹音盈柱也貫古)
(亂反護/户故反)奏鼔簡簡衎我烈祖湯孫奏假綏我
思成(衎楽也烈祖湯有功烈之祖也假大也箋云奏鼓/奏堂下之楽也烈祖湯也湯孫大甲也假升绥安)
(也以金奏堂下諸縣其聲和大簡二然以楽我功烈之祖/成湯湯孫大甲又奏升堂之楽弦歌之乃安我心所思而)
(成之謂神明來格也禮記曰齊之日思其居處思其笑語/思其志意思其所楽思其所耆齊三日乃見其所爲齊者)
(祭之日入室僾然必有見乎其位周旋岀户粛然必有聞/乎其容聲岀户而聽愾然必有聞乎其歎息之聲此之謂)
(思成衎苦旦反假毛古雅反鄭作格樂音洛下以楽我同/齊側皆反夲亦作齋下同耆市志反爲于僞反僾音受愾)
(苦代/反)鞉鼔淵淵嘒嘒管聲旣和且平依我磬
聲(嘒嘒然和也平正平也依倚也磬聲之清者也以象/萬物之成周尚臭殷尚声箋云磬玉磬也堂下諸縣)
(與諸管聲皆和平不相奪倫又與玉磬之聲相依亦謂和/平也玉磬尊故異言之淵古玄反又烏玄反嘒呼惠反倚)
(於綺/反)於赫湯孫穆穆厥聲庸鼔有斁萬舞有
奕(於赫湯孫盛矣湯爲人子孫也大鍾曰庸斁斁然盛/也奕奕然閉也箋云穆穆美也扵盛矣湯孫呼大甲)
(也此楽之美其声鍾鼔則斁斁然有次序其于舞又/閑習於音烏注同庸如字依字作鏞斁奕並音亦)我
有嘉客亦不夷懌自古在昔先民有作温恭
朝夕執事有恪(夷說也先王稱之曰在古古曰在昔/昔曰先民有作有所作也恪敬也箋)
(云嘉客謂二王後及諸侯來助祭者我客之來助祭者亦/不說懌乎言說懌也乃大古而有此助祭之禮非專於今)
(也其禮儀温温然恭敬執事薦饌則又敬也懌音亦字又/作繹同恪苦各反說音悅下同薦本又作􁀔同牋練反饌)
(士恋/反)顧予烝甞湯孫之將(箋云顧猶念也將猶扶/助也嘉客念我殷家有)
(時祭之事而來者乃大甲之扶助/也序助者來之意也烝之丞反)
　　　　　那一章二十二句
烈祖祀中宗也(中宗殷王大戊湯之玄孫也有桑殺/之異懼而修德殷道復興故長顯之)
(號爲中宗/復扶又反)嗟嗟烈祖有秩斯祜申錫無疆及爾
斯所旣載清酤賚我思成(秩常申重酤酒賚賜也/箋云祜福也賚讀如往)
(來之來嗟嗟乎我功烈之祖成湯旣有此王天下之常福/天又重賜之以無竟界之期其福乃及女之此所女女中)
(宗也言氶湯之業能興之也旣載清酒於尊酌以祼獻而/神靈來至我致齊之所思則用成重言嗟嗟美歎之深祜)
(音户疆居良反下同酤音户賚毛如字鄭音來重直用反/下皆同王于况反竟音境本又作境祼古亂反齊側皆反)
(本亦/作齋)亦有和羮旣戒旣平鬷假無言時靡有
爭綏我眉壽黃耇無疆(戒至鬷緫假大也緫大无/言無争也箋云和羮者五)
(味調腥孰得莭食之扵人性安和喻諸侯有和順之德也/我旣祼獻神靈來至亦復由有和順之諸侯來助祭也其)
(在廟中旣恭粛敬戒矣旣齊丘乎列矣至于設薦進爼又/緫升堂而齊一皆服其職勸其事寂然无言語者无爭訟)
(者此由其心平性和神靈用之故安我以壽考之福㱕羙/焉鬷子東反假毛古雅反鄭音格下以假以享同爭爭闘)
(之爭注同綏音妥耇音苟/緫音揔調音條祼音灌)約軝錯衡八鸞鶬鶬
以假以享我受命溥將自天降康豐年穰穰
(八鸞鶬鶬言文徳之有聲也假大也箋云约軧轂飾也鵉/在鑣四馬則八鸞假升也享獻也將猶助也諸侯來助祭)
(者乗蒃轂金飾錯衡之車駕四馬其鵉鶬鶬然聲和言車/服之得其王也以此來朝升堂獻其囯之所有扵我受政)
(教至祭祀又漙助我言得万囯之歡心也天扵是下平安/之福使年豐軧祈乂反錯如字徐又采故反鶬七羊反夲)
(亦作鏘鏘溥音普穰如羊反轂工木反/飾音式鑣彼苗反蒃直轉反朝直遥反)來假來享降
福無疆(箋云享謂獻酒使神饗之也諸侯助祭者來/升堂來獻酒神靈又下与我乆長之福假音)
(格王云/至也)顧予烝甞湯孫之將(箋云此祭中宗諸/侯來助之所言湯)
(孫之將者中宗之饗此/祭由湯之功故本言之)
　　　　　烈祖一章二十二句
玄鳥祀髙宗也(祀當作祫祫合也髙宗殷王武丁中/宗玄孫之孫也有雊雉之異又懼而)
(修徳殷道復㒷故亦表顯之號爲髙宗云崩而始合祭扵/契之廟歌是詩焉古者君䘮三年旣畢禘扵其廟而後祫)
(祭扵大祖明年春禘扵群廟自北之後五年而再殷祭一/禘一祫春秋謂之大事祀毛王如字鄭作袷戸夾反推雉)
(之異尚書云髙宗祭成湯有飛雉升鼎耳而雊是也雊古/豆反復扶又反契息列反本又作偰同又作卨古字也後)
(放此古者君䘮三年旣畢禘于其廟而後祫祭于大祖明/年春禘于群廟一本作古者䘮三年旣畢祫于大祖明年)
(禘于群廟案此序一注舊有兩夲前𥙿/後禘是前夲兩縍夾一祫是後夲也)天命玄鳥降
而生商宅殷土芒芒(玄鳥鳦也春分玄鳥降湯之先/祖有娀事女簡狄配高辛氏帝)
(帝率與之祈于郊禖而生契故本其爲天所命以玄鳥至而/生焉芒芒大貌箋云降下也天使鳦下而生商者謂鳦遺卯)
(娀氏之女簡狄吞之而生契爲堯司徒有功封商堯知其後/將興又錫其姓焉自契至湯八遷始居亳之殷地而受命國)
(日以廣大芒芒然湯之受命由契之功故本其天/意/芒莫剛反娀息忠反禖音梅卵力管反亳傍各反地名)古帝命
武湯正域彼四方方命厥后奄有九有(正長域/有也九)
(有九州也箋云古帝天也天帝命有威武之德者成湯使之長有/邦域爲政於天下方命其君謂徧告諸侯也湯有是德故覆有九)
(州爲之王也長張/文反下同徧音遍)商之先后受命不殆在武丁孫
子(武丁高宗也箋云后君也商之先君受天命而行之不觧殆/者在高宗之孫子言高宗興湯之功法度明也解音懈)
武丁孫子武王靡不勝龍旂十乗大糦是承
(勝任也箋云交龍爲旂糦黍稷也高宗之孫子有武功有王德/於天下者無所不勝服乃有諸侯建龍旂者十乗奉承黍稷而)
(進之者亦言得諸侯之歡心十乘者二王後八州之大國王于况反/又如字下同勝音升鄭式正反乗純証反注同糦尺志反韓詩云大)
(祭也任音壬/下何任同)邦畿十里維民所止肇域彼四海(畿疆/也箋)
(云止猶居也肇當作兆王畿千里之内其民居安乃後兆域正天/下之經界言其爲政自内及外彊居良反竟界也兆音召與肇同)
四海來假來假祁祁景員維河殷受命咸宜
百禄是何(景大員均何任也箋云假至也祈祈衆多也員古/文作云河之言何也天下旣蒙王之政令皆得其)
(所而來朝覲貢獻其至也祁祁然衆多其所貢於殷大至所云維/言何乎言殷王之受命皆其宜也百禄是何謂當擔負天之多福)
(假音格至也下同祁巨移反或之尺之二反員音圓鄭音云河鄭云/河之言何也王以爲河水本或作/何何音河河可反本亦作苛音)
(同鄭云擔負也下篇何天同/朝直遥反擔都藍反下篇同)
　　　　　玄鳥一章二十二句
長發大禘也(箋云大禘郊祭天也禮記曰王者禘其祖/之所自出以其祖配之是謂也長如字禘)
(大計反鄭云大禘者郊/祭天也王云殷祭也)濬哲維商長發其祥洪水芒
芒禹敷下土方外大國是疆幅隕旣長(濬深洪/大也諸)
(夏爲外幅廣也隕均也箋云長猶久也隕當作圓圓謂周也深/知乎維商之德也久發見其禎祥矣乃用洪水禹敷下土正四)
(方定諸夏廣大其竟界之時始有王天下之萌兆歷虞夏之世/故爲久也濬音峻哲音折或作悊芒音亡依韵音忙疆居良反)
(幅方目反隕音圓鄭周也徐于貧反夏户雅反下皆同圓音縁又/作圜知音智見言遍反禎音貞祥也竟音境王于况反湯王言王)
(之王德/皆同)有娀方將帝立子生商(有娀契毋也將大也契/生商也箋云帝黒帝也)
(禹敷下土之時有娀氏之國亦始廣大有女簡狄吞鳦卵而生/契堯封之於商後湯王因以爲天下號故云帝立子生商契音)
(雪)玄王桓撥受小國是逹受大國是逹率履不
越遂視旣發(玄王契也桓大撥治履禮也箋云承黒帝而/立子故謂契爲玄王遂猶徧也發行也玄王)
(廣大其政治始堯封之商爲小國舜之末年乃益其土地爲大/國皆能逹其教令使其民循禮不得踰越乃徧省視之教則盡)
(行也撥本末反韓詩作發發明也徧音/遍下同治直吏反令如字逹叶他悦切)相土烈烈海外
有截(相土契孫也烈烈威也箋云截整齊也相土居夏后之/世承契之業入爲王官之伯出長諸侯其威武之盛烈)
(烈然四海之外率服截爾整齊/相息亮反截才結反長張丈反)帝命不違至于湯齊(至/湯)
(與天心齊箋云帝命不違者天之所以命契之事世世行之其德/浸大至於湯而當天心齊如字命音民去聲令也浸大子鴆反)
湯降不遲聖敬日躋昭假遲遲上帝是祗帝
命式于九圍(蘇云至湯而王業成與天命㑹也降猶生也不/遲言疾也躋升也遲遲久也祗敬也式法也九)
(圍九州也箋云降下假暇式用也湯之下土尊賢甚疾其聖敬/之德日進然而/以其德聰明寛暇天下之人遲遲然言急于)
(巳而緩於人天命是故愛敬之也天於是又命之使用事於/天下言王之也○商之先祖旣有明德天命未嘗去之以至)
(於湯湯之生也應期而降適當其時其聖敬又日/躋升以至/昭假于天久而不息惟上帝是敬故帝命之使爲法於九州也)
(躋子/兮反鄭注礼記讀上爲湯躋讀此爲日齋齋莊也假古雅/反又音格鄭音暇案王肅訓假爲至格是玉音也沈云鄭箋云寛)
(假此以義訓非轉字也/祗諸時反下音遐嫁也)受小球大球爲下國綴旒
何天之休(球王綴表旒章也箋云綴猶結也旒旌之垂/者也休美也湯旣爲天所命則受小玉謂尺)
(二寸圭也受大玉謂珽也長三尺執圭搢珽以與諸侯㑹/同結定其心如旌旗之旈縿著焉擔負天之美譽爲衆所)
(歸郷球音求下同綴陟劣反徐又張衛反休虚蚪反珽吐/頂反天子玉笏長三尺杼上終葵首長直亮反縿所衘反)
(著直略反郷夲亦作/嚮許亮反下義同)不競不絿不剛不柔敷政優
優百禄是遒(絿急也優優和也遒聚也箋云競逐也/不逐不與人争前後絿音求徐音虯遒)
(子由反又/在由反)受小共大共爲下國駿厖何天之龍
(共法駿大厖厚龍和也箋云共執也小共大共猶所執搢/小球大球也駿之言俊也龍當作寵寵榮名之謂共毛音)
(恭鄭音拱一云毛亦音拱駿音峻鄭俊也又云毛亦作俊/讀厖莫邦反徐云鄭音武講反是叶拱及寵韻也龍毛如)
(字鄭/作寵)敷奏其勇不震不動不戁不竦百禄是
緫(戁恐竦懼也箋云不震不動不可驚憚也敷本亦作/傳音孚戁奴版反竦栗勇反緫子孔反本亦作鬷音)
(宗恐曲勇反/憚丹未反)武王載斾有䖍秉鉞如火烈烈則
莫我敢曷(武王湯也斾旗也䖍固曷害也箋云有之/言尺也上旣美其剛柔得中勇毅不懼於)
(是有武功有王德乃建斾興師出伐又固持其鉞志在誅/有罪也其威勢如猛火之炎熾誰敢禦害我斾蒲貝反中)
(音張/仲反)苞有三蘖莫遂莫達九有有截(苞本蘖餘/也箋云苞)
(豐也天豐大先三正之後丗謂居以大國行天子之禮樂/然而無有能以德自遂達於天者故天下歸郷湯九州齊)
(壹截然蘖五葛/反韓詩云絶也)韋顧旣伐昆吾夏桀(有韋囯者有/顧囯者有昆)
(吾國者箋云韋豕韋彭姓也顧昆吾巳姓也三囯黨於桀/惡湯先伐韋顧克之昆吾夏桀則同時誅也○韋顧漢書)
(古今人表作韋鼔/巳音纪又音𣏌)昔在中葉有震且業允也天
子降予卿士(葉丗也業危也箋云中丗謂相土也震猶/威也相土始有征伐之威以爲子孫討惡)
(之業湯遵而興之信也天命而子之下予之郷士謂生賢/佐也春秋傳曰畏君之震師徒橈敗中如字又張仲反橈)
(女教反一音/丈卯反亂也)實維阿衡實左右商王(阿衡伊尹也/左右助也箋)
(云阿倚衡平也伊尹湯所依倚而取平故以/爲官名啇王湯也左音佐右音又倚於綺反)
　　　　長發七章一章八句四章章七句
　　　　　一章九句一章六句
殷武祀髙宗也撻彼殷武奮伐荆楚罙入其
阻裒荆之旅(撻疾意也殷武殷王武丁也荆楚荆州/之楚囯也冞深裒聚也箋云有鍾鼔曰)
(伐穼冐也殷道衰而楚人叛髙宗撻然奮揚威武出兵伐/之冐入其險阻謂踰方城之隘克其軍率而俘虜其士衆)
(撻他逹反韓詩云逹也罙西規反說文作罙從􁃮米云冐/也阻莊吕反裒蒲侯反冐莫報反下同隘於懈反窄也俘)
(音孚/囚也)有截其所湯孫之緒(箋云绪業也所猶処也/髙宗所伐之処囯邑皆)
(服其罪更自勑整截然齊壹是乃湯/孫大甲之等功業處昌慮反下同)維女荆楚居國
南郷昔有成湯自彼氐羌莫敢不來享莫敢
不來王曰商是常(郷所也箋云氐羌夷狄囯在西方/者也享献也丗見曰王維女楚囯)
(近在荆州之域居中囯之南方而背叛乎成湯之時乃氐/羌逺夷之囯來獻來見曰商王是吾常君也此所用責楚)
(之義女乃逺夷之不如氐/都啼反見䝨遍反背音佩)天命多辟設都于禹之
績歳事來辟勿予禍適稼穡匪觧(辟君適過也/箋云多衆也)
(來辟猶來王也天命乃令天下衆君諸侯立都於禹所治/之功以歳時來朝覲於我殷王者勿罪過與之禍適徒勑)
(以勸民稼穡非可觧倦時楚不修諸侯之職此所用告曉/楚之義也禹平水士弼成五服而諸侯之國定是以云然)
(辟音壁下同王音僻邪也適直革反徐張革/反注同韓詩云數也解音懈注同朝直遥反)天命降監
下民有嚴不僭不濫不敢怠遑命于下國封
建厥福(嚴敬也不僣不濫賞不僣刑不濫也封大也/箋云降下遑暇也天命乃下視下民有嚴明)
(之君能明德慎罰不敢怠惰自暇於政事者則命之於小/國以爲天子大立其福謂命湯使由七十里王天下也時)
(楚僣號王位此又所用告曉/楚之義僭子念反王于况反)商邑翼翼四方之極
赫赫厥聲濯濯厥靈壽考且寜以保我後生
(啇邑京師也箋云極中也商邑之礼俗翼翼然可則效乃/四方之中正也赫赫乎其出政敎也濯濯乎其見尊敬也)
(王乃壽考且安以此全守我子孫此/又用啇德重告曉楚之義重直用反)陟彼景山松柏
丸丸是斷是遷方斵是䖍松桷有梴旅楹有
閑寢成孔安(丸丸易直也遷徙䖍敬也梴長貌於陳/寢路寢也箋云椹謂之䖍升景山棆材)
(木取松柏易直者断而遷之正斵於椹上以爲桷與衆楹/路寢旣成王居之甚安謂施政敎得其所也髙宗之前王)
(有廢政敎不修寢廟者髙宗復成湯之道故新路寢焉斷/音短注同斲陟角反說文云斫也䖍其連反爾雅作榩桷)
(音角梴丑連反又力鱣反長貌柔梴物同耳字音鱣俗作易以豉/反下同椹陟金反掄魯門反擇也沈音倫理也材音才)
　　　　殷武六章三章章六句二章章七
　　　　句一章五句
　商頌五篇十六章一百五十四句
毛詩卷第二十
