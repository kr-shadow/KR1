#+TITLE: 古周易訂詁-明-何楷
#+DATE: 2016-06-11 12:19:53
#+SOURCE: github.com/kanripo/KR1a0113 master c9ee9311                
欽定四庫全書　　　　　經部一
　古周易訂詁　　　　　　易𩔖
　　提要
　　　　(臣/)等謹案古周易訂詁十六卷明何楷撰楷
　　　　字元子漳州人天啟乙丑進士官至吏科給
　　　　事中唐王聿鍵稱號於閩以為禮部尚書旋
　　　　為鄭芝龍所軋憤恚而卒是書成於崇禎癸
　　　　酉葢其筦榷呉中時所作卷末附以答客問
　　　　一篇借詁經以言時事也觀其自序論分經
　　　　合傳之非古然又引魏淳于俊對髙貴鄉公
　　　　語則又未始不以分附為便故其前分上下
　　　　經為六卷而彖象繫辭諸傳之文仍隨卦分
　　　　列猶祖費直之意而七卷以後則仍列十翼
　　　　原文以還田何之舊葢分經分傳以存古本
　　　　而經下所列十翼之文則引以互証故皆低
　　　　一格書之以别於後之正文其仍以古周易
　　　　標目葢以是也惟於上下經内又别立初中
　　　　終諸名則自我作古耳楷之學雖博而不精
　　　　然取材宏富漢晉以來之舊說雜采並陳不
　　　　株守一家言又詞必有據亦不為懸空臆斷
　　　　穿鑿附㑹之談每可以見先儒之餘緒明人
　　　　經解空疎者多棄短取長楷書猶足備采擇
　　　　者正不可以駁雜廢矣乾隆四十五年十二
　　　　月恭校上
　　　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官　(臣/)　陸　費　墀
古周易訂詁序
古易分上下二篇所謂二篇之策也孔子作傳釋經亦
隨經而分謂之十翼上彖傳一下彖傳二上象傳三下
象傳四上繫辭傳五下繫辭傳六文言傳七説卦傳八序
卦傳九雜卦傳十自魯商瞿子木受易孔子以授魯橋
庇子庸子庸授江東馯臂子弓子弓授燕周魏子家子
家授(闕/)
　
　　　　　　　　　　　　　　　　　　　　句
獨以彖象傳及繫辭等十篇解説上下經凡以彖象文
言雜八卦中者自費氏始田何之學施讐孟喜梁丘賀
之徒最盛後別有焦延夀易託之孟氏傳京房其説長
於災變不顧聖人之經費氏初微但傳民間至後漢時
陳元鄭衆之徒皆學費氏費氏興而田何遂息古十二
篇之易遂亡其本世所傳鄭𤣥舊本以彖傳連經文然
猶若今乾卦次序至王弼乃自坤卦而始毎卦以彖傳
移綴彖辭之後而以彖曰兩字冠之又以為象本釋經
宜相附近其義易了故分爻之象辭各附當爻之下猶
如杜預注左傳分經之年與傳相附其意欲便學者誦
習如許俊對髙貴鄉公之説也按古者經傳各為一書
如春秋三傳不與經連故石經公羊傳皆无經文蓺文
志所載毛詩故訓傳亦與經別及馬融為周禮注乃云
欲省學者兩讀故具載本文而就經為注鄭𤣥與馬融
同時𤣥以易傳合經葢倣融例而弼又援𤣥例也魏晋
而下去古日逺學者不見古文唐太宗詔名儒定九經
正義孔穎達奉詔與諸儒㕘議於易獨取王弼不本正
義者以為異説於是後學惟弼是従莫敢移動吕汲公
王原叔晁以道李巽巖吕伯恭朱元晦皆以分經合傳
為非古吳仁傑税與權編周易古經亦皆極論王弼之
失愚故别異經傳以還田何之舊竊謂夫子之註易備
矣學者因而求之則思過半仍取彖象二傳附於經文
之下以為之註易以彖傳象傳等字其文言顓釋乾坤
及上下繫説序雜等傳凡有闗於彖象者亦各隨卦而
附列焉以祖費直之意輒不自量網羅舊聞裁以管見
為之小註要求靡盭於夫子而已爰題其名曰古周易
訂詁云崇禎六年嵗在癸酉閩漳何楷序
欽定四庫全書
　古周易訂詁卷一
　　　　　　　　　　　　　明　何楷　撰
　繫辭傳曰易有太極是生兩儀兩儀生四象四象生
　八卦又曰古者包犧氏之王天下也仰則觀象於天
　俯則觀法於地觀鳥獸之文與地之宜近取諸身逺
　取諸物於是始作八卦以通神明之德以𩔖萬物之
　情(比論/八卦)又曰八卦成列象在其中矣因而重之爻在
　其中矣(此論六/十四卦)又曰聖人立象以盡意設卦以盡情
　偽繫辭焉以盡其言又曰易者象也象也者像也(此/論)
　(卦爻/取象)又曰彖者言乎象者也又曰彖者材也又曰知
　者觀其彖辭則思過半矣(此論/彖)又曰爻者言乎變者
　也又曰聖人有以見天下之動而觀其會通以行其
　典禮繫辭焉以斷其吉凶是故謂之爻(此論/爻)又曰易
　之為書也廣大悉備有天道焉有人道焉有地道焉
　(此論三畫/卦爻位)兼三才而兩之故六六者非他也三才之
　道也道有變動故曰爻(此論六畫/卦爻位)又曰其初難知其
　上易知本末也初辭擬之卒成之終(此論/初上)又曰二與
　四同功而異位其善不同二多譽四多懼(此論/二四)又曰
　三與五同功而異位三多凶五多功(此論/三五)又曰若夫
　襍物撰徳辯是與非則非其中爻不備(此論/互體)
周易上經(乾鑿度云孔子曰上古之時人民无別羣物/未殊未有衣食器用之利伏犧乃仰觀象於)
　(天俯觀法於地中觀萬物之宜於是始作八卦以通/神明之徳以𩔖萬物之情因而重之為六十四卦及)
　(乎三代是為三易周禮太卜掌三易之法一曰連山/二曰歸藏三曰周易其經卦皆八其別皆六十有四)
　(于令升注云天地定位山澤通氣雷風相薄水火不/相射此小成之易也帝出乎震齊乎巽相見乎離致)
　(役乎坤説言乎兌戰乎乾勞乎坎成言乎艮此連山/之易也初乾初􁁹初艮初兌初犖初離初釐初巽此)
　(歸藏之易也􁁹即坤犖即坎釐即震小成者伏羲之/易也而文王因之連山者列山氏之書也而夏人因)
　(之歸藏軒轅氏之書也而商人因之伏羲之易小成/為先天神農之易中成為中天黄帝之易大成為後)
　(天連山首艮歸藏首坤周易首乾鄭𤣥釋云連山者/象山之出雲連連不絶歸藏者萬物莫不歸藏於其)
　(中周易者言易道周普無所不備孔穎逹云鄭𤣥雖/有此釋更无所據案世譜等羣書神農一曰連山氏)
　(亦曰列山氏黄帝一曰歸藏氏既連山歸藏竝是代/號則周易稱周取岐陽地名毛詩云周原膴膴是也)
　(又文王作易之時正在羑里周徳未興猶是殷世也/故題周別于殷其猶周書周禮題周以別餘代故易)
　(緯云因代以題周是也子華子云出於一立於兩成/於三連山以之而呈形歸藏以之而御氣大易以之)
　(而立數桓譚新論云連山八萬言歸藏四千三百言/連山藏於蘭臺歸藏藏於太卜鄭夾漈云連山亡矣)
　(歸藏唐有司馬膺注十三卷今亦亡隋有薛貞注十/三卷今所存者初經齊母本蓍三篇而已言占筮事)
　(其辭質其義古連山用三十六䇿歸藏用四十五䇿/周易用四十九䇿三易所以總名為易者易字日下)
　(月秘書説云日月為易象隂陽也莊周所謂易以道/隂陽是也説文本蜥易字陸佃云蜥易一日十二時)
　(變色故曰易也舊説蜥易嘔雹藎龍善變蜥易善易/故乾以龍况爻其書謂之易象之義出於象彖之義)
　(出於豕易之義出於易皆取諸物也而乾鑿度乃曰/易一名而含三義所謂易也變易也不易也按首云)
　(易也之易音為難易之音義為簡易之義夫易徳既/顓屬乾而三易音本亦為斯解非也乾鑿度又云孔)
　(子曰陽三隂四位之正也故易卦六十四分為上下/而象陰陽也夫陽道純而竒故上篇三十所以象陽)
　(也隂道不純而偶故下篇三十四所以法隂也乾坤/者隂陽之本始萬物之祖宗故為上篇之始而尊之)
　(也離為日坎為月日月之道隂陽之經所以始終萬/物故以坎離為上篇之終也咸恒者男女之始夫婦)
　(之道也人道之興必繇夫婦所以奉承祖宗為天地/之主故為下篇之始而貴之也既濟未濟為最終者)
　(所以明戒慎而全王道也孔穎達云以此言之則上/下二篇文王所定夫子作緯以釋其義也按上下經)
　(雖有三十卦三十四卦之不同以反對計之各十八/卦易成於三三者三才之道重之故六而畫止於六)
　(三其六則十八卦六其六則三十六卦而卦止於三/十有六上經反對陽爻五十二隂爻五十六下經反)
　(對陽爻五十六隂爻五十二其妙合如此必非无意/而為之者孔子作序卦蓋教人觀易之一法韓康伯)
　(註易頗疑謂孔子特以明其義耳非易之緼也孔穎/達亦謂聖人本定先後自有指以兩卦之對為次序)
　(非以一卦之名為次序若元用孔子序卦之意不應/其卦二二相偶韓孔之疑不為无見伊川先生始作)
　(上下篇義謂卦之分以隂陽陽盛者居上而卦有乾/者居上篇隂盛者居下而卦有坤者居下篇然考之)
　(上篇有乾者凡十一卦有坤者亦十一卦下篇有坤/者凡四卦有乾者亦四卦安見上下之差別哉且剝)
　(有坤又隂盛乃居上篇大壯有乾又陽盛乃居下篇/伊川則曰剥雖隂長然爻陽極故居上大壯雖陽壯)
　(然爻隂盛故居下諸如此𩔖往往費於辨析晦翁作/周易本義首言簡怢重大故分上下兩篇蓋不取伊)
　(川先生之説今按文王所作六十四繇通不過七百/一十五字謂之簡帙重大可乎謂分卦无義似不可)
　(謂分卦有義則又无説以定之惟泰和蕭氏景元著/讀易考原以為乾坤坎離四正卦也當居上經震巽)
　(艮兌四偏卦也當居下經八卦既分餘卦以次附焉/此兩經所以分之綱領也毎卦各具上下二體每卦)
　(之體各十有六總為一百二十八體而成六十四卦/皆自八卦本體中分出而生者也乾坤坎離之分體)
　(在上經為主在下經為客震巽艮兌之分體在下經/為主在上經為客是説也愚有取焉或曰邵子先天)
　(圎圗子之所欲廢也四正四偏之云非本於圎圗者/邪曰吾之所謂正偏以畫言非以圖言也坎離得天)
　(地之中畫不偏於上不偏於下故上下經皆以坎離/終焉非正而何建安丘氏云說卦曰天地定位山澤)
　(通氣雷風相薄水火不相射此八卦者上下經成始/成終之義也上經首以乾坤者天地定位之象下經)
　(首咸而次恒者咸山澤通氣之象恒雷風相薄之象/上經終以坎離下經終既未濟又水火不相射之象)
　(也然水火天地之大用也是以艮兌震巽之卦各一/而坎離象四又云乾坤者父母之道坎離者男女之)
　(道有父母而後有男女此上經始終之義也咸者少/男少女之合恒者長男長女之合既濟未濟中男中)
　(女之合男女一配則成夫婦此下經始終之義也孔/穎達云經字是後人所加不知起自誰始案前漢孟)
　(喜易本云分上下二經是孟喜之前已題經字故禮/記經解云潔静精微易教也既在經解之篇是易有)
　(稱經之理案經解之篇備論六藝則詩書禮樂竝合/稱經而孝經緯稱易建八卦序六十四卦轉成三百)
　(八十四爻運機布度其氣轉易故稱經也緯文鄙偽/不可全信上經三十卦之序或撰為四言詩以便誦)
　(記其辭云天地既分厥初生民世道多屯利建侯君/𤼵蒙開治需乃化馴頑愚起訟師貞以均威不如徳)
　(比附是勤柔能勝剛小畜懿文中正履帝民淳泰臻/无平不陂傾否圖存何以傾之義在同人同人无我)
　(大有殷殷承之以謙和豫熏熏能无詭隨幹蠱經綸/敦臨容保大觀教神强梗剛克噬嗑令申哀矜勿喜)
　(敢賁以文文煩實衰剥復相循禮復无妄畜徳完醇/大畜須養頤吉以貞陽剛大過坎險沈淪明能脫險)
　(匪離則昏乾坤之體各十有二坎之體八震艮之體/各七離之體六巽兌之體各四康節云天之體四用)
　(者三不用者一地之體四用者三不用者一康節斯/言為皇極經世體數𤼵非為易上下經體數𤼵也然)
　(用其説推之義自脗合乾坤之體十有六用其三所/以十二體居上經不用者一所以餘四體居下經坎)
　(震艮皆陽卦坎八而震艮減其一竒數也離巽兌皆/隂卦離六而巽兌減其二耦數也主勝於客客下於)
　(主也坎體八而離體六者坎之本體陽畫居中其本/體正故其分體亦正上下經各八體此他卦所不及)
　(也離之本體雖中然畫乃隂也故視坎體而減其二/蓋以其體之耦數退居於坎體之下也聖人於六十)
　(四卦竝无衍文獨坎曰習坎豈无意與此皆泰和蕭/氏之説然則聖人何不以四主卦各取其八分列于)
　(上下經蓋不欲使八體之在/上下經者截然閒斷故也)
　自乾至訟為上經之初
　
　
　
　(凡六卦上經之初其君卦則乾為主坤從乾其臣卦/則坎用事離不得用事陽中之陽也首乾坤者乾坤)
　(為大父母也乾坤之後受之以屯蒙需訟者坎用事/也師比亦坎然以合坤與同人大有合乾相對故列)
　(之上經之中自此而後則上經卦无合坎者矣蕭氏/云坎在上經其體八于内二體合而成習坎卦者坎)
　(之本體也餘六體分而為屯蒙需訟師比六卦坎之/用體也坎之體居上經諸卦之最後而坎之用居上)
　(經諸卦之最先所以承接乾坤而綂攝諸卦也六子/之中獨坎先用事何也曰巽離兑皆隂也震艮雖陽)
　(而陽之偏也惟坎為陽之中故坎在六子中最貴者/也人見震為長子以為六子中最重而不知震猶長)
　(子坎猶嫡子盖坎之體正震之體偏也比六卦而/觀可以見坎之用事而上經之初為陽中之陽也)
　第一對
　　乾䷀坤䷁
　繫辭上傳曰天尊地卑乾坤定矣(愚謂此贊周易也/周易首乾與連山)
　(歸藏/異)又曰乾道成男坤道成女乾知大始坤作成物
　乾以易知坤以簡能(成男成女謂六子也分言之也/知始作成謂生物也合言之也)
　(易簡者天地之/所以為天地也)又曰成象之謂乾效法之謂坤(始中/終之)
　(三數皆乾之所為也坤則隨乾之所至兩之而已乾/有一畫坤兩之為耦乾有二畫坤兩之為二耦乾有)
　(三畫坤兩之為三耦有乾畫則坤能兩之乾之/所无坤不能生也參天兩地之解亦有取此者)又曰
　夫乾其靜也專其動也直是以大生焉夫坤其靜也
　翕其動也闢是以廣生焉(朱子云乾畫竒便見得其/靜也專其動也直坤畫耦)
　(便見得其靜也翕其動也闢專直則只是一物直去/翕闢則是兩個翕則合闢則開此竒耦之形也大以)
　(質言廣/以量言)又曰闔户謂之坤闢户謂之乾(天道流行有/動有靜猶户)
　(之闔闢也坤自夏至以一隂右行萬物繇之而入故/曰闔戸乾自冬至以一陽左行萬物從之而出故曰)
　(闢戸无闔則无闢无靜則/无動此歸藏所以先坤與)又曰乾坤其易之縕邪乾
　坤成列而易立乎其中矣乾坤毁則无以見易易不
　可見則乾坤或幾乎息矣(此乾坤謂陽畫隂畫也以/六畫卦言則純陽乾也純)
　(隂坤也以三畫卦言則三奇乾也三耦坤也/以一畫言則陽儀即乾陰儀即坤九六是也)　繫辭
　下傳曰夫乾確然示人易矣夫坤隤然示人簡矣(凡/九)
　(皆乾凡六皆坤確然健貌隤然順貌易簡承上文/貞觀貞夫一而言貞一而已以貞為觀故易故簡)又
　曰黄帝堯舜垂衣裳而天下治蓋取諸乾坤(上衣下/裳天尊)
　(地卑之/象也)又曰乾坤其易之門邪乾陽物也坤隂物也
　(亦以九六言也物謂畫射禮/畫於地以置足者亦謂之物)又曰夫乾天下之至健
　也徳行恒易以知險夫坤天下之至順也徳行恒簡
　以知阻(此上天下地之象也朱子云險是自上視下/見下之險故不敢行阻是自下觀上為上所)
　(阻故不敢進自山下上山為阻故指坤而言自山上/觀山下為險故指乾而言因登山而明險阻之義又)
　(云乾雖至健知得險了更不下去/坤雖至順知得阻了更不上去)　說卦傳曰天地
　定位(邵子所謂乾一坤八者是也一竒為陽儀二竒/為太陽三竒為乾一耦為隂儀二耦為太隂三)
　(耦為坤自太極生兩儀以來惟乾坤/守其本來之畫更不移動故曰定位)又曰乾以君之
　坤以藏之(即乾一坤八之象蓋包兌二離三震四巽/五坎六艮七於其中也乾居首故曰君坤)
　(居末故曰藏自八卦推之為六/十四卦乾亦居首坤亦居末)又曰乾天也故稱乎
　父坤地也故稱乎母(言六子之/所從生)　序卦傳曰有天地
　然後萬物生焉(此乾坤所以為上經之/首也天地即乾坤也)　襍卦傳曰
　乾剛坤柔(六十四卦惟乾坤/為純剛純柔之卦)
　(本義云易有交易變易之義六十四卦之序皆以二/卦為耦也孔氏以正卦列兩為對者謂變卦反卦轉)
　(兩為一者謂覆卦正卦者乾坤坎離四正卦重之反/觀不變頤大過中孚小過四偏卦重之亦反觀不變)
　(凡八卦反卦者屯蒙需訟以下凡五十六卦旋之為/二十八卦見兩體者皆可變通一體者皆可往復也)
　(於交易變易之義不躍然邪文中子云反者道之動/程伯子云物无獨必對通乎反對之義而天下之能)
　(事畢矣周易首乾坤蕭氏云乾居六十四卦之首其/為上經之主固不待論乾與坤為一對是乾為主坤)
　(從乾也此則當論何者以易經卦次而觀則乾第一/坤第二屯第三但見其為乾先坤後不見其為乾上)
　(坤下安在其為坤從乾邪惟以兩卦為對而觀則是/乾之六畫在上坤之六畫在下乾為主坤從乾其義)
　(始明大傳曰天尊地卑乾坤定矣定於乾上坤下之/對非定於乾卦坤卦也又曰垂衣裳而天下治藎取)
　(諸乾坤取於乾上坤下之對非取於乾卦坤卦也故/觀象於對聖人之法也章本清云坤為乾之對无疑)
　(也然乾坤竒耦一而二二而一者也其誰知之哉何/也耦即竒之分順即順乎健乾大无外坤亦至乎其)
　(大乾資物始坤即因其所始而為之𤼵生所以乾元/亨利貞坤元亨同而利牝馬之貞也知此始可以論)
　(乾坤知此則繫辭所謂乾知大始坤作成物乾以/易知坤以簡能辭若並舉而相承之意可嘿識矣)
䷀(乾下/乾上)
　(凡八純卦即古篆文楊止菴謂古篆始自伏羲畫卦/倉頡以作六書禹碑尚存可見今按乾鑿度亦以卦)
　(畫作字又按天字古象形作☰穹而積陽形兼意也/或作□垂布之象省譌作丙漸譌今文謂从一大然)
　(則乾卦又即/古天字也)
乾元亨利貞(乾說文云上出也从乙乙物之達也从倝/有光明意意兼聲積陽為天故轉訓乾溼)
(之乾本註乾三畫卦之名也下者内卦也上者外卦也/洪範曰貞内卦是也曰悔外卦是也後放此經文乾六)
(畫卦之名也乾健也天下惟純陽者為至健求諸象健/莫如天故三竒之卦名之曰乾而擬之於天也程子云)
(以形體謂之天以主宰謂之帝以性情謂之乾何謂性/情健之體為性健之用是情也六畫皆竒上下皆乾莫)
(載莫破彌髙彌堅之象確然乾也故仍名曰乾焉其重/卦之人不始于文王諒矣先儒謂三畫卦有名六畫卦)
(未有名至文王始立按歸藏易已有六十四卦之名亦/當不始于文王也元亨利貞乃文王所繫卦下之辭謂)
(之彖亦謂之繫辭又謂之繇繇者抽也言抽出易中吉/凶悔吝之事也所以知為文王作者孔子曰易之興也)
(其當殷之末世周之盛徳邪當文王與紂之事邪是故/其辭危此則彖辭為文王所作之明驗也元兼有大與)
(始之義大以贊其體始以言其功舊釋第言大略也於/文人上為元元為衆善之長如首為衆體之長也亨者)
(通也通則美文與獻享之享同百嘉㑹聚如人之備物/以享然故謂之亨利者宜也宜則不害如刀之刈禾順)
(而便也貞亦兼正固二義徒正不足以盡之也如木之/楨榦正而固也若依文順解則為大徳在上數當亨通)
(而便宜於正主事然六畫純陽惟天惟聖人足以當之/曰元曰亨曰利曰貞恢恢乎如摹天容然贊之不得豈)
(假戒哉故孔子變例以四徳釋之明非他卦之比也四/徳統於元元者生生之本也自其生機之鬯達曰亨生)
(機之充盈曰利生機之凝固曰貞而元實胎之味所謂/萬物資始可繹也張子云乾之四徳終始萬物迎之不)
(見其首隨之不見其後筮得乾卦而六爻皆蓍之七數/則用此繇六爻皆變則為重坤蔡墨對魏獻子曰在乾)
(之坤曰見羣龍无/首則以用九占也)
　彖傳曰大哉乾元萬物資始乃統天雲行雨施品物
　流形大明終始六位時成時乘六龍以御天乾道變
　化各正性命保合太和乃利貞首出庶物萬國咸寧
　(此所謂彖傳也加以彖曰字非楊子雲云宓犧綿絡/天地經以八卦文王附六爻孔子錯其象彖其辭然)
　(後發天地之藏定萬物之基即此及象傳也陽稱大/故曰大哉六畫皆陽故名為乾乾之義不可以天盡)
　(乃天之神理而元又乾之神理也何謂元最下一畫/是也陽氣初動萬物所資藉以始此言氣而不言形)
　(若涉乎形便是坤之資生矣綂括也猶所謂一言而/盡也乾之元乃天徳之大始自始至終皆元氣之綿)
　(亘故曰綂天此釋元之義有是氣即有是形氣自微/而著進而二陽又進而三陽則下卦之乾成矣雲者)
　(為雨邪雨者為雲邪是孰尸之而品物之形狀於是/焉流動充滿也氣機活動曰流此釋亨之義如是足)
　(以盡乾乎夫氣太洩則浸薄吾虞其厭而退也於是/有上卦之乾以加之於上大明其終而復始之理以)
　(示人建安丘氏云以重卦言之乾下三爻元亨也而/九三為下乾之終乾上三爻利貞也而九四為上乾)
　(之始故九四曰乾道乃革所以先言終後言始也終/始之間正造化過接處繇是則自初至上之六位以)
　(時而成有春有夏有秋有冬而依時乗駕六爻之陽/氣以控御于天體也以上下之定位言之謂之六位)
　(以陽氣之變化言之謂之六龍使天無乾之四徳則/亦萬物中一物耳故曰御天者猶言天得此而始成)
　(其為天也此三句極贊重卦之妙乃過渡之辭舊説/屬之君道而承上元亨言文理既已間隔且於終始)
　(六位六龍等字尤自難通或又以乗龍御天為疑不/知彖傳贊乾非贊天也至有指馬八尺為龍謂天子)
　(乘六馬者更鄙淺可笑變者化之漸化者變之成物/所受為性天所賦為命人見乾道之變化以為其無)
　(不利如斯而不知皆有以使萬物各正其性命所以/然者性者生之理命者生之氣太和則元氣之生生)
　(者也故張子以太和表道保如保城之保猶言完也/合如合衆之合猶言聚也純陽氣厚完保之而未始)
　(有漓凝合之而未始有散而萬物咸滋孕于其中時/乃利而常貞變化指利各正保合指貞皆元之為也)
　(性命各正一物各具一乾元也太和保合萬物統體/一乾元也夫如是則洩本於蓄雖洩亦不虞薄矣非)
　(六畫皆陽何以徳之盛大至此首即乾為首之首大/哉乾元獨運於庶物之上而不與物對故物倚之為)
　(命而萬國咸寜也萬國猶云天下咸寧即所謂各正/性命者朱子云乾之利貞是陽中之隂坤之元亨是)
　(隂中之陽乾後三畫是隂坤後三畫是陽又云初九/九二之半即所謂元九二之半與九三即所謂亨九)
　(四與九五之半即所謂利九五之半與上九即所謂/貞割截六爻以合四徳固不必然然以讚卦立論斯)
　(為得之先儒作/兩段分屬俱誤)
　象傳曰天行健君子以自彊不息(此古易象傳二篇/後儒所稱大象者)
　(是也鄒氏汝光謂呂汲公王原叔等分附各卦因加/象曰字以別之按唐李鼎祚易本文已如此當是王)
　(輔嗣已分附矣大象皆孔子玩羲卦特發一義與彖/爻之辭頗不相關凡重卦皆取重義此獨不然者乾)
　(卦有兩乾是兩天也昨日西降一天也今日東升又/一天也其實天一而已但言天行則見其一日一周)
　(自西而下降又自東而上升若重復之象健者乾之/德也以卦徳易卦名者以其居六十四卦之首故特)
　(異其辭以別于他卦如春秋首年不曰一年而曰元/年首月不曰一月而曰正月雲峰胡氏云上經四卦)
　(乾曰天行坤曰地勢坎曰水洊至離曰明兩作先體/而後用也下經四卦震曰洊雷艮曰兼山巽曰隨風)
　(兌曰麗澤先用而後體也乾坤不言重異於六子也/稱健不稱乾異於坤也楊敬仲云不曰乾而曰健者)
　(所以破人心之定見使人知夫乾者特一時始為之/名而初未嘗有定名也故又曰健天形蒼然南極入)
　(地下三十六度北極出地上三十六度狀如倚杵其/用則一晝一夜行九十餘萬里人一呼一吸為一息)
　(一息之間天行已八十餘里人一晝一夜有萬三千/六百餘息故天行九十餘萬里非至健不能君子者)
　(以徳言生知學知在上在丅之通稱以用也六十四/大象皆曰以者葢曰體易象而用之爾也健而无息)
　(之謂乾中庸言至誠無息者通之於天也自彊言不/息不言无息學之為法天事耳始於不息終於无息)
　(故中庸於無息之下文而推原之曰不息則久君子/以道為體望其壙睪如也宰如也墳如也鬲如也則)
　(君子之息時也雖至倦勤庸得息哉要在自彊有依/以為彊者依去則彊息天何依哉君子之學師友其)
　(資耳詩書其游耳自下學闇然以至不顯篤恭惟此/一至誠焉運之夫焉有所依而有息時也或問天行)
　(健則常動矣安所覩其靜哉天行有常其至靜也夫/動靜奚可以作息觀也又問自彊之法何如曰主敬)
　(君子莊敬日彊自彊者體下/乾之象不息者體重乾之象)
　文言傳曰元者善之長也亨者嘉之㑹也利者義之
　和也貞者事之幹也君子體仁足以長人嘉㑹足以
　合禮利物足以和義貞固足以幹事君子行此四徳
　者故曰乾元亨利貞(此傳原在繫辭傳之後文言者/文王之言夏易首艮殷易坤乾)
　(周易乾坤首乾而次坤乃文王所定蓋本天地之位/著君臣上下之分以紀綱人極文王之志也故夫子)
　(顓釋此二卦謂之文言傳今文附二卦象傳之後加/文言曰三字而無傳字則以夫子所說為文言非也)
　(以文言附二卦當自王輔嗣始按淳于俊謂鄭康成/合彖象於經不言合文言於經此可證唐孔氏云天)
　(本无心豈造元亨利貞之徳也天本无名豈造元亨/利貞之名也但聖人以人事託之謂此自然之功為)
　(天之四徳垂教于下使後代聖人法天之所為故立/天四徳以設教也彖所言元亨利貞人之命也此所)
　(言元亨利貞人之性也韓子言徳愛曰仁宜曰義舉/用遺體朱子釋仁為心之德愛之理釋義為心之制)
　(事之宜言人未及天文言以天冠人根象先造化來/也元如人首在衆體之上於義為首人得之則為衆)
　(善之大宗以仁言善即義禮智信之類亨如享禮萃/諸物之珍於義為通人得之則為嘉美之都㑹嘉會)
　(以禮言至文有以辯至察有以悦美所聚也利者宜/也如刀刃之利人得之則處置合宜情有各適故為)
　(義之和貞者正也如木身之楨人得之則理有當然/固守不易故為事之幹按詩詁云木旁生者為枝正)
　(出者為幹幹木之身而枝葉所依以立者也本作幹/後人改从木又器之材樸總謂之幹如弓幹是也孔)
　(氏云元是物始於時配春春為發生故下云體仁仁/則春也亨是通暢萬物於時配夏故下云合禮禮則)
　(夏也利為和義於時配秋秋既物成各合其宜貞為/事幹於時配冬冬既收蔵事皆幹了也於五行之氣)
　(惟少土也土則分王四季四季之行非土不載故不/言也朱子云元者以下四句説天徳之自然君子體)
　(仁以下四句説人事之當然天大徳曰生塞乎兩閒/故天地之塞吾其體君子體仁非故體之惟无我合)
　(天能造體焉耳體仁即渾然與物同體其於人也歸/欲並生故足以長人天徳嘉生人以私意扞格即冇)
　(嘉不融非㑹之通君子寅直以清動純乎天百嘉㑹/焉三千三百非實有體亡於禮者之禮也合禮者合)
　(此者也天道利成萬物因物篤物而一無利焉故君/子以物方物不以己方物以己利物不以物利己是)
　(曰義以己制物乎戾已裁物適己乎厲已蘇子瞻云/禮非亨則偏滯而不合義非利則慘洌而不和是也)
　(故有子曰禮之用和為貴先王之道斯為美而程子/亦云義安處便為利又云隂為小人利為不善不可)
　(一槩論夫隂助陽以成物者君子也其害陽者小人/也夫利和義者善也其害義者不善也愚謂義與利)
　(總之訓宜利自義出非義外有利也曰利物亦與利/己異大學之末七篇之初與易均无異指矣事之叢)
　(也苦於无宰未正必欲其正既正必守其正此貞固/二字之義也周公云冬日之閉凍也不固則春夏之)
　(長艸木也不茂貞者元之本也此韓非解老之言可/以明貞固之説貞而能固故足以幹事幹者事之幹)
　(也賴之為依據也亦猶木有幹而枝葉可依也或問/朱子貞固二字與體仁嘉㑹利物似不同曰屬北方)
　(者便著用兩字方能盡之又云四徳取貞配冬冬有/始終之義王氏亦云腎有兩龜蛇亦兩也愚按乾鑿)
　(度曰水土二行兼信與智也貞之屬信人皆知之若/以貞屬智則孔子云智者樂水孟子云知斯二者弗)
　(去是其義也此亦包兩之説也按左傳襄公九年穆/姜往東宮筮之遇艮之隨至十二年而孔子始生上)
　(距穆姜十四年穆姜之時已誦隨繇之辭曰元體之/長也云云至足以幹事其言比今文言傳纔易數字)
　(則知四徳之論葢古有是言非出於孔子明矣特夫/子繫易之時見此四字所該甚大隨卦不足以盡之)
　(故削其辭而附于乾也君子行此四徳則乾道歸之/君子矣故引彖文以結之于令升云大純陽天之精)
　(氣四行君子懿徳是故乾冠卦首辭表篇目明道義/之門在於此矣猶春秋之備五始也故夫子留意焉)
　又曰乾元者始而亨者也利貞者性情也乾始能以
　美利利天下不言所利大矣哉大哉乾乎剛健中正
　純粹精也六爻發揮㫄通情也時乘六龍以御天也
　雲行雨施天下平也(上節平分元亨利貞為四徳此/則依文直解也四德本一理或)
　(分而言之以盡其用或合而言之以著其體其實一/理而已所以可分可合也易之道太極為之始矣太)
　(極分而為隂陽則乾為之始乾冇元亨利貞則元為/之始故離太極之初不逺而稱始以開萬物之始者)
　(莫如元舊說皆以大訓元觀此曰乾元者始而亨者/也則明元為始之義也始與大異而惟始可以言大)
　(惟始可以无所不適无所不該舍始而言大者其大/有限矣既始則必亨蓋出乎震則必齊乎巽見乎離)
　(勢之必然也不亨則息矣利貞者乾之性情也蘇子/瞻云情以為利性以為貞又云情者性之動也泝而)
　(上至於命沿而下至於情无非性者李習之云情不/自情因性而情性不自明繇情以明王輔嗣注云不)
　(性其情何能久行其正按性情鄭康成本作情性則/情為發見屬利性為本體屬貞理或然也元亨者始)
　(而後冇通利貞者情必復於性始而終終而始其生/出者元也其歸宿者貞也而亨利乃其間之功用耳)
　(故申言之以見意曰乾始物之元能以嘉美之亨為/利雖利天下不能言所利之為何事但包括於一貞)
　(中而已如坤言利牝馬之貞則是言所利蓋乾知大/始坤特作成之而已此乾之大所以異於坤也乾始)
　(能以美利自為句利天下不言所利自為句不言所/利正解彖辭不言乾之所利非謂乾不自言所利也)
　(彖傳意重元文言意兼重貞元者乾之所以始萬物/貞者乾之所以終始萬物也貞下起元終則冇始也)
　(繇斯而觀則乾之所謂大者豈枵然大而已哉卦六/竒横横庚庚者剛邪健邪卦有二五實尸六龍剛健)
　(不正中邪剛以體言健兼用言陽居二故正陽居五/故中朱子云或疑乾剛无柔不得言中正者不然也)
　(天地之間本一氣之流行而冇動靜爾以其流行之/綂體而言則但謂之乾而无所不包矣以其動靜分)
　(之然後有隂陽剛柔之別也純者不襍粹者不疵純/粹者剛健中正之至極精者又純粹之至極乾徳之)
　(妙非一言所能盡故于剛健中正之内復以純粹精/贊之六爻乾初至上之六爻發謂發越揮謂揮散六)
　(爻發揮言時各異旁通者曲盡也情與上文性情之/情同義猶言用也乾徳主健健之體為性健之用是)
　(情方其无畫之前隱而未洩及有三畫之後洩而未/盡至于二體兼備六爻陳列然後曲盡其情而无遺)
　(也蘇子瞻云卦以言其性爻以言其情夫剛健中正/純粹而精者此乾之大全也卦也及其散而有為分)
　(裂四出而各有得焉則爻也故曰六爻發揮旁通情/也以爻為情則卦之為性也明矣時乘六龍者九家)
　(易云謂時之元氣以王而行履涉衆爻是乘六爻也/以御天者荀爽云御者行也陽升陽降天道行也程)
　(子傳云乗六爻之時以當天運則天之功用著矣故/見雲行雨施隂陽溥暢天下和平之道也自大哉乾)
　(乎以下總贊全卦雲行雨施屬乎天道而文在時乘/六龍之後可知彖傳所云時乘六龍以御天為贊乾)
　(明/矣)
　說卦傳曰戰乎乾乾西北之卦也言隂陽相薄也(此/乾)
　(之方位以八卦流行/之序推之解見本傳)又曰乾健也(健者强有力不倦/之稱乾純陽剛故)
　(健/)又曰乾為馬又曰乾為首又曰乾為天為圜為君
　為父為玉為金為寒為冰為大赤為良馬為老馬為
　瘠馬為駁馬為木果(此乾所取象也/解俱見本傳)
　囗初九濳龍勿用(此爻辭也亦謂之繫辭或以為周/公所作按孔子謂易之興當文王)
(與紂之事而乾鑿度亦云垂皇䇿者犧卦道演徳者文/成命者孔通卦驗又云蒼牙通靈昌之成孔演命明道)
(經準此諸文伏羲制卦文王繫辭孔子作十翼故班孟/堅云易道深矣人更三聖世歴三古未嘗及周公也而)
(或者疑之以為驗爻辭多是文王後事如王用亨于岐/山武王追王始有王號若爻辭是文王所制不應先自)
(稱王及明夷卦南狩得大首箕子之明夷皆謂克商囚/奴等事定是文王以後其理信然左傳記韓宣子適魯)
(見易象與魯春秋曰周禮盡在魯矣吾乃今知周公之/徳與周之所以王也則小象之作於周公止賴此一證)
(又孔子曰作易者其有憂患乎周公被流言之謗亦得/為憂患也又按禮稽命徴云文王見禮壊樂崩道孤无)
(主故設禮經三百威儀三千如周官儀禮等書皆周公/所制明文王本有此意周公述而成之故繫之文王然)
(則易之爻辭葢亦是文王本意故易緯但言文王也初/九者卦下陽爻之名凡畫卦者自下而上故以下爻為)
(初唐孔氏云第一位言初第六位當言終第六位言上/第一位當言下所以文不同者下言初則上有末義故)
(大過彖云揀撓本末弱是上有末義六言上則初當言/下故小象云濳龍勿用陽在下也則是初有下義互文)
(相通義或然也老陽數九老隂數六少陽數七少隂數/八老變而少不變周易以變者為占故爻稱九六焉所)
(以陽稱九隂稱六者其説不同一曰乾體有三畫坤體/有六畫陽得兼隂故其數九隂不得兼陽故其數六一)
(曰此所謂參天兩地而倚數者也一三五參而為九故/稱九二四兩而為六故稱六用生數不用成數何成數)
(者生數之合而成者也天地之正數至于五而止矣一/曰八衍卦數七衍蓍數九六不極其衍故發揮而為爻)
(以上三説其於説九六通矣然二少之數无所依據蘇/子瞻云九六為老七八為少之說未之聞也或曰陽極)
(於九其次則七也極者為老其次為少則隂當老於十/而少於八曰隂不可加於陽故十不用十不用猶當老)
(於八而少於六也則又曰陽順而上其成數極於九隂/逆而下其成數極於六自下而上隂陽均也穉於子午)
(而壯於己亥始於復姤而終於乾坤者隂猶陽也曷嘗/有進陽而退隂與逆順之別乎且此自然而然者天地)
(且不能知而聖人豈得與於其間而制其子奪哉惟朱/子以為古人作易其巧不可言九八七六初亦不知其)
(數如何元來只是十數太陽居一除本身是九少隂居/二除本身是八少陽居三除本身是七太隂居四除本)
(身是六其説最為直截唐一行云十八變之間有八卦/焉人莫之思也變之扐有多少其一變也不五則九其)
(二與三也不四則八八與九為多五與四為少少多者/竒偶之象也三變皆少則乾之象也乾所以為老陽而)
(四數其餘得九故以九名之三變皆多則坤之象也坤/所以為老隂而四數其餘得六故以六名之三變而少)
(者一則震坎艮之象也震坎艮所以為少陽而四數其/餘得七故以七名之三變而多者一則巽離兊之象也)
(巽離兊所以為少隂而四數其餘得八故以八名之故/七八九六者因餘數以名隂陽而隂陽之所以為老少)
(者不在是而在乎三變之間八卦之象也按唐孔氏引/先儒云聖人以易占事先用蓍以求數得數以定爻累)
(爻而成卦因卦以生辭則蓍為爻卦之本爻卦為蓍之/末故説卦傳先言聖人幽贊神明生蓍後言倚數立卦)
(生爻也驗此則一行謂九六七八本於䇿數自不可易/然數有所從出朱子之言得其本矣少陽少隂質而不)
(變為爻之本體老陽老隂文而從變為爻之別名七既/為陽爻其畫已長今有九之老陽不可復畫為陽所以)
(重體避七也八為隂數而畫隂爻今六為老隂不可復/畫隂爻故交其體避八也沙隨程氏云或曰九變六六)
(變九非也九當變八六當變七何以言之國語董因為/晉文公筮遇泰之八謂初二三以九變八而四五上不)
(變為八故曰泰之八也唐人張轅作周易啟元云老陽/變成少隂老隂變成少陽蓋與此合此其説可信若九)
(果變六六果變九則六與九當復變矣乾初爻變巽為/姤蔡墨云在乾之姤曰濳龍勿用是也乾以龍為象龍)
(八十一鱗具九九之數九陽也蟲莫智於龍能與細細/能與巨巨能與髙髙能與下下故乾爻寄象焉説卦傳)
(曰震為龍以動故也故乾六爻動皆謂之龍初畫在下/濳之象酈道元云魚龍以秋日為夜按龍秋分而降則)
(蟄處於淵所謂潛龍也初九抱龍徳而伏下位時方違/我修徳守約藏其用於无朕天下莫之能窺也故其象)
(為濳龍用與濳反濳最人之所難安也故復戒之以勿/用聖人之徳基於濳不濳而能見能飛者鮮矣王文成)
(之喻六龍也云作一人看有顯晦无優劣作六人看有/貴賤无優劣抑龍而潛可稱勿用非龍而濳農商盡然)
(而安所稱勿用哉埤雅引賈誼新書云濳龍入而不能/出故易曰勿用勿用者不可也觀誼之言如曰勿用者)
(戒使勿為濳龍也蓋止使人无為謂之勿所謂勿用取/女勿用有攸往小人勿用之類皆戒使勿為也愚按勿)
(用只是戒用故傳曰君子弗用豈謂濳龍之不可為哉/賈陸之言謬也于令升云陽在初九十一月之時自復)
(來也初九甲子天正之位而乾元所始也陽處三泉之/下聖徳在愚俗之中以變言五陽下伏一隂為姤隂且)
(長矣亦有當濳之義五行志引京房易傳云濳龍勿用/衆逆同志至徳迺濳厥異風行不解物不長厥異風者)
(當以初爻變/隂成巽故也)
　象傳曰濳龍勿用陽在下也(古文附大象之後夫子/釋六爻之象辭謂之小)
　(象陽謂九下謂初惟陽也故稱龍惟下也故稱濳此/示人以翫辭於象之則趙台鼎云龍徳伏地千年始)
　(見其天全也吾人所積不厚精神易於洩漏不足以/達天徳雙湖胡氏云小象於乾曰陽在下也於坤曰)
　(隂始凝也隂陽之稱始此蓋以六十四卦隂陽之初/爻即太極所生兩儀之一以為諸卦通例陰陽之名)
　(一立而動靜健順剛柔竒耦小大尊卑/變化進退往來之稱亦繇是而著矣)
　文言傳曰初九曰濳龍勿用何謂也子曰龍徳而隠
　者也不易乎世不成乎名遯世无悶不見是而无悶
　樂則行之憂則違之確乎其不可拔濳龍也(夫子假/設疑問)
　(也後五爻皆放此此後世文章問答之祖聖人神明/不測故曰龍徳隠在下位也自古髙節獨行之士有)
　(石隠高隠智隠癡隠智隠非傑癡隠非情石隠非道/髙隠非聖惟聖而隠若神龍然能濳能見能上能下)
　(出則犖犖處則冥冥不可以形迹拘不可以羅網求/初之龍徳而隠正此之謂也隠釋濳義易變移也成)
　(完全周足也不易乎世者有守于中不隨時俗而變/移也不成乎名者无願于外不使聲實之周足也遯)
　(世身隠而不見也悶懣也不見是人不以之為是也/不隨世而易則不肯以身殉世故隠遯于世不使其)
　(名之成則不肯以身殉名故不見是于人然且皆无/悶非龍徳其孰能之樂行憂違即用行舍藏之義並)
　(舉之也樂者樂吾道之得行憂者憂吾道之未得行/憂樂皆從道起見與兩悶字從己起見者不同有樂)
　(有憂所以為聖人若无悶而并不憂則巢許之流矣/違猶避也子絶四故仕止久速惟其時顔无我故用)
　(行舍藏可與偕言濳而憂違與樂行並稱也意必亡/矣確剛貌拔如拔木之拔確乎其不可拔顓承憂違)
　(言蓋為濳龍衍義故㫖重憂違也要以卷之不盈分/而奮飛盪天日二在田五在天即初之濳者賈生以)
　(為潛龍入而不/能出不知龍矣)又曰濳龍勿用下也(此第二段以人/事明之六爻放)
　(此陽在下也以氣/言此下也以人言)又曰濳龍勿用陽氣濳藏(此第三/段全説)
　(天氣以明之也六爻放此何妥云當十/一月陽氣雖動猶在地中故云濳藏也)又曰君子以
　成徳為行日可見之行也濳之為言也隠而未見行
　而未成是以君子弗用也(此第四段聖人見六爻有/无窮之蘊故反覆以暢其)
　(義先釋初九九二皆曰龍德謂聖人也再釋皆曰君/子蓋通學知利行者而言成徳已成之徳行謂身之)
　(所行徳者行之本行者徳之用蓋有有其徳而不見/諸行者未有有其行而不本諸徳者故曰君子以成)
　(徳為行日可見者猶言指日可待之意見即見龍之/見此二句泛論其理引起下文乃抑揚之辭濳者周)
　(公爻辭也未見者天地閉賢人隠阨於濳之機㑹而/未見也行而未成非謂徳未成蓋行猶未可行耳或)
　(世道未亨或君聘未至未能成其所以行廬陵朱氏/云行之於徳猶影之隨形在其所處何知譬之植表)
　(於幽暗之地表未始不存而影未始可見時位如此/則吾之所欲施者亦未見其可也弗用即爻勿用意)
　　九二見(賢遍反下/見龍皆同)龍在田利見(如字下/皆同)大人(二謂/自下)
(而上第二爻也後放此初上之文九六處其後二三四/五之文九六處其前者所謂其初難知其上易知若夫)
(襍物撰德辨是與非則非其中爻不備者也二三四五/總謂之中爻左氏以自二至四為一卦自三至五為一)
(卦皆名曰互體京房易積數則以二三四為互體三四/五為約象要言易者所不可廢今並附註於本爻之下)
(而從京氏所取名以便識别此爻變離卦為同人蔡墨/所謂乾之同人也互體乾變巽均是龍也九二當中正)
(之位故其徳為中徳惟中也言可法行可則天下覿徳/而宗焉故其象為見龍非出濳離隠之謂也以六畫卦)
(言之初二為地道三四為人道五上為天道二在初上/所以稱田龍非淵則天惡居田乎龍出於濳淵輒興雲)
(雨覃於農扈是田乃其普徳施之所也變離為目故稱/利見以三畫卦言之初四為地道二五為人道三上為)
(天道陽畫稱大故本卦二五皆稱大人也二非君位而/曰大人者位不在而徳在也不藉位而天下繇以文明)
(故天下之利見與五同而禇氏張氏同鄭康成之説皆/以為九二利見九五之大人非也又本義云以此爻與)
(占者相為主賓自為一例是爻也孔子之設教洙泗足/以當之卦變同人亦徳博善世之義于令升云陽在九)
(二十二月之時自臨來也二為地上田在地之表而有/人功者也陽氣將施聖人將顯此文王免于羑里之日)
(也/)
　象傳曰見龍在田徳施普也(初之陽在下者陽氣潛/㐲而未出于地二之徳)
　(施普者陽氣著見於地而普及于物此二爻地道也/德即剛健中正之徳龍見而在田如大人之已出見)
　(于世雖未為君而其徳之所施已普矣然所謂普/者比初九勿用是其普也若比九五則猶狹也)
　文言傳曰九二曰見龍在田利見大人何謂也子曰
　龍徳而正中者也庸言之信庸行之謹閑邪存其誠
　善世而不伐徳博而化易曰見龍在田利見大人君
　徳也(正中者以下卦言初居下三居上二正當其中/也道止於中中寓于庸庸者常也平无竒之名)
　(言必有物无苟髙也惟其信无擇言矣行必有則无/苟難也惟其謹无擇行矣信謹誠也天徳也一實焉)
　(爾也朱子云庸言庸行盛徳之至到這裏不消恁地/猶自閑邪存誠便是無斁亦保又云乾之九二處得)
　(其中都不着費力常言既信常行既謹但用閑邪怕/他入來若九三剛而不中過髙而危故有乾乾之戒)
　(隆山李氏云乹畫一實則誠坤畫一虛則生敬故乾/九二言誠坤六二言敬誠敬二字始於包犧心畫而)
　(寔天地自然之理也程子云敬是閑邪之道閑邪存/其誠雖是両事然亦只是一事閑邪則誠自存矣又)
　(云閑邪則誠自存不是外面提一箇誠將來存着今/人外面役役扵不善中尋着善來存着如此則豈有)
　(入善之理只是閑邪則誠自存閑邪更着甚工夫但惟/是動容貌整思慮則自然生敬敬只是主一也是雖功)
　(極於淵微宥宻而不離百姓之所與能故其言其行皆/可為世師法天下薫其徳而善而其心猶不自滿其信)
　(謹閑存者猶夫初也何伐焉盖至于徳博大而化自神/則正己物正且不自知其然而然矣若舜田厯山而耕)
　(者譲畔陶河濵而器不苦窳也夫所貴乎君者謂能化/天下而之善也二雖君位而徳在焉兹所謂稱大人而)
　(世之人利扵見之與初二皆龍徳龍之潜也遯世而无/悶龍之見也善世而不伐人見其潜見之異而龍之自)
　(處則槩乎其/未有動也)又曰見龍在田時舍也(時舍舊讀如出舍/于郊之舍按井泥)
　(不食下也舊井无禽時舍也文與此同舍字當作上/聲讀蓋聖人宜在天子之位而未離下體僅試其見)
　(田之功位不配徳謂/之為時所棄捨亦宜)又曰見龍在田天下文明(此以/天道)
　(言李鼎祚云陽氣上達於地故曰見龍在田百艸萌/芽孚甲故曰文明言天下有文章而光明也因此爻)
　(變離故以/文明言之)又曰君子學以聚之問以辨之寛以居之
　仁以行之易曰見龍在田利見大人君徳也(學聚問/辨者何)
　(信言謹行閑邪存誠之理也誠齋云學以取善故萬/善集問以擇善故一不善不入寛以居之者寛宏大)
　(度善世而不伐也仁以行之者物我同體徳博而化/也書贊湯之徳曰克寛克仁則九二之為君徳審矣)
　(此天下利見之本夫子雖不得君位而君徳已裕兩/釋本爻而皆舉易曰終之蓋亦因讀易而以自况也)
　(與乾六爻无臣道聖人恐人以/二為臣位故再言君徳以明之)
　　九三君子終日乾乾夕惕若(句按若字絶句則與/豐六二發若巽九二)
(紛若節六二節若嗟若離/六五涕沱若戚嗟若體同)厲(句説文作夕惕若夤按夕/惕若厲古皆作一句讀淮)
(南子云終日乾乾以陽動也夕惕若厲以隂息也班固/云尸祿負乗夕惕若厲張衡思𤣥賦云夕惕若厲以省)
(愆兮然據文言雖危无咎之文則厲字意不屬上宜另/自為句古文特因二語相連而並舉之耳復六三頻復)
(厲无咎文氣與此/正同宜從今讀)无(音無易内皆作此字説文通於无/者虗无道也王肓説天屈西北為)
(无詩書春秋禮記論語本皆用无字秦變篆為隷始以/蕃橆之橆為有無之無惟周禮首尾盡用无字蓋變隷)
(之時不曾改也易不在焚之數/故亦不改或作旡非旡音既)咎(變兌卦為履互體乾/變離約象乾變巽初)
(二地位故二曰在田五上天位故五曰在天三四人位/非龍所據故三不稱龍而稱君子君子有徳有位之通)
(稱互變離為日三為人間二為地上日照人間將至于/地日將終了時也故曰終日介兩乾之間故曰乾乾乾)
(乾猶云兢兢文中子云或問學易曰終日乾乾可也蓋/乾九三一爻實居六十四卦人道之首聖人尤致意焉)
(此他爻所以不言乾而三獨言乾乾也日既終則為夕/矣惕敬懼也即乾乾之意乾剛實心有主故能敬惕若)
(者助語辭厲危也在下之上如登髙臨深故危九三為/乾卦上畫健體備矣聖人以此爻立下體之上居上體)
(之下在不中之位履重剛之險上不在天未可以安其/尊也下不在田未可以寧其居也徳聖日隆衆且疑而)
(忌之當此時遁之不可遂之不可委蛇以自全又不可/則惟有終日乾乾進修匪懈雖至于夕而兢惕之心猶)
(夫終日焉蓋夜无動作止有此心而已進修密則時措/咸宜故雖處危地而无咎也然未有龍徳而不從惕中)
(來者飛而惕者舜也躍而惕者文也見而惕者孔子也/惕其龍徳之樞夫爻變兑卦變履嚴于天澤之辯者故)
(詞危如此于令升云爻以氣表繇以龍興嫌其不闢人/事故著君子焉陽在九三正月之時自泰來也陽氣始)
(出地上而接動物人為靈故以人事成天地之功者在/于此爻焉故君子以之憂深思逺朝夕匪懈仰憂嘉㑹)
(之不序俯懼義和之不見反覆天道謀始反終故曰終/日乾乾此蓋文王反國大釐其政之日也凡无咎者憂)
(中之喜補過者也文恨早耀文明之徳以蒙大難増修/柔順以懐多福故曰无咎矣程傳云雖言聖人事苟不)
(設戒則何以為教作易之義/也朱子云厲多是陽爻説)
　象傳曰終日乾乾反復道也(行道已竟又還反以復/于己行之道而再行之)
　(謂一乾既終一乾又始也此釋乾乾二字乾乾即重/剛也論位則重剛故危論徳則反復合道故无咎)
　文言傳曰九三曰君子終日乾乾夕惕若厲无咎何
　謂也子曰君子進德脩業忠信所以進徳也脩辭立
　其誠所以居業也知至至之可與幾也知終終之可
　與存義也是故居上位而不驕在下位而不憂故乾
　乾因其時而惕雖危无咎矣(君徳著于二君位尊于/五自三以往无非養其)
　(徳業之日而在上下之間處之尤難君子所為朝乾/夕惕者豈漫爾哉為進徳脩業也進脩必有地徳業)
　(必有物忠信修辭指其地實其物也盡已之謂忠以/實之謂信忠信只是毋自欺毋自欺則有實功夫故)
　(可以進德不忠信皆從妄語起脩辭立其誠非于忠/信之外他有所謂誠只是言辭毎毎忠信則誠意自)
　(立如此則言行相顧而功業積矣張子云學者只是/一誠意耳若不忠信如何進徳程子云内積忠信所)
　(以進徳朱子云積字説得好又云忠信只是實若无/實如何㑹進如播種相似須是實有種子下在泥中)
　(方㑹日日見發生若把個空殻下在裏面如何㑹發/生程子又云脩辭立其誠不可不子細理㑹言能修)
　(省言辭便是要立誠若只是修飾言辭為心只是為/偽也修其言辭正為立已之誠意乃是體當自家敬)
　(以直内義以方外之實事道之浩浩何處下手惟立/誠纔有可居之處有可居之處則可修業朱子云人)
　(多將言語做沒緊要容易説出来若一一要實這工/夫自是大修辭立誠便要立得這忠信若口不擇言)
　(逢事便說只這忠信亦被汩沒動盪立不住了又云/修辭立誠只于平日語黙之際以氣上驗之思與不)
　(思而發意味自別明道所謂體當自家敬以直内義/以方外之實事者只觀發言之平易躁妄便見其徳)
　(之厚薄所養之淺深矣或問進徳只一般説至修業/却又言居業何也曰修業居業二者只是一意未修)
　(則修之既修則居之夫九三位乎上下之交者也彼/其進修功密偽妄不參而返照綦徹故能權諸時以)
　(審其進退知時當進而至乎上則奮而至之罔敢後/也夫然後不失事幾之㑹知時當退而終乎下則堅)
　(而終之罔敢越也夫然後不拂分義之貞云至者下/卦已極將至上卦是至也云終者以居一卦之盡是)
　(終也與猶許也言可許之事不謂此人共彼相與也/幾者去无入有有理而未形之時義者事之宜也蘇)
　(子瞻云至之為言往也終之為言正也可往而往其/幾可止而正其義崔憬云君子喻文王也言文王進)
　(徳修業所以貽厥武王至於九五故言知至至之可/與言微也知天下歸周三分有二以服事殷終于臣)
　(道故言知終終之可與存義也楊敬仲云至則湯武/終則益旦得其解矣居下體之上故曰居上在上體)
　(之下故曰居下知至而至非為位也故居上而不驕/知終而終不出位也故在下而不憂因時謂因其所)
　(值之時失時則廢懈怠則曠雖其乾乾奄與終日懼/時有違焉而何敢不夕惕矣雖剛居剛志不舍命必)
　(至於命无咎也夫知文言傳解四所謂及時則知三/因時之説矣三爻變則中爻為巽有進象又為兌有)
　(言辭象又為/離明有知象)又曰終日乾乾行事也(行其進徳修業/之事非空惕也)
　又曰終日乾乾與時偕行(建寅之月三陽用事所以/九三乾乾不息終日自戒)
　(者同於天時生物不息故/言與時偕行也偕俱也)又曰九三重剛而不中上
　不在天下不在田故乾乾因其時而惕雖危无咎矣
　(三四二節皆推原所以憂疑之故三四俱言重剛不/中恐其義同故並先云爻位并重剛不中之事九三)
　(重剛而不中七字為句九四同以乾接乾故曰重剛/位非二五故曰不中上不在五之天位為上卦之中)
　(下不在二之田位為下卦之中所謂不中也九四同/乾徳寜過剛不中蓋以所值時勢言也上乾接下乾)
　(意其有剛强者壓上之象下乾往上乾意其冇浸進/而為人疑忌之象危地也故必乾乾進修至夕猶惕)
　(則修人道之極者也乃无咎複/言之以見乾惕之不可已耳)
　　九四或躍在淵无咎(變巽卦為小畜互體乾變兑/約象乾變離九四離下而上)
(乾道革之時也或者疑而審之之意躍者无所緣而絶/于地特未飛耳言陽氣漸進似若龍體欲飛猶疑或也)
(躍未有不自淵者躍于在淵雖未即飛飛不久矣一説/以或躍或在淵兼二義解或者未通九為陽四為隂或)
(躍陽使之也在淵隂係之也淵指初言與四相應凡卦/初與四應二與五應三與上應後放此夫徳與時宜躍)
(矣而猶懐或之之心不或則與无忌憚等耳進則禹退/則益進則武退則文聖人毫不以已與權之天命人心)
(而已王輔嗣云欲靜其居居非所安持疑猶豫未敢決/志用心存公進不在私疑以為慮不謬于果故无咎也)
(于令升云陽氣在四二月之時自大壯來也躍者暫起/之言既不安于地而未能飛于天也此武王舉兵孟津)
(觀釁而退之爻也守柔順則逆天之應通權道則為經/常之教故聖人不得已而為之故其辭疑矣爻變巽為)
(下伏為進退為不果卦變小畜為止互體變/兑為澤約象變離為麗皆或躍在淵之象)
　象傳曰或躍在淵進无咎也(謂如此而進則无咎/也言審其可而進)
　文言傳曰九四曰或躍在淵无咎何謂也子曰上下
　无常非為邪也進退无恒非離羣也君子進徳修業
　欲及時也故无咎(内卦體外卦用故内卦以徳學言/外卦以時位言在田者安于下在)
　(天者安于上有常者也進而為飛退而為見有恒者/也恒即訓常九四自下而上不退而進逼九五矣然)
　(且或躍或處雖向于天而未離于淵其上下之无常/如此此其心非欲妄覬而為奸上之邪也其進退之)
　(无恒如此此其跡非欲髙舉而離在下之羣也上進/釋躍字義下退釋淵字義无常无恒釋或字義三四)
　(重剛不中皆危疑之時也向之日從事于進徳修業/正以二爻在上下進退之間乾道變化之際何動非)
　(幾知幾知時時其靡常撫之若驚怵其如疑視為止/行為遲審慎之盡也徐起而赴之欲不先不後幾及)
　(之而已矣此其所以无咎也欲及時正發明或躍之/意或謂鼔其進者非進徳修業與九三傳相應三曰)
　(因時四曰及時窮理達天之盡也僅止于无咎者聖/人無大過之心也進修之要孰大于此楊敬仲云君)
　(子進徳修業應時而動當進而不進是為失時亦為/失道如四時之錯行如日月之代明斯為乾道斯為)
　(易/道)又曰或躍在淵自試也(試嘗試也如試可乃己之/試有酌量意聖人逼近五)
　(位不敢果決而進徘徊問/心遲疑不定故云自試也)又曰或躍在淵乾道乃革
　(去下體入上/體故云乃革)又曰九四重剛而不中上不在天下不
　在田中不在人故或之或之者疑之也故无咎(以乾/壓乾)
　(故亦曰重剛三四皆人位然三下履二地乃人所常/居四則上近於天下逺於地在人頭上空虚之間非)
　(人所處故特添言中不在人不飛不見又已出乎人/上不得如三之安其位此其勢不得不躍而又不可)
　(以遽躍進退疑似間不容髮而可无兩端之心乎夫/必疑而致審乃无咎故曰或三四當合看三過乎下)
　(卦之中故憂四不及乎上卦之中故疑憂所/當憂故究於无憂疑所當疑故究于无疑)
　　九五飛(史記/作蜚)龍在天利見大人(變離卦為大有蔡/墨云其大有曰飛)
(龍在天是也約象乾變兌五于三才為天道變離有飛/象大人指九五傳言大人造又曰聖作物覩則大人即)
(九五明矣易之最尊者惟乾非聖人孰當之乾之最尊/者惟五非堯舜孰當之以堯舜當九五非受禪而後倦)
(勤而前垂衣端拱之口孰當之剛健中正至九五而咸/備以至徳而處盛位萬物之覩不亦宜乎于令升云陽)
(在九五三月之時自夬來也此武王克紂正位之爻聖/功既就萬物既覩故曰利見大人占者无其徳當作凶)
(論欲往依者必得是人乃吉宋太祖一日問王昭素曰/九五飛龍在天利見大人常人何可占得此卦昭素曰)
(何害若臣等占得則陛下是飛龍在天臣等利見大人/是利見陛下也爻變離大明中天卦變大有得尊位而)
(上下應之約象變兌為悦皆飛龍利見之象揚子雲云/龍之潛亢不獲中矣過中則惕不及中則躍二五其中)
(乎故有利見之吉説/文龍飛曰龖音答)
　象傳曰飛龍在天大人造也(造為也惟大人能為之/而成就也蓋九五之大)
　(人即九二之大人繇田而天大徳受命故曰造孔子/雖不得王位然亦有在天之理大人釋龍字造釋飛)
　(字/)
　文言傳曰九五曰飛龍在天利見大人何謂也子曰
　同聲相應同氣相求水流濕火就燥雲從龍風從虎
　聖人作而萬物覩本乎天者親上本乎地者親下則
　各從其類也(此節只釋利見二字蓋大人之所以為/大人者已釋于九二矣閑邪存誠徳博)
　(而化五之飛龍在天則至誠之變化者也同聲以下/六句為利見大人設喻同聲互相應和故一雞鳴而)
　(衆雞皆鳴又如鼓宮而宮應彈角而角動昔人撥蕤/賓調而蕤賓鐵躍出是也同氣互相求取故天欲雨)
　(而礎柱潤又如陽燧取火于日方諸取水於月是也/水流卑濕之處火就乾燥之物秦淮海云内經曰南)
　(方熱熱生火北方寒寒生水西方燥燥生金東方溫/溫生木中央濕濕生土是知水者寒之形濕者土之)
　(氣水之于土妻道也夫從妻所好故水流濕火者熱/之形燥者金之氣火之于金夫道也妻從夫之令故)
　(火就燥或以隂求陽或以陽求隂也管公明云龍者/陽精而居于淵故能興雲虎者隂精而居於山故能)
　(運風是則龍陽中之隂虎隂中之陽也惟陽中之隂/能召隂故雲從龍惟隂中之陽能召陽故風從虎又)
　(楊用修引張璠云從音去聲乃隨從之從雲出則龍/必從之風出則虎必從之如曰龍從雲虎從風也蓋)
　(龍起必雲而謂龍能致雲非也虎出必風而謂虎能/致風非也如蟻徙必雨乃雨氣感蟻蜥蜴聚必雹乃)
　(雹氣感蜥蜴謂蟻能致雨蜥蜴能作雹可乎古人多/倒語成文後人不達便成滯義此説亦通聖人作而)
　(萬物覩正釋飛龍在天利見大人之義作謂起而在/上聖人作則飛龍在天也萬物覩則利見大人也莊)
　(氏云天地絪縕和合二氣共生萬物然萬物之體有/感于天氣偏多者有感于地氣偏多者故周禮大宗)
　(伯有天産地産大司徒云動物植物本受氣于天者/是動物含靈之屬天體運動含靈之物亦運動是親)
　(附于上也本受氣于地者是植物无識之屬地體凝/滯植物亦不移動是親附于下也又吳幼清云動物)
　(首在上親上也植物首在下親下也上文雖陳感應/惟明數事而已此則廣解天地之間共相感應之義)
　(所以親上親下不同者以各從其氣類故也聖人之/囿天下于一體者性也天下之歸往于聖人亦性也)
　(凡有血氣莫不尊親類同故耳作覩之理又何疑焉/楊敬仲云孔子諄諄設喻重復言之所以明聖人作)
　(則物无不應人君必求諸己不可求諸外也不可罪/民之頑而不可化也不可歎當世之乏才共理也)
　又曰飛龍在天上治也(上謂在天至徳居天位不大/聲色而民自化故曰上治)
　又曰飛龍在天乃位乎天徳(唐孔氏云乃位乎天徳/者位當天德之位言九)
　(五陽居于天照臨廣大故云天徳也愚聞之師曰天/數中于五自初濳順之至五天飛而乾備矣過是悔)
　(也躍者使進拯其惕也飛者使退抑其亢也九四進/无咎也者知進也東宮蒼龍盡于大角故辰稱龍焉)
　(其位飛其卦夬夫卦一陽而為復二陽而為臨三陽/而為泰四陽而為壯五陽而為夬有上六焉猶未純)
　(也辰之稱龍不已遽乎曰此所謂知退者也傳曰夬/決也剛決柔也君子道長小人道憂也小人之憂君)
　(子弗樂也小人之憂君子樂之是樂禍也以此知弗/樂也龍之飛也萬物利見彼无號者安往哉退居于)
　(辰歴階而升不/盡一等焉耳)又曰夫大人者與天地合其德與日
　月合其明與四時合其序與鬼神合其吉凶先天而
　天弗違後天而奉天時天且弗違而况于人乎况于
　鬼神乎(同聲相應節釋利見此節正釋大人九五之/大人即九二之大人特九二於道似正在用)
　(力至九五則以道為體无所用力矣與天地合德者/天地之大德曰生而其所以生者元氣也元者何仁)
　(也聖人體仁故與天地合德吳幼清云夫天専言之/則道也此雖兼地言之而曰天地然與專言天之一)
　(字者同蓋以其主宰之理而言非指輕清之氣為天/重濁之質為地也日月四時鬼神皆天地之氣所為)
　(氣之有象而照臨者為日月氣之循序而運行者為/四時氣之往來屈伸而消長萬物者為鬼神命名雖)
　(殊其所以明所以序所以能吉能凶皆天地之理主/宰之天地以理言故曰德日月四時鬼神以氣言故)
　(曰明曰序曰吉凶也先天二句又單言天以包地也/先天者意之初動未有此事先有此理天為聖人用)
　(也既動即屬後天既有此理即有此事聖人配乎天/地如伏羲畫卦在象數未形之先是先天八卦既形)
　(則理因象顯是後天蓋以兩句狀聖心之與天為一/耳非兩事也故下文總以弗違承之天且弗違而况)
　(于人與鬼神人不能違故莫非順從所謂利/見者此也易為卜筮之書故兼言鬼神焉)
　　上九亢(苦浪反説/文作忼)龍有悔(上者最上一爻之名變/兑卦為夬亢本户唐切)
(人頸也从大省象頸胍形今讀作苦浪切髙也又旱也/吳幼清以人之喉骨剛而居髙故謂之亢又上畫處天)
(際之極乃龍之居杳冥而不能為雨者故名之曰亢龍/二義兼通蔡澤云易曰亢龍有悔此言上而不能下信)
(而不能詘往而不能自反者也夫龍而亢矣何以名龍/惟龍而後能亢亢非病也終亢乃病也悔者變也即洪)
(範曰貞曰悔之悔凡爻言悔者皆從變龍之為物始而/濳繼而見中而躍終而飛既飛于天至秋分又蟄而濳)
(于淵蓋變化莫測之物也亢而能悔所以為龍上九為/乾之主爻故言有悔以終之亦下文用九之意乾六爻)
(皆聖德而取象不同者其居使之然耳或以亢龍為非/聖果爾安所稱時乗六龍也于令升云陽在上九四月)
(之時也體乾既備上位既終天之鼔物寒暑相報聖人/治世威德相濟文中子云平陳之後龍德亢而卒不悔)
(悲夫蓋以有悔為善也變兌/乾金兌亦金故稱亢金焉)
　象傳曰亢龍有悔盈不可久也(陽極則隂生盈釋/亢不可久釋有悔)
　文言傳曰上九曰亢龍有悔何謂也子曰貴而无位
　髙而无民賢人在下位而无輔是以動而有悔也(處/上)
　(卦之極而不當位故盡陳其闕也貴釋九之為龍髙/釋上之為亢非君非臣故曰无位純陽无隂故曰无)
　(民九三之賢在下而敵體不應是无輔也人豈有不/動之時曰動而有悔難乎其免矣抑惟知悔者迺能)
　(免悔故富當使其可復貧貴當使其可復賤嵗老運/移理當退謝必有以處之惟神龍能變能化而退藏)
　(于密堯老而舜攝不/以權去已為患也)又曰亢龍有悔窮之災也(窮者/亢災)
　(故悔災謂不幸非謂大禍災也夏暑極曰亢冬寒極/亦曰亢寒不亢不生暑不亢不成其亢也天則固然)
　(時幾實然亶其不得已而然/于龍何病焉故以為窮之災)又曰亢龍有悔與時偕
　極(天為大德猶不干時蓋時有亢焉而誰能違之惟/是六陽既盡一隂將生亢而知變與時運俱終極)
　(正所謂時乗也王汝中云乾之為卦或濳或見或惕/或躍或飛或亢位雖有六不過出處兩端而已濳處)
　(之極也亢出之窮也見與飛上下之交也惕與躍内/外之際也六者君子終身經歴之時也知處而不知)
　(出此心固也知出而不知處此/心放也乗龍御天莫大於時)又曰亢之為言也知
　進而不知退知存而不知亡知得而不知喪其唯聖
　人乎知進退存亡而不失其正者其唯存人乎(退退/正人)
　(事存亡得喪言時命進退者身也存亡者位也得喪/者物也下文存進退存亡不言得喪者舉重略輕也)
　(荀慈明云陽位在五今乃居上故曰知進而不知退/也在上當隂今反為陽故曰知存而不知亡也得謂)
　(陽喪謂隂愚謂得喪二字猶坤所謂得朋喪朋者皆/言有陽无隂也其唯聖人句舊解屬下文非也當其)
　(時之不得不亢則唯知進而已何能慮其退惟知存/而已何能慮其亡惟知得而已何能慮其喪此所以)
　(為聖人以伊尹周公觀之放太甲位冢宰處非其位/貴无位矣撫非其民髙无民矣上下交疑流言朋興)
　(下无輔矣於斯時也慮退於進虞亡於存患喪於得/能无餒乎即其賢也亦褰裳去之已爾將能亢乎唯)
　(二聖知進而不知退知存而不知亡知得而不知喪/知與時偕極必用其極内无顧慮而外无所於避讓)
　(也然後能不狎不順放桐反桐抗法伯禽復子明辟/自非聖人无我一天不苟祈全福利禍災履運泊然)
　(而誰與領此曰其唯聖人乎歎之也蓋亢也實龍也/唯龍而後能亢唯亢而後名龍動以天故也雖然有)
　(悔焉若伊之不居寵利周之我其明農皆悔心也故/終於知進退存亡而不失其正假令亢而遂不返將)
　(凶咎眚從之已重言其唯聖人乎以深贊之易之為/書專示人變易從道避凶趨吉孔子著一知字開學)
　(易之門也正者貞也乾元之用所歸宿也乾之四德/始于元至此又論聖人之體乾而歸于正其意深矣)
　(正則无亢故卦辭以利貞二字連言若二氏於此第/云同歸于盡而已周省貞云權非聖人不能用也然)
　(聖人不常用權時亢而後通之故曰亢龍有悔也權/亦不離于經進退存亡不失其正故曰天下之動貞)
　(夫一也非聖人而用/權則離貞而失一矣)
　　用九見羣龍无首吉(春秋傳稱乾之坤曰見羣龍/无首吉則用九為六爻皆變)
(可徴也陽爻皆用九變陰爻皆用六變而獨繫之乾坤/者以其純乎九六也純乎九六非若諸爻可以位繫故)
(總謂之用九用六也凡卦一畫變者六卦二畫變者十/五卦三畫變者二十卦四畫變者十五卦五畫變者六)
(卦六畫俱變者一卦合之為六十三并本卦不變者共/六十四所謂一卦變而成六十四卦也其六爻占法求)
(之左氏國語自有成説六爻皆不變則以本卦彖辭為/占而以内卦為貞外卦為悔如孔成子筮立衞元遇屯)
(曰利建侯秦伯伐晉卜徒父筮之遇蠱曰其貞風其悔/山是也一爻變則專用所變爻辭占如畢萬筮仕遇屯)
(之比以初九變蔡墨論乾之同人以九二變晉侯納王/遇大有之睽以九三變周史筮陳敬仲遇觀之否以六)
(四變南蒯之筮遇坤之比以六五變晉獻公筮嫁伯姬/遇歸妹之睽以上九變是也二爻變朱子云以本卦二)
(變爻辭占仍以上爻為主三爻變以本卦為貞之卦為/悔如國語重耳筮尚得晉國遇貞屯悔豫皆八也蓋初)
(與五皆老陽用九變四爻老隂用六變惟二三與上爻/不變在屯豫二卦皆為少爻故曰皆八司空季子曰吉)
(是在易皆利建侯屯豫二卦之彖辭也朱子所謂變及/三爻占兩卦體是也四爻變朱子云以之卦二不變爻)
(占仍以下爻為主五爻變則耑以之卦不變爻占如穆/姜筮遇艮之八史曰是謂艮之隨蓋五爻皆變唯八二)
(不變也然八非變爻不應稱之史謂艮之隨為苟悦于/姜者非也杜元凱以為連山首艮之易用七八占亦非)
(也蓋他爻變故之隨唯之隨然後見八二之不變也劉/夢得謂變者五定者一宜從少占是也又或云爻者言)
(乎變者也既不變如何用得爻辭自三爻變以至五爻/變皆當以所變爻作三四五節消息之亦通古人三人)
(占許為別説蓋易變動不居如巽之九五變入蠱彖非/例之所能拘也但當因所問而推其義耳六爻皆變乾)
(坤占二用餘卦占之卦彖辭然他卦既皆占之彖獨乾/坤不然何也乾變則之坤坤變則之乾若以之卦占則)
(是天地君臣易位也而可乎故聖人更為之義曰羣龍/无首則乾之化也然而乾德自如也曰利永貞則坤之)
(化也然而坤德自如也此聖人之精義也見者人見之/也羣龍謂自濳至飛之龍蓋以爻位之異而言龍一而)
(已首指上九凡卦初為足上為首王介甫嘗欲繫用九/于亢龍有悔之下而程子非之以為六爻皆用九愚按)
(文言傳曰飛龍在天乃位乎天德蓋以天德為九五之/位而象傳則曰用九天德不可為首也明上九在九五)
(之上為羣龍之首又坤用六傳亦曰用六永貞以大終/化終指上六則首當即指上九也蓋乾之所以為乾者)
(在上九一爻自五而下龍體盡變惟上九未變翹然其/首在耳語云神龍見首而不見尾聖人尤欲并其首而)
(渾之上九變則六爻盡變陽變為隂剛變為柔知進知/退知存知亡知得知喪不為窮災不與時極乃見天則)
(而天下治矣所以吉也聖人於陽極則教以无首陰極/則教以永貞蓋居九而為九所用我不能用九故至於)
(亢居六而為六所用我不能用六故至於戰/惟見羣龍无首利永貞此用九用六之道也)
　象傳曰用九天德不可為首也(天德指九五觀文言/傳可見陽德至九五)
　(居中得正是為天德此上不可復加上九在九五之/上陽剛之極亢則有悔故用其九者剛而能柔使自)
　(下視上有羣龍无首之象則吉所以然者蓋以天德/不可為首而見其首也經言无首傳云不可為首以)
　(用易者/言之)
　文言傳曰乾元用九天下治也(此用九專以人君言/元者仁也即體仁以)
　(長人也人君體乾之元用乾之九至誠惻怛之愛常/流行于剛果嚴肅之中則張弛有則寛猛得宜不剛)
　(不柔敷政優優而天下治矣子曰後有作者虞帝弗/可及已生无私死不厚其子子民如父母有㦧怛之)
　(愛有忠利之教親而尊安而敬威而愛富而有禮惠/而能散其君子尊仁畏義恥費輕實忠而不犯義而)
　(順文而靜寛而有辯甫刑曰德威惟威德明惟明非/虞帝孰能如此乎箕子之言皇極曰無偏無陂遵王)
　(之義無有作好遵王之道無有作惡遵王之路無偏/無黨王道蕩蕩無黨無偏王道平平無反無側王道)
　(正直㑹其有極歸其有極/此可得乾元用九之義矣)又曰乾元用九乃見天則
　(龍之為物春分而升于天秋分而蟄于淵曰亢龍者/秋分亢舉于上而不能蟄也乾元象春亢龍則秋之)
　(時也天之為天德刑迭運而一元之意常流行于四/序之中此天道自然之法則也天則猶言帝則以理)
　(言人君體乾之元以用乾之九陽剛雖極不至于亢/以陰濟陽以柔濟剛不惟天下可治而天道法則亦)
　(于此而見矣故/曰乃見天則)
䷁(坤下/坤上)
坤(古字作巛歸/藏易作􁁹)元亨利牝馬之貞君子有攸往先迷(句/)
後得主利(句/)西南得朋東北喪(息浪/反)朋安貞吉(説文坤/地也从)
(土从申土位在申按坤所以从申者隂起于午至申三/隂坤三畫皆隂故从申也一者耦也隂之數也坤者順)
(也隂之性也隂之成形莫大于地此卦三畫皆耦故名/坤而象地重之又得坤焉則是隂之純順之至故其名)
(與象皆不易也乾坤一也故乾曰元亨坤亦曰元亨但/乾曰利貞而坤則曰利牝馬之貞者坤利以從乾為貞)
(也乾為馬坤曰牝馬昭配乾也聞之牧者云凡牝馬既/從牡矣他牡欲犯之輒蹄齧不可近蓋最為從一而貞)
(者故坤寄象焉程傳泥乾四德以利字屬上句似牽强/朱子非之矣君子有攸往此一句總起下文此君子指)
(占者而言苟有所往先時尚迷惑必至後來始得其所/主而利利猶順也即彖傳所云後順得常者蓋以得主)
(為利也西南隂方東北陽方往西南則得其朋類往東/北則喪其朋類必喪朋然後得主故繼之曰安貞吉言)
(當安意以貞于陽方不當貞于隂方也以坤象觀之六/陽方盛初六孤隂始生陽明隂暗隂背陽以行將迷失)
(其道路所謂先迷也凡卦各有一爻為主彖爻之辭言/主者皆謂主爻坤主爻在上六隂盡陽生所謂後得主)
(也西南東北以文王後天卦位言西南乃坤之本鄉兌/離巽三女同坤居之故謂之得朋震坎艮三男同乾居)
(東北則非女之朋矣故曰喪朋也凡此皆以闡明利牝/馬之貞一句之義見所利所貞止于從乾更无他道履)
(坤位之君子可以觀象而知所取法矣盱眙鄧氏云四/時天行四方地維故乾彖以元亨利貞名其行坤彖目)
(西南東北表其維焉唐孔氏云喪朋安貞以人事言之/象人臣離其黨而入君之朝女子離其家而入夫之室)
(筮得坤卦而六爻皆蓍之入數則用此/繇以後他卦放此六爻皆變則為重乾)
　彖傳曰至哉坤元萬物資生乃順承天坤厚載物德
　合无疆含𢎞光大品物咸亨牝馬地類行地无疆柔
　順利貞君子攸行先迷失道後順得常西南得朋乃
　與類行東北喪朋乃終有慶安貞之吉應地无疆(至/者)
　(行而到之之謂不直訓極乾道大坤求至其大者也/愚聞之師云乾稱大坤稱至大則有不至至則有不)
　(大也乾飛坤行馬之行地无不至也管子曰鳥飛準/繩有不至焉者矣其于人事諸葛罰二十以上皆親)
　(決之无不至也楊顒譬以作家耕問農織問婢有不/至焉者矣夫唯有不至而乃以成其大也然亮為其)
　(至者顒言其大者各有當也欲為君盡君道欲為臣/盡臣道二者皆法乾坤而已矣元即乾四德之元非)
　(乾有元而坤又有元也其餘卦中稱元者一事有一/事之元一物有一物之元一時有一時之元總之此)
　(乾元也乾主施坤主受交接之間一氣而已始者氣/之始生者形之始萬物資坤以生而有形而其氣實)
　(出于天坤乃以其德之順上承乎天之施而生之耳/此以上釋卦辭之元坤體之厚載物其德配乾之大)
　(天之所覆地亦載焉所謂德合无疆也上文坤元連/言以氣言此單言坤以體言唯體厚故有載物之德)
　(天覆地載雖有兩物只是一氣子思所謂其為物不/二則其生物不測者曰𢎞曰大皆指乾言乾道之𢎞)
　(以坤含之故其體蓄藏而積盛此坤之靜翕也乾道/之大以坤章之故其用虛明而化光此坤之動闢也)
　(含而有光所以各品之物皆嘉美㑹聚其實坤之亨/即乾之亨也此以上釋卦辭之亨馬陽物也地屬隂)
　(牝馬則屬隂而與地同類王輔嗣云地也者形之名/也坤也者用地者也馬雖牝然能行地无疆坤德象)
　(此故足配乾程傳云行地无疆謂健也乾健坤順坤/亦健乎曰非健何以配乾未有乾行而坤止也其動)
　(也剛不害其為柔也是則柔順所利之貞也坤以從/乾為貞利在貞不利在不貞柔而順乾有牝馬之德)
　(則其利也實本于貞矣此以上釋卦辭利牝馬之貞/君子攸行雖趂上韻然意連下文釋卦辭君子有攸)
　(往也上文見坤之合德于乾自此以下見君子之當/合德于坤君子之行以陽剛為主而此專以柔順為)
　(利貞者地道也臣道也以隂抗陽故迷而失道以隂/順陽故得所主而不失其常蓋陽為主隂承之此天)
　(地不易之常理也得朋者合羣隂以従陽後代終也/喪朋者斂羣隂以避陽先无成也凡言得者多吉言)
　(喪者多凶孔子恐人誤認其意故釋之曰隂當從陽/西南得朋雖與類行不能有生物之慶也東北喪朋)
　(得乾為主乃終有慶耳參同契言雄不獨處雌不孤/居以明牝牡竟當相須假使二女共室顔色甚姝蘇)
　(秦通言張儀合媒推心調諧合為夫妻敝髮腐齒終/不相知正是此理君子法坤道以攸行知坤以從乾)
　(為貞惟安于貞則无往弗吉所謂柔順利貞而坤德/在我矣故曰應地无疆首无疆是乾德次无疆是坤)
　(之本德末无疆是人合坤之德總一/天德之无疆也君子法地地法天)
　象傳曰地勢坤君子以厚德載物(天以氣運故曰天/行地以形載故曰)
　(地勢本義云地坤之象亦一而已故不言重而言其/勢之順則見其髙下相因之无窮此釋卦下分注坤)
　(下坤上四字也然就勢而見其順繇順而知其厚若/非體厚則髙者墮下者陷矣故下文即以厚承之君)
　(子用此卦象敦厚其德亦如重/坤之厚以容受承藉乎物焉)
　文言傳曰坤至柔而動也剛至靜而德方後得主而
　有常含萬物而化光坤道其順乎承天而時行(乾剛/坤柔)
　(定體也坤固至柔矣然乾之施一至坤即能翕受而/𤼵生之氣機一動不可止遏屈撓此又柔中之剛矣)
　(乾動坤靜定體也坤固至靜矣及其承乾之施陶冶/萬類各有定形不可移易此又靜中之方矣剛即六)
　(二爻辭所謂直方即六二爻辭所謂方柔无為矣而/剛則能動靜无形矣而方則有迹柔靜者體也剛方)
　(者用也此申坤貞義後得主而有常者其後時得乾/為主而不拂坤道之常彖所謂後得主利傳所謂後)
　(順得常者此申坤利義含萬物而化光者靜翕之時/含萬物生意于其中所謂含𢎞也及其動闢則化生)
　(萬物而有光輝所謂光大也此申坤亨義坤道其順/乎此句乃贊之也彖傳言至哉坤元萬物資生乃順)
　(承天此言坤道之順承天之施因四時而行之乾之/綂天乃綂天德之始終坤之順天亦順天徳之始終)
　(此意貫四時皆有故屬于元此申坤元義胡仲虎云/乾文言釋元亨利貞自元而亨亨而利利而貞乾以)
　(君之所主在元也坤文言則首釋牝馬之貞自/貞而利利而亨亨而元坤以藏之所主在貞也)
　説卦傳曰坤也者地也萬物皆致養焉故曰致役乎
　坤(以八卦流行之序推之/坤西南位也解見本傳)又曰坤順也(彖傳所謂柔/順坤純隂柔)
　(故順順者和也從也諡法慈和徧服曰/順此坤之性情猶健為乾之性情也)又曰坤為牛
　又曰坤為腹又曰坤為地為母為布為釡為吝嗇為
　均為子母牛為大輿為文為衆為柄其於地也為黑
　(此坤所取象也/解俱見本傳)
　　初六履霜堅冰至(六隂爻之名解見乾初九此爻/變震為復坤初六隂始生即姤)
(之第一爻于時為五月霜降在九月冰堅在十一月相/去逺矣而云履霜堅冰至者蓋主純坤言也純坤十月)
(之卦也其先則有履霜其後則有堅冰蓋言隂自微而/盛始于履霜必至于堅冰也履最下初象卦之下畫為)
(地人所履也諸卦初爻多取象于履如履如噬嗑如離/皆是也霜者露所結露者坤土之氣所化霜冰皆隂類)
(霜寒凝冰堅實柔變剛象曰至者危之之辭又按于令/升云隂氣在初五月之時隂氣始動乎三泉之下隂氣)
(動矣則必至于履霜履霜則必至于堅冰言有漸也藏/器于身貴其候時故陽在濳龍戒以勿用防禍之原欲)
(其先幾故隂在三泉而顯以履霜也此則履霜堅冰俱/指未然而言其義亦通蘇子瞻云始于微而終于著者)
(隂陽均也而獨于此戒之者隂之為物弱而易入故易/以陷人朱子本義云隂陽者造化之本不能相无而消)
(長有常亦非人所能損益也然陽主生隂主殺則其類/有淑慝之分焉故聖人作易于其不能相无者既以健)
(順仁義之屬明之而无所偏主至其消長之際淑慝之/分則未嘗不致其扶陽抑隂之意焉蓋所以贊化育而)
(參天地者其㫖深矣不曰霜而曰履霜履字可翫主君/子言也若非君子則亦不能識微而知著矣凡隂進退)
(主張在陽履有見物興思之義示當防微毋狃于不足/慮聽其長而至于莫可為也易為君子謀乾言勿用即)
(復卦閉關之義欲君子之難進也坤言堅/冰即姤卦女壯之戒防小人之易長也)
　象傳曰履霜堅冰隂始凝也馴致其道至堅冰也(易/舉)
　(正履霜下无堅冰二字魏文帝紀注太史許芝引此/句履霜上加初六二字亦无堅冰字本義從之隂寒)
　(之氣始凝結而為霜徐徐然推至其氣之流行則至/于堅冰矣馴猶狎順也若鳥獸馴狎然曰馴致明不)
　(覺其至而至也又九家易云初六始姤姤為五月盛/夏而言堅冰五月隂氣始生地中言始于微霜終至)
　(堅冰以明漸至也此與于令升之解相合愚按先儒/皆即以初六象履霜故于履霜下欲去堅冰二字若)
　(如令升九家説則履霜堅冰四字不妨竝存蓋言履/霜堅冰皆起于一隂之始生而凝結也堅冰者隂盛)
　(之極唯馴致其道故末流必至于堅冰申言之也似/于文義較妥道即小人道長之道若以隂陽言則氣)
　(化也上六曰其道窮也兩其道字相應具載始末/經曰堅冰至要其終也傳曰至堅冰原其始也)
　文言傳曰積善之家必有餘慶積不善之家必有餘
　殃臣弑其君子弑其父非一朝一夕之故其所由來
　者漸矣由辯之不早辯也易曰履霜堅冰至蓋言順
　也(易本言天道而聖人常詳人事如所言積善積不/善之説是已小善積而為大善則福慶亦大而為)
　(餘慶小不善積而為大不善則禍殃亦大而為餘殃/然人但知天災人禍為殃而不知弑逆之慘在堂亷)
　(骨肉之間可畏哉唐孔氏云上文善惡竝言今獨言/弑君弑父有漸者以隂主柔順積柔不已乃終至禍)
　(亂故特于坤之初六言之欲戒其防柔弱之初又隂/為弑害故寄此以明義由來者漸言臣子也辯之不)
　(早責君父也辯察也不早察之而無以逆折其萌至/于陵夷則事勢已不可為强而為之適以激成其變)
　(矣故曰辯之不早辯也上辯字以其終言下辯字以/其始言順如字即馴致其道之馴所謂漸也舊作古)
　(字順慎通則六四/慎不害亦宜通矣)
　　六二直方大不習无不利(變坎為師互體坤變震/朱子云坤卦中唯此一)
(爻最為純粹蓋五雖尊位却是陽爻破了體了四重隂/而不中三又不正唯此爻得中正所以説箇直方大此)
(是説坤卦之本體以爻位言則地之上故以地取象觀/象傳亦主地道言直字即坤至柔而動也剛之剛也方)
(字即至靜而德方之方也大字即含𢎞光大之大也孔/子彖辭文言小象皆本于此柔則曲六二獨直柔則刓)
(六二獨方中正故也直言其内承天之氣不可屈撓故/謂之直方言其外賦物之形不可移易故謂之方内直)
(外方天大无際坤亦與之无際所以大也又此爻居中/而變為剛有内直外方之象觀傳揭動字可見陽為大)
(變剛故稱大也不習无不利以占言也習重也書所謂/卜不習吉是也利即利有攸往之利筮得此爻于事无)
(所不利不俟更筮蓋本爻之體中正變爻之用時中故/文言傳曰不疑其所行不習之謂也八卦正位乾在五)
(坤在二皆聖人也乾剛健中正則飛龍在天坤柔順中/正則不習无不利占者有是德方應是占矣于令升云)
(隂氣在二六月之時/隂出地上佐陽成物)
　象傳曰六二之動直以方也不習无不利地道光也
　(以字即而字欲知其直方當于動處觀之地之生物/也藏于中者畢達于外而无所囘隱此可以見其直)
　(其成物也洪纖髙下飛濳動植隨物賦形而各有定/分此可以見其方若其大則地之无不持載固不待)
　(言而可見矣二坤之正位故以地道歸焉光即光大/光化之光地道光顯于品物咸亨見之若以人事論)
　(心之動直而无私事之動方而當理皆有得于地/道者也如此則无所用而不周无所施而不適矣)
　文言傳曰直其正也方其義也君子敬以直内義以
　方外敬義立而德不孤直方大不習无不利則不疑
　其所行也(象辭之所謂直方大者以坤體言此則就/人言之凡强為大者必曰无町畦耳而聖)
　(學不然乾九二之博言大也而従謹信始坤六二之/不孤言大也而從直方始直者言其心體之正也方)
　(者言其制事之義也正之存于中如物之直而不斜/倚義之應于外如物之方而不虧缺也轉正言敬者)
　(以正名直以敬脩直陳器之云以正解直則可以敬/解直則不可才敬則心必正為下一轉語即喚起精)
　(神所以敬字更有工夫或引深衣稱直其政謂敬訛/為政政又訛為正不可從直如引之以繩方如絜之)
　(以矩程子云君子主敬以直其内守義以方其外義/形于外非在外也又云切要之道无如敬以直内心)
　(敬則内自直又云敬只是持己之道義便知有是非/順理而行是為義也若只守一箇敬不是集義却是)
　(都无事也朱子云敬以直内是持守工夫義以方外/是講學工夫直是直上直下胸中无纖毫委曲方是)
　(割截方正之意是處此事皆合宜如一物四方在面/前截然不可得而移易之意若是圓時便轉動得又)
　(云敬立而内自直義形而外自方若欲以敬要去直/内以義要去方外則非矣又云敬以直内義以方外)
　(八箇字一生用之不窮兩者對峙之謂立獨而不雨/之謂孤敬為體義為用體用兼全此其德所以不孤)
　(也程子云敬義夾持直上達天德自此朱子云有人/專要就寂然不動上理㑹及其應事却顛倒又牽動)
　(它寂然底又有人專要理㑹事卻于根本上全无工/夫須是徹上徹下表裏洞徹又云敬義只是一事如)
　(兩脚立定是敬纔行是義合目是敬開眼見物便是/義不孤釋大也至嚴密生至𢎞大于身无私故于物)
　(无私而與天地同其仁盛德之至也不疑其所行釋/不習无不利楊敬仲云所行不疑者如天地之變化)
　(雷霆交作風雨散施天地何疑之有吾亦何疑之有/六通四闢變化皆妙疑起于意有意則有疑无意則)
　(无疑无疑之妙非言語之所及非心思之所到焦弱/侯云乾四以陽居隂坤三以隂居陽故皆曰或或之)
　(者疑之也六二以隂居隂居中得正何疑之有又云/六二居臣位盡臣道何疑何嫌故曰不疑上六與陽)
　(相抗故曰疑又曰嫌李子思云文言字字皆有位置/非苟然也乾九三言誠坤六二言敬誠敬者乾坤之)
　(別也先儒誠敬之學起于此乾九二言仁坤六二言/義仁義隂陽之辨也先儒論仁義之用取諸此程子)
　(云乾九三言聖人之學坤六二言賢人之學此其大/致也若夫敬以直内義以方外則雖聖人不越乎此)
　(无異道故也愚按乾道莫盛于九五坤道莫盛于六/二乾陽主進進至上卦之中而止坤隂主退退至下)
　(卦之中而止曾聞之師曰天數五地數五乾進/止五坤退止二則仍五也五中數也允執其中)
　　六三含章可貞或從王事无成有終(變艮為謙互/體坤變坎約)
(象坤變震坤為吝嗇含之象也坤為文章之象也又剛/柔相間雜而成文者曰章六柔變剛含之者上下畫之)
(柔亦含章象或曰坤三爻三索而得兌兌為口有含意/亦通本卦為貞凡曰貞者主正不主變三内含章美雖)
(有美而不露得隂承陽之道故可貞以守然此爻陽位/隂畫本不正故不曰利貞而曰可貞也或從王事者以)
(居下卦之上不終含藏故有或時出從王事之象王指/乾與他卦以君位屬五者不同坤六爻无君道也胡仲)
(虎云乾九四坤六三皆曰或進退未定之際也特其退/也曰在淵曰含章唯進則皆曰或聖人不欲人之急于)
(進也如此成謂專成无成謂以隂承陽但當盡臣道不/可有所專成也三下之上易暴著故戒之有終隂之事)
(也陽不足于後代其終者隂也三下卦之終故以終言/坤為艮卦且變謙順而知止謙以居勞六三之徳也于)
(令升云隂氣在三七月之時坤體既具隂黨成羣君弱/臣强唯文德之臣然後可以遭之而不失其柔順之政)
(此蓋平襄之王垂拱/以賴晉鄭之輔也)
　象傳曰含章可貞以時發也或從王事知光大也(程/傳)
　(云夫子懼人之守文而不達義也又從而明之言為/臣處下之道不當有其功善必含晦其美乃正而可)
　(常然義所當為則以時而發不有其功耳不失其宜/乃以時也非含藏終不為也含而不為不盡忠者也)
　(楊廷秀云為臣不任事求任事罪一也不任事則奸/求任事則諂六三含其光明而不衒或從王事而毋)
　(必此所以光大也或云者非不任事也非求任事也/智光大故能含章呂伯恭云智未光大胸中淺狹纔)
　(有一功一善便无安著處雖强欲抑遏終制不住譬/如瓶小水多雖抑遏固閉終必泛溢若瓶大則水自)
　(不泛溢都不須閑費力又柔變剛故云大但言或從/王事而不言无成有終者象傳只舉上句解義則并)
　(及下文他卦皆然愚按无成有終即包在/含章二字内无成是其含冇終是其章)
　文言傳曰隂雖有美含之以從王事弗敢成也地道
　也妻道也臣道也地道无成而代有終也(先儒皆以/隂雖有美)
　(含之六字絶句愚意不如含之二字屬下意味更長/蓋分之所制道亦止于此而不宜見美見美則去道)
　(而抗于分故雖有章美在中而必去其自衒之心以/從王之事不敢為主先成之也曰弗敢云者非其才)
　(有所不足於分有所不敢也臣道固然而實本乎地/道蓋天綂乎地與夫綂乎妻君綂乎臣一也地道卑)
　(柔无敢先唱專主必待陽唱而後代陽有終也天施/而地生地順承天者也然乾能始萬物而已必賴坤)
　(以作成之故曰代有終正對乾之始而言董子云地/出雲為雨起氣為風風雨者地之為也地不敢有其)
　(功名必上之於天命若従天氣者故曰天風天雨也/莫曰地風地雨也勤勞在地名一歸于天非至有義)
　(其孰能行此故下事上如地事天也可謂大忠矣又/蔡伯靜云以數言之天數終于九不足于終代其終)
　(者地十也楊用修云地道无成代天有終推而言之/亦曰妻道无成代夫有終也引而伸之亦曰臣道无)
　(成代君有終也然則何以不言子也曰子有時而為/父地无時而為天也妻无時而為夫也臣无時而為)
　(君/也)
　　六四括囊无咎无譽(變震為豫互體坤變艮約象/坤變坎王輔嗣云處隂之卦)
(以隂居隂履非中位无直方之質不造陽事无含章之/美蘇子瞻云夫處上下之交者皆非安地也乾安於上)
(以未至于上為危故九三有夕惕之憂坤安于下以始/至于上為難故六四有括囊之慎隂之進而至于三猶)
(可貞也至於四則殆矣括結也囊者坤體虛而容物之/象四變為竒塞壓其上猶括結囊之上口人之閉口不)
(言似之或曰坤之初一索而得巽四坤初畫巽為繩有/結意亦通如此韜晦謹嘿雖可无過咎而亦无稱譽也)
(夫譽者咎之招也論括囊之本心祗圖无咎而已无譽/非所計然亦以无譽故无咎甚哉時命謬之難為也莊)
(生之學用此曰為善无近名為惡无近刑曰天下有道/聖人成焉天下无道聖人生焉曰何貴何賤是謂反衍)
(无拘而志與道大蹇何少何多是謂謝施无一而行與/道參差曰當時命而大行於天下則反一无迹不當時)
(命而大窮乎天下則深根寧極而待夫无咎必譽矣无/譽必咎矣无咎復无譽是何人哉傷譽之必且為咎也)
(嚴君平有言予我名者殺我身士居亂世并名而欲逃/之或苦逃之而益隨難矣哉蘇子瞻亦云咎與譽人之)
(所不能免也出乎咎必入乎譽脱乎譽必罹乎咎咎所/以致罪而譽所以致疑也甚矣无咎无譽之難也三復)
(斯言可為流涕易中言无咎无譽者二大過九五之无/譽少辭也坤六四之无譽多辭也於夫子雨象贊辯之)
(按乾三四曰惕曰躍慎其動坤三四曰含曰括慎其靜/以皆人位各因其體性致慎于防危兢兢焉然六三以)
(隂居陽猶或可出而從王事六四以隂居隂唯可括囊/不出而已于令升云隂氣在四八月之時天地將閉賢)
(人必隱懷智苟容以觀時譽此蓋甯戚蘧瑗與時卷舒/之爻也互體變艮為止約象變坎為險皆當括囊象又)
(此爻變震有震主之嫌疑咎卦變豫/四其由豫者也疑譽故為戒如此)
　象傳曰括囊无咎慎不害也(能慎如此則无害也雖/无譽何傷慎釋括囊義)
　(不害釋/无咎義)
　文言傳曰天地變化草木蕃天地閉賢人隱易曰括
　囊无咎无譽蓋言謹也(坤下三爻變乾成泰有天地/變化之象坤六爻不變六四)
　(以隂爻居隂位處上下卦之間重隂不中與乾隔絶/有天地閉之象草木蕃者召南所謂朝廷既治庶類)
　(蕃殖也賢人隱者洪範所謂百穀不成俊民用微也/呂伯恭云人與天地萬物同是一氣泰則見否則隱)
　(猶春生秋落氣至即應間不容髮初不待思慮計較/也若謂相時而動則已作兩事看所以獨稱賢人隱)
　(者蓋衆人强自隔絶故與天地之氣不相通氣至而/覺者獨賢人而已括囊晦藏則雖无令譽可得无咎)
　(蓋言賢人君子于是時但當謹慎自守不宜有/所為也要之知无譽之為謹而後可與于括囊)
　　六五黄裳元吉(變坎為比約象坤變艮黄中央色/從五取象亦坤艮土之正色也吳)
(幼清云坤畫耦象裳之兩開不屬初為足二為脛三為/股而四則身也當裳之要坤為布帛六五以黄色之布)
(帛為裳掩蔽下四畫猶裳之掩蔽人下體也按大傳言/垂衣裳取諸乾坤蓋合二卦上下相重而取象乾為上)
(衣坤為下裳又焦弱侯云周官内司服掌王后六服四/曰鞠衣注謂黄衣也詩緑衣黄裳綠衣喻妾黄裳喻夫)
(人言黄裳于坤六五則知為乾九五之配矣坤純隂嫌/于言君又不可以臣當之故取象于后以存君位又嫌)
(于敵乾故象下裳示坤當下于乾也聖人謹于君臣之/辨如此蘇子瞻云黄而非裳則君也裳而非黄則臣爾)
(非賢臣也六五隂之盛而有陽德焉故稱裳以明其臣/稱黄以明其德元大而善也曰黄裳元吉否則大凶言)
(外之意可見矣左傳昭公十二年南蒯將叛枚筮之遇/坤之比曰黄裳元吉以為大吉子服惠伯曰忠信之事)
(則可不然必敗外强内溫忠也和以率貞信也故曰黄/裳元吉黄中之色也裳下之飾也元善之長也中不忠)
(不得其色下不共不得其飾事不善不得其極外内倡/和為忠率事以信為共供養三德為善非此三者弗當)
(且夫易不可以占險將何事也且可飾乎中美能黄上/美為元下美則裳參成可筮猶有闕也筮雖吉未也後)
(蒯果敗杜元凱注云外坎内坤坎險故强坤順故温强/而能温所以為忠水和而土安正和正信之本也按此)
(合二體解爻最為得之于令升云隂氣在五九月之時/自剝來也剝者反常道也隂登于五柔居尊位若成昭)
(之主周霍之臣也百官總已專斷萬㡬雖情體信順而/貌近僭疑言必忠信行必篤敬然後可以取信于神明)
(无尤于四海也又宋史郭雍傳云坤雖臣道五實君位/雖柔德不害其為君猶乾之九二雖有君德不害其為)
(臣按易无典要五爻不取君象者蓋有之矣李子思云/坤六五之應在乾九五乾坤定體一純而不雜坤六爻)
(无君位與諸卦六爻自為配應例不同乾/為君六爻皆君事坤為臣六爻皆臣道也)
　象傳曰黄裳元吉文在中也(王肅云坤為文五在中/故曰文在中也余德新)
　(云通坤卦皆可言裳唯六五則為黄裳所以可貴也/六二雖中而不文六三雖文而不中故直方但言其)
　(質之中而含章但戒其華之露愚按六五/之文與六三之章同皆柔變剛之所為)
　文言傳曰君子黄中通理正位居體美在其中而暢
　於四支發於事業美之至也(六五當與六二竝看故/皆以君子言爻辭曰黄)
　(裳言以中央之色為下體之飾以譬君子之德美在/中心而形見于身與事業也黄中通理正位居體美)
　(在其中釋黄字暢於四支發於事業釋裳字美之至/也釋元吉舊解俱非九宮五黄居中最尊土之正色)
　(也中者内也黄中者中德之在内也通者豁然脉絡/之貫通无一毫私欲之滯塞也理者井然文章之條)
　(理无一毫私欲之混淆也本爻既變坎為通通之象/也本爻未變坤為文理之象也徐子與云涵養不熟)
　(操守不固天理有一毫之未純人欲有一毫之未去/未得為黄中也涵養熟矣操守固矣天理全而人欲)
　(去矣然條理未達脉絡未貫則是藴于内者雖有中/和渾厚之美而无融暢貫通之妙未得為通理正位)
　(居體以五言五為上卦之中又圖書之位土亦居中/不於六二言之者坤无君位五居尊與乾之九五相)
　(對故曰正位也坤以土為體於數五洪範亦稱五曰/土言所居者乃坤之正體也又潘子醇云正位者自)
　(乾坤未成列八卦未定位而所謂真君者居焉獨于/坤五明之者坤歸藏者也正位居體如龍蛇之蟄而)
　(五尤沖氣為精神之全中正之至者也故五行之土/五色之黄五聲之宮五味之甘所以各尊於其類者)
　(皆此理耳黄中通理正位居體坤德備矣故爻以黄/言美在其中即黄中也六五隂居陽而陽不散陽明)
　(内藴隂體虚含无私已之累㑹中和之道雖喜怒哀/樂而无喜怒哀樂順性於氣復命于天故支體非我)
　(有事業非我有其暢其發誠有不期然而然者亦如/取五行至貴之色而為飾身之裳也吳幼清云裳之)
　(所蔽者二足而言四支者立言之法如此也唐孔氏/云所營謂之事事成謂之業三亦以美言然猶在上)
　(卦之下故雖美而含之焉耳若五則通暢而發輝之/矣故曰美之至爻之所以不止言吉而言元吉者以)
　(此朱子云二在下方是就工夫處説文言云不疑其/所行是也五得尊位則是就他成就處説所以云美)
　(在其中而暢于四支發于事業美之至也徐子與云/二五皆中二内卦之中其發于外者不疑其所行而)
　(已五外卦之中其施於外者有事/業之可觀坤道之美至此極矣)
　　上六龍戰于野其血𤣥黄(此本卦主爻也變艮為/剝隂陽互藏其宅成功)
(者退將來者進當六隂閉錮陽道窮而不能達則必爭/故豳風二之日鑿冰冲冲達微陽也主於戰者陽也故)
(以陽言愚聞之師云坤之有馬乾馬也龍乾龍也此坤/卦也曷為不著坤物不使坤主其卦也朱子云乾无對)
(待只有乾而已故不言坤坤則不可无乾隂體不足常/虧欠若无乾便沒上截荀爽云消息之位坤在于亥有)
(伏乾為其兼于陽故稱龍也郭外曰郊郊外曰野上處/卦極戰于卦外故曰野又吳幼清云地與天連接處為)
(野上之位天也坤之畫地也上位之天與坤畫之地相/接故象野胡仲虎云不言隂與陽戰而曰龍戰于野與)
(春秋王師敗績于茅戎天王狩于河陽同一書法愚按/坤无龍象故龍斷當以陽言此龍即震龍也震為龍又)
(為𤣥黄一陽始生為震七日來復為復坤至上六隂道/已極過此則為復初九矣故於龍與𤣥黄寄象焉又上)
(六變陽本非龍而似龍故龍與之戰鄭康成謂上六為/蛇得乾氣雜似龍是也其血者上六之血也氣陽也血)
(隂也隂傷故言血无與陽事𤣥者暫變為陽之色黄者/本質為隂之色雖變為陽而質則隂故其血雖𤣥而猶)
(黄也此固以隂陽之勢言實借為臣疑/于君之戒卦變為剝亦隂剝陽之象)
　象傳曰龍戰于野其道窮也(道即馴致其道之道初/六隂之微故忌其長上)
　(六隂之極故著其窮皆繇馴致/使然豈獨隂邪罪哉戒在言外)
　文言傳曰隂疑於陽必戰為其嫌於无陽也故稱龍
　焉猶未離其類也故稱血焉夫𤣥黄者天地之雜也
　天𤣥而地黄(此用訓詁體疑謂鈞敵而无小大之差/也如禮記疑於臣疑於君疑女於夫子)
　(之疑陽大隂小隂必從陽隂既盛極與陽偕矣是疑/於陽也不相從則必戰必字言繇來有漸無足怪者)
　(罪陽之辭也此釋戰愚按周公繫爻原根文王後天/之易先天卦乾居四月坤居十月是謂衝戰後天卦)
　(乾西北與坤十月卦氣同方隂陽交爭其所是謂戰/乎乾戰則陽微矣曷以稱龍為其嫌于无陽也嫌亦)
　(似也本有而疑於无沒其實也此泛辭非周公嫌之/稱龍稱陽為龍也非寄陽于隂之説隂陽不能相无)
　(陽非隂无徒隂非陽无主世道誰能无之非特人不/可无天道自不能无也此釋龍蔡伯靜云十月為純)
　(坤之月六爻皆隂然生生之理无頃刻之息一陽雖/生於子而實始于亥十月之陽特未成爻耳聖人謂)
　(其純隂而或嫌于无陽也故稱龍以明之古人謂十/月為陽月者蓋出於此上六變則為陽而本質實隂)
　(故其遭傷也稱血以見其未脱離隂類也亦明隂不/勝陽獨自受傷於陽无預此釋血血者隂之傷而上)
　(六之隂異乎真隂故其血𤣥而黄若真隂則冇黄无/𤣥也蓋𤣥者新變為陽之色黄者舊質為隂之色也)
　(𤣥黄之血相雜有天陽之色又有地隂之色以見其/非臣亦非君也此釋𤣥黄荀爽云天者陽始于東北)
　(故色𤣥地者隂始于西南故色黄按天𤣥而地黄一/句只為天地之雜四字申解舊説以𤣥黄為隂陽兩)
　(傷又以為明天地定分終不可易之意皆纏繞不成/義理項平甫云𤣥黄者上下无別所謂雜也曰疑於)
　(陽曰嫌於无陽曰猶未離其類曰天地之雜皆言隂/之似陽臣之似君楚公子圍之美矣君哉也然終以)
　(野死則亦/何利哉)
　　用六利永貞(此所謂坤之乾也愚聞之師云藥物/熟用之活人生用之殺人學術亦有)
(然者凡易之道剛柔相易欲變而熟用之也爻義與用/九同蓋主上六一爻言之隂極則變陽矣但隂柔恐不)
(能固守既變之後唯長永貞固不為隂私所用則亦如/乾之无不利矣凡曰貞者主正而不主變用六之利永)
(貞自其變後而言謂隂變為陽則小變而大慝變而淑/故利在於不復變也乾道主元事事皆有元理故言乾)
(元用九坤道主貞事事皆有貞理故言用六永貞陽道/純一故可以妙不一之用隂道雜而難一故堅之以守)
(一胡仲虎云乾變坤剛而能柔坤變/乾雖柔必强善變化氣質者當如之)
　象傳曰用六永貞以大終也(陽為大隂為小如大過/小過之類皆是以隂陽)
　(而言終指上六上六變則隂皆為陽矣所謂以大終/也言始小而終大或云終即代終之終乾以元為本)
　(所以資始坤以貞/為主所以大終)
　第二對
　　屯䷂蒙
　雜卦傳曰屯見而不失其居蒙雜而著(此各就本卦/二陽爻言吳)
　(幼清云屯蒙皆二陽之卦九五見于上卦二隂之中/而為主其下一陽則動於坎險之内而固守故曰不)
　(失其居蒙九二雜於下卦二隂之中而為主其上一/陽則止於坎險之外而光明故曰著坎陽陷於隂中)
　(一也見者陽在上卦之天而位顯雜者陽在下卦之/地而位幽也若以卦義言則屯與蒙亦相似而實不)
　(同屮之穿地出而未伸見則見矣而未離于地顯而/隱也物之見蒙者光明自在發之而煥然著矣隱而)
　(顯也夫一正一反物之情也故卦以反對而爻亦皆/變當其正也初辭擬之卒成之終及其反也卒反在)
　(下初反在上易緯曰卦者掛也言垂掛物以示人固/有一正一反之事矣其以屯蒙次乾坤者何也其象)
　(天地初開闢而世界尚洪荒邪屯合雲雷見天之用/蒙合山水見地之質猶之天先乎地也太極動而陽)
　(生生自下進而上屯下震上坎蒙下坎上艮此非生/生而大順之象邪夫天地之間非他也人也人道以)
　(男唱女故三男之卦先焉三男之卦坤交乾而成也/震乾坤之始交故尤先焉人生而得君以治故屯作)
　(之君得師以教故蒙作之師凡卦必有主爻乾坤主/上畫六子皆主竒耦少者兩主必推一屯貞震故主)
　(初而宜君蒙貞坎故主二而宜師屯初宜君貴下賤/也備君人之大徳蒙二宜師亨時中也有覺人之大)
　(道則人極之所立也以三男言震長子以建侯而有/經綸之功坎次子以剛中而有克家之能艮少子以)
　(柔巽而得童蒙之吉乾坤三子至是各得其宜矣教/以輔治故蒙次屯書曰天降下民作之君作之師惟)
　(曰其助上帝已焉此屯蒙所以次乾坤也愚聞之師/云二卦互坤坤為衆西周起事三千人東魯設科亦)
　(三千人自古及今其世可論河汾濂洛皆能有衆關/朗之筮㝠契應晉唐竇儀之占五緯聨奎壁故屯蒙)
　(者乾坤之大事也廬陵蕭氏云屯與蒙為一對合十/二畫觀之☵☳☶☵坎之六畫包震艮於中也分而)
　(觀之屯之為卦坎震也蒙之為卦艮坎也然屯蒙之/象即坎之象斂之則屯蒙二卦之四象藏于坎卦本)
　(體六畫之中發之則坎卦六畫所含之四象出而為/屯蒙二卦乾坤首用坎而不用離坎惟合震艮而不)
　(合巽兊者上經乾開坤闢之初如嵗之春如日之旦/陽徳方興而羣隂盡伏也上經坎八體一體合震成)
　(屯一體合艮成蒙不合震之上體而合其下體不合/艮之下體而合其上體震之陽在下艮之陽在上也)
　(先屯後蒙者屯之陽生于下體之下而達于上體之/中蒙之陽始于下體之中而達于上體之上也自震)
　(之下達于坎之中又自坎之中達于艮之上即乾三/畫之純陽也坎以中畫之陽下合震之下畫上合艮)
　(之上畫而成三陽純乎乾體此屯蒙/所以繼乾坤之後而能首出用事也)
䷂(震下/坎上)
屯元亨利貞勿用有攸往利建侯(許慎云屯難也象艸/木之初生屯然而難)
(从屮貫一一地形也尾曲象艸木出土形屮讀若徹艸/木初生有枝莖也為卦震下坎上震一陽動于二隂之)
(下其德為動其象為雷坎一陽陷于二隂之間其徳為/陷為險其象為雲為雨為水内方震動而外阻于坎險)
(艱難鬱結如勾萌之未舒故名為屯胡仲虎云屯蒙繼/乾坤之後上下體有震坎艮坤交乾而成也震則乾坤)
(之始交故先焉元亨震之動也利貞勿用有攸往為震/遇坎而言也險中能動是有撥亂興衰之才者故其占)
(為大德之人能致亨然必正而後可以亨唯至正為能/正天下之不正也必不輕于所往而後可以亨唯不欲)
(速為能成功之速也凡之外稱往勿用者以震性多動/故戒之也中爻艮止勿用攸往之象此皆主初九一爻)
(而言侯諸侯也指初九易言利建侯者二豫上震屯下/震皆曰建侯震長子震驚百里皆有侯象建之者九五)
(也凡卦以隂陽爻之少者為主故二陽為四隂之主然/五坎體雖居尊位陷而失勢初震體雖在下位動而得)
(時故五利建初為諸侯以共扶衰亂若周書文侯之命/是也文王當紂時為西伯專征伐亦得屯初九之象故)
(于乾坤後首掲之蓋其自道云初一君居内為二民之/主上承互坤坤為國土皆建侯象王伯厚云首言建侯)
(者封建與天地並一旅復夏共和尊周封建之效也匹/夫亡秦五胡覆晉郡縣之失也乾四德屯亦具體者屯)
(為人道之始明人與天合德焉又按卦言元亨利貞者/七祗有餘辭便與不言所利異筮得此卦而初五得蓍)
(之七數二三四上得蓍之八數則用此繇又凡筮法三/爻變則占貞悔兩卦體晉語公子重耳筮尚有晉國得)
(貞屯悔豫皆八司空季子曰吉是在易皆利建侯震雷/也車也坎勞也水也衆也車有震武也衆而順文也文)
(武具厚之至也故曰屯主震雷長也故曰元衆而順嘉/也故曰亨内有震雷故利貞車上水下必伯小事不濟)
(壅也故曰勿用有攸往一夫之行也衆順而有武威故/曰利建侯按自震雷也以下皆解屯繇辭其解豫者見)
(豫卦六爻皆變為火/風鼎震上坎下為解)
　序卦傳曰有天地然後萬物生焉盈天地之間者唯
　萬物故受之以屯屯者盈也屯者物之始生也(按唐/李氏)
　(易解每卦皆掇序卦之辭冠于本卦之首疑古有此/體程傳亦于六畫分注下必首誦述之今故列諸彖)
　(傳之前盈者窒塞填滿之意也程子云萬物始生鬱/結未通故為盈塞於天地之間至通暢茂盛則塞意)
　(亡矣天地生萬物屯物/之始生故繼乾坤之後)
　彖傳曰屯剛柔始交而難生動乎險中大亨貞雷雨
　之動滿盈天造草昧宜建侯而不寧(凡卦辭總一卦/之大義爻則探)
　(卦辭之所指因六爻析而明之其名卦繫辭之意孔/子已有彖象傳學者不宜於傳外生意解傳則知經)
　(矣乾坤之後一索得震為始交再索得坎為難生而/者承上接下之辭所以合兩體而名其為屯也動震)
　(之為也險坎之地也震動之才足以奮發有為時當/大難能動則雖在險中可出故大亨然小智私術非)
　(撥亂之具故尤重在貞貞正也觀象傳以志行正解/居貞可見舊説以不遽進為貞則與勿用有攸往複)
　(矣變元稱大者大為陽按彖辭元亨者十一卦陽為/主爻者七卦傳皆釋為大隂為主爻者四卦傳不釋)
　(為大止謂之元亨程子以為大不足盡元義元亨重/于大亨非也乾元稱大哉者陽也坤元屬隂則稱至)
　(而不稱大矣不言利者利屬于貞故不必言亦以屯/之元亨利貞非如乾之四徳故但曰大亨貞雷震象)
　(雨坎象雷動而雨隨之曰雷雨震之未動坎氣為雲/雲上雷下鬱結而未成雨所以為屯動則雲化為雨)
　(雷上雨下屯之鬱結者變而為解而未亨者果大亨/矣隂凝之久非小雷小雨輒能破之必也積陽之氣)
　(澒洞勃律滿盈于天地之間若不容一物者而後可/以生物彖所謂勿用有攸往正停蓄以俟此耳蘇子)
　(瞻云物之生未有不待雷雨者然方其作也充滿潰/亂使物不知其所從若將害之霽而役見其功也卦)
　(言勿用攸往而彖言雷雨之動者勿用攸往非終不/動也審而後動也此以上皆主初九言天造猶言時)
　(運草者雜亂如草不齊震為蕃草之象也昧者晦㝠/如天未明坎為月天尚未明昧之象也坎水内景不)
　(明于外亦昧之象也又屯字義象屮未出土亦草昧/象當此時運所宜建立輔助則可以濟屯又當憂勤)
　(兢畏不遑寧處堯舜之世君臣相成猶諄諄曰克艱/曰儆戒曰无怠无荒曰兢兢業業而況于屯之時乎)
　(此主九五一爻言五雖陽剛中正然觀爻辭屯其膏/之象何有元亨大貞凶之占何有利貞幸有初九救)
　(世之賢在下亟當藉之以/自輔曰不寧者坎加憂象)
　象傳曰雲雷屯君子以經綸(雷尚在下坎氣成雲未/成雨此隂陽鬱結之候)
　(也故曰雲雷屯震在坎上則曰雷雨作解可證已經/綸皆治絲之事經機縷也綸綱也以織綜經緯草昧)
　(之時天下正如亂絲君子以治絲之法治之先定規/模次及事業大綱既正萬目畢舉所謂經綸也經者)
　(總其緒而分之象雷之自斂而分綸/者理其緒而合之象雲之自散而合)
䷂初九磐(古本或作/盤又作槃)桓利居貞利建侯(變坤為比磐/大石也鴻漸)
(于磐之磐漢文紀云此所謂磐石之宗也天下服其彊/中爻艮石之象也桓亭郵表也漢書注云亭郵四角建)
(大木貫以方板名曰桓表縣所治陳宋間言桓聲如和/今猶謂之和表即檀弓所謂桓楹也震陽木桓之象也)
(初居地之下象磐石之根著于地桓木之埋豎于地屯/卦萬物始生為開治之象初九一陽震動為開治之主)
(磐桓者狀其雄固之象剛健之才張横渠以磐桓猶言/柱石是也又震為大塗柱石在大塗之上震又為足以)
(其在下而動初剛變柔故足不能動亦猶磐石桓木之/著地而不可動也自馬融以盤旋釋磐桓後來儒者皆)
(如馬釋誤矣利居貞即彖辭所謂利貞大居正之義非/靜處為居也春秋傳云侯主社稷臨祭祀奉民人事鬼)
(神從㑹朝又焉得居但欲其志在救民行出于正則才/與德稱非虎噬狼貪者流苟乗利擇便徇已私以拂正)
(道則人心去矣内卦主震震主初凡言貞者皆主不變/初以陽剛故能濟屯不可變也卦言利建侯者其事也)
(利于建初以為侯也爻言利建侯者其人也初之才利/建之以為侯也爻變坤震為諸侯坤為土爲衆侯而有)
(土有衆利建象卦變比比輔也先王以建國親侯者也/春秋傳畢萬筮仕于晉遇屯之比辛廖占之曰吉屯固)
(比入吉孰大焉其必蕃昌震為土車從馬足居之兄長/之母覆之衆歸之六體不易合而能固安而能殺公侯)
(之卦也按震為車為足為兄為殺坤為土/為馬為母為衆為安合以比言固以屯言)
　象傳曰雖磐桓志行正也以貴下賤大得民也(才雖/大非)
　(貞弗濟故曰雖磐桓志行正也只是以濟世安民為/主行一不義殺一不辜而得天下皆不為也便為志)
　(行正便為居貞貴謂陽賤謂隂初九一陽居三隂之/下貴下賤象唯初能大得民此其利建之以為侯與)
　(陸公理云江海處下百川歸之君能下物萬人歸之/王輔嗣云夫息亂以靜守靜以侯安民在正𢎞正在)
　(謙屯難之世隂求于陽弱求于强民思其主之/時也初處其首而又下焉爻備斯義宜其得民)
　　六二屯如邅如乘馬班如(鄭𤣥本作般如/説文作驙如)匪冦婚
媾(鄭𤣥本作冓/冓猶㑹也)女子貞不字十年乃字(變兌為節互體/坤變震如助辭)
(也在語下猶云一似也邅遲囘不進之貌屯如以時言/邅如以遇屯之時者而言二以隂柔居屯之世志欲從)
(正應之五而内忌初剛故未免邅迴鄭康成云馬牝牡/曰乘震馬坎亦馬故二四六皆稱馬班分布之貌下馬)
(為班與馬異處也二比初而應五兩皆陽剛罔知所屬/故牝牡異處匪冦婚媾正指五坎為盜故有冦象然五)
(為二之正應非冦也乃婚媾也馬季長云重婚曰媾女/子指六二也變兌為少女字許嫁也禮云女子許嫁笄)
(而字貞者正也不字者志在于五不字于初也十年乃/字者乃字于五也變兌動而説故有字象以十年為斷)
(者從二至六爻盡得五又從初數至五共為十則初九/進而九五矣二幾為初所得再加躊躇而終應五也或)
(云互變坤坤數十又為年故有十年象初九當得民之/時二以隂柔中正守經之才雖屯邅分散而不肯苟許)
(其身可謂貞矣終成其志而獲歸于五純臣也夫初與/二異趍而同許何居蓋猶太公以濟世為仁而伯夷以)
(惇倫為義各/有其一焉)
　象傳曰六二之難乘剛也十年乃字反常也(乘者居/其上也)
　(二當方屯之初近乘初九方興之震抗而不答其事/至艱故於四隂之中獨有屯邅之象雖不為濟世之)
　(才亦可謂人所難能矣反常者謂反復常道/即二適于五是其得常也伯夷之叩馬似之)
　　六三即鹿(虞翻王肅/本俱作麓)无虞惟入于林中君子幾(鄭/𤣥)
(本作機云/弩牙也)不如舍(音/捨)往吝(變離為既濟互體坤變坎約/象艮變離凡隂必資陽以冇)
(為六三隂柔居剛不中不正而二四又皆以隂柔相比/逺于陽剛隂柔既不能濟屯居剛則不免躁動又无應)
(援而最近于險將安之乎故為即鹿无虞入于林中之/象即就也鹿指五五居尊位而在險中鹿走險者也故)
(取鹿象六三之即鹿蓋反覆盜名字之流猶史所稱秦/失其鹿天下共逐之者虞翻王肅本作麓云山足也三)
(互艮下畫山之足也亦通虞掌山澤之官四人位當三/之前在艮山之間虞人之象然應初比五與三不相得)
(不為三之嚮導故三欲即五之鹿而无虞人也平地有/竹木曰林互體坤為平地約象艮于木為堅多節變坎)
(為隱伏本卦震為蒼筤竹爻處震坤艮之交故象林坤/之中畫故曰中凡獵者必資嚮導若无嚮導則唯入林)
(中而已幾者動之微君子見幾不如舍之若往而不止/鹿不可得而徒有迷失道之悔蓋无其徳无其應无其)
(輔而徒懐非望之心未有能濟者也三居震上互體艮/聖人于其震之動而猶庶幾其知艮之止故以不如舍)
(決之以往吝懼之竇融錢俶共舍之者也如/陳涉項羽輩則吝矣又爻變離故有見幾象)
　象傳曰即鹿无虞以從禽也君子舍之往吝窮也(六/三)
　(不可動而動猶无虞而即鹿以徒有逐田獵之禽之/心蓋貪心所使也經言不如舍辨之審也傳言舍之)
　(去之決也往則有羞/吝而必至于困窮矣)
　　六四乘馬班如求婚媾往吉无不利(變兌為隨互/體坤變艮約)
(象艮變巽六四應初此五莫知所從故亦有乘馬班如/之象取義與六二同然五乃君非婚媾也初為四之正)
(應則婚媾也求者四求初也如詩雉鳴求其牡之求朱/子必以為初來求四无男不行而女先行之理迂矣且)
(細翫爻辭亦无初求四之意往者往比五也凡言往者/皆謂自内適外如小往大來是也四當屯難之世以隂)
(柔之才居近君之位恐不足以濟屯幸有初九之賢為/其正應若能自知不足求此陽剛之婚媾與之向前共)
(翼戴天子則吉而无所不利也吉以剛柔相得之善言/利以濟屯之功言四變兌與震初為應卦變隨剛下柔)
(動而悦婚媾象又震為長男中/爻變巽則為長女亦婚媾象)
　象傳曰求而往明也(知已不足求賢自輔而後往/可謂明矣兼自知知人二義)
　　九五屯其膏小貞吉大貞凶(變坤為復約象艮變/坤六爻唯二五言屯)
(者二在下而柔五剛而陷于柔皆非濟屯之才也時雨/謂之膏雨言其潤澤如膏也凡坎在上體者象水之氣)
(升而為雲屯需是也坎在下體者象水之液降而為雨/解是也屯卦坎在上為雲而不為雨有膏澤艱屯而不)
(下之象變復雷在地下而未奮亦屯膏象小指六二大/指九五凡易言小者皆謂隂言大者皆謂陽屯之二五)
(中正相應非不善也然方屯之時未克有濟所可倚仗/者唯初九耳六二舍初而從五猶曰志在正應不為初)
(所移是小者之貞亦臣誼所繫未害其為吉也若九五/居尊以一陽陷二隂之間命令不行威權去已不能審)
(時度勢更弦易轍而奉社稷以聽初九則有載胥及溺/而已此大者之貞所以凶也彖辭云利建侯正慮其狃)
(于貞而致凶也又鶴山魏氏云周禮有太貞謂大卜如/遷國立君之事貞不訓正也按説文貞卜問也从卜貝)
(㑹意五處險中不利有所作為但可小事不可大事曰/小貞吉大貞凶猶書所謂作内吉作外凶用靜吉用作)
(凶者蓋教以安靜俟時之意于理亦通若漢書谷永傳/引此文孟康注云膏者所以入潤肌膚爵祿亦所以養)
(人也小貞臣也大貞君也遭屯難饑荒君當開倉廩賬/百姓而君吝則凶臣吝嗇則吉也此不過因上文有屯)
(膏二字附㑹成文/耳都與爻義无涉)
　象傳曰屯其膏施未光也(陽德所施本光大以其陷/于坎中為二隂所揜有膏)
　(潤而不得施故曰施/未光蓋時勢使然也)
　　上六乘馬班如泣血漣如(變巽為益上六乘馬班/如與二四不異以皆比)
(陽故然二四有正應上六无之獨以隂柔居屯之終在/險之極進无所之計无所出憂懼而已泣者无聲而出)
(涕血者涕盡而繼之以血漣泣貎凡身之液皆水也坎/為水又為加憂為血卦故有泣血漣如之象變巽巽入)
(也處屯極而入于/險泣血固其所也)
　象傳曰泣血漣如何可長也(窮則變變則通屯難既/極當思所為變通計徒)
　(泣何為哉費子陽謂子思曰吾念周室泣涕不可禁/也子思曰然此亦子之善意也夫能以智知可知而)
　(不能以智知未可知危之道也今以一人之身憂世/之不治而泣涕不禁是憂河水之濁而欲以泣清之)
　(也其為无益莫大焉晉過江諸人相邀新亭藉卉飲/宴周侯中坐而歎曰風景不殊舉目有山河之異皆)
　(相視流淚唯王丞相愀然變色曰當共戮力王室克/復神州何至作楚囚相對繇是言之屯之極孰不為)
　(泣而徒泣无施此兒女子泣故曰何可長也此聖人/言外之教離之六五以出涕沱若戚嗟若而吉如屯)
　(上六者進无必為之才退有无/益之泣亦朝夕必亡而已矣)
䷃(坎下/艮上)
蒙亨匪我求童蒙童蒙求我初筮告(古毒反/下同)再三(如字/陸氏)
(釋文云一/作息暫反)瀆(説文/作黷)瀆則不告利貞(蒙艸名也王女唐蒙/女蘿菟絲一物四名)
(古文義與冡通用冢覆也許慎曰从曰豕㑹意按曰音/冒重覆也凡字从冡者皆取冡覆不明之義加巾為幪)
(加水為濛加目為矇皆是也吳㓜清云蒙者昏昧无所/見如巾之掩覆艸之遮蔽然為卦以坎遇艮下則為險)
(上則為山行无所之故名為蒙蒙有亨道以上九一陽/能止于上如童之純白未漓智識未鑿亨之基也但要)
(在得師以開導之耳不言元者以元體在蒙中故也我/謂師指二也以其為内卦之主故稱我童蒙指五也艮)
(少男故稱童蒙觀爻辭可見所以取二為師者何也下/卦一陽陷二隂之中二隂有氣拘物蔽之象而二剛實)
(在中不散蓋大人而不失赤子之心者也故五稟教焉/二五相應故有求象云匪我求童蒙童蒙求我者禮聞)
(來學不聞往教二以陽剛居下五以柔巽居上非二往/求五五自來求二若太甲成王之於伊尹周公是也程)
(子云賢者在下豈可自進以求于君苟自求之必无能/信用之理古之人所以必待人君致敬盡禮而後往者)
(蓋其尊德樂道不如是不足與冇為也初筮以下卦言/初得三畫而成一卦故曰初筮觀比卦坎以陽剛居外)
(卦而曰原筮可見矣古者卜筮不過三然獨于此卦𤼵/例亦必有所取象或謂初指初六再指六三三指六四)
(以三四兩爻皆乘陽不敬故曰瀆然爻中實无此象且/所謂初筮告者乃告六五也非告初六也愚意再三兩)
(字當即指中爻互體言凡六畫卦析之為三畫之卦冇/四本卦惟取上下卦二五相應聖人恐人以互體求之)
(而失其㫖也故曉之曰初筮得三畫成坎則九二居中/可以告六五之蒙矣更得一畫而再為互體之震卦則)
(九二已失其剛中之位又更得一畫而三為互體之坤/卦則六五又失其柔中之德剛柔不相接而漫求告焉)
(適足明其褻瀆耳雖告之无益而何以告為此非蒙所/以命卦之意也貞正而固也承上文主九二言二有孚)
(在中此心乃童蒙所本有所貴養蒙者亦務因其未雕/未琢使之反而求之以自得其良知良能之本體而已)
(周南仲云聖人教人用蒙而不用復復者去其不善而/復于善也若蒙則无不善亦未有所失六爻皆變為澤)
(火革坎上/艮下為蹇)
　序卦傳曰屯者物之始生也物生必蒙故受之以蒙
　蒙者蒙也物之穉也(方言云蒙萌也鄭康成云蒙幼/小之貌齊人謂蒙為萌愚按物)
　(以穉故蒙非正訓蒙為穉也蘇子瞻云義冇不盡于/名者履為禮蠱為事臨為大解為緩之類是也蒙者)
　(蒙也比者比也剝者剝/也皆義盡於名者也)
　彖傳曰蒙山下有險險而止蒙蒙亨以亨行時中也
　匪我求童蒙童蒙求我志應也初筮告以剛中也再
　三瀆瀆則不告瀆蒙也蒙以養正聖功也(胡仲虎云/卦象分上)
　(下艮山下有坎水之險是一義卦德分内外内險已/不能安外止又不能進是一義愚按山下有險險而)
　(止二句蓋以卦體交互言之山下有險阻在下而難/濟險而止壅在上而難進皆蒙之象也朱子云險在)
　(内止在外自家這裏先自不安稳了外面更去不得/便是蒙昧之象若見險而能止則為蹇却是險在外)
　(自家這裏見得去不得所以不去故曰知矣哉蒙亨/者蒙有可亨之理以險而止蒙未亨之時也以亨而)
　(行蒙既亨之時也楊廷秀云説者以蒙為蒙昧之蒙/非也蒙猶屯也屯者物之初非物之厄蒙者人之初)
　(非性之昧勾而未舒曰屯穉而未達曰蒙故蒙有亨/理果昧也奚亨焉大抵蒙之可亨其妙在止蓋險則)
　(已有氣拘物蔽之累止則猶有厚重不遷之意此亨/行之基也然猶賴于啟𤼵之有其人時中指九二言)
　(也當其可之謂時无過不及之謂中凡二五在上下/二卦之中其爻位不正而于時義有取者則曰時中)
　(若下文所謂待其求而應之待其初筮而告之皆時/之義也得其時之中故可亨志應指六丘言也程子)
　(云二以剛明之賢處于下五以童蒙居上非是二求/于五蓋五之志應于二也又呂伯恭云説者多謂𤼵)
　(蒙者不可自屈必待童蒙先來求我志與我相應然/後可教苟急于教人不待學者有志而强告之必不)
　(能入也此固是正理然人或錯㑹此説亢然不復與/學者相接學者亦望風不敢進少徒寡與道卒不明)
　(要須詳翫志應二字此无以感之彼安得而應之應/生于感也古之教人雖不區區先求學者然就不求)
　(之中自有感𤼵之理不然學者之志何自而應乎初/筮只作下卦二字指教者而言九剛也二中也二以)
　(剛德居下卦之中五居上以柔中之德應之則心志/應乎二而相孚契矣此二所以當告之也若再三則)
　(无相應之義而其志不相孚契矣既不相孚契而强/聒之非徒已為蒙所瀆亂亦適所以瀆亂乎蒙耳何)
　(益哉孔子曰不憤不啓不悱不𤼵舉一隅不以三隅/反則不復非祕其道而私之患夫輕之而无益于蒙)
　(也故教人者必審夫受教之有地不然言者褻聽者/厭矣養正者養其本然之貞也蒙以能止故真心尚)
　(存養蒙者亦唯保護之而使不失耳傳曰本自无瘡/勿傷之也作聖之功實在于此功乃功夫之功非功)
　(效之功蒙與聖非兩截故養正便能作聖最妙在一/養字後世不知蒙養之㫖嘵嘵焉汩以言説漓以知)
　(見所謂鑿其混沌者也悲夫張敬夫云大人者不失/其赤子之心者也蓋童穉之時純一不雜人欲未起)
　(天理實存謂之大人者守此而已謂之小人者失此/而已人于是時保護養育則虚靜純白渾然天成施)
　(為動作酬酢進退皆天理也非作聖之功起于此乎/王輔嗣云夫明莫如聖昧莫如蒙蒙以養正乃聖功)
　(也然則養正以明失其道矣几卦辭言利貞者皆謂/利於正主事童蒙未有所為无正主之事但養其良)
　(知良能之正以為他日長而/主事之正其理亦相通也)
　象傳曰山下出泉蒙君子以果行育德(凡言山下者/皆謂山腹之)
　(下非山麓之側也坎不曰水而曰泉者水取險義而/泉則自其源之初出者言兩山之間流而為川一山)
　(之下出而為泉泉之初出秤之重倍常水其流涓涓/不汚不滑未有定向傳所謂經邛浦而後大者亦猶)
　(人之童稚良知良能具足于内未為外誘所汚滑而/未知所適者然故名其象為蒙行謂身之所行德謂)
　(心之所得果行象出泉育德象山下君子觀蒙之象/則知泉有流行之勢山為泉源之本源必靜而後流)
　(清流必迅而後泉達故其動也勇于義以果毅其行/象内泉之涓滴而決導其流于外也其靜也主於敬)
　(以養育其德象外山之包藏而停涵其源于内也此/以人之自開其蒙者言或以為育德工夫全在果行)
　(于理/未安)
　　初六𤼵蒙利用刑人用説(吐活/反)桎梏以往吝(變兌/為損)
(初以隂暗居坎下幸上比九二之陽而承之得陽之開/發如撤去其覆同然下文利用刑人用以説其桎梏正)
(發之之道也記曰禁于未發之謂豫人之昏蒙自囚自/束似桎之在足梏之在手倘不于發蒙之始痛加掃除)
(厥後桎梏愈固不復能解亦終其身于桎梏已矣故曰/以往吝刑即扑作教刑之刑記所謂夏楚二物是也又)
(吳幼清云刑如周官所謂鄉刑上德糾孝圜土聚教罷/民以明刑恥之刑人不虧體罰人不虧財者蓋以教愚)
(蒙之民使之知恥知畏而改過遷善非五刑之刑也以/爻變兑秋金隂主刑故有刑人象坎為桎梏變兌為毁)
(折脱桎梏象又中爻震為足上卦艮為手初畫居下偶/而不連如械木之判而不合亦脱桎梏象以往吝指四)
(也凡之外稱往初與四為應不發其蒙于初恣其所往/則其後必為困蒙之吝而桎梏不可脱已二吝字相應)
　象傳曰利用刑人以正法也(楊敬仲云以用也用正/法以刑之也有正法而)
　(後知人之不善而刑之如我无正法我猶未免于桎/梏安能脱人之桎梏天下之以桎梏為美而好之者)
　(多矣使皆知桎梏則亦豈肯自囚自束則舉天下皆/不蒙矣皆聰明睿智矣唯其不知故蒙故誤認非為)
　(是誤認惡為美自處桎梏之中唯明者深知人之性/本善本明因何以蔽因何而蒙蔽在某處病在某處)
　(因其蔽處病所而刑之則桎梏可脱是謂以正法刑/人毎嘆以邪法刑人益人之桎梏者多矣為人上者)
　(以不正之法刑人而欲人之正為人師者以不正之/法教人而欲人之明是謂以其昏昏使人昭昭葢有)
　(人心自正而反阻之遏之人心不正而反進之導之/自三代衰正法不行以蒙治蒙以亂治亂往往而是)
　(所賴人有常性/終不磨滅也)
　　九二包(陸德明本作苞鄭康成云/苞當作彪彪文也難通)蒙吉納婦吉子
克家(變坤為剝互體震變坤包如包裹之包容物于内/也陽畫連亘有包之象又居柔變坤蓋以寛𢎞為)
(德而能包裹羣蒙者三四五皆在其所包之中有教無/類敷教在寛吉孰如之然三則自暴四則自棄皆非受)
(教之人唯五與二隂陽正應有夫婦之義故於包蒙吉/之中又申之曰納婦吉謂之婦是以隂從陽乃蒙者之)
(心順乎教者之心而无所拂也取于納者新納之婦其/意皆相諧和也君子固欲天下在于兼容之中又必擇)
(其順從者而引進之則施之者顧其安而受者順其軌/譬諸夫婦有唱隨之美而家道可成則子於是乎能其)
(家矣三四五互坤妻道也故五有婦象五柔居外二剛/居内婦在父母家將納之大家之象二居坎中畫坎為)
(中男子象上卦艮為門庭家象/互體震震長子主器克家象)
　象傳曰子克家剛柔接也(剛指二柔指五所以子克/家者繇二之剛中與五之)
　(柔中相交接彖/所謂志應也)
　　六三勿用取(七住反古/本又作娶)女見金夫不有躬无攸利
(變巽為蠱互體震變兊約象坤變震女指六三約象坤/為女又變爻巽為長女下文見金夫不有躬无攸利乃)
(申言所以勿用取女之故金夫指上九艮上畫乾爻也/乾為金故稱金以正應故稱夫不有躬者不能保有其)
(身也三上正應而曰見金夫不有躬者三互體震震性動/上體艮艮性止有男不求女而女往求男之象爻變巽卦)
(變蠱少男在上長女在下左傳所謂女惑男風落山謂之/蠱者此是也王輔嗣云童蒙之時隂求于陽六三在下卦)
(之上上九在上卦之上男女之義也上不求三而三求上/女先求男者也女之為體正行以待命者也見剛夫而求)
(之故曰不有躬也愚按此解得之諸家皆謂金夫指九二/云若魯秋胡之為者難為九二矣他過可改而女失身之)
(過不可改亦何利于取此女為哉宜其來上九之擊也諸/爻皆言蒙唯三不言者蒙以養正其正已失如木先踣其)
(根灌溉无益矣君子雖于人无所不容然悖禮傷/教如此女者包之不可𤼵之不及唯有棄之而已)
　象傳曰勿用取女行不順也(楊敬仲云以隂求陽以/昏求明其心雖求親于)
　(我而失其道焉我不可受夫天下惟有此道而已矣/得則吉失則凶得則利失則害彼以蒙求則其事雖)
　(善而其間有以非道而來君子猶不可受故不曰以/蒙求明而取以女求夫不有躬之義蓋謂以蒙求明)
　(則正以女求夫則不正孟子不荅滕更其求不/以其道也象曰行不順也凡以罪其不順而已)
　　六四困蒙吝(變離為未濟互體震變離約象坤變/坎六四以隂居隂而比應又皆隂蒙)
(暗之甚者也欲從九二則下隔六三欲從上九則上隔/六五獨逺于陽无以發蒙而久困終為下愚亦可鄙矣)
(故曰吝與初九往吝之吝相應/卦變未濟男之窮也亦困象)
　象傳曰困蒙之吝獨逺實也(陽實隂虛陽主生息故/稱實隂主消損故不得)
　(言實蒙卦唯六四一爻乘承應皆/隂故曰獨逺實此蒙之自棄者也)
　　六五童蒙吉(變巽為渙約象坤變艮本卦艮約象/變亦艮艮為少男故稱童内无智識)
(之萌外无聞見之雜以柔中與剛中相應乃求教而有/初筮之誠者也故爻莫善于童蒙蘇子瞻云六五之位)
(尊矣恐其不安於童蒙之分而自强于明故教之曰童/蒙吉楊中立云五居尊位而下求九二之臣不挾貴也)
(以童蒙自居不挟長不挾賢也苟有求焉而有所挾皆/在所不告自天子至於庶人一也故唯童蒙乃吉夫湯)
(之於伊尹髙宗之於傅説皆學焉而後臣之繇斯道也/程涉隨云以六居五以九居二者為卦一十有六雖為)
(時不同其十有五皆吉謂人君柔中虚已而任剛德之/臣其臣亦以剛中應之唯常卦則不然常從所應漢元)
(帝似/之)
　象傳曰童蒙之吉順以巽也(約象為坤變爻為巽故/稱順以巽胡庭芳云順)
　(以爻柔言巽以志應言又孔氏正義云順謂心順巽/謂貌順故褚氏云順者心不違也巽者外迹相卑下)
　(也/)
　　上九擊(馬鄭/作繫)蒙不利為(去/聲)寇利禦寇(變坤為師卦/中二陽皆治)
(蒙者九二剛而得中故於蒙用包法而治以寛上九剛/極不中故於蒙用擊法而治以猛所擊之蒙三也三體)
(坎坎為寇盜上九艮主爻艮為手故有擊象艮為止故/有禦象三隂柔不中正見金夫而不有躬正所謂鑽穴)
(隙相窺踰墻相從父母國人皆賤之者此非婚媾也乃/寇也若惑于正應而與之為暱則是為寇矣為猶助也)
(三爻言取女无攸利而此何利焉其惟禦而擊逺之使/不吾湟乃可蒙主教乃用擊何擊亦君子之所以教也)
(聖人惓惓欲人作聖而施養正之功于无可奈何之地/也固如此卦變師師以衆正而天下從之者也故利禦)
(宼蘇君禹云唐虞以前智識未開人皆嬰兒故其俗淳/唐虞以後智識漸開人非嬰兒故其俗變至於變而人)
(心之真牿之反覆而无復存矣試觀輓世之人澆淳而/競為智散朴而競為辨豈不自謂蒙昧之漸開而不知)
(私欲之誘甚于金夫見解之障甚于桎梏名利之竊引/寇而攻其外道德之竊引寇而剽其中猶山下之泉潰)
(決奔亂而莫之止也夫水之源其澄之也易為力水之/流其塞之也難為功故初言發蒙不過開關啟鑰之力)
(上言擊蒙則有移山壓卵之勢矣要之學者求其在我/得其初心則順之固養也果之亦養也夜氣之動即為)
(天真孩提之知即為堯舜困可通/婦可納又何桎梏寇賊之足慮哉)
　象傳曰利用禦寇上下順也(虞仲翔云坎為寇艮為/山登山備下有御象故)
　(利禦寇自上禦下故順也或云互坤之下畫為下順/上九變為柔得坤之上畫為上順然此爻言擊言禦)
　(似專取艮止義/不取坤順義)
　第三對
　　需䷄訟
　雜卦傳曰需不進也訟不親也(水天相礙故不進天/水相違故不親愚按)
　(坎在屯卦既以震下之下畫合乾之下畫坎在蒙卦/又以艮上之上畫合乾之上畫而坎自以中畫合乾)
　(之中畫乾體備矣故屯蒙之後繼以需訟鄧氏元錫/云需貞乾所造者天其坎天德之孚也故光亨貞而)
　(需訟貞坎所繇者人其坎天德之陷也故有孚窒而/訟需无亟心訟有爭心需无迫心訟有迫人之心則)
　(天人之介嘻其可畏也蕭氏漢中云需先於訟者坎/先合乾而後乾合坎也坎先合乾者乾坎皆陽而乾)
　(尊也故坎先來合乾子從父也又聞之師云含血之/屬喜則食飲怒則搆争故需訟者乾坎之瑣事也而)
　(无人不然无日不然是以聖人重之需自初至五需/於酒食而需備訟自上至二不克訟而訟備遇險者)
　(懾教之以樂則憂怖不生遇敵/者强儆之以患則嗔恚自息)
䷄(乾下/坎上)
需(鄭康成讀為秀云陽氣秀而不直前者畏上/坎也或从兩重而者非又古歸藏易需作溽)有孚(古/本)
(一作/旉)光亨貞吉利涉大川(許慎云需䇓也遇雨不進止/䇓也从雨而聲徐鉉云據易)
(雲上于天當从天不从而然諸本所書皆从而无有从/天者愚按雲上于天乃是卦之取象以當字義恐未然)
(也當從而字諧聲為正為卦以乾遇坎四上兩隂爻為/坎體之險九五濟險之主下三陽濟險之輔三陽上進)
(而遇險阻必待九五之援而後可以効協濟之能九五/正位而居尊必待三陽之進而後可以成利涉之績故)
(曰需下文有孚光亨貞吉主九五一爻言利涉大川主/下卦三爻言孚信之在中者也九五以坎體中實陽剛)
(中正而居君位為有孚得正之象有孚則光明而能亨/通又所處者得其正故吉楊敬仲云人情以誠信為切)
(需待乎彼正與人情交故首言有孚我有需待乎彼而/彼孚信乎我則得所需矣則亨矣其亨也光如日月之)
(光无思无為自无所不照蘇子瞻云光者物之神也蓋/出于形器之表矣易凡言光言光大者皆其見逺知大)
(者也楊廷秀云水體至明光也坎為通亨也又按中爻/三四五成離亦有光象貞吉者言九五得貞正而吉也)
(程子云凡貞吉有既正且吉者有得正則吉者當辨此/蓋以正且吉言大段不費力九五唯孚唯貞所以為下)
(三陽所需曰光亨曰吉則其效也以誠待物以正服人/何所不濟下三陽得此與之共扶大難則出險可期故)
(利涉大川也坎水在前互兌為澤皆大川象下卦乾知/險利涉象又三四五互離成舟象丘行可云乾在坎下)
(為需剛健而不陷故云利涉大川乾在坎上為訟健/无所施故云不利涉大川六爻皆變則為火地晉)
　序卦傳曰蒙者蒙也物之穉也物穉不可不養也故
　受之以需需者飲食之道也(物生之初必有蒙之者/或胎或卵或苞或甲為)
　(其穉而謹護之天地之仁也人生而蒙亦天地之仁/也早慧非福暴長非壽不養不可動也故漸為之飼)
　(食以長其體漸為之教訓以長其智不可一日而戒/成必以需焉程子云雲上于天有蒸潤之象飲食所)
　(以潤益于物故需為飲食之道所以次蒙也又于令/升云需坤之游魂也夫坤者地也婦人之職也百穀)
　(果蓏之所生禽獸魚鼈之所託也而有游魂變化之/象即亨爨腥實以為和味者也故曰需者飲食之道)
　彖傳曰需須也險在前也剛健而不陷其義不困窮
　矣需有孚光亨貞吉位乎天位以正中也利涉大川
　往有功也(卦之名需其義為須待也按説文須面毛/也从頁首也从彡毛飾也原與待義无涉)
　(唯䇓字訓待从立須聲當是後人省立借用耳前指/上卦險在前者坎也剛健指乾此卦下健上險象則)
　(陷矣而能不陷者以乾能知險不冒昧前進故不陷/于險既不陷于險則終能出其險此需所以无困窮)
　(之義蓋義有出于象之外者不可不察也不然如傳/所云需事之下又云事之賊何不困窮之有抑卦取)
　(需名其指有二有需于人者有為人所需者需于人/者初二三是也為人所需者五是也五為天位居上)
　(卦之中故曰中以陽位陽故曰正後放此需九五以/陽徳居尊為卦之主中則不偏正則无邪以此待物)
　(需道畢矣大川指坎利涉指乾往有功者乾有功也/五與三陽同德相援自此坎可平險可夷矣非五以)
　(正中位天位无以成三陽之/功要之三陽之功即五之功)
　象傳曰雲上於天需君子以飲食宴樂(雲者水氣之/升雲上于天)
　(則隂陽交蒸雨可立而待矣此需之象也君子雖遇/險居險亦適然之數數窮理極其險自消優容厭飫)
　(而竢之從容談笑而承之曰飲食宴樂所以形容其/安處不動之體耳若急遽躁前則必陷于險矣故曰)
　(為者敗之執者失之凡人憂則不知所為樂則交歡/集事此需之道也飲食于上坎取象宴樂于下乾取)
　(象坎為酒飲也坎下一畫連乾上中二畫成兌食也/宴者身安而他无所營乾陽之性上進而來居于内)
　(有宴以安其身之象樂者心愉而他无所慮乾純陽/陽舒為樂樂天不憂有樂以愉其心之象又焦弱侯)
　(云需乾下坎上陽為穀實而水/氣上蒸亦冇釀酒爨食之象)
　　初九需于郊利用恒无咎(變巽為井距國百里為/郊卦中四畫象國中初)
(上在卦外象國外之郊故需初同人上二爻皆以郊取/象同人先于門于宗而後于郊近而逺也需先于郊而)
(後于沙于泥逺而近也乾三爻固皆五所需然二其正/應初又去五逺勢必先孚二乃後及初何得遽進故曰)
(需于郊爻變巽柔順而伏需象也乾行有常不後一度/不先一度健而順行故曰恒爻變巽為進退為躁卦故)
(以利用恒戒之舊説專以守常不進言恒非也需以待/時終期利涉若髙蹈逺引竞為郊外之人濟險者何利)
(焉況乾道以剛健上進為常若需而不進亦豈乾道之/常乎聖人先言需于郊而後言利用恒深意可想矣沈)
(幾觀變其人必能出險者也雖需/于郊非避事縮朒者比故无咎)
　象傳曰需于郊不犯難行也利用恒无咎未失常也
　(四雖應初正為險者應之則犯難矣初能處于曠逺/之地而不進是不犯冒險難而行也然處下不忘進)
　(者乾之常唯逺之不惰近/之不躁是為未失常也)
　　九二需于沙(鄭康成本作沚孟/喜本沙下有衍字)小有言終吉(變離/為既)
(濟互體兌變坎九二剛而在地上位與坎水中爻相應/猶沙地雖瀕水而逺水已漸漬于其中故曰需于沙小)
(隂小也指四上二爻有言如鄭息有違言謂以口語相/傷也九二剛與五應逺不後時近不逼患安需五孚以)
(濟天下之險故為需于沙之象然而羣小不利也于是/思以蜚語中傷之如本欲植朝廷而羣小以為招權本)
(欲救蒼生而羣小以為固位幸其剛健在中沈毅有守/終能靖物議而收後功故曰終吉此其需之最善者與)
(二變成離健而明故察幾乃爾互兌為口舌又離于人/為言故稱有言後世若郭有道不為危激取禍狄梁公)
(事偽周來俊臣輩以反誣之用/晦而明從容以制其後皆似之)
　象傳曰需于沙衍在中也雖小有言以吉終也(説文/衍水)
　(朝宗于海也从水从行㑹意衍在中者言水之流衍/者已在其中也以變互坎又應坎中畫故然水雖漸)
　(漬沮洳而沙能受之又約其流使在中故无東西跳/盪之患此非九二之𤣥毅不能虞翻荀爽謂水中之)
　(剛稱沙𢎞毅者剛德也𢎞則不迫隘毅則不急促王/輔嗣云近不逼難逺不後時履健居中以待其㑹雖)
　(小有言以/吉終也)
　　九三需于泥致寇(鄭𤣥王肅/本作戎)至(變兌為節互體兌/變震約象離變艮)
(三近坎水剛變為柔亦如水際之濕土故象泥坎為盜/在前故稱寇至三過剛不中又居健體之上不克靜竢)
(而肆然扼險以進故為需于泥之象四之不樂乎陽進/必矣我且振而激之故致寇至夫近險已有言迫險必)
(有寇苟无自取之道則亦不可以言致寇也无學无守/嘗試亂危自速其禍不得歸罪天下也如東漢陳蕃竇)
(武豈其不幸哉胡仲虎云需與漸皆取有所待而進之/義需内卦于郊于沙于泥繇平原而水際水際非人所)
(安也漸内卦于干于磐于陸繇水際而平原平原非鴻/所安也皆以三危地故也需之三遇坎而曰致寇至漸)
(之三互坎而曰禦寇禦寇者艮剛/而能止致寇者乾剛而不中也)
　象傳曰需于泥災在外也自我致寇敬慎不敗也(坎/為)
　(險故稱災外謂外卦初需于郊止而不敢進二需于/沙進而不敢逼三需于泥則進而逼于水矣然坎猶)
　(在外也災在外而我逼之是水不溺人而人自狎水/也狎水死者勿咎水致寇敗者勿咎寇自我致之故)
　(也顧猶曰敬慎不敗云者聖人𤼵此蓋儆其狎而不/阻其進謂五實需三陽以濟耳象之不言凶者以此)
　(此占外之意蘇子瞻云于沙則有言于泥則致寇坎/之為害也如此然於其言也告之以終吉於其致寇)
　(也告之以敬慎不敗則乾以見險而不廢其進為吉/矣或問朱子敬慎二字云敬字大慎字小如人行路)
　(一直恁地去便是敬前面險處防有喫跌便是慎慎/是唯恐有失之意三健體敬而且慎日乾夕惕是乾)
　(下卦九三之德也又離初九履錯然敬之无咎蓋離/為火有禮文恭敬之象需三至五互體成離三即離)
　(之初也故亦以敬慎稱云初如太公待天下之清二/如狄梁公之反周為唐三不敬慎則如范滂等之互)
　(相標榜而/罹于災矣)
　　六四需于血出自穴(變兌為夬互體兌變乾約象/離變乾坎為血卦故稱血物)
(見傷則血出隂陽相近而不相得陽欲進而隂塞之則/相害也其稱需者何也六與四皆柔以其柔而稱正不)
(為傷忿能順五命而聽三陽之進故亦有需象焉穴者/隂之路也坎為隱伏兩偶畫皆陷陽者也故象穴又九)
(家易云雲從地出上升于天自地出者莫不繇穴故曰/穴四處坎始居穴者也見侵則避順以聽命故出穴以)
(避陽也不言凶者亦以其能需而退聽故也變陽故稱/出坎之所以為坎者以陽陷隂中耳四變為兌兌主見)
(上變為巽巽主入/而陽无陷之者矣)
　象傳曰需于血順以聽也(順五命以聴三陽之進也/以柔居隂非終競者故能)
　(需如此此爻重需字不重血字凡解爻辭須翫小象/若如舊解謂與陽相傷則于需字説不去且失孔子)
　(順聽之㫖矣又吳幼清以/聽字為取坎耳之義亦鑿)
　　九五需于酒食貞吉(變坤為泰約象離變震坎為/血為酒四隂柔則取象于血)
(五陽剛則取象于酒下互兌有食象又荀爽云五互離/坎水在火上酒食之象九五一爻需卦之主也三陽恃)
(其有孚故堅忍以需之若上无九五則賢者絶望久矣/又何需焉需者飲食之㑹在禮速客之辭曰主人須矣)
(三陽方來為客五為主人具酒食以需之故曰需于酒/食明其為主也處險難之中不憂不懼安意以竢同德)
(之援自此陽彚而進隂引而退光亨利涉之勢在眉睫/間矣故曰貞吉明五之不為二隂用以居正而獲吉非)
(戒也世以為而治亦以為而亂其治也不庸為而其亂/也不勝為大抵因可為而為之不可强也集其人脩其)
(具籌之熟布之密機定而樞闔須時而發役不再舉用/力少而見功多毋謂需于酒食為易事也坎為坤夷險)
(為順且萬物所致養也卦變泰亦上下交義張希獻云/需合乾坎咸卦乾三陽進迫乎坎遇險而能需者也坎)
(一陽居中守正處險而能需者也遇險而能需則不至/犯險處險而能需則又將出險矣李宏甫云五身在險)
(中而忘其險唯知酒食是需亦猶困之九二身處困中/而忘其困唯知困于酒食而已此處需處困之至德要)
(道/也)
　象傳曰酒食貞吉以中正也(中正即彖傳所謂正中/既中且正有德有權雖)
　(在險中不溺于險而能為主人以速佳客以保君子/之貞而成天下之吉苟无中正之德而有宴樂之需)
　(是安危利菑樂其所/以亡者何吉之有)
　　上六入于穴有不速之客三人來敬之終吉(變巽/為小)
(畜四上坎之二隂皆曰穴猶坎卦初三兩爻皆曰窞也/變巽冇入象四外卦之初出尚有可之之所上外卦之)
(終出无可之矣故入而藏以自固出逃其巢穴所以避/陽而去入伏于巢穴所以避陽之來又荀爽云須道已)
(終雲當下入穴也雲上升極則降而為雨故詩云朝隮/于西崇朝其雨則還入地故曰入于穴也三人謂下三)
(陽也我為主應為客速猶召也禮或作宿謂于一宿之/前致請也或作肅謂起敬以延之使入也此作速謂使)
(之速入也音同義亦略同上六下應九三九三與其下/二陽同𩔖竝進有不速客三人來之象謂之不速者明)
(其來非上六所願亦見三陽之徐徐而來也正需意變/巽故亦有敬象終以處卦之終言上六未變則為坎變)
(則為巽不復陷陽矣故吉也乾知險而需所以/為君子之謀隂知敬而避所以為小人之戒)
　象傳曰不速之客來敬之終吉雖不當位未大失也
　(間六爻以言上六本為當位析三才而言上乃天位/今反入穴則不當位矣然能審時度勢敬以待三陽)
　(之來尚未為失苟傲然自居于君子之上則其失大/矣凶將不免敢望吉乎從來説易以陽居陽隂居隂)
　(為當位陽居隂隂居陽為不當位然亦有不盡通者/按六三稱位不當者十履否豫臨噬嗑睽震兌中孚)
　(未濟也師五爻謂使不當亦指六三也九四稱位不/當者五晉夬萃豐小過也又解九四稱未當位困九)
　(四稱雖不當位旅九四稱未得位也六五稱位不當/者一大壯也此皆以隂居陽以陽居隂者也六四稱)
　(位當者一臨也又蹇六四稱當位實賁六四稱當位/疑也九五稱位正當者四履否兌中孚也又渙九五)
　(稱正位節九五稱居位中也此皆以隂居隂以陽居/陽者也然上六以隂居隂而需上六稱雖不當位困)
　(上六稱未當六五以隂居陽而噬嗑六五稱得當皆/不可通蓋需上六之不當位以象言困上六之未當)
　(以理言噬嗑六五本不當位在彖傳言之而象云得/當者則以事言此皆在例之外而于文理固无害也)
　(而或者祖王輔嗣之説謂初上處无位之地非用事/之爻即朱子求其說而不得亦云上六不當位如父)
　(老不任家事而退閑僧家之有西堂之𩔖則宜讀當/字為平聲然與夫子之解爻義殊不關切還以去聲)
　(讀為正至若吳幼清之解此句則謂專指九二一爻/蓋下卦初三皆當位唯九二不當位然剛而得中于)
　(陽剛之道未為失故曰未大失也來矣鮮則又謂三/乃人位應乎上六故曰人來初與二皆地位上六所)
　(應者乃人位非地位今初與二皆來故/不當位也斯竝穿鑿附㑹愚无取焉)
䷅(坎下/乾上)
訟有孚窒(馬融鄭𤣥本俱作咥馬云讀/為躓猶止也鄭云覺悔貌)惕(有孚句/窒惕句)中吉
終凶利見大人不利涉大川(毛晃云訟反爭也言之于/公也从言从公蓋㑹意也)
(為卦乾上坎下初六與九四為應六三與上九為應惟/二五无應下卦坎性趨下二隂陷一陽于中挾之以與)
(上卦為難而九四上九亦不能置之而不爭此訟之所/以興也有孚窒惕中吉皆指九二言也九二非欲興訟)
(者特為初三所左右而不能自脫耳一實居中有孚之/象窒惕者言遇窒而能惕也坎為險阻一陽沈溺于二)
(隂之間上无應與為窒塞不通之象坎為加憂有惕然/悚懼不寧之象胡仲虎云需訟二卦皆以坎之中實為)
(主特需之坎在上為光為亨訟之坎在下為窒為惕窒/惕者光亨之反也剛來居中中之象亦對終凶終字言)
(以窒故訟以惕故不終訟即爻辭所云不克訟歸而逋/者雖未能相忘于无訟然僅中半其事而遽止是猶知)
(自訟者所以吉也終凶指上九言也訟至終極而不止/則凶上九以過剛處卦末故有終象胡氏允云中吉虞)
(芮之相遜是也終凶雍子納賂而蔽罪邢侯是也二三/四互離為見大人指九五五為人位九五中正以居尊)
(位大人之象利見者九五為聽訟之主上下五爻皆利/見之也大川指坎坎險也見凡訟者不可行險僥倖故)
(曰不利涉大川中爻巽木下坎水本可涉大川但三剛/在上陽實隂虚而遇巽風舟重遇風則舟危矣舟危豈)
(不入淵故彖辭曰入淵不利涉之象也與棟撓同文王/卦辭其精妙至此又吳幼清云二三四互離有舟象涉)
(川之舟利于進前不利于退後需主爻九五自四上往/為五進舟而前所以利也訟主爻九二自三下來為二)
(退舟而後所以不利也亦通/六爻皆變則為地火明夷)
　序卦傳曰需者飲食之道也飲食必有訟故受之以
　訟(乾餱以愆豕酒生禍有所需而不得其欲則爭訟/所以次需也愚按繇屯蒙而需訟聖人之言上古)
　(如此上古之時弱之肉强之食人與人鬬智力而已/莊生乃謂上古之時禽獸可係羈而游鳥鵲之巢可)
　(攀援而窺吾不敢信以為然上古之時唯聖人不時/出故夭札以死而不蕃育自有聖人而後滋生安全)
　(故聖人與/天地參也)
　彖傳曰訟上剛下險險而健訟訟有孚窒惕中吉剛
　來而得中也終凶訟不可成也利見大人尚中正也
　不利涉大川入于淵也(上謂上卦下謂下卦蓋指兩/卦體言險而健訟乃釋其所)
　(以成卦之意此險彼健兩不相下所以致訟以兩體/言乾與坎訟者也以六爻言五以中正居尊位而于)
　(下无所係應故為聽訟之主二非五敵亦非敢訟五/者也唯初本應四而不肯應四三本應上而不肯應)
　(上挾其本卦之陽以相格而四與上亦起而與之為/敵故卦之所以名訟者以初三與四上之為也迨二)
　(知其不克訟而逋則初與三亦廢然而反以各從其/配而訟端亡矣此一卦之大㫖險雖指下卦而意屬)
　(初三健雖指上卦而意屬四上若五則中正而聽訟/者既不可以對訟之人言而二有孚惕之美且象辭)
　(明著其吉又不可以險歸之也須分別觀之乃妥舊/説以上下屬名分以險健歸一人俱不是剛來得中)
　(謂九二所以曰剛來者坎本坤體乾一畫來居其中/則為坎故曰剛來也蘇子瞻有云凡易之所謂剛柔)
　(者皆本諸乾坤也乾施一陽於坤以化其一隂而生/三子皆一陽而二隂凡三子之卦有言剛來者明此)
　(本坤也而乾來化之坤施一隂于乾以化其一陽而/生三女皆一隂而二陽凡三女之卦有言柔來者明)
　(此本乾也而坤來化之得其㫖矣後凡言往來上下/者放此其諸家所言卦變卦綜之説愚皆不取今備)
　(載其説于後以俟世之君子覽擇焉中吉之中指事/言得中之中主位言惟九二有剛中之德故能孚能)
　(惕而訟以半途而止不至于成故吉也成者窮盡其/事訟不可成成則必凶若上九是也夫訟之所繇來)
　(以枉也而見枉之喪小爭之喪大智者可以理慰況/所謂累身害名亡國殞家者盡繇此也亦何益哉聖)
　(人之戒訟深矣尚者好尚之尚猶貴也言九五所貴/在中正也唯中正所以能辨人是非无情者不得盡)
　(其辭大畏民志也是故虞芮爭田之訟必欲見文王/䑕牙雀角之誠偽必欲見召伯在訟者利見此居中)
　(得正之人則自然无訟矣若猶逞訟不已譬涉大川/而忘其風波之險何渠能全殆其入于淵哉冒險興)
　(訟與入淵而陷身者一而已矣需坎在/前有進而出象訟坎在後有退而入象)
　(按易大傳曰易之為書也不可逺為道也屢遷變動/不居周流六虚上下无常剛柔相易卦變之説本此)
　(後漢虞翻蜀才輩解訟之剛來得中謂自遯卦來賁/之柔來文剛謂自泰卦來其説似矣而程子于解賁)
　(傳非之云乾坤合而為泰豈有泰復變為賁之理朱/子則謂若論伏羲畫卦則六十四卦一時俱了雖乾)
　(坤亦无能生諸卦之理若如文王孔子之説則縱横/曲直反覆相生无所不可所著有卦變圖而又以為)
　(卦變蓋易中之一義非畫卦作易之本㫖也圖如左/  凡一隂一陽之卦各六皆自復姤而來)
　　　　(剝/夬)
　(凡二隂二陽之卦各十有五皆自臨遯而來/  ䷚頤䷂屯䷲震䷣明夷䷒臨)
　　(䷃蒙䷜坎䷧解䷭升/䷳艮䷦蹇䷽小過)
　　(䷢晉䷬萃/䷓觀)
　　(䷛大過䷱鼎䷸巽䷅訟䷠遯/䷰革䷝離䷤家人䷘无妄)
　　(䷹兌䷥睽䷼中孚/䷄需䷙大畜)
　(凡䷡大壯陽之卦各二十皆自泰否而來/  三隂三)
　　(䷨損䷻節䷵歸妹䷊泰/䷕賁䷾既濟䷶豐)
　　(䷔噬嗑䷐隨/䷩益)
　　(䷑蠱䷯井䷟恒/䷿未濟䷮困)
　　(䷺渙䷞咸/䷷旅)
　　(䷴漸/䷋否)
　　(䷞咸䷷旅䷴漸䷋否/䷮困䷿未濟䷺渙)
　　(䷯井䷑蠱/䷟恒)
　　(䷐隨䷔噬嗑䷩益/䷾既濟䷕賁)
　　(䷶豐䷻損/䷻節)
　　(䷵歸妹/䷊泰)
　(凡四隂四陽之卦各十有五皆自大壯觀而來/  ䷙大畜䷄需䷡大壯)
　　(䷥睽䷹兑/䷼中孚)
　　(䷝離䷰革/䷤家人)
　　(䷘无妄大過/䷱鼎䷽)
　　(䷸巽/䷅訟)
　　(䷠遯䷢晉䷓觀/䷬萃)
　　(䷦蹇䷳艮/䷽小過)
　　(䷜坎䷃蒙/䷧解)
　　(䷭升䷚頤/䷂屯)
　　(䷲震夷/䷣明)
　(凡䷒臨五陽之卦各六皆自夬剝來/  五隂)
　　(䷍大有䷪夬/䷙小畜)
　　(䷉履人/䷌同)
　　(䷫姤䷖剝/䷇比)
　　(䷏豫/䷎謙)
　　(䷆師/䷗復)
　(愚按朱子云伊川不取卦變之説至柔來而文剛剛/自外來而為主于内諸處皆牽强説了王輔嗣卦變)
　(又變得不自然某之説却覺得有自然氣象只是換/了一爻非是聖人合下作卦如此自是卦成了自然)
　(有此象又云朱漢上易卦變只變到三爻而止於卦/辭自有不通處某更推盡去方通如无妄剛自外來)
　(而為主于内只是初剛自訟二移下來晉柔進而上/行只是五柔自觀四挨上去此等𩔖按漢上卦變則)
　(通不得然考圖中一隂一陽即五隂五陽之卦二隂/二陽即四隂四陽之卦雖顛倒首尾各自為圖然原)
　(无差殊終難分屬唯自泰否來二十卦徑可截然中/分歸妹節損泰三爻變豐既濟賁泰二爻變恒井蠱)
　(泰初爻變此皆屬泰來者漸旅咸否三爻變渙未濟/困否二爻變益噬嗑隨否初爻變此皆屬否來者而)
　(圖中竟混作一條且將泰否互為首尾殆不可曉及/按本義所釋卦變訟泰否隨蠱噬嗑賁无妄大畜咸)
　(恒晉睽蹇解升鼎漸渙只十九卦唯訟晉與圖同餘/皆不合如隨自困噬嗑未濟來據圖則自泰否來之)
　(𩔖是也且未有一卦而既自某卦來又自某卦來无/論其大漫漶非聖人本㫖蓋亦有附㑹而强為之辭)
　(者矣愚之所不取者以此朱氏升則謂易六十四卦/中十二辟卦隂陽消長之有漸者也六子之卦乾坤)
　(交易之有定者也定以十辟卦/與六子卦為卦變之主圖如左)
　　(十辟卦所變陽復一隂姤二陽臨二隂遯以至六/  漢儒以一)
　　　(陽乾六隂坤為十二辟卦其乾坤純陽純隂无/變外餘十卦各以其畫變)
　　　(一陽在内體自䷗復變/  師䷆復初與二相易)
　　　(一謙䷎復初與三相易/  陽在外體自䷖剝變)
　　　　(豫䷏剝上與四相易/比䷇剝上與五相易)
　　　(一隂在内體自䷫姤變易/  同人䷌姤初與二相)
　　　(一履䷉姤初與三相易/  隂在外體自䷪夬變)
　　　　(小畜䷈夬上與四相易/大有䷍夬上與五相易)
　　　(二陽在内體自䷒臨變/  升䷭臨初與三相易)
　　　(二明夷䷣臨二與三相易/  陽在外體自䷓觀變)
　　　　(晉䷢觀五與四相易/萃䷬觀上與四相易)
　　　(二隂在内體自䷠遯變易/  无妄䷘遯初與三相)
　　　(二訟䷅遯二與三相易變/  隂在外體自䷡大壯)
　　　　(需䷄大壯五與四相易易/大畜䷙大壯上與四相)
　　　(二陽在内體一陽在外體自䷊泰變/  恒䷟泰初與四相易)
　　　　(井䷯泰初與五相易/蠱䷑泰初與上相易)
　　　　(豐䷶泰二與四相易易/既濟䷾泰二與五相)
　　　　(賁䷕泰二與上相易易/歸妹䷵泰三與四相)
　　　　(節䷻泰三與五相易/損䷨泰三與上相易)
　　　(二隂在内體一隂在外體自䷋否變/  益䷩否初與四相易)
　　　　(噬嗑䷔否初與五相易/隨䷐否初與上相易)
　　　　(渙䷺否二與四相易易/未濟䷿否二與五相)
　　　　(困䷮否二與上相易/漸䷴否三與四相易)
　　　　(旅䷷否三與五相易/咸䷞否三與上相易)
　　(六子卦所變之卦其專在内體或專在外體者自/  二隂二陽)
　　　(臨觀遯壯而變其分在内外兩體者自六子卦/而變)
　　　(二陽在三五兩位二上兩位自䷲震變避初四/也)
　　　　(蹇䷦震初與五相易四與三相易/蒙䷃震初與上相易四與二相易)
　　　(二陽在三四兩位初上兩位自䷜坎變避二五/也)
　　　　(小過䷽坎二與四相易三與五相易/頥䷚坎二與上相易五與初相易)
　　　(二陽在二四兩位初五兩位自䷳艮變避三上/也)
　　　　(解䷧艮三與四相易上與二相易/屯䷂艮三與五相易上與初相易)
　　　(二隂在三五兩位二上兩位自䷸巽變避初四/也)
　　　　(睽䷥巽初與五相易四與三相易/革䷰巽初與上相易四與二相易)
　　　(二隂在三四兩位初上兩位自䷝離變避二五/也)
　　　　(中孚䷼離二與四相易五與三相易/大過䷛離二與上相易五與初相易)
　　　(二隂在二四兩位初五兩位自䷹兌變避三上/也)
　　　　(家人䷤兊三與四相易上與二相易/鼎䷱兊三與五相易上與初相易)
　　　(以彖傳證之得中訟自遯變剛自三來二/  訟剛來而)
　　　　(隨剛來而下柔隨自否變剛自上卦來初而/下於二三之柔)
　　　　(蠱剛上而柔下蠱自泰變剛自初上上柔自/上下初)
　　　　(噬嗑柔得中而上行噬嗑自否變柔自初上/行至五)
　　　　(賁柔來而文剛分剛上而文柔賁自泰變上/之柔來二而文下卦之剛分二之剛往上而)
　　　　(文上卦之柔來而為主于内无妄自遯變剛/无妄剛自外)
　　　　(在下卦中畫之外自三來初居中畫之内而/為一卦之主)
　　　　(大畜剛上而尚賢大畜自大壯變剛自四上/上以其為賢而尚之俾居二柔之上)
　　　　(咸柔上而剛下咸自否變柔自三上上剛自/上下三)
　　　　(恒剛上而柔下恒自泰變剛自初上四柔自/四下初)
　　　　(晉柔進而上行晉自觀變柔自四進而上行/至五)
　　　　(睽柔進而上行睽自巽變柔自初進而上行/至五)
　　　　(蹇利西南往得中也蹇自震變蹇初往上易/五而得上卦之中)
　　　　(解利西南往得衆也其來復吉乃得中也解/自艮變艮三往上易四則下卦成坤得衆也)
　　　　(艮上來復于下而易二乃得下卦之中卦之/損損下益上其道上行損自泰變損下)
　　　　(剛益上卦之柔其剛所繇之道自三上行至/上)
　　　　(益損上益下自上下下益自否變損上卦之/剛益下卦之柔其剛自上卦之四下下卦之)
　　　　(初柔進而上行鼎自兊變柔自二進而上行/鼎)
　　　　(至五得位漸自否變自三進四而剛柔各得/漸進)
　　　　(正位來而不窮柔得位乎外而上同渙自否/渙剛)
　　　　(變剛自四來二得中而不居窮極之位柔自/二往四得正位而上同于二剛)
　(愚按朱氏之分析十辟卦變精矣然其謂六子卦亦/有變疑未必然隂陽始于一而終于六即六子之卦)
　(亦十辟卦中所生而顧謂其外十辟以自為卦母吾/不信也故不敢取梁山來知徳氏則改卦變之名而)
　(為綜綜者以兩/卦綜為一卦)
　　(如同人柔得位得中者以大有上卦之離來居同/人之下卦也大有柔得尊位而大中者同人下卦)
　　(之離往于大有之上卦得五之尊位居大有之中/也)
　　(如噬嗑柔得中而上行者以賁下卦離之柔得中/上而行居于噬嗑之上卦為六五也以六居五故)
　　(不當位賁之柔來文剛者噬嗑上卦之柔來文賁/之剛也分剛上而文柔者又分噬嗑下卦之剛上)
　　(而為艮以文柔也來者大畜上卦之艮來居无妄/如无妄之剛自外)
　　(之下卦而為震也故曰剛自外來而為主于内大/畜之剛上者无妄下卦之震上而為大畜之艮也)
　　(如咸之柔上者恒下卦之巽上而為咸之兊也剛/下者恒上卦之震下而為咸之艮也恒之剛上者)
　　(咸下卦之艮上而為恒之震柔下者咸上卦之兊/下而為恒之巽也)
　　(如晉之柔進而上行者以與明夷二卦同體綜為/一卦言以明夷下卦之離進而為晉上卦之離也)
　　(如睽之柔進而上行者睽綜家人為一卦言以家/人下卦之離進而為睽之上卦也)
　　(如蹇之利西南往得中者以解下卦之坎往而為/蹇上卦之九五得其中也不利東北其道窮者以)
　　(解上卦之震下而為蹇下卦之艮也蹇難在東北/故曰道窮解之利西南往得衆者以蹇下卦之艮)
　　(往而為解上卦之震也震二爻皆坤上故得衆其/來復吉乃得中者以蹇上卦之坎來而為解下卦)
　　(之坎也二居内卦之中故曰得中卦例自下而上/曰往自上而下曰來)
　　(如損益相綜益之震上而為艮則損下所以益上/損之艮下而為震則損上所以益下也)
　　(如旅之柔得中乎外者以豐下卦之離進而為旅/之上卦也)
　　(如渙之剛來不窮者以節上卦坎中之陽來居于/渙之二亦得其中故不窮也節之剛柔分者在渙)
　　(則柔外而剛内在節則剛外而柔内故曰剛柔分/也)
　(愚按來氏之説較為順妥蓋據兩卦自相反對以求/其義唯賁一卦不无可疑賁與噬嗑反對初上皆陽)
　(二五皆隂兩卦同也何得以賁之六二來自噬嗑之/六五而噬嗑之初九分而為賁之上九乎且既云文)
　(剛文柔則必先有純剛純柔之體而後柔剛來文之/是賁果從泰來也竊謂往來上下者實皆乾坤所為)
　(程正叔謂乾坤變而為六子八卦重而為六十四皆/繇乾坤之變蘇子瞻亦謂易有剛柔往來上下相易)
　(之説學者沿是爭推其所從變此大惑也剛柔相易/皆本諸乾坤其理正矣然蘇謂凡言此者皆三子三)
　(女相值之卦也非是卦也則无是言也凡六蠱賁咸/恒損益此六者適遇而取之也凡三子三女相值之)
　(卦十有八而此獨取其六何也曰聖人之所取以為/卦亦多術矣或取其象或取其爻或取其變或取其)
　(剛柔之相易豈拘拘哉然亦有三子三女不相值之/卦而剛柔往來者如訟之坎下乾上曰剛來无妄之)
　(震下乾上曰剛自外來而為主于内大畜之乾下艮/上曰剛上而尚賢晉之坤下離上曰柔進而上行是)
　(也愚獨有取于蘇子乾來化坤成三男坤來化乾成/三女之説以合于程子專以乾坤言變卦之㫖則訟)
　(之剛來无妄之剛自外來无不可通而亦/可省從來穿鑿附㑹之喋喋矣訂説如左)
　　(䷀乾/䷁坤)
　　(乾三畫下坤三畫上曰泰䷊故卦辭曰小往大來/坤三畫下乾三畫上曰否䷋故卦辭曰大往小來)
　　(乾上畫來坤上畫往曰咸䷞坤初畫來乾初畫往/曰恒䷟咸之彖曰柔上而剛下恒之彖曰剛上而)
　　(柔下畫來坤中畫往曰困䷮坤中畫來乾初畫往/乾上)
　　(曰井䷯困之彖曰剛弇也謂上陽來為坎中之九/二也井之彖曰巽乎水而上水謂初陽往為坎中)
　　(之九五也坤初畫往曰隨䷐坤上畫來乾初畫往/乾上畫來)
　　(曰蠱䷑隨之彖曰剛來而下柔蠱之彖曰剛上而/柔下)
　　(乾中畫來坤上畫往曰旅䷷坤初畫來乾中畫往/曰豐䷶旅之彖曰柔得中而順乎剛豐之彖不用)
　　(卦變畫來坤中畫往曰未濟䷿坤中畫來乾中畫/乾中)
　　(往曰既濟䷾未濟之彖曰亨柔得中也指六五既/濟之彖曰初吉柔得中也指六二)
　　(乾中畫來坤初畫往曰噬嗑䷔坤上畫來乾中畫/往曰賁䷕噬嗑之彖曰柔得中而上行賁之彖曰)
　　(柔來而文剛故亨分剛上而文柔故小利有攸往/乾初畫來坤上畫往曰漸䷴坤初畫來乾上畫往)
　　(曰歸妹䷵漸之彖曰進得位往有功也歸妹之彖/曰无攸利柔乘剛也)
　　(乾初畫來坤中畫往曰渙䷺坤中畫來乾上畫往/曰節䷻渙之彖曰剛來而不窮柔得位乎外而上)
　　(同節之彖曰剛柔分而剛得中上畫來乾上畫往/乾初畫來坤初畫往曰益䷩坤)
　　(曰損䷨損上益下曰益損下益上曰損皆以陽言/之)
　　(右三隂三陽之卦二十而皆有往來上下之義唯/豐无之皆從乾坤往來者此外獨有四陽之卦三)
　　(訟䷅之彖曰剛來而得中大畜䷙之彖曰剛上而/尚賢无妄䷘之彖曰剛自外來而為主于内皆從)
　　(乾生者也四隂之卦二晉䷢之彖曰柔進而上行/升䷭之彖曰柔以時升皆從坤生者也自餘无取)
　　(往來之/義者矣)
　象傳曰天與水違行訟君子以作事謀始(違行者相/違而行或)
　(謂天道西轉水流東注天文起於東南角宿而西北/閭闔為天門崑崙發源於西北乾維而東南薄大海)
　(此亦相違行之義顧於象未合耳此蓋從乾上坎下/取象天一生水始本一氣一麗于形天上浮水下注)
　(是相背而行也人我本是一體休戚本自相閧只緣/有我相人相便起爭競之心遂至彼此相違而訟端)
　(起矣其所繇來常在微渺亦如天水然唯作事者始/之不謀輕慍遽怒施報滋甚若女子爭桑而吳楚速)
　(兵羊斟爭羊而宋師敗績曹劉共飯地分于匕箸之/間蘇史滅宗忿起于笑談之頃是也謀始者不于訟)
　(之時而于未訟之時但有違拂唯内自訟于心不為/形區𩔖別之見而一反于无人无我之初如天水同)
　(氣原不違悖則訟端既㝠訟事自息始對中終言彖/言中吉九二是也言終凶上九是也謀之于始而中)
　(與終又不必言矣蘇君雨云天地既分屯蒙漸判民/偽滋而爭端起矣夫訟豈盛治所宜有哉民有利心)
　(斯有機心民有機心斯有競心事若鴻毛而釁積丘/山造釁者一株連者百如鷙鳥之相搏猛虎之相噬)
　(甚至扞當世之文㒺而莫之顧也非風俗薄惡故耳/唯始之不慎而不自訟其本心耳且非直細民已也)
　(嗜爵祿者爭利于朝矣嗜功名者爭名于朝矣衣冠/之族攘臂相先廟堂之間且為聚訟而何以責之蚩)
　(蚩之氓邪聖人以為欲挽其終在謀其始欲化其相/爭相奪之俗在率之儉約之風欲制之以法律不如)
　(啟之以安貞此聖人以君子之/道待天下而天下所以胥化也)
　　初六不永所事小有言終吉(變兊為履事訟事也/初挾其同體之二以)
(與四訟已而知其非正應也故舍二以從四而不永終/其訟之事其始雖小有言然以能不速而復故終得吉)
(初隂柔位下且于訟為初又變兊為說有不永所事之/象有言乃初有言即訟也初變兊兊為口舌有言象隂)
(本小也故為/小有言之象)
　象傳曰不永所事訟不可長也雖小有言其辯明也
　(初四正應其相訟非理也初知與四訟之不可長故/捨其近比之二而從四其始雖未免以口語相傷然)
　(終以能明于正應非正應之辯而/不昧于所從故獲吉辯明主初言)
　　九二不克訟歸而逋(句/)其邑人三百戸无眚(變坤/為否)
(互體離變艮九二剛居柔位豈好訟者哉亦因羣從在/旁慫恿操持之而不得休二亦不能自主故訟四以求)
(初訟上以求三䁥近比之便而欲兼併為已有然而其/詞不順也九五以中正為聽訟之主又與二无應其不)
(直二必矣爭之既不能得則舍之未為甚失賴二剛中/能以理自克一見九五即愧悔不暇不能成訟退歸而)
(逃逋此遇窒能惕而不入于淵者也夫主訟者二内體/皆其素所左右之人也既訟于五大訟興矣初三之株)
(連其能免乎今歸而逋則初三亦皆解體而各從其配/其邑人三百戸于是免災焉必也謂非不終訟之所保)
(全不可舊說以二訟五元咺當之非也君臣无訟无主/聽者又遷就其說謂五非君益背指矣二變則為坤順)
(故不克訟坎為隱伏故歸而逋坤為邑故稱邑二為人/位故稱人三百戸下大夫制故語稱駢邑三百二大夫)
(位也坤數十十十為百以主内卦三/爻故象三百戸坎為眚在坤故无眚)
　象傳曰不克訟歸逋竄也自下訟上患至掇也(不克/訟歸)
　(逋為句竄釋逋義自下訟上二句反言以明二所以/竄伏之故上謂上卦下謂下卦非君臣之謂蓋二位)
　(四上之下爭非已之艮于理不順于勢不直若終訟/不已則禍患之至必不能免猶掇拾而取之耳所謂)
　(自作孽是也遇窒而惕能使同體之人俱免/于災所全者不既大與二之不終訟者以此)
　　六三食舊德貞厲終吉或從王事无成(變巽為姤/互體離變)
(乾約象巽變乾蘇子瞻云食者食而忘之不報之謂也/猶曰食言云爾六三與九二同體相暱有同德之象三)
(以二為可托也故舍其正應而從之然六三之應於上/九者乃天命之所當有也二雖比近而原非應不能奪)
(之矣是以其後也六三黙自吞食其舊德于中以從其/配謂之食者五四三乃互兊之倒體以口向内而食也)
(三居險體非忘訟者但以其柔也戢其爭心可謂貞矣/處兩剛之間而皆近不相得乗二負四正之危也故厲)
(然柔體不爭繫應在上衆莫能傾故終獲吉凡曰終吉/其始必嘗有凶矣王事即訟事王指五事與初爻不永)
(所事之事同從王事者從二以庭訟于五之事蓋本其/初而言之也无成者三與上訟不過為二所提掇而已)
(原不敢專主其事此後來所以有食舊德之美與變/巽為不果有或之象巽以隂下陽故能從上如此)
　象傳曰食舊德從上吉也(舍其二之舊徳以從上/九則得其正應故吉也)
　　九四不克訟復即命渝安貞吉(變巽為渙互體離/變震約象巽變艮)
(初四正應初附二以與四為難故四訟之迨初不永所/事則四亦可與初相忘所以不克訟也二四皆以剛居)
(柔剛故訟柔故不克訟蓋二四皆互離有離之明則知/終訟之凶又朱氏升云二以險而訟變而順則不克訟)
(四以健而訟變而巽則不克訟復反也即就也胡仲虎/云命有指理言者有指氣言者否九四曰有命指氣言)
(也此曰即命指理言也以皆上乾故皆曰命九四命之/所當得者初六而已因初舍四從二此訟所自生今既)
(復其常以就其命之所當得者則訟可无庸于是渝變/其爭心以安處于正理耦俱无猜吉孰如之渝即春秋)
(鄭人來渝平之渝變巽為不果故有渝象又/互體變震震為變動故隨卦初爻亦曰渝云)
　象傳曰復即命渝安貞不失也(不失者謂不失/其所有指初也)
　　九五訟元吉(變離為未濟約象巽變坎訟指上下/五爻言蓋九五陽剛中正以居尊位)
(乃聽訟而得其平者也訟而有理必獲伸矣蘇子瞻云/處中得位而无私於應故訟者莫不取曲直焉此所以)
(為元吉也乾為離大明中天/遏惡以清天下故其象如此)
　象傳曰訟元吉以中正也(中則聽不偏正則斷合理/相訟者或即中而求正好)
　(訟者或見正而中止/此大善而吉之道也)
　　上九或錫之鞶(王肅本/作槃)帶終朝三褫(勑紙反鄭𤣥/本作拕徒何)
(反/)之(變兌為困九以陽居上處訟之終極其訟者也三/本上所有而下有二陽未知三所適從故汲汲然)
(與三訟然三上之應也不從上焉往故有或錫之鞶帶/之象謂之或錫者不知其所從來而自來之辭也鞶帶)
(指三鞶帶革帶也所以繫鞸繫佩凡命服先束革帶乃/加大帶三互體離離為牛有革象乾為衣為圜有服中)
(之帶象又荀爽云鞶帶宗廟之服三應于上上為宗廟/故曰鞶帶也吳幼清云三四互巽為股上九一畫連亘)
(當股之上鞶帶之象皆通自旦至食時為終朝上為天/位應爻互離為日乃朝日上天之時褫説文訓奪衣也)
(亦訓解也脱也故免冠為褫雪賦亦云褫珮解紳是也/據翼言以訟受服則褫當訓解不當訓奪曰三褫之則)
(有三束之可知蓋不勝其矜喜之意褫而束束而復褫/為下與三陽遇故遍出以示之有三次褫束之象焉按)
(鄭康成本作拕晁以道云拕如拖紳之拖又吳幼清云/褫通訓拽亦拕之義蓋本以訟勝而得鞶帶不勝其矜)
(故終朝之間三拕拽而加諸身以誇于人也意良是但/只用本字訓為妥變兌為悦有矜喜之象又為毁折有)
(褫解/之象)
　象傳曰以訟受服亦不足敬也(帶所以束服爻言帶/象言服互明之也終)
　(訟而勝故可薄特以終訟歸上/九者以上九健極而處卦終故)
　
　
　
　古周易訂詁卷一
欽定四庫全書
　古周易訂詁卷二
　　　　　　　　　　　　明　何楷　撰
　自師至豫為上經之中
　
　
　
　
　
　
　
　(凡十卦五對共六十畫竒畫三十偶畫三十隂陽平/也此上經中一節乾坤交而旁生六子之象消長之)
　(幾著焉蓋其初也乾上坤下自泰一交坤來為主於/是坎不用事而離用事矣故同人大有接迹于後)
　第四對
　　師䷆□
　襍卦傳曰比樂師憂(一陽之卦得位者師比而已自/昔先王之制民居則為比閭族)
　(黨故比則衆在内一陽在上為之主君象也伍兩卒/旅軍師之制則衆在外一陽在下為主將帥象也蘇)
　(子瞻云有親則樂動衆則憂閭氏彥升云比順從故/樂師行險故憂蕭氏漢中云先需訟後師比者乾為)
　(主而光合于坎故坤從乾而亦與坎合也師先於比/者坤先合坎而後坎合坤也坤先合坎者坤隂也坎)
　(陽也陽用事故坤先來合坎母從子也周氏光德云/天一之精變化之始浮載大地善利萬物蓋水土合)
　(而用始大武以戡亂則師以之文以綏治則比以之/皆用之最大者鄧氏元錫云次需訟以天一生水地)
　(從受之邪以水周地下騰上地為雲降為雨而復於/水邪其復也歸根其騰也游涯此象之矣六師之命)
　(懸于將故師无二將六合/之命懸於王故土无二王)
䷆(坎下/坤上)
師貞丈人(子夏傳作大人吳幼清云子夏傳雖後人附/託之書然此彖作貞大人吉與困卦彖辭同)
(皆以内卦坎中畫九二為大人陽為大二為人位其義/為得文字蓋大字之訛又王弼解丈人為嚴莊之稱按)
(論語莊子等書稱丈人者謂老人无力以老而扶杖故/曰丈人解為嚴莊固未當今定從大然按太𤣥衆首擬)
(師卦其贊辭曰丈人摧孥蓋用/易語此足證古易非大人明矣)吉无咎(許慎云二千五/百人為師从帀)
(从􁃛􁃛四帀衆意也按􁃛都囘切俗作堆小阜也帀子/答切周也鄭𤣥云多以軍為名次以師為名少以旅為)
(名師者舉中言之為卦下坎上坤所以取名為師者自/二卦之義觀之内險外順險道而以順行師之義也故)
(繇辭以貞言自爻觀之師比皆以一陽為衆隂之主有/綂衆象然比陽在上統衆故象君師陽在下統衆僅象)
(將帥耳又六五以柔居上任之為人君命將出師之象/故繇辭以丈人言或謂伍兩卒旅具曰師古者五人為)
(伍五伍為兩五兩為卒五卒為旅皆自五起數師卦一/陽統五隂故有此象愚謂此説未然五柔居尊舉衆委)
(二者也師義訓衆乃綂全卦以立名非如他卦有坤者/耑指坤為衆也然則五居君位不混衆中所謂衆乃即)
(指其餘四隂耳不可以象害理貞正也興師動衆以毒/天下而不以正民弗從也强驅之耳故師以貞為主李)
(子思云師止言貞而不及元亨利者凡兵出似非一元/生育之事故不言元不以亨利誨天下者懼其貪功困)
(生靈也守一貞足矣丈人長老之稱即爻所謂長子蓋/以互體震取象長子代父亦家中之長老也按論衡云)
(人以一丈為正故名男子為丈夫尊翁嫗為丈人味彖/傳稱以衆正云云是能佐其君服天下成王業者詩曰)
(文武吉甫萬邦為憲方叔元老克壯其猷丈人之謂乎/若趙充國曹彬亦庶幾近之矣吉謂成功无咎謂合義)
(雖功成而不免咎者秦漢而下往往而是故二者並舉/乃備也若夫以有名之師任无名之將固未必成功即)
(以有名之將興无名之師亦適為黷武能必/其吉且无咎哉六爻皆變則為天火同人)
　序卦傳曰訟必有衆起故受之以師師者衆也(訟必/有親)
　(戚鄰里知識徒黨之𩔖輔其氣鬬其捷解其紛釋其/難以衆起而就官師求直焉唐虞之時有士師无司)
　(馬至于士師不能/治而煩司馬矣)
　彖傳曰師衆也貞正也能以衆正可以王矣剛中而
　應行險而順以此毒天下而民從之吉又何咎矣(師/之)
　(訓為衆貞之訓為正荀子云仁者愛人故惡人之害之/義者循理故惡人之亂之味能以衆正之語非獨謂)
　(其出之有名蓋必志于正天下而後可春秋傳云能/左右之曰以能左右其衆以正天下者必為天下所)
　(歸往故曰可以王也能以衆正言為將者九二是也/可以王言命將者六五是也下二句正道其實剛中)
　(而應故能以衆正行險而順故可以王剛中指九二/應指六五為將不剛則怯過剛則猛九二剛中乃將)
　(才之善者五應于上而信任之專則可以展布其才/矣呂伯恭云二雖剛中必待五為之應然後能成功)
　(苟五不應師變為坎矣將帥臨敵而上无君之應豈/非天下之至險乎行險而順𤼵上下二卦之象也坎)
　(為險坤為順用師征伐非平夷之事故曰行險非奸/險之險也順謂順人心雖行險道而以順動所謂義)
　(兵王者之師也用師猶以藥石治病能无勞民傷財/乎故曰毒然毒之者乃所以安之故民恱而願從吉)
　(可知也要其義于不得不毒故无咎胡仲虎云毒之/一字見得王者之師不得已而用之如毒藥之攻病)
　(非有沈疴堅癥不輕用也其指深矣楊敬仲云自西/自東自南自北无思不服服其正也合乎天下之所)
　(同然者故也不得天下之所同然者何以用其衆何/以致吉與无咎又吳幼清云毒天下謂内坎民從之)
　(謂外坤/亦通)
　象傳曰地中有水師君子以容民畜衆(无水之處穴/地輒可以得)
　(水水隨地而有者也故以地中言古者寓兵于農兵/農合一无事則為比閭族黨之民有事則為伍兩卒)
　(旅之衆若水之隂行于地中而人不知故不患无兵/有民則有兵平日容保其民者正所以畜聚其兵也)
　(无故而先聚兵以生亂與有故而諉于无兵皆非知/兵者也容民屬坤畜衆屬坎世言團結鄉兵之法有)
　(司苟能實心舉行立為保長聨以什伍之制訓練以/時調發以度不惟可以省費禦暴庶幾寓兵遺意焉)
　　初六師出以律否(音鄙馬融鄭𤣥王肅皆作/方有反非也讀左傳可證)臧㐫
(變兌為臨初六出師之初也在一卦之内繇内而外為/出律謂號令節制所以統御于衆者大軍初動有九二)
(大將在前乃號令節制之所自出初自下承之有師出/以律之象初若專之即為失律舊説泛以步伐止齊言)
(非也否臧謂不善也晁氏云否字先儒多作不是也以/律則整股而臧苟失律則无所統壹而不臧撓敗之凶)
(可立見矣因初才柔不當位又與三皆陷陽者故有否/臧之戒解見左傳宣十二年晉荀林父救鄭先縠佐之)
(及河聞鄭既及楚平林父欲還彘子不可以中軍佐濟/知莊子曰此師殆哉周易有之在師之臨曰師出以律)
(否臧㓙執事順成為臧逆為否衆散為弱川壅為澤有/律以如已也故曰律否臧則律竭也盈而以竭天且不)
(整所以㐫也不行之謂臨有帥而不從臨孰甚焉此之/謂矣果遇必敗彘子尸之雖免而歸必有大咎杜預注)
(云彘子逆命不順成故應不臧之㐫坎為衆變兌兌柔敗則法/弱坎變兑兑為澤是以見壅如從也法行則人從法法)
(從人坎為法象今為衆則散為川則壅是失法之用從/人之象變坎為兌是法敗水遇天塞不得整流則竭涸)
(也澤不行之物譬彘子違命也按古人之説易如此左/氏親受業于孔子必有師授奈何遽崇信王輔嗣任理)
(而遺象哉或謂荀九家逸象坎為律蓋象上下空而陽/氣實其中所謂師出以律者如六韜太公言天清淨无)
(隂雲風雨夜半遣輕騎往至敵壘去九百步外徧持律/管當耳大呼驚之有聲應管其來甚微可以知三軍之)
(消息勝負之決及周禮春官大師之職執同律以聽軍/聲而詔吉㐫武王伐紂吹律聽聲推孟春以至于季冬)
(殺氣相并而音尚宮晉人聞有楚師師曠曰不害吾驟/歌北風又歌南風南風不競多死聲楚必無功皆其法)
(也坎為耳主聽又坎方黄鐘之本故師初言/律理非不可通然與全卦之意不合吾從左)
　象傳曰師出以律失律㓙也(舍律无臧經曰否臧㓙/傳曰失律㓙指言之也)
　　九二在師中吉无咎王三錫(鄭𤣥本/作賜)命(變坤為坤/互體震變)
(坤九二即彖所稱丈人也卦惟九二一陽為衆隂所歸/五以柔居君位是其正應二乃師之主專制其事者也)
(居下而得專制者唯聞外之事為然在師中之中猶春/秋傳所謂將中軍者以二居中位故稱中大將象也或)
(以中道解者非是愚聞之師云周書有之天道尚右日/月西移地道尚左水道東流人道尚中耳目役心吉禮)
(左還順地以利本武禮右還順天以利兵將居中軍順/人以利陣人有中曰參无中曰兩兩爭曰弱三和曰彊)
(易曰在師中吉此之謂也彖言吉无咎惟九二備之者/何六四六五非師主但得无咎而已成功之吉必歸九)
(二焉王指五三錫者周禮云一命受職再命受服三命/受位自五至二歴三位故稱三錫錫命非褒成葢隆之)
(寵數以結其心耳互震為雷有命令/象坎變坤坤順以承天故其象如此)
　象傳曰在師中吉承天寵也王三錫命懷萬邦也(用/兵)
　(大事也將大權也安有人主不主持于内而大將能/成功于外者以剛主應剛臣猶未保其終九二應于)
　(六五是以𫉬成功之吉以其承天之寵任也天謂王/也胡仲虎云爻言王命象言天寵亦春秋王必稱天)
　(之意楊敬仲云王三錫命懷萬邦也者此亦補爻辭/之所未言王者之所以三錫命于將臣者志不在殺)
　(也所以懷受萬邦也彼惡大焉或亂倫焉或虐民焉/屢諭莫從故命將征之征者正其不正鋤剗亂弱所)
　(以安衆也故曰懷萬邦也慮或者不明/三錫之義疑其志于殺也故特明之)
　　六三師或輿尸㐫(變㢲為升互體震變兑約象坤/變震程傳云師旅之事任當專)
(一二既以剛中之才為上信倚必專其事乃有成功若/或更使衆人主之㐫之道也輿尸衆主也葢指三也以)
(三居下之上故𤼵此義軍旅之事任不專一覆敗必矣/按三副二裨將象古輿論輿人之誦皆衆辭詩誰其尸)
(之春秋傳彘子尸之皆取主義自三至五成坤坤為衆/故以衆主言或謂剝一陽在上而衆隂載之有得輿象)
(六三衆隂在上如積尸而坤為輿坎為車輪有輿尸象/此其於取象得矣然細玩爻意實不如此三葢乘二而)
(陷二者故特著輿尸之戒以伸將權若云師徒撓敗輿/尸而歸則已是㐫不必贅言㐫矣且觀五爻辭曰長子)
(帥師而繼之曰弟子輿尸貞㓙以文氣考之二為長子/長子帥師正彖所謂丈人吉者不應有輿尸之慘明是)
(取衆主為義言若弟子主之則雖貞亦㐫見號令節制/當一歸長子也又三變成㢲㢲為不果將不果故裨將)
(得衆主如此楊廷秀云河曲之師趙盾為將而令出趙/穿邲之師荀林父為將而令出先縠後世復有中人監)
(軍者師焉徃而不敗楊中立云唐九節度之師不立/統帥雖李郭之善兵猶不免敗䘐則輿尸之㓙可知)
　象傳曰師或輿尸大无功也(无功釋㐫若如朱子輿/尸血刃之説則大有罪)
　(奚啻大无功哉或謂大謂陽指九二也九/二為主師偏裨不用命則主帥无功矣)
　　六四師左次无咎(變震為解互體震變離約象坤/變坎按兵家尚右右為前左為)
(後故八陣圖天前衝地前衝在右天後衝地後衝在左/老子云吉事尚左㐫事尚右偏將軍居左上將軍居右)
(言以䘮禮處之二在師中為衆隂所歸四聽于二偏將/軍象也師再㝛曰信三㝛曰次次非退之謂謂次止而)
(不輕進也若春秋次滑次召陵是已古者譲而避必于/左詩云宛然左辟四得位而无應无應不可以行得位)
(則可以處故左次以聽主帥之令柔不銳逞正不妄動/視三之輿尸逺矣惡乎咎三四皆坤體四能順三不能)
(順者四正體三互體三以陰居剛四以隂居柔故也又/焦弱矦云四乘坎之上與兵法右背山陵左前水澤意)
(合故曰左朱氏升云四變則互震為左來矣鮮云乾先/坤後乾右坤左故明夷六四隂也曰左腹豐卦九三陽)
(也曰右肱諸象/皆可通並存之)
　象傳曰左次无咎未失常也(輔將次于左以聽命于/主帥乃師之常四之不)
　(敢遽前視二為進止去貪功冒/進而失其常度者逺矣故无咎)
　　六五田有禽(徐本/作擒)利執言(郭京舉正云王弼本作/言行書向下引脚稍𩔖)
(行書言字轉寫/相仍遂成謬誤)長(知兩/切)子帥師弟子輿尸貞㐫(變坎為/重坎約)
(象坤變艮程傳云五君位興師之主也故言興師任將/之道師之興必以蠻夷猾夏寇賊姦宄為生民之害不)
(可懷來然後奉辭以誅之若禽獸入于田中侵害稼穡/於義宜獵取則獵取之如此而動乃得无咎若輕動以)
(毒天下其咎大矣執言奉辭也明其罪而討之也若秦/皇漢武皆窮兵以索禽獸者也非田有禽也按六五柔)
(順居中非好大喜功之主唯敵加于已不得已而應之/耳故為田有禽利執言之象然以隂柔而為師主又患)
(其弱而多疑也故戒之曰若既使九二之長子帥師矣/閫以外將軍制之君命有所不受况可使稚弱小輩衆)
(主而干預之乎故雖有執言討罪之正亦㐫此申言九/三兩爻之意以見用將不可不慎也程傳云自古任將)
(不專而致禍敗者如晉荀林父邲之戰郭子儀相州之/敗是也五居坤土之中故取田象于師言田者古人一)
(嵗三田所以習武事也班孟堅云禽者鳥獸之總名為/人所禽制也應坎變亦坎坎為豕豕害稼者也故記云)
(迎虎為其食田豕本爻无執言象唯二三四互體震震/為言九二任帥師之責將使之奉辭伐罪故云利執言)
(也若依王弼本執言作執之則本爻約象變艮艮為手/乃執象長子指九二九二互卦震之初畫有長子象弟)
(子指六三六三本卦坎之末畫為弟子象震為長男坎/為中男也專以輿尸咎六三者以六三居剛而乘九二)
(之上若先縠馬謖違節/制以取敗是其事也)
　象傳曰長子帥師以中行也弟子輿尸使不當也(二/五)
　(居卦之中二與五應而膺帥師之任乃以中正之徳/合于上而受任以行也二力足辦而五復使在旁之)
　(隂柔得撓其事則二必難成功是使其所不當使也/一使字繫民命之死生國家之安危乃歸咎于五之)
　(辭叶韻當字/宜作平聲讀)
　　上六大君有命開國承家小人勿用(變艮為蒙大/君指五於上)
(六言之者上處卦末乃師之終功之成論功行賞之時/也又呉㓜清云上變為剛居一卦之上大君之象而于)
(令升則謂上六為宗廟葢正開國承家之命于宗廟之/爻尤通有命即開國承家之命本爻无命象以二三四)
(互體震震為雷有號令象上六之所命者在九二六四/命自上而達于下故稱有命也開國封之為諸侯也指)
(功若九二者承家以為卿大夫也指功若六四者承受/也九二以長子帥師戰則必克其功大矣功大則賞亦)
(大六四居偏裨之位不敢自專謹守乎師律而從事焉/長子有功則次第而受賞焉宜也坤為地為方國象上)
(變艮艮為門闕家象損艮變為坤故稱无家師坤變為/艮故稱承家聖筆之精若此小人指六三也六三以柔)
(居剛與帥相齕處非其位躁進僨事正秦誓所謂仡仡/勇夫者是誠小人而已既不使之輿尸已慎之于始矣)
(奈何復用之以亂邦乎上與三敵應又變艮為正故有/勿用象舊説謂第頒之以爵賞而不任之以政事則三)
(本无功何有于開國承家之錫也直始終戒/其不用而已三人位隂爻為小故稱小人)
　象傳曰大君有命以正功也小人勿用必亂邦也(開/國)
　(功之大者承家功之小者象曰以正功言爵賞之命/乃所以正諸將武功之等差也王三錫命錫命于行)
　(師之始意惟在于懷邦小人勿用勿用于功成之後/意惟恐其亂邦聖人之為邦計深矣楊敬仲云去一)
　(害民者又用一害民者以亂易亂必不可後世雜霸/之説興逆取順守之説興有曰用得其道則天下狙)
　(詐咸作使此非君子之言也用一詐者天下之詐心/咸興用一小人天下小人心咸肆行一不義殺一不)
　(辜而得天下君子斷不為也用師而用/詐取勝於目前貽禍于後日其應如嚮)
䷇(坤下/坎上)
比(毗志反卦/内並同)吉原筮元永貞无咎不寧方來後夫㐫(許/慎)
(云比密也二人為从反从為比葢以二人反面相从為/之比此卦坤下坎上一陽居尊位而五隂从之如五家)
(為比而比長統之故取比為名也上親下則下有歸下/親上則上有與有歸則不離有與則不孤自生民以來)
(至於今未之能易故曰吉原筮元永貞无咎主衆隂言/原者再也與禮記莫有原之原同本艸原𧖟蛾第二𧖟)
(也漢書原廟左氏原田同義下卦名初筮上卦名原筮/蒙主爻在下卦九二以初筮而得之故稱初筮比主爻)
(在上卦九五必再筮乃得之故稱原筮元永貞指五也/五一陽居中元象永守其元便是貞王度无外莫大乎)
(元元又莫貴乎永貞舊割裂分三徳不成文理當比之/世必擇所從惟筮得永貞此元徳之人而比之則可以)
(免于悔咎也萃比下體同坤但萃四有分權者故元永/貞言于五比下无分權者故元永貞言于彖義各有當)
(耳不寧方來主五言不寧者五之不敢康寧也五體坎/坎為勞卦為加憂故曰不寧屯彖傳言建侯不寧亦指)
(坎言五唯懷匹夫勝予之慮兢兢乎不敢以自寧正能/永貞其元徳者天下感其徳方且來歸附而未已也方)
(來輿朱紱方來同解或以坤為方指下體互體皆坤象/似鑿來謂下四隂主五而言故稱來亦猶需之上六稱)
(不速之客三人來也後謂上夫謂五凡卦下畫為前上/畫為後陽畫象夫隂畫象婦睽卦遇元夫亦謂陽畫也)
(夫唱則婦必隨上六一隂高亢于九五之上負固不服/乃自後于夫之象凶不亦宜乎又虞仲翔云坎為後艮)
(為背上位在背後无應乘陽故稱後夫葢以三四五互/艮取象亦通楊廷秀云商以離徳亡周以同心昌故曰)
(比吉太公避紂以待文王曰吾聞其善養老馬援舍隴/而歸漢曰當今非但君擇臣臣亦擇君故曰原筮元永)
(貞无咎酈生説田横以天下後服者先亡/故曰後夫㓙六爻皆變則為火天大有)
　序卦傳曰師者衆也衆必有所比故受之以比比者
　比也(比者比也上比卦名下比即衆必有所比之比/相親附之謂也衆必有所親附依歸則聽其約)
　(束故卑躬傴僂以事之出賦税以養之正名分以尊/之桞子厚謂生人之初與萬物俱生不能搏噬且无)
　(毛羽必將假物以為用假物者必爭爭而不已必就/其能斷曲直者而聽命焉以安其衆此屯蒙需訟師)
　(比六卦之序之意胡仲虎云易一陽之卦/凡六復師謙豫比剝也而最吉莫如比)
　彖傳曰比吉也比輔也下順從也原筮元永貞无咎
　以剛中也不寧方來上下應也後夫凶其道窮也(比/吉)
　(也乃漸卦女歸吉也之例添一也字覺有咏嘆意舊/作衍文非也書云惟天生民有欲无主乃亂故一家)
　(必有家之主一國必有國之主而况于天下无主則/亂有主則治此比之所以吉也比輔也釋卦名比字)
　(下順從也釋吉字卦之名比謂如車輔之比近而輔/于輻坎坤皆有輿象故稱輔其所以為吉者以下體)
　(坤二三四互體亦坤皆以坤順之徳而從主爻之五/則比道斯成故吉也原筮元永貞之所以无咎者以)
　(再筮得上卦九五有剛中之徳正所謂元永貞者得/此人而比之則比其所當比何咎之有不寧方來上)
　(下應者言一陽在上與下之四隂相應下賴上以相/統上賴下以相安繇上切于應下不遑寧處而綏之)
　(故下亦急于應上方來未己而比之也彖言元永貞/又言不寧最為喫𦂳五惟有此徳故可以來下之比)
　(亦見君位本為天下之至險有徳則人比之无徳則/人去之此所以不易惟王坎一陽在衆隂之中其體)
　(本如是也若夫上六一隂獨不比五則失其親輔之/道而自後于陽剛之夫理勢窮蹙凶斯及之矣如萬)
　(國朝禹而防風獨否諸侯朝齊而譚子不來及隗囂/公孫述之徒皆是故曰其道窮也窮以卦終言乾上)
　(九稱窮之災坤上/六亦稱其道窮)
　象傳曰地上有水比先王以建萬國親諸侯(水為土/妃物无)
　(親于是者子夏傳云地得水而柔水得地而流莊子/云水之守地也審正比象也天下可以一人統不可)
　(以一人治民方比我而我无以比之則踈必躬比之/亦踈于是衆建萬國以屬諸侯而又制朝覲㑹同之)
　(禮以親之俾各承流宣化以親其民如是則視天下/猶一家視萬民猶一身而天下比于一矣大象例凡)
　(立法定制之事則稱先王封建之法始于羲皇成于/堯舜而三代因之坤為衆為土萬國象諸侯分布其)
　(上地上之水象震為諸侯坎以一君綂二民與震同/意故亦有侯象元永貞者比之本建國親侯者比之)
　(法胡仲虎云師之容民畜衆井田法也可以使民自/相合而无間比之建國親侯封建法也可使君與民)
　(相合而无間楊敬仲云後世之郡縣亦古之萬國唯/不擇賢乆任故治苟且民失其安風俗益壞藩籬不)
　(固遵易道而行无一/夫不被堯舜之澤矣)
　　初六有孚比之无咎有孚盈缶終來有他(古本亦/作它)
吉(變震為屯按爻辭惟五言顯比餘各以比之為文皆/指人來比我言或謂比卦專取隂比陽為義非也陽)
(象君隂象民民固不可不比君而君尤不可不比民也/必君先以是感而後民以是應故彖辭之所重者在不)
(寧方來一語此意不可不知有孚指五五體坎中實為/孚凡易言有孚者二十一皆有坎象有孚比之者言五)
(來比初也五雖非初之應而實卦之主其來比初正初/之所當比者夫何咎因非應故慮其有咎今不特无咎)
(而已且有他吉則以五之來比者其有孚盈缶故也缶/盎也土煅成器外實中虚以離取象離中畫隂者土也)
(全體離者火也若離之鼓缶坎之用缶乃三畫之離也/比初變則成震震為仰盂積至五肖離離象缶而坎水)
(滿于仰盂之上故曰盈缶五以誠心比下不特孚二而/已三四皆在缶中五皆孚之而終來孚于初者缶之底)
(也以位處下極五自上而下故曰終來五有元永貞之/徳初若擇主而事非五焉往即正應之四亦往從之矣)
(故許其有他至之吉以初與五非正應故曰有他如大/過九四中孚初九皆曰有他亦皆指非應而言又鄭康)
(成解盈缶云爻辰在未上值東井井水人所汲缶汲/器也未詳卦變屯屯固比合合而能固吉孰如之)
　象傳曰比之初六有他吉也(以五非正應稱他吉故/提出初六以釋之若六)
　(二則言内而/不言他矣)
　　六二比之自内貞吉(變坎為習坎互體坤變震此/比之亦謂九五來比之也蘇)
(子瞻云以應為比故自内葢下卦為内上卦為外二五/正應故五來比二乃自其内卦所本有之應非假合者)
(倫故曰比之自内陽唱隂隨各當其位守/貞不變則能𫉬吉變則敵應无吉道矣)
　象傳曰比之自内不自失也(五乃二所自有因其來/比而往比之是不自失)
　(其所應之偶故/曰不自失也)
　　六三比之匪人(王肅本有凶字○變艮為蹇互體/坤變坎約象艮變離匪人指上六)
(凡三畫卦中書為人位六畫卦三四為人位上非人位/故曰匪人彖言比吉原謂下四隂皆順從乎五則三亦)
(在比吉之中而此曰比之匪人者非三往比上乃上來/比三葢上以三為應已故也本非三咎故象不言凶有)
(如三因上之比遂舍五而往比焉凶必/不免矣變則應上與五相敵失比之義)
　象傳曰比之匪人不亦傷乎(慮三之失所比也故警/之曰匪人來比不亦傷)
　(乎令人猛然覺悟惕然有深省處馬援勸隗囂專意/東方而隗囂降蜀至于殺身亡宗為天下笑非大可)
　(傷而/何)
　　六四外比之貞吉(變兌為萃互體坤變艮約象艮/變㢲外指五以位言之五在四)
(之外也曰外比之者九五來比之也以柔居柔履得其/正最近于五有相承之象故吉凡爻以貞言者皆欲其)
(不變此爻變則/失正且失所比)
　象傳曰外比於賢以從上也(賢與上皆指五五有剛/中之徳故稱賢位在四)
　(上故稱上外比於賢此倒句文法言賢者來比之也/若以四往比五為比賢則下句復云從上似複矣從)
　(上者謂四順從乎五五以賢居上/既以比唱故四不得不以比從也)
　　九五顯比王用三驅(鄭𤣥本/作敺)失前禽邑人不誡吉
(變坤為重坤約象艮變坤五以陽剛當天之中衆所共/睹與上㝠下幽者不同然此凡卦九五皆然而尤莫盛)
(于比衆隂皆伏九獨居尊上下无陽以分其權聖作物/覩之象也故曰顯顯比者顯明其比道以示天下下三)
(句是也王者之于天下以大中至正之徳親之如太陽/中天而權謀術巧有所不事可以比天下而不可以示)
(天下王者不繇也我順者納之不我順者聽之其象為/王者之田用三驅失前禽而邑人不誡者然先王以四)
(時之畋不可廢也故為三驅之禮驅即謂驅逆之車驅/出禽獸使就田也三驅者褚氏諸儒皆以為三面着人)
(驅禽必知三面者禽唯有背已向已趣已故左右及于/後皆有驅之失前禽者在禮天子不合圍唯禽獸順而)
(來者取之凡從前而逸去者皆免矣五王象上坎為馬/為弓為弧為天下坤為輿為衆互艮為黔喙之屬皆驅)
(禽象云三驅者二為五應所不必驅初三四等三爻原/非正應皆來比已有三驅象前禽指上六也體坎為豕)
(禽象上爻在五前故爻曰前禽畫卦在五後故彖曰後/夫一卦五隂而四隂從陽上獨背之是失前禽也邑人)
(指二坤為邑二人位乃五之應也不誡者朱子云葢雖/私屬亦喩上意不相警僃以求必得也二與羣隂同體)
(无繫援之情故有不誡象王者雖以盡比天下為心而/未嘗強人彼豈以失禽為介介者哉我无介邑人亦无)
(介大公无我之心衆見之矣所謂顯比者也故吉葵丘/之㑹宰孔遇齊侯曰齊侯不務徳而勤逺畧故北伐山)
(戎南伐楚西為此㑹也東畧之不知西則否矣湯之祝/網則不然欲東欲西欲南欲北欲髙欲下靡不任之失)
(前禽邑人不誡此之謂也蘇君禹云曰元永貞曰不寧/曰顯比務使君之心无一息不運于天下而又未嘗有)
(意于留天下舉天下之情態若无所有于心而又未始/置天下於无所用心如天之元氣見其常運地之元形)
(見其常流而形形色色之往來第普之以无心耳此其/為善于比天下者乎坎為坤行險而順故克舍前禽邑)
(人不誡/亦順象)
　象傳曰顯比之吉位正中也舍逆取順失前禽也邑
　人不誡上使中也(程子云顯比所以吉者以其所居/之位得正中也處正中之地乃繇)
　(正中之道也比以不偏為善故云正中逆順以向背/言上六一隂以乗隂為逆初六六三六四三隂以承)
　(陽為順舍前禽之逆而不取故失之是倒解古文法/自不泥郭京舉正作失前禽舍逆取順也似未必然)
　(逆者如覆盆不見天日非光景之不明舍者如鳬雁/不計去來非鄙夷而不納然前禽可失无必得之心)
　(特王心然耳邑人何自知之乃皆不用告誡聽其自/失則上之中實使之然也二五居上下卦之中同徳)
　(相應若或使之九/五顯比之道如此)
　　上六比之无首凶(變巽為觀以六位自下言之初/始而上終初本而上末以全體)
(自上觀之上首而初足上角而初尾乾姤艮賁既未濟/之象可見云比之者非有所指葢假設之象言設有人)
(來比上六而彼以隂柔居上其象實不足以為元首乃/妄意于比天下而不五從欲何為哉此其凶宜矣乾无)
(首比亦无首何吉凶判與乾剛而能柔第不欲為首而/已龍徳自若也比則隂柔而不克為首矣是奚敢擬乾)
(胡仲虎云卦辭惡其後爻辭惡其无首葢其才既不足/以髙人又不能自卑以從人其凶同耳兩義亦自相貫)
(變巽巽伏下/亦无首象)
　象傳曰比之无首无所終也(以上下之象言之則為/无首以終始之象言之)
　(則為无終隂柔在上其徳既不足以為首乃乘卦主/之五而不肯下比其能有終乎竇融錢俶能知此義)
　(故免/于難)
　第五對
　　小畜䷈履
　雜卦傳曰小畜寡也履不處也(此葢以隂不敵陽而/類言之以一隂而畜)
　(五陽其勢寡以一隂履五陽之間而可乆處乎或謂/小畜如文王翼翼小心不顯其徳寡之象也履如周)
　(公几几至忠不驕不吝不處之象也似之鄧氏元錫/云屯蒙而下六卦皆尊陽而主坎此巽兑見經貴隂)
　(耶又卦五陽一隂貴一隂耶非以陽不得隂則不生/即盛陽唱必隂和而天地始降興耶元春之初時有)
　(俊風凍塗液融亦有和澤霡霂醹醳苞體畟畟而匪/專陽曦之力也此象之矣上經尊陽畜密雲尚往氣)
　(之亨履上天下澤形之成易置之乾貞巽則姤澤上/天則夬主尊隂而著之下經焉章本清云師比二卦)
　(俱以一陽統五隂小畜履皆以一隂間五陽一隂在/上則風行天上故為小畜于此可以觀其文焉一隂)
　(在下則上天下澤故為履于此可以觀其禮焉懿文/徳即陽剛之中而有運旋者存郁郁乎其美自不可)
　(掩隂含其美也辯上下以定民志即陽剛之内而有/節制者寓秩秩乎其等自不可踰禮繇隂制也剛應)
　(柔而其文著柔履剛而其禮嚴陽中有隂剛中有柔/博文約禮非強合也胡廷芳云師比後乾方與巽兑)
　(㑹成小畜履此長少二女代兄從父始入用惟離中/女未用耳乾坤至此十變十成數也隂陽之氣一周)
　(矣愚按以互體觀則二/卦中亦自有離存焉)
䷈(乾下/巽上)
小畜(勑六反古本一作蓄又/古歸藏易小畜作􁃜畜)亨密雲不雨自我西郊(自/乾)
(坤而下屯蒙需訟師比皆三男陽卦用事至此方見巽/之一隂用事而以小畜名焉尊陽也亦所以美隂徳也)
(小隂也按淮南子𤣥田為畜其義未詳鄭夾漈云畜田/畜也而為畜聚之畜借音不借義古本一作蓄從來讀)
(易書者亦以蓄音讀依蓄聚解是也本字義又訓止又/訓養亦可相通其㫖一耳艮以陽卦畜乾故曰大畜巽)
(以隂卦畜乾故曰小畜小畜則何以亨隂陽氣恒相求/陽得隂之畜而後化育成也不止不聚不塞不通小畜)
(之亨陽亨也然隂有力焉密雲不雨自我西郊正小畜/之象天䧏時雨山川必鬱蒸而雲鬱蒸甚雲之積也必)
(厚其不雨畜之也畜極乃䧏而為雨假使微雲便雨其/雨易竟耳自我西郊猶云雲往西郊也觀彖曰尚往可)
(見凡雨无從西來者雲在西當風而散風從東與北來/乃雨諺云雲往東一塲空雲往北只空黒雲往南水潭)
(潭雲往西馬濺泥是也此明不雨者終于必雨諸家及/先儒皆言一隂不能畜三陽乾欲上進一隂止他不得)
(陽氣更散做雨不成如是則小畜終于不雨矣何以上/九曰既雨乎六四一隂居上體又在乾上為天中之隂)
(故象雲又坎有雲水二象其氣上升為雲其液下降為/雨自二至四互體兑有坎之上半體變坎之下半體上)
(有雲而下无雨也隂氣為陽所蒸將升于天而上重陽/壓之故為密雲我謂六四為卦主故稱我互兑屬西方)
(故曰西内卦象卦中四在内卦外故象/郊六爻皆變為雷地豫巽下乾上為姤)
　序卦傳曰比必有所畜故受之以小畜(物相比輔則/為聚畜然兩)
　(相比者情也而義不足以畜則情勝義而不可乆故/比必有所畜所以止之也止斯全其聚矣畜兼止與)
　(聚二/義)
　彖傳曰小畜柔得位而上下應之曰小畜健而巽剛
　中而志行乃亨密雲不雨尚往也自我西郊施未行
　也(柔得位謂六四也以隂居隂故稱得位成卦之主/在此爻也體无二隂以分其應而應之之義亦各)
　(不同上應之指五上二陽助其畜者也下應之指内/卦三陽受其畜者也卦雖以一隂為主實是巽體三)
　(爻同力畜乾細玩卦爻之詞如此舊謂一隂竝畜五/陽者非人不健則不能有為不巽則陷難以行以卦)
　(徳言巽乘乾剛健知始㢲輔以行隱稱用濟也人髙/明也而沈潜行方也而節甘將有為有行也而凝涵)
　(畜道如此矣剛中指九五志行主六四言六四隂力/尚徴藉九五剛而得中以助其畜故六四之志因九)
　(五而得行于以贊陽出滯陽之所以致亨者此耳不/然是謂見畜于小何亨之有密雲不雨二句彖特寫)
　(其興雲作雨之狀如此正言畜也薈蔚者雲迅騰尚/往其不雨畜之也爾殆必雨者也謂之施未行但未)
　(行耳非不行也觀上九既雨既處則小畜之亨亦可/知矣蘇君禹云大畜之卦剛健而有光輝宜于設施)
　(故曰不家食吉利涉大川小畜之卦剛健而出/以㢲順宜于收斂故曰密雲不雨自我西郊)
　象傳曰風行天上小畜君子以懿文徳(天无處不在/无所謂上下)
　(曰上下者姑以人目力所及而分上下耳夫天可謂/尊髙矣而風能行其上者風无形而至柔也柔勝剛)
　(弱勝強故君子體之以懿美其文徳文徳即柔徳以/見諸威儀文辭故曰文懿如仲山甫之懿徳柔嘉維)
　(則令儀令色小心翼翼也外卦巽順懿象中爻離明/文象内卦乾陽徳象蘇君禹云大畜小畜皆君子畜)
　(徳學問大畜有囊括宇宙包羅萬古之心胸故象曰/多識畜徳小畜有一言必謹細行必矜之學力故象)
　(曰懿文徳又鄧伯羔云懿讀為抑古字通用國語衛/武公懿戒自儆韋昭注大雅抑之篇也詩抑抑威儀)
　(威儀即文徳抑密也遏也攝其/威儀不使放逸畜之義也亦通)
　　初九復自道何其咎吉(變巽為重巽復反也與復/卦復字同義天上地下其)
(體也其用則交為泰不交為否地氣䧏必復升天氣升/必復降反復升降未嘗少息故初二竝以復言虞翻云)
(乾稱道愚按道即升降不已之道髙誘吕覧註謂天道/轉運為乾初得其位既天行周匝復始故曰復自道是)
(也大抵天地間氣化人事皆有隂畜陽之時陽既為隂/所畜便不宜過剛躁動躁則有乖舛謬戾之咎矣初以)
(陽才居陽位潜伏于下不與隂事何咎之有先言何其/咎而後言吉者葢以无咎為吉也初與四應爻變為巽)
(健而能順故安/受四之畜若此)
　象傳曰復自道其義吉也(迹受制于隂道无/損于已故曰義吉)
　　九二牽復吉(變離為家人互體兑變坎復即初爻/之復下卦乾體本皆在上之物今與)
(初相牽連而復居于下葢當小畜之時陽宜為隂所畜/九二陽居隂位養氣以待不與隂争故吉三陽同體故)
(曰牽故夬卦亦曰牽變卦為/離離麗也故麗于初而牽復)
　象傳曰牽復在中亦不自失也(中謂中徳在中謂在/下卦之中二與初相)
　(牽而復亦不自失其道者以其處中故雖與初陽同/徳並進而不至過剛若過剛則必且與隂爭擊而自)
　(失矣亦者本初爻復/自道而言故其吉同)
　　九三輿説(吐活/反)輻(古本亦/作輹)夫妻反目(變兑為中孚/互體兑變震)
(約象離變艮三重剛不中志欲上進如輿之方行然最/近于隂為隂所畜故有脱輻之象輻與輹不同輻車轑)
(所以利輪之轉者輹伏兔所以利軸之轉者輹惟車不/欲行則暫説之輻必輪破轂裂而後可説則其車不能)
(行矣乾為車輿變兑為毁折説象又二三四互坎為輿/九二竒畫是坎之下畫不存也輿下説去其輻之象約)
(象變艮止象胡仲虎云大畜九二曰日閑輿衛則利有/攸往小畜則曰輿説輻何也大畜以艮畜乾小畜以巽)
(畜乾大畜九三與艮一陽同徳故其輿利往小畜九三/近㢲之一隂而為其所制故其輿不可行輿説輻陽畜)
(于隂而不得進也夫妻反目陽不平其畜而與之爭也/三陽四隂異體相比有夫妻象然非正應也故至于反)
(目自三至五體離離為/目巽為多白眼反目象)
　象傳曰夫妻反目不能正室也(非正應而欲為夫妻/故曰不能正室猶云)
　(非其正室也云爾反目宜矣然亦以三之過剛/而亢故與四反目如初與二亦何反目之有)
　　六四有孚血(晁以道云/古文作恤)去惕出无咎(變乾為純乾/互體兑變乾)
(約象離變乾巽卦得坎半體此爻皆以坎取象孚指五/坎中實故曰孚後凡言孚者放此有孚者有人來孚信)
(于已言五與四相孚也坎為血卦故曰血為加憂故曰/惕本爻坎象半見元非坎體又變為純乾則坎象亡矣)
(所以曰血去惕出也京房云小畜之義在于六四三陽/連進于一危也外巽體隂柔道行也夫言血者皆隂之)
(傷也三陽健進四強畜之三雖説輻四能无傷乎曰血/曰惕危之也以其柔順得正虚中巽體得五之孚則其)
(力厚矣故非惟陽不能傷而且終能畜陽血去懼除以/保无咎不亦宜乎巽為乾巽以行健此志所以行也)
　象傳曰有孚惕出上合志也(上指五一隂柔弱不能/固陽得五之孚與之合)
　(志故危懼可免彖所謂剛中而志/行也曰惕出則血去可知省文耳)
　　九五有孚攣(子夏傳/作戀)如富以其鄰(變艮為大畜約/象離變震六四)
(九五坎象半見故五以孚稱取坎中之義也有孚者言/有所孚也所孚者誰四也攣者攣綴也綴者緝也緝者)
(續也皆相連之意即九二之牽也正體巽為繩變卦艮/為手約象離為麗皆攣象也陽實為富又㢲為近利市)
(三倍富之象也以猶春秋以某師之以言能左右之也/其鄰亦指四也或兼上言者非巽體三爻同力畜乾六)
(四為畜之主然隂則虚乏九五陽為富居中處尊勢能/有為故能推其富以助六四共止畜之是富以其鄰也)
(然則畜乾之功雖繇六四而成尚賴九五左右之力/名以巽止健實以健止健也變艮為大畜進乎小矣)
　象傳曰有孚攣如不獨富也(五惟與四相孚纒孿固/結而不可解故不獨有)
　(其富而必與四共之/所謂上合志者也)
　　上九既雨既處尚徳(晁氏云京房虞翻/子夏傳皆作得)載婦貞厲
月幾(子夏傳作近孟/荀一行本作既)望君子征凶(變坎為需隂之不能/畜陽勢也以一隂而)
(畜三陽其數益不勝也然二之為隂能下能入上有二/陽為之助巽徳益盛乾勢益孤至于上九畜斯極矣極)
(則必變所以向之不雨者今則既雨向之尚往者今則/既處也夫巽風也大風揚散密雲雖盛必不成雨故昔)
(之君子有以旱而訟風伯者今上畫變柔則巽成坎而/為雨雨作而風息西郊之雲亦无所往矣故既雨既處)
(也在卦終有止象故云既處尚尊尚也徳謂巽卦所有/之徳乃隂徳也載者車中所載之物巽得坎半體坎為)
(輿上九乃坎之上畫而實其中象車上之有所載觀象/傳曰徳積載言畜道之成實繇尊尚隂徳至于滿載而)
(然蓋盛之極也婦貞厲以下皆戒辭也㢲長女婦象此/陽也而謂之婦明其實隂也以隂而畜陽以柔而制剛)
(婦若貞固守此危厲之道也變坎為月中爻離為日日/月相望之象也易中言月幾望者三皆對陽而言中孚)
(言從乎陽歸妹言應乎陽此則抗乎陽也隂已能畜陽/矣而云幾望何也蓋欲乘其未盈而為之戒也既盈則)
(陽消矣雖戒无益矣又呉㓜清云幾孟荀一行作既今/按幾亦有既音左氏傳庸可幾乎幾既古字蓋通用納)
(甲巽卦象既望之月參同契曰十六轉受統巽辛見平/明存之備考君子指上九以陽爻故稱君子征猶往也)
(凡行役在路者皆曰征此蓋文王三分有二之時也隂/徳之成非隂之福若更有所往則隂疑于陽臣疑于君)
(非以服事殷之心矣故著征凶之戒先正謂文王志在/明夷而道在小畜良然巽為進退為不果變坎為陷卦)
(變需險在前故征凶或云君子指下三陽乾夫也/今受制于婦失為夫之道矣其能有所行乎亦通)
　象傳曰既雨既處徳積載也君子征凶有所疑也(積/坤)
　(文言積善積不善之積疑隂疑于陽必戰之疑柔之/制剛弱之制強豈一朝一夕之故哉所積者然也積)
　(之既盛且疑于陽此消長進退之闗而君子不幸處/疑陽之地尚敢以所處者為是遂放意直前而絶不)
　(反顧乎竊嘗聞之巽雖无意乎制乾而不得不制乾/婦行夫事臣行君事亦可以例文王而見聖人之心)
　(使天下諸侯自率其職自復其道聖人甚願之而其/去其來其順其逆復何知也惟不能盡如吾意則不)
　(得不受彤弓玈矢之賜專征伐于天下然猶小心翼/翼徽柔懿㳟以臣道終蓋深惟幾望之戒爾嘗以武)
　(王之事揆文王之時文王之專征也詎惟飛廉惡來/五十國不能服即伯夷叔齊猶不服特諒其非富天)
　(下耳而迹固嫌于受命矣王其事而不王其心誰能/信之祖伊之告微子之奔月幾望矣君子征凶周公)
　(亦追狀其/危心乎)
䷉(兑下/乾上)
履虎尾不咥人亨(履足踐地也从舟象履形从彳从夂/取行義也尸聲凡彖者言乎一卦之)
(所以為主也成卦之體在六三卦之初二為地位三履/地上故曰履也呉㓜清云離于飛𩔖象雉于走𩔖象虎)
(外文明而中隂質也六爻全體肖離上乾為虎之首二/與初在後虎之尾也故三履初二為履虎之尾卦名連)
(彖辭為象與同人觀艮同例咥齕也人指三三為人位/所履之尾在後而虎首趨前上口不開為不咥人之象)
(兑以一隂見于二陽之上其徳為説以兑承乾能安于/三陽之下故不見傷大抵人之涉世多是危㡬然有履)
(危而不傷害者則以柔能制剛是亨道也書云心之憂/危若蹈虎尾繫辭以易之興為文王與紂之事故其辭)
(危履虎尾危之至矣而紂卒不能傷文王故九卦言處/憂患之道以履為首六爻皆變為地山謙兑上乾下為)
(夬/)
　序卦傳曰物畜然後有禮故受之以履(程子云物之/聚則有大小)
　(之别高下之等美惡之分是物畜然後有禮項平甫/云履不訓禮人之所履未有外于禮者故以履為有)
　(禮也晏子云自齊國五尺以上力皆/能勝嬰與君所以不敢者畏禮也)
　彖傳曰履柔履剛也説而應乎乾是以履虎尾不咥
　人亨剛中正履帝位而不疚光明也(柔指三剛指初/二柔履剛者此)
　(就下體自上履下而言也釋卦名也悦而應乎乾者/此就上體自下應上而言也曰應者明其非履也三)
　(與五同功故曰應此釋卦辭之所以亨也莊子云虎/與人異𩔖而媚養已者順也六三成卦之主為履虎)
　(尾之人柔居説體能和悦以馴順乎虎者也故雖履/虎尾而不至于見咥亨矣關子明以此方之周公云)
　(蓋周公以叔父之親有大功位冢宰而攝行天子事/亦所謂履虎尾者也公遜碩膚赤舄几几萬世頌之)
　(不咥人矣楊敬仲云履之道何道也柔而已和悦柔/道也柔勝剛弱勝強天下莫柔弱于水而反堅強者)
　(莫之能先又莫柔乎風風无形而𤼵大屋折大木柔/之卒勝其剛如此熟觀天下萬事唯柔為勝雖然虎)
　(不咥人雖人之能亦虎之善故下文復以剛中正而/不疚為五望焉帝指五九五陽徳中而且正則不過)
　(于剛故履至尊之位而不疚病斯乃光明之道也過/剛則疚夬履是也中爻離光明之象得若君為之主)
　(而又以其悦應之夫何傷味斯言也聖人其有明王/之思也夫焦弱侯云易以乾居上者不獨一卦于履)
　(獨言帝位蓋履辨名分之卦也六三雖以一隂統衆/陽其實臣也下也上有九五之君在焉六三其敢僣)
　(諸故特稱九五之尊曰帝/位其嚴于君臣之際如此)
　象傳曰上天下澤履君子以辨上下定民志(水瀦而/不流者)
　(曰澤其大者海也不曰天下有澤不曰澤在天下必/曰上天下澤所以嚴大分也天髙地下天尊地卑澤)
　(又下之下卑之卑者履者人之所履法上天下澤之/象以辨上下而制其踐履上者如天之不可為澤下)
　(者如澤之不可為天上下各得其分則民有定志而/无覬覦陵奪之患此所謂禮也故曰履者禮也記云)
　(禮禁亂之所繇生猶坊止水之所自出禮者因人之/情而為之節文以為民坊者也故制國不過千乘都)
　(城不過百雉富家不過百乘貴賤有等衣服有別朝/廷有位天无二日土无二王家无二主尊无二上賈)
　(子云勢明則民定而出于一道故人爭為宰相而不/姦為世子非宰相尊而世子卑也不可以知求不可)
　(以力爭也又云尋常之室无奥標之位則父子不相/別六尺之輿无左右之義則君臣不明而况其大者)
　(乎雖然天澤一定之分三尺孺子亦能知之所謂辨/者亦于其細微之際人所易忽者而明別之耳人知)
　(天威之不可犯而不知路馬之不可齒知兄臂之不/可紾而不知疾行之為不弟君子欲移風易俗齊治)
　(均平必從隱微疑似之間區分縷析使民凛然畏懼/不敢踰越尺寸乃可定其心志而帖然順治也徒曰)
　(天尊地卑君上臣下則古之姦雄僣逆悍然不顧者/何接踵比肩哉文言云臣弑其君子弑其父非一朝)
　(一夕之故繇辨之不/早辨者意蓋如此)
　繫辭下傳曰履徳之基也(夫聖人三陳九卦以履為/始非无謂也先天之卦乾)
　(兑同宫皆太陽也履合二體天上澤下自然之禮備/矣禮者世所迪行而不可易故以為徳之基謂徳之)
　(積累實于兹始也人有禮則安无禮則危/反身循禮則非僻无自而入非基而何)又曰履和
　而至(天澤定位禮之體嚴也柔履于剛禮之用和也/禮以行之遜以出之順于道徳而平其心氣此)
　(心之太和直與乾之太和/相應是之謂履和而至也)又曰履以和行(所行若不/繇禮自是)
　(乖戾和行謂所/行无乖忤也)
　　初九素履往无咎(變坎為訟絲帛未加采色曰素/言不改其舊也兑居西方為白)
(應巽中爻為繩為白初處至下素在下者也九以陽徳/居之安于在下上无係應不變所守乃素其位而行者)
(也舜之飯糗茹草若將終身顔子之簞瓢陋巷不改其/樂其即斯人與往者進也陽主于進故曰往程子云夫)
(人不能自安于貧賤之素則其進也乃貪躁而動求去/乎貧賤耳非欲有為也既得其進驕溢必矣故往則有)
(咎賢者則安履其素其處也樂其進也將有為也故得/其進則有為而无不善乃守其素履者也又變柔則得)
(應故往/无咎)
　象傳曰素履之往獨行願也(无應故曰獨素履之往/以自已獨行其素為願)
　(而不願乎外所/謂不變塞也)
　　九二履道坦坦幽人貞吉(變震為无妄互體離變/艮九二以陽剛之才而)
(居説體履道而説如行坦途无所窒礙故有坦坦之象/二為地上變震為足又為大塗履道坦坦象也又按坦)
(坦説文云文也廣雅云平也明也蒼頡篇云著也以中/爻體離故取坦坦象亦可二剛中在下无應于上故曰)
(幽人二為人位幽對明言中爻離明在上則下爻為幽/矣故歸妹中爻離九二亦以幽人言之二臣位而言幽)
(人蓋謂幽靜𤣥澹之人雖處富貴而不以榮名勢位亂/其心者豈必深山窮谷之士始為幽人哉初素履宜安)
(于素而反謂之往二坦坦若平行无碍而反謂幽人之/貞蓋以爻位之剛柔言之也初九重剛其志在行不能)
(使之不往但能不失其素則无咎矣學者初心皆在行/志既仕始失之九二履柔行中无所歆羨峨峨清逺不)
(失其幽故曰幽人之貞貞兼正固二義所以吉也本卦/以陽爻處隂位為美二與四同也而二有坦坦之易四)
(有愬愬之懼者二得中而四不得中也二與五各得中/位二貞吉而五貞厲者二以剛居柔五以剛居剛也故)
(履卦諸爻唯九二為能盡履道之義愚聞之師云九四/以懼免九二以不懼免此為倒用法也諺言虎畏不懼)
(已者坦然不亂虎將畏之无所揚其牙矣變震卦為无/妄動而无妄固自履道幽貞象彖所謂虎尾正指初二)
(兩爻然彼取全卦之/象言與本爻義无涉)
　象傳曰幽人貞吉中不自亂也(言二之中徳不以无/應而自亂也亂則遷)
　(于富貴外物而失其所以為中徳/矣守正不遷則猶然素履之往耳)
　　六三眇能視跛能履履虎尾咥人凶武人為于大
君(變乾為重乾互體離變乾約象巽變乾眇説文云一/目小也互離為目目眇者所視偏離之中虛中在三)
(不中不正視之偏也視雖偏而離目无所傷目雖眇而/猶能視之象跛足偏廢也震為足兑變震之中畫足跛)
(也震下畫之陽猶存足雖跛而猶能履之象胡仲虎云/行不中則跛歸妹初九但曰跛不中也視不正則眇歸)
(妹九二但曰眇不正也履六三一爻竝書之者惡三不/中且不正也三為人位誰咥之九五咥之也互體五四)
(三倒兑以口向内與訟之六三食舊徳同義彖通指一/卦而言則上九虎之首也虎口實而合有不咥之象此)
(專據一爻而言虎向前行三履其尾則其口必向後而/齧三適當虎口故有咥象隂質變陽剛為武人重巽初)
(六變亦曰武人為猶虞書宣力四方汝為之為大君指/九五陽為大五君位也不曰為而曰為于特謂其以膂)
(力之剛而効使令耳或謂武人志欲自為大君者非凡/卦五陽而一隂則一隂為之主三本隂柔而以孤隂无)
(偶衆往歸之猶如眇者之能視跛者之能履然有剛暴/之主在上其能安之乎其履虎尾而遭咥固其宜也而)
(三于此亦憣然而思變矣以為吾之見惡于五者特以/吾一隂獨立將與五爭為人主故耳變而為剛與衆剛)
(等列則五得獨有其尊而吾无自異之迹其不吾嫉焉/必也故有武人為于大君之象焉是道也于文王見之)
(文王小心服事非不自安于眇與跛也其時王室如燬/父母孔邇于是三分天下有其二此非眇能視跛能履)
(乎崇侯虎忌而譛之紂曰西伯隂行善矣紂于是囚之/于羑里之庫此非履虎尾咥人凶乎厥後閎天以文馬)
(美女賂紂求赦西伯罪遂賜鈇鉞弓矢使得專征伐所/謂武人為于大君也嗚呼文王親遭此變宜其親切而)
(有餘思焉不然胡為上天下澤之卦而乃以履虎尾名/其繇也又胡為乎于爻則言咥人凶于彖則言不咥人)
(之亨也致咥之凶以此爻六三不當位故不咥之亨以/此卦兑柔在内故武人為于大君正所謂説而應乎乾)
(者其終不見咥也宜矣雜卦傳曰履不處也蓋言一隂/將為卦主而不敢處也而關子明亦云履之而不處者)
(其周公乎趙㽔注云周公履天子位而不處者以其時/自有主也是故負扆攝流言興乃避位而東征四國焉)
(亦猶文王/之道也)
　象傳曰眇能視不足以有明也跛能履不足以與行
　也咥人之凶位不當也武人為于大君志剛也(六三/以隂)
　(不中正故為眇為跛以一隂將為卦主故能視能履/然有虎在前將反咥之故雖能視不足以有明也雖)
　(能履而不足以與行也緣其以隂居陽下履虎尾為/五所忌故曰位不當也志剛如咸卦象傳云志末言)
　(六三欲為大君効力/志在從九五之剛也)
　　九四履虎尾愬愬(馬融本/作􁀉虩)終吉(變巽為中孚互體/離變震約象㢲變)
(艮初與二皆虎之尾四與初敵應下履虎之尾也愬愬/畏懼貌王輔嗣云逼近至尊以陽承陽處多懼之地故)
(曰履虎尾愬愬也然以陽居隂以謙為本雖處危懼然/𫉬其志故終吉也互巽變亦巽健而能巽入故愬愬至)
(終時則吉亦以/其變而得正)
　象傳曰愬愬終吉志行也(九四居上卦之下𫝑廹九/五君所猜忌之臣也未有)
　(君忌其臣而其志得行者今曰志/行豈以剛居柔能愬愬戒懼故耶)
　　九五夬履貞厲(變離為睽約象巽變坎夬块也夬/與履皆一柔五剛之卦上下二體)
(互易耳夬以五剛块去上之一柔今履九五正當夬位/若以夬之道行之則六三一隂在下必不能免矣夫使)
(人謂已虎可也而自虎不可也六三和悦以應上出力/以奉上其志非與五敵者也雖不去之何損今必以夬)
(為履是乃九五欲自為虎耳雖剛中而能无厲乎此與/彖傳所謂履帝位而不疚者互相𤼵彼望之也此戒之)
(也以夬為履則咥人不以夬為履則不咥人楊敬仲云/君體雖剛而有用剛之道乾曰用九言其必有以用夫)
(九不可為九所用用九用剛也徒以居崇髙之位為𫝑/位所轉移謂天下莫已若與奪自我威福自我自用自)
(專以夬決為履雖不失正危厲也爻變/離卦為睽水火相刑三欲不遭咥得乎)
　象傳曰夬履貞厲位正當也(戒夬履者以其正當尊/位也夫惟辟作威作福)
　(臣无有作威作福此戒為人臣者之辭非縱人主之/辭也而昧者不知輒謂威福惟天子意夫天之立君)
　(豈使縱淫于民上哉天下有道禮樂征伐自天子出/而自天子出者不必皆有道之天下也秦皇漢武之)
　(世其為无道也孰甚據正當之位而蹈夬履之厲葢/傷于所恃故也抑又思之臣之事君命也无所逃于)
　(天地之間人臣不幸而事暴主雖有无道之加然上/天下澤分已定矣亦付之无可奈何而已退之作文)
　(王拘幽操而曰臣罪當誅兮天王聖明葢深/知聖心者亦未嘗以紂居尊位為不當也)
　　上九視履考祥(舌本一/作詳)其旋元吉(變兑為重兑視/四顧之意與三)
(為應中爻離目彼此相見故有視象武王書履之銘云/行必慮正視履所以正行也書云若跣弗視地厥足用)
(傷考稽也祥吉也傳云吉事有祥是也旋謂旋反也上/九應六三有旋反之象履而至上以位則隆以勲則成)
(以年則髙履道終矣䧏祥在天不必考之于天惟視吾/之所履何如耳其惟反而取三之柔體以自居乾為兑)
(健而能悦高而不危則履道於斯大成何吉如之李宏/甫云𦕈視跛履文王羑里以前事也愬愬終吉文王羑)
(里以後事也其旋元吉又文王為西伯賜/斧鉞得專征伐以後事也皆文王之卦也)
　象傳曰元吉在上大有慶也(在上二字可釋至于上/而猶視履考祥此其所)
　(以為元吉也大即元慶即吉不然履道有闕而責天/之不我私天亦何為而獨為斯人私哉楊敬仲云舜)
　(禹有天下勞勤萬物而曰不與焉者在上而旋也孔/子十五志學三十而立四十而不惑五十而知天命)
　(而曰吾有知乎哉无/知也是在上而旋也)
　第六對
　　泰䷊否
　襍卦傳曰否泰反其𩔖也(否大往小來内隂而外陽/内小人而外君子泰小往)
　(大來内陽而外隂内君子而外小人故曰反其𩔖孔/子曰泰者天地交通隂陽用事長養萬物也否者天)
　(地不交通隂陽不用事止萬物之長也上經象陽故/以乾為首坤為次先泰而後否鄭𤣥云先尊而後卑)
　(先通而後止者所以𩔖陽事也蕭氏漢中云上經乾/坤交父母之象也六子不交男女之象也故泰否在)
　(上經下經六子交夫婦之象也故咸恒損益既濟未/濟在下經鄧氏元錫云易首乾坤象天地位耶中泰)
　(否象天地交耶莫尊於乾坤莫重於乾坤之交屯䝉/而下卦全于八天五為紀地六為制積之五六合隂)
　(陽各三十畫二氣各/平以盈而天地交)
䷊(乾下/坤上)
泰小往大來吉亨(泰者滑也滑者利也流通无滯之稱/説文云从廾从水大聲廾竦手也从)
(廾从水疑是以手掬水洒物故有滑意又借訓過亦過/水意也徐鉉云今左氏傳作汏輈非是葢欲改汏還泰)
(今按左宣四年伯棼射王汏輈註汏過也言箭過車轅/上可知泰義又訓過總取其如水无滯故二義兼通説)
(文與冭太字同解云即古文泰似非也愚按古文有大/字有冭字无太字大字象人形以天大地大人亦大故)
(象人也太字音同泰史籕複篆作㚐葢取天地兩大之/義渻改从大从二二者古文上字即兩大也凡經史中)
(大讀為泰音者其義訓極禮疏云極大曰大當即古冭/字今文譌作太或謂加㸃以别于大或謂冭字再省作)
(太必居一于是焉古書音同者字皆通用故大山亦稱/泰山以音讀如泰故也然太自从大泰自从水義不相)
(䝉卦以天地交通取名為泰疏義昭然一字之差不可/不辨小指三隂大指三陽凡易中陽為明隂為暗陽為)
(實隂為虛陽為富隂為貧陽為貴隂為賤皆所以尊陽/卑隂也在外卦稱往在内卦稱來胡仲虎云三陽來而)
(居内三隂往而居外隂陽之正唯泰卦為然自乾坤至/履陽三卜畫隂三十畫隂陽之數適相等然後為三隂)
(三陽之泰泰豈偶然哉三隂三陽往來之卦凡二十而/泰否適居其先故卦辭獨以往來言吉者言其道之善)
(亨者言其行之通闗子明云坤隂之母无不容在戸為/闔乾陽之君无不繇在戸為闢闢往則闔來闔往則闢)
(來以氣言之為啓閉以道言之為離合以内外言之為/往來故卦有内外人有出入往來相交内外相取上下)
(相形吉㓙相分君子小人相亨相屯闢變而闔闔變而/闢往通則來來通則往故一闔一闢謂之變往來不窮)
(謂之通天左旋西視之來東視之往日月右行東視之/來西視之往天氣下䧏地氣上躋上下行來亦若東西)
(之視卦乾來乎内坤往乎外君子闢小人闔故名泰反/是名否作易者其闢君子之道而通小人之闔乎故各)
(以君子明其卦吉來則㐫往有變則能通故曰小往大/來吉亨又唐孔氏云此卦亨通之極而四徳不具者物)
(既泰通多失其節所以象云財成輔相故四徳不具胡/仲虎云按辟卦乾四月卦坤十月卦自乾坤二卦外上)
(經泰否臨觀剝復六卦三十六畫而隂之多于陽者十/二下經遯大壯夬姤四卦二十四畫而陽之多于隂者)
(十二又上經自泰正月而臨十二月而復十一月陽月/順數已往自否七月而觀八月而剝九月隂月逆推未)
(來下經自遯六月而姤五月隂月順數既往自大壯二/月而夬三月陽月逆推方來以上必皆除乾坤然後見)
(其多寡逆順自然之序又按國語秦伯納公子重耳及/河董因迎公子公子問焉曰吾其濟乎對曰臣筮之得)
(泰之八曰是謂天地配享小往大來何不濟之有韋昭/注云陽下隂升故曰配享小謂子圉大謂文公其後重)
(耳果有晉國所謂得泰之八者即筮法六爻不/變則占本卦彖辭是也六爻皆變為天地否)
　序卦傳曰履而泰然後安故受之以泰泰者通也(禮/非)
　(強世從人情出尊者處于上而不為傲卑者承于下/而不為詘不強人之所不欲不強人之所不能故曰)
　(履而泰然後安明強之不為泰不為安而不為禮也/以正君臣以親父子以和長㓜故先王制之而小大)
　(繇焉此大通之業也楊廷秀云乾坤天地之泰初屯/蒙人物之泰初有物斯有養故需以養之養者生之)
　(源亦爭之端爭一生焉小者訟大者戰師以除其惡/比以附其善畜以生聚履以辨治而後致泰豈一手)
　(一足之力哉故曰古之无聖人則人之𩔖滅乆矣又/云乾坤開闢之世乎屯蒙洪荒之世乎需養結繩之)
　(世乎訟師阪泉涿鹿之世乎畜履書契大法之世乎/泰通堯舜雍熈之世乎過此而後泰而否否而泰一)
　(治一亂治少亂多泰豈可復/哉故曰泰其上古之極治與)
　彖傳曰泰小往大來吉亨則是天地交而萬物通也
　上下交而其志同也内陽而外隂内健而外順内君
　子而外小人君子道長小人道消也(此總就小往大/來發吉亨之義)
　(交以上下言内外以貞悔言消長以六爻進退之𫝑/言天尊地卑之意多則下濟上行之意少天尊地卑)
　(之説適於人主而小人常操是以中之故天地交而/萬物通上下交而其志同談何容易此唐虞都俞吁)
　(咈氣象也上下即謂君臣天地君臣其位已定所交/通者其氣與志耳得交之意則得往來之義矣往者)
　(外之來者内之也隂陽之名就爻為語健順之稱指/卦為言陽為君子在内健於行事隂為小人在外順)
　(以聽命則君子小人交矣繇是君子之為君子固未/嘗加盈也其道則寢明寢易有以風示小人矣小人)
　(之為小人亦未嘗盡斥也其道則盡蠲盡釋挹心以/歸君子矣其分則如天地上下之不易其道則如天)
　(地上下之不二而其效亦自足佐天地之通而成上/下相與之志此其所以為吉且亨與蔡伯靜云太極)
　(理也隂陽氣也剛柔質也健順徳也乾者大極之動/故釋彖不言隂陽剛柔坤主質故以剛柔言泰否交)
　(不交氣也各具乾坤之體故皆以隂陽言否不交則/質著故兼以剛柔言餘卦各滯乎物故不言隂陽止)
　(言剛柔健順朱子云聖人作易以立人極其義以君/子為主故為君子謀不為小人謀觀泰否剝復名卦)
　(之意可見矣蘇子瞻云泰之世不若大壯與夬之世/小人愈衰而君子愈盛也然而聖人獨安夫泰者以)
　(為世之小人不可勝盡必欲迫而逐之使之窮而无/歸其勢必至于爭爭則勝負之勢未有決焉故獨安)
　(夫泰使君子居中常制其命而小人在外不為无措/然後君子之患无繇而起此泰之所以為最安也愚)
　(謂蘇説本善不善讀之將為後世調停之説矣唯晦/翁云論隂陽各有一半聖人於泰否只為陽説道理)
　(看來聖人出來做須有一箇道理使得天下皆為君/子世間人多言君子小人常相半不可太去治他急)
　(迫之却為害不然如舜湯舉臯陶伊尹不仁者逺自/是小人皆不敢為非被君子夾持得皆革面做好人)
　(了此意極是道長者一步長一步道消者一步消一/步即復卦浸字意然謂小人道消非消小人也乃化)
　(小人為君子也不然消將妨交矣葢泰之義曰通通/者无所不達之謂非決而去之之謂也決者夬之説)
　(而非泰之説也陽在内則隂自從陽君子在内則小/人必皆委心而聽命于君子先儒或于六四一爻有)
　(貶辭今不取魏文靖事宋穆陵進講泰卦嘗曰内君/子外小人固為泰也第在外而心腹是寄不為外在)
　(内而情意不親不為内一時聞者/无不嘆賞可謂深于内之解者矣)
　象傳曰天地交泰后以財成天地之道輔相天地之
　宜以左右民(泰者流通无滯也天在上而其氣下降/以交乎地地在下而其氣上騰以交乎)
　(天天地之氣交而上下流通故卦名為泰后君也他/象皆稱君子泰獨稱后者幾繫于后也財吉本作裁)
　(呉㓜清云乾陽不可以无隂坤隂不可以无陽必二/氣交通于上下而後為泰人君叅贊於其中必有以)
　(交通之而後能納民于泰也渾然而全者天地之道/則自其全者裁制而成之以品分大徳之一本截然)
　(而分者天地之宜則因其分者輔助而相之以曲全/小徳之萬殊全者分之分者全之亦交而通之之意)
　(民者坤也左右之者乾也坤上者民之情達于上乾/下者左之右之之徳至于下也此君民之交通也朱)
　(子云裁成是截做段子的天地之化儱侗相續下來/聖人便裁作段子如氣化一年一周聖人與他截做)
　(春夏秋/冬四時)
　　初九拔茅茹以其彚(郭璞洞林讀至彚字絶句彚/音胃古文作􁀑董遇本作夤)
(云出也又傳氏注/云彚古偉字美也)征吉(變㢲為升㢲柔白又為隂木故/象茅大過初六藉用白茅是也)
(茹根之相牽連者初最居下又與二三之陽同體故稱/茹彚韻㑹註云本作􁃝草木􁃝字之貎或作􁃝今文書)
(作彚按彚蟲似豪豬者即蝟也義與茅茹无渉古文作/􁀑字亦从草可知茅根􁃝字乃牽引俱起之象溷而為)
(彚傳寫訛矣古注又以彚作類解于此爻義亦通葢三/陽乃同𩔖者但類之解彚不知何據征進也三陽同徳)
(志皆在外初為陽首已舉則從故曰以其彚猶四之言/以其隣也君子道長進皆得志故吉卦變升下者升亦)
(征吉/象)
　象傳曰拔茅征吉志在外也(外謂外卦李宏甫云致/泰之道但小大交相往)
　(來則小者吉大者亨可常泰矣故初九身在三陽之/下處大之初而即志在外之隂欲以來交于小速㧞)
　(三陽以其類進故致四等翩翩相信而小大交也愚/按卦以泰交為義所謂内君子而外小人者正欲與)
　(之相安不與之相激耳相安則小人可化相激則君/子亦傷初志在外以陽感隂四為坤首以隂從陽隂)
　(陽交和成泰之/道實基于此)
　　九二包(古本一/作苞)荒(説文作□水廣也虞翻/本同鄭讀為康云虛也)用馮(音/慿)
河不遐遺朋亡得尚于中行(變離為明夷互體兑變坎/二以陽剛得中上應于五)
(五以柔順得中下應于二是以剛中之賢為上所信任/主治泰者也故治泰之道主二而言凡易中言包者皆)
(謂陽畫又此爻變離離虚而容者也亦有包義荒翟𤣥/云虛也二五相應五虛无陽二上包之愚按先儒皆以)
(隂爻襍有荒穢象包之者二但二距上卦尚逺似无包/象當從翟也康成解同又説文引荒作□注水廣也二)
(變柔有互坎象則從説文亦近之徒涉曰馮九二變柔/互坎故象河五居坎外與二隔河二若馮河而往則能)
(就乎五矣乾健利涉馮之象也以二居柔位故教之以/勇遐逺遺棄也三隂在外九三一陽隔之有遐逺象朋)
(謂初三也同𩔖為朋九二以乾徳居中剛而能柔葢博/大明決至公无我之士也其志在用我之實包五之虛)
(以成上下交之泰徒步涉河无所疑忌將以就五不以/隂之我遐而遺之不以陽之我朋而比之渾乎大中而)
(无所倚斯故得尚于六五之中行尚配之在已上者如/漢世尚主之尚正與歸妹相應中行中路也五居上卦)
(之中故曰中行二五相易遂成/既濟以此處泰何光大如之)
　象傳曰包荒得尚于中行以光大也(二唯志在包五/之荒故得尚于)
　(中行之五乃相首尾之辭所謂上下交而成泰者也/以光大者言非見徹而徳宏者弗能爾二乾體天象)
　(故稱大變離日象故稱光朱子云易上如説以中正/也皆是以其中正方能如此此處也只得做以其光)
　(大説若不是一箇心/胸明濶底如何做得)
　　九三无平不陂无往不復艱貞无咎勿恤(句/)其孚
于食有福(變兑為離互體兑變震約象震變坤此主爻/也三居泰之中在諸陽之上泰之盛也物理)
(如循環在下者必升居上者必䧏故為之戒曰勿謂時/平其險將萌勿謂隂往其復反掌臨戒八月豐宜日中)
(九三陽盛極矣君子將陂小人將復能无懼乎陽竒畫/横亘象平變隂偶畫缺陷象陂又虞翻以天地分為平)
(亦通往即彖辭小往之往復者返而之内也陽自上而/下曰復隂自上而下亦曰復上下位也往來氣也位无)
(往來氣有上下然則泰兮否所伏甚不可倚以為常也/其惟惕然思艱而守以正固則可以无咎必言貞者恐)
(其變而失正又為莫憂恤其艱徒憂无益唯誠信孚感/于我所食者則有吉慶其者期之之辭泰之九三六四)
(坎象半見當與小畜六四九五互㸔坎為加憂以其半/見故小畜六四曰惕出泰九三曰勿恤也坎中實為孚)
(泰九三小畜九五即坎中畫故皆稱孚陽實者食人隂/虛者食于人二三四互兑為口食象其孚于食者言三)
(往孚四也葢六四居三隂之下羣隂所從以接陽九三/居三陽之上羣陽所依以接隂二爻正相交之地爻中)
(二孚字相應與小畜六四九五同但小畜卦體自上畜/下故攣如之孚五下孚四也泰之卦體自下進上故于)
(食之孚三上孚四也三四相孚則内外卦皆舉之而交/泰之象遂成此時小人皆化而為君子而天下胥受其)
(福矣然非陽之先孚隂不至此苟九三樂進而領袖衆/陽以迫坤則隂不能堪隂不能堪必相率以仇陽而平)
(者將陂往者將復又何福之與有卦變臨臨/曰消不乆葢慮變也正與平陂往復義合)
　象傳曰无往不復天地際也(曰天地際者謂此爻為/天地交際之㑹也提一)
　(際字而平陂往復之義艱貞勿恤之㫖具含之矣李/宏甫云知致泰之道在于往來之交則知往來之間)
　(亦非乆長之道故于内卦之三特致意焉至上則居/泰極矣雖欲艱貞不得矣吁可不戒之于早也邵國)
　(賢云復其見天地之端乎泰其見天地之際乎譬之/循環而反及乎其始之所是之謂端而環未嘗缺也)
　(譬之引繩而適當乎其中之分是之謂際而繩未/嘗絶也知无端者可與言端知无際者可與言際)
　　六四翩翩(古文作偏偏陸/徳明本作篇篇)不富以其鄰不戒以孚
(變震為大壯互體兑變乾約象震變兑此正隂陽交泰/之爻也翩翩羣飛而下貎呉㓜清云小過有飛鳥之象)
(者陽象鳥身隂象鳥翼翼在兩傍而身在中也泰六四/變為剛三四五上得小過全體之半陽在下隂在上如)
(鳥身投下翼飛于上而隨身以下也隂虛陽實凡言不/富者皆隂爻以其鄰與小畜以其鄰義同鄰指五上四)
(雖不富而能帶挾其並居之鄰相從而下者以三隂皆/欲求陽故不待教戒而能以之下孚乎陽也此孚字與)
(三之其孚相應所以專屬三者三四相接三為卦主四/為隂首近孚于三則衆陽皆見四先孚三則羣隂畢從)
(交泰窾係實在于此二言朋亡三言其孚至此羣隂相/孚而來共為一朋則大道為公之象也此所以為泰與)
(所謂外小人而道消者其義如/此坤為震亦動而下順之象)
　象傳曰翩翩不富皆失實也不戒以孚中心願也(失/實)
　(即不富之謂六四同五上兩爻翩翩而下已雖不富/而其隣肯從之者以三爻皆不富而欲資富實于陽)
　(故也不待期約而能以其相孚之人同下葢/二隂亦下求陽各出于其中心之所願欲也)
　　六五帝乙歸妹以祉元吉(變坎為需互體震變離/程子云以爻義觀之帝)
(乙制王姬下嫁之禮法者也自古帝女雖皆下嫁至帝/乙然後制為禮法使降其尊貴以事其夫也愚按泰之)
(言交含二義焉謂君與臣交可也謂君子與小人交亦/可也六五以柔中居尊下應剛中之九二可謂上下交)
(矣若以全卦觀之則上三隂皆小人而下三陽皆君子/也亦將以六五為小人否耶偶尋繹之而得其解爻言)
(帝乙又言妹葢以五居尊取象帝乙以六隂爻取象妹/互取之也云帝乙歸妹者葢言屈隂以從陽也邪媚近)
(倖之小人能抑而下之使從君子則上下志同君子道/長而泰道成矣舊説皆以妹象五非是以祉者以此得)
(祉也祉福也元吉福之大也治泰之事皆九二主之六/五獨享其成而已故九二爻辭言事而不及福六五爻)
(辭言福而不及事君臣之相與有成如此泰卦三四相/易則成歸妹以互體言自二至四為兑自三至五為震)
(亦成歸妹觀泰之傳曰天地交而萬物通歸妹之傳則/反言之曰天地不交而萬物不興可知寓歸妹于泰者)
(隂陽之合也六五取歸妹當是以中爻取象帝乙未知/誰是按孔子曰美帝乙之嫁妹順天地之道以立嫁娶)
(之義義立則妃匹正妃匹正則王化全又曰泰者正月/之卦也陽氣始通隂道執順故因此以見湯之嫁妹能)
(順天地之道立教戒之義也又曰自成湯至帝乙帝乙/湯之𤣥孫之孫也此帝乙即湯也殷録質以生日為名)
(順天性也𤣥孫之孫外絶恩矣同以乙日生疏可同名/湯以乙生嫁妹本天地正夫婦夫婦正則王教興矣故)
(曰易之帝乙為成湯書之帝乙六世王同名不害以明/功京房傳載湯歸妹之辭曰无以天子之尊而乘諸侯)
(无以天子之富而驕諸侯隂之從陽女之順夫天地之/道也善事爾夫必以禮義依上所載則帝乙為湯矣左)
(傳哀公九年宋公伐鄭晉趙鞅卜救鄭不吉陽虎以周/易筮之遇泰之需曰宋方吉不可與也微子啓帝乙之)
(元子也宋鄭甥舅也祉禄也若帝乙之元子歸妹而有/吉祿我安得吉焉乃止證此則帝乙又為紂父與尚書)
(殊合姑兩存之以備參考象義以甲陽乙隂稱帝乙者/隂主也此與九家易稱五者帝位震象稱乙及虞仲翔)
(稱震為帝坤為乙何異抑鑿矣又鄭𤣥云五爻辰在卯/春為陽中萬物以生生育者嫁娶之貴仲春之月嫁娶)
(男女之禮福禄大吉理屬鄙淺亦于卦義无涉卦/變需女需男行歸妹之正也需五亦需賢以濟者)
　象傳曰以祉元吉中以行願也(中者中徳也二五皆/中上下同徳其交泰)
　(也乃五之所深願故二曰尚五曰歸一往一來之意/也傳于四五皆以願言然四曰中心願僅以心相孚)
　(契而已五下嫁于陽則見諸行事矣故曰行願/唯得其願則泰道成此其所以有元吉之祉乎)
　　上六城復于隍(子夏本作堭/姚信本作湟)勿用師自邑告命貞
吝(變艮為大畜泰極生否聖人于三示其端于上要其/極警戒之意亦消長之理城復于隍倒泰為否之象)
(也復與无往不復之復相應坤為積土變艮艮亦土土/聚而附地又在上卦城象隍城下溝无水稱隍有水稱)
(池坤土本在下之物在上則有傾頺之理今泰反否乾/壊為土復于隍象夫土一也築則為城崩則為隍猶之)
(否泰一道也自否而泰既泰反否亦其人所自為耳當/此之時人心已離不可收拾用師无為祇驅民於潰而)
(速之禍耳故曰勿用師坤為衆故稱師變剛則坤體不/完衆散邑削又艮為止故稱勿用古書多以已所居邑)
(曰邑如王率割邑商邑翼翼四方之極盤庾不常厥邑/周公作新大邑是也坤為邑所以取告命象者乾一隂)
(始生為㢲坤樂下復必自初爻始泰道將變則下卦之/乾已伏有㢲體猶六畫乾之變為姤也故有自邑告命)
(之象王介甫云小者擅命故曰自邑告命蘇子瞻云上/失其衛則下思擅命至此則衆共為政而上之威令亦)
(有所不行矣世道陵夷一至于此此周室東遷景象貞/謂固守此而不思變計也吝羞也九三上六其位皆正)
(故皆得為貞然九三將變而有陽剛之才能艱難以保/貞則可以无咎上六已亂而以重隂處之則所謂貞者)
(直固守其柔不敢動作/而已其能免于羞乎)
　象傳曰城復于隍其命亂也(此命謂上命命不自上/出而自下出非亂而何)
　(王輔嗣云居泰上極各反所應泰道將滅上下不交/卑不上承尊不下施是故城復于隍卑道崩也否道)
　(已成命/不行也)
䷋(坤下/乾上)
否(備鄙反/卦内同)之匪人不利君子貞大往小來(否本音方有/反不也从口)
(从不不亦聲以不可之意見于言故从口卦名音備鄙/反不通也與病痞之痞同義天氣上而不下地氣下而)
(不上二氣不交而隔塞也否之匪人履虎尾同人于野/艮其背皆以卦辭與卦名相連四卦同為一例否之匪)
(人者言否之者非人也匪人指三三為卦主而居人位/隂出地上而長至三六陽已消其半卦之所以名否者)
(以此故曰匪人君子指乾三陽而言當此之時宜有轉/否之道若乾上坤下貞而不變則終于否而已故曰不)
(利君子貞大往者陽往而消小來者/隂來而息也六爻皆變為地天泰)
　序卦傳曰泰者通也物不可以終通故受之以否(不/可)
　(終通者不能終通也理勢之自然也夫五色雖明有/時而渝豐交之木有時而落是故物有成衰不得自)
　(若胡庭芳云小畜履後乾坤自相遇成泰否然乾坤/十變方泰何其難泰一變即否何其易履其交處其)
　(㑹者宜知警戒為變化持守之道可也馮竒之云自/乾坤之後始涉人道經歴六坎險阻備嘗内有所畜)
　(外有所履然後致泰而泰之後否即繼之以此知斯/人之生立之難而喪之易國家之興成之難而敗之)
　(易天下之治致之難而亂之易此又序/易者之深意而亦天地自然之理也)
　彖傳曰否之匪人不利君子貞大往小來則是天地
　不交而萬物不通也上下不交而天下无邦也内隂
　而外陽内柔而外剛内小人而外君子小人道長君
　子道消也(否泰反其𩔖故否之辭皆與泰反天地之/氣不相交接則萬物之生意不流通也君)
　(與臣民之志不互相交接則天下雖有邦如无邦也/楊敬仲云人君生長富貴崇髙之中難乎盡知治亂)
　(之情狀聖人於是告之曰上下不交即為无邦庻乎/因上下之情不交知所警而圖也張子厚云古之人)
　(一邦不治别之一邦直至天下无邦可之則止有隱/耳蔡伯靜云彖傳言隂陽者唯泰否而已葢泰否二)
　(卦皆具乾坤之體也而泰言健順則乾坤之徳否言/剛柔則其質也否者氣藏乎質而不交故不可以徳)
　(言但言其質而已吕伯恭云否上下不交有天地之/形而无乾坤之用故不言健順也李子思云夫隂陽)
　(二氣對行乎天地間或者謂陽一而隂二故君子少/小人多治世少亂世多然自有天地以來隂陽二氣)
　(分于四序无一嵗不得其平者而君子小人治亂之/運則或不齊豈幽隂之氣獨盛于人間而天運不爾)
　(耶是不然天人有相勝之理治亂有可易之運特在/人所以制之者如何耳否之世雖則小人道長君子)
　(道消而所以消小人長君子亦必有道矣/此作易者所以極論其消長而寄之于爻)
　𧰼傳曰天地不交否君子以儉徳辟難不可榮以禄
　(邵國賢云否泰者時也時也者上之人之所為也故/泰之時言后道在上也否之象言君子道在下也儉)
　(不必作斂化書云儉于聽可以養虛儉于視可以養/神儉于言可以養氣儉于嬪嬙可以保夀命儉于心)
　(可以出生死又泰之時裁成輔相君子與有力焉今/也不然亦儉徳也慎乃儉徳若愚若拙則小人之忌)
　(心无自生而後難可避坤為吝嗇儉之象也避難者/避小人之禍三陽出居在外避難之象也又坤為平)
　(順亦避難𧰼不可榮以禄者言自處嚴密人不得而/榮之如不可得而親不可得而疎之謂非戒其不可)
　(也夫惟超乎榮禄之外然後能運其斡旋之權以休/否非獨與時俱否也此𧰼乾之剛而髙也又或云儉)
　(徳避難不與害交也不可以禄不與利交也葢法天/地不交之𧰼丘行可云坤六四之括囊无咎即儉徳)
　(避難也乾初九之遯世/无悶即不可榮以禄也)
　　初六拔茅茹以其彚貞吉亨(變震為无妄三四五/互㢲為茅初二柔畫)
(與三相連皆茅之茹也泰三陽否三隂同在下有牽連/之𧰼故取象同又變震為蕃亦茅茹𧰼初惡未形不忍)
(遽以小人待之也况體坤有順徳故教之以貞貞者正/而不變之謂初與四應變則敵陽而不應矣居否之初)
(處順之始為𩔖之首而能安意以從陽是小人而能從/君子豈不吉且亨呉㓜清云君子之有小人猶夫之有)
(婦陽之有隂豈能絶其𩔖哉唯艱其進遏其盛不使之/勝善𩔖而害治道斯可矣小人者治世之能臣亂世之)
(姦雄也自古治世為君子分憂任勞者固亦有亂世之/奸雄特世治黨衰則不能為惡耳方否之初隂以𩔖進)
(聖人不遽絶之也初與九四正應奉承君子固可以吉/且亨也誘之趨善俾天下无棄人聖人之仁也項平甫)
(云泰之初九君子始以𩔖進君子難進故聖人勉之以/征否之初六小人始以𩔖進小人進而為邪故聖人戒)
(之以/貞)
　象傳曰拔茅貞吉志在君也(君指五初之守貞應四/是志在偕四以承君而)
　(不自植其私黨者又能鼔/同𩔖以從陽何吉如之)
　　六二包承小人吉大人否亨(變坎為訟互體艮變/離二五正應包者五)
(包二也承者二承五也包與包荒之包同義无道之世/更張不宜太驟故有包容小人之法小人因此而承順)
(乎上意亦挽亂為治之一機乎在彼固足嘉亦未始非/彼之福也故曰吉雖然王莽下士子雲失身蔡京奉法)
(君實受欺當其承時最易眩人故戒之曰大人否亨言/其道以否而亨否者閉塞之義即所謂君子難悦是也)
(胡仲虎云初之惡未形故不稱曰小人至六二則直以/小人稱矣荀慈明云大人謂五坤乾分體天地否隔故)
(曰大人否也夫否卦之小人固順承之小人也隂雖居/内陽猶在上其勢相敵故其惡未形而禍未著是以不)
(言㐫吝也至于剝而始敢于蔑貞乃為惡逆之小人矣/然惡逆之小人唯順承之小人為之也君子苟樂其順)
(承而不虞其惡逆則未有不為所中而天下之事始不/可為矣夫隂之在下志方求用事猶未涉彼且介于邪)
(正之間而未甘為小人也故其始進也亦有拔茅連彚/之𧰼於此能貞則可變為君子而君子于此亦未敢必)
(其為小人也至于六二隂已居中而當位矣猶恐君子/之不能容也内畜其邪外示其順而吾奈何惑之若包)
(承不戒遂至包羞包羞不戒必至剝膚防之能无豫乎/以此知聖人為君子戒甚嚴也變坎為訟天水違行亦)
(有否/義)
　𧰼傳曰大人否亨不亂羣也(君子以同道為朋但以/小人之承順于我遂䘮)
　(其所守以從之是謂亂羣欲反之正不/亦難乎此宋人調停之術所以為疎也)
　　六三包羞(變艮為遯互體艮變㢲約象㢲變乾六/三成卦之主即彖所謂匪人也三上正)
(應上體乾以包涵徧覆為徳且合其同𩔖二陽以包三/而三甘自以匪人厠于衆君子之下恬然不思變計猶)
(進欲逼陽而未已亦足羞已不言㐫咎者㐫咎總在羞/中也或云聖人不欲棄小人故以恥心動之抑欲因其)
(恥而善收之耳變艮為遯此否卦之所從來/者而消陽未如否之甚益以見三之可羞也)
　象傳曰包羞位不當也(三近陽故/其象如此)
　　九四有命无咎疇離祉(變㢲為觀互體艮變坤約/象㢲變艮命謂天命天下)
(事理過中則變乾四曰乃革泰四曰翩翩否曰有命人/處通時未有念命艱難坎坷則念命或以命慰或以命)
(冀而鼔人之氣者亦或以命決若九四之所謂有命聖/人因厭亂之人心而鼔君子之氣也无咎與他卦不同)
(勸勉之也疇者同𩔖之三陽也離者麗也離祉者附麗/其福祉也坤息至三志欲上進四居上卦之始乾體未)
(壞恃命自將不比匪人何咎之有以其能力持隂陽交/戰之衝衆正賴之故其𧰼為疇離祉命祉皆從乾取象)
(胡仲虎云泰九三无平不陂无往不復否九四有命否/泰之變皆天也然泰變為否易故於内卦即言之否變)
(為泰難故於外卦始言之泰之三必无咎而後有福否/之四必无咎而後疇離祉三四乾坤交接之處隂陽往)
(來之㑹君子當此必自无過而後可為福而後可為疇/𩔖之福蔡介夫云九四有命矣然非處之有道而无咎)
(善𩔖亦无由而蒙福石介司馬光尚未能盡是道故復/曰動而以順行是以出入无疾朋來无咎也泰之六四)
(辭意若姤否之九四辭意若復葢在卦為復在爻則為/否之四在卦為姤在爻則為泰之四也卦變觀觀四正)
(觀國之光者故/能以其疇離祉)
　𧰼傳曰有命无咎志行也(否泰反復天運之常故濟/否之志於此得行為九四)
　(者不可不/自勉也)
　　九五休否大人吉其亡其亡繫于苞(荀爽/作包)桑(變離/為晉)
(約𧰼㢲變坎人依木息曰休中爻㢲木五居木之上休/之𧰼也九家易云否者消卦隂欲消陽故五處和居正)
(以否絶之乾坤異體升降殊隔卑不犯尊故大人吉也/鄧氏元錫云五剛中正時否居休與之遵養與之優游)
(四㐫在朝見之弗堲元愷在下見之弗亟夫非帝者之/時乎有否焉舉天下而並休息之也抑必有祗祗威威)
(之心焉彼以怠豫无猷為為休益以否爾其與幾同近/也其亡其亡近死之嗟也荀慈明云隂欲消陽繇四及)
(五故曰其亡其亡約𧰼㢲為繩繫之𧰼也藂生而槙曰/苞柔條細弱羣聚而成藂者也變坎為藂棘下入坤土)
(苞之象也㢲為陰木桑之𧰼桑既非樟楠松栢比矣况/又小而柔者乎國家之大不繫于磐石而繫于苞桑危)
(亦甚矣正以寫其憂懼之意陸宣公疏云邦國之杌􁂟/若包桑綴旒可證此二句有音韻或古語也蘇子瞻云)
(九五大人之得位宜若甚安且強者也然其實制在于/内席其安強之勢以與小人爭而求勝則不可故曰休)
(否大人吉恃其安強之勢而不虞小人之内勝亦不可/故曰其亡其亡繫于苞桑休否者所謂大人否也小人)
(之不吾敵也審矣唯乘吾急則有以幸勝之利在于急/不在于緩也苟否而不爭以休息之必有不吾敵者見)
(焉故大人吉愚聞之師云泰弗如否曰何謂也曰泰无/大人唯否有之是以謂弗如九五之大人以位以時以)
(交无不可以反泰者而否之既乆不能以一日傾則第/休息之以觀其㑹而喫𦂳在存戒心焉如光武置二子)
(于度外休否也以十年為逺而惓乎審黄石存包桑之/詔戒心也使否泰之循環如易之六隂六陽可以刻期)
(而至則人事可廢而非然也漢四百年而亂唐與宋皆/三百年而亂而漢之為唐中幾四百年唐之為宋乃僅)
(五十三年修短之數大殊而不可期則其間人事得失/何限故必曰其亡其亡也而後可以興關子明亦云夏)
(以金徳垂四百年殷以水徳垂六百年周以木徳垂八/百年得其道也數不能逃後王不能應其數者禮不行)
(于易中者也乾為離健而且明卦/變晉明出地上是以能休否也)
　𧰼傳曰大人之吉位正當也(乾剛中正而居君位乃/克稱大人而休否休否)
　(在位而尤在于徳稱其位故正當並言然正較當為/重或云辭與夬履同者亦恐有所恃故爻辭有其亡)
　(其亡之句亦通熊去非云泰不能不否者六五柔懦/之君當任其咎否終復泰者九五剛明之君是賴焉)
　(然則為君者與其為泰六/五之柔寧為否九五之剛)
　繫辭下傳曰危者安其位者也亡者保其存者也亂
　者有其治者也是故君子安而不忘危存而不忘亡
　治而不忘亂是以身安而國家可保也易曰其亡其
　亡繫于苞桑(保其存者自謂存可常保有其治者自/謂治為我有吳㓜清以九五否將休矣)
　(而不忘戒懼非也君子安且不忘危况其未安乎下/二句放此陸公紀云苞桑否隂滅陽之卦五在否家)
　(雖得中正常自懼/以危亡之事也)
　　上九傾否先否後喜(變兊為萃傾者倒也傾否與/復隍俱取倒體否極則倒而)
(成泰也與鼎顛趾利出否同意不言否傾而言傾否人/力勝也上以剛徳居否極佐九五陽剛之君傾否自其)
(能事然實有懼心焉以否為先亟亟乎圗之以喜未暇/計安樂焉則何否之不可傾乎先否後喜即先天下而)
(憂後天下而樂之意正與其亡其亡之君心相似不如/此㸔則傾否盡之何必覆説先否馮元成云曰休否曰)
(傾否非大人不能也否不可以急治而休之於先否不/可以終長而傾之于後是能濟否者也然非以身先當)
(其否則不能以身後享其成其亡其亡繫于苞桑先否/之謂也心存禍患若繫于苞桑无所庇映而不能自安)
(抑何否塞乃爾也而泰運繇之開矣閭丘氏昕云泰之/終言城復于隍以戒之否之終言先否後喜以勸之若)
(以否泰相仍為一定之數則易/不必作矣變兑為悦後喜象)
　象傳曰否終則傾何可長也(則字要歸到人事謂否/極則當思所以傾之何)
　(可使長否也正責成于人之意程子云反危為安易/亂為治必有剛陽之才而後能也故否之上九則能)
　(傾否屯之上六則不能變屯或謂否極傾而為泰則/泰極亦傾而為否天運循環无往不復故又戒之曰)
　(何可長也/意思亦好)
　第七對
　　同人䷌有大
　襍卦傳曰大有衆也同人親也(大有同人皆以離之/中爻為主在上則人)
　(歸于我故謂之衆在下則我同乎人故謂之親衆則/於人无不容親則於衆有所擇蕭氏漢中云交泰之)
　(前乾南坤北有坎无離交泰之後乾北坤南有離无/坎又云上經陽體之中則坎先離後下經隂體之中)
　(則離先坎後又云上經離六體二體本卦離二體合/乾成同人大有一體合震成噬嗑一體合艮成賁主)
　(不合坤客不合㢲兑合陽不合隂也亦所謂隂在陽/中皆逆行也其所以不合坎者離之配也胡氏云坎)
　(離皆乾坤之用易至此十二卦坎體凡六見離體於/此始見焉需訟小畜履四卦互離至同人大有而見)
　(離體凡六離之用與坎等矣鄧氏元錫云同人大有/乾于離合也其乾主而離用耶天地交而離始見經)
　(重離耶離為日為火為時夏其當時用事朱明而繁/鮮天地之盛徳氣耶人受天地之中以生徳明惟明)
　(徳達天為大明而天地之能成焉是天人之粹精也/以是為上經之中同人貞離火在下而精通於天抑)
　(猶之地材也心耶大有貞乾火在天上如天有日心/天而道大明普照矣故同人文明以健自明而誠也)
　(達天徳而仁大有剛健文明誠明成性也體天道而/化同人得位猶之下位也其中下之中也以同人人)
　(不皆同而同不皆正也利君子貞而涉川大有位曰/尊位中曰大中上下應之天人集命矣故體仁長人)
　(曰同人𢎞天生民曰大有陸庸成云二卦畢竟離不/敵乾故同人曰應乾又曰乾行大有曰應乎天又曰)
　(順/天)
䷌(離下/乾上)
同人于野亨利涉大川利君子貞(凡卦五陽而一隂則/一隂為之主以三畫)
(卦言之二五皆在人位相應則相同故曰同人以六畫/卦言之初二為地位五上為天位人目所望地連天際)
(處為野故曰同人于野文明以健中正而應故亨下卦/離離為舟乾健前行而舟隨其後故以涉大川則利卦)
(惟一隂皆五陽所欲同然惟二五中正相應其相同者/乃君子之正道若舍其正應而為他爻所誘取非貞矣)
(故曰利君子貞程子云他卦固有一隂者在同人之時/而二五相應天火相同故其義大六爻皆變則為地水)
(師/)
　序卦傳曰物不可以終否故受之以同人(程子云夫/天地不交)
　(則為否上下相同則為同人與否義相反故相次又/世之方否必與人同力乃能濟同人所以次否也)
　彖傳曰同人柔得位得中而應乎乾曰同人同人曰
　同人于野亨利涉大川乾行也文眀以健中正而應
　君子正也唯君子為能通天下之志(柔謂六二乾謂/九五柔得位謂)
　(二以隂居隂得其正位也五中正而二以中正應之/得中而應乎乾也五剛健中正而二以柔順中正應)
　(之各得其正其徳同矣且皆人位故曰同人唐孔氏/云稱同人曰猶言同人卦曰也乾行指利涉大川一)
　(句葢乾剛健中正且居九五之位有徳有位故可以/濟險難同人于野雖六二得位得中所能同至于濟)
　(險難則非六二隂柔所能也故曰乾行猶言乾之能/事也焦弱侯云同人以柔為主然徒柔不能同人也)
　(必以天徳行之故雖得位得中而必應乎乾乃可以/同人至利涉大川又曰乾行也明非柔之所能辦也)
　(凡卦以柔為主者皆然履之六三不自亨也必曰應/乎乾小畜之六四不自亨也必曰剛中而志行大有)
　(之六五不自亨也必曰應乎天而時行此皆柔為卦/主而其濟也必稱乾此乾之所以為大歟坤得主而)
　(常之義此諸卦足以𤼵之文明以健以上下卦徳言/中正而應以二五兩爻言内文明則察于理外剛健)
　(則勇于義二五以中正之道相應乃君子之正道也/非明莫察非健莫決非中正相應則君子小人相襍)
　(允迪厥徳謨明弼諧何畏乎巧言令色孔壬君子所/以通天下之志也以此程子云天下之志萬殊理則)
　(一也聖人視億兆之心猶一心者通于理而已愚□/六爻各以正應即所謂理三四兩爻只為不知此義)
　𧰼傳曰天與火同人君子以𩔖族辯物(不云火在天/下天下有火)
　(而云天與火者天在上火性炎上火與天同故曰與/只一與字而同義自見古人祭天取于燔柴者以此)
　(然天陽𩔖火隂𩔖終非𩔖也非𩔖而𩔖之必有道矣/故帝釐下土方設居方别生分𩔖禹别九州隨山濬)
　(川任土作貢男女辯性上下辯禮士辯志官辯事此/不妨彼彼不妨此此以成彼彼以成此若晏子和同)
　(之論是也然𩔖族辯物不專審異馮去非呉㓜清皆/謂兼法㺯火意思較完𩔖合也族屬也物人物之通)
　(稱法天之大羣族并包以其同者同之肖火之明隨/物區别以其異者同之即西銘理一分殊之謂蘇子)
　(瞻云水之於地為比火之與天為同人同人與比相/近而不同不可不察也比以无所不比為比而同人)
　(以有所不/同為同)
　　初九同人于門无咎(變艮為遯同人之初未有私/主處得其正上无係應雖其)
(出門而遇六二非素心之所期也以无所偏私故无過/咎若三四之於二則羣起而思攘之矣人指二兩戸為)
(門隂畫偶有門之象同人隨之初九節之九二皆前遇/偶故謂之門一扇為戸陽畫竒有戸之象節之初九亦)
(前遇竒故謂之戸戸一而/門二也變艮亦門闕象)
　𧰼傳曰出門同人又誰咎也(鄧氏云門内之治恩掩/義以易辟也而多辟也)
　(則咎之所生也同人于門何疏戚之有焉其來自來/其往自往不逆其來不將其往不距其來不楗其往)
　(而我翛然其間交袂而行乎通逵如萍梗然汎相值/于江湖孰為親愛孰為賤惡又孰為親愛賤惡而辟)
　(耶百爾同人如出于門咎安從生嘻可以識仁矣爻/言同人于門傳以出門同人釋之加一出字而意愈)
　(明朱子云易中所謂又誰咎也自有三箇而其義則/有兩樣如不節之嗟與自我致寇言之則謂咎皆繇)
　(已不可咎諸人如出門同人言之則謂人誰有咎之/者矣以此見古人立言有用字雖同而其義則不同)
　　六二同人于宗吝(變乾為重乾互體㢲變乾蘇子/瞻云凡言媾者其外應也凡言)
(宗者其同體也九五為媾九三為宗從媾正也從宗不/正也六二之所欲從者媾也而宗欲得之正者逺而不)
(相及不正者近而足以相困苟不能自力於難而安於/易以同乎不正則吝矣愚按六畫三四為人位故六二)
(同人以同乎三言也初雖與二同宗而非人位若初之/同人則指二而言以二為人位故也舊以宗為五則中)
(正而應正同人之所以亨者何言吝鄒氏云爻以離體/言離以一隂間二陽故有宗𧰼睽六五亦以四為宗此)
(爻變則通體皆乾/不得以宗繫之矣)
　𧰼傳曰同人于宗吝道也(謂其為吝之道也吝有靳/縮之義恐二分其應五之)
　(心比三/故戒之)
　　九三伏戎于莽升其髙陵三嵗不興(變震為无妄/互體㢲變艮)
(約𧰼乾變㢲三以陽居剛而不得中是剛暴之人也在/同人之時志在於同卦惟一隂諸陽之志皆欲同之三)
(又與之比然二以中正之道與五相應三欲奪而同之/而懼五之見攻也故伏戎于莽以伺之時升高陵以窺)
(之終于理曲氣餒勢弗克進至三嵗不敢興嘻亦窮矣/不言㐫者既不敢𤼵故未至㐫也㢲為伏離為戈兵變)
(而震為動為威武戎𧰼變柔互震上畫互㢲下畫為有/草茅竹木之處故曰莽㢲為股為高升高象變柔互艮)
(中畫山之半也故為陵義與丘同劉子珪云三居下體/之上故謂之陵有慿上之志故謂之升項平甫云伏戎)
(于莽處下卦也升其髙陵望上卦也來矣鮮云對五而/言三在四之下故曰伏對二而言三在二之上故曰升)
(三與五隔三爻故曰三/嵗不敢興者艮止象)
　𧰼傳曰伏戎于莽敵剛也三嵗不興安行也(言敵剛/恐人誤)
　(以為攻二也爻言升言興皆明敵在上卦安行者安/分而行即四反則之意故爻不言㐫葢同人君子能)
　(以理通天下之志則三四亦皆安于其所當得而无/非分之覬矣一説三伏而不興則二可安行无忌與)
　(五相遇/亦通)
　　九四乘其墉(鄭𤣥本/作庸)弗克攻吉(變㢲為家人互體/㢲變坎約𧰼乾變)
(離墉城垣也離中虛外周𧰼墉解卦上六變離亦曰墉/其指二墉指三九三為六二之墉四在三上乘其墉也)
(六二之欲同乎五也歴三與四而後至故九四亦欲得/六二乘二之墉將攻而取之然二之正應五也四之於)
(二非應非比其取之為无名而逆理甚矣二雖弱而直/四雖強而不直始有攻之之意終以義之不可故弗克)
(攻而止凡爻言不克者皆陽居隂位若訟之九二九四/及此爻是也唯其陽故有訟有攻惟居隂故不克訟弗)
(克攻呉㓜清云九三不慮六二之不從已唯念九五之/能得二故不急圗二而專以敵五為心晉文公一戰勝)
(楚諸侯之從楚者自不能不從晉九三非能如此也而/謬計妄想葢欲如此九三與九五度徳雖殊度力猶頗)
(相等均之為以剛居剛故也若九四之以剛居柔則力/非能抗九五者矣故不敢咎五而徑以攻二為事晉悼)
(公與楚爭鄭不伐楚但伐鄭鄭不能支而楚自不能與/爭九四非能如此也而輕舉妄動葢欲如此然三之於)
(五卒不興者以勢之不敵而不敢也故僅可以免㐫四/之於二卒不攻者以義之不克而不為也故猶可以𫉬)
(吉爻變㢲健而能㢲其知弗克而反則固其宜矣抑卦/唯三四不言同人以其有爭奪之心故不得以同稱)
　𧰼傳曰乘其墉義弗克也其吉則困而反則也(恐人/以弗)
　(克攻為力之弱故釋之曰義弗克也義者理也則者/理之不可踰也於義不克為困四之所以終𫉬吉者)
　(以其困于不義而能自反于法則也胡仲虎云春秋/文公十四年書晉人納捷菑于邾弗克納有得于周)
　(周爻辭弗克攻之㫖矣榖梁傳曰弗克納/其義也有得于夫子象傳義弗克之㫖矣)
　　九五同人先號(平/聲)咷而後笑大師克相遇(變離為/純離約)
(𧰼乾變兑五與二應正大傳所稱二人同心者也故稱/同人同心之契三四競起而間之故未得而號咷相求)
(慕之切也已遇而笑説之至也曷為而至以大師克三/伏莽四乘墉則皆彊弗友之徒非武震不足以決也人)
(君得一徳之臣或為媢嫉格必奮勇屏除而後魚水之/歡洽故寓象如此舊謂五不能大同而私繫二則親賢)
(者所以親天下曷為私繫聖人誠非之不應以中直言/矣下卦離此爻變亦離離爻曰歌曰嗟中孚𧰼離亦曰)
(或泣或歌旅上卦離亦曰先笑後號咷皆取火聲无常/若泣若笑又呉㓜清云其先六二在離火炎焚之中而)
(號咷其後與九五相遇九五變為柔則成兑口而笑矣/亦通陽為大離為戈兵大師𧰼也春秋書鄭伯克段于)
(鄢傳謂如二君故曰克虞翻云同人反師故曰大師二/至五體姤遇也故相遇李子思云天下之理萃則必爭)
(卦以相同為義而三則伏戎四則乘墉五則大師克何/也二應五而三爻據之所以爭也嗚呼出而與人同至)
(易至簡之事而乃如此故易中必知險簡/中必知阻不學易者殆不可以涉世也)
　𧰼傳曰同人之先以中直也大師相遇言相克也(直/謂)
　(理直言二五以中正相應其理直也義理所同物不/得而間之爻稱大師相遇祇以言其克之武非必用)
　(師/也)
　繫辭上傳曰同人先號咷而後笑子曰君子之道或
　出或處或黙或語二人同心其利斷金同心之言其
　臭如蘭(呉㓜清云君子之道不皆同也以身之行則/出處或不同以口之言則黙語或不同然二)
　(人之心既同則言行不必同而无能間其同者故同/心者之行譬如至利之器可斷至堅之金无物能梗)
　(礙之也同心者之言譬如幽生之蘭自有逺聞之香/无物能障隔之也九五六二其心同一中正其先暫)
　(為三四所間而號咷其後終得相遇而笑葢其心之/同非三四所能梗礙障隔也程子云中誠所同出處)
　(黙語无不同天下莫能間也同者一也一不可分分/乃二也一可以通金石冒水火无所不能入故云其)
　(利斷金其理至微故聖人贊之曰同心之言其臭如/蘭謂其言意味深長也蘇子云繇此觀之豈以用師)
　(而少五哉夫以三四之強而不能奪始於號咷而卒/達於笑至於用師相克矣而不能散其同此所以知)
　(二五之誠同也二隂也五陽也隂陽不同而為同人/是以知其同之可必也君子出處語黙不同而為同)
　(人是以知其同之可必也苟可必也則雖有堅強之/物莫能間之矣故曰其利斷金蘭之有臭誠有之也)
　(二五之同其心誠同/也故曰其臭如蘭)
　　上九同人于郊无悔(變兑為革此爻所稱同人謂/九五國外曰郊上在卦外故)
(稱郊獨處无應而比于五故有同人于郊之象乃无心/于同而偶同者與三四之爭二自別故爻稱无悔變兑)
(兩澤相麗/亦同人𧰼)
　𧰼傳曰同人于郊志未得也(五與二為應上雖偶同/特以地相鄰比終非正)
　(應故曰志未得也蘇子瞻云以其无所茍同/則可以无悔以其莫與共立則志猶未得)
䷍(乾下/離上)
大有元亨(大者陽也有者盛多之義繫辭傳云富有詩/小雅云㫖且有釋者謂有猶多也卦以大名)
(者四大有言大者多有也大畜言大者藏畜也大過言/大者太過也大壯言大者盛壯也此卦一隂居尊為主)
(而五陽具備故曰大有元者乾之徳也亨者大之用也/程子云卦之才可以元亨也繇剛健文明應天時行故)
(能元亨也小畜一隂居四欲止五陽以為用故言亨而/有密雲不雨之嫌大有一隂居五能有五陽以得其用)
(故不惟亨而且亨之大/六爻皆變則為水地比)
　序卦傳曰與人同者物必歸焉故受之以大有(語云/獨任)
　(之國勞而多禍獨國之君卑而不威眀主不自用其/智而任聖人之智不自用其力而任衆人之力以聖)
　(人之智慮事者无不知也以衆人之力趨事者无不/成也水深淵廣則龍魚生之山林茂盛則禽獸歸之)
　(使物有歸則/所有大矣)
　彖傳曰大有柔得尊位大中而上下應之曰大有其
　徳剛健而文眀應乎天而時行是以元亨(柔謂六五/尊位謂五)
　(六五居上卦二陽之中陽為大故曰大中上下謂上/卦二陽下卦三陽一柔而得五陽之應是陽之多也)
　(故曰大有亦有上下應而不得尊位者小畜是也有/能致之資居得致之位則乾之徳為我所有而作用)
　(皆陽剛之玅應矣故曰其徳剛健而文眀應乎天而/時行剛健居内乾徳也文明居外離徳也唯一隂居)
　(尊位故可以全體歸之司馬君實云夫柔而不眀則/前有讒而不見後有賊而不知明而不健則知善而)
　(不能舉知惡而不能去二者皆亡亂之端也眀以燭/之健以決之居不失中行不失時然後能保有其衆)
　(元亨也應天者六五應乎九二也時者當其可之謂/天即理也天之道不外時而已應天時行如天命有)
　(徳則應天而時章之天討有罪則應天而時用之即/遏惡揚善順天休命是也乾為天因應乾故𤼵此句)
　(時行即應天之實非時行之外别有應天也剛健文/明者徳之體應天時行者徳之用有是德之體用則)
　(元與亨合矣乾道主元離徳主亨翼于屯臨隨无妄/升等卦皆訓大亨不訓元亨此獨訓元亨其别明矣)
　(惟鼎傳訓元亨然鼎之彖言元吉亨與此小異或問/大有之時何以无豐豫之戒曰大有致有之初豐豫)
　(則太平之乆/其時不同)
　𧰼傳曰火在天上大有君子以遏惡揚善順天休命
　(天上安得有火葢謂日也日髙在天上照見萬物之/衆多故為大有朱子云凡有物須是自家照見得方)
　(見得有若不照見則有无不可知何名為有呉㓜清/云火之所照能分别善惡而天道福善故於善人則)
　(必福之以休美之命君子既能如離火之分别善惡/矣而惡者則抑遏之善者則舉揚之所以順上天福)
　(善之休命也分善惡屬離休命屬乾遏揚又屬乾順/又屬離火之别淑慝葢以順天之所休天之有禍福)
　(葢以遏揚火之所照命言休而/不言咎者遏惡亦以揚善也)
　　初九无交害匪咎艱則无咎(變㢲為家人交如朋/友之交无交如文言)
(傳所謂无交而求孟子所謂无上下之交者卦以六五/一隂為主柔得尊位而上下應之此大有成卦之義也)
(初去五最逺而其正應之四又以近五而交于五矣所/謂厥孚交如是也此初之所以无交也夫以六五大有)
(之世獨初九孑然无交而不思所以自達于五則害于/義矣然匪已之過咎以所處之地然耳其惟艱則无咎)
(何言乎其艱也初之上應于五也歴二與三與四而後/至雖歴二與三與四而終不敢不應焉此初之所以免)
(咎也變㢲為/下伏无交𧰼)
　𧰼傳曰大有初九无交害也(楊敬仲云大有之時聖/君在上四方咸仰初九)
　(雖在下亦當出而交當出而交而不交則害者害道/也害吾之徳也當入而出為疎動當出而入為固避)
　(皆非正道乾初則貴潜需初則貴其不犯難/履初則貴其獨行惟大有之初則貴其交也)
　　九二大車(蜀才本/作輿)以載有攸往无咎(變離為重離/互體乾變㢲)
(大車二也載謂載五也胡仲虎云坤為大輿九二體乾/而曰大車者輿指軫之方而能載者言車則以其全體)
(而言引之以馬之健行之以輪之圜皆乾𧰼也况九二/以剛居柔柔則其虛足以受剛則其健足以行有大車)
(𧰼陽為大故稱大二虛任受九剛任行與大畜九二同/又二變離離虛而能容亦車載象二五相應陽志上行)
(故有有攸往之𧰼以是而往何咎之有程子云剛健則/才勝居柔則謙順得中則无過其才如此所以能勝大)
(有之任愚按吕伯恭有言大臣之位百責所萃震撼擊/撞欲其鎮定辛甘燥濕欲其調劑盤錯棼結欲其解紓)
(黯闇汙濁欲其茹納故為大臣者必如大車以載而後/可有攸往者楊敬仲謂言車力之有餘徳之大者无所)
(不備无所不濟泛應曲當通行而无碍是也此王佐之/才唯伊尹周公當之胡仲虎云不曰吉者大臣任天下)
(之重職當如此也僅得无咎處大有之難如此愚又聞/之師云九二大夫也何以知其為大夫也詩曰大車檻)
(檻毳衣如羙大車大夫之車也九三公也公用享于天/子是也天子三公稱公王者之後稱公九四卿士也何)
(以知其為卿士也王公相去一階爾其為尊卑也微禮/王祭不以公為尸以卿為尸不嫌也其為尊卑也晳九)
(四近臣貴而未盛卿士之象故曰匪其彭明辨晳也六/五天之子也上九天也六五受天之祜三公九卿二十)
(七大夫皆能有之矣人有十等裁及大夫/大之也此葢以爻位言存之以備參考)
　𧰼傳曰大車以載積中不敗也(車大則勝重載故雖/多積于車中而行不)
　(敗曰積中不敗即釋有攸往无/咎意中虛故能積健故不敗)
　　九三公用亨(香兩反古字亨享通用有亨无享據/左氏傳解此爻有戰克王饗之句當)
(作享/讀)于天子小人弗克(變兑為睽互體乾變離約象兑/變坎三公位也天子指五三居)
(下體之上乘極剛之勢而承柔順之主勲名一時莫過/焉用以受宴饗于天子非徳莫之能勝葢桓文之業也)
(彼惟能輸其忠藎勠力于天子以屏翰大有之治而天/子方虚中下賢故有公用享于天子之𧰼後世之假此)
(名以樹權者比比而是聖人防之豫矣故曰小人弗克/爻變兑自三至五亦兑兑為口故有宴饗象左傳僖公)
(二十五年春正月丙午秦伯師于河上將納王狐偃言/于晉侯曰求諸侯莫如勤王使卜偃卜之曰吉遇黄帝)
(戰于阪泉之兆公曰吾不堪也筮之遇大有之睽曰吉/遇公用享于天子之卦戰克而王饗吉孰大焉且是卦)
(也天為澤以當日天子降心以逆公不亦可乎大有去/睽而復亦其所也杜預注云乾變兑以當離日之在天)
(垂曜在澤天子在上説心在下是降心逆公之/象又去睽卦還論大有亦有天子降心之𧰼)
　𧰼傳曰公用亨于天子小人害也(居公位而際大有/善用之則以亨于)
　(天子否且以自害可不惕夫能與天子/為難者莫如諸侯故聖人特為戒如此)
　　九四匪其彭(子夏本作旁/虞翻本作尫)无咎(變艮為大畜互體/乾變兑約𧰼兑變)
(震程子云彭盛多之貎詩行人彭彭行人盛多之狀雅/駟騵彭彭言武王戎馬之盛也九四在三陽之上以陽)
(息之卦言之則為四陽之大壯盛之至也卦名大有彭/字即大字之義其四自謂也近君者勢不挾而震用事)
(者權不招而集權勢所歸禍敗所随六五柔中而四以/剛首逼之必也引嫌多懼視諸陽之盛皆五之有已不)
(敢僣有其彭而後可以免咎九四以/陽居隂變艮明而知止故克匪其彭)
　𧰼傳曰匪其彭无咎眀辨晳也(晳明貎九四居四陽/之首而率諸陽與之)
　(偕進其盛多葢彭彭矣使明不能燭理智不能慮逺/以其盛多者而震之必非柔中之君所能安也下三)
　(陽皆健體四乃明之首也以離明辨别事理而能照/晰則知彭彭之匪我有而不蹈僣逼之嫌矣所以免)
　(于咎者/以此)
　　六五厥孚交如威如吉(變乾為純乾約𧰼兑變乾/子瞻解上九有云兩剛不)
(能相用而獨隂不可以用陽故必居至寡之地以隂附/陽而後衆予之斯義也請竊取之以解此爻焉五以柔)
(位居尊何以使諸陽大服而樂為用哉二五正應斯固/不必言也三居下卦之首威足震主則聖人已廪廪焉)
(憂其跋扈矣所恃者有四之匪彭在四近臣也而為諸/陽之首能率其𩔖以偕進四孚則三陽畢孚矣故六五)
(之厥孚交如者專指四言也凡卦中得坎半體者皆稱/孚五孚四四亦孚五交互而不可解所謂厥孚交如也)
(以此率下天下其孰能攖之固有不怒而威者矣故曰/威如吉語云山有猛獸藜藿不採六五與九四相交之)
(謂也應乾變亦乾故有威如𧰼左傳成季之將生也桓/公使筮之遇大有之乾曰同復于父敬如公所杜預注)
(云乾為君父離變/乾見敬與君同)
　𧰼傳曰厥孚交如信以𤼵志也威如之吉易而无備
　也(五四相信則有以感𤼵在下羣陽之志六五柔中/唯行簡易无所防備然物自畏之若馬伏波之論)
　(光武是也蘓子瞻云六處羣剛之間而獨用柔柔而/能威者何也以其无備知其有餘也夫備生于不足)
　(不足之形見于外則威削一説威如吉乃戒辭君道/貴剛當以威濟太柔則人將易之而无畏備之心亷)
　(逺地則堂髙所以預防/人臣之不敬也亦通)
　　上九自天祐之吉无不利(變震為大壯六五者一/卦之主也上居卦之終)
(故於卦終言卦主之盛四陽在六五之下者皆應之矣/上一陽在上天之位也而亦應五是天之祐五也之指)
(五言吉无不利皆稱五葢徴諸大傳矣吉以六五之徳/言履信思順尚賢皆所謂吉者沈括謂非吉而利則非)
(所當祐是也以傳大有上吉之句觀之可見李宏甫云/六五一爻備言六五所以大有之徳上九一爻備言六)
(五所以大有之福福徳兼備六五上九合為一人然則/上九其天矣離為震卦變大壯動而明壯而正大亦无)
(不利/𧰼)
　𧰼傳曰大有上吉自天祐也(大有上爻之吉其必有/以得乎天而祐之者自)
　(天而/下也)
　繫辭上傳曰易曰自天祐之吉无不利子曰祐者助
　也天之所助者順也人之所助者信也履信思乎順
　又以尚賢也是以自天祐之吉无不利也(五以下諸/爻下應也)
　(斯之謂人助五以上一爻上應也斯之謂天祐所謂/順者以六五柔順言也蘇子瞻云信也順也尚賢也)
　(此三者皆六五之徳也易而无備六五之順也厥孚/交如六五之信也羣陽歸之六五之尚賢也曰履信)
　(者以五所信之四陽爻位皆在其下故以履言葢/推言六五之徳而上九天位則專錫六五以福也)
　第八對
　　謙䷎豫
　襍卦傳曰謙輕而豫怠也(謙輕是自卑小之義豫則/有滿盈之志而怠矣謙以)
　(自牧則從故爻多功豫以適已則窮故爻多㐫馮竒/之云一陽五隂之卦其立𧰼也一陽在上下為剝復)
　(𧰼陽氣之消長也在中者為師比𧰼衆之所歸也至/於三四在二體之際當六畫之中故以其自上而退)
　(處于下者為謙自下而奮出乎上者為豫此觀畫立/𧰼之本㫖也李子思云設卦命名多以畫之反對取)
　(𧰼謙豫二卦反履小畜之對也履謙取畫在三豫小/畜取畫在四特隂陽之畫不同耳皆五隂一陽五陽)
　(一隂之卦也一隂在下卦三陽之上其位不順故名/之小畜一陽在下卦三隂之上其位則順故名之豫)
　(一隂在上卦三陽之下其位則宜故名之履一陽在/上卦三隂之下其位非宜故名之謙蕭氏漢中云兑)
　(㢲艮震下經之主上經之客也在上經之初皆不能/自為卦必依於乾坤坎離而後成卦客依主也繇謙)
　(而前十五卦上經之上陽中之陽故陽盛而主旺客/衰繇豫而後上經之下陽中之隂故陽微而主衰客)
　(旺前十五卦乾坤坎離之體多震艮㢲兑之體少主/盛客微也後十五卦乾坤坎離之體少震艮㢲兑之)
　(體多主漸衰而客漸盛也又云客豈遽侵主哉主交/客而致其來也坤交艮而成謙震交坤而成豫謙居)
　(十五卦之末豫居十五卦之首繇此而上陽日以長/而主盛繇此而下隂日以長而客強葢隂陽主客盛)
　(衰消長之幾㑹也胡庭芳云同人大有後坤又自與/艮震相過成謙豫長少二男之從母也至此震艮二)
　(男復用事矣愚按以上下卦及/互體觀之亦為母統三男之卦)
䷎(艮下/坤上)
謙(古歸藏易作兼/子憂傳作嗛)亨君子有終(説苑終下有吉字○徐/鍇云謙猶嗛也漢萟文)
(志引易之嗛嗛即謙謙也韋昭云嗛猶小小也為卦艮/下坤上艮山之髙而在地下是貶抑其尊甘處物下推)
(遜卑者使居已上也合二卦言之内艮為止則退已而/不進外坤為順則讓人而不爭所以為謙也剛下乎柔)
(交通之道故亨君子指三三為卦主故爻辭與彖同有/終言其乆也謙之道衆人不能乆而君子能終之也夫)
(少之事長賤之事貴不肖之事賢燭至起食至起射則/三揖酒則百拜誰不知之誰不行之一臨利害巧為趨)
(避語曰饑馬在廏漠然无聲投芻其旁爭心乃生繇是/言之小人惡能謙哉程子有云君子達理故樂天而不)
(競内克故退讓而不矜得其本矣謙有終則亨亦有終/他卦皆有㐫悔吝惟謙无之可見謙无不亨也艮終萬)
(物坤安貞為徳皆有終象六爻皆/變則為天澤履艮上坤下為剥)
　序卦傳曰有大者不可以盈故受之以謙(子曰易先/同人後大)
　(有承之以謙不亦可乎故徳行寛容而守之以恭者/榮土地廣大而守之以儉者安位尊禄重而守之以)
　(卑者貴人衆兵強而守之以畏者勝聰明睿智而守/之以愚者哲博聞強記而守之以淺者不隘此六者)
　(謙徳也易曰謙亨君子有終吉是以衣成必缺袵宫/成必缺隅名成必加拙示不成者天道然也故周公)
　(戒魯公曰慎勿以國驕人也孔子觀於魯桓公之廟/有欹器焉孔子問於宗廟者曰此為何器守廟者曰)
　(此葢為宥坐之器孔子曰吾聞宥坐之器者虛則欹/中則正滿則覆弟子挹水而注之中而正滿而覆虛)
　(而欹孔子喟然而嘆曰/吁惡有滿而不覆者哉)
　彖傳曰謙亨天道下濟而光眀地道卑而上行天道
　虧盈而益謙地道變盈而流謙鬼神害盈而福謙人
　道惡盈而好謙謙尊而光卑而不可踰君子之終也
　(天道下濟二句釋謙卦𧰼諸儒汎論天地之道非以/光明上行貼亨義亦非天道指九三艮耳而謂之天)
　(道者乾之屬也觀此則凡彖傳所云隂陽往來之説/愚皆謂本于乾坤益信天之道降下以濟于隂故曰)
　(下濟艮有光眀之𧰼故艮之彖曰其道光眀謂艮陽/止乎上隂不得而掩之故光眀也地道指上三爻坤)
　(本下今居艮上故曰上行天道消其氣運之已盛者/而長其未盛者以消長進退之氣言地道傾壞其髙)
　(凸之處而聚歸于凹下之處以髙下凹凸之形言鬼/神於盈滿者禍害之於謙損者福祐之以殃慶休咎)
　(之應言人情於盈滿者疾惡之於謙㢲者樂與之以/從違向背之情言四者非有心于如是其道自然故)
　(皆曰道天之所益地之所流人之所好鬼神之所福/悉萃於能謙者之身他卦之所賛未有若是其盛者)
　(此謙之所以為至徳也歐陽永叔云此聖人極論天/人之際也春秋雖書日食星變孔子未嘗道其所以)
　(然曰天地不可知為其可知者人而已天吾不知吾/見其虧盈于物者矣地吾不知吾見其變流于物者)
　(矣人之貪滿者多禍守約者多福鬼神吾不知吾見/其禍福著矣若人則可知者故直言其好惡參而㑹)
　(之无以異也以其不可知故常尊而逺之以其无以/異則修吾人事而已未有人心悦而天道怒未有人)
　(理逆而天理順者尊者三居下卦之上也光艮體也/卑者三居上卦之下也不可踰謂位雖居下而徳則)
　(莫有過之者葢以謙居尊而道光以謙居卑而徳不/可踰此專以九三一爻言一説謙之為道尊大而光)
　(顯不與物較何其尊也不為滿累何其光也故雖卑/屈而莫能加尚何可踰之有亦通君子之終也含蓄)
　(深長謙為君子之終則其光不可踰亦是君子之終/矣王輔嗣云夫吉㐫悔吝生乎動者也動之所起興)
　(於利者也故飲食必有訟訟必有衆起未有居衆人/之所惡而為動者所害處不競之地而為爭者所奪)
　(是以六爻雖有失位无應乘剛而皆无㐫咎悔吝者/以謙為主也謙尊而光卑而不可踰信矣哉楊敬仲)
　(云夫謙亨一言足矣而聖人諄諄復復至于此者何/其辭費也人生而私其已乳曰己乳少長而食曰已)
　(食有奪之則爭愛則喜有怒之則啼又其長也人譽/之則喜有言其失則不樂大禹神聖特以不矜不伐)
　(稱則人之好矜伐者衆矣聖人深知夫人情難克其/己私如此故詳其言指切其驗庻幾其或省也焦弱)
　(侯云凡一陽統五隂之卦彖傳皆指出一剛字復曰/剛反師曰剛中而應豫曰剛應比曰剛中剝曰柔變)
　(剛唯謙不然/謙不貴剛也)
　𧰼傳曰地中有山謙君子以裒多益寡稱物平施(朱/氏)
　(升云西北之地凖之髙于東南之山是地中有山地/髙而山卑劉景升云地中有山以髙下下故曰謙謙)
　(之為道降已升人山本地上今居地中亦降體之義/故為謙𧰼也裒爾雅訓聚也又多也於𧰼義不合按)
　(鄭荀董蜀本俱作捊云取也字書作掊引易掊多益/寡張揖云掊咸也許慎云掊把也宜從捊掊二訓為)
　(近夫山之出於地上者末耳其本没于土何極即巍/乎萬仞而其没於土者何極人見山之髙耳而繇地)
　(觀之𦕈如也君子盛徳之至雖有勞而功而自无上/人之心責已唯恐其不厚待人惟恐其薄裒取已之)
　(多以増益人之寡若此者所以稱量物之不齊而平/其施葢損髙増卑以趣于平視物我若一體而已即)
　(如以善同人則賢不肖平矣以財分人則貧富平矣/以位下人則貴賤平矣夫然始為有而不居故謂之)
　(謙非若世之人心實自多而謬為恭敬之謂謙也蘇/子瞻云謙之為名生于過也物過然後知有謙使物)
　(不過則謙者乃其中爾過與中相形而謙之名生焉/聖人即世之所名而名之而其實則反中而已矣)
　繫辭下傳曰謙徳之柄也(柄者以此自持如/言以謙為欛柄也)又曰謙
　尊而光(朱子云謙本以自卑却尊而且光若秦人薄/君卑臣則雖尊而不光唯謙則尊而又光)
　又曰謙以制禮(讓者禮之實不讓不為/禮故謙所以節制乎禮)
　　初六謙謙君子用涉大川吉(變離為明夷六謙徳/也初卑位也以謙徳)
(而處卑位謙而又謙者也故曰謙謙乾乾夬夬皆九三/重剛也坎坎六三居重險之間也蹇蹇六二險居險也)
(皆有所取初六變剛故稱君子用涉與利涉不同利涉/者其才其時利于涉耳用涉者用此以涉然後吉也借)
(涉川以眀履危處難之道初六謙而又謙則其氣以不/盈而完志以能斂而定以濟險難靡不濟矣初三皆言)
(君子初吉于始者也三吉于終者也二三四互坎在前/為川初變剛成離為舟坤順在上前无阻隔故有涉大)
(川之象卦變明夷用晦/而明亦謙謙之徳也)
　𧰼傳曰謙謙君子卑以自牧也(牧者馴獸之名張敬/夫謂如牧牛羊然使)
　(之馴服方可以言謙是也人之驕心客氣最難降伏/須時時如執玉捧盈臨深履薄纔能平心和氣而无)
　(往不謙若牧人之於獸馴焉擾焉乆而與/之相忘焉不加箠䇿而自无抵觸之患矣)
　　六二鳴謙貞吉(變㢲為升互體坎變兑荀九家云/隂陽相應故鳴蘇子瞻云雄鳴則)
(雌應故易以陽唱隂和寄之於鳴謙之所以為謙者三/也其謙以勞故聞其風被其澤者莫不相從于謙六二)
(其隣也上六其配也故皆和之而鳴于謙而六二又以/隂處内卦之中雖微九三其有不謙乎故曰鳴謙又曰)
(貞吉鳴以言其和於三貞以見其出於性也又來矣鮮/云本卦與小過同有飛鳥遺音之𧰼故曰鳴豫卦亦有)
(小過之𧰼故亦曰鳴亦通變成㢲/㢲以隂下陽者故能和三以謙)
　𧰼傳曰鳴謙貞吉中心得也(言六二與三中心相/得非勉強唱和也)
　　九三勞謙君子有終吉(變坤為純坤互體坎變坤/約𧰼震變坤周禮事功曰)
(勞九三一陽為衆隂所歸上下倚賴勞而有功猶安處/下體自視欿然故有勞謙之象為國樹勞是為䖍始勞)
(而能謙是謂厚終非大禹之不矜不伐周公之孫碩膚/惡足以當之互體坎為勞約𧰼震為動變為坤坤萬物)
(所致役者皆勞𧰼謙以九三一陽爻為成卦之主文王/彖辭惟主九三一爻而言不及其他故周公爻辭不復)
(易但推原其勞而要其吉耳艮終萬物三居艮之終故/以有終言九三之變剛而能柔故視彖辭又加吉字明)
(其極善胡仲虎云乾之三以君子稱坤之三以有終言/謙之三兼乾坤之占辭葢所謂勞者即乾之終日乾乾)
(者是也而謙則/又坤之含章也)
　𧰼傳曰勞謙君子萬民服也(功名之所為不及道徳/者何哉无意於功名即)
　(无功名而立功名必自喜其功名故讓必不任任必/不讓理勢然也勞而復謙彼何人哉不知其所為謙)
　(而謙者之謂道徳故能使萬民服萬民服則誠服矣/吳㓜清云萬民以卦之五隂言隂為民萬者極言其)
　(數之多也以一卦則五數為/至多以天下則萬數為至多)
　繫辭上傳曰勞謙君子有終吉子曰勞而不伐有功
　而不徳厚之至也語以其功下人者也徳言盛禮言
　恭謙也者致恭以存其位者也(存位正釋吉/字解見上傳)
　　六四无不利(句/)撝謙(變震為小過互體坎變㢲約/𧰼震變兑此爻王程之解得)
(之輔嗣注云處三之上而用謙焉則是自上下下之義/也承五而用謙順則是上行之道也盡乎奉上下下之)
(道故无不利指撝皆謙不違則也伊川傳云四居上體/切近君位六五之君又以謙柔自處九三又有大功徳)
(為上所任衆所宗而已居其上當恭畏以奉謙徳之君/卑㢲以讓勞謙之臣撝施布之𧰼如人手之撝也動息)
(進退必施其謙葢居多懼之地又在賢臣之上故也按/撝通作麾詩麾之以肱書右秉白旄以麾亦通作麾變)
(震互震為動故有撝𧰼惟撝謙而後能无不利/此倒用文法卦變小過行過乎恭撝謙其所矣)
　𧰼傳曰无不利撝謙不違則也(爻之利有利于承上/有利于乘下四近六)
　(五居三之右上承謙徳之君非謙則傲傲者違承上/之則下乘勛勞之臣非謙則忌忌者違乘下之則唯)
　(指撝上下无所不謙而後為不違則以四所處之地/則然而六具柔順之徳實能撝之此其所以无不利)
　(也/)
　　六五不富以其鄰利用侵(王􁃞本作寢郭/京舉正作征)伐无不
利(變坎為蹇約象震變離上卦三爻隂虚不富象六五/上卦之中也四與上皆其隣也而三以勞謙適居其)
(下則上三爻亦皆化之而為謙故五居尊位而帶挾其/左右之鄰相從而下將以委心于卦主耳泰六四不富)
(以其隣亦同斯義葢下有不伐之臣斯上有善下之君/若舜之於禹成王之于周公是也不富亦有謙虛象謙)
(成卦之主專在九三舊解六五以柔居尊為衆所歸故/為不富而能提挈其鄰若然則與九三全无干涉非成)
(卦之㫖矣君臣同徳謙虛相應若下有強梗不服者則/聲罪致討直固在我而柔能制剛亦自能潜驅黙奪之)
(如舜之格苖文之服密是已侵伐且利况其他乎故又/曰无不利謙之受益如此侵伐二義諸解不同周禮云)
(賊賢害民則伐之負固不服則侵之左傳云凡師有鐘/鼔曰伐无曰侵公羊傳云捔者曰侵精者曰伐坤為衆)
(變剛三四五成離為戈兵以坤衆而用離之戈兵侵伐/象坤變坎行險以順固師之所以吉也又自三至五為)
(震三震初畫以勞謙之臣上事六五亦有長子帥師𧰼/或問朱子謙不與人爭如何言侵伐朱子云老子言抗)
(兵相加哀者勝矣孫子言始如處女敵人開戸/後如脱免敵不及距大抵謙自是用兵之道)
　𧰼傳曰利用侵伐征不服也(侵伐非黷武以其不服/不得已而征之正以釋)
　(征伐用謙之義舜征苖不得已也武征匈奴豈不得/已乎又楊敬仲云有君如此天下所咸服而有不服)
　(焉天下之所共怒以咸服之人攻所共怒者其利也/孰禦若已服徒以私怒貪地而征之則適足致禍)
　　上六鳴謙利用行師征邑國(古本作征國陸徳明/云或作征邑國者非)
(爻變艮為純艮三謙之主上與為應故亦為鳴謙之𧰼/義與二同可用行師義與五同上六處順之極居謙之)
(終下與九三同徳相應謙无以加矣然當時邑國豈无/有傲然以我為謙而不彼較也遂敢于不順者乎果爾)
(則利用行師以征之總之不害其為謙矣謙之二三四/五上師之初二三四五也故五曰侵伐上曰行師或疑)
(其於謙不𩔖不知以退遜為謙在下位則可治國平天/下者不然苟非好大喜功之心即四征九伐无非謙也)
(上於六位為最髙比于九五君位有上公𧰼坤為邑國/曰邑國即邑之在國中者古諸侯各自為國其大夫各)
(有采邑采邑不順者伐之如墮費墮郈之𩔖是也上公/所征止于邑國毋敢侵伐亦謙之𧰼鄒汝光云舞干苖)
(格六五以之因壘崇降上六以之變艮艮止也止戈為/武故利用行師止於征邑國亦艮義馮元成云下三爻)
(體艮者也則皆言吉上三爻體坤者也則皆/言利艮靜而坤順也順則多利靜則多吉也)
　𧰼傳曰鳴謙志未得也可用行師征邑國也(志未得/者上居)
　(謙之極方自視欿然而猶以其謙為未足如益贊于/禹滿損謙益之意若是而有不服者行師以征之理)
　(直氣壯何不利之有故傳許之曰可用行師征邑國/也一説鳴謙句斷志未得也帶下讀志未得即邑國)
　(未順惟鳴謙如是而志猶/未得故可用行師耳亦通)
䷏(坤下/震上)
豫利建侯行師(許慎云豫象之大者賈侍中説不害于/物愚按豫為獸名性不害物必以寛和)
(安舒為徳者今莫得而詳也晉書地理志云河南曰豫/州豫者舒也言稟中和之氣性理安舒也意頗相合然)
(則安舒二字是豫本義既其後也分詁為三一曰備豫/爾雅解豫為叙郭璞注事豫備者有叙中庸謂凡事豫)
(則立是也故繫辭傳曰重門擊柝以待暴客葢取諸豫/一曰悦豫諸儒皆謂豫者樂也序卦傳言以喜隨人亦)
(取喜樂之義故大象傳曰雷出地奮豫先王以作樂殷/薦一曰佚豫葢孟子一遊一豫之豫書所謂无時豫怠)
(无敢逸豫是也故襍卦傳曰謙輕而豫怠此三説者相/為首尾人能悦豫必始于備豫悦豫之極則必至于佚)
(豫皆具安舒之意比卦震上坤下震動坤順順理而動/上下皆應當專以悦豫此義觀大𧰼有作樂之文可見)
(矣鄭康成云震為雷諸侯之𧰼坤為衆師役之𧰼故利/建侯行師國語秦伯召公子重耳於楚楚子厚幣以送)
(公子于秦公子親筮之曰尚有晉國得貞屯悔豫皆八/也司空季子曰吉是在周易皆利建侯我命筮曰尚有)
(晉國告我曰利建侯得國之務也吉孰大焉震車也坎/水也坤土也屯厚也豫樂也車班内外順以訓之泉貨)
(以資之土厚而樂其實不有晉國何以當之坤母也震/長男也母老子彊故曰豫其繇曰利建侯行師居樂出)
(威之謂也韋昭注云易坤為大車震為動為雷今云車/者車亦動聲𧰼雷其為小車乎班徧也徧外内者謂屯)
(之外有震豫之外亦有震坤順也豫内為坤屯二至四/為坤資財也屯三至五豫二至四皆有艮𧰼豫三至五)
(有坎𧰼艮山坎水在山下為泉源流而不竭也居樂母/在内也出威震在外也居樂故利建侯出威故利行師)
(愚按鄭韋二説以坤震分屬建侯行師其義各異然考/屯卦有震无坤則言建侯而不言行師謙卦有坤无震)
(則言行師而不言建侯當從鄭説為正而呉㓜清又謂/坤為震侯之國震為坤衆之帥則統全卦而言於鄭韋)
(二説俱不相礙矣曰侯曰帥惟九四一爻當/之六爻皆變為風天小畜坤上震下為復)
　序卦傳曰有大而能謙必豫故受之以豫(承二卦之/義而為次)
　(也漢文帝謙沖退譲不敢自恃廣大妄意興功故百/姓䝉其休息富庻安樂此謙能致豫也管輅䂓何晏)
　(曰昔元愷之弼重華宣慈惠和周公之翼成王坐而/待旦故能流光六合萬國咸寧此履道之休應非卜)
　(筮之所明也山在地中曰謙雷在天上曰壯謙則裒/多益寡壯則非禮弗履未有損已而不光大行非不)
　(傷敗鄧颺曰老生之常談也輅曰/夫老生者見不生常談者見不談)
　彖傳曰豫剛應而志行順以動豫豫順以動故天地
　如之而况建侯行師乎天地以順動故日月不過而
　四時不忒聖人以順動則刑罰清而民服豫之時義
　大矣哉(豫和樂也人心和樂以應其上也剛九四也/剛應志行以爻言豫之才也順以動豫以卦)
　(言豫之徳也剛九四也剛應者一陽而上下衆隂從/之言剛得其應也按初雖與四正應而以鳴豫為㐫)
　(故剛應不指初志行者陽之志得行也内卦坤順外/卦震動順理以動所以成豫豫順以動䝉上文也雖)
　(天地之大且如之者言天地亦順以動也非求契于/天地之謂亦非天地錫福之謂而况建侯所以為民)
　(興利行師所以為民除害其有不利者乎建侯行師/雖太事以天地觀之則猶其小者自豫順以動以下)
　(皆正解利字大凡建萬國聚大衆非順理而動使人/心皆和樂而從不可也又按豫坤下震上司空季子)
　(以為母老子彊今觀上下五隂惟九四一陽為卦之/主逼近六五君不威而臣太重侯伯之卦也動而順)
　(則為桓文之翼戴動而逆則為曹馬之姦雄故夫子/惓惓于順動致意焉天地以順動者順其自然之氣)
　(聖人以順動者順其當然之理日月不過而四時不/忒順動之𧰼在天地刑罰清而民服順動之象在聖)
　(人日月四時本相承日行北陸而長則為春夏南陸/而短則為秋冬不過以晷刻言不忒以氣候言九家)
　(易云天地有生殺萬物有始終王者盛衰亦有迭更/猶武王承亂而應天地建侯行師奉辭除害民得逸)
　(豫君得安樂也朱子云刑罰不清民不服只為舉動/不順了致得民不服便是徒配了他亦不服夫日月)
　(不過而四時不忒則萬物于是太和矣刑罰清而民/服則萬民于是太和矣若使嵗序乖而羣生不遂刑)
　(罰濫而民風將哀其能豫乎故順之道大也易有時/有用有義時其所遭也用其所致也義其所寓也六)
　(十四卦時而已矣事若淺而有深意故曰時義大矣/哉欲人思之也非美事而有時或用之故曰時用大)
　(矣哉欲人别之也大事大變則曰時大矣哉欲人謹/之也孔仲達云此嘆卦也凡言不盡意者不可煩文)
　(具説且嘆之以示情使後生思其餘藴得意而忘言/也吳㓜清云專言時者重在時字時義重在義字時)
　(用重在用字或乃以時義為時/與義時用為時與用失之矣)
　𧰼傳曰雷出地奮豫先王以作樂崇徳殷薦之上帝
　以配祖考(雷陽氣也方冬潜萌地中及出地奮𤼵而/成聲陽氣暢嫗萬物莫不悦豫故曰雷出)
　(地奮豫不曰雷出地上而曰雷出地奮只一奮字便/含樂𧰼作樂指始造樂者言豫喜意也作樂所以飾)
　(喜也天下之聲莫髙于雷霆樂則何以以之以其和/而奮也不以其聲雷以鼔萬物之化而宣天地之和)
　(樂以賛神人之化而宣人心之和一而已矣崇徳即/崇祖考之徳有是徳而无是樂祖考雖聖其何辭以)
　(配乎思文之詩所以配后稷於天也我將之詩所以/配文王于帝也殷作樂之盛稱用此殷盛之樂薦祭)
　(上帝象雷出地而向天也冬至祀天於南郊以祖配/季秋祀上帝於明堂以考配公羊傳云王者何為必)
　(以其主配自内出者无匹不行自外至者无主不止/按祭于南郊曰天祭于明堂曰帝郊者古禮明堂周)
　(制也為壇而祭謂之天祭于屋下謂之帝朱子云天/即帝也天以形體言帝以主宰言以配即配以倒字)
　(成文耳朝覲聘享祭祀莫不用樂然惟郊祀上帝乃/大合古今衆樂而奏之大司樂圜丘之奏樂極九變)
　(是也必如是始足以擬雷出地奮之𧰼象義云震善/鳴為樂又來矣鮮云中爻坎為樂律樂之象五隂而)
　(崇一陽徳崇徳之象帝出乎震上帝之象中爻艮為/門闕坎為隱伏宗廟祖宗之𧰼朱氏升云祖考人也)
　(而配上帝之天皆地中之雷奮出地上之𧰼呉㓜清/云樂指九四一陽而言五上皆天也上者郊外所祀)
　(之天五者廟中所祀之天三祖也二考也初者武王/之徳也初與四為正應初六之徳章于九四之樂聲)
　(則卑者升而崇二三與五上為敵應二三之祖考以/薦九四之樂而升配五上之天也皆通陸氏樹聲云)
　(上天下澤履大易以言禮也兑以一隂處乾之下而/説以應有順之義禮主順故曰禮繇隂來雷出地奮)
　(豫大易以言樂也震以一陽處坤之上而動以出有/散之義樂主散故曰樂繇陽作鄧氏元錫云雷天氣)
　(聖人作樂以應天澤地形聖人制禮以配地出奮者/性故樂繇中出以彌性上下者形故禮自外作以制)
　(形樂繇陽來雷地天地之交也故調和諧合而樂興/禮自隂作天澤天地之判也故髙下散殊而禮制)
　繫辭下傳曰重門擊柝以待暴客葢取諸豫(解見本/傳此豫)
　(備之/豫也)
　　初六鳴豫㐫(變震為重震所以為豫者四也而初/和之故曰鳴與鳴謙同朱子云隂柔)
(小人上有強援得時主事故不勝其豫而以自鳴㐫/之道也應震變亦震震為決躁為善鳴故其象如此)
　𧰼傳曰初六鳴豫志窮㐫也(窮謂滿極方豫之初自/恃有應在上而遽志意)
　(窮極不勝其豫至於鳴也必驕肆而致㐫矣鳴謙則/吉鳴豫則㐫鳴謙曰心得鳴豫曰志窮心志之間其)
　(幾嚴/夫)
　　六二介(古文作砎鄭𤣥云謂磨砎也/馬融本作扴云觸小石聲)于石不終日
貞吉(變坎為解互體艮變離介説文云分疆也凡物兩/間為介介所以分也介于石謂如石之開截然分)
(斷明決之至也六二以隂居隂而處二隂之間栖乎至/靜與四无應以晦觀明以靜觀動下不為初之鳴豫上)
(不為三之旴豫中心无為以守至正自然明无不照當/其動之微而吉㐫禍福判若黑白矣故曰介于石即大)
(傳所謂知幾也變離故有知幾之哲見幾而作可進始/進必不可進則退可行始行必不可行則止劃然立決)
(寧少需乎故曰不終日正莫固于二矣夫曰介于石則/有兢業自持之操曰不終日則无躭戀自溺之心葢不)
(以豫處豫者也是以吉坤土也變而為坎土中有剛故/稱石又互艮亦石象二變中爻離日居下卦之上不終)
(日之𧰼也又吳㓜清云三為人位下履乎坎離日在三/日將至地之時也故三為終日不終日不至于三也九)
(四豫之主人皆趨附獨六二不與之比應退而以中正/自守不待至三而能早疏逺之葢至三則已與之比矣)
(此與乾九三終/日象同亦通)
　𧰼傳曰不終日貞吉以中正也(以有中正之徳故其/守堅而能辨之早去)
　(之速也豫諸爻以无所係應者為吉豫初應四而三/五比四皆有係者也是以為㓙為悔為疾獨六二隂)
　(靜而中正與四无係特立於衆隂之中而无遲遲躭/戀之意吉可知矣葢衆人之慮淺故成而有渝其悟)
　(也在事後君子之識微故不遑逸豫其覺也在幾先/夫惟有介于石之明而後有不終日之決象傳雖以)
　(不終日為中正而大傳必/盛賛君子之見幾者以此)
　繫辭下傳曰子曰知幾其神乎君子上交不諂下交
　不凟其知幾乎幾者動之微吉之先見者也君子見
　幾而作不俟終日易曰介于石不終日貞吉介如石
　焉寧用終日斷可識矣君子知微知彰知柔知剛萬
　夫之望(解見本傳上謂上卦二與四无應上交不諂/也下謂下卦初應四三比四而二不與同下)
　(交不凟也是非得失存乎介而剖斷之如石之中分/可謂知微知彰矣六隂徳二隂位以隂居隂而有不)
　(終日之勇可謂知柔知/剛矣萬夫亦取坤衆𧰼)
　　六三盱(子夏傳作紆京房本作汙姚信本/作旰云日始出引詩旰日始旦)豫悔遲
有悔(變艮為小過互體艮變㢲約𧰼坎變兊盱上視也/變剛互㢲為多白眼上視者視四也隂柔不中正)
(而近于四見四為羣隂所歸心竊羡之而以趨時附勢/為豫然非正應又四震體震起也无下係之𧰼故不為)
(四所取求豫而辱是以有悔也幸其互艮為止使勇于/自艾而銷其盱志則善矣乃隂體遲疑牽於欲而不能)
(早決則悔之來將何時而已/乎悔而變剛則正而得應)
　𧰼傳曰盱豫有悔位不當也(盱豫與介石相反遲與/不終日相反中正與不)
　(中正故也三四上下之/交故兩爻有遲疑之戒)
　　九四由(馬融本作猶/云猶豫疑也)豫大有得勿疑朋盇簮(古文/作貸)
(京房本作撍蜀才云速也馬融本作臧荀爽本作宗虞/翻本作戠云叢合也陸希聲本作捷○變坤為純坤互)
(體艮變坤約𧰼坎變坤豫之所以為豫者繇九四也獨/體陽爻為動之主衆隂偕從莫不繇之以得其豫故曰)
(由豫由如路之可繇震為大塗互艮為徑路皆繇𧰼也/大剛也即指四也四一剛而得五柔故曰大有得互坎)
(為狐疑故告之以勿疑中爻艮止止而不疑𧰼也又震/動之初行无不決亦勿疑象以陽剛之臣居柔主之側)
(本危疑易生之地又下无同徳之助能无疑乎其惟勿/疑家視王室身視羣工慶與衆同憂與衆澣葢將使天)
(下由之以豫也精白一心天下共見朋其來乎如簮斯/盍矣朋謂下三隂盍合也簮聚也簮之名簮取聚髪也)
(或謂古冠服无簮按鹽鐵論神禹治水遺簮不顧非簮/而何即弁服之笄是也相從之朋合聚如衆髪貫于一)
(簮三隂象髪一陽横于三隂之首象簮爻本豫主而乘/應皆邪二獨貞貞者難致邪者易眤眤者聚而難去致)
(者望而不至夫惟開誠布公者不以樂已而附不以守/貞而違權在已應在人而无己私之與焉則吾朋其有)
(不同者乎沙隨程氏云重耳筮得晉國遇豫豫九四為/衆隂所宗无有分其隂者震為諸侯坤為國土重耳得)
(國之𧰼利行師一戰而霸之𧰼九四總衆隂以安上如/簮之總髪以莊首重耳率諸侯以尊周室之象焦弱侯)
(云初應四三五比四為㐫為悔為疾獨六二不繫于四/而以中正自守得為貞吉則九四之不得為賢臣可知)
(已㸔來四外陽内隂才足有為而誠不至者也當豫之/時君弱而大權歸已衆皆附之足以成功故曰大有得)
(唯其不誠故戒以勿疑如齊桓一匡天下使其誠心尊/周周室豈復弱乎故五之貞疾四實為之也夫子于四)
(取其志大行于五傷其乘剛功罪定矣變柔卦/為坤動而能順行萬物繇以致養亦由豫𧰼)
　𧰼傳曰由豫大有得志大行也(以一剛得五柔而无/他爻以分其權故曰)
　(志大行即彖傳所謂/剛應而志行是也)
　　六五貞疾恒不死(變兑為萃約象坎變㢲古者有/疾謂之不豫疾者豫之反也六)
(五以柔居尊當豫之時易于沈溺况天下事權皆已入/九四之手衆心不附主勢孤立亦危矣哉必戰兢畏惕)
(以正自守常如疾病在身乃得恒而不死所謂生于憂/患者也孟子謂人之有徳慧術智者恒存乎疢疾其比)
(爻之謂乎程子云在四不言失正而於五乃見其強逼/者五柔弱居尊不能自立威權去已之義若五不失君)
(道而四主于豫乃是任得其人安享其功如太甲成王/也愚謂六五之不死若劉後主之初年似之然後主雖)
(知倚任忠武侯而所少者貞疾之一念亦終于死而已/非必忠武侯之自取之也又况人臣如忠武侯者有幾)
(苟所乘者王莽之剛曹操司馬懿之剛則欲其恒不死/亦不可得然則九四一爻阿衡忠武二人蓋彷彿近之)
(互坎為心病受震東方生氣故不死爻既言貞則不/當變變則為兑悦於逸豫者也雖惡死亡真能免乎)
　𧰼傳曰六五貞疾乘剛也恒不死中未亡也(乘剛而/有衰弱)
　(之疾自度无以御其下是故其操心也危其慮患也/深貞疾之謂也處上卦之中則位與號猶未嘗亡故)
　(恒至于不死君子是以知貞之可恃也二五皆貞二/去四逺故吉五與四近故疾然曰恒不死亦非其甚)
　(劣者聖人之意祗不欲/人之狃于豫而已矣)
　　上六㝠豫成有渝无咎(變離為晉上居天上杳㝠/之間以隂柔居豫極為昏)
(㝠于豫之𧰼成猶定也如春秋求成之成渝者變也如/渝盟之渝記云一成而不可變楚辭云初既與予成言)
(兮後悔遁而有他成渝對舉之謂也上六雖昏㝠之𧰼/已成然以其動體若能有渝變則可以无咎所謂震无)
(咎者善補過也凡易中言渝者皆當以變卦觀之變剛/成離卦為晉明出地上向之㝠㝠者今反為昭昭矣又)
(變則/有應)
　𧰼傳曰㝠豫在上何可長也(程子云昏㝠于豫至于/終極災咎行及矣其可)
　(長然乎當速渝也丘行可云豫以四之一陽為主初/以應四而豫故曰鳴豫㓙三以比四而豫故曰盱豫)
　(悔五以乘四而不知所豫故有貞疾恒不死之證上/去四雖逺而與震同體則亦㝠然為豫而已皆有涉)
　(乎四者也唯六二柔順中正與四无係獨能介于石/不終日焉葢見幾者也故爻以貞吉歸之豫之不可)
　(溺也葢如此蘇君禹云當豫之時宰相以剛而任事/上下以順而承休太平之風充滿宇内其樂極矣然)
　(時處其樂則柔曼稚化之欲每易以波蕩其心而快/志娛意之觀亦恒情之所甚便者故无論庸君具臣)
　(沈酣於佚樂而莫之省憂即元元之衆未有不以樂/極而悲滿極而損也聖人有憂之是故於初戒其窮)
　(也於三悔其盱也於五防其疾也於上危其不可長/也惟二之介石能熟察乎憂樂治亂之機則為之深)
　(致意焉聖人之憂治世何切也葢嘗讀史至於貫朽/而不可挍粟紅而不可食未嘗不想其豫樂之盛而)
　(土木甲兵征輸望幸紛然交作至於江淮煩費海内/騷動然後知聖人之慮深哉雖然猶未也聖人於三)
　(之悔則欲其速圖於始於上之渝則幸其改正於終/其欲人之寡過葢惓惓也是故輪臺之詔君子猶有)
　(取焉/耳)
　
　
　
　
　
　
　
　
　
　
　
　
　古周易訂詁卷二
欽定四庫全書
　古周易訂詁卷三
　　　　　　　　　　　明　何楷　撰
　　自隨至離為上經之終
　　隨䷐蠱䷑(四偏卦兌與震/合艮與㢲合)　　　　(兌㢲/震艮)
　　臨䷒觀䷓(坤統長/少二女)　　　　　(坤/前)　(縱横/捭闔)
　　(噬/嗑)䷔賁䷕(離合長/少二男)　(坤為主/離用事)　(為/主)　(包括/于外)
　　剝䷖復䷗(坤合長/少二男)　(合二男/以居中)　(乾/後)　(參錯/于内)
　　(无/妄)䷘(大/畜)䷙(乾統長/少二男)　　　　　(為/從)　(將以/客而)
　　頤䷚(大/過)䷛(四偏卦艮與震/合兌與㢲合)　　　　(囊括/主也)
　　坎䷜離䷝(坎離天地之大/用也故居終焉)
　(凡十四卦為上經之終其君卦則坤為主乾從坤其/臣卦則離用事坎不得用事陽中之隂故也蕭氏漢)
　(中云兌㢲艮震下經之主上經之客也在上經之初/皆不能自為卦必依於乾坤坎離而後成卦客依主)
　(也至此而隨蠱頤大過四卦客自為卦不得不察由/謙而前十五卦上經之上陽中之陽故陽盛而主旺)
　(客衰由豫而後上經之下陽中之隂故陽微而主衰/客旺前十五卦乾坤坎離之體多震艮㢲兌之體少)
　(主盛客微也乾坤坎離諸體之中乾復多於坤坎復/多於離均之為主而陽又勝於隂也後十五卦乾坤)
　(坎離之體少震艮㢲兌之體多主漸衰而客漸盛也/於震艮㢲兌諸體之中震多於㢲艮多於兌葢上經)
　(之末雖陽中之隂而本實陽客雖侵主而猶未遽以/隂勝陽也乾坤坎離諸體之中坤多於乾離多於坎)
　(則主既向衰而隂反先勝於陽失其所以為主之道/矣故震艮㢲兌不依於乾坤故離而自為卦始於隨)
　(蠱終於頤大過皆客自為卦也此四卦者客之營壘/機穽也又云上經諸卦惟臨觀一卦純隂无陽體之)
　(雜以坤倡離和故賁噬嗑一對所以相承也剝復繼/噬嗑賁之後无妄大畜繼剝復之後者見坤為主離)
　(用事而乾從坤也隂長陽消主衰客盛矣雖然客豈/遽侵主哉主交客而致其来也坤交艮而成謙震交)
　(坤而成豫謙居十五卦之末豫居十五卦之首由此/而上陽日以長而主盛由此而下隂日以長而客强)
　(葢隂陽主客盛衰消長之㡬㑹也㡬一失而謙豫主/交客而致其來矣然主雖交客而客猶依主也再失)
　(而為隨蠱則客不復依主而能自立矣方其一失也/坤交艮震而成謙豫其卦居隨蠱之先則主之交客)
　(猶在吾疆畛而未入於吾之窟穴也及其再失也坤/交兌㢲而成臨觀其卦居隨蠱之後則入客之窟穴)
　(之内與客之貴者交矣自是而後皆震艮之體噬嗑/賁一對與之交者離也剝復一對與之交者坤也其)
　(極至於无妄大畜一對則與之交者乾也无妄以乾/合震乾猶居震之上大畜以艮止乾乾反居艮之下)
　(回視上經之初首出庶物㡬於冠履倒置故受之以/頤大過艮㢲震兌而終焉於是上降為下客反為主)
　(此豈偶然之故觀象者可不極深而研㡬於此哉又/云坎離之體雖不得乾坤之全而得乾坤之中惟其)
　(中也不偏於上不偏於下故為上經之尾又為下經/之尾而用其全也夫乾之中畫交於坤畫之中而成)
　(坎是坎之本體得乾之中畫不得乾之丄下畫也非/全也及用以交離則得乾之上下畫而乾之三畫全)
　(矣不特乾之三畫全其本體有坤之上下畫今交離/之中畫則坤之三畫亦全矣夫坤之中畫交於乾畫)
　(之中而成離是離之本體得坤之中畫不得坤之上/下畫也非全也及用以交坎則得坤之上下畫而坤)
　(之三畫全矣不特坤之三畫全其本體有乾之上下/畫今交坎之中畫而乾之三畫亦全矣是坎離體得)
　(乾坤之中用得乾坤之全不謂之全不可也所不同/者乾坤以體言坎離以用言其所以全則有間矣乾)
　(坤之全自其始而本體已全坎離之全要其終待合/而後全此乾坤之體所以總六十四卦之全而為之)
　(始坎離之用所以總六十四卦之全而為之終也又/嘗反覆諸卦象以考乾坤坎離之體用葢乾坤體全)
　(而用也中坎離體中而用也全斯義也亦不可不論/乾坤之體居上經之始而其用居上經中一節之正)
　(中泰否是也坎離之體居上經之終而其用居下經/之終既未是也乾坤之體全坎離之用全上文已論)
　(至於乾坤之用不居上經之前一節不居下經之後/一節必居中一節之正中者豈非以其中哉若夫坎)
　(離之體所以居上經之終者又豈非總六十四卦之/全而居其中哉故曰乾坤體全而用也中坎離體中)
　(而用也全以卦之所/居察之信其然也)
　第九對
　　隨䷐蠱
　襍卦傳曰隨无故也蠱則飭也(隨前无故妄作必㐫/蠱後當飭不振必壞)
　(元亨利貞以隨時而天之道盡于隨/先甲後甲以有事而天之行見于蠱)
䷐(震下/兌上)
隨元亨利貞无咎(隨從也如人前行而自後從之六爻/初九隨六二六三隨九四九五隨上)
(六皆非正應而各以一隂一陽相比故其象為隨焦弱/侯謂履以履其後為義隨以下隨上為義是也卦震下)
(兌上以震為主上隨乎兌程子所謂男下女非女勝男/者葢長陽非少隂可敵以長男下少女故為下之是也)
(元亨以上下兩體言利貞以初上兩爻言震動在下兌/悦在上本大亨通然陽動隂悦易至詭隨故必利于貞)
(方得无咎若初為震主上為兌主兩爻俱无係應則其/動也无心其悦也无情而得貞之道矣按卦有震者皆)
(主動唯隨卦之震専取不動為義震居兌下動不遽動/也唯不遽動乃所以善其動此動之所以召悦也故曰)
(利貞无咎初九曰貞吉六三曰利居貞葢防震之動而/繫辭亦曰隨无故也大象亦曰君子以嚮晦入宴息皆)
(取不動之義左傳襄公九年穆姜薨于東宫始往而筮之/遇艮之八史曰是謂艮之隨隨其出也君必速出姜曰)
(亡是於周易曰隨元亨利貞无咎元體之長也亨嘉之/㑹也利義之和也貞事之幹也體仁足以長人嘉德足)
(以合禮利物足以和義貞固足以幹事然故不可誣也/是以雖隨无咎今我婦人而與于亂固在下位而有不)
(仁不可謂元不靖國家不可謂亨作而害身不可謂利/棄位而姣不可謂貞有四徳者隨而无咎我皆无之豈)
(隨也哉我則取惡能无咎乎必死於此弗得出矣鄧汝/極云隨時之義大也微仁以體之禮以節之義以宜之)
(智以别之宜不能及此愚按乾屯隨臨无妄五卦體備/四徳當自冇其義穆姜之解隨即文言傳之贊乾也豈)
(隨與乾合徳乎偶思之自震一索得男至兌三索得女/震者陽之始兌者隂之終也内震而外兌六子之緼括)
(于其中矣此其所以上配乾徳也歟然此皆非繇辭正/義觀彖傳則利貞宜連下无咎讀六爻皆變為山風蠱)
(震上兌下/為歸妹)
　序卦傳曰豫必有隨故受之以隨(豫悦之道/物之所隨)
　彖傳曰隨剛來而下柔動而説隨大亨貞无咎而天
　下隨時隨時之義大矣哉(乾之上九來居坤之下所/謂剛來而下柔也此疑耑)
　(指下卦言然以兩體觀之震為剛卦兌為柔卦震下/兌上震之一陽在隂柔之下亦可言下柔也卦以震)
　(隨兌為義故云然剛來下柔隨之象也然必動而可/為人悦則隨之善者也隨之元亨其以下動而上悦)
　(與變元稱大者主震陽言此宜斷句舊以大亨貞一/氣讀非是動悦之道隨時而已彖辭重在貞傳辭重)
　(在時時之所在即貞也動不遽動相時而動所謂貞/也貞无咎而天下隨時者葢天下之所隨者時而已)
　(動不違時則有以悦天下人之心何咎之有以湯武/言之革命應人剛來而下柔也天下信其志在救民)
　(動而悦也然二聖之舉動不敢違時以元聖而五就/十三載而觀政時可動則動也故南巢放而太白懸)
　(而民无越志隨時也時一而已天下之所隨者此時/聖人之所隨者亦此時必先有聖人之隨而後有天)
　(下之隨故贊之曰隨時之義大矣哉時无窮隨亦无/窮從宜適變不可為典要非造道之深知㡬能權者)
　(不能與于此欲人知其義之大玩而識之也蘇子瞻/云時者上所制也不從已而從時其為隨也大矣程)
　(子云此贊隨時之義大與豫等諸卦不同諸卦時與/義是兩事朱子從王肅本隨時作隨之隨時之義作)
　(隨之時/義皆非)
　象傳曰澤中有雷隨君子以嚮晦入宴息(雷春夏用/事月令仲)
　(秋雷始收聲兌為正秋又為澤震伏兌下故曰澤中/有雷吳㓜清求其實象而不得則云雷者陽氣所為)
　(龍乃陽氣之聚龍之所在即雷之所在也雷之與龍/一也故震為雷亦為龍今神龍所居之靈湫其水清)
　(澈不容穢濁每喧汙輒興雲雨所謂澤中有雷者此/也雖説象近是然㡬于鑿矣嚮與向同如夜嚮晨之)
　(嚮震日出之時為嚮明兑日入之時為嚮晦禮君子/晝不居内夜不居外入宴息者入居于内而宴安休)
　(息所謂日入而息也夫隨在于動欲其持以静也雷/藏于澤動者之能静也君子之應事也衆寡小大隨)
　(時隨理以處之而此心寂然有嚮晦入宴息之象焉/是故動亦定静亦定則无不貞无不時而天下隨之)
　(矣自震趨兑嚮晦象互㢲為入互艮為止皆入宴息/象丘行可云君子體天行事故動與雷俱出而静與)
　(雷俱入如雷出地奮豫以之作樂崇徳雷在天上大/壯以之非禮弗履天下雷行无妄以之對時育物皆)
　(法雷之動也如雷在地中復以之閉關息旅后不/省方澤中有雷隨以之嚮晦宴息皆法雷之静也)
　繫辭下傳曰服牛乘馬引重致逺以利天下葢取諸
　隨(下動上悦逺近隨人行止隨時皆/隨象也與本卦義无涉解見本傳)
　　初九官(蜀才本/作館)有渝貞吉出門交有功(變坤為萃/官統治人)
(者初成卦之主以震之一君統二民故有官象渝變也/震性變動渝象訟卦四變中爻為震亦曰渝此言有渝)
(者變而隨乎二也二本非初應特以隂爻近比而初隨/之是官有渝矣初之應四正也其隨二非正也故戒之)
(曰惟守正則吉當隨之時以有比為私以敵應為公出/門戒其比二也交有功勉其趨四也前二偶畫門象又)
(二三四互艮為門闕初不比於私係之二動而出門以/往交于四貞孰如之得應于四同徳相合陽剛有助能)
(有成功吉孰如之此爻動静咸宜守貞有功變則得應/卦變萃亦出門交象又鄭康成云震為大塗又為日門)
(當春分隂陽之所交也是臣出君門與/四方賢人交有成功之象其義未詳)
　象傳曰官有渝從正吉也出門交有功不失也(上二/句蒙)
　(爻辭之文也官有渝非吉道矣惟從其正應則吉此/爻所以言貞吉也初出門而交四則能有功以不矣)
　(其所當應故也若渝/而與二為隨失之矣)
　　六二係小子失丈夫(變兑為重兑互體艮變離程/子云二應五而比初隨先於)
(近柔不能固守故為之戒云若係小子則失丈夫也初/陽在下小子也五正應在上丈夫也二若志係于初則)
(失九五之正應是失丈夫也係小子而失丈夫捨正應/而從不正其咎大矣二有中正之徳非必至如是也在)
(隨之時當為之戒也朱子云其象如此㐫咎可知不假/言矣愚按王弼孔頴逹皆以初九為小子然震為長男)
(何得稱小子與漸初六以艮少男稱小子不同至若九/五乃兑體兑本隂卦而云丈夫者葢第就陽畫取象耳)
(然終有未確然者曾聞之師云隨上兑下震兑正秋也/於十二子為酉酉者物之老也故稱丈夫震東方也於)
(十二子為夘夘之言茂也故稱小子以兑乘震如少長/之相隨故謂之隨此説殊可信爻變兑卦亦變兑動而)
(過於悦故有係小子之戒又程沙隨古占法云穆姜比/於叔孫僑如欲廢成公僑如敗遷穆姜於東宫筮之遇)
(艮之八史曰是謂艮之隨其辭曰艮其腓不拯其隨其/心不快腓附下體六二隨九三當艮止之時上下不相)
(與不見拯者也艮之隨亦隨之艮其辭曰係小子失丈/夫應九五順也宜應而失乘初九逆也宜失而係且諸)
(爻皆動以明八二之不動不可出矣此劉/夢得所謂變者五定者一宜從少占是也)
　象傳曰係小子弗兼與也(二之中正非必果背五嚮/初也但以其近比易于牽)
　(係故為之戒曰爾若係此則必失彼矣豈能兼與乎/人之所隨得正則逺邪從非則失是无兩從之理所)
　(以戒人從正/當専一也)
　　六三係丈夫失小子隨有求得利居貞(變離為革/互體艮變)
(㢲約象㢲變乾丈夫謂九四陽之在己上者也小子亦/謂初九陽之居己下者也二之以五為丈夫者正其夫)
(也三之以四為丈夫者非其夫也三无應无夫之婦也/四亦无應无婦之夫也无夫之婦近于无婦之夫而隨)
(之遂以為夫此三之係四所以謂之係丈夫也三雖與/初同體而切近于四上係於四故下失于初隨有求得)
(者三欲往隨于四四亦更无他應其與之情専故三之/有求于四者无不得也得謂隂虚得陽實又互㢲為近)
(利市三倍亦得象三之於四雖有求必得然非正應故/有不正而為邪媚之嫌于是戒之以利居貞謂不可動)
(于私係而貪其得也互艮故能居貞三上雖敵應然三/本長男震體上為少女兑爻第守貞則必得其所配變)
(離中女則无應義故/爻以居貞致戒云)
　象傳曰係丈夫志舍下也(下指初九三之係四其志/僅在舍初而已孰知四之)
　(亦當舍而不當係乎此言外意/葢初與四俱非三之正應故也)
　　九四隨有𫉬貞㐫有孚在道以明何咎(變坎為屯/互體艮變)
(坤約象㢲變艮隨有𫉬指六三三來隨四四不之距則/為三所得所謂隨有求得也然三四非應若四竟守此)
(不變則其義為㐫初九貞吉以舍私係之隂故九四貞/㐫以昵私係之隂故若變則以隂爻居隂位既不為三)
(所係而初亦得其應矣有孚在道者言有人與己相孚/信在道塗之間指初九也初九九四皆得坎半體故有)
(孚信象此爻變亦坎震為大塗四履震塗之上而與其/主爻相應有在道象初四正應四知初之可從而從之)
(能全其明哲而不惑于偏邪何過咎之有兑為見故曰/明互體艮亦光明象吳㓜清云四居隂故或與六三九)
(體陽故能/交初九)
　象傳曰隨有𫉬其義㐫也有孚在道明功也(四與三/非應故)
　(曰義㐫未有毁義以相詭隨而𫉬吉者也有孚/在道則得其所應故无咎葢四明哲之功也)
　　九五孚于嘉吉(變震為重震約象㢲變坎吳㓜清/云有孚者彼孚于此單言孚者此)
(孚于彼五上得坎半體五為坎中畫故亦曰孚又約象/變則成坎嘉美也謂六二蘇子瞻云傳曰嘉耦曰配而)
(昏禮為嘉故易凡言嘉者其配也隨以從人為義從人/故多舍其正應而近是依初九從六二六三從九四其)
(於比周均也九五陽剛居尊且得六二正應所孚一于/中正蕩蕩平平畧無所係天下成不言而信之化矣此)
(非隨之至善者乎吉孰/如之變則失位又失應)
　象傳曰孚于嘉吉位正中也(隨之世皆急于求合故/各爻皆有繫有求有𫉬)
　(五與二應位皆得正而居上下/卦之中配合孔嘉其吉為何如)
　　上六拘係之乃從維之王用亨(許兩/反)于西山(變乾/為无)
(妄上居卦終无可隨者下應六三雖曰敵應然上己身/許之亦安之矣拘係之者指六三也二三四體艮艮為)
(手故有拘象隂爻稱係與係小子係丈夫之係同三慮/上之他屬故至于用拘以係之乃從維之者指九五也)
(三四五體㢲㢲為繩故有維象五以近比于上而欲得/之故不顧三之拘繫乃從而縶維之然上實守貞者也)
(其志其分已定屬之三矣不可以强而致必欲致之或/積至誠以感動之而後可故教之曰當如王之祭亨于)
(西山誠意顓篤雖鬼神可格而況于人乎王謂九五古/文亨即享字項平甫云大有九三公用亨于天子隨上)
(六王用亨于西山益六二王用亨于帝升六四王用亨/于岐山四爻句法皆同今獨益作享讀者俗師不識古)
(字獨于享帝不敢作亨帝也若天子則或以為无享理/不知賔禮自有亨王此爻與升四則吉禮山川之祭也)
(西山岍隴諸山其尊者吳嶽在正西兑方又地祇隂神/也故兑之隂畫為西山又兑為巫凡卦有兑者多取祭)
(祀象萃之王假有廟損初九之祀事遄往困九五之利/用祭祀升互兑之王用享于岐山皆是也所以知爻辭)
(為周公作者以繫爻之時文王已追王矣若文王所作/不應自稱王且享于西山享于岐山亦是追裘先徳以)
(明其不僣之意諸侯祭境内山川分也若魯侯僣禘祭/秦伯西峙鄜峙則僣王矣此爻只言上六有守貞之徳)
(所謂乃從維之王用享于西山者皆是虚象乃假此以/明上六之不肯舍正應而從近比耳上為兑主爻故其)
(徳如此晉文公圍陽樊倉葛呼曰陽樊懷我王徳是以/未從于晉謂君其何徳之布以懷柔之使无有逺志今)
(將大泯其宗祊而蔑殺其民人宜吾不敢服也正此爻/義變乾卦為无妄而上九有行有𤯝之戒者正以其係)
(應故耳又按乾鑿度孔子曰隨上六拘繫之乃從維之/王用亨于西山隨者二月之卦隨徳施行藩決難解萬)
(物隨陽而出故上六欲待九五拘繫之維持之明被陽/化而隂欲隨之也譬猶文王之崇至徳顯中和之美拘)
(民以禮係民以義當此之時仁恩所加靡不隨/從咸悦其徳此下俱闕文然其理殊不可曉)
　象傳曰拘係之上窮也(隨以自後隨前為義上居卦/極无可隨者雖與三敵應而)
　(為所拘繫亦/安之而已)
䷑(㢲下/艮上)
蠱元亨利涉大川先甲三日後甲三日(左傳晉侯求醫/于秦秦伯使醫)
(龢視之曰疾不可為也是謂近女室疾如蠱非鬼非食/惑以喪志趙孟曰何謂蠱對曰淫溺惑亂之所生也於)
(文皿蟲為蠱榖之飛亦為蠱在周易女惑男風落山謂/之蠱皆同物也按文字也皿器也杜元凱以器受蟲害)
(者為蠱蘇子瞻以器久不用而蠱生之謂之蠱此皿蟲/也潜虚云百毒之聚勝者為主惟物之蠱朱子云器中)
(盛那蟲敎他自相併此亦皿蟲也所謂皿蟲為蠱也杜/元凱又謂榖久積則變為飛蟲名曰蠱國語載醫龢謂)
(蠱之慝榖之飛實生之物莫伏于蠱莫嘉於榖榖興蠱/伏而章明者也故食榖者晝選男徳以象榖明宵静女)
(徳以伏蠱慝所謂榖之飛亦為蠱也在卦㢲為長女艮/為少男少男而説長女非匹蠱惑之象㢲為風艮為山)
(山本為風所落蠱壞之象所謂女惑男風落山謂之蠱/也以卦義言之艮剛居上㢲柔居下上下不交下卑㢲)
(而上苟止故為蠱所以言元亨者葢極敝則將復興故/言元亨也然豈静以俟其治哉必厯選艱難險阻以撥)
(亂反正知其先之三爻乃㢲之柔懦所以成其蠱也則/因其柔懦而矯之以剛果知其後之二爻乃艮之止息)
(所以成其蠱也則因其止息而矯之以奮發能如是斯/可以元亨矣六爻唯二五有應二以陽徳居隂位故能)
(以中道幹母五以隂徳居陽位故能以用譽幹父所云/利涉大川當即指二五言自二至四為兑兑為澤大川)
(象自三至五為震震本在兑澤上利涉象蠱先甲後甲/㢲先庚後庚其説不一子夏云先甲三日者辛壬癸也)
(後甲三日者乙丙丁也鄭𤣥云甲者造作新令之日甲/前三日取改過自新故用辛也甲後三日取丁寧之義)
(故用丁也在㢲九五先庚三日亦為丁而後庚三日則/為癸朱子云丁所以丁寧於其變之前癸所以揆度於)
(其變之後據此則但以字訓都與蠱㢲卦義无涉游氏/謂辛丁二義若隱語然豈所以為易乎是也此其説之)
(可疑者也王輔嗣則云甲者創制之令也創制不可責/之以舊故先之三日後之三日使令治而後乃誅也又)
(云申命令謂之庚先申三日令著之後復申三日甲庚/皆申命之謂也據兩卦皆有㢲似取申命象然令甲之)
(名起于漢以令有甲乙之㳄故名而非即釋令為甲也/至以申命令解庚字絶无稽據此其説之可疑者也焦)
(弱侯則云周禮治象浹日而歛之鄭司農以為從甲至/癸謂之浹日是以易稱先甲三日先庚三日皆為申命)
(令之義獨取甲庚者以甲木主仁示其寛令也庚金主/義示其嚴令也果如所言則申令唯取庚甲不應復云)
(先庚後庚先甲後甲也此其説之可疑者也馬季長云/甲在東方艮在東北故云先甲㢲在東南故云後甲所)
(以十日之中唯稱甲者甲為十日之首蠱是造事之端/故舉初而明事始也來矣鮮亦云先甲後甲者本卦艮)
(上㢲下文王圓圖艮㢲夾震木于東之中故曰先甲後/甲言㢲先于甲艮後于甲也㢲卦言先庚後庚者伏羲)
(圓圖艮㢲夾坎方于西之中故曰先庚後庚言㢲先于/庚艮後于庚也十千獨言甲庚者乾坤乃六十四卦之)
(祖甲居于寅坤在上乾在下為泰庚居于申乾在上坤/在下為否大往小來小往大來天地之道不過如此物)
(不可以終通物不可以終否易之為道亦不過如此所/以獨言甲庚也而胡仲虎則云先天甲在東之離繇甲)
(逆數離震坤三位得艮先甲三日也自甲順數離兊乾/三位得㢲後甲三日也然則上艮止下卑㢲所以為蠱)
(於艮得先甲三日之辛於㢲得後甲三日之丁又所以/治蠱也又云文王發先天于彖故取先天艮㢲前後三)
(卦其方為甲周公發後天于爻故取後天艮㢲前後三/卦其方為庚㢲體本无艮九五變則為㢲下艮上之蠱)
(故特於此爻發之後庚後庚申命以防蠱也與先甲後/甲又自相貫按二説俱本圖位為言但先天圓圖乃邵)
(子所意造原无師承愚所不取以文王八卦方位㳄序/觀之甲木屬震艮㢲夾震木于東之中曰先三後三者)
(六爻也其為説似矣然庚金屬兑㢲之先庚三日後庚/三日將何所取之以下卦㢲自㢲而離而坤至兑凡三)
(卦為先庚以㢲九五爻變則為艮自兑而乾而坎至艮/凡三卦為後庚則同一先後也不應在蠱只隔一卦在)
(㢲乃隔三卦同一三日也不應在蠱但以爻言在㢲乃/以位言此其説之可疑者也蘇子瞻則云蠱之與㢲一)
(也上下相順與下順而上止其為媮一也而㢲之所以/不為蠱者以有九五以幹之而蠱无是也故蠱之彖曰)
(先甲三日後甲三日終則有始而㢲之九五曰无初有/終先庚三日後庚三日吉陽生于子盡于巳隂生于午)
(盡于亥陽為君子君子為治隂為小人小人為亂夫一/月十二干相值支五干六而後復世未有不知者也先)
(甲三日後甲三日則世所謂六甲也先庚三日後庚三/日則世所謂六庚也甲庚之先後隂陽相反故易取此)
(以寄治亂之𫝑也先甲三日子戌申也申盡于己而陽/盈矣盈將生隂治將生亂故受之以後甲後甲三日午)
(辰寅也寅盡于亥然後隂極而陽生蠱无九五以幹之/則其治亂皆極其自然之𫝑𫝑窮而後變故曰終則有)
(始天行也夫㢲則不然初雖失之後必有以起之譬之/于庚先庚三日午辰寅也後庚三日子戌申也庚之所)
(後甲之所先也故先庚三日盡於亥後庚三日盡于巳/先隂而後陽先亂而後治故曰无初有終又特曰吉不)
(言之於其彖而言之於九五者明此九五之功非㢲之/功也按此所謂六甲六庚其説不可易矣惟以干支先)
(後為蠱㢲相反之理似非深義且先甲後甲正治蠱所/有事元亨之道實在於此何得云第極其治亂自然之)
(𫝑乎此其説之可疑者也吳㓜清則謂此筮日之占漢/書武紀元鼎五年詔曰先甲三日後甲三日丁酉拜況)
(於郊註云先甲三日辛也後甲三日丁也曲禮云内事/用柔日辛丁皆柔日也然朱子嘗疑㢲卦先庚三日亦)
(是丁後庚三日是癸據丁與辛皆是古人祭祀之日但/癸不見用處按似此更與卦義无涉而鄒汝光又謂易)
(固不専占要以占示先甲後甲猶今占某某日吉之辭/抑膚淺甚矣唯熊明來納甲之説於蠱㢲二卦之説皆)
(通宜若可信按日有十而卦有八以八納十故乾坤二/卦始終包羅之而納甲乙壬癸之四日甲壬陽日乾納)
(之乙癸隂日坤納之也其間六日三男納其陽三女納/其隂六子之卦各得乾坤之一畫者也艮納丙兑納丁)
(者氣之方行者也少男女納之猶日之未午嵗之方夏/時也震納庚㢲納辛者質之已凝者也長男女納之猶)
(日之過午嵗之既秋時也坎離中男女納戊己於正中/有不待言者矣㕘同納甲意本如此其見於經若蠱之)
(先甲後甲㢲之先庚後庚革之已日乃孚皆是也朋來/之説云蠱隨相伏蠱之三隂隨之三陽伏焉蠱初爻變)
(大畜則内卦為乾先甲也至四五爻變无妄則外卦為/乾後甲也蠱之彖傳言先甲後甲曰天行也所以言甲)
(者乾甲也㢲震二卦亦相伏所以言庚者震庚也或問/乾甲震庚於納甲通矣蠱之先甲後甲於卦辭言之㢲)
(之先庚後庚於九五爻辭言之何也蠱隨反對以卦之/全體得乾故言先甲後甲於卦辭也重㢲伏震先庚也)
(九五變則三至五又互震後庚也周公因蠱之乾甲記/㢲之震庚㢲九五變為㢲之蠱蠱六五變為蠱之㢲庚)
(甲相直㢲蠱相入特於五爻言之宜也按虞仲翔亦如/此説云乾三爻在前故先甲三日乾三爻在後故後甲)
(三日所以寓意於甲者沙隨程氏云事物之始必飭其/終必蠱先後甲者屢提其始而飭蠱也如商人毎稱成)
(湯周人毎稱文武皆此義也先庚三日後庚三日者於/事物過中則屢施之號令所以防蠱也焦弱侯云㢲九)
(五變為蠱事變至蠱則當復始故曰甲甲者日之首事/之始也蠱六五復變為㢲蠱既始事㢲又申之申者非)
(更則續故曰庚庚更也續也蠱以全卦言故於卦辭言/甲㢲至上卦而後為重故於九五言庚愚按隂陽古言)
(甲當晴庚當雨甲庚反對而皆有變義六甲始於甲子/終於甲寅自北而西自南而東始於義終於仁也六庚)
(始於庚午終於庚申自南而東自北而西始於仁終於/義也甲為陽更庚為隂更甲居於端庚居於中陽更與)
(干端則為開創迅烈之意多故始義而終仁隂更與干/中則為修補調和之意多故始仁而終義蠱壞之極非)
(盡革而從新不可㢲則不然修廢舉墜因舊為新可已/故蠱曰終則有始取甲之始也㢲曰无初有終取庚之)
(中也所以然者蠱下㢲而上止㢲猶有入義也止則无/所入矣左傳秦伯伐晉卜徒父筮之吉其卦遇蠱曰千)
(乘三去三去之餘𫉬其雄狐夫狐蠱必其君也蠱之貞/風也其悔山也嵗云秋矣我落其實而取其材所以克)
(也實落材亡不敗何待三敗及韓壬戌戰于韓原秦伯/𫉬晉侯以歸六爻皆變為澤雷隨程氏古占法載完顔)
(亮入寇會稽士夫筮之遇蠱迥為占之曰内卦㢲初六/㢲于二剛唯柔㢲者能發為剛故初六利武人之貞至)
(四則田有𫉬矣田有𫉬者用武而有功也外卦艮上下/不相與以剛上窮其變隨隨内震為動為威怒外斷為)
(毁折隨自否卦中來斷乾之首墜于/地下當殺亮後果驗㢲上艮下為漸)
　序卦傳曰以喜隨人者必有事故受之以蠱蠱者事
　也(蘇子瞻云以喜隨人者溺於宴安者也故至于蠱/蠱則有事矣又云夫蠱非事也以天下為无事而)
　(不事事則後將不勝事矣此蠱之所以/為事也而昧者乃以事為蠱則失之矣)
　彖傳曰蠱剛上而柔下㢲而止蠱蠱元亨而天下治
　也利涉大川往有事也先甲三日後甲三日終則有
　始天行也(剛上者艮之上九也柔下者㢲之初六也/唯柔在下者既㢲而不能為剛在上者又)
　(止而不肯為此所以成蠱也蘇子瞻云器欲常用體/欲常勞天下欲常事事故曰㢲而止蠱蠱元亨而天)
　(下治者言已蠱矣而能元亨則是天下已亂而復治/也然彖所云蠱元亨非蠱有元亨之義正謂治蠱而)
　(得元亨若下文所言是也有涉大川之利則天下盡/易而為治有先後三日之甲則天下盡易而為治如)
　(之何其不亨往有事者言蠱之時當勇往有所事以/濟險難若㢲懦而止則終于蠱而已夫惟變其㢲艮)
　(之體而以乾徳自勵大凡蠱壞之終則飭治之始貞/下元起實天行不已之運所貴行健如乾常提醒其)
　(終而復始之機則能亨蠱非徒委/循環於命也天行當主乾徳言)
　象傳曰山下有風蠱君子以振民育徳(山下有風非/如風在天上)
　(地上水上皆行而无阻乃旋轉山下為山所阻鬱而/不暢之風蟲者風之族也蟲以風化故風字從蟲風)
　(鬱則山木多滯淫而蟲生蠱象小雅有云習習谷風/維山崔嵬无草不死无木不萎觀此而蠱之義明矣)
　(又吳㓜清云地之理山為牡川為牝牝者水之所歸/牡者氣之所行氣之行在山腹之内故曰山下然有)
　(養物之氣有賊物之氣養物之氣溫煖和緩烘烘如/蒸者謂之火賊物之氣冷清勁急拂拂如吹者謂之)
　(風山下有風者謂山腹之内有此賊物之風也内氣/冷清則外壤枯朽其山崩圮童秃草木之生不遂故)
　(卦名為蠱理亦良是夫蠱之象非美也君子以之則/取其美振民者鼓舞興起之意育徳言于振民之後)
　(乃是育民之徳譬良醫之治病振者驅其外邪育者/善其元氣也葢從民心之善根提撕而煦養之以啟)
　(其自新之機則所以振之者不徒條教之設號令之/申矣民不振則風俗啙窳而有蠱振民者取風在下)
　(而振動山木之象徳无育則人心惑亂而有蠱育徳/者取山在上而涵育風氣之象夫蠱之時百廢未舉)
　(而獨先民徳聖人施為氣象可見矣若漢武/遣繡衣直指之使惟誅擊之而已可勝嘆哉)
　　初六幹父之蠱有子考无咎厲終吉(變乾為大畜/幹如木之幹)
(枝葉之所附而立者也中爻震木下體㢲木幹之象也/木有幹方能附其繁茂之枝葉人有才能方能振作其)
(既墜之家聲故曰幹蠱朱子云蠱者前人已壞之緒故/諸爻皆有父母之象蘇子瞻云蠱之災非一日之故也)
(必世而後見故爻皆以父子言之明父養其疾至子而/發也按六爻中四爻言父一爻言母在爻无此象或指)
(上爻為父亦非也乾為父坤為母坤來乾初成㢲則乾/體壞乾往坤上成艮則坤體壞合兩體成蠱有父母亡)
(少男尚幼而長女當家之象禮父殁稱考家之蠱豈㢲/女之柔弱所能辦必有陽剛之子然後得以補敝救敗)
(而考得无咎也厲指初言弟㓜未能任事𫝑不得不暫/攝以柔弱處艱難葢亦危矣然姑盡其力以俟艮弟之)
(成人而能當家則終于吉當此時也誰謂初/之幹蠱可少哉變乾㢲以行健何蠱不幹)
　象傳曰幹父之蠱意承考也(隂柔之才又女子冇行/將外父母家豈能幹父)
　(之蠱哉然因弟之㓜而以承當父事為心/葢遭家之難權時之宜其意亦可嘉矣)
　　九二幹母之蠱不可貞(變艮為重艮互體兑變坎/六爻惟二五相應男正位)
(乎外女正位乎内艮男不能幹父蠱而使㢲女代之為/失其職矣故艮五居上卦之中當幹父之蠱而㢲二居)
(下卦之中只幹母之蠱内外各得而家道正蘇子瞻云/隂之為性安无事而惡有為是以為蠱之深而幹為尤)
(難者寄之母也正之則傷愛不正則傷義以是為至難/也此意良是夫自父貽者雖不振不无陽徳存焉女性)
(隂柔易至偏拗然豈人子所忍言乎子之事母當和柔/㢲順不可任其剛正矯拂以傷恩也孟子曰不可磯不)
(孝也如吕武之變若非平勃狄梁公諸人沉其㡬因其/𫝑而幹旋之其何能濟如巫蠱之禍激之反生變矣故)
(曰不可貞貞者事之幹如何可廢但時有不可貞則以/不可貞為中故曰㢲以行權九二以剛居柔雖无過剛)
(之慮然猶恐不善用其剛故戒之變為艮順而止也亦/幹蠱不可貞之義嘗試論之幹蠱與鼎新異鼎新者唯)
(吾所為可一舉而大定顯行无諱而直順天下之心幹/蠱者必就吾前人之壞緒而整齊之俾如初匪易也病)
(有四難曰癱曰癆曰蠱曰膈以其蝕多而補緝難𫝑重/而亟反難治大病必有餘病即㡬成而可敗難乃若蠱)
(在其親尤難之難者矜之甚重毋壞其體膚傷其元氣/而以必療為期非精心妙手絶技良方緩急唯時後先)
(適所不可而又當有養性頤情調和喜怒慎攝興居密/移㡬導委曲持䕶之術㢲稱而隱以行其權安得徑行)
(直道而已也且夫過與天下更不可諱也而人子之道/三年无改推无改之心終身當諱推不可无改之心一)
(日不可諱父母之名尚毋出口子為父隱直在其中第/隱而已蠱何治乎故舜有號泣于田耳不敢于家于旻)
(天耳不敢于人號泣之于外而祗載䕫䕫之于内若是/其艱也子不如舜疾不可得而治矣易之於人孰不要)
(之於貞而曰不可貞非謂可不貞也可舉其凡/不可悉其目難與世之徇形迹好功名者譚也)
　象傳曰幹母之蠱得中道也(得中道者謂不從令亦/不傷恩此非九二有剛)
　(之實而无用剛之/迹其孰能任之)
䷑九三幹父之蠱小有悔无大咎(變坎為蒙互體兑/變震約象震變坤)
(九三與上九為應此時艮男已長可出而整頓家事无/所煩㢲女為矣然上且以不事事之徳艮止于上故使)
(九三不得不仍任幹蠱之責是三之幹蠱上實委之也/小以隂言大以陽言雖其以剛徳居剛位然本隂體且)
(上无其應故小者不免于有悔要之三實女子而丈夫/者若艮男既不任事則舍此女安賴故不以過剛為嫌)
(咎云變坎則入于險且/失其剛徳何以幹蠱)
　象傳曰幹父之蠱終无咎也(幹蠱之責雖在艮而不/在㢲然以長女代少男)
　(之事猶愈于置父蠱/而不幹者故終无咎)
　　六四裕父之蠱往見吝(變離為鼎互體兑變乾約/象震變兑六四艮少男之)
(下畫也年㓜穉不任家事以柔居柔豈能于父蠱有所/拯救但益其疾而已裕饒益也借曰㓜穉猶可自解若)
(因循以往而无變計則必見其貽厥考羞而不可謂/有子矣吝莫大焉變離為鼎鼎取新也何蠱不幹)
　象傳曰裕父之蠱往未得也(四之裕蠱徒以穉弱故/耳豈得遂執此道以往)
　(哉/)
　　六五幹父之蠱用譽(變㢲為重㢲約象震變離張/子云雖天子必有父也故亦)
(云幹父之蠱六五以隂居陽才雖弱而志稍强葢艮男/漸長已勝於六四之時矣故亦能有為而用其幹然五)
(之所以幹蠱者有玅術焉惟其徳協剛柔故能論親于/道承顔順志蒸蒸乂不格姦父卒為之底豫而有无窮)
(之聞所謂善則歸親能用譽以承親者也夫六五以用/譽幹其父九二以不可貞幹其母則父母之蠱治矣)
(此義至深誰則知之葢君父之際所貴情意相通上下/歡悦譽則通則悦貞則不通不悦五居陽位而秉柔徳)
(二以剛徳而居柔位皆善用其幹者/吁其又誰知之卦變㢲亦取順義)
　象傳曰幹父用譽承以徳也(有柔剛適中之徳故能/幹父而用譽葢不承以)
　(才而承以徳也一徳相承子為孝子父為慈父故有/幹功无蠱名昔賢謂新法之行吾黨有過紹聖之禍)
　(吾黨尤過不承之以徳而欲稱善幹蠱難矣吳㓜清/云初六六五皆才不足故初六之意承考其承之也)
　(有其意而已非有其才也六五之承以/徳其承之也以其徳而已非以其才也)
　　上九不事王侯髙尚其事(變坤為升蠱六爻下㢲/上止皆非有治蠱之才)
(者以卦體言其大病在艮子不事事而諉其事于弱女/夫女為母𩔖而豈幹父之人哉僅二五相應以得中承)
(徳稱然㢲而止自是二卦本色故上九為艮主爻遂有/不事王侯之象焉夫蠱者必有事也仕于君者事其事)
(賢人止而不仕則天子不得臣諸侯不得友而不事王/侯之事矣王五也侯三也上九居與五比而不相係位)
(與三應而不相應故曰不事王侯尚上通在一卦至髙/至上之位故曰髙尚云其事者言不以王侯之事為事)
(而但以髙蹈逺引為其事也士固有厭煩熇游清浄本/非濟世之具亦无為人之心若此者多此爻是矣范希)
(文以比嚴子陵子陵非薄光武不事者謂非吾事耳曰/若斯人者亦能蠱天下與曰老釋非恒有人也然起而)
(寄之治得无蠱而蘇子瞻又謂君子見蠱之漸則涉川/以救之及其成則不事王侯以逺之蠱之成也良醫不)
(治君子不事事嗟乎天下无不可為之時而身无可廢/之倫也不能則止不合則去皆有所不得已焉坐視斯)
(世之亂而莫之省憂以此竊髙尚之名誰能許之爻不/言吉譏誚可知而或者猶以志可則之賛為疑則吾嘗)
(徴表記之引此爻矣記載子曰事君軍旅不避難朝廷/不辭賤處其位而不履其事則亂也故君使其臣得志)
(則慎慮而從之否則孰慮而從之從事而退臣之厚也/易曰不事王侯髙尚其事誰謂聖人而滿志于斯人乎)
(雖其志可則而事不可則也卦變為升㝠升正其髙尚/之事又鄭康成云上九艮爻艮為山辰在戌得乾氣父)
(老之象是臣之/致事也未詳)
　象傳曰不事王侯志可則也(若時事之難為乃始逃/之物外以自潔聊為邦)
　(无道而富且貴者戒曰斯人之志可則也然世亦何/賴有若人哉漢史名嚴光等為獨行知其詭于中庸)
　(矣/)
　第十對
　　臨䷒觀
　襍卦傳曰臨觀之義或與或求(以我臨物曰與物來/觀我曰求二卦中隂)
　(陽皆有相與相求之義或云十二卦中惟臨觀二卦/評君子小人消長語更深厚臨乃君子與小人之時)
　(觀乃小人求君子之時盈縮之權皆在我不在彼而/臨正可為觀尚可為此聖人屬望之意也愚按臨進)
　(則泰故與其吉觀/進則剥僅止无咎)
䷒(兌下/坤上)
臨元亨利貞至于八月有㓙(許慎云臨監臨也从卧品/聲徐鍇云與監同意愚按)
(卦之名臨有二義襍卦謂臨觀之義或與或求徐氏以/上下相與為臨是也爻辭初二咸臨剛進而臨柔也本)
(義依如臨深淵之臨謂二陽浸長以逼于隂故為臨也/不見夫牧乎監者在後臨之象也三甘臨四至臨五知)
(臨上敦臨柔俯而臨剛也臨本居上莅下之稱二陽浸/長于後而四隂在上臨之以俟其進亦稱臨也上下相)
(臨所為與也其賛元亨利貞與乾同何也天下之𫝑莫/盛于方興浸而成乾之𫝑也故遂以賛乾者賛之然連)
(下文氣觀則利貞乃戒辭陽浸而長雖有大通之𫝑要/之消長代來時不甚久至于八月有㓙反掌間耳是安)
(可不以陽徳自持利在固守其正乎此専以初二兩爻/言而所重尤在九二以二為卦主故也胡庭芳云一陽)
(復唯曰亨三陽泰唯曰吉亨四陽壯唯有利貞五陽夬/元亨利貞皆不言何獨臨與乾似也豈非元則一陽初)
(動自二陽以往皆陽徳亨通皆利在貞正乎又唐孔氏/云復卦一陽始復剛性尚微又不得其中故未有元亨)
(利貞泰卦三陽之時三陽在下而成乾體乾下坤上象/天降下地升上上下通泰物通則失正故不具四徳惟)
(此卦二陽浸長陽浸壯大特得稱臨所以四徳具也八/月之解不一先儒皆謂臨與遯反自天正建子之月一)
(陽始生為復二陽臨三陽泰四陽大壯五陽夬六陽乾/至五月一隂始生為姤至六月建未則二隂長而為遯)
(自復至遯凡八月二陽消矣觀臨之傳曰剛浸而長遯/傳亦曰小利貞浸而長也臨遯反對似得之然卦主臨)
(言自臨距遯僅七月其八月有㐫應于復卦言之若以/周正推遯為八月則復當為正月文王未受命何為遽)
(改從周正耶此其可疑者也又謂夏正八月於卦為觀/自一陽復十一月至臨十二月二陽浸長逼四隂當此)
(之時陽𫝑方盛至于八月建酉卦為觀四隂浸長逼二/陽則臨之二陽至觀危矣故曰至于八月有㐫觀卦序)
(相承臨觀反對似若可信然文王彖易而從夏正即朱/子亦心疑之矣或曰豳風亦用夏正終未免附會唯鄭)
(𤣥云臨卦斗建丑而用事殷之正月也蜀才亦云自建/丑之月至建申之月凡厯八月則成否否則天地不交)
(萬物不通是至于八月有㐫斯之謂也唐孔氏亦從此/説愚初未以為然已誦本傳曰剛浸而長又曰消不久)
(也乃始輾然曰否泰傳皆有道長道消之文於此卦互/見之矣文王殷人而從殷正又何疑焉六爻皆變為遯)
(兑上坤/下為萃)
　序卦傳曰蠱者事也有事而後可大故受之以臨臨
　者大也(可大之業繇事而生因蠱之有事而後有臨/之盛大臨所以次蠱也玩辭臨不訓大以臨)
　(有盛大之義二陽進而四隂退駸駸向于大矣故以/大稱之若豐者大也則豐真訓大矣是以六十四卦)
　(有二大而/不相妨焉)
　彖傳曰臨剛浸而長説而順剛中而應大亨以正天
　之道也至于八月有㐫消不久也(浸漸也二陽長于/下而漸進也隂符)
　(經云天地之道浸故隂陽勝浸字甚有味列子云一/氣不頓漸一形不頓虧説苑云江以逶迤故能永山)
　(以陵遲故能髙學以積漸故能進人以涵泳故能豪/皆浸之説也自復一陽生積而至臨則二陽長矣故)
　(曰剛浸而長遯者臨之反也臨彖曰剛浸而長易為/君子謀也遯彖不曰柔浸而長而止曰小利貞浸而)
　(長易不為小人謀也以兩體言内兑外坤剛以悦進/而柔在上順之説而順也以二五兩爻言二為卦主)
　(以剛居下卦之中而五之柔在上應之剛中而應也/元亨利貞乾之四徳復進于臨陽氣日盛𫝑必至乾)
　(故聖人以四徳繫之而賛之曰天之道也然曰大亨/以正而不以四徳析言則亦與乾異矣剛浸長而悦)
　(順者大亨也剛中而應柔中者以正也二隂之法未/㡬八月之期易至故曰消不久也是雖天運之當然)
　(在君子可不/預為之戒哉)
　象傳曰澤上有地臨君子以敎思无窮容保民无疆
　(澤之上有地澤崖也水之際也物之相臨无如水之/在地故澤上有地為臨也澤之漸入于地者淵泉不)
　(涸故其麗澤為不竭地之周于澤外者涓流不洩故/其容受為无方取兑之講習以施敎然不徒曰敎而)
　(曰敎思則其意思如兑澤之深矣取坤之含𢎞以保/民然不徒曰保而曰容保則度量如坤土之大矣无)
　(窮无疆皆為深遠之圖慮/其衰也无疆言无有限界)
　　初九咸臨貞吉(變坎為師山澤通氣故山上有澤/其卦為咸澤上有地初二爻亦謂)
(之咸者以陽臨隂反在隂下有男下女之象故皆為咸/夫之臨婦其道如此初本得正應在四又正以貞相感)
(故曰咸臨貞吉變則失正或以皆訓咸謂陽雖長而隂/猶盛非協力不足以勝故初二皆曰咸臨亦通但以爻)
(言則尚未/有皆義)
　象傳曰咸臨貞吉志行正也(王輔嗣云以剛感順志/行其正以斯臨物正而)
　(𫉬吉也焦弱侯云正有守正有行正屯六二女子貞/不字言守正而不行若臨之初陽欲上行以臨人與)
　(屯初九之義同聖人皆以志行/正發之見與靳靳自守者異也)
　　九二咸臨吉无不利(變震為復互體震變坤二咸/臨與初同獨稱吉无不利者)
(初剛得正未見其𫝑之進故曰貞吉二剛中而應𫝑可/以上進故不特曰吉又曰无不利震為兑動而悦東西)
(相感亦咸義卦變復出入无/疾朋來无咎亦无不利義)
　象傳曰咸臨吉无不利未順命也(所謂咸臨者言以/感為臨非進而凌)
　(逼之謂夫以大臨小則敎之惟我容之惟我必以感/臨之然後與天道相似所以然者葢隂非吾𩔖彼未)
　(肯順命非感无以服其心也苗之逆命/也益曰至諴感神聖人之貴感如此)
　　六三甘臨无攸利既憂之无咎(變乾為泰互體震/變兑約象坤變震)
(六三互坤之下畫坤土味甘兑口柔悦以言媚人隂柔/不正下臨浸長之剛𫝑將逼已而甘言以媚悦之故曰)
(甘臨雖然柔悦豈足以禦陽剛之進哉雖甘亦无所利/也節卦九五變臨亦曰甘節然彼以中正為甘則吉此)
(以不中正為甘故无攸利三雖臨二剛之上而未離下/體若能以剛進之不可遏為憂變其媚態歛藏退避以)
(竢剛之上進則可无咎此聖人折小人以扶君子也互/震為恐懼變乾九三惕若皆憂象項平甫云六三以甘)
(媚臨而无攸利見君子之難悦也既憂之无咎又見君/子之易事也其處已也嚴故不受不正之媚其與人也)
(寛故不治既憂之人爻辭雖為六三/言之然亦可以見二陽之用心矣)
　象傳曰甘臨位不當也既憂之咎不長也(位不當謂/以隂居陽)
　(又乘陽之方長者也始雖有/咎憂而免故曰咎不長也)
　　六四至臨无咎(變震為歸妹互體震變離約象坤/變坎虞仲翔云至下也謂下至初)
(應當位有實故无咎按説文云至鳥飛從高下至地也/從一一猶地也象形不上去而至下來也仲翔之解至)
(本此竒而確矣兑為震悦而動卦/變歸妹男女相媾亦有至臨象)
　象傳曰至臨无咎位當也(謂以隂居隂且應方長之/陽也二之位不當反此)
　　六五知(音/智)臨大君之宜吉(變坎為節約象坤變艮/王輔嗣云處于尊位履)
(得其中能納剛以禮用建其正不忌剛長而能任之委/物以能而不犯焉則聰明者竭其視聽智力者盡其謀)
(能不為而成不行而至矣大君之宜如此而已蘇子瞻/云見於未然之謂知臨之𫝑陽未足以害隂而其𫝑方)
(鋭隂尚可以抗陽而其𫝑方卻苟以其未足以害我而/不内以吾尚足以抗之而不受則陽將忿而攻隂六五)
(以柔居尊而應于二方其未足而收之故可使為吾用/方吾有餘而柔之故可使懷吾徳此所以為知也天子)
(以是服天下之强者則可小人以是畜君子則不可故/曰大君之宜吉惟大君為宜用是也大君以是行其中)
(小人以是行其邪胡仲虎云六五自是柔闇之主何為/以知稱葢謂之臨多是以己臨人五虚中下應九二不)
(任己而任人所以為智所以為大君之宜中庸曰聰明/睿智足以有臨又曰舜其大智也歟舜好問而好察邇)
(言其皆出于此歟夫子釋乾四徳言仁義禮不言知知/光大言于坤周公爻辭獨于臨之坤體曰知臨五常之)
(徳知藏于内坤以藏之故/也爻變坎坎為通亦知象)
　象傳曰大君之宜行中之謂也(六五中九二亦中二/五相應故曰行中猶)
　(舜用中/之謂)
　　上六敦臨吉无咎(變艮為損敦爾雅云如覆敦者/江東呼地高堆為敦上爻乃坤)
(土最高處敦象坤為艮地上有山亦敦象故艮上亦曰/敦艮上六與四五同體而无應三之情見五知臨者二)
(亦志在内之二見四至臨者初亦志在内之初是其處/順之極而能敦厚于四五之所臨者也蘇子瞻云六五)
(既已應九二矣上六又從而附益之謂之敦臨復之六/四既已應初九矣六五又從而附益之謂之敦復其義)
(一也曰吉曰无咎者本亦有咎繇吉故得免/耳若三之甘臨而上與之為應則其咎也)
　象傳曰敦臨之吉志在内也(内二剛也志在順乎内/之二剛以俟其進故吉)
　(曰志者非正應也按翼傳曰臨者大也二剛下四柔/則似不能勝何以言大以剛主其感而柔皆化之則)
　(共偕大道矣十二辟卦中惟臨无小人故聖人以臨/道予君子而大之也初二日咸臨亦猶泰之内君子)
　(外小人而言上下交也知咸臨交/泰之義則知陽剛化隂柔之道矣)
䷓(坤下/㢲上)
觀(卦内俱如字本去聲後人/讀平聲反以去為轉音)盥而不(王肅本/作觀)薦(古本又/作􁃟)
有孚顒若(許慎云觀諦視也从見雚聲榖梁子云常事/曰視非常曰觀卦本四隂消陽聖人名卦以)
(二剛在上四柔在下上下相觀取義初二三四之觀下/觀上也五上之觀上觀下也與臨卦象同故其義亦同)
(若彖辭之觀則但以陽剛居尊羣下所仰觀為義盥沃/盥也互艮為手㢲為潔薦進也謂薦爼也下體坤為牛)
(有牲象鄭康成云諸侯貢士於天子鄉大夫貢士于其/君必以禮賔之唯主人盥而獻賔賔盥而酢主人設薦)
(爼則弟子也愚按觀卦二陽在上四隂在下羣隂上進/至四而極五居尊位以鎮壓之四欲逼五而不敢故為)
(率下三隂以賔王之象禮諸侯貢士則君以禮賔之四/則賔也五則主人也卦惟取四與五兩爻相酬酢為成)
(邽之義故其象為盥而不薦所謂有孚者何也四五得/坎半體有孚指五也許慎云顒頭大也爾雅云顒顒君)
(之徳也廣韻云顒仰也五至誠以動物而物咸仰焉曰/顒若者象大頭在上為人所仰之意舊説盥而不薦作)
(祭祀解細審爻中无此象且云初盥降神誠意未散至/薦簡畧則不足觀猶夫子既灌而往之説也朱子非之)
(以為王者之薦豈有不誠之理云不薦者言常持誠敬/如盥之意常在也今按榖梁註云无牲而祭曰薦薦而)
(加牲曰祭禮記王制云大夫士有田則祭无田則薦祭/法庶士庶人无廟死曰鬼註疏云凡鬼者薦而不祭是)
(薦非盛禮无□王者之祭乃以薦言斷宜從鄭義又按/李鼎祚易解引康成云坤為地㢲為木互體有艮艮為)
(鬼門又為宫門地上有木而為鬼門宫闕者天子宗廟/之象也同是鄭義而彼此舛殊若此殆不可曉或一謂)
(觀即樓觀之觀全體互艮艮為門闕爾雅觀謂之闕又/一謂觀即鸛鳥禽經仰鳴則晴俯鳴則隂有上陽下隂)
(之象震為寉陽禽㢲為鸛隂禽按莊子觀雀觀與鸛通/然皆穿鑿不成義理六爻皆變為雷天大壯坤上㢲下)
(為/升)
　序卦傳曰臨者大也物大然後可觀故受之以觀(物/之)
　(小者在下視之而不見必大而後可以觀也以臨卦/二陽之大反易其體則大者在上矣故為在下四隂)
　(之所觀或云良工不示人以朴寧以晚成毋以小試/此曾㸃漆雕開所以見大意而子路使子羔子皮使)
　(尹何所以失也學一先生之言而遽欲師表人倫一/問而智窮矣操包苴于牘之小智而欲勝王公大人)
　(之任一試而力竭矣雖小道必有可觀者焉致逺恐/泥是以君子不為也故大徳不官大道不器大信不)
　(約大時不齊大勇不鬭大兵不寇大匠不斵大庖/不豆小利大利之殘小忠大忠之賊也其意甚好)
　彖傳曰大觀在上順而㢲中正以觀天下觀盥而不
　薦有孚顒若下觀而化也觀天之神道而四時不忒
　聖人以神道設敎而天下服矣(大觀在上指五上兩/爻言大者陽也物大)
　(而後可觀故謂之大觀五居君位上為師傅鄧汝極/云二陽既老徳成而刑有大觀在上象項平甫云觀)
　(四隂方盛以二陽為大而曰大觀大壯二隂在上以/四陽為大而曰大壯不論其多寡上下而論其徳也)
　(順而㢲指兩體言下坤之性本順而上以㢲風披拂/之也中正以觀天下指九五言五居中正之位以觀)
　(天下之情態即象傳之所謂觀民者已包神道設敎/意京房云觀内象隂道已成威權在臣雖大觀在上)
　(而隂道浸長夫上進如四然終帖然安分偕其朋𩔖/以用賔于王而不敢逼非五之中正居尊何以得之)
　(盥而不薦與四相酬酢唯五之有孚足為人所仰故/其下之三隂胥觀而化不敢羣進以陵陽也曰上曰)
　(下皆指上下卦言卦取上下相觀為義以觀天下之/觀上觀下也下觀而化之觀下觀上也然所謂中正)
　(以觀天下其作用果安在哉葢將觀天之神道以設/敎㢲風運于上天有神道之象觀者聖人觀之也曰)
　(四時不忒者天有八風立春條風至春分明庶風至/立夏清明風至夏至景風至立秋凉風至秋分閶闔)
　(風至立冬不周風至冬至廣莫風至此天之所以舒/慘萬物也聖人象天之風以中命行事陳之藝極布)
　(之話言賞以春夏刑以秋冬彰善癉惡樹之風聲而/民莫敢不若于政不化于訓究至四方從欲比戸可)
　(封者此九五體㢲之力也五為天位下坤民象神道/設敎之旨如此後世如王欽若杜鎬妄引以誤主其)
　(罪不可勝誅矣舊解維𤣥維嘿為天之神/道不顯其刑為聖之神道都與卦義无涉)
　象傳曰風行地上觀先王以省方觀民設敎(風行地/上周及)
　(庶物為遊厯周覽之象四方風氣不同民之習俗亦/異故省方以觀之而後敎可設也省方之典虞周之)
　(法備矣或一嵗分巡或五載涖會協時月正日同律/度量衡命大師陳詩以觀民風命市納價以觀民之)
　(好惡省察其俗有不同者設敎以訓之如齊之末業/敎以農桑衛之淫佚敎以禮别奢如曹示之以儉儉)
　(如魏示之以禮所以一道徳而同風俗也雖然古之/所以時巡而不擾者從衛寡而供需儉也叔世則安)
　(能无其簡善設敎者而代之省乎觀民即九五象傳/之所謂觀民設敎即彖傳之所謂設敎坤為土方象)
　(又為衆民象㢲為申命設敎象歐陽永叔云聖人處/乎人上而下觀于民各因其方順其俗而敎之民知)
　(各安其生而不知聖人所以順之者此所謂神道設/敎也或曰順民先王之所難與曰後王之不戾民者)
　(鮮/矣)
　　初六童觀小人无咎君子吝(變震為益觀本以四/隂而逼二陽聖人却)
(謂二陽在上為天下所仰翻作一段絶好境界其扶陽/抑隂往往如此初之童觀二之闚觀但據九五言以五)
(居尊位而與隂相近觀必以近為明初去五最逺故為/兒童之觀取童象者以初最處下位陽而爻隂陽則男)
(而隂則穉也又吳幼清云觀艮之複體艮少男為童亦/通小人下民也所見昏淺不能識君子之道乃常分也)
(不足謂之過咎在君子則大人在上而失/利見之會何羞吝如之變剛則為君子)
　象傳曰初六童觀小人道也(猶云小人之分言/非君子所宜有也)
　　六二闚(古本亦/作窺)觀利女貞(變坎為渙互體坤變震/闔户為坤三四五互艮)
(為門闕二以隂柔居内而觀外雖與五為應前為三四/所蔽所見不明闚觀之象初二皆隂故皆取幼穉象初)
(位陽故為童二位隂故為女程子云二既不能明見九/五之道能如女子之順從則不失中正乃為利也愚按)
(仲長統有言中世之選三公也務於清慤謹慎循常習/故者是乃婦人之簡柙鄉曲之常人耳烏足以居斯位)
(哉女子唯閨閣是事故闚觀者亦稱貞亦稱利而无丈/夫之才者退守常分奉職循理亦女貞之利也若大人)
(君子則不當以此自限矣變坎處坎/窞之中觀天所觀㡬何闚觀之象也)
　象傳曰闚觀女貞亦可醜也(婦无公事所知者蠶織/女无是非所議者酒食)
　(則闚觀乃女子之正道也丈夫志在四方宇宙内事/乃吾分内事又得大君之應不能明見九五陽剛中)
　(正之道但覘祖朝美一班於形似之粗此女/子之見耳丈夫而效女子之見不亦醜乎)
　　六三觀我生進退(變艮為漸互體坤變坎約象艮/變離諸家解生有以生為動作)
(如生之謂性之生有以生為道如生生謂易之生皆强/解也此生即相生之生我者三自我也乾一隂始生為)
(姤繇一隂而生二隂為遯繇二隂而生三隂為否繇三/陽而生四隂為觀故觀以六四一爻為卦主六三之觀)
(我生乃觀四也六四㢲之下畫㢲為進退四隂進逼而/消陽六四為之先初六六二遠弱未有凌陽之勢六三)
(居下卦之上居剛而不中正與六四同惡者也然雖隂/盛之時而陽剛中正之君在上六四逼近九五者方且)
(臣順則六三豈能獨進故比於六四唯觀六四之動作/而為進退耳六四進而凌偪則六三亦隨之而進六四)
(退而臣順則六三亦隨之而退又來矣鮮云下爻皆觀/乎五三隔四四已觀國之光三惟觀我生而已我生者)
(我隂陽相生之正應也即上九也為進退為不果者㢲/也㢲有進退之象故曰觀我生進退亦通變艮為光明)
(故有觀我生以/衡進退之象)
　象傳曰觀我生進退未失道也(六三從六四同進消/陽然觀六四而為進)
　(退四猶臣順則三亦未失臣道也迨觀進為剝則未/失者失矣又來矣鮮云道者隂陽相應之正道亦通)
　　六四觀國之光利用賔于王(變乾為否互體坤變/艮約象艮變㢲王輔)
(嗣云觀之為義以所見為美者也故以近尊為尚逺之/為吝四雖隂柔而㢲體居正切近於五觀見而能順從)
(者也光者九五陽明在上被四表光四方者也下坤土/國之象中爻艮輝光之象以陽剛臨坤土之上國之光)
(也四承五賔主之象九五王之象諸侯朝貢于王曰賔/四隂𫝑盛進逼二陽幸九五能君故六四不敢不臣以)
(强臣逼上之𫝑轉為諸侯朝王之象彖言盥而不薦正/指此爻項平甫云履正故為賔使其不正則為敵矣國)
(有光則賔无光可觀則敵當觀之時聖人懼焉左傳陳/厲公生敬仲其少也周史有以周易見陳侯者陳侯使)
(筮之遇觀之否曰是謂觀國之光利用賔于王此其代/陳有國乎不在此其在異國非此其身在其子孫光逺)
(而自他有耀者也坤土也㢲風也乾天也風為天於土/上山也有山之材而照之以天光於是乎居土上故曰)
(觀國之光庭實旅百奉之以玉帛天地之美具焉故曰/利用賔于王猶有觀焉故曰其在後乎風行而著於土)
(故曰其在異國乎若在異國必姜姓也姜大嶽之後也/山嶽則配天物莫能兩大陳衰此其昌乎及陳之初亡)
(也陳桓子始大于齊其後亡也成子得政杜元凱注云/四為諸侯變乾有國朝王之象艮為門庭乾為金玉坤)
(為布帛諸侯朝王陳贄帛之象變而象艮固知當興于/大嶽之後史記注張守節云六四變内卦為中國外卦)
(為異國内卦為身外卦為子孫此爻是辛未觀上體㢲/未為羊㢲為女女乘羊故為姜又鮮于子駿云六四處)
(㢲順之下以隂居隂故以祭祀明之如二王之後作賔/王家助祭宗廟也按此則與舊解盥而不薦為祭祀合)
(存/之)
　象傳曰觀國之光尚賔也(尚上通言上進以/朝貢于王而為賔)
　　九五觀我生君子无咎(變艮為剝約象艮變坤觀/我生與六三解雖異而意)
(則同我者九五自我也我生謂下四隂葢觀本乾卦四/隂皆從乾而生遡其本也隂生至四唯五上二爻乾體)
(猶在故五以下四隂為我生上亦乾體但以隔五故據/五而言以下四隂為其生何謂觀我生傳以觀民解之)
(即大象觀民設敎之意君子觀民以設敎必有中正之/徳足為四海之儀刑然後无咎耳觀道如是而僅曰无)
(咎觀豈易言哉記云君者則于人者也民者則人者也/又云堯舜帥天下以仁而民從之其所令反其所好而)
(民不從觀民自觀自是實理項平甫云觀本是小人逐/君子之卦但以九五中正在上羣隂仰而觀之故聖人)
(取以為小人觀君子之象象雖如此𫝑實漸危故五上/二爻皆曰君子无咎言君子方危能如九五之居中履)
(正能如上九之謹身在外僅可无咎耳不然則九五建/中正以觀天下雖元吉大亨可也豈止无咎而已哉明)
(二陽向消故道大而福小也此即唐武宗之時内之宦/者外之牛黨之徒皆欲攻李徳裕者也但以武宗剛明)
(在位故仰視而不敢動一日事變萬事去/矣陽為君子此爻變則為剝不變則无咎)
　象傳曰觀我生觀民也(孔子恐人不明其意特釋曰/觀我生觀民也民即指下四)
　(隂而/言)
　　上九觀其生君子无咎(變坎為比九五陽明中正/在尊位上九亦賢明在師)
(傅之位觀其生指下四隂言不曰我者避五也民者君/所有故五曰我生上曰其生隂長自四陽有漸消之𫝑)
(上九與九五合徳岌岌乎危之以已處具瞻之位負逹/尊之望亦當自考其所行以樹表儀于天下果能貞守)
(其陽剛而不變則大剛在上庶乎枉可化而直矣臨以/下二陽為主觀以上二陽為主故其辭皆𩔖必君子而)
(後无咎難乎其為无咎也變坎為比則有无首之㐫又/漢書成帝建始元年四月壬寅晨大風從西北起雲氣)
(赤黄四塞天下終日夜下着地黄土塵也是嵗帝元舅/王鳳始用事又封鳳母弟崇為安成侯庶弟譚等五人)
(悉封為列侯哀帝即位封外屬丁氏傳氏周氏鄭氏凡/六人為列侯楊宣對曰五侯封日天氣赤黄丁傅復然)
(此殆爵土過制傷亂土氣之祥也京房易傳曰觀其生/言大臣之義當觀賢人知其性行推而貢之否則謂聞)
(善不與兹謂不知厥異黄厥咎聾厥災不嗣愚按風行/地上為觀故大風晨起黄土着地為其應云至若以觀)
(生謂貢賢人之在下位者與康/成貢士天子之説殊合附存之)
　象傳曰觀其生志未平也(觀之所以異于剝者特多/此一陽耳烏可无同徳之)
　(扶故上九惓惓助九五以觀民設敎故以羣隂方進/陽徳甚孤其志未能帖然安平而无憂患也諸爻漸)
　(近于陽則吉漸遠于陽則㐫而陽之爻皆以君/子勉之不曰吉而曰无咎其扶持之意至矣哉)
　第十一對
　　噬㗐䷔賁
　襍卦傳曰噬㗐食也賁无色也(頤中有物食其所有/以中四爻言也白賁)
　(无色文反于質以上一爻言也臨觀之後繼以噬嗑/以義揆之即敎以先之刑罰以繼之明刑以弼敎也)
　(故噬㗐曰明罰勑法賁曰无敢折獄蕭氏漢中云上/經離六體二體本卦離二體合乾成同人大有一體)
　(合震成噬嗑一體合艮成賁震陽畫在下故於上經/為下卦以合陽也艮陽畫在上故於上經為上卦以)
　(合陽也又云離於上經主不合坤客不合㢲兑合陽/不合隂也亦所謂隂在陽中皆逆行也又其所以不)
　(合坎者離之配也上經乾坤交六子不交云愚按上/經之終自隨蠱起至坎離凡十四卦除坎離與乾坤)
　(四正卦為上經之主故以殿上經之後隨蠱與頤大/過為遥對隨蠱四偏卦男女交頤大過四偏卦男女)
　(不交也先其交而後其不交也臨觀與大畜无妄為/遥對臨觀坤統長女少女无妄大畜乾統長男少男)
　(也先坤而後乾者上經之終坤為主乾為從也噬嗑/賁剝復四卦居中噬嗑賁以離合震艮剝復以坤合)
　(震艮所以獨合震艮者震陽也上經之終雖陽中之/隂而本實陽也獨取坤離合之者上經之終其君卦)
　(則坤為主其臣卦則離用事故也又先噬嗑賁/而後剝復者以明離既用事而坤亦往從之也)
䷔(震下/離上)
噬㗐亨利用獄(噬齧也嗑許慎云多言也从口盇聲愚/按翼曰㗐者合也從許説則无合義唯)
(爾雅曰盇合也盇从血从大以覆為義今以合訓㗐當/是通㗐作盇古人字同偏傍者多借用噬㗐除間之卦)
(也凡物不合繇有間也卦象頤口中虚而有一剛畫間/隔于其中頤口本合有物間之則不合矣故必齧噬其)
(中之間而後上下合也頤中不可使一物之為梗天下/不容有梗化之民噬而去之而天下之治可濟聖化或)
(不能懷而有以濟其所不及斯不失其為亨矣雖然物/至于噬而後㗐㗐而後亨徳下衰矣所謂三辟之興皆)
(叔世也故僅曰利用獄焉葢卦徳之小劣者也張子云/子路禮樂文章未足盡為政之道以其重然諾言為衆)
(信故片言可以折獄如易利用獄利用刑人皆非卦爻/盛徳適能是而已焉李鼎祚云互體坎坎為法律又為)
(刑獄或云一陽居中四象按噬㗐六爻中兼治罪之人/與被罪之人取象皆繇淺入深從微至著以次序觀之)
(乃得若九四一爻為頤中之物乃種惡之根株而得情/之最不易者故惟重此一爻焉不曰利用刑而曰利用)
(獄者獄所以治間而求其情必先之以電之明而後雷/從之也電之明所以察獄雷之威所以決獄獄情未得)
(而輕言用刑焉烏可六爻皆/變為水風井震上離下為豐)
　序卦傳曰可觀而後有所合故受之以噬㗐㗐者合
　也(在上无可觀在下引而去/矣非可觀而能有合乎)
　彖傳曰頤中有物曰噬㗐噬㗐而亨剛柔分動而明
　雷電合而章柔得中而上行雖不當位利用獄也(頤/卦)
　(初上二爻皆陽中四爻隂虚有頤口之象六四變九/四則為噬㗐與頤卦之中虚不同矣故為頤中有物)
　(之象初上二剛象頤口上下齗齶有齒牙能噬者也/其中四畫乃頤中虚而容物之處故各象所噬之物)
　(二三五柔畫物之脆者四剛畫物之堅者舊説専指/九四一爻為頤中之物非也觀爻辭二三四五皆有)
　(所噬奈何獨噬九四一爻乎夫頤之未合為中有物/間之去其所為物者則无間而得合矣故曰噬㗐彖)
　(辭云噬㗐亨得加一而字者謂必噬之使㗐而後亨/也繼之曰剛柔分正謂中四爻所噬者如膚則柔如)
　(乾胏則剛如腊肉如乾肉則柔中剛皆頤中之物所/謂分則剖别之謂也觀此益知頤中有物不獨指九)
　(四一爻矣震動離明卦之徳也震雷離電卦之象也/動明以問刑擬罰言雷電以致刑行罰言折之惟敏)
　(擬之惟決不為威屈不為利誘者動之謂也折之惟/精擬之惟當无輕而失之重无重而失之輕者明之)
　(謂也至于行罰致刑則獄理成而獄事畢矣故曰雷/電合而章雷得電爍而益威電得雷轟而益曜昔五)
　(侯僣逼罪狀顯明成帝得于親目非不明也乃不能/置之法則雷不與電合矣趙葢韓楊之死宣帝非不)
　(斷也然皆罪非當死則電不與雷合矣此卦卦象雷/電並作則是當罰即罰當刑即刑如雷之奮而與電)
　(合罰所當罰刑所當刑如電之赫而與雷合有以克/協乎獄理克成獄道矣故曰雷電合而章然獄權在)
　(君五陽位以隂居之位雖不當而剛以柔濟則明不/失之察威不失之酷刑之一成不易者自不至於冤)
　(所以利用獄也九五爻辭所謂得黄金者本諸此柔/得中故雖懷惟恤之心而斷制枉直不失情理若周)
　(之吕刑雖一篇之中殊極哀矜惻怛之意然至大辟/亦與其贖則是姑息之甚未免柔而失中矣然則觀)
　(之噬㗐固可見用獄之道亦可/見聖人不得已而用獄之心)
　象傳曰雷電噬㗐先王以明罰勑法(程子云象无倒/置者疑此文互)
　(也雷電相須並見之物亦有㗐象錢國端云泰不言/地天交而言天地交噬㗐不言電雷而言雷電原是)
　(易中之正例按蔡邕石經及李鼎祚本皆作電雷電/雷震曜聲光閃爍撼動若有吞噬之狀又吳㓜清云)
　(既開為電而有光矣又合為雷而有聲既開又合猶/噬之而使開者合也故卦名噬㗐亦通明者辨别精)
　(審之意勑者整飭嚴儆之意明象電光勑象雷威罰/者一時所用之法法者平日所定之罰一時所用之)
　(允當者示平日所定之信必也故明其罰所以勑其/法黄㓜𤣥云噬㗐成章而明罰勑法何法法電先見)
　(而雷乃出也電不見而雷乃出則物惘惘而不知避/聖人之為刑也不掩物於所不避不慢令而與之死)
　(蔡子水云明罰如電先雷而顯勑法如雷繼電而至/愚按豐震在明前故重在折獄致刑噬㗐明在震前)
　(故重在明/罰勑法)
　繫辭下傳曰日中為市致天下之民聚天下之貨交
　易而退各得其所葢取諸噬㗐(解見本傳與/卦義无涉)
　　初九屨校㓕趾(陸徳明/本作止)无咎(變坤為晉六爻皆言/治獄者周官掌囚下)
(罪桎桎足械也械亦曰校王輔嗣云校者以木絞校者/也即械也校者取其通名也震為木校象屨謂着于其)
(足如納屨然㓕者没也遮没其趾也震為足下畫為趾/初剛横亘於震足之下足械㓕没其趾之象足械之制)
(周圍其脛而已下不及趾也今械木之廣既圍脛而遮/掩又過其脛并不見脛下之趾也又侯果云坎為校震)
(没坎下故屨校滅趾亦通變坤不見其震之足亦滅趾/象无咎主治獄者言子夏傳云戒為治者不可不禁其)
(微得爻旨矣屨校不懲必至/何校滅趾不戒必至滅耳)
　象傳曰屨校滅趾不行也(震為足震動于下不禁則/行校其趾使不敢如震之)
　(動所以止惡/于其初也)
　繫辭下傳曰子曰小人不耻不仁不畏不義不見利
　不勸不威不懲小懲而大誡此小人之福也易曰屨
　校滅趾无咎此之謂也(王輔嗣云凡過之所始必始/于微而後至于著罰之所始)
　(必始于薄而後至于誅過輕戮薄故屨校滅趾桎其/行也足懲而已故不重也過而不改乃謂之過小懲)
　(大誡乃得其福故无咎也按无咎若非主治獄者言/則屨校之人雖未入于大罪然已挂吏議謂之无咎)
　(得/乎)
　　六二噬膚滅鼻无咎(變兑為暌互體艮變離鄒汝/光云中四爻象上下齒故皆)
(曰噬膚皮之表也馬季長云柔脆肥美曰膚爻取噬為/治獄之象取膚肉腊胏為獄囚之象二言膚者皮也以)
(柔居柔也三言腊肉者皮中之肉也以柔居剛也四言/乾胏者肉中連骨也以陽剛也五雖剛位而以柔居之)
(則又言乾肉矣爻位以㳄漸深噬肉以㳄漸難正頤中/有物之象滅亦没也齧膚最易入故入之深至没其鼻)
(也焦弱侯云噬肉而掩没至鼻不可謂无如史言曹操/佻易无威重歡笑至以頭没杯案中没即此滅字意也)
(互艮為鼻又為黔喙噬膚滅鼻之象又吳㓜清云膚者/豕腹之下柔軟无骨之肉古禮别實于一鼎曰膚鼎坎)
(為豕二在互坎下畫之下象豕腹向下之膚艮為鼻二/當互艮之下畫鼻之下端也正與所噬之膚相直故有)
(膚滅其鼻之象亦通又二變則中爻為離不見其艮之/鼻亦滅鼻象噬㗐在于去間所噬者易噬是其間易去)
(也故雖噬過/其分而无咎)
　象傳曰噬膚滅鼻乘剛也(它卦以乘剛為厄噬惡者/以乘剛為利二最易噬又)
　(近初剛初為頤之下齶凡噬物下齶之動最有力以/至近能噬之剛噬至柔易噬之物一舉盡臠畧无留)
　(難以至所噬之膚揜過噬者之鼻也乘剛有難處有/得力處屯六二震六二難處也噬㗐六二得力處也)
　　六三噬腊肉遇毒小吝无咎(變離為重離互體艮/變㢲約象坎變兑腊)
(正作㫺上□象肉之形下从日肉之晞於陽者也其後/假借為今昔之昔乃於左畔加肉以别之而為腊肉之)
(腊非字之正也周禮腊人掌田獸之脯鼎實以兎之薧/為腊鼎田獵所獲野物或獸或禽全體乾之通謂之腊)
(彼單稱為腊此言腊肉非指野物全體之乾者而言葢/六三六五二柔畫爻辭並云肉謂无骨者也九四一剛)
(畫爻辭不云肉而云胏謂有骨者也若以六三為全體/帶骨之腊則與爻象不合互坎為豕三為坎之下畫有)
(離日在上豕肉受日之暵者肉者六之柔也腊之則柔/亦堅矣位剛故也毒者腊肉之陳久太肥者也説文云)
(毒者厚也五行志云厚味實腊毒注云腊久也味厚者/為毒久張景陽七命云甘腊毒之味是也亦取互坎故)
(有毒象噬腊肉視膚稍難矣惡不早治以至于三治之/浸難故其象為噬腊肉豈惟難噬彼其意恣而機慣夫)
(且能肆毒故又為遇毒之象小以隂柔言三以柔居剛/乃柔而不得中者故罪人未肯遽服治獄如是吝矣然)
(詰姦懲暴自是正法噬之不已彼雖兇頑終當/自服何咎之有震為離動而明故克噬腊肉)
　象傳曰遇毒位不當也(楊廷秀云六三以柔弱之才/居剛決之位此弱於齒而噬)
　(夫堅者也能不遇毒/乎故曰位不當也)
　　九四噬乾胏(子夏傳/作脯)得金矢利艱貞吉(變艮為頤/互體艮變)
(坤約象坎變坤胏肉之帶骨者與胾通離為乾卦四在/離體之下火所乾也骨而又乾其堅至矣互坎中畫之)
(剛象之骨而連肉剛之居柔象之乾胏以喻惡人卦中/最難噬者在此一爻大抵罪犯重大者必剛狠强梗之)
(徒況當成獄之際其逞奸極辨尤甚故有噬乾胏之象/金矢藏于乾胏之中噬乾胏而得金矢猶君子之于獄)
(再四推鞫而得其情也金矢矢之帶金者即鐵箭鏃也/離本乾所變乾為金故離之陽畫亦稱金離又為矢解)
(見剡木為矢章吳㓜清云殺矢之金金三錫二金之襍/錫亦猶骨之連肉皆九四以剛居柔之象也太平御覽)
(載王肅解云金矢所以獲野禽故食之反得金矢君子/於味必思其毒於利必備其難也按王肅之解深為得)
(之或指周禮大司寇以兩造禁民訟入束矢於朝然後/聽之所以自明其直也以兩劑禁民獄入鈞金三日乃)
(致于朝然後聽之所以自明其實也此其於解得金矢/似矣然於噬乾胏句全不相蒙斷不可用惡之堅者其)
(情未易驟得非九之陽剛不足以勝之故戒之曰利艱/貞吉慮其變柔也丘行可云噬㗐唯四五兩爻能盡治)
(獄之道彖以五之柔為主故曰柔得中而上行雖不當/位利用獄也利用之言獨歸之五而他爻不與焉爻以)
(四之剛為主故曰噬乾胏得金矢利艱貞吉吉之爻獨/歸之四而他爻謂之无咎也主柔而言以仁為治獄之)
(本主剛而言以威為治獄之用仁以寓其哀矜威以懲/其奸慝剛柔迭用畏愛兼施治獄之道得矣九四位近)
(君乃大司寇掌邦刑之任此爻葢獄之上/司寇者也變艮為頤亦无間之可去矣)
　象傳曰利艱貞吉未光也(噬至于乾胏噬之難者也/必戒之以艱貞而後得吉)
　(葢繇其不能如屨校滅趾禁之于微是其道/之未光也離為明四為離初畫故其明未暢)
　　六五噬乾肉(説文/作□)得黄金貞厲无咎(變乾為无妄/約象坎變㢲)
(約象居坎上畫亦豕肉也與六三皆質柔居剛象无骨/之肉六三在離日之下日所乾者故曰腊六五在離火)
(之中火所乾者與九四同故曰乾黄中色離得坤中爻/為中女則離之中乃坤土也故曰黄變剛為乾故曰金)
(問乾肉中何以得黄金曰昔有韓嫣者以黄金丸彈雀/時人為之語曰苦饑寒逐金丸何為乾肉中无黄金也)
(或仍祖周禮之説謂訟出矢獄出金訟為小獄為大四/於獄訟兼得大小兼理之也五君也非大獄不敢以聞)
(書所謂罔攸兼于庶獄是也故獨曰得黄金葢君臣之/分如此尤自牽强穿鑿曰貞厲者五為君位六非所以)
(居之若守柔而不變則厲言宜變剛也然治獄者大司/寇之事王特決其成而已柔而得中不以得情為喜則)
(下自无寃民故无咎也正彖傳所謂雖不當位利用獄/也李氏過云九四以剛噬六五以柔噬以剛噬者有司)
(執法之公以柔噬者人君不忍之仁金一所云此卦當/與訟卦合觀訟者方争而求辨非剛中之君不能畏其)
(志故曰利見大人獄則已斷而行刑非柔中之君不能/恤其情故曰利用獄然與其恤之于終不若化之于始)
(故此六五之无咎終不如訟九五之元亨也又蘇君禹/云噬㗐聖人之刑書也聖人豈樂于用刑哉顧天下之)
(人智則角謀强則角力誇則角辯而其中有桀驁而難/制者苟小之不懲遂釀大惡過之不儆遂成怙終如之)
(何其廢刑也聖人知其然於是權其輕重察其難易要/以懲其始戢其終俾孚窒者輸其情而桀驁者有所制)
(而不得遂耳然此法也非所以論于法之外也若論其/心則執法之臣惓惓然于艱貞之戒用法之君汲汲然)
(於貞厲之防葢不恃其明而常有慎重之思不恃其威/而常有哀矜惻怛之意如是而已㫺之論刑者始于虞)
(書而備于周禮虞廷更飭所云五刑五用五宅三居周/禮秋官之職所云三典五刑八成五禁何其詳也乃帝)
(之叮嚀曰欽哉欽哉惟刑之恤哉而小司寇以五聲求/民情懇然於言辭氣色耳目之聽大司寇悉聰明致忠)
(愛于棘木之下王且命三公參聽之至三宥然後刑焉/又何謹也噫是可以得聖人艱貞貞厲之心哉吴㓜清)
(云四五兩爻有噬有得噬者除其惡得者取其善有惡/則去有善則取憎而知其善也愚按吳之云取善似未)
(必然但兄民之情實未有不自好者其所犯乎罪非出/于不得已則䧟于不自知耳欲善民善又安用殺推勘)
(至是亦所謂/得黄金者也)
　象傳曰貞厲无咎得當也(離初故未光離終故不明/此離之中故得當彖言不)
　(當而爻言當猶漢獄得當失當之云位與事之分也/在一卦柔居五位本不當故曰貞厲在一爻則柔中)
　(居尊故于用獄/則得當而无咎)
　　上九何(古本亦/作荷)校滅耳㐫(變震為重震何負也謂/負之于首也上畫為首)
(剛畫在上首械之象械加于首而没其耳鄭康成云離/為槁木坎為耳木在耳上何校滅耳之象也吳㓜清云)
(三四五互坎為耳首械之制周圍其項上不及耳今首/械在坎耳之上是械之厚掩過其耳而耳不見也居卦)
(之終葢問獄已成以其有罪而首何至厚之械罪不可/解矣變震為木亦校象又來矣鮮云中爻坎為桎梏初)
(則曰履上則曰負以人身分上下而言也亦通六爻意/皆主治獄者各就本爻取象若以初上為受刑之人則)
(以滅趾為无咎甚不通矣初治于未甚故无咎上在卦/終而猶有怙終加以賊刑者百姓有過在子一人謂非)
(為人上者所致不可故曰㐫葢惟/當上㐫而後見聖人泣罪人之心)
　象傳曰何校滅耳聰不明也(離為明何校而揜没其/耳則其聰已塞豈能分)
　(别詳審如離之明也葢罪狀既成不能有所補救亦/終于不可解而已然使上之人時開悟而禁止之于)
　(先亦何遽/至此哉)
　繫辭下傳曰善不積不足以成名惡不積不足以滅
　身小人以小善為无益而弗為也以小惡為无傷而
　弗去也故惡積而不可掩罪大而不可解易曰何校
　滅耳㐫(此爻與初爻相闗初之不仁不義即上之罪/大惡積只一人也惟惡積而不可掩故罪大)
　(而不可解然小人何知之/與有是亦在上者有過焉)
䷕(離下/艮上)
賁亨小(郭京舉正作不云不/字草書勢如小字)利有攸往(許慎云賁飾也/从貝卉聲貝水)
(蟲背有文如錦故為文飾之義京房云五色不成謂之/賁文彩襍也傳氏云賁古斑字文章貌王肅鄭𤣥皆云)
(賁黄白色也孔仲達云艮為山離為火以火照山之石/故黄白色也楊子雲太𤣥經礥首㳄二曰黄不純屈于)
(根注易賁卦山下有火黄白色也故曰黄不純也家語/孔子筮得賁愀然有不平之色子張進曰師聞卜者得)
(賁卦者吉也而夫子有不平之色何也孔子曰以其離/耶在周易山下有火賁非正色之謂也夫質也黒白宜)
(正焉今得賁非吾兆也吾聞丹漆不文白玉不雕何謂/也質有餘者不受飾也吕覽孔子卜得賁孔子曰不吉)
(子貢曰夫賁亦好矣何謂不吉乎孔子曰夫白而白黒/而黒夫賁亦何好乎繇此觀之則以黄白不純色為賁)
(其解確矣卦體剛一而實配質柔二而虚配文剛為大/柔為小質為本文為枝内體離以一柔而文二剛之間)
(是天徳之剛渾然充實而有和順之徳以文之文之在/中者何光明洞逹也故曰亨然陽實隂虚往而不返則)
(虚文日勝外體得乾一畫居坤上以成艮則文明以止/而得彬彬之道作止語黙纖悉各當故小利有攸往小)
(謂隂也小利有攸往猶周旋中禮之謂非不足之意葢/人情自質而趨文也易繇文而返質也難聖人畫卦内)
(文明而外艮止意深逺矣六爻/皆變為澤水困離上艮下為旅)
　序卦傳曰㗐者合也物不可以苟合而已故受之以
　賁賁者飾也(蘇子瞻云君臣父子夫婦朋友之際所/謂合也直情而行謂之苟禮以飾情謂)
　(之賁苟則易合易合則相凟相凟則易以離賁則難/合難合則相敬相敬則相久吳㓜清云不執贄不可)
　(以成賔主之合不受幣不可以成男女之合表記云/无辭不相接也无禮不相見也欲民之无相䙝也)
　彖傳曰賁亨柔來而文剛故亨分剛上而文柔故小
　利有攸往天文也文明以止人文也觀乎天文以察
　時變觀乎人文以化成天下(離本明艮亦光明兩者/合而相賁故曰賁賁之)
　(所以亨者何也人知文之為賁而不知質為之主質/賁于文者也非賁乎文者也得其道則亨矣剛為質)
　(柔為文柔來文剛是本先立矣而文載行焉故亨分/剛上而文柔者非以剛為文也分剛畫居上而柔始)
　(得成其文不然无質之文非文已曰小利有攸往言/隂進而反于陽也復歸于朴所謂至文胡仲虎云柔)
　(來而文剛是以剛為主也剛往文柔必曰分剛上而/文柔者亦以剛為主也葢一隂下而為離則隂為陽)
　(之助而明于内一陽上而為艮則陽為隂之主而止/于外是知皆以剛為主而彖傳以隂為小者此也其)
　(謂天文者何也程子云質必有文自然之理理必有/對待生生之本也有上則有下有此則有彼有質則)
　(有文一不獨立二則為文非知道者敦能識之天文/者自然之文非人所能致力承上文言不必依王弼)
　(增剛柔交錯四字于辭反贅或云賁象斗初四相應/為經象斗柄二三五上各相比為緯象斗腹天文主)
　(也亦未必然以卦變言則剛柔之交可以見天文以/卦徳言則下離明而上艮止可以見人文止者極而)
　(不變限而不過之謂人文燦然倘不止于禮義則流/蕩淫靡罔所底止敝有不可勝言者矣一文之一止)
　(之而文成禮以節文為訓即此意觀乎天文以察時/變所謂三正之綂如循環也自忠而質以趨于文柔)
　(來而文剛也文既薄矣則革而從忠分剛上而文柔/也然世道汚隆雖因天地之氣運以為轉移聖人于)
　(此必施其斡旋之力使之相安于可久觀乎人文之/所以无敝既以柔文剛而成飾又以剛文柔而止之)
　(則文質得中而崇雅黜浮/之化始可成于天下耳)
　象傳曰山下有火賁君子以明庶政无敢折獄(山者/百物)
　(之所聚也山下有火則照見其上品彚皆有光彩故/為賁飾之象然明得山止而不過則亦不輕用明之)
　(象也故君子法之于凡百司庶府之政一一用吾明/以辨理亦如火之照山也法度典章粲然成天下之)
　(至文唯于折獄則不然吕刑云非佞折獄惟良折獄/苟恃其明察而深文巧詆緣飾以没其情民且有含)
　(寃矣故言刻覈者曰深文言鍜鍊者曰文致法曰文/網弄法者曰舞文治獄之多寃未有不起于文者此)
　(皆敢心誤之也君子之无敢折獄何法法火之止于/麓也鄧汝極云噬㗐賁皆離從震艮噬㗐貞震震元)
　(陽雷象電從奮焉故利用獄賁貞艮艮陽上止山象/火從耀焉故毋敢折獄卦有大小如此朱子云此與)
　(旅卦都説刑獄事但争艮與離之在内外故其説相/反止在外明在内故明庶政而不敢折獄止在内明)
　(在外故明慎用刑而不留獄又沙隨程氏云離為刑/獄之象凡四卦賁旅豐噬㗐葢卦體象囹圄所主在)
　(朱鳥丽嶽之/辭又丽義也)
　　初九賁其趾(古本一/作止)舍(音/捨)車(鄭張本作輿陸徳明/云車音居從漢時始)
(有居/音)而徒(變艮為重艮初畫在下為趾壯于趾鼎顛趾/屨校滅趾皆取初象賁之者六二二為離中)
(畫文明所在初最近二故有賁飾其趾之象二三四五/坎為車此車指六二言以初應四而不比二故曰舍車)
(變艮為止舍之象也徒步行也初本象趾應在震震又/為足乃相將而步行者兼應爻取象其義乃全内卦本)
(以九二之文來飾初九九三之剛然九三无應而初九/有應故六二之文初九之所不受也初惟自潔以荅六)
(四之好故義不乘六二之車而自飾其趾徒步上行以/合于四葢寧與同徳者飭躬勵行不與異趨者騖利競)
(榮舍車而徒有紛華不慕淡泊自甘之/象焉此豈世之役役于軒冕者敢望乎)
　象傳曰舍車而徒義弗乘也(凡升乎車者必在上方/可乘易中言乘者皆在)
　(上也言承者皆在下也初在下无乘之理故曰弗乘/初之應四正也從二不正也正則義而成其為文不)
　(正則不義而不成其為文君/子之取舍一決于義而已)
　　六二賁其須(變乾為大畜互體坎變兑説文須面/毛也漢書注師古云在頤曰須在頰)
(曰髯三四五上肖頤六二在頤下須之象變為口口旁/之文莫如須凡頂之有髪口之有須耳鼻之有毫皆隂)
(血之形而柔所以文剛者然隂柔不能自動必附麗于/陽如須雖有美必附麗于頤也六二卦之主也以一柔)
(來文下卦之二剛初九自賁而不受六二之賁矣六二/既自賁又附麗于九三而為九三之賁也大抵剛為質)
(柔為文文不附質焉得為文本卦惟初四一柔一剛得/其正應二五皆柔三上皆剛故二必賁其須以從三五)
(必賁于丘園以從上聖人右質左文之意於此可見或/謂須賤妾之稱婦職之卑者也天官有須女四星離中)
(女无正配故取其象以二之柔中文三之剛正位在參/佐力効賛襄猶須女雖賤可以賛君内助也其解雖異)
(而意相合/亦可從)
　象傳曰賁其須與上興也(與者相從也上指三以爻/位在二之上興者興起也)
　(須隨頤而動者繫于所附與上同興也或云須其所/相須者也文剛者二也文柔者上也是相須以成賁)
　(者也與上興者謂二與上相應以興起文明之/盛也亦通但從前説則分析六爻似更有條理)
　　九三賁如濡如永貞吉(變震為頤互體坎變坤約/象震變坤三與上位應而)
(徳敵兩剛不相賁故九三之賁六二賁之也而又處六/四之下以一剛介二柔之間錯襍成文且上下體離艮)
(相連又以兩卦相賁取象賁之盛者也如助辭也曰濡/如者九三互坎之中畫坎為水有濡象猶詩言六轡如)
(濡謂所飾之文采鮮澤也然謂之濡則亦有䧟義若既/未濟言濡首濡尾皆濡而䧟者也受物之飾恐為物溺)
(故戒之曰永貞吉戒其文之過也威儀文詞禮之文也/以其外心也中正无邪禮之質也以其内心也長守其)
(陽剛之正而不為隂柔所溺則不至以文滅質而隂之/賁我者且為潤澤之濡不為䧟溺之濡矣變震為動必)
(至于不貞聖人當離之/終而預告以艮之意)
　象傳曰永貞之吉終莫之陵也(陵者䧟溺之謂也文/太勝則勢必至于滅)
　(質斯謂之陵三以剛正自持而不/溺于隂雖其若濡孰得而陵之)
　　六四賁如皤(鄭𤣥陸績本作燔云四欲/適初進退未定故燔如)如白馬翰
如匪寇婚媾(變離為重離互體坎變㢲約象震變兑三/四剛柔錯襍離艮交故皆曰賁如入艮賁)
(且止而反質矣故色尚皤馬尚白也老人鬢白曰皤書/皤皤良士班固詩皤皤國老皆指鬢髮言艮三爻皆剛)
(上文柔然四五柔爻也何能以柔文柔必以上為主四/欲文初而不自用首戴上白以為白以上之白首樹初)
(之觀刑皤如象也鄭康成云九三位在辰得㢲氣為白/馬其理未詳然艮三爻皆言白當從康成詩箋以黄白)
(色解賁山下有火火光照石故有黄白之色黄者離色/所以言白者艮為石石色白也故四曰皤如曰白馬五)
(曰束帛上曰白賁也不然不可通矣中爻震為馵足為/的顙馵白足顙白顛皆白馬象也翰如者馬如翰之飛)
(也中爻坎坎為亟心之馬翰如之象也又陸徳明云翰/馬舉頭高仰也寇指三婚媾指初坎為盗九三互坎中)
(畫與四相比而四惟應初故其白馬之翰如者匪親比/三之寇也乃自求其初之婚媾耳蘇君禹云六四一爻)
(當以白賁之義推之四與初相賁者也初以實心而賁/乎四不為外觀四以實心而求於初不為虚飾初曰賁)
(趾四曰皤如初曰舍車四曰白馬同一白賁之風而已/又禮商人尚白戎事乘翰注白馬曰翰按此則翰如乃)
(白馬之象然下文有匪寇婚媾之語乃是乘馬以往求/其耦故但取如翰之飛為義詩云如飛如翰是也子夏)
(傳亦云得位有應賁而成文故潔其儀白其馬欲翰如/而速往也變離為重離文明之極乃賁如象然實艮體)
(也故但/言白)
　象傳曰六四當位疑也匪寇婚媾終无尤也(蘇子瞻/云六四)
　(當可疑之位者以近三也六二以其賁賁初九而初/九全其潔皤然也初九之所以全其潔者凡以為四)
　(也四可以不潔合之乎是以潔其車馬翼然而往從/之以三為寇而莫之媾也此四者危疑之間交争之)
　(際也尤過也六四守正三/不能求故終无過尤矣)
　　六五賁(陸徳明引/黄本作世)于丘園束帛戔戔(子夏傳/作殘殘)吝終
吉(變㢲為家人約象震變離六五无應于下而宻比于/上九剛陽之賢受賁于上九者也丘園指上上陽剛)
(而處外乃賢人隱丘園之象此與蠱卦艮同居上體觀/蠱上九不事王侯則此上九為山林之賢无疑矣五君)
(位本義以為有丘園之象似未妥或謂五賁上六亦非/也據彖曰剛上文柔則六五乃上所賁者爻所謂賁于)
(丘園猶之曰受賁飾于丘園也云耳如伊尹樂道耕莘/傅説胥靡版築白賁之光實有輝映于商邦者非賁于)
(丘園而何艮為山丘為果蓏丘園象周禮場圃任園地/園在國外亦象上在卦外也束帛者幣聘之禮張衡東)
(京賦云聘丘圉之耿介旅束帛之戔戔是也按婚禮納/帛一束束五兩注十端為束以帛從兩頭卷至中以十)
(端成五兩用聘女因以聘士云子夏傳云五匹為束三/𤣥二纁象隂陽也五陽位六隂畫故有隂陽象坤為帛)
(此艮體坤之上畫連乃束之於外之象又李鼎祚云離/為中女午為蠶絲束帛象戔戔剪裁分裂之狀淺小之)
(意按説文戔賊也从二戈徐鍇云兵多則殘也故子夏/傳戔戔作殘殘虞仲翔云五動成㢲㢲為繩艮手持故)
(束帛以艮斷㢲故戔戔束帛戔戔其跡似吝因卦體文/明以止特取此以見敦本尚實之意耳其儀文雖薄然)
(孚契真儒挽回末俗之機實在于是故終與上九合志/而吉艮為㢲有光明之徳而㢲于賢故有陳束帛以聘)
(士之/象)
　象傳曰六五之吉有喜也(得上九高賢以共事於以/成崇雅還淳之風其可喜)
　(何/如)
　　上九白賁无咎(變坤為明夷子不云乎質有餘者/不受飾賁非君子之所樂也故終)
(之以白賁白指上九其所賁者四五非上九自以白為/賁即彖傳所謂分剛上而文柔是也云白者以假象言)
(若作實象只是質矣此白字較四之皤白更深四未當/止處只一節之白此則居卦之上艮止之終全體无文)
(之賁即文明以止之止字也惟上九以白色下賁乎二/柔故四得之而為皤如五得之而為束帛而下卦之文)
(明者亦將得之而有所砥大凡文極必弊有艮之篤實/以敦厚其終則不至于弊何咎之有胡仲虎云初取上)
(下之義賁其趾下象也上取始終之義文之極則反/為質白賁終象也變坤正乎至静而不飾亦白賁義)
　象傳曰白賁无咎上得志也(上居賁之極志欲救文/之窮必將繁文縟禮一)
　(切掃去只從本色上做然後能返其陵替以歸于淳/朴此賁道之所以无咎雖聖人治天下亦惟慮淳朴)
　(之不可返也而果臻于兹道則其得志為何如夫文/質彬彬然後君子而以白賁為得志何也天文一日)
　(无誠則天道隳人文一日无誠則人道離故寧先質/而後文无以文而滅質此聖人復古之意而法天治)
　(人之大端也嘗觀周禮一書大而八法八則六典六/官微而昆蟲草木靡不畢具其文章多矣其禮樂綢)
　(繆矣乃周公作詩獨于不顯之文三致意焉聖人葢/憂其文之弊而欲其返也噫是可以得賁辭之精矣)
　第十二對
　　剝䷖復
　襍卦傳曰剝爛也復反也(爛謂一陽窮于上復謂一/陽生于下如碩果不食爛)
　(而墜地核中之仁復生也章本清云噬㗐賁後繼以/剝復艮正離上震動離下為噬㗐賁艮止坤上震動)
　(坤下則為剝復離之一隂其坤之機乎夫陽一也初/九之不遠復即上九之碩果不食者是也特因上下)
　(而有剝復之異耳傳于剝復皆曰天行然于剝則曰/順而止之于復則曰動而以順行剝以順而止復以)
　(順而行君子于隂陽消長之間未嘗一毫不以順也/所以剝之厚下固欲以安夫上之陽復之閉闗亦將)
　(以養夫下之陽皆順道也學易者以此反求諸身觀/剝之象可見夫人之真心雖剝喪而未嘗盡泯觀復)
　(之象可見夫人之真心雖已復萌而羣隂未易以頓/消也特隂氣不盡則陽氣不萌不剝則不復而其機)
　(間不容髮然一毫隂氣未融不可以為純乾之體惡/容已于自强不息之功哉故曰復徳之本也鄧汝極)
　(云剝復坤合艮震也非主坤而長少二男合之耶不/主坤主卦一陽貴陽也又一者貴也母從子也爾有)
　(剝必復如剝旋復見天地心間不容髪觀反對躍然/抑天道凜冽下霜萬物揫歛剝盡矣而後陽氣下復)
　(于黄宫人心退藏寧謐萬膠俱解而後天徳復還其/真宅不剝不復既剝乃復故剝先復而君子務下務)
　(内務􁃠小自約母/敢或處其極焉)
䷖(坤下/艮上)
剝不利有攸往(許慎云剝裂也从刀从彔彔刻割也鄭/樵云聲兼意言以刀割削而去之也隂)
(長至五僅存一陽小人極盛君子不可有所之故不利/有攸往也不往非絶世之謂謹身晦迹孫言衡命恬約)
(以待事之㑹此不惟免于剝轉剝為復之道/自寓矣六爻皆變為澤天夬艮下坤上為謙)
　序卦傳曰賁者飾也致飾然後亨則盡矣故受之以
　剝(凡彌文盡飾皆屬隂柔坤為文也坤為文則乾為/質矣致者専事文飾之謂也文飾太過則為亨之)
　(極亨極則文盛而實衰故曰致飾亨則盡矣繼賁以/剝明賁之即為剝也虚美熏心秦亂之萌浮文妨要)
　(晉衰之兆昔者舜甑釡无羶而下不以餘獲罪飯乎/土簋啜乎土型而農不以力獲罪麑衣而䀈領而女)
　(不以巧獲罪法下易繇事寡易為而民不以政獲罪/故大道多容大徳多下聖人土為忠易為禮誠易為)
　(辭故能保有陶唐之業貽之有夏也先王憂質之不/能不遷而為文也思從先進而不得而可致飾以迫)
　(之乎則剝/而已矣)
　彖傳曰剝剝也柔變剛也不利有攸往小人長也順
　而止之觀象也君子尚消息盈虚天行也(剝者陽剝/也所以剝)
　(之者隂也五之隂上進而欲變乎上之一陽也陳友/文云夬彖曰剛決柔而剝曰柔變剛何也曰此君子)
　(小人之辨也君子剛明果斷小人隂賊險狠君子之/去小人聲其罪與天下共棄之名正言順故曰決小)
　(人之欲去君子辭不順理不直必萋菲浸潤以侵蝕/之使之日消月爍而不自知故曰變一字之間君子)
　(小人之情狀皦然矣所以言君子不利有攸往者以/卦體言之小人長也隂邪之聲勢方張也黄正憲云)
　(自姤至觀雖皆隂進之卦猶未剝及五也五君位君/心未剝則轉移有機故包于姤嘉于遯休于否大觀)
　(于觀陽道猶有可行至此則併君心剝之矣君子觀/坤下艮上之象而得順止之義紓徐容與使小人不)
　(能恣逞以隂培我正人之氣此碩果不食所以基七/日之復也不然憤而力抗徒激變生亂糜爛其身則)
　(黨錮熙豐之禍可鑒矣胡仲虎云凡卦畫皆象也皆/當觀也於剝獨言之者為處變君子言也又按虞仲)
　(翔謂五消觀成剝故曰觀象章本清焦弱侯皆從其/説然於文理鑿矣尚猶貴也消息者盈虚之方始盈)
　(虚者消息之已成消息盈虚四字皆以陽言復者陽/之息姤者陽之消乾者陽之盈坤者陽之虚剝正陽)
　(消而將虚之時也天行者天道自然之運也天運流/行消必有息盈必有虚君子尚之順天時行故雖處)
　(剝之時而不至于咨嗟戚憂而變其所守者知其後/之必復而屏心寧耐以待之也古云江河之盛不過)
　(三日大凡小人既極其盛盛則必衰自有可以順止/之理如夜則安静以俟晝冬則安静以俟春非以冬)
　(與夜為不可往而遂逃也逃將安適乎或云聖人以/天自處亦有不可為之天與此非聖人之所忍言不)
　(得已也佛肸欲往公山欲應沮溺丈人荷蕢接輿晨/門微生之流皆弗納其論而欲陶鑄于吾道之中卒)
　(不能逃其所料而始㝠心于消息盈虚之數聖人亦/盡其在我耳天降下民作之君作之師以助上帝此)
　(天意也不可弗承也天生徳於予期月三年皆可自/信又天意也不可以弗承也至于終不遇而後知天)
　(生予之意乃在斯文不在斯世乃在萬世不在斯世/可㝠心而安於命向令坐而安命猶耕者不耕而曰)
　(嵗當饑蠶者不蠶而曰嵗當燠遽自廢其耕蠶也不/亦果哉然則无前知乎非然也子路固曰道之不行)
　(已知之矣夫子亦盡其在我而已剝順止之象顯于/外曰觀象復順動之㡬涵于内曰見心剝以象觀非)
　(人之象而天之象復以心見非人之心而天之心剝/復皆曰天行而君子若皆不以已與之復原始為天)
　(剝要終為天君子之/天之有定固如此)
　象傳曰山附於地剝上以厚下安宅(山髙聳于地者/也山之下址朽)
　(蝕銷圯則山之上頂頽塌䧟下而附着于地如梁山/崩之類象稱上惟剝取一陽在上之象厚下取坤象)
　(安宅取艮象下者上之本未有基本固而能剝者也/故上之剝必自下下剝則上危矣居上者而知此理)
　(則厚其下乃所以安己之宅也因艮體一陽覆幬于/上有宅舍之象故以宅言之所以上九亦以廬言者)
　(以有廬之象也卦言下剝上傳言上厚下似若不同/然意有可相通者陽為君又為君子隂為民又為小)
　(人論上下相倚之勢民生厚則邦本自固論君子小/人相持之勢反側靖則正類益安彖之順止上之得)
　(輿此之/謂也)
　　初六剝牀以足蔑(荀爽本/作滅)貞㐫(變震為頤牀與貞/指君子剝與蔑與)
(㐫指小人蔡介夫云牀有二如陳元龍自卧大牀而客/坐于下李林甫一夕屢徙其牀韋應物詩風雨對牀眠)
(是卧牀若謝萬據胡牀管寧坐藜牀楊素撫牀謂李靖/君當坐此牀諸葛亮每見龎徳公輒拜牀下此坐牀也)
(牀者人之所安其體則上實下虚故取以象剝足在下/又取以象初剝之初六即姤之初六也隂消陽自下始)
(五月姤之一隂始消一陽于下猶剝牀而先及其足也/王輔嗣云蔑猶削也孔仲逹云蔑謂微蔑物之見削則)
(微蔑也吳㓜清云楚俗有削蔑之言貞正也謂陽也隂/邪陽正剝牀以足而遽曰蔑貞者誅其心也如今削人)
(權勢先削爪牙建成元吉欲剝世民先譛程知節出為/康州刺史又譛房𤣥齡杜如晦逐之知節謂世民曰大)
(王股肱盡矣身何能久即此意夫善人者天地之紀而/民之衛也故天下之惡莫大于傷善當其念始萌㡬始)
(發而孽已通於天矣故聖人案之以滅貞而斷其㐫葢/深為小人戒也便與小人剝廬一意孟子云不祥之實)
(蔽賢者當之蔽且不祥而況害乎又楊敬仲云蔑无也/貞正也小人剝牀无能正之則㐫六爻惟初與二曰蔑)
(貞㐫言初與二小人之勢未甚壯尚可正之也過此則/雖欲正之亦无及矣禍成矣其説亦通但據荀爽本蔑)
(作滅與傳滅下合故斷從前説/變震為動剝心一動㐫道也)
　象傳曰剝牀以足以滅下也(吳㓜清云滅與爻辭蔑/字同義非滅没滅息滅)
　(絶之滅剝其足者謂削蔑其下也先/從下剝漸及于上以此闡其蔑貞也)
　　六二剝牀以辨蔑貞㓙(變坎為蒙互體坤變震崔/憬云今以牀言之則辨當)
(在第足之間是牀梐也孔仲逹云辨謂牀身之下牀足/之上與牀身分辨之處程子云辨分隔上下者牀之幹)
(也剝之六二即遯之六二剝陽至下卦之中畫猶自牀/足而上剝至于幹也如是則毒益深孽益重蔑貞之㐫)
(可知已夫受剝者之㓙易明也而失其所承以同歸于/盡吾固知剝人者之㓙必无異于受剝者之㓙兩爻重)
(言之者傷之深戒之切也否之初二聖人皆開其自新/而與其吉剝而皆曰㐫者何否非其時猶可易志也剝)
(則有害心不可逭矣變坎為險剝而至於心/乎險剝滋深矣坎於木為堅多心亦幹象)
　象傳曰剝牀以辨未有與也(丘行可云與應也凡隂/陽相應為有與咸六爻)
　(皆應則謂之感應以相與艮六爻皆不應則/謂之敵應不相與剝之未有與者言當剥之)
　(時在上未有以應陰无以止陰之進也大凡小人/為害使其間有一君子與之為應以遏止則猶有)
　(所顧忌而不敢肆惟其未有與此剝道所以進長/而不可救也吳㓜清云未有云者言六二之所未)
　(有至六三而後有也葢傷有與之不早而僅能存/一陽也愚按二之所應者五五君位也其闗係為)
　(至大得九五則有與其卦為觀故大觀在上下觀/而化得六五則未有與其卦為剥故小人道長引)
　(類而升變剛之惡蔑貞之凶皆以无與得之葢深/惜剥之不得為觀者柔道偏勝而无剛陽以制之)
　(也/)
　　六三剝之(陸徳明本无之字云/一本作剝之无咎非)无咎(變艮為重艮/互體坤變坎)
(約象坤變震之指未變之陽言吳㓜清云剝之六三即/否之六三此以否之六三言之謂剝陽已及三也三牀)
(之上也不言剝牀而汎言剝之其辭比初六六二六四/差緩也剝陽及三者乘隂長之勢至此非専三之罪三)
(雖居剝陽之位而獨與上九一陽為應則无害陽之心/故聖人繫爻特異其辭以别于初二四之三隂也朱子)
(云衆隂方剝陽而已獨應之去其黨而從正无咎之道/程子云如東漢之吕强是也胡仲虎云剝之三即復之)
(四復六四在五隂中獨與初應而不許以吉剝六三在/五隂中獨與上應而許以无咎何也曰復君子之事明)
(道不計功不以吉許之可也剝小人之事小人中獨知/有君子不以无咎許之則无以開其補過之門也變艮)
(為止止而不剝/與上九同義)
　象傳曰剝之无咎失上下也(三居四隂之中不與之/同黨而獨與一陽為應)
　(與是所失者上下之隂而所得者上九之陽也惟其/失四小人所以得一君子葢小人害正皆同黨使然)
　(三以失上下而无咎猶坤以喪朋而有慶聖/人恐其係戀同類故勸之以斷曰失上下)
　　六四剝牀以膚(京房本作/簠謂祭器)㐫(變離為晉互體坤變/艮約象坤變坎膚崔)
(憬謂薦席也云若獸之有皮毛也牀以剝盡㳄及其膚/隂長已盛陽剝已甚貞道已消故更不言蔑貞直言㐫)
(也小人雖計剝君子不知其乃自剥耳是故聖人數/稱㓙以儆之艮為離火焚山山實且敗亦剥膚之象)
　象傳曰剝牀以膚切近災也(切即近意剝床及膚災/近于身小人近身災切)
　(于君故曰切近災也舊説以膚為體膚之膚言剝牀/而及于人之肌膚也若爾則身已在災中豈止切近)
　(而已且以卦象觀之一陽横亘于五隂之上上實下/虚故象牀四在陽下與羣隂襍處无縁有身在牀上)
　(之象當從/薦席為妥)
　　六五貫魚以宫人寵无不利(變㢲為觀約象坤變/艮凡易中所言魚皆)
(指㢲中孚上㢲則曰豚魚井下㢲則曰鮒姤亦下㢲則/象有魚无魚乾之自初逓變而至四毎爻皆有㢲象至)
(五隂為剝則㢲始亡故爻辭曰貫魚本爻變㢲為繩體/艮為手所貫之魚指下四爻如魚駢頭而貫也五本君)
(位以一陽在上五隂戴之為主故取上為王象而以五/為王后位亦變例也體艮為門闕宫象以王后居五推)
(之四為夫人佐后者也三為九嬪以至九御下卦之長/也二為世婦初為御妻自四而下總名為宫人皆以隂)
(爻取象以之者將之也誰以之后以之也五與上剛相/親故有獲寵象后為宫人之主五統羣隂如后統衆妾)
(衆隂戴陽如后以衆妾進御而均被寵愛于王按禮注/天子御妻八十一人九人旅進當九夕世婦二十七人)
(亦九人旅進當三夕嬪婦九人當一夕三夫人尊當一/夕王后又尊専一夕凡十五日而遍有魚貫而進之象)
(焉剝而至四㐫矣過此非聖人所忍言也故特發此義/以示天下之母儀若曰與其剝陽而至于㓙孰若以㳄)
(承陽之為利哉凡卦五隂而一陽則一陽為之主矣三/失上下獨以一爻歸猶能无咎五舉衆内附其功尤大)
(宜承天寵无所不利豈特无咎而已勸勉之也丘行可/云遯剝皆隂長之卦遯隂長而猶微可制也在遯之九)
(三言陽制隂之道故曰畜臣妾吉剝隂長而已極不可/制矣故不復言陽之制隂而言隂之從陽是以六五曰)
(貫魚以宫人寵畜隂之權在陽則告陽以制隂之道剝/陽之權在隂則敎隂以從陽之道胡庭芳云聖人於觀)
(四别取觀國之光義而於剝五又取率羣隂以/受制于陽為利焉其扶陽抑隂之意毎如此)
　象傳曰以宫人寵終无尤也(五本以隂剝陽今率羣/隂以受寵于陽則隂受)
　(制于陽矣何過尤哉抑聞之曰三為羣隂之中五為/羣隂之極而聖人系以无咎无不利者一則應陽一)
　(則承陽也小人知有君子則君子亦且與之開以補/過之門不使終為剝也是所謂厚下也夫小人非性)
　(而有也一念私成小人此小人之始也將挽小人而/歸于君子之途亦自其一念善與之矣必誅之則小)
　(人未必能誅而君子之禍必烈且誅非天心也天心/者必反道敗徳之尤乃誅其他則可宥而宥之矣自)
　(好貨好權而外苟非好亂之尤誰非可宥者乎此义/還小人為君子之始也世之人有小人而世之人主)
　(无小人人主不幸而没于小人之中欲自振拔不可/得而君子者往往為之誅小人以増其危人曰此不)
　(講於權術之故而不知大道甚明无庸權術大道者/善容善任而於天下之小人皆有所以位之无棄物)
　(也如女子婦人者最為難養然使后妃理隂教而統/率宫人魚貫以承君之寵彼后妃安能為擅而宫人)
　(安能為蠱乎吾見椒序之下下陳之上不可缺一人/耳君子之所以位小人者若是則上无拂于君下无)
　(擾于臣物各得其所利以成義之和此至大至正之/道而非一切權謀之術相引而歸于君子之途化佞)
　(為忠反賊為良必繇此也蘇子瞻云聖人之敎人也/容其或有而去其太甚庶幾從之如責之以必无則)
　(彼有不從/而已矣)
　　上九碩果不食君子得(京董本/俱作徳)輿(董作/車)小人剝廬
(變坤為純坤碩果者碩大之果陽大隂小碩之象也艮/為果窳艮上陽下隂果陽而窳隂乾為木果衆陽皆變)
(而上九一陽巋然獨存猶碩果之在喬枝而幸不為人/所食不食則將有復生之理矣夫以諸柔克折之時而)
(國之遺老猶有存者彼其身名未衊足以待用當年即/不然而名徳所留猶足興起後進此化生善類之種也)
(造物者寧无意乎焦弱侯云召平董公四皓魯兩生之/流士不以秦而賤也伏生浮丘伯之徒經不以秦而亡)
(也萬石君之家俗不以秦而變也陽非隂之所能盡剝/故曰碩果不食君子謂一陽坤為輿五隂承載上九之)
(一陽如人之在車上又此爻變亦坤故象得輿程子云/隂道盛極之時其亂可知亂極則自當思治故衆心願)
(載于君子君子得輿也詩匪風下泉所以居變風之終/也理既如是在卦亦衆隂宗陽為共載之象小人謂上)
(九變為柔也一陽上覆五隂有廬之象竒變為偶則如/廬之破壞穿漏其上而无以葢覆其下朱子云小人剝)
(廬是隂到這裏時把他這些陽都剝了此是自剝廬舍/无安身已處又云惟君子乃能覆葢小人小人必賴君)
(子以保其身今小人欲剝君子則君子亡而小人亦无/所容其身如自剝其廬也且看自古小人欲害君子到)
(害得盡後國破家亡其小人曾有存活得者否胡仲虎/云牀上之藉下以安者也廬下之藉上以安者也始而)
(剝牀欲上失所安今而剝廬自失所安矣亦豈小人之/利哉按君子得輿小人剝廬二義不並行二占不並用)
(若君子得輿則小人亦得其廬矣若小人剝廬則君子/亦失其輿矣上九當剝之終吉㐫未定天若祐晉則為)
(謝安之止桓温而天下皆得所載天不祐漢則為王允/之死於㴶汜而小人亦相隨而亡斯二者天也此爻獨)
(不言吉㐫聖人之意深矣愚又聞之師云此君子之秋/也所謂一不為少夫觀有二君子焉雒蜀牛李之黨所)
(自起也五之見消未必非此今其定矣烏乎定定于一/又云君子守道固窮人亦无如之何也或曰民之望也)
(不可殺或曰不足殺及乎事過又不可得而殺也是以/常在又云艮為宫闕小人不足以當之故變言廬廬者)
(殿中直舍也陽居上得民隂欲謀上事亦无成祗足自/害剝運告終天下无事矣三復斯言大足為上九増氣)
　象傳曰君子得輿民所載也小人剝廬終不可用也
　(民謂五隂君子得輿則衆隂不以小人稱矣故曰民/所載也廬所賴以安身者也今既剝矣身將安庇吾)
　(為小人籌此術終不可用必慎載君子而後可焉夫/世治豈惟君子之利抑小人之利世亂豈惟君子之)
　(害抑小人之害小人可悔矣是卦也於君子則勸之/容小人於小人則戒之剝君子委曲以為之扶抑是)
　(聖人之為世道計也又蘇君禹云剝之卦隂剝陽也/以造化言生長為陽肅殺為隂以世道言君子為陽)
　(小人為隂以吾心言理為陽欲為隂小人之剝君子/也始于隂謀極於一網一網盡而世道隳矣人欲之)
　(剝天理也始於潜滋極於牿亡牿之反覆而人道滅/矣世未有不培吾心之君子而能培世道之君子未)
　(有不去吾心之小人而能去世道之小人者也夫陽/明之氣非獨歉也惟其自震耳隂濁之習非獨勝也)
　(惟其自反耳上之碩果不食也是夜氣之息也好惡/與人相近也養之斯為君子矣剝之斯為小人矣舜)
　(跖之分利善之間甚可懼也嗟夫人之一身所立天/地間者惟此安宅耳剝牀不已至于剝廬茫茫宇宙)
　(容身无所/奈何不思)
䷗(震下/坤上)
復亨出入无疾朋(京房本/作崩)來无咎反復(古本一/作覆)其道七
日來復利有攸往(許慎云復往來也从彳复聲徐鍇云/往來為復故从彳彳相連也按説文)
(彳小步也象人脛三屬相連也㚆古作㚆行故道也从/夂畗省夂象人兩脛有所躧也然則復原以既往而來)
(為義故从彳會意从复亦以聲兼意鄭康成云復反也/還也隂氣侵陽陽失其位至此始還反起於初故謂之)
(復按卦以陽生為復隂生為姤須明二卦取義何來六/合之氣天陽氣初生為主地隂氣後凝為客陽本包隂)
(然其分時司令則氣皆平分陽生于子月至已而極隂/生于午月至亥而極復者主宅其居姤者客驟而至此)
(命名之本意也陽反而復生生之氣自此萌動故亨出/入无疾以下皆主初九一爻言出者剛長也入者剛反)
(也疾者遽迫也自一陽始生漸進而為六陽之乾在臨/則為九二在泰則為九三在大壯則為九四在夬則為)
(九五在乾則為上九凡所以為六辟卦之主者皆此一/陽也至姤一隂始生則陽以㳄而消而此一陽者先不)
(見矣待其後五陽消盡而此一陽始復生于下是自出/而入絶无急迫故曰出入无疾即臨卦剛浸而長之浸)
(字也朋同類也一陽生則諸陽以漸而生故曰朋來乃/自其未然之勢言臨泰且至是方來也无咎即疇離祉)
(意一陽先事動而以順行則衆陽亦各依其序而至而/无凌逼之失故无咎反者往而還也來者還而至也曰)
(反復其道者言反以復其道卦畫從下起復之一陽即/開天之一畫所謂乾元也道猶路也震為大塗有行道)
(象其道乃自復而臨而泰而大壯而夬而乾之道復之/初爻乃其行之所發軔故曰復其道此復字與來復之)
(復同義然反尚以在途言及曰來則歸就本位矣七日/則其反而來之期也自乾而姤一隂始生乾上九之陽)
(擯在卦外反之始也厯二隂遯三隂否四隂觀五隂剝/六隂坤此一陽皆迤邐而未至至復而始見則厯七卦)
(矣以卦配月自建午至建子為七月所以言日者古人/呼月為日豳詩一之日二之日是也月所以紀日也隂)
(陽平分其數各六升降往來至七而還其本位故厯家/建破以七日而更醫家之論傳經亦以七為審楊敬仲)
(云陽言日隂言月故臨言八月季子思云於臨曰八月/有㓙於復則曰七日來復陽消而數月者幸其消之遲)
(陽長而數日者幸其長之速按七日之解不一或取隔/坤六爻成七或取倒剝六爻成七雖各有可通然據彖)
(傳明解曰天行也當以自姤五月一隂生至復十一月/一陽生之説為正或有祖六日七分解者以為剝卦陽)
(氣之盡在於九月之末十月當純坤用事坤卦之盡則/復卦陽來每卦得六日七分從剝盡至陽氣來復隔坤)
(之一卦六日七分舉成數言之故言七日也鄭康成王/輔嗣孔仲逹李鼎祚皆如此説余以分卦直日之法考)
(之則諸家之説誤也法云離坎震兊各主其一方其餘/六十卦卦有六爻爻别主一日凡主三百六十日餘有)
(五日四分日之一毎日分為八十分五日分為四百分/四分日之一又為二十分是四百二十分六十卦分之)
(六七四十二卦别各得七分是毎卦得六日七分也所/以推離坎震兑為四正者本之説卦言坎北方之卦也)
(震東方之卦也離南方之卦也兑正秋也於三卦言方/則知坎離震兑各主一方矣於兑言正秋者秋分也兑)
(言秋分則震春分坎冬至離夏至為四正矣四正直四/時為方伯監司之官不在直日數内又以復臨泰大壯)
(夬乾姤遯否觀剝坤十二卦為辟卦直十二月毎一卦/各管四卦如坤十月卦也厯未濟蹇頤中孚四卦而後)
(成復復主冬至而冬至中氣實起於中孚故易緯稽覽/圖謂卦氣起中孚所傳焦延夀京房推筭之法葢如此)
(然則復之去坤尚隔五卦計三十一日有竒不得徑以/復接坤而曰僅隔坤卦之六日七分也若謂中孚與復)
(止隔一卦七日來復葢指中孚言耳此於分卦直日之/法合已若然則中孚之時陽氣已動聖人當言于中孚)
(見天地之心不待至復也且積日成月積月成時十二/辟卦主十二月既皆在直日用事之中何得棄四正卦)
(不用豈月外有時乎緯文鄙淺原不足信諸家更誤述/之見又在焦京下也七日來復専言一陽方來其數如)
(此利有攸往則又言一陽之長可為臨為泰以至于乾/也上文曰出入自出而入也此曰利往自入而出也六)
(爻皆變則為天風/姤震上坤下為豫)
　序卦傳曰物不可以終盡剝窮上反下故受之以復
　(物无剝盡之理隂極則陽生陽剝極于上而復生于/下窮上而反下也如列子所謂運轉无已天地宻移)
　(疇覺之哉張子云剝之與復不可容線須臾不復則/乾坤之道息也故適盡即生更无先後之㳄也此義)
　(最/大)
　彖傳曰復亨剛反動而以順行是以出入无疾朋來
　无咎反復其道七日來復天行也利有攸往剛長也
　復其見天地之心乎(剛反釋復字而亨之意在其中/剛既反則日長日盛而亨矣以)
　(卦徳言之下動上順震動行于坤順之中順者所以/善其動也是以其始也一陽自出而入而无凌遽之)
　(病其既也衆陽引類而進而无壯罔之愆大抵氣難/助長學貴深造亦動而以順行之意楊中立云四時)
　(之變浸而為寒暑固非一日之積也天且不能暴為/之況于人乎自隂生至陽復凡七月此乃天道之行)
　(自然而然如人往之有反行之有復也天行言既去/而復來之時剛長言已復而又盛之勢一陽雖微其)
　(勢則長五隂雖衆其勢則消利有攸往于兹決矣剝/復二傳皆對言剝曰君子尚消息盈虚天行也復曰)
　(反復其道七日來復天行也剝曰不利有攸往小人/長也復曰利有攸往剛長也葢以反剝即為復也六)
　(十四卦无非天地之心所寓而獨見于復則惟一陽/初動之際為能見其心也天地何心哉萬古生物无)
　(少息時則其心矣然則无時不可見而何獨于復見/之譬之晝不稱光而昧爽稱光為夜无光而光始動)
　(于晨耳冬乃大肅疑不仁矣无何而陽回然後知殺/果非其心而心于仁也不仁而曷為萬古生生以至)
　(于今哉程子云人説復其見天地之心皆以為至静/能見天地之心非也復之卦下面一畫便是動也安)
　(得謂之静朱子云十月陽氣收歛一時闗閉得盡天/地生物之心固未嘗息但无端倪可見惟一陽動則)
　(生意始發露出乃始可見端緒也言動之頭緒于此/處起于此處方見得天地之心或問動之端乃心之)
　(發處何故云天地之心曰此須就卦上看上坤下震/坤是静震是動十月純坤當貞之時萬物收歛寂无)
　(蹤跡到此一陽復生便是動然不直下動字却云動/之端端乂從此起雖動而物未生未到大叚動處凡)
　(發生萬物都從這裏起豈不是天地之心又云程子/説天地以生物為心最好此乃是无心之心也又云)
　(三陽之時萬物蕃新只見物之盛大天地之心却不/可見唯是一陽初復萬物未生泠泠静静而一陽既)
　(動生物之心闖然而見雖在積隂之中自掩藏不得/此所以必於復見天地之心也又云要説得見字親)
　(切葢此時天地之間无物可見天地之心盡散在萬/物不能見得如此端的又云聖人賛易而曰復見天)
　(地之心今人多言唯是復卦可以見天地之心非也/六十四卦无非天地之心但於復卦忽見一陽之復)
　(故即此而賛之耳又云伊川與濓溪説復字不同濓/溪就坤上説就回來處説如云利貞者誠之復誠心)
　(復其不善之動而已矣皆是就歸來處説伊川却正/就動處説如元亨利貞濓溪就利貞上説復字伊川)
　(就元字頭説復字以周易卦爻之義推之則伊川之/説為正邵子詩云冬至子之半天心无改移一陽初)
　(動處萬物未生時𤣥酒味方淡太音聲正希此言如/不信更請問包犧朱子詩云忽然夜半一聲雷萬户)
　(千門㳄第開識得无中含有處許君親見伏羲/來按以上數條深于翼傳有所發明故詳録之)
　象傳曰雷在地中復先王以至日閉關商旅不行后
　不省方(陽氣出地為雷自秋而冬陽往而消无能為/雷者今一陽復還于地中雖未能為雷而春)
　(時之雷即此復還之陽之所為故曰雷在地中也陽/始生于下而甚微安静而後能長先王順天道當至)
　(日陽之始生安静以養之春秋謂之分冬夏謂之至/分者春秋各九十日而二分居其中以隂陽均故曰)
　(分至亦各居九十日之中周禮五月日長至日長之/極陽極隂生也冬十有一月日短至日短之極隂極)
　(陽生也今呼冬至為長至以隂極陽至短極長至為/義三禮義宗云至有三義一以明隂陽之氣之至極)
　(二以明隂陽之氣之始至三以明日行之南北至此/至日葢謂冬至之日闗者四郊之門既曰先王又曰)
　(后者后指後王言也明先王之制如此至日一陽初/生故閉闗不開商旅不通行則外者不入内人君不)
　(巡狩則内者不出外葢欲地上安静以養地下初動/之陽也亦皆象雷之在地也商旅舉其朂動者省方)
　(舉其最鉅者以該其餘月令是月也齋戒掩身以待/隂陽之所定亦此意舜十一月朔巡狩而此言后不)
　(省方者葢巡狩者是月也不省方者是月之至日也/至日震一陽象闔戸為坤又一陽横亘于下為閉闗)
　(象震為大塗坤為衆商旅象闗閉矣不行象震為君/后象坤為國土方象君不居五而居初潜居深宫不)
　(省方象按㢲為商旅為近利市三倍以震見㢲伏故/商旅不行姤象曰后以施命誥四方以復見姤伏故)
　(后不省方虞仲翔之解云然其取象確矣又蘇君禹/云復之閉闗也非閉有形之闗閉无形之闗也不營)
　(營于功利不憧憧于往來商旅之不行也天君泰然/于内而不馳騖于外后之不省方也粗舉假象有裨)
　(理學復閉闗所以貞一嵗震動之生幾而使行之无/不順隨宴息所以貞一日震動之生幾而使行之无)
　(不説知閉闗之義日日有至有/復知宴息之義息息有宴有隨)
　繫辭下傳曰復徳之本也(豁然而還其本心之為復/韓康伯云夫動本于静語)
　(始于嘿復者各反其所始故為徳之本所謂立天下/之大本者此也王輔嗣云復者反本之謂也凡動息)
　(則静静非對動者也語息則嘿嘿非對語者也然則/天地雖大富有萬物雷動風行運化萬變寂然至无)
　(是其本矣故動息地中乃天地之心見也若其以有/為心則異類未獲具存矣愚按程朱以動解復據一)
　(陽下動言也王韓以静解復據雷在地中言也旨似/互異理實同歸葢静以君動乃動之本體特静无可)
　(見於動之端處想見其頭緒耳故朱子亦/有未到大段動處之説應知尚有本體在)又曰復小
　而辨於物(些子靈玅視之不見聽之不聞謂之小即/道心惟微之微以一陽言辨分辨之辨物)
　(謂物欲以五隂言辨于物/者言物欲之所不得溷)又曰復以自知(六十四卦/孔子惟稱)
　(復為見天地之心又曰復以自知自知之知即乾知/大始之知即知天地化育之知是真知也見天地之)
　(見即人所不見之見即參前倚衡之見是真見也吾/之心即天地之心一念自知則惺然常存豁然貫通)
　(知天而天知天之未始不為我知地而地知地之未/始不為我不過識得此真心而已此復所以為徳之)
　(本與雖然自知之復豈易言哉克已而後復禮格物/而後致知夫惟内不見已外不見物而後可謂之真)
　(見也此閉闗之極而顔/氏之子所以為庶㡬也)
　　初九不遠復无祇(祇以示氏聲有兩音音岐者訓/神祇之祇云支者訓適吴㓜清)
(作祗按古文易註曰祇作祗者尤非祇从衣氏聲短衣/也王肅作禔云妥也九家本作多音支又作㩼與多同)
(義猶/但也)悔元吉(變坤為純坤復卦辭専以氣數言爻辭専/以人事言上體乃坤而静之時下體乃震)
(而動之始初九又復而反之機初以一陽為三隂之主/動而即復不遠而復也悔生于動動涵于初陽内復而)
(天心還肫盎粹然自知烱然以故居動之體无動之悔/祇適也増韻云適所以之辭若動而過過而忘反則適)
(所以召悔而已楊廷秀云動生于心復亦生于心復心/一生動心自寂君子以此修身吉之大也何悔之有又)
(悔有變義初九為復/卦之主變則无陽矣)
　象傳曰不逺之復以修身也(彖言心言見象言身言/修不逺之復已見天地)
　(之心故能以之修其身不然與天地稍不相似便成/一箇軀殻之身何修之有近溪羅氏云以修身也明)
　(不逺復是箇反身而求鞭鞭着/在肉上方復得來此語更痛快)
　繫辭下傳曰顔氏之子其殆庶㡬乎有不善未嘗不
　知知之未嘗復行也易曰不逺復无祇悔元吉(楊敬/仲云)
　(意起為過不繼為復不繼者不再起也是謂不逺復/意起不已繼繼益滋後雖能復不可謂不逺復不逺)
　(之復孔子獨與顔子謂其有不善未嘗不知知之未/嘗復行者繼之之謂意起即覺其過覺即泯然如虚)
　(之水泯然无際如氣消空不可致詰人心自善自神/自明自无汙穢如四時之錯行如日月之代明冰鑑)
　(中之萬象意微起焉即成過矣顔子清明微過即覺/覺即泯然无際如初神明如初是謂不逺復无始也)
　(復於意未動之始也是元即乾元即坤元元不可思/元不可度姑謂之始又謂之大又謂之道心又謂之)
　(天地之心其曰元吉吉孰大焉愚謂復小而辨于物/顔子惟察乎至善之體故有不善未嘗不知知之未)
　(嘗復行否且真妄不分焉知/所復此復所以貴自知也)
　　六二休復吉(變兑為臨互體坤變震許慎云休息/止也从人依木人於勞暍之時得依)
(木之芘䕃以息至美也故休亦有美義復有震之竹與/雈葦為芘䕃可休之處六二得位處中最比于初上无)
(陽爻以疑其親在初之上而附順之有休之象大凡人/心所以不純乎天理者祇以有所馳而未休二不能不)
(涉于隂與初之不逺復異矣幸其以初為輔仁之友因/往依之用以息其劓而補其黥則二亦從此能復吉道)
(也文中子云學莫便乎近其人初九己自為復者也顔/子之克己復禮以之六二依人而復者也曾子之從事)
(吾友以之六爻皆以自復言必謂指初非或云休讀如/休休有容之休隂多忌陽六二柔順中正見一陽之復)
(其心休休焉樂與之比故曰休復亦通變兑有悦/而就下之義卦變臨二陽同徳剛方長故克休復)
　象傳曰休復之吉以下仁也(仁謂仁人指初言震本/為仁二在初上何得云)
　(下仁王肅謂下附于仁是也易六十四卦未嘗言仁/僅見于此是知不逺復便是仁也故孔子曰仁逺乎)
　(哉補陽稱元言二隂亦稱吉親賢/之益葢如此象提吉字亦有味)
　　六三頻(古本又作嚬鄭𤣥本作卑音同當/是顰蹙之顰从頻卑聲古文省耳)復厲无
咎(變離為明夷互體坤變坎約象坤變震許慎云頻水/涯也人所賔附頻蹙不前而止有躊躇煩躁之意故)
(其義為數為急為連三體震性動又決躁變剛互體成/坎阻水不能進而後復復之不早者也故為頻復象初)
(九一過六二二過六三三過初九有不善未嘗不知知/之未嘗復行一過而已无復過矣故稱不二過若二者)
(待人而後補過不得人能无過乎是二過者也至于三/而過甚矣復遲矣急忙連步反歸求初視二已隔一層)
(能无厲乎然猶未離乎内與初同體故亦有復象而猶/可以免咎如其復而又過㐫咎悔吝將並集之豈曰厲)
(而已乎髙順云舉動不肯諦思動輒言誤誤事豈可數/慎毋恃改過為盛徳而澷无絶私勝己之力也變離為)
(明夷非不知復者卦/變明夷亦傷矣故厲)
　象傳曰頻復之厲義无咎也(頻雖有厲復則能補過/矣故於義為无咎然聖)
　(人終恐人之狃頻復為无咎也/特提出厲之一字以醒人焉)
　　六四中行獨復(變震為重震互體坤變艮約象坤/變坎糓梁子云三有中五亦有中)
(四上下皆有二隂而處厥中不從其類而獨應初故其/象為中行獨復或云此卦全體象震震為足又為大塗)
(卦之五隂二三近陽五上逺陽四居逺近之中猶路之/半也故曰中行或又云凡卦三四皆可言中益卦三四)
(言中行是也不獨二五為上下之中而已皆通中雖以/五隂之中言然自中立不倚之義四以應初故能復非)
(以應初為復也謂之獨者惺然獨覺獨往不從外得不/徇衆見對衆人而言也復六四即剝六三故皆以離類)
(從陽取義體坤故能順陽變剛則與下卦同是震體下/畫一陽與初九一陽同亦從而復之象朱子云當此之)
(時陽氣甚微未足以有為故不言吉然理所當然吉㐫/非所論也董子曰仁人者正其誼不謀其利明其道不)
(計其功於剝之六/三及此爻見之)
　象傳曰中行獨復以從道也(謂惟道之從不從衆也/隂陽有淑慝之分四處)
　(衆中而獨能從道曰獨者難之也微陽及物之功未/廣故不言吉四知道之當從而已豈計其功乎胡仲)
　(虎云修身以道修道以仁小象/曰修身曰仁曰道惟初九當之)
　　六五敦復无悔(變坎為屯約象坤變艮初為復之/主爻四與之應五去初逺又非其)
(應其下而從之也亦附于四而已敦者附益而加厚之/意與敦臨意同約象坤五為坤上畫又變艮敦象夫五)
(去初遠而私淑之非功力之加厚亦何繇復哉五能敦/于其復不以攻取移不以始終易焉是復善而无悔之)
(道也太甲處仁遷義克終允徳以之李子思云易中陽/長之卦凡在上隂柔之主則未嘗不附而順之故復為)
(一陽之長而六五則敦復无悔臨為二陽之長而六五/則以知臨為宜泰為三陽之長而六五則以帝乙歸妹)
(為祉大壯為四陽之長而六五則以喪羊于易无悔諸/卦六五爻大率皆以下順陽剛而得居上之體作易者)
(當陽長之世以此垂訓要之皆所以為君子之地云耳/程子云陽復方微之時以柔居尊下復无助未能致亨)
(吉也能无悔而已卦變/屯屯固也亦敦篤義)
　象傳曰敦復无悔中以自考也(自考即視履考祥考/其善不善之考侯果)
　(云體柔居剛无應失位所以有悔能自考省動不失/中故曰无悔矣復自知不待外求中自考亦不待外)
　(求不動于意不遷于情以體認未發氣象此敦復之/學也復以自知乾之知始也敦復无悔坤之厚終也)
　　上六迷復㐫有災(鄭𤣥本作烖陸徳明本作灾按/説文烖正字也灾或字也災籕)
(文/也)眚用行師終有大敗以其國君㐫至于十年不克征
(變艮為頤上為㝠昧之位六為柔暗之資地絶既无下/仁之美剛逺則失遷善之機隂重已有難開之蔽柔終)
(安望改過之勇坤本先迷今居其極則迷之甚矣以迷/復二字連言者言迷于復即昏迷而不知所復之謂非)
(如楚辭所云迴朕車以復路兮及行迷之未逺者也蘇/子瞻云乘極盛之末而用之不已不知初九之己復也)
(謂之迷復㐫字貫下以天意言則㐫見于災𤯝以人事/言則㐫見于行師子夏傳云傷害曰災妖祥曰眚鄭康)
(成云異自内生曰眚自外曰祥害物曰災災眚者上天/之罰也初九之復天也衆莫不予而已獨迷焉雖天其)
(肯佑諸故有災𤯝何以言行師以其敵陽也陽初復隂/極盛正龍戰于野之時坤為衆變艮大象離離為戈兵)
(下震為大塗衆人以戈兵而震動于大塗行師象也卦/之全體似師下不成坎師毁而大敗之象苟慈明云陽)
(息上升必消羣隂故終有大敗坤為邦國乾為君滅藏/于坤故以其國君㐫皆上六所致也十年不克征亦七)
(日來復之反乾无十坤无一隂數極于六而七則又為/乾之始陽數極于九而十則自為坤之終故凡言十年)
(者坤終之象也屯十年乃字頤十年勿用皆互坤坤數/窮于十无不反于一十乃坤之終一即震之始上有坤)
(之終迷更无震之反生量斯形勢雖至十年猶不能征/伐㐫孰有過此者乎然曰十年終有可復之日不然陽)
(道在天地間當遂滅息矣豈理也哉一陽漸進以至于/夬則決而成乾此上六復之日也左傳子大叔告子展)
(曰楚子將死矣不修其徳政而貪昧于諸侯以逞其願/欲久得乎周易有之在復之頤曰迷復㐫其楚子之謂)
(乎欲復其願而棄其本復歸无所是謂迷復能无㓙乎/楚不㡬十年未能恤諸侯也又成公十六年晉楚遇于)
(鄢陵晉侯筮之史曰吉其卦遇復曰南國䠞射其元王/中厥目國䠞王傷不敗何待公從之及戰吕錡射共王)
(中目杜預注云復陽長之卦陽氣起子南行推隂故曰/南國䠞也南國勢䠞則離受其咎離為諸侯又為目陽)
(氣激而飛矢之象愚謂此卦占辭與卦象全不類注終/未的確意者震坤拱㢲離在中間楚正南國今有東方)
(震西南角坤而无㢲離㢲離共坤各得坤一半坤為國/豈非南國䠞乎㢲為白眼離為目光无離无㢲豈非喪)
(目乎震為蒼筤竹豈非矢乎若只就兩體言貞我悔彼/初九元吉上六迷復㐫有災𤯝用行師終有大敗以其)
(國君㓙坤西南即南國也震木克坤土射之義也國君/即元王有災眚𤯝為目疾即中厥目之象也亦可以旁)
(通矣或謂行師以下皆假象以喻一心/不能馭衆動徇象必至喪天君亦通)
　象傳曰迷復之㐫反君道也(迷復與不遠復相反陽/剛即君道坤隂滅之故)
　(曰反君道也剝上九民所載也一陽在上指衆隂之/為民復上六反君道也衆隂之極表一陽之為君扶)
　(抑之旨/嚴矣)
　第十三對
　　无妄䷘畜大
　襍卦傳曰大畜時也无妄災也(蘇子瞻云以艮畜乾/而可者時也以乾行)
　(震而不可者災也愚謂得時則无災災者失時者也/大畜若上九天衢之亨可謂得時矣然无畜而時不)
　(謂時也大畜故謂之時耳无妄若六三或繫之牛可/謂逢災矣然有妄而災不謂災也无妄故謂之災耳)
　(孔子困于陳蔡之間語子路曰知者必无罪乎王子/比干何為刳心而死義者必聽乎伍子胥何為抉目)
　(而懸吳東門亷者必尊乎伯夷叔齊何為餓于首陽/忠者必信乎鮑叔何為而不用葉公子高終身不仕)
　(鮑焦抱木而泣子推登山而燔君子博學深謀不遇/時者衆矣賢不肖材也遇不遇時也故虞舜耕于厯)
　(山之陽立為天子其遇堯也傅説負土而版築以為/大夫其遇武丁也伊尹故有莘氏僮也負鼎操俎調)
　(五味而立為相其遇湯也吕望行年五十賣食棘津/年七十屠于朝歌九十乃為天子師則遇文王也管)
　(夷吾束縛檻車為仲父則遇齊桓公也百里奚自賣/五羊之皮為秦伯牧牛舉為大夫則遇秦繆公也伍)
　(子胥前功多後戮死非有盛衰前遇闔閭後夫差也/夫驥罷鹽車莫之知也不得伯樂安得千里之足造)
　(父亦无千里之手矣蘭茝生于茂林人莫見之故不/芬學者非為通也為窮而不困憂而不哀先知禍福)
　(之始而心无惑焉使舜居桀紂之世能自免于刑戮/善矣亦何為之有桀殺闗龍逢紂殺王子比干當此)
　(之時豈闗龍逢无知而王子比干不慧乎此皆不遇/時也故君子務學修行而須其時者也又按剝復之)
　(後繼以无妄大畜剝復艮震交以坤无妄大畜艮震/交以乾震動于天之下動以天也艮止于天之上畜)
　(以天也天全而无妄仝于天而/大畜聖學本天其動止皆天焉)
䷘(震下/乾上)
无妄(史記/作望)元亨利貞其匪正有眚不利有攸往(妄謂虚/妄乃意)
(必固我之總名凡天下之乍起乍滅而非真實者皆妄/也故想曰妄想見曰妄見无妄者誠也為卦乾上震下)
(動以天者也故曰无妄若動以人欲則妄矣自馬鄭王/肅皆云妄猶望史記无妄作无望可知无所希望即是)
(无妄但无妄意淺无妄意深耳元亨誠通利貞誠復誠/者天之道也无妄則誠故四徳與乾同然元亨固賛辭)
(利貞亦勉辭主義理而言工夫也光明洞逹之謂亨畧/无芥蔕合徳于天之謂元亨利者宜也貞者正也誠本)
(无不正守正所以入于誠故又宜于貞翼辭以字可見/斷不可岐誠與正為二而謂天下有不正之誠也其者)
(别設戒辭眚即復卦有災眚之𤯝彖所謂天命不祐者/夫心天而道則无不正故動罔不利其匪正而欲有所)
(往則是為人欲所使乃妄動也往必不免于過尤何利/之有按无妄卦爻中所取者三焉其一以剛實為无妄)
(其二以當位為无妄其三以不繫應為无妄初九三者/皆全最善矣九五剛而當位則有其二亦其㳄也九四)
(剛而不當位與上九同然上有應而四无應故四亦得/其二又其㳄也六二當位而柔僅有其一而已又其㳄)
(也上九與六三俱繫應而不當位故皆不免于災繇云/元亨初九是也四與初敵應亦庶㡬之而有戒辭云利)
(貞九五是也二與五正應亦庶㡬之而有戒辭三上皆/以不中正相應而六三柔體猶可望其守静自特上九)
(則過剛而亢矣故聖人于爻辭尤加戒焉繇云其匪正/有眚不利有攸往則唯上九當之六爻皆變為地風升)
(震上乾下/為大壯)
　序卦傳曰復則不妄矣故受之以无妄(无妄者誠也/復者所以求)
　(反于誠也人心但一静息便見真心人氣但一静息/便見元氣天成條理本自如此第患其不復耳復則)
　(不妄繇不妄然後能无妄也无妄則其動也天夫乾/震合體與震復坤下其力量自見不同无妄所以㳄)
　(復也復者賢人之事人之道也/无妄者聖人之事天之道也)
　彖傳曰无妄剛自外來而為主於内動而健剛中而
　應大亨以正天之命也其匪正有𤯝不利有攸往无
　妄之往何之矣天命不祐行矣哉(震初一剛其所從/來即乾之初畫无)
　(妄外乾内震初九得外卦乾剛初爻以為内卦之主/故曰剛自外來而為主于内如是而動全是天動而)
　(非人動卦所以名无妄也下剛而動上剛而健私欲/不作柔邪自消雖統言卦徳然意専歸初九葢震之)
　(為動惟在初九一爻而與九四為正應乃乾健之首/畫也其力至大即六二九五猶不能並況六三上九)
　(乎剛中而應謂九五也五以剛居中正二復以中正/相應是亦順理而不妄者故總括之曰若此則其道)
　(大亨通而貞正此聖人純乎自然之心實帝天賦予/本然之命也人而天者也吳㓜清云天之命即天之)
　(道以其主宰則曰道以其流行則曰命改字叶韻耳/夫人之心一天之命誠者天道何妄之有不正從妄)
　(生則以不止于无妄而欲更有所往是于本无妄之/中自生妄也故告之曰无妄之往何之矣上之字語)
　(辭下之字即往也天命即上文天之命義理與氣數/非二物也既不能大亨以正則咈乎天之命即為天)
　(所不祐助而謂其可行否乎矣哉疑辭愚聞之師云/人之妄也儆之以天而不懼申儆之以震震東方也)
　(東方之情怒是謂天之變相故震夷伯之廟以戒展/氏之慝啟金縢之書以彰周公之徳詩曰敬天之怒)
　(无敢戲豫君子誦无妄之辭如/砰訇之駐耳齋戒以神明其徳)
　象傳曰天下雷行物與无妄先王以茂對時育萬物
　(天下雷行則是雷徧行于天下而无一處之不聞葢/驚蟄時也與風行地上之象同亦謂風徧行于地上)
　(而无一處之不被故惟二象以行字言物與屬上雷/行為句无妄自是卦名與猶言從也應也張清子注)
　(云天雷而物應胡旦演聖通論云物物相與以應雷/行是也近代王龍溪亦依此讀雷聲之震動无物不)
　(及凡物之蟄者无不從雷而驚起雷无私震物无私/與故以為无妄之象先王觀此以茂對天時養育萬)
　(物順萬物而不逆萬物養天下而不私天下是能全/其无妄者也茂盛也對時謂順合天時對時而曰茂)
　(涵蓄多少盡性至命之理非極誠无妄者不能萬物/當自我育對時正所以育之也應天時行時至事起)
　(其動以天者也又虞仲翔云震為反生萬物出震而/京氏及俗儒以為大旱之卦萬物皆死失之遠矣有)
　(无妄然後可畜不死明矣萬物皆死將何畜聚/以此推也按京氏所謂大旱之卦其理未詳)
　　初九无妄往吉(變坤為否此爻足蔽无妄全卦震/陽初動誠一未分又與九四為應)
(兩剛相遇不牽于繫應之私是之謂无妄以此而往動/與天合何不吉之有彖言不利有攸往匪正之往也此)
(言往吉无妄之/往也變則為否)
　象傳曰无妄之往得志也(剛主于内居初无應直心/而往得此心之本體故曰)
　(得/志)
　　六二不耕穫(陸徳明云或依注作不/耕而穫非下句亦然)不菑畬則利
有攸往(變兑為履互體艮變離耕春耕穫秋歛菑者田/之一嵗墾而方成者畬者田之三嵗墾而已熟)
(者人之有妄在于期望期望萌生得失胥患未耕望穫/未菑望畬始耕望穫既菑望畬耕期多穫菑期饒畬意)
(欲日廣謂非妄歟六二中正應五本自利往然无妄卦/中獨不取應慮其有所繫着也故告之曰不耕穫不菑)
(畬則利有攸往不耕穫者不方耕而即望有其穫也不/菑畬者不方菑而即望成其畬也正其誼不謀其利明)
(其道不計其功也夫造其事而不欲有其功雖田夫野/老豈其不慧至此哉然時至事起日冀之不能速其來)
(日置之不能遲其去則有順而无逆矣故他民多機可/以庸其機故也惟農最為樸民而農之業為本業以其)
(无妄心也學者之除妄心而必有事焉當如此矣故曰/則利有攸往言必如此而後利也與匪正有𤯝者不侔)
(也楊敬仲云利有攸往者以无妄而往也不然則往皆/放逸也何利之有孔子與門弟子言每毎戒其意戒其)
(必戒其固戒其我皆所以攻其害道者使虚也初為地/位二為田故乾九二曰見龍在田震為耒耜為禾稼互)
(艮為手耒耜在手耕象禾稼在手穫象變互艮為離以/離火焚離牛耕而菑畬象變兑為悦慮其邪媚不正故)
(當發/此戒)
　象傳曰不耕穫未富也(富謂陽實也二隂虚未富有/應于五聖人慮其有妄求之)
　(心故以不/耕穫示戒)
　　六三无妄之災或繫之牛行人之得邑人之災(變/離)
(為同人互體艮變㢲約象㢲變兑六三與上九剛柔相/應非不自以為无妄也然而不免于災者則以處不當)
(位不中不正故也凡禍之出于意外者為災六三處不/當位禍若其所自取矣而目之為災者陽主唱隂主隨)
(故歸其造災之繇于上九焉牛三所有也此爻變為難/牝牛象也或繫之者上九繫之也上九與六三為應故)
(繫之也約象㢲為繩互體為手以手持繩繫象也行人/邑人皆指六三一人三為人位行而在路則為行人震)
(為大塗又為足行人象也居而在邑則為邑人約象㢲/為市邑互體艮為止邑人象也詳觀爻義葢謂上九縱)
(欲繫六三而六三必不可應上九也何者无妄一卦皆/以繫應為妄況三與上之不中不正者乎故聖人為六)
(三告曰今汝有牛于此上九將來繫汝牛矣汝若行而/他往不與上九為應則牛仍汝之有也汝若止而不行)
(與上九應則牛將為上九所得非汝之有也夫以已本/有之物而忽屬之他人焉非災而何言此以為知誘物)
(化者之借喻必朗然高矚超然遠引而後可免/于徽纆也此无妄之本旨舊解未有及此者)
　象傳曰行人得牛邑人災也(行人將牛以俱去故得/有其牛若栖遲于邑中)
　(則必有起而攘之/者矣嘻速駕哉)
　　九四可貞无咎(變㢲為益互體艮變坤約象㢲變/艮四剛陽而居乾體復无應與本)
(自无妄者也可貞固守此則无咎曰可貞者恐其未必/貞也故決之僅曰无咎者位不當故難得志然能守其)
(无妄以遠咎亦足矣初九之无妄往吉行乎其所當行/者也九四之可貞无咎止乎其所當止者也互艮為止)
(有貞義凡爻言貞者皆不貴變/如此爻變則又有繫應之嫌矣)
　象傳曰可貞无咎固有之也(固有者言其剛實无應/本无妄也本无妄故可)
　(貞无咎所謂/食舊徳也)
　　九五无妄之疾勿藥有喜(變離為噬㗐約象㢲變/坎九五剛健中正可謂)
(无妄矣但以其與二為應有應則恐不能无私故以為/疾然五以中正居尊二以中正應之應而无害于應故)
(太虚雲影自去自來豈足病哉若以此而攻治之是自/生妄也浄名云彼自无瘡勿傷之也正此意告子之㝠)
(然罔思悍然力制以為不動心釋氏之息滅人倫違棄/世故以為不住相犯勿藥之戒者也疾去曰有喜凡疾)
(生憂憂亦生疾病者必愁思慘慘而不樂如將瘳也其/神必自喜易凡三言之曰勿藥有喜又曰介疾有喜又)
(曰損其疾使遄有喜葢喜者將瘳之候亦治病之方也/不用藥而病自去矣變離為火心本无妄倏動而火疾)
(象互體變坎坎為心病疾象中爻㢲木艮石藥象坎為/多眚故藥不可試勿藥象九五之疾生于應下五四三)
(倒體向下為/兑悦有喜象)
　象傳曰无妄之藥不可試也(試謂少嘗之也既已无/妄而復藥之則反為妄)
　(而生疾矣戒勿嘗藥以无所需藥故楊敬仲云起意/于善是謂无妄之疾若又治此疾則於意上生意疾)
　(中加疾惟道心大明者始/知此未至於大明者終疑)
　　上九无妄行有眚无攸利(變兑為隨上九居乾之/終則純乎天矣宜无妄)
(也然而上九不自安于无妄也以其與六三震足為應/有行之意焉故告之曰而之時位已處其極矣前无可)
(往之地不過退而下以就所應耳然兩皆處不當位不/中不正若不能以理勝欲行必有眚何利之有第静守)
(而終焉可也彖所謂匪正有眚不利有攸往者正指此/爻以上極且變有不能安止之象故發此戒變兑為悦)
(亦有邪媚/之嫌云)
　象傳曰无妄之行窮之災也(无妄之行猶彖傳所云/无妄之往上九乾之窮)
　(非乾之正與乾亢龍義同故二小象亦同夫无妄之/徳動而健未嘗禁其行也但上在卦終時位已至窮)
　(極以九居上又所處不得其正故不可以有行耳以/其意于行故曰眚以其時位使然故曰災程子云災)
　(天災自外來眚/已過繇自作)
䷙(乾下/艮上)
大(歸藏/作􁃡)畜(古本又/作蓄)利貞不家食吉利涉大川(畜為畜止/又為藴畜)
(義與小畜之畜同為卦艮上乾下取艮之止乾則為畜/止取天在山中之象則為藴畜止而後有積理自相通)
(大小畜所畜皆乾其别者艮㢲耳小謂隂㢲以隂畜陽/畜之力小曰小畜大謂陽艮以陽畜陽畜之力大曰大)
(畜畜者畜之以成其徳也何畜乎乾懼其過鋭而或躁/過剛而或折過大而或簡故畜焉以裁之此聖人陶鑄)
(天下之玅機師道也唯上九一爻當之貞正而固也畜/以貞静為主艮陽在上乾之三陽上進賴此以畜養之)
(而健始不過故曰利貞畜極而通則當食君之祿而不/食于家上九所謂何天之衢是也表記子曰事君大言)
(入則望大利小言入則望小利君子不以小言受大祿/不以大言受小祿易曰不家食吉此言必大畜君子然)
(後可以不家食受大祿也艮為門闕家象師上爻以坤/變艮稱承家損上爻以艮變坤稱无家二象可見中爻)
(兑口食象上九畜極而通艮家變為坤國故有不食于/家而食于國之象與小畜上爻變不雨為既雨意同如)
(吳㓜清解但以兑口在四寄食于外象不家食則于家/字无着落若虞仲翔謂二五易位成家人又近于鑿矣)
(或云乾為賢人艮為宫闕令賢人居于闕下不家食象/亦通利涉大川者言出而可以濟天下之險乃不家食)
(以後事卦以乾健涉兑澤中爻震木在兑前舟行而前/涉大川象或云自三至上中空肖離亦舟象六爻皆變)
(為澤地萃乾/上艮下為遯)
　序卦傳曰有无妄然後可畜故受之以大畜(无无妄/而畜畜)
　(偽耳有无妄真種子以為聖/賢萌蘖而後可畜以至于大)
　彖傳曰大畜剛健篤實輝光日新其徳剛上而尚賢
　能止健大正也不家食吉養賢也利涉大川應乎天
　也(乾體剛健艮體篤實朝旦為輝日中為光艮為光/明而乾之行也日一周皆有輝光日新象又互體)
　(離離為日亦其象也王輔嗣云凡物既厭而退者弱/也既榮而隕者薄也夫能輝光日新者唯剛健篤實)
　(也蘇子瞻云剛健者乾也篤實者艮也輝光者二物/之相磨而神明見也乾不得艮則素健而已矣艮不)
　(得乾則徒止而已矣以止厲健以健作止而徳之變/不可勝窮也按據文氣觀則輝光日新四字當自為)
　(句其徳二字當屬下剛上指上九尚者孚契之意上/九躬剛徳以自拔于一卦之上而獨嘉尚下卦之三)
　(陽同徳故也李鼎祚云乾為賢人下文能止健乃著/其尚之之實夫下三陽之所以可尚者惟其健也然)
　(健而不知止未免過于健能止健是發揚者戒于太/猛精進者戒于太鋭健而不過乃得其正凡此皆剛)
　(上之力也大正之大即大畜之大主艮上一陽言考/爻義則止乾之健者艮之二柔為之也彖傳乃謂一)
　(剛之大正主其事而非二柔之小者為之葢畜陽者/隂也所以畜陽者非隂也不以止健之功歸之隂小)
　(乃聖人之微意不家食吉所養者乃下三陽之賢也/學至君求出而尸大烹之奉誰曰不宜然所以陶鑄)
　(而成其徳者葢有自矣利涉大川應乎天者謂應乾/也此取上下卦兩體相應不専指一爻言乾健本知)
　(險既有乾健之力又加以止健之養故能乘時而出/以濟天下之險難也大畜一卦以艮為主而艮又以)
　(上爻為主故彖傳賛之其詞繁而不殺如此蘇子瞻/云乾之健艮之止其徳天也猶金之能割火之能熱)
　(也物之相服者必以其天魚不畏網而畏鵜鶘畏其/天也故乾在艮下未有不止而為之用也物之在乾)
　(上者常有忌乾之心而乾常有不服之意需之上六/小畜之上九是也忌者生於不足以服人爾不足以)
　(服人而又忌之則人之不服也滋甚今夫艮自知有/以畜乾故不忌其健而許其進乾知艮之有以畜我)
　(而不忌故受其/畜而為之用)
　象傳曰天在山中大畜君子以多識前言往行以畜
　其徳(乾鑿度云山含元氣自地而上皆氣則皆天也/山特氣聚成形而為物之大者其峙于地上磅)
　(礴蔽虧四畔環合若將藴天其中而有之者大畜象/也前言往行有著見之跡猶山也徳體𤣥黙清虚猶)
　(天也天在山中徳在言行中夫山乃天中之物原不/足以域天言行乃徳之餘亦豈足以域徳哉葢前言)
　(往行俱是古人用心處因其言而黙識其所以言因/其行而嘿識其所以行則吾心之徳實不外是譬山)
　(中之天與山外之天无二天也子夏曰博學而篤志/切問而近思仁在其中矣孟子曰學問之道无他求)
　(其放心而已矣皆畜徳之意學不徹本原而䂓䂓為/間見所囿則山中之天與坐井之觀何異中爻震足)
　(有行象兑口有言象蘇子瞻云孔子論乾九二之徳/曰君子學以聚之問以辨之是以知乾之健患在于)
　(不學漢高帝是也故大畜之君子將以用乾亦先厚/其學丘行可云大畜言徳小畜言懿文徳徳雖同而)
　(文徳則徳/之小者也)
　　初九有厲利已(變㢲為蠱他卦取隂陽相應此取/相畜内卦受畜以自止為義外卦)
(能畜以止之為義故他卦相應則相援大畜之應乃其/敵也健體居下履乾之初行而未成正用潜時也恃鋭)
(而往與應為敵厲必及矣故告之利己已止也欲其受/上之畜養徳於晦以俟時也葢大畜之制乾非欲制之)
(將抑而成就之也子夏傳云居而俟命則利往而違上/則厲然所謂厲者非獨以仕進言凡逞剛好大矜勝露)
(才之屬皆是蘇子瞻云小畜之畜乾也順而畜之故始/順而終反目大畜之畜乾也厲而畜之故始厲而終亨)
(君子之愛人以徳細人之愛人以姑息見徳而愠見姑/息而喜則過矣初九欲進之意无已也至於六四遇厲)
(而止六四之厲我所謂徳也使我知戒而終身不犯/于災者六四也乾為㢲健而能遜亦有受畜之義)
　象傳曰有厲利己不犯災也(厲即災也惟已故不犯/需曰不犯難謂坎水之)
　(險此曰不犯災/謂艮山之阻)
　　九二輿(古本或/作轝)説(吐活/反)輹(古本或作輻坎變離為/賁互體兑變  二處失)
(正上應于五五據在上之勢豈可犯也故且脱輹停留/待時而進此能自畜以待價者也進乎初矣然説輹亦)
(不獨以仕進言舉一切勝心英氣意識見解而悉脱之/之謂也二三四互兑兑為毁折互變為坎坎輿而毁其)
(下畫是脱去輿下之輹也按輹與輻不同老子云三十/輻共一轂是車輪之輳凡三十條者輹車上伏兎所以)
(承輻者小畜之説輻為隂所止所脱者重久住之計也/大畜之説輹自止而不進所脱者微暫止而可旋起者)
(也乾為離健而明且中虚故能自畜如此朱子發云初/剛正也二剛中也四五柔也柔能畜剛剛知其不可遽)
(犯而安之時也夫氣雄九軍者或屈于賔賛之儀/才力葢世者或聽于委裘之命故曰大畜時也)
　象傳曰輿説輹中无尤也(尤尤人之尤小畜以一隂/而畜五陽而六四為小畜)
　(之主近畜九三以小畜大以隂畜陽又非正應其説/輻不得已也所以九三不受畜而有夫妻反目之象)
　(大畜則艮能止三陽之健九二在下卦之中而上受/六五大君所畜以君畜臣以上畜下其説輹也中心)
　(願之故曰/中无尤也)
　　九三良馬逐(鄭𤣥姚信本/俱作逐逐)利艱貞曰(鄭𤣥本/作日)閑輿
衛利有攸往(變兑為損互體兑變震約象震變坤初剛/為四柔所畜二剛為五柔所畜至三上則)
(陽剛同徳皆上進之物可以行矣猶且踟蹰焉而未敢/驟葢畜之極也乾為良馬且畜而至三則陽剛之性已)
(銷鎔變化良孰如之三陽並進中爻震動故有良馬馳/逐之象然二柔止之于前未可輕鋭而進故告之以利)
(艱貞艱者艱難其思慮恐其失於太易也貞者貞固其/作為恐其失于助長也曰者自嘆之辭本卦乾為言變)
(兑互兑為口曰之象也約象變坤為車輿象互體有震/為警衛象考工記云車有六等之數戈也人也殳也㦸)
(也矛也軫也皆衛名葢有馬則有輿有衛是一路事閑/者習也習其車輿與其防衛也閑習有優游自得之意)
(曰閑輿衛者自嘆其當閑輿衛也時乃利有攸往此其/受畜于上九者深矣故養徳之䆳如此然曰逐曰往亦)
(不専以仕進言來矣鮮云輿者任重之物衛者應變之/物以人事論君子不當家食以一身而任天下之重者)
(輿也當涉大川以一身而應天下之變者衛也必多識/前言往行之理畜其剛健篤實之徳以徳為車以樂為)
(御忠信以為甲胄仁義以為干櫓涵養于未用之時以/待時而動此閑輿衛之意也閑輿衛又利艱貞之象也)
(舊註謂不相畜而俱進殊不知卦名大畜下體非自止/則藴畜也无進之意爻變兑健而能説亦説于受畜者)
(也/)
　象傳曰利有攸往上合志也(上欲畜之以成其徳三/亦忻自畜也故稱合志)
　(合志與彖傳尚賢應惟合/故能畜極而通何天之衢)
　　六四童(廣蒼作犝/説文作僮)牛之牿(説文及九家本俱/作告鄭𤣥本作梏)元吉
(變離為大有互體兑變乾約象震變兑小畜之畜乾者/六四也九居五為之助者也大畜之畜陽者六四六五)
(也九居上為之助者也夫外无陽爻則坤順而不能畜/内无隂爻則同類而不相畜然則成大畜之義者在艮)
(之上九而能畜乾之陽者在艮之六四六五也舊説以/四下畜初初為童牛四為牿五下畜二二為豶豕五為)
(牙於理亦通然按初二兩爻實无童牛豶豕之象細思/之大畜成卦之體原是以二隂畜二陽即九三一爻亦)
(為四五所畜非如他卦必論應與也是故童牛之牿豶/豕之牙専就六四六五言也童牛之牿豶豕之牙四字)
(須連讀葢但取象于牿與牙耳何謂牛變離故稱牛何/謂童艮之初畫也艮為少故稱童牿牛馬圈也所以防)
(牛馬之逸者書曰牿牛馬是也三至上外實中虚有牿/象四五皆艮體故以牿牙取象三陽馬也方其馳驟時)
(有牛牿豕牙當其前自止而不進矣吉乃下卦三/陽之吉剛柔相濟隂陽不偏何吉如之故曰元吉)
　象傳曰六四元吉有喜也(四能畜陽雖四之喜亦三/陽之喜掲有喜以歆陽也)
　(恐其疾/夫牿也)
　　六五豶豕之牙吉(變㢲為小畜約象震變離象與/童牛之牿一句同例舊謂豕去)
(勢曰豶然吾證之爾雅云豕子豬􁁇豶豶者豬子也當/從之陸農師云牙者所以畜豶豕之杙也今海岱之間)
(以杙繫豕謂之牙變㢲為繩繫之象㢲本杙之象所以/言豶豕者坎為豕六五上九坎體半見故但稱豶豕也)
(童牛豶豕是的對牛牿豕牙又是的對四五皆隂艮為/少為止故取象同先畜陽者四也五特助之而已故但)
(言吉而不/言元吉)
　象傳曰六五之吉有慶也(慶即一人有慶之慶喜狹/而慶濶五為君位以造就)
　(天下人才為慶詩云肆成人有徳小子有造六/五以之掲有慶亦以歆陽也恐其疾夫牙也)
　　上九何天之衢亨(變坤為泰何儋也負也詩何天/之龍百祿是何義同俗作荷艮)
(為背又為手手上接背處為肩何物處也四達謂之衢/上為天位艮為徑路天衢象也何字讀畧斷何天之衢)
(言有所負何于天之衢也絶非背負青天之説或謂何/為發問辭尤非王延壽賦云荷天衢以元亨可證小畜)
(以隂畜陽至于上亦既雨既處矣大畜以陽畜陽有不/極而通乎畜之大者則其發散亦大肩鴻任重以翺翔)
(于天衢與之共濟天下之險則涉川之功成矣觀之三/陽也先之以有厲申之以説輹守之以艱貞觀之四五)
(也用牿以制之用牙以守之兢兢乎才不使遽逞健不/使遽試如斯也然後足以當大任而不懾是豈一日之)
(積哉人有不為而後可以有為此之謂也焦弱侯云牿/之牙之皆止而不進之意至上畜極而通恣其進而大)
(用之更得以翺翔天路而不為羈勒之所制葢前之畜/者非故抑之也養其鋭而徐用之也成就人才之術也)
(此之不畜者非故縱之也君子之才徳已就輿衛已閑/可无虞于覂駕也廣開賢路之道也李氏詩云千年古)
(道萬年堤老牯馴馴不解迷牧子不知何處去亂山芳/草鷓鴣啼最深于畜上天衢亨之㫖變坤地在乾上天)
(衢象卦變泰/君子道長)
　象傳曰何天之衢道大行也(備于身之謂徳逹于世/之謂道何于天衢所措)
　(施者道耳道可大行其亨可知彖所/謂不家食吉而利涉大川者此也)
　第十四對
　　頤䷚大過䷛
　襍卦傳曰大過顛也又曰頤養正也(俞氏云頤大過/相反初上者本)
　(末之地以陽居之則正以隂居之則顛愚謂此皆指/上爻言大過上六處過之極故其辭曰滅頂猶首之)
　(向下而顛也頤上九為頤之主故其辭曰由頤以動/而知止為正也抑頤二陽秉榦于外毓羣隂其中太)
　(和以保合而頤大過四陽専制于中二隂莫抵焉彊/陽溢而過矣與過而失養乎无寧不及而得養也頤)
　(大過四偏卦合覆觀如一无反對之象而合二卦六/爻為隂陽匹耦固亦相對也先頤而後大過者先其)
　(陽而後其隂耶頤始動于下終止于上盡陽道之運/行大過下㢲内入上兑外説竭隂徳之情狀矣葢大)
　(過陽内隂外類坎頤外實内虚象離於以啟坎離之/先振上經之終頤震艮合皆男大過㢲兑合皆女又)
　(以成咸恒之交開下經之始更置之為中孚小過易/道窮而二經此囊括矣胡庭芳云或疑頤與大過對)
　(者也何不名為小過中孚與小過對者也何不名為/大過葢大過以四陽在中言小過以四隂在外言此)
　(是聖人内陽外隂之微意以陽自内而過者為主隂/自外而過者為客大過四陽過盛於内而主盛于客)
　(若頤之四隂在内不可以隂為主矣故不名之曰小/過而自取象于頤小過四隂過盛于外而客勝于主)
　(若中孚之四陽在外不可以陽為客矣故不名之曰/大過而自取象于中孚況當大過之時陽之在内者)
　(四而隂之在外唯二陽盛而隂衰也今至小過陽之/在内者僅存其二隂之在外者浸消陽而有四是隂)
　(反盛而陽反衰矣此/大過小過之辨與)
䷚(震下/艮上)
頤貞吉觀頤自求口實(頤本作臣許慎云頷也象形篆/文从頁作頤指事鄭康成云頤)
(口車輔之名也震動于下艮止于上口車動而上因輔/嚼物以養人故謂之頤丘行可云輔上九之象車初九)
(之象中四隂衆齒之象上覆下承衆齒森然全頤之象/見矣按翼傳云頤者養也頤者人之頤頷飲食所自入)
(以養身者故有養之義或據説文以頷解頤以養解宧/遂謂頤當作宧室東北隅謂之宧食所居所以取東北)
(者李巡謂東北陽氣始生育養萬物艮震相連東北之/卦故取象于宧抑鑿矣卦内之義皆當以養生言如孟)
(子養大體而不養小體之説下動上止中虚无物止乎/虚不動乎欲如是言頤是之謂貞是之謂吉貞對動可)
(知貞吉主艮言所謂口容止也卦爻辭同意上三爻止/體皆吉下三爻動體皆㐫李子思云頤中有物曰噬㗐)
(頤中有物則害其所以為養故不取頤養之義而頤中/之虚元未有物則以貞吉告之方其未受外物之間要)
(當擇其所養張希獻云頤養之道當以静為本静則知/止而不妄求所以得貞而吉一累於動専為口體之奉)
(則失所養之正而㓙矣本卦大象離離為目故有觀象/侯果謂觀卦初六升五九五降初則成頤吳艸廬從之)
(終屬牽强觀所養之正不正而吉㐫判矣故曰觀頤然/所養之正不正豈人則貽之故曰自求口實頤之吉㐫)
(无不自已求之者可弗慎與鄭康成云頤中有物曰口/實自二至五有二坤坤載養物而人所食之物皆存焉)
(觀其求可食之物則貪㢘之情可别也夫人七日不飲/食則死萬物章章以害一生生无不傷以利一生生无)
(不長宜消宜息唯腹知之常珍之外尤非易御故曰自/求口實人惟口實之為快而忘吉㓙之恤故聖人特於)
(此卦發觀頤之義六爻皆變為/澤風大過震上艮下為小過)
　序卦傳曰物畜然後可養故受之以頤頤者養也(畜/者)
　(止也聚也既畜之不可无以養无養則不能存息杜/預之論讀書云學者原始要終尋其枝葉究其所窮)
　(優而柔之使自求之饜而飫之使自趨之若江海之/浸膏澤之潤渙然冰釋怡然理順然後為得此養之)
　(説也若養氣養心養性之道莫詳于孟子則君子之/所養可知矣畜貴止頤亦貴止頤養之方如莊子之)
　(言養虎栁子之言種樹其槩也按需頤皆有養義然/需當物生之初若兒之須乳苗之須溉故曰飲食之)
　(道其養小頤當畜聚之極其養大孟子/云養其大體為大人養其小體為小人)
　彖傳曰頤貞吉養正則吉也觀頤觀其所養也自求
　口實觀其自養也天地養萬物聖人養賢以及萬民
　頤之時大矣哉(人需養以生需頤以養者也日用飲/食孰非天職裁物養物孰非天則頤)
　(下動上止動需養于物而止制節于已命以坊欲理/以裁惑則貞之吉也葢養之以正故吉也觀頤者觀)
　(其養之得失正則吉否則㐫而所養之得失一本于/口實之自求故曰觀其自養也四句只一意舊分養)
　(人自養非是且卦中亦无養人象喫𦂳在自之一字/能中虚以茹无逐逐乎能止于所止无汩汩乎夫然)
　(者我无欲而民自靖我得正而民自正即天地所以/養萬物聖賢所以養萬民之道不外是已天地无心)
　(而成化聖賢有養而无私以卦象倣之上天下地中/萬物天施地受二氣訴合如頤為萬物造命矣上聖)
　(初賢中萬民聖養賢賢推恩一徳脗合如頤為生民/立命矣萬物之生與養時為大天地養萬物養之必)
　(以其時聖人養賢以及萬民養之亦必以其時應乎/時而動非其時則止所以養正也故論語曰不時不)
　(食孟子曰食之以時其道甚大聖人之所以賛化育/而配天地者此也夫能養正者不徒正已兼以正物)
　(故必无欲然後可以行王道必无欲然後可以言王/佐奈何徒徇口腹之私甘為飲食之人而已乎孔子)
　(上嘉大禹首以菲飲食為言至其論學則於/食求飽恥惡食恒惓惓焉固知非𤨏事也)
　象傳曰山下有雷頤君子以慎言語節飲食(山内為/陽氣所)
　(包每遇天隂雨時陽氣轟隱而出則成雷頤合艮震/成卦以卦義言之上止下動頤頷之象以卦形言之)
　(外實中虚頤口之象人之開發言語咀嚼飲食皆動/頤之事諺云禍從口出病從口入言語一出而不可)
　(復入君子慎之所以養徳飲食一入而不可復出君/子節之所以養身是皆有得于養之㫖者也言語飲)
　(食動象曰慎/曰節止象)
　　初九舍(音/捨)爾靈龜觀我朶(京房本/作瑞)頤㐫(變坤為剝/凡卦陽在)
(上下者象離隂在上下者象坎離為龜龜伏氣咽息空/腹不食中虚之象虚能生靈故龜有靈徳頤大象離四)
(柔在中初皆以靈龜目之我者初自我也觀三五皆曰/觀我各指本爻而言或指上九非是朶説文云樹木垂)
(朶朶也頤動則下垂以卦象觀之正初位也人全其靈/而以内照為觀則所養必皆得正而吉人失其靈而以)
(朶頤為觀則其動必皆徇欲而㓙故為初九告中四爻/之辭以示戒變坤為剝碩果不食亦有樹朶下垂之象)
　象傳曰觀我朶頤亦不足貴也(以人而靈不如龜徒/為飲食之人而已何)
　(足貴/乎)
　　六二顛頤拂(子夏傳作弗/云輔弼也)經于丘頤征㐫(變兑為/損互體)
(坤變震隂虚資陽實以為養卦惟初上二陽二雖與初/近比而實非正應若下而求養於初則為顛倒而違其)
(常理更進而求養于上則其勢益逺非其族類妄往求/之取辱得㓙必矣艮為山上九在外而高有丘象㓙者)
(吉之反知正之為吉則知不正之為㐫夫二五虚中相/應初之所美為靈龜者也二以震體好動不能安于清)
(虚既求乎下復求乎上聚物愈多為害彌甚往而不已/所謂益生不祥也嬰兒之病病于飽貴人之病病于寵)
(不如返其中虚之為得爻變兑兑為口/又悦也口以有所悦而動故其戒如此)
　象傳曰六二征㐫行失類也(震為足有行象從初已/拂經若征而從上則非)
　(比非應更為失類要之/拂經失類无一可者)
　　六三拂頤貞(句程伊川楊敬/仲皆如此讀)㐫十年勿用无攸利
(變離為賁互體坤變坎約象坤變震按初與上陽剛之/徳同而吉㐫不同者初為動之主上為止之主養道宜)
(静故也三居動極則尤㐫矣拂頤貞者言其拂違于頤/之正道也雖與上應然上以理止三以欲動判不相入)
(以斯求養豈唯一時不可行即徘徊至十年之久猶不/可用言必為上所棄也十者數之極十年者坤數本爻)
(互體約象皆坤故云然終不可用則三亦何利而為此/乎震木也艮山也變離火焚山木將安逸是以㐫也)
　象傳曰十年勿用道大悖也(道者養正之道大悖道/故曰拂初九以陽居陽)
　(未全悖道六二以隂居隂不征則免于㐫六三以隂/居陽不中不正亟動于欲故曰道大悖凡易中言大)
　(者皆謂陽三與上九陽爻雖應而道則/相拂是以大悖十年勿用㐫可知已)
　　六四顛頤吉虎視眈眈其欲逐逐(子夏傳作攸攸/蘇林音迪志林)
(云攸當為逐漢書作浟荀爽本作悠劉/瓛本作跾云遠也按説文跾音式六反)无咎(變離為噬/㗐互體坤)
(變艮約象坤變坎顛亦顛倒之義與六二同意二本與/上卦之五為應反倒從乎初顛而下也四本與下卦之)
(初為應反倒從乎上顛而上也夫四之顛與二同而无/拂之嫌有吉之美者何也二徇人而喪已者也四舍已)
(以從人者也葢初之徳動上之徳止動止之分理欲判/矣況四上同體而上為卦主四舍其應以從主乃能以)
(理自持而不動于欲者吉孰如之大象離此爻變亦離/故亦以虎稱又荀九家易艮為虎四象虎以體艮故亦)
(通眈眈虎下視象離為目故能視虎无項行常垂首下/視于地應爻初為地位故四之視初取虎視地象陽主)
(理隂主欲中爻四隂人欲相叠逐逐象也此明四本應/初眈眈下視有垂涎之意其欲逐逐若必以朶頤為快)
(者終能不繫于應以從乎上故要歸无咎葢/以理勝欲者也卦變噬㗐食也故有虎噬象)
　象傳曰顛頤之吉上施光也(上謂上九施光者養之/以光明之徳若施也艮)
　(為光明變離/日亦光象)
　　六五拂經居貞吉不可涉大川(變㢲為益約象坤/變艮二五相應經)
(也二不應五而從初五不應二而從上舍應從比非其/經常故皆曰拂經居指本爻言貞即彖辭貞吉之貞指)
(上九言五拂其相應之經而居之以貞則吉言當從上/九也此爻約象變艮上畫艮為止故亦有居貞象六二)
(動體反是所以不可涉大川者頤四爻空洞在中但不/受饑渴之害而已恐其養道未盛必如上九之剛實在)
(上然後柔者養之以至于充弱者養之以至于强始可/以涉乎大川也夫欲猶水也利涉大川即入水不濡之)
(意五之居貞但斤斤自守而已故未可以語此按爻无/大川象以六五上九坎體半見故云五才柔不能濟險)
(彼岸尚遥得不望涯而反乎變㢲/為益木道乃行可以涉大川矣)
　象傳曰居貞之吉順以從上也(約象坤為順以從上/解居貞明此卦之言)
　(貞者指上也變㢲亦有從義蘇君禹云養得其道則/若顛而可以相濟似拂而可以相成不然則為養小)
　(之小人而已/觀者辨之)
　　上九由頤厲吉利涉大川(變坤為復曰由頤者言/必繇此而始成其為頤)
(也以象言人得食則頤動是頤之所以為頤者震也然/震不自動繫于艮而後動艮不止之於其上則震雖動)
(不能也則其所以為頤者艮也以理言頤之道吉于静/而㐫于動也動以求養静而知止養道之善者也不止)
(則妄動而失所以養矣上九艮主爻也貞于止者也故/曰由頤夫貞于止口腹之欲不得騁雖㡬于厲矣然厲)
(于人心而不厲于道心也攖而後寧故厲而得吉若此/者以直養而无害將塞乎天地之間而于大川之利涉)
(何有乎葢嘗論之頤上下兩陽合而中虚生生之道盡/于此匪上九一陽在上則第為復不為頤也葢養生之)
(道聚其氣使不散而已顧氣聚即壅而為禍必也於世/无營蕩蕩嘿嘿虚中内轉周流不息不以思慮得喪衡)
(其心而令飲食起居咸中其節乃為得之或梗於物或/梗於道性情一偏則臟腑亦隨之而偏居常不覺而久)
(則害成故頤取其中虚也虚心之盡始能虚氣虚而能/聚又非全虚故棄世逃物之士猶或難之而猥云常應)
(常聚談何容易哉人之生患不能盡其天年盡其天年/以考終命則聖人所謂養生也若夫奪神工竊天命彼)
(其敎中亦自謂之賊故孔子曰老而不死是謂賊非聖/人之所尚也一陽下一陽上而中四爻虚者頤也二陽)
(下二陽上而中二爻虚者中孚也一陽下二陽上而中/三爻虚者益也二陽下一陽上而中三爻虚者損也此)
(皆可以識養生之義也本爻體艮為徑路下臨震為大/塗有人所共繇象變坤亦萬物所繇以致養者繇頤象)
(也凡易言涉大川者其象不一取乾者以卦徳乾天下/至健徳行恒易以知險也需同人大畜是也取水木者)
(以卦體刳木為舟以涉水也渙蠱未濟謙或取中爻或/取卦變是也取中虚者以卦象中虚象舟也益中孚頤)
(是也若頤之六五不利涉而上九利涉者則各就本爻/言有剛柔之異耳黄成孫云艮三皆吉震三皆㐫今夫)
(外徇者内喪故頤之剝曰舍爾靈龜觀我朶頤逐于末/者其本必顛故其損曰拂經于丘頤以其所以養害其)
(所養則弗能為也故其賁曰拂頤十年勿用此震體也/皆動而㐫者也暝而坐者見乎四海馳而視之不觀乎)
(車之下則静者常察也故其噬㗐曰虎視眈眈其欲逐/逐當其不可為而不為則其不為之也功故其益曰拂)
(經居貞吉不可涉大川動者病矣然静而不能動則静/者常死夫惟天下之至静而後能動故其復曰由頤厲)
(吉利涉大川此艮體/也皆静而吉者也)
　象傳曰由頤厲吉大有慶也(大謂陽得上九一陽以/成由頤之功而與天地)
　(聖人之養道並美吉孰/大焉奈何以厲為嫌乎)
䷛(㢲下/兑上)
大過棟橈利有攸往亨(大陽也過者不及之對卦有六/畫隂陽各三則為均平此卦陽)
(畫四隂畫二陽倍于隂大者過也故為大過小過震艮/皆剛以柔小四爻用事外内謂之過大過兑㢲皆柔以)
(剛大四爻合處于中謂之過陽過于中而上下弱矣故/有棟橈之象易中四陽之卦亦多獨此名大過者以此)
(棟説文謂之極爾雅謂之桴其義皆訓中也即屋之脊/檁負棟謂之樑橈弱而曲也上棟下宇取諸大壯然大)
(壯四陽在二隂之下其本壯也兹二隂在四陽之上下/中四陽象木之强初上二隂象木本末之弱以此木為)
(屋棟則衆材輻輳不勝其重而橈此卦大象坎按荀九/家易坎為棟坎主險䧟又為矯輮皆橈象也夫大小相)
(為主輔剛柔不可偏勝所貴乎陽之能御隂不貴乎陽/之陵隂而蔑之也人徒知夫隂過乎陽之為禍豈知夫)
(陽過乎隂之不為福哉乃今大者據要而輘踔為厲小/者奔命而疲脆難堪夫枝强于幹世共憂之矣居重馭)
(輕世共韙之矣而在審勢者必識其重而亟反之往有/所事損有餘補不足嘿運轉移之術迺坐收扶抑之功)
(此則過而不過而有可亨之道矣苟忽天下之大勢而/眩于所往恐外无支棟者即棟不自支弊且折而入于)
(頽尚何亨之有哉利有攸往舊説只作事應非既曰事/應何必復言亨乎惟大過是以棟橈惟棟橈是以利有)
(攸往唯有攸往是以亨利往着工夫説翼傳乃字當玩/卦辭言棟槩指二三四五言也爻辭専及三四者舉中)
(樞也而惟九三過剛不中故棟橈之㐫専歸之若九二/九四則陽居隂位剛而能濟以柔皆所謂利有攸往者)
(也司馬君實云大過剛已過矣止可濟之以柔不可濟/之以剛也故大過之陽皆以居隂為吉不以得位為美)
(六爻皆變為山雷頤/㢲上兑下為中孚)
　序卦傳曰頤者養也不養則不可動故受之以大過
　(程子云凡物養而後能成成則/能動動則有過大過者陽過也)
　彖傳曰大過大者過也棟橈本末弱也剛過而中㢲
　而説行利有攸往乃亨大過之時大矣哉(大之不可/過于小猶)
　(小之不可過于大也今剛不特半于柔且居中而過/之不平之勢聖人所憂故以大過名之欲人識其重)
　(而反于平也夫既曰大過棟宜隆而反橈何也剛過/始致本末之弱本末既弱剛亦不能獨支下无承藉)
　(上无寄附夫棟安得巋然孤植而不橈哉棟橈以究/竟言也本末弱即大過之象乃棟所繇橈也古文本)
　(末字皆從木以一陽畫藏于木之下則根株囘暖故/為本以一陽畫散於木之上則枝葉向榮故為末大)
　(過二柔畫處于初上猶之木焉上缺下短所謂弱也/若在六爻中則惟六三當之解見本爻剛過而中以)
　(九二言之舊解以二五為中然五以陽徳居陽位位/雖中而徳非中矣觀二五爻辭可見㢲而悦行指九)
　(二九四言之㢲兑皆以隂主卦知剛之不足恃而以/柔道行之夫且泯其剛于无迹雖過不過矣觀四陽)
　(爻居陽者皆不利居隂者皆利則其貴于用柔可知/已攸往即爻之所謂過以相與者亨即爻之所謂棟)
　(隆者夫當大過之時最為難處曰大矣哉者非駭其/時也難其徳也无剛柔相濟之徳則无以抑中强之)
　(弊扶本末之弱矣有非常之涵養乃有非常之設施/大豈易言耶鄧汝極云天道隂陽平乃和和乃中人)
　(性剛柔輕重平乃和惟其中陽居中過重乎雖其大/徳信直勇剛嚴毅幹固詎不矯其强乎而不敬不温)
　(不塞不義賊絞亂狂厥美為蔽必暴挺而折必熇燥/而裂必有怙而恣必无畏而蔑必且極重无制而蹶)
　(也畏哉其惟用中乎剛不過也内㢲沈㡬外悦有與/有攸往以變調則謨九徳之祇敬範三徳之用乂也)
　(亨已易過至中矣天為大徳猶不干時干時專勝勝/復推移聖為至徳惟時是因禪讓放伐敢與以人大)
　(過之時大矣哉故君子不處/過不處極用其時兢兢焉)
　象傳曰澤滅木大過君子以獨立不懼遯世无悶(此/以)
　(兑上㢲下取象㢲在他卦皆為風惟在澤地水火之/中皆為木澤卑木高澤水本以滋養乎木今澤漲溢)
　(浸過木杪則滅没其木矣卦名大過大者陽也天一/生水水陽類也澤者水之所鍾至于滅木天一之氣)
　(太盛故象大過君子用此卦象獨立不懼舉世非之/而不顧也如木在水中挺持而不傾欹遯世无悶舉)
　(世不見知而不悔也如水過木杪淹没而不呈露或/云不懼㢲木象无悶兑説象亦通是皆君子處大過)
　(時之道也葢時當大過賢智之士多矯枉過正互相/標榜以為名高如季漢黨人之類君子以世道為己)
　(任而中持其衡豈肯隨/時而矜已甚之行哉)
　繫辭下傳曰古之塟者厚衣之以薪塟之中野不封
　不樹喪期无數後世聖人易之以棺槨葢取諸大過
　(解見本傳與/本卦義无涉)
□初六藉用白茅无咎(變乾為夬藉薦也承薦其物/也古者祭祀縮酌沃灌薦牲)
(薦黍稷皆藉以茅㢲為白又為茅初柔在下而承剛如/白茅藉物之象陽之勢過盛不足于陽徳而心獨尊陽)
(故用白茅以藉之是亦諸陽之所賴以安者也/雖處卑弱然知敬慎庸何咎變剛連亘亦藉象)
　象傳曰藉用白茅柔在下也(柔茅象藉下象此/示人以取象之義)
　繫辭上傳曰初六藉用白茅无咎子曰苟錯諸地而
　可矣藉之用茅何咎之有慎之至也夫茅之為物薄
　而用可重也慎斯術也以往其无所失矣(蘇子瞻云/白茅初六)
　(也所藉者九二也茅之為物賤而不足收也然吾有/所甚愛之器必以藉之非愛茅也愛吾器也初之於)
　(二强弱之勢固相絶矣其存亡不足以為損益然二/所以得養安于上者以有初之藉也棄茅而不收則)
　(器措諸地棄初而不録則二親其勞矣/故孔子曰茅之為物薄而用可重也)
䷛九二枯楊生稊(鄭𤣥本作荑云/木更生為荑)老夫得其女妻无
不利(變艮為咸互體乾變巽巽為木兑為澤楊澤木/也木在水中必毁唯楊可生二五皆取象枯楊)
(者四陽之剛皆同為木但二五近本末之弱故以楊言/曰枯者取過時義變柔中空亦枯象至三四成乾之堅)
(剛則言棟矣或云白楊性勁直堪為屋材出齊民要術/稊楊之秀也夏小正正月栁稊注云發孚也禾成穗曰)
(秀栁亦有穗唐詩所謂栁線也孚如中孚之孚毛未出/卵殻曰孚牡丹芍藥其花蓓蕾皆如鳥卵形栁初發苞)
(亦如鳥卵形而小故曰發孚舊註云根非是按字書稊/本不訓根據易爻初為木本或可象根至二爻則非根)
(矣然所以取象生稊者亦取初隂在下象葢以栁線垂/下故也九陽夫象六隂妻象九二在初六之上老於初)
(六故二為老夫而初為女妻九五在上六之下少於上/六故上為老婦而五為士夫各就所比之爻自為老少)
(舊載荀公以初隂失正當變數六為女妻二陽失正數/九為老夫以五陽得正位不變數七為士夫上隂得正)
(數八為老婦亦稍可通若必狃二五相應則如虞仲翔/以二為老夫亦為老婦五為女妻亦為士夫而吴幼清)
(則謂二為女妻又為士夫五為老夫又為老婦其不通/甚矣老夫女妻猶能生育譬枯楊之生稊生意猶存故)
(无不利養老之禮行役以婦人取初之柔濟己之剛以/近相得老夫得女妻之象程子云九二當大過之初得)
(中而居柔與初宻比而相與初既切比于二二復无應/于上其相與可知是剛過之人而能以中自處用柔相)
(濟者也過剛則不能有所為九三是也得中用柔則能/成大過之功九二是也卦變咸隂陽相感陽止隂悦故)
(其象/如此)
　象傳曰老夫女妻過以相與也(大過陽剛之世也九/五驕甚而九二猶未)
　(甚下比初隂以之相與則剛柔相濟過而不過而生/育之功可成矣張子云扶衰于上使枯木生稊拯弱)
　(于下使㣲陰獲助此剛中下濟之功亦自獲助故二/于物也凡卦皆上下相應唯大過以所比為親)
　(與初相與五/與上相與)
䷛九三棟橈㓙(變坎為困互體乾變離約象乾變㢲/三四二爻居卦之中變坎為棟于木)
(為堅多心故皆取棟象通六畫象一木為一棟以東西/霤之屋譬之棟之兩端指南北初六木之本也指北而)
(在後上六木之末也指南而在前三四木之中身也以/木末之弱故當中身之處任重而曲橈此一卦之象也)
(故彖辭曰棟橈爻之三四皆當橈處故九三爻辭取象/與彖辭同九四亦當橈處乃不曰橈而曰隆何此又因)
(兩爻之義有不同而畢其象以寓敎戒也夫棟之橈者/别用木以輔之則可以取平而不橈矣九三以剛居剛)
(强悍不受人益故補救无所施而橈者自若九四以剛/居柔謙抑能受人益故剛柔終適均而棟之橈者隆然)
(以起大槩陽過之時惡剛之居剛者惡其自恃也喜剛/之居柔者喜其有以相濟也或云當大過之時必有維)
(持之道圖之於其本則可因本以及末圖之於其末則/未免因末以廢本矣三四居卦之中俱有維持世道之)
(責然四應乎初救其本也救其本于未過之先故其弱/者可得而振三應乎上救其末也救其末於已過之後)
(則其弱者亦終于弱而已亦通/棟既橈矣其厦必顛㐫孰甚焉)
　象傳曰棟橈之㐫不可以有輔也(輔助也輔車之輔/同體之初既弱應)
　(爻之上又弱雖不克輔要/亦以三剛愎不可輔故㐫)
䷛九四棟隆吉有它吝(變坎為井互體乾變兑約象/乾變離四亦變坎故有棟象)
(隆者隆然而高起也比㢲上爻為長為高亦有隆象三/四皆棟四居外卦隂虚在上非如三之隂虚在下也下)
(卦上實而下弱下弱則上傾故三居下卦之上而曰棟/橈上卦上弱而下實下實則可載故四居上卦之下而)
(曰棟隆況九四以剛位柔剛柔相劑行之以説衆且翕/然戴之其何不吉乃有它吝者則三之為也它指三也)
(按子夏傳云非應稱它本卦體不取應而取此三與四/比然既已橈矣與同棟實有辱況二爻皆剛无相與之)
(情若比之恐其過剛而至于折也故曰吝卦變井井徳/之地也傳云不厚其棟不能任重重莫如國棟莫如徳)
(其九四/之謂與)
　象傳曰棟隆之吉不橈乎下也(謂不因下之弱而至/橈則四能柔克故也)
　(又初上雖皆弱然初位剛也故亦不至牽上而橈經/曰隆傳曰不橈明四與三異蘇子瞻云初上非棟也)
　(棟之所寄而已所寄在彼而隆橈見于此棟之隆非/初之福而四享其利及其橈也上亦不與而三受其)
　(名故大過之世智者以為陽宜/下隂而愚者以為隂宜下陽也)
䷛九五枯楊生華老婦得其士(舉正/作少)夫无咎无譽(變/震)
(為恒約象乾變兑枯楊義見上焦弱侯云陽非難也而/難于遇隂今夫五陽在下一隂在上為夬有决裂孚號)
(之厲以其志在勝隂也五陽在上一隂在初為姤有女/壯勿取之戒以其志在畏隂也若夫四陽居内上不能)
(乘下不能消自以為盛矣然處偏重之勢本末皆弱徒/自囿于中而不知其橈折乎外也故陽為隂郛者養而)
(隂不足以郛陽也則失其所以養而滅此澤所以滅木/而二與五所以皆為枯楊也生華者華生于上也上有)
(一柔華象生稊則生機方長至生華則洩且竭矣以四/陽至此而極故然玩辭二五皆无正應而過以與隂者)
(也二所與者初初本也又㢲之主爻為木為長為高木/已過而復茅又長且高故有往亨之理五所與者上上)
(末也又兑之主爻為剛鹵為毁折為附決皆非木之所/宜木已過而生華又毁且折理无久生已老婦士夫義)
(亦見上五以剛居剛則剛之極故為士夫上以柔居柔/則柔之極故為老婦剛柔不能相濟其橈可知曰无咎)
(者以為猶賢于孤陽无伉儷者而已然終不能成生育/之功何處得譽乎兑為震隂悦陽以動非男下女之正)
(也故其象如此君子而自任太過則小人反將/藉之以為用如老婦之誘惑士夫者可不戒哉)
　象傳曰枯楊生華何可久也老婦士夫亦可醜也(盛/極)
　(將枯而又生華以自耗竭而不能久矣二以剛居柔/初以柔居剛此未甚過者也又在卦初故過以相與)
　(可成生育之功五以剛居剛上以柔居柔皆過者也/又在卦終故隂陽相比祇以為醜其相反如此无咎)
　(无譽詞同括囊聖人懼人之託/以自解也故直以可醜斷之)
□上六過涉滅頂㐫无咎(變乾為姤大過有坎象積/陽為中一畫水深之極上)
(又為兑澤變乾為首近比于五下應于三如人過涉水/自淺處至深處愈趨愈下而没其頂也四陽過盛初柔)
(在下從陽以進猶可自存上柔在上為陽所偪三本應/也而剛暴不可輔五雖比也而剛柔不相濟是棟將壓)
(而橈之甚也故襍卦曰大過顛也大厦之顛非一木所/能支上以臲􁀜寄其上勢不至滅頂不已是雖上所值)
(之㐫然有尸其咎者矣剛實為之柔何罪焉此无咎與/初之无咎同二隂非敢抗陽者其所自處未有失也而)
(上不幸而不與初同免于㐫者則以上居大過之極故/也諸家皆謂此爻為殺身成仁之事殊无謂馮竒之云)
(易大抵上下畫停者從中反對為象非他卦相應之例/也頤中孚小過皆然而此卦尤明三與四對皆為棟象)
(上隆下橈也二與五對皆為枯楊象上華下稊也初與/上對初為藉用白茅之慎上為過涉滅頂之㐫也又漢)
(趙温云于易一為過再為涉三/而弗改滅其頂㐫其説又異)
　象傳曰過涉之㐫不可咎也(言當歸咎/于陽也)
　第十五對
　　坎䷜離䷝
　襍卦傳曰離上而坎下也(乾交于坤而得坤之中者/離以炎上為性也坤交于)
　(乾而得乾之中者坎以潤下為性也夫乾陽而在上/坤隂而在下者隂陽之定體如人之首上而腹下也)
　(離女在上坎男在下者隂陽之精氣互藏其宅如人/之心上而腎下也是故腎之精升而為氣則離中之)
　(隂也心之精降而為液則坎中之陽也火隂物也而/附于陽故炎上水陽物也而藏于隂故就下然則日)
　(為隂月為陽乎曰日則陽矣而日中之精則隂之神/也月則隂矣而月中之精則陽之神也故曰離上而)
　(坎下坎為陽之中離則隂之中陽中之隂隂中之陽/即乾坤交而各得乎隂陽之中耳上經首之以乾坤)
　(終之以坎離正謂此也李子思云乾坤三畫以初相/易而成震㢲以中相易而成坎離以三相易而成艮)
　(兑故乾坤者隂陽之祖而坎離則天地之中也坎居/正北於時為子為夜之中離居正南於時為午為日)
　(之中夜之中而一陽生焉故坎之三畫一陽居中日/之中而一隂生焉故離之三畫二隂居中天地隂陽)
　(之中此乃造化張本之地故易上經首乾坤而終坎/離貴其得天地隂陽之中而為易之用也且天一下)
　(降坎中在物為水而在人為精以畫觀之坎之一陽/居中而中實即精藏于中而水積于淵之象也地二)
　(上升離中在物為火而在人為神以畫觀之離之一/隂在中而中虚即神寓于心而火明于空之象也坎)
　(之中實是為誠離之中虚是為明中實者坎之用中/虚者離之用也作易者因坎離之中而寓誠明之用)
　(誠明起于中者易之玅用而聖人之心學也又云乾/坤者隂陽之純坎離者隂陽之中不若震㢲艮兑為)
　(隂陽之偏也以六十四卦之序觀之乾坤居首坎離/居中尤有深意葢坎離二卦為天地心天地造化之)
　(本坎藏天之陽中受明為月離麗地之隂中含明為/日坎為水而司寒離為火而司暑坎為月而司夜離)
　(為日而司晝水火日月之用寒暑畫夜之運天地造/化之玅孰有出于此哉鄧汝極云經先坎先陽中耶)
　(乾坤後經卦皆主坎水用行焉為誠明之性其後離/後隂中耶交泰後經卦皆主離火功著焉為明誠之)
　(敎均之以合徳天地/而成位乎其中焉)
䷜(坎下/坎上)
習(舉正謂習字/上脱一坎字)坎(歸藏易坎卦名作/犖劉巘本作欿)有孚維心亨行有
尚(習重也鑿險而䧟物曰坎乃水之所行非訓水也坎/之卦體乾中畫交坤上下二畫乾畫天一之水也坤)
(畫兩岸之土也坤地䧟下而水流其中岸高水深故為/䧟為險水繇地中行者為坎非泉穴初出之水非平池)
(散漫之水非沮澤鍾聚之水也習坎者二坎相重䧟而/又䧟險而又險者也項氏云重卦之序坎在六子之先)
(故加習字以起後例示離震艮㢲兑皆當以重習起義/不與初經三畫之卦同也乾最為首不於乾加習字乾)
(坤六畫只是一爻自二以上皆為習習義在爻不在重/卦至六子而後重與單異此説良然一説坎象曰龜蛇)
(方曰北曰朔揚雄太𤣥取网與㝠配坎皆有重義或又/謂混沌之初通是水及其消盡復化為水所以八純之)
(卦惟坎加一習字葢寓水與天地終始循環无窮之意/似皆附㑹孚信也二五陽實在中為有孚象維繫也中)
(剛象心二柔纒絡于外為維心象亨通也坎為通水内/陽而外隂其明内景故有亨象人處安樂則心渙散處)
(憂患則心沉凝八卦惟坎為憂患之卦兩坎相遇處之/尤難惟不以逆境為苦我而借之以維繫其心則雖處)
(坎險自有亨通之道何虞險之不可出哉葢誠能生明/故孟子曰人之有徳慧術智者恒存乎疢疾此維心亨)
(之説也章本清云六十四卦獨于坎卦指出心象以示/人可見心在身中真如一陽䧟于二隂之内所謂道心)
(惟微者此也行有尚者進一步言有所貴尚惟在于行/也坎以能出為功必動而後險可出若止而不行則終)
(于坎矣進一坎復進一坎尚往不窮行之象也需蹇解/皆以坎稱往有功漸亦互坎意可繹已中爻互震為大)
(塗亦行象六/爻皆變為離)
　序卦傳曰物不可以終過故受之以坎坎者陷也(過/極)
　(必陷坎者一陽陷/于二隂之中也)
　彖傳曰習坎重險也水流而不盈行險而不失其信
　維心亨乃以剛中也行有尚往有功也天險不可升
　也地險山川丘陵也王公設險以守其國險之時用
　大矣哉(坎只是水之科坎當不得水字重則習也此/坎之名義也楊敬仲云習坎之義何義也人)
　(心遇險而懼懼而甚則亂亂則或失其信其心安能/亨有能在險中而不失其信迹雖在險難而心亨已)
　(難乎人矣至于再遇險而亦不失其信其心亦亨者/非深得其道成于其徳者不能也大抵有志于善者)
　(皆能履其初險而至于重險則難故聖人特于坎曰/習所以明其道也得乎道則重險猶初險也雖十百)
　(千萬險猶一險也人心即道道心无體无體則易猶/是也險猶是也一險猶是十百千萬險猶是也而況)
　(于重險乎人人皆有此道心而昏昏者衆昏則亂昏/甚者遇險輒亂不甚者重險則亂唯不昏而常明者)
　(雖厯十百千萬險而不亂故于坎曰習所以明其道/也不為重險所亂則无不通矣夏易曰連山以重艮)
　(為首則艮亦可以言連今周易艮不言連者山可以/連艮不可言連取義不同立言隨義水流而不盈釋)
　(卦名坎字行險而不失其信釋彖辭有孚水字一讀/以别險也坎為水流水也兑為澤止水也兑隂卦隂)
　(静故止坎陽卦陽動故流惟流故不盈若待盈而後/流則止水耳雖行于險陷之中而不失其有常之信)
　(循科而行必繇此而後逹彼此其所以為有孚也彖/謂維心亨者乃謂人借逆境以維繫其剛實之徳于)
　(中則自有亨通之道蘇子瞻云物之窒我者有盡而/是心无已則終必勝之水之所以至柔而能勝物者)
　(維不以力爭而以心通也不以力爭故柔外以心通/故剛中解最親切在爻則二五是也蒙卦比卦皆坎)
　(亦以陽剛在内故皆曰以剛中夫水停而不行則滿/滿則終陷于坎惟流故滔滔樂易而有百折必東之)
　(勢然則人之在險中者得不以行為貴乎行而尚往/則能出險而有功矣且人无以處險為不幸也苟明)
　(其時用之大則非惟不足為吾病且足為吾助王公/惕于外侮之來觀于天而有不可升之險觀于地而)
　(有山川丘陵之險于是設為城郭溝池之險以守其/國正以險御險也然則處險之時其用至大如此誰)
　(謂險非醒心之藉哉設險之險雖王公所自設然亦/從外之有險而生守國與維心同意理可借觀六爻)
　(三上為天位主爻在二五有險不可升之象中爻艮/止守之象坤土中空國之象險之為用上極于天下)
　(極于地中極于人故以/天矣哉賛之與睽蹇同)
　象傳曰水洊至習坎君子以常徳行習敎事(六子皆/重卦也)
　(坎曰水洊至離曰明兩作震曰洊雷艮曰兼山㢲曰/隨風兑曰麗澤皆取重複之義乾坤純體也故直曰)
　(天行地勢云洊爾雅云再也劉瓛云仍也上下二卦/皆坎下之坎水為已至矣上之坎水為再至焉是為)
　(習坎之象自水之流行无間既見其有常自水之盈/科而進又見其重習此坎中之所以常流而水不終)
　(陷于坎也君子體之以常久其徳行而習熟其敎事/葢治已治人皆必重習然後熟而安之學之而不厭)
　(誨之而不倦仲尼/之有取于水也)
　説卦傳曰坎者水也正北方之卦也勞卦也萬物之
　所歸也故曰勞乎坎又曰坎陷也又曰坎為豕又曰
　坎為耳又曰坎再索而得男故謂之中男又曰坎為
　水為溝瀆為隱伏為矯輮為弓輪其於人也為加憂
　為心病為耳痛為血卦為赤其於馬也為美脊為亟
　心為下首為薄蹄為曳其於輿也為多眚為通為月
　為盜其於水也為堅多心(解見/本傳)
□初六習坎入于坎窞㐫(變兑為節以三畫卦言二/五陷于坎中者初三四上)
(皆坎也以六畫卦言二三四五皆陷于坎中者惟初上/是坎耳故獨兩爻稱㓙下坎已在上坎之下于險為重)
(習坎之象坎初更入下坎之下坎中又有小坎入于坎/窞之象字林云坎中小坎曰窞坎上下畫象水旁兩岸)
(畫皆偶象岸側小穴故初與三皆有窞象當坎之時往/則有功曽不求出又且自入于坎窞不亦㐫乎初六才)
(弱而不能自拔故其象如此胡仲虎云初與三皆曰入/于坎窞初㐫三但曰勿用初之入未能出三之入將可)
(出也坎而為兑川壅澤也卦變為節/節止也壅而止亦習坎入坎之象)
　象傳曰習坎入坎失道㐫也(剛中出險之道也今隂/居重險之下則與剛中)
　(相反失出險之/道矣所以㐫)
䷜九二坎有險求小得(變坤為比互體震變坤坎險/也又曰有險者何謂已在坎)
(中而又前遇險也上卦是也小謂六三也隂為小按坎/卦六爻相值俱无應援但以隂陽相比為義九二上雖)
(无應然處下卦之中承三而與之相得據隂有實故求/小得也蘇子瞻云居坎之世其人可與同處患而不可)
(與同處安九二之於六三九五之於六四皆相與同患/者也是以相得而不叛至于初上處内外之極最遠于)
(敵而不被其禍以為足以自固而有餘是以各挾其險/以待其上初不附二上不附五故皆有失道之㐫焉二)
(所以能得三者以二爻皆未出於險中相待而後全故/也坎為坤坤順也處險而順亦善矣非所語于剛健而)
(不陷也故/求小得)
　象傳曰求小得未出中也(處中而比三三體柔弱未/足以為大援雖求小得尚)
　(未能出/于險中)
□六三來之坎坎險(古文及鄭𤣥向秀本作檢鄭云/木在首曰枕在手曰檢如桎梏)
(之/類)且枕(古文作沈沈直/林反九家作玷)入于坎窞勿用(變㢲為井互體/震變兑約象艮)
(變離之往也居上卦之下象來居下卦之上象之下來/亦坎上往亦坎三處二坎之間故稱坎坎猶乾九三之)
(稱乾乾也險指九二六爻唯九二曰有險以此知之枕/朱子云便如枕頭之枕中爻震木横于内而艮止不動)
(枕之象也險且枕者言下有九二之險而已且枕于其/上也三居陽位奮圖出險奈才不剛位不正天未悔禍)
(往來皆坎亦終入于坎窞已矣雖勞何功故戒之曰勿/用葢欲其别求出險之路而静以需之也李宏甫云身)
(在險中可遽出乎是以君子不喜其能出險而復喜其/能㢲入于險何以故葢當此无可奈何之時必有可以)
(奈何之勢然後徐定以圖出若西伯之羑里是已是故/既入于險即安于險勿用勿遽求出為也方且以險為)
(枕而入于坎窞之中斯為處險之第一義耳是非不愛/出也此時欲出終必无功故唯六三獨得處坎之道而)
(文王復舉以示戒焉若初正自入于坎者也既入于坎/窞矣欲以誰尤耶陳東歐陽澈輩是已若上幸已出于)
(險者也而復繫徽經寘叢棘仍有三嵗之㓙焉是亦不/可以已乎李固陳蕃輩是已此皆世之大賢人者卒之)
(身不保國受殃而猶自以為名節傷哉變㢲為進退為/不果為伏為入卦變為井業已處坎猶且進退不果伏)
(而入于井故/其象如此)
　象傳曰來之坎坎終无功也(險者人之所欲出也必/得其道乃能出之勞而)
　(无功亦/何益哉)
□六四樽酒(句/)簋貳(句/)用缶(句/)納約自牖(陸績本/作誘)終
无咎(變兑為困互體震變離約象艮變㢲二副也謂樽/酒而副以簋也禮天子大臣出㑹諸侯主國樽棜)
(簋副是也坎為𤣥水酒象互變㢲為木又互震為木為/足坎酒在上亦樽酒象簋黍稷器震為竹簋象震主祭)
(器故兼有樽簋象舊解簋貳即損卦二簋然貳與二字/義不同缶爾雅釋盎風俗通云缶者瓦器所以節歌淮)
(南子君子有酒小人鼔缶詩坎其擊缶漢書擊缶而歌/烏烏是也比卦坤土中虚初變震有離象故曰缶離鼓)
(缶此互變離故亦曰缶以離中虚故通有樽簋象樽酒/而貳以簋樂且用缶質之至也朱子依陸徳明以樽酒)
(簋為句貳用缶為句則象不應曰樽酒簋貳程子以樽/酒簋貳為句而以用缶為盛酒之器夫盛酒用缶則於)
(樽酒二字為不通矣又鄭康成云六四上承九五又互/體在震上爻辰在丑丑上值斗可以斟之象斗上有建)
(星建星之形似簋建星上有弁星弁星之形又如缶未/詳約約信也韻書言語要結曰約坎柔維繫中剛有繩)
(約之象即彖傳行險不失之信牖穿壁以木為交窻古/者一室一户一牖牖開明處自二至五中虚牖象言納)
(此樽簋缶之物以要結于九五然不繇戸而自牖非常/時所繇出之處非正應而以比近相得故也與遇主于)
(巷同意一説約儉約也四隂小故稱約言陳列此至約/之物自進于牖下亦通坎之内卦失位居險上卦三爻)
(俱得位然上居險極乘剛而陷于罪唯四五二爻當位/相得四以柔正上承五之剛中雖非正應然險難之世)
(君之求臣也急于義弗戾也故終无咎來矣鮮云樽酒/簋貳用缶見无繁文之設納約曰自見无儐介之儀世)
(故多艱非但君擇臣臣亦擇君所以進麥飯者不以為/簡而雪夜幸其家以嫂呼臣妻者不以為凟也修邊幅)
(之公孫述宜乎為井底蛙矣變坎為兑兑/説也當坎世而君臣相説故其象如此)
　象傳曰樽酒簋貳剛柔際也(剛五柔四際接也八純/卦六爻俱无應唯以比)
　(而相交際為義居坎險之時以漸出上為貴六四離/下體進而附五有欲出險之意真情相向不待縟禮)
　(也蘇子瞻云夫同利者不交而歡同患者不約而信/四非五无與為主五非四无與為蔽餽之以薄禮行)
　(之以簡約而終不相/咎者四與五之際也)
䷜九五坎不盈祇(説文京房本俱作/褆鄭𤣥云當作坻)旣平无咎(變坤/為師)
(約象艮變坤坎不盈以其流也朱子云坎水只是平不/解滿祇如亦祇以異之祇適也猶言適足也正與復卦)
(无祇悔之解同言適于平而已即彖傳所謂水流而不/盈也莊子云平者水停之盛也老子云上善若水政善)
(治動善時平之義也白虎通水訓凖凖平也水之性行/則亨止則盈水以亨為用不以盈也不盈所以平使不)
(流則盈盈則濫能无咎乎彼其祇平而不盈正九五剛/中處險之用然而未能大有功者以上有一隂畫在正)
(猶岸然過此則出于險矣互艮艮為止/安流不盈象變坤繇地中行祇平象)
　象傳曰坎不盈中未大也(中在上卦之中也與二同/義未大釋不盈胡仲虎云)
　(大有六五以柔居五則曰大中坎九五以剛居中乃/曰中未大者大有之時柔能統剛重坎之時剛猶陷)
　(于柔/也)
□上六係用徽纆寘(子夏傳作湜劉瓛本作示云衆/議于九棘之下也姚信本作寔)
(云置也/張作置)于(鄭𤣥本/作用)叢棘三歲不得㐫(變㢲為渙繫拘也/三股曰徽兩股曰)
(纆皆拘孿罪人索變㢲為繩又為長故有繫用徽纆象/又鄭康成云爻辰在已已為蛇蛇之蟠屈似徽纆也未)
(詳叢棘如今之棘寺也獄外種九棘故稱叢棘坎為多/心中實象棘身外偶象棘刺二坎象棘叢九家易坎亦)
(為叢棘置叢棘者衆議于九棘之下也上坎第三爻故/取三嵗象或云三者坎之數困卦坎在下故初六曰三)
(嵗不覿亦通案周官司圜收教罷民能改者上罪三年/而舍其不能改而出圜土者殺三嵗不得其罪大而)
(不能改者與上居卦終理宜出險乃以柔暗而乘五剛/是為有意陷陽而大迷不醒者其罹于罪戾宜矣變㢲)
(為入坎尚往者也上居險極猶且/伏而入以終則不能出險故㐫)
　象傳曰上六失道㓙三嵗也(道者濟險之道彖所稱/有孚維心亨行有尚是)
　(也坎四隂爻以處陽外而陷陽者最㐫初上皆在兩/陽之外初以柔居險之初最居下流故曰失道上以)
　(柔居險之極无意/出險亦曰失道)
䷝(離下/離上)
離(古一/作离)利貞亨畜牝牛吉(離説文云黄倉庚也从佳离/聲借為離别之離轉為附離)
(之離古人字多兩用如亂之為治是也故彖以麗訓離/乃附離之離也卦取中一隂麗上下二陽其象為火以)
(火之為物不能自見麗物而明也二離相重明而又明/故仍名離然必利于正乃亨言不以察察為明也又為)
(畜牝牛吉畜養也牛順物也牝牛順之至也養其柔順/之徳所以消炎上之燥性故吉此皆主下卦六二一爻)
(言下卦三畫皆正而六二尤正而中者坤為牛離中畫/坤之中畫也坤之中畫麗乾上下畫中為牛係養于牢)
(之象六二以隂畫居隂位故為牝若六五以隂畫居陽/位雖牛而非牝牛矣胡仲虎云坎之剛中九五分數多)
(故九五曰坎不盈卦辭釋有孚亦曰水流而不盈離之/中正六二分數多故卦辭曰畜牝牛而六二爻辭亦曰)
(黄離/元吉)
　序卦傳曰坎者陷也陷必有所麗故受之以離離者
　麗也(陷于險中則必思有所附麗而後險可出離所/以㳄坎也陷必有所麗與物不可終窮同意)
　彖傳曰離麗也日月麗乎天百穀草木麗乎土重明
　以麗乎正乃化成天下柔麗乎中正故亨是以畜牝
　牛吉也(説文麗旅行也鹿之性見食急則必旅行故/取為相附麗之意曲禮離坐離立毋往參焉)
　(兩相麗之為離三相成之謂參齊覺翁云火无常形/麗物而有形故人之生也得水為精得火為神其合)
　(也氣聚而形成于有其分也氣散而神泯于无葢精/所以為形而神麗于形者也天地形之大者也日月)
　(麗乎天百穀草木麗乎土其神之發見而可見者也/丘行可云五為天位故離上有日月麗乎天之象此)
　(以氣麗氣者也二居地位故離下有百穀草木麗乎/土之象此以形麗形者也或云正體離為日伏坎為)
　(月互體㢲為草木伏震為百穀皆通此二句泛舉物/之相麗者以著離之為麗其象亦如此也重明以麗)
　(乎正此以字如同人之文明以健賁之文明以止皆/論上下兩卦上卦為重明下卦三爻皆麗乎正重明)
　(而不麗乎正則為詰為皦為詐為猾適足亂天下耳/安㡬治哉唯上有重明之君下有麗正之臣故能照)
　(臨天下而成文明之化此所以亨也然所謂麗乎正/者其所可貴唯六二一爻耳葢其涵柔順之徳居中)
　(得正故能致亨所以爻辭云畜牝牛吉者葢專為六/二一爻言也離隂卦主爻柔也二五皆柔徳居中而)
　(五處不當位故傳特申言之以見意朱子云六二中/正六五中而不正今言麗乎正麗乎中正㳄第説六)
　(二分/數多)
　象傳曰明兩作離大人以繼明照于四方(離為日為/火今以卦)
　(象觀之上離明于上有目象下離明于下有火象是/明兩作也作起也陸農師云離言明兩作坎言水洊)
　(至起而上者作也趨而下者至也日照乎晝火照乎/夜繼續而起不至絶曠是繼照也繼不絶也此為君)
　(臣同明之象舊解泥繼明為繼世義卦象中絶无此/意大人謂六五也資于六二以繼續其明故明不可)
　(窮照于四方繼明之效也蘇子瞻云大得其所附則/一炬可以傳千萬明得其所寄則一耳目可以盡天)
　(下天下之續吾明者衆矣亦此意六十四卦惟離稱/大人皇犧結繩之治首取諸離文王南面而聽嚮明)
　(而治獨取諸/離有以也)
　繫辭下傳曰作結繩而為網罟以佃以漁葢取諸離
　説卦傳曰離也者明也萬物皆相見南方之卦也聖
　人南面而聽天下嚮明而治葢取諸此也又曰離麗
　也又曰離為雉又曰離為目又曰離再索而得女故
　謂之中女又曰離為火為日為電為中女為甲胄為
　戈兵其於人也為大腹為乾卦為鼈為蟹為蠃為蚌
　為龜其於木也為科上槁(以上解俱/見本傳)
䷝初九履錯然敬之无咎(變艮為旅初為地位履在/下之象詩傳云東西為爻)
(邪行為錯本卦離火火性炎上本爻陽剛陽性上進皆/有行之象故曰履又變艮為徑路交錯象也然者助)
(語詞居離之始才剛而妄動識淺而未明所履紛錯未/得其當惡能免咎唯敬以直内則能生明而不至于妄)
(動方可免咎初爻首以敬之為言亦即畜牝牛之意變/為艮明而能止歛其明于不用故有敬之之象胡仲虎)
(云坎水潤下愈下則陷矣故以行為尚/離火炎上愈上則焚矣故以止為吉)
　象傳曰履錯之敬以辟咎也(履錯然欲動而不知敬/慎能免咎乎避者危之)
　(之/辭)
□六二黄離元吉(變乾為大有互體㢲變乾六二本/坤中爻黄者地之中色坤六五稱)
(黄裳是也離者附麗也麗乎中道故曰黄離然亦二以/中自麗也所謂牝牛之畜而柔麗乎中正者也六二大)
(臣之位也微文明之徳不克佐其君以化成天下文明/而或過又且有逼君之嫌乃六二文明而中正者也文)
(足以經天下而稱于質明足以鑑天下而養于晦故其/象為黄離夫黄中色非火色也火黄則色與土同而性)
(為之柔得其用而違其害矣若人者主心安之衆志戴/之天下之吉孰大于是變乾大明麗天正得所麗者也)
(卦且變大有天下之/所歸也故其象如此)
　象傳曰黄離元吉得中道也(二五皆中而二獨稱得/中道者離性炎上上之)
　(中不如下之中也蔡伯静云坎之時用在中五當位/而二不當位故五為勝離之時用在中二當位而五)
　(不當位故/二為勝)
䷝九三日昃(説文作􁁖陸/徳明本作􁀈)之離不鼓(鄭𤣥本/作擊)缶而歌
則大耋(京房本作絰/蜀才本作咥)之嗟㐫(古文及鄭薛本无㓙字艮/變震為噬㗐互體㢲變)
(約象兑變坎八純卦皆有二體之義乾内外皆健坤上/下皆順震威震相繼㢲上下相隨坎重險相習離二明)
(繼照艮内外皆止兌彼已相説離三居下體之終是前/明將盡後明當繼之時也故為日昃之離日過中為昃)
(荀慈明云初為日出二為日中三為日昃云日昃之離/者言人當此際所附麗者乃日昃之時也或以明解離)
(云日昃之明亦通在天則晝之將夜故有日昃之象在/人則老而將死故有大耋之象然晝夜壯者常理也一)
(息尚存此志不容少懈奈何重明之道不講至于斯時/茫然失措不鼔缶而歌謂人生㡬何而假喜樂以永日)
(則大耋為嗟而朝不謀夕懼死期之將至或以喜消昃/或以憂消昃晝夜不通生死俱罔㐫可知已三以剛居)
(剛變震為躁動猖狂自恣哀樂不常故著此以深戒之/見明之當繼也風俗通云缶者瓦器所以節歌變震為)
(鼔為聲離中虚象缶解見坎四又鄭康成云艮爻也位/在丑丑上值弁星弁星似缶未詳人夀八十曰耋火聲)
(无常若笑若泣變震為聲/互兑為口亦歌與嗟象)
　象傳曰日昃之離何可久也(三過中故昃日昃則時/不久矣而笑歌嗟嘆皆)
　(非可久之道然則人不及時奮勵徒陶情絲竹嘆老/嗟悲何為哉惟學有緝熙于光明不知老之將至則)
　(自有超于生死之外者否/則未有不為九三之㓙也)
䷝九四突如其來如焚如死如棄如(變艮為賁互體/巽變坎約象兑)
(變震坎三離四上下之交兩卦於此深致意焉坎性下/三在下卦之上曰來者來而下也離性上四在上卦之)
(下來者來而上也突者竈突也曲突之突離中虚竈突/之象也突如其來如者下體之火如竃突而炎上也火)
(性炎上三之舊火既上于四而不能囘于其三四之新/火又發五得中居尊四之火又不敢犯乎其五上下兩)
(无所容則火止于四而已故必至于焚如死如成灰棄/如而後已也如者助語詞互變二三四為坎火入水則)
(滅而死也本爻變成艮火滅成灰而棄于艮山之下也/又離火炎盛而薄艮山亦焚如象山敗則火无所麗亦)
(死如棄如象來矣鮮云此爻暴秦似之秦法如火始皇/舊火也二世新火也故至死棄而後已焦弱侯云均為)
(離之初初以敬慎免咎四以剛燥取棄何也初乃火之/始其勢未盛能以其明而避咎四則兩離相繼勢熖如)
(焚不可嚮邇故有突如焚如之象至取死取棄而不能/自已此不得火之明而得火之烈者也亦異乎牝牛之)
(吉矣章本清云明之於人猶火之于木火宿于木而能/焚木明本于人而能害人顧用之何如耳九四不中不)
(正剛氣燥暴其害若此人以聰明才智為氣所使而其/得禍反酷烈矣可不戒哉古占法載隋煬帝來江都筮)
(易遇離之賁乃以離宫為寺名曰山火取卦象也後改/曰山光在揚州北十五里地名灣頭其辭曰突如其來)
(如焚如死如棄如王觀賦詩/曰不須談賁卦興廢古今同)
　象傳曰突如其來如无所容也(三炎上而不能反五/中尊而不敢犯故上)
　(下皆无/所容)
□六五出涕沱(古本一作沲/荀爽本作池)若戚(子夏傳作嘁子/六反咨慙也)嗟
若吉(變乾為同人約象兑變乾五為尊位天下之所附/麗也然以隂居尊中而不正又逼于九四之陽故)
(有危懼之勢以其明徳在中憂深慮遠至於出涕戚嗟/是以獲吉若自恃其尊高之位泰然不懼安能保其吉)
(也二五皆以柔麗剛二之辭安五之辭危者二得位五/失位也失位則危知危則吉又五不自安進而自麗乎)
(上則有上九之助其吉可知象傳見之胡仲虎云九三/之嗟以死生為憂者也不當憂而憂故㐫六五之嗟居)
(君位而能憂者也憂所當憂故吉涙出目為涕離為目/出涕象沱若涕䫉二至五肖坎為水為雨有沱若象五)
(當心位坎為加憂為心病戚象約象兑為口嗟若象/又兑為澤以水勝火故有吉象變乾則大明中天矣)
　象傳曰六五之吉離王公也(王指五公指上九離王/公者言王與公相為附)
　(麗也四上二爻皆為五所麗所以言上而不言四者/火性炎上故四有焚五之形若五之于上則五為火)
　(而上為薪政如抱火厝諸/薪下也故其明能遠及焉)
䷝上九王用出征(句/)有嘉(句/)折首(句/)獲匪其醜无咎
(變震為豐坎為法律為刑獄故上稱寘于叢棘離為戈/兵為甲胄故上稱王用出征爻居卦上閫外之象也以)
(陽徳居隂位剛不妄施乃將帥之賢者也王指五用者/用上九也五附麗于上九用之之象也變震為動為大)
(塗甲兵動于大塗之上出征象也有嘉者嘉上九也即/嘉乃丕績之嘉猶言王三錫命也折首者折取其魁首)
(也五用上九専征上九能敵王所愾而有折首之勲故/王嘉之也獲匪其醜者言所執獲不及其醜類也夫殲)
(厥渠魁脅從罔治正所以為王者之師上九即不獲醜/王亦何咎焉卦體離離為火火炎崑岡玉石俱焚是逸)
(徳也上九奉王命征討而不濫殺以為功此非有黄離/之徳者不能葢上九與六二自是一人特用之于出征)
(則為上九耳本爻乾陽在上首象離為上槁折其首之/象上居卦終外无他畫為不獲醜之象變豐則宜照天)
(下胡仲虎云坎水内明而外暗上六暗于外者也故必/陷于刑離火内暗而外明上九明于外者也故可用行)
(兵周省貞云坎離相反坎則陽之中聚離則陽之外散/也坎主中聚其氣在裏三四皆當吉但三不中正四以)
(得正得比故能全其吉離主外散其氣在表故初上皆/吉而上比乎中五為尤吉愚又聞之師云㸃生畫畫生)
(卦卦生乘之乘之生陣或曰陣可與于易歟曰乘之其/至矣隂在内陽之守也陽在外隂之使也是生握竒握)
(竒至矣繇隂陽有天地之名繇天地有風雲之名世稱/兵法焉諸葛氏推演兵法作八陣圖陣圖之興自此始)
(也夫其六十四陣當卦之數九六匽月以當二用上下/无恒唯變所適如其易如其易或曰即如是易何以不)
(言之曰易自言之此所謂王公設險者也夫名數法制/附之于天者也城郭溝池附之于地者也皆不足當人)
(險也人險者何六軍是已天子自將故稱王焉受脤而/出故稱公焉書曰方行天下能戰而可以守矣且夫兵)
(形象水水之轉物圓而行者其力差小方而行者其力/斯大詩曰江漢滔滔武夫浮浮水之象也又曰其車三)
(千方行之謂也夫如是堂堂整整真王者之師矣是故/坎為隱伏兵之情也離為戈甲兵之形也坎以習事離)
(以出征乾坤乃定不然易何以讃神武乎繫/陣篇於易以為務之大者君子盡心焉爾)
　象傳曰王用出征以正邦也(征之為言正也寇賊亂/邦故正之豈黷武之謂)
　(哉上九深體此意所以一折首而遂已也彖云畜牝/牛吉故六爻皆以柔順為正二曰黄離初曰敬五曰)
　(戚嗟上曰獲匪其醜皆能伏其炎上之性者惟三四/兩爻以重剛處于隂内為隂所麗三處下卦之盡似)
　(日之過中四處上卦之始似火之驟烈故皆㐫與坎/之初上皆處乎陽外者同政以坎水内景離火外景)
　(故/也)
　
　
　
　
　古周易訂詁卷三
欽定四庫全書
　古周易訂詁卷四
　　　　　　　　　　　　明　何楷　撰
周易下經(下經三十四卦之序或亦撰為四言詩以便/誦記其辭云隂陽交構夫婦造端咸感无心)
　(有恒别嫌炫暴者竭退遯者完完斯大壯晉明離南/進必有傷明夷幽潛濳徳正始家人自閑家睽則蹇)
　(夙吉解艱何以解之懲窒改遷損益相仍夬决乃全/齊剛以柔巽女姤乾相遇則萃聚乃升參驟升罹困)
　(井養寒泉辨義既精改革何難慎重若鼎器屬震男/動不可縱屹如艮山漸而不追歸妹成懽居豐思憂)
　(世道旅遷巽入兊恱水流渙散情宜品節中孚乃安/小過必慎既濟狂瀾事難隃度未濟終焉乾坤之體)
　(各四坎之體八震艮之體各九離之體十巽兊之體/各十有二巽兊與離皆隂卦也巽兊多而離少震艮)
　(與坎皆陽卦也震艮多而坎少蓋下經以震艮巽兊/為主坎離為客主勝于客客下于主坎八而震艮九)
　(加其一離十而巽兊十二加其二陽卦加其一竒數也/隂卦加其二偶數也震艮之體視坎體而為嬴縮巽)
　(兊之體視離體而為嬴縮其離之體則又視坎之體/而為進退也上經坎體八而離體六者離以其體之)
　(耦數退居于坎體之下故也以離三畫之本體察之/其上畫陽也而耦數居陽畫之下象與此合下經坎)
　(體八而離體十者離以其體之耦數進居于坎體之/上故也以離三畫之本體察之其下畫陽也而耦數)
　(居陽畫之上象與此合又上經陽體之中則坎先離/後下經隂體之中則離先坎後此亦視坎而為進退)
　(也又按易六爻皆應者八卦泰否咸恒損益既未濟/上經得其二下經得其六泰否天地之相應也故居)
　(上篇咸損少男少女相應恒益長男長女相應既未/濟中男中女相應故居下篇其分𨽻皆有深意存焉)
　(學者/玩之)
　自咸至益為下經之初
　　咸䷞恒䷟　　兊巽包艮震以唱　下
　　遯䷠(大/壯)䷡　　乾居艮震外　乾　經
　　晉䷢(明/夷)䷣　　坤為主　(坤/統)　統　主
　　(家/人)䷤暌䷥　　離用事　(三/女)　三　卦
　　蹇䷦解䷧　　坎居艮震外　男　藩
　　損䷨益䷩　　艮震包兊巽以和　籬
　(凡十二卦下經以兊巽震艮為主而兊巽最貴兊尤/貴于巽其初一節主卦二少二長交于外乾坤離坎)
　(四客卦囿其内坤離最居中用事為隂中之陽蕭氏/云乾坤坎離上經之主至下經為客除既未為易經)
　(始終外餘皆不能自為卦必依于主而後成卦獨晉/明夷一對坤離合而能自為卦蓋在上經之末坤為)
　(主離用事以至此也合晉明夷一對與家人暌一對/論之坤統三女居遯大壯蹇解之中而兊巽包坤離)
　(于内亦坤為主離用事也合遯大壯一對與蹇解一/對論之乾坎居艮震之外内隂外陽内順外健坤離)
　(唱而乾坎和也合咸恒一對與損益一對論之咸恒/一對兊巽包艮震損益一對艮震包兊巽咸恒居前)
　(損益居後兊巽唱而艮震和也咸恒損益四卦往來/上下縱横馳騁於下經之前主卦之藩城籬柵也合)
　(此一節十二卦參考之皆隂唱而/陽和此下經之所以為下經也)
　第一對
　　咸䷞恒
　雜卦傳曰咸速也恒乆也(上經首天地下經首咸恒/以配天地重夫婦之道也)
　(咸者速也婚姻不可以不速速則及時故咸取二少/恒者乆也夫婦不可以不乆乆則偕老故恒取二長)
　(程子云天地萬物之本夫婦人倫之始天地二物故/二卦分為天地之道男女交合而成夫婦故咸與恒)
　(皆二體合為夫婦之義愚按咸二少相交者夫婦之/始也所以論一時交感之情故以男下女為象男先)
　(下於女婚姻之道成矣恒二長相承者夫婦之終也/所以論萬世處家之道故以男尊女卑為象女終下)
　(於男居室之倫正矣若損雖二少而男不下女則咸/感之義微益雖二長而女居男上則恒乆之義悖此)
　(下經所以不首損益而首咸恒也李子思云易中諸/卦大率皆以兩兩相從而合兩為一隂陽相等則其)
　(為用可以至于乆大不爾偏隂偏陽造化將无所寄/其作用矣然以巽遇艮而隂老陽少則為蠱以兊遇)
　(震而陽老隂少則為歸妹不若咸少男少女之相配/恒長男長女之相匹隂陽之氣等而无差此其所以)
　(為下經之首與鄧汝極云下經首咸恒非以艮兊震/巽下經四主卦合耶非以震巽天用神氣風霆而山)
　(澤地體載以行耶非以山通澤潤敷五土産五材以/毓物而地體盡於此雷鼓元氣以生物風助宣之風)
　(通八氣以阜物雷時御焉而天用妙於此耶於人為/動止入説動止陽行入説隂性而百物之性情盡此)
　(矣夬四主卦重則徳専人所繇以達天然而偏矣不/純不中反觀之變矣各以其性為性而莫能自還於)
　(逹天不亦逺乎其何以首經故經首咸恒山澤地體/比於實而能感能受感受无迹以為虚天氣通焉風)
　(雷天氣鄰於虚而能動能橈動橈有時以為實地材/興焉人心之體用象之虚以受感象諸山澤性所性)
　(也无失其圓神恒以立方象諸風雷物乃物也无失/其方智而天地之神智存焉則善反之致也爾蔡伯)
　(靜云上篇首乾坤言天地氣化之道下篇首咸恒言/男女形化之道氣形之分雖有兩端究其所自則一)
　(原耳形化即氣化也使形化或息則氣化復作/矣積土之草木聚水之蟲魚皆自然而生者也)
䷞(艮下/兊上)
咸亨利貞取(七具反古/本亦作娶)女吉(胡仲虎云先天八卦之象/説卦凡兩言之先言天地)
(而即繼之以山澤繼言水火雷風而終之以山澤相薄/者有貴于不相悖不相射者有貴于相逮唯通氣則兩)
(言之不改然則上經首乾坤者天地定位也下經首咸/者山澤通氣也位欲其分故乾坤分為二卦氣欲其合)
(故山澤合為一卦愚按乾坤以二老對立天道老為尊/也咸以二少合體人道少為始也咸説文云皆也悉也)
(从口从戌戌悉也徐鍇云其口同也按同即皆義而傳/以感解咸者非感則獨其何以為咸為卦兊上艮下少)
(女少男交相感也物之相感莫如男女而少復甚焉感/則必通故有致亨之理然必利于得正一卦六爻无非)
(正應以男下女于禮又宜夫男女之交得于時未必得/于情得于情未必得于禮故通者未必正正者未必通)
(惟于咸而備矣是以其象為取/女吉也六爻皆變為山澤損)
　序卦傳曰有天地然後有萬物有萬物然後有男女
　有男女然後有夫婦有夫婦然後有父子有父子然
　後有君臣有君臣然後有上下有上下然後禮義有
　所錯(翼言二篇之䇿經分上下其來已乆觀序卦可/見王昭素本増離者麗也麗必有所感故受之)
　(以咸是駢拇而枝贅也張敬夫云上經不言乾坤下/經不言咸者蓋乾坤與咸初无所受故也呉幼清云)
　(以其為上下篇之首卦特别異之韓康伯云咸夫婦/之象人倫之道莫大乎夫婦故夫子殷勤深述其義)
　(以崇人倫之始而不係之于離也先言天地萬物男/女者有夫婦之所繇後言父子君臣上下者有夫婦)
　(之所致或問朱子太極圖下二圈是乾道成男坤道/成女方始萬物化生此却云有天地然後有萬物有)
　(萬物然後有男女是如何朱子云太極所說乃生物/之初隂陽之精自凝結成兩箇後來方漸漸生去萬)
　(物皆然如牛羊草木皆牝牡一為陽一為隂萬物有/生之初亦各自有兩箇故曰二五之精妙合而凝蘇)
　(子瞻云夫婦者咸與恒也男女者坎與離也有男女/然後有夫婦明咸恒之所以次坎離也其說亦通然)
　(六子皆男女而獨取坎離者上經二長二中二少皆/不交而惟中男中女兩重卦見經故以男女之名歸)
　(之耳男女交自咸始以二少相感其情尤得故取為/夫婦之象有夫婦則生育之功成而後有父子有父)
　(子則尊卑之分起而後有君臣有君臣則貴賤之等/立而後有上下上下既具其行之必有文則謂之禮)
　(處之必得宜則謂之義錯者交錯也即八卦相錯之/錯禮義尚往來故謂之錯然則禮義設于三綱三綱)
　(先于夫婦安得不以/咸為下經之首哉)
　彖傳曰咸感也柔上而剛下二氣感應以相與止而
　說男下女是以亨利貞取女吉也天地感而萬物化
　生聖人感人心而天下和平觀其所感而天地萬物
　之情可見矣(丘行可云咸者感也所以感者心也无/心者不能感故咸加心而為感有心于)
　(感者亦不能咸感故感去心而為咸聖人以咸名卦/而傳以感釋之所以互明其㫖也柔上剛下柔坤體)
　(也而上為上剛乾體也而下為三剛柔易位以感故/也乾下濟坤上行名之曰交泰陽感而隂應隂感而)
　(陽應名之曰交感但言二氣不言山澤者言山澤則/不見相與之義故以二氣言之又邵國賢云柔上而)
　(剛下言乎兊艮也二氣相與則追言乎乾坤也兊艮/乾坤之交咸兊艮之合亦通内艮止于此不妄動則)
　(其所與者專外兊恱于此不他慕則其所與者篤兊/女在上艮男在下荀子云於咸見夫婦以髙下下以)
　(男下女昏義父親醮子而命之迎男先于女也主人/拜迎于門外壻執雁入升堂奠鴈降出御婦車而壻)
　(授綏御輪三周先俟于門外皆是以男下女也夫止/而恱則亨男下女則貞取女之㫖蓋謂此也蘇子瞻)
　(云下之而後得必貞者也取而得貞取者之利也然/感之道非惟男女為然故推極天地聖人以廣明感)
　(之義天與地相感而萬物于是乎化生天取艮男之/象地取兊女之象化謂无者有枯者榮聖人居君位)
　(猶天也臣民猶地也感之機操自聖人聖人有以感/天下臣民之心則人心亦還感之而无不既和且平)
　(和謂不乖戾平謂均齊而无不和也即恱意要之天/下之心若兊之恱聖人之心惟艮之止聖人何容心)
　(于其間哉是謂聖人所以感人心之道蓋天地无心/而成化聖人有心而无為寂然不動者性也感而遂)
　(通者情也觀聖人之所以感人心則二氣相與之真/機亦昭然可見矣天地一隂陽也萬物各有隂陽亦)
　(小天地也无心而自感是之謂天地萬物之情不如/是則亦妄感客感而已矣胡仲虎云上經首乾氣化)
　(之始而曰品物流形下經首咸形化之始而曰二氣/感應氣與形固未甞相離也上經首乾彖傳言性下)
　(經首咸彖傳言情復之彖言天地之/心咸言人心學易者於此當有悟矣)
　象傳曰山上有澤咸君子以虛受人(兊上缺有澤口/之象下二陽畫)
　(有澤底象艮上一畫陽有土之象下二隂畫中虚便/是滲水之象艮山在地上為謙在澤下以受澤水為)
　(虚君子法之舎已從人樂取諸人以為善先民有言/詢于芻蕘是亦以男下女之義也夫如是以感人故)
　(人无不應而人之有感者亦必通矣蘇君禹曰今夫/天之輕清也而能照水之靜深也而能納虚故也鐘)
　(鼎之器實以豆區倉箱之藏實以布粟則滿而不能/受不虚故也而况於心乎君子之虚只是全得此心)
　(本體不以目見不以耳聞不以意想不以事膠不知/我之異於物不知物之異於我此心渾然如赤子之)
　(心一般故天見而能受天下之見无聞而能受天下/之聞无思而能受天下之思无為而能受天下之為)
　(視天下之物惟我視我惟天下之物而其无物无我/者自若也堯之无名虚也舜之无為虚也孔之无意)
　(必固我虚也顔之屢空虚也故自九官四岳至於深/山野人何所不受自門牆之請事至孺子之詠歌何)
　(所不受兹其感通之至妙乎六爻之中一言思三言/志思何可廢而至於朋從則非虚志何可无而末而)
　(外而隨人則非虚極而言之天地以虚而感/物聖人以虚而感人心三才之道盡於是矣)
□初六咸其拇(子夏傳作􁀕荀爽本作母云隂位之/尊○變離為革雜卦云咸速也咸卦)
(六爻皆應所以為咸然諸爻不俟正應而多取于近比/故象歴戒之夫彼此叶應故能相感苟非其應可以感)
(焉二與五本應慮其不應五而與三比也上與三本應/慮其不應三而與五比也唯初六欲進而比二則初二)
(皆隂應爻九四介九三九五之中欲往而比五來而比/三則三四五皆陽兩爻皆无近比之勢故不得不相應)
(耳拇足將指也艮為指在下體之下故稱拇感初六之/拇者九四也當咸之初所感尚淺如拇雖動足猶未移)
(然分有所屬終為九四之妃矣隂爻居初本不當位以/得九四之應又止而未動故不著吉凶悔吝焉艮為離)
(離麗也止而麗于下亦拇象焦弱侯云男女相感之情/莫如年之少者故象曰拇曰腓曰股曰憧憧曰脢曰輔)
(頰舌四體百體從拇而上從舌而下无不感者蓋以男/女之至情而立象也蔡中郎協和昏賦乾坤和其剛柔)
(艮兊感其股/腓最為得之)
　象傳曰咸其拇志在外也(恐人之不達也故以志在/外釋之初與四為正應所)
　(感雖淺然觀其拇之動則知/其志已在乎外卦之九四矣)
□六二咸其腓(荀爽本作肥云謂/五也尊盛故稱肥)㓙居吉(變巽為大/過互體巽)
(變乾腓說文云脛腨也即足肚也在踝上膝下隨股而/動故象二感六二之腓者九三也二不能逺俟正應之)
(五而近感于所比之三如腓隨股動失其正應故㓙居/以俟五必得正應故吉與九五爻无悔相應變巽巽究)
(為躁亦咸腓象以體/艮故又有居吉象)
　象傳曰雖㓙居吉順不害也(二五相應為順居中得/正本无㓙象恐其比三)
　(故致㓙耳順理/靜守則不害也)
䷞九三咸其股執其隨往吝(變坤為萃互體巽變艮/約象乾變巽股者髀也)
(在下體之上三之象也互巽為股感九三之股者六二/也執固執也專主也呉幼清云猶詩執我仇仇之執謂)
(係戀之也隨指二隨股而動者二之腓也艮六二言腓/兼言隨皆指本爻咸九三言隨則指六二蓋腓隨股者)
(也三與上為正應三為艮主上為兊主兩少相得是以/名咸今乃捨其正應而係戀其從我者以此前往必為)
(上所鄙棄吝可知已卦本无此象爻辭特/反言以深戒之變則失應不得為咸矣)
　象傳曰咸其股亦不處也志在隨人所執下也(處者/居也)
　(即六二居吉之居艮之徳止今咸其股則不能然故/曰亦不處也隨人謂隨己之人下謂在己下者惟其)
　(志在得隨己之人而忘其正應/故所係戀者在己下之二也)
䷞九四貞吉悔亡憧憧(京房本作/􁀖云遲也)往來朋從爾思(變/坎)
(為蹇互體巽變坎約象乾變離感者自然而感也自然/而感吾何容心焉卦中三與四比五與上比祗為有近)
(比者以亂之而反失其正應唯九四居九三九五之間/了无繫援正隂符經所謂絶利一源者來无將而去无)
(迎初六之應其所本有耳故告之曰爾惟正靜為主則/獲吉而悔可亡貞者不動之謂也毛氏璞云易言悔亡)
(自此爻始憧憧心動貌之外稱往之内稱來朋從爾思/即所謂攀援心朋同類也指三五二爻言爻為戒九四)
(之辭故指四為爾卦之體下二偶畫象足上一偶畫象/口中三陽象身四在三陽之中心之位也心之官則思)
(故有思象言四若憧憧然馳逐其思慮于上下之間往/而比五以五與二為應與上為比而思欲使率其比應)
(以從爾來而比三亦以三與上為應與二為比而思欲/使率其比應以從爾則爾之朋類儘多矣然究竟于爾)
(之正應何涉哉天下事物感應莫不各有一定之理惟/私意膠轕于中則不能與理合夫苟廓然而大公自然)
(物來而順應咸之能感唯其妙于虚也先儒謂无心于/感則无不感細思此語亦有病九四與初六為應自是)
(正理若泛而與他爻相應非正也此意可推故曰天下/同歸而殊塗一致而百慮使執于塗而不知其歸溺于)
(慮而不知其致則為憧憧之感而非自然之道矣此毫/釐千里之辨也變坎水流而不止互巽為進退為不果)
(皆憧憧往/來之象)
　象傳曰貞吉悔亡未感害也憧憧往來未光大也(悔/生)
　(于害害生于感貞則任其自然感且无之何有于害/四陽為大約象變離為光憧憧往來則失其所以為)
　(四矣故曰未光大也彼所謂往來何如日月寒暑之/自往自來計較卜度人而不天置心物中亦一物而)
　(已如代鳥飛如代馬走烏能妙物哉焦弱侯云九四/不惟不取象于心也上下五爻皆有咸字四獨不言)
　(咸而直言貞蓋不獨心无其心抑亦感而无感并感/亦棄之矣所謂生滅滅已寂滅為樂也艮之六爻近)
　(取諸身獨上九不然并一身字亦不/言及與此正同聖經之妙于文如此)
　繫辭下傳曰易曰憧憧往來朋從爾思子曰天下何
　思何慮天下同歸而殊塗一致而百慮天下何思何
　慮日往則月來月往則日來日月相推而明生焉寒
　往則暑來暑往則寒來寒暑相推而嵗成焉往者屈
　也來者信也屈信相感而利生焉尺蠖之屈以求信
　也龍蛇之蟄以存身也精義入神以致用也利用安
　身以崇徳也過此以往未之或知也窮神知化徳之
　盛也(何思何慮雖聖學之成功實學者用功之節度/也昔上蔡甞舉此以問伊川伊川曰有此理賢)
　(却𤼵得太早然好用功則已悔其說之有未盡矣何/思何慮非无思无慮也直心以動出于自然終日思)
　(慮而未甞有所思慮觀之造化日月往來相推而明/生焉寒暑往來相推而嵗成焉往屈來伸相感而利)
　(生焉皆出于自然未甞有所思慮也故塗雖殊而歸/同慮有百而致一然非蟄藏淵嘿收視却聽則必不)
　(能精義入神以致其用安其身而崇大其徳夫惟天/徳出寧性性物物則終日感而未甞感此窮極義之)
　(精微以至于神妙而與天地自然之化工復通為一/者也故曰徳之盛也而悔尚何不亡之有嗚呼盡之)
　(矣/)
䷞九五咸其脢无悔(變震為小過約象乾變兊陸農/師云脢在口下心上即喉中之)
(梅核今謂之三思臺者是也動而迎飲食以嚥有他思/則噎脢與頰舌最為比近脢不能言必賴口以宣之舊)
(解為背肉非是以在心上故為五象感九五之脢者上/六也咸之時欲速相應不能乆俟故諸爻舎應取比二)
(三以腓股相感五上以脢與輔頰舌相感然正應/自在故告以勿變則得其應即六二居吉之意)
　象傳曰咸其脢志末也(末謂上也志末者謂五志在/與上相感也繫辭曰其初難)
　(知其上易知本末也大過上體亦兊/卦彖辭本末弱末指上六可見矣)
□上六咸其輔頰(孟喜本/作俠)舌(變乾為遯輔者口輔也/近牙之皮膚與牙相依)
(所以輔相齒舌之物故曰輔頰面旁也輔在内頰在外/舌動則輔應而頰從之三者相須用事皆所用以言者)
(兊為口舌偶畫居上為輔頰舌之象感上六之輔頰舌/者九五也雖以近比相繫然非其正應僅以口舌相與)
(而已无復心實也然亦以其无棄三䁥五之實故不言/㓙悔吝咸上艮五皆以輔為象聖人恐其无别也咸曰)
(頰舌見其動也艮曰言有序見其靜/也變乾乾為健健於口說咸輔象)
　象傳曰咸其輔頰舌滕口說也(滕水超涌也張口騁/辭之貌五上非應雖)
　(復刺刺相感但口語之末耳上為兊主三為/艮主二少相與自有不可易者在蓋醒之也)
䷟(巽下/震上)
恒亨无咎利貞利有攸往(恒古作􁃢據說文云常也从/心从舟在二之間上下心以)
(舟施恒也茫然不曉其義當但以从心从亘解較為明/白按亘古文作□說文云竟也象舟竟兩岸所謂舟在)
(二之間也徐錯云竟者竟極之也横亘之也故詩造舟/為梁梁横亘也亘亦通作恒考工記弓人恒角而短鄭)
(𤣥註亦謂恒竟也然則恒之从亘蓋取綿亘至竟无間/斷之意所以恒有常義也或謂易經恒字无下一畫左)
(旁从立心右旁从一日言立心如一日乃乆之義然古/无此字當從說文為正咸言情故繫之少恒言分故繫)
(之長為卦震上巽下男尊女卑長男居外長女居内人/道之常故名恒也恒者不易之常道也得其常故可以)
(亨通而无過咎然尤利在于固守其正苟不貞而失其/常道則不足以致亨而咎將有所不免矣貞以固言即)
(乆之意非謂有不正之恒也或云乾坤氣化之始故曰/元亨利貞咸恒形化之始故言亨利貞而不言元亦有)
(理利有攸往以成卦言之所以成卦者震巽也震巽者/隂陽之始也隂自巽生至坤極矣一陽生于下而為震)
(陽自震生至乾極矣一隂生于下而為巽隂陽嗣續如/環无端惟其往而不息所以能恒也如使積而不往則)
(兩間之氣化或幾乎絶矣其在于人長男長女而為夫/婦去為父母之日近矣父母所生者他日復為夫婦相)
(生相嬗與天地同其悠乆此恒次咸後所以與乾坤分/主上下經也利貞主震上巽下言陽尊隂卑之理也利)
(有攸往主震巽相與言六子嬗/化之初也六爻皆變為風雷益)
　序卦傳曰夫婦之道不可以不乆也故受之以恒恒
　者乆也(夫婦雖人合實天定一與之齊終身不改昔/人謂之永畢永訖男下女者正為乆計而不)
　(欲䙝也因不欲䙝之故而優之不休假之太過則失/禮本意而必不終故男下女者暫而夫制義者乆也)
　彖傳曰恒乆也剛上而柔下雷風相與巽而動剛柔
　皆應恒恒亨无咎利貞乆於其道也天地之道恒乆
　而不已也利有攸往終則有始也日月得天而能乆
　照四時變化而能乆成聖人乆於其道而天下化成
　觀其所恒而天地萬物之情可見矣(恒義訓常常常/如此即乆也剛)
　(本宜上而上卦為震柔本宜下而下卦為巽上下之/常也道惟有常故可乆如柔上而剛下第可施之於)
　(感而不可施之於常矣震雷動而上巽風入而下互/相交接謂之相與若言交助其勢即為益矣下巽而)
　(上動動以倡巽巽以承動不可作順動若言順動則/為豫矣而又六爻之剛畫柔畫无不相應凡此以上)
　(皆恒意也王輔嗣云剛尊柔卑得其序也長隂長陽/能相成也巽而動動无違也剛柔相應不孤嫓也皆)
　(可乆之道故名此卦為恒恒亨无咎利貞者乆於其/道也一隂一陽之謂道陽尊隂卑夫婦道正陽唱隂)
　(和夫婦道成守此不變則是乆于其道也此道即天/地之道天地之所以為天地者隂陽而已故曰天地)
　(一大夫婦惟其不已是以能恒乆終則有始正不已/之謂恒之所以利有攸往者此也終則有始則无終)
　(矣乆孰加焉夫所謂終則有始者何也震巽隂陽之/始艮兊隂陽之終咸恒相反而終始見也且巽終于)
　(坤則一陽生而為震而陽以始之震終于乾則一隂/生而為巽而隂以始之天雖上而陽氣為之下降地)
　(雖下而隂氣為之上升震出巽入往來推遷循環无/端此天地變易之常道也然終而復始之常道何往)
　(不然哉日月得天之行度故能長乆其照日往月來/月往日來也四時變新化舊故能長乆成就萬物暑)
　(往寒來寒往暑來也聖人之乆于其道也豈其膠守/而靡所變通哉神而化之使民宜之如北辰不動而)
　(動甚微人見其乆而不知其所以為也故範圍天下/之化以成要之日月之乆照四時之乆成聖人之化)
　(成皆有不可易者在觀其所恒所字當玩此終始循/環之本也楊敬仲云觀其所恒所恒即所感知所恒)
　(即所感則天地萬物之情昭然矣苟以為所感自有/所感之情所恒自有所恒之情則不惟不知恒亦不)
　(知感今飄風不終朝驟雨不終日此其不恒者皆形/也其風之自其雨之自不可知也不可知者未始不)
　(恒也其音聲則不恒其動作則不恒其聲音之自動/作之自不可知也未始不恒也知其自未始不恒則)
　(知其𤼵其變化亦未始不恒无所不通无所不恒曰/恒曰咸皆其虚名曰易曰道亦其虚名天地萬物之)
　(情如此六十四卦三百八十四爻之情如此朱子云/性只是箇物事情却多般或起或滅然而頭面却只)
　(一般長長恁地這便是觀其所/恒而天地萬物之情可見之義)
　象傳曰雷風恒君子以立不易方(雜卦傳曰震起也/巽伏也彖傳曰剛)
　(上而柔下陽震動而起則宜上隂巽入而伏則宜下/二物各居其方而不易其在人事長男常震動于外)
　(而无所牽于内長女常巽順于内而无所與于外是/惟天下常乆之定理恒象也君子體之以立不易方)
　(凡物理之所不可易者為方如為君止仁為臣止敬/之類惟立而有常始能處變日月有恒始能得天而)
　(乆照四時有恒始能變化而有成故可與立而後可/與權君子之學也按恒有二義以位言則為定而不)
　(易以時言則為乆而不已彖傳兼言/不已象傳専取不易其理自相通也)
　繫辭下傳曰恒徳之固也(立不易/方是也)又曰恒雜而不厭
　(男女共處似乎相雜苟非其當鮮乆而不厭者/惟恒長男在上長女在下故雖雜而不至相厭)又曰
　恒以一徳(亦立不易/方之謂)
□初六浚(鄭𤣥本/作濬)恒貞㓙无攸利(變乾為大壯恒者/夫婦居室之常也)
(内卦巽女為婦外卦震男為夫故爻辭内三爻言婦道/外三爻言夫道初為巽主四為震主本正應也然處不)
(當位驟合而求恒非恒之道乃夫婦之不相得者也二/五居中得應而亦不當位故二雖悔亡而五有夫子㓙)
(之象乃夫婦之易其道者也三與上應既得位矣然三/本隂體而爻則陽上本陽體而爻則隂猶之乎夫婦不)
(得其正也故為老而失道之象彖言亨統卦體而言也/象多不吉析爻位而言也自不相碍浚深也浚井之浚)
(初居地下巽性善入故有浚象初始與四為耦非恒時/也而深求于夫不已若乆相眤合然者四動而决躁安)
(能即從其所求乎其反目必矣貞者初四為應所求非/不正也㓙者驟而求之深彼此不相契合也交猜如此)
(安能有所利益初隂居陽位四陽居隂位夫婦皆不正/皆有氣質之性所以此爻不善人臣中若賈誼京房劉)
(蕡輩亦可謂浚恒者也相知之未深而相求之太激祇/自塞其向用之機耳何利之有在學亦然鄧汝極云浚)
(以求恒操失其度以心拑心匪忘伊助以執為常以揠/為方雖其暫息能无芒芒象浚井然井乆不渫欲一淘)
(以瀹而一蹴及泉豈其泉哉則始而求之深焉故也㓙/道也游其心遜其意敬其業漸以漬而至焉庶夫變乾)
(卦為大壯健而壯/于進亦求深象)
　象傳曰浚恒之㓙始求深也(始謂卦之初畫猶婦歸/夫家之始也始歸而即)
　(求夫之深不以巽為道究必以柔凌剛/以婦制夫夫其能容之乎㓙其宜矣)
䷟九二悔亡(變艮為小過互體乾變巽恒下體有婦/道九二九三皆非正也而二得其中猶)
(可以悔亡剛非婦徳而中得婦位上應五柔可以濟夫/之不及故悔可亡沙䢫程氏云大壯九二解初六及本)
(爻皆不著其所以然蓋/以爻明之也變則失應)
　象傳曰九二悔亡能乆中也(以陽居隂本當有悔而/悔亡者以能常乆于中)
　(而不過于剛也提出九二正明其所為中者蔡介/夫云在恒之卦而居下體之中即為乆中之義)
䷟九三不恒其徳或(鄭𤣥本作咸以/論語證之非)承之羞貞吝(變/坎)
(為解互體乾變離約象兊變坎徳謂陽徳不恒者不能/長守其徳也巽為入初六隂性刻深故取入象其究為)
(躁卦九三巽之究也陽性决驟故取躁象又為進退為/不果皆不恒象三本婦體乃以陽畫居陽位雖不肯受)
(制于震而心實不自安陽徳非所乆據也承謂九二九/二與三同為巽體然九二以剛處柔而位得中終不失)
(其婦道故羞與九三為伍耳夫或承之者且用為羞而/已顧甘之乎若以此為貞而不知變吝亦甚矣巽為坎)
(風激水亦/不恒象)
　象傳曰不恒其徳无所容也(同類者尚以為羞亦何/所容于天地之間乎抑)
　(三之徳不可恒病在徳之非其徳不在不恒也/夫婦易位其道不可以乆彖所為貴利貞夫)
䷟九四田无禽(變坤為升互體乾變兊約象兊變震/恒上三爻皆言夫道所以九四言田)
(者弋獵丈夫之事也女曰雞鳴之詩云將翺將翔弋鳬/與雁是也禽指初初六者九四之所欲得也初之求四)
(太深四以决躁之性来能即副其所求而又處不當位/為初所侮四動而上初入而下上亢下沈四欲獲初難)
(矣故有田无禽之象田者震動馳騁之事故此爻與解/二言田卦有震也本卦震為大塗互兊為澤變坤為田)
(皆田獵之處應爻在巽巽為雞應爻深入與井下體同/故皆曰无禽卦變升升不來也禽飛而不來亦无禽象)
(或云本卦大象與師卦大象皆與小過同故皆曰禽師/之六五曰田有禽五柔中而所應者剛剛實故曰有禽)
(恒之四以剛居不中而所應/者柔柔虚故曰无禽亦通)
　象傳曰乆非其位安得禽也(非其位謂居柔也在恒/之卦而所處者非其位)
　(謂之乆非其位言非可乆之位也丈夫以/剛為有才居柔則无才矣安能得禽哉)
□六五恒其徳貞婦人吉夫子㓙(變兊為大過約象/兊變乾二五居中)
(相應兩无乖忤故二能乆中而五亦恒其徳然貞此而/不變在婦人宜耳夫子出此則戾矣故吉㓙判焉以爻)
(則二陽而五隂隂下從陽是婦人之正也以卦則上震/而下巽五下從二則夫子之病也震為巽夫故稱夫子)
(變兊約象亦兊兊為少女又為妾婦人象它卦/以柔中下剛中多吉獨恒以夫婦為義則不可)
　象傳曰婦人貞吉從一而終也夫子制義從婦㓙也
　(從一者從夫也婦人无専制之義當終守于從一故/為貞夫子剛果獨斷以義制事者也乃反從婦悖矣)
□上六振(虞張本皆作/震說文作榰)恒㓙(變離為鼎振動也與震/同義觀虞張本作震可)
(見公羊傳云震之者何猶曰振振然也鄭康成云振摇/落也恒外卦震體上居卦末以隂爻處隂位夫道不張)
(應爻在三不恒其徳已力无能如之何故有振動摇/落之象狃此為常宜其㓙矣變離為上槁亦摇落象)
　象傳曰振恒在上大无功也(夫體居上婦所稟仰而/以隂柔處之豈能有所)
　(成立宜乎其大无功也恒之為恒以震上巽下夫尊/婦卑為義六爻前三爻有婦道於初則防其求深於)
　(二僅許其悔亡於三則貶其不恒後三爻有夫道於/四則慮其无禽於五則戒其從婦於上則警其振恒)
　(皆扶陽抑隂之意正於彖義互相𤼵所謂利貞者也/既貞則利有攸往猶之天尊地卑乾坤定矣故能交)
　(而成泰化生之/道莫不繇兹)
　第二對
　　遯䷠壯
　雜卦傳曰大壯則止遯則退也(此皆主陽畫言壯不/可用宜止不宜躁以)
　(保吾道之盛遯與時行應退不應進以維吾道之衰/止者難進退則易退也小人不然進如猿猱攀援而)
　(集退如蠅蚋驅去復來按咸恒之後繼以遯大壯咸/恒艮震之陽與兊巽之隂相交成卦遯與大壯則艮)
　(震之陽與乾陽相上下焉艮一陽本在上而又有三/陽在其上則大象亦艮震一陽本在下而又有三陽)
　(在其下則大象亦震皆陽盛之卦也故壯主陽壯遯/主陽遯則大者重也然觀之彖辭遯小貞吉小者利)
　(于貞也勉二隂也大壯利貞犬者利于貞也指四陽/也得无有不同乎不知隂唯貞則小人不至凌君子)
　(陽惟貞則君子自能勝/小人皆所以扶陽耳)
䷠(艮下/乾上)
遯亨小利貞(遯說文云逃也从辵从豚聲兼意豚善走/故從豚為卦艮下乾上二隂居下四陽居)
(上隂為小人勢則内來陽為君子勢則外往故名為遯/主陽言也遯本隂長乃以陽遯名卦正聖人扶陽之意)
(鄭康成云遯者逃去之名艮為門闕乾有健徳于體有/巽巽為進退君子出門行有進退逃去之象遯何以亨)
(蓋遯非徒避世之謂乃善藏幹世之用于不露者幾先/而宻智貟而神必且能以天下亨世固有敵面而遯人)
(莫之知如子見南子此真遯者也其次若陳仲弓不忤/中人能脫潁川于黨禍亦所謂遯而亨也小利貞主二)
(隂言凡隂稱小言利于正而不害君子也若害君子亦/非小人之利蓋深戒之臨遯之對曰利貞大壯遯之反)
(曰利貞皆為君子謀也遯亦曰利貞者其猶冀小人可/化而為君子乎六爻皆變為地澤臨乾下艮上為大畜)
　序卦傳曰恒者乆也物不可以乆居其所故受之以
　遯遯者退也(富乆則府怨位乆則基危盛名之下難/乆居得意之處勿再往也物理皆如此)
　(以非承夫婦之道言故特加物字以别之或云四時/之序成功者退夫婦之終是為父母父母既老亦退)
　(處矣此物不可乆/居之義理亦可通)
　彖傳曰遯亨遯而亨也剛當位而應與時行也小利
　貞浸而長也遯之時義大矣哉(君子精于遯世終日/皆遯也况小人道長)
　(獨无妙用以維挽于其間乎彖曰遯亨言其以善遯/而致亨也剛指五當位者當中正之位應者下與六)
　(二相應也與時行句落下一層言九五有中正之徳/六二能承順之似可不必于遯然隂進居二意欲侵)
　(陽不可狃其應我矣君子當此之時身雖在位而懷/遯之心講遯之術此所以謂之與時行也浸者漸也)
　(隂道漸長勢必危陽故設戒令其守正過此則成否/矣彖言小之所以利于貞者蓋以隂浸而長故也此)
　(一句推上一層言先儒云臨之彖剛浸而長遯之彖/不曰柔浸而長而止曰浸而長者蓋剛之長可言也)
　(柔之長不可言也時義者即與時偕行之義時在/天義在我大矣哉非知權而達變者其孰能知之)
　象傳曰天下有山遯君子以逺小人不惡而嚴(積陽/為天)
　(積隂為地山者地之髙峻今將逼于天是隂長也自/下遥望山與天若相連及登山之巔而天愈髙愈逺)
　(有似逃避而去之故卦名為遯君子體之以御小人/不悻悻然見於聲色以激忿惟是言遜而行危貌和)
　(而中剛使欲詆无隙欲玷无瑕凜若天之不可犯斯/其為逺之之道與孔子之處貨孟子之處驩得其道)
　(也若蕭望之陳蕃之輩昧乎此矣君子如天小人如/山天行在上非有意于逺山而山止于下自不能近)
　(此逺小人不惡而嚴之/象乾三陽剛健為嚴)
□初六遯尾厲勿用有攸往(變離為同人他卦以下/為初遯者皆外向故初)
(乃為尾四陽在前遯去二隂逐其後而初隂最在後以/其尾君子之後而逐之故稱遯尾四陽尚盛以初隂逼)
(四陽未必敵也故危戒隂之進使之知所畏憚不敢前/進以消陽也若能止于初而不進則庶乎可免厲矣故)
(又申之曰勿用有攸往隂而逼陽聖人所甚惡也艮為/離尚克知止故戒之諸家以為遯而在後非是初與二)
(俱非遯者蓋/致遯者耳)
　象傳曰遯尾之厲不往何災也(以初長之隂敵上盛/之陽若往則厲而災)
　(矣/)
□六二執之用黄牛之革莫之勝(音/升)說(吐活反○變/巽為姤互體)
(巽變乾此遯卦之主爻執謂拘留之也之即指六二執/六二者為誰九三也何以知之于其言黄牛之革知之)
(艮本坤卦變上一畫為艮坤為牛二居中為黄牛上畫/變是牛外之皮變矣故為革隂之勢浸長三與二最近)
(欲其留二勿進故教之以用黄牛之革拘執之使不可/解脫而去聖人慮隂之長而欲遏其上征也如此說脫)
(通莫之勝說猶言莫之堪脫/也艮為手變巽為繩皆執象)
　象傳曰執用黄牛固志也(堅固其守靜之志使之留/止而不進也彖所謂小利)
　(貞者正指/初二兩爻)
䷠九三繫(李鼎祚陸徳/明本俱作係)遯有疾厲畜臣妾吉(變坤為/否互體)
(巽變艮約象乾變巽九三雖陽而與隂同體下比于二/故為有所牽繫而遯不速互巽為繩亦繫象夫隂侵陽)
(則疾生遯而不速危之道也然三而繫于隂固不可若/能委蛇駕馭慈以畜之使之嘿為我用而不自知若絳)
(侯梁公之與呂武是已是道也乃畜臣妾之道九三能/是亦可以獲吉矣作易者以隂陽消長之㑹寄之九三)
(憂之治之其所以為君子慮者不其周乎臣妾正謂下/二隂傳云男為人臣女為人妾初艮男之下畫故為臣)
(二互巽之下畫故為妾又艮為閽寺亦臣妾象變坤萬/物所致養也故有畜象又畜為止畜臣妾使不傷陽亦)
(艮止象錢國端云姤二包有魚遯三畜臣妾否四疇離/祉觀五觀我生剝上君子得輿此可以明君子待小人)
(之道矣張希獻云遯為二隂之卦浸長不已/九三一變而為六三則遯其否矣可不謹哉)
　象傳曰繫遯之厲有疾憊也畜臣妾吉不可大事也
　(繫遯則是眤小人者不自去其疾而至于困憊是經/所謂厲也畜臣妾吉是能漸化小人者隂道方長未)
　(易遽絶若激之過甚勢必至于召變故曰不可大事/也陽剛為大言不可施以陽剛之事象所謂不惡是)
　(也/)
䷠九四好(呼報反/下同)遯君子吉小人否(從象傳叶韻當/音備鄙反○變)
(巽為漸互體巽變坎約象乾變離三比二故曰繫四應/初故曰好然此隂消陽之時也雖有和好亦宜避去九)
(四乾剛之體隂不能干故有能遯之義好而能遯亦可/謂以義制情者矣是惟君子見幾之明避禍之决乃能)
(如此故吉小人則不能以義處䁥於所應牽於所私至/陷辱其身而後已其否塞可知九四陽居隂位九剛可)
(為君子四柔亦能為小人在其所處何如耳故設小人/之戒變巽為入剛而能柔脈脈焉藏其跡以幹世使忌)
(者莫尋其隙而同者莫測其端亦寓遯于好之象或云/係好兩字形容最細小人壯盛方能力抗君子初二兩)
(柔尚微不過只是情好術數羈係迷戀而已君子悟之/則遯不悟即為繫為好身辱名壞從此始矣此意亦佳)
　象傳曰君子好遯小人否也(君子雖與之和好而亦/遯所以吉小人則不能)
　(然所/以否)
䷠九五嘉遯貞吉(變離為旅約象乾變兊嘉耦曰妃/此嘉即隨九五孚于嘉之嘉三與)
(二但近比而非相應故曰繫四與初雖相應而不中正/故曰好唯五與二中正相應故曰嘉當遯之時二為卦)
(主實消陽者雖其嘉美亦當遯去九五居中得正不溺/于應果能守貞如此可以獲吉矣然遯在嘉中自有妙)
(用雖遯而未甞遯於以潛消其嫉陽之心諸陽得以周/旋其間而不去者則五之為也兹其所為吉與九四曰)
(好遯意亦同變離為/明故能與時行而遯)
　象傳曰嘉遯貞吉以正志也(正志者跡雖與小人伍/而心不亂于小人之羣)
　(也與内難而能/正其志同意)
䷠上九肥(楊用修云古文肥作􁀗字或誤作蜚遂有/飛遯之說按淮南子九師道訓云遯而能)
(飛吉孰大焉張平子思𤣥賦云欲飛遯以保名曹/子建七啓云飛遯離俗金陵攝山碑云緬懷飛遯)遯无
不利(變兊為咸子夏傳云肥饒裕也耿希道云陽道常/饒其或損者隂剝之也本爻超然處外不累於隂)
(无有疾厲故稱肥焉薛畏齋云人心不得有所係著一/係於隠則跡雖能遯于世而心不能遯于隠其弊也將)
(至于潔身亂倫不利大矣惟有道之人道足以副其心/為能遯于心不遯于跡故可出則出出非謀祿可隠則)
(隠隠非沽名利與名皆不得而干之如肥腯之人力足/以充其體遯而无所不足也此其所以无不利也變兊)
(為恱遯非人之所樂也遯而恱灑然无累/綽然有餘裕則子夏所謂戰勝而肥者耳)
○象傳曰肥遯无不利无所疑也(四陽中三繫于隂四/五應乎隂皆不能不)
　(自疑至上則无繫无應疑慮盡忌可出世亦可入世/蓋伸逸者也焦弱侯云當遯而猶繫者大夫種也乘)
　(相好之時而遯者范蠡也以為嘉耦而猶遯者子房/也在事物之外肥而无憂者四皓與兩生也愚謂四)
　(皓兩生特遺世之士耳未足語肥遯唯孔/子曰我則異于是无可无不可足以當之)
䷡(乾下/震上)
大壯利貞(大謂陽也壯鄭康成云氣力浸强之名三畫/卦以初為少二為壯三為究六畫則以初二)
(為少三四為壯五上為究此卦四陽在下二隂在上陽/長至四氣升而動于外如人之血氣方壯故謂之壯夏)
(正二月之卦也泰陽長至三而不言壯者則以隂陽敵/也胡仲虎云復臨泰陽長于内皆言亨大壯陽自内而)
(達于外亨不待言矣云利貞者大壯之道利于貞正也/天地之道浸故陽之壯也亦以漸而壯是之謂正非時)
(而壯則不得謂之正矣亦猶人之暴長未有能善其後/者故雜卦曰大壯則止止而俟其時之至所謂貞也如)
(九四之壯則壯之貞者也六爻皆/變為風地觀乾上震下為无妄)
　序卦傳曰遯者退也物不可以終遯故受之以大壯
　(程子云遯為違去之義壯為進盛之義遯者隂長而/陽遯大壯陽之壯盛也衰則必盛消息相須故既遯)
　(則必壯或云少康以有虞太王以岐山句踐燕昭皆/能以亡為存故君子崇讓有時而用任君子不敢有)
　(時而綦敢任其勢之/遯而不思自强非也)
　彖傳曰大壯大者壯也剛以動故壯大壯利貞大者
　正也正大而天地之情可見矣(所以名大壯者謂陽/長過中大者壯也先)
　(釋卦名義蓋正月泰陽雖長而未盛三月夬陽已盛/而將衰皆不可以言壯惟四陽則壯矣柔不能壯剛)
　(則壯剛而不動亦无以見其壯故下剛而上止為畜/下剛而上動為壯大壯利貞言大壯之所以貴者尤)
　(在于正也壯以氣言正以理言天地之氣不正則為/驕陽恒燠人心之氣不正則為暴戾恣睢必理氣合)
　(一斯可言大故曰大者正也又以正大二字合言正/所以成其大也孟子直養无害配天地塞道義之論)
　(本此復雷在地中則生物之機初動故曰見天地之/心大壯雷在天上則生物之心盡露故曰見天地之)
　(情以動有内外而為心情之别也胡仲虎云心未易/見故疑其辭曰復其見天地之心乎情則可見矣故)
　(直書之夫天地之於萬物也情在于生聖人之于萬/物也情在于仁以天地之情治天下故雖决小人而)
　(无有害之之意以天地正大之情處小人小人安有/不服若過暴則招殃銳進則凌節皆不得謂之正而)
　(亦失乎其所/以為大壯矣)
　象傳曰雷在天上大壯君子以非禮弗履(雷者陽氣/之聲天无)
　(上下以人所不覩處為上雷聲髙亢在天之上陽氣/之盛壯也非禮勿履者有勝私求復之事也大壯則)
　(其動以天私自无所容无待于勿故曰非禮弗履禮/者天之所秩而用于人乾在下之象也履者足之所)
　(踐如雷行所過/震在上之象也)
　繫辭下傳曰上古穴居而野處後世聖人易之以宫
　室上棟下宇以待風雨蓋取諸大壯(以卦象取之/解見本傳)
䷡初九壯于趾征㓙有孚(變巽為恒趾在下初象賁/初亦稱趾夬初稱前趾則)
(指外卦之初言大壯初九陽剛乾體而處下銳于進者/也故曰壯于趾陽既盛宜靜止以俟隂之漸消必征焉)
(危矣卦有變例壯初與三以陽居陽正也而曰㓙曰厲/當剛壯之時不可過于剛况剛居下而欲壯于進乎然)
(初之所以壯而征者蓋恃其有人孚信于已以四與已/為應將牽連同徳以勝隂故也孚指四九四六五坎體)
(半見故稱孚然初與四吉㓙不同者初在四陽之下去/隂尚逺未審于事理而遽動故㓙四逼近隂洞見隂之)
(可去不用其壯則隂終不退故曰尚往/初變巽究為躁健而躁于進亦壯趾象)
　象傳曰壯于趾其孚窮也(窮謂征㓙也以初之恃其/壯而猛于進雖其有九四)
　(之孚牽引于/前亦必困窮)
䷡九二貞吉(變離為豐互體乾變巽大壯利貞大者/正天地尚如此苟非正而動安可動乎)
(九二雖以陽剛當大壯之時然居柔而處中是剛柔得/中必克時其絀信不廹不縱潛消二隂於无跡故曰貞)
(吉以其不用壯也故爻不言壯乾為/離健而明于幾亦不過用其壯之象)
　象傳曰九二貞吉以中也(二之能正非但以剛居柔/謂其居下卦之中也壯而)
　(得中所謂利貞爻言九二貞吉者三此言以中解言/得中道未濟言中以行正意實相類但各叶韻耳又)
　(恒九二唯悔亡二字而象曰能乆中大壯/九二唯貞吉二字而象曰以中意亦相似)
䷡九三小人用壯君子用罔貞厲羝羊觸藩羸(王肅/本作)
(縲鄭虞作纍蜀/本作累張作虆)其角(變乾為歸妹互體乾變離約象兊/變坎小人謂五上二隂也君子謂)
(九四也罔古網字互體變離為罔為大壯之主者九四/也九三居乾體之終以剛居陽恃其强勇欲行大壯之)
(事故於六五上六之小人則用其壯力以敵之於九四/之君子不知其與己同徳而以為與二隂合體也亦并)
(用网罟以羅之夫敵隂則時尚未至力尚未饒而隂不/可勝若更與鄰我之九四相嫌則大壯之時必四陽協)
(力方克勝隂而奈何自猜其同類也故守此不變則危/之道其象為三嵗之牡羊若有藩籬當其前則必往觸)
(之然未有不纒絓其角者矣羸古與纍通拘纍纒繞也/變兊為羊陽壯盛又象羝羊藩謂四也震為竹葦故稱)
(藩九四一陽畫横截于前觸藩而羸角之象九三觸九/四之藩而九四羸九三之角往輒被困其能上勝隂乎)
(九三喜前而好上故其戒如此宋洛蜀諸賢以君/子與君子爭而歸于兩敗正所謂觸藩羸角者也)
　象傳曰小人用壯君子罔也(小人用壯猶可言也君/子用罔不可言也宜乎)
　(觸藩而羸/其角也)
䷡九四貞吉悔亡藩决不羸壯于大輿之輹(古本又/作輻○)
(變坤為泰約象兊變震九四為壯之主爻陽進至四君/子道長可以大有為之時矣彖之所謂利貞指此爻也)
(聖人恐人以其變為得正乃不主貞而主悔也故告之/曰貞則吉而悔可亡若變九為六則失其所以為壯矣)
(與咸九四同絶非剛居柔位進不遽進之說若然傳何/以云尚往乎藩决不羸承上文言也决開也三前有四)
(猶有藩焉四前二隂則藩决矣互兊變亦兊羊象當其/前者畫斷不連故其象如此又震為大塗兊為附决藩)
(决象也馮元成云四之藩隂為藩也三之藩陽為藩也/以陽觸隂則决以陽觸陽則羸也君子方攻小人而復)
(自相矛盾則勢不合而功不成也三之志非不正也道/則未盡也其待小人也以壯凌之而欲據其上其待君)
(子也以綱羅之而使出其下故不特小人叛之而君子/亦且離之進无所與則為羝羊之羸角也四為壯主領)
(羣陽以决二隂任天下之事而有天下之功則聖人之/所貴也輹車下縳變坤為大輿四則其輹也輹壯則力)
(足以承車壯于大輿之輹者言陽之才力視輹為尤壯/也他爻言壯而不言大四為大壯成卦之主爻故以大)
(言/之)
　象傳曰藩决不羸尚往也(尚上通往者往决柔也剛/陽之長必至于極前无格)
　(故可上往繇此而進將/為夬之决乾之純矣)
□六五喪(息浪/反)羊(舉正/作牛)于易(鄭𤣥音亦謂佼易陸/績本作埸謂疆埸)无
悔(變兊為夬約象兊變乾易即疆埸據陸公理本作埸/漢書食貨志埸亦作易震為大塗五近上上為邊界)
(將盡處埸也約象兊為羊五變剛則失其為羊矣陽長/至四進不可遏六五柔中自揣其不足以當諸陽而遜)
(跡以退如羊不扺觸而自亡去于場者則不與剛敵亦/剛所不害也故无悔按筮法有貞有悔易凡言悔亡无)
(悔者皆謂其不當變如此爻變乃有喪羊象而申之以/无悔者何正謂喪羊之象乃是主已變後言之若更變)
(則仍為六五矣故特著无/悔以明之亦易之變例)
　象傳曰喪羊于易位不當也(以五在四陽之前必為/陽所勝故稱位不當非)
　(謂以六/居五也)
□上六羝羊觸藩不能退不能遂无攸利艱則吉(變/離)
(為大有本卦大象兊故有羊象下四陽羝羊也外卦體/震震為竹葦上二隂藩也四陽進逼二隂有羝羊觸藩)
(之象與九三之羝羊觸藩不同蓋合全卦而言也上六/將為陽所逼而幸有六五為之蔽六五之藩已先决矣)
(上六猶自恃其逺而未肯降伏也譬如羝羊之觸藩然/總不能抑之而使退又不肯遂之而使進羊之觸必不)
(終已則藩未有不壞者此豈上九之利乎其惟自知其/抗陽之艱而與五偕變以從陽則吉是六爻也聖人於)
(陽則欲其决隂於隂則戒其違陽其惓惓于扶抑/也如此震變離離麗也動而有所麗亦觸藩象)
　象傳曰不能退不能遂不詳也艱則吉咎不長也(隂/不)
　(勝陽理也陽長至四退之不能其消隂也易矣而猶/使之不能遂蓋繇不詳審理勢而欲與陽爭衡耳知)
　(其艱而改圖以從陽則吉是其殃咎不至于長也按/大壯剛進也二隂退而四陽進也而九四乃壯之所)
　(以為壯者其曰藩决不羸壯于大輿之輹蓋許陽之/壯也壯貴正不貴暴故曰利貞九四時當壯而壯壯)
　(之正也下三爻但當隨四而進不利自往初三皆以/剛居剛好進者也故初征㓙而四羸角二以剛履柔)
　(居中能守不進者也故貞吉雜卦曰大壯則止蓋為/下三爻言也而説者以壯不可過剛必剛柔相濟然)
　(後為吉殆非/成卦之義矣)
　第三對
　　晉䷢夷明
　雜卦傳曰晉晝也明夷誅也(誅即夷傷之義晉離在/上而明著夷離在下而)
　(明傷又蘇子瞻云晝日三接故曰晝得其大首故曰/誅亦通上經乾主坎用下經坤主離用晉明夷坤離)
　(合也晉為晝明夷蓋其夜哉要之日有出入明无加/損地中所以用其晦地上所以昭其明雖有晝夜之)
　(象而實有常明者在也然則明之在人心也或用錫/也或蒙難也不以常變而有改或涖衆也或自昭也)
　(不以體用而少偏所以繋辭曰通乎/晝夜之道而知故神无方而易无體)
䷢(坤下/離上)
晉(孟喜本作齊陸徳明云齊子西/反義同楊用修云蓋躋亦進也)康侯用錫馬蕃庶晝
日三接(晉說文作㬜云日出萬物進从日从臸徐鍇云/臸到也㑹意𨽻作晉為卦坤下離上象日出地)
(上故名為晉坤臣道日君象下坤進而上瞻離日有諸/侯朝享天子之象離日進麗天中下照坤土有天子禮)
(接諸侯之象康侯安民之侯猶考工記所稱寧侯也屯/豫言侯以震晉言侯以坤坤有土有民故有侯象民功)
(曰康書所謂康功是也錫下錫上也如納錫大龜禹錫/𤣥圭之錫坤為牡馬中爻坎為美脊之馬故有馬象坤)
(為衆故有蕃庶象按覲禮奉束帛匹馬九馬隨之此錫/馬蕃庶之證也離日在上為晝日雜卦曰晉晝也坤三)
(爻在下皆所禮接故云三接或云離居三三之象亦通/互體艮為手相接之象按王接侯覲禮延升一也覲畢)
(致享升致命二也享畢王勞之升成拜三也彖辭/主卦中四隂言而五為卦主六爻皆變為水天需)
　序卦傳曰物不可以終壯故受之以晉晉者進也(或/問)
　(朱子壯與晉何别朱子云不但/如此壯而已又更須進一步也)
　彖傳曰晉進也明出地上順而麗乎大明柔進而上
　行是以康侯用錫馬蕃庶晝日三接也(晉之義為進/言明進而上)
　(也卦所以名晉不名進者蓋晉之義不特以進為進/而必以明為進也明出地上離乗坤也順而麗乎大)
　(明坤附離也柔進而上行指六五上進而居尊位也/晉睽鼎皆言柔進而上行皆指離離之所以為離者)
　(柔也離性本上聖人南面而聴天下取之下有坤順/之康侯上有柔中之明主明良道合相得益章是以)
　(康侯既錫蕃庶之馬于上而天子亦不靳晝日之接/于下也程子云不曰公卿而曰侯天子治于上者也)
　(諸侯治于下者也在下而順/附于大明之君諸侯之象也)
　象傳曰明出地上晉(說文/作㬜)君子以自昭明徳(日西入/于地下)
　(則莫東出于地上則旦方其始出于地猶為地形所/蔽以漸升于中天則光无不遍幽隠畢達晉之象也)
　(君子觀此悟性體之本明似日物或蔽之地乃隂土/譬之人隂之私故自昭其明徳亦猶日之出地不使)
　(其或有蔽也昭明之也君子指六五乃明明徳于天/下者百辟景從咸思近光自昭所致也龍溪王氏云)
　(君子之學欺曰自欺慊曰自慊復曰自復得曰自得/明曰自明皆非有待于外也良知即所謂明徳致良)
　(知昭徳/之學也)
□初六晉如摧如貞吉罔孚裕无咎(變震為噬嗑順/而麗明故曰晉)
(三隂皆進而之離九四居於其衝挾近君之勢欲并而/有之衆莫之與也初與四為應而志不合故方進而即)
(慮有摧抑之者摧說文云擠也折也上互艮有欲進而/止之之象貞者守其正道不畔援苟合汲汲以求進也)
(吉者終得遂其進也罔孚指四也三四五互坎四居中/畫有孚象初既守貞不與四合故四罔孚又坎為狐疑)
(亦不信之象也裕者不以四之罔孚為戚超然自得无/所係累也无咎者无失身之咎也坤含𢎞故有裕義變)
(震為恐懼/亦摧如象)
　象傳曰晉如摧如獨行正也裕无咎未受命也(義不/苟合)
　(獨行正也解貞字所以裕无咎者繇其未受四之命/故能進退綽綽有餘裕也未受命即貞惟貞故裕)
□六二晉如愁如貞吉受兹介福于其王母(變坎為/未濟互)
(體艮變離順而麗明晉其所也其所以愁者以四近君/而據下三爻升進之路乃大臣中鼫䑕之小人也五隂)
(柔二愁五之不斷四邪僻二愁四之見害此其所以愁/也變坎為加憂為心病前又為艮山所阻故有憂愁之)
(象貞者中正之徳也初六之貞未有貞而勉之也六二/之貞因其本有而教以守之也吉者我守吾正雖四為)
(拒不能終閉也故受福于王母坤為虚互艮為手故稱/受五君位以隂居尊王母之象爾雅云父之妣為王母)
(小過六二曰遇其妣彼言祖妣即此言王母也周禮有/享先妣之禮二五徳同位應二進而感格于五猶順孫)
(之享于王母王母降福于二而二受之也楊敬仲云祖/母曰王母王者之母亦曰王母大抵王母者婦人居尊)
(之名古聖作爻辭所以備天下之事變故及此又呉幼/清云以六二而言六三之隂在已上猶母也九四之陽)
(尊于母猶父也六五之隂/又尊于父猶王母也亦通)
　象傳曰受兹介福以中正也(六二之受介福以其履/中得正也人能守中正)
　(之道乆而必亨况大明/在上實與我同徳者乎)
□六三衆允悔亡(變艮為旅互體艮變巽約象坎變/兊衆指初二也坤衆象允信也信)
(六三也坤為順故有信象初摧二愁皆以四故三與四/如以近相得天下皆疑為鼫䑕之儔矣悔安得亡必以)
(麗明為志領袖羣隂以上從乎五使天下共信其享上/之誠相率俱進而後悔可亡也變艮與二隂不同徳則)
(不為衆所信矣凡易言悔亡者皆不取變卦之意又呉/幼清云允與□通進也三在坤衆之先率衆同進故曰)
(衆□按易中以允字為象者二此爻及升初六也說文/引升初六爻辭為□升其字从本从屮諧允聲本者進)
(趣也屮亦進而上徹之義古者鍾鼎銘用諧聲字多只/用偏旁蓋從省也此爻允字亦當依說文所引升初六)
(之辭作□/乃叶象義)
　象傳曰衆允之志上行也(欲其不暱四而從五也上/麗大明之君是衆志所同)
　(三居下卦之上為衆隂之長不矢/上行之志而使同類共信焉惡可)
䷢九四晉如鼫(子夏傳/作碩)䑕貞厲(變艮為剥互體艮變/坤約象坎變坤九四)
(以陽居隂有䑕之象或云互體艮故稱䑕經文本鼫字/說者以為如詩之碩䑕非也蔡伯喈云鼫䑕五能不成)
(一技許叔重云能飛不能過屋能緣不能窮木能游不/能度谷能穴不能掩身能走不能先人九家易云鼫䑕)
(喻貪謂四也體離欲升體坎欲降游不度瀆不出坎也/飛不上屋不至上也緣不極木不出離也穴不掩身五)
(坤薄也走不先足外震在下也五技皆劣四爻當之也/九四不中不正進竊髙位近比于五三隂皆在已下非)
(其所當得也因其過我欲兼有之而衆不聴上畏明君/下憚順臣故其象如此言雖據位以求得而終无所能)
(也若貞固守此則其危可知程子云言貞厲者/開有改之道也變艮為止庶可少戒其貪乎)
　象傳曰鼫䑕貞厲位不當也(下三隂方與六五同徳/而四以不中不正介乎)
　(其間豈能為梗適自/暴其无將之惡耳)
□六五悔亡失得(孟喜馬融鄭𤣥虞翻王肅本皆作/矢馬王云離為矢虞云矢古誓字)
勿恤往吉无不利(變乾為否約象坎變巽六五以柔居/尊位為自昭明徳之主在下三隂皆)
(欲附已而九四阻之本當有悔以同徳相孚其勢必合/故得亡也五體離離為火火无定體倏然而熾倏然而)
(沒失得其常事也三隂為四所間失也終與已合得也/勿恤不必憂也約象坎為加憂恤之象也之上稱往明)
(出地上升而不已所謂明明后也五大明中天不以得/失介意蓋豁達大度之主彼康侯舎五將安麗哉故吉)
(无不利蘇子瞻云四奪其與悔也然而衆不與四是以/悔亡夫以五之尊而下與四爭其所附則陋矣故雖失)
(所當得勿恤而往則吉夫下與四爭必來來者爭也則/往者不爭之至也五猶不爭而四何敢不置之故其所)
(失終亦必得而己矣苟終於得則其不爭非獨四之利/也鄧汝極云地上有水在上經之初明出地上在下經)
(之初主坎離中爻故比五顯比而失禽/不誡晉五悔亡而失得勿恤其義通)
　象傳曰失得勿恤往有慶也(離明内照失得不係于/中執此道以往為羣柔)
　(所麗慶孰加焉豈/特悔亡而已乎)
䷢上九晉其角維用伐邑厲吉无咎貞吝(變震為豫/四處卦内)
(為竊弄威福之權臣上處卦外為掌握兵權之重臣四/以互艮象䑕上以體離象牛角剛而在上之物喜進而)
(好觸者也以剛畫居上故有角象諸爻皆柔莫與觸所/觸者獨四耳維惟通離為戈兵變震為動戈兵震動用)
(伐之象坤為邑四據坤上視下三爻若皆其屬邑然故/上伐之蓋不容其以三隂為屬邑非下伐三隂也夫横)
(隔上下之交者四上聲罪伐之于以糾王慝而開三隂/之途四敢與抗哉雖戰屬危事必勝而獲吉且其義為)
(无咎然上有大明之君下有麗明之臣彼鼫䑕者雖貪/而无所得終戢身而退耳亦何以伐為故曰貞吝言其)
(義雖正而道則吝以明六五之君/无所事此也與失得勿恤相應)
　象傳曰維用伐邑道末光也(離為光道足兼照天下/方且失得勿恤而奚以)
　(伐邑為哉蓋釋吝義而六五/之為大明衆麗于此益見矣)
䷣(離下/坤上)
明夷利艱貞(夷傷也反晉成明夷日入地下掩蔽其明/而不見若有傷之者然故曰明夷夫明既)
(傷則昏暗矣暗主在上凡在下者不宜顯用其明以自/傷也利在艱難委曲以守其貞蓋貞无不在豈以明夷)
(廢哉然一意守正則形跡暴著未免取禍故其不得已/之苦心如此彖辭多言利貞唯坤利牝馬之貞同人利)
(君子貞家人利女貞明夷則曰利艱貞主六五立意故/其辭與爻同而傳亦明解之蓋六二離明之主也上六)
(致夷之主也五與二敵應而與上最近乃承夷者故以/箕子當之彼其敵文王而不能傷文王之明事商辛而)
(不能回商辛之暴惟有艱貞之一䇿而已/互坎在内有艱象六爻皆變為天水訟)
　序卦傳曰晉者進也進必有所傷故受之以明夷夷
　者傷也(晉與漸皆進而有别進必有歸者先以艮進/必有傷者先以壯也進極當降復入于地故)
　(曰明夷蓋日/盈則昃也)
　彖傳曰明入地中明夷内文明而外柔順以蒙大難
　文王以之利艱貞晦其明也内難而能正其志箕子
　以之(離為日坤為地日出地則明入地則晦此卦之/象也文王得明夷全卦之義箕子得六五一爻)
　(之義以全卦言内則如離之文明外之如坤之柔順/二三四互坎有難象六二為内卦之主互坎在外故)
　(曰蒙以六五一爻言五體本陽以六居之為隂中藏/陽是自晦其明也互坎在内故曰内難正其志即貞)
　(也晦其明以正其志即艱以運貞也文王箕子大概/皆是晦其明然文王外柔順是本分恁地做不期于)
　(艱貞而自貞者也韓退之為文王拘幽操云臣罪當/誅兮天王聖明此語近諛近愚而君子稱之予其保)
　(身乎保身乃聖人事聖人不爾聖人不曰安其身而/後動乎則未甞不保身而第保身不為聖人此聖人)
　(轉移乾坤之道也將感悟人主而无以入其中烏乎/其可雨暴不能入土風暴不能入木父不能暴化其)
　(子而况於人臣乎内文明而外柔順以蒙大難豈惟/保身抑感移人主而保天下至忠也卒之力窮于天)
　(下而未甞不保其身又大雅所稱明哲也五近暗主/至親難去事之不可諌之不行于是納此身于囚虜)
　(之中佯狂于外而正志于内處之極艱難此箕子之/事獨以利艱貞歸箕子者箕子之艱更甚于文王其)
　(生有重于死也文王之難闗天下故曰大箕子之難/在至親故曰内二聖之所處雖不同然所以事暗君)
　(者均為盡善矣曽子固云夫任其難者箕子之志也/其諌而不從至辱于囚奴蓋盡其志矣不如微子比)
　(干者所謂各以其所守自獻于先王不必同也當其/辱于囚奴而就之乃所謂明夷也然而不去非懷祿)
　(也不死非畏死也辱于囚奴而就之非无恥也在我/者固彼之所不能易也故曰内難而能正其志胡仲)
　(虎云此一時也文王因而𤼵伏羲河圖之易箕子因/而𤼵大禹洛書之疇聖賢之于患難自繫斯文之㑹)
　(蓋有天/意存焉)
　象傳曰明入地中明夷君子以莅衆用晦而明(明而/遭傷)
　(本非善事君子觀之皆為有用莅衆猶言在衆人之/中也用晦而明者非徒不察察之謂屏智黜聰泊然)
　(自處于㝠漠之鄉而天下之幾微沕闇无一不入其/照中文王居羑里而演易其徳亦如是而已彖傳言)
　(晦其明謂藏明于晦此言晦而明謂生明于晦意實/相𤼵蓋𤾉谷之升本于虞淵之入耳莅離象衆坤象)
　(莅衆者以離照坤也用晦坤象明/離象用晦而明者以坤養離也)
䷣初九明夷于飛垂其翼君子于行三日不食有攸
往主人有言(變艮為謙詳玩六爻皆合商紂時事上六/紂也五為箕子之奴四為微子之去三為)
(武王之牧野二為文王之羑里初為伯夷太公之居海/濵各爻雖未明言義則備矣初與四應皆遭明夷而引)
(去者二與五應皆忠君愛國雖明夷而不忍去者特初/二去上逺故為異姓之臣之象四五去上近故為貴戚)
(之臣之象若三上則兩相夷合武王與紂之事蓋處内/外卦之末極則必變是明夷之終局也初明而剛故見)
(幾甚早而去甚决以明夷之暗主在上非利見之時飄/然逺引不繇軌路懷懼而行行不敢顯如鳥之飛而下)
(垂其羽翮也離為飛鳥又變艮獨一陽在中三象鳥身/初二四五象鳥翼以小過飛鳥之象擬之鳥翼皆是偶)
(畫明夷之初為鳥翼而其畫竒又居地下之位是鳥翼/之傷合而不開下垂于地者也鳥避繒繳者髙飛而此)
(下飛明夷者在上避之者宜下不宜上也君子即初九/也陽為君子見幾而行即飛象也變艮為徑路故曰于)
(行志急于行饑不遑食四象生八卦離居三三之象也/離為日日之象也離中虚又為大腹空腹不食之象也)
(蘇子瞻云垂其翼所以示不飛之形也方其末去也垂/其翼緩之至也及其去也三日不遑食亟之至也是何)
(也則懼不免也之上稱往有攸往者往就二也何以知/之以下稱主人知之二為卦主故稱主人即二老之就)
(文王也有言謂訝其去之早也洪範以言屬火故離有/言象然使去志不决俟其傷之及則不能去矣此薛方)
(所以為明而揚雄所以不獲其去也左傳昭公四年叔/孫穆子疾病豎牛寘饋弗進叔孫不食卒牛立昭子相)
(之初穆子之生也莊叔筮之遇明夷之謙以示卜楚丘/曰是將行而歸為子祀以讒人入其名曰牛足以餒死)
(明夷日也日之數十故有十時亦當十位自王以下其/二為公其三為卿日上其中食日為二旦日為三明夷)
(之謙明而未融其當旦乎故曰為子祀日之謙當鳥故/曰明夷于飛明之未融故曰垂其翼象日之動故曰君)
(子于行當三在旦故曰三日不食離火也艮山也離為/火火焚山山敗于人有言敗言為讒故曰有攸往主人)
(有言言必讒也純離為牛世亂讒勝勝將適離故曰其/名為牛謙不足飛不翔垂不峻翼不廣故曰其為子後)
(乎吾子亞卿也抑少不終按此筮附㑹甚竒中至豎牛/之名亦見于卦則竒之竒者其云日有十時亦當十位)
(舊注云日中當王食時當公平旦為卿雞鳴為士人定/為輿黄昏為𨽻日入為僚晡時為僕日昳為臺隅中日)
(出闕不在第尊王公曠其/位此數語更不知何所本)
　象傳曰君子于行義不食也(所謂横政之所出横民/之所止不忍居也義不)
　(可留見幾而/作不食可也)
□六二明夷夷(子夏本作睇鄭𤣥陸績同/云旁視曰睇京房本作胰)于左股(馬/融)
(王肅本作般云旋也日隨天左行也/姚信本作右樂云自辰右旋入丑)用拯(說文及子夏/本作抍字林)
(云抍上/舉音承)馬壯吉(變乾為秦互體坎變兊二隂為離日之/中虚非可夷者夷者滅其外之明也三)
(之陽為日之外明逼近坤體受其掩蔽三之位在人身/為股咸九三曰咸其股是也三居震下畫為左鄭康成)
(云九三體在震震在東方爻在辰辰得巽氣為股又蘇/子瞻云爻言左右猶言内外也在我之上則於我為左)
(矣一說右為前左為後師六二稱左次是也以在坤之/下故稱左皆可通二為内卦之主三者二之左股也拯)
(救也博求賢聖與之勠力始克轉禍為福故曰用拯馬/壯吉言所用以拯之者惟得馬之壯者則吉則九三諸)
(賢是也三陽剛在前中爻為震初畫乃作足馵足之馬/為坎中畫乃美脊亟心之馬變乾又為良馬皆壯象斯)
(爻也文王以之羑里之囚夷左股也用太顛閎夭諸賢/拯馬壯也因是得専鈇鉞征伐可謂吉矣卦變泰初雖)
(夷而終泰故/得拯而吉)
　象傳曰六二之吉順以則也(以柔居中為順而有則/順以柔言則以中言微)
　(順以則雖馬壯曷克拯况壯馬必不為用乎柔而恭/淵而懿詩人歌之曰順帝之則此之謂至徳文王也)
䷣九三明夷于南狩得其大首不可疾貞(變震為復/互體坎變)
(坤約象震變坤三與上應以明剋暗為武王伐紂之事/而閎夭太顛諸賢亦皆為亂臣矣大抵離明在下原欲)
(牖闇而使之明惟牖之而終不得乃至于此象為當明/滅之時於此而南方田獵離為火居南方南之象也冬)
(田獵名狩以居内卦之終故稱狩離為戈兵變震為動/互坎為險皆狩象也大謂三之陽上畫為首三上正應)
(上者三之首也故曰大首又上變陽亦得稱大首狩于/南而得大首謂能得上六也曰不可疾者九三雖剛明)
(臣也上六雖昏暗君也必其惡貫已盈弗能一日安然/後不得已而除之如天命未絶人心尚在則一日之間)
(猶為君臣也而遽焉則逆矣故貴于貞應天順人无逞/剛欲速之心是之謂貞書曰天惟五年須暇之子孫誕)
(作神主罔可念聴詩曰於鑠王師遵養時晦時純熈矣/是用大介則其證也李子思云武王處明夷則以不可)
(疾為貞箕子處明夷則以/利艱為貞各當其事也)
　象傳曰南狩之志乃大得也(大得者得大首也南狩/之志主于除暴救民時)
　(乃大得孟子曰有伊尹之志則可蓋斯義與初/曰義二曰則三曰志皆以一字藴无窮之㫖)
□六四入于左腹獲明夷之心于出門庭(變震為豐/互體坎變)
(巽約象震變兊四居坤下是與明者同體矣故象為入/于左腹互體變巽入之象也本爻變震震方左故稱左)
(坤為腹又為黒腹中乃黒暗幽隠之地也按醫書心在/左腹明夷指紂也明夷之心者紂之心意也出門庭者)
(遯去也六四以隂居隂有行遯之象變震為動又為出/故有出象節初九户庭指九二九二門庭指六三陽為)
(户隂為門今六四稱門庭蓋指本爻之象也四與上為/肺腑之親深入其腹而得其傷明之心知必不可開悟)
(故舍而决去之孔子曰殷有三仁而終不以其去貶仁/得仁之權也維孔子之去魯亦然信乎孟子之言君子)
(之所為衆人固不識也燔肉之論固失之而女樂之論/亦未為得若曰簡賢棄禮不足與有為而遂去之恐非)
(遲遲吾行之意蓋自成之不墮而夫子之去志决矣費/之强而墮成之强不加于費而不墮非桓子有所愛而)
(聴之乎不能為周公明甚惡可與興魯然此桓子之微/也吾惡乎其暴諸故託之於女樂又託之於燔肉而亦)
(以其微行使人論至女樂深矣止矣不復加矣而後桓/子之罪微借為女樂而已也夫子胡不以一言諫桓子)
(而桓子亦胡不以一言謝夫子逮至于郊而後夫子稱/彼婦焉桓子稱羣婢焉夫子固以是覆桓子而桓子亦)
(假夫子之言以自覆皆非本情也奚為而覆也宗國也/義之所不可絶也不可使聞于鄰國也於是十四年不)
(反而栖栖于列國之間比應康子之召而後言歸歸亦/不求仕矣不求仕者亦猶夫去魯之志也悲夫夫子見)
(桓子之微而亦以微處桓子所謂内文明而外柔順者/非與是故非衆人所能識也抑聖人无死地固以是也)
(後世若申公之去亦所以全元/王也如黨錮諸賢違斯義矣)
　象傳曰入于左腹獲心意也(凡人腹中心事難以知/之今入于左腹已得其)
　(心意知其不可輔矣/此微子所以去也)
□六五箕子(蜀才本作其子以為其子即箕子也不/敢顯稱箕子之名遂微其詞而曰其子)
(孔子逆知文王之意乃於彖傳顯言其為箕子後人因/彖傳稱箕子遂於爻詞并加行作箕此說似矣不知古)
(篆箕原作其也又劉向云今易箕子作荄滋按漢書儒/林傳蜀人趙賔為易飾易文以為箕子明夷萬物方荄)
(滋也賔持論巧慧易家不能難皆曰非古法也晉鄒氏/家諱云訓箕為荄詁子為滋漫衍无經不可致詰以譏)
(荀/爽)之明夷利貞(變坎為既濟約象震變離卦以上為明/夷之主故五不取君象亦以六五有柔)
(中之徳非紂之所能當也其屬之箕子何也言箕子所/以明五為紂无道時也當紂之時去者去死者死獨箕)
(子為紂所囚至武王師入而囚始釋則箕子蓋終紂之/世矣觀箕子所處則紂之為君亦可知也先儒有言天)
(命未絶則為君臣當日命絶則為獨夫五其天命未絶/之日上其天命既絶之日也歟諸爻言明夷有二義上)
(六之不明晦自夷其明者也故初三四言明夷皆指上/六也六二六五之明夷乃二五自有其明而為上六所)
(夷者也故二言明夷而繼之曰夷于左股五不専言明/夷而標之曰箕子之明夷蓋主二五之明受夷言也别)
(觀之乃得五約象變離又與離日中畫之虚相應皆有/明象居坤暗之中夷象五與上比最近暗主其傷尤甚)
(箕子去之不能救之不可被髮佯狂以明為暗故曰箕/子之明夷言若箕子之所以處明夷者也利貞謂宜如)
(箕子之貞固也即象傳明不可息之意彖曰利艱貞而/此言貞不言艱者蓋曰箕子之明夷則其艱可見也坤)
(順也藏也箕子以之變坎為險為隠伏為心病正合佯/狂以免象讀明夷卦則小象相傳為周公作良是南狩)
(獲首似指武王伐紂之事箕子之囚奴在文/王羑里之後方演易時箕子之明未夷也)
　象傳曰箕子之貞明不可息也(明可晦不可息以其/在内不露故被髮佯)
　(狂飲酒失日自紂視之以為入于其黨而天下後世/視之洞然知其心即終于奴而其明不可息也内難)
　(而能正其志所以為貞也按明夷自初至五一爻一/聖人也蓋惟居治世而天下之道出于一居亂世其)
　(道多矣不達是者不稱精義入神李宏甫云大難外/難也唯外難可以計較求出亦可以晦明不入若内)
　(難則出不得入不得真難矣故箕子之明夷晦不息/明亦不息夫子特深贊之程子云箕子晦藏不失其)
　(貞固雖遭患難其明自存不可滅息也若逼禍患遂/失其所守則是亡其明乃滅息也古之人如揚雄者)
　(是/也)
□上六不明晦(舉正作至晦云晦字上/脫至字誤増不明字)初登于天後
入于地(變艮為賁上六明夷者也不曰明夷而曰不明/晦者上六以已之晦而夷人之明者也爻與九)
(三應三有明體而上六蒙之則三之明不能上照矣是/以晦也夫晦其明者始晦而終明不明而晦者强明而)
(實晦若紂之為人智足以拒諌言足以飾非彼自以謂/至明而卒諡為至愚者此也初登于天後入于地猶詩)
(稱殷之未喪師以示義監之意初登于天者日在地上/也後入于地者日在地下也卦六畫五上為天三離明)
(自下照之為日登天之象本卦原以日在地下為明夷/至上六則坤地之象成矣且大首已為三所獲非入地)
(之象而何或云明夷是晉之倒卦明出地上故曰初登/于天明入地中故曰後入于地與垂衣裳取諸乾坤同)
(意亦通又鹽鐵論引易曰小人處盛位雖髙必崩不盈/其道不恒其徳而能以善終身未之有也是以初登于)
(天後入于地按此數語疑為易緯之言實此爻義疏坤/變艮艮止也日入地猶且復出入地而止故為不明晦)
(之/象)
　象傳曰初登于天照四國也後入于地失則也(照四/國以)
　(位言坤為國為衆故曰四國上之位本至髙故初登/于天而四國望之以照臨上六之徳為至昏故後入)
　(于地而君道大失其凖則則者不可踰之理文王之/順以則者外柔順而内實文明凡事皆有法則文王)
　(之所以興也紂失則昏暗之極凡事皆失法則紂之/所以亡也夫初登于天則既受命為天子矣後竟入)
　(于地將求為匹夫而不可得然則夷人之明者適以/自夷可不懼乎楊用修云文王明夷則主可知矣仲)
　(尼旅人則時可知矣明夷内三爻周象也外三爻殷/象也旅之卦我心不快困于陳蔡之間乎終以譽命)
　(得于桑落/之下乎)
　第四對
　　家人䷤睽
　雜卦傳曰睽外也家人内也(家人巽離得位有婦姑/相承之象為内睽離兊)
　(相違有二女不同行之象為外外疏之也故二女有/二心内戚之也故一家如一心又闗子明云明乎外)
　(者物自睽明乎内者/家自齊語亦可味)
䷤(離下/巽上)
家人利女貞(爾雅室内謂之家為卦離下巽上乃三女/之卦以隂陽爻相比為夫婦无相應之義)
(二為内卦之主三居二上則為離女之夫四為外卦之/主五居四上則為巽女之夫以六畫卦言三四為人位)
(以三畫卦言二五為人位統而名之為家人家人以女/為奥主故曰利女貞蓋主二四而言也離中女而位二)
(巽長女而位四以柔居柔婦徳協矣長女位上中女位/下少不凌長名分肅矣是皆正象也然豈女之能自正)
(哉所以使之正者其道其責在夫子矣從來家難而天/下易正家難正婦女尤難英雄能定天下而不能定情)
(于衽席者何限故聖人重言之周南之詠始于闗雎召/南之詠始于鵲巢葛覃之勤蘋蘩之敬樛木螽斯之順)
(桃夭之宜家漢女之貞靜風人所詠于女貞加詳焉文/王之教繇家及國至于公族公姓一𤼵五豝和氣充塞)
(有不待體國經野而昭然可為民極矣所謂有闗雎麟/趾之意而後可行周官之法度者此也唐薛仁貴云明)
(乎内者家自齊言内離明而外巽齊也女徳未正他事/雖齊本已亂矣故彖曰利女貞金汝白云初三五上皆)
(陽男象也曰閑曰嗃曰假曰孚曰威如所以責男者詳/矣二四皆隂女象也爻辭所以責女者畧矣論正家之)
(道當責乎男論正家之效必觀乎女也/六爻皆變為雷水解離上巽下為鼎)
　序卦傳曰夷者傷也傷於外者必反其家故受之以
　家人(以利合者廹窮禍患害相棄也以天屬者廹窮/禍患害相收也孔子不得行道于四方則思歸)
　(或謂孔子曰子奚不為政子曰書云孝乎惟孝/友于兄弟施于有政是亦為政奚其為為政)
　彖傳曰家人女正位乎内男正位乎外男女正天地
　之大義也家人有嚴君焉父母之謂也父父子子兄
　兄弟弟夫夫婦婦而家道正正家而天下定矣(彖辭/止言)
　(女貞者以二體之主爻言也彖傳兼言男正者通卦/中之四畫言也先稱女正者家人之義以女為本故)
　(先說女也然又必稱男正者本女之所繇貞也凡卦/畫自下而上下為内上為外以二三言則二正位乎)
　(内三正位乎外以四五言則四正位乎内五正位乎/外正位非獨以名分言女不與外政男不親内職也)
　(夫家人之義乃道均二儀非惟人事而已天尊地卑/天包地外地在天内同于男女正位故曰天地之大)
　(義也男正于五三五為六畫卦之天三為三畫卦之/天女正于四二四為三畫卦之地二為六畫卦之地)
　(故取天地象男女而有子則又為父母矣父母一家/之主家人尊事同於國有嚴君此又言道齊邦國也)
　(呉幼清云母配父曰小君其尊同故皆稱嚴君或曰/父義母慈母何以亦稱嚴曰母不嚴家之蠧也凟上)
　(下之分庇子弟之過亂内外之别嫚帷簿之儀父雖/嚴有不能盡察者必父母尊嚴内外齋肅然復父尊)
　(子卑兄友弟恭夫制婦聴各盡其道而家道正朱子/云上父初子五三夫四二婦五兄三弟以卦畫推之)
　(又有此象幼清云上九居一卦最上之位象父母陽/畫象父而亦象母者儀禮饋食篇妣配考同位不别)
　(設位也愚謂凡此等亦但彷彿其象言之不必太泥/推一家之道可以及天下故家正則天下定矣正莫)
　(易于天下而莫難于一夫一婦釐降二女于媯汭固/堯之所以協和萬邦也觀厥刑于二女固舜之所以)
　(揖讓而天下治也此彖以/利女貞蔽家人之義也)
　象傳曰風自火出家人君子以言有物而行有恒(邵/子)
　(經世云火為風風者火氣之所化風自火出先儒謂/風即火中之焰李西溪以為索籥之火然觀之卦名)
　(家人則此火乃烹飪之火呉幼清謂屋下有火炊㸑/則屋上有風自突而出凡有外風自内火而出者是)
　(其家有人居之也故卦名家人其說似拘而不可易/人之家必竈有火而後突有風君子觀此則知風化)
　(之本自家而出家之本又自身而出矣身之所出惟/言與行言行可以欺于人而不可以欺于家故非有)
　(物與有恒不可物謂事實言之不虚也言孝實能孝/言弟實能弟也恒為常度行之不變也孝則終身孝)
　(弟則終身弟也言行相顧即是自明其徳而齊治平/之道繇此而出故曰知風之自蘇子瞻云家人之道)
　(寛則傷義猛則傷恩然則是无適而可乎曰君子以/言有物而行有恒至矣言之有物也行之有恒也雖)
　(有悍婦暴子弟莫敢不肅然而/未甞廢恩也此所以為至也)
䷤初九閑有家悔亡(變艮為漸玩初上兩爻以治家/之始終言皆論理之辭也初上)
(皆剛而域二三四五于其内似物之有匡郭乃以家道/範圍其家之象閑䦨也其字從門從木木設于門所以)
(防閑也變艮為門闕初不變則艮之下畫連亘如以木/拒門為閑有家者防閑之於初則為力易古語云教子)
(嬰孩教婦初來是也凡以陽居隂以隂居陽乃有悔初/本剛正而亦言悔者家難而天下易閑之不亟最易致)
(悔自初閑之悔乃可亡初九離體陽徳有先見之明而/威克者也故能如此卦變漸為杜漸慮得不閑之于早)
(乎/)
　象傳曰閑有家志未變也(程子云閑之於始家人志/意未變動之前也正志未)
　(流散變動而閑之則不傷恩不失義處家之善也是/以悔亡變而後治則所傷多矣爻所以繫之初者以)
　(此此即童牛之牿之意詩載驅敝笱之刺春秋祝/丘之享齊師之如之書皆謹禮于微慮患于早也)
□六二无攸遂在中饋貞吉(變乾為小畜互體坎變/兊此卦除初上外三與)
(二五與四各以剛乗柔整整齊齊象家中之人二承三/以正相比又且離體明代終義制外之事委又于三无)
(攸遂也酒食之議責之於已在中饋也遂専成也禮大/戴記云婦人從夫无所敢自遂孟母云婦人之禮精五)
(飯冪酒漿養舅姑縫衣裳而已故有閨門之修无境外/之志胡庭芳云采蘩采蘋之詩以公侯夫人奉祭祀為)
(不失職大夫妻共祭祀為循法度祭祀蓋饋事之大者/婦无遂事唯在中饋可見矣故六二貞吉唯以在中饋)
(言彖辭所謂利女貞者其六二當之與中謂二居下卦/之中離為烹飪互坎變兊皆有酒食象故稱饋鼎火烹)
(飪于外曰享帝養賢家人之火烹飪于内曰在中饋文/周彖爻之義之精如此變乾明而健非婦道之宜也故)
(曰无攸遂又曰貞亦戒義若夫牝雞之晨身與夫並/殱蠶織之休國與家俱喪乃知大易之垂訓嚴矣)
　象傳曰六二之吉順以巽也(巽徳之制也婦人能修/内職即飲食之中亦有)
　(節制在故不徒曰順而曰巽順以无攸遂言巽以在/中饋言皆所謂貞也家繇是昌其吉可知易小象言)
　(順以巽者三而皆有巽象蒙六五變巽事師之道也/漸六四體巽事君之道也本卦六二應巽故亦曰順)
　(以巽謹守婦道所以事夫/亦所以事尊長之道也)
䷤九三家人嗃嗃(荀爽作確確/劉瓛作熇熇)悔厲(二字/為句)吉婦子嘻
嘻(張楫作嬉嬉/陸績作喜喜)終吝(變震為益互體坎變坤約象離變/艮九三居下卦之上乃當家者故)
(爻以家人稱嗃嗃說文云嚴酷貌鄭康成云苦熱之意/據劉本作熇熇說文云火熱也當是嗃與熇通離火炎)
(上三為離上畫以剛居剛過剛不中故象嗃嗃又變震/亦為威武蓋傷於嚴察而家人被其薰灼者能悔其酷)
(厲寛嚴相劑則治家之吉道也婦謂二子謂初嘻說文/云太多之聲按禮嘻其甚也周頌噫嘻左氏傳陽虎從)
(者曰嘻皆為歎懼之辭嘻嘻甚於嗃嗃蓋不堪而歎不/以訓笑說者自漢來皆曰嗃嗃之反宋王回疑重剛卦)
(无嘻笑理獨得卦情矣火聲无常若歎若泣有嘻嘻象/治家雖以嚴為主若専尚其剛而无惻怛聮屬之意如)
(谷風之有洸有潰小弁之維其忍之致婦子之間常聞/愁恨之聲斯賊恩之大者故終吝也悔則吉終則吝二)
(語對看因九三過剛故戒之以/此其亦異乎上九之威如者矣)
　象傳曰家人嗃嗃未失也婦子嘻嘻失家節也(處家/之道)
　(當威愛並行家人已嗃嗃矣斯時而能悔猶未為甚/失也若一意主于威而无愛使為婦為子者嘻歎怨)
　(黷非失治家之節而何節者不過之意嗃嗃下不/舉悔字而有其意象傳舉爻辭之例如此者多)
□六四富家大吉(變乾為同人互體坎變巽約象離/變乾二在下之婦也四之位其在)
(上而主家之婦乎履得其位以上承五四五正而家之/人莫不正莫不正則莫不和諺云十人十心无才市針)
(十人一心有財市金家不富焉往哉若以爻體觀之五/既為王則四亦有后象矣一君一后以正道相須假家)
(之事委之外庭中宫之政責成其身飲食祭祀必䖍米/鹽醯醬必節蠶繰女紅无曠此富之事也父子篤兄弟)
(睦夫婦和以家之肥造天下之肥此富之徳也凡陽為/實隂為虚故小畜九五稱富泰六五稱不富此隂爻乃)
(稱富者以乘承應皆陽而四翕受之且體巽為近利市/三倍皆富象也大者陽也指九五言四雖有富家之吉)
(然不敢自有而以其吉歸之九五若娥皇嬪虞塗山歸/夏思齊大任嗣徽太姒彼所以相九五无疆之休者豈)
(在金帛寳玊之富哉故曰大吉二之分卑四之分尊二/僅守貞四能致富其局量自别變乾為大乾包萬有亦)
(富象卦變同人合家/人而同心宜其富也)
　象傳曰富家大吉順在位也(順者柔正也在位者五/之配也二之貞吉曰順)
　(四之大吉亦曰順玩兩順字婦道盡矣他卦以二為/五配此獨以四為互配故諸卦四爻之辭无善于此)
　(者/)
䷤九五王假(更白/反)有家勿恤吉(變艮為賁約象離變/震五君位故以王言)
(以剛中居正尊位乃天子之能正其家者也假即奏假/无言之假至也字與格通舜格于文祖公假于太廟格)
(假互用可證初閑有家家道之始五假有家家道之成/恤憂也九五身範既端又體巽善入故能感格其家父)
(父子子兄兄弟弟夫夫婦婦各得其正以相惇睦正家/而天下定故不待憂恤而吉也中爻坎為加憂此爻出)
(于坎外故勿恤變艮為止有各止其所之象卦變賁剛/柔相文亦交相愛之象是雖主君位言然齊家之理自)
(天子以至庶人无不同者不/然孔子何以二南訓伯魚乎)
　象傳曰王假有家交相愛也(交相愛者彼此皆有徳/故交愛其徳非如常人)
　(情欲之愛而已所謂父父子子兄兄弟弟夫夫婦婦/是也非交不足以言假伊川云夫愛其内助婦愛其)
　(刑家未盡假之義彖傳言嚴此言愛者嚴能生愛禮/中有和也故表之曰家道正嚴非酷厲之謂愛非煦)
　(媮之謂恬然于正中而已不然寧无樂勝則流禮勝/則離之失乎楊廷秀云以文王為君太姒為妃王季)
　(為父太任為母武王為于邑姜為婦其无交相愛乎/故詩曰刑于寡妻至于兄弟以御于家邦此交相愛)
　(也无憂唯文王/此勿恤吉也)
䷤上九有孚威如終吉(變坎為既濟上九以陽剛居/卦之終家道大成家之人皆)
(信之矣故曰有孚變坎為信有孚象然不以人信而或/弛律身益嚴凜然不可狎也故曰威如陽剛在上有威)
(嚴象閑以軌物而愈乆愈肅假以精神而愈乆愈孚家/道成而天下定豈偶然哉以處卦終故曰終吉治家觀)
(于身下五爻未及正身之義故于此爻足其意蓋探本/之論與大象言有物行有恒相表裏楊氏云卦未有如)
(家人之皆吉者變卦為既/濟剛柔當位亦家道正象)
　象傳曰威如之吉反身之謂也(本義云謂非作威也/反身自治則人畏服)
　(之矣張敬夫云居家人之上家人所瞻仰而視效者/也身不修則家不可齊此家人六爻卒歸于反身也)
　(反身謂何言有物而行有恒而已胡仲虎云未有不/嚴于身而能嚴于家者九三嗃嗃之嚴有悔而吉上)
　(九反身之嚴/終吉无悔)
䷥(兊下/離上)
睽小事吉(睽說文云目不相視也从目癸聲上卦體離/下卦體兊中爻互離有兩目象卦之所以為)
(睽者以九四為之間也四无正應而介離兊兩主爻之/交三為兊主志欲上應而格于四五為離主志欲下應)
(而阻于四故兩目不相視而睽夫業已睽矣不可以忿/嫉之心張皇之事驅廹之也唯不為已甚徐徐馴擾調)
(娯之使之就吾轉移此合睽之善術也故曰小事吉剛/為大柔為小小事猶言以柔為事非大事不吉而小事)
(吉之謂三與五皆柔體故不汲汲于除四俟其窮而无/入自反而與同徳之初相應則三五亦皆各得其所配)
(矣卦之所以不終于睽者以此馮元成云自古豪傑處/于卑小而以安國定衆者何限如平之交勃實之弔讓)
(子産之賂伯石仁傑之交二張是也漢之袁何唐之李/鄭欲討君側之惡而過視其事遂至于睽散而不可解)
(則无得于易之義者也六爻皆變為水山蹇兊丄離下/為革張希獻云革以九居五而六居二剛柔得位故曰)
(元亨利貞睽以六居五而九/居二剛柔失位故曰小事吉)
　序卦傳曰家道窮必乖故受之以睽睽者乖也(世之/所難)
　(循者禮義也所易溺者情欲也以禮義繩情欲將以/為安也而責之過苦繩之過急刻核之大甚雖孝子)
　(慈孫有所不堪故曰中也養不中才也養不才養者/優游漸漬而不窮之以所難也窮之以為棄而已烏)
　(能无乖不可以行/于家而况天下乎)
　彖傳曰睽火動而上澤動而下二女同居其志不同
　行說而麗乎明柔進而上行得中而應乎剛是以小
　事吉天地睽而其事同也男女睽而其志通也萬物
　睽而其事類也睽之時用大矣哉(物睽于同非同无/睽名睽之義欲反)
　(睽為合也子夏傳云古者聖人之治也用天下之物/成天下之事取異物相制或以相合其類多矣翼傳)
　(云睽者乖也離火炎上兊澤瀦下動而二體相違此/物性本然之睽也婦人以嫁為行中少二女幼則同)
　(處長則各有夫家此人情必然之睽也火澤无相用/之理故相遇則革不相遇則睽家人諸卦二安同居)
　(者多矣以本卦體睽故以不同行明之一男一女一/隂一陽之道也兩隂則莫適為主各自為主而已隂)
　(陽交濟道之合也有隂无陽則无益于合卒相背馳/而已矣凡此皆睽象也然睽豈終不可合哉以卦徳)
　(言之内既兊恱而外又附麗于離明恱則人情不拂/明則機宜坐照皆能合睽者也以卦體言之柔進而)
　(上行以居尊位得上卦之中而應乎二之剛此専指/六五一爻言易无樂乎柔主也而獨離居外體者毎)
　(稱焉乾下離上曰大有曰柔得尊位大中而上下應/之艮下離上曰旅曰柔得中乎外而順乎剛離下離)
　(上曰離曰柔麗乎中正故亨震下離上曰噬嗑曰柔/得中而上行坤下離上曰晉曰柔進而上行兊下離)
　(丄曰睽巽下離上曰鼎皆曰柔進而上行得中而應/乎剛坎下離上曰未濟猶曰柔得中也離為日君象)
　(在外體爻雖不正而貴之也本卦兊主亦有應然吉/不及離主者以五居尊位而得中道故也夫柔能勝)
　(剛弱能勝强下卦兊恱上卦柔中皆以小心行柔道/者彖之所謂小事吉者此耳要之事固有貴于小理)
　(則極其至大請究言之天髙地下其體睽矣然陽降/隂升相合而成化育之事則同也猶之男女異質其)
　(形睽矣而男以女為室女以男為家其相求之志則/通也此主隂陽相應言在卦中若五與二應三與上)
　(應是也以天地况男女非對言也雖然陽之應隂隂/之應陽猶曰常理若夫天下之大羣生之衆睽散萬)
　(殊而其事有可相類者即如以隂應隂以陽應陽蓋/彼此同徳亦各從其類也在卦中若四與初應是也)
　(夫如是則天下亦无不可合之睽矣无心强同而聴/其自合小其事非小其道處睽之時有睽之用此聖)
　(人所為善用易與楊廷秀云物聚則朋散則孤孤矣/焉得而不窮然睽孤而小事吉何也散不可聚睽不)
　(可合㓙不可吉則无為貴易矣兊之恱麗乎離之明/是合睽也六五進而上行是合睽也六五得中而應)
　(乎九二是合睽也故曰易窮則通合睽之道又有大/者天地之判而合男女之别而耦萬物之分而聚非)
　(合睽之大乎故仲尼贊之曰睽/之時用大矣哉故曰窮則通也)
　象傳曰上火下澤睽君子以同而異(離兊同出乎坤/而炎上流下睽)
　(焉則同而異之象也坡公謂人惟喜同而惡異是以/為睽故美者未必婉惡者未必狠從我而來者未必)
　(忠拒我而逸者未必貳以其難致而捨之則從我者/皆吾疾也予謂人苟知睽之不得不睽若是必同睽)
　(非善事然有當睽者二女同居同也其志不同行異/也此人道之當然可以得同而異之㫖同人之類族)
　(辨物也因同而貴異睽之以同而異也因異而貴異/諸葛武侯有言違覆而得中是棄瓦礫得金玊也睽)
　(之不可以已也如是彖辭言睽而同大/象言同而異其所以論睽者曲至矣)
　繫辭下傳曰弦木為弧剡木為矢弧矢之利以威天
　下蓋取諸睽(解見/本傳)
䷥初九悔亡喪(息浪/反)馬勿逐自復見惡人无咎(變坎/為未)
(濟初與四敵應敵則成睽宜其悔矣然自處得正无求/于外四實睽我非我睽四也故悔可亡四互坎為亟心)
(之馬初動而下四動而上舎我而去有喪馬之象然彼/故與我同徳他无應與姑聴其去勢必自復兊為恱體)
(凡易中言兊者皆勿逐自復如震之六二變兊亦勿逐/七日得既濟六二變兊亦勿逐七日得是也四約坎為)
(盜惡人之象又互離持戈兵亦惡人之象四剛强不正/既與初為敵應又梗隔二五與三上之應卦之所以為)
(睽惟此一畫故謂之惡人二三四互離為目在初之外/而接乎四乃惡人來前而為我見非我欲往見之也卦)
(名睽有目不相視之象今我目常見之不與之絶疾之/不已甚故免于咎是其初也去而弗追靜以俟之其既)
(也來而弗拒遜以接之泊然若不見其睽者此其所為/稱元夫與夫惟不見其睽而後睽可合善處睽者斯其)
(最矣兊澤不流變而坎則流矣/此亦睽而合喪馬自復之象)
　象傳曰見惡人以辟咎也(兩柔尚可以合兩剛必不/合矣則卑者宜為下四既)
　(為三五所不容窮而來歸初不之受適招其忿嫉之/咎耳惟不以避為避而以見為避則能化惡人而為)
　(善人如陸機感/悟周處是也)
䷥九二遇主于巷无咎(變震為噬嗑互體離變艮二/五三四皆不同位卦繇此成)
(睽然睽未有不求其黨者王輔嗣謂之出門同趣不期/而遇是也主謂五五為上卦主故曰主巷說文云里中)
(道也應爻離中虚有巷象本爻變震為大塗互變艮為/徑路亦巷象二五本自正應然當睽之時事勢所格或)
(難正合忽于意外相值偶爾契合遂定一徳之交若古/人或以釣磻逢或以扣角感則遇巷之說也蘇子瞻云)
(使二决從五則見主于其室五决從二則見主于其門/所以相遇于巷者皆有疑也何疑也疑四之為冦也然)
(而猶可以无咎者皆未失相從之道也胡仲虎云坎四/比五納約自牖睽二應五遇主于巷皆非所繇之正坎)
(險睽乖之時不得不委曲相求如此爻言无咎者當睽/之時也變卦為噬嗑噬嗑之為間者唯四噬而得合遇)
(主可/知)
　象傳曰遇主于巷未失道也(本其正應非枉已以求/合也楊敬仲云繇道心)
　(行之无非道者乃天地之變化也苟動/於意欲則為人心為利心為失道矣)
□六三見輿曳其牛掣(說文作觢云角一俯一仰鄭/𤣥本作㸷云牛角皆踊曰㸷)
(劉瓛本從說文解依鄭子夏本作/契傳云一角仰也荀爽本作觭)其人天且劓(說文作/㓷王肅)
(本作/臲)无初有終(變乾為大有互體離變乾約象坎變兊/凡物近而不相得則㓙六三居下卦之)
(終配在上九而逼于九四九四其冦也未達于配而噬/于冦故有見輿曳其牛掣之象中爻坎離二體離為目)
(故能見坎為輿為曳離為牛曳六三之輿者九四也牛/所以駕車輿既曳則牛如被人手之控制而不得前曰)
(掣者輿掣之也以中爻觀牛之引車車本在牛後今三/四五之坎輿稍前于離牛二三四之離牛反却于坎輿)
(是輿被曵而牛掣不行之象也四欲三就已故曳其輿/而掣其牛三以柔順之徳處和恱之極力无能如之何)
(也然三者上之配也四欲奪三而上肯容之乎故有其/人天且劓之象其人指四也四為人位天指上也上為)
(天位舊解天曰剠額也又曰髠首也又朱子以篆文天/與而相似當作而謂剃鬚也今皆不取劓割鼻也言上)
(九從天上來割九四之鼻也所以取象為劓者艮為鼻/四體離離變艮下畫是鼻之下體不具又離為戈兵以)
(戈兵施于不全具之鼻是劓象也始見輿曳牛掣則四/方與已為難而已不得應上故无初繼而四為上劓則)
(為我之宼者除矣初雖睽而終得合故有終所以然者/以三上本正應故也卦變大有亦有順天遏惡之象)
　象傳曰見輿曳位不當也无初有終遇剛也(六三與/九四為)
　(鄰所以有輿曳之戹繇于處位不當也遇剛謂遇上/九隂陽正應自无終睽之理故賢者順理而安行智)
　(者知幾/而固守)
䷥九四睽孤遇元夫交孚厲无咎(變艮為損互體離/變震約象坎變坤)
(无應獨處五自應二三與已睽故曰睽孤也初亦无應/特立同處體下同志者也四居其疇類而自託焉故曰)
(遇元夫也九四以剛居柔不正故謂之惡人初九以剛/居剛得正故謂之元夫元善也惡之反也四隂位初陽)
(位故四亦以初為夫交孚者言四以其孚信與初九交/也約象坎四居中畫有孚象當四未應初之時阻三五)
(往來之路則惡人也已乃舎三五不事而俛首以求初/則非惡人矣夫志同者相應也道同者相收也二陽既)
(志同道同矣即非偶獨不可為偶與曰厲无咎者未遇/之時失位而孤立不免于厲也遇則彼得所依此得所)
(助又何咎變艮為止各止/其所亦不復與三五爭矣)
　象傳曰交孚无咎志行也(兩窮而後相遇同道相信/志願可行故雖處危厲而)
　(无咎也李宏甫云二陽原非偶者乃不覺其/偶合之若是睽之道又可得而盡言之與)
□六五悔亡厥宗噬膚往何咎(變乾為履約象坎變/巽處不當位宜有悔)
(矣得中應剛故悔亡厥宗謂四以與五同體故同人之/稱宗亦爾膚指六三也三四五體坎為豕以隂爻故以)
(膚為譬言柔脆也睽二變即噬嗑故有噬膚象噬三者/四也五亦隂體四噬三而不噬五者五居尊位非四所)
(敢噬也蘇子瞻云六五之所以疑而不適二者疑四之/為冦也故告之曰四已噬三矣夫既已噬三則不暇冦)
(我我往從二何咎之有凡之上稱往此以之下稱往者/火動而上澤動而下所以為睽若不往下則睽何繇得)
(合乎抑君必求賢而後賢從之五固當先往聖人懼/其疑而阻也故决之爻言悔亡故不取變卦之義)
　象傳曰厥宗噬膚往有慶也(厥宗既噬膚矣往則有/隂陽相合之慶蓋决之)
　(也/)
䷥上九睽孤見豕負塗載鬼一車先張之弧後說(吐/活)
(反/)之弧(古本一作壺京房馬融鄭𤣥王肅翟子𤣥虞翻/李鼎祚本皆作壺翻解云說猶置也兊為口離)
(為大腹大腹有口坎酒在中壺之象/也之應歴險以與兊故後說之壺也)匪寇婚媾往遇雨
則吉(變震為歸妹已居炎極三處澤盛睽之甚也處睽/甚之地負剛明之性剛變為狠明變為察故雖有)
(應在下與九四異亦自猜狠以至于孤也見豕負塗以/下皆指三也離為日故能見中爻坎故三皆取坎象上)
(與三為應而疑三之與四比也故見若豕負塗焉坎為/豕坎下隂畫水旁土也六三是也坎中陽畫地中水也)
(九四是也水土相合為塗豕居坎中負塗象也又見若/載鬼一車焉坎為輿故象車又為隠伏故象鬼三坎輿)
(之下畫上載四于輿中坎月之魄為鬼一車者指九四/一畫陽實之體兊滿車中也又見若先張之弧後説之)
(弧焉坎為弓為輪故張弧見其張也則疑其從四而射/我兊為恱為毁折故說弧見其說也則又疑其許四而)
(伺我也凡此豈皆實有哉三與四為配原无比四之心/也繇上剛明之過故生疑忽然而悟三非我之冦乃我)
(之婚媾也坎為盜故為冦三上正應故稱婚媾往遇雨/則吉主上言往者下往也意與六五之往同雨亦坎象)
(上往求三歴五歴四四既應初五既應二不為三上之/梗則隂陽合而為雨上於是得其應矣故吉變震為歸)
(妹男恱女女恱/男婚媾象也)
　象傳曰遇雨之吉羣疑亡也(亡失去也三者上之正/應因四之梗于前故上)
　(見三疑其為四所據四既應初則二五三上皆得其/應而上九所謂負塗載鬼張弧說弧之羣疑皆可以)
　(釋然矣猶之疑竊鐵者然始其人无非竊鐡也而終/其人无復竊鐡也蓋坐剛明太過以至于疑猶幸有)
　(剛明而釋其疑也/柔闇則終无釋已)
　第五對
　　蹇䷦解
　雜卦傳曰解緩也蹇難也(解二坎陷在内震出險外/故曰解已解則緩蹇五坎)
　(險在外艮止險内故曰蹇方蹇則難互觀二卦則二/男合也易置之上經為屯蒙屯蒙其生出之序耶陽)
　(自下興進而上蹇解其辨敘之體耶長幼卑尊之分/較然屯坎上行為雲解雲下降雨矣蒙水始出為泉)
　(蹇泉沛𤼵水矣屯蒙化機蹇解/感遇則二經於天人各有主也)
䷦(艮下/坎上)
蹇利西南不利東北利見大人貞吉(蹇說文云跛也从/足寒省聲為卦坎)
(上艮下有險在前止而不進似跛者之艱于行也故名/為蹇西南坤位平易地也東北艮位峻阻地也劉子新)
(論云蹇利西南就土順也不利東北登山逆也舊說兼/本卦坎艮二方言之以坎亦居北然據彖傳曰蹇利西)
(南往得中也所謂得中既指上卦九五言則不利東北/其道窮也為専指下卦可知宜以内艮為主艮體實據)
(東北暗對西南所據在此所向在彼利西南之象也反/其所向必還其所處不利東北之象也坤彖曰西南得)
(朋東北喪朋可與此對看坤卦之象有西南而无東北/蹇卦之象有東北而无西南有之為卦用虚之為卦主)
(坤虚其東北之剛明者以為主蹇虚其西南之平易者/以為主同一東北而所處美惡不同此易道之屢遷者)
(又按後天西南東北皆土維故取互藏之意非他卦比/也其所以利西南而不利東北者何也尚往之意也西)
(南平易衆之所歸下卦艮艮以止為徳者也止而不進/則常在險中何能趨于平易乎蓋此卦之義全在於往)
(故深著艮止之不利而即繼之曰利見大人也大人指/九五九為大五為人位九五剛健中正身處險中不擇)
(地而安有撥亂反正之才者故稱大人率諸爻以見大/人者九三也自三至五體離為見卦所重在五三兩爻)
(以其為上下卦之主而又所處皆得其正位君臣同心/何蹇不濟故吉六爻皆變為火澤睽艮上坎下為蒙)
　序卦傳曰睽者乖也乖必有難故受之以蹇蹇者難
　也(蔡介夫云屯蹇皆為難義但屯者始生之難蹇者/所遇之難也乖必有難如人情義乖離必至相戕)
　(賊而難/作矣)
　彖傳曰蹇難也險在前也見險而能止知矣哉蹇利
　西南往得中也不利東北其道窮也利見大人往有
　功也當位貞吉以正邦也蹇之時用大矣哉(蹇足難/進之象)
　(故曰蹇難也何以難險在前也坎之徳為險居卦之/前不可前進此以外卦言也然艮止在後知其險不)
　(冒前而進智孰如之此以内卦言也中爻有離故曰/見險蹇卦於蒙反而義與需合蒙貞坎内險外止則)
　(中晦昧而蒙蹇貞艮見險能止則中光明而智需險/在前乾恒易知故險而不陷也蹇險在前艮篤實光)
　(明故見險而能止也然曰知矣哉非徒贊其能止實/取其有觀變俟時之意處蹇者以止為尚濟蹇者以)
　(往為尚彖之所謂利西南不利東北皆言往也聖賢/當天下之蹇不容坐視唯其勢不可行則止而不往)
　(苟機㑹可乗誰惜其身而不往也利西南者勉九五/也乾畫往五而居上卦之中不以坎險為可畏而以)
　(其身入而籌畫焉則將有出險之望彼西南何逺之/有或云坎本坤所變得中者得坤卦之中也亦通蘇)
　(子瞻云險中者人之所避也而已獨安焉此必有以/任天下之大難也故謂之大人不利東北者戒九三)
　(也九三止而不進則何時出險故曰其道窮也其唯/三五同心共濟而後可五為大人三利見之三五同)
　(功五无多功故往有功也重在往字三五皆卦主陽/剛當位其他若二若四若上亦皆當位初雖以隂居)
　(陽而處下亦隂之正皆正邦象也邦正則不終于蹇/矣蹇六爻无不同心共濟者蓋同舟而遇風則胡越)
　(皆相救所以能出蹇也處蹇之時而有濟蹇之用其/大如此坎睽蹇皆非順境夫子以為雖此時亦有可)
　(用者故皆/極贊之)
　象傳曰山上有水蹇君子以反身修徳(山之峻阻上/復有水曲折)
　(而多艱阻行者難之蹇之象也君子體之以自反于/身而増修其徳行有不得者皆反求諸己言忠信行)
　(篤敬雖蠻貊之邦行矣何蹇之有反身自艮取象陽/止于外而回顧其内象反身修徳自坎取象陽在于)
　(中而坎水常流象/中心修為之不息)
□初六往蹇來譽(變離為既濟六非濟蹇之才初非/濟蹇之位前无應援往則漸近於)
(險而蹇跛難行不往而來則有見險能止之譽此卦中/言來者皆就本爻言謂來而止于本爻也對往之辭初)
(六去險最逺其止最先獨見前識正傳之/所謂智也變離為明故能見幾而止若是)
　象傳曰往蹇來譽宜待也(言是來也非既往而復還/也即不往而待之耳然亦)
　(以時宜姑待而待取其不妄往非取/其不往也所待者何待四之連三也)
□六二王臣蹇蹇匪躬之故(變巽為井互體坎變兊/王指五二與五應故稱)
(王臣諸爻皆蹇往而善來六二在艮體之中亦非上進/者也外卦坎王之大蹇也互卦亦坎臣之蹇蹇也蹇蹇)
(者蹇于蹇也卦合險止二義名蹇上蹇字是止義下蹇/字是險義二雖中正然以隂柔之才豈易勝濟蹇之任)
(不得不蹇于蹇其止而不行蓋審時量力以俟其可非/為謀身之故而避禍也大抵輔九五濟蹇者非九三不)
(能古說皆以二為志匡王室不有其身者理亦无害然/非命卦成爻之意也艮為巽巽以事君而无易志此其)
(所以不愧/為王臣與)
　象傳曰王臣蹇蹇終无尤也(當蹇而蹇以待時耳非/如世之全軀保妻子者)
　(故曰終无尤/也尤過也)
䷦九三往蹇來反(郭京據王弼本作正○變坤為比/互體坎變坤約象離變艮三最近)
(坎往則蹇跛難行故曰往蹇來者來而止于本爻也反/謂反而向内言比二也諸爻惟三有剛實之才可以濟)
(蹇但與五非比非應惟反而就二則可與同往而濟蹇/二本忠貞之臣固思得剛明之才以共事三不知止而)
(冒險以自危則二何恃焉此所為亟其/反也卦變比來反者親比于人之象)
　象傳曰往蹇來反内喜之也(内指二也卦畫從下而/上二三相比二居内三)
　(居外若上六之志在内則謂内卦應爻也反者喜辭/春秋書季子來歸以其為國人所喜也三為二所倚)
　(故曰内喜四以比三而來連上以應三而/來碩則以三為下卦之主才足濟蹇故也)
□六四往蹇來連(變兊為咸互體坎變巽約象離變/乾連猶連諸侯連衡之連謂連三)
(與五也四雖居大臣之位然隂虚无應豈能濟蹇且已/至險中而猶往焉祇益蹇耳來而止于本位連在下之)
(三以合于在上之五相與勠力共濟時艱則三之功即/四之功也四介乎二陽之間處近君之位有引賢之責)
(三五之合非四其誰連之鄒汝光云連威公管仲之交/者鮑叔也連簡公子産之交者子皮也變兊為麗澤卦)
(變咸隂陽相/感亦來連象)
　象傳曰往蹇來連當位實也(陽為實隂為虚易言逺/實失實皆指陽言四雖)
　(當位而隂虚三五俱當位/而陽實此四所以連之也)
䷦九五大蹇朋來(變坤為謙約象離變震陽陷坎中/大者蹇也故曰大蹇或云五居君)
(位在蹇難之中非一身一家之蹇而天下之蹇是大蹇/也亦通朋指三以同徳故稱朋三與五同功異位者也)
(上六來碩應乎三者也六四來連比乎三者也三有剛/實之才可以濟蹇然三與五非比非應惟二為五之配)
(乃相與同其患難者三既來反而合乎二以應五則諸/爻亦皆相聮屬隨三而來以共濟蹇矣諸爻之來皆繇)
(于九三之來故但曰朋來也曰來者亦就本爻言但他/爻之來自來也此爻之來則他來也夫禍亂之作天所)
(以開聖人也蹇便是處蹇之道猶困便是處困之道九/五徳正而位尊立乎坎險之中所謂遺大投艱也萬方)
(有罪罪在朕躬既身天下之責自能得天下之心朋來/其所自致耳至此而又何蹇之不濟去東北而就西南)
(可計日須也變坤坤為衆朋象卦變/謙履謙思順故克致朋來以濟蹇)
　象傳曰大蹇朋來以中節也(中節者前此當艮之時/尚當有待此則善類協)
　(心可以有為若失此機㑹又更難着力/矣曰中節者不先不後恰當機宜之謂)
□上六往蹇來碩吉利見大人(變巽為漸往者對來/之稱上无所往以不)
(來為往猶初无所來以不往為來也處蹇之極體猶在/坎苟不思濟蹇之術强欲逃之于蹇外吾何行如之蹇)
(不可解矣亦惟于蹇中求濟而後可則有内外卦之主/爻在碩大也大謂陽指九三也來碩者言來而安于本)
(位則有碩大之應也大人即九五也彖辭云利見大人/原主九三言爻以歸之上六何也三上正應上之利見)
(即隨三而利見也蓋其才柔本不足濟蹇唯内應九三/碩大之陽與之共勠力以佐五則可以出蹇爻至上六)
(蹇極當通此其所以獨稱吉也/坎為巽處險而能巽乎賢之象)
　象傳曰往蹇來碩志在内也利見大人以從貴也(内/指)
　(九三對外卦而言則曰内貴指九五對下賤而言則/曰貴象傳别言之本義以上六來碩謂來就五則與)
　(見大人為/複語矣)
䷧(坎下/震上)
解利西南无所往其來復吉有攸往夙吉(解說文云判/也从刀判牛)
(角㑹意為卦坎下震上雷動于上雨降于下則鬱結解/人動乎險之外則險難解也解之利西南者何也西南)
(隂方東北陽方坎為北方之卦震為東方之卦繇東北/而往西南則隂陽相濟難所以解也蹇解彖皆言利西)
(南而取象各異蹇取艮東北與坤西南暗對故于利西/南下足之曰不利東北利見大人大人指坎中爻明乎)
(東北不兼坎言也若解下坎上震一北一東則坎所暗/對者乃南方之離震所暗對者乃西方之兊矣舊說漫)
(以西南屬坤殊未是且但言利西南不言不利東北明/是取隂陽相濟之意故下文云无所往其來復吉乃主)
(坎而言有攸往夙吉乃主震而言亦未甞以東北為不/利也錢國端云解甲坼一陽生坎中為戊土主生萬物)
(出于震震坎相重便是生信之已孚故坼革已日一隂/生離中為已土主成萬物成于兊兊離相重便是成信)
(之已孚故革董子云北方之中内産陽而物始動于下/南方之中内萌隂而物始養于上動于下者不得東方)
(之和不能生中春是也養于上者不得西方之和不能/成中秋是也東方和北方之所起西方和南方之所養)
(起之不至于和之所不能生長之不至于和之所不能/成此皆可以明西南東北之義蹇難方解否結方釋先)
(以安人心為務是故時當无事則宜退守其靜來復本/位不必他有所往但坐鎮之而已若九二之得黄矢是)
(也時當有事則唯速用其權及早圖之勿使滋蔓亦去/其泰甚而已若九四之射隼于髙墉是也夙早朝也震)
(初陽夙象卦以二四為解之主以去小人為解之功夫/天下多事敵國外患雜然並作此亂之形也而小人用)
(事則亂之本也漢唐之祚不訖於曹朱而始于閹宦之/擅權宋之鼎不移于夷狄而起于王呂之新法誰謂去)
(小人非解之第一義哉雖然所以處之者亦自有道罪/未形而深文以誅之則彼之辭直惡有首而株連以盡)
(之則我之釁深名為解難適釀難耳若四㓙當堯之世/不去至舜始去之而天下咸服其故何也堯之不去以)
(四㓙之罪尚未形所謂无所往其來復吉也天下之所/以服舜者以刑當其罪又當其時所謂有攸往夙吉也)
(洎乎四㓙去而舜之事止矣唯周公之使管叔而誅管/叔亦然翼傳謂解者緩也而象傳亦以赦過宥罪為言)
(今觀爻曰獲狐曰解拇曰射隼皆非解緩赦宥之義也/誰知所去者止于天下之大害而其小者皆將解網蕩)
(滌與之更始有持大體而不尚煩苛之意焉此非剛柔/並濟者不能所謂利西南者此也夫惟有西南之意以)
(居之故東北亦利彖所以兩贊其吉與/六爻皆變為風火家人坎上震下為屯)
　序卦傳曰蹇者難也物不可以終難故受之以解解
　者緩也(以緩訓解者險難解釋物情舒緩故為解也/然緩自是解難之道昔人謂天下事皆因忙)
　(後錯了真了事人語漢以龔遂為渤海守遂曰治亂/民猶治亂繩此緩而解之效也彖言无所往其來復)
　(吉亦緩意也有來復之/緩然後有攸往之夙)
　彖傳曰解險以動動而免乎險解解利西南往得衆
　也其來復吉乃得中也有攸往夙吉往有功也天地
　解而雷雨作雷雨作而百果草木皆甲拆解之時大
　矣哉(坎險在内震動在外不動則不能出險動而出/乎險之外所以為解也以畫觀之解者蹇之反)
　(也以卦觀之解者屯之反也屯蹇者難之方興解則/難之已散蹇之止于險下固不如屯之動于險中屯)
　(之動于險中又不若解之動于險外也利西南往得/衆者所謂寛則得衆也坤為衆兊西離南拱坤衆于)
　(中故謂之得衆其來復吉則以坎不往西南而九二/來居下卦之中也所謂不大聲色而相安于无事之)
　(天者也有攸往夙吉者主九四言四為震初畫動而/初故稱夙解難貴速時之既至則應如𤼵機故往有)
　(功所謂敏則有功也天地解以下解之象也詳其血/脈當専承往有功言卦畫從下而上自坎之北而順)
　(行以入于震之東生機漸動雷雨交作而南而西皆/繇此往所以為解若蹇則无此象但止于艮之東北)
　(而已此二卦之異也震為雷坎為雨天地之氣冬而/閉塞立春以後雨水驚蟄之節閉塞者解散則雨出)
　(于天雷出于地作興也雷雨作者氣之解也震為蕃/鮮坎為堅多心之木雷雨之作則險厄者亨否結者)
　(散故百果草木皆甲拆也甲者孚也芽萌于殻籜中/折則自甲分裂而出矣雲雷為屯故雷雨作而解屯)
　(象草穿地而未申解則皆甲折形隨氣而解也夫雷/雨之解也以破隂為功君子之解也亦以去小人為)
　(功斯時也盈天地間莫非陽氣之𤼵舒不其大哉王/輔嗣云難解之時非治難時故不言用體盡于解之)
　(名无有幽隠/故不曰義)
　象傳曰雷雨作解君子以赦過宥罪(震雷坎雨雷雨/之作蓋隂陽交)
　(感和暢而緩散故為解夫雷者天之威雨者天之澤/威中有澤刑獄之有赦宥也赦釋之宥寛之赦過者)
　(𤯝災肆赦也宥罪者罪疑惟輕也承平不數赦宥使/民生倖心亂後必雪萬政咸與民更始此亦解緩之)
　(意/也)
□初六无咎(變兊為歸妹蹇方初解柔君在上天下/之最可慮者莫若小人初三上是也但)
(雖坎險而隂柔微末以居下則惡未深承二則化易從/當解之時君子方蕩滌細故與之更始故无咎此亦九)
(二之來復得中處也變兊/為恱恱以承上亦无咎象)
　象傳曰剛柔之際義无咎也(他卦貴應唯解不貴應/以解乃分判君子小人)
　(不使同羣之時也故初之无咎但取承二不取應四/傳明之曰剛柔之際剛謂二柔謂初際即泰傳天地)
　(際之際謂兩爻相交接處也義猶理也小人雖非解/時所宜有然以隂下陽尚知安分故于義无咎若二)
　(之應五則為以臣/應君又當别論)
䷧九二田獲三狐得黄矢貞吉(變坤為豫互體離變/艮二地位之上田也)
(卦凡四隂而五居君位不與隂為朋其三皆狐也坎為/狐初三象狐是已上无坎體以自三至上肖坎故亦稱)
(狐亦猶三之指上為冦蓋謂其肖坎故也天下之難率/自宵人始欲解天下之難者必有以處宵人然後可然)
(非柔者所能辦以其濡也又非剛而過者所能辦以其/激也九二以陽居隂秉剛中之徳果而不激用能審幾)
(酌畫使羣奸皆就我籠絡之中以靖亂源故有田獲三/狐之象焉坎為弓互離為矢為戈兵變坤為致役乎衆)
(應爻為震衆持弓矢戈兵震田中田狩象也凡物不獲/則兩失獲則兩得黄矢所以取狐狐獲則黄矢亦返矣)
(故得黄矢黄矢離象黄中色矢直物九二之徳似之解/隂之難不尚猛烈惟潛化服之使之順從而不為難守)
(此不變則不失利西南之意所謂其來復吉者此耳變/則失應楊廷秀云田者力而取之也矢者我直則壯也)
(黄者中而不過也去小人而不力雖去必來去小人而/不直雖行必格去小人而不中雖甚必亂三者盡矣又)
(能貞固以守之則吉矣不然鄭朋/得以入望之封倫得以入太宗矣)
　象傳曰九二貞吉得中道也(二居中位而得中道此/其所以可貞而獲吉也)
□六三負且乗致寇至貞吝(變巽為恒互體離變乾/約象坎變兊負舊止取)
(擔荷義似未盡古有以負販而取卿相者豈謂辱人賤/行哉蓋竊貲以逃者也六三上承乎四以隂柔附之而)
(因竊其所有體坎為盜負之象也所謂上慢也下乗九/二而據有其所乗之車坎又為輿乗之象也所謂下暴)
(也夫以竊負之人而乗君子之器處非其據必有起而/劫奪之者故致寇至寇指上六也上六與三敵應故兩)
(心相猜也夫君子之交雖相爭如虎而不失和氣也小/人則否勢利一薰心輒反面不相識或奪或伐何俟乎)
(君子當解之時小人亦託之於解而其黨皆其寇也是/奚恠焉自取之耳若貞固守此而不知變羞亦甚矣變)
(巽巽本伏而為/髙亦負且乗象)
　象傳曰負且乗亦可醜也自我致戎又誰咎也(上則/慢四)
　(下則暴二可醜之甚我指三也致戎即致寇也誰/咎者言我之咎非人之咎與同人節又誰咎也異)
　繫辭上傳曰子曰作易者其知盜乎易曰負且乗致
　寇至負也者小人之事也乗也者君子之器也小人
　而乗君子之器盜思奪之矣上慢下暴盜思伐之矣
　慢藏誨盜冶容誨淫易曰負且乗致寇至盜之招也
　(居四之下而竊其有是上慢也踞二之上而奪其車/是下暴也奪之名不正而伐則正以伐之名與盜猶)
　(曰盜之罪/薄乎云爾)
䷧九四解而拇(荀爽本/作母)朋至斯孚(變坤為師互體離/變震約象坎變坤)
(解去小人之卦也卦惟二四兩陽爻皆任解之責者而/三實介處于其間二雖能以黄矢獲之而猶慮四與之)
(暱也故為告四之辭曰必解汝之拇而與朋相孚則可/而汝也拇足大指也震為足拇居足下三比于四而居)
(其下拇之象也若舊註依咸初爻例以初為拇則初雖/四應然在下體无能為難四所慮當不在此朋謂九二)
(也二四同功皆有陽剛之徳故曰朋猶蹇之言朋來亦/以三與五同徳故也九四為震體之初居近君之位苟)
(暱近比之小人而不解則君子之朋雖至彼必將肆其/離間之術其誰與僇力而解天下之難乎下卦坎本爻)
(互體亦坎有兩相孚象二四變皆坤西/南得朋儻亦彖之所謂利西南者耶)
　象傳曰解而拇未當位也(四不幸而與三比是所處/者未當位也故有解而拇)
　(之戒拇解則/朋亦孚矣)
□六五君子維有解吉有孚于小人(變兊為困約象/坎變巽君子指)
(二陽小人指三隂五與三隂本朋也安能解隂幸二為/五之應四為五之比皆負陽剛之徳五必與之相維係)
(推誠委任則有以行解落隂黨之謀而吉約象變巽為/繩維之象也正氣盈朝則隂邪退聽王心既一雖所甚)
(昵寧能我干此意將有孚于小人咸奉身而退矣約象/坎故曰孚光武少時藏亡匿死吏不敢至門及為天子)
(却湖陽公主之請而賞董宣曰天子不與白衣同得解/道也即夫人處世寧无故交親知而一據事權當以義)
(裁彼亦必當相諒惟慮其不諒而裁之難/遂相引以溺哀哉變兊有君臣相恱之象)
　象傳曰君子有解小人退也(惟君子方能解小人蓋/光明正大有以服其心)
　(故解之而即退耳然則人主欲登皇路/于清夷而不與君子相維繫焉奚可)
□上六公用射(食亦/反)隼于髙墉之上獲之无不利(變/離)
(為未濟此亦三狐之一也初微弱无足數三為負乗僅/竊位之流耳至上則又變為髙飛之隼蓋小人之錯節)
(盤根鷙悍而難去者彖所謂有攸往夙吉正此爻也公/謂九四震為長子公侯之象或云三四五互坎為三公)
(坎又為弓又互離為矢居下卦自下射上之象也隼祝/鳩也鷂屬凡鷹搏噬不能无失惟隼為有凖每𤼵必中)
(變離為飛鳥上為天位象鳥之飛而戾天者墉者墻也/髙墉者王宫之墻也變離外圍中空墉象近于六五之)
(君髙墉象也故泰卦上六亦曰城獲之者獲其隼也呉/幼清云上柔化剛為矢之鏃離矢𤼵于九四之手而達)
(于上六之翼柔畫化剛猶以矢鏃之實貫鳥翼之虚而/獲之也隼棲于山林人皆得而射之惟棲于王宫髙墉)
(之上則如城狐社䑕有所憑依人不敢射矣此蓋莽操上/之類初之一隂最在下九二解之甚易上之一隂最在)
(九四解之甚難故於卦終而後能獲之也隼一獲而隂/柔之難已盡解之矣又何所不利哉此爻震動之終故)
(繫辭謂其待/時而動也)
　象傳曰公用射隼以解悖也(至解終而未解者悖亂/之極者也射之所以解)
　(之也解則天下平矣夫解之為道亦曰去其泰/甚者而已一切赦過宥罪之意俱于言外可見)
　繫辭下傳曰易曰公用射隼于髙墉之上獲之无不
　利子曰隼者禽也弓矢者器也射之者人也君子藏
　器於身待時而動何不利之有動而不括是以出而
　有獲語成器而動者也(其人指九四也時當解極所/謂待時而動也爻不言時而)
　(孔子𤼵待時/之義深矣)
　第六對
　　損䷨益
　雜卦傳曰損益盛衰之始也(易之道患于上往而樂/于下來下乾而上坤陽)
　(之盛也損三之陽而益上之隂故為損下坤而上乾/陽之衰也損四之陽而益初之隂故為益方盛而損)
　(生方衰而益生故云損益盛衰之始皆以陽言之也/不然則陽之損隂之益陽之益隂之損奚擇馬抑有)
　(餘則損所當損不足則益所當益故損卦不損二與/初而損三益卦不益三與二而益初政所以損其盈)
　(而益其本也闗子明云始盛者繇衰而益者也始衰/者繇盛而損者也故損益盛衰之始也如貧賤者得)
　(百金之資九品之禄則自為盛蓋衰中得益者也富/貴者減百金之資降一品之禄則自為衰蓋盛中得)
　(損者也勢相形耳孔子讀易至損益喟然而嘆于夏/避席而問答曰夫自損者益自益者缺吾是以歎也)
　(又淮南子引孔子讀易至損益喟然而歎曰或欲利/之適足以害之或欲害之適足以利之利害禍福之)
　(門不可不察以人事論之損下益上非无益于君究/將君民交受其損安得非損損上益下非无損于君)
　(究將君民交受其益安得非益程子云譬諸壘土損/於上以培厚其基本則上下安固矣豈非益乎取于)
　(下以増上之髙則危墜至矣豈非損乎鄧汝極云損/益其咸恒之交耶咸恒損益其艮兊震巽之交耶咸)
　(艮合兊易置之為損為兊合艮恒巽合震易置之為/益為震合巽蓋下經四主卦之交也而二長二少交)
　(而未始殽也乃咸易而觀為恒損易而觀為益則一/體之變易交易已亟矣於上經視否泰故乾坤後更)
　(十卦而天地交咸恒後更十卦而損益見而天人之/大用在焉以是為二經之樞是故天下乎地君下乎)
　(臣斯上下交通而泰上下不交乎否矣損天下地損/君益民斯上下交益而益損下益上乎損矣損本泰)
　(以損下益上而損否從胎焉益本否以損上益下而/益泰其還乎故損益者乾坤之往來否泰之大始天)
　(人乗除盈虚之大紀也而世道升降由之矣咸山澤/通氣以致用損山上澤下其體也物有體此有損山)
　(殺瘦澤流惡以形用損矣恒風雷相守以立體益風/雷交益其用也體有用此有益雷動風撓以神用益)
　(矣咸男下女其人道之交乎情之性也從之則極心/知之欲而損恒夫先婦其人道之綱乎性之命也放)
　(之則正天地之性而益而咸損恒益之交此極也反/之身咸言速心之徳通於虚也不損不虚懲忿窒慾)
　(損之又損致虚之以復其為咸恒言乆心之徳凝於/實也不益不實遷善改過益之又益充實矣而成其)
　(為恒心天而道乎至矣盡心之徳/化而知裁致益逺損以為學庶夫)
䷨(兊下/艮上)
損有孚元吉无咎可貞利有攸往曷之用二簋(蜀才本/作軌)
可用享(損說文云減也从手貟聲凡陽為有餘隂為不/足故損卦之損下益上益卦之損上益下皆主)
(損陽益隂言蘇子瞻云自陽為隂謂之損自隂為陽謂/之益兊本乾也受坤之施而為兊則損下也艮本坤也)
(受乾之施而為艮則益上也唯益亦然則損未甞不益/益未甞不損然其為名則取一而已何也曰君子務知)
(逺者大者損下以自益君子以為自損自損以益下君/子以為自益也李子思云在下者民之象在上者君之)
(象損民益君亦分之常而作易者名之為損蓋損民乃/所以損國故設卦命名深寓至戒以卦象觀之髙下相)
(形若浚此培彼然地道虧盈益謙髙岸夷為深谷又有/益之而反損者浚削之政剝民卒以自剝何以異此夫)
(損下益上非善物也而勢有不得不損聖人於是為説/以開之曰有孚元吉先王建萬國立六軍此賦稅之始)
(蓋以為非君子无以治小人非小人无以養君子而為/之什一以斂之非得已也此不得已之心著于天下而)
(皆信之故人割其所愛以赴其所信所以獲元吉之慶/者此耳元者生物之意而廣大之名也其吉也以元致)
(之故謂之元吉然此不得已而取民之中亦必有定制/存焉故又告之曰所以損上益下而无厲民之咎者惟)
(在凖其出入著為經賦毋過于什一而桀毋二十取一/而貉使中正之道可貞之永乆而不變庶乎其利有攸)
(往也貞即夏書厥賦貞之貞卦惟取三益上謂之可貞/蓋下卦初二皆陽實民之身家固裕矣三居卦末其供)
(于公上者皆民之餘也民亦何靳焉自下而上稱往三/往益上故曰利有攸往孚指六五以心言貞指上九以)
(法言按損之成卦在三上兩爻命卦取損下益上則三/乃輸賦稅者上乃司廥庾者而受其富有者六五也所)
(以知有孚元吉指五者五上得坎半體故稱孚抑他爻/无稱元吉者是以知其指五也所以知无咎可貞利有)
(依往指上九者爻曰弗損益之无咎貞吉利有攸往彖/象辭合是以知其指上也夫可貞之制既定矣于此而)
(更有不得已者焉將何所取用哉則不得不加賦于常/征之外幸下有二陽在向之留此一分于民亦可藉以)
(少紓軍國之急而第非其時則不敢輕用也猶之留二/簋之物但以備用享之需自非用享可濫用此二簋乎)
(外圎内方為簋以盛稻粱者兊為食自初至五大象肖/震為竹器初二陽實為稻粱實于簋之象享祀宴享皆)
(謂之享蓋明國有大祭祀大賔客則用之若大師大役/亦其類也舊解以節用言殊无著落玩彖傳及初二爻)
(辭自明六爻皆/變為澤山咸)
　序卦傳曰解者緩也緩必有所失故受之以損(可難不/    一)
　(日解必緩而後可解然太縱緩則必有疎失使非常/之役連而不已則海内虚耗閭左騷然矣故受之以)
　(損損之為卦言損下也緩必有所失一句深可玩味/管仲觴桓公日暮桓公樂之而徴燭仲曰臣卜其畫)
　(未卜其夜夫厚于味者薄于徳沉于樂者反于憂壯/而怠則失時老而懈則无名臣乃今將為君勉之周)
　(鼎著䑕令馬履之為其不陽也不陽/者亡國之俗也此緩而失之戒也)
　彖傳曰損損下益上其道上行損而有孚元吉无咎
　可貞利有攸往曷之用二簋可用享二簋應有時損
　剛益柔有時損益盈虚與時偕行(損下益上殺陽之/有餘以補隂之不)
　(足是以上行為其道者也道者當然而然之謂以下/奉上理之當然故六三之損不為損也損而有孚是)
　(以元吉加一而字意義躍如无咎可貞利有攸往蓋/所以无咎利往之理備于可貞故不假詮釋也二簋)
　(應有時言下以二簋應上自有其時蓋専為用享而/設不然毋輕用此二簋為也故又申言其理曰大凡)
　(損剛益柔有時剛而過盈固當損柔而過虚固當益/然損彼之剛益此之柔亦因其時如損三益上乃可)
　(貞之道不得不損者也若夫損初二益四五僅以備/用享之需非其時則不輕損者也夫惟損之于當損)
　(之時庶乎不得已之心為天下所共諒耳與時偕行/政與二簋應有時相應此一段專釋彖文昌之用二)
　(句/)
　象傳曰山下有澤損君子以懲忿窒欲(深下増髙損/之象也君子)
　(觀損之象以損于己人之最難制者唯忿與欲所當/損者亦唯忿與欲懲忿以内卦言乾體陽剛躁而多)
　(忿上六下而成兊恱則其忿消而不熾所謂懲也窒/欲以外卦言坤體隂柔媚而多欲九三上而成艮止)
　(則其欲遏而不流所謂窒也此損之義修徳之要也/懲窒皆非强制要在心源上理㑹有體認涵養工夫)
　(王伯安云懲窒禁于未𤼵之象此正克己心學如顔/子不遷怒從懲忿工夫來不貳過從窒慾工夫來)
　繫辭下傳曰損徳之修也(修治/也)又曰損先難而後易
　(方其懲之窒之是先難也究至于无忿之可懲无欲/之可窒是後易也王伯安所謂懲心忿窒心欲皆禁)
　(于未𤼵之/豫是也)又曰損以逺害(害指忿/與欲)
䷨初九已(虞翻本/作祀)事遄(荀爽本/作顓)往无咎酌損之(變坎/為蒙)
(下卦之當損者惟六三一爻所謂惟正之供也初九九/二皆不當損者也然國家或有大不可已之役苟惜暫)
(費則无以計永寧故有額外之征為已事而設者原其/心非欲厲民以為不如是則不可已之事將未有已也)
(初九與六四為應四既已有疾矣初不速往救則疾无/時已連往則用力省而收效早故无咎四言損其疾使)
(遄有喜正與此應然下民雖切于急公而為人上者亦/當酌量損之以其非唯正之供故也此即彖所謂二簋)
(可用享者下體兊恱以應上變坎為蒙/内險外止則不能出險矣故宜遄往)
　象傳曰已事遄往尚合志也(尚上通謂六四也四之/志欲損其疾而初遄往)
　(應之使遄有喜焉其/志之相合為何如)
䷨九二利貞征㓙弗損益之(變震為頥互體震變坤/蘇子瞻云損下益上其)
(道上行然而下不可以无貞也以損之道為上行而舉/不可貞則過矣故損有可貞之道九二是也皆貞而不)
(往則无上皆往而不貞則无下愚按貞者守其正額也/往者不守其正而往以媚上也九二與六五為應兊體)
(情恱變震躁動恱而躁動必曲意媚上如後世進羨搜/括者其損六五之徳多矣且六五非求富者也故戒以)
(貞則利而征則㓙夫當是時上之需益也甚勤而下不/可以虚其望則將何以益之要第以弗損之益益之凡)
(生財之道不在於財而在於政事无政事則財用不足/修其政事而下之損无秋毫上之益有丘山矣且所謂)
(以義為利者非欲人主茹草飲水為匹夫之觕也貞者/萬古賦稅之經守貞者无往而不貞也何憂于貧天下)
(自有弗損之益不謂損之時而无君民兩益之道也以/二簋用享之意推之初二皆當損者然初曰酌損二竟)
(曰弗損何也初以剛居剛陽實有餘二以剛居柔僅足/資身而已非甚優裕也且君子用其一緩其二損三而)
(益之以初已用其二矣更損及于二不幾盡用其三乎/文辭分别言之雖曰不得已而用而終有不忍盡用者)
(存聖人仁民之/意於此可見)
　象傳曰九二利貞中以為志也(二五相應上下卦之/中也五受下之益初)
　(无求多于下之心二之弗損守其中而不過非徒自/貞其志亦能深喻乎九五之志者故曰中以為志也)
□六三三人行則損一人一人行則得其友(變乾為/大畜互)
(體震變兊約象坤變震卦所稱損剛益柔者以損三益/九言也三本乾之三陽與初九九二同行者也乃損而)
(為隂以益上是三人行損一人也九三上而為上則上/六下而為三於是乎剛柔偶合以相翊是一人行則得)
(其友也夫損非委也益非贅也陽不得隂不成隂不得/陽不生陽往隂來上下相與天地之大義也卦以損下)
(益上命㫖下卦象民上卦象君截上下卦而觀疑君民/不相屬矣惟三上相易則民始知有君而君始知有民)
(亦猶之絪緼搆精之意也三人位故以人取象/互震大塗故有行象互變兊為朋友故有友象)
　象傳曰一人行三則疑也(乾下坤上雖名為泰然内/體三畫俱陽則疑于无隂)
　(外體三畫俱隂則疑于无陽也易一行上則比偶之/象益著鄧汝極云大乎哉兩以致一天下畢繇焉而)
　(莫能違也目兩以視一而明耳兩以聽一而聰足兩/以布一而行手兩以端拱而恭牝牡相從馬牛其風)
　(施于禽蟲交交噰噰巨虚蛩蛩形行景從大之而天/地和同明穆協衷故兩以致一有三焉則疑能无損)
　(乎禮户外二履言聞乃入毋往參焉離坐離立孰非/天哉易一本雙榦邵終日言不離乎是程終夜思手)
　(舞足蹈有/以也夫)
　繫辭下傳曰天地絪緼萬物化醇男女搆精萬物化
　生易曰三人行則損一人一人行則得其友言致一
　也(一隂一陽之謂道其為物不二故曰致一張子云/兊三索得女坤道之所成艮三索得男乾道之所)
　(成所以有天地絪緼男女搆精之象焦弱侯云下乾/上坤隂陽皆應何侍三上二爻相易而後為兩相與)
　(哉蓋下體三陽无隂上體三隂无陽疑于不相交者/今一陽既行而之上一隂既來而之下其相夾之象)
　(益明而初與四二與五不待言矣故/孔子以天地絪緼男女搆精釋之)
□六四損其疾使遄有喜无咎(變離為睽互體震變/離約象坤變坎隂陽)
(不平則疾生四以隂居隂所繇疾也互變為坎坎為心/病疾之象也遄即初遄往之遄四雖有疾然幸與初隂)
(陽相應初不憚損下遄住而已其疾故使四遄有喜也/先疾而後平雖疾不害又何咎周書曰天亦惟用勤毖)
(我民若有疾言禍亂之來如人有疾必速攻治之故不/一勞不永逸不暫費不永寧此其所以酌損于初而不)
(稱厲與艮為離火焚山疾/象得兊澤以濟之損疾象)
　象傳曰損其疾亦可喜也(无疾固可喜疾而能速損/則復于无疾亦可喜也然)
　(所以能損疾者初/九遄往之力也)
□六五或益之十朋之龜弗克違元吉(變巽為中孚/約象坤變艮)
(六五者受益之主而非受益之地也以受益之主而不/居受益之地不求益者也不求益而物自益之故曰或)
(或者我不知其所從來之辭也損三益上非益及五也/然上之有皆五之有五受三之益而非其正應也是謂)
(或益之所謂十朋之龜即上九也自二至上犬象離離/内柔外剛龜之象也龜背為貝兩貝為朋十者土之成)
(數約象坤十之數也上九剛畫居外龜背象也云十朋/者見其所獲之奢也班固食貨志元龜岠冉長尺二寸)
(直二千一百六十為大貝十朋注云冉龜甲緣也岠至/也度背兩邉緣尺二寸也兩貝為朋朋直二百一十六)
(元龜十朋故二千一百六十也又爾雅龜名十神龜靈/龜攝龜寳龜文龜筮龜山龜澤龜水龜火龜弗克違者)
(雖欲避之而不可也以其不可避知其非求也故元吉/此有孚之效也卦之稱損益者以貨賄言而貨賄可以)
(多取乎哉象有齒以焚其身賄也上為虐以取下下為/亂以攘上所得无幾而喪失滋多唯无以益為者天下)
(羣然輸之不知其所自來是為天下之大益損下益/上者如是何惡乎其為損也卦變中孚正有孚象)
　象傳曰六五元吉自上祐也(上謂上九也損損三以/益上者也而五受其益)
　(故曰自上祐祐猶助也若求多于/上九所助之外則六五不屑也)
䷨上九弗損益之无咎貞吉利有攸往得臣无家(變/坤)
(為臨夫富有四海六五之所固然也上九不過天子之/主藏臣耳處上九于卦終亦内本外末之意弗損益之)
(者言上九不必損己之有而自有以益六五也本卦九/二亦曰弗損益之五受上之益而非得之自二也上取)
(三益五而非出之自我也故二爻皆同辭焉然上九之/所以益君而无咎者以其道可貞故吉而利有攸往也)
(成賦中邦取民有制所謂貞也利有攸往主三言因三/往上而有所益故曰利有攸往得臣无家者上九遇能)
(受益之君為得其所臣故盡推所有以益之不敢自有/其家也三於上為友故曰得友上於五為臣故曰得臣)
(舊指三為臣者非變坤有臣象本爻體艮為門家象/變坤為國有國无家象賈誼云為人臣者國爾忘家)
　象傳曰弗損益之大得志也(弗損之益其所以益五/者皆五之所固有所謂)
　(可貞者也大謂陽即上九也上雖以益君為志而尤/不欲以損下為志蓋至此而上九之志乃大得矣吉)
　(孰如之卦以損名似/不美然六爻无貶辭)
䷩(震下/巽上)
益利有攸往利涉大川(益説文云饒也从水皿皿益之/意也按☵之為水即坎卦形加)
(☵于皿上為益所謂㑹意也為卦震下巽上震卦本坤/巽卦本乾合兩而觀是損上卦初畫之陽益下卦初畫)
(之隂故名為益損卦則損下益上益卦則損上益下得/名皆就下而不據上者向秀所謂明王之道志在惠下)
(故取下謂之損與下謂之益是也利有攸往主初四相/易言凡自内之外稱往自外之内稱來益卦損上益下)
(則四先來初而後初可往而依四爻言利用為依遷國/非利有攸往而何利涉大川以震巽二體言震木之陽)
(也巽木之隂也帝出乎震齊乎巽木道之行作事之際/夫能利天下者乃能用天下以濟大事无不濟也故利)
(涉大川傳言木道乃行是也卦无大川象唯全卦中/虚象舟可以利涉與中孚同意六爻皆變為雷風恒)
　序卦傳曰損而不已必益故受之以益(下何堪重損/也必有以益)
　(之而後可荀子云義與利人之所兩有也雖堯舜不/能去民之欲利然能使其欲利不克其好義也雖桀)
　(紂亦不能去民之好義然能使其好義不勝其欲利/也故義勝利者為治世利克義者為亂世上重義則)
　(義克利上重利則利克義故天子不言多少諸侯不/言利害大夫不言得喪士不言通財貨有國之君不)
　(息牛羊駟馬之家不息雞豚冢卿不修幣大夫不為/場園從士以上皆羞利而不與民爭業樂分施而恥)
　(積藏故民不困財而/貧窶者有所竄其手)
　彖傳曰益損上益下民說无疆自上下下其道大光
　利有攸往中正有慶利涉大川木道乃行益動而巽
　日進无疆天施地生其益无方凡益之道與時偕行
　(損上益下者損上之剛益下之柔也下卦本坤坤柔/為民坤得益故民説无疆或取二三四互坤象民亦)
　(可自上下下者陽自上體之四來初而下於下體二/三之隂也其陽剛之道為大而成卦肖離體之中虚)
　(則大而又有光也或問子不取卦變卦綜之説則損/下益上損上益下與其道上行自上下下之説豈无)
　(據而云乎曰此正所謂乾坤其易之緼者也大抵易/只是乾坤兩卦乾坤毁則无以見易參一隂畫于乾)
　(卦中則為巽離兊而其初質本乾也參一陽畫于坤/卦中則為震坎艮而其初質本坤也明此意則損卦)
　(原是上坤下乾不謂之損下益上其道上行不得矣/益卦原是上乾下坤不謂之損上益下自上下下不)
　(得矣中正指二五相應言益之為義雖在四下來而/初上往然實以九五陽剛中正為益民之主二則承)
　(五之益以益民者也初既利往則二五相應之志於/斯大得故曰中正有慶蘇子瞻云涉川者用木之道)
　(也震巽皆屬木雷厲而風行故利涉大川益動而巽/合二體言下有動求上能巽接則上之益下者未有)
　(窮已故曰日進无疆乾以一陽益坤而為震坤以一/隂應乾而為巽上布施下發生合同而化物无不被)
　(凡人君益下之道不過因天之時相地之利非必𤼵/自内帑而謂之損也故曰其益无方震巽於時為春)
　(夏正當天地施生雷雨益物之時聖人體此凡所/以為益之道有賞慶而无刑威故曰與時偕行)
　象傳曰風雷益君子以見善則遷有過則改(六子皆/有益于)
　(物必曰風雷者水火山澤唯能結聚萬物散之動之/然後能増長故歸之風雷也君子取象于此見善則)
　(遷之必如風之速有過則改之必如雷之迅則有即/之義蓋貴其疾也然何以能即遷即改也勇莫神於)
　(初機也初之不審念過而後反焉則其反也不力矣/所以取象震巽者震巽一隂一陽之始生機之謂也)
　(又益卦初四相易亦有遷改象呉幼清云遷善巽象/巽在外於人之善見則遷之自外而益也改過震象)
　(震在内於己之過有則改之自内而益也王汝中云/巽入而在内震出而在外二物各居其位則謂之恒)
　(有不易之義雷入而從風風出而從雷二物易位而/相感則謂之益有遷改之義不能體常不可與適變)
　(不能盡變不可以處常見此謂之見易知此謂之知/道君子自立以達于權之義也錢國端云益與損對)
　(言巽震春夏之令長養之時為遷為改皆以為善/艮兊秋冬之令歛藏之時為懲為窒皆以去惡)
　繫辭下傳曰包犧氏沒神農氏作斵木為耜揉木為
　耒耒耨之利以教天下蓋取諸益(解見/本傳)又曰益徳之
　裕也(裕者充/積之謂)又曰益長裕而不設(善日遷過日改則/損不善以益至善)
　(又益一善而為萬善如長日加益/而人不知豈他假安設之力乎)又曰益以興利(理/欲)
　(之在心利害兩分損一分欲便逺/一分害益一分善便興一分利)
䷩初九利用為大作元吉无咎(變坤為觀初九一爻/乾所施於坤而成震)
(者蓋筦生物之樞而主益下者也當初四之未易上乾/下坤有否之象乾坤始交而成益則轉否為泰實惟斯)
(時苟不能大有作為置天下於乆安長治之域後雖欲/為之无及矣如均田正賦以厚天下之生建學飭紀以)
(正天下之徳設官分職以經天下之治布兵設險以衛/天下之寧皆是也陽為大震為作訏謨逺猷開天下以)
(无疆之益必元吉而後咎可免酌之古酌之今尤酌之/後當于時當于事求當于心元吉者大善之謂乃以功)
(言非若諸爻以效言也金汝白云損卦不損二與初而/必損三益卦不益三與二而必益初者損殺其盈益培)
(其本/也)
　象傳曰元吉无咎下不厚事也(厚猶言重大也事作/為之事厚事即爻辭)
　(所謂大作下民賤且愚彼不能自厚于所事非陽剛/自上來大作而為之所則下何賴焉故必元吉而後)
　(无咎卦之所謂損上/益下正在此爻也)
□六二或益之十朋之龜弗克違永貞吉王用享于
帝吉(變兊為中孚互體坤變震損之六五為受益之主/則天下之益皆歸之益之九五為益下之主初最)
(居下象民二居初上而與初比乃膺親民之責者或益/之十朋之龜指四益初也初為二之民益初即所以益)
(二也故曰益之四非二應故曰或大象肖離故曰龜取/象與損同夫十朋之龜大寳也若以之益二則二秉柔)
(中之徳或謙讓未遑今所益者初耳是以天下之大寳/供民生之公用乃九五益下之主所賜也二何能違之)
(豈惟弗克違尤當永守此利民之規而不變以為萬世/利乃吉也王五也有賢臣能為君親民如此王用之以)
(享上帝則王且並受其吉享非獨以祭祀言書不云乎/唯尹躬暨湯咸有一徳克享天心又曰籲俊尊上帝蓋)
(帝臣不蔽是乃所以享帝也二與五中正相應故見用/至此帝者生物之主興益之宗出震而齊巽者也二居)
(震應巽故於此𤼵享帝義二地上也祭天掃地而祭下/卦震為主鬯互體坤雷出地上為豫有佐王奉大祀作)
(樂主鬯享上帝之象變兊為恱/亦有君臣相恱天心降格之象)
　象傳曰或益之自外來也(自外來釋或字/意以非正應故)
□六三益之用㓙事无咎有孚中行告公用(王肅本/有桓字)
圭(變離為家人互體坤變坎約象艮變離此爻當初四/未易之時天地否鬲不交三處不當位而所應者又)
(立心勿恒之人故有㓙象益之用㓙事者言用此等事/以益之也㓙事如何得益如征伐㓙事也然用之而亂)
(可弭遷徙㓙事也然用之而生可厚皆是也按説文云/㓙象地穿交陷其中也三本坤體今變為震地震必陷)
(又中爻變坎亦陷故以㓙言夫天下事有順而益之者/有逆而益之者益之用㓙事此逆而益之者也雖㓙得)
(益庸何咎有孚中行告公用圭者蓋追其始而言初四/未易天地不通三處下卦之終而與四相比故欲乞靈)
(于四以鎮撫之互體變坎有孚象也震為大塗行象也/在卦之中中行象也與復卦中行同告公者告四也四)
(為五等諸侯之位故曰公因憶解卦上六以九四為公/即此象也圭桓圭公所執也按王肅本圭上有桓字上)
(卦本乾乾為玉故有圭象言三致其孚信中道而行以/告于公曰上之人其忘我乎庶幾執圭而來以造福我)
(民也圭者公所自用非三用圭也此爻正與中/行告公從相應變離為明故能知㓙事之為益)
　象傳曰益用㓙事固有之也(言固有以㓙事為益者/恐人知順之益而不知)
　(逆之益故解/之云爾也)
□六四中行告公從利用為依遷國(變乾為无妄互/體坤變艮約象)
(艮變巽中行吉公者三也從之者四也今之六四即向/之初六也今之初九即向之九四也向之九四既從三)
(之請而下於初則向之初六亦遂得因是而進于四矣/初本坤體坤為國上遷于四遷國象也中爻互坤遷國)
(而再立國象也依依五也以四依五是以柔附剛以弱/附强得所依矣故曰利用為依遷國遷國雖㓙事然實)
(益下之大者如太王遷岐曰不以養人者害/人盤庚遷殷曰視民利用遷皆為益下計也)
　象傳曰告公從以益志也(告公而公即從之損其身/以徇人此以益下為志者)
　(也贊九四下/為初九之辭)
䷩九五有孚惠心勿問元吉有孚惠我徳(變艮為頥/約象艮變)
(坤有孚者孚四也五與四比得坎半體故曰孚惠心者/益下之心也四以益下為心故三孚之五亦孚之三孚)
(四故以用圭告四五亦應四故不必以遷國問四也巽/為命變卦約象皆艮為止勿問之象五知四志在惠下)
(推誠信任苟利于下直聽其自為之而不問如汲黯矯/詔𤼵倉是也下且受益无疆矣何吉如之末句有孚即)
(六三有孚也我五自我也四能惠下為三所孚信然所/孚四之惠皆五之徳則以五之能信任四故也卦變頥)
(是能養賢以及萬/民者九五當之)
　象傳曰有孚惠心勿問之矣惠我徳大得志也(四之/爻曰)
　(告公從五曰勿問之矣見五與四相聮屬四從三之/告而不必請五亦不必問也象傳於四曰以益志也)
　(於五則曰大得志也是四五皆以益下為志五惟任/四則大得其益下之志也大謂陽益卦之損上益下)
　(惟在四一爻故九/五專倚重之云)
䷩上九莫益之或擊之立心勿恒㓙(變坎為屯上九/處非其位當初)
(四相易而上居卦終頑然不動是自封其陽實而不肯/益下者也夫撲滿之報理所必然彼既不肯益人則人)
(或將來擊彼矣三四五互艮為手大象離為戈兵手持/戈兵擊之象也擊之者衆而不知其所從來故曰或程)
(子云利者衆人所同欲也専欲益已其害大矣欲之甚/則昏蔽而忘義理求之極則侵奪而致仇怨故夫子曰)
(放於利而行多怨孟子謂先利則不奪不饜聖賢之深/戒也夫所以致㓙禍如斯者則以上九之立心勿恒故)
(耳説卦謂巽為近利市三倍上處巽極乃求益之甚者/巽又為進退為不果其究為躁卦正所謂立心勿恒而)
(好利者之常態也韓康伯云夫虚已存誠則衆之所不/迕也躁以有求則物之所不欲也此立心弗恒者㓙也)
(或云風以從雷為恒巽以順震為恒以風雷則不相與/以剛柔則不相應立心如此恒義何有亦通變坎入于)
(險亦擊/而㓙象)
　象傳曰莫益之偏辭也或擊之自外來也(偏者侚己/而不益人)
　(之謂大學𫝊云辟則為天下僇辟即偏也夫居上者/以益下為徳而上九固曰莫益之是上九偏見不廣)
　(之辭也故或自外而擊之者/至以怨者非一不待召也)
　繫辭下傳曰子曰君子安其身而後動易其心而後
　語定其交而後求君子修此三者故全也危以動則
　民不與也懼以語則民不應也无交而求則民不與
　也莫之與則傷之者至矣易曰莫益之或擊之立心
　勿恒㓙(有君必有民有施必有報相須之理也所求/于民者詳而求之于己者畧夫誰與我雖以)
　(三者並言然實以安其身易其心二句起定其交一/句蘇子贍云上者獨髙之位下之所疾也而莫吾敢)
　(擊者畏吾與也莫益則无與矣故或/擊之或者物自外來而吾不知也)
　
　
　
　
　
　
　
　
　
　
　
　
　
　
　古周易訂詁卷四
欽定四庫全書
　古周易訂詁卷五
　　　　　　　　　　　　明　何楷　撰
　自夬至鼎為下經之中
　　夬䷪姤䷫　兊巽包乾
　　萃䷬升䷭　兊巽包坤
　　困䷮井䷯　兊巽包坎
　　革䷰鼎䷱　兊巽包離
　(凡八卦下經之中主受客來故乾坤坎離四客卦以/次入于兊上巽下包括之内不及震艮者震艮陽也)
　(兊巽隂也下經易之隂體也蕭氏云兊巽為下經之/主猶乾坤為上經之主其卦均其體敵自卦體而觀)
　(上經乾坤之體十二坎八震艮七離六兊巽四乾坤/最尊也下經兊巽之體十二離十艮震九坎八乾坤)
　(四兊巽最貴也乾坤居上經其體十二兊巽在下經/其體十二豈非兊巽與乾坤並乎此下經中一節之)
　(卦象所以有兊巽而无震艮也然上經乾坤最尊而/乾又尊於坤下經兊巽最貴而兊又貴於巽何也先)
　(天圖太極生兩儀兩儀生四象四象生八卦圖内太/陽一象加一竒而為乾加一偶而為兊乾一兊二乾)
　(兊實並立乎太陽一象之上他卦不得並焉此兊乾/所以能相視為敵體此乾所以為上經之主兊獨能)
　(轉上經而為下經而以其體居六十八體之最先而/為主也然不特下經之象其體居先自上經後一節)
　(十二卦首之以隨蠱一對已居其最先矣知/微知彰知柔知剛觀卦序之象者思過半矣)
　第七對
　　夬䷪姤
　雜卦傳曰姤遇也柔遇剛也又曰夬决也剛决柔也
　君子道長小人道憂也(姤以一柔遇五剛當防其漸/夬以五剛决一柔當成其終)
　(君子與小人勢不兩立君子長則小人憂小人以遭/遇為喜决去為憂者也鄧汝極云夬姤乾合巽兊也)
　(下經之中貴巽兊乾坤坎離從合焉夫非主一隂之/卦耶而夬主决隂姤主遇隂猶之乾適主也爾夬易)
　(而觀為姤乍其夬之无何而姤之間不容髮危乎危/亦微乎微矣反之身夬危之微自克必盡曰夬果之)
　(也有不盡者蘖矣故危其辭以慮終姤微之危自防/必慎曰姤駭之也一不戒者害矣故危其辭以謹始)
　(上經天道剝而復見天地之心焉下經人道夬而姤/嚴天人之介也爾且也下經主震艮巽兊遯大壯乾)
　(合震艮也夬姤乾合巽兊也四卦合而乾不復見/經吁􁃣達天難而五運之勝復正反凜其亟矣)
䷪(乾下/兊上)
夬揚于王庭孚號(户羔反爻/内並同)有厲告自邑不利即戎利
有攸往(夬本作叏説文云分决也从工丨象决形徐鍇/云工物也丨所以决之按工丨俱不成字趙凡)
(夫云爾雅肉勝好曰璧好勝肉曰環肉好一曰玦左傳/賜之環則還賜之玦則决古二器圜者環闕者玦工象)
(環缺之形即徐氏訓物者是也中貫者索類即鍇言所/以决之者是也从乂為手以手持之也形兼事意加玊)
(作玦轉註也夬為玦字審矣愚按夬玦同字别无經見/惟翼傳訓夬為决左傳謂賜玦者决義既相合以象形)
(觀似若可信為卦五陽在下長而將極一隂在上消而/將盡衆陽上進决去一隂所以為夬三月之卦也髙舉)
(在上曰揚推播在前曰揚五為君位乃王之居上在五/前王之庭也一隂處五陽之上又且近王故曰揚于王)
(庭猶詩言在前上處也孚指五五與上比得坎半體故/稱孚卦爻中三號字皆指上六兊為口故稱號一隂在)
(五陽之上處不自安孤立將亡而與五比故號呼以求/援于五五為夬主苟以狎眤之故信其號呼遂不察其)
(中心之狡而哀憐之則有危道也小人失勢則祈哀乞/憐于其所親厚之君子及稍得志則傾害君子不遺餘)
(力君子豈可因其號呼而遽信之哉有厲者今雖未危/將有危之漸也告自邑不利即戎上六自告也兊口有)
(告象夬卦本從坤變坤為邑為衆隂消將盡僅存上六/之一畫是邑削小幾于无衆勢已孤援已絶矣上六計)
(无復之於是告其同邑之人曰如此景象豈可即戎蓋/不敢與陽敵也乾金兊亦金兩金相敵有戎象是惟九)
(五不信上九之號故至此然尤在利于往而上進一决/之後則為純乾矣他卦言利有攸往以效言此言利有)
(攸往以事言觀翼傳言剛長乃終蓋云陽剛雖盛尚有/一隂是剛長尚未終未可遽止故云利有攸往往而决)
(盡一隂剛長乃為終極否則九仞之山功虧一簣猶為/未終耳此卦以五為卦主曰孚曰往皆指九五言六爻)
(皆變為山地剥張希獻云夬言利有攸往蓋欲其為純/乾剥言不利有攸往蓋不欲其為純坤此亦崇陽抑隂)
(之㣲意乾上/兊下為履)
　序卦傳曰益而不已必决故受之以夬夬者决也(流/于)
　(既溢之餘𤼵于持滿之未益極/必决此益與夬所以相受也)
　彖傳曰夬决也剛决柔也健而説决而和揚于王庭
　柔乗五剛也孚號有厲其危乃光也告自邑不利即
　戎所尚乃窮也利有攸往剛長乃終也(夬為決義五/陽决上之一)
　(隂也健而説以二體言惟健則不怯以容其惡惟説/則不驟以激其變總言决而和者言以健説相濟之)
　(道决去一隂也陽進至五僅存一隂尚未悻悻然遽/去之和之象也君子以天下萬物為一體如陽徳之)
　(无所不及其於小人未甞仇視而物畜之也惟獨恐/其剝陽以為世道累則不容于不去耳而矜惜之意)
　(未甞不存此和意也楊敬仲云下卦乾健上卦兊説/雖健而説雖决而和未甞怒也未甞私也怒則私矣)
　(覆載之間皆吾之赤子彼昏而為小人良可念也小/人不可居上天道也决而去之何私怒之有動于怒)
　(則我已為小人矣已當在所去之類安能去人是故/健而悦决而和卦出此象以教君子也揚于王庭者)
　(言一柔乗五剛之上夬之時一隂雖微而處説極為/能説于五陽有乗凌之象小人之凌君子不必據勢)
　(乗權也堅行辨言博學澤順能以似是而非之迹使/人皆悦而象之以變易其心術其憑陵之勢乃有甚)
　(于在位者又比近九五之側此君側之惡人也彼其/髮雖短而心甚長能无懼乎九五能知比近隂柔為)
　(危不以其號呼求援而孚信之則陽明不為隂柔所/蔽而陽徳光矣是其危者乃所以為光也坤邑削小)
　(徒役盡散上六一人不能獨與陽為難故以不利即/戎告其同邑則一隂所加尚于五陽者至是勢乃窮)
　(窘也陽剛雖長至五尚有一隂更當决去則君子之/道純一而无害之矣乃剛長之終也夫必利往而後)
　(有終若坐失機㑹庸知死灰不復然乎此警切之辭/胡仲虎云易於剛乗柔不書柔乗剛則書志變也復)
　(利有攸往剛長也夬利有攸往剛長乃終也小人有/一人之未去猶足為君子之憂復之陽必至于純陽)
　(為乾方為剛長乃終也朱子云今人以為陽不能无/隂中國不能无夷狄君子不能无小人故小人不可)
　(盡去觀剛長乃終之言聖人豈不欲小/人之盡去耶但所以决之者自有道耳)
　象傳曰澤上於天夬君子以施祿及下居徳則忌(兊/澤)
　(之氣上騰于天則成雨而下降和之至也雲上于天/必須待然後成雨故為需澤上于天一决注便即成)
　(雨故為夬其解隂蕩濁則有决小人之意而天下沾/其潤也施祿及下即膏澤下于民之謂君子能去小)
　(人之害物雖有以施徳於天下然苟自居其徳不推/功于衆則未免為羣陽所忌當夬之時一隂猶存五)
　(陽自當協力以决之不宜自相/乖異也此亦聖人扶陽之意也)
　繫辭下傳曰上古結繩而治後世聖人易之以書契
　百官以治萬民以察蓋取諸夬(解見/本傳)
䷪初九壯于前趾(荀爽本/作止)往不勝為咎(變巽為大過/此卦大率似)
(大壯只爭一畫故初與三猶存壯之名而初象又與壯/同曰壯于前趾者初為趾前趾謂上卦之下與初同位)
(蓋指四也初九乾體剛健在上之物乃在下而居夬初/欲急進于四陽大壯之位近九五以决上六蓋少年新)
(進之豪不勝嫉邪之心急于一决以快志者彼其志要/以决去小人非咎也然使决而不勝適乃貽害于國家)
(故告以往不勝為咎蓋欲其得必勝之筭而後往也舊/謂往必不勝亦不察于辭㫖矣毛伯玊云勝在往前者)
(兵法也必往之道也往不勝為咎者逺慮也所以戒其/往也變巽為躁卦亦壯往象卦以五陽决一隂然貴於)
(得中下三陽健體初與三過剛而暴則/戒之上二陽説體四過柔而懦則戒之)
　象傳曰不勝而往咎也(君子慮勝而後動故勝在往/前不能必勝而往能无咎乎)
　(此正釋往不勝為咎意胡氏允云京房欲去恭顯而/卒困于恭顯劉蕡欲去宦官而卒困于宦官皆不勝)
　(而往之咎也徐子與云君子自治甚嚴治人甚寛固/不為蒺惡之己甚未甞容惡而不去也俾小人自知)
　(惡大罪積不可乆居其上而甘心於退屈也衆剛從/而决之則不勞餘力一决而為乾矣若虞朝之去四)
　(㓙周室之誅三監藹藹賢才之盛无復貞勝之憂是/得决之義也後世衆賢在位得時得君之始未甞不)
　(欲去小人以除君側之惡大抵不知夬夬之義而勇/于一决機失事敗禍亂相尋卒貽衆君子之害而家)
　(國從之者何可/勝數可不戒哉)
　　九二惕(荀爽翟𤣥本/作錫云賜也)號莫(音/暮)夜有戎勿恤(變離為/革互體)
(乾變巽惕儆懼也剛中實故能惕號與戎俱指上六而/言二為地位變離為日日在地下莫夜之象也離又為)
(戈兵暮夜見戈兵有戎之象也上六恃其應三而比五/號使助己二與三為鄰與五為應聞上之號安得不惕)
(雖其伺隙而動或興戎于暮夜之時二第守中不動則/上必自窮何能為乎如周亞夫軍中夜驚而亞夫堅臥)
(是也彖所謂不利即戎者惟上六當之二自勿勞憂恤/為矣變離明于㡬故善用其壯若此五代史載唐明宗)
(時路晏夜適厠有盜伏焉晏心動取燭照之盜即告晏/請勿驚其禀命有自察公正直不敢動劒匣劔而去繇)
(是晝夜驚懼以備不虞召董賀筮遇夬二爻用事曰察/象徴辭大有害公之心然難已過但守其中正請釋憂)
(心晏亦終无患朱子語錄載王子獻占遇夬九二占者/曰必夜有驚恐後有兵權未幾果夜遇寇旋得洪帥)
　象傳曰有戎勿恤得中道也(得中則不恃剛而能惕/能惕則有備故雖有戎)
　(而无憂也此與大壯/九二同故皆稱得中)
　　九三壯于頄(鄭𤣥本作頯云夾/面也蜀才本作仇)有㓙君子夬夬獨
行遇雨若濡有愠无咎(變兊為重兊互體乾變離約象/乾變巽順面顴頰間骨也三乾)
(首故象頄取象與咸艮異咸艮合兩爻成象夬三四頄/臀倒置蓋以分體取之三與上應當夬之時應爻乃其)
(所欲决者聖人獨懼其不中也故為之戒曰與小人處/而剛壯見于顔面㓙道也何者小人我疑也小人我疑)
(則反噬之禍必不免矣君子誠有夬而又夬之心則雖/獨行與其配為友至于和洽成雨跡若為所濡衆陽且)
(有我愠者而終必能以此道决去小人何咎之有何者/不如是不足以濟其夬也夬三與五皆曰夬夬者三應)
(隂五比隂非倍其决不可故曰夬夬復六四隂處隂中/獨復以應陽夬九三陽處陽中獨行以應隂故皆言獨)
(獨者違衆自立之辭也上六為成兊之主澤上于天降/而成雨故稱雨又呉幼清云九三變為柔則三四五上)
(肖坎象雨象濡亦通以其適值而非本心也故稱遇本/非濡也而迹類之故稱若或觀其跡而不察其心也故)
(稱有愠其用益宻其惕益深而未甞少露其幾正與壯/頄之象相反王允之于董卓温嶠之于王敦顔杲卿之)
(于安祿山狄仁傑之于武氏皆似之健極故有壯順象/變而純兊兩情交恱故又有遇雨若濡之象楊敬仲云)
(遵道而行何怒之有動于怒雖未必至于㓙而有㓙之/道焉君子雖夬夬大義不可易而斷不動于意健而説)
(决而和故曰遇雨也彼不知道者以為君子既夬夬安/能與之和既和安能夬夬不知道心如天地寂然无思)
(无為而有風雨有雷/霆有霜雪變化无私)
　象傳曰君子夬夬終无咎也(惟其志在夬夬不恃其/剛始雖若懦有愠而終)
　(能决去之故无咎與/壯而有㓙者異矣)
　　九四臀无膚其行次(七私反古本一作趑説文及/鄭𤣥本同説文云倉卒也馬)
(融云卻行不前也/又吉本或作□)且(七餘反馬云語助也/古本一作趄或作跙)牽(子夏本/作掔)羊
悔亡聞言不信(變坎為需互體乾變兊約象乾變離兊/上為口下為臀乗九三之剛其下不柔)
(臀无膚也膚隂柔之物故噬嗑睽言膚皆指隂爻次且/即趑趄王肅云行止之礙也九四以剛居柔又為説體)
(果决不足夬之諸陽皆欲上行以决一隂四當乾陽上/行之衝止則不安其前則五比于上行則不進猶之臀)
(傷而不能行者然一説凡易中言臀者皆坎也人身出/腹中之物皆在于臀臀字從殿殿者後也坎為溝瀆臀)
(之象也故姤九三及此爻變坎曰臀困下卦坎初六亦/曰臀羊指上六兊為羊倒巽為繩四為人位羊居前而)
(人在後牽之之象張子云牽羊讓而先之蓋牽羊者非/挽拽之謂也當其前而與之爭則羊與人抗唯縱之前)
(而牽制其後焉欲逸則繩約在手欲止則鞭䇿在手陽/順之而隂實制之不激不隨此牽羊之術正駕馭小人)
(之法也上居五前四在其後迤邐而進如牽羊者讓羊/而先之耳豈果不欲前乎故告之曰汝之决隂若能如)
(是則悔可亡其如繫于兊體遲疑不斷雖聞言而不信/何則悔之不終亡也可戒夫四變柔成坎耳然本剛實)
(塞而不虚耳之不聰者也又坎/為耳痛故有聞言不信之象)
　象傳曰其行次且位不當也聞言不信聰不明也(位/不)
　(當者以剛居柔也聰不明者坎耳塞也剛然後能明/處位不當失其剛决故不良于行而亦不明于聽)
　　九五莧(古本一/作莞)陸(蜀才本作/睦云親也)夬夬中行无咎(變震/為大)
(壯約象乾變兊莧澤草也今馬齒莧葉柔根小堅且赤/埤雅云莧莖葉皆髙大而見故字从見指事也莧指上)
(六夬三月之卦莧始生之時故取象于莧亦如𤓰五月/生故姤取𤓰象陸者莧所生之地也地之髙平曰陸九)
(五變震為大塗故有陸象陸地非澤草所生而生焉以/喻九五本有剛中之徳蠱于上六柔邪不能保其徳者)
(也幸上之柔脆易除猶之莧然則急圖芟剪不俟再計/故以夬而又夬䇿之三之夬夬以心言五之夬夬以事)
(言蓋三居下位但取勿相應而已五居君位操迸逐之/權與三不同中行者五本居中得正為近上六隂陽相)
(比則心事不光明能夬夬則復其中行之舊故无咎也/又項平甫云莧音凡山羊也陸其羣行之路猶鴻漸于)
(陸之陸按說文莧山羊細角者从兔足苜象形呉幼清/謂上从艹羊之角也中从目羊之目也鄧伯羔云兊為)
(羊羊角獸在陸髙亢之地剛可决柔之象也考莧音同/莞虞翻亦謂讀如夫子莞爾之莞古本又一作莞解為)
(山羊似若可信然説文草部實有莧字孟喜/易註莧胡見切則漢人已作草解矣吾從古)
　象傳曰中行无咎中未光也(程子云爻辭言夬夬則/於中行為无咎矣象復)
　(盡其義云中未光也夫人心正意誠乃能極中正之/道而充實光輝五心有所比以義之不可而决之雖)
　(行于外不失中正之義可以无咎然于中道未得為/光大也蓋人心一有所欲則離道矣夫子于此示人)
　(之意深矣焦弱侯云五比于隂而能自决以保其中/僅可免咎而已未光大也蓋五原為上所深入谷永)
　(所云公志未專私好頗存者也下三爻乾體純剛故/戒其過而取其中四五兊體少剛故四次且五未光)
　　上六无號終有㓙(變乾為重乾上六當夬之時號/呼其正應之三是九三所稱惕)
(號者也今三且夬夬則正應不可號矣又號呼其近比/之五是彖辭所稱孚號者也今五亦夬夬則近比不可)
(號矣夫以五陽上進一隂豈能乆存而猶號呼者所謂/將死之鳴垂盡之音也故絶之曰无以號為爾之終有)
(㓙固其宜也且亦以戒三五也曰不必惜其號彼之終/當有㓙不能免也蓋小人計畫无理必求合于君子君)
(子或忽其孤而不虞其變為調停包荒之説使其餘孽/尚存未有不為所復者唐之五王不除三思其監也或)
(曰小人寧可盡去乎曰小人不能使不盡于下不可使/不盡于朝盡之之道非有他也黨則漸散于外魁則必)
(置于刑斯義也解卦備之矣曰解拇曰射隼是也上/當兊口號象變剛為純乾一隂消亡故无號而㓙)
　象傳曰无號之㓙終不可長也(幸之之辭譬之垓下/非无勝也而終已焉)
　(矣其能長乆乎謂之曰終亦示困獸猶鬭之意以為/君子戒胡仲虎云於剥見剥一陽之易於夬見决一)
　(隂之難君子難進易退小人易進難退/故也為君子者安可以易心處之也哉)
䷫(巽下/乾上)
姤(古文作遘鄭𤣥本同馮椅云王洙易/改今文為姤按雜卦傳石經亦作遘)女壯勿用取(七/喻)
(反陸徳明/本作娶)女(舉正无女字○姤説文云偶也从女后聲/古文作遘説文云遇也與翼傳合宜從古)
(文為正呉幼清云女之邂逅而與男遇為姤卦從乾來/一隂始生于下以其本非所望而卒然值之有不期而)
(遇之義五月之卦也復之來人心之所期也姤之遇人/心之所驚也下卦巽為長女一隂始生遽稱壯何哉以)
(方來言也來而信勢必及壯觀翼傳不可與長句可見/非謂此時為壯也女壯則男弱欲杜其侵必絶之始故)
(戒勿用取如是之女林甫進而唐禍丁謂進而宋危嘻/可懼已焦弱侯云五陽之盛而一隂生是以聖人謹於)
(微齊桓公七年始霸十四年陳完奔齊亡齊者己至矣/漢宣帝甘露三年匈奴來朝而王政君已在太子宫唐)
(太宗以武徳丙成即位而武氏已生於前二十宋藝祖/受命之二年女真來貢而宣和之禍乃作于女真張芸)
(叟云易者極深而研幾當潛而勿用之時必知有亢當/履霜之時必知有戰周省貞云復小女壯遙對道心惟)
(微已復尚憂其小人心惟危乍遇即嫌其/壯六爻皆變為地雷復巽上乾下為小畜)
　序卦傳曰夬者决也决必有所遇故受之以姤姤者
　遇也(程子云物之决判則/有遇合本合則何遇)
　彖傳曰姤遇也柔遇剛也勿用取女不可與長也天
　地相遇品物咸章也剛遇中正天下大行也姤之時
　義大矣哉(夬一隂也姤亦一隂也夬曰剛决柔主剛/也姤而主柔何隂方長也月建午曰蕤賔)
　(則陽固為之賔矣巽女入于内而女為主非如小畜/之乾為主于内其于巽女可以妻而可以婦也彖曰)
　(勿用取女蓋謂此女將漸壯隂長則陽消故必杜之/其始也且夫姤之所以可慮者以自姤而往為遯為)
　(否為觀為剥為坤皆初六為之也如但一隂相遇而/後无具繼者則姤亦何不善之有姤者乾之末坤之)
　(始天地相遇象也以四時言之月至姤辰為午萬物/相見乎離而蕃衍乎大夏品物咸章之際也剛指二)
　(中正指五當姤之時九五以中正之徳統衆陽尊臨/于上九二當初上進之衝力遏其來二五以同徳相)
　(遇故隂雖生而未遽長僅止于初而已夫自遯至復/為六二者六自剥至大壯為六五者六六二則无其)
　(臣矣六五則无其君矣若夫二五皆九唯乾與夬與/姤而已未易得之時也夬稱剛長乃終矣姤尚有君)
　(臣而席全盛之後君子之欲有為无所不可故告之/曰剛遇中正天下大行也然則勿用取女之戒正謂)
　(後來女之漸壯故耳處斯時者宜有以豫待之治亂/之機實繫于此其義至大可不謹哉聖人之心皇皇)
　(矣朱子云上面説天地相遇至天下大行也正是/好時節而不好之漸已生于微矣故當謹於此)
　象傳曰天下有風姤后以施命誥四方(天下有風與/風行地上義)
　(頗同觀為地上之風旁行遍歴姤為太虚之風自上/而下風行天下物无不遇姤之象也施乾象命巽象)
　(誥四方取風吹號萬籟之象月令以夏正之日施命/令誥四方𤼵此於姤正與閉闗之説相應馮元成云)
　(后之施命豈得已哉上世言徳而不言化中古言化/而不言命以命誥四方者不能无虞也勿用取女命)
　(誥之謂也李氏云誥命出于后則/无姤之變邵子云履霜之慎在此)
　　初六繫于金柅(子夏傳作鑈蒼頡篇作栮王肅本/作柅从手蜀才本作尼云止也)
貞吉有攸往見(句/)㓙羸豕孚蹢(古文作蹄/一作擲)躅(古文作􁀛/一作闕)
(變乾為重乾金柅謂九二也柅説文云篗柄本作杘从/木尸聲或从木尼聲篗即絡絲篗也柅其柄也子夏傳)
(作鑈云絡絲趺是也通作檷巽為繩故取柅象於義甚/合惟馬季長以為柅者在車之下所以止輪令不動者)
(先儒多從之然古无此訓爻无此象誤可知也金者乾/象二本乾體初處二下為二所尼不得上進故有繫于)
(金柅之象繫字最妙與包例看即牿牛牙豕之意包繫/皆在不激不弛之間予之以恩使知為善之利董之以)
(威使有逺罪之心正卦辭勿娶之作用也金柅有兩義/乾金巽木仁義之合體也初若能貞吉繫二更不上往)
(則吉若更往而進以消陽巽體本伏往則著見陽勢猶/盛往必不敵㓙之道也戒初六使不進也羸豕瘠豕豕)
(本坎象巽則坎外體變无肉有骨為羸初二相比得坎/半體故稱孚蹢躅不靜也初六雖與九二相孚而應于)
(四為二所據不得從應其心不靜如羸形之豕雖暫爾/制伏而常懷蹢躅之心夫若是則繫之猶恐其逸况縱)
(之使往乎巽為進退故有繫有往巽為股/其究為躁卦故蹢躅體風亦動搖之貌)
　象傳曰繫于金柅柔道牽也(牽連也初與二連故二/得而繫之使初之不遽)
　(上進者九/二之力也)
　　九二包(古本一作庖/荀爽本作胞)有魚无咎不利賔(變艮為遯/互體乾變)
(巽魚者初六也賔者九四也巽為魚初巽主也故稱魚/虞仲翔云巽為白茅在中稱包詩曰白茅包之是也包)
(字有力與繫豕包𤓰同意君子遇小人自己要豎立得/定於人又要包容古之小人所以亂天下者往往君子)
(激之也二曰包有魚則不視小人為異類而直以兼容/之量包之既不邇之使近亦不激之使无所容其何咎)
(焉夫初與四為正應則魚本四之有也今二與初遇遂/包而有之則二之近比者為主而四之正應者反為賔)
(矣二所以先賔而包此魚者蓋以此魚腥機不利見賔/故也朱子云制之在已故猶可以无咎若不制而使遇)
(于衆則其為害廣矣變/艮為止有不及賔之象)
　象傳曰包有魚義不及賔也(二以此魚既不利于賔/義不可以此魚及賔也)
　(是以寧早包之待/其及賔則已遲矣)
　　九三臀无膚其行次且(二音/見夬)厲无大咎(變坎為訟/互體乾變)
(離約象乾變巽巽為股三居上臀也又焦弱侯云坐則/臀在下故困於初言之行則臀在中故夬姤於三四言)
(之亦通姤之三即夬之四也故臀无膚其行次且之象/同與損五益二一例夬一隂在上故下之五陽皆趨而)
(上姤一隂在下故上之五陽皆反而下初六以一柔遇/五剛則九三亦與初遇者然以剛居剛是豈甘心與初)
(遇者以初之隂伏于其下故坐則不安欲使之翩然而/向初則行又不果唯惕惕危厲以陽徳自持則隂邪亦)
(莫之能傷故无大咎大謂陽也三去初尚/逺故其象如此變坎為陷亦行次且象)
　象傳曰其行次且行未牽也(三之却步不行不肯與/小人同事未與柔道相)
　(牽連所以/无大咎也)
　　九四包无魚起㓙(變巽為重巽互體乾變兊約象/乾變離九四與初六正應彖慮)
(初之女壯也既有勿用取女之戒矣二當初上進之衝/力止其往而初遂為二所得故二之包中有魚而四之)
(包中无魚也无魚非㓙也二雅不欲以㓙貽四故包而/有之而四猶不悟乃據正應之理欲起而與二爭則㓙)
(之道也夫惟安于无魚焉則/得矣變則失應亦无魚象)
　象傳曰无魚之㓙逺民也(初隂為四陽之民四之无/魚而致㓙者蓋以己逺民)
　(之故起而欲與二爭此民也豈知初非順民使其得/志而上往即四寧有幸乎卦中所賴者唯九二一爻)
　(初以有攸往而㓙四以不安于无魚而/㓙總之隂不欲其長聖人謹防之耳)
　　九五以(子夏傳作作/舉正作似)杞包(子夏傳/作匏)𤓰(子夏傳曰作/杞匏𤓰薛虞)
(記云杞杞栁也杞性/柔刅宜屈橈似匏𤓰)含章有隕自天(變離為鼎約象乾/變兊以用也杞指)
(二巽隂木故取杞象爾雅杞枸檵説文云枸杞也左傳/我有圃生之杞兮詩隰有杞桋是也春名天精子夏名)
(苟杞葉秋名却老枝冬名地骨根𤓰者隂柔在下之物/指初也姤五月之卦𤓰五月始生故取為姤初象以杞)
(包𤓰即九二包有魚之事蘇子瞻云金柅也包也杞也/皆九二也豕也魚也𤓰也皆初六也杞枸檵也木之至)
(庳者也包𤓰者籠而有之也𤓰之為物得所附而後止/不得所附則攀援而求无所不至幸而遇喬木則雖欲)
(抑之不可得矣故授之以杞則杞能籠而有之杞之所/至𤓰之所及也九五者姤之主也知初六之勢將至于)
(剥盡而後止故授之以九二九二之所至初六之所及/也此爻變離有文明章美之意又居中有包含之意夫)
(制隂於方長亦難矣乃不以决而以包其包也又不自/而以人此其靈幾嘿運天下見以為恭已无為爾矣而)
(孰知其制之神與夫故曰含章所以苦心調劑如此者/蓋以有陽不能无隂有君子不能无小人一隂午中反)
(生重淵姤從乾來有隕自天亦倚伏循環之理也善制/之使不為害斯可矣必閉其門絶其類焉勢則安能微)
(乎㣲乎唐虞之包朱均周公之包懿親含之又含人无/得而名焉彖傳所謂剛遇中正天下大行正此爻也乾)
(為離健而明故其神于用如此蘇君禹云昔人謂陽一/隂二是故治日常少亂日常多君子常少小人常多以)
(柔遇剛甚无樂乎有此遇也夫遇豈可一日无顧其遇/之何如耳以隂陽之流行觀之復為天根陽含隂也姤)
(為月窟隂含陽也不有天根孰為之顯不有月窟孰為/之藏如陽不遇隂隂不遇陽即天地亦无以成咸章之)
(化而况于世道哉聖人之心天地而已謂隂之可與長/而不抑之固非也謂隂之可終絶而使之不遇亦非也)
(女不可使之壯豕不可使之蹢躅何其峻也魚可包也/𤓰可包也何其宏也凜凜然有履霜堅冰之防而休休)
(然有納汚藏垢之量兹遇也不亦謂之善遇乎兜工比/周庶頑殄行三監不靖殷士怙寵豈不駸駸乎蹢躅之)
(漸而侯明撻記引以並生教告要囚毖于式訓未甞引/繩而批根之也春秋諸國下凌上替孰不謂其可以无)
(遇然而孔子于七十二君何國不遇陽貨可見公山佛/肸可往何人不遇未甞已甚而絶之也聖人凡以化之)
(于包容之中而潛消其不典之慮使天下之小人盡為/君子亦如品物之並生於天地間而後快也故曰聖人)
(之心天/地而已)
　象傳曰九五含章中正也有隕自天志不舎命也(九/五)
　(有居中得正之徳所以能含章也初之一隂雖有隕/自天然九五不委于氣運必思所以挽之此之謂志)
　(不舎命志苟不切則慮不深而幾露故即含章而知/其志之不舎命也夫能舉隂伏之小人惟君子之所)
　(左右則邪可使正亂可使治而挽回世道造化之權/固在我矣陸敬與所謂君相造命傳所謂天下大行)
　(以此蘇子瞻云隂長而消陽天之命也/有以勝之人之志也君子不以命廢志)
　　上九姤其角吝无咎(變兊為大過楊敬仲云上九/剛而上窮有角之象夫其所)
(以與人姤遇者如角然剛固之過枯槁而不和洽吝道/也狷者之疵為吝然嚴勁剛介異乎輕肆故逸者矣故)
(无咎變兊為羊/兊上故稱角)
　象傳曰姤其角上窮吝也(上者窮地窮故吝也楊敬/仲云言其窮而少通也泄)
　(栁閉門而不納段干木踰垣而避之是謂姤其角/孔子見南子欲從佛肸公山之召變通之道也)
　第八對
　　萃䷬升
　雜卦傳曰萃聚而升不來也(上為往下為來聚于下/者勢必往于上升于上)
　(者勢不來于下夫聖人于五陽一隂之卦且儆戒極/其諄切萃升則兊巽與坤合體四隂二陽聖人得无)
　(意哉觀卦辭一則曰利見大人一則曰用見大人彖/傳則皆曰剛中而應萃二陽在上五剛中萃有位以)
　(得衆而羣隂皆萃升二陽在下二剛中孚用禴以獲/上而其勢必升故萃以五為大人升以二為大人皆)
　(聖人重陽之微意也抑下經坤首合離為晉明夷此/合巽兊三女共合母而坤不復見經故以繼夬姤之)
　(後/)
䷬(坤下/兊上)
萃亨(馬融鄭𤣥陸績虞/翻本俱无此字)王假(更白/反)有廟利見大人亨利
貞用大牲吉利有攸往(萃説文云草貌从艸卒聲蓋如/艸之聚左思呉都賦謂橚矗森)
(萃是也上兊為説下坤為衆説以得衆萃聚之象聚之/為事其道必通故亨按馬鄭陸虞本无亨字程子疑為)
(羡文今觀彖傳不另釋恐或然也六爻一隂為主于上/三隂順而聚于二陽之下五為天子上為宗廟上爻又)
(隂故有廟象五以陽承之故有王假有廟之象凡兊卦/多言祭祀假格也王者仁孝其精神與祖考相為感格)
(如但曰至于太廟淺矣程子云羣生至衆也而可一其/歸仰人心莫知其鄉也而能致其誠敬鬼神之不可度)
(也而能致其來格天下萃合人心總攝衆志之道非一/其至大莫過于宗廟又云萃渙皆立廟因其精神之萃)
(而形于此為其渙散故立此以收之按萃與渙稍異渙/初立廟而萃則假廟也大人即王當萃之時有假廟之)
(王者在上上以萃祖考之精神下以萃天下之人心而/天下之人則利見此大人方得亨通何也九五陽剛中)
(正其萃天下與天下萃之皆出于正故也萃比皆陽統/隂之卦相似而實不同比九五一陽為主一則專專則)
(衆隂順從唯五之歸萃九五九四二陽為主二則分分/則衆隂莫知所萃若從大人之五則貞促非大人之四)
(則非貞曰利見大人亨歆其萃于五也曰利貞戒其萃/于四也李季辨云宗廟者人心所係武王伐商載主而)
(行髙帝初與立漢社稷皆以係人心也必得九五之位/然後為萃之主故曰利見大人萃不以正其終必離故)
(曰利貞用大牲吉承王假有廟言大牲指下三爻坤為/牛故稱大牲又李鼎祚云巽木下尅坤土煞牛象也利)
(有攸往承利見大人言言下三爻宜往而從乎九五也/此王者受命而興合萬國之歡心以事先王之卦孝經)
(云昔者周公郊祀后稷以配天宗祀文王于明堂以配/上帝故四海之内各以其職來助祭所謂用大牲吉而)
(利有攸往者也六爻皆變為/山天大畜坤上兊下為臨)
　序卦傳曰姤者遇也物相遇而後聚故受之以萃萃
　者聚也(物相㑹遇則成羣萃所以次姤也先王體國/經野設官分職居民奠物控師禦戎无不使)
　(之部按班理羣分類聚而萃之于一君故立之朝廷/聚羣工使之受要束于上立之省署聚羣工使之胥)
　(參驗于中立之都邑閭里聚羣有司萬民使之共率/循于下皆有分數多多而益辦皆有脈絡繩繩而有)
　(條故能如身使臂臂使指令出而化行如馳心懷而/威動萬里也管子亦曰四民者國之石民也不可使)
　(雜處雜處則其言哤其事亂是故聖王之處士必于/聞燕處農必就田野處工必就官府處商必就市井)
　(少而習焉其心安焉不見異物而遷焉其父兄之教/不肅而成其子弟之學不勞而能是故士之子常為)
　(士農之子常為農工之子/常為工商之子常為商)
　彖傳曰萃聚也順以説剛中而應故聚也王假有廟
　致孝享也利見大人亨聚以正也用大牲吉利有攸
　往順天命也觀其所聚而天地萬物之情可見矣(卦/之)
　(名萃其義為聚也坤順兊恱下順而奉上上恱而臨/下二五居中得正五以剛中而下交二以柔中而上)
　(應内外君臣皆相聚㑹所以名萃也王假有廟者王/者萃祖考之神以萃天下人心之道也致孝者盡志)
　(之謂也致享者盡物之謂也利見大人亨言下三隂/聚而上隨九四以見九五之大人則所聚者得其正)
　(是以亨也按郭京舉正亨下有利貞字彖傳類舉全/文當是佚也用大牲吉利有攸往而皆曰順天命者)
　(王者身膺天命故備物以事其先天下人知天命有/歸故无敢自外于王皆順天命也為天下往者之為)
　(王故曰利有攸往也夫天下共戴一王止矣居王之/上者有宗廟焉王假有廟萃道之至也祭祀之報本)
　(于人心人之本乎祖猶萬物之本乎天故天地萬物/之情无不相聚者觀其所聚而天地萬物之情可見)
　(則一本之謂也明乎郊社之禮禘甞之義治國其如/示諸掌乎徐子與云天地萬物髙下散殊咸則見其)
　(情之通恒則見其情之乆萃則見其情之同/不于其聚而觀之情之一者不可得而見矣)
　象傳曰澤上於地萃君子以除戎器戒不虞(地上有/澤水之)
　(聚也不言澤在地上而云澤上於地言上於地則為/水方聚之義也水聚則决必有以防之水乃瀦人聚)
　(則亂必有以制之人乃定王注謂聚而无防則衆心/生是也除者去舊取新之謂戎器乆則必敝除而修)
　(之非右武也特戒不虞而已天下之患多生于所不/虞度故戒之彖言假廟而象言除戎者於盛聚之時)
　(而防其衰散於至順之時而虞其不順也抑國之大/事在祀與戎此兩者非萃道之至大者乎丘行可云)
　(天生五材誰能去兵用兵亂也去兵亦亂也如秦皇/之銷鋒鏑鑄金人李唐之議銷兵則非謂之除戎器)
　(漢武席文景富庶之極至窮兵黷武以事四夷又豈/戒不虞之義乎兊西方金戎器之象坤平地无險阻)
　(可恃不/虞之象)
　　初六有孚不終乃亂乃萃若號(户羔/反)一握(傅氏/作渥)為
笑勿恤往无咎(變震為隨初四正應有人來孚初者四/也大象肖坎故四為有孚不終者初之)
(應四不終也五為萃主初雖應四而惑于二陽不能堅/决故不終乃亂者惑亂其心也坤為迷亂象乃萃者无)
(所適主而與其同類羣聚也坤為衆萃象若號者四求/初之切其聲似號呼也兊為口號象一握者四一握初)
(之手也初爻居一自二至四互艮為手一握象笑者四/得初而笑也兊為説笑象始也求初而不得故號繼握)
(初之手則説而笑夫初之所以應四而不終者意其為/疑主之臣耳不知四五同徳又為兊體四與五恱乃萃)
(人心以效之五者非敢與五分民也故告之曰若四號/汝而一握汝之手以為笑則女勿以失身從四為憂也)
(蓋四亦純臣因四以通于五胡為不可往而依焉无咎/必矣坤為震動以順也故往无咎大象坎此爻變則不)
(成坎亦/勿恤象)
　象傳曰乃亂乃萃其志亂也(初之失其正應而與羣/隂萃也蓋起于疑故本)
　(其乃亂/于志云)
　　六二引吉无咎孚乃利用禴(蜀才本作躍劉瓛本/作□○變坎為困互)
(體艮變離下卦中又多引其類如泰與小畜之二是也/本爻與五為正應引初六六三以萃于五為得君臣之)
(大義吉道也雖比隂何咎互艮為手引之象也又來矣/鮮云引引弓也本爻大象坎又此爻變坎坎為弓凡人)
(開弓射物必專心于物當物之中不偏于左不偏于右/方得中箭蓋中徳不變之象也亦通孚乃利用禴一句)
(以二五相應取象正彖所謂王假有廟利見大人者以/本爻變坎大象肖坎故象孚又象禴孚者二五相孚也)
(禴古作礿禮記王制祭統皆言春曰礿或云此夏商禮/也周禮宗伯以禴夏享先王其享以樂為主故改勺而)
(从龠龠樂之竹管三孔以和衆聲也从品者三孔之象/从侖者言樂有倫理也易詩周禮並有礿石經並改作)
(禴坎為律蓋象上下空而陽實其中坎又為耳主聽又/坎方黄鍾之本故取作樂象王者作樂以薦祖考然必)
(合萬國之歡心而後可以祭二既引初三之同類以聚/于五剛中而應上下交孚四海之内各以其職來助祭)
(順莫大焉是乃利用禴也舊説以禴為薄祭謂/下能以誠意上孚則不須備禮於經㫖何涉)
　象傳曰引吉无咎中未變也(中未變言二得中道貞/守不變故能與五相孚)
　(異于初之有孚不終三之萃/如嗟如者是以吉而无皆)
　　六三萃如嗟如无攸利往无咎小吝(變艮為咸互/體艮變巽約)
(象巽變乾萃如者與下二隂相萃也嗟如者自嗟也三/與二隂聚于下而上无應比四則五為萃主于心不安)
(故自嗟嘆本爻倒兊兊口内向自嗟象也中心惶惑不/定何利之有然當萃之世要以利見大人為正尚往而)
(因四以萃于五則无咎若但以隂小自安而不上往求/陽則吝矣初三兩爻皆欲萃五但非比非應不得已初)
(必因其正應之四三必因其近比之四以求萃于五故/皆决之曰往无咎變咸九三亦以下比同體曰往吝)
　象傳曰往无咎上巽也(三連四五成巽故曰上巽聚/以正而亨此所以往无咎也)
　(孔子此爻明以/互體示人矣)
　　九四大吉无咎(變坎為比互體艮變坤約象巽變/艮當萃之世弱之必趨强闇之必)
(趨明勢也九四近臣非其位而有聚物之嫌咎所伏也/必大吉然後无咎何謂大吉體兊為說部率三隂之順)
(以媚于天子則有以全其大而吉且于義為无咎否則/强君在上威權太逼未有不召釁産禍者九四可以戒)
(矣卦四隂二陽唯四剛而偪變柔/為比六四比賢以從上義正相合)
　象傳曰大吉无咎位不當也(必大吉然後无咎何以/其非君位而萃天下之)
　(心也此位字與萃有位相應楊敬仲云不當者不安/之意人心不歸君而歸臣故不安也伊尹周公之事)
　(也/)
　　九五萃有位无咎匪孚元永貞悔亡(變震為豫約/象巽變坎六)
(二九五二孚字相應九五以陽居尊得其位矣有位而/為下所萃則為萃其所當萃豈有咎哉然五之所孚者)
(二耳若初為四之應三為四之比皆將萃于四而匪孚/于我者也其惟有比九五元永貞之徳然後悔可亡比)
(萃體段相似而實不同比獨以九五為主故元永貞言/于象萃有兩陽爻故元永貞言于五所謂元即陽剛中)
(正之徳也永貞者長守其元徳而不變也程子云元首/也長也為君徳首出庶物君長羣生有尊大之義焉有)
(主統之義焉而又恒永貞固則通於神明光於四海无/思不服矣乃无匪孚而其悔亡也所謂悔志之未光心)
(之未慊也/變則失陽)
　象傳曰萃有位志未光也(比九五權无所分故曰顯/比吉萃九五其權旁落故)
　(曰志未光萃/比之異以此)
　　上六齎咨(虞翻李鼎/祚本作資)涕洟无咎(變乾為否下五爻/皆言萃象此爻在)
(九五之上彖所謂王假有廟者也上宗廟之地也齎咨/涕洟者九五也齎持也咨者傷嗟也齎咨猶言懷傷也)
(兊為口咨之象也自目出曰涕自鼻出曰洟兊為澤涕/洟之象也按古本作齎資中爻巽為進故稱齎下體坤)
(為財故稱資蓋因其財物而致其義政假廟用大牲之/重禮也於象甚合然𫝊訛巳乆不可改矣祭則何以齎)
(咨涕洟禮曰祭之日樂與哀半饗之必樂巳至必哀事/死者如事生思死者如不欲生故王假有廟而有悽愴)
(慘怛之象焉但言无咎者孝子之祭也明薦之而已矣/不求其為故无敢有𫉬福之心也以為僅免于匱祀之)
(咎而已兊為乾其氣𤼵揚/于上為昭明則神之著也)
　象𫝊曰齎咨涕洟未安上也(王者富有四海而還顧/其祖若考已不可得見)
　(矣雖用大牲以祭而仰視榱桷常若不安其親之在/上者故齎其咨以與神明交而至于涕洟蓋孝愛之)
　(極也禮曰明君在上則諸臣服從崇事宗/廟則子孫順孝萃天下之道孰過于此)
䷭(巽下/坤上)
升(鄭𤣥本/作昇)元亨用(古本或/作利)見大人勿恤南征吉(升進而/上也按)
(説文升龠也从斗象形十合為升无上進之義據康成/本作昇説文云日上也从日升聲古只用升詩云如日)
(之升是也内卦巽巽為木一隂在下象木之根二陽在/上象木之榦從根達榦有自小而大自卑而髙之象大)
(象所謂積小以髙大是也外卦坤三隂在上順以受二/陽之升蘇子瞻云巽之為物非能破堅達强者幸而遇)
(坤故能升是也周省貞云乾艮巽坤後天四維之卦也/乾艮合體為畜巽坤合體為升乾艮皆陽陽宜升進而)
(反畜止者陽居北氣方動而未舒也巽坤皆隂隂宜畜/止而反升進者隂居南氣尚舒而未已也元以二陽之)
(大而言坤隂順之故有亨通之理胡仲虎云晉與升皆/取進之義晉則明已出于地上方進而未已故不假言)
(亨升則木方生于地中他日可必其進而未已故言元/亨大人指二陽為大二為人位與五正應故六五用見)
(九二之大人下見上如飛龍在天人人快覩故曰利見/上見下如束帛戔戔賁于丘園非虚心下士者不能故)
(曰用見勿恤南征吉俱主九二言九二既得五之應則/九二不必憂恤本卦大象坎有憂恤之象曰南征者文)
(王卦位巽居東南坤居西南巽坤之中有離九二歴三/以入于坤則其行經過南離故有南征之象與蹇解利)
(西南一例皆取虚位若東行則至震非升矣離者文明/之地南離居中坤巽交映所謂君明臣良相得益章也)
(吉孰如之卦取升名以自下而上漸進為義五為君位/上為天位皆不可升者初之所升至四而止總歸一人)
(非謂九二一陽之外别有九三一陽也/六爻皆變為天雷无妄巽上坤下為觀)
　序卦傳曰萃者聚也聚而上者謂之升故受之以升
　(物之積聚則益髙大日磊而上故謂之升荀子云積/微者月不勝日時不勝月嵗不勝時凡人好敖慢小)
　(事及大事至然後興之務之如是則常不勝是何也/小事之至也數其縣日也博其為積也大大事之至)
　(也希其縣日也淺其為積也小故善日者王善時者/霸補漏者危大荒者亡故王者敬日霸者敬時財物)
　(貨寳以大為重政教功名反是能積微者速/成詩曰徳輶如毛民鮮克舉之此之謂也)
　彖傳曰柔以時升巽而順剛中而應是以大亨用見
　大人勿恤有慶也南征吉志行也(柔以時升指下卦/言巽隂柔之卦故)
　(謂柔又巽為髙故謂升以時猶言以漸即大象之所/謂積也木之升也雖非地所能圉然本卦巽猶在坤)
　(之下待詩而後升故曰柔以時升巽而順以二體言/下巽而上順也剛中而應以二五言九二有剛中之)
　(徳而六五為之應也如此則得其可升之時矣是以/大亨萃與升皆剛中而應萃剛中在上其衆心萃升)
　(剛中在下其勢必升故萃以五為大人升以二為大/人六五既用見九二之大人則九二不必憂恤以有)
　(隂陽㑹合之慶也南征吉者南離乃萬物相見之時/大夏亨嘉之候巽之求坤坤之求巽來㑹于此下有)
　(明徳日新之臣上有嚮明而治之君君臣道合則九/二之大人必能遂其升而行其志是以吉也有慶志)
　(行即元/亨也)
　象傳曰地中生木升君子以順徳積小以髙大(風行/地上)
　(不入地中於水澤亦然故大過升中孚皆取木象不/象風木性升固也然必生地中而後升則以坤徳之)
　(順能遂其長也故不曰木生地中而曰地中生木君/子察焉以順其徳之自然故能自微小積之以至于)
　(髙大行逺自邇登髙自卑順其序也有事勿正勿忘/勿助順其機也若未能其卑而遽騖于髙未能其小)
　(而遽荒于大始而凌躐終而扞格皆不順之害也積/謂自下畫始初之柔小也二三之剛大也自下升上)
　(髙也順徳坤地象積小以髙大巽木象楊敬仲云孔/子曰據於徳徳得也實得於道也非言語之所及非)
　(思慮之所通故中庸曰苟不至徳至道不凝焉夫道/一而已矣豈有道徳之異哉人心有昏明之間故聖)
　(賢立言辨析其所以異自古昔以來崇道者紛紛而/得道者千无一萬无一學者以思慮之所到為道以)
　(言語之所及為道則安能无所不通變化无窮哉據/之為言非若有若无惚恍之間也實有而實可據也)
　(惟其未甞思而思也未甞為而為也蒙以養正養此/也順是而養之自漸至于髙大不可揠苗也揠苗者)
　(是无妄之疾而施藥也愈益其疾矣惟蒙可以養之/蒙者文王之不識不知也孔子之无知也善養徳者)
　(莫善於此道雖洞明質有故習故習難於頓釋也順/而養之意態不作則本徳自明白神自无不善自髙)
　(大矣本无髙因人之卑陋而名其不卑陋者之為髙/本无大因人之小狹而名其不小狹者之為大曰順)
　(曰積皆設為之辭自得自信者自知之彼未有/徳者往往徇名失義徇名失實是謂章句儒)
　　初六允(説文/作□)升大吉(變乾為泰初六巽主居下猶/木之根也而得地氣以滋之)
(其升也允矣允升者信其必能升也所以為升者巽也/所以為巽者初也為梁為棟繇此始基自初六之小升)
(而為九二九三之大吉孰如之傳説起版築而逢恭嘿/思治之主用克霖雨天下其斯爻之㣲與説文引此允)
(作□進也言始進而升也亦通卦變/泰即拔茅彚征之爻亦升而吉義)
　象傳曰允升大吉上合志也(上謂上卦也而居上卦/之尊位者五也或主二)
　(或主四盭矣升以初為卦主六爻惟初/最吉所謂合抱之木始于拱把者也)
　　九二孚乃利用禴无咎(變艮為謙互體兊變坎升/大象肖坎故二有孚象自)
(二至四互體兊兊為祭祀故二四皆取祭享象孚乃利言/用禴辭與萃六二同而取義取象各别彼兼二五相應)
(此但主本爻之應五言夏祭曰禴升合坤巽成卦拱離/于中故彖曰南征爻曰用禴五居君位而才弱二居臣)
(位而質剛疑剛柔未能相合唯孚誠在中于以用禴雖/鬼神猶將降格何况人主所謂南征吉者此是也又何)
(咎巽為艮巽以承君/而不過故其象如此)
　象傳曰九二之孚有喜也(周公曰无咎孔子曰有喜/者蓋九二雖不言升而積)
　(誠可以上孚則豈惟无/咎且有升進之喜也)
　　九三升虚邑(變坎為師互體兊變震約象震變坤/升上進而不下來者也下卦三爻漸)
(次而升至九三則將入坤矣坤為邑隂虚故稱虚邑三/之剛陽其才也正而巽者其徳也進臨于坤者其時也)
(備此三者進孰禦哉葵軒黄氏云虚邑非空虚无人之/謂禮讓之國以推賢讓能為尚而无疾賢傾陷之風九)
(三值之矣又晁以道云四邑為丘四丘為虚虚邑/山階皆坤象亦通變坎則約象為坤亦虚邑象)
　象傳曰升虚邑无所疑也(三以剛徳進臨坤順如入/无人之境莫之或格復何)
　(所疑/阻哉)
　　六四王用亨(許兩/反)于岐山吉无咎(變震為恒互體/兊變乾約象震)
(變兊初之上升者至四而止過此則君位矣王文王也/或謂周公作爻辭者於是知其指文王也四以隂居隂)
(雖勢已近君而其徳柔正小心謹畏无失臣節象我先/君文王三分有二侯度益謹惟祭境内之山川止矣終)
(不敢越分而修禋祀者也此臣道之至純者吉又何咎/鄭康成解升卦義云木生地中日長而上猶聖人在諸)
(侯之中明徳日益髙大也故謂之升正合此爻之義岐/山在禹貢雍州境南坤西南象升卦惟二四兩爻不言)
(升者二應五四承五避逼上之嫌也又按儀禮云祭山/丘陵升疏云祭山曰庪縣不言升此山丘陵云升者升)
(即庪縣也然則享于岐山自不得/以升言耳變震有百里主鬯象)
　象傳曰王用亨于岐山順事也(體坤為順文王之位/㡬于五矣三分天下)
　(其二已歸心矣而文王惟祭其境内之山/川以柔順為事六與四皆隂柔順象也)
　　六五貞吉升階(變坎為井約象震變離六五下應/九二即彖言剛中而應者貞字宜)
(自為句程子云五以下有剛中之應故能居尊位而吉/然質本隂柔必守貞固乃得其吉也若不能貞固則信)
(賢不篤任賢不終安能吉也曰升階者主九二言坤為/土三偶畫如地之自下而髙有階象二之升至五如升)
(階然此人君升進賢臣與共天位之象也非六五之貞/信乎二何以至此舜禹之宅揆當之一説巽東南坤西)
(南二五相應有賔階阼階之義亦通舊以升階作踐阼/于理未妥若天子之位可以漸造得无為居攝勸進者)
(嚆矢乎變/則失應)
　象傳曰貞吉升階大得志也(大指九二剛畫而言二/得五之應故大遂其欲)
　(升之志即彖傳所/謂有慶志行者也)
　　上六冥升利于不息之貞(變艮為蠱㝠與㝠豫之/㝠同上居天之上杳㝠)
(之間隂畫昏暗升至此猶升而不已是曰㝠升夫人自/生以往誰非當死之年自仕以往誰非當止之年而乃)
(求生不己枉理而保身求仕不己枉道而保位鐘鳴漏/盡而夜行不休罪人也所謂知足不辱知止不殆者何)
(哉期足而後知足必无足時期止而後知止必无止日/无非可足可止是稱知足知止反是則㝠升躓道矣升)
(至上六升將安之亦惟施于不息之正者則可求之有/道得之有命求在外者此不息之不正者也求則得之)
(舎則失之求在我者此不息之正者也一息尚存此志/不容少懈吾未見其止雖然謂處世戒㝠升而學道乃)
(利不息之貞可乎道味愈深世味愈淺相為用者也道/味愈深則不驚愚而為恠若食息起居自无他異異之)
(即息機非常道也蓋自天下有好進者而後知足知止/稱焉有輕生者而後養生稱焉有重生者而後无生稱)
(焉聖人則大常而已㝠升无所往矣无所往必不息之/貞而後可不息之貞常道也戒其㝠升而啟以利不息)
(之貞聖言之妙于引掖若此變艮/為止升而知止亦无𡨕升之誚矣)
　象傳曰㝠升在上消不富也(消不富謂柔畫剛為息/柔為消剛實為富柔虚)
　(為不富所謂㝠升在上蓋以柔畫之消而不富者在/上也此㝠升也以之求道則可以之從欲則不可以)
　(之從欲則淪于昏暗忘反之歸以之求道則實有清/虚日來之妙象義云㝠升不顯惟徳之義也大業富)
　(有奉身而退直與无聲无臭者合徳故曰消不富大/業至此而虚其先為虚邑其終為不富一也此意甚)
　(好楊敬仲云㝠升正道不息悠乆蒙以養正乃作聖/之功孔子既曰𤼵憤忘食可謂不息矣而又曰吾有)
　(知乎哉无知也然則孔子之不息未甞有知知則動/於思慮動於思慮則息矣非進徳也又曰忠信所以)
　(進徳也忠信非思慮如斯而已矣如斯而已何思何/慮思慮一作即有穿鑿即失忠信文王不識不知順)
　(帝之則者㝠升之貞也顔子三月不違者㝠升之貞/也其餘月至者一月之㝠升也日至者一日之㝠升)
　(也自一日一月三月之外不能无違者意微動故也/未精未熟故也熟則意不復作如孔子之皜皜矣象)
　(曰消不富者消則虚不富者不實也不實而虚者非/意之也人心无體无體則何所有未始不虚也意動)
　(故不虚此虚明无體本无進退因故習積乆故蒙養/以漸消其習氣其間有惰者故以不惰者為不息非)
　(思亦非為有思有為皆息皆惰孔子止以顔子為好/學餘月至日至者亦不與罪其惰也故曰知及之仁)
　(不能守之雖得之必/失之不息之貞仁也)
　第九對
　　困䷮井
　雜卦傳曰井通而困相遇也(井居其所而人即之困/欲行而遇剛揜也以通)
　(與遇為反對則遇為相抵而不通之象矣合井與困/見吾道通塞之機蓋甞論之井之為源藏于九地之)
　(深而人不知其所來去之尋文而他濬其源不至即/至焉味色或殊故或髙岸峻巔而井在焉或鑿之數)
　(十仞不得泉夏則冽寒人入之股栗冬乃煖氣迸出/温温蒸融雖沍凍而不冰通也人之與人非異貌殊)
　(狀也而心或隔于九嶷不可以通逺之猶可遇之必/否其為葛藟為蒺藜也不可以一二名狀然則氣類)
　(相應浚井可通苟非其類同堂胡越井與困之反如/此廣而論之菟絲无根而生感茯苓也磁石召鐵以)
　(氣攝也月望而蚌蛤實羣隂盈月晦而蚌蛤虚羣隂/虧銅山崩而洛鐘應礎石潤而大雨來黄河清而聖)
　(人生羣龍見而聖人出鵲巢知風蟻穴知雨養由基/調矢而猿號鐘子期彈琴而魚沫申喜聞歌而得母)
　(髙宗𤼵夢而獲賢隠志相及憂思相感神出于誠而/應乎心故或有身在秦所親往齊死而志氣不安精)
　(感往來也政者有日而所被攻者不樂非或聞之神/者先告也皆井通之理也人莫不欲其臣之忠而忠)
　(未必信伍貟流于江萇𢎞死藏其血三年化為碧人/莫不欲其子之孝而孝未必愛故孝己疑曽子悲萬)
　(物之情人倫之傳成則毁大則衰㢘則剉尊則虧直/則骩合則離愛則隳多智則謀不肖則欺胡可得而)
　(必乎存乎遭而已魯酒薄而邯鄲圍城門火而池魚/殃非有召禍之道而禍從之時命適然陳有醜人曰)
　(敦洽讐麋陳侯説之楚合諸侯陳侯病使敦洽讐麋/往楚王惡其醜以陳侯為侮己也而伐之君子曰不)
　(宜遇而遇者必廢陳侯是已此亦困相遇之説也蓋/凡物之理惟祥風和氣无所不宜善氣與惡氣相見)
　(一勝一不勝戾氣與戾氣相併遭之必㓙時遭其窮/雖曰人事謂非天道不可也謝君直云困井相表裏)
　(困為塞井為通困則井中无水井則木上有水困有/未濟井有既濟困塞而井通明矣胡仲虎云澤无水)
　(命也井有水性也知困之義則知安命知井之義則/知盡性易性命之書而言之明且切者莫困井二卦)
　(若也鄧汝極云下經坎始合震艮為蹇解此合于兊/為困合于巽為井也困而亨則貞人達天而大故以)
　(為徳之辨无蹇已井靜以居所動而屢遷化權妙焉/何解之足言哉大傳三陳九卦云可以入患井困偕)
　(焉深/夫)
䷮(坎下/兊上)
困亨貞大人吉无咎有言不信(困説文云故廬也从木/在囗中徐鍇云舊所居)
(廬故其木乆而困弊也呉幼清云此坎下兊上之卦而/名之曰困困窮悴也字象木在囗中四面不得通達二)
(之一剛為初三二柔所掩四五二剛為三上二柔所掩/蔽塞其前後无繇通達故為困錢國端云坎為流水之)
(體兊為止水之體流水在止水之下象其阻抑不通坎/為雨潤之體兊為秋歛之體雨澤當收歛之時象其閼)
(鬱不鬯胡氏云天地之氣繇西而北則其勢順故兊下/坎上為節自北而西則其勢逆坎下兊上斯為困矣此)
(知化之言邵子觀杜鵑鳴亦是此意困有亨道陽剛健/體未有抑而不伸者然非貞弗能故繼之曰貞大人吉)
(无咎貞正而固也固守其陽剛之徳而不變也大人指/二五言陽為大二五為人位二五剛中均負大人之徳)
(必將以同徳相與故能不終于困跡雖困而道則亨吉/又何咎不然因困而喪其所守則不惟无以獲吉而困)
(且不免矣有言不信戒之也有言指上六兊為口舌上/兊之主畫也故以言屬之二五之交方深則剛不終為)
(柔掩矣然小人隂陽玩弄之計无時而已其或有來與/我言而欲脱我于困者則未可遽信以為實然如上六)
(所謂曰動悔者是也亦惟是守正不渝沉幾以俟之耳/矣自三至上大象坎四五二心在中此九五不信之象)
(也下卦坎坎兊相違此九二不信之象/也六爻皆變為山火賁坎上兊下為節)
　序卦傳曰升而不已必困故受之以困(受大祿者必/有大任肩大)
　(任者必蒙大怨而叢大詬親大勞集大責也奚怪哉/孫叔敖遇狐丘丈人狐丘丈人曰僕聞之有三利必)
　(有三害子知之乎爵髙者人妬之官大者主惡之祿/厚者怨歸之孫叔敖曰吾爵益髙吾志益下吾官益)
　(大吾心益小吾祿益厚吾施益博可以免于患乎狐/丘丈人曰善哉言乎堯舜其猶病諸狐丘丈人之所)
　(稱病蓋料理勢之終不能也則不若順而止之觀象/也㢘頗既老猶被甲上馬以示可用致困郭開之口)
　(馬援老矣據鞍顧盼自請為將卒有壺頭之厄郭子/儀勲名已滿天下年八十餘猶為節度元帥不求退)
　(身竟為徳宗冊罷此/皆升而不已者也)
　彖傳曰困剛揜也險以説困而不失其所亨其唯君
　子乎貞大人吉以剛中也有言不信尚口乃窮也(卦/所)
　(以名困者坎一陽陷二隂之中兊一隂蔽二陽之上/卦中剛爻盡為柔所掩矣故名困彖傳不曰柔揜剛)
　(而但曰剛揜者何也无所歸咎故以剛自揜為辭蓋/卦為君子設也既困矣何以能亨以二體言内雖處)
　(險而外能説此其中必有不為困困者在矣所如艮/止其所之所則二五之剛中是也剛則不撓而折于)
　(困中則不躁而重其困此非君子不能大人即君子/也陽爻之通稱不失其所所謂貞也吉即亨也有言)
　(不信則小人之以口為尚而欲愚弄我者乃窮于无/所售適所以自困也聖人作易教人於凡逆境必求)
　(所以處之之法使專論其困而无以通之是徒/知其疾而不能用藥也如是則亦安用易為哉)
　象傳曰澤无水困君子以致命遂志(曰屯曰蹇曰困/皆以坎名也然)
　(而莫若困甚者坎在内也坎在内欲動如屯止如蹇/不可得也解與渙坎亦在内然得雷而動得風而散)
　(水在澤下則涸之象也故名困君子不得其時猶澤/之无水也致命非見危授命之謂致猶委也人不信)
　(其命則死生禍福營為百端居貞之志何以自遂今/一委之命則志在我我自握之天亦不得而我制也)
　(不以命貳志者夫且能以忘立命致/命有坎陷之象遂志有兊說之象)
　繫辭下傳曰困徳之辯也(窮然後見君子人以此辯/君子君子亦以此自辯也)
　又曰困窮而通(困而不失/其所故亨)又曰困以寡怨(不怨/天也)
　　初六臀困于株木(陸徳明作术/音張一反)入于幽谷三嵗不
覿(變兊為重兊卦名困以剛為柔所困也然以柔揜剛/非理之正長惡不悛將自及也柔亦自此困矣故六)
(爻别言之柔之困也以犯剛為忌以退守為安剛之困/也以動躁為戒以靜俟為福蓋隂困其宜也陽困其變)
(也而株木葛藟金車亦紱其詞低昂則聖人扶抑之意/也人之體行則趾為下坐則臀為下初六居困體之下)
(故曰臀徐鍇云木入土曰根在土上曰株按株从木从/朱樂書云一在木下為本在木上為末在木中為朱木)
(之為物含陽于内南方之火所自藏也今借為丹朱之/朱以此推之則株乃木身也株又无枝无葉之稱當指)
(二言坎于木為堅多心變兊為毁折初欲困二剷落枝/葉故象株木而不虞其臀即見傷于株木也臀既困則)
(不能行矣然且計无復之益迷暗妄動于是舉身入幽/谷之中至三嵗之乆而人猶不得而見之是其先本欲)
(困君子究失其所據而祇以自困可戒已坎為陷為隠/伏初坎窞也入地下之位為幽坎水下注為谷卦惟初)
(四有應然困隂爻皆掩剛者故无相應之義自初至四/歴三爻故稱三嵗自二至四互離初在離外故稱不覿)
　象傳曰入于幽谷幽不明也(言幽者不明之辭也離/明在外故不明初六以)
　(隂柔處困之底居暗之/甚入于幽谷固其所耳)
　　九二困于酒食朱紱(鄭𤣥本/作韍)方來利用亨(許兩/反)祀
征㓙无咎(變坤為萃互體離變艮凡易言酒者皆坎也/言食者皆兊也故未濟與坎皆言酒需中爻)
(兊兼言酒食也二方受掩姑以酒食優游自養處之泰/然不知所訴但見其困于酒食而已所謂困而不失其)
(所也又鄭康成云二據初辰在未未上值天厨酒食象/未詳紱鞸也蔽膝之服以韋為之古作市通作芾亦作)
(韍鄭𤣥詩箋云冕服謂之芾他服謂之韓朱紱指五赤/紱指二説文云天子朱芾諸侯赤芾詩曰朱芾斯皇君)
(紱也以是知其指五也又曰赤芾三百臣紱也以是知/其指二也自九二期待九五之通困而言則曰朱紱方)
(來自九五推本九二之方困而言則曰困于赤紱五所/以取朱紱象者自二至五肖離為朱又為牛有施朱于)
(韋之象九五中正陽明之君必求九二中正陽明之臣/朱紱方來言九五行且來于二二但當家食奉祀以俟)
(命而已不必干進以取困也征則為變其所守不能相/時而動既自陷于㓙而降志隕節之咎亦何以自免乎)
(坎隠伏有人鬼象故言祀二五俱以祀言者明既困于/人或幽可感于神耳韓子云惟乖於時乃與天通處困)
(之道也變萃利/用禴亦亨祀象)
　象傳曰困于酒食中有慶也(得中應五君臣同徳終/能有為而濟困故曰有)
　(慶/)
　　六三困于石據于蒺藜入于其宫不見其妻㓙(變/巽)
(為大過互體離變乾約象巽變乾三以隂體而承乗皆/陽小人而志武者也進遏乎四則如戴石退據乎二則)
(如坐刺困之甚也然其犯剛之志猶未已也有傷而進/无交而求上六已將征矣而猶欲合之為助其孰與應)
(故曰入于其宫不見其妻也㓙孰大焉石指四兊為剛/有石象或謂三只掩二不掩四者此迂説也卦之以隂)
(陷陽者惟坎本卦政以下卦坎自三至上肖坎兩坎相/重故為困且三隂之中惟三爻之辭其㓙特甚以此知)
(其不特掩二兼揜四也蒺藜指二坎為叢棘而木多心/故有蒺藜象坎為宫互巽為入故有入其宫之象三陽)
(位上隂位三坎男上兊女上似三之妻也然實兩柔不/相應三雖有離目能視而上處離宫之外隔絶不得見)
(故有不見其妻之象合下三爻觀初六在坎下故為入/于幽谷即坎初之入于坎窞也九二在坎中故為困于)
(酒食即需五之需于酒食也六三在困上進則困于九/四之石退則據于九二之蒺藜即坎三所謂來之坎坎)
(者也變巽為大過之棺槨真所謂死期將至者矣左傳/襄公二十五年崔杼欲娶棠姜筮之遇困之大過史皆)
(曰吉示陳文子文子曰夫從風風隕妻不可娶也且其/繇曰困于石往不濟也據于蒺藜所恃傷也入于其宫)
(不見其妻㓙无所歸也杜預注云坎中男曰夫/變巽曰從風風隕物者變而隕故妻不可娶)
　象傳曰據于蒺藜乗剛也入于其宫不見其妻不祥
　也(曰乗剛則知蒺藜之謂二矣知蒺藜之為二則知/石之謂四不言困于石者坎二隂之意正在掩二)
　(以掩四非三初心故不言困于石也/祥善也吉也不祥即爻所謂㓙也)
　繫辭下傳曰易曰困于石據于蒺藜入于其宫不見
　其妻㓙子曰非所困而困焉名必辱非所據而據焉
　身必危既辱且危死期將至妻其可得見邪(解見/本傳)
　　九四來徐徐(子夏傳作荼荼翟子𤣥本同云/内不定之意王肅本作余余)困于
金車(古本一/作輿)吝有終(變坎為重坎互體離變震約象巽/變艮自下而上曰往自上而下曰)
(來來徐徐者四來于初也所以徐徐者以困于金車故/也互巽為進退為不果故徐徐金車指二坎為輿九二)
(得乾金中畫故曰金車初六雖四之配而實揜九二者/四欲應初而二阻之四與二同徳見初之以柔揜剛也)
(故遲遲吾行而不果于應靳縮之象也然上比于五志/合道同必能相與有終亦何以戀初為哉中爻變艮止)
(有困于金車之象對无初反言之曰/有終變坎行有尚故可必其有終)
　象傳曰來徐徐志在下也雖不當位有與也(志在下/者志在)
　(初也初既揜陽而四不幸與之為應則四之所處亦/不當位矣然五為近比則四之可與者固自有在去)
　(柔而就剛惟九/四自决之耳)
　　九五劓(荀爽王肅陸/績本作臲)刖(荀王陸本作卼京房本作/劊按説文云斷也鄭𤣥云)
(劓則當為/倪㐳未詳)困于赤紱乃徐有說(音/恱)利用祭(古本一/作享)祀(變/震)
(為解約象巽變坎九五以陽剛中正之徳居大君之位/操拯困之權下與九二同徳相應忿其為初三隂柔所)
(揜故用劓刖之刑以加之變震有用威武象劓刖之象/甚竒割鼻曰劓艮為鼻九二下連初六則少艮下一畫)
(是劓初之鼻也截足曰刖震為足九二上連六三則少/震上一畫是截三之足也小懲大誡總之不欲使其揜)
(迫君子耳然而初三之陷陽甚巧其勢猶未可卒去則/九五之困亦已甚矣赤紱指九二也按禮再命赤紱黝)
(珩三命赤紱葱珩下卦坎為赤互體離為韋施赤于韋/上赤紱象也楊敬仲云朱色含赤色𤼵困于赤紱者言)
(為九二而困也乃徐者來徐徐之徐即九四也有説者/四說也兊為説五唯勤于拯二如此四亦陽徳既不果)
(于應初徐徐而行亦説五而上比之以拯二也三陽同/心共濟在二既得脱于險難而五亦得釋其焦勞斯時)
(也利用祭祀將天神地祇亦隂祐之寛心以俟百福之/來集而已兊為巫故言祭祀變震主鬯象亨祀人臣所)
(以祀宗廟祭祀天子所以禮百神君臣異辭也困之時/利于徐圖之不可求速效亨祀祭祀亦皆此意困本剛)
(被柔揜故求通/皆利于祭享)
　象傳曰劓刖志未得也乃徐有説以中直也利用祭
　祀受福也(志未得者以下坎二隂猶在也四之來徐/徐而上説乎五者以五有中直之徳也五)
　(居上卦之中是其中也與九二陽剛相應是其直也/君臣同徳則受福可知故利用祭祀爻於二五不言)
　(吉象傳於二云有慶於五云/受福即彖大人吉之㫖也)
　　上六困于葛藟(古本又/作虆)于臲(説文作㓷/薛本同)卼(説文作/􁀝云不)
(安也薛/本作杌)曰動悔有悔征吉(變乾為訟蘇子瞻云柔而牽/己者葛藟三之謂葛藟剛而)
(難乗者臲卼五之謂臲卼按上與三應三四五體巽為/木上以柔纒繞巽木之上葛藟象臲卼不安貌巽為髙)
(五巽上畫上居五上臲卼象困至九五而有説則困已/通而隂柔之掩陽剛者皆已除矣上六一爻獨居兊極)
(乃小人之善為媚悦以取髙位者而猶顧惜黨類不能/自割是困于葛藟也陽剛已出于困君子嚮用邪黨寒)
(心上六處非其地是并困于臲卼也蒙上困字故不復/言困至此而上六亦有悔心之萌矣曰者兊口之言也)
(其言若曰向我不宜掩剛故困今當動而改悔然徒言/之而已終非其本心未甞實見之行也彖所謂有言而)
(不可信者也如是而欲望其免于有悔其將能乎惟翻/然行遯而去之變其所為掩剛者以避陽則吉曰動悔)
(者言之虚故有悔征者行之實故吉以是知陽剛之不/終于困而揜陽者之徒自取咎也故困者小人之所為)
(困君子无困也語曰聖人无危地其然哉鄭氏剛中云/困有不可動九二是也故征㓙有不可不動上六是也)
(故征吉變乾/乾行健征象)
　象傳曰困于葛藟未當也動悔有悔吉行也(困于葛/藟居剛)
　(之上而揜乎剛所處未當也徒言動悔終不免于有/悔欲求致吉之道惟在于征行也行者柔變剛之謂)
　(變剛則不揜剛矣卦以三柔揜三剛為義然剛為柔/揜者皆吉而柔揜剛者㓙特甚則揜人祇自揜也云)
　(爾/)
䷯(巽下/坎上)
井改邑不改井无喪(息浪/反)无得往來井井汔至亦未繘
井羸(蜀才本/作累)其瓶㓙(井古文作井許慎云八家一井象/耩韓形  􁃤之象也按韓井垣也)
(􁃤汲缾也為卦巽下坎上坎水也巽之象則木也巽之/義則入也巽木下入而取坎水至上汲井之象故為井)
(古者黄帝創百物始作井又推井韓形以畫野田方九/百畝為井八家曰井四井為邑改邑不改井者邑或有)
(時而改井則无所事改也井水鍾地脈古者立邑必相/水泉所在不得水泉難以立邑則當改邑以就之上卦)
(坎一陽在中泉象也二隂在外為陷陷井之象也坎從/坤來坤為邑坎為井變坤為坎改邑不改井之象无喪)
(无得者不為汲者喪而竭不為不汲者得而盈井之徳也/井所以无喪无得者以其剛中也天一之水為坎坎流)
(則失其貞能保其貞者惟井也冬温而夏凉不變于寒/暑不剥于風雨霜露惟其剛中而能保其貞也往來井)
(井者合六畫取象上謂往下謂來剛往五而上體成坎/則井水之至上者柔來初而自四至初肖坎則井水之)
(在下者是上下皆井也汔至亦未繘井者申言上體之/井也汔㡬也近也汔至者水幾至上而未出井也謂水)
(至坎中畫未至坎上畫則汲未出井口亦與未施繘于/井者同耳繘闗西人謂之綆汲水索也井道以已出為)
(功故井卦至上六而始元吉也卦有巽巽為繩繘象羸/其瓶㓙者申言自四至初肖坎之井也羸毁敗也瓶汲)
(器以瓦為之二三為在下之井水自二至四肖離外堅/中虚為缶瓶象二三之水已實在汲井之瓶而下一畫)
(偶猶瓶底傷損而水下漏則終不能貯水矣故㓙即九/二之甕敝漏是也又互體兊為毁折亦羸象此兩句反)
(言之見人當盡汲之功以得往來井井之利/也六爻皆變為火雷噬嗑巽上坎下為渙)
　序卦傳曰困乎上者必反下故受之以井(孔子厄于/陳蔡之間)
　(語弟子曰居不幽則思不逺身不約則智不廣三折/肱而成良醫人君不困不成王列士不困不成行湯)
　(困于夏臺文王困于羑里秦穆困于殽齊桓困于長/勺句踐困于㑹稽晉文困于驪氏夫困之為道從寒)
　(之及煖煖之及寒也唯賢者獨知而難言也易曰困/亨貞大人吉无咎有言不信聖人所與人難信也陳)
　(蔡之間吾與二三子庸知其非激憤勵志之始乎按/此所解有言不信與愚異而㫖則可味愚為之廣其)
　(説曰夫事有髙世人而非其至者求其至必反于庸/而後可而庸又為人之所棄此擇術之所難也事之)
　(至髙者不在賢人而在愚人不在愚人之口而在愚/人之身愚人不能言而能身此事之精者也故辨困)
　(于上而反于下必庸言之信行困于上/而反于下必庸行之謹井徳之地也)
　彖傳曰巽乎水而上水井井養而不窮也改邑不改
　井乃以剛中也汔至亦未繘井未有功也羸其瓶是
　以㓙也(巽入也於五材為木非木巽水下則水不上/出故曰巽乎水而上水非木巽火中則火不)
　(能自傳故曰以木巽火易井鼎水火之大用也或疑/古无桶象所云瓶甕皆瓦器故朱子不取巽木象按)
　(鄭康成云巽木桔橰也言桔橰引瓶下入泉口汲水/而出井之象也楊用修謂北方井制如此三聖皆北)
　(人取象繫辭必據其物以桔橰引瓶正莊子所謂鑿/木為機後重前輕挈水若抽者井養而不窮歎美井)
　(徳愈汲愈生故其給養于人无有窮已也此句包无/喪无得往來井井之義改邑不改井乃以剛中者坤)
　(之邑變為坎之井則剛畫居坤卦之中指九五言也/剛中者泉在中也井以不變為徳故繫辭曰井徳之)
　(地也雖使汲水幾至井上然未出乎井亦與未繘井/同井以濟用為功水出乃為用未用則何功也瓶所)
　(以上水而致用也羸敗其瓶/則汲之用廢矣是以㓙也)
　象傳曰木上有水井君子以勞民勸相(木承水而上/之乃器汲水)
　(而出井之象井有養道君子觀之勞來其民各盡乃/力坎為勞卦如使民鑿井而飲之類勸勉其民使相)
　(佐助巽為申命如使/民同井相養之類)
　繫辭下傳曰井徳之地也(天下有无根之水其出易/窮不足以喻性也惟井水)
　(鍾地脈乃水有本者李氏謂井泉之水喻血脈川流/之水喻涕洟性之淵泉而時出誠象之矣此井所以)
　(為徳之/地也)又曰井居其所而遷(老子云既以為人己愈/有既以與人己愈多其)
　(此之/謂)又曰井以辯義(義者心之制事之宜也資之既/深則左右逢源一往一來自井)
　(井然有/辯矣)
　　初六井泥不食舊井无禽(變乾為需井與鼎皆物/也就物以為義井以陽)
(剛為泉隂柔為土初六隂柔在水之下為泥故不可食/凡言食者皆兊口也二三四互兊在初之外不食象也)
(又巽為臭亦不可食之象也王輔嗣云最在井底上又/无應沉滯滓穢故曰井泥不食也井泥而不可食則是)
(乆井不見渫治者也乆井不見渫治禽所不饗而况人/乎按淮南子八方風至浚井取新泉四時皆服之管子)
(鑽燧改火杼井易水古人蓋以未浚未易水之井皆稱/舊矣凡井在卑地者禽鳥或食其水杜詩鸕鷀窺淺井)
(是也泥而不可食不但為人所棄雖禽鳥亦不下顧理/蓋有之自初至四肖小過有禽象以无應故无禽或云)
(凡易言禽者皆坎也故師六五變坎應坎曰田有禽比/九五體坎曰失前禽恒大象肖坎此卦上體坎但二卦)
(下體皆巽巽深入禽髙飛之物安肯深入乎故皆曰无/禽亦通一説北方謂轆轤之軸為禽所以運繘汲水者)
(井既廢并轆轤俱廢矣未可/深信變乾為需所以致養)
　象傳曰井泥不食下也舊井无禽時舎也(呉幼清云/下謂在六)
　(畫之下井之上出者為可食之水其在下者為不可/食之泥也舎不用也時所不用非但人不食禽鳥亦)
　(不來/也)
䷯九二井谷射(荀爽本/作耶)鮒甕(説文作罋云汲缻也鄭/𤣥本作瓦云停水器也)
敝漏(變艮為蹇互體兊變坎谿谷出水從上而注于下/井之為道以下給上者也而无應于上反下與初)
(似谷中之水下注者然井而似谷故曰井谷莊周所稱/缺甃之崖是也上陽爻下隂爻兩開谷之象也又變艮)
(山下有井必因谷所生亦谷之象也射者衝射也猶言/注也互變坎為弓射之象也初巽為魚鮒之象也埤雅)
(云鮒小魚即今之鯽也此魚旅行吹沬如星以相即也/謂之鯽以相附也謂之鮒井魚不識巨海鮒其井魚之)
(類乎水既下注惟衝射以活小魚而已故曰射鮒自二/至五肖離為甕二剛實象水實甕中互兊為毁折敝之)
(象也下隂爻有坼水下漏之象也又巽體覆盂亦有甕/敝漏之象彖所謂羸其瓶者此也巽下也伏也變艮為)
(止下伏而止井不/汲也故但射鮒)
　象傳曰井谷射鮒无與也(二五不相應故稱无與程/傳曰井以上出為功二以)
　(在下而上无應援是以下比而射鮒若上有與之者/則當汲引而上成井之功矣一説无與非无應之謂)
　(二之上无隂不能相與以成井亦通徐子與云在井/而射鮒在甕而敝漏皆无與之故也甞謂人才生世)
　(自非果於暴棄甘於下流之歸者皆可與為善苟陽/剛之稟資質之美者皆可以進徳良繇上无應與而)
　(為之誘掖汲引者故上/達之難下達之易也)
　　九三井渫不食為我心惻可用汲王明並受其福
(變坎為重坎互體兊變震約象離變艮九三處下卦之/上異初六井泥之時得位而有應于上非九二射鮒之)
(象但井以上出為用猶在下體故雖渫治未為人所食/也渫不停汚之謂也巽為潔齊渫之象也卦中惟三與)
(五以剛居剛為可食之清泉五居上體在兊口上三居/下體在兊口下故五見食而三不見食也為我心惻代)
(正應之上六言所謂知已興嗟輿論稱屈者坎為加憂/心惻象也可用汲者雖以汲水言其實即汲引之汲上)
(六應三而比五乃井收勿幕之相故欲以長綆汲三使/三見知于五也三四五體離為明賢者為明王所知則)
(得大行其道君民上下无不並受其福猶井之為人所/食而有益于人也必曰王明者賢者在下闇然而不自)
(露非遇明王孰能加以特達之知而天下咸被其澤哉/蓋聖人之屬望深矣變坎上下皆坎有往來井井養而)
(不窮/之象)
　象傳曰井渫不食行惻也求王明受福也(爻言心惻/象傳言行)
　(惻以明上六之惻非為私應也譬竒寳横道而不收/則行道之人皆歎息之矣况在上而為應者能不惻)
　(然此好賢之公心也求王明之求即爻所云可用汲/者乃上六汲引之以求王之汲非九三自求也然亦)
　(以並受其福故求王明不然何皇皇若是哉楊廷秀/云可食者泉也不食者人也井何惻焉人之行者惻)
　(之非為井惻也為有才徳之君子不見用于上者惻/也井一用一邑受其福君子一用天下受其福有美)
　(井无善汲則如无井有賢者无明王則如无賢仲尼/曰明王不興天下孰能宗予故微明揚之堯帝則大)
　(舜雷澤之漁父微明哲之/髙宗則傳説巖野之胥靡)
　　六四井甃无咎(變兊為大過互體兊變乾約象離/變乾蘇子瞻云陽為動為實隂為)
(靜為虚泉者所以為井也動也實也井者泉之所寄也/靜也虚也故三陽為泉三隂為井初六最下故曰泥上)
(六最上故曰收六四居其間而不失正故曰甃甃以甎/壘井馬季長云為瓦裏下達上也自三至五體離四為)
(坤土之中畫以離火燒坤土瓦甓之象居得其位如井/之四旁甃砌完整故曰井甃甃則井旁之土不崩頽而)
(井中之水不汚壞矣故无咎變兊/為食井既潔則水於是可食也)
　象傳曰井甃无咎修井也(无咎非謂甃也謂夫甃之/者也故釋之以修井修甃)
　(砌也丘行可云三在内卦渫井内以致其潔四在外/卦甃井外以禦其汚蓋不渫則汚者不潔不甃則潔)
　(者易汚此君子内/外交相養之道也)
　　九五井冽寒泉食(變坤為升約象離變震冽甘潔/也五變坤為甘以陽居陽為潔)
(坎正北方為寒乃水之正性甘潔而又寒冷五之中正/具此數美也諸坎皆言水此獨云泉者蓋直指本體言)
(五為坎主故曰原泉居兊口之上食象當三之井渫初/泥已浚二漏已修可以食矣然尚居甃下汲之不及不)
(若五得坎正體而浮溢于甃上日為人汲也五于井道/為至善顧不言吉者以未上出井口此彖辭所謂汔至)
(亦未繘井者蓋井必至上而後成功也或云不言吉利/者最有深意聖學盡人盡物只是盡性功利不足言也)
(意思重在寒泉寒泉其本真食其餘事耳此意/自好變坤萬物之所致養也泉而食乃克致養)
　象傳曰寒泉之食中正也(必言寒泉者清而冷者水/之本性遇物然後濁而温)
　(故言寒泉以表潔也蘇子瞻云其正與九三一也所/以食者中也楊敬仲云寒泉冽然无喪无得寂然不)
　(動也食者及物也中正之道自不動自有/及物之功非索之外者人心之所自有也)
　　上六井收(荀爽本/作甃)勿(于寳本/作网)幕有孚元吉(變巽為/重巽上)
(為井口水至井口在瓶之水也故曰井收收汲器之出/以鹿盧收繘也坎為車應巽繩為繘收象畫偶在井上)
(有鹿盧雙柱對立之象變為剛而動有收綆之象幕蓋/覆也説文幕在上曰幕覆食案亦曰幕勿者禁止之也)
(勿幕者欲人人可汲溥其功用偶畫開而不塞井口不/蔽覆之象有孚謂其出有源而不窮也上六比五而應)
(三兩爻體坎中實皆有孚象彖所謂无喪无得往來井/井者也惟其不擅其有不私其利故五之列三之渫皆)
(得及物而井道成矣此乃所稱井養而不窮也井以上/出為功故上之徳為首而吉他卦之終為極為變唯井)
(與鼎終乃為成功焦弱侯云觀王明並受其福之語此/非獨為井論者上六居九五之上大臣師保之地也臣)
(道之行與不行君澤之布與不布皆繫其人世有君欲/用賢賢欲上進而不能遂者大臣壅而蔽之也聖人勿)
(幕之戒其為慮逺矣變巽為行權徳孚天下而可與權/故能養天下而不窮此井巽相繼所以居十三卦之終)
(也合六爻觀之子瞻以三陽為泉三隂為井蓋陽實隂/虚初曰泥四曰甃上曰收非井象乎二曰射三曰渫五)
(曰列非泉象乎以卦序而言則初之泥方掘之井也四/之甃已修之井也上之收則出汲之井矣二之射始達)
(之泉也三之渫已潔之泉也五之冽則可食之泉矣又/以二爻為一例則初二皆在井下不見于用故初為泥)
(而二為谷三四皆在井中將見于用故三為渫而四為/甃五上皆在井上而已見于用矣故五言食而上言收)
(也以人事擬之初二如巢許三四/如孔孟五上則堯舜伊周之徒也)
　象傳曰元吉在上大成也(大指三五之陽剛而言上/六能汲之至上故其陽剛)
　(濟物之功得以成也蘇君禹云坎者水也江淮溪澗/水之流也源泉混混水之原也極其流則注大壑而)
　(不知其津涯窮晝夜而莫知其止息遡其源則淆之/不濁注之不盈此川上之歎有本之稱聖人所為咨)
　(嗟而徘徊也試觀人之一心淵然其未波澄然而不/滓瑩瑩然其畢照生生乎其惡可己兹其人性之真)
　(體干古之淵源乎自夫逐流之士望洋而失狂瀾之/倒齧石而奔欲竇一開泥沙乗之而溷世味一動舊)
　(染積之而汚便辟之相引則敝焉而漏垂成之不力/則至焉而蠃於是清者汩明者晦而為天地間之棄)
　(人矣古之君子其閑邪以存誠也如井之甃而恐其/淆也其日新而又新也如九仞之掘必及泉而後已)
　(也其冽焉而食也吾之性不加盈也其渫焉而不食/也吾之性不加損也此禹稷之事功顔子之陋巷支)
　(流異而淵源一也至于井收勿幕則與天俱生與地/俱成民无疵癘物无天扎而太和之象在宇宙間矣)
　(今之論養道大成者莫不曰唐虞成周之世吾觀詩/書所記周禮所述克明慎徽闗雎麟趾本如此其豫)
　(也六府三事相為維持八政八則相為經緯法如此/其宻也艱食鮮食時厪規戒豳風无逸日進論思慮)
　(如此其周也率俾之化遍于荒服蠻夷咸若之休暨/于草木鳥獸澤如此其溥也而孰知執中建極以澄)
　(其源无荒亦保以遏其流其所謂有孚元吉者固真/性之淵泉使然哉噫上世之君與民為生中世之君)
　(聽民之自為生末世之君民无以自為生豈法制異/耶則本心之生生異也至于已不生生使民无以為)
　(生而貪泉毒泉之禍遍於天下/矣吾安得井甃井渫者而見之)
　第十對
　　革䷰鼎
　雜卦傳曰革去故也鼎取新也(革火金相克故為去/故鼎木火相生故為)
　(取新已日乃革則去故之事顛趾出否則取新之事/也下經離始合巽兊為家人為睽易置之為革為鼎)
　(火遇澤而革其性異耶火巽木而鼎其性同耶惟性/同故家人與鼎皆以著其合惟性異故睽與革皆以)
　(表其/違)
䷰(離下/兊上)
革已日乃孚元亨利貞悔亡(革説文云獸皮治去其毛/革更之又云古文作革从)
(三十三十年為一世而遒更也故革為改舊之義為卦/兊上離下兊為金離為火火鼓鑄而金從革以火革金)
(也舊説皆謂水滅火火溷水則至于相无恐非革之作/用且以兊為水則是冒坎之名也已日即六二所謂已)
(日也乃孚即九三九四九五所謂有孚也悔亡即九四/所謂悔亡也所以云已日者以易卦納甲推之離納已)
(説見蠱彖下離又為日六二離之主爻也天有十日甲/至戊為前五日已至癸為後五日變革天下之事不當)
(輕遽乃能孚信于人故以十日為率革于未及中半之/前不若革於己過中半之後則无輕遽之失一説十干)
(歴已而庚庚革也自庚至已十日浹矣已日浹日也革/不即孚浹日乃孚乃難辭也一説金曰從革於干為庚)
(兊之行也遇離而革先庚一日為已居金之間當其時/矣一説戊巳屬土而已則隂土也文王圎圍離兊中間)
(乃坤土凡離火燒兊金斷裂者惟土可接續故月令于/金火之間置一中央土彖以離兊皆隂故但舉隂土也)
(理皆可通然似于六二未切所以云孚者以積象言自/二至上肖坎三四五中實坎有孚象也夫王者與天下)
(更始以不妄動之心行不得已之事非合徳于乾不可/惟不求便于一已而期公于天下則其道大通不期便)
(于一時而期守于百世則其道正固夫然後事後之追/悔可亡所以云元亨利貞者中爻三四五體乾故備乾)
(四徳也六爻惟九五最善而彖獨指九四言者下三爻/方欲革故而為新故有謹重不輕革之意上三爻則故)
(者已革而為新矣九四當上下卦之交正改命之時故/悔亡獨於九四見之即彖傳所云革而當其悔乃亡者)
(也乾九四曰乾道乃革義同讀彖辭便識全卦之義聖/言之精若此蔡子木云元亨利貞乾道也隨者隨物革)
(者改物物不可以徇心隨故元亨利貞而得无咎物不/可以妄心改故元亨利貞而得悔亡六爻皆變為山水)
(蒙離上兊/下為睽)
　序卦傳曰井道不可不革故受之以革(張幼于云井/道常道也革)
　(者非革常道也革其壞常者也後漢書禮儀志引古/禮云立秋浚井改水冬至鑽燧改火改水即井道之)
　(革/也)
　彖傳曰革水火相息二女同居其志不相得曰革已
　日乃孚革而信之文明以説大亨以正革而當其悔
　乃亡天地革而四時成湯武革命順乎天而應乎人
　革之時大矣哉(夫坎水離火男女之道也其質根隂/根陽其用相勝相逮此造物之權似)
　(滅息而成其生息者也故水以木生火火以金生水/有相息之道焉至澤與火則不然澤女也火亦女也)
　(二女同居无生息之理李子思云兊非北方之正水/少隂之氣不能以敵南方之正火兊之隂畫下有二)
　(陽畫限之而離火從下暵之此火能革澤水也故有/温泉而无寒火蘇子瞻云二女同居則睽所以不睽)
　(者兊欲下而遇離離欲上而遇兊雖欲相違而不能/也既不相得又不相違則不能无相攻攻而不已必)
　(有一勝勝者斯革之矣火能革金離革兊者也故曰/革或云離中女兊少女長少紊序必反而之正革象)
　(也亦通已日乃孚已者十日中半之後待此時而後/革則謹審而不輕遽故革而人信之内離為文明則)
　(見理必盡外兊為説説則无咈于人情而又備乾之/四徳大亨則无所不通利貞則无所不正要皆因其)
　(宜革者革之以時斯故得其至當而其悔亡也悔吝/之所生生于變動者也革而當矣又何悔下經卦元)
　(亨利貞四徳具惟革重革也明革以天耳推是革之/道也自天地聖王莫不皆然春夏為陽盡于離秋冬)
　(為隂起于兊此天地革而四時成之象也六畫則五/為天爻三畫則二為人爻二五相應順天應人之象)
　(也湯武以之王者之興受命于天故易世謂之革命/李氐云不可犯者聖人之常不可回者天人之變極)
　(吾之常遇彼之變適然契乎此心者理之融也聖人/以天心所嚮為從違以人心所屬為去就而以吾心)
　(之至理為的凖不忍斯民擠于不可救藥而寧自冒/其不可測知之勢徳少慙乎吾身將大安乎天下樂)
　(未善乎一時將大聲乎後世君臣之分森乎千四百/年之餘天人之際清乎六十七王之乆槩之心融之)
　(理孰知自素契于順應之先哉如其喜事僥覬妄意/更張一之不成亂危已繼而聖人本心始不表襮于)
　(千古作易者懼之故以革之大者著之彖聖人之杜/其漸如此禮云湯放桀武王伐紂時也革而當其可)
　(之謂時時之未至聖人不欲先時之已至聖人不敢/後故贊之曰革之時大矣哉時字與已日意正相闗)
　(按順天應人革兊二卦皆言之蓋順而應者説/道也革重事也而必以説道行之其義大矣)
　象傳曰澤中有火革君子以治厯明時(呉幼清云澤/為容水之處)
　(澤中有火以消乾其水蓋海之尾閭名為焦釡之谷/水入其中如沃焦釡消乾而无復有是為澤中之火)
　(水熄大者也而反為澤中之火所熄改變其常也故/名為革愚謂幼清之解澤中有火是已然以火熄水)
　(為革則有滅息而无生息似于下文治厯之義不協/按屈原天問云東流不溢孰知其故栁子厚對之云)
　(東窮歸墟又環西盈脈穴土區而濁濁清清墳壚燥/疏滲渴而升充融有餘泄漏復行器運浟浟又何溢)
　(為此則在改革中有生息之理也君子法之修治紀/日月星辰所歴之書以明作訛成易之時正彖傳所)
　(云天地革而四時成者蓋必推日月考中星而後可/以定四時也王汝極云因革象得治厯法厯須年年)
　(改革不改革則天度漸差此嵗差法也定厯元特其/統體耳夫日行不由赤道畫長在赤道北畫短在赤)
　(道南别名黄道赤道如兩交差自冬至為始冬至後/漸近北夏至後漸轉而南至次年冬至復元度此一)
　(嵗周天之説也正東為夘正西為酉正南為午正北/為子一日十二時而日歴十二位乃定方也天以各)
　(經宿分十二次乃動體也日躔既有嵗差則昏旦亦/必有差唐虞初昏乃今戌亥之時其後仲冬日差在)
　(卯則斗柄夜半指子差在午則平旦指子差在酉則/中日方指子世謂斗柄指兩辰謂之閏者非也唐虞)
　(之時仲冬日在虚漢大初冬至日在牽牛唐宋在斗/元明已入于箕矣自漢武較帝堯時已差一二十度)
　(自皇明較帝堯時今差五十餘度三代已先未有嵗/差之法晉虞喜始覺天日異行嵗有差法以為五十)
　(年差一度宋何承天以為太速倍之百年差一度隋/劉焯又折衷之以七十五年差一度皆臆説也逮唐)
　(一行以八十三年差一度而始有定論至元郭守敬/以為百年差一度半上考往古每百加一秒下驗將)
　(來每百減一秒前法差數嵗嵗如一未有先加後減/之妙但其加減之數古今氣運遲速不同若嵗積之)
　(乆又當有更革也且唐虞時日躔冬至在子夏至在/午春分在卯秋分在酉今未四千年而冬至在寅夏)
　(至在申春秋二分在己亥計其嵗差退四十五度則/繇帝堯萬餘年冬至日反躔午夏至日反躔子春分)
　(在酉秋分在夘矣若非如帝堯考中星以定四時嵗/功何由而成乎杜元凱云治厯者當順天以求合非)
　(為合以驗天賈侍中云聖人必厯象日月星辰明數/不可貫數千嵗必改更先矩求度數取合日月星辰)
　(所在而已楊敬仲云天道不可窮盡可窮盡者非天/道故厯當數以求合其中而天道終非法數之所能)
　(盡田氏云自乾至革其卦凡四十有九大衍之用也/分而象兩天地革矣揲之以四四時成矣是以至革)
　(則治厯又按古者考天象驗人時皆以火為證三月/火出于辰五月火中于午七月火流于申十月火伏)
　(于亥是也南方火之本位秋冬春夏皆取相生惟自/夏徂秋自離轉兊火金之氣不免相尅賴坤土以聮)
　(屬于其間而五行始相生不斷故特取兊離相合/之卦表天地革而四時成之義此亦前人所未𤼵)
　　初九鞏用黄牛之革(變艮為咸鞏以韋束物也離/為牝牛離爻本坤黄牛之象)
(也指六二言黄中色牛順物初剛在外故為革本皮也/去其毛為革則其稱革也亦有變革之義特别異之為)
(黄牛之革耳初九陽剛本有可革之才然以時則初也/動於事初則无審慎之意以位則下也上无應援則无)
(體勢之重故當以六二中順之徳自固不妄動也此象/也殆文王三分有二以服事殷之時乎離明于幾者變)
(艮為止當革之初見/幾而止故其象如此)
　象傳曰鞏用黄牛不可以有為也(時在初位在下上/无應援不可以有)
　(為但當以中順自/以蓋慎始重革也)
　　六二已日乃革之征吉无咎(變乾為夬互體巽變/乾已日十干之中也)
(此時乃變革之離納已在卦中為中半之義二以柔順/中正為文明之主上應剛陽之君可以有為之時也又)
(不敢輕遽直至十干之半而舉革變之事以此征行上/進從五吉又何咎王輔嗣云二五雖有澤火之異同處)
(厥中隂陽相應往必合志不憂咎也玩辭當為伊尹/就湯吕望歸周之爻變乾為夬是能往而决隂者)
　象傳曰已日革之行有嘉也(行有嘉即征吉之謂二/五正應而革行猶隂陽)
　(正配而偶成凡卦中言嘉者皆二與/五應如隨之孚于嘉遯之嘉遯是也)
　　九三征㐫貞厲革言三就有孚(變震為隨互體巽/變艮約象乾變巽)
(六爻至四始言改命内三爻皆不欲輕革之二中正猶/必待已日乃可革之初則固守而不可動九三雖當位)
(而不中未可以革也時未至也離性炎上變震為躁動/故戒以征行則㓙然當革之時豈可拘守故常而不進)
(若膠於貞而硜硜然為小人之諒則亦不免于厲惟審/察當革之言至再至三而皆合以此上往則已可自信)
(而亦可為衆所信矣革言謂以改革之論相籌度也士/喪禮云馬纓三就注刺繡一匝還復刺為一就今云三)
(就猶言三匝也三上正應兊上為口言象三歴四與五/而革道始成至上則閱三爻矣有三就象冇孚者積坎)
(中實象四五二爻放此此爻也武王以之八百諸侯不/期而㑹皆曰紂可伐雖欲己得乎變震為威武卦變隨)
(天下隨之者也當革之時明而/威武天下我隨故其象如此)
　象傳曰革言三就又何之矣(稽之衆論至于三就曽/无異辭事至當也又何)
　(之矣猶言更何往也義當進革无所逃避特/稍需時耳欲不革不可得矣蓋决之之辭)
　　九四悔亡有孚改命吉(變坎為既濟互體巽變坎/約象乾變離黄廣㝢云四)
(近五位乃湯武之為諸侯時也水火之際當革之時但/以剛居柔不任其剛雖有為天下之志而不能无顧慮)
(之心如湯曰慚徳武曰无良是也然事勢窮極詩云上/帝臨汝无貳爾心此其時也故雖有悔而可亡何者剛)
(而居柔遵養時晦天下已信其志在救民矣已日乃孚/而不革則百姓有過在予一人何以祇承上帝衽席生)
(民故曰有孚改命吉命厯數之命即彖傳所謂湯武革/命順乎天而應乎人也愚按九四革之盛也故以彖所)
(稱悔亡歸之其夏令改而為秋令之時乎所以不言革/而言改命也約象乾為命四變有改命象一説二三四)
(互巽巽為命令四變則為變易其命令/亦通變卦為既濟亦大事克濟之象)
　象傳曰改命之吉信志也(信志解有孚即彖傳革而/信之之信孟子言湯非富)
　(天下天下信之/即此信志之義)
　　九五大人虎變未占有孚(變震為豐約象乾變兊/革之為義變故而新也)
(下三爻故事未變之時也上三爻則變而為新事矣故/或言改或言變而皆不言革大人指九五九五剛中居)
(尊蓋自諸侯而升為天子矣天命既新則典章法度國/勢人心无一不變而更新之如謹權量蕃法度修廢舉)
(逸興滅繼絶之類皆是虎者離象自五至初大象肖離/五下應二二為離主爻贊襄革事九五以剛健中正應)
(之于上拱手而受成焉是内之文明形見于外者也故/曰虎變初九黄牛之革以去毛之皮而言此曰變者蓋)
(離夏轉而兊秋則向之希革者且變為毛毨也或云虎/為西方之獸兊乃西方之卦堯舜之揖遜天下惟徳之)
(見故曰龍湯武之征伐則有威存焉故曰虎亦通未占/有孚謂不必問之鬼神早己知其為人所信嚮矣爻于)
(三四皆言有孚是也聞之先正云禮有定而易无定聖/人不寓教於一定之禮而寓教於无定之易何以立人)
(極哉易之為教寓有定於无定者也吉㓙之數對峙而/立循環而來至无定也如以吉㓙立教而已則若探鈎)
(鑽瓦必有修而㓙悖而吉者而易不然也寄吉㓙於上/下六畫之中六畫定則彞倫昭而時位定符與不符其)
(分已乆符者无論已不符者或處卑地而得尊爻弗敢/居也或履違事而得善爻弗能居也或秉弱資而得强)
(爻弗可居也故穆姜知己之无隨而子服伯子䇿南蒯/之將敗彼二人者得㓙固㓙得吉亦㓙不能反而吉然)
(則易之為教實制於禮而未始无預定者也未占有孚/聖人為世之借湯武為口實者防易之通例也變震帝)
(出乎震非開剏之/大人其孰能擬之)
　象傳曰大人虎變其文炳也(炳者如火日之光明也/象以文炳解虎變可知)
　(虎取/離象)
　　上六君子豹變小人革面征㓙居貞吉(變乾為同/人上六與)
(九三為應君子豹變指九三言陽爻稱君子豹似虎而/圜文三以體離亦有文明象然三乃離之外畫與主爻)
(之二不同故但稱豹也虎有文而能神豹有文而不能/神此虎豹之别豹變非徒開國承家列爵分土之謂上)
(有革命創制之主則下有潤色洪業之臣虎變文章之/大者也豹變文章之小者也君之神理寄于經綸臣之)
(道術飾乎法令况當三之時而革言三就己有孚矣此/小人所以革面也小人革面指本爻言隂爻稱小人居)
(外卦之上故為面上與三正應兊説見于上有回面内/向之象斯時復何求哉功成則事損事損則无為若復)
(有所往則躁擾而㓙惟居貞不動則吉也變則失應胡/仲虎云革非得已之事初未可革當中順以自守上既)
(已革當靜正以自居蘇君禹六爻總論云天下之變勢/為之也夫使天下常治而无偏而不舉之處聖人亦循)
(循焉與斯世相安于无事而何樂乎其為變也哉惟夫/法乆則弛俗乆則偷如不鼓之軍不調之瑟因循積日)
(將釀成極弊而莫之救是以因其變而用其權不得不/與天下相更始者勢也然變革之事重矣事出于急遽)
(則後先易舛權制于獨任則謗讟易興慮不顧後則為/烏喙之食計不便民則為治絲之棼聖人蓋懼之也是)
(故明以審之説以順之亨貞以成之時尚持乆則鞏用/黄牛而不嫌其固時尚變通則有孚改命而不憚其勞)
(言必三就而不厭其詳孚必已日而不求其速至於圖/回周宻之後然後制作一新而文炳文蔚之治舒徐以)
(觀其成焉聖人之慮始何其難而其令終何其乆也蓋/觀商周之際然後歎曰聖人之慮深矣夫以遷國圖安)
(而羣言搖動羣小比周而頑民未變以後世之君當嚴/刑以威之而盤庚洛誥及多方多士諸書示之以祖父)
(要之以明神懼之以要囚引之以迪簡至再至三汲汲/乎其以言柔之聖人於變更之際其不忍咈民心固若)
(此也至於攸居既奠保釐既成聖人有改制之實而天/下不知其變兹豈有𤼵徴期㑹哉後世商君之革令行)
(於棄灰安石之革利竭於手實其始也无已日之孚而/其究也為莫大之悔矣嗟夫謀人國者寧安靜而无功)
(无寧輕變/以速禍哉)
　象傳曰君子豹變其文蔚也小人革面順以從君也
　(虎大而文疎曰炳豹小而文宻曰蔚則君主要臣主/詳之較也蔚如草木之茂盛以指九三言二三四互)
　(體巽巽為草木故稱蔚曰/順以從君則心革可知己)
䷱(巽下/離上)
鼎元吉亨(鼎説文云三足兩耳和五味之寳器易卦巽/木於下為鼎象析木以炊也蓋木字篆作□)
(今鼎下作□乃􁃥之破體故曰象析木也周禮亨人掌共/鼎鑊以給水火之齊鑊煮牲體魚腊之器既熟乃脀于鼎)
(烹調之為卦巽木居下離火居上互體乾兊乾兊皆金/木火在外金在其内鼎鑊烹飪之象也鼎之為物端而)
(重凝而固大而能容古人取之以象大寳之位故其卦/直曰元吉亨彖傳備矣爻辭惟上九言大吉无不利與)
(彖相應蓋鼎至上九則鼎功之成也元吉即大吉也亨/即无不利也程子疑彖傳止稱元亨而以吉字為羡似)
(太泥六爻皆變為水雷/屯巽上離下為家人)
　序卦傳曰革物者莫若鼎故受之以鼎(程子云鼎之/為用所以革)
　(物也變腥而為熟易堅而為柔水火不可同處也能/使相合為用而不相害是能革物也鼎所以次革也)
　彖傳曰鼎象也以木巽火亨飪也聖人亨以享上帝
　而大亨以養聖賢巽而耳目聰明柔進而上行得中
　而應乎剛是以元亨(諸卦多以義名如頥井鼎皆以/象名故即鼎以示例聖人畫卦)
　(不專取象惟義與象合則因象以名卦也卦之下一/畫偶鼎足之象二三四三畫竒鼎腹中實以牲體之)
　(象五畫偶鼎耳之象上一畫竒鼎鉉之象此言鼎之/體也以木巽火亨飪也七字為句巽火巽字最精巽)
　(入也烹飪之法本欲火氣入物然火太緩不入大緊/愈不入故言巽巽即文武火之謂也火之用惟燔與)
　(烹燔不假器故取烹象為鼎飪熟食也以巽木入于/離火之内煮物而熟之此言鼎之用也烹飪所供不)
　(過祭祀賔客二事祭祀則天神為大賔客則聖賢為/重故舉其重大則輕小可知享帝直言亨養聖賢則)
　(言大亨者享帝貴誠用犢而已養聖賢則饔飱牢醴/當極其盛故亨上加大也李宏甫云夫頥口也何足)
　(齒及而在聖人則養賢以及萬民鼎烹也本无大事/而在聖人則養聖賢以享上帝苟不能大亨以養聖)
　(賢則雖欲以享上帝上帝必不享矣然則聖賢之在/天地間豈細哉巽而耳目聰明者下卦巽上離為目)
　(六五為鼎之耳中虚聰明之象孔仲達云聖人既能/謙巽大養聖賢聖賢獲養則憂其事而助于已明目)
　(達聰不勞已之聰明則不為而成矣五為君位以柔/進而上行重柔字得上卦之中而下應九二之剛重)
　(中字柔則謙卑和順徳之基也中而應剛則虚心下/賢徳之輔也有如是之徳此所以天祐人歸保世滋)
　(大也彖辭所贊其大善而亨者以此大吉无不利爻/屬上九而彖傳以六五為元亨者五為卦主舉鼎者)
　(雖上九之鉉而非有六五之黄/耳則鉉无所施故以元亨贊焉)
　象傳曰木上有火鼎君子以正位凝命(以木入火則/火然木而木)
　(上有火燄以成烹飪之用其象為鼎君子觀鼎之象/以正位凝命正者端莊鎮重之謂鼎譬之位命譬之)
　(實鼎之器正然後可凝其所受之實君之位正然後/可凝其所受之命命亦取卦中互乾象革以改命鼎)
　(以凝命蓋凝其已改之命也以鼎繼革所以示變革/之後當端重以守之其㫖微矣抑鼎為重器聖人之)
　(所寳古者傳國以鼎猶後世之璽也庖羲氏興神鼎/一統天地萬物而一之也黄帝作寳鼎三象三才也)
　(禹鑄九鼎象九州也武王克商遷九鼎于洛邑義士/猶或非之王孫滿對楚子以為在徳不在鼎則亦正)
　(位凝命/之説也)
　　初六鼎顛趾利出否(悲已/反)得妾以其子无咎(變乾/為大)
(有六爻皆鼎也當其處者有其象故以初為趾顛倒也/否惡也鼎以足峙趾何可顛以舊有否穢之積故利用)
(倒趾向上以傾出之所以致潔也故孔子曰鼎取新也/禮祭先夕溉鼎滌濯沈存中云古鼎中三足皆空所以)
(容物者所謂鬲也煎和之法常欲清在下體在上則易/熟而不偏爛及升鼎則濁滓皆歸足中鼎卦初爻鼎顛)
(趾利出否謂濁否在下須先瀉而虚之九二陽爻始為/鼎有實今京師大庖釣懸而煮不使著釡底亦古人遺)
(意也沈之説得象意可補注疏之缺初當卦始鼎未有/實倒而滌之足顧居上口反居下故曰顛趾此合全象)
(而觀舊説以初上應四為趾顛之象不可通也得妾以/其子者正以倒象言之即前卦兊上離下也兊為妾故)
(曰得妾三陽在下若妾所孕育之子然其在鼎即鼎實/也陽為男隂為女以在下皆陽畫故稱子妾本不宜居)
(上取其生子為後故待之以母道所謂春秋之義母以/子貴鼎趾本不宜向上以欲瀉惡納新故不得不顛趾)
(象傳以未悖釋之正此意也鼎卦合六爻取象拘拘/就正應推測末已變乾為大有以衆子貴大有之象)
　象傳曰鼎顛趾未悖也利出否以從貴也(鼎趾也而/顛宜若已)
　(悖倒以瀉否豈謂悖哉貴對否言否穢為賤新潔為/貴出否將以受實故曰以從貴也貴指三陽畫趾譬)
　(妾從貴即譬以其子象取/倒體又象中設象竒甚)
　　九二鼎有實我仇有疾不我能即吉(變艮為旅互/體乾變巽易)
(以陽為實九二陽實居中故其象為鼎有實我九二自/我也仇指初嘉耦曰妃怨耦曰仇二與初雖近比而非)
(正應故曰仇疾隂柔之疾乃初爻之所謂否也即就也/初向病舊穢之未除業已倒趾而傾出之矣徐乃實物)
(于其中和五味羞百珍且以饗帝且以養聖賢何初之/疾能即我哉蓋承初爻出否之後舉成事而言也吉孰)
(加焉鼎與井相似井以陽剛為泉鼎以陽剛為實井初/為泥二為泉而二視初則為鮒鼎初為否二為實而二)
(視初則為疾皆隂惡之象也變艮為山風/雖蕩其如山何故為仇疾不能即之象)
　象傳曰鼎有實慎所之也我仇有疾終无尤也(夫鼎/烹而)
　(熟之至于可食而後已苟有不善者在焉則善與不/善皆烹而並熟而善者棄矣及其未有實而顛之以)
　(出其不善則善者可全如待其有實則夫不善已汙/之矣故曰鼎有實慎所之也蓋慎之於初也初既顛)
　(趾出否而後可置實于鼎中此慎所往之道也夫如/是則我仇之初雖有疾其何能我即所以終无過尤)
　(者此/耳)
　　九三鼎耳革其行塞雉膏不食方雨虧悔終吉(變/坎)
(為未濟互體乾變離約象兊變坎鼎耳六五也五為鼎/主言于三何三與上敵應内卦木九三木之盛也外卦)
(火上九火之盛也兩皆過中水火迅烈鼎中騰沸并其/耳已革變為炎熱而不可舉故為鼎耳革之象凡物皆)
(行以足獨鼎之舉措在耳故行以耳耳既革故其行塞/雖有雉膏之珍不見食矣此人臣之有才徳而過于激)
(烈以自塞者也三以剛居剛承乘皆剛故有此象震為/大塗三四五成兊震之中畫塞矣故曰其行塞互體變)
(離為雉下體變坎為膏約象兊為口三居口下故不見/食又三既變則不成兊亦不食象也雖然三之所以病)
(者獨以其不變故耳變則為坎方雨象也隂陽和故成/雨虧悔者言變盈為虧改悔其舊也陽畫實為盈隂畫)
(虚為虧既改悔則有水火均調之意然後炎勢/息鼎沸平既不患失應又不至病五故終吉)
　象傳曰鼎耳革失其義也(義者宜也析木以炊不可/過不可不及方得烹飪之)
　(宜今木火過烈不知所以裁之故耳革/也上九象言剛柔節節字即義字之意)
　　九四鼎折足覆公餗其形渥(形渥古本作刑剭新/唐史元載以罪誅傳)
(贊引此即周禮秋官司烜氏屋/誅之刑也鄭𤣥本渥亦作剭)㓙(變艮為蠱互體乾變/兊約象兊變震足初)
(也餗糁也八珍之膳鼎之實也三為公位公餗公所食/之餗也渥沾濡之貌公餗既覆體為渥沾也鼎之量極)
(于四其上則耳矣受實必有餘量以為溢地也加之不/已至與鼎平則足不勝任勢必至于折也初未有鼎實)
(故顛趾而出否四已有鼎實故折足而覆餗又顛與折/異顛則舎舊而圖新折則鼎毁而用廢受其至辱災必)
(居身㓙可知己離為艮火焚/山敗其實亦鼎折覆餗之象)
　象傳曰覆公餗信如何也(不量其力必致㓙災未驗/而言之人必不信今果如)
　(何/也)
　繫辭下傳曰子曰徳薄而位尊知小而謀大力小而
　任重鮮不及矣易曰鼎折足覆公餗其形渥㓙言不
　勝其任也
　　六五鼎黄耳金鉉利貞(變乾為姤約象兊變乾鼎/之舉措在耳為鼎之主也)
(五為上卦之主以偶畫居鼎之上耳之象也黄坤土中/色離得坤中畫故其色黄金鉉以上九而言鉉者鼎之)
(扄所以横貫鼎耳而舉之者也上九一陽横亘乎六五/之上有鉉象本乾畫故稱金言以金為鉉也鉉耳二物)
(不相離鼎中有實非耳則鼎无繇舉非鉉則耳不自舉/然于五言之者則以五實用之故也五虚中能受又得)
(陽剛師保之臣以佐之故其象如此/變則无柔進上行得中應剛之美)
　象傳曰鼎黄耳中以為實也(中以為實者九二居中/而鼎有實也二五正應)
　(二有實而五舉之彖傳云/得中而應乎剛正指此)
　　上九鼎玊鉉大吉无不利(變震為恒陽剛在上及/物之功全繫此爻蓋鼎)
(實以享帝養賢彖之所謂元吉亨雖統全卦而言而上/九則卦之成也故爻辭之美與彖同夫鼎豈有二鉉哉)
(而金玊異何玊不可以為鉉必金鉉而飾以玊也抑金/者剛物玊者堅剛而有潤在五則以已之柔視上之剛)
(曰金鉉在上則取畫剛位柔又變柔為震震亦為玊故/曰玊鉉一説離為火而上居之陽剛无應无所回撓如)
(玊不變於火故為玊也亦逈體剛履柔能舉其任應不/在一則靡所不舉故大吉无不利上居師保之位以其)
(柔而節君之剛以其剛而節君之柔所謂咸有一徳充/享天心者也然能用鉉者五故鉉于五言之贊鉉固所)
(以贊/五耳)
　象傳曰玉鉉在上剛柔節也(剛柔節者言以陽居隂/剛而能節之以柔亦如)
　(玊之温潤所以為玉鉉也凡烹飪之事以剛柔得節/為功水火冬夏寒煖皆剛柔也周禮食醫曰凡食齊)
　(視春時羮齊視夏時醬齊視秋時飲齊視冬時烹人/曰掌共鼎鑊以給水火之齊齊即節也易中節字皆)
　(謂度數之宜非以裁省為節也馮元成云井之與鼎/水火之用也水之貴通也火之貴節也收以上水通)
　(之也玊以鎮大節之也此二卦/之上所以言元吉言大吉也)
　
　
　
　
　
　
　
　
　
　
　
　
　
　
　
　古周易訂詁卷五
欽定四庫全書
　古周易訂詁卷六
　　　　　　　　　　　　明　何楷　撰
　自震至未濟為下經之終
　　震䷲艮䷳　長男少男分
　　漸䷴(歸/妹)䷵　　巽艮震兊交
　　豐䷶旅䷷　　(震艮包離/互體兊㢲)三女全
　　㢲䷸兊䷹　長女少女分
　　渙䷺節䷻　　　(㢲兊包坎/互體艮震)三男全
　　(中/孚)䷼(小/過)䷽　　　㢲兊震艮别
　　(既/濟)䷾(未/濟)䷿　　中男中女合
　(凡十四卦乾坤不復見經故此一節為隂中之陰震/艮㢲兊四主卦具焉其不居下經之前乃在下經之)
　(後者何也葢下經之初陰中之陽動也用也下經之/末陰中之陰静也體也先其用而後其體也此四卦)
　(中震艮居前而㢲兊居後何也震艮陽也陽繇此而/出布于上也㢲兊陰也陰繇此而入伏于下也其以)
　(旣濟未濟終之何也坎離之合也乾坤立而六子生/坎離二卦旣列之上經矣姑取莫交者以殿其後而)
　(後六子始全也今按圖而區分之則六子之遙相望/也若鼎峙然自震艮起隔四卦而為㢲兊又自㢲兊)
　(起隔四卦而為既濟未濟也然而㢲兊實居中矣其/義何也下經雖以㢲兊震艮為主而㢲兊最貴葢下)
　(經陰㢲兌亦陰宜其居中也繇是而在㢲兊之左右/者為豐旅為渙節一則以震艮包離而兑巽具焉三)
　(女全矣一則以㢲兊包坎兩艮震具焉三男全矣是/四主卦之互體也繇是而在豐旅之左者為漸歸妹)
　(在渙節之右者為中孚小過一則㢲艮震兊交一則/㢲兊震艮别其態備矣是四主卦之錯體也若夫乾)
　(坤體全而用也中坎離體中而用也全前篇已備言/之故乾坤為六十四卦之始坎離旣未濟為上下經)
　(之終此又序卦/始終之闗鍵也)
　第十一對
　　震䷲艮
　襍卦傳曰震起也艮止也(震陽起于下艮陽止于上/或云震起也帝出乎震也)
　(艮止也萬物之所成終而成始也亦通鄧汝極云震/艮下經主卦也震陽自下起易而觀為艮陽極上而)
　(止天之道情性之理動静静動一體之相首尾也煥/如矣天用莫威于雷地形莫高于山雷天之陽必反)
　(本于下山地之剛故成位于上葢震艮主陽也人心/危不恒動耶能有止耶動而之欲莫知所止其動也)
　(妄矣卽止非其理惡動喜静以心操心妄揠強制猶/之欲也列夤薰心詎有止哉惟剛反以動兢兢于戒)
　(懼以敬德而嚴天德之本也剛極而止安安于静正/以敬止而事天德之成也戒愼震也于其所不覩而)
　(艮視于无形恐懼震也于其所不聞而艮聽于无聲/動無動止非止敬徳以為經學達天之省括也道之)
　(所由凝/也夫)
䷲(震下/震上)
震(歸藏/作釐)亨震來虩虩(荀爽本/作愬愬)笑言(古本亦/作語)啞啞震驚百
里不䘮(息浪反/卦内同)匕鬯(震説文云劈歴振物者从雨辰聲/雷也震原三畫卦名一陽生于二)
(陰之下乾坤之交一索而成震生物之長也故為長男/卽初畫是也其象則為雷上二爻陰氣凝聚陽氣在内)
(藴結而不得出于是奮擊而為雷二震相重則其象為/二雷相踵而動故仍名為震震九四无長子義但以雷)
(言耳震者陽德之先陽氣從下以達上則陰氣開而萬/物為之𤼵生故亨人因雷震而恐懼修省一歸于理亦)
(有震亨之義震來虩虩笑言啞啞以初爻言震來者外/卦之震自四而來初二雷相遇也易爻凡自下而上稱)
(往自上而下稱來虩説文无訓但引易云履虎尾虩虩/恐懼今履卦无虩虩恐懼之文據馬季長解虩虩云恐)
(懼貌當為近之一云虩蠅虎也然則虩虩二字乃連呼/蠅虎之名于文理未順震為善鳴有笑言象啞啞不欲)
(肆聲狀時然後言樂然後笑也非暢適之謂震驚百里/以九四言坤下畫變乾為震乾為君坤為土分乾之一)
(以主坤土諸侯象諸侯地方百里雷𤼵聲聞于百里今/震在四又諸侯位也不䘮匕鬯以六五言卽初九之先)
(為長于而後主器者當其為長子時已聞洊雷而恐懼/修省有虩虩啞啞之德矣故迨其承祧雖値震驚之臨)
(卒持以鎭定而能不失其所主之器若舜之烈風雷雨/弗迷者其大過人逺矣匕者撓鼎之器以棘木為之長)
(三尺刋柄與末祭祀之禮先烹牢于鑊旣納諸鼎而加/幂焉將薦乃舉幂以匕出之升于俎匕用棘者取其赤)
(心之義詩云有捄棘匕是也本卦三四五體坎為棘故/有匕象鬯者香酒說文云以秬醲鬱草芬芳攸服以降)
(神也説苑云鬯者百草之本也上暢于天下暢于地無/所不暢故天子以鬯為贄震為蕃鮮中爻坎為酒醴故)
(有鬯象二三四互艮艮手執之為不喪象祭禮薦陳甚/多而經獨言不䘮匕鬯者上牲體薦鬯酒人君所自親)
(也六爻皆變/為隨風㢲)
　序卦傳曰主器者莫若長子故受之以震(鼎所以烹/飪享于上)
　(帝薦于宗廟主此器者必長子傳國家/繼位號者也震為長子故以震繼鼎)
　彖傳曰震亨震來虩虩恐致福也笑言啞啞後有則
　也震驚百里驚逺而懼邇也出可以守宗廟社稷以
　為祭主也(不釋震亨者朱子謂震有亨道不待言也/恐致福者恐懼以致福也後有則者繇能)
　(恐懼而後自處有法則也福繇恐致然福非外至也/不過意思安閒而已啞啞又非侈然自放也不過循)
　(其法則不失常度而已聖人之所謂福者如此笑言/啞啞卽震來虩虩之福不䘮匕鬯卽笑言啞啞之則)
　(也驚者卒然遇之而動乎外懼者惕然畏之而變其/中逺謂卦之外體邇謂卦之内體内外皆震有逺邇)
　(驚懼之象出者長子出而繼世也如帝出乎震之出/可以者許之之辭也曰主者猶詩云百神爾主矣洊)
　(雷之震逺邇驚懼當此之時乃能處之從容不䘮匕/鬯繇其中心有主是以萬物不移豈不可以負荷天)
　(下之重器乎故以守宗廟能為宗廟之/祭主以守社稷能為社稷之祭主矣)
　象傳曰洊雷震君子以恐懼修省(洊重襲也上下皆/震故爲洊雷雷重)
　(仍則威益盛能無震乎恐懼作于心修省見于事修/克治之功省審察之力徒恐懼而不修省猶无懼耳)
　(恐懼者憂其變之來初震象/修省者思其變之弭洊震象)
　說卦傳曰帝出乎震又曰萬物出乎震震東方也又
　曰震動也又曰震為龍又曰震為足又曰震一索而
　得男故謂之長男又曰震為雷為龍為𤣥黄為旉為
　大塗為長子為決躁為蒼筤竹為萑葦其於馬也為
　善鳴為馵足為作足為的顙其於稼也為反生其究
　為健為蕃鮮(解見/本傳)
䷲初九震來虩虩後笑言啞啞吉(變坤為豫解見彖/下初下震之主四)
(上震之主雷震之威此二陽所為初旣震矣四之震復/自外而來葢震之盛也虩虩啞啞以處震之人言卽長)
(子也此爻旣為雷又為長子辭於彖同文増後字表初/義耳曰吉則奚止无䘮失哉震初猶屯初皆主卦之爻)
(故以卦辭繫之卦變豫唐房喬云震之初九謹始/恐懼所以致福豫之初六唱始逸豫所以貽㓙)
　象傳曰震來虩虩恐致福也笑言啞啞後有則也(以/三)
　(畫言為成震之主以六畫言為處震之初成震之主/能懼也處震之初懼之早也故與彖辭傳辭俱同明)
　(為初九/而發)
　　六二震來厲億(古本又/作噫)䘮貝躋(古本又/作隮)于九陵勿
逐七日得(變兊為歸妹互體艮變離初四兩陽皆震者/也曰震來者與初九同乃九四之震自外而)
(來至二也二居初上以柔乗剛旣非善地而九四之震/復自外而來則二無所于避之危亦甚矣危之甚則不)
(能自顧其所有故至于億䘮貝億者大也十萬曰億盛/大之通稱也觀六五小象曰大无䘮可知矣貝者水中)
(介蟲古者以為貨漢志大貝二枚直錢二百一十六牲/貝二枚直錢五十幺貝二枚直錢三十小貝二枚直錢)
(十文互體變離為龜蛘貝象也旣䘮貝矣而又升高以/避之體震為足故稱躋互體為艮故稱陵曰九陵卽九)
(四也躋于九陵者二欲避四而就其應爻之五五在四/上故超出山頂以求之葢二以柔居柔乃人之懦怯无)
(守者驟為雷所怖故至于䘮資而辟易如此也是其視/不䘮匕鬯者有間矣然恐懼自守處震之大方也雖棄)
(去若遺而行與禍逺旣有隳甑弗顧之達則當有去珠/復還之喜故告之曰勿用追逐但至七日而所䘮之貝)
(可得夫雷霆無竟日之怒卦位有六七乃更始事旣終/時旣易矣故云七日得亦二居中得正之效耳七日得)
(之文震與旣濟皆于六二見之葢自二而上又自上而/二其数七也互變離故稱日震為兊亦先驚後喜之象)
　象傳曰震來厲乘剛也(二乘初之剛已處位不當矣/外卦之震復來至二以犯初)
　(之威兩剛相持其厲更甚卽謂九四乗/初九之剛亦可然則二亦奚以堪之哉)
　　六三震蘇蘇震行无眚(變離為豐互體艮變㢲約/象坎變兊蘇復生也下初)
(之震動將盡上四之震動復生震而又震有蘓蘓之象/當此震懼之時唯行而去之則幾可免于眚行者行至)
(上也上居卦外為三之應逺于威震三行而達于上則/震不能及李子思云陽爻震物陰爻被震陰被震而不)
(敢輕犯其鋒必須逃避而後獲免故二則欲其躋于高/陵三則欲其行无眚愚按曰躋曰行亦教以遷善改過)
(之意中爻互坎為眚三變行正故象不見故无眚爻變/離為明故能明于避如此章本清云徂行皆震動之義)
(三在内卦之終故曰行无𤯝/上在外卦之終故曰征㓙)
　象傳曰震蘇蘇位不當也(以介上下震之交所居之/位不當故宜行而去之)
䷲九四震遂(荀爽本/作隊)泥(變坤為復互體艮變坤約象/坎變坤初與四皆震之所以)
(為震者然初始震也剛得位而能上達四洊震也剛失/位而陷于羣陰之間乃雷聲沈抑陷下而不能奮揚而)
(上者故震之亨在初而不在四曰遂泥者猶言竟陷于/泥也坤土得雨為泥此爻約象坎三變皆坤故稱泥互)
(體艮下牽二柔止而不進/則亦失其所以為震矣)
　象傳曰震遂泥未光也(陽者剛物震者動義以剛處/動本有光亨之道乃失其剛)
　(正而遂陷于泥豈能光也在坎陰中與屯五同義一/說云震雷開而為電則有光陷泥則未有離電之光)
　(詩所謂曀曀其陰/虺虺其雷是也)
　　六五震徃來厲億无䘮有事(變兊為隨約象坎變/㢲震往來厲者言四)
(之震旣往而復來也葢四旣遂泥故其聲不能逺達于/上僅震于其鄰而止耳五當其往來之衝危道也然而)
(能億无䘮者此爻與二若相似而實相反遂泥之威已/不若初震之迅急而二居柔則志氣餒五居剛則持守)
(堅故大无䘮與大䘮貝異彖所謂不䘮匕鬯卽此爻也/有事者有事乎恐懼修省之功與孟子之必有事焉同)
(心有主故威不能懾此其所以能大无䘮者與六五初/九本一人初則潜邸之時五則正位之日也要其虩虩)
(啞啞之德葢終身以之矣變兊利祭/祀故可以執匕鬯為祭宗廟社稷主)
　象傳曰震往來厲危行也其事在中大无䘮也(乘剛/故危)
　(其所行所謂震來虩虩也其有所事在固守其中以/柔居剛為中所謂恐懼致福笑言有則者故能億無)
　(䘮/也)
　　上六震索索視矍矍征㐫震不于其躬于其鄰无
咎婚媾有言(變離為噬㗐初四皆震者卦惟二三兩爻/麗初四之中其危懼特甚四震遂泥其威)
(不能上達所來往之地僅及于五其實无能為也若上/六則更逺處震外矣象為雷之震索索然竭盡四之雷)
(聲至上而竭也此以四言又為目之視矍矍然驚駭不/定雷聲无所聞矣但驚駭之餘目視猶不定耳上變離)
(目故有視象此以上言然居卦之終前无所之下行則/趨而近威震故征行則㐫震不于其躬于其鄰者謀之)
(之辭也躬謂本爻鄰指五也四震之來勢緩未能及上/但于及五之時能先事而為之戒自可免咎无庸征也)
(婚媾謂應爻三必待行方无𤯝上則居可免咎然上與/三无應又以柔居柔僅足自守雖獨逺震不相顧恤三)
(又望援之切故不免有言耳三變/則三四五成兊兊為口有言象)
　象傳曰震索索中未得也雖㐫无咎畏鄰戒也(五為/上卦)
　(之中四之震徃來其間尚未能得志也若上則去四/益逺矣雖處卦極行无所往易于致㐫然能畏禍之)
　(及于鄰而先自備戒則亦可无咎戒如予有戒心之/戒月令有不戒其容止之戒古人制治于未亂保邦)
　(于未危皆畏鄰戒也言外須見得必畏鄰戒方得无/咎若不戒咎其能免哉震以恐懼修省為義初之虩)
　(虩五之有事尚矣若二之躋九陵三之行无𤯝上/之畏鄰戒亦皆能恐懼修省者故爻无㓙辭焉)
䷳(艮下/艮上)
艮其背不獲其身行其庭不見其人无咎(艮原三畫卦/之名説文艮)
(作□狠也从目从匕匕目者猶目相匕不相下也為卦/一陽居二陰之上乾坤之交三索而成艮陽動而上進)
(之物旣至于上則止矣陰者静也上止而下静故為艮/也又加一艮于上兩止相重仍名為艮王輔嗣云凡物)
(對面而不相通否之道也艮者止而不相交通之卦也/卦名連彖辭為象六畫以三上兩爻為主然三不如上)
(上九敦艮厚終乃聖學之成九三上連四五互震有動/體故須攝之而後止艮其背者主静之功學者之事也)
(所謂背九四是也四乃心位背者心之後郛也艮為多/節在人身亦背脊象程子云人之所以不能安其止者)
(動于欲也欲牽于前而求其止不可得也故艮之道當/艮其背所見者在前而背乃背之是所不見也止于所)
(不見則無欲以亂其心而止乃安愚按老子云不見可/欲使心不亂卽此意夫背者无見之物也无見則自然)
(静止如是則外物安得入而與身為媾故曰不獲其身/不然物交物則引之而已矣所謂身亦卽指四觀周公)
(爻辭可見四本心位既象背又象身者經云人之五臟/皆係于背是背乃身心總㑹處且身者心之區宇艮背)
(則无心矣故但以心言之行其庭不見其人者以自三/至上之象言也其庭卽艮背者之庭其人卽艮背之人)
(不見者謂人不之見非謂艮背者出于己庭而不見天/下之人也四既艮背而外至之物不能獲其身而與之)
(接矣故卽有人焉行其庭而終不能見其人三四五互/震為行人艮為門闕今純艮重其門闕兩門之間庭中)
(象也中爻互坎為隱伏四五皆人位故曰行其庭不見/其人此其攝心不動而人我不相交涉乃止之止非不)
(止之止也聖人以无所止為止學者則必從有所止而/入此其所以僅无咎與先儒看彖辭太好又以不獲其)
(身為无我不見其人為无人細繹彖/象中俱无此意六爻皆變為重兌)
　序卦傳曰震者動也物不可以終動止之故受之以
　艮艮者止也(止乃艮成/卦之義)
　彖傳曰艮止也時止則止時行則行動静不失其時
　其道光明艮其止止其所也上下敵應不相與也是
　以不獲其身行其庭不見其人无咎也(艮為止艮之/義則止也時)
　(止則止四語正聖人𤼵明艮止之義葢恐人以沈空/守寂為止故為說破夫所謂止者非與行對言之止)
　(知止而不知行者實不知止知行而不知止者實不/知行知行止之非二則時静而静時動而動而無容)
　(私焉思亡智現定亂總无如谷響然有應物之音而/无可尋之跡是之謂止程子所謂静亦定動亦定也)
　(文中子云昔吾求止焉而不可得也今吾得之止乎/謂止非止也明為光體光為明用艮體篤實有光明)
　(之義故大畜于艮亦以輝光言之朱子云凡人胸次/煩擾則愈見昏昧中有定止則自然光明莊子所謂)
　(泰宇定而天光𤼵是也胡庭芳云艮一陽見于二陰/之上陽明著見陰莫得而掩蔽之故艮獨稱光明是)
　(道也惟敦艮之上九足以當之若彖辭所稱艮其背/者則是以止為止也不曰艮其背而曰艮其止者熊)
　(過以古文背字為北或譌為止王輔嗣云易背為止/以明背即止也人精神盡在乎面不在乎背故聖人)
　(于未能止者教之以艮其背此求止法也使其面之/所向一如其背則應用交錯擾擾萬緒未始不寂然)
　(矣面如背前如後動如静視聽言動心思曲折如天/地之變化矣然而其初猶未能也必自艮背而入故)
　(曰艮其止言一切耳目思慮盡止于其所止之地則/背是也背非見也止于无知背无欲也止于无為夫)
　(道无方所者也以背為止明于有方所矣彼其心一/于背卽視身與背若不相涉視人與已滋若不相涉)
　(則上下敵應之象也上謂外卦下謂内卦六爻皆相/敵而不相應内敵應而不與外未嘗引外物而入也)
　(外敵應而不與内莫能誘吾心而出也是以不獲其/身卽與人相近而不相見故行彼之庭而不得見其)
　(人雖尚未忘乎有所乃其喫力處然操存之熟則可/以馴至于无所終必有得力處故曰无咎也舊以艮)
　(背為止之極則不宜僅曰无咎葢為初學言也陽明/先生謂惡動之心非静也求静之心卽動也休心息)
　(見智故不作不為動動/不為静静其惟上九乎)
　象傳曰兼山艮君子以思不出其位(此而并彼為兼/謂重復也兩雷)
　(兩風兩火兩水兩澤皆有相徃來之理惟兩山並立/不相徃來此止之象也易重時位卽時位卽道也彖)
　(言動静不失其時則知止无定時時一止也學之為/時中矣象言君子思不出位則知止無定位位一止)
　(也學之為素位矣不出位者有是位方有是思過位/則思移離位則思滅无思而无不思而卒亦思而无)
　(思躭空碍有者未能得其髣髴也不出位者以身言/身之止也思不出位者以心言心之止也身心皆止)
　(取兼山象王汝中云心之官則思以思為職位所居/之位不出位之思謂之正思如水鑑之應物而常止)
　(也如日月之貞明變化云為萬物畢照而未嘗動也/思者心之用思不根于心謂之志謂之憧憧便是廢)
　(天職洪範五事貌言視聽皆本于思思曰睿睿作聖/故曰思者聖功之本思不可以有无言着于无思卽)
　(為沈空着于有思卽為逐物无思而无不通千聖之/絶學也先儒謂萬事各有其所得其所則止而安不)
　(出應如素冨貴行乎冨貴素貧賤行乎貧賤之類專/以應迹而言未明思之本㫖然不出位之思卽不願)
　(乎外之意心與迹非判為兩事也又云和應俗學也/絶應禪學也不隨二見應而不留聖人之學也視思)
　(明聽思聰是為不出位之思/非深于易者其孰能知之)
　說卦傳曰艮以止之又曰艮東北之卦也萬物之所
　成終而所成始也故曰成言乎艮又曰終萬物始萬物
　者莫盛乎艮又曰艮止也又曰艮為狗又曰艮為手
　又曰艮三索而得男故謂之少男又曰艮為山為徑
　路為小石為門闕為果窳為閽寺為指為狗為䑕為
　黔喙之屬其於木也為堅多節(解見/本傳)
　　初六艮其趾(荀爽本/作止)无咎利永貞(變離為賁艮趾/者繩趨尺步之)
(學也居卦之初在腓之下又偶畫有趾象趾動之先也/六陰畫能静止于下而不行故曰艮其趾夫人吉㓙悔)
(吝皆生于動愼初而止不動何咎知壯趾之征㐫則知/艮趾之无咎矣然初六陰柔懼其始于止而終于不能)
(止也故戒以利永貞初與四變皆離故皆知止艮止之/道時行則行而初獨戒其永貞者葢亦為下學言耳)
　象傳曰艮其趾未失正也(能止于下則位雖不當猶/未至于失正夫止亦人所)
　(難初能艮趾或因此而遂能得所止亦未可知世固/未有好動不止者而能止其所止也此爻象之所以)
　(互相/𤼵也)
　　六二艮其腓(古本一作/肥義同)不拯(陸德明/本作承)其隨其心不
快(變㢲為蠱互體坎變兊艮腓者欲其止而恨其不能/止之學也二居趾上偶而立腓象變㢲為股腓在股)
(下二為㢲中畫故稱腓其隨指三也腓隨股以動行止/之權在股而不在腓中爻三四五互震三為震初畫乃)
(好動者二本不欲動而三挾之俱動二不能以柔中而/拯救彼過剛之失此其心之所以時時不快也其心指)
(四四為心位惟四有不快之心故聖人教之以艮背焉/或問艮卦以一身上下取象其心不快卽能止矣何至)
(隨股而動乎曰此所謂氣壹則動志者故姦聲亂色不/欲留于聰明淫樂慝禮不欲接于左右正謂此也互坎)
(為加憂為心病不快/之象變㢲故善隨)
　象傳曰不拯其隨未退聽也(自下而上曰進自上而/下曰退退聽下從也二)
　(之所以不能拯救其所隨者以三操行止之權不肯/退而聽乎二也互坎為耳故稱聽張幼于云不拯其)
　(隨本是六二柔弱象唐馬璘為邠寜節度使段秀實/為其都虞候璘處事或不中理秀實常力争之璘毎)
　(聽之繇是在邠寧聲稱殊美六二固乏/秀實之剛毅九三亦无馬璘之退聽也)
䷳九三艮其限列其夤(鄭𤣥本作􁀃説文引作胂荀/爽本作腎云互體有坎坎為)
(腎/)厲(韓詩外/傳作危)薰(荀爽本作動云互體有震震為動虞翻/本作閽云閽守門人坎盜當門故厲閽)
(心/)心(變坤為剝互體坎變坤約象震變坤限卽門限之/限艮為門闕九三一陽横亘于二陰之上有限象)
(舊解以腰胯釋限似无據九三與上九皆艮之主也然/九三連上二陰成震象則失其所以為艮矣震性好動)
(而欲制之使不動故施門限以䦨之此葢告子强制之/學也夤夾脊肉卽背膂也人心處中背處陰夤在背與)
(心密相向皆指四位而言但以前後異名耳互坎為脊/故稱夤列者脊肉中有所裹之骨左右分列也三體震)
(為行陽畫在下向上而行面向上故其背在下今旣限/之使不得行遙見其夾脊之肉分列可數葢止息之象)
(也然其好動之性終在妄想坐馳紆軫内熱若將熏灼/其心然者直无奈為限所束故窘如囚拘耳其危厲亦)
(甚矣薰與詩雲漢憂心如熏之熏同火烟上也通作薫/漢馬廖傳聲薰天地唐書薰為太平韓退之文薰其德)
(而善良並與熏同三至上肖離火有薰象心指四互坎/為心病所以六二不快九三薰心變坤成剝亦非佳爻)
(韓詩外傳引孔子曰口欲味心欲佚教之以仁心欲兵/身惡勞教之以恭好辨論而畏懼教之以勇目好色耳)
(好聲教之以義易曰艮/其限列其夤危薰心)
　象傳曰艮其限危薰心也(以强制故危薰心艮/限者強制之謂也)
　　六四艮其身无咎(變離為旅互體坎變㢲約象震/變兊此爻卽彖所謂艮其背不)
(獲其身者也四正當心位不言心而言身者葢心不可/見而身者心之區宇也觀其身之止則知其心之止矣)
(惟其心如死灰是以形如稿木故曰艮其身也无咎者/卽彖辭之无咎楊敬仲云身氣血耳氣血何所思氣血)
(之中亦何所有聖人于是不言心而言身于以見心乃/虚名本无所有苟言心則人以心為實有立我立私禍)
(本益固故聖人于此不言心于咸之四亦不言心又吳/幼清云身謂股以上膈以下前臍腹後腰膂腎所在處)
(乃生身之所繇始故以此為身呼吸之根氣所從生也/止其身則氣住而神亦住四以柔居柔葢専氣致柔者)
(故以艮其身屬之此/養生家言似非經㫖)
　象傳曰艮其身止諸躬也(諸之於也止諸躬即艮其背/也王伯厚云偃身為躬見躬)
　(而不見面楊氏云身者伸也躬者屈也象傳恐人誤/以爻言身為正面故以止諸躬釋之古文躬从身从)
　(吕吕背膂也象形正/與艮背之解相合)
　　六五艮其輔言有序(虞翻李鼎/祚本作孚)悔亡(變㢲為漸約/象震變離五)
(在上而偶輔象輔頰之两旁骨背後可得而見者咸言/其面故并見頰舌艮取背象故但言輔人言出則輔動)
(自背視之但見其兩輔之不動則知其口之不言矣兊/為口舌艮者兊之反也故有艮輔象言有序者時然後)
(言之謂非其時則不輕言也此非于言上用功夫功夫/在心上以陰居陽疑于有悔然以體柔能愼其言故悔)
(可亡李子思云人所見于外者不過言行二者在下有/腓趾以象其行在上有輔頰以象其言所以明艮之義)
(則一也變㢲㢲/以出言故有序)
　象傳曰艮其輔以中正也(以適居上卦之中也程子/云言以得中為正止之於)
　(輔使不失中乃得正也又本義/以正字為羨文觀叶韻若可信)
䷳上九敦艮吉(變坤為謙敦厚也爾雅丘再成為敦/兼山之象也變坤加土山上亦敦象)
(臨上亦以坤極稱敦夫大止者止于无所止有所止則/著矣九以剛實居上而又成艮之主在艮之終安于止)
(者也安止之止止无其止非有所而欲无之也非本不/止而强止之也夫然者不屬動不屬静不屬行不屬止)
(然行者行此止者止此動者動此静者静此大學謂之/止于至善易謂之敦艮其理一也六爻自初至五皆有)
(所止之可言上九以無思而通天下之思者也故不言/艮其焉是爻也卽彖傳所謂動静不失其時其道光明)
(者吉孰如之凡上爻除井鼎外鮮吉惟艮在上體者八/皆吉艮主上猶震主初可綂全卦故獨以艮歸之四亦)
(震主以内荏而泥三亦艮/主以强陽而厲可念也夫)
　象傳曰敦艮之吉以厚終也(言以敦厚居卦之終也/剛上止止㑹歸于極定)
　(静安慮所造者天展也大終行/止惟時厚之至也定性之極也)
　第十二對
　　漸䷴妹歸
　襍卦傳曰漸女歸待男行也又曰歸妹女之終也(女/未)
　(嫁之稱始歸待男而行旣歸從夫而終矣鄧氏云漸/艮合㢲也易而觀歸妹為兊合震非亦猶二長二少)
　(下經四主卦之合耶而男女之合有正焉時焉雖適/人合其實也天當年德之謂也其時其正則咸恒首)
　(經矣損益權于經矣而氣化錯揉不正不時者何多/耶漸歸妹年不當時陰陽不皆偶不當德矣然漸男)
　(下女少男下長女男丁時而徳止女需時而行漸猶/之順也歸妹柔乗剛少女説長陽男時過以動而女)
　(與之奔奔疆疆也旡已逆乎漸貞艮情止于性也止/而㢲以不窮歸妹貞兊情惑于欲也説以動而征㐫)
　(漸二五中正三四得正家其和夫進以正而正邦歸/妹二四三五皆失正人无則焉㐫无利矣程子云卦)
　(有男女配合之義者四咸恒漸歸妹也咸與歸妹男/女之情也咸止而説歸妹動于説皆以説也恒與漸)
　(夫婦之義也恒㢲而動漸止而㢲皆以㢲順也男女/之道夫婦之義備于是矣章氏云止而㢲動不窮也)
　(㢲而止則蠱矣説以動所歸妹也動以説/則隨矣反覆毫釐之際辨之不可不審)
䷴(艮下/㢲上)
漸女歸吉利貞(漸據説文原水名出丹陽黟南蠻中東解/入海地理志漸江今浙江也借為漸次)
(當是取水流漸進之義凡物有變移徐而不速謂之漸/也天下之事進必以漸者莫如女歸女謂嫁曰歸自納)
(采問名納吉納徴請期親迎六禮備而後成婚歸不以/漸則奔也今漸之為卦以艮男下㢲女㢲女在外將入)
(而未歸艮男在内方止而未進有女歸以漸之義然女/歸固以漸為吉而其利尤在于得正也漸之所以成卦)
(者在三四兩爻三為艮主四為㢲主雖皆當位然以相/比而歸非正應也惟二五相應為正故曰利貞合六爻)
(而觀初四三上俱无應初守正以待時上孤貞以著節/若二與五則女歸之經也三與四乃其權也權非所以)
(立教故彖但言女歸不言取女旣不得與咸例論而復/以利貞申言其謹始之意已可見于言外矣胡仲虎云)
(咸取女吉取者之占也漸女歸吉嫁者之占也然皆以/貞艮為主艮止也止而説則其感也以正是為取女之)
(吉止而㢲則其進也以正是為女歸之吉/六爻皆變為雷澤歸妹艮上㢲下為蠱)
　序卦傳曰艮者止也物不可以終止故受之以漸(程/子)
　(云止必有進屈伸消息之理也止之所生亦進也所/反亦進也漸所以次艮也蘇君禹云惟艮故漸葢无)
　(欲而静故進必以正彼馳于紛華盛麗未有不競于/富貴功名也學問不以漸則凌躐之弊生事功不以)
　(漸則馳騖之心熾故逺邇卑高不可踰也本末/始終不可紊也循序而俟時斯其進也善矣)
　彖傳曰漸之進也女歸吉也進得位往有功也進以
　正可以正邦也其位剛得中也止而㢲動不窮也(之/進)
　(者王註云之于進也之往也之有退有進漸之所之/進也與晉進也不同卦之名漸為不遽進之義但徃)
　(而徐進耳如女之待六禮備而後歸則得漸之義而/吉也專以女歸言者葢禮義亷恥之重天下國家之)
　(本无若女之歸也進得位指九三也言陽進而居三/以陽居陽為得其位往有功者往而與四相比則有)
　(配合之功葢三四雖非偶然艮男止于内有浩浩乎/水之歌㢲女長于外有其實七兮之嘆若拘常守故)
　(則將廢人之大倫故因其相比而相合若舜之有鰥/在下竟不告而娶然者孟子曰舜不告而娶爲无後)
　(也君子以為猶告也此女歸之權故曰往有功也自/非男止若艮女長若㢲則亦未可以此藉口也然非)
　(正應而合終不若得其正應之為當故繼之曰進以/正可以正邦也進以正指九五也言自三而進之最)
　(得位者莫如九五下有柔中之六二與之相應則夫/夫婦婦而家道正正家而天下定故曰可以正邦也)
　(夫子又恐人不知其所言進以正者之指五故復實/之曰其位剛得中也九五以剛畫居上卦之中則不)
　(惟得正而又得中况下有中正之二與之應乎卦取/㢲女歸艮男故曰女歸九五㢲體不得稱夫六二艮)
　(體不得稱婦夫子特因三四兩主爻相合之非正故/借二五以明利貞之義若曰苟如九五六二之相應)
　(則可謂之貞矣葢但取畫之陰陽不拘論卦之男女/也此學者所當知止而㢲動不窮者合两體言葢進)
　(之心愈急則進之途益阻今卦德内而艮止則未進/之先亷静无求外而㢲順則將進之間相時而動此)
　(其所以動往而不窮也之/于進而有漸若此故吉也)
　象傳曰山上有木漸君子以居賢德善俗(地中生木/其名為升)
　(地卑而木易高也若木生于山山本高矣木何能遽/見其高必積之歲計漸長則漸高耳君子欲挽風俗)
　(而之善詎可旦夕就哉必先居身于賢德感格而薫/陶之夫且不言而浸化若木之在山不見其長有時)
　(而高則善世之妙道也若汲汲焉令驅而法繩之則/格矣居賢德艮象善俗㢲象楊敬仲云不曰聖德者)
　(聖德之所化為速孔子為三月而俗已化故止/曰賢德然商之頑習固難化者又不可一槩論)
　　初六鴻漸于干小子厲有言无咎(變離為家人鴻/鴈之大者水鳥)
(而乗風以飛下卦艮為黔喙鳥也中爻互坎水也上卦/㢲風也故六爻皆取鴻象或云自子午以東為陽子午)
(以西為陰繇艮達㢲子午以東陽氣之地也立春以後/鴻鴈來故六爻皆係以鴻者隨陽之鳥也亦通若以鴻)
(之德言木落南翔冰泮北徂徃來有時先後有序干漸/之義為切也昏禮用鴈取不再偶又于女歸之義為切)
(也干水湄也中爻小水流于山故初有干象初以陰柔/位于窮下未得所安而上復无應姑佇立以待時故象)
(鴻漸于干葢艮之德也小子指初六也艮為少男爻處/卦初故又稱小子二三四五坎在前故稱厲有言者四)
(有言也初不肯輕進以應四故四有譏誚之言外卦倒/兊應爻口舌向内有言之象然守正俟時于義則無咎)
(在女則亦待年而未歸者變剛為離宜其明于義也吳/幼清云元積幼時亦不肯苟合特以不能堪困躓之厄)
(受衆多之言遂改途/而妄進故以此戒之)
　象傳曰小子之厲義无咎也(項平甫云小子居之危/厲不安但于義无咎固)
　(大丈夫之/所安也)
　　六二鴻漸于磐(史漢武紀引作般裴龍駒註云水/涯堆也楊用修云水涯堆之訓為)
(是鴻固不棲石也因磐字從石而/誤其説耳經書所以貴古文也)飲食衎衎吉(變㢲為/重㢲互)
(體坎變兊磐石之安平者江河之濱所有象進之安也/艮為石故有磐象自干之磐又漸進也坎為飲二變剛)
(成互兊為食衎衎和樂也鴻食則呼衆衎衎和鳴變互/成兊有説象凡禽鳥之食也俛而啄仰而四顧一或驚)
(心則飛而去之今鴻漸而進繇干而進于磐之上飲食/衎衎何其適也二與五中正相應然猶不急于進自養)
(以待時故其象如此艮為㢲正/傳所謂止而㢲其道不窮者耳)
　象傳曰飲食衎衎不素飽也(素猶空也與詩素餐之/素同觀五之三嵗不孕)
　(則二猶為未遇者如需之飲食安樂以待時耳象恐/人不達故以不素飽明之言其從容涵養待可進而)
　(進非徒飽于飲/食以自養而已)
䷴九三鴻漸于陸夫征不復婦孕(荀爽本/作乗)不育㐫利
禦寇(變坤為觀互體坎變坤約象離變艮地之高平曰/陸三艮山之上畫象高變柔成坤為平地象平故)
(曰陸鴻水宿之鳥止于平陸非所安也詩言鴻飛遵陸/毛傳亦謂陸非鴻所宜是也三本无應難與為偶如鴻)
(漸于陸不安甚矣然幸而與四相比有夫婦之遇焉夫/指三艮為少男又陽爻故謂之夫婦指四㢲為長女又)
(陰爻故謂之婦三四兩爻㢲艮之主也彖稱女歸正謂/以㢲女歸艮男雖非正應然以各得其位兩无應與近)
(而相求遂成夫婦故聖人亦許其歸焉夫征不復婦孕/不育二句反言之也以兩爻互相往來取義上卦㢲從)
(乾變下卦艮從坤變若九三離内卦而往居于四則六/四亦將避本位而來居于三矣九居于四是征行上進)
(而不反也六來于三則有應于上非九四之偶也始雖/孕後其敢育哉孕者四之位為腹互坎中滿孕之象也)
(變三成坤則並腹與坎之象皆不見矣故不育此其㓙/无疑故又決之曰毋以非應相合而懷嫌為也怨女曠)
(夫不為夫婦无以相保將誰為禦寇者乎言无與同患/難共甘苦也互坎為寇盜互離為戈兵故有禦寇象鴈)
(羣不亂飛則列陣相保亦能禦寇者合三四兩爻得夫/婦之權道孟子所謂取色之重者與禮之輕者而比之)
(奚翅色重/正此意也)
　象傳曰夫征不復離羣醜也婦孕不育失其道也利
　用禦寇順相保也(醜類也三本是艮體與初二相同/一家若上征而不反復則是棄其)
　(羣類也婦雖孕而不敢育者以六四下為六三則上/九乃其正應若與九四公然舉子是為失夫婦之正)
　(道也利用禦寇者若九三六四不變則相依為夫婦/乃一時之權正以兩无應與近而相得思為保聚計)
　(故曰順/相保也)
　　六四鴻漸于木或得其桷无咎(變乾為遯互體坎/變㢲約象離變乾)
(㢲為木四方入于㢲故曰鴻漸于木鴻不木棲漸于木/者謂飛過其上四在上體之下飛而未高猶在木杪如)
(所謂烏鵲南飛逺樹三匝者桷者椽也淮南子云曲木/不可以為桷二三四互坎為宫三以一陽畫横亘于中)
(有桷之象鴻趾連而且長不能握枝故不棲木若得桷/而棲之亦可以少安矣或得者偶然之辭以三本非正)
(應故也李宏甫云獨女無依四亦心不自安若漸在木/豈鴻所棲哉所謂順以㢲者正以无應无依不得已耳)
(漸木而或得其桷亦可无咎此之謂三四相比而成夫/婦女歸之權也變乾為遯上實下虚有屋桷相比之象)
　象傳曰或得其桷順以㢲也(順卽順相保之順四雖/乗三而非正應然所以)
　(能與三為夫婦而順相保者以四/體㢲德而附下故終得其安棲也)
䷴九五鴻漸于陵婦三嵗不孕終莫之勝(平/聲)吉(變艮/為重)
(艮約象離變震陵為高阜九五居尊象也又變柔成艮/在艮山之半故曰陵鴻飛過高陵之上猶詩所詠鴥彼)
(飛隼率彼中陵者漸陸者尚失其所居况漸陵乎婦指/二卦以㢲為女艮為男而爻以五為夫二為婦者葢以)
(爻畫陰陽相應而言象欲𤼵明象辭利貞之義故借以/見例二三四互坎中滿為孕二欲漸進乎五為三四所)
(阻歴三位而後至故曰三歳經三歳之乆尚未諧夫婦/之好故不孕吳幼清云勝堪也任也莫之勝謂莫之能)
(任也中正相應惟二五相堪終无有能如之者舊讀作/勝負之勝非也然則三四隔二五之交者何也曰二五)
(中正而應天作之合也然五近于四四亦欲以為夫二/近于三三亦欲以為婦故五不得以速聘二二不得以)
(早許五也乆而他議寢然後正配諧所謂終莫之勝也/以五夫夫之正率二婦婦之正以五二夫婦之正率人)
(夫婦之正傳所謂進以正可以正邦其位剛得中者正/此爻也故吉李宏甫云六二中正自守衎衎然飲食自)
(若獨立無營是女之孟光也此其志豈徒告飽已哉五/之漸于陵也非不安也不肯苟而安也三嵗不孕非不)
(育也不肯苟配而育也然而終莫之勝者一擇時不嫁/一簡斥數婦到晚始愜所願梁鴻是也此之謂女歸之)
(經二五當之矣變艮為止漸/于陵以待正應有艮止象)
　象傳曰終莫之勝吉得所願也(中正相應乃二五本/願終必諧其所願欲)
　(特徐/之耳)
䷴上九鴻漸于陸其羽可用為儀吉(變坎為蹇上九/進之極也進而)
(不已必亢且更无地可進矣上九知進而又知退故降/而從陸陸卽三爻之陸三爻水在山上故自干而陸此)
(爻變坎又水在山上故亦有陸象㢲性伏入又為進退/為不果非一于進者也三上敵應然高潔若上九非繫)
(應者也故其退而棲息之地與三同焉四非三應也獨/以其近而慕之上九則不然夫无累于物則其進退之)
(際雍容而可觀矣吉以操守之節言此女子之貞不字/有漢廣江永之風者楊敬仲云人心為進退得失所亂)
(則貪進不克退㢲能退者必其心不為進退得失所亂/者也儀者儀則也曰其羽者就鴻而言之詩曰鴻鴈于)
(飛肅肅其羽言其羽翮整肅羣飛有序可為儀法也或/有釋儀為執鴻羽以舞者非是此言飛鴻之羽豈謂死)
(鴻之羽哉漸上之羽可儀與蠱上之志可則同葢百世/之師也鷹揚之烈不偉于二餓夫徂擊之工不加于四)
(老人麟閣之勲/不宏于一客星)
　象傳曰其羽可用為儀吉不可亂也(鴻飛列陣有序/不可亂之象也)
　(上九懷挺特之性峨峨清逺苟非其偶孰得而亂之/以其進退有序容止可觀故曰可用為儀以其恬于)
　(處貞絶无外慕之/惑故曰不可亂)
䷵(兊下/震上)
歸妹征㐫无攸利(歸妹者女之歸也婦人謂嫁曰歸説/文云妹女之少者从女未聲趙凡夫)
(云女之少故稱未聲兼意也為卦震上兊下長男動于/上而少女從之婦人内夫家少女處内為入于夫家之)
(象故名歸妹妹卽少女之義先儒謂以少承長非是匹/敵乃妹之從姊而嫁如象所稱娣云者則帝乙歸妹豈)
(妾人者哉彖特以少女説長男為戒故特著其征㓙无/攸利耳按彖辭唯臨與井言㓙否與剝言不利言㓙者)
(未嘗言不利言不利者未嘗言㓙而歸妹兼之何也其/義則彖傳備矣男女之相從正則吉卦取三四相交有)
(夫婦之義然婦居陽位夫居陰位非所謂正如是而有/行非禮法之所容也故征㓙婦道以順為利三為兊主)
(下二爻皆剛畫三以柔畫居剛上乃不肯以柔道自安/者非所謂順如是而有為非室家之所宜也故无攸利)
(此二象皆主六三一爻言六十四卦中其不吉未有若/是之甚者故聖人特著之以為世戒也蠱隨漸歸妹四)
(卦男女長少非其配偶與咸恒二長二少相配者不同/皆夫婦之變而隨漸優于蠱歸妹者長女惑少男為蠱)
(少女説長男為歸妹女下于男女為主故㓙也長男先/少女為隨長女適少男為漸男下于女男為主故吉也)
(六爻皆變為風山/漸兊上震下為隨)
　序卦傳曰漸者進也進必有所歸故受之以歸妹(漸/進)
　(者无如女歸故漸彖曰女歸吉而翼傳曰進必有所/歸閻彦升云晉所謂進者有進而已此進必有傷也)
　(漸之所謂進者漸進而/已烏有不得所歸者乎)
　彖傳曰歸妹天地之大義也天地不交而萬物不興
　歸妹人之終始也說以動所歸妹也征㐫位不當也
　无攸利柔乘剛也(一陰一陽之為道物无獨生獨成/之理故男有室女有家本天地之)
　(常經是乃其大義也震長男為天交于地之始兊少/女為地交于天之終其在六爻坤乾交于上下坎離)
　(交于南北震兑交于東西象天地之交出震見離說/兊勞坎象萬物之興天地不交而萬物不興故歸妹)
　(為天地之大義也以人道言若使男女不交則人道/之絶乆矣凡女必歸于男為婦歸妹者為人女之終)
　(為人婦之始相生相續莫不繇兹其義亦與天地同/大哀公問于孔子曰冕而親迎不已重乎孔子對曰)
　(合二姓之好以繼先聖之後以為天地宗廟社稷之/主君何謂已重乎天地不合萬物不生大昏萬世之)
　(嗣也冕而親迎親之也夫喜少者人之情也故下説/而上動正以其所歸者妹也蘓子瞻云天地之所以)
　(降必天降也男女之所以合必男下也若女長而男/少則大過之所謂老婦士夫烏肯下之夫苟不下則)
　(天地不交男女不合矣故歸妹者女少而男長女用/事而男下之之謂也楊敬仲云以少女而說之衆人)
　(之情也非正大之情也而亦未至為邪也愚按古禮/男三十而娶女二十而嫁皆以長男娶少女也是則)
　(歸妹之卦其于事理亦自无害獨以其兊說在下乃/女悦男非男下女也是故在隨曰動而悦在歸妹曰)
　(悦以動上下懸殊而歸妹于是乎始病矣位不當者/三為兊主以陰居陽性極媚而成躁四為震主以陽)
　(居陰情因動而易溺三四本非應徒以近而相得故/三上行以求四而四遂為三所惑彖故戒之以征行)
　(則㓙而象于六三訓其須于九四勉其遲則亦戒征/之謂也柔乗剛者以下卦言初二皆剛而三踞其上)
　(則三之為婦可知已况執其悦以動陽勢必至男牽/欲而失其剛女狎寵而忘其順尊卑之序自此乖唱)
　(隨之禮自此廢矣其何利之有曰㓙曰无攸利皆卽/六三一爻以致教戒之辭敬仲云歸妹之義大而卦)
　(象則㐫不可/執一論也)
　象傳曰澤上有雷歸妹君子以永終知敝(此專以女/説男取象)
　(震動而澤摇漾似女可挑始于一時之苟且終將不/勝其敝者如詩氓之蚩蚩篇是也君子知夫婦不可)
　(不乆婚姻當正其初欲永其終則當預杜其敝以六/禮先將之知此敝不可長也天下微君子則人道幾)
　(漸滅矣王汝中云男女之合莫正于禮莫不正于情/以禮而合者咸恒與漸也以情而合者歸妹也歸妹)
　(人之終始也故以永終知敝言之君子視其始合之/不正知其終之有敝也豈惟是哉士進不正敝必諂)
　(友交不正敝必損君子惟謹其微而已錢國端云長/女從長男為恒之久何不終之有少男下少女為咸)
　(之吉何敝之有惟以下女歸上男以説女歸動男上/有易動之失下有易悦之失其終易隙君子是以圖)
　(永其終其敝易乗君子是以當知其敝終且/敝兊澤毁折之象永且知震雷恐懼之象)
䷵初九歸妹以娣跛能履征吉(變坎為解娣之為言/第也言以次第御于)
(君也古天子一娶九女諸侯一娶三女同姓媵之榖梁/傳云一人有子三人緩帶是也又曲禮世婦姪娣葢以)
(妻之妹從妻來者為娣也聖人制禮必以姪娣充媵者/所以廣國嗣使所自出者一同而无他異也初位下而)
(无正應故象娣歸妹以娣者言嫁妹而以娣從之也所/以為妹者兊所以為兊者三妹指三也初居位下最卑)
(而有陽剛之性其才足任使令故為跛能履之象初非/跛也自嫌與嫡並故能履而託之于跛也已實有才而)
(能斂之以承嫡賢亦至矣征者進供職役承嫡以事夫/也夫位卑則得其常職承嫡則可以展舒故彖云征㓙)
(而此獨云征吉也初在下履象兊毁折之故稱跛變坎/為曳亦跛象兊為妾初二兩爻皆取妾象若小星之夫)
(人能謹進御仲氏之淑慎能/朂莊姜是初二兩爻之德也)
　象傳曰歸妹以娣以恒也跛能履吉相承也(姪娣之/從古今)
　(常禮故曰以恒言以常禮而行也跛者不能自行依/人乃可如娣妾承正室以行則吉以其得承嫡之義)
　(也/)
䷵九二眇能視利幽人之貞(變震為重震互體離變/艮九二亦娣也其不言)
(娣何也因初九之辭也何以知之婦道行不踰閾窺不/出戸二之眇能視與初之跛能履皆同德也二具陽剛)
(之體亦娣姪之有才智而能承望顔色以事人者本非/眇也能視而託之乎眇亦避嫡也此非幽静之女其孰)
(能之幽則貞矣而又曰利幽人之貞者卦惟二五有應/嫌其敵君而並后也變震為動故以利貞戒焉互離視)
(象兊毁折之故稱眇二變則離體壞亦眇象/二為人位幽人猶云静女亦詩之稱女士也)
　象傳曰利幽人之貞未變常也(有才而无德以將之/鮮有不為權寵所移)
　(而變其常者故以幽貞為利詩云/婦无公事休其蠶織正此意也)
　　六三歸妹以須(吳澄云荀爽陸績作嬬子/夏孟京作□音義並同)反歸以
娣(變乾為大壯互體離變乾約象坎變兊歸妹之所歸/者三也初與二則其娣也三陰柔而不中正為説之)
(主上无正應特以隣比九四遂委身焉下悦上動少女/長男相得甚歡聖人慮其溺而无所底也於是引禮以)
(節之所謂歸妹以須反歸以娣者卽貫魚以宫人寵之/禮也按禮註天子御妻八十一人九人旅進當九夕世)
(婦二十七人亦九人旅進當三夕嬪婦九人當一夕三/夫人尊當一夕王后又尊專一夕凡十五日而遍詩疏)
(云諸侯九女望前先卑望後先尊姪姊六人兩兩而御/當三夕兩媵當一夕夫人當一夕五日而遍須待也言)
(妹雖已歸而非其當夕必循禮以待反而歸其所居之室/使其娣之當行者進御于君所也娣卽初二是也先王)
(制禮所以必傋姪娣如彼之多者非徒廣繼嗣亦以均/恩寵消嫉妬使六三而知此義必无悦動之愆九四而)
(知此義亦不至受乗剛之禍矣兊變/乾女而操夫柄恐不止柔乗剛而已)
　象傳曰歸妹以須未當也(當平讀言尚/未當君御也)
䷵九四歸妹愆期遲歸有時(變坤為臨互體離變震/約象坎變坤四居上體)
(為成卦之主長男受少女之歸者也雖是陽剛震體而/居于陰位慾根未淨不能不為兊三所悦而動故以愆)
(期勉之過時未歸故云愆期遲待也九四正為妹所歸/者也而至于愆期者剛履柔而能從容俟時以全其妹)
(之正者也詩曰士如歸妻迨氷未泮故家語云霜降多/婚冰泮殺止震則冰泮矣而猶曰遲歸有時非愆期乎)
(因四无正應以陽應陽則純陽矣故愆期三四雖非應/然近而相得震男兊女終必相合故曰遲歸有時本卦)
(震兊互爻離坎震春兊秋坎冬離夏四時象也震東兊/西相隔甚逺有愆期象四時循環則相遇矣震為坤必)
(動以順亦/待時象)
　象傳曰愆期之志有待而行也(六禮不備不可以成/婚九四愆期之志正)
　(欲待其時之可歸而後行親迎之禮非徒/狃于近比以相悦而已勉九四當如是也)
　　六五帝乙歸妹其君之袂不如其娣之袂良月幾
(荀爽本/作旣)朢吉(變兊為重兊約象坎變㢲此震爻也諸家/皆以妹解殊為失之葢為帝乙言也帝乙)
(以柔中而居尊位故取六五以象其徳王姬下嫁自古/而然至帝乙而後正婚姻之禮如京房傳載帝乙歸妹)
(之辭則帝乙之為帝乙可知也而其為妹者亦可知也/稱帝乙歸妹所以告三使知取法也三卽妹所居之位)
(也其君謂妹也禮夫人稱小君堯降二女于溈汭而後/世一稱湘君一稱湘夫人嫡例為君而餘皆媵也其娣)
(卽初二也袂衣袖也所舉斂以為禮容良美好也帝乙/為其妹製袂尚德而不尚飾故其袂不及其娣之袂良)
(也衣之袖口袂所取飾也乾為上衣兊為口乾三畫皆/奇變其外一奇為偶者袂之象下卦六三娣之袂也六)
(五變為奇則上六為女君之袂然必六五變奇而後成/如裁改而成之袂不如下卦六三之袂固有而自成者)
(之為善也夫婦人之性未有不妬者帝乙之妹歸而容/其娣之飾袂勝于已葢不自擅寵而欲其娣幸能逮下)
(者也象于六三箴之曰歸妹以須反歸以娣意實如此/此其德盛矣月者大陰之精后妃象也后妃不妬忌有)
(闗雎樛木之德則有螽斯麟趾之應王姬下嫁為侯夫/人而能象之其德近于后妃矣故曰月幾望詩召南之)
(鵲巢小星是也三而能此吉孰加焉或云月者羣陰之/主卽女君象也幾望言女君之謙盛而未盈也望則盈)
(矣故宜家而吉亦通中爻離坎坎映東離映西日月相/望之象以皆非正體故但稱幾望云月幾望在小畜中)
(孚以位言陰盛而與陽亢也在歸妹以德言陰盛而可/與陽對也卦惟二五有應然命卦大㫖只以三之歸四)
(言故于二五不取應義變/兊為悦亦悦以使娣象)
　象傳曰帝乙歸妹不如其娣之袂良也其位在中以
　貴行也(直曰帝乙歸妹不如其娣之袂良以明其妹/之袂乃帝乙所製也帝乙體柔德而居中位)
　(以其所貴尚者行之所貴尚在德无事乎區區之飾/以炫美也其德維何如敬不怱于君子孝不衰于宗)
　(廟慈不畧于妾媵恩不靳于姻族皆是上兩/句舉爻辭下兩句釋其義如需上六象傳例)
　　上六女承筐(鄭𤣥本作匡云宗廟/之禮主婦奉匡米)无實士刲羊无
血无攸利(變離為睽女指六三之兊女士指上六之震/男二爻皆陰不能相合為夫婦故止以士女)
(稱之上六陰虚約婚而无納幣之實故三承其虛筐三/亦陰虚徒承上之虚約而不能具酒食召隣里盡附逺)
(厚别之義故士刲其死羊婚姻之不成可知矣筐乃竹/所成上卦震為竹又仰盂虚筐象也上爻變離亦中虚)
(无實之象也三自下承上故曰承下卦兊為羊上爻變/離為戈兵刲之象也三約象坎雖為血卦互體離乃為)
(乾卦无血之象也无攸利者人倫以廢後嗣以絶何所/徃而利哉彖所言无攸利者指六三不指上六然三亦)
(以與上无應故退而從四所云説以動皆上六貽之上/六不得不任受咎也左僖公十五年初晉獻公筮嫁伯)
(姬于秦遇歸妹之睽史蘓占之曰不吉其繇曰士刲羊/亦無􁀱也女承筐亦無貺也西隣責言不可償也歸妹)
(之睽猶無相也震之離亦離之震為雷為火為嬴敗姬/車脫其輹火焚其旗不利行師敗于宗丘歸妹睽孤寇)
(張之弧姪其從姑六年其逋逃歸其國而棄其家明年/其死于高梁之墟其後獻公卒秦穆公納公子夷吾為)
(晉侯旣入而背其賂秦伯伐晉以晉侯歸乃使太子圉/為質于秦夷吾反國子圉自秦逃歸未幾夷吾卒子圉)
(立秦穆公納公子重耳為晉侯重耳入晉子圉奔高梁/重耳使殺子圉于高梁愚按􁀱血也貺賜也兊在西秦)
(為西方震為言上六變則言渝故曰西隣責言不可償/也歸妹于秦欲得其助變而為睽兩情相違故曰歸妹)
(之睽猶无相也自三至五體坎為車雷電交作車不能/行故為脫其輹象變離為火爻之下體有坎為曳象旗)
(離火在上燒之故為焚旗象三上敵應上體震為木三/體兊為金木與金遇必為金所勝兊居西方故為嬴敗)
(姬象震為兄兌為妹震木變離火火從木生以震為父則以/兌金為姑矣木旣為金所克則姪无所依故為姪從姑象其)
(與敗于韓質子圉事一一脗合春秋筮法之神如此至曰敗/宗丘死高梁殆不可曉杜氏注云凡筮者用周易則其象可)
(推非此而往則臨時占者或取于象或取于氣或取于時/日王相以成其占傳㑹以爻象則搆虚而不經此語良是)
　象傳曰上六无實承虛筐也(上六陰虚无實則六三/之所承者乃虚筐耳此)
　(婚之所以/不成也)
　第十三對
　　豐䷶旅
　襍卦傳曰豐多故也親寡旅也(豐有冨盛之象旅有窮/困之象豐以盛大而多)
　(憂旅以漂泊而寡親然豐固不可自恃而旅亦不必/自阻也惟運離明之德以行之則豐可常豐而旅不)
　(終旅矣易置之上經為噬嗑賁噬嗑明罰賁无敢折/獄盡明慎之慮于先豐折獄旅不留獄極明慎之用)
　(于後易凡言刑獄之事未有不取諸離者斷獄以明/為主舜戒臯陶曰惟明克允是其義也一説離中虛)
　(囹圄之象/又麗義也)
䷶(離下/震上)
豐亨王假(庚白/反)之勿憂宜日中(豐説文云豆之豐滿者/从豆象形陸徳明云豐)
(是腆厚光大之義為卦震上離下王者其明如日其威/如雷光天之下靡不輝煌振動此固豐之象也故名豐)
(豐為盛大其義自亨非豐後方亨也假至也王假之言/王者至此時云爾天地旣平其勢必至于極盛不憂其)
(不至而憂其已至也豐有憂道焉而云勿憂葢有知者/皆能憂而空憂不如勿憂也當思其作為何如憂而或)
(為勢格或為人掣雖起而救之濡緩不力或詆曰為大/或詆曰妖言始于憂而終于不憂者皆是曰勿乃深切)
(之辭非謂可无憂也葢于此有道焉可不必憂也其道安/在亦曰致豐之本卽保豐之道何以致豐離明主之而)
(震動將之也宜常如日之方中使其明无所不及則幽/隠畢照魑魅潜消斯可永保夫豐亨矣六五以柔居尊)
(位而屬震體有震動憂驚之象自二至上肖坎亦加憂/象六爻初二為地下三四為人間三爻初為地下二為)
(人間本卦自初至四肖離乃日照人間而將至于地下/之象故謂之日中不久則昃矣日中指二三四爻言觀)
(爻辭可見况震雷在上陰雲晦雨將不時至豈但日中/不見日而已乎如六五上六者以陰柔居上曽不知保)
(豐為何事勢必至壞其日中之業而後已是則豐卦之/所大憂者也六爻皆變為風水渙離上震下為噬嗑)
　序卦傳曰得其所歸者必大故受之以豐豐者大也
　(物所歸聚必成其大然得其所歸必有所以受之者/而始稱得无所以受未可謂得所歸也鄧禹師行有)
　(紀百姓攜負迎降日以千數所至輒停車駐節勞來/之然自馮愔叛後威名稍損附者日益離散劉先主)
　(東下荆州之人歸者十餘萬或勸速行以據江陵先/主曰舉大事以人為主今人歸吾吾何故棄去卒為)
　(曹操所襲及于當陽之坂棄妻子走徐偃王以行仁/義走死葢亦此類荀文若謂袁紹布衣之雄耳能聚)
　(人而不能用晉史謂劉琨長于招懷而短于撫御一/日之中歸者數千而去者相繼何去非亦謂孔明有)
　(合衆之仁无用衆之智得其所歸其難有如此者朱/子𤼵云前曰與人同者物必歸焉故受之以大有此)
　(曰得其所歸者必大大有次同人者處大之道也豐/次歸妹者致大之道也吳幼清云臨之大以其所臨)
　(之二陽為大豐之大以/其卦名為盛大之義)
　彖傳曰豐大也明以動故豐王假之尚大也勿憂宜
　日中宜照天下也日中則昃月盈則食天地盈虛與
　時消息而况於人乎况於鬼神乎(孔仲達云凡物之/大其有二種一者)
　(自然之大一者繇人之闡𢎞使大豐之稱大乃闡大/之大非自然之大也楊敬仲云離明震動以明而動)
　(故豐故亨以昏而動則反是矣尚之言猶也尚大者/非以大為尚言王者至此時尚猶為盛大也當豐之)
　(時大而未遇故曰尚大也勿憂宜日中者宜操持其/盛大使常如日中之時而其明普照于天下也錢國)
　(端云日之為言照也日中之為言常照也故曰方進/于中斯謂之宜若已進于中便不謂之宜日旣中矣)
　(勢必至于昃猶之月旣盈矣勢必至于食食虧缺也/下卦離日中爻兊為西昃象也自二至上大象坎月)
　(中爻兊為毁食象也推而天地之大其盈虚无不與/時消息盈虚謂盛衰消息謂進退而况于人豈可獨)
　(昧此與時消息之理乎况于鬼神又豈不日著此與/時消息之理乎于今日之方中乗其未消未虚而圖)
　(之猶可為也必曰吾如氣化焉何哉則其始而明動/以致豐也孰勸之其旣而不明不動以致昃也孰禁)
　(之氣化邪人事邪无貴于王者矣蘓子瞻云旣盈而/虧天地鬼神之所不免也而聖人何以處此曰豐者)
　(至足之辭也足則餘餘則溢聖人處之以不足而安/所求餘故聖人无豐豐非聖人之事也胡仲虎云盈)
　(虚消息惟剝與豐言之剝則君子之道已消而虚故/有息之機豐則天下之勢已息而盈故有消之幾天)
　(地鬼神乾卦後唯謙與豐言之謙則有虚可以持/盈豐則自盈必至于虚此固天地鬼神之常理也)
　象傳曰雷電皆至豐君子以折獄致刑(雷電同時而/至威燄盛大)
　(故卦名為豐傳云為刑罰威獄以類天之震曜故易/至于雷電相遇則必及刑獄取其明以動也噬嗑動)
　(先于明猶慮未當故曰明罰勑法豐明而後動刑可/施矣故曰折獄致刑又蔡介夫云明罰勑法以立法)
　(者言故曰先王折獄致刑以用法者言故曰君子當/此豐亨世界如何有事于刑獄葢世道大亨之時正)
　(百弊叢生之㑹卽如有虞府修事治而士師之命象/刑之明獨惓惓焉孟子謂國家閒暇及是時明刑正)
　(謂此也獄者刑之未定刑者獄之已成折謂折衷其/至當之理象電之照致謂自此而致之于彼象雷之)
　(威威照並行象雷電皆至若夫離與艮相遇/則曰无折獄无留獄者葢取其明以止也)
䷶初九遇其配(鄭𤣥本/作妃)主雖旬(荀爽本作均/劉􁃦本作釣)无咎往
有尚(變艮為小過配主謂九四也程傳有雷電皆至成/豐之象明動相資致豐之道非明无以照非動无)
(以行相須猶形影相資猶表裏初九明之初九四動之/初宜相須以成其用雖敵應而有相配之義故曰配與)
(他處之以應為配者不同主卦主也外卦震四為震主/故以主稱云配主者言初之所配乃外卦之主也十日)
(為旬雖旬无咎者以納甲言離納已震納庚自已逆數/至庚為旬日當豐之時人心懈弛上下玩愒必明動相)
(資則往而有功有可嘉尚雖遇之稍遲至于旬日猶可/以无咎若更遲而不遇則不可也吳幼清云凡卜筮吉)
(㐫以一旬之内為斷過旬則再卜再筮矣故亦以一旬/為限節也自二至四肖坎坎行有尚者也故初六往有)
(尚變艮為止/故以徃䇿之)
　象傳曰雖旬无咎過旬災也(旬而遇四天下事尚可/為也過庚而自已入戊)
　(則坎納之此時乃陰雨之時/雖綢繆亦无及矣故為災)
　　六二豐其蔀(鄭𤣥薛仁貴本/作菩云小席)日中見斗(孟喜本/作主)往
得疑疾有孚發若吉(變乾為大壯互體㢲變乾蔀説文/草覆曖也互體㢲草之象也故大)
(過下㢲曰白茅泰卦下變㢲曰拔茅二四之豐蔀三之/豐沛皆草木蒙翳蔽塞之象當豐之時正值夏長萬卉)
(交作草木襍陳故其象為豐其蔀五為天位二為地位/三四為人位日麗中天而光照地上故二三四皆象日)
(中星不晝見避日光也日虧則星見人蔽日而窺則星/亦見茂林之下可以見星也斗星尤大而易見者二四)
(之見斗皆指五言斗為帝車運乎中天故為五象體震/仰盂亦斗象二陰屬魁一陽柄也又震數七北斗七星)
(亦震數夏日至北近極而斗見夏小正五月斗柄正在/上是也五以柔暗居尊位謂之斗則可謂之日則不可)
(二仰承之故為日中見斗之象言草蕃盛障日不見其/日而惟見其斗也明者无疑暗則多疑五旣陰暗二以)
(陰柔往遇之必致五之猜疑曰疑疾者如樂廣之容見/杯中蛇影遂致疾葢因疑而得疾也凡言往者多自下)
(而進上初之往上而從四也初以陽居陽而四又陽故/往有尚二之往上而從五也二以陰居陰而五又陰故)
(往得疑疾互坎為心病疑疾象也有孚指四四與五比/得坎半體故稱孚二雖離主而才柔不能有所開𤼵惟)
(四居近君之位具剛陽之德若能盡其孚信以撤五之/蔀則五必知二之賢明可任而與之勠力以共襄日中)
(之治不難矣𤼵如𤼵䝉之𤼵若助語辭五得四之/𤼵則始雖暗而終不暗故吉變剛為夬乃能決陰)
　象傳曰有孚𤼵若信以𤼵志也(有孚𤼵若指四言信/以𤼵志者盡一己之)
　(誠信以感𤼵其君之心志也能𤼵其志則必與賢明/之二相合亦不至往而貽其疑疾矣曰𤼵志自與人)
　(適政間/者異)
䷶九三豐其沛(古本或作斾子夏傳作芾云小/也鄭𤣥于寶同云祭祀之蔽膝)日中
見沬(漢書及字林子夏傳鄭𤣥馬融本俱作昧字林云/斗杓後星子夏傳云星之小者薛云輔星也服䖍)
(云日中/而昏也)折其右肱(姚信本/作股)无咎(變震為重震互體㢲變/良約象兊變坎公羊傳)
(云草棘曰沛應劭云沛者草木之蔽茂禽獸之所蔽匿/齊侯田于沛是也或云草生水中曰沛則沛亦蔀之義)
(也二三四互㢲取象同又約象坎亦有草生水之象沬/九家易以為斗杓後小星薛氏謂斗之輔星是也指上)
(爻言上居五旁五為斗則上為沬矣日中見斗已非所/宜至上六則暗愈甚雖至小而難見之星亦見此葢權)
(臣之在君側而煬竈蔽明者折其右肱謂九三也變柔/互艮為肱約象兊為右為毁折一説陽爻為右陰爻為)
(左故師之左次明夷之左股左腹皆陰爻也此陽爻故/以右言之亦通右肱乃人之所用而最便者賢智之才)
(遇明君則能有為于天下今九三旣為上六所揜抑則/不能有為如人之折其右肱也他卦應爻皆貴陰陽相)
(應獨豐九三上六不然則以柔掩剛故易不可為典要/此類是也然此所遇非其人非九三之失也故揆之以)
(義无咎變震為重震雖動而/明體失矣安能濟大事哉)
　象傳曰豐其沛不可大事也折其右肱終不可用也
　(邪人當途曀曀其陰故不可成大事也右肱折矣焉/能有為故終不可用也不可大事非謂可小事謂難)
　(與有為如大/事去矣之類)
䷶九四豐其蔀日中見斗遇其夷主吉(變坤為明夷/互體㢲變坎)
(約象兊變震二之豐蔀見斗者應乎其昏暗也四之豐/蔀見斗者比乎其昏暗也皆指五言四體震震為蕃鮮)
(故亦曰豐其蔀又二居申爻㢲木之下四居中爻㢲木/之上仍蔀象也夷主指二舊指初非也夷即明夷之夷)
(此爻變卦亦為明夷日中見斗下卦離明之體已受掩/于五而傷矣二為離主乃其所傷之主爻故以夷主稱)
(亦猶初九之稱此爻為配主也若初爻則无主義二雖/陰柔然所以為離者二乃明之體也四與之遇而引以)
(同升明動相資于以戮力佐君而日中之盛可保不亦/吉乎二之望四也曰有孚𤼵若四之契二也曰遇其夷)
(主其互相倚重之意可見已凡説卦先論主爻不明主/爻未有能得卦㫖者也學者識之變坤為順故能下賢)
　象傳曰豐其蔀位不當也日中見斗幽不明也遇其
　夷主吉行也(五為暗主四之豐其蔀以所處者近君/之位也日中見斗以五之幽不明故至)
　(于見斗也卦中二爻四爻五爻皆稱吉四遇二而引/之協力以事五乃以吉道而行也體震為行故曰行)
　　六五來章有慶譽吉(變兊為革約象兊變乾凡卦/自上而下者謂之來此來字)
(非各卦之來乃召來之來也謂虚已下賢以召來之也/物相襍成文下四爻剛柔交錯所謂章也五本柔暗在)
(上不足致慶譽然下有初二三四皆賢臣也五能招來而/使之各效其用羣賢彚征豐亨可保慶集厥躬聲聞天下)
(豈倖致哉下四爻二應五四比五初則應四以從五者/惟三為上所排擠无繇自通于五今五旣來章則上六)
(之媒孽有所不行且將收之于廢棄之餘而資其一臂/之用所不齒者唯上耳衆賢之進如茅斯㧞大奸之去)
(如距斯脱吉孰如之變兊為/口有譽象且下與離主相應)
　象傳曰六五之吉有慶也(人君以天下常豐為慶慶/以天下故吉未有无福慶)
　(而有譽者言慶/則譽在其中矣)
　　上六豐(說文作豐/云大屋也)其屋蔀其家闚(說文/作窺)其戸闃(从/門)
(内狊狊犬視貌或作具作貝皆/非姚信本作鬩孟喜本作窒)其无人三歲不覿㐫(變/離)
(為重離此陰柔小人專天寵以自豐潤其身者夫人當豐/盛之時必守之以謙節之以約吐哺握髪以延天下之士)
(夫然後高而不危滿而不溢上六處豐之極亢然自高/方豐大其居以明得意家之幽深草且生而覆瞹故曰)
(豐其屋蔀其家變離為震震之蕃鮮㢲之草木内外障/蔽之皆蔀家之人也方且深居簡出距人于千里之外)
(人之謁之因鬼見帝有三歳而不得一覿者葢自尊大/之甚也豈知㓙將及矣能无懼乎變離為目故稱闚又)
(稱闃又稱覿闚與窺通徐鍇説文注云案易窺其戸闃/其无人窺小視也狊大張目也言始小視之雖大張目)
(亦不見人也義當只用狊字艮為門變離則艮之下體/偶變為奇故象戸三人位本與上應而上已折其肱故)
(三逺避而内无人自三至上歴三位故曰三歳不覿總/之上六惟知有已耳寜識爵祿為世間公器可容乆據)
(之物哉揚子雲云炎炎者滅隆隆者絶觀雷觀火為盈/為實天收其聲地藏其熱高明之家鬼瞰其室正㓙意)
(左宣公六年鄭公子曼滿與主子伯廖語欲為卿伯廖/告人曰无德而貪其在周易豐之離弗過之矣間一嵗)
(鄭人/殺之)
　象傳曰豐其屋天際翔也闚其戸闃其无人自藏也
　(六居上之位有小過飛鳥之象言上六之大其屋其/高如鳥之翔于天際也闚其戸闃其无人者言上六)
　(豐大之極藏匿之深自視太尊人莫敢近豈人之絶/彼哉彼自絶乎人耳此一爻形容人處豐時最為親)
　(切令人可畏噫豈特處富貴豐大之極者有此㓙哉/人以學識自高而大其障蔽者其初之自視亦足翺)
　(翔天表藏身富美之室其終至于人莫/敢親而猶自以為人莫及者何以異此)
䷷(艮下/離上)
旅小亨旅貞吉(旅原軍旅之旅軍之五百人為旅从於/从从从俱也故从从衆出為旅寓故又)
(謂在外為旅也唐孔氏云旅者客寄之名失其本居而/寄他方謂之旅為卦離上艮下山止而不遷猶舍館也)
(火行而不居猶行人也小亨以小而亨猶暌言小事吉/非謂所亨者小也處旅之道過剛則窒惟有文明柔順)
(之德則可以致亨六五是也陰爻為小故曰小亨顧旅/必擇主旅非其地且得危故旅必于貞乃吉所當主者)
(六二是也卦惟二三兩爻得其正位然三剛而不中惟/二五兩柔相應有主賓同德之象舍二无可主者矣故)
(以貞歸之乾鑿度載仲尼魯人生不知易本偶占其命/得旅請益于商瞿氏曰子有聖知而无位孔子泣而曰)
(天也命也鳳鳥不來河无圖至嗚呼天之命也嘆訖而/後息至停讀五十究作十翼殊鄙淺不足信六爻皆變)
(為水澤節艮/上離下為賁)
　序卦傳曰豐者大也窮大者必失其居故受之以旅
　(豐盛至于窮極則必失其所安旅所以次豐也太康/尸位以逸豫滅厥德黎民咸貳乃盤游无度畋于有)
　(洛之表十旬弗反有窮后羿因民弗忍距于河此窮/大而失其居也齊湣王伐功矜能謀不逮下廢黜賢)
　(良信任䜛諛政令戾虐百姓怨懟樂毅攻之出走衛/衛君辟宫舍之稱臣共具而王不遜衛人攻之去奔)
　(鄒魯又有驕色鄒魯不納遂走莒楚將淖齒執而數/之擢其筋懸之廟中宿昔而死此窮大而失其居也)
　(唐𤣥宗寵楊貴妃封其姨韓秦虢三國夫人凡充錦/繡官及冶琢金玉者大抵千人奉須索奇服秘玩變)
　(化若神四方爭為恠珍入貢毎十月帝幸華清宫五/宅車騎皆從家别為隊隊一色俄五家隊合爛若萬)
　(花川谷成錦繡楊國忠導以劔南旗節遺鈿墮舄瑟/瑟璣琲狼籍于道香聞數十里禄山反帝逃諸蜀至)
　(馬嵬賜貴妃死裹以紫裀瘞道側此窮大而失其居/也宋徽宗性機巧多技藝不修國政大興土木窮極)
　(淫樂令朱勔採花石于蘓杭舳艫相銜𤼵民屋廬而/搜之起艮嶽六年而成極土木之妖都下毎秋風静)
　(夜禽獸之聲四徹若山林陂澤之間信用姦邪與金/人共滅遼尋為金人所欺北殂于五國城此亦窮大)
　(而失其/居也)
　彖傳曰旅小亨柔得中乎外而順乎剛止而麗乎明
　是以小亨旅貞吉也旅之時義大矣哉(柔得中乎外/而順乎剛此)
　(以六五釋旅小亨之義離從乾變坤之一柔得上卦/之中而順乎乾之二剛葢良賈深藏若虚君子盛德)
　(容貌若愚色斯舉矣翔而後集處旅之道也六五具/之矣止而麗乎明者此以重卦釋旅貞吉之義内卦)
　(艮止外卦離明五之自外而至止也皆本于其知止/之明來相附麗非苟止也夫柔中如五已有亨道而)
　(復得其所止不吉焉往故總結之曰是以小亨旅貞/吉也旅之為道宜若小然然必柔中順剛止而麗明)
　(方得亨吉則難處者旅之時難盡者旅之義人豈可/以其小而忽之哉重耳在外十九年卒成霸業其大)
　(者孔子以東西南北之人/為萬世師顧用旅何如耳)
　象傳曰山上有火旅君子以明愼用刑而不留獄(火/在)
　(山上逐草而行勢不久留故為旅象獄之于民猶火/也此豈可淹留者哉明其刑以罪之輕重言象火之)
　(照无濫及也愼其刑以罪之出入言象山之鎭无偏/聽也旣斷斯獄當罪者卽罪之當宥者卽宥之不復)
　(淹留如山不留火焉留獄猶言懸案非留于獄中也/賁旅皆離艮成體刑獄以離明為主而曰无敢曰不)
　(留其有取于艮/止之意亦深矣)
　　初六旅瑣瑣斯(舉正作㒋云王弼註/原解為㒋賤之役)其所取災(風/俗)
(通恠神篇云凡變恠皆婦女下賤何者小人愚而善畏/欲信其説類復裨増文人亦不證察與俱悼懾邪氣乗)
(虚故速咎證易曰其亡斯自取災今文无此語未知即/引此否○變離為重離瑣瑣小也艮為小故曰瑣瑣旅)
(瑣瑣者羇旅之間計財利得失之毫末所見者小也丈/夫生而有四方之志處旅之初而卽為封植之謀其細)
(已甚志不及逺矣斯者此也放利而行多怨之道此其/所以致災慶封奔吳致富君子知其及于殃斯之謂歟)
(一説斯分析也卽詩斧以斯之之斯變離為分析又離/為戈兵故有斧象中爻九四得其資斧是也初六卑鄙)
(瑣瑣然分析其所取是以困窮而遇災亦通旅内卦艮/故下三爻皆有艮正象初四相應初以瑣瑣召災而四)
(乃以得資斧為不快者初柔而四剛初止而四動其志/其德不同故也變離為火上下皆火有火災象多藏厚)
(亡戒在/糜竺矣)
　象傳曰旅𤨏𤨏志窮災也(志窮謂心志窮促淺狹也/夫人必有所不屑也而後)
　(可以大受初六志窮/此所以𤨏𤨏取災與)
　　六二旅卽次懷其資(古一本/有斧字)得童(九家易李鼎/祚本作僮)僕
貞(變㢲為鼎互體㢲變乾内卦為主外卦為客六爻惟/二居中得正乃主之賢者而與六五同德相應彖所)
(謂旅貞吉卽此爻也卽就也野宿為次五擇主而棲得/二與之同徳以為可依遂暫止焉二亦相得甚歡以資)
(財與童僕卑之此五所以在旅次之中旣有財用可以/懷藏又有人力足供使令也艮為門二居艮止之中卽)
(次得安之象資齎也聘禮問幾月之齎旅中所用也互/㢲變亦㢲㢲為近利市三倍資之象也㢲為伏又自二)
(至五肖坎中滿中藏有實懷資象也少曰童艮為小子/故稱童長曰僕艮為閽寺故稱僕皆指二言也與五相)
(應為五所有得童僕象也晉文公之奔也至楚楚享至/齊秦齊秦妻之資之以適他國所謂旅卽次懷其資也)
(腹心有子犯子餘股肱有魏犨賈佗矣又得秦之三千/人實紀綱之僕所謂得童僕也貞卽旅貞之貞同德相)
(與如孔子于衛主顔讎繇于陳主司城貞子非泛泛萍/水然者故曰貞言貞則吉可知要之懷資則不患出疆)
(之无贄得童僕則不患先申之无人五將乗/此以覧德輝而下之亦不久戀卽次之安矣)
　象傳曰得童僕貞終无尤也(五之得童僕也實以貞/道而得之故終无過尤)
　(也如使疽環彌子輩假孔子以童僕卽為過尤矣此/樂克之徒餔啜所以見麾于孟氏也不并言懷其資)
　(者省/文耳)
　　九三旅焚其次䘮(息浪/反)其童僕貞厲(變坤為晉互/體㢲變艮約)
(象兊變坎旅之為義原可一宿而不可久處者潘安仁/賦所謂兹地雖信美而非吾土是也三為艮主乃一于)
(止而不知變者偪于離火災將及矣猶且狃野宿以為/安如處堂燕雀然此火之所以焚其次而至于䘮其童)
(僕也二卽次而三被焚者何二去離火逺而三近也艮/為童僕三被焚則變而成坤非艮象矣故喪其童僕也)
(九三未嘗不當位故貞與二同但剛而不中止而不動/无避禍全身之哲所以不能免厲此足為懷居者之戒)
(之爻也孔子之削迹伐木似之然能見幾而作避/繒繳于未至之先是則聖人所以藏身之固也)
　象傳曰旅焚其次亦以傷矣以旅與下其義䘮也(人/之)
　(芒也禍重于地莫之知避如九三者以漂泊羇旅之/人而自招焚次之戹庇身无術亦可傷矣人久客則)
　(思家苟視客如家則其童僕之隨從者亦必潰散而/後已故其義䘮也義猶言理言其理當䘮也襍卦傳)
　(云親寡旅也唐人詩云漸興骨肉逺轉于童僕親在/旅之時所親者童僕耳然久而不歸則解體若此旅)
　(豈乆安/之地哉)
　　九四旅于處得其資斧(子夏傳及衆家並作齊斧/張軌云齊斧葢黄鉞斧也)
(張晏云整齊也應邵云齊利也虞喜志林/云齊當作齋齋戒入廟而受斧㢲卦同)我心不快(變/艮)
(為重艮互體㢲變坎約象兊變震詩公劉于時處處于/時廬旅則處與旅不同對出言之為處止息間居之謂)
(也下卦艮艮土性止上卦離離火性動四體離而變艮/故有旅于處之象彼其抱剛明之德離下而上士之載)
(質而出疆者也方思一得當以行其道乃不遇同德之/君授之位以康濟生民徒旅于處而已雖得資斧奚快)
(哉資所以為用斧所以為防皆旅中所必需者互㢲利倍/得資象離為戈兵又互體兊㢲㢲為木兊為金木貫于)
(金為斧得斧象二之懷資勸駕也四之得資斧虚拘也/季孟之待孔子以行國中授室孟子以去何快之有我)
(九四自謂也四當心位故稱心變柔互體成坎亦不快/之象一説王輔嗣云九四失位而居艮上艮為山山非)
(平坦之地也斧所以砍除荆棘以安其舍者客子所/處不得其次而得其資斧之地故其心不快亦通)
　象傳曰旅于處未得位也得其資斧心未快也(惟不/得位)
　(而旅處故雖得資斧未快也夫得資斧而心猶未快/况甫出門而卽瑣瑣乎然則初四度量之相越豈不)
　(逺/哉)
　　六五射(食亦/反)雉一矢亡終以譽命(變乾為遯約象/兊變乾離為雉)
(又為矢矢所以射者皆離象所有亡卽出亡之亡離火/炎上故有出亡象雉者文明之物射者君子之事射雉)
(者謂取則于文明之道如以雉為質的然離從乾變六/五舍乾之剛健而得柔之文明處得中道以順乎剛彖)
(所謂小亨卽此爻也以斯德在羇旅之中終必有譽命/逮之雖挾一矢而出亡旅不久矣譽謂聲譽命謂眷命)
(互兊恱體又為口譽象變乾命象王者无旅旅則失位/天王出居春秋傷之故此爻不取君位象然少康逃虞)
(思之國宣王匿召公之家是亦旅也謙柔自牧文/明在中可以挽人心回天命者其旅之六五乎)
　象傳曰終以譽命上逮也(逮及也以臣言則譽命者/君所予以君言則譽命者)
　(天所予皆從/上而及者也)
　　上九鳥焚其巢旅人先笑後號(戸羔/反)咷䘮(息浪/反)牛
于易㐫(變震為小過上九與九三為應其實一人也在/九三為艮之極則止而不知動在上九為離之)
(極則動而不知止故皆足以取災艮為黔喙之屬上變/柔成小過亦有飛鳥象三四為鳥身所謂鳥葢自九三)
(言也離為科上槁故象巢鳥旅物巢旅所上九自九三/來託于卦末有飛鳥營巢之象離為火中爻㢲為風風)
(熾火烈有焚巢象三之焚次以與離近則為他人所焚/也上之焚巢以處離極則自焚也上之好進不休猶鳥)
(之高飛不息必自焚其巢而後快旅人指上九上非人/位而稱人者以自三來上故曰旅人旅人先以逺行為)
(喜後以途窮為悲秉剛而不知變正與夫子所言順剛/麗明者相反宜其號咷也離火聲无常若笑若號故為)
(笑號咷相繼象禖卦傳曰同人親也故先號咷後笑親/寡旅也故先笑後號咷向不過䘮其童僕今則并其駕)
(車之牛而䘮之自初至五肖坎複體為車象離為牛駕/車在前上變則失離體易卽埸上在卦盡處疆埸地也)
(與大壯䘮羊于易同夫旣窮大而失居以為旅矣又謔/浪笑傲驕倨輕脫為窮大以益之我以意氣凌人人亦)
(以意氣加我至于巢焚牛䘮欲次則无其所欲行則无/其資㓙其所自取耳莊子云行盡如馳而莫知其所止)
(可不謂大哀乎尼父周遊列國晚賦歸與孟子所如不/合退而著書葢皆有見于此矣變震為威武旅以柔和)
(為道者也以威武行之不㓙何待又漢成帝報許皇后/詔云迺昔之月䑕巢于樹野鶴變色五月庚子鳥焚其)
(巢太山之域易曰鳥焚其巢旅人先笑後號咷䘮牛于/易㐫言王者處民上如鳥之處巢也不顧䘏百姓百姓)
(畔而去之若鳥之自焚也雖先快意悦笑其後必號而/无及也百姓䘮其君若牛亡其毛也故稱㐫其解又異)
　象傳曰以旅在上其義焚也䘮牛于易終莫之聞也
　(已處卦終行更何往然炎上之性不能自制勢必自/焚其巢而後已故曰以旅在上其義焚也䘮牛于易)
　(杳无建䜿蓬轉之人浪迹天涯安能有聞于世故曰/終莫之聞也凡剛必濟柔乃善易中所載皆柔道如)
　(知趨知避知進知止是也若任其偏性一往不返則/過剛之失也故九三之與上九趣操各異而受病則)
　(均舊解以謙和為柔亢厲為剛特剛柔之跡耳蘇君/禹云古者丈夫桑弧蓬矢射天地四方而童觀闚觀)
　(且以小人女貞視之故在鄉井之日常少而在逆旅/之日常多以孔之聖焉而轍環以顔閔之賢焉而從)
　(遊以孟之賢焉而歴聘何之而非旅也極而言之百/年須臾吾生亦旅也天地者萬物之逆旅天地亦旅)
　(也然所以處旅者固有道矣易過之光陰如浮雲飄/忽吾不得而留之也有限之精神正是安身立命境)
　(界吾不得而分之也孔子言恭敬忠而雖之夷狄不/可棄中庸言素位而行乎患難行乎夷狄兹其為處)
　(旅之善道哉自素位之學或闕而剛柔之稟各殊一/于柔者方且以旦夕之寓為百年不逝之光景而徘)
　(徊瞻戀瑣瑣不休一于剛者方且以英氣加人以獨/斷任事至焚次而不安得資斧而不快焚巢而終于)
　(號咷也非善處旅者也傳曰柔得中乎外而順/乎剛止而麗乎明豈直行旅而已卽終身可矣)
　第十四對
　　㢲䷸兊
　襍卦傳曰兊見而㢲伏也(兊陰外見㢲陰内伏㢲兊/乃下經主卦下經最後始)
　(重體而見經初與四為㢲之主㢲本以陰在下為能/巽也彖傳乃謂剛㢲乎中正而志行柔皆順乎剛三)
　(與上為兊之主兊本以陰在乎上為能說也彖傳/則謂剛中而柔外說以利貞葢終主陽也云爾)
䷸(㢲下/㢲上)
㢲(說文作顨/石經作㢲)小亨利有攸往利見大人(㢲說文云具也/下从丌上从二)
(卩徐鉉云庶物皆具丌以薦之包氏云从二卩者損之/又損順義也易卦古文作顨音義正同顨从丌从□□)
(士戀切徐鉉云□之義亦選具也愚按選具而進恭敬/特甚則是順之義也故爻辭中有用史巫紛若之語云)
(為卦一陰居于二陽之下故象其德為入又為伏總之/㢲順意也二㢲相重内外皆順故仍名為㢲卦之名㢲)
(本取柔之卑伏然一陰生下二陽遜位而居之亦有㢲/義故當㢲之時陽亦用㢲道以懷服乎下凡㢲之所以)
(致亨皆陽之為也所謂申命乃陽事也有陽以㢲之于/上故陰爻之小者能致亨以初四兩爻言陰為卦主故)
(曰小亨思致亨之繇則初四之所宜往宜見者可知自/下之上稱往初往二四往五也自二至上大象肖離為)
(見二五以陽剛居人位皆曰大人初為小民之位則利/見九二親民之大人四為近君之位則利見九五居尊)
(之大人也卦有四陽惟二五下比二陰居中得正據用/事之地故初四利見焉若三與上則逺矣胡仲虎云上)
(經自乾坤後震坎艮三男皆用事至小畜履㢲兊方用/事小畜者小㢲之一陰也下經震艮旣重之後至此方)
(見㢲兊之重㢲之繇曰小亨亦小㢲之一陰也一陰之/萌聖人毎抑之如此八卦之重上經乾先而坤次之坎)
(先而離次之下經震艮先而㢲兊次之皆崇陽也㢲次往/旅旅曰小亨離之一陰也此小亨巽之一陰也利有攸)
(利見大人二陰上從二五之陽也從陽為陰之利不從/陽不利矣六爻皆變為震附載程沙隨占法云迥初寓)
(餘姚僧舍筮之遇㢲占曰有風火之恐而不及害水幾/舍北火𤼵焚十餘室至寓舍止縣取綱維與遺火僧杖)
(之其占曰㢲為風互體離為火兊為毁折變震為驚懼/初六為内卦之主不與離應故曰不及害㢲為寡髪重)
(㢲二僧之象反對重兊兊爲決/二僧受杖之象其奇驗如此)
　序卦傳曰旅而无所容故受之以㢲㢲者入也(旅者/親寡)
　(之時非㢲順何所容苟能㢲順雖旅困之中何往而/不能入唐𤣥宗不困于蜀道之行而能以天下授靈)
　(武之子乎唐德宗不困于奉/天之行而能下罪已之詔乎)
　彖傳曰重㢲以申命剛㢲乎中正而志行柔皆順乎
　剛是以小亨利有攸往利見大人(重為重複之義重/㢲者上下卦皆㢲)
　(也㢲順而入必究乎下命令之象卦體陰陽雖不交/而陰皆承陽有命令下入之象君子體重㢲之義以)
　(申復其命令申重復也丁寜反覆之意非是兩命剛/謂三五柔謂初四二五雖據用事之地而成卦之主)
　(在初與四陰始生而陽㢲之二五其最近者也故雖/剛而有㢲義㢲乎中者九二也㢲乎中而且正者九)
　(五也或以剛㢲乎中正為九二㢲乎九五于本句文/理似順而實非卦意惟二五剛而㢲乎中正則不暴)
　(急以忤物故命不下格而志可行不然下雖欲㢲上/而上以恣睢暴戾臨之下亦何樂于往而利見哉柔)
　(皆順乎剛者剛雖㢲為中正柔若不順乎剛何所申/其命乎故又就初四各處卦下柔皆順剛无有違逆)
　(所以教命得申成小亨以下之義也是則柔順乎剛/與剛順乎中正合此兩者所以為㢲之體若徒以一)
　(陰潜伏謂之為㢲而不究乎陰畫在二陽之下有順/乎陽剛之象陽畫在二五之位有順乎中正之德則)
　(㢲之所以致亨者/不可得而見矣)
　象傳曰隨風㢲君子以申命行事(㢲之象為風亦以/其委曲而入于物)
　(无所不順也風者天之號令其吹物也物莫不鼔動風/詔令之入人亦如風之動物也隨相繼之義天下有)
　(姤后所以施命若風相隨而至則是申命不一之象古/之出命者必反覆申戒之然後其事可行于天下所)
　(以優柔漸漬以攻民之心商之盤庚三篇周之多方/多士是也命風象申命者申前之命隨風象行事謂)
　(行其命中/之事也)
　繫辭下傳曰㢲德之制也(吳幼清云㢲者柔順卑下/以入則无處而不可入如)
　(利刀之裁制布帛隨其長/短而裁之无不如意也)又曰㢲稱而隱(㢲則能順/其理因時)
　(以稱其宜然其性入而/伏則又形迹之不露)又曰㢲以行權(行謂不定在/一處權者稱)
　(錘前却无定以等物之輕重而取衡之平時中是也/故彖傳曰剛㢲乎中正而志行此為行權之本先儒)
　(有云自漢以來/无人識權字)
　說卦傳曰齊乎㢲㢲東南也齊也者言萬物之潔齊
　也又曰㢲入也又曰㢲為雞又曰㢲為股又曰㢲一
　索而得女故謂之長女又曰㢲為木為風為長女為
　繩直為工為白為長為髙為進退為不果為臭其於
　人也為寡髪為廣顙為多白眼為近利市三倍其究
　為躁卦(解見/本傳)
　　初六進退利武人之貞(變乾為小畜㢲為進退故/疑其究為躁卦故武初六)
(内卦主爻也上无應與欲進而從陽又欲退而安于下/懷疑不能自決有進退象夫民可與樂成難與慮始處)
(令之初未能服令故在上者利用武人之貞以整之謂/之武則非聽其柔懦也謂之貞則非一于嚴酷也軍中)
(之法三令五申亦㢲申象也鼓之進則進鼓之退則退/故怯可使勇弱可使强人盡雄武矣變乾為武人履六)
(三變乾亦/曰武人)
　象傳曰進退志疑也利武人之貞志治也(志疑志治/俱以初六)
　(之志言疑亂也不疑卽治治則果于從陽而无進退/之惑故利在飭初六以武人之貞所以使其志常治)
　(而不/亂也)
　　九二㢲在牀下用史巫紛若吉无咎(變艮為漸互/體兊變坎初)
(隂在下二陽在上牀之象故剝以牀言下牀之足也指之/初言㢲在牀下者言二卑巽于在牀下之初也足為牀)
(本足牢固則牀安民為國之本民柔順則國安初民象/乃國所賴以安者九二以陽居陰中承五之令以致之)
(民有愷悌之意焉所謂剛㢲乎中也吳幼清云㢲之時/陽亦當卑㢲故陽爻亦以㢲為善葢陽為陰所順從亦)
(必以卑㢲待之若剛強自處非所以懷柔順服之人也/史謂祭祀時作策書以告神者巫謂袚禳時為歌舞以)
(事神者互兊為巫故有史巫象紛若襍出之貌猶言多/方也互兊為口舌故有紛若象二雖㢲以下初猶恐初)
(之未喻也而丁寧煩悉其辭以道達其誠意而祈其我/諒孔子曰使民如承大祭九二之謂也雖其紛若似煩)
(擾然終必志行吉又何咎矣變艮為止/牀所以養安也㢲在牀下亦安止象)
　象傳曰紛若之吉得中也(得中者剛㢲乎中之謂夫/恭近於禮逺恥辱也㢲在)
　(牀下視民如神獨不以恥辱為嫌乎而非然也民不/可无下也孝子不諛其親忠臣不諛其君䛕則人以)
　(為罪而終身與民同是非同好惡人弗謂之諛不以/為罪此之謂民之父母也故申命行事紛若而得中)
　(也/)
　　九三頻㢲吝(變坎為渙互體兊變震約象離變艮/㢲卦陽爻之能㢲者惟二與五而三)
(上皆不能也三之頻㢲者何也夫所以為㢲者初與四/也三居上下卦之交以下卦言已實處上而欲其㢲于)
(初以上卦言已實體剛而不免㢲于所乗下之則心不/服制之則力不能故頻蹙以待之頻水涯渉水者頻蹙)
(不前而止本爻變坎為水又為憂故有頻象與復六三/頻復同或作頻數解亦通九三以陽處剛而勉為卑㢲)
(非其心之所樂也夫恭曰允恭讓曰克/讓恭讓豈可以聲音笑貌為哉故吝)
　象傳曰頻㢲之吝志窮也(志意窮屈其㢲也迫于不/得已是以頻蹙而不樂也)
　　六四悔亡田獲三品(變乾為姤互體兊變乾約象/離變乾陰柔无援而承乘皆)
(剛宜有悔也而四以陰居陰得㢲之正為㢲之主在上/體之下居上而能下也居㢲之下㢲于五也以㢲臨下)
(㢲于三也若初與四兩柔相應則同德者也善㢲如此/故得悔亡象為田獵獲三品以能得承乗應三爻之歡)
(心故也四上卦之地位為田互離為網罟為戈兵蒐狩/象也㢲利倍故多獲三品一為乾豆二為賓客三為充)
(君之庖乾豆謂腊之以為祭祀豆實也三以剛居剛且/與上宗廟應乾豆象初與我應賓客象五為君位承五)
(而獻之有充君之庖象/變則失其所處之正)
　象傳曰田獲三品有功也(五多功所獲雖有三品之/異而皆以獻之于君故曰)
　(有/功)
　　九五貞吉悔亡无不利无初有終先庚三日後庚
三日吉(變艮為蠱約象離變震五居尊位命令之所出/也處得中正則盡㢲之善而无勿㢲亦无過㢲)
(貞而已矣彖傳所謂剛而㢲乎中正是也悔對貞言貞/者不變也悔者變也貞而得吉故悔可亡㢲多疑故以)
(无不利決之无初有終正所謂无不利者也无初以内/卦言先庚三日也有終以外卦言後庚三日也夫以正)
(齊物不可卒也民迷固久驟用告誡物情難堪故初皆/不説也申而命之使其自化初雖未利而終歸于利轉)
(移密運于其中而入人甚深取效甚逺殷盤周誥是已/所以取先庚後庚者以象言則當從納甲之説楊用修)
(云納甲之説京房易傳有之魏伯陽叅同契曰三日出/為爽震受庚西方八日兊受丁上弦平如繩十五乾體)
(就盛滿甲方東十六轉受統㢲辛見平明艮直于丙南/下弦二十三坤乙三十日東方䘮其明節盡相禪與繼)
(體復生龍壬癸配甲乙乾坤括始終其疏云震象三日/月出于庚兊象上弦月見于丁乾象朢日月滿于甲㢲)
(象十六日月虧于辛艮象下弦月消于丙坤象晦日月/沒于乙此指二八月晝夜均平之時若以厯法言則晝)
(夜有長短若晝短日没于申則月合于申朢於寅矣若/晝長日沒于戌則月合于戌朢于辰矣十二月之中三)
(日之月未必盡見庚十五日之月未必盡見甲合朔有/先後則上下弦未必盡在八日二十三日望晦未必盡)
(在十五三十日也又虞翻易傳曰日月懸天成八卦象/三日暮震象月出庚八日兊象月見丁十五日乾象月)
(盈甲壬十六日旦㢲象月退辛二十三日艮象月消丙/三十日坤象月滅乙癸晦夕朔旦則坎象水流戊日中)
(則離象火就已成戊巳土位而象見于中納甲之説虞/氏比㕘同契為備而坎離戊巳始有歸著故詳記之辨)
(在蠱彖下震㢲相薄震究為蕃鮮震變㢲也㢲究為躁/卦㢲變震也當㢲之時惰窳積而亂基伏矣故須用震)
(德以治之震納庚内卦㢲伏震先庚也九五變則三至/五又互震後庚也曰三日者三爻之象以理言則當從)
(變更之説十干戊巳為中甲庚為午衝甲仁也庚義也/陰陽四時之大紀也蠱言先後甲甲者十干之首事之)
(端也故謂之終則有始㢲言先後庚庚者十干之過中/事之當更者也故謂之无初有終况㢲九五乃蠱六五)
(之變蠱者事之壞也以造事言之故取諸甲㢲者事之/權也以更事言之故取諸庚卦有六爻故以六日為限)
(葢取徹始徹終之意其有言七日者則以循環而復本/位故稱七日也餘説紛紛穿鑿今皆不取夫先庚三日)
(已家諭之矣而復加之以後庚三日其不憚諄諄也如/是是則九五之所以為剛㢲也上吉以德言下吉以化)
(言㢲五一變則成蠱又以知㢲/之不至為蠱者九五之力也)
　象傳曰九五之吉位正中也(五居中而九得正剛㢲/乎中正此其所以行志)
　(也/)
　　上九㢲在牀下䘮(息浪/反)其資斧(漢書王莽遣王尋/屯洛陽將𤼵亡其)
(黄鉞其士房楊曰此經所謂䘮其齊斧者也應邵云/齊利也讀如齊衰之齊資齊音同誤作資未知孰是)貞
㐫(變坎為井五奇四偶牀象上之㢲在牀下與二不同/二㢲初者也上㢲三者也三在四下故亦稱牀下葢)
(牀足之下也卦以初四為㢲主上九以剛爻處絶逺之/地不能與下相㢲入貴而无位高而无民初與四莫之)
(與也不得已而下求三以為應故有卑㢲于牀下之象/然上九業已䘮失其資斧矣雖㢲三何益㢲利三倍故)
(為資㢲為木二三四互兑為金以金貫木為斧三四互/離為戈兵亦象斧要皆不為上九所有則䘮失之象也)
(夫資所以施德斧所以操權兼德與權而後可以入人/上九之䘮其資斧若此德不足以懷衆權不足以行令)
(縱下求三三又非應誰其與之守此為正而/不知變㐫可知已變坎為井則有上出之功)
　象傳曰㢲在牀下上窮也䘮其資斧正乎㐫也(處卦/之上)
　(窮于无與故㢲在牀下葢欲以求三也資斧者所以/㢲入乎人之具而上九已䘮失之雖下求三自以為)
　(得其正應乎吾則但見其不相入而㐫耳葢言无之/而可也按正乎㓙也釋爻貞㐫二字義作兩句讀三)
　(上皆逺陰三吝而上㐫故知/㢲之為㢲不專為陰爻言也)
䷹(兌下/兌上)
兌亨利貞(兌許慎云說也从儿㕣聲儿古文奇字人也/象形孔子曰在人下故詰屈徐鈜云㕣古文)
(兗字非聲當從口从八象气之分散故易曰兌為巫為/口也愚按徐氏以兌從口則兌之訓說本是辭說之說)
(卦解轉為喜說之說葢以三畫卦一陰進乎二陽之上/气之舒散乎外有悦意也故卦名為兌而取義為悦二)
(兌相麗内外皆悦故仍名為兌天地悦則萬物生人心/悦則萬事通故兌有亨道然用悦必利于貞正若悦不)
(以道則為妄悦尤不可以不戒也故六爻皆分言利貞/之事焉卦辭與咸同咸以艮陽下兌陰則相感感則亨)
(矣而相感易失于不正兌以二陽下一陰則相悦悦則/亨矣而相悦亦易流于不正利貞者戒辭也㢲兌成卦)
(皆主于柔然㢲内柔外剛其質柔也故止小亨兌内剛/外柔其用柔也故亨曰利貞者猶以内之剛為主耳焦)
(弱侯云人有思慮必斂而内向葢陽之有謀假陰之潜/隠以為用思慮非出于陰也人有喜悦必見而在外葢)
(陽之收散假陰之和柔以為用喜悦非繇于陰也故二/陰一陽則陽為之主二陽一陰則陰非為主但為陽之)
(用耳丘行可云嘗攷三女之卦聖人多以貞戒之離曰/利亨貞㢲曰利貞兌曰亨利貞皆以正言也三男之卦)
(則不言貞震曰亨坎曰心亨艮曰艮其背而已葢陰柔/之質多病于不正而陽剛之體為能有立也六爻皆變)
(為/艮)
　序卦傳曰㢲者入也入而後說之故受之以兌兌者
　説也(人之處事接物苟以心深入于其中則可悦之/理自出故曰入而後説之惟學亦然先儒云時)
　(復思繹浹洽于中則説也入于耳出于口口耳之間/不過三寸安能入深其為人多苦心非有甚苦者迫)
　(之則其于學不久所喜悦者不在是/有喜悦于是者竊其身而逃之矣)
　彖傳曰兌說也剛中而柔外説以利貞是以順乎天
　而應乎人說以先民民忘其勞說以犯難民忘其死
　說之大民勸矣哉(兌說也是不言之説人心義理之/説不在言語口舌故説去言為兑)
　(而兌所以為説也與感去心而為咸同意不言亨者/但言説而亨在其中矣剛中指二五柔外指三上外)
　(雖柔説中實剛介是之謂説以利貞若柔見外而内/不剛則邪佞之説矣夫易有天道焉上之為天位上)
　(兊之説必其順乎天者也有人道焉三之為人位下/兌之說必其應乎人者也揆之天理而順是之謂順)
　(天卽之人心而安是之謂應人順天應人一正焉盡/之矣此所以可説也且非獨一人之説已也今夫率)
　(先民而使民至于勞犯大難而使民至于死此非求/為説者也然而民有時而忘其勞與死者則説之至)
　(也不勞无以逸不死无以生是以勸而趨于勞且死/也夫勸民之與民勸相去逺矣唯无心求説者乃能)
　(使民胥悦其皥皥之世乎是以聖人大之而曰説道/之大其在使民自相勸矣哉錢國端云兌為毁折為)
　(附决說以行之以三言民毁折于中忘勞之象以上/言民附决于外忘死之象周省貞云兊何以言忘勞)
　(忘死兌正秋也陽内陰外生氣在内殺氣在外生氣/惡殺然惟肅殺乃能固濟生氣而内和故曰利者義)
　(之和也天道好生而秋殺則所以濟春生之窮王道/主仁而義正則所以濟仁育之窮此和之謂也兌說)
　(正取/此義)
　象傳曰麗澤兌君子以朋友講習(麗謂附麗猶言連/也兩澤相麗交相)
　(浸潤互有滋益故君子觀其象而以朋友講習同門/曰朋同志曰友講謂講明義理兌兩口相對講之象)
　(也講而又講之謂習從容討論以求義理悦心非徒/聚首為懽而已父師誨而不親兄弟親而不誨人之)
　(羣居以相說者莫如朋友然必從事于講習則有直/諒多聞之益而无便辟善柔之邪樂而不流亦澤象)
　(也/)
　說卦傳曰兌以說之又曰兌正秋也萬物之所說也
　故曰說言乎兌又曰兌說也又曰兌為羊又曰兌為
　口又曰兌三索而得女故謂之少女又曰兌為澤為
　少女為巫為口舌為毁折為附决其於地也為剛鹵
　為妾為羊(解見/本傳)
　　初九和兌吉(變坎為困卦之名兌本取三上二柔/之説然當說之時陽亦取説義夫人)
(所以與天下並生者惟是兊而所以自娛養者亦惟是/兌舍是无樂乎其為人矣莊子所謂使之和豫通而不)
(失乎兌是也然兌天地之柔氣也故象戒以貞而爻毎/善夫剛六畫惟初不比陰柔无應于四无欲于三无繫)
(于二初心未渝廓然大公和而不同說之正也故吉和/者天下之達道也何施不行象傳賛之曰行未疑變坎)
(則為狐/疑矣)
　象傳曰和兌之吉行未疑也(本卦説體不當陰陽相/比二比三三比四五比)
　(六皆陰陽相比則不能无疑獨初爻无比无比則无/所疑矣故曰行未疑也如初九者可謂任天而行者)
　(也/)
　　九二孚兌吉悔亡(變震為隨互體離變艮二三得比/坎半體故二稱孚程子云二承)
(陰柔陰柔小人也說之則當有悔二剛中之德孚信内/充雖比小人自守不失説而不失剛中故吉而悔亡蘓)
(子瞻云和而不同謂之和兊信于其類謂之孚兌六三/小人而初九九二君子也君子之說于小人將以有所)
(濟非以為利也初九以逺之而无嫌至九二則初九疑/之矣故必有以自信于初九者而後悔亡文予而實不)
(予所以信于初九也變震為/隨亦有係小子失丈夫之戒)
　象傳曰孚兌之吉信志也(吉一也為初易為二難心/之所存為志初去三逺不)
　(特志可信而行亦未涉于可疑二去/三近行雖不免于可疑而志則可信)
　　六三來兌㐫(變乾為夬互體離變乾約象㢲變乾/六三下兌之主爻也春秋書鄭詹來)
(曰佞人來矣來兌之謂也處不中正立上下卦之交以/求人之説然同體之初與二弗許也卽上比之四亦弗)
(許也葢初二四具剛中之德乃君子也說之不以道豈/能說哉求親而反疎矣如𢎞霸嘗元忠之糞彭孫濯李)
(憲之足丁謂拂萊公之鬚皆為人賤而至今猶有遺羞/焉豈不㓙兌從乾變柔畫自外而來也舊説謂之内為)
(來上下俱陽而獨之内者以同體而陰性下也果爾則/九四亦无所用商兌矣變乾為夬然後能偕同類以決)
(陰/)
　象傳曰來兌之㐫位不當也(陰柔不中正/所以致㐫)
　　九四商兌未寧介疾有喜(變坎為節互體離變震/約象㢲變艮鄭康成云)
(商隠度也與周書商賚九章商工商除之商同四承九/五中正為德亦比六三柔和為惑說德說也惑德亦說)
(也所説者商度未定以其爻剛位柔半動半静故其象/如此約象㢲為不果有商象變坎為加憂有未寧象兩)
(間謂之介分限也故人有節守謂之介與豫六二介于/石之介同但三居下體四居上體各居上下非若豫六)
(二與初六六三同體也故馬季長解云介隔也夫美疢/不如惡石三之說我美疢也苟非介而隔之使不得近)
(其不為疾者鮮矣故曰介疾有喜言疾去而後有喜也/疾與喜相反无妄之疾損其疾皆以有喜言變坎為心)
(病疾象本卦兌為説有喜象徐子與云以陽剛之才處/近君之位詔王以八柄馭臣者也所以奔走服役于其)
(下而求説于我者无所不至况又與之親比者乎商兌/未寧正公私界限聖人以介疾有喜言之所以開示正)
(道隄防邪心其意切矣一説章本清云九四重兌時値/正秋商音用事化機開藏故為商兌之象八音律中夷)
(則曰商商傷也此心殊未寧也然商本金氣堅介勁疾/无所沾滯萬寶告成何喜如之卽說卦傳所謂兌正秋)
(也萬物之所説也故曰説言乎兌是也四陰故商兌而/未寧九陽故介疾而有喜喜而繇于介疾乃兌悦之正)
(也此說太巧/且甚費解)
　象傳曰九四之喜有慶也(言九四居此位乃能截斷/六三不使為害甚可慶也)
　(故有喜楊廷秀云六三者君心之膏肓也九四者膏/肓之鍼艾也故九四者六三之所甚不喜也六三不)
　(喜則九四有喜矣非九四之/私喜也天下國家之大慶也)
　　九五孚于剝有厲(變震為歸妹約象㢲變坎五上/相比得坎半體故五稱孚剝指)
(上六兌秋之終九月為剝故稱剝剝以五陰消一陽上/六一陰亦謂之剝者君為陽剛之主君心一摇則衆正)
(皆敗故也夫君子有并包兼容之量而以至誠待人故/雖剝陽之隂亦孚而信之然善柔便佞最易悦人若不)
(虞其害已而信之深則剝之勢成矣不有危厲之道乎/戒之也變震為恐懼有厲象程子云九五得尊位而處)
(中正盡説道之善矣而聖人復設有厲之戒葢堯舜之/盛永嘗无戒也雖聖賢在上天下未嘗无小人然不敢)
(肆其惡也聖人亦説其能勉而革面也彼小人者未嘗/不知聖賢之可說也如四㐫處堯朝隐惡而順命是也)
(聖人非不知其終惡也取其畏罪而强仁耳五若誠心者/信小人之假善為實善而不知其包藏則危道也小人)
(備之不至則害于善/聖人為戒之意深矣)
　象傳曰孚于剝位正當也(傳意與履九五同九五陽/剛中正位正當矣正則才)
　(足以勝小人之奸當則勢足以制小人之命兩有所/恃不覺其孚于剝也堯非不正當也而吁咈于四㓙)
　(舜非不正當也而畏巧言令色孔壬若明皇于李林/甫孚其剝唐者高宗于秦檜孚其剝宋者皆傷于所)
　(恃者也楊敬仲云位正當也者聖人推原所以孚于/剝之繇繇乎以位為己之位正當其位以位為樂故)
　(人歡熾而邪媚得志也此如水有源則必有流如木/有根則必有枝葉實以己處富貴崇高之位未必不)
　(親信小人致危亂也黄屋非堯心舜視天下如/敝屣禹有天下而不與故君子道用小人退逺)
　　上六引兌(變乾為履引卽引繩之引上六外卦之/主也下應六三同類相召互相牽引以)
(為悦者也自三至五體㢲為繩居上六之下故上六引/之皆所以剝陽也五言有厲上不言㐫可知矣六三上)
(六皆以陰為質以説為事者然三以柔居剛動而求説/其情狀易知又去五逺其為害尚淺上以柔居柔静而)
(致説其機謀難測又去五近其為害獨深三必藉上之/引而後達上亦必引三以為助也蘓子瞻謂上六超然)
(于外不累于物此小人之托于无求以為兌者葢以刺/王介甫耳然大奸之狀千古一轍變乾則不至以柔乗)
(剛或曰兌為口舌悦在心而𤼵于言言所以宣悦也六/爻之辭簡不欲尚口也所以止説也亦猶之壅澤不使)
(其流也此聖/人之深意也)
　象傳曰上六引兌未光也(上六以陰柔居說極象言/未光謂其詐忠譎智善于)
　(取容巧于比周如共工驩兜之流/心術曖昧不可測而可畏者也)
　第十五對
　　渙䷺節
　襍卦傳曰渙離也節止也(坎水在㢲風之下為風所/離散坎水在兌澤之上為)
　(澤所節止渙之使離氣有所宣以无底滯節之使止/氣有所聚以不散越道各有當也又項平甫云渙節)
　(與井困相反井以木出水故居塞而能通渙則以木/浮水故通之極而至于散也節以澤上之水故居通)
　(而能塞困為澤下之水/故塞之極而至于困也)
䷺(坎下/㢲上)
渙亨王假(庚白/反)有廟利涉大川利貞(渙說文云流散也/从水奐聲為卦㢲)
(上坎下風行水上水遇風則渙散所以為渙孔仲達云/散難釋險故謂之為渙能釋險難所以為亨故曰渙亨)
(斯時也九五之王者惟精白一心以假乎有廟下用六/四之佐而自可以利涉乎大川也卦之所重在二四兩)
(爻所以為坎者二所以為㢲者四二在坎險凝滯之中/四以㢲風吹散之則險化為夷五恭已在中惟假廟致)
(享而已猶左傳所謂祭則寡人者則以四為成渙之主/故也所以取假廟象者三四五互艮為門闕一陽在上)
(為屋二陰在下為闕高巍之象艮又為宗廟上卦㢲為/隠為伏下卦坎亦為隠伏五當艮上畫王祭祀而在廟)
(中之象也或云古立廟必于國之東南祭享必以血故/言廟祭取㢲坎者以㢲居東南而坎為血卦也亦通與)
(革之王假有廟各自取象所以取利涉大川象者坎為/大川㢲為木為風㢲在坎上水乗舟也乗舟而遇風則)
(大川可涉胡仲虎云彖言假廟夫子于大象曰立廟彖/言涉川夫子于十三卦舟楫之象取此葢以本卦自有)
(廟與涉川之象也利貞亦主四五兩爻言假廟㢲德上/入風運于無形涉川㢲木下行險散于有象皆亨之道)
(而匪貞不固故曰利貞六爻皆/變為雷火豐坎上㢲下為井)
　序卦傳曰兌者說也說而後散之故受之以渙(程子/云人)
　(之氣憂則結聚說則舒散故/説有散義渙所以繼兌也)
　彖傳曰渙亨剛來而不窮柔得位乎外而上同王假
　有廟王乃在中也利涉大川乘木有功也(錢國端云/渙亨在二)
　(四同功二來險中不出則窮以同功風散主爻遂有/震起而无坎陷曰不窮四柔得位乎外惟剛中之五)
　(是同而非險陷兩柔之與同五有二四同功之用何/險不為流散渙所以亨馮竒之云剛來而不窮卽需)
　(剛健不陷義不困窮之意程子云柔之往則得正位/于外而上同于五之中㢲順于五乃上同也四五君)
　(臣之位當渙而比其義相通愚按卦中初三皆以陰/居陽二上皆以陽居陰惟六四得陰柔之正上比九)
　(五得陽剛之正所謂上同者以此繇六四之柔得位/乎外卦而上同此九二之剛所以雖來居坎中而不)
　(窮渙卦得力只在六四也王乃在中者非在廟中之/謂王者之心渾然在中則不薦之孚无言之奏直有)
　(出于儀文之外者宜其精神之與祖考相為感格也/卽五爻象王居正位之意若止云王在廟中似无味)
　(且亦无當于渙矣夫曰王乃在中則是若北辰之居/其所矣而號令四出民皆順之則以涉大川而作舟)
　(楫者有四故也往有功者有利涉之功也風行水上/順水行舟何不利之有易以㢲言利涉大川者三皆)
　(以木言益曰木道乃行中孚曰乗木舟虚/渙亦曰乗木有功吳幼清云利貞不待釋)
　象傳曰風行水上渙先王以享于帝立廟(胡庭芳云/渙有二義)
　(卦有因民渙散而萃之意假廟是也又有渙天下患/難之意渉川是也蘓子瞻云犯難而爭民者民之所)
　(疾也處危而不媮者衆之所恃也先王居渙散之中/安然不爭而自為長久之計宗廟旣立享帝之位定)
　(而天下之心始有所繫矣王汝中云夫萬物本乎天/人本乎祖知天則人思尊尊不敢以下而犯上知祖)
　(則人思親親不忍倍死而忘生聖人神道設教之大/端治渙之道也故舜受終于文祖卽類上帝而禋六)
　(宗武王大告武成卽舉柴望而祀清廟惟禮可以一/天下之心心一而後天下之事可從而理也丘行可)
　(云鬼神之道幽深渺邈不可度思唯至誠貫徹濳孚/㝠感如水之遇風渙然相受則陰陽交通有合无間)
　(郊焉而天神格廟焉而人鬼享矣項平甫云享帝于/郊象㢲之高立廟于宫象坎之隠吳幼清云天之神)
　(升上如在天之風故享帝取上卦㢲風之象二三四/互震為春時生萬物之帝則象祭者降在天之神于)
　(地上也人之魄降下如在地之水故立廟取下卦坎/水之象三四五互艮為廟則象祭者升在地之魄于)
　(廟中也李子思云萃因民之聚立廟以堅其歸向之/心所以為懷保之道渙憂民之散立廟以收拾其蕩)
　(析之心所以為招攜之術皆/所以統攝民心而堅凝之也)
　繫辭下傳曰刳木為舟剡木為楫舟楫之利以濟不
　通致逺以利天下葢取諸渙(此所謂利涉大川/者也解見本傳)
　　初六用拯(子夏傳作/抍云取也)馬壯吉(變兌為中孚拯救也/馬壯謂二也二在坎)
(中畫為美脊亟心之馬互震初畫為作足馵足之馬壯/象也此言用拯馬壯吉與明夷六二不同明夷六二之)
(上文曰夷于左股見二已受傷故所用以拯之者必得/馬之壯如九三者乃吉此初六乃陷九二者故告之曰)
(當兹險難之時必轉其陷陽之念用以拯救乎馬之壯/者則吉義各有取葢初四本應爻四欲渙小人以出君)
(子于險故初諭乎四之志而動也能拯二于險中則二/之出險可望二之吉卽初之吉耳他爻皆言渙初不言)
(者以初比二而拯二兩情相合故不言渙變/兌為中孚悦以孚于九二所為能用以拯與)
　象傳曰初六之吉順也(謂順理也初若/陷陽則咈理矣)
　　九二渙奔其机悔亡(變坤為觀互體震變坤渙謂/渙散險難也九二陽居陰位)
(陷于險中茫无變計如人據机而坐自以為安悔其免/乎兹欲渙散險難必自其机奔出而亟去之然後悔可)
(亡非如舊解以奔机為奔就其机之謂也九二為坎體/互震有動機所以貴奔者欲其為震而不為坎也動而)
(出險則不至于窮彖傳所謂剛來而不窮者以此或謂/體坎為亟心之馬故有奔象亦通但欲其不安于坎陷)
(耳机非木名之机卽几也几說文云踞几也象形周禮/五几玉几雕几彤几䰍几素几戴侗云古人坐于地几)
(坐所凭也通作机左傳設机而不倚是也通本作机或/從之原无此字殊謬坎為堅多心之木為矯輮互震為)
(足輮木有足乃机之象初為地下二在地上古人席地/机在地上約象有艮艮肱據之凭机之象變坤則夷險)
(為順然爻曰悔亡云者葢二能體震而奔則陽動可以/濟渙固无所事變也是爻也晉公子重耳之去齊以之)
(重耳出亡適齊齊侯妻之甚善焉有馬二十乗將死于/齊而已及桓公卒諸侯畔齊子犯知齊之不可以動而)
(知文公之安齊而有終焉之志也欲行而患之與從者/謀于桑下蠶妾在焉莫知其在也妾告姜氏姜氏殺之)
(而言于公子曰周詩曰莘莘征夫毎懷靡及夙夜征行/不遑啓處猶懼无及况其順身縱欲懷安將何及矣人)
(不求及其能及乎日月不處人誰懷安西方之書有之/曰懷與安實疚大事鄭詩云仲可懷也人之多言亦可)
(畏也昔管敬仲有言曰畏威如疾民之上也從懷如流/民之下也見懷思威民之中也齊國之政敗矣晉之无)
(道久矣從者之謀忠矣時日及矣公子幾矣君國可以/濟百姓而釋之者非人也敗不可處時不可失忠不可)
(棄懷不可從子必速行乃行厥後重耳入晉遂霸晉/國皆子犯與姜氏之力所謂渙奔其机而悔亡者也)
　象傳曰渙奔其机得願也(奔机則得其/濟渙之願)
　　六三渙其躬无悔(變㢲為重㢲互體震變兌約象/艮變離荀慈明云體中曰躬二)
(居下卦之中躬之象也愚按渙其躬之躬與艮傳止諸/躬之躬同義皆主背言六三本下陷九二者今有六四)
(在上為㢲風之主以渙之二旣方有所奔四更不以為/羣三何所容其身哉羣四不可乗二不可則唯有背二)
(而上行以就其正應之上九而上九固去而逖出者彼/所謂避世之士也三與之同遯以避賢者路不敢怙終)
(以陷陽故可以无悔坎二陰本為險陷三居坎上近接/乎㢲坎水得風而散㢲木得水而通三欲不自渙其躬)
(不可得矣變㢲為風/將自渙也何行如之)
　象傳曰渙其躬志在外也(志在外卦/之上九)
　　六四渙其羣元吉渙有丘(姚信本/作近)匪夷(荀爽本/作弟)所
思(變乾為訟互體震變離約象艮變㢲其羣謂初六六/三也以皆陰畫故稱羣渙其羣者謂渙散其同類之)
(私黨四居正位心无私繫旣不應初又不比三故以渙/其羣屬之卽襍卦傳所謂渙離也蘇明允云夫羣者聖)
(人之所欲渙以混一天下者也天下之患莫大于朋黨/四之所處乃近君之位以為天下方羣而吾大臣亦為)
(羣烏乎可吾渙吾羣而絶朋黨之累天下當服吾之公/而歸吾之心此所謂大善而吉也元者陽德也四惟渙)
(羣所以上同同乎五則與陽同德矣故曰元吉三四五/體艮為丘渙有丘者言其當渙散小羣之時有丘山静)
(鎭之體卽彖傳所謂柔得位乎外而上同者也六爻惟/四五得其正位而皆无應夫五君也四相也君相同德)
(无黨无偏將如山之不可撼矣非有丘之象而何夷等/也指下二陰而言二陰以四為同類方且以私心窺四)
(謂四必俯而與我相繫援也今乃望之峩峩若高山此/豈其夷軰思慮之所及哉㢲風為散險之主六四為㢲)
(卦之主卦之所以成渙者在此一爻朱子謂六四一爻/未見有大好處今其辭恁地浩大皆不可曉葢繇其不)
(詳于卦主之義故也變乾體具/陽剛之德故能光明正大若此)
　象傳曰渙其羣元吉光大也(就私羣則為闇為小光/大闇小之反也約象艮)
　(為光明九五陽爲大四本柔體能去柔羣/而承剛君是其光明之同乎陽德者耳)
　　九五渙汗其大號(戸羔/反)渙王居无咎(變艮為䝉約/象艮變坤上)
(卦風以散之下卦坎水汗之象也㢲為命令故稱號五/為君又陽爻故稱大夫君者出令臣者行君之令而教)
(之民者也是以五取大號象散人之疾而使之愈者汗/也解天下之難而使之安者號令也曰渙汗其大號者)
(王者以天下為一身欲渙周身之汗其必有大號以與/天下更始而後可凡大命令之下大政事之布大財用)
(之𤼵以散則為和風以潤則為甘雨如人之汗從心而/液遍一身之皮毛爪甲无不霑透若武王克商武成諸)
(篇及唐德宗罪已之詔皆是也夫如是則羣邪之鬱積/盡渙而天下之險難亦庶乎可解矣然所渙者尤必自)
(王之所居者而渙之王居九五中心无為以守至正必/使其誠意浹洽于四方俾萬姓咸曰大哉王言又曰一)
(哉王心而後令出惟行无反汗之咎也蘇君禹云王居/非居積之謂也時人以居積為居而王者以道德為居)
(是居也人人之所固有者也然人皆有之而未必皆能/居之也王者渙汗其大號民未遷善喻之遷善民未去)
(惡喻之去惡是散王者之居與天下共居之也約象艮/變爻亦艮艮止不動有北辰居所之象與彖傳王乃在)
(中正/相𤼵)
　象傳曰王居无咎正位也(號令之出一本于九五王/居之正位則體元居正民)
　(莫敢不信從/也故无咎)
　　上九渙其血(句/)去逖出无咎(變坎為重坎下卦坎/初與三皆陷陽者然)
(初與四敵應而三與上和應故初猶知畏四之渙以拯/乎九二而三踞乗剛之位恃其有應將為隠伏為險盜)
(无所不至尤四之所急欲渙者也上若下從于三則四/必將起而并驅除之上其殆矣是必渙其血且去逖出)
(然後可應爻為血卦渙其血者言渙離其血不使霑灑/也逖逺也去逖出者言去之而逺出乎卦外也㢲之極)
(而禍患自逺謂非蒸民之明哲與故无咎三欲其應上/而上不欲其應三惟上不應三而有逺害之休故欲三)
(應上而使其无陷陽之失也變/坎為隠伏亦逺方竄伏之象)
　象傳曰渙其血逺害也(㢲順以逺乎坎血之害卽所/謂去逖出也逖卽逺也細玩)
　(渙乃去小人之卦天下之亂皆起于小人之/有黨小人之黨散而天下之亂亦自平矣)
䷻(兌下/坎上)
節亨苦節不可貞(節說文云竹約也从竹即聲愚按節/即竹節之節竹之所以名筠者以其)
(節至均勻有分限而不可踰越也厯家氣候亦曰節樂/拍以止樂亦曰節皆取有限而止之意為卦下兌上坎)
(澤節水也水之流也无窮而澤之流也有限以有限畜/无窮故曰節節有亨道謂夫抑其過而歸之中也節則)
(適中固可通行于天下出乎性之自然而非矯也適乎/情之同然而非厲也節以天而不自知其節節乎天下)
(而天下亦忘其為節故中節謂之和是以亨也九五之/甘節是也若夫行已有節則德隆出言有節則尤寡用)
(財有節則國裕皆亨之事也夫節猶澤之瀦水水未潰/而隄之則易為力待其汎濫奔放而後収之未有能循)
(其幅者也作法于涼其敝猶奢作法于奢後將若之何/故伊尹曰愼乃儉德節之于不知節之後其道苦矣周)
(末文勝而史革薄用忠之論所以不可格于世也夫以/節為苦者則必以不節為甘故其為道也不可貞上六)
(是也然則將遂无砥乎曰物老則衰致至而反人之欲/无窮也窮而无所復入試以節之所以亨者告之彼反)
(而得其性情之所安未有不廢然思止者也上六之所/以悔亡其道亦或繇此也與先儒不知爻義而以苦節)
(為鮑焦陳仲子之流愚无取焉六/爻皆變為火山旅兊上坎下為困)
　序卦傳曰渙者離也物不可以終離故受之以節(渙/者)
　(離披解散之意終離則散漫逺去而不止/矣故必立制度以整飭之節所以次渙也)
　彖傳曰節亨剛柔分而剛得中苦節不可貞其道窮
　也說以行險當位以節中正以通天地節而四時成
　節以制度不傷財不害民(夫乾純剛也坤純柔也純/則无節今分坤五之柔而)
　(來三以節乾分乾三之剛而往五以節坤分則有節/矣剛得中者以九五言九往居五得上卦之中也向)
　(也坤以柔居中柔安能節今以剛而得中則大君有/甘節之吉而可以通行于天下此節之所以亨也亨)
　(通也若苦節之人旣以節為苦則不知節之甘故其/道窮塞而不可通也說以行險以二體言下兌上坎)
　(也云行險者人情易流立法以限之法險道矣坎以/險為用與王公設險同意楊敬仲云制節非人之所)
　(樂也聖人以為行險人心易縱旣縱則難于節節之/是拂其所欲拂人之所欲大難故必和說以行之程)
　(子云人于所說則不知已遇艱險則思止方說而止/為節之義二說皆可互觀當位以節中正以通申言)
　(九五所居之善也陽剛得位為節之主以行節之道/履中體正具節之德以玅節之用彖之所謂節亨者)
　(此也上卦坎為通故以通言天地節而四時成推言/節之道甚大天地亦以有節故能成四時也天地之)
　(數六十此卦適當六十卦三百六十爻與一歳三百/六十餘日相當天以五運地以六制五日為候三候)
　(一氣氣六節而時成節二十有四而四時成冬後有/春剛節柔也夏後有秋柔節剛也不然則大冬大夏)
　(而已安能成四時乎聖人觀節道以制為長短大小/之度品式傋具一範于禮不傷財量入為出也不害)
　(民時使薄斂也皆節道之有闗于天下而大禮與天/地同節者也文質奢儉之衡酌之審矣鄭康成云空)
　(府藏則傷財力役繁則/害民二者奢泰之所致)
　象傳曰澤上有水節君子以制數度議徳行(水之在/澤盈則)
　(溢平則鍾此節之象也君子觀節之象以制立數度/數者十百一千萬也度者分寸尺文引也凡物之大)
　(小輕重高下文質皆有數度使賤不踰貴下不侵上/所以為節也猶未也存諸中為德𤼵于外為行議之)
　(者量度其无過不及而求歸于中如直温寛粟之類/是也夫約民以制以制為制也故以制數度為未足)
　(必反而議吾身之德行焉嗚呼周矣/坎為矯輮制之象兌為口舌議之象)
　　初九不出戸庭无咎(變坎為重坎程子云戸庭戸/外之庭門庭門内之庭古居)
(室堂内為室室西南隅為奥室東南啟一扉以出曰戸/戸外曰堂堂下階前曰庭直庭外闔雙扉為門初前過)
(九二九陽奇有戸象二前遇六三六陰耦有門象並互/艮臨其前故皆有不出象節所為異習坎者則初以一)
(奇塞兌底故能節坎之流耳此爻本有宜塞不宐通象/上雖與四應往則入于坎窞二以奇畫當其前又若有)
(以塞之故曰不出戸庭无咎鄒汝光云夫當隠而隠當/黙而黙當辭而辭當險而險皆所謂當其位以節者也)
(初陽剛得正知節之早故介然能守如此苟執禹稷之/任而咎顔子之隠則膠矣操之奇之諌而咎百里之黙)
(則固矣變柔為習坎重/險也故唯不出可免咎)
　象傳曰不出戸庭知通塞也(塞者九二以剛塞乎初/之前也初惟知其塞故)
　(不出焉通則出矣不出/戸庭陋巷之顔以之)
　繫辭上傳曰不出戸庭无咎子曰亂之所生也則言
　語以為階君不密則失臣臣不密則失身幾事不密
　則害成是以君子愼密而不出也(邵國賢云節之貞/為兌兌澤象也澤)
　(漏則枮故聖人于初繫漏言之戒兌為口言象也觀/于物漏而節宣之道可知已三之道節二之道宣節)
　(節也宣亦節也周省貞云依繫辭解作密幾看義取/坎幽伏不輕𤼵以露藏不嘗試以取敗初德剛明知)
　(明守固歸重知塞邊不塞/不通知塞乃所以知通也)
　　九二不出門庭㐫(變震為屯互體兌變震胡仲虎/云初九為兌始兌于時為酉闔)
(戸之象九二互體震震于時為卯闢戸之象九二无㐫/象曰不出門庭㓙者反言之也言二宜出乎門庭也夫)
(天下有同事而異情者則惟時為之節矣戸在内門在/外如初卽不出戸猶无咎也二乃不出門而㓙此其節)
(可喻矣故節非有前期之可言也初知塞亦必知通二/失其所為通亦必失其所為塞故𤼵而中節天下之達)
(道也蘓子瞻云節者事之㑹也君子見吉㓙之幾𤼵而/中其㑹謂之節詩東方未明刺无節也其詩曰不能晨)
(夜不夙則莫言无節者不識事之㑹或失則早或失則/莫也澤上有水節以澤節水者也虚則納之滿則流之)
(其權在澤初九九二六三澤也節人者也六四九五上/六水也節于人者也節之于初九則太早節之于六三)
(則太莫故九二者施節之時當發之㑹也水之始至澤/當塞而不當通旣至當通而不當塞故初九以不出戸)
(庭為无咎言當塞也九二以不出門庭為㐫言當通也/至是而不通則失時而至于極六三是也是禍福之交)
(成敗之決也鄒汝光云君子之學固將有所用之也初/之不出戸庭彼有所不得已耳二亦有不得已乎哉履)
(大臣之位非无柄也遇同德之君非无主也三以耦畫/當其前又非有所塞之也然且不出戸庭何與躬補輟)
(奏牘之任而託括囊以固位佞也據開閣延賢之地而/託寡交以逃訾陋也操決疑定難之權而託遜讓以避)
(怨奸也以此為節葢捐其君與天下于一擲而博之者/也不亦㐫乎卦變屯世方屯不出而為經綸亦失時義)
　象傳曰不出門庭㐫失時極也(極至也言失時之至/惜之也過二則為三)
　(應爻在上坎水已溢不能受矣非失時之至而何或/云極中也失時極猶言失時之中云耳亦通初與二)
　(小象皆一意惟觀時之通塞而已初時之塞矣故不/出戸庭无咎二時之通矣當輔九五同德之君與之)
　(共成節亨之功可也而不出門庭其所節者不已狹/乎故㐫此可仕則仕可止則止孔子所以為聖之時)
　(而賢禹稷又賢/顔子正此意也)
　　六三不節若則嗟若无咎(變乾為需互體震變兌/約象艮變離節坎者兌)
(也所以為兌者三也節之成卦正在六三一爻今自三/爻觀之坎水自溢出于兌澤之上似非三之所能節者)
(但見其兌口之開而已故有不節而嗟之象若助語辭/嗟與戚嗟若之嗟同夫見不節而嗟嘆本成美之說意)
(形痛惜之悼聲此其銳于節者也故无咎蘓子瞻云咨/嗟而節之以為不可不節也九二之節節于未滿節之)
(者樂見節者甘焉六三之節節于旣溢節之者嗟見節/者苦焉苦節者人之所不能堪而人終莫之咎者知六)
(三之不得已也嗟者不得已之見于外/者也變乾節儉變為廣大亦有不節象)
　象傳曰不節之嗟又誰咎也(嗟則能節矣又誰得而/咎之與出門同人之象)
　(同程可久王介甫皆如此説觀爻傳皆无貶辭知解/者多悞諸卦爻辭言无咎者九十有九多補過之辭)
　(解三爻傳又誰咎語與此/同然爻辭未嘗有无咎字)
　　六四安節亨(變兌為重兌互體震變離約象艮變/㢲四最先受節者下兌澤上坎水六)
(四水澤之交水于此自然受節安者順而无所勉强之/謂程子云以陰居陰安于正也下應于初四坎體水也)
(水上溢為无節就下有節也如四之義非强節之安于/節者也故能致亨應兌故安互艮故止卦變兌節而悦)
(亦安/節象)
　象傳曰安節之亨承上道也(安節之所以亨者以其/得承五之道也下流有)
　(歸則上流能受就/下乃所以承上也)
　　九五甘節吉往有尚(變坤為臨約象艮變坤他爻/之節節其在我者九五中正)
(居尊以節節天下者也節天下而使天下甘之樂易而/无難苦傳所謂當位以節中正以通者正此爻也所以)
(取甘象者書曰土爰稼穡稼穡作甘五居中位變坤為/土互艮亦土故稱甘節節而曰甘上順天明下順地義)
(中順物情以立經紀禮儀樂律度量淳制罄无不宜四/時以行萬物以昌喜怒得類好惡有當以為下則順以)
(居上則明洋洋美德乎立隆以為極而莫之損益也吉/可知已率此道也以往其无上六不可貞之失矣故曰)
(往有尚坎水流而不盈行有尚者也上六唯不知此道/也故滿而至溢以至于㐫惜无以甘節之義告之者甘)
(臨者在下用甘佞而進也故天攸利甘節者在上用甘/民說隨也故往有尚又按孫氏聞雲長敗使虞翻筮之)
(遇節之臨曰不出二日殞亡以水澤為節客受主制變/在外不利于客五為主將為頭項䘮亡之象不出二日)
(觀象察應之説也/古人占法如此)
　象傳曰甘節之吉居位中也(甘者味之中五者位之/中居位之中則道亦中)
　(矣所以/吉也)
　　上六苦節貞㐫悔亡(變㢲為中孚上居坎極兩柔/相應坎水已溢澤幾不能鍾)
(矣于此而節之流漫之性未有所歸可不謂之苦乎如/人放肆之後驟繩束以規矩未有不手足拘攣欲決去)
(其藩而後快者也故曰苦節所以取苦象者火曰炎上/炎上作苦自二至五肖離上居卦極離火蒸蒸故味苦)
(變剛則六畫又成複體之離以彼无節之性而猝加之/以節亦猶火之沃水也故其象為苦夫節之苦者不可)
(以久恐其終于无節也若長如此苦而不知變則㐫然/以其猶知有苦故悔可亡葢甘亦從苦而入也如并其)
(苦而无之豈但有悔而已哉聖人慮人之不節不慮人/之過節或以苦節為刺夫行磏者也與其不孫也寧固)
(何以/稱焉)
　象傳曰苦節貞㐫其道窮也(以苦節為貞則是其節其/之功或作或輟吾不知)
　(苦何時而已也入聞聖道而樂出見紛華靡麗而悦/此戰之所以不勝而臞也浸尋以往度不勝欲禮不)
　(勝縱其道窮/矣有不㓙乎)
　第十六對
　　中孚䷼小過䷽
　襍卦傳曰小過過也中孚信也(大之過小常也小者/過斯乃謂過外之相)
　(孚貌也中心孚斯乃謂信蘓子瞻云陰在外據用事/之地故為小過陰在内不據用事之地故為中孚周)
　(省貞云小過中孚其道相反而皆有鳥象中孚象鳥/未離殻天真未散者小過反之則孚亡矣中孚誠而)
　(天也常也小過妄而人也變也又云震艮皆大卦合/而為小過則不可大事㢲兌為小卦合而為中孚則)
　(其德應天又可見卦有小大道无小大也鄧汝極云/中孚小過經主卦兌㢲艮震合也易置之為順大過)
　(非以二男二女皆復于不交皆反觀不變皆相敵不/相偶括二經耶頥震而艮大過㢲而兌非以二陽二)
　(陰自下序升順而興又先陽卦主陽上經末終陽𨽻/之耶中孚兌而㢲小過艮而震非以二長二少長上)
　(少下以辨分又先陰卦主陰下經末終陰𨽻之耶吁/亦㣲矣愚按上經終之以坎離坎離之上頥與大過)
　(頥有離象大過有坎象方繼之以坎離下經終之以/旣濟未濟旣濟未濟之上中孚與小過中孚有離象)
　(小過有坎象方繼之以旣濟未濟文王序卦之精如/此至若坎離旣未濟得乾坤之中畫皆有中義而坎)
　(離之上則先之以大過旣未濟之上則先之以小過/葢欲人損過以就中此又聖人之微意也是以孔子)
　(究心于易韋編三絶作而歎曰假我數年五十以學/易可以无大過矣云可以无大過即未敢自居于无)
　(小過也終日乾乾夕惕若一/部易書精藴在是深夫深夫)
䷼(兌下/㢲上)
中孚豚(黄作/遯)魚吉利涉大川利貞(中孚成卦之義只在/二五兩爻中謂二五)
(居上下卦之中也孚信也說文云卵孚也从爪从子徐/鍇云鳥之孚卵皆如其期不失信也鳥褒恒以爪反覆)
(其卵也八卦惟坎稱孚諸卦爻凡陰陽相比得坎半體/者亦稱孚則以坎中實故鳥之抱子誠中凝而雛自化)
(也此卦名中孚亦以二五皆陽實得坎半體故統名中/孚為卦㢲上兊下先儒謂二陰在内四陽在外而二五)
(之陽皆得其中以一卦言之為中虚以二體言之為中/實中虚信之本中實信之質若然則二五稱中三四亦)
(可稱中二五稱孚三四亦可稱孚于義混矣或云卦合/㢲兊風體虚澤體亦虚也所謂中實者安在曰風虚而)
(无形然所以為風者實澤虚而能受然所以為澤者實/莊子云大塊噫氣其名為風是惟无作作則萬竅怒號)
(是所以為風者實也水中實不入風惟川浴者知之故/大過象澤滅木不曰澤中有風以風不入澤爾是所以)
(為澤者實也且夫虚則无矣安能相感相受惟風澤皆/實故澤上有風風感而澤受之卦所以取象為中孚也)
(以六爻觀之三四為兌㢲之主爻二陰居中雖相比而/无相與之情惟二爻剛中同德可以相應故二孚其同)
(體之三而上應乎五五孚其同體之四而下應乎二二/五旣相孚則三四皆在其包裹之中矣初上處本末之)
(地去兩陰旣逺故雖有應而不以孚言亦卦之變例魚/水族之總名豚魚其一也以似豚得名俗謂江豚澤將)
(有風則浮出水面有南風則口向南有北風則口向北/舟人稱為風信唐人詩云江豚吹浪夜還風是也兌為)
(澤㢲為風亦為魚故取豚魚象夫豚魚澤處而知風不/爽其信全乎天者也可以人而不如乎果能孚積于中)
(始乎天之不容偽而終乎天之不少爽若豚魚者焉則/誠精之體有完而无虧天下之吉人也吉可知已卽以)
(化難化之人平難平之難至誠可格若大川之可涉然/者而居常處順又无論矣㢲木在兑澤之上又卦體外)
(實内虚舟楫象也故利涉然人心之誠卽天命之正也/有如曲情要結倖利飾名非正卽非誠不誠未有能動)
(者何利之有故申戒之曰利貞言二五利在各正守其/剛實在中之德而不變也豚魚吉天命之性利貞率性)
(之道卦主爻在二陰而顧不取為卦主者亦聖人抑陰/之意又鄭康成解豚魚云三辰在亥亥為豕爻失正故)
(變而從小名言豚耳四辰在丑丑為鼈蟹鼈蟹魚之㣲/者爻得正故變而從大名言魚耳三體兌兌為澤四上)
(值天淵二五皆坎爻坎為水二灌澤則豚利五六以水/灌淵則魚利豚魚以喻小民也而為明君賢臣恩意所)
(供養故吉其取象皆不可曉六爻皆/變為雷山小過兌上㢲下為大過)
　序卦傳曰節而信之故受之以中孚(節者為之制節/使不得過越也)
　(度數既立可以與民共信守之矣然是治之流也非/治之源也官人守數君子養源苟无中孚以立其先)
　(而欲民之信吾節不可得矣繼節以中孚所以明中/孚為節之本也周省貞云天地之道誠而已矣文王)
　(序卦二十有五至无妄以應河圖之天數三十有三/至恒以居六十四卦之中半六十至中孚以居干支)
　(㑹合之全數物與无妄天命也恒久于其道人心也/中孚豚魚物理也此立言之序天地人物合一誠也)
　(易至終篇說歸性命而寄之中/孚豚魚與鳶飛魚躍一般意思)
　彖傳曰中孚柔在内而剛得中說而㢲孚乃化邦也
　豚魚吉信及豚魚也利涉大川乘木舟虚也中孚以
　利貞乃應乎天也(三四在六畫之間柔在内也三五/居上下卦之中剛得中也蘓子瞻)
　(云中孚信也而謂之中孚者如羽蟲之孚有諸中而/後能化也羽蟲之孚也必柔内而剛外然則頥曷為)
　(不中孚也曰内无陽不生故必柔内而剛外且剛得/中然後為中孚也剛得中則正而一柔在内則静而)
　(久此羽蟲之所以孚天之道也張子云中孚上㢲施/之下說承之其中必有感化而出焉者葢孚者覆乳)
　(之象有必生之理吳幼清云二五中實能孚于三四/而三能說四能㢲以孚于二五是二五之孚能化一)
　(國之民而使之孚也邦指三四二民而言此以卦德/釋孚字愚按凡物兩兩相遇者必剛其外而柔其内)
　(然後相合若外體虧盈或中心牴牾必不能合中孚/卦形正如此陰陽通和兩兩如符契也故曰孚五孚)
　(于上二孚于下用志不分天者遇之眸子不運而風/化中孚二五之謂矣信及豚魚者猶言信如豚魚非)
　(謂信曁及乎豚魚也物有至信于天况于人乎周省/貞云豚魚象頗難認乃信于己非信于人如君期仁)
　(臣期敬父期慈子期孝天性中自有定則當求及于/此若豚魚與風期而有不容爽且不自知者也此意)
　(甚好乗木舟虚者乗㢲木之空以行于兌澤之上无/心之謂也河上丈人謂措吾身于波流而吾不敢私)
　(宋人謂平生仗忠信今日任風波是也中孚以利貞/乃應乎天也乃字當玩誠者天之道也中孚一出于)
　(正則天機之動一皆自然而然者如豚魚虚舟之于/風澤而无一毫勉强滯泥之私矣噫中孚利貞應乎)
　(天夫焉有所倚㢲兌皆從乾變故有天象他卦二五/必取剛柔相應獨中孚不然以剛應剛无所繫援誠)
　(之至也誠故能孚臣楷嘗恭繹我高皇帝之論誠也/曰體之而无上守之而无為斯果實之謂歟虚之謂)
　(歟嗚呼清風擔水蟾影沈淵是又體之而非體相之/而非相孰能識其所以然耶夫文王取風澤之象而)
　(名中孚而我高皇帝論誠卽有清風擔水之譬先聖/後聖若合符節味乎此者中孚上下卦相與之義益)
　(了然/矣)
　象傳曰澤上有風中孚君子以議獄緩死(風之感澤/善入而且)
　(固心之愛民繇衷者象之君子誠精无象而能周民/情之幽苦于獄將決而議之務求其入中之出旣決)
　(則寛緩之且求其死中之生王制云刑者侀也侀者/成也一成而不變故君子盡心焉此心非中孚其何)
　(以盡之哉周禮王聽之司寇聽之三公聽之議獄也/旬而職聽二旬而職聽三月而上之緩死也兌為口)
　(舌議之象㢲為不果緩之象故周書曰獄成而孚輸/而孚若子羔之于刖者庶幾乎風澤之感矣或云獄)
　(與死象兌秋之肅殺議與緩象㢲風之長養亦通徐/子與云象言刑獄者五噬㗐賁豐旅中孚也離為戈)
　(兵有刑獄象又取離明照知情實則刑不濫也噬嗑/豐兼取震賁旅兼取艮者明以察其情動以致其决)
　(噬嗑去間豐則多故非震以動之无以威重也賁過/于文旅不留獄非艮以止之或輕于用刑也葢獄乃)
　(人命所繫一成不可變明貴无時不然威則有時當/止至于中孚則全體似離互體有震艮而又兌以議)
　(之㢲以緩之聖人卽象垂教其忠厚惻怛之意見于/謹刑如此何其仁哉五卦中文王唯于噬嗑取象夫)
　(子卽噬嗑賁豐旅/中孚以盡其義)
䷼初九虞吉有他(陸德明蘇軾/本俱作它)不燕(變坎為渙掌山/澤之官曰虞謂)
(主商度山川之事屯卽鹿无虞山虞也此虞澤虞也初/以剛正居内卦之内以主守不易為信者也故有虞人)
(時常在澤之象初心未渝故吉有他指六四言六四初/九之應也而近于五為五所攣故稱他若比初六之有)
(他亦以非應言也燕與宴通安也夫四之所以不應初/而從五者以五為近比實有以孚之故耳若初之去四)
(則逺矣初見四之有遐心而自咎己之孚不及五也用/是大不安于其心若曰我實誠之未至无以動物云耳)
(葢尤人之念賖反身之意切矣若初九者可謂天資朴/實人也孟子曰愛人不親反其仁治人不治反其智禮)
(人不答反其敬初九之不燕以之卦變渙慮且渙/也故為有他象爻變坎坎為憂疑故為不燕象)
　象傳曰初九虞吉志未變也(初居澤之内如澤之虞/人專守其職无外慕之)
　(心純白未漓偽妄未/興故曰志未變也)
　　九二鳴鶴在陰其子和(胡卧/反)之我有好爵吾與爾
靡(古本一作縻埤蒼同云散也陸績本作䌕京房本作/劘又楊用修云靡音磨叶其子和之相觀而善謂之)
(摩鶴鳴以相和成音好爵以/相摩成徳子夏之易説也)之(變震為益互體震變坤/二五皆以剛得中而臨)
(在内之柔孚信厚積合體无間故聖人于此𤼵中孚感通/之妙鳴鶴在陰指九二也其子和之指三四也互震變)
(震為鶴禽經鶴為露禽八月白露降鶴卽鳴而相警兌/乃正秋故以鶴言之鶴又知時之鳥以夜半鳴其行則)
(依洲嶼不集林木二為陰位在兌澤之中艮山之下幽/隱之處故鳴在陰二變則為坤有母象陽大為鶴三四)
(陰小為其子卦象中二陰如鳥卵二上孚之如鳥之抱/卵然亦其子象也兌為口舌互震變震為鳴故有鳴和)
(象又鶴之聲長而逺聞繇其𤼵之中者大故孚之也逺/小雅所謂鶴鳴于九臯聲聞于天是也或以二為鶴五)
(為子或以五為鶴二為子皆非以繫辭証之孔子曰居/其室出其言善則千里之外應之况其邇者乎其子乃)
(指其邇者而言以此知三四為其子也我吾二自謂也/好爵指五本卦複體離離為爵爵者雀也其鳴節節足)
(足故象其形為酌器大夫以上與燕享然後賜爵因謂/命秩為爵五君位又有剛中之德乃體備天爵而據人)
(爵之尊者故謂之好爵吳幼清云天下有達尊三爵一/齒一徳一德之尊者稱其人為懿德詩言好是懿德是)
(也爵之尊者稱其人為好爵此言我有好爵是也猶詩/言我有嘉賓也爾指三四也錢國端云靡如從風而靡)
(之靡五入人如風故稱靡鶴子鳴和爾我隨風一體上/㢲相隨順入于五中說之至更入之深吾與爾靡之之)
(象若依古本縻則為縻繫之義與五攣如相應㢲繩象/也此爻之意總謂二積其誠信孚卦中之三四以上應)
(乎五而與之相繾綣卦變益或/益之十朋之龜和且靡可知也)
　象傳曰其子和之中心願也(中謂二也其子和之則/可相將以應五是二之)
　(心之所/願也)
　繫辭上傳曰鳴鶴在陰其子和之我有好爵吾與爾
　靡之子曰君子居其室出其言善則千里之外應之
　况其邇者乎居其室出其言不善則千里之外違之
　况其邇者乎言出乎身加乎民行發乎邇見乎逺言
　行君子之樞機樞機之發榮辱之主也言行君子之
　所以動天地也可不愼乎(按夫子所論應違則鳴和/二字之義葢信敬感通莫)
　(大于言行至誠而不動者未之有也其曰動天地則/二之所以應五而靡好爵者也楊敬仲云慎者慎其)
　(中孚之主不可動乎意而失/之也何思何慮自誠自一)
　　六三得敵或鼓或罷(楊用修云罷音碆叶歌易林/蹇裳涉水深漬請罷賴幸舟)
(者濟脱/无他)或泣或歌(變乾為小畜互體震變兌約象艮變/離敵謂與已同等相敵者三為内卦)
(主四為外卦主同為陰柔而其志相反敵也王輔嗣云/三四俱陰金木異性敵之謂也以陰居陽自疆而進進)
(而擬敵故或鼓也四履正位非三所尅故或罷也不勝/而退懼見侵陵故或泣也四履謙㢲不報敵讐故或歌)
(也不量其力進退无恒憊可知也水之在澤也風動若/鼓風息若罷風狂若呼風徐若歌三澤面而與風交故)
(其象如此又互體震動鼓象約象艮止罷象震為恐懼/三變約象離離為目泣象離火聲沸本卦兌為口歌象)
(兌又為巫或鼔或罷或泣或歌亦巫象倐忽之間變態/如此己且不能自信何以孚之人哉蘓君禹云六三陰)
(柔不中正非能孚者人而孚則千里之外孰非吾與人/而不孚則一室之近孰非吾敵至于敵之者多則吾之)
(身不能以自安而吾之性情不能以自主作止哀樂皆/失常度誠所謂人而无信不知其可也卦變小畜亦有)
(畜止不/進之象)
　象傳曰或鼓或罷位不當也(三居比四之位四孚于/五三欲四之孚已四嫌)
　(其无實不來孚也故/三之情狀无常如此)
　　六四月幾(京房本作近/荀爽本作旣)朢馬匹亡无咎(變乾為履/互體震變)
(離約象艮變㢲㢲為月旣朢之象四乃㢲初畫上承九/五故不敢居于旣朢而曰幾朢又大明生于東月生于)
(西兌西震東下卦兌中爻震亦日月相望象也互體震/為馬曰匹者指三也古者駕車用四馬不能備純色則)
(兩服兩驂各一色又小大必相稱故兩馬為匹震又為/奔走此爻變互體為離牛不成震馬矣故曰馬匹亡四)
(為㢲主下離同類之三而孚于五雖非正應然當位而/孚于中實之君故无咎卦變履四以履三而愬愬亦匹)
(亡之/義也)
　象傳曰馬匹亡絶類上也(離去同類上孚于五也觀/絶類上也句則卦體卦義)
　(瞭/然)
　　九五有孚攣如无咎(變艮為損約象艮變坤有孚/攣如合二五三四取象九五)
(九二同德相應包裹二陰以成中孚上維下繫若固結/之而不可解體㢲為繩約象艮為手攣如象也此卦中)
(虚而二五中實五又為之主則使一卦六爻如一氣然/而靡不為之用者唯九五也雖下與九二敵應相與若)
(不能无咎然中孚之道不主于情而主于理不孚于外/而孚于中五與二均有剛中之德一理中孚志同道合)
(若虞廷君臣之賡歌有商君臣之一德孚乃化邦將在/兹矣何咎之有卦變損五亦益之十朋之龜孚攣可知)
(也/)
　象傳曰有孚攣如位正當也(與履兑不同彖傳曰剛/中象傳曰位正當葢九)
　(居五位中而且正者也若/九二第可謂之中而已)
　　上九翰音登于天貞㐫(變坎為節禮記雞曰翰音/翰羽也雞鳴則振拍其羽)
(古詩謂腷腷膞膞雞初鳴是也㢲為雞故曰翰音雞知/旦亦信物也㢲為高有登象上居天位有天象卦二陰)
(在四陽之中與比近者相得初上則逺矣故四不應初/三不應上初得位而處卦内赤子之心猶在故不以有)
(他咎四且恐懼不敢燕安以求益致其孚初之得也上/失位而處卦外風體飛颺无中孚之意但執其一節之)
(小信嘵嘵然自鳴于人其心惟恐三之不我應則上之/失也侯果所謂中實内喪虚華外揚譬羽翰之音微而)
(短安足以登于天哉其視鶴鳴子和清響九霄者大相/懸絶矣貞此不變終无所孚故㐫變坎為節庶斂其飛)
(揚之思而/自返乎)
　象傳曰翰音登于天何可長也(誠于中者可久飾于/外者不可繼其志惟)
　(欲求人之知而邀人之應高自標/榜終與空俱銷欲以孚天下難矣)
䷽(艮下/震上)
小過亨利貞可小事不可大事飛鳥遺之音不宜上宜
下大吉(小謂陰為卦震上艮下四陰在外據用事之地/而囚二陽于内陰過而陽不及故名為小過此)
(小人衆君子寡之時也聖人作易專以扶陽抑陰為主/大過則欲君子善用乎陽剛小過則戒君子善遇乎陰)
(柔謂當小過之時在陽剛君子亦自有亨通但利于貞/耳貞對悔言宜貞之止忌悔之動也小事謂小小禮遇)
(之事大事謂得位而大有為之事小過之時陰柔雖盤/據要津然君子之德望自為若軰所仰如際可公養餽)
(金傳食之類孔孟時時有之但欲其行道濟世則不能/耳飛鳥遺之音者謂飛鳥報之以音聲如賈誼鵩賦所)
(謂鵩飛入室主人以為不祥者音耗如此道之不行可/知矣全卦有飛鳥象中二陽象鳥身上下四陰象鳥翼)
(周省貞云嘗觀中孚之象柔在内而剛得中象之最美/者也大過之象四剛盛而本末弱象不美而分猶存也)
(若小過則中外輕重倒置象鳥之飛其權盡歸于翼矣/上卦震為鳴約象兌為口下卦艮為止横飛之鳥其勢)
(迅疾身雖飛過而其音聲止于所鳴之處尚遺留于人/耳陶詩所云來鴈有遺聲是也因飛鳥遺音而悟知難)
(而退之理不宜上宜下者取上下卦之義言上卦震動/下卦艮止動則為陰邪所忌而取禍止則可以冺嘿而)
(全身大者陽也陽道不為陰所戹故吉此君子不得志/之時轉㐫為吉之道舊説以亨貞大吉俱指陰柔説者)
(非葢易不為小人謀也六爻皆變為風澤中孚艮上震/下為頤胡仲虎云易貴陽賤陰故二陽函四陰為頤四)
(陽函二陰為中孚皆美名也二陰函四陽為大過四陰/函二陽為小過皆非美名也又程沙隨外編云或人占)
(婚姻筮之遇小過不知其占再筮之亦得小過為占之/曰内卦兼互體為漸漸女歸吉外卦互體為歸妹説以)
(動所歸妹也此以初至四互一卦再以/三至上又互一卦為占亦筮法之變例)
　序卦傳曰有其信者必行之故受之以小過(信者心/與理相)
　(信之謂孚信在中則可以行之而无疑如過恭過哀/過儉之類葢將以矯世厲俗則不得不以過為功以)
　(過為功君子/之不得已也)
　彖傳曰小過小者過而亨也過以利貞與時行也柔
　得中是以小事吉也剛失位而不中是以不可大事
　也有飛鳥之象焉飛鳥遺之音不宜上宜下大吉上
　逆而下順也(陽大陰小此卦陰多陽寡故曰小過夫/小者旣過矣而君子處此有亨道者何)
　(也利貞則亨嚴于自衛酌于機宜與時偕行而已柔/得中以二五言二五以柔道居中乃陷陽而未甚者)
　(故時以禮遇加君子此特小者之事耳是以小事吉/也剛謂三四几天下之大事必剛健中正之君子方)
　(可為之陰道方盛豈肯用陽失位不中則陽剛不得/志矣是以不可大事也卦體内實外虚有飛鳥之象)
　(焉雖孔子釋彖然亦是歎息時事壊亂政柄倒持非/止訓詁語也因飛鳥遺音而悟相時之理如邵康節)
　(聞洛陽杜鵑鳴而知天下之將亂不宜上宜下大吉/者上動則逆時下止則順時止而不動與時偕行故)
　(陽剛能/獲吉也)
　象傳曰山上有雷小過君子以行過乎恭喪過乎哀
　用過乎儉(侯果云山大而雷小山上有雷小過于大/故曰小過小過之時人習憦易奢侈君子)
　(矯之以行過乎恭喪過乎哀用過乎儉是非君子之/得已也葢順時而自貶焉耳世之治也反一无跡則)
　(以道為功世之否也因貳以濟則以過為功其過也/乃其所以為不及也與曰行曰喪曰用皆見于動以)
　(象震曰恭曰哀曰儉皆止于節以象艮記曰恭近禮/儉近仁信近情敬讓以行此雖有過其不甚矣夫恭)
　(寡過情可信儉易容也以此失之者不亦鮮乎/闗子明云小過一時之用也大過一世之用也)
　　初六飛鳥以㐫(變離為豐小過之取象與中孚同/以全卦之象立義无相應之説小)
(過有飛鳥之象四陰據用事之地其翼也二陽囚于内/其腹背也翼欲往腹背不能止翼欲止腹背不能作也)
(故飛鳥之制在翼初二五上皆翼也獨初上言之何也/鳥飛不在翼而在翰翰者翼之鋭也初上則其翰也又)
(初上變則兩體皆成離離為飛鳥故獨于兩爻稱飛鳥/初下地也亦小物也在艮之下當止而反飛以下而犯)
(上以小而凌大必无幸矣春秋傳云凡師能左右之曰/以鳥之飛見以乎翼然直以之而致㐫也使鳥能安處)
(于初六之地未有失也直為翼所以而致㐫亦何樂此/飛為哉飛于初已㐫飛于上更可知已聖人戒辭與坤)
(姤同又郭璞洞林云占/得此者或致羽蠱之孽)
　象傳曰飛鳥以㐫不可如何也(以㐫者自納于㓙也/高飛必返墜孽繇已)
　(作可如何哉/莫救之辭)
　　六二過其祖遇其妣不及其君遇其臣无咎(變㢲/為恒)
(互體㢲變乾小過陰過陽也故于兩剛稱弗過而二與/上稱過陽之在上者父之象尊于父者祖之象三陽為)
(父四陽為祖五陰而尊妣之象妣在祖上則尊于祖者/如周人祖后稷而以其母姜嫄為妣故斯干云似續妣)
(祖春秋傳我所欲曰及不期而㑹曰遇二五雖非正應/而同類相求越三而四以應于五是過其祖而遇妣也)
(然五雖德為妣而位則君也三四居近君之位則皆臣/也二未應五而先與近比之三四遇故又有不及其君)
(遇其臣之象卦二陽陷四陰之中初上陷陽之甚者二/五其未甚者也故彖傳賛之曰柔得中二與陽遇雖未)
(能用陽然猶知敬陽而身為之下若上六則弗肯與二/陽遇而直過之矣惟二有柔伏承陽之美而无强悍害)
(陽之心故无咎變/㢲故能順以遇賢)
　象傳曰不及其君臣不可過也(三四皆臣之賢者奈/何遇之葢勸二之辭)
　(使二能引三四而與之共事則福且及其君矣/惜乎其僅一遇而已也若季桓之于夫子是也)
　　九三弗過(句/)防之(句/)從或戕之㐫(作一句○變坤/為豫互體㢲變)
(艮約象兌變坎弗過者陽不能過乎陰也本卦陰過乎/陽故二陽皆稱弗過勢旣弗過又以剛正為羣陰所嫉)
(可无防與防之如何不墮其術中不陷其虎尾耳若不/逆其詐而順從之則必貽累于後日桞子厚是也或不)
(容其惡而戕害之則必反噬于目前陳蕃竇武是也二/者皆致㐫之道三為卦主乃以止為德者位内卦之上)
(以一奇橫亘于二陰之前有隄防象互㢲為入又有從/象互兌為毁折又有戕象剛失位而不中是以不可大)
(事若從與戕皆不能止者故㐫/艮為坤止而順小過之貞也)
　象傳曰從或戕之㐫如何也(失守而從陰不量力而/戕陰皆自貽伊感㐫當)
　(如何也謂/㐫不可測)
　　九四无咎弗過(句/)遇之(句/)往(句/)厲(句/)必戒(句/)勿用
永貞(變坤為謙互體㢲變坎約象兌變震九四弗過與/三同獨得无咎者三以剛居剛而四以剛居柔也)
(以剛居柔張而未嘗不弛闢而未嘗不翕故无咎然四/為震主陽性上行又震體動故往而與陰遇遇有禮遇)
(之意中爻㢲順兌悦二體皆禮遇象四自知勢之不敵/見陰而善遇之然我旣有往則彼必有來使彼與我相)
(往來危道也可无戒與夫天下豈容有常厲常戒之事/哉故告之曰勿用以往遇之道為可永貞也若永固守)
(此而不知變恐不得以无咎終矣彖言不宜上宜下謂/此爻也孔子讀詩至正月之六章戄然曰不逢時之君)
(子豈不殆哉從上依世則廢道違上離俗則危身世不/與善而已獨行之故曰非其時恐不得終焉此小過三)
(四㐫危之説也變坤為謙/亦有弗過而能遇之象)
　象傳曰弗過遇之位不當也往厲必戒終不可長也
　(處位近陰而在已无以制故不得不暫遇之也往厲/必戒不可玩厲戒以為常何如止而不往之可免厲)
　(哉正釋勿/用永貞義)
　　六五密雲不雨自我西郊公弋取彼在穴(變兌為/咸約象)
(兌變乾坎為雲雨上畫為雲下畫為雨三四五體兌得/坎之上體為滃密之雲然坎之下畫窒塞不通象雲雖)
(密而雨不降也雨之所以不降者以雲來自我西方之/郊凡雲自東北起者有雨雲自西南起者无雨解見小)
(畜彖約象兌為西方以在内卦之外故稱郊五陰在三/四二陽之上亦欲畜三四而成雨然五雖有唱三四終)
(不為和陰氣凝而上結可以為雲陽氣不散而下流不/可以為雨密雲不雨之象公指五卦名小過不可以小)
(斥君故隠而稱公以絲繫矢而射曰弋大象坎為弓本/爻震竹為矢約象兌金為簇下互㢲繩為絲皆弋象彼)
(指三四陷在坎中坎為窞為隠伏故稱在穴雷動龍興/方能致雨三為乾之少男四為乾之長男皆有龍德而)
(負作霖之望者以與五非正應故公用弋以召致之公/之弋特以近比而相浮慕亦如世俗求蜥蜴之類非真)
(能用三四者也時當勿用三四且安于潜伏恐亦莫之/肯顧矣故彖曰可小事不可大事或指弋彼為弋二亦)
(通愚所疑者小過之時陰道方升而可謂之在穴乎若/以二為晝伏夜動之小人則取在穴象似无害但與上)
(文密雲不雨无相屬耳變兌亦西郊不雨之象或云小/畜與此爻皆文王之象故西郊稱我隱辭也穴指羑里)
(公指散宜生/之屬詳之)
　象傳曰密雲不雨已上也(上謂上六小畜之所以旣/雨者以有二陽畜之于上)
　(故畜極而成雨今六五之上又有上六陰大盛而陽/不交則其氣散矣豈復能成雨乎爻曰不雨者此時)
　(不雨也傳曰不雨者終不雨也上六/陷陽之甚者所以歸咎于上六也)
　　上六弗遇(句/)過之飛鳥離之㐫是謂災眚(變離為/旅四陰)
(皆過乎陽獨上曰過之者過者勢也過之者其心也上/六以陰柔之資體震動之性位于卦末豈惟不與相遇)
(而已直超而過之出其上極其高如飛鳥焉亢滿如此/彼方侈然自以為得志誰知飛而不已將有網罟以麗)
(之也不亦㐫乎離麗也言㐫矣復申之曰是謂災𤯝者/禍自外至曰災過繇已作曰眚上六之災則自作之𤯝)
(也將以誰怨然則陰之過豈陰之福哉/變離為飛鳥為網罟為災大象坎為眚)
　象傳曰弗遇過之已亢也(窮高曰亢居卦之終過之/亢極者也初之飛鳥已㐫)
　(上之㐫更/可知矣)
　第十七對
　　旣濟䷾濟未
　襍卦傳曰旣濟定也又曰未濟男之窮也(旣濟六位/皆當故定)
　(未濟三陽失位故窮伊川講易成都有桶匠過之指/未濟卦曰三陽皆失位朱子云此語火珠林上已有)
　(襍卦所云未濟男之窮者正此意乾鑿度云旣濟未/濟者所以明戒慎而全王道也李子思云陰陽之氣)
　(往來乎天地之間或不能无過差故聖人作易于頥/大過之後繼之以坎離葢以陰陽之中而救大過之)
　(弊也于中孚小過之後繼之以旣濟未濟亦以陰陽/之交而中者而救小過之弊也章本清云乾坤之後)
　(屯始以坎此亦終之以坎卦名旣濟未濟亦因坎取/義葢天地間險難最多非剛中未易以濟殆有深意)
　(存也豈獨世道為然哉反之一念理欲相為勝負惟/狂罔念作聖惟聖罔念作狂旣濟未濟判于幾微之)
　(際李季辨云上篇首乾坤終坎離下篇首咸恒終旣/濟未濟亦坎離也天地之道不過于陰陽五行之用)
　(莫先于水火上篇首天地陰陽之正也故以水火之/正終焉下篇首夫婦陰陽之交也故以水火之交終)
　(焉鄧汝極云人受天地之中以生神明内藏精魄載/營神精交而形全誠立明通明至誠從誠明合而天)
　(全水易流而難固火好炎而難静兩且交勝亦以交/病持危守中知終惟終為性命宗不其深夫故易之)
　(終旣未濟也終坎離而已矣廬陵蕭氏云合中孚小/過旣濟未濟而論六子之卦全也上經頥大過坎離)
　(亦然又以見乾坤居六十四卦之首六子居六十四/卦之終也分而論之則乾坤為上經之首咸恒為下)
　(經之首坎離不交之體為上經之尾然縂上下兩篇/言之實乾坤之體為六十四卦之首坎離之用為六)
　(十四卦之終此序/卦始終之闗鍵也)
䷾(離下/坎上)
旣濟亨小利貞初吉終亂(濟爾雅云渡也通也方言云/過渡謂之涉濟繫辭傳謂舟)
(楫之利以濟不通卽此濟也其有以二物相資相成為/濟者如左傳寛以濟猛猛以濟寛亦取濟不通之意盖)
(窮則變變則通物无終窮之理所以有貴于相濟也旣/濟者已濟也為卦坎上離下以兩體言取水火相濟之)
(義水性下以金盛水于上則水不滅火火性上以木傳/火于下則火能熱水火不炎而水得温各成其用故曰)
(旣濟大象謂水在火上為旣濟是也養生家以心屬火/腎屬水必滋養腎水以降伏心火亦取水在火上之義)
(未濟反此以爻象言旣未濟皆有重坎但未濟險在上/九一陽之内有渡水未竟之象旣濟險在初九一陽之)
(外有渡水已竟之象兩卦初上爻辭皆稱濡以皆取象/于濟水故也夫旣濟則治定功成而亨矣其獨曰小利)
(貞者何也陽為大陰為小旣濟之所以致亨者原以六/爻兩兩相應而居位各正初三五陽位皆以九居之二)
(四六陰位皆以六居之若泰六爻雖相應而二五尚處/非其位六十四卦中唯旣濟最正旣濟之德為優于泰)
(也然尚有小者存焉以為是不可忘戒也使陰三爻中/有一之不貞且失位失應而濟不終成其為濟矣初吉)
(終亂承上文指陰爻言在初者則吉六二是也在終者/則亂上六是也二之所以吉者自二至四互體坎二為)
(涉險之始兢惕之意多故吉若上則處坎之終狃其旣/濟因循偷安亂自此芽矣旣濟之反為未濟旣濟之尾)
(乃未濟之首是以聖人深致意焉自王輔嗣不達彖傳/小者亨也之說遂以亨小二字相連為讀諸儒從之絶)
(无義/理)
　序卦傳曰有過物者必濟故受之以旣濟(行過乎恭/喪過乎哀)
　(用過乎儉可以矯世厲俗有所濟也聖人/雖在下其濟猶大使其得位濟當何如)
　彖傳曰旣濟亨小者亨也利貞剛柔正而位當也初
　吉柔得中也終止則亂其道窮也(旣濟之亨合大小/而言雖小者亦亨)
　(也何者皆當位故也然獨以利貞責小者何也本卦/剛柔正而位當若小者不貞則柔必至與剛相易剛)
　(柔不正而位不當也初吉柔得中也指六二也終止/則亂其道窮也指上六也自一卦觀之剛中端拱于)
　(上柔中靖共于下有百為就叙之象然亨于始不亨/于終可見成九五旣濟之治功者固賴六二之柔順)
　(啓九五旣濟之宴安者實繇上六之陰柔彖但曰終/亂而夫子曰終止則亂者味止之一字卽襍卦傳旣)
　(濟定也之義葢旣濟之陰陽各歸其家易于伏而不/動履其運者若一切狃為可安而不時加整刷則陰)
　(邪將伺其懈而中之而旣濟之道于是窮矣能慎終/如始无怠无荒常如欲濟之時則何繇而亂也彖以)
　(初吉歸六二彼正/所謂欲濟之時也)
　象傳曰水在火上旣濟君子以思患而豫防之(楊廷/秀云)
　(泰天地之明交也旣濟水火之明交而天地之互交/也故泰者既濟之純旣濟者泰之襍自泰之外孰有)
　(如旣濟之吉亨者火炎上也降而居下水潤下也騰/而居上此水火之明交也初與三五皆乾也分而下)
　(于三陰二四與上皆坤也分而上于三陽此天地之/互交也天地通氣水火濟飪此其為旣濟歟錢國端)
　(六火之上非水之所可在水在火上水不滅火火不/涸水以氣交相為濟旣濟之象君子以思患而豫防)
　(之方得其相濟之用卽思其相射之患思患思水上/火下火有熾而涸水之患水有決而滅火之患豫防)
　(之如豫以水防火又豫防水之滅火思患坎難象豫/防離明象思以心言豫以事言思患者慮乎其後豫)
　(防者圗之于先古者天子卽位上卿進曰如之何憂/之長也能除患則為福不能除患則為賊授天子一)
　(策中卿進曰配天而有下土者先事慮事先患慮患/先事慮事謂之接接則事優成先患慮患謂之豫豫)
　(則禍不生事至而後慮者謂之後後則事不舉患至/而後慮者謂之困困則禍不可禦授天子二策下卿)
　(進曰敬戒无怠慶者在堂吊者在閭禍與福隣莫知/其門豫哉豫哉萬民望之授天子三策正此意也)
䷾初九曳其輪濡其尾无咎(變艮為蹇二三四互坎/在前為輪為曳初在車)
(後尾象在水之下濡象初九以剛居剛又火體炎上其/進之志鋭也見二在前曳其車輪以應五奮身從之雖)
(掇足沾泥而不恤勢必至濡其尾縱未得利涉之用然/于人臣盡瘁之義何咎焉卦變蹇欲濟而蹇故有濡尾)
(之/象)
　象傳曰曳其輪義无咎也(按初九无曳輪象云曳其/輪義无咎者葢初九與六)
　(二比近相得同心共濟二旣曳其輪矣初何惜濡其/尾以從之其于義也无所咎也不言濡其尾者省文)
　(耳/)
　　六二婦喪(息浪/反)其茀(子夏傳作髴荀爽/作紱董遇作并)勿逐七日
得(變乾為需互體坎變兌離為中女應爻中男婦之象/也婦人出門乗車必以茀詩稱翟茀以朝是也離為)
(雉故有翟象爾雅輿革前謂之鞎後謂之茀竹前謂之/禦後謂之敵互坎為車在前二互坎下畫也有車後之)
(茀象二之象茀與初之象尾皆就本爻取象二欲乗車/適五而六四當其車前四互體坎正體亦坎坎為盜竊)
(茀者也故婦䘮其茀婦而无茀則不可乗車而之夫矣/此葢良臣為䜛間而不得通于君之象然濟世之具在)
(我五方需賢弼以出險舍我其誰吾唯静以俟之不久/當自合故詔之曰勿逐七日得彖所謂初吉正此爻也)
(楊廷秀云管蔡之謗周公公不辨而王自悟燕王上官/之譖霍光光不言而帝自察得爻義矣曰七日者自二)
(反數之歴初數而還値二也卦變需亦勿逐象蘇子瞻/云安樂之世人不思亂而小人開之開之有端必始于)
(爭争則動動則无所不至君子居之以至静受之以廣/大雖有好亂樂禍之人欲開其端而人莫之予葢未嘗)
(不旋踵而敗也旣濟爻皆有應六二六四居二陽之間/在可疑之地冦之所謀而六二居中九五之配也或者)
(欲間之故竊其茀其夫必怒而求之求未必得而婦先/見疑近其婦者先見詰怨怒並生而憂患之至不可勝)
(防矣故凡竊吾茀者利在于吾之逐之也吾恬而不逐/上下晏然非盜者各得其位而盜者敗矣故曰勿逐七)
　(日/得)
　象傳曰七日得以中道也(二為離主居下卦之中此/六二之德也以中感中得)
　(其正應故終/必相孚也)
　　九三高宗伐鬼方三年克之小人勿用(變震為屯/互體坎變)
(坤約象離變艮九三以剛陽處欲變之位剛陽則近于/有為欲變則動而之外内治旣修則思勤兵于逺應爻)
(最居卦外九五所不臣乃蠻夷之負固不服者故取高/宗伐鬼方故事以為象然必曰三年克之者見盛世用)
(兵之難也葢當恬熈之後其將士旣已不習于干戈民/且憾于饋餉之煩故雖以高宗之賢猶待三年而後克)
(可弗慎與求功于外孰與弭隙于内故旣濟之所急者/非邊功也所最急者則小人耳使小人得操政柄其禍)
(且深于鬼方從來小人夷狄同為陰類而夷狄之禍較/逺小人之禍較近故作易者于用兵之後必以小人勿)
(用戒之師之上六猶此志也離為戈兵所謂兵猶火也/變爻為震戈兵震動伐國之象鬼方者北方國也夏曰)
(獯鬻商曰鬼方周曰獫狁漢曰匃奴魏曰突厥匡衡疏/云成湯化異俗而懷鬼方豈湯時鬼方内屬于式圍之)
(中而復叛于中衰之日故高宗伐之以中興殷道也與/西𦍑傳云殷室中衰諸侯皆叛至高宗征西戎鬼方三)
(年乃克詩云自彼氐羌莫敢不來王是其證也上與九/三為應坎居北故曰鬼方又坎為隠伏鬼之象也繇三)
(爻至上三年之象宻比四隂隂為小四為人位三變互/艮為小人勿用之象焦弱侯云既濟上三爻猶泰上三)
(爻有向衰之漸故髙宗不屬五而屬三于令升云在既/濟之家而述先代之功以明周因於殷有所弗革也卦)
(變屯動乎險中/有克而難意)
　象傳曰三年克之憊也(旣濟之世大業已就其有幽/逺之國猶未從則益修文德)
　(以來之可也今乃伐之雖以旣濟之勢高宗之賢猶/必待三年而後克師老財匱則亦憊矣于以見克敵)
　(之難而用兵非美事也又按乾鑿度云九三得正下/陰能終其道濟成萬物猶殷道中衰王道陵遲至高)
　(宗内理其國以得民心扶救衰㣲伐征逺方三年而/醜惡消王道成殷人高而宗之文王挺以較易勸徳)
　(也此與傳意/大異不必從)
　　六四繻(釋文作襦子夏王廙/本作□説文作需)有衣袽(説文作絮云/緼也京房本)
(作䘫子夏/傳作茹)終日戒(變兑為革互體坎變㢲約象離變乾/繻説文云繒采也漢制裂帛邊繻頭)
(以為闗門符信離文明繒采象袽通作帤塞漏孔之敝/帛卽敝衣之帛也四變互體為乾衣之象也變兌為毁)
(折衣敝象也黄庭經云世事紛紛如臭帤卽此治平之/世而小人竄伏于其間如盛服之中敗絮藏焉坎為隠)
(伏繻有衣袽象終日者盡日也離已盡而坎月方升之/時也坎為盜四在兩坎間其為盜多矣安得不終日戒)
(以防之曰戒者為九五言也九五旣濟/之主也卦變革懼治之革而亂也故戒)
　象傳曰終日戒有所疑也(疑陰之伺陽也然則當旣/濟之世誰謂小者旣皆得)
　(位而可不以利貞為戒哉坎為疑/故曰有所疑然疑四者九五也)
　　九五東鄰殺牛不如西鄰之禴(漢書/作瀹)祭實受其福
(變坤為明夷約象離變震此爻以坎離相對取象不以/二五相應取象亦變例也後天卦位乾坎艮震陽與陽)
(為隣坎居北乃東之鄰也㢲離坤兌陰與陰為鄰離居/南乃西之隣也曰東鄰殺牛不如西鄰之禴祭實受其)
(福者葢以旣濟未濟之上體對言旣濟上體坎坎為刑/變坤為牛殺牛象也未濟上體離離屬夏夏祭曰禴禴)
(祭象也旣濟之九五安于承平久矣聲容儀度非不爛/然可觀然无柢畏天命之實徒綢繆其章采而已欲以)
(迓休不亦難乎曾不如新造之國其具未備其心則誠/為彼蒼之所降鑒福履之綏政未艾也聖人懼人君當)
(旣濟之世侈志誇張而忘中惕故設之警如此四時之/祭春祠夏禴秋嘗冬蒸禴用聲而已蒸則百物皆備殺)
(牛冬祭喻時衰而且過用也禴夏祭喻時盛而且不過/用也舊說以為指紂與文王之事謂紂為東鄰文王為)
(西鄰則岐周侯國而乃與商天子稱鄰乎恐文王周公/无此語矣坊記子云敬則用祭器故君子不以菲廢禮)
(不以美殁禮故食禮主人親饋則客祭主人不親饋則/客不祭故君子苟无禮雖美不食焉易曰東鄰殺牛不)
(如西鄰之禴祭實受其福應劭云禘郊宗祖報五者國/之典禮加之以社稷山川之神有功烈于民者也前哲)
(令德之人所以為質者也天之三辰所照仰也地之五/行所生殖也九州名山川澤所出財用也非是族也不)
(在祀典淫祀无福是以泰山不享/季氏之祭而易美西鄰之禴云)
　象傳曰東鄰殺牛不如西鄰之時也實受其福吉大
　來也(時者當其可之謂事惟其可不求過也大謂旣/濟九五之陽使旣濟九五能如未濟之六五則)
　(吉且來集于九五之身矣何者天/之所福不于其物于其誠故也)
　　上六濡其首厲(變㢲為家人上六以陰柔處坎險/之極旣濟之終自恃无復有險難)
(矣然忽心一生則險難立至如人之濟水將及岸而濡/其首甚危之之辭坎為濡上為首與大過上六滅頂同)
(王輔嗣云旣濟道窮則之于未濟之于未濟則首/先犯焉將没不久危莫先焉坎變㢲亦入險象)
　象傳曰濡其首厲何可乆也(世无長治久安之理人/心之神與造化之氣共)
　(徃來者也心止則治亦止濡首之危卽在目前樂不/久矣彖所謂終亂者此也旣濟六爻皆陰陽相應聖)
　(人以陰陽立義不以相應立義/如徒取相應也全卦无貶辭矣)
䷿(坎下/離上)
未濟亨小狐汔濟濡其尾(史記引作狐/涉水濡其尾)无攸利(未濟之/卦離上)
(坎下以兩體言火在水上不相為用不能成烹飪之功上/以爻象言内體坎三四五約象亦坎上九一陽横亘于)
(不能成出險之功故卦名為未濟未濟有終濟之理特/需時耳故亨旣濟已然之亨也未濟方來之亨也楊廷)
(秀云處旣濟者在于有持守克終之心處未濟者在于/有進為克終之才心不克終故旣濟為未濟才能克終)
(故未濟為旣濟濟斯亨矣故曰未濟亨非未濟之亨也/未濟而能濟之亨也小狐指六五自三至五約象坎坎)
(為水為穴為隠伏穴居隠伏往來水間者狐也故九家/易云坎為狐所以稱小者五柔畫也又内卦正體坎為)
(狐五乃互卦之坎當為小狐所以别于内卦也狐何以/比君位狐有中和之德君象也左傳秦伯伐晉筮得蠱)
(亦以雄狐為君象又狐色黄亦離五象也汔幾也與井/卦汔至同當五之位已涉二坎矣故曰幾濟然猶未克)
(濟而沾濡其尾者以上九障其前无繇出險故也狐尾/甚長故古語云狐欲渡河无如尾何以約象卦畫推之)
(尾當在六三爻位以居前水後水連接之間故有濡象/與初六之方濟而卽濡尾者不同史記春申君説秦昭)
(王引易狐涉水濡其尾言始之易終之難也韓詩外傳/云官怠于宦成病加于小愈禍生于懈惰孝衰于妻子)
(察此四者慎終如始易曰小狐汔濟濡其尾詩曰靡不/有初鮮克有終正此兩句義疏將濟未濟故无攸利然)
(豈終不濟哉亦求其所以濟者而可矣胡仲虎云易不/終旣濟而終未濟易不可窮故也未濟之時其花未開)
(之春月未圓之夜乎天地不交為否否不曰亨否不通/也水火不交為未濟非不濟也未焉爾故曰未濟亨无)
(他未濟水火之不交而坎男居離女下又男女之交也/况旣濟下離互坎上坎互離旣濟之中互未濟未濟下)
(坎互離上離互坎未濟之中互旣濟非惟見時變/之相為反覆而水火互藏其宅復于易中見之)
　序卦傳曰物不可窮也故受之以未濟終焉(終止則/亂故其)
　(道窮旣濟之心常如未濟則不窮矣學易者常持不/可窮之心則幾道矣抑嘗聞之易之道陰陽兩端也)
　(而始于乾終于未濟則有太極无極之意存維天之/道于穆不已太極也諸卦皆有著惟未濟无窮无窮)
　(之謂无極乎語道必至于无窮无極而後盡道宇之/上下宙之前後亘古今一大疑事雖聖人不知也陰)
　(陽不測之謂神神无方易无體安可以一察盡哉項/平甫云坎離之交謂之旣濟此生生不窮之所從出)
　(也而聖人猶以為有窮也又分之以為未濟此卽咸/感之後繼之以常久之義也葢情之交者不可以久)
　(而无弊故必分之正者終之人之心腎其氣何嘗不/交而心必在上腎必在下不可易也觀此可以知旣)
　(濟未濟/之象矣)
　彖傳曰未濟亨柔得中也小狐汔濟未出中也濡其
　尾无攸利不續終也雖不當位剛柔應也(未濟之所/以能亨者)
　(六五以陰居陽位柔而得上卦之中也柔則不愎以/憤事柔而中則不懦以失幾此能濟之才也故致亨)
　(未出中者中卽柔得中之中葢以六五爻位言緣有/上九以障之故雖幾濟而未能出于六五之前也濟)
　(而得濟謂之終今旣未出中則始雖連續以涉習坎/而終未出乎坎外是不能與前相繼續而成其終矣)
　(然豈終于不濟哉葢六爻雖失位故為未濟然剛柔/皆相應應則陰得陽以為助而未濟者終于必濟此)
　(其所以亨也未濟六爻不當位而皆相應聖人于爻/辭中只以相應取義不以當位取義如必拘當位也)
　(六爻无/善辭矣)
　象傳曰火在水上未濟君子以愼辨物居方(火炎上/水潤下)
　(物不同也火居南水居北方不同也水火異處雖无/濟于用而亦可以无相害有可法者愼辨物者物以)
　(羣分也愼居方者方以類聚也辨物象火照于上居/方象水流于下同人之辨物别其所同也未濟之辨)
　(物致其所異也又蔡子木云方者物理之所止也未/濟而首辨乎此可濟之道也旣濟而常辨乎此可久)
　(之道也故辨物居方者所以成始成終者也而易象/終焉項平哺云必加愼字者以其未濟也在濟之時)
　(且當思患豫防况未濟乎水火交則有難未交則未/有難然難將生矣辨之不早居之不得其所皆難之)
　(所繇生也可不慎乎易終于/未濟而始于屯其意深矣)
　　初六濡其尾吝(變兌為睽此甫問津而卽濡尾者/與彖辭之濡尾不同葢謂之曰初)
(則非汔濟之時可知初以陰柔在下處險而應四處險/則不安其居有應則志行于上然已旣陰柔又當未濟)
(之始未可以進初不量力而冒前其不濡尾而淪沒者/鮮矣初在卦下故稱尾凡獸尾之大者必揭其尾而後)
(能濟亦必獸之大而有力者方能揭其尾焉初之才力/何如也旣濟初九濡尾曰无咎此曰吝何彼時當濟又)
(以陽居陽才足以濟之故无咎未濟之初六則事事與/之相反矣若而人者固求濟之君臣所不許也故吝變)
(坎為兌有陷于/大澤之中已爾)
　象傳曰濡其尾亦不知極也(不知極猶言不知紀極/言其好進无休已也方)
　(在坎底宜安以需冐深為淺尾/能无濡乎則不知極之故耳)
　　九二曳其輪貞吉(變坤為晉互體離變艮曵其輪/有輪不前而强力以曳之之象)
(孔仲達云言其勞也二與五應為佐濟之臣互體離性/炎上盡心竭力卽艱險不避但身在坎中水方湯湯漸)
(車惟裳二才雖剛健可欲速哉必舒徐固慮自守陰位/有待而進乃吉亦戒辭也曰吉則終必濟矣不然其能)
(免于濡首之吝乎變晉六/二晉如愁如亦不輕進象)
　象傳曰九二貞吉中以行正也(以九居二中也非正/也然守中則能行其)
　(正九二之所以貞/者以居中位故也)
　　六三未濟征㐫利涉大川(變㢲為鼎互體離變乾/約象坎變兑六三將出)
(險矣然猶未出也以前有互坎在也故他爻不曰未濟/獨此爻曰未濟征者進而有為之意以陰居陽不度力)
(而鋭進者也彼其身之未出乎險遽欲進而有為于天/下譬如涉者未登岸而征行必且溺矣无亦先計所以)
(出險者身在險外而後可徐有為也故曰征㐫利涉大/川大川指互坎言進一坎又有一坎非大川而何變則)
(成㢲木道乃/行故利涉)
　象傳曰未濟征㐫位不當也(位在習坎/之間也)
　　九四貞吉悔亡震用伐鬼方三年有賞于大國(變/艮)
(為䝉互體離變震約象坎變坤九四以剛居陽宜有悔/矣然處未濟之時不可純用乎剛惟能剛柔相濟貞守)
(陰位而不輕用其剛則獲吉而悔可亡斯道也古人葢/嘗震懼不寧用以征伐鬼方遲之三年始奏功而膺裂)
(土之賞夫伐逺宜于速攻而不憚夫三年之久老成持/重此豈剛暴者可能哉震伐何其剛也三年何其柔也)
(所謂貞吉者此也九四之貞與九二同變艮亦安貞象/胡仲虎云旣濟九三以剛居剛故直曰高宗伐鬼方未)
(濟九四以剛居柔故曰震用伐鬼方震懼也臨事而懼/未濟者必濟矣四變互體震故有震象本卦離為戈兵)
(有伐象鬼方指初初體坎坎居北故曰鬼方取象與旣/濟同初陰柔好進而濡其尾故借為鬼方之昏迷不恭)
(逆我顔行之象繇四至初歴三爻亦曰三年四陽為大/四變約象坤為國互體震為諸侯故為論功而封大國)
(之象焦弱侯云未濟之為卦以水火未交也是以居中/者其責重三出坎而承離故以涉川為利四居離而履)
(坎故以伐國為功楊廷秀云未濟之九四聖人喜其伐/鬼方之賞旣濟之九三聖人憂其伐鬼方之憊何也旣)
(濟之世利用静未濟之世利用動也程可久云未濟之/九四應于初六患在内也旣濟之九三應上六患在外)
(也患在内者如薄伐獫狁至于太原/患在外者如抵掌于伊吾之北者矣)
　象傳曰貞吉悔亡志行也(剛柔相濟不輕用其/剛故功成而志得行)
　　六五貞吉无悔君子之光有孚吉(變乾為訟約象/坎變㢲曰貞者)
(守其柔中之謂也與九四九二意同然貞非戒辭乃六/五之所固有故曰无悔言自无悔也與有悔而亡者不)
(同君子以位言離為光九五為離明之主故曰君子之/光光出于形之表而不以力用君子之廣大者也有孚)
(指二二坎體故稱孚二五正應五虚中晉接光被于二/故二亦輸誠贊襄孚徹于五剛柔相應終有協力出險)
(之功未濟者行獲濟矣故吉貞吉之吉以德言有孚吉/之吉以功言王輔嗣云夫以柔順文明之質居于尊位)
(付與于能而不自役使武以文御剛以柔斯誠君子之/光也付物以能而不疑也物則竭力功斯克矣楊廷秀)
(云未濟之六五其體離在天為日在地為火日與火雖/柔猶剛雖弱猶强故日之在夏曀之益熱火之在夜宿)
(之彌壯六五文明之至盛而養之以晦剛烈之至猛而/揜之以柔方且虚其中以臨照百官正其身以正天下)
(堅其誠以信任羣才故初六之在下而弱才乃最先濡/其尾以為之用九二剛健之中臣則又自曳其輪以為)
(之用九四剛明之近臣則又奮伐逺夷以為之用安得/不一掃大難為无難之世一變未濟為旣濟之時乎愚)
(按未濟漸濟故雖六五之陰而亦有暉光旣濟漸不濟/故雖九五之陽而不能如西鄰之禴祭離為乾亦天與)
(日光孚/之象)
　象傳曰君子之光其暉吉也(君子之光其光之體吉/也管輅云日中為光朝)
　(日為暉項平甫云暉者光中之氣吳幼清云詩曰庭/燎有暉周禮眂祲以十暈為十煇按暉及物為光斂)
　(光在體為暉故日中之日夜間之燎其暉散則為光/朝日之日向晨之燎其光斂則為暉暈者亦光斂于)
　(體内暉光相為體用愚按此爻/光及九二而暉則在六五也)
　　上九有孚于飲酒无咎濡其首有孚失是(變震為/解卦之)
(所以為未濟者在此爻也不然濟矣有孚指三三坎體/也故稱孚與五爻之有孚指二同坎為酒有孚于飲酒)
(者三載酒適上以表其孚也當未濟之世陰所倚賴者/陽也上九以剛明之才處未濟之極三知其才可有為)
(將資之以共事故載酒而孚之此非欲為酩酊而已其/所望于上者甚不小也上如飲食自養以待事幾之㑹)
(則其義猶為无咎乃麯蘖是躭絶不以亨屯拯溺為念/如劉伶阮籍之徒直以身與世相為陸沈而已則失三)
(之心而三向之有孚于上者究亦將掉臂去之矣人之/溺于酒也猶溺于川三坎體為水上在人之體為首上)
(九下就六三飲酒而忘反如以上體之首下入坎水之/内故六三之水得以濡上九之首也是指上九失是者)
(猶云棄是言三將棄上也旣濟之終有亂之理故上六/以濡首表人事之危未濟之終有濟之理故上九以濡)
(首咎人事之失變震卦為解唯/恐懼不遑則能動而出乎險)
　象傳曰飲酒濡首亦不知節也(節者事之㑹也至上/九之時而不濟則終)
　(不濟也用兵者言始如處女敵人開戸後如脱兔忽/不及距此之為節間不容髪時乎時乎其再來乎飲)
　(酒濡首失其㑹矣易者時也不可失時而有為不可/後時而不為周公繫易于旣未濟之終而皆以濡首)
　(為失時之咎其與民同患之意益深切矣李宏甫云/聖人之處世也无一日而非旣濟之時則无一日而)
　(非未濟之心无一時而非未濟之日則无一日而非/欲濟之念憂方來而喜或乗之喜甫至而憂復生焉)
　(憂喜相仍此聖人所以𤼵憤而不知老之將至也是/故旣濟未濟合為一卦而易道終矣乾之自彊不息)
　(終日乾乾而夕猶惕若有以也夫焦弱侯云易之終/始皆陽也始于乾之初九終于未濟之上九愚按周)
　(易始于乾而上經以離終下經未濟之上卦亦終離/何也離者文明之卦翼傳稱包犧氏始作八卦以通)
　(神明之德以類萬物之情又作結繩而為網罟葢取/諸離氣化自此開矣聖人南面而聽天下嚮明而治)
　(亦取諸此况周家乃以火德王者此其所以/殿之上下經之終而與乾相為首尾也歟)
　古周易訂詁卷六
欽定四庫全書
　古周易訂詁卷七
　　　　　　　　　　　　　明　何楷　撰
彖傳上(卦之繇辭為彖王輔嗣云彖者統論一卦之體/陸德明云彖者斷也按說文彖豕走也从互从)
　(豕省象形互音計豕之頭也象其銳而上見彖傳所/以名為彖者葢取其發揚卦藴无藏匿也又楊用修)
　(謂彖者茅犀之名狀如犀而獨角善知吉凶禨祥然/則彖之名彖當亦取先知之意而趙凡夫引劉勰言)
　(篆者傳也傳者轉也易傳謂之篆渻而作彖其義遂/晦恐未然也其辭文王所繫傳者孔子所以釋經之)
　(辭此十翼之首/也上下篇依經)
大哉乾元萬物資始乃統天雲行雨施品物流形太明
終始六位時成時乘六龍以御天乾道變化各正性命
保合大和乃利貞首出庻物萬國咸寧(凡彖辭象辭皆/押韻解已逐註)
(於經文之下/今不重註)
至哉坤元萬物資生乃順承天坤厚載物德合无疆含
𢎞光大品物咸亨牝馬地類行地无疆柔順利貞君子
攸行先迷失道後順得常西南得朋乃與類行東北喪
朋乃終有慶(讀如羌文言傳必有餘慶叶殃詩農夫之/慶叶臧急就章所不侵龍未央伊嬰齊翟)
(回慶皆用羌音又羌亦通作慶漢書恐网兩/之責景兮慶未得其云己師古註與羌同)安貞之吉
應地无疆
屯剛柔始交而難(去/聲)生動乎險(漢劉修碑/作儉誤也)中大亨貞雷
雨之動滿盈天造草昧宜建侯而(鄭康成讀而曰能/能猶安也不通)不
寧
蒙山下有險險而止蒙蒙亨以亨行時中也匪我求童
蒙童蒙求我志應也初筮告(古毒反/下同)以剛中也再三瀆
瀆則不告瀆蒙也蒙以養正聖功也
需須也險在前也剛健而不陷其義不困窮矣需有孚
光亨貞吉位(鄭康成音/涖不必從)乎天位以正中也(朱子云以正/中以中正也)
(卽一般只/要協韻)利涉大川往有功也
訟上剛下險險而健訟訟有孚窒惕中吉剛來而得中
也終㓙訟不可成也利見大人尚中正也不利涉大川
入于淵也
師衆也貞正也能以衆正可以王(陸德明云王如字物/歸徃也又古徐註及)
(程傳皆作/徃况反)矣剛中而應(臨无妄/萃升同)行險而順以此毒天下
而民從之吉又何咎矣
比(毗志反/下同)吉也(郭京王昭素皆/謂誤増也字非)比輔也下順從也原筮
元永貞无咎以剛中也不寧方來上下應也後夫㓙其
道窮也
小畜柔得位而上下應之曰小畜健而㢲剛中而志行
乃亨密雲不雨尚往也自我西郊施未行也
履柔履剛也說(音/兊)而應乎乾是以履虎尾不咥人亨剛
中正履帝位而不疚(陸績本/作疾)光明也
泰小往大來吉亨則是天地交而萬物通也上下交而
其志同也内陽而外陰内健而外順内君子而外小人
君子道長(丁丈/反)小人道消也
否(備鄙/反)之匪人不利君子貞大往小來則是天地不交
而萬物不通也上下不交而天下无邦也内陰而外陽
内柔而外剛内小人而外君子小人道長(丁丈/反)君子道
消也
同人柔得位得中而應乎乾曰同人同人曰同人于野
亨利涉大川乾行也文明以健中正而應君子正也唯
君子為能通天下之志
大有柔得尊位大中而上下應之曰大有其德剛健而
文明應乎天而時行是以元亨
謙亨天道下濟而光明地道卑而上行天道虧(馬融本/作毁)
盈而益謙地道變盈而流謙鬼神害盈而福(京房本作富/後漢劉修碑)
(同/)謙人道惡(烏路/反)盈而好(呼報/反)謙謙尊而光卑而不可
踰君子之終也
豫剛應而志行順以動豫豫順以動故天地如之而况
建侯行師乎天地以順動故日月不過而四時不忒(京/房)
(本作/貣)聖人以順動則刑罰清而民服豫之時義大矣哉
(言時義大矣哉者/凡四卦豫遯姤旅)
隨剛來而下柔動而說(音/恱)隨大亨(句古一本有/利字舉正同)貞无咎
而天下隨時(王肅本作之鄒德漙云古篆之為/㞢時為峕葢傳者誤也今不從)隨時之
(王肅本作之時鄒云此又/因上文之誤而誤今不從)義大矣哉
蠱剛上而柔下㢲而止蠱蠱元亨而天下治也利涉大
川往有事也先甲三日後甲三日終則有始天行也
臨剛浸而長(丁丈/反)說(音/恱)而順剛中而應大亨以正天之
道也至于八月有㓙消不久也
大觀在上順而㢲中正以觀天下觀盥而不薦有孚顒
若下觀而化也觀天之神道而四時不忒聖人以(陸德/明本)
(无以/字)神道設教而天下服矣
頥中有物曰噬㗐噬㗐而亨剛柔分動而明雷電合而
章柔得中而上行雖不當位利用獄也
賁亨柔來而文剛故亨分剛上而文柔故小利有攸徃
(郭京舉正據王弼本/有剛柔交錯四字)天文也文明以止人文也觀乎天
文以察時變觀乎人文以化成天下
剝剝(舉正有/落字)也柔變剛也不利有攸徃小人長(丁丈/反)也
順而止之觀象(彖傳言象者/三剝鼎小過)也君子尚消息盈虛天行
也
復亨剛反(句/)動而以順行是以出入无疾朋來无咎反
復其道七日來復天行也利有攸往剛長(丁丈/反)也復其
見天地之心乎
无妄剛自外來而為主于内動而(舉正有/愈字)健剛中而應
大亨以正天之命也其匪正有眚不利有攸往无妄之
往何之矣天命不祐(陸德明本作佑馬融/本作右云天不右行)行矣哉
大畜剛健篤實(句虞翻/如此讀)輝光日新(句鄭𤣥虞/翻如此讀)其德剛上
而尚賢能止健大正也不家食吉養賢也利涉大川應
乎天也
頥貞吉養正則吉也觀頥觀其所養也自求口實觀其
自養也天地養萬物聖人養賢以及萬民頥之時大矣
哉
大過大者過也棟橈本末弱(古本一/作溺)也剛過而中㢲而
說(音/恱)行利有攸往乃亨大過之時大矣哉
習(舉正按王弼本云習字/上脫卦名坎字卦首同)坎重(直龍/反)險也水流而不盈
行險而不失其信維心亨乃以剛中也行有尚往有功
也天險不可升也地險山川丘陵也王公設險以守其
國險之時用大矣哉
離麗(古作丽說/文作䕻)也日月麗乎天百榖草木麗乎土(王肅/本作)
(地/)重(直龍/反)明以麗乎正乃化成天下柔麗乎中正故亨
是以畜牝牛吉也
　
　
　
　
　
　
　
　
　
　
　
　
　古周易訂詁卷七
欽定四庫全書
　古周易訂詁卷八
　　　　　　　　　　　　　明　何楷　撰
彖傳下(此夫子第/二翼也)
咸感也柔上而剛下二氣感應以相與止而說(音/恱)男下
女是以亨利貞取(七具/反)女吉也天地感而萬物化生聖
人感人心而天下和平觀其所感而天地萬物之情可
見矣
恒久也剛上而柔下雷風相與㢲而動剛柔皆應恒恒
亨无咎利貞久於其道也天地之道恒久而不已也利
有攸徃終則有始也日月得天而能久照四時變化而
能久成聖人久於其道而天下化成觀其所恒而天地
萬物之情可見矣
遯亨遯而亨也剛當位而應與時行也小利貞浸而長
(丁丈/反)也遯之時義大矣哉
大壯大者壯也剛以動故壯大壯利貞大者正也正大
而天地之情可見矣
晉進也明出地上順而麗乎大明柔進而上行是以康
侯用錫馬蕃庻晝日三接也
明入地中明夷(象傳/同)内文明而(李鼎祚本/无而字)外柔順以蒙
大難(乃旦反/下同)文王以(鄭𤣥荀爽/本作似)之(王肅本作惟/文王能用之)利艱貞
晦其明也内難而能正其志箕子以(鄭荀本/作似)之
家人女正位乎内男正位乎外男女正天地之大義也
家人有嚴君焉父母之謂也父父子子兄兄弟弟夫夫
婦婦而家道正正家而天下定矣
睽火動而上澤動而下二女同居其志不同行說(音/恱)而
麗乎明柔進而上行得中而應乎剛是以小事吉天地
睽而其事同也男女睽而其志通也萬物睽而其事類
也睽之時用大矣哉
蹇難也險在前也見險而能止知(音/智)矣哉蹇利西南徃
得中也(三國志鄧艾伐蜀夢坐山上而有流水袁紹曰/易山上有水蹇孔子曰蹇利西南徃有功也與)
(此文/異)不利東北其道窮也利見大人徃有功也當位貞
吉以正邦(荀陸本作國/為漢朝諱)也蹇之時用大矣哉
解險以動動而免乎險解解利西南徃得衆也(李鼎祚/本有无)
(所往/三字)其來復吉乃得中也有攸往夙吉往有功也天地
解而雷雨作雷雨作而百果草木皆甲拆(古本作坼馬/鄭陸本俱作)
(宅鄭云皮曰甲根曰宅/宅居也馬陸亦云根也)觧之時大矣哉
損損下益上其道上行損而有孚元吉无咎可貞利有
攸往曷之用二簋可用享二簋應有時損剛益柔有時
損益盈虛與時偕行
益損上益下民說(音/恱)无疆自上下下其道大光利有攸
往中正有慶利涉大川木道乃行益動而㢲日進无疆
天施地生其益无方凡益之道與時偕行
夬決也剛決柔也健而說(音/恱)決而和揚于王庭柔乘五
剛也孚號(戸羔/反)有厲其危乃光也告自邑不利即戎所
尚乃窮也利有攸往剛長(丁丈/反)乃終也
姤遇也柔遇剛也(舉正也下/有女壯字)勿用取女(舉正无/女字)不可與
長(丁丈/反)也天地相遇品物咸章也剛遇中正天下大行
也姤之時義大矣哉
萃聚也順以說(音/恱)剛中而應故聚也王假(更白/反)有廟致
孝享也利見大人亨(舉正據王弼本/亨下有利貞字)聚(荀爽本/作取)以正也
(九家易及李鼎祚本也/下有利貞字與舉正異)用大牲吉利有攸往順天命也
觀其所聚而天地萬物之情可見矣
柔以時升巽而順剛中而應是以大亨用見大人勿恤
有慶也南征吉志行也
困剛揜(古本又/作掩)也險以說(音/恱)困而不失其所(句或連下/讀者非郎)
(顗引此句/无亨字)亨其惟君子乎貞大人吉以剛中也有言不
信尚口乃窮也
巽乎水而上水井井養而不窮也改邑不改井(舉正據/王弼本)
(此句下有无喪无/得往來井井二句)乃以剛中也(荀爽李鼎祚本此句下/有无喪无得往來井井)
(二句與/舉正異)汔至亦未繘井未有功也(荀爽本也/下有井字)羸其瓶是
以㓙也(說文引易有井法也之語今文/所无今按此語乃見于鄭𤣥注)
革水火相息(說文/作熄)二女同居其志不相得曰革已日乃
孚革而信之(古一本/无之字)文明以說(音/恱)大亨以正革而當(去/聲)
其悔乃亡天地革而四時成湯武革命順乎天而應乎
人革之時大矣哉
鼎象也以木巽火亨(普庚反下亨以/大亨之亨俱同)飪也聖人亨以享
上帝而大亨(舉正无而/大亨三字)以養聖賢巽而耳目聰明柔進
而上行得中而應乎剛是以元亨
震亨震來虩虩恐致福也笑言(古本一/作語)啞啞後有則也
震驚百里驚逺而懼邇也(舉正此句下有不喪匕鬯四/字晁氏志云天禧中諤昌撰)
(證墜簡一卷其書類郭京舉正如震卦彖辭内云脫不/喪匕鬯四字程正叔取之自謂其學出於李處約許堅)
出可以守宗廟社稷以為祭主也
艮止也時止則止時行則行動静不失其時其道光明
艮其止止其所也上下敵應不相與也是以不獲其身
行其庭不見其人无咎也
漸(句/)之進也女歸吉也(王肅郭京本俱无也字王/肅吉字下有利貞二字)進得
位往有功也進以正可以正邦也其位剛得中也止而
巽動不窮也
歸妹天地之大義也天地不交而萬物不興歸妹人之
終始也說(音/恱)以動所(古一本所/下有以字)歸妹也征㐫位不當也
无攸利柔乘剛也
豐大也明以動故豐王假(庚白/反)之尚大也勿憂宜日中
宜照天下也日中則昃(孟喜本/作稷)月盈則食(陸德明云/或作蝕非)天
地盈虛與時消息而况於人乎况於鬼神乎
旅小亨柔得中乎外而順乎剛止而麗乎明是以小亨
旅貞吉也旅之時義大矣哉
重(直龍/反)巽以申命(郭京據王弼註命乃行也未有不巽/而命行也云謹按命乃行也一句誤)
(入註觀文尋義義/亦相連了不關註)剛巽乎中正而志行柔皆順乎剛是
以小亨利有攸往利見大人
兑説(音恱/下同)也剛中而柔外說以利貞是以順乎天而應
乎人說以先民民忘其勞説以犯難(乃旦/反)民忘其死說
之大民勸矣哉
渙亨剛來而不窮柔得位乎外而上同王假(庚白/反)有廟
王乃在中也利涉大川(郭京本川下/有利貞二字)乘木有功也
節亨剛柔分而剛得中苦節不可貞其道窮也説(音/悦)以行
險當位以節中正以通(郭京據王弼本有然後乃/亨也一句云誤將入註)天地節
而四時成節以制度不傷財不害民
中孚柔在内而剛得中說(音/恱)而巽孚乃化邦也豚魚吉
信及豚魚(郭京本无/豚魚二字)也利涉大川乘木舟虚也中孚以
利貞乃應乎天也
小過小者過而亨也過以利貞與時行也柔得中是以
小事吉也(呉澄云石經作是以/可小事也郭京本同)剛失位而不中是以不
可大事也有飛鳥之象焉飛鳥遺之音不宜上宜下大
吉上逆而下順也
既濟亨小者亨也利貞剛柔正而位當(侯果李鼎祚/本作當位)也
初吉柔得中也終止則亂其道窮也
未濟亨柔得中也小狐汔濟未出中也濡其尾无攸利
不續終也雖不當位剛柔應也
　
　
　古周易訂詁卷八
欽定四庫全書
　古周易訂詁卷九
　　　　　　　　　　　　　明　何楷　撰
象傳上(繫辭下傳曰象也者像此者也韓子云象南方/之大獸中國人不識但見其畫故言圖寫似之)
　(為象又按象性久識體具十二少肉惟鼻是其本肉/膽不附肝隨月轉在諸肉假令正月建寅卽膽在其)
　(虎肉或曰膽隨四時在四足春前左夏前右秋後左/冬後右如龜无定體也易隨時變易故有取於象與)
　(名彖同意趙凡夫云象言其形彖言其意以性解卦/曰彖以相解卦曰象象氣下垂彖氣上出象推自然)
　(以合之人彖取人事以合之天故曰象曰彖玩二文/以知物觀二獸以知道是也夫子六十四卦大象自)
　(釋伏羲一卦兩體之象象皆夫子所自取文王周公/所未甞有故與卦爻之辭絶不相關其釋六爻之象)
　(辭者謂之小象上下/篇依經此第三翼也)
天行健(健晁氏作乾趙氏輯聞云集/韻乾或作􁂾當是􁂾訛為健)君子以自彊不息
(此大象也後放此六十四卦皆著一以字以者所以體/易而用之也即一以字示萬世學者用易之方不可不)
(察/也)　潛龍勿用陽在下(音戸與詩在/南山之下同)也(此以下皆小象/也後放此王輔)
(嗣取以分附于當爻之下唯乾卦/依舊小象與大象相連今俱從古)　見(賢遍/反)龍在田德
施普也　終日乾乾反復(芳服反古/本亦作覆)道也　或躍在淵
進无咎(音咎繇之咎/讀為上聲)也　飛龍在天大人造(徂早反為/也王肅音)
(七到反就也至也唐孔氏云姚信陸績之屬皆以造為/造至之造今按象辭皆上下為韻則姚信之義其讀非)
(也又劉歆/父子作聚)也　亢龍有悔盈不可久也　用九天德不
可為首也(其象傳之解已逐註于經/文後今不重註後倣此)
地勢坤君子以厚德載物　履霜堅冰(魏志大史許芝/引此句履霜上)
(有初六字下无堅冰字/易舉正只存履霜二字)陰始凝(按說文仌冰凝二字今/皆溷用不可不辯仌凍)
(也象水凝之形文理如此也傍省作冫筆陵切冰水堅/也从冫从水㑹意冫亦聲魚陵切俗作疑或謂从疑者)
(水冰則疑不敢渡如履薄冰狐聽冰葢㑹意也然古文/无凝字今文冫字罕用而以冰為冫讀如冫又剙一凝)
(字讀如冰皆譌也若凖依古文則此象傳當寫云履霜/堅冫陰始冰也馴致其道至堅冫也方為得之卽如莊)
(子肌膚若冰雪冰即俗所謂凝也若讀作冫筆陵切文/便不佳可知今文冰字當還為冫凝字當還為冰矣又)
(有省冰作氷以為冫字/者世俗通行絶不成字)也馴致其道至堅冰也　六二
之動直以方也不習无不利地道光也　含章可貞以
時𤼵也或從王事知(音/智)光大也　括囊无咎慎不害也
　黄裳元吉文在中也　龍戰于野其道窮也　用六
永貞以大終也
雲雷屯君子以經綸(古本作論鄭康成謂論撰書禮樂/施政事或亦作倫中庸云經綸天)
(下之大經當/以綸字為正)　雖磐桓志行正也以貴下賤大得民也
　六二之難(如/字)乘剛也(豫五噬㗐二/困三震二同)十年乃字反常也
　卽鹿无虞(易舉正據王輔嗣韓/康伯本此下有何字)以從禽也君子舍(音/捨)
之往吝窮也　求而徃明也　屯其膏施未光也　泣
血漣(說文/作㦁)如何可長(如字/叶韻)也
山下出泉蒙君子以果行育德　利用刑人以正法也
　子克家剛柔接也　勿用取女行不順(如字本義云/當作慎非)
也　困蒙之吝獨逺(于萬/反)實(本義云叶韻去/聲當作時刃切)也　童蒙
之吉順以巽(卦名也凡爻變巽者象傳多以/巽解鄭康成謂當作遜者非)也(蒙五漸/四家人)
(二/同)　利用禦寇上下順也
雲上(時掌/反)於天(王肅本作/雲在天上)需君子以飲食宴樂　需于
郊不犯難(乃旦/反)行也利用恒无咎(陸德明本/无无咎字)未失常也
(師四/同)　需于沙衍在中也雖小有言以吉終也　需于
泥災在外也自我致寇敬慎不敗也　需于血順以聽
也　酒食貞吉以中正也(訟五/同)　不速之客來敬之終
吉雖不當(都浪反或有作平聲讀/者不必從解見本卦)位未大失也
天與水違行訟君子以作事謀始　不永所事訟不可
長也雖小有言其辯明也　不克訟歸逋(句/)竄也自下
訟上患至掇(鄭𤣥本/作惙)也　食舊德從上吉也　復卽命
渝安貞不失也　訟元吉以中正也　以訟受服亦不
足敬也
地中有水師君子以容民畜(訓聚勑六反訓養許六反/今詳義應訓聚與大畜小)
(畜讀同/通作蓄)衆　師出以律失律㓙也　在師中吉承天寵
(王肅本作/龍云寵也)也王三錫(鄭𤣥本/作賜)命懐萬邦也　師或輿尸
大无功也　左次无咎未失常也　長(知兩/切)子帥師以
中行也弟子輿尸使不當(平聲讀/叶韻)也　大君有命以正
功也小人勿用必亂邦也
地上有水比(毗志反/下同)先王以建萬國親諸侯　比之初
六有他吉也　比之自内不自失也　比之匪人不亦
傷乎　外比於賢以從上也　顯比之吉位正中也(隨/五)
(巽五/同)舍(音/捨)逆取順失前禽也(郭京舉正據王弼本作失/前禽舍逆取順也恐古文)
(未必拘/拘乃爾)邑人不誡上使中也　比之无首无所終也
風行天上小畜君子以懿文德　復自道其義吉也
牽復在中亦不自失也　夫妻反目不能正室也　有
孚惕出上合志也　有孚攣如不獨富也　既雨既處
德積載也君子征㐫有所疑(張鼎思云疑舊作礙礙與/載韻叶但不知張何所本)
也
上天下澤履君子以辯上下定民志　素履之往獨行
願也　幽人貞吉中不自亂也　眇能視不足以有明
也跛能履不足以與行也咥人之㐫位不當(如/字)也(位不/當以)
(六居三者履否豫臨噬㗐/睽震兌中孚未濟凡十)武人為于大君志剛也　愬
愬終吉志行也(否睽未濟/之四同)　夬履貞厲位正當(毛晃云/易當位)
(不當位皆作平聲讀俗作去聲讀誤楊用修云按小象/如位正當也叶大有慶也位不當也叶陽不長也毛晃)
(之言/良信)也(否兌中孚/之五同)　元吉在上大有慶也
天地交泰后以財(荀爽本/作裁)成天地之道輔相(息亮/反)天地
之宜以左右(錢一本云左右即/右佐佑字皆去聲)民　拔茅征吉志在外
也(咸初渙/三同)　包荒得尚于中行以光大也　无往不復
(宋衷本作无平不陂无往不復/陸德明據古本作无平不陂)天地際也　翩翩不富
皆失(周易舉/正作反)實也不戒以孚中心願也　以祉元吉中
以行願也　城復于隍其命亂也
天地不交否(備鄙反/下同)君子以儉德辟(音/避)難(乃旦/反)不可榮
以禄　拔茅貞吉志在君也　大人否亨不亂羣也
包羞位不當也　有命无咎志行也　大人之吉位正
當也　否終則傾何可長也
天與火同人君子以類族辯物　出門同人又誰咎也
(節三解/三同)　同人于宗吝道也　伏戎于莽敵剛也三歲
不興安行也　乘其墉義弗克也其吉則困而反則也
　同人之先以中直也(困五/同)大師相遇言相克也　同
人于郊志未得也(謙上困/五同)
火在天上大有君子以遏惡揚善順天休命　大有初
九无交害也　大車以載積中不敗也　公用亨于天
子小人害也　匪其彭无咎明辯晳(王廙本作晰徐李/本又作哲鄭𤣥本)
(作遰云讀如明星哲晳陸/績本作逝虞翻本作折)也　厥孚交如信以發志也
(豐六/二同)威如之吉易(以豉/反)而无僃也　大有上吉自天祐
也
地中有山謙君子以裒(鄭荀董蜀本俱/作捊字書作掊)多益寡稱(尺證/反)
物平施　謙謙君子卑以自牧也　鳴謙貞吉中心得
也　勞謙君子萬民服也　无不利撝謙不違則也
利用侵(郭京據王弼本云經/象征字並誤作侵字)伐征不服也　鳴謙志未
得也可用行師征邑國也
雷出地奮豫先王以作樂崇德殷(京房本/作隱)薦(古本又/作􁃟)之
上帝以配祖考　初六鳴豫志窮㐫也　不終日貞吉
以中正也(晉二同俞氏謂中正/當作正中乃叶㓙韻)　盱豫有悔位不當也
　由豫大有得志大行也　六五貞疾乘剛也恒不死
中未亡也　㝠豫在上何可長也
澤中有雷隨君子以嚮(王肅本作/鄉音同)晦入宴息　官有渝
從正吉也出門交有功不失也　係小子弗兼與也
係丈夫志舍(音/捨)下也　隨有獲其義㐫也有孚在道明
功也　孚于嘉吉位正中(古一本作/中正非)也　拘係之上窮
也(姤上巽/上同)
山下有風蠱君子以振民育德　幹父之蠱意承考也
　幹母之蠱得中道也　幹父之蠱終无咎也　裕父
之蠱徃未得也　幹父用譽承以德也　不事王侯志
可則也
澤上有地臨君子以教思无窮容保民无疆　咸臨貞
吉志行正也　咸臨吉无不利未順命也　甘臨位不
當也既憂之咎不長也　至臨无咎位當也(陸德明云/或作當位)
(實/非)　大君之宜行中之謂也　敦臨之吉志在内也
風行地上觀先王以省方觀民設教　初六童觀小人
道也　闚觀(古一本/有利字)女貞亦可醜也　觀我生進退未
失道也　觀國之光尚賔也　觀我生觀民也　觀其
生志未平也
雷電(蔡邕石經及李鼎/祚本皆作電雷)噬㗐先王以明罰勑(按勑字本/音賚相承)
(作勅字陸德明云此/俗字也字林作敕)法　屨校滅趾(古一本/有止字)不行也
噬膚滅鼻乘剛也　遇毒位不當也　利艱貞吉未光
(陸德明本/有大字非)也　貞厲无咎得當也　何校滅耳聰不明
也(夬四/同)
山下有火賁君子以明(蜀才本/作命)庻政无敢折獄　舍(音/捨)
車而徒義弗乘也　賁其須與上興也　永貞之吉終
莫之陵也　六四當位疑也匪寇婚媾終无尤也(剝五/蹇二)
(鼎二旅/二同)　六五之吉有喜(古音許意反/大畜卦倣此)也(大畜四/升二同)　白
賁无咎上得志也
山附于地剝上(象稱上/惟剝)以厚下安宅　剝牀以足以滅
下也　剝牀以辨未有與也　剝之无咎失上下也
剝牀以膚切近災也　以宫人寵終无尤也　君子得
輿民所載也小人剝廬終不可用也(豐九/三同)
雷在地中復先王以至日閉關商旅不行后不省方
不逺之復以修身也　休復之吉以下仁也　頻復之
厲義无咎也(解漸既/濟初同)　中行獨復以從道也　敦復无
悔中以自考也　迷復之㐫反君道也
天下雷行物與(句張清子胡旦王畿焦/竑錢一本皆如此讀)无妄先王以茂
對時育萬(舉正无萬字云今本見/王弼註中萬字誤増)物　无妄之往得志
也　不耕(舉正有/而字)穫未(舉正/作求)富也　行人得牛邑人災
也　可貞无咎固有之也(益六/三同)　无妄之藥不可試也
　无妄之行窮之災也
天在山中大畜君子以多識(如字劉瓛/本作志)前言徃行(下孟/反)
以畜其徳　有厲利己不犯災也　輿説(吐活/反)輹中无
尤也　利有攸徃上合志也　六四元吉有喜也　六
五之吉有慶也(豐五兊/四同)　何天之衢(舉正有/亨字)道大行也
山下有雷頥君子以慎言語節飲食　觀我朶頥亦不
足貴也　六二征㐫行失類也　十年勿用道大(李鼎/祚本)
(作/德)悖也　顚頥之吉上施光也　居貞之吉順以從上
也　由頥厲吉大有慶也
澤滅木大過君子以獨立不懼遯世无悶　藉用白茅
柔在下也　老夫女妻過以相與也　棟橈之㐫不可
以有輔也　棟隆之吉不橈乎下也　枯楊生華何可
久也老婦士(舉正/作少)夫亦可醜也(解三/同)　過涉之㐫不可
咎也
水洊(京房本作臻/于寳本作薦)至習坎君子以常德行(下孟/反)習教事
　習坎入坎失道㐫也　求小得未出中也　來之坎
坎終无功也　樽酒簋貳(陸德明本/无貳字)剛柔際也　坎不
盈中未大也　上六失道㓙三歲也
明兩作(句/)離大人以(舉正按王弼本/有明照二字)繼明照于四方
履錯之敬以辟(古避/字)咎也　黄離元吉得中道也(解夬/二同)
　日昃之離何可久也　突如其來如无所容也(恒三/同)
　六五之吉離(鄭𤣥本/作麗)王公也　王用出征以正邦也
(王肅本此下更有獲匪/其醜大有功也八字)
　
　
　
　
　
　
　
　古周易訂詁卷九
欽定四庫全書
　古周易訂詁卷十
　　　　　　　　　　　　明　何楷　撰
象傳下(此第四/翼也)
山上有澤咸君子以虛受人　咸其拇志在外也　雖
㓙居吉順不害也　咸其股亦不處也志在隨人所執
下也　貞吉悔亡未感害也憧憧徃來未光大也　咸
其脢志末也　咸其輔頰舌滕(九家作乘虞翻本/作媵鄭𤣥云送也)口說
也
雷風恒君子以立不易方　浚恒之㐫始求深也　九
二悔亡能久中也　不恒其德无所容也　久非其位
安得禽也　婦人貞吉從一而終也夫子制義從婦㐫
也　振恒在上大无功也
天下有山遯君子以逺(于願/切)小人不惡而嚴　遯尾之
厲不徃何災也　執用黄牛固志也　繫遯之厲有疾
憊也畜臣妾吉不可大事也　君子好(如/字)遯小人否(備/鄙)
(反/)也　嘉遯貞吉以正志也　肥遯无不利无所疑也
(升三/同)
雷在天上大壯君子以非禮弗履　壯于趾其孚窮也
　九二貞吉以中也　小人用壯君子罔也　藩決不
羸尚徃也　喪(息浪/反)羊(郭京舉/正作牛)于易位不當也(六居五/曰位不)
(當惟/此爻)　不能退不能遂不詳(鄭𤣥王肅本/作祥云善也)也艱則吉咎
不長也
明出地上晉(說文/作㬜)君子以自昭明徳　晉如摧如獨行
正也裕无咎未受命也　受兹介福以中正也　衆允
之志上行也　鼫䑕貞厲位不當也(位不當以九四言/晉夬萃豐小過凡)
(五/)　失得勿恤徃有慶也　維用伐邑道未光也
明入地中明夷(彖傳/同)君子以涖衆用晦而明　君子于
行義不食也　六二之吉順以則也　南狩之志乃大
得也　入于左腹獲心意也　箕子之貞明不可息也
　初登于天照四國也後入于地失則也
風自火出家人君子以言有物而行(下孟/反)有恒　閑有
家志未變也(中孚/初同)　六二之吉順以巽也　家人嗃嗃
未失也婦子嘻嘻失家節也　富家大吉順在位也
王假(更白/反)有家交相愛也　威如之吉反身之謂也
上火下澤睽君子以同而異　見惡人以辟(音/避)咎也
遇主于巷未失道也　見輿曳位不當也无初有終遇
剛也　交孚无咎志行也　厥宗噬膚徃有慶也　遇
雨之吉羣疑亡也
山上有水蹇君子以反(舉正據王/弼本作正)身修德　徃蹇來譽
宜待(張楫本作時鄭𤣥/本待下有時字)也　王臣蹇蹇終无尤也　徃
蹇來反(舉正/作正)内喜之也　徃蹇來連當位實也　大蹇
朋來以中(去/聲)節也　徃蹇來碩志在内也利見大人以
從貴也(鼎初/同)
雷雨作解君子以赦過宥(京房本/作尤)罪　剛柔之際義无
咎也　九二貞吉得中道也　負且乘亦可醜也自我
致戎(古本一/作寇)又誰咎也　解而拇未當位也　君子有
解小人退也　公用射(食亦/反)隼以解悖也
山下有澤損君子以懲(古本作徵陸徳明云止也鄭/𤣥劉瓛云清也蜀才本作撜)忿
窒(鄭劉本俱作懫云止也孟/喜本作恎陸績本作瘠)欲(孟作/浴)　已(李鼎祚/本作祀)事遄
往尚合志也　九二利貞中以為志也　一人行三則
疑也　損其疾亦可喜也　六五元吉自上祐(古本亦/作佑)
也　弗損益之大得志也(益五升/五同)
風雷益君子以見善則遷有過則改　元吉无咎下不
厚事也　或益之自外來也(本卦上/九同)　益用㐫事固有
之也　告公從以益志也　有孚惠心勿問之矣惠我
德大得志也　莫益之偏(孟喜本/作徧)辭也或擊之自外來
也
澤上于天夬君子以施禄及下居德則(王弼注/作明)忌　不
勝而徃咎也　有戎勿恤得中道也　君子夬夬終无
咎也　其行次(七私/反)且(七餘/反)位不當也聞言不信聰不
明也　中行无咎中未光也　无號(戶羔/反)之㐫終不可
長也
天下有風姤后以施命誥(鄭𤣥本/作詰)四方　繫于金柅柔
道牽也　包有魚義不及賔也　其行次(七私/反)且(七餘/反)
行未牽也　无魚之㓙逺民也　九五含章中正也(井/五)
(同/)有隕自天志不舍(音/捨)命也　姤其角上窮吝也
澤上於地萃君子以除(古本一作錯又作/治荀爽本作慮)戎器戒不虞
　乃亂乃萃其志亂也　引吉无咎中未變也　徃无
咎上巽也　大吉无咎位不當也　萃有位志(陸德明/本无志)
(字/)未光也　齎咨(李鼎祚/本作資)涕洟未安上也
地中生木升君子以順(王肅本/作慎)徳(姚信本/作得)積小以(古一/本以)
(下有/成字)高大　允升大吉上合志也　九二之孚有喜也
　升虛邑无所疑也　王用亨(許兩/反)于岐山順事也
貞吉升階大得志也　㝠升在上消不富也
澤无水困君子以致命遂志　入于幽谷幽(舉正无/幽字)不
明也　困于酒食中有慶也　據于蒺藜乘剛也入于
其宮不見其妻不祥也　來徐徐志在下也雖不當位
有與也　劓刖志未得也乃徐有說(音/恱)以中直也利用
祭祀受福也　困于葛藟未當也動悔有悔吉行也
木上有水井君子以勞(力報/反)民勸相(息亮/反)　井泥不食
下也舊井无禽時舍(音/捨)也　井谷射鮒无與(陸徳明本/有之字)
也(古本一作則/莫之與也)　井渫不食行惻也求王明受福也
井甃无咎修井也　寒泉之食中正也　元吉在上大
成也
澤中有火革君子以治歴(虞翻李鼎/祚本作厯)明時　鞏用黄牛
不可以有為也　已日革之行有嘉也　革言三就又
何之矣　改命之吉信志也　大人虎變其文炳也
君子豹變其文蔚(説文/作斐)也小人革面順以從君也
木上有火鼎君子以正位凝(翟𤣥本/作擬)命　鼎顛趾未悖
也利出否(悲已/反)以從貴也　鼎有實慎所之也我仇有
疾終无尤也　鼎耳革失其義也　覆公餗信如何也
　鼎黄耳中以為實也　玉鉉在上剛柔節也
洊雷震君子以恐懼修省　震來虩虩恐致福也笑言
啞啞後有則也　震來厲乘剛也　震蘇蘇位不當也
　震遂泥未光也　震徃來厲危行也其事在中大无
喪(息浪反/叶如字)也　震索索中未得也雖㐫无咎畏鄰戒也
兼山艮君子以思不出其位　艮其趾未失正也　不
(李鼎祚本不字上/有其心不快四字)拯其隨未退(虞翻李鼎/祚本作為)聽也　艮其
限危薰(虞翻/作閽)心也　艮其身止諸躬也　艮其輔以中
正(朱子云正字羨文姚小彭/云當作以正中於韻為協)也　敦艮之吉以厚終也
山上有水漸君子以居賢徳善(王肅郭京本/善下有風字)俗　小子
之厲義无咎也　飲食衎衎不素飽也　夫征不復離
羣醜也婦孕不育失其道也利用禦寇順相保也　或
得其桷順以巽也　終莫之勝(平/聲)吉得所願也　其羽
可用為儀吉不可亂也
澤上有雷歸妹君子以永終知敝(陸德明/本作弊)　歸妹以娣
以恒也跛能履吉相承也　利幽人之貞未變常也
歸妹以須未當也　愆期之志有待(古本一/作時)而行也
帝乙歸妹不如其娣之袂良也(郭京本/无也字)其位在中以貴
行也　上六无實承虛筐也
雷電皆至豐君子以折獄致刑　雖旬无咎過旬災也
　有孚𤼵若信以𤼵志也　豐其沛不可大事也折其
右肱終不可用也　豐其蔀位不當也日中見斗幽不
明也遇其夷主吉(郭京本吉/下有志字)行也　六五之吉有慶也
　豐其屋天際翔(鄭𤣥王肅孟喜李鼎祚本俱/作祥孟云天䧏下惡祥也)也闚其
戸闃其无人自藏(王肅鄭𤣥諸/家俱作戕)也
山上有火旅君子以明慎用刑而不留獄　旅瑣瑣志
窮災也　得童(虞翻李鼎/祚本作僮)僕貞終无尤也　旅焚其次
亦以傷矣以旅與下其義喪(息浪反/叶如字)也　旅于處未得
位也得其資斧心未快也　終以譽命上逮也　以旅
在上其義(古一本其/義作宜其)焚也喪(息浪/反)牛于易(陸徳明本于/易作之㐫)
終莫之聞也
隨風巽君子以申命行事　進退志疑也利武人之貞
志治也　紛若之吉得中也　頻巽之吝志窮也　田
獲三品有功也　九五之吉位正中也　巽在牀下上
窮也喪(息浪/反)其資斧正乎㐫也
麗(鄭𤣥本作離/云猶得也)澤兌君子以朋友講習　和兌之吉行
未疑也　孚兌之吉信志也　來兌之㐫位不當也
九四之喜有慶也　孚于剝位正當也　上六引兌未
光也
風行水上渙先王以享于帝立廟　初六之吉順也
渙奔其机(李鼎祚/本作杌)得願也　渙其躬志在外也　渙其
羣元吉光大也　王居无咎正位也　渙其血逺(袁萬/反)害
也
澤上(古本或/作中)有水節君子以制數度議徳行(下孟/反)　不
出戸庭知通塞也　不出門庭㐫失時極也　不節之
嗟又誰咎也　安節之亨承上道也　甘節之吉居位
中也　苦節貞㐫其道窮也
澤上有風中孚君子以議獄緩死　初九虞吉志未變
也　其子和(胡臥/反)之中心願也　或鼓或罷位不當也
　馬匹亡絶類上也　有孚攣如位正當也　翰音登
于天何可長也
山上有雷小過君子以行(下孟/反)過乎恭喪過乎哀用過
乎儉　飛鳥以㐫不可如何也　不及其君臣不可過
也　從或戕之㐫如何也　弗過遇之位不當也徃厲
不戒終不可長也　密雲不雨已上(鄭𤣥本作尚郭京/據王本作止然不)
(叶/韻)也　弗遇過之已亢也
水在火上既濟君子以思患而豫防之　曳其輪義无
咎也　七日得以中道也　三年克之憊(陸績本作備/云當為憊)
也　終日戒有所疑也　東鄰殺牛不如西鄰之時也
實受其福吉大來也　濡其首厲何可久也
火在水上未濟君子以慎辯物居方　濡其尾亦不知
極也　九二貞吉中以行正也　未濟征㐫位不當也
　貞吉悔亡志行也　君子之光其暉吉也　飲酒濡
首亦不知節也
　
　
　
　古周易訂詁卷十
欽定四庫全書
　古周易訂詁卷十一
　　　　　　　　　　　　明　何楷　撰
繫辭上傳(此夫子第五翼也繫者謂如綴繩於物辭者/易書之言也古本亦作嗣依字應作詞說也)
　(説文云詞者意内而言外也辭不受也受辛者辤辤/籕文辭字也文王所作之辭繫于各卦之下者為彖)
　(周公所作之辭繫于各畫之下者為爻傳中言聖人/繫辭者六曰聖人設卦觀象繫辭焉而明吉凶曰聖)
　(人有以見天下之動繫辭焉以斷其吉凶者凡兩出/曰繫辭焉所以告也曰繫辭焉以盡其言曰繫辭焉)
　(而命之皆指文王周公卦爻辭言也若傳則是孔子/統論一經之卦爻大體凡例以其无經可附故自分)
　(上下云或謂簡編重大是以分之古本或作繫辭上/或只作繫辭傳唯王肅本作繫辭上傳今從之其有)
　(稱大傳者因太史公引天下同歸而殊塗一致而百/慮為易大傳葢太史公受易楊何何之屬自著易傳)
　(行世故稱孔子者曰大傳以别之耳程子曰聖人用/意深慮全在繫辭繫辭本欲明易若不先求卦義則)
　(㸔繫辭/不得)
天尊地卑乾坤定矣卑(古本又/作埤)高以(鄭𤣥本/作已)陳貴賤位
矣動静有常剛柔斷矣方以類聚物以羣分(鄭𤣥注謂/方水火也)
(至解樂記則曰方謂行蟲也物謂植生也孔潁達云二/注不同各有以也方者行蟲有性識道理故稱方也羣)
(分稱物者殖生无生但一物而已楊慎云蟲之名方不/見於訓詁但字書有解榖蟲名虸蚄見齊民要術又張)
(有復古編虸蚄古只作子方是方為行蟲之原也鄭之/解方為行蟲盖縁字之音生義頗亦僻左愚按鄭以行)
(蟲解方盖緣類聚二字推測之耳楊取/虸蚄蟲名證鄭則真所謂僻左者也)吉㐫生矣在天
成象在地成形變化見矣是故剛柔相摩(古本又/作磨)八卦
相盪(古衆家本/又作蕩)鼓之以雷霆潤之以風雨日月運(姚信/本作)
(違/)行一寒一暑乾道成男坤道成女乾知大(王肅本/作泰)
始坤作(虞翻姚信/本作化)成物乾以易(以豉反下同鄭/荀董本竝音亦)知坤
以簡能易則易知簡則易從易知則有親易從則有
功有親則可久有功則可大可久則賢人之徳可大
則賢人之業易簡而天下之理得矣天下之理得而
(馬融王肅本/而下有易字)成位乎其中矣(此孔子贊易之第一語/也夏易連山首艮商易)
(歸藏首坤獨周易宗乾而配坤繫詞每舉乾坤皆是贊周易之/意夫周易以乾坤為首者何也天地者萬物之大父母也)
(坤何以次乾方乾坤之未畫觀天之尊地之卑而乾/坤已於此定矣乾坤定而六畫成畫自下而上故不)
(曰髙卑而曰卑髙盖以畫卦之序言非天尊地卑之/義陳猶列也位謂六位爻位初三五皆陽為貴二四)
(上皆陰為賤然所謂賤者亦以陰柔順從陽剛得名/非卑賤之謂也是則六畫之中而貴賤位乎其間矣)
(夫乾坤者純剛純柔之卦也乾剛常動坤柔常静剛/柔者動静之徳動静者剛柔之機以卦畫言九為剛)
(六為柔乾爻无柔坤爻无剛是則剛柔斷于其間矣/斷猶判也雖然此就乾坤二卦言也若乃分陰分陽)
(迭用柔剛則自乾坤衍之為六子之卦又生為六十/四卦共有三百八十四爻焉方以類聚承貴賤位而)
(言方即爻位類陰陽之類如九居陽位六居陰位則/吉否則凶物以羣分承剛柔斷而言物即陰陽之物)
(羣猶類也如剛柔當位而相應則吉或相應而不當/位及當位而不相應則凶是則吉凶生于其間矣繇)
(是而六爻相襍則八卦各有取象取乎天者在天則/成象如震雷巽風離日坎月艮為石在天則為星兌)
(為澤在天則為天河之水又如乾納甲震納庚離納/已之類取乎地者在地則成形如震為竹巽為木坎)
(為水離為火艮為山兌為澤乾為金坤為土之類皆/不可為典要或取正體或取互體或以本爻之貞或)
(以變爻之悔然則无窮之變化又見乎其間矣蘇子之/瞻云天地一物也陰陽一氣也或為象或為形所在)
(不同故云在者明其一也象者形之精華𤼵于上者/也形者象之體質留於下者也人見其上下直以為)
(兩矣豈知其未甞不一邪鄭康成云先有舊形漸漸/改者謂之變雖有舊形忽改者謂之化及本无舊形)
(非類而改亦謂之化此生生所以不窮天地所以常/久而不已也凡此皆聖人觀易書而作贊詞或以天)
(尊地卑至此作畫前之易解者非是是故者承上起與第/下之辭原卦之初不過剛柔兩畫而已以一剛一柔)
(二畫之剛柔相摩而為四象又以二剛二柔與第三/畫之剛柔相摩而為八卦八卦既成則又各以八悔)
(卦盪于一貞卦之上而一卦為八卦八卦為六十四/卦也朱子云摩是兩物相摩戞八卦以前事盪是有)
(那八卦了團旋推盪那六十四卦出來得摩盪之解/矣于是雷霆風雨日月寒暑更用迭作于其間震為)
(雷雷出而電從之故曰鼓之以雷霆巽為風風來而潤/雨從故曰潤之以風雨風不可言潤以有雨隨故稱)
(樂記作奮之以風雨更妥釋典鼓之以雷霆陽動也/潤之以風雨陰隨也日月指離坎日月運行一寒)
(一暑日在牽牛則寒東井則暑牽牛水宿逺人故寒東/井火宿近人故温此星經説不言艮兑者艮兑非鼓動)
(運行之物故不言之其實山澤通氣則雲行雨施是知/言雷電風雨足該山澤也雖然運用雖在乎六子統體)
(則在于乾坤八卦之中六子不得與乾坤竝列以六子/為乾坤所生故耳乾道成男者乾初適坤為震二適坤)
(為坎三適坤為艮以成三男也坤道成女者坤初適乾/為巽二適乾為離三適乾為兌以成三女也或指人之)
(男女言者非是道者自然之謂必云成者有故以乾因/陰而得成男坤因陽而得成女故云成也合上文觀之)
(自天尊地卑至變化見矣是因乾坤而推極于變化自/剛柔相摩至坤道成女是又因變化而遡原于乾坤然)
(上文所言乾坤猶自對待之體言之夫對待則體隔體/隔則何能生生何能化化此非所以語乾坤也一氣之)
(動則自有知覺而生意所始乾實為之一氣既感則妙/合而凝其形乃著有作成之意坤實為之是則乾主其)
(施而坤主其受也謂之知大始者一竒未畫鬼神莫知/一畫立而萬事兆矣故物之大始惟乾為能知之萬物)
(始于坤坤又始于乾故曰大始謂之作成物者作造也/乾知大始未有形知之而已坤任成物之責則必有所)
(作為所謂无成而代有終者也然乾之所以知坤之所/以作者何也請循其本乾之知以易而坤之能以簡者)
(也故又深明易簡之理而推言人性之本然與天地合/其德焉何謂易知盖本乎氣之自然而匪慮也匪易則)
(知必冇所及有所不及安能盡萬物而資之始乎何謂/簡能盖因乎乾之自然而匪為也匪簡則作必有所及)
(有所不及安能盡萬物而資之生乎此无他乾坤一陰/陽也陰陽一太極也太極本无極也乾以本无極也故)
(易坤以本无極也故簡易簡者乾坤之所以知始而作/成者也然豈專屬之乾坤哉人心之良本自易簡孟子)
(所謂不學不慮是也本易矣而乃險不可知本簡矣而/乃阻不可從者以其累于人欲之私故耳人之所知如)
(乾之易則所知皆性分所固有无一毫人欲之艱深豈/不易知人之所能如坤之簡則所能皆職分之當為无)
(一毫人欲之紛擾豈不易從易知則不逺人以為道故/有親易從則夫婦皆可與能故有功有親則有人傳繼)
(其心千百世上下心同理同也故可久有功則有人充/擴其事人能𢎞道非道𢎞人也故可大可久則賢人之)
(徳與天同其悠久矣可大則賢人之業與地同其廣大/矣此亦如乾坤之并包六子以亭毒萬象者然其所以)
(然者則以我之易簡與乾坤之易簡同原故也夫易簡/而天下之理得矣天之所以為天地之所以為地人之)
(所以為人一易簡之理焉盡之所謂天下之公理也得/天下之公理以成久大之德業則是天有是易吾亦有)
(是易地有是簡吾亦有是簡與天地參而為三矣易中/三才成其六位者此也夫天地自天地易自易聖人自)
(聖人豈相謀哉而皆㝠符焉夫道一而已矣得其一萬/事畢中庸提出率性二字而極其用于位育參贊大與)
(此章相𤼵明賢人者勝人之謂宰我所謂賢于堯舜即/此賢字蘇子瞻曰夫賢於人者豈有極哉聖人與焉見)
(其謂之聖人則隆之見其謂之賢人則䧏之此近世之/俗學古无是論也此一章乃孔子首明易始乾坤之理)
(至第二章設卦/觀象方言易)
聖人設卦觀象繫辭焉而明吉㐫(虞翻本有/悔吝二字)剛柔相推
而生變化是故吉㓙者失得之象也悔吝者憂虞之象
也變化者進退之象也剛柔者晝夜之象(虞本作晝夜/者剛柔之象)
也六爻之動三極之道也是故君子所居而安者易之
序(虞本/作象)也所樂(音洛陸德明音岳云適/㑹也未詳又虞本作變)而玩者爻之辭
也是故君子居則觀其象而玩(鄭康成/本作翫)其辭動則觀其
變而玩其占是以自天祐之吉无不利(上章言造化自/然之易為作易)
(之本此章乃言周易繫辭之㫖聖人設卦不指伏羲言/文王周公將伏羲六十四卦陳列也觀下文即以觀象)
(繫辭接之可見象者物之似總之有一卦之象析之有/六爻之象觀此象而繫之以辭以明一卦一爻之吉凶)
(又以為未足以盡吉凶之變也於是以剛柔二畫互相/推而去之而生變化推如手之推變化謂變新化舊柔)
(推去剛則剛變而化柔剛推去柔則柔變而化剛盖周/易以變者為占故用九六而不用七八也在彖則止而)
(不變者所謂七八也在爻則動而能變者故稱九六也/若六爻皆變則觀變卦之彖辭亦所謂變化也變化一)
(生則吉凶之至亦多故矣是以有宜若吉而凶宜若凶/而吉者有自吉而向凶有自凶而趨吉者曰是故者因)
(上文也吉凶悔吝以卦辭言失得憂虞以人事言爻辭/吉凶悔吝僃彖辭但言吉凶惟革彖有悔亡一占云辭)
(言吉凶以其於人事有得失之肖似也辭言悔吝以其/于人事有憂患于中虞度于外之肖似也得則吉失則)
(凶吉凶相對而悔吝居其中間悔自凶而趨吉吝自吉/而向凶也于寳云悔亡則虞有小吝則憂憂虞未至于)
(失得悔吝不入于吉凶事有小大故辭有急緩各象其/意也上文所謂觀象繫辭以明吉凶者此也變化剛柔)
(以卦畫言進退晝夜以造化言柔變乎剛進之象剛化/乎柔退之象進者息而盈也退者消而虚也剛屬陽明)
(晝之象柔屬陰暗夜之象進退无常故剛柔二畫變新/化舊者以其于人道有陰進而陽退陽進而陰退之肖)
(似也晝夜一定故已變而化之剛畫柔畫以其于人道/有自夜而為晝自晝而為夜之肖似也蘇子瞻云夫剛)
(柔相推而變化生變化生而吉凶之理无定不知變化/而一之以為无定而兩之此二者皆過也天下之理未)
(甞不一而一不可執知其未甞不一而莫之執則幾矣/是以聖人既明吉凶悔吝之象又明剛柔變化本出于)
(一而相摩相盪至於无理之理曰變化者進退之象也/剛柔者晝夜之象也象者以是觀之之謂也夫出于一)
(而至於无窮人之觀之以為有无窮之異也聖人觀之/則以為進退晝夜之間耳見其今之進也而以為非向)
(之退者可乎見其今之明也而以為非向之晦者可乎/聖人以進退觀變化以晝夜觀剛柔二觀立无徃而不)
(一也六爻之動二句推言變化之故動以變言道有變/動故曰爻三者上天下地中人也六爻初二為地三四)
(為人五上為天以兩體言則初四為地二五為人三上/為天也極猶至也道謂流行之理立天之道曰陰與陽)
(故天必陰陽交錯相濟然後成其為天立地之道曰柔/與剛故地必剛柔交錯相濟然後成其為地立人之道)
(曰仁與義故人必仁義交錯相濟然後成其為人三極/者參而三矣獨无所謂一乎太極是也自其主宰而言)
(則為太極自其流行而言則為三極其實一也此非六/爻變動不足以象之上文所謂剛柔相推而生變化者)
(此也是故君子以下至末教人學易用易也居者處也/安者止而不遷横渠謂毎讀毎有益所以可樂玩者反)
(覆玩味也君子所居而安者文王六十四卦之序葢指/卦下之彖言循序而觀之閲一卦則有一卦之義理非)
(謂理專在于卦序也卦之體静故使人无越思或以太/極生兩儀兩儀生四象四象生八卦為易之序亦通所)
(樂而玩者周公三百八十四爻之辭六爻中若一爻變/則全體盡變矣爻之用動故使人尋繹而不厭是故君)
(子平居无事則觀其卦象而玩其爻辭辭因象而繋在/卦彖則為大象之辭在爻象則為小象之辭此總上居)
(安樂玩四句而言兩居字不同有事而筮則觀其陰陽/之變而玩其彖爻所值吉凶之占變則占爻不變則占)
(彖此動字與六爻之動不同觀其變即觀其動也單言/變則化在其中矣易不可以潦鹵得也故詔之以玩夫)
(觀象玩辭既已察乎天之道觀變玩占又且祗乎天之/示動静无非易即无非天自天祐之吉无不利葢以天)
(契天故也人在大化中吉凶悔吝无一息停抑吉一而/已凶悔吝且居三焉而君子獨受其吉學易之不可以)
(已也如/是夫)
彖者言乎象者也爻者言乎變者也吉㐫者言乎其失
得也悔吝者言乎其小疵也无咎者善補過也是故列
貴賤者存乎位齊小大者存乎卦辯吉㐫者存乎辭憂
悔吝者存乎介震无咎者存乎悔是故卦有小大辭有
險易(以豉/切)辭也者各指其所之(此章言聖人作彖象教/人之意彖文王所作卦)
(下之辭因全卦之象以立言如元亨利貞則言一卦純/陽之象爻周公所作爻下之辭因揲蓍之變以立言如)
(潛龍勿用則言初爻在下之變爻所以言變者六爻无/變則占者莫適為主揲蓍之法三變得九則剛變為柔)
(三變得六則柔變為剛然後可以所變之爻求之也朱/子云彖辭最好玩味說得卦中情狀出爻是兩箇交叉)
(看來只是交變之義謂剛柔相推而生者然彖象具爻/之理爻變盡彖之詳其實一而已矣吉凶悔吝无咎者)
(彖爻所載之辭也凡言動之間盡善之謂得不盡善之/謂失小不善之謂疵覺其小不善非不欲改而彼時未)
(改于是乎有悔覺其小不善猶及于改而不能改或不/肻改于是乎有吝不明乎善而誤于不善之謂過吉凶)
(言乎其失得與吉凶者失得之象也同悔未至于吉而/猶有小疵吝未至于凶而已有小疵故悔吝者言乎其)
(小疵也善者嘉也嘉其能補過也即上文言乎之例本/有過而能圖回改復謂之補无咎者原有咎也以其善)
(補過故无咎此已上皆繫辭卦爻之通例自是故列貴/賤者以下則教人以讀繫辭之法也布列陽貴陰賤者)
(在乎六畫之位爻辭之例多取當位不當位所謂卑高/以陳貴賤位矣是也然以承乘比應之法取之有陰得)
(位反貴陽失位反賤者是貴賤无恒存乎其所列之位/也與爻者言乎變相應齊等也平等陰小陽大者在乎)
(一卦之主爻彖辭之例專取主爻或陰而小或陽而大/雖有不齊而為一卦之主則无小大之間蘇子瞻云陰)
(陽各有所統御謂之齊夫卦豈可以爻别而觀之彼小/大有所齊矣得其所齊則六爻之義未有不貫者吾論)
(六十四卦皆先求其所齊之端得其端則其餘脈分理是/解无不順者盖未甞鑿而通也愚按子瞻之解齊小大)
(已然觀蘇氏易傳其于六爻皆以己意節剖區分盖亦一/時探索之辭而多不叶乎聖人成卦之意愚未敢許其能)
(齊也要之舍畫无彖觀畫而彖可知舍彖无爻觀彖而爻/亦可知矣與彖者言乎象相應吉凶悔吝无咎皆繇也獨)
(辯吉凶謂之辭者悔吝可以介而免无咎可以悔而致非/有憂虞之心者不能謹其微至于吉凶得失之大者讀其)
(辭皆可辯也此而不悟聖人亦莫如之何也已故曰辯吉/凶者存乎辭與吉凶者言乎其失得相應介纎也謂小疵)
(也悔自凶趨吉吝自吉趨凶當善惡初分之時介然有覺/而能憂之則趨于吉不趨于凶矣悔吝安從生乎故曰憂)
(悔吝者存乎介與悔吝者言乎其小疵相應夫所謂介者/乃未悔而必至于悔未吝而必至于吝此時尚可為也過)
(此則悔者已悔吝者已吝矣吝不足言也悔亦安可少惟/知悔則有以震動其補過之心而底于无吝故曰震无咎)
(者存乎悔與无咎者善補過相應南軒張氏云易三百八/十四爻憂悔吝而存乎介者多矣唯豫之六二介于石不)
(終日貞吉在豫之時能介而自守者乎震无咎而存乎悔/者多矣唯復之初九不逺復无祗悔元吉在復之初能悔)
(而改過者乎前章言卦爻中吉凶悔吝之辭未甞及无吝/之辭此章方及之大抵不貴无過而貴改過聖人許人自)
(新之意切矣是故卦下之彖有以小為主以大為主即/上文所言齊大小者存乎卦也而本卦爻下之辭有險)
(而艱深者有易而明坦者楊誠齋謂讀謙復之辭如行/夷塗如逢春陽如對堯舜周孔讀遯剝之辭如涉風濤)
(如履雪霜如對桀紂盜跖是也彖畧而爻詳故未專以/辭結之辭各指其所之者聖人之情也之適也盖指示)
(其所適使人上者可趨于吉次亦可因悔以得无咎而/不至陷于凶且吝此繫辭有功于天下萬世也易卦首)
(乾而上九即以有悔為言/聖人重悔之意於斯可見)
易與天地凖故能彌(陸德明/本作弥)綸天地(陸德明/本作下)之道仰以
觀於天文俯以察(古本一/作觀)於地理是故知幽明之故原
始反(鄭𤣥虞翻/本作及)終故知死生之說精氣為物游魂為變
是故知鬼神之情狀與天地相似故不違知(音/智)周乎萬
物而道濟天下故不過旁行而不流(京房本/作留)樂(音洛虞/翻本作)
(變/)天知命故不憂安土敦乎仁故能愛範圍(馬融王肅/本作犯違)
(云猶裁/成也)天地之化而不過曲成萬物而不遺通乎晝夜
之道而知故神无方而易无體(此章深贊易道之天伏/羲畫卦有畫无文有文)
(自羑里繫辭始孔子傳繫辭贊文王之易也凖如太𤣥/凖易之凖易之作也原凖擬乎天地故易之成也能彌)
(綸乎天地彌如彌逢之彌有聯合无鏬之意綸如絡綸/之綸有條理昭晰之意謂之道即流行之理天地之道)
(陰陽而已矣彌之則萬合為一渾然无欠綸之則一實/萬分粲然有倫猶中庸之言大徳敦化大徳川流也又)
(吳幼清云彌如開弓愈開愈滿綸如合繩漸合漸大皆充廣/之意亦通仰觀俯察以卦象言即所謂在天成象在地)
(成形者天髙而易見故曰觀地逺而難窮故曰察非有/淺深天有懸象而成文章故稱文也地之山川原隰南)
(北髙深各有條理故稱理也天文地理此明而可見者/形而下者也至文理之所以然者則幽而非耳目之所)
(及形而上者也衆人或執器而昧道或見道而遺器聖/人即器而見道以道而制器幽明之理于易書中盡之)
(矣此所以能知幽明之故也原始反終以卦體言即所/謂原始要終以為質者卦必舉始終而後成體原者推)
(之於前反者要之於後謂先推原其始而後摺轉來看/其終也初辭擬之卒成之終一卦之中消息徃來造化)
(具足所以通于死生之說者氣至則生氣盡則死天下/之物皆實理之所為所得之理既盡則是物亦盡而无)
(有矣卦之終始理亦如斯此所以能知死生之說也精/氣游魂以卦變言精屬陰氣屬陽精氣在卦則為陰陽)
(之物九六是也故孔子曰乾陽物坤陰物又曰六爻相/襍惟其時物又曰爻有等故曰物皆此物也云游魂者)
(即卦之魂京氏易有游魂歸魂之卦皆以魂言子産曰/人生始化曰魄既生魄陽曰魂載魂者魄而使魄者魂)
(也卦之精氣雖分陰陽然麗而為物則亦滯于魄矣魄/不化而魂化比其變也則魂離魄以游而變其物于是)
(有一爻二爻三爻四爻五爻六爻之變又有如古五子/書分卦著日辰後魏正光歷推四正卦術焦延壽用卦)
(氣直日及京房飛伏應世游魂歸魂之變凡皆游移不/定而能為變之象也魂不自變必生于物物不終物必)
(游于變鬼神造化之理盡諸斯矣禮孔子謂宰我曰氣/者神之盛也魄者鬼之盛也衆生必有死死必歸土是)
(之謂鬼骨肉斃於下陰為野土其氣𤼵揚于上為昭明/焄蒿悽愴此百物之精也神之著也張子云精氣者自)
(无而有游魂者自有而无自无而有神之情也自有而/无鬼之情也自无而有故顯而為物神之狀也自有而)
(无故隱而為變鬼之狀也此所以能知鬼神之情狀也/諸家解此三條泛以幽明人鬼立義殊失贊易之㫖唯)
(鄭𤣥云精氣謂七八也游魂謂九六也七八木火之數/九六金水之數木火用事而物生故曰精氣為物金水)
(用事而物變故曰游魂為變精氣謂之神游魂謂之鬼/雖理未必安存之以備參考與天地相似以下言易之)
(用也易之為書與天地相似故即天地有所不能違知/周萬物似天也道濟天下似地也程子云義之所包知)
(也二篇之策萬有一千五百二十當萬物之數无逺近/幽深遂知來物是知足周盡乎萬物也以通天下之志)
(以定天下之業以斷天地之疑是道足𢎞濟乎天下也/夫然故舉萬物之賾天下之廣而皆不能過之如中庸)
(言語大天下莫能載焉之意㫄无方所也流謂流蕩失/正易隨時變易雖行權而不失乎經樂天知命以理御)
(數則造化在手故不憂此又自知周萬物而推言之也/安土者如土之安與㫄行不流句相對仁以愛言易吉)
(凶與民同患六爻安處不動而皆有以寄其慈憫之心/所以教人避凶趨吉者敦厚而无已故能愛此又自道)
(濟天下而推言之也凡此皆易之為教也易非有憂愛/之情聖人以其知仁寓之於易易之不憂即聖人不憂)
(之所寄易之能愛即聖人能愛之所寄猶後章言易无/思无為之意範圍以下總結之也自易與天地凖至是)
(故知鬼神之情狀範圍天地之化而不過也自與天地/相似至故能愛曲成萬物而不遺也範如鑄金之有模)
(範圍周圍也天地之化即上文所言幽明死生鬼神是/也納之於易書中而皆有以包之故不過與上文不過)
(同但彼以天地言此以化言曲成者委曲以成就萬物/不係一方者也故不遺所以然者則惟通乎晝夜之道)
(而知故耳道者化之所從出也晝夜即陰陽也前章所/謂剛柔者晝夜之象是也以氣而言則謂陰陽以質而)
(言則謂剛柔晝夜相反而相通凡流行于天地之間者/无不為晝夜所轉徙其微有消息其著有盈虚皆晝夜)
(也人囿于中而不自覺故成然止㝠然行惟晝夜之所/驅耳通乎晝夜之道而知者則異此雖與之來而有所)
(謂不來雖與之往而有所謂不往故其體為神其用為/易張子云語其推行故曰道語其不測故曰神語其生)
(生故曰易其實一物指事異名耳神主天地言易主書/言方體皆係於形器无方无體正見其凖與似處葢相)
(首尾之辭葉少藴云凡易見於有為者皆言用用之/者何體也而易不以體對用故别為論之曰易无體)
一陰一陽之謂道繼之者善也成之者性也仁者見之
謂之仁知(音智下/之知同)者見之謂之知百姓日用而不知故
君子之道鮮(鄭𤣥本/作尠)矣顯諸仁藏(鄭𤣥本作/臧云善也)諸用鼓萬
物而不與聖人同憂盛德大業至矣哉富有之謂大業
日新之謂盛德生生之謂易成(古蜀本/作盛)象之謂乾效(陸/德)
(明本作爻蜀/才本作効)法之謂坤極數知來之謂占通變之謂事
陰陽不測之謂神(上章言易能彌綸天地之道而道之/所以為道尚未明言也繼之曰通乎)
(晝夜之道而知則既指所為道矣然晝夜迹也執晝夜/而求之則无以見道故復寓之於陰陽焉道不外于陰)
(陽而聖人摹之以作易此莊生所謂易以道陰陽也夫/道果陰陽之謂乎聖人知道之難言也故借陰陽以言)
(之曰一陰一陽之謂道若止言陰陽之謂道則陰陽是/道今曰一陰一陽則是有所以一陰一陽者在也一陰)
(一陽有不改意有不窮意有不紊意有不測意孤陽不/成孤陰不生分開不得故曰一陰一陽之謂道子思謂)
(天道之道可一言而盡其為物不二即此意也莊生云/孰主張是孰綱維是孰居无事而推行是意者其有機)
(緘而不得已耶程子云所以陰陽者道既曰氣則便有/二老氏言虚而生氣非也又云陰陽亦形而下者而曰)
(道者唯此語截得上下最分明元來只是道要在人黙/而識之也朱子云陰陽何以謂之道當離合看先言陰)
(而後言陽者道具于陰而行乎陽故立言之序云爾也/天人相接處為繼人所稟賦處為成夫道者生天生地)
(生人生物下文所言生生是也生意流行无少間斷有/善而无惡所以稱道也程子云善便有箇元底意思元)
(者善之長萬物皆有春意便是繼之者善以此成人則/為性性之為言全而生之之謂也有此生即有此物有)
(此物乃成此生故性出于天而无不善方其寐似无所/有比其感萬善忽生何則人美生也性美物也不美不)
(為人不為性此人道之所自成也曰善曰性孟子之說/實原于此但性中有善而孟子即以善指性似不如聖)
(語之渾成宜乎來異説之紛紛也至其後始變其言曰/乃若其情則可以為善矣乃所謂善也夫第想像之曰)
(乃所謂善而不實標之曰性善則孟子亦有見于此矣/蘇子瞻云善者道之繼而指以為道則不可今不識其)
(人而識其子因之以見其人則可以為其人則不可故/曰繼之者善也學道而自其繼者始則道不全昔者孟)
(子以善為性以為至矣讀易而後知其非也孟子之於/性葢見其繼者而已夫善性之效也孟子不及見性而)
(見夫性之效因以所見者為性性之於善猶火之能熟/物也吾未甞見火而指天下之熟物以為火可乎夫熟)
(物則火之效也朱子云孔子說得細膩孟子說得疎畧/盖不曾推原源頭不說上面一截耳夫性者自然之稱)
(也道者无名之謂也得道者得之於无以為也故曰成/之者性而屬目于无形者或見其意之所存一入意見)
(即破碎而多端有禀受偏于陽而意存乎仁者則曰道/之於物𢎞矣故生育而安全之仁是道有禀受偏于陰)
(而意存乎智者則曰道雖生育安全物而栽培傾覆曷/甞不擇秋收冬藏曷甞不殺惟知故然知是道之二言)
(者皆是皆非為其執也至於百姓曷甞不生死於是中/而天機黙應不能自言又昏然无所辯於心夫天下之)
(有不善靡不從執與昏起也故非一陰一陽之義而君/子之道成之以性者盖鮮矣謂之君子之道即上文所)
(謂道繼于人性而全于君子之身者故以君子言之顯/諸仁藏諸用二句乃首句之義疏也盖上文因道之難)
(知而慨知道者鮮至一陰一陽之所以為道尚未明言/故此復詮釋之夫道動静无端陰陽无始者也以為顯)
(也而有藏者存以為藏也而有顯者露仁者造化之心/用者造化之功仁本在内者也達而在外是顯其所藏)
(之仁萬物之出機也用本在外者也斂而在中是藏其/所顯之用萬物之入機也朱子云顯諸仁似隱而費藏)
(諸用似費而隱一顯一藏循環无端一出一入變化莫/測所謂鼓也鼓鼓鑄猶老子言槖籥取氣出入也鼓萬)
(物而不與聖人同憂以見其莫之鼓而鼓也侯果云聖/人成務不能无心故有憂神道鼓物寂然无情故无憂)
(程子云天地无心而成化聖人有心而无為夫道既不/與聖人同憂則萬物之鼓于道中者方且㝠極于自然)
(不知所謝聖人尚不足方而况仁智人乎所謂以美利/利天下而不言所利者故為盛德大業之至而稱道也)
(藏諸用者充盛之德顯諸仁者廣大之業富有者无物/不有而无一毫之虧欠日新者无時不然而无一息之)
(間斷盛徳為大業之本藏用為顯仁之根此皆陰陽自/然之玅所以字道而曰一陰一陽也然道雖无憂聖人)
(能以其有憂體道之无憂而易于是作焉生生者不絶/之辭也陰陽變轉後生次于前生如一陽畫上生一陰)
(一陽一陰畫上亦生一陰一陽是生生也又陰陽相易/轉相生也蘇子瞻云相因而有謂之生生夫苟不生則)
(无得无喪无吉无凶方是之時易存乎其中而人莫見/故謂之道而不謂之易有生冇物物轉相生而吉凶得)
(失之變備矣方是之時道行乎其間而人不知故謂之/易而不謂之道聖人之作易也不有所設則无以交於)
(事物之域而盡得喪吉凶之變是以因天下之至剛而/設以為乾因天下之至柔而設以為坤乾坤交而得喪)
(吉凶之變紛然始起矣成象之謂乾者愚按道生一一/生二二生三程子云有一便有二纔有一二便有三一)
(二之間便是三已往便无窮老子亦言三生萬物理自/然如此故以三畫為三才三才既備始成乾象也效法)
(之謂坤者效乾三畫之法偶而三之為二以成坤之象/即兩地之說也舊解未確有乾有坤則有六子相生不)
(已八卦定吉凶吉凶生大業而天下之亹亹成焉是故/有象斯有數即七八九六之數也推而極之則可彰往)
(察來而占吉凶既有吉凶則有趨避之事因卦之變而/通乎事之變則可以盡趨避之方故曰通變之謂事陰)
(陽之循環非有期數之可言也或陰而陽或陽而陰又/或陰而陰又或陽而陽幾不可以一端竟而途不可以)
(一轍尋不可思不可為於思為求之不得於不思不為/求之不得於思不思為不為求之不得隨人事以合徵)
(與天機而黙應雖聖人不知其所以然神也至玅至玅/道之名不足以盡之也盖一陰一陽之謂道生生之謂)
(易猶似有在而至于陰陽不測則无在而无不在必名/之為神始盡也張子云一故神又云兩在故不測韓康)
(伯註云神也者變化之極妙萬物而為言不可以形詰/者也故曰陰陽不測甞試論之曰原夫兩儀之運萬物)
(之動豈有使之然哉莫不獨化於太虛歘爾而自造矣/造之非我理自𤣥應化之无主數自㝠運故不知所以)
(然而况之神是以明兩儀以太極為始言變化而稱極/乎神也夫唯知天之所為者窮理體化坐忘遺照至虚)
(而善應則以道為稱不思而𤣥覽則以神為名葢資道/而周乎道繇神而㝠于神者也易雖作於聖人而兆於)
(自然所謂聖人之憂亦憂不合於自然耳雖曰有心而/无為實則无心而无為故聖而不可知之謂神神不可)
(知聖人亦不自知也上章言神无方而易无體猶以神/易對言至此則易即神矣結言陰陽亦相首尾之辭)
夫易廣矣大矣以言乎逺則不禦以言乎邇則静而正
以言乎天地之間則備矣夫乾其静也專(陸績本/作叀)其動
也直是以大生焉夫坤其静也翕其動也闢是以廣生
焉廣大配天地變通配四時陰陽之義配日月易(以䜴/反)
簡之善配至徳(此承上章生生之謂易成象之謂乾效/法之謂坤三語而闡明之易之所以為)
(易者乾坤而已一竒為乾二耦為坤乾坤衆卦之父母/乾坤具而諸卦在其中矣廣大虚名也所廣大者生也)
(盈天地皆善機之流行生理之充溢故在乾為大生在/坤為廣生正所謂生生之謂易也夫易之為書體用悉)
(備廣矣大矣逺以用言不禦者即下文所謂直與闢也/邇以體言静而正者即下文所謂專與翕也静而正則)
(動无不正而廣生大生皆從此出故以言乎天下之間/則事物之理具備矣試觀易中所載不有乾坤乎而即)
(乾坤可以見易今夫乾陽也其静也專故其動也直不/專一則不能直遂也坤陰也其静也翕故其動也闢不)
(翕聚則不能發散也朱子云乾畫竒便見得其静也專/其動也直坤畫耦便見得其静也翕其動也闢專直則)
(只是一物直去翕闢則是兩箇翕則合闢則開此竒耦/之形也呉㓜清云陽本實陰本虚也陽為氣陰為精陽)
(成象陰成形陽主用陰主體則陽反似虚陰反似實是/不然天之積氣雖似虚然其氣急勁如皷皮物之大莫)
(能禦故曰健曰剛曰静專曰動直則實莫實於天地之/成形雖似實然其形疎通如肺氣升降出入於其中故)
(曰順曰柔曰静翕曰動闢則虛莫虚於地然則陽實陰/虚者正説也陽虚陰實者偏説也韓康伯云乾統天首)
(物為變化之元通乎形外者也坤則順以承陽功盡於/已用止乎形者也故乾以專直言乎其材坤以翕闢言)
(乎其形乾曰大生坤曰廣生者本義云乾一而實故以/質言而曰大坤二而虚故以量言而曰廣葢天之形雖)
(包於地之外而其氣常行乎地之中也易之所以廣大/者以此專以直便含易義翕以闢便含簡義然静專者)
(動直之基也静翕者動闢之基也故皆以静為先總名/之則曰静而正也配天地配四時配日月以易配天也)
(配至徳以易配人也廣大承乾坤言而曰配天地則乾/坤不專指天地可繹也葢乾坤乃純陰純陽之卦名變)
(通以易中之陰陽相變言陰陽之義以易中之竒耦相/對言即所謂生生之謂易者義者名義也卦爻中剛者)
(稱陽柔者稱陰故曰義易配天地可謂廣大矣而本之/易簡求易者不知易簡而求之廣大是不知要也上章)
(雖言道不外陰陽而未即以陰陽為道故復歸本于易/簡蓋亦首章之意要之易屬乾簡屬坤猶對待之名欲)
(求其至其惟太極乎甚矣狀道之難也聖人蓋漸次推/尋而後得之也善即繼之者善之善云至徳者人性中)
(具有易簡之徳不學而能不慮而知何易簡如之大學/所謂至善上章言成之者性是也易簡則天下之理得)
(而成位乎其中然則易固不徒在乾坤而自在于吾之/心中矣亦起下章之辭蘇子瞻解配之義云天地得其)
(廣大四時得其變通日月得其陰/陽之義至徳得其易簡之善亦通)
子曰易其至矣乎夫易聖人所以崇徳而廣業也知(音/智)
崇禮(蜀才本/作體)卑(古本亦/作俾)崇效天卑法地天地設位而易
行乎其中矣成性存存道義之門(上章既言易簡之善/配至徳則人與乾坤)
(同此易簡特人不能自存其性故與乾坤有間耳存之/者惟聖人至矣乎者合廣大而要其極之辭日新之謂)
(盛徳富有之謂大業此易之所以為至也易六十四卦/三百八十四爻何一非理之所在要之以乾坤為綱領)
(聖人徳崇業廣擅一時之盛而實自易得之何以明其/然也徳崇于知聖人之知日游于髙明而進進不已故)
(知崇而徳與之俱崇業廣于禮聖人之禮日就于平易/而步步著實故禮卑而業以之益廣知翻空而易竒不)
(正以禮則荒唐禮着迹而難越不恢以知則拘曲故兩/者不可缺一聖人之知崇也效于天而與乾以易知者)
(同其知所謂洋洋乎𤼵育萬物峻極于天者皆其知之/崇也聖人之禮卑也法于地而與坤以簡能者同其能)
(所謂優優大哉禮儀三百威儀三千者皆其禮之卑也/知以虚明為用故屬陽屬天禮以形氣為質故屬陰屬)
(地聖人之善體易如此夫天地設位而變化之易行猶/之夫知禮存性而道義之門闢也聖人以知為天以禮)
(為地虚實互用經權竝行故本成之性存而又存而能/起天下之所未甞任天下之所不敢溥博淵泉而道義)
(流出一陰一陽性與道合亦猶諸卦交錯變化之易流/行于乾崇坤卑之間徳為日新之盛徳業為富有之大)
(業也理之當然曰道事之合宜曰義道義即是易在造/化謂之易在人謂之道義非有二也自易與天地凖至)
(此義相首尾文之機軸與首章同成性存存正與成之/者性相應聖人體備易簡真性純固不待存而无不存)
(天地之崇卑如此聖人之崇卑亦如此非規矩擬度以/為效法也所以作易而與天地相似者以此豈仁智之)
(見毗陰毗陽者/所能彷彿哉)
聖人有以見天下之賾而擬諸其形容象其物宜是故
謂之象聖人有以見天下之動而觀其㑹通以行其典
禮繫辭焉以斷其吉㓙是故謂之爻言天下之至賾而
不可惡(烏路反荀爽本/作亞云次也)也言天下之至動(鄭𤣥本作頥/云當為動九)
(家亦作冊/俱難通)而不可亂也擬之而後言議(諸家从鄭/𤣥本作儀)之而
後動擬議以成其變化鳴鶴在陰其子和(胡臥/反)之我有
好爵吾與爾靡(古本又作縻/京房本作劘)之子曰君子居其室出其
言善則千里之外應之况其邇者乎居其室出其言不
善則千里之外違之况其邇者乎言出乎身加乎民行
(下孟反/下同)𤼵乎邇見(賢遍/反)乎逺言行君子之樞機樞機之
𤼵榮辱之主也言行君子之所以動天地也可不慎乎
同人先號(戸羔/反)咷而後笑子曰君子之道或出或處或
黙(古本或/作嘿)或語二人同心其利斷金同心之言其臭如
蘭初六藉用白茅无咎子曰苟錯(古本亦/作措)諸地而可矣
藉之用茅何咎之有慎之至也夫茅之為物薄而用可
重也慎(古本一/作順)斯術也以往其无所失矣勞謙君子有
終吉子曰勞而不伐有功而不徳(鄭𤣥本作置/云當作誌)厚之至
也語以其功下人者也徳言盛禮言恭謙也者致恭以
存其位者也亢龍有悔子曰貴而无位髙而无民賢人
在下位而无輔是以動而有悔也不出戸庭无咎子曰
亂之所生也則言語以為階(姚信本/作機)君不密則失臣臣
不密則失身幾事不宻則害成是以君子慎密而不出
也子曰作易者其知盜乎易曰負且乘致寇(古本或作/戎宋衷云)
(戎/誤)至負也者小人之事也乘也者君子之器也小人而
乘君子之器盜思奪之矣上慢下暴盜思伐之矣慢藏
誨(虞翻本/作悔)盜冶(鄭𤣥及諸家本作/野太平廣記作蠱)容誨淫易曰負且乘
致寇至盗之招也(亦承上章而言上章存存本原之功/也此章擬議言動之功也存存則擬)
(議者自明擬議則存存者益熟相須為用者也又按首/章易簡學易之要也必成性存存而後與乾坤合徳二)
(三章觀象玩辭觀變玩占學易之功也非擬議于言動/則所謂觀玩者亦空言而已理蓋互相發也聖人謂文)
(王周公賾頥中深處或曰古无頥字左傳嘖有煩言嘖/卽賾從口從臣一也然以後章探賾推之當是深隱之)
(義物理之隱奥不可勝窮聖人造道深邃有以見天下/之賾而比擬其卦之形容以摹倣其卦徳之所宜如元)
(亨利貞之類使人觀象以得其意是故謂之象稱物謂/畫也即陽物陰物之物射禮畫于地以置足者亦謂之)
(物宜即時措之宜象即前章彖者言乎象之象非說卦/所列之謂動人事之動會如省㑹之㑹自彼而來者面)
(面可至通如通都之通自此而徃者方方可達非一偏/一曲有所拘礙者也事幾之變動不可勝裁聖人見理)
(明決有以見天下之動觀其彼之來而可㑹于此者此/之徃而可通于彼者以行其經常之禮典常也禮即天)
(理之節文人所日用未有出乎此者聖人論道極其要/妙至于踐履處不過一禮如上言禮卑下言禮恭與夫)
(博文約禮克已復禮皆一義也于是綴屬其辭于本爻/之下以斷其如此而吉如此而凶使人知避凶趨吉則)
(常行之法度不廢是故謂之爻夫以卦言至于六十四/一卦一義可謂賾之極矣然至賾之中有定理焉是故)
(雖極天下之隱深而不可厭惡也以爻言至于三百八/十四一爻一變可謂動之極矣然至動之中有常守焉)
(是故雖極天下之紛擾而不可紊亂也聖人觀象繫辭/其精詳如此學易者當何如哉擬其所立之象以出言)
(則言必簡而合宜議其所合之爻以制動則動必惠而/得吉成其變化其字指易言擬言議動則語黙動静必)
(中于道易之變化不在于易而成于吾身矣此聖人作/易教人本意也故舉鶴鳴以下七爻皆擬言議動之事)
(以示讀易之法云先引中孚九二同人九五皆能擬而/言議而動者也居其室釋在陰出其言釋鶴鳴邇之應)
(釋子和動天地釋中孚之九二與九五相應所謂縻好/爵者也樞謂戸樞機謂弩牙戸樞之轉或明或闇弩牙)
(之𤼵或中或否猶言行之動有榮有辱也二人同人九/五六二也先號後笑先隔後遇也九五六二其心同一)
(中正其先暫為三四所間而號咷其後終得相遇而笑/蓋其心之同非三四所能梗礙障隔也出處同道則禹)
(顯顔晦同一情語黙同道則史直蘧卷同一意斷金者/利刃斷物雖堅金亦可斷物莫能間也如蘭者氣味之)
(投其言相入譬如幽生之蘭自有逺聞之香无物能障/隔之也繼引大過初六謙九二皆取卑下之意議動之)
(最喫緊者也若乾上九之亢則兩爻之反也錯置也大/過之時四陽過盛初六以卑弱之陰在下承藉四陽其)
(謹敬亦過甚譬祭物但置之于地亦可而必藉之以茅/敬謹之至也凡天下之事過則有失惟過于慎則无所)
(失故大過之初六无咎勞者功之未成功者勞之已著/伐猶矜也不得者不以我有功而為徳也語𤼵語辭徳)
(者及人之徳即功勞也以其徳言則盛釋勞字以其自/處之禮言則恭釋謙字存其位釋有終吉誠齋楊氏云)
(人之謙與傲係其徳之厚與薄徳厚者无盈色徳薄者/无卑辭如鐘磬焉愈厚者聲愈緩薄者反是故有勞有)
(功而不伐不徳惟至厚者能之其徳愈盛則其禮愈恭/矣易學云夫厚徳之至者其自為也輕以約其為人也)
(重以周事至則不惜褰裳居人先事既又不惜逡巡殿/人後其才其智既膽此用而心則小心惟恐人不食其)
(賜而我獨私其有故常勇于建豎怯于拜賜大讓如慢/小讓如偽大則如威小則如愧其難進而易退粥粥乎)
(若无能者不可以恒量觀也天地職生成而不示徳于/天下者也王者職蕃養而不責報于四海者也厚徳之)
(至者其始辦此功也特起居食息之常而未甞費秋毫/之力其既就此功也若鸛雀蚊䖟之過前何足置齒頰)
(而徳色焉顧念已有功已則忘之而人有功已不能忘/之雖不自多而恐人愧其寡故裒其多益其寡不待爭)
(而讓不待取而予徳惟恐其不盛禮唯恐其不恭而名/唯恐其歸于已澤唯恐其不徧于人若慈母之哺子忘)
(已之饑也若明師之教弟子不患其勝已也故世雖姤/賢嫉能而斯人口不言功矣世雖忌盈疑侈而斯人束)
(身待命矣酬之不能辭則受不酬亦不覬不能容則藏/急而復使亦不匿生之以為恩殺之亦不怨即有甚不)
(肖之人既享其賜復不患其妨則目之為椎輪樸車以/備馳驅而置之僻隅可也有終不亦宜乎盛徳无死地)
(固理之常若是而猶不免于患則命矣舊解以乾上九/為重出非也上九亢陽以位則不能如大過初六矣以)
(徳則不能如謙九三矣故聖人複引之以示戒其引節/初九何也爻義主出處之節而孔子兼及言語之節者)
(節下卦兑兑為口舌口舌一身之門戸一言不謹殃禍/立至故于慎密不出致惓惓焉欲人擬之而後言也幾)
(者事之始成者事之終唐髙宗告武后以上官儀教我/廢汝此君不密而失臣也陳蕃乞宣臣章以示宦者此)
(臣不密而失身也幾事一泄必无可成之理如寇凖欲/去丁謂被酒漏言此幾事不密則害成也聖人雖甚易)
(簡亦甚謹密第與陰謀秘計殊耳終引解六三又明擬/議之道當量身而行不可以小處大以賤貪貴知盜謂)
(知盗之所繇招也六三在九四之下事上无順載之恭/故曰上慢在九二之上待下有凌乘之僭故曰下暴輕)
(慢其財貨之藏是教冦盗使取之女子妖冶其容是教/淫者使暴之此二句為招盜之喻冶銷也遇熱則流遇)
(冷則合與冰同志故冶字从冰女之艷媚亦令銷神流/志故美色曰冶易學云伊尹太公耕莘釣渭作萬世人)
(臣師孟子所稱傅説以下皆起于㣲漢興諸臣起刀筆/吏吹簫鼓刀販繒屠狗僕御乞食窮老貧賤而附驥之)
(尾振鴻漸之翼以策勲庸繇茲而降往往皆是何負之/不可乘哉夫子于此而名為盜招謂其人小人不可長)
(耳既黍簮紳必竊威福豈謂尸大位為細事哉大抵濫/官冗爵亡國之本何必元兇巨憝始能為禍是故明主)
(慎以名器假人防亂源也誠齋楊氏云司馬氏安能盜/魏曹操教之也蕭衍安能盜齊蕭道成教之也蓋盜非)
(能盜小人之有也小人實教盜以盜已之有也所謂知/盜非知奪伐之盜也知教奪伐者之盜也故又終之曰)
(誨盜曰盜之招者以此合觀七爻總不外乎隨處/以慎其言動而三百八十四爻之指可類推矣)
大衍之數五十其用四十有九分而為二以象兩掛一
以象三揲之以四以象四時歸竒于扐以象閏五歲再
閏故再扐而後掛(京房本作卦云再扐而後布卦古本/再扐而後掛之下即以天數五接之)
(自天一至地十共二十字在後章子曰夫易何為者也/之首其文義不相聯屬據班固律厯志及衛元嵩元包)
(運蓍篇引此皆在天數五之上程朱從之而程子則又/以己意移天一至行鬼神也在大衍之數之上而于再)
(扐而後掛之下即接以乾之策朱子亦以為然愚按班/衛引用必有所據或是古文如此若因此而并移置天)
(數五四十四字未免淆亂經文愚不敢也且其血脈亦/自可通姑采班衛之説訂定天一二十字于天數五之)
(前而餘悉/仍其舊)天一地二天三地四天五地六天七地八天
九地十天數五地數五五位相得而各有合天數二十
有五地數三十凡天地之數五十有五此所以成變化
而行鬼神也乾之策(古本亦/作筴)二百一十有六坤之策百
四十有四凡三百有六十當期(古本又作/朞音基同)之日二篇之
策萬有一千五百二十當萬物之數也是故四營而成
易十有八變而成卦八卦而小成引而伸(古本又/作信)之觸
類而長(知兩/切)之天下之能事畢矣顯道神徳行(下孟/切)是
故可與酬酢可與祐(荀爽本/作侑)神矣子曰(呉㓜清云子曰/字是後人欲分)
(此一節屬下章而妄增也程子/朱子竝云宜屬上章今從之)知變化之道者其知神
之所(舉正/作不)為乎(此章教人揲蓍求卦之法數名大衍而/起于河圖筮法及河圖數不傳久矣可)
(攷據者僅此書耳衍與演同演廣也衍寛也其義相通/言推廣天地之數也數取五十者筮法用蓍五十莖也)
(以五十莖之蓍衍而為萬一千五百二十之策故曰大/衍所以用五十者解見下文其用四十有九以下揲蓍)
(之法也方筮之初以右手取一策反于櫝中實用四十/九策也崔憬云四十有九法長陽七七之數也六十四)
(卦既法長隂八八之數故四十九蓍則法長陽七七之/數焉蓍圎而神象天卦方而智象地隂陽之别也或謂)
(此總八卦生爻之實也陽儀之畫七儀一象二卦四也/陰儀之畫七儀一象二卦四也因而七之七七四十有)
(九也亦通分而為二者以四十九策信手中分之置之/左右也象兩者象兩儀也掛懸也掛一者于所分右邊)
(蓍中取一蓍懸于前與左右蓍折立而為三也象三者/呉㓜清云三謂陰陽及太一冲氣兩既分則一不可見)
(故掛此一策與左策右䇿為三以象陰陽沖氣之三也/夫其所以掛一者何也有所待也以待兩手四揲之餘)
(併歸而為一也舊法乃掛于小指間則與扐同矣既有/中指兩扐又加以小指則為三扐是五歳之中不特再)
(閏乃有三閏矣豈理也哉揲聯撥之也説文云揲閱持/也按切肉聯之曰䐑音同意近揲之以四者先取左蓍)
(以右手四四而數之置于左次取右蓍亦以左手四四/而數之置于右也象四時者象一歳之春夏秋冬也歸)
(者併而為一也竒零也既四四而數左右之蓍而得正/策之數則其四四之後必有餘數无餘則末之一四亦)
(為竒故其數或一或二或三或四也扐者勒也閏者月/之餘日歳有十二月月有三十日三百六十者一歳之)
(常數也然日與天㑹而多五日有竒者為氣盈月與日/㑹而少五日有竒者為朔虚一歳實得三百五十四日)
(共餘十二日三年則餘三十六日矣于是分三十日為/一月又以六日為後閏之積其第四第五年又各餘十)
(二日以此二十四日凑前六日又成一閏其日月行度/尚有竒零然約略如此所謂三歳一閏五歳再閏也歸)
(竒于扐以象閏者先以左揲所餘之數勒之第四第三/指之間以象三歳一閏也五歳再閏故再扐者次以右)
(揲所餘之數勒之第三第二指之間以象五歳再閏也/上文言四揲以象四時故以所揲之竒象閏是謂第一)
(變所以云五歳者一變之中自有五節掛一為一節揲/左為二節歸左竒于扐為三節揲右為四節歸右竒于)
(扐為五節一節象一歳故以三節之扐象三歳五節之/再扐象五歳也既成一變然後置前掛扐之蓍于一處)
(而以所揲見存之正策合而為一是為第二變如初法/再分再掛再揲再扐也不言分揲而獨言掛者以明再)
(變三變以至十有八變毎變皆當掛也或祖程子張子/之説云初變既掛一置而不用再變三變乃蒙上不别)
(後掛玩本文掛一在分二之後若三變揲法皆同何得/于掛一獨異乎斯斷可无疑矣其第一變所餘之策左)
(一則右必三左二則右亦二左三則右必一左四則右/亦四通掛一之䇿不五則九第二變第三變所餘之策)
(左一則右必二左二則右必一左三則右必四左四則/右必三通掛一之策不四則八五四為少九八為多五)
(四者一揲之數一其四也陽之竒也故謂之少九八者/兩揲之數兩其四也陰之偶也故謂之多按朱子之説)
(竒陽體員其法徑一圍三而用其全故少之數三耦陰/體方其法徑一圍四而用其半故多之數二三變皆竒)
(三三為九是謂老陽三變皆耦三二為六是謂老陰三/變而二竒一耦則得二三一二之數為八是謂少陰三)
(變而二耦一竒則得二二一三之數為七是謂少陽此/四象之所從生也按三變掛扐之數屬老陽者十二屬)
(老陰者四屬少陽者二十屬少陰者二十八凡六十四/與卦數合亦造化自然之妙統而言之第一變掛扐之)
(數則竒者三而耦者一第二變第三變則竒耦各得四/之二焉至若三變之中三竒三耦各一象乾坤也兩竒)
(一耦者三竒竒耦象巽也竒耦竒象離也耦竒竒象兑/也兩耦一竒者三耦耦竒象震也耦竒耦象坎也竒耦)
(耦象艮也詳見圖中林至易禆傳云蓍數之變九六各/一乾坤之象也七八各三六子之象也蓋以六十四變)
(而八分之老陽得八老陰得八三少陽三其八得二十/四三少陰三其八得二十四此體數也用數則不无增)
(損于其間體數則陰陽各半用數則陰侵陽陽侵陰是/以少則陽少而陰多少陽少陰均二十四而少陽之四)
(益于少陰則少陽二十而少陰二十八也老則陽進而/陰退老陰之四歸于老陽則老陽十二而老陰四也以)
(此證之則再變三變皆當掛一也明矣以上只教人揲/法而大衍之數所以用五十者其理未明故復推本于)
(河圖天地之數焉關子明云河圖之文七前六後八左/九右即今所傳陳希夷河圖也其數自一至十其位則)
(一六居下二七居上三八居左四九居右五十居中孔/子即是圖而分屬之天陽其數竒故一三五七九屬天)
(所謂天數五也地陰其數耦故二四六八十屬地所謂/地數五也相得者天五竒地五耦自相得也舊説謂一)
(與二三與四五與六七與八九與十各以竒耦為類而/自相得如十干甲乙木之類於理无據各有合者謂一)
(竒合一耦如天一合地六地二合天七天三合地八地/四合天九天五合地十也天數并一三五七九而為二)
(十有五地數并二四六八十而為三十總天地之數二/十有五與三十而為五十有五之數凡此皆羲皇畫卦)
(之前龍馬出河其馬背之旋毛具此㸃數如圖星者之/圓圈然故名之曰圖也一二三四五生數六七八九十)
(成數一三五七九在天為五行二四六八十在地為五/材天一生水地六成之地二生火天七成之天三生木)
(地八成之地四生金天九成之天五生土地十成之陰/陽相加一往一來陽加陰則為水為木為土陰加陽則)
(為火為金苟不相加則雖有陰陽之資而无五行之用/故曰此所以成變化而行鬼神也變者化之漸化者變)
(之成居于圖之内者生數也化之漸也變也居于圖之/外者成數也變之成也化也鬼神以二氣之屈伸往來)
(言若乃圖之所以通于卦者愚聞之宋儒虛其中之五/與十則太極象也四周竒數二十耦數二十則兩儀象)
(也内之一二三四則四象之位也外之六七八九則四/象之數也以位言老陽一少陰二少陽三老陰四以數)
(言老陰六少陽七少陰八老陽九在圖則一六共宗一/為老陽之位六為老陰之數四九為友四為老陰之位)
(九為老陽之數二七為朋二為少陰之位七為少陽之/數三八同道三為少陽之位八為少陰之數所謂二老)
(二少互藏其宅也在卦則乾兑為老陽乾得其數而兑/得其位故乾為九而兑為一坤艮為老陰坤得其數而)
(艮得其位故坤為六而艮為四坎巽為少陽坎得其數/而巽得其位故坎為七而巽為三離震為少陰離得其)
(數而震得其位故離為八而震為二今析六七八九之/合以為乾坤離坎而在四正之位依一二三四之次以)
(為兑震巽艮而補四隅之空則所傳先天之八卦是也/宋儒之詮釋如此而呉㓜清氏則以為羲皇平日觀于)
(天地人物无非陽竒陰耦兩相對待見河圖之數而有/契焉于是作一竒畫以象陽作一耦畫以象陰加而倍)
(之以成八卦又加而倍之以成六十四卦所謂因河圖/而畫八卦者此也此論殊得之謂必拘拘以圖配卦固)
(未必然至若歐陽永叔直疑圖書為不足信則以二圖/之縱横曲直妙合自然明是天不愛道何煩瞽説哉蓋)
(甞反覆思之孔子所以引河圖之數于大衍中者直為/大衍之揲法本河圖而生耳其實于卦无與也然河圖)
(之數五十五而大衍之數五十何也蓋河圖洛書皆以/五居中為數祖宗圖下一㸃天一象也其上一㸃地二)
(象也其左一㸃天三象也其右一㸃地四象也其中一/㸃天五象也虚其中金木水火土五數惟餘五十則以)
(五十之所宗者五故不用五也然五十之數不可以為/七八九六之占故又虚天一而用四十有九焉一者數)
(之始天下之數无窮而一无為故虚而不用所以象大/極也所謂參天兩地已是虚去天一之數但用天三對)
(地二耳大衍之説如此諸解紛紛今皆不取惟蘇子瞻/注云五行之數始于一而至于五足矣自六以往者相)
(因之數也水火木金得土而後成故一得五而成六二/得五而成七三得五而成八四得五而成九土无定位)
(无成名无專氣水火木金四者成而土成矣故得水之/一得火之二得木之三得金之四而成十言十則一二)
(三四在其中而言六七八九則五在其中矣大衍之數/五十者五不特數以為六七八九之中也一二三四在)
(十之中然而特數者何也水火木金特見于四時而土/不特見言四時足以舉土而言土不足以舉四時也水)
(曰潤下火曰炎上木曰曲直金曰從草皆有以名之而/土爰稼穡曰于是稼穡而已故曰土无定位无成名无)
(專氣是説也與大衍變河圖之意微合吾有取焉爾夫/自河圖變而為大衍又虚其一而不用則其䇿數自然)
(之變化因有一定而可言者矣策者蓍之莖數曲禮所/謂策為筮者是也凡此策數生于四象蓋河圖四面太)
(陽居一而連九少陰居二而連八少陽居三而連七太/陰居四而連六揲蓍之法初變掛扐之數不五則九再)
(變不四則八三變亦不四即八凡三變之後得五與四/四通計十三謂之三竒則其過揲見存者四九三十六)
(是為居一之太陽得九與八八通計二十五謂之三耦/則其過揲見存者四六二十四是為居四之老陰又如)
(二竒一耦三揲掛扐通十七策則其過揲見存者四八/三十二為居二之少陰二耦一竒三揲掛扐通二十一)
(策則其過揲見存者四七二十八為居三之少陽是其/變化往來進退離合之妙皆出自然非人之所能為也)
(其數法則以過揲為正數掛扐為餘數朱子用掛扐之/數不用揲四之數非是獨以乾坤二老言者以卦畫言)
(雖六子亦皆乾坤之畫无六子之畫也如震之初乾畫/也乾策也震之二三坤畫也坤策也在震初无是畫无)
(是策也乾畫不得不稱九坤畫不得不稱六也故惟乾/坤有用九用六之道諸卦之得竒畫者皆用乾之九也)
(得耦畫者皆用坤之六也終无用七用八之道故九六/有象七八无象也又周易主變陽用九不用七陰用六)
(不用八故此章成卦之策陽爻以三十六為數陰爻以/二十四為數乾六其三十六則六爻共得二百一十有)
(六矣坤六其二十四則六爻共得百四十有四矣總二/百一十有六與百四十有四合計之為三百有六十當)
(周一歲之日數當者適相當也非以彼凖此也下同毎/歲以二十四氣計則合三百六十五日有餘以十二月)
(朔計則三百五十四日有餘折中為三百六十日前則/掛扐之數象月之閏此則過揲之數象歲之周蓋揲之)
(以四已合四時之象故總過揲之數又合四時成歲之/象也二萹謂易之上經下經也上下經六十四卦凡三)
(百八十四爻陽爻百九十二毎爻各四九三十六策積/之得六千九百一十二策陰爻百九十二毎爻各四六)
(二十四策積之得四千六百八策合之則萬有一千五/百二十策曰當萬物之數者蓋取盈數而言也抑此論)
(九六老數也至于七八少數亦然少陽毎過揲四七二/十八六其二十八而為百六十八少陰毎過揲四八三)
(十二六其三十二而為百九十二合之亦三百六十二/篇之策亦萬有一千五百二十則數有未及而學者不)
(可不知耳是故四營而成易營者求也易變易也即一/變也一變尚未成爻必三變而爻始成也云四營者用)
(蓍之法以四揲成易之數亦以四求故老陽數九四而/求之則其策三十六老陰數六四而求之則其策二十)
(四少陽數七四而求之則其策二十八少陰數八四而/求之則其策三十二是陰陽老少六爻之本也故曰四)
(營而成易本義祖陸績以分二掛一揲四歸竒為四營/誤也若爾則歸竒于扐者再是為五營矣豈得謂為四)
(哉若夫乾坤之策三百有六十而二篇之策萬有一千/五百二十亦以四而求之故乾陽爻六六九五十有四)
(四而求之則二百一十有六坤陰爻六六六三十有六/四而求之則百四十有四以乾之五十有四合坤之三)
(十有六為九十焉亦四而求之則三百有六十而二篇/之策陽爻一百九十有二毎爻用九數其數一千七百)
(二十有八陰爻一百九十有二毎爻用六數其數一千/一百五十有二總而計之二千八百八十亦四而求之)
(則萬有一千五百二十也凡此皆求以四而得之此易/之為易所以究不外于四營也十有八變而成卦者毎)
(一度分掛揲扐為一變三度分掛揲扐為三變則成一/爻九變則成三畫之卦于内又九變則成三畫之卦于)
(外凡十有八變而後成六畫之卦也八卦而小成引而/伸之此兩句即十有八變成卦之句而分析言之也八)
(卦乃乾震坎艮坤巽離兑三畫之卦九變成三爻得八/卦中之一卦于内也故曰小成又引長而舒展之倍其)
(九變為十八變則得三畫之卦于外乃成六十四卦中/六畫之卦也是謂大成觸類而長之者以變卦言也八)
(卦可伸而為六十四卦則一卦亦可觸動其六十四卦/之同類而增益之為一卦之六十四卦凡卦中一畫變)
(者以六計二畫變者以十五計三畫變者以二十計四/畫變者以十五計五畫變者以六計合六畫俱變者一)
(為六十三并本卦不變共六十四一卦變而成六十四/六十四卦又變而成四千九十六此焦延壽易林法也)
(于以斷天下之吉凶能事盡于此矣能事者下文顯道/神德行酬酢祐神所能之事也道者吉凶消長進退存)
(亡之道即天下能事之理德行者趨避之見于躬行實/踐即天下能事之迹道隱于无不能以自顯惟有筮卦)
(之辭則其理昭然于人不隱于茫昧矣徳滯于有不能/以自神惟人取決于筮則趨之避之民咸用以出入莫)
(測其機緘矣顯道闡幽也神德行微顯也唯其顯道神/徳行則受命如嚮可以酬酢萬變如賔主之相應對故)
(可與酬酢神不能自言吉凶與人唯有蓍卦之辭則代/鬼神之言而祐助其不及故可與祐神不唯明有功于)
(人而且幽有功于神所謂天下之能事畢者此也變化/與上文變化同義大衍數中九六陰陽二畫之變化即)
(河圖數中天地陰陽二氣之變化皆出于自然而非人/之所能為故曰神夫子于篇末重贊之而門人加子曰)
(以别上/文也)
　(筮儀地潔處為蓍室南戶置牀于室中央牀制大約/  擇)
　　(長五尺廣三尺纁帛貯以皁囊納之櫝中置于牀/蓍五十莖韜以)
　　(北櫝以竹筒或以堅木或以布漆為之圓徑三寸/如蓍之長半為底半為葢下别為臺函之使不偃)
　　(仆木格于櫝南居牀二分之北格以横木板為之/設)
　　(高一尺長竟牀當中分左右畫為二小刻相距寸/許以安掛一之策又其左右距小刻各一尺六寸)
　　(許畫為大刻以安過揲之策又其右所餘者畫為/三小刻相距各四寸許以安三次歸竒之策下施)
　　(横足側立案上香合一于爐南日炷香致敬/置香爐于格南)
　　(將筮則洒掃拂拭滌硯一注水及筆墨一黄漆板/一于爐東東上筮者齊潔衣冠北面盥手焚香致)
　　(敬若使人筮則主人焚香畢少退北面立筮者進/立于牀前少西南向受命主人直述所占之事筮)
　　(者許諾主人右還西向立筮者右還北向立兩手/奉櫝蓋置于格南爐北出蓍于櫝去囊解韜置于)
　　(櫝東合五十策兩手執之熏于爐上命之曰假爾/泰筮有常假爾泰筮有常某官姓名今以某事云)
　　(云未知可否爰質所疑于神于靈吉凶得失悔吝/憂虞唯爾有神尚明告之)
　　(乃先以右手取其一策反于櫝中翼所謂大衍之/數五十其用四十有九者也)
　　(次以左右手信手中分四十九策置格之左右兩/大刻翼所謂分而為二以象兩者也)
　　(次以左手取左大刻之策執之而以右手取右大/刻之一策安置于格中之小刻翼所謂掛一以象)
　　(三者也手四揲左手之策翼所謂揲之以四以象/次以右)
　　(四時者也餘之策或一或二或三或四而扐之左/次歸其所)
　　(手第四第三指之間翼所謂歸竒于扐以象閏者/也竒四四之餘數也无餘則末之一四亦為竒)
　　(次以右手反過揲之策于左大刻遂取右大刻之/策執之而以左手四揲之亦所謂揲之以四以象)
　　(四時者也餘之策如前而扐之左手第三第二指/次歸其所)
　　(之間翼所謂五歲再閏故再扐者也計一變所餘/之策左一則右必三左二則右亦二左三則右必)
　　(一左四則右亦四通掛一之策不五則九五以一/其四而為竒九以兩其四而為偶竒者三而偶者)
　　(一也右手反過揲之策于右大刻而合左手一掛/次以)
　　(二扐之策置于格西第一小刻以東為上是為一/變)
　　(再以兩手取左右大刻之蓍合之或四十四策或/四十策分掛揲扐俱如第一變之儀而置其掛扐)
　　(之策于格西第二小刻是為二變計二變所餘之/策左一則右必二左二則右必一左三則右必四)
　　(左四則右必三通掛一之策不四則八四以一其/四而為竒八以兩其四而為耦竒耦各得四之二)
　　(焉再取左右大刻之蓍或四十策或三十六策或/又)
　　(三十二策亦如第二變之儀而置其掛扐之策于/格之極西第三小刻是為三變三變餘策與二變)
　　(同變既畢乃視其三變所得掛扐過揲之策而畫/三)
　　(其爻于版老陽之畫為□所謂重也老陰之畫為/㐅所謂交也少陽之畫為􁁑所謂單也少陰之畫)
　　(為􁁆所謂拆也朱子云此六爻既成而畫地以記/之象耳于揲法初无預董氏鼎云㐅者耦之欲合)
　　(中已實而未純乎一也一則為單矣□者竒之欲/分中已虛而未離乎二也二則為拆矣此老陰老)
　　(陽之所以為變爻也周易之法以變者占其策數/分屬二老二少之圖見後如是毎三變而成爻按)
　　(第一第四第七第十第十三第十六凡六變竝同/但第三變以下不命而但用四十九蓍耳第二第)
　　(五第八第十一第十四第十七凡六變亦同第三/第六第九第十二第十五第十八凡六變亦同)
　　(凡九變而成三畫之卦十八變而成六畫之卦故/翼云十有八變而成卦乃考其卦之變而占其事)
　　(之吉凶卦變占説見乾用九爻下筆硯墨版再焚/禮畢韜蓍襲之以囊入櫝加盖斂)
　(三香致敬而退如使人筮則主人焚香揖筮者而退/  變歸竒合掛圖)
　　第　　　　　　　　右餘一
　　一　　　　　　　　右餘二
　　變　　　　　　　　右餘三(以上并左餘掛/一而為五者三)
　　(不五/則九)　　　　　　　右餘四(并左餘掛一/而為九者一)
　　第二　　　　　　　右餘一
　　第三　　　　　　　右餘二(以上并左餘掛/二而為四者二)
　　變　　　　　　　　右餘三
　　(不四/則八)　　　　　　　右餘四(以上并左餘掛/一而為八者二)
　　(揲法先揲右故以右餘為主而以左餘及掛一足/其數其數為五為四者凖揲四象四時則一揲之)
　　(數天之竒也其餘數為九為八者二揲之數地之/耦也)
　(三變成爻十八變成卦圖三變/  三變  二變  一變)　(二變/)　　(一變/)
　　(一/二)　　(二/一)　　(三/一)　　(二/一)　　(二/一)　　　(三/一)
　　(一/二)　　(一/二)　　(三/一)　　(二/一)　　(一/二)　　　(三/一)
　　(一/二)　　(二/一)　　(二/二)　　(二/一)　　(二/一)　　　(二/二)
　　(一/二)　　(一/二)　　(二/二)　　(二/一)　　(一/二)　　　(二/二)
　　(一/二)　　(二/一)　　(一/三)　　(二/一)　　(二/一)　　　(一/三)
　　(一/二)　　(一/二)　　(一/三)　　(二/一)　　(一/二)　　　(一/三)
　　　　(以上三變皆竒為老陽成三畫乾卦計一十/二様)
　　(三/四)　　(四/三)　　(四/四)　　(四/三)　　(四/三)　　　(四/四)
　　(三/四)　　(三/四)　　(四/四)　　(四/三)　　(三/四)　　　(四/四)
　　　　(以上三變皆偶為老陰成三畫坤卦計四様/)
　　(三/四)　　(四/三)　　(三/一)　　(四/三)　　(四/三)　　　(三/一)
　　(三/四)　　(三/四)　　(三/一)　　(四/三)　　(三/四)　　　(三/一)
　　(三/四)　　(四/三)　　(二/二)　　(四/三)　　(四/三)　　　(二/二)
　　(三/四)　　(三/四)　　(二/二)　　(四/三)　　(三/四)　　　(二/二)
　　(三/四)　　(四/三)　　(一/三)　　(四/三)　　(四/三)　　　(一/三)
　　(三/四)　　(三/四)　　(一/三)　　(四/三)　　(三/四)　　　(一/三)
　　　　(以上三變偶偶竒成三畫震卦凡一十二様/)
　　(三/四)　　(二/一)　　(四/四)　　(四/三)　　(二/一)　　(四/四)
　　(三/四)　　(一/二)　　(四/四)　　(四/三)　　(一/二)　　(四/四)
　　　　(以上三變偶竒偶成三畫坎卦凡四様/)
　　(一/二)　　(四/三)　　(四/四)　　(二/一)　　(四/三)　　(四/四)
　　(一/二)　　(三/四)　　(四/四)　　(二/一)　　(三/四)　　(四/四)
　　　(通以上三變竒偶偶成三畫艮卦凡四様/  計二十様兩偶一竒為少陽)
　　(一/二)　　(二/一)　　(四/四)　　(二/一)　　(二/一)　　(四/四)
　　(一/二)　　(一/二)　　(四/四)　　　(二/一)　　(一/二)　　　(四/四)
　　　　(以上三變竒竒偶成三畫巽卦凡四様/)
　　(一/二)　　(四/三)　　(三/一)　　　(二/一)　　(四/三)　　　(三/一)
　　(一/二)　　(三/四)　　(三/一)　　　(二/一)　　(三/四)　　　(三/一)
　　(一/二)　　(四/三)　　(二/二)　　　(二/一)　　(四/三)　　　(二/二)
　　(一/二)　　(三/四)　　(二/二)　　　(二/一)　　(三/四)　　　(二/二)
　　(一/二)　　(四/三)　　(一/三)　　　(二/一)　　(四/三)　　　(一/三)
　　　　(以上三變竒偶竒成三畫離卦凡一十二様/)
　　(三/四)　　(二/一)　　　(三/一)　　(四/三)　　(二/一)　　　(三/一)
　　(三/四)　　(一/二)　　　(三/一)　　(四/三)　　(一/二)　　　(三/一)
　　(三/四)　　(二/一)　　　(二/二)　　(四/三)　　(二/一)　　　(二/二)
　　(三/四)　　(一/二)　　　(二/二)　　(四/三)　　(一/二)　　　(二/二)
　　(三/四)　　(二/一)　　　(一/三)　　(四/三)　　(二/一)　　　(一/三)
　　(三/四)　　(一/二)　　　(一/三)　　(四/三)　　(一/二)　　　(一/三)
　　　(通以上三變偶竒竒成三畫兌卦凡一十二様/  計二十八様兩竒一偶為少陰)
　　(已上共六十四様與六十四卦數合八八六十四/而乾兌離震各得一十二様巽坎艮坤各得四様)
　　(蓋减陰儀之四以益陽儀之四陽饒而陰乏之義/也取六十四四分之毎分各得一十六乾一十二)
　　(様合坤四様為一十六長男震一十二様合長女/巽四様為一十六中男坎四様合中女離一十二)
　　(様為一十六少男艮四様合少女兑一十二様為/一十六此皆造化自然之巧不可思議)
　(掛扐除一起數解數掛一以象三其餘四十八則一/  邵子云蓍之用)
　　(卦之策也六其八四其十二為四十八也十二去/三而用九四三十二所去之策也四九三十六所)
　　(用之策也十二去四而用八四四十六所去之策/也四八三十二所用之策也十二去五而用七四)
　　(五二十所去之策也四七二十八所用之策也十/二去六而用六四六二十四所去之策也四六二)
　　(十四所用之策也九者陽之極數六者陰之極數/則反復為卦之變也又云歸竒合掛之數有六五)
　　(與四四去掛一之數則四三十二也九與八八去/掛一之數則四六二十四也五與八八九與四八)
　　(去掛一之數則四五二十也九與四四五與四八/去掛一之數則四四十六也故去其三四五六之)
　　(數以成九八七六之策也愚按蓍之用數四十九/仍除其一起數為四十八以四十八四分之各得)
　　(十二于十二中用九為老陽則去三矣用六為老/陰則去六矣用七為少陽則去五矣用八為少陰)
　　(則去四矣故因所去之策以知所用之策又因所/用之策分二老二少以定所去之策亦屬二老二)
　　(少邵子之説至為明白其于四十九中除一者蓋/一為數母故虚之而不用與大衍五十虚一同意)
　　(或以謂掛一只于初揲用之非也程沙隨有言第/二變第三變不掛一于文則非再扐而掛之義于)
　　(數則老陽之變二十七老陰一少陽九少陰二十/七于十有八變之間多不得老陰蓋不通也又按)
　　(翼言揲四以象四時歸竒以象閏四時正也閏餘/也下文云乾之策二百一十有六坤之策百四十)
　　(有四凡三百有六十當期之日二篇之策萬有一/千五百二十當萬物之數也皆以六七八九起數)
　　(明乎用正數而不用餘數矣朱子乃專用掛扐之/數不用揲四之數而云以寡御衆夫老陽之數以)
　　(掛扐之十二統揲四之三十六似也若老陰/掛扐與揲四皆二十四謂以寡御衆可乎)
　(河圖解見後/)
易有聖人(明僧紹本/作君子)之道四焉以言者尚其辭以(古本/以動)
(者下三句/或无以字)動者尚其變以制器者尚其象以卜筮者尚
其占是以君子將有為也將有行也問焉而以言其受
命也如嚮(古本一/作響)无有逺近幽深遂知來物非天下之
至精其孰能與(音預/下同)於此參伍以變錯綜其數通其變
遂成天地(古本一/作下)之文(虞翻陸績/本作爻)極其數遂定天下之
象非天下之至變其孰能與於此易无思也无為也寂
然不動感而遂通天下之故非天下之至神其孰能與
於此夫易聖人之所以極深而研(蜀才本/作揅)幾(鄭𤣥本/作機)也
唯深也故能通天下之志唯幾也故能成天下之務唯
神也故不疾而速不行而至子曰易有聖人之道四焉
者此之謂也(此章與第二章觀象玩辭觀變玩占相應/第八章云擬諸其形容象其物宜則已言)
(象矣云繫辭焉以斷其吉凶則已言辭矣第九章云十/有八變而成卦八卦而小成引而伸之觸類而長之則)
(已言變矣云大衍之數五十其用四十有九則已言占/矣故此章合四者竝言之而推本于神焉以見聖人之)
(道所以不與䜟緯術數同歸者此也以者用也謂用易/也尚者取也用易以言吉凶之理則取彖象所繫之辭)
(用易以規行事之動則取卦爻陰陽老少之變卦爻之/中各有取象用之以制器則可以盡創物之智卦爻之)
(設以前民用用之以卜筮則可以得前知之明以言即/下文問焉而以言之言非擬而後言之謂順變而動動)
(必合道故曰尚其變形而下者謂之器雖天地亦器也/故天地可以渾儀造易无所不備尚象制器亦何窮盡)
(之有人知易可以筮而不知易亦可以卜故聖人毎以/卜筮蓍龜竝言即卦字亦從卜但揲法傳而龜法不傳)
(耳竊以意度之如洪範所云雨霽䝉驛克不過取象五/行五行之中亦有四象即易理也何為龜卜不可通于)
(易乎蘇子瞻云聖人之道求之而莫不皆有取之而莫/不皆獲者也以四人者之各有獲于易也故曰易有聖)
(人之道四焉而昧者乃指此以為道則過矣雲峰胡氏/云辭占是一類變象是一類辭以明變象之理占以斷)
(變象之應故四者之目以辭與占始終焉下文至精至/變至神皆指易言有為者心所圖度有行者身所出往)
(問者問其吉凶言者言其吉凶之理受命指蓍命即問/也自我告蓍曰問自蓍受我曰命冠禮筮日宰自右賛)
(命即將筮而告蓍之語是也嚮者向也嚮明而治之嚮/言如彼此相向之近而受命親切也逺而天下後世近)
(而瞬息戸階幽謂事之不明者深謂事之不淺者遂知/來物謂知其未來之吉凶也程子云蓍龜雖无情然所)
(以為卦而卦有吉凶莫非有此理以其有是理也故以/是問焉其應也如嚮若以私心及錯卦象而問之便不)
(應蓋没此理今日之理與前日已定之理只是一箇理/故應也夫問焉而以言其受命也如嚮故以言者尚其)
(辭无有逺近幽深遂知來物故以卜筮者尚其占精謂/繫辭之精非天下之極潔凈覈實其誰能及于此㕘伍)
(以變錯綜其數以揲蓍求卦之事言也參伍錯綜皆古/語三人相雜曰參五人相雜曰伍史記引周書曰必參)
(而伍之註三卿五大夫欲更議是也錯雜也綜三蒼云/理經也謂機縷持絲交者屈扼制經令得開合也占法)
(有數有變毎三揲為三變而得一爻所謂參也毎變之/中有分有掛有揲有歸竒有再扐為五小變所謂伍也)
(此參伍以變也三揲之竒分而計之則有三少者有三/多者有一少兩多者有一多兩少者其數不齊蓋取掛)
(扐之餘數所謂錯也去三揲之竒以左右手之正策合/計之則得四九四六四七四八之數蓋取過揲之正數)
(所謂綜也錯謂分而間之綜謂合而理之此錯綜其數/也此二句止論一爻之法通六爻之變得十有八遂成)
(初二三四五上以為剛柔相雜之文極六爻之數得七/八九六遂定重單交拆以為内外兩卦之象變者象之)
(未定象者變之已成此二句方論成卦之法夫通其變/遂成天地之文故以動者尚其變極其數遂定天下之)
(象故以制器者尚其象變謂蓍卦之變非天下之極員/轉不滯其誰能及于此雖然以辭象變占言易亦占書)
(耳而稱聖人之道何哉凡天下相酬酢者盡有心有趾/未有黜思與為而能酬酢者惟易不然无思也无為也)
(未占之時象在畫辭在策如鑑之空如谷之虚寂然不/動也然惟无感及其占而感之則如鑑之照形谷之應)
(聲遂沛然通達于天下之事而昭揭其所以然之理果/有何思有何為乎非天下之極神妙不測者其誰能及)
(于此韓康伯云非忘象者无以制象非遺數者无以極/數至精者无籌策而不可亂至變者體一而无不周至)
(神者寂然而无不應斯蓋功用之母象數所繇立故曰/非至精至變至神則不得與于斯也程子云老子曰无)
(為又曰无為而无不為當有為而以无為為之是乃有/為也聖人作易未甞言无為惟曰无思也无為也此戒)
(夫作為也然下即曰寂然不動感而遂通天下之故是/動静之理未嘗為一偏之説矣楊中立云惟无思為足)
(以感通天下之故而謂无思土木可乎此非窮神知化/未足與議也朱子云寂然者感之體感通者寂之用人)
(心之妙其動静亦如此夫无思无為者愈索而不可得/不索而還自得者也故名之曰神彼一于无一于有或)
(一无一有狎至而可以預循者不稱神樞機不員故也/或曰蓍无思无為故神人不能无思无為何所挾以通)
(天下之故辭受取舍終奈何曰以有定待无定而不失/其規矩準繩之常君子之所以之于善性也以无定待)
(无定而與一世同其波異端之所以之于邪僻也理固/有的學自有宗聖人不能舍規矩準繩而與世同其波)
(謂世波非无思无為中物而規矩凖繩則无思无為中/物也今夫草木雖一花一葉皆有巧妙文理似以規矩)
(凖繩信之而歷萬世无所改初從化工來不從思為來/故萬古常然如従思為來安得萬古故惟无思无為與)
(化工合而不失其規矩準繩之常也无思无為至淺近/而至竒妙世莫能也吾黨作之一日作則一日神終身)
(作則終身神曰无思无為可作乎曰胡為不可以其思/為合其无思无為而已或又曰大易不言有无言有无)
(諸子之陋也而前章言神无方易无體此章言无思无/為不言无耶曰此非諸子之所言无也以此言无則論)
(語所謂无意无必无固无我无可无不可皆言无耶孔/子嘗言三无无聲之樂无體之禮无服之喪此之謂三)
(无夙夜基命宥密无聲之樂也威儀棣棣不可選也无/體之禮也凡民有喪匍匐救之无服之喪也推此類觀)
(之聖門之所謂无者非諸子所謂无彼謂萬物生于有/有生于无无名天地之始有名萬物之母有之以為利)
(无之以為用此无也非吾聖門之言也夫易書之作聖/人所以窮極理之深邃而磨研事之幾微極深以卦之)
(辭言研幾以蓍之變言惟極深故能檀天下之至精以/辭為占則可以前知而開通天下之心志與上文問焉)
(而以言遂知來物相應惟研幾故能擅天下之至變以/變得象則可以制作而完成天下之事務與上文成天)
(地之文定天下之象相應然辭占變象所以能如此者/皆聖人之神為之聖人之神果何物也心之精也範圍)
(天地而一念不踰時經緯萬方而半武不出戸豈俟疾/而後速行而後至哉聖人作易不假擬議乃寂感相因)
(自然中流出易之所以為至神者此也與上文天下之/至神相應然則易非卜筮之書也聖學也辭變象占四)
(者信乎不可以淺淺觀也故子以聖人之道申賛而覆/結之焉蘇子瞻曰至精至變者以數用之也極深研幾)
(者以道用之也止于精與變也則數有時而差止與幾/于深也則道有時而窮使數不差道不窮者其惟神乎)
(故曰極數知來之謂占通變之謂事陰陽不測之謂神/而此二者亦各以神終之既以神終之又曰易有聖人)
(之道四焉明彼四者之所以/得為聖人之道者以此也)
子曰夫易何為者也夫易(古一本无/夫易二字)開(王肅本/作闔)物成務
冒天下之道如斯而已者也是故聖人以通天下之志
以定天下之業以斷天下之疑是故蓍之徳圓而神卦
之徳方以知(音智下知/以睿知同)六爻之義易(如/字)以貢(京房陸績/虞翻本作)
(工荀爽/本作功)聖人以此洗(京荀虞董張蜀才/本俱作先石經同)心退藏於密吉
㐫與民同患神以知來知以藏(劉瓛本/作臧)往其孰能與(音/預)
於此哉古之聰明睿知神武而不殺(如字王弼鄭𤣥王/肅于寳俱作所戒)
(反/)者夫是以明於天之道而察於民之故是興神物以
前民用聖人以此齋(側皆/反)戒以神明其徳夫(古一本/无夫字)是
故闔戸謂之坤闢戸謂之乾一闔一闢謂之變往來不
窮謂之通見(賢遍反下/見吉同)乃謂之象形乃謂之器制而用
之謂之法利用出入民咸用之謂之神是故易有大(音/泰)
極是生兩儀兩儀生四象四象生八卦八卦定吉㓙吉
㐫生大業是故法象莫大乎天地變通莫大乎四時縣
象著明莫大乎日月崇髙莫大乎富貴備物致用立(荀/悦)
(漢紀立下/有象字)成器以為天下利莫大乎聖人探(吐南/反)賾(九/家)
(作/冊)索隱鈎深致逺以定天下之吉㓙成天下之亹亹者
莫大(陸徳明/本作善)乎蓍龜是故天生神物聖人則之天地變
化聖人效之天垂象見吉㓙聖人象之河出圖洛(王肅/本作)
(雒/)出書聖人則之易有四象所以示也繫辭焉所以告
也定之以吉㓙所以斷也易曰自天祐之吉无不利子
曰祐者助也天之所助者順也人之所助者信也履信
思乎順又(鄭𤣥本/作有)以尚賢也是以自天祐之吉无不利
也(此章專言易之為書因卜筮以設教所以使人知吉/㓙而成事業而太極為易之本原亦因是而𤼵焉易)
(之用至廣卜筮乃易中之一事然上通鬼神下通事物/所以前民用者莫切于此至若觀象玩辭者又不待端)
(策拂龜而見吉㓙是亦无形之卜筮也不可小觀也夫/易何為者也指古易言孔子自設問辭也如斯而已者)
(荅辭也洪濛既判萬物錯陳自伏羲畫卦則髙卑貴賤/之等已辨羣分類聚之義始明故曰開物繇是裁成輔)
(相之道人官物曲之利出焉故曰成務冒覆冒也文字/之興從易書起五經皆出其後當是時裒天下之義理)
(而載之于易書舉易書之義理而施之於事物何適不/該故曰冒天下之道天下之道雖已冒于卦畫之中然)
(繫辭以𢎞後天之用則文王周公之為也此下聖人皆/指文王周公言易開物故物理未明聖人用之以通天)
(下之志易成務故事業未定聖人用之以定天下之業/易冒天下之道則萬理畢具故心之疑與事之疑間有)
(未决聖人用之以決天下之疑然斷決疑慮實通志定/業之大端而其用在于卜筮故下文專以蓍卦言之蓍)
(不言龜省文也亦或文王獨重蓍故專言之耳下文兩/言神物皆當指蓍言圓者蓍以七為數七七四十九象)
(陽之圓也凡物一而統之以六為七則圓七而七之為/四十九亦圓蓍用于卦未定之先分合多少變化无方)
(故其為徳圓而神卦以八為數八八六十四象陰之方/也凡物二而再倍之為八不能方必八而八之為六十)
(四乃方卦成於蓍已定之後才象體辭確然明白故其/為徳方以知張乖崖言公事未著字前則屬陽陽主生)
(也通變繇之著字後屬陰陰主刑也刑貴正名名不可/改乖崖所言陰陽即易所謂方圓耳貢者獻也爻分竒)
(偶六爻之義隨其時位變易以吉凶陳獻于人徳統而/義析故爻以義言聖人以神知委之卦蓍而聖心一无)
(事焉滌除𤣥覽歸于无疵是何思何慮之境也故曰洗/心退藏于密云洗心者心不為事物之所塵垢使物自)
(運而心不與非尚有私欲之心可洗也密即中庸所言/淵淵其淵者程子云密是用之源聖人之妙處退藏于)
(密猶言未始出吾宗然則卦蓍者聖人經世之大用夫/聖人所以設立卦蓍者繇其以宇宙民物為一體民之)
(所患在吉而不知趨㓙而不知避聖人亦患之故寄其/知來之神于蓍寄其藏往之知于卦也孔頴達云㓙雖)
(民之所患吉亦民之所患也既得其吉又患其失故老/子云寵辱若驚也凡吉㓙之幾兆端已𤼵將至而未至)
(者曰來吉凶之理見在于此一定而可知者曰往知來/者事未至而預知也藏往者現成之理了然藴蓄于胸)
(中也誰乎能為此哉古之聰无不聞明无不見睿无不/通知无不知能以吉㓙禍福威服天下而不用刑殺者)
(夫謂羲皇也卦剏于羲皇有象无辭文王周公繫之其/理始著是合徳于羲皇矣故夫子云然是以天者死生)
(禍福之府盈虛消長分吉分㓙聖人既明之矣民者得/喪憂虞之林愛惡相攻情偽相感此所以吉凶之故也)
(聖人察而哀之於是興神物立占法以𨗳引民之日用/神物指蓍觀上文專言蓍之徳可見以為神耶則既物)
(于物以為物耶則神之所寄夫是之謂神物天能生之/天不能興之聖人知其為神提掇出來遂成決疑之大)
(用故曰興卜筮在前民用在後故曰前凡此皆聖人同/患之心所使也其外有所寄託故其中得以退藏齋戒)
(以神明其徳即上文洗心退藏之意兩言以此者猶言/因是耳齋者致齋戒者散齋皆屏絶人事不以役心也)
(神明者變化不測之謂其徳指聖人言即神知之徳舊/説以聖人臨筮而齋戒或以為教民齋戒皆非惟南軒)
(張氏云天下之民其終不倦而樂于有為亹亹不忘而/勇于有行者以其有蓍以前之也然後聖人深居簡出)
(利用安身齋以去其不一之思戒以防其不測之患神/明自得有莫知其所以然者矣此解得之觀易洪範明)
(卜筮之用大而且詳豈聖人之神且智乞靈敗甲枯莖/哉古之通志定業决疑而成亹亹必寄諸无心者而後)
(神故蓍卦既設而聖人㝠諸洗心使民用可前而聖人/還以齋戒盖以无心合無心所以通神明之徳者此也)
(若卜度未忘則其胸中不勝膠擾安能過而不留若斯/而其為用亦必不能神矣深夫深夫苟不固聰明聖智)
(逹天徳者其孰能知之且夫以神人興神物胸中故有/易安往不為易百姓見易之神明以為深逺而難知非)
(也即如一戸也而闔為坤闢為乾坤陰物也有闔戸之/象乾陽物也有闢戸之象既能闔又能闔是謂變朝闢)
(之暮闔之日復一日往來不窮是謂通至于戸之可見/則曰象有形則曰器始制為棟宇而用之則曰法以此)
(利民出入千萬世繇之而不能離則曰神皆言戸也從/聖心之神來无物不神知戸之説則知乾坤之説聖人)
(偶有觸于一物而𤼵明乾坤之妙如此知此者謂之知/易觀天地則圖書與得諸此戸无異也先儒程子謂見)
(兎可以作易及張忠定公乖崖斷公事陰陽之説意亦/如此闔闢者動静之機也先言坤者繇静而動也易不)
(曰陽陰而曰陰陽不曰神鬼而曰鬼神不曰始終而曰/終始亦如厯家不曰朔晦而曰晦朔也商卦首坤故孔)
(子曰吾得坤乾焉變通者化育之功也象器者生物之/序也法者聖人修道之所為而神者百姓自然之日用)
(也此其道雖天地聖人不能盡而其理則百姓夫婦可/與知聖人所以前民用者此也逹斯之微而後可退藏)
(于密可神明其徳淵夫然易豈聖人之自為之哉實因/造化本然生生之妙而象之爾也夫所謂易之義者交)
(易也變易也上文闔闢往來是也故承上文而言其所/以闔闢往來而不窮者以其有太極在也極者至也陰)
(陽未分混并為一難以名狀强名之曰太極曰太者无/上之稱也生者加一倍法也兩儀者畫一竒以象陽畫)
(一偶以象陰一者陽儀也􁁆者陰儀也儀者孔疏解如/容儀之儀陰陽難狀故以􁁑􁁆狀之也後人遂以天地)
(為兩儀非矣或依爾雅曰儀匹也兩儀言陰陽相匹也/亦通兩儀生四象者陰陽復生陰陽也􁁑􁁑者太陽之)
(象陽上生陽也􁁆􁁑者少陰之象陽上生陰也􁁑􁁆者/少陽之象陰上生陽也􁁆􁁆者太陰之象陰上生陰也)
(四象之上復生一陽一陰太陽之上為乾為兑少陰之/上為離為震少陽之上為巽為坎太陰之上為艮為坤)
(是謂八卦八卦之上復加重之為六十四卦然總之八/卦更相上下不外乎八卦也朱子云畫之所以有竒偶)
(卦之所以三畫而成皆是自然流出不假安排此易學/之綱領開卷第一義又云此數言者實聖人作易自然)
(之次第有不假絲毫智力而成者畫卦揲蓍其序皆然/房審權云太極生兩儀兩儀生四象八卦非今日有太)
(極而明日方有兩儀後日乃有四象八卦也又非今日/有兩儀而太極遯明日有四象而兩儀亡後日有八卦)
(而四象隱也太極在天地之先而不為先在天地之後/而不為後此以解生生之義得矣䆒竟太極何物乎真)
(西山云大抵自周子以前凡論太極者皆以氣言莊子/以道在太極之先所謂太極乃是指作天地人三者氣)
(形已具而渾淪未判者之名而道又别是一懸空底物/在太極之先則道與太極為二矣不知道即太極太極)
(即道以其通行而言則曰道以其極致而言則曰極又/何甞有二耶至若列子渾淪之云漢志函三為一之説)
(皆祖述𤣥虛之意且曰有生于无夫无安能生有此非/孔子之言也易有太極明言有矣欲知太極之狀請迴)
(合其所生生者而繹之夫既散太極而為兩儀散兩儀/而為四象散四象而為八卦則合八卦即四象也合四)
(象即兩儀也合兩儀即太極也故太極者不分之陰陽/而陰陽者已分之太極也太極之形即兩儀合之形而)
(太極之名兩儀合之名也无處不存无時不在非此則/陰陽不和同而徃來廢矣朱子謂太極在陰陽之中而)
(非在陰陽之外又云有是理則有是氣深為得之獨其/曰理一而已氣則无不兩者則是以太極屬理陰陽屬)
(氣夫理氣原不相離太極之理即陰陽之理太極之氣/即陰陽之氣今必曰理生氣吾不知也惟周子云无極)
(而太極乃抉藩啓秘之言深得聖人言太極之意而崇/超解者猶用之以為詬病則何不觀其自下轉語曰太)
(極本无極也豈以无極與太極為二物哉盖摹擬之辭/恐人誤認太極别有一物而于陰陽之外求之也是周)
(子之意也定吉凶者即上文所謂通天下之志生大業/者即上文所謂成天下之務此生字與上三生字之意)
(不同既有八卦則剛柔迭用九六相推時有消息位有/當否故定吉凶吉凶既定則吉者趨之凶者避之民无)
(所疑則勇于赴功故生大業凡天下之大業未有不從/相持相勝中來者蘇子所謂入于吉凶之域然後大業)
(可得而見也夫卦既成爻既備矣非蓍則无以用之故/復極贊其功用之大以申上文興神物以前民用之意)
(見聖人之有功于天下萬世也法象即前章之效法成/象萬物之生有竒有偶皆可法可象也而莫大于天地)
(日之晝夜月之晦朔水之潮汐皆能變能通也而莫大/乎四時天文煥𤼵經星緯星衆星羅列皆懸象著明者)
(而莫大乎日月崇髙以位言力能齊一天下之動而道/足以濟萬物莫大于貴為天子富有四海者將言聖人)
(之利天下而先言此者盖苟无其位則雖有其徳亦不/能以利天下也物生于天地必待聖人制為成器方利)
(于用所包甚廣故云備蓍龜亦在其中而无大于畫八/卦興神物之聖人古初以來若鑽鐩取火合土範金造)
(字制律厯甞百艸之類何者非利天下之事聖人亦有/不自為而任人為之者惟剏卦演象通幽洞㝠則出于)
(聖人神知之所獨故古之為天下利者莫大于此按荀/恱漢紀立下有象字難見之事理如以手探于頥之賾)
(而索取其中之隱藏者未來之事理如以鈎垂于水之/深而召致其逺之未至者亹亹釋詁曰勉也疑則怠决)
(則勉于以决定天下之吉㓙而作成天下人之勉勉者/莫大乎蓍龜折筳剡篿毁瓦灼雞皆可占決推此為大)
(耳蘇子瞻云天地四時日月天事也天事所不及富貴/者制之富貴者所不制聖人通之聖人所不通蓍龜決)
(之是也然本借諸至大者以形容蓍龜功用之大如詩/之比體而蓍龜之理不外天地四時日月之理其制亦)
(還立于聖人爾夫蓍龜為用之大如此是故天生神物/聖人則之而制為筮法神物專指蓍說卦所謂幽賛于)
(神明而生蓍是也蓍一叢百莖具大衍之數者二則之/者則其无心而知吉凶也天地之所以為天地以其變)
(化聖人效之者爻分陰陽别動静參伍以變錯綜其數/也天垂象見吉凶如日月星辰循軌舛度之類聖人象)
(之者象其不言而以象告也河水中出龍馬背有旋毛/如星㸃之圖洛水中出神龜背有坼文如字畫之書聖)
(人則之者蓍卦之理與圖書相通非謂法圖書以作易/也按圖書之說其詳不可得而聞矣然著于易見于尚)
(書論語不可誣也春秋緯云河以通乾出天苞洛以流/坤吐地符河龍圖𤼵洛龜書來河圖有九篇洛書有六)
(篇孔安國云河圖者伏羲氏王天下龍馬出河遂則其/文以畫八卦洛書者禹治水時神龜負文而列于背有)
(數至九禹遂因而第之以成九類劉歆云伏羲氏繼天/而王受河圖而畫之八卦是也禹治洪水賜洛書法而)
(陳之九疇是也河圖洛書相為經緯八卦九章相為表/裏漢儒去古未逺當是相傳如此且顧命河圖陳于東)
(序盖羲文手澤之遺不知何世失之而所傳洛書之數/戴九履一左三右七二四為肩六八為足又與九疇之)
(數適合雖位序象義故不可考然讀大戴禮明堂位篇/言其制度有曰二九四七五三六一八鄭氏註云法龜)
(文也則九數之為洛書古人固稔言之愚終不敢以為/誣也自陳希夷先生傳諸異人以為先天古易止有卦)
(畫河圖洛書止有圖象乃有河洛二圖其縱横曲直皆/有明法圖之數則左旋而五行相生書之數則右轉而)
(五行相克乃至順數逆推莫不俱有自然之妙當時有/穆修种放游其門穆得其古易种得其圖書傳至邵子)
(其洞徹蔑以過矣盖自闗子明以五十五數為河圖四/十五數為洛書與今河洛二圖合在易書戴記中似可)
(取證而种之傳有劉牧者兩易之乃以九為河圖十為/洛書致啟後來聚訟呉草廬以為劉之資識雖凡下而)
(為人亦質實非敢固易置圖書之名也盖其初所傳但/得二圖不曽分别何者為圖何者為書是致混淆耳其)
(論殊可信以愚意度之希夷二圖雖聖人復起宜无間/言然必謂伏羲則河圖而畫八卦非也即謂神禹法洛)
(書而叙九疇亦非也即謂河圖出于羲世洛書見于禹/年亦非也何者孔子傳易已明以圖書竝言矣羲乃先)
(天之聖人禹亦中天之聖人皆具搏捖陰陽之道其滿/腔名理觸處呈露固无藉于圖書即各以易範單行可)
(也觀下篇云古者包犧氏之王天下也仰則觀象于天/俯則觀法于地觀鳥獸之文與地之宜近取諸身逺取)
(諸物於是始作八卦不言則河圖也况圖數以十書數/以九而卦數以八已明于九數十數之外自闢一壇宇)
(矣羲之八卦猶有象數可推至若禹之九疇名曰洪範/乃論治天下之大法耳何闗象數也易自易範自範圖)
(自圖書自書論理則易範无不可相通論象數則圖書/與易亦自相通朱子之言圖書備矣禹疇不載象數請)
(姑置之但以羲卦之八數洛書之九數河圖之十數列/為三圖寘室左右朝夕玩味可也圖書之相通其說詳)
(載于後乃若圖書之與易相通者其精微奥妙非小子/所及知姑采訂諸儒之説而著之以見例或云參天兩)
(地而倚數此是聖人解河圖參伍以變錯綜其數此是/聖人解洛書參兩參伍非是兩事河圖洛書始終妙在)
(參兩二字一三五參天得九故生南方九九七五得一/故生北方一三九五得七故生西方七七一五得三故)
(生東方三老陽少陽互為生成皆是參天二四兩地得/六故生西北六六八得四故生東南四二六得八故生)
(東北八八四得二故生西南二老陰少陰互為生成皆/是兩地此一説也或云先天八卦乾兌生于老陽之四)
(九離震生于少陰之三八巽坎生於少陽之二七艮坤/生于老陰之一六其卦未甞不與洛書之位數合後天)
(八卦坎一六水離二七火震巽三八木乾兊四九金坤/艮五十土其卦未甞不與河圖之位數合此圖書所以)
(相為經緯而先後天亦有相為表裏之妙又一説也或/云圖之通于易者一三自後而生往前為順陽中陽二)
(四自前而生來後為逆陰中陰六八自後而生往前為/順陰中陽七九自前而生來後為逆陽中陰自一而三)
(而五三竒乾也自二而四而十三偶坤也一在六與十/之間坎也二在五與七之間離也自五而一而六兩竒)
(一偶巽也倒觀之一偶兩竒兌也自十而二而七兩偶/一竒艮也倒觀之一竒兩偶震也此象之與四八通者)
(也書之通于易者乾坤六子陰陽相對各九畫與書數/合其見于乾鑿度曰太一行九宮九宮之數以九一三)
(七為四方以二四六八為四隅而五為中宮經緯四隅/交絡相值无不得十五者陰陽老少皆分取于十五老)
(陽取九餘六以為老陰少陽取七餘八以為少陰是故/一得五成六而合九四得五成九而合六三得五成八)
(而合七二得五成七而合八二四成六而九居中一八/成九而六在旁二六成八而七處内三四成七而八在)
(下三其九為二十七三其六為一十八以成四十有五/皆自然之數而用九用六本此此數之與九六通者也)
(又一説也或云河圖之數竒與偶相為内外相為對待/洛書之數竒者居四正偶者居四隅聖人則其竒偶以)
(畫卦焉河圖之數五十五洛書之數四十五合之則為/百一進其五一退其五皆為五十聖人則其五十之數)
(以用蓍焉此又一説也而雙湖胡氏則云河圖洛書皆/木數居東方伏羲畫卦自下而上即木之自根而幹幹)
(而枝也其畫三木之生數也其卦八木之成數也重卦/亦兩其三八其八爾三八木數大備而後六十四卦大)
(成一六水二七火四九金五十土皆在包羅中矣其竒/剏之論尤為前人所未𤼵朱子圖説云河圖洛書之位)
(與數所以不同何也曰河圖以五生數綂五成數而同/處其方盖揭其全以示人而道其常數之體也洛書以)
(五竒數綂四偶數而各居其所盖主其陽以綂陰而肇/其變數之用也曰其皆以五居中者何也曰凡數之始)
(一陰一陽而已矣陽之象圓圓者徑一而圍三陰之象/方方者徑一而圍四圍三者以一為一故參其一陽而)
(為三圍四者以二為一故兩其一陰而為二是所謂參/天兩地者也三二之合則為五矣此河圖洛書之數所)
(以皆以五為中也然河圖以生數為主故其中之所以/為五者亦具五生數之象焉洛書以竒數為主故其中)
(之所以為五者亦具五竒數之象焉其數與位皆三同/而二異盖陽不可易而陰可易成數雖陽固亦生之陰)
(也曰中央之五固為五數之象矣然則其為數也奈何/曰以數言之則通乎一圖繇内及外固各有積實可紀)
(之數矣然河圖之一二三四各居其五象本方之外而/六七八九十者又各因五而得數以附于其生數之外)
(洛書之一三七九亦各居其五象本方之外而二四六/八者又各因其數以附于竒數之側盖中者為主而外)
(者為客正者為君而側者為臣亦各有條而不紊也曰/其多寡之不同何也曰河圖主全故極于十而竒偶之)
(位均論其積實然後見其偶贏而竒乏也洛書主變故/極于九而其位與實皆竒贏而偶乏也必皆虚其中也)
(然後陰陽之數均于二十而无偏爾曰其序之不同何/也曰河圖以生出之次言之則始下次上次左次右以)
(復于中而又始于下也以運行之次言之則始東次南/次中次西次北左旋一周而又始于東也其生數之在)
(内者則陽居下左而陰居上右也其成數之在外者則/陰居下左而陽居上右也洛書之次其陽數則首北次)
(東次中次西次南其陰數則首西南次東南次西北次/東北也合而言之則首北次西南次東次東南次中次)
(西北次西次東北而究于南也其運行則水克火火克/金金克木木克土右旋一周而土復克水也是亦各有)
(說矣曰其七八九六之數不同何也曰河圖六七八九/既附于生數之外矣此陰陽老少進退饒乏之正也其)
(九者生數一三五之積也故自北而東自東而西以成/于四之外其六者生數二四之積也故自南而西自西)
(而北以成于一之外七則九之自西而南者也八則六/之自北而東者也此又陰陽老少互藏其宅之變也洛)
(書之縱横十五而七八九六迭為消長虚五分十而一/含九二含八三含七四含六則參伍錯綜无適而不遇)
(其合焉此變化无窮之所以為妙也然則聖人之則之/也奈何曰則河圖者虚其中則洛書者總其實也河圗)
(之虚五與十者太極也竒數二十偶數二十者兩儀也/以一二三四為六七八九者四象也析四方之合以為)
(乾坤離坎補四隅之空以為兌震巽艮者八卦也洛書/而虚其中五則亦太極也竒偶各居二十則亦兩儀也)
(一二三四而含九八七六縱横十五而互為七八九六/則亦四象也四方之正以為乾坤離坎四隅之偏以為)
(兌震巽艮則亦八卦也河圖之一六為水二七為火三/八為木四九為金五十為土則固洪範之五行而五十)
(五者又九疇之子目也是則洛書固可以為易而河圖/亦可以為範矣又安知圖之不為書書之不為圖也耶)
(愚按朱子之説剖析詳盡无以復加矣而潛室陳氏又/云河圖以生數統成數洛書以竒數統偶數若不相似)
(也然一必配六二必配七三必配八四必配九五必居/中而配十圖書未甞不相似也節齋蔡氏亦云河圖數)
(偶偶者静静以動為用故河圖之行合皆竒一合六二合/七三合八四合九五合十是故易之吉凶生乎動盖静)
(者必動而後生也洛書數竒竒者動動以静為用故洛/書之位合皆偶一合九二合八三合七四合六是故範)
(之吉凶見乎静盖動者必静而後成也均可補朱説所/未備至新安朱氏升則又獨出己意以一數至十數環)
(列為圖平衡取之而八宫交午相對則書也交午取之/而五位内外相合則圖也其總括圖書為一尤為巧妙)
(先儒之究心象數如此朱子甞謂甘叔懷曰曾看河圖/洛書數否无事時好看且得自家心流轉得動近世圖)
(書之不談乆矣故愚詳列其説并誌其圖欲以便學者/覽觀焉易有四象以古易言四象謂陰陽老少八卦之)
(所從生者故覆舉而言之伏羲畫易有其象而无其辭/示人以其意而已文王周公以人為不足以知也故繫)
(之辭以告之定其為吉為凶以斷之曰示則使人有所/見曰告則使人有所知曰斷則使人无所疑伏羲開其)
(始其含義也廣文王周公成其終其詔世也詳均于開/物成務之意至深切矣取大有上九爻解以結上文勉)
(人學易也上為天位祐者祐六五也六五有履信思順/尚賢之徳故自天降福以祐之易而无備六五之順也)
(厥孚交如六五之信也六五以柔居中羣陽在下有賢/人之象而六五懷之是六五之尚賢也其為學易者朂)
(何也天人无二理天之所祐人未有不祐者夫祐者助/也天之所助者惠迪順理也人之所助者實行可信也)
(履无越思思无越天可以逢吉矣猶且居則觀象而玩/辭動則觀變而玩占則孜孜尚賢之意也无已之盡也)
(達天徳也是以自天祐之吉无不利也與第二/章自天祐之語遥應此造化之文非錯簡也)


　
　
　
　
　
　
　
　
　
子曰書不盡言言不盡意然則聖人之意其不可見乎
子曰聖人立象以盡意設卦以盡情偽繫辭焉以盡其
言變而通之以盡利鼓之舞之以盡神乾坤其易之緼
耶乾坤成列而易立乎其中矣乾坤毁則无以見易易
不可見則乾坤或幾乎息矣是故形而上者謂之道形
而下者謂之器化而裁之謂之變推而行之謂之通舉
而錯(古本又/作措)之天下之民謂之事業是故夫象聖人有
以見天下之賾而擬諸其形容象其物宜是故謂之象
聖人有以見天下之動而觀其㑹通以行其典禮繫辭
焉以斷其吉㐫是故謂之爻極天下之賾者存乎卦鼓
天下之動者存乎辭化而裁(古本又/作財)之存乎變推而行
之存乎通神而明之存乎其人黙而成之不言而信存
乎徳行(去聲○上章論聖人以神明作易此敎學者以/神明讀易也兩言子曰者子先自問而後復自)
(答也書果不足以盡言言果不足以盡意然則聖人之/意將何自而見之乎此質言也重在見意學者聞此言)
(而不疑則已如疑之而問其説亦在乎自得而已不能/自得雖盡言焉无益能自得即觀象而已該矣從文求)
(道道不可聞從道觀文其文乃顯子貢文章性天之歎/是也立象設卦之聖人謂伏羲也繫辭變通之聖人則)
(文王周公也通篇喫緊在立象以盡意一語言之所傳/者淺象之所示者深聖人非不欲正言也以為有不可)
(勝言者矣故立象以盡之象者何竒耦二畫是也此易/之綱也又以為不足以盡萬變之情偽人有情必有偽)
(猶卦中之有陰陽淑慝也既立其象又設八卦因而重/之為六十四卦以觀愛惡之相攻逺近之相取而天下)
(之情偽畢著矣假使世有因象而見意者雖六十四卦/之名不立可也惟天下不能各以其意㑹上古聖人之)
(意而後世之聖人有甚愛天下者不得不極力發揮以/覺其蒙於是文王周公起而繼之以為羲皇畫卦未有)
(文字乃隨其卦之大小象之失得憂虞繫之辭以盡其/言稽實理以待虚事使夫人之觀象玩占者又可因言)
(以得意而前聖之精藴益以闡矣然猶以為未足盖上/世之易以七八占則僅域于六十四卦而止耳至周始)
(變而以九六占因蓍之變得卦之變則一卦可為六十/四卦即動則觀其變而玩其占也繇是即其所占之事)
(而行之通達即通變之謂事也下文所謂化裁推行是/也如是則其用愈廣而為天下利者无不盡矣鼔之舞)
(之以盡神贊卦變也鼓謂鼓聲舞謂舞容舞有行列以/鼓為節荀爽云鼓者動也舞者行也謂三百八十四爻)
(動行相反其卦所以盡易之神也愚謂鼓以占卦之人/言舞以所變之爻言夫始于竒偶二畫既而生八卦又)
(重為六十四卦又變而一卦亦可為六十四卦則其所/繫之辭變動不居惟視乎占者之所值隨叩隨答譬之)
(鼓聲愈疾舞容亦愈疾鼓聲不已舞容亦不已有莫知/其所以然而然者易趣之洋溢一至于此然究不外乎)
(竒偶二畫而已繇意而象繇象而言繇言而書聖人之/教人其容有不盡者乎得象者忘言得意者忘象未得)
(意則繇象以見其意未得象則繇書與言以見其象不/然末如之何矣立象盡意之説何如凡竒皆乾凡偶皆)
(坤有乾坤兩象而變化生所謂盡情偽盡言盡利盡神/而稱易者于此具矣縕者衣中所著之絮也易得乾坤)
(而成易猶裘得絮而成裘離乾坤无易故曰乾坤易之/緼也味緼義則知乾坤二字以九六言非指天地成列)
(者一陰一陽對待也乾一陽畫對坤一陰畫成其竒偶/之列而竒偶之交互相易以成六十四卦者立乎其中)
(蓋易之所以為易者乾九坤六之變易也如使乾坤毁/其列謂有其一无其一則无以見竒偶交互相易之用)
(夫相易之用既不可見則乾无以辨其為陽坤无以辨/其為陰而乾坤竒偶之畫亦將自此滅息而不能有所)
(生生矣幾乎者言近也此意雖主説易書然天地大化/亦止如是是故陰陽形見于卦畫而在形見于卦畫之)
(前者則為形而上上天之載无聲无臭故曰道在形見/于卦畫之後者則為形而下竒偶之陳有方有體故曰)
(器道器不相離如有天地即有太極在其中有人身即/有吾性藏其中所以孔子分形上形下不離形字也或)
(問朱子曰形而上下如何以形言曰此言最的當設若/以有形无形言之便是物與理相間斷了所以謂攔截)
(得分明者只是上下之間分别得一箇界至分明器亦/道道亦器有分别而不相離也程子云形而上為道形)
(而下為器須著如此説器亦道道亦器也如或者以清/虚一大為天道則乃以器言而非道也又云如形而上)
(者謂之道不可移謂字在之字下此孔子文章夫器膠/于一者也然有道以宰之則陰陽相易其用有不可得)
(而膠者矣故以蓍變之法融㑹而分割以畫卦則謂之/不常之變以卦變之法剛推去柔柔推去剛而流行之)
(則謂之不滯之通推即剛柔相推之推作吹音不恊通/義用蓍得卦因變得通上文所謂變而通之以盡利是)
(也舉此卦畫變通之理錯置之于天下之民教之使用/以占則人知趨吉避凶而事業可成事者業之方行業)
(者事之已著以上俱指卦畫言未及繫辭夫事業成于/變通變通得于竒偶是故聖人立象以盡意焉足矣其)
(繫辭焉以盡言何也此聖人无已之思也象爻兩節文/雖重出然實蒙上之辭故加夫象二字以起之言聖人)
(之繫卦下之辭爻下之辭不過為象作註脚耳是故謂/之象象字與立象之象其指不同乃卦下之象辭所謂)
(彖也繫象而要之物宜繫爻而要之典禮故可變可通/以至于盡利盡神皆形上之理也是故極天下之賾者)
(存乎卦下之所繫鼓天下之動者存乎爻下之所繫窮/幽隱之理而著之卦象故曰極𤼵顯明之理以振作人)
(心故曰鼓化裁之妙存乎蓍策之變而不常推行之用/存乎卦變之通而不滯聖人矢口則成言肆筆則成書)
(曰存乎卦辭變通者猶云存乎書與言耳書與言聖人/之糟粕也若乃神妙而明察之則存乎與道合體之人)
(得意㤀象也沉黙而凝成之不假言語文字而與聖人/相信則存乎其人之得于心者已邃而體于行者已熟)
(得象忘言也之指易理言明而曰神則明不在見解而/在神理成而曰黙則成不在智達而在沈潜理契畫前)
(全體是易嗚呼至矣晉荀粲云聖人立象以盡意非通/乎象外者也繫辭以盡言非言乎繫表者也然則象外)
(之意繫表之言固藴而不出矣夫道器不相離故求于/象則象求于言則言求于書則書必别求所謂象外繫)
(表非也惟形而上者不容説則輪扁所謂若有數存于/其間而不可傳于人者亦黙自得意于乾坤兩象之間)
(可耳夫子傳繫辭上篇而終以此其望學者之意切矣/誠齋楊氏云易有三一曰天易二曰竹易三曰人易天)
(尊地卑乾坤定矣天易也書不盡言言不盡意竹易也/存乎其人存乎徳行人易也有聖人焉能行易之道神)
(而明之黙而成之則易不/在天不在竹而在人矣)
　
　
　
　
　
　
　
　
　
　
　古周易訂詁卷十一
欽定四庫全書
　古周易訂詁卷十二
　　　　　　　　　　　　　明　何楷　撰
繫辭下傳(此夫子第/六翼也)
八卦成列象在其中矣因而重(直龍/反)之爻在其中矣剛
柔相推變在其中矣繫辭焉而命(孟喜本/作明)之動在其中
矣吉㓙悔吝者生乎動者也剛柔者立本者也變通者
趣時者也吉㐫者貞勝(姚信本/作稱)者也天地之道貞觀(古/喚)
(切/)者也日月之道貞明者也天下之動貞夫一者也夫
乾確(説文/作寉)然示人易(以䜴/切)矣夫坤隤(孟作退陸/董姚作妥)然示人
簡矣爻也者效此者也象也者像此者也爻象動乎内
吉㐫見乎外功業見乎變聖人之情見乎辭(上篇言聖/人作易之)
(理備矣此章居下篇之首專以動言盖易書之乍不過/教人慎動以避㓙趨吉而已欲慎動莫若以正故獨提)
(貞之一言即易之所為立本而成列者也八卦者三畫/之卦成列者謂乾一兊二離三震四巽五坎六艮七坤)
(八相次之行列即上篇所言兩儀生四象四象生八卦/八卦之列既成則无窮之象具載於其中矣如説卦所)
(列乾為天又為首又為馬之類因此八卦而重之每一/卦各以八卦加於其上則為六畫之卦凡有六卜四卦)
(毎卦六爻一爻各有一義則三百八十四爻之理又畢/偹於其中矣所謂因重之象以邵子次序圗觀之似為)
(親切而排之者亦復不少邵子之書曰一分為二二分/為四四分為八八分為十六十六分為三十二三十二)
(分為六十四夫一分為二者儀二分為四者象四分為/八者卦此傳文所有也若十六與三十二何名乎乃邵)
(子肇造耳其來彈射者以此雖然此非邵子之師心也/自然之象數也夫重卦之時或即加一卦於一卦之上)
(未必如邵子之逐爻漸生不可知顧自然之象數既有/之矣雖存之何害甚矣近儒之褊也善乎朱子之言曰)
(若旋生逐爻則更加三變方成六十四卦若併生全卦/則只用一變便成六十四卦雖有遲速之不同然皆自)
(然漸次生出各有行列次第畫成之後然後見其可盡/天下之變又曰邵子之前論重卦者多只是説先天八)
(卦於内每卦上復畫八卦於外而後得六十四卦是出/於人為與此之天然者不同矣此語殊有義理請以邵)
(子所圖者黙識於心知六畫卦有自然之位序而不必/標十六與三十二之痕可也其重卦之人王弼虞翻孔)
(穎達陸震陸徳明以為伏羲鄭康成淳于俊以為神農/孫盛以為夏禹司馬遷揚雄皇甫謐以為文王今按書)
(大禹謨云龜筮協從則重卦其來已久周官三易其經/卦皆八其别皆六十四亦重卦也斯禹雖叙疇文雖演)
(易原非重卦之人至若稱引神農尤無稽據按淮南子/曰伏羲為之六十四變周室増以六爻所謂六爻葢指)
(爻辭也然則伏羲既畫八卦即自重為六十四卦淮南/比諸儒最為近古所傳當得其實剛柔相推者剛柔二)
(畫互相推而去之剛易柔柔易剛也蓍數九六之變涵/於此相推中矣變以蓍言蓍未揲則未有九六故曰變)
(在其中繫辭於此爻之下而命名此爻之占為吉為㓙/則人之動作營為而或吉或㓙盡載於此辭中矣動以)
(人言雖未有之而理已具故曰動在其中夫人之吉㓙/悔吝不自生必生於動故揲蓍求卦亦必以變動之爻)
(觀之易六十四卦三百八十四爻不過九六而已易有/九六是為之本无九六則以何者為本故或剛或柔各)
(有一定之畫者植立其本根者也若蓍變之變而不常/卦變之通而不滯盖隨時而趨埋所當然故剛或以柔)
(柔或以剛向乎時者也趣者向也夫吉㓙者悔吝之積/也有趣時必有勝負然必正者勝不正者負貞者固守)
(以正而不妄動也一部易經皆利於正葢以道義配禍/福也故為聖人之書惟正則勝不論吉㓙也術家獨言)
(禍福不配以道義如此而詭遇獲禽則曰吉得正而斃/焉則曰㓙京房郭璞是也韓康伯云貞者正也一也夫)
(有動則未免乎累殉吉則未離乎㓙盡會通之變而不/累於吉㓙者其惟貞者乎老子云王侯得一以為天下)
(貞萬變雖殊可以執一御也道者天地日月之正理觀/示也即下確然示人隤然示人意天地之所以示人日)
(月之所以照臨惟是貞耳天地日月不能違而况人乎/天下之動雖多而要之於貞則一孰舍正而别為一吉)
(㓙哉人能動合夫貞則動獲夫吉矣確然者健貌隤然/者順貌易中爻象雖多槩於乾坤而止凡九皆乾凡六)
(皆坤而乾坤之道槩於易簡而止易簡者乾坤之貞一/也聖人作易爻也者不過效此貞一而作象也者不過)
(像此貞一而立使不效像乎此則聖人之易與天地不/相似矣爻象方動於蓍策之中吉㓙即見於辭命之際)
(故謂爻象之在書者為内吉㓙之在事者為外理有同/然觸之自應趣避得宜功業立見聖人所以諄諄焉而)
(命之者葢欲人擬之議之就其功業所謂變而通之以/盡利也雖然唯恐人不與吉會者聖人之仁而唯恐人)
(不與正合者尤聖人之義若乃教人不論吉㓙必以貞/勝而歸於一者則繫辭覺民之本指也故曰情見乎辭)
(不爾而區區談吉/㓙則瞽史之術耳)
　(因而重之為六十四卦圖乾/        乾)　(太/)　(陽/)
　　　　　(夬有/大)
　　　　　(大壯/小畜)
　　　　　(需畜/大)
　　　　　(泰/履)　　　　　(卦/兌)
　　　　　(兌/睽)
　　　　　(歸妹/中孚)
　　　　　(節/損)
　　　　　(臨人/同)　　　　(卦/離)　(陽/少)
　　　　　(革/離)
　　　　　(豐人/家)
　　　　　(既濟/賁)
　　　　　(明夷/无妄)　　　　(卦/震)
　　　　　(隨嗑/噬)
　　　　　(震/益)
　　　　　(屯/頥)
　　　　　(復/)　　　　　(卦/)　(隂/)　(儀太極/)
　　　　　(姤過/大)　　　(巽/)　(少/)　(隂/)
　　　　　(鼎/恒)
　　　　　(巽/井)
　　　　　(蠱/升)　　　　(卦/)
　　　　　(訟/困)　　　　(坎/)
　　　　　(未濟/解)
　　　　　(渙/坎)
　　　　　(蒙/師)　　　　(卦/)　(陽/)
　　　　　(遯/咸)　　　　　(艮/)　(太/)
　　　　　(旅過/小)
　　　　　(漸/蹇)
　　　　　(艮/謙)　　　　　(卦/)
　　　　　(否/萃)　　　　　(坤/)
　　　　　(晉/豫)
　　　　　(觀/此)
　　　　　(剝/坤)　　　　　(卦/)　(隂/)　(儀/)
天地之大徳曰生聖人之大寳(孟喜本/作保)曰位何以守位
曰仁(王肅玊伯玊桓𤣥明僧/紹本同陸徳明本作人)何以聚人曰財理財正辭
禁民為非曰義古者包(古文又/作庖)犧(古本又作羲孟/喜京房作戲)氏之
王(于况/反)天下也仰則觀象於天俯則觀法於地觀鳥獸
之文與地(王昭素謂與地之間多有天字未必/然司馬貞史記補引此亦无天字)之宜近
取諸身逺取諸物於是始作八卦以通神明之徳以類
萬物之情作結繩而為網(古文/作网)罟以佃(音田古本/亦作田)以漁
(古本亦/作魚)葢取諸離包犧氏没神農氏作斵木為耜楺木
為耒(陸徳明云一本或作/楺木為之耒耨非)耒耨之利以教天下葢取諸
益日中為市致天下之民聚天下之貨交易而退各得
其所葢取諸噬嗑神農氏没黄帝堯舜氏作通其變使
民不倦神而化之使民宜之易窮則變變則通(古一本/无此三)
(字/)通則久是以自天祐(古文亦/作佑)之吉无不利黄帝堯舜
垂衣裳而天下治葢取諸乾坤刳(陸徳明/作挎)木為舟剡(陸/本)
(作/掞)木為楫(古本又/作檝)舟楫之利以濟不通致逺以利天下
(古一本无/此一句)葢取諸渙服(説文/作犕)牛乗馬引重致逺以利天
下(古一本无/此四字)葢取諸隨重(直龍/反)門擊柝(説文/作柝)以待暴(鄭/本)
(作/□)客葢取諸豫㫁木為杵掘地為臼臼杵之利萬民以
濟葢取諸小過弦木為弧剡木為矢弧矢之利以威天
下葢取諸睽上古穴居而野處後世聖人易之以宮室
上棟下宇以待風雨葢取諸大壯古之𦵏者厚衣(於既/反)
之以薪塟之中野不封不樹喪期无數後世聖人易之
以棺槨葢取諸大過上古結繩而治後世聖人易之以
書契百官以治萬民以察葢取諸夬(此章言聖人作易/用經世之事天地)
(之大徳曰生者天主生物之始地主生物之成也董仲/舒云王者欲有所為宜求端於天天道之大者在隂陽)
(陽為徳隂為刑刑主殺而徳主生是故陽常居大夏而/以生育長養為事隂常居大冬而積於空虚不用之處)
(以此見天之任徳不任刑也天使陽出布施於上而主/嵗功使隂入伏於下而時出佐陽陽不得隂之助亦不)
(能獨成歲終陽以成歲為名此天意也王者承天意以/從事故任徳教而不任刑刑者不可任以治世猶隂之)
(不可任以成嵗也仲舒此論悉大徳曰生之義矣或曰/物過盛而當殺不殺天地何能容芻狗之説葢亦近理)
(大徳曰生設教然耳曰毋患天地之不能容自鴻荒至/於今不積矣葢盈虚消息之氣相半人雖求生而為生)
(甚難益之以必消之氣故存之與亡正相等如又殺之/消當更多易書中隂陽分半也聖人不聽其自分而常)
(扶陽抑隂以為生之甚難而殺之甚易也朱子云天地/以生物為心葢天地之間品物萬形各有所事惟天則)
(確然於上地則隤然於下一无所為只以生物為事天/地生物生人又生合徳之聖以居君師之位為人物之)
(主而後天地之所生得以各遂其生聖人之大可貴重/者曰君師之位苟有其徳而无其位則亦不能相天地)
(以遂人物之生故位為聖人之大寶所謂崇高莫大乎/富貴也韓康伯云夫无用則无所寶有用則有所寶也)
(无用而常足者莫妙乎道有用而𢎞道者莫大乎位故/曰聖人之大寶曰位守位之道在於仁愛所謂大徳曰)
(生也財者天地所生之物以養天地所生之人以財發/身仁之道也陸績云人非財不聚故聖人觀象制器備)
(物盡利以業萬民而聚之也葢取聚人之本矣理財者/備物致用立成器以為天下利以乾坤為本以隂陽為)
(端以四時為序以日星為紀月以為量而五行水火木/金土皆可得而財也既理財矣而又立名定分以正其)
(辭而又明刑勑法以禁其為非義也所以行其仁者也/下文作網罟教耒耜日中為市刳舟剡楫服牛乗馬造)
(柞臼葢宮室易棺槨皆理財之事垂衣裳用書契皆正/辭之事重門擊柝弦弧剡矢皆禁民為非之事聖人得)
(富貴之位本仁以愛人明義以立政然後可以保蒸民/之生配天地之大故以羲農黄帝堯舜實之皆聖人之)
(富貴者也先言包犧觀物制易繼言聖人觀易制物皆/尚象之事為是物先卦耶為是卦先物耶知者復通為)
(一史稱包犧氏取犧牲以充包厨故號曰包犧氏後世/音謬故或謂之伏犧或謂之虙犧又鄭𤣥云包聚也鳥)
(獸全具曰犧又虞翻云炮啖犧牲號庖犧氏其名義葢/不可考即太昊也仰觀俯法謂觀法其隂陽剛柔之理)
(氣之有文者曰象形之有理者曰法漢書藝文志相地/為形法家天有雷風日月雷風氣也日月象也言象可)
(以兼氣地有水火山澤水火質也山澤形也言形可以/兼質觀鳥獸之文與地所宜之植物本乎天者親上凡)
(動物首向上故屬之天本乎地者親下凡植物本向下/故屬之地抱朴子云八卦生鷹隼之所被六甲出靈龜)
(之所負葢謂鷹隼羽文亦有八卦之象而朱子亦謂龜/背上文中間一簇成五段兩邊各揷四段共成八段于)
(八段之外兩邊周圍共有二十四段中間五段者五行/也兩邊揷八段者八卦也周圍二十四段者二十四氣)
(也箇箇如此然則包犧則圗書而作易當不過如是葢/亦觀察中一事耳近取諸身若乾為首坤為腹之類逺)
(取諸物不兼動植言只如乾為金玊坤為布釡之類朱/子云俯仰逺近所取不一然不過以驗隂陽消息兩端)
(而已於是始作八卦精以通神明之徳從觀天察地來/也粗以類萬物之情從觀鳥獸以下來也神明之徳幽)
(而難測故曰通萬物之情雜而難辨故曰類夫自八卦/作又重而為六十四卦則天地人物之理畢備於斯而)
(歴聖之創制立法不能外矣故曰易冒天下之道下文/取離取益等事亦以其義其象與卦有相合者耳必謂)
(尚易象而制器非也教民肉食自包犧始葢上古未有/耕種則鮮食乃其先也南軒張氏云古者禽獸多而人)
(民少故伏羲氏為之網罟以佃以漁非徒使民皆知鮮/食之利抑亦去其害而安其居也以散絲散麻絆𦂳而)
(合之曰結結之以為繩也罔以取獸曰佃罟以取魚曰/漁或曰罔罟通用上古之時已有結繩矣作之而為罔)
(罟者羲皇也或曰結繩而治亦自羲皇始結繩罔罟二/事結繩以防欺詐因以為罔罟而佃漁也二説未詳孰)
(是取諸離者其象則離卦中爻為巽繩之象也離為目/旁實中虚互離為兩目網罟之兩目相承者似之其義)
(則離一隂麗二陽之中其徳為麗魚獸之物麗于網罟/之中者似之葢者髣髴之辭包犧氏没凡十五世而神)
(農氏作民厭鮮食而食草木之實於是帝始教民稼穡/號為神農沙隨程氏云飛走之類實害禾稼唯網罟佃)
(漁之制立然後耒耨之利見於天下耜者耒之首斵木/使鋭而為之所以入土俗呼犂壁今又加以鐵鏵謂之)
(犂頭耒者耜之柄楺木使曲而為之所以運耜俗呼犂/衝總呼之則為犂耨耘除草也取諸益者其象則巽入)
(震動中爻互坤土木入土而動耒耜象互艮為手下震/為足上巽為股進退震足動耜艮手持耒進退田中耕)
(之象也又震巽二木皆行於春也其義則益下之道莫/大於耕鄭康成淳于俊謂神農重卦葢泥此以包犧取)
(離乃八卦之名而神農取益取噬嗑則重卦之名故也/神農又教民為市開封耿氏云有菽粟者或不足乎禽)
(魚有禽魚者或不足於菽粟罄者无所取積者无所散/則利不布養不均矣日中者萬物相見之時也按周官)
(有三市此獨言日中者或剙市之初惟用日中後王乃/増朝夕二市與五十里為市而各致其民則天下之民)
(无不致矣市各聚其貨則天下之貨无不聚矣交互貿/易而退各得其所願所事取諸噬嗑者其象則離日在)
(上日中象震動在下交易象震為足又為大塗互艮為/徑路致民象中爻坎水艮山有貨所出聚貨象日昃則)
(散離震之象皆不見矣其義則噬嗑食也市井交易飲/食之道且天下之人其業不同天下之貨其用不同今)
(不同者皆於市而合之以其所有易其所无各得其所/亦猶物之有間者齧而合之此噬嗑之義也古説取音)
(相同而以噬嗑為市合殊附會不經合沙鄭氏云十三/卦始離次益次噬嗑所取者食貨而已食貨者生氏之)
(本也神農氏與民並耕而食饔飱而治草衣无辨民不/知貴賤之等迨殁後八代而黄帝氏作以及堯舜始制)
(為典禮文物孔穎達云既云黄帝即云堯舜者畧舉五/帝之終始則少皥顓頊帝嚳在其間也風氣漸開不可)
(如朴畧之世數聖人流通其窮而當變之事使民勸於/趨事而不怠倦繇之而莫知其所以然者神也以漸而)
(相忘於不言之中者化也神而化之所以使民宜之凡/此皆易理也易之為道窮極則改變改變則流通逓變)
(逓通然後可以久而无弊是以自天祐之吉无不利天/者理而已矣故上傳為君子之用易者言之下傳乂為)
(聖人之通變者言之也葢自黄帝至舜而制作始備故/孔子曰後世雖有作者虞舜為弗可及矣當時垂作會)
(之衣絺繡之裳而天下治葢恭己正南面之容也抑上/衣下裳如天尊地卑所以彰其身而示人上下之禮以)
(止邪僻於未萌也禮達而分定故天下治取諸乾坤者/其象則乾為衣坤為裳其義則陽尊而在上隂卑而在)
(下故周易首乾繼以坤焦竑云十三卦獨乾坤合而不/分上古衣裳相連乾坤相依君臣一體也後世衣裳離)
(而為二尊君卑臣上下判隔失古意逺矣今獠川苗寨/多衣統裠上下相連猶是古法所謂禮失而求諸野也)
(刳者剖而使空也書刳剔孕婦之刳剡者斬削也刳木/中虗為行水之舟剡木末鋭為行舟之楫濟不通者横)
(渡水也與濟人溱洧濟字同溪澗江河或東西阻絶或/南北阻絶皆不通也致逺為句或逆水而上或放流而)
(下皆致逺也近而可以濟不通逺而可以致逺均之為/天下利矣取諸渙者其象則巽木在坎水之上故彖曰)
(利涉大川彖傳曰乗木有功又上五畫中虚有舟象初/畫偶有二楫象其義則阻絶隔逺之地若无舟楫以通)
(其徃來天下皆渙散也舟楫之利既興則日月所照霜/露所墮莫不拭目觀化天下如一家中國如一人矣牛)
(以順為道故服而馴之以引重為其力也馬以行為事/故乗而駕之以致逺為其敏也天下之人皆受其利程)
(子云服牛乗馬皆因其性而為之胡不乗牛而服馬乎/理之所不可也取諸隨者其象則下動上説震下兑上)
(震本坤所變坤為牛一竒畫在後者陽實而大引重之/象也兌本乾所變乾為馬一偶畫在前者大道開張致)
(逺之象也中爻互巽為繩互艮為鼻又為手震為足服/之乗之象也其義則動靜行止皆隨人意不勞而得其)
(欲故動而説此隨之義也川塗既通則暴客至矣不可/无禦之之術故設重門以䦨之擊柝以警之以備為暴)
(之人取諸豫者其象則坤為闔戸互艮為門闕重門象/震為木又為善鳴柝象艮為手擊象中爻坎為盜暴客)
(象或云上二偶畫象重門一竒在中象擊柝於門内而/坤衆安居於内其義則豫者逸也又備也謙輕而豫怠)
(逸之意也恐逸豫故豫備前此民知粒食而不知脱粟/截木為舂粟之杵掘地為容粟之臼臼杵之利使民茹)
(其精而辭其糲咸得濟其所欲取諸小過者其象則上/震為木下艮為土上動象杵下止象臼中爻兑為毁折)
(㫁與掘之象也艮為手大象坎陷臼舂之象也其義則/既已粒食又杵臼以治之使精小事之過詳者然而萬)
(民以濟亦所謂可小事者與外有擊柝以防暴客内有/杵臼以治粒食而无以威不軌則雖有險而不能守雖)
(有粟而不得食於是張弦於木為弓剡鋭木端為箭弧/矢之設所以示有警備而使天下知畏此其利也取諸)
(睽者其象則互坎為絲弦象坎又為木堅木象兑為毁/折剡象互坎為弧弧中弣强上下兩稍弱故象坎離為)
(矢矢前鏃後括實中笴虚故象離其義則睽乖然後威/以服之此合睽之具也故有張弧説弧之占云黄帝以)
(前未有宫室冬則居營窟夏則居橧巢後世聖人謂黄/帝堯舜始易之以外垣四周之宫戸牗以内之室有直)
(承而上之棟有兩垂而下之宇以備震風凌雨棟屋脊/檩也宇簷也考工記棟尊而宇卑則吐水疾而霤逺以)
(隤下為宇是也取諸大壯者其象震動在上乾健在下/風雨動物棟宇健物風雨動於上棟宇健於下大壯象)
(也或云棟取四剛象宇取二柔象其義即壯固之意古/之藏尸者以薪藉其下覆其上若衣服然葬之郊野之)
(土中不近山川也不崇土為墳不植木為識居喪之期/无日月多少之數後世聖人以衣薪為不足以藏之始)
(易之以内棺外槨按禮有虞氏瓦棺夏后氏聖周殷人/棺槨瓦棺始不衣薪也聖周始有槨之象然皆陶冶之)
(器陶冶出於土及其乆也必復於土不能无使土親膚/故殷人以木易之今歸諸黄帝堯舜所作未詳取諸大)
(過者其象下巽上兑大象坎坎為隱伏塟埋象虞翻云/巽為木為入處兑為口乾為人木而有口乾人入處棺)
(斂之象鄭𤣥云初六在巽體巽為木上六位在己己當/巽位巽又為木二木在外以夾四陽四陽互體為二乾)
(乾為君為父二木夾君父是棺槨之象其義則大過者/過厚也杵臼養生不足當大事故取小過之義棺槨送)
(死足以當大事故取大過之義焉黄帝以前民淳事簡/事之小大唯結小大之繩以識之亦足以為治至後世)
(欺詐漸生而書契不容不作矣聖人易之以刀筆畫木/簡為文字之書言有不能記者書識之刻木為一二三)
(四之畫而中分之予者執左取者執右以為合約之契/事有不能信者契驗之百官用之以治其職萬民用之)
(以察于事取諸夬者其象則乾兌皆金乾為言兑為決/金以鐫言決事象決五竒書與契皆始于一畫積至五)
(而變上畫偶又象契上端分處其義則夬乃君子決小/人之卦有書契則考核精詳稽驗明白所以決去小人)
(之偽而小人不得欺亦夬義十三卦終於夬者葢器利/用便則巧偽生憂患作聖人憂之故終之以書契書契)
(立而討官邪蒐民慝雖天雨粟鬼夜哭傳之後來不无/深文舞文便文具文諸失而所得終多非一時之利實)
(萬世之大利也十三卦之制作自畫卦而始至書契而/終葢萬世文字之祖肇於畫卦而備於書契也夫是十)
(三卦者謂先有是象而數聖人規規然法之以制器萬/萬不然然亦足以徴易理之博矣孔子曰吾觀殷道是)
(故之宋而不足徴也吾得坤乾焉夫以坤乾之易盡殷/道則亦猶之取十三卦之意也至若網罟等作一智者)
(可創何必聖人雖蚩羿鯀桀之暴亦有所作顧作而仁/者必聖人是以人懐其利也且非獨一聖人為之而已)
(更歴五聖人而後備葢聖人能為之而能不為以待夫/時之自為時乎未至聖人不先故非後聖人能加於前)
(聖人前聖人能留以俟後聖人也甚矣斯人生生之道/若此其難而聖人所以生生斯人者若此其勞也故曰)
(如古之无聖人人之類滅久矣鄧元錫云乾坤者造之/物聖人者制之器造物者同將以用之而備物制器者)
(因其用而用之者也天時有生也地理有宜也人官有/能也物曲有利也聖人通變宜民神化之以成能而已)
(矣莊子者知天而不知人者也以服牛乗馬治埴斵木/為失其真性不知服之乗之治之斵之皆因其性然而)
(制之也令馬不乗牛不服而聽其踐霜雪齕草飲水翹/足而陸已也何獨廢伯樂抑且廢馬其言曰民有常性)
(織而衣耕而食是謂同徳一而不黨而織必裂麻枲耕/必破埴塊食必刈稻黍梁稷而炊之何謂性也埴麻稻)
(黍之性豈顧願人裂之破之夷刈而炊之哉故牛馬四/足天也絡馬首牽牛鼻而服之乗之人也亦天也令穿)
(馬之首而絡牛之鼻車以濟涉而舟航驅之陸也必不/行矣何也失其性也唯然知制器備用之為性也尚易)
(也尚易尚象也尚八/卦自然之象而已矣)
是故易者象也象也者像(孟京虞董姚/本還作象)也彖者材也爻
也者效天下之動者也是故吉㓙生而悔吝著也(此章/專言)
(卦之取象是故二字承上章論制器尚象而言易未有/文字之時但以卦畫之象示人而已所謂象者像也以)
(彼方此之謂像神明之徳像萬物之情在六畫中其所/肖似之象未有不髣髴可見者此伏羲之易也彖則舉)
(一卦所具之材質而繫之辭以言其全體之象爻則廣/摹天下之群動而繫之辭以言其一節之象材可用而)
(未離於樸天下之動則雕琢多而情偽无乎不有故象/必得辭而始顯此文王周公之易也更三聖人易理大)
(備是故吉㓙生而悔吝著令人可趨可避也蘇子瞻云/象者像也像之言似也其實有不容言也故以其似者)
(告也達者因似以識真不達則又見其似似者而日以/逺矣彖楊用修云茅犀之名豨神是已犀形獨角知幾)
(知祥是則彖者取于幾也木挺曰材材幹也爻蘇子瞻/云折俎也古者謂折俎為爻其文葢象折俎之形後世)
(以易有六爻也故加肉為肴以别之爻則何為取于折/俎也爻者效天下之動分卦之材裂卦之體而適險易)
(之變也效呈獻也生者從此而生出也著者自㣲而著/見也吉㓙在事本顯故曰生悔吝在心尚㣲故曰著悔)
(有改過之意至于吉則悔之著也吝有文過之意至于/㓙則吝之著也原其始而言吉㓙生于悔吝要其終而)
(言則悔吝著而為吉㓙也按蔡氏攸云昔者聖人之作/易也始畫八卦而象在其中象與卦並生以寓天下之)
(賾故曰易者象也葢俯仰以觀逺近以取神明之徳可/通鬼神之情狀可得而况於人乎况於萬物乎及因而)
(重之發揮於剛柔而生爻則擬諸其形容者其變不一/而象亦為之滋矣故邑屋宫庭舟車器械服帶簪履下)
(至鳥獸蟲魚金石草木之類皆在所擬至纖至悉无所/不有所謂其道甚大百物不廢者此也其在上古尚此)
(以制器其在中古觀此以繫辭而後世之言易者乃曰/得意在忘象得象在忘言一切指為魚兔筌蹄殆非聖)
(人作易前民用以教天下之意也是説也愚欲取以告/學者凡愚之於易有不通者必以象求之而後得其説)
(象者畫之義疏也理合矣而象未合不敢從也象合矣/而理未合不敢從也象與理合而真象真理出矣或取)
(諸正體或取諸互體或兼取正互之變體甚有正互變/之所不可例而偶出于一時之妙合者要之无一而不)
(出于自然自王輔嗣詮理不詮象而以孔子之傳繫辭/不言象為口實不知文王周公之言象備矣孔子變之)
(而言理此所以為先後聖兩行之書也然小過之彖曰/有飛烏之象焉則孔子未嘗不言象也特畧之耳夫隔)
(垣而望者未能辨其人之真姑自其衣冠膚髪聲音笑/貌以求之亦什常得九故意既得則我能造象何象不)
(忘若意未得象何可忘也何者彼之所謂意未必四聖/人之所謂意也愚之詁易也從象入下學之學也大雅)
(誚余余/无憾焉)
陽卦多隂隂卦多陽其故何也陽卦竒隂卦耦其徳行
(下孟/反)何也陽一君而二民君子之道也隂二君而一
民小人之道也(此解六子之卦也震坎艮陽卦也而/其畫一陽二隂則多隂矣巽離兌隂)
(卦也而其畫一隂二陽則多陽矣夫既多隂矣而卦/何以謂之陽既多陽矣而卦何以謂之隂哉設問辭)
(也葢少者多之所宗衆者一之所歸震坎艮雖多隂/而竒者為主是以謂之陽卦也巽離兌雖多陽而耦)
(者為主是以謂之隂卦也宋史姦臣傳曰君子雖多/小人用事其象為隂小人雖多君子用事其象為陽)
(正此意也朱義以四五之畫言非是乃若其徳行則/何也上問其故是迹之粗者此問其徳行是理之精)
(者隂陽雖相勝而无兩大陽為君道隂為民道不可/易也人盡民也君一而已主必致一民无二王陽卦)
(一君而二民以一君為主則名分正定此君子之道/常道也隂卦二君而一民二君共為主則政出多門)
(乃小人之道非常道也此陽卦之所以為貴而隂卦/之所以為賤也不曰一民二君而曰二君一民者葢)
(不欲亢民於君之上亦尊陽之意然在諸卦為陽卦/者未必皆君子之道為隂卦者未必皆小人之道葢)
(但以隂陽之/大分言耳)
易曰憧憧徃來朋從爾思子曰天下何思何慮天下
同歸而殊塗一致而百慮天下何思何慮日徃則月
來月徃則日來日月相推而明生焉寒徃則暑來
暑徃則寒來寒暑相推而嵗成焉徃者屈也來者信
(韋昭云/古伸字)也屈信相感而利生焉尺蠖之屈以求信也龍
蛇(陸徳明/本作虵)之蟄以存身也精義入神以致用也利用
安身以崇徳也過此以徃未之或知也窮神知化德
之盛也易曰困于石據于蒺藜入于其宮不見其妻
㓙子曰非所困而困焉名必辱非所據而據焉身必
危既辱且危死期(陸徳明/本作其)將至妻其可得見邪易曰
公用射(食亦反/下同)隼于高墉之上獲之无不利子曰隼
者禽也弓矢者器也射之者人也君子藏器於身待
時而動何不利之有動而不括是以出而有獲語成
器而動者也子曰小人不恥不仁不畏不義不見利
不勸(舉正/作動)不威不懲小懲而大誡此小人之福也易
曰屨校滅趾无咎此之謂也善不積不足以成名惡
不積不足以滅身小人以小善為无益而弗為也以
小惡為无傷而弗去也故惡積而不可掩罪大而不
可解易曰何(河可/反)校滅耳㓙子曰危者安其位者也
亡者保其存者也亂者有其治者也是故君子安而
不忘危存而不忘亡治而不忘亂是以身安而國家
可保也易曰其亡其亡繫于苞桑子曰德薄而位尊
知小而謀大力小而任重鮮(陸徳明/本作尠)不及矣易曰鼎
折足覆公餗其形渥㓙言不勝(音/升)其任也子曰知幾
其神乎君子上交不諂下交不凟其知幾乎幾者動
之㣲吉(漢書引此/有㓙字)之先見者也君子見幾而作不俟
終日易曰介于石不終日貞吉介如石焉寧用終日
㫁可識矣君子知微知彰知柔知剛萬夫之望子曰
顔氏之子其殆庶幾乎有不善未嘗不知知之未嘗
復行也易曰不逺復无祗悔元吉天地絪緼(古文/又作)
(氤氲説文/作壹㚃)萬物化醇男女搆(鄭元本作/覯云合也)精萬物化
生易曰三人行則損一人一人行則得其友言致一
也子曰君子安其身而後動易(以䜴/反)其心而後語
定其交而後求君子脩此三者故全也危以動則民
不與(舉正/作輔)也懼以語則民不應也无交而求則民
不與也莫之與則傷之者至矣易曰莫益之或擊之
立心勿恒㓙(此章錯舉十爻皆教人安身之理而其/理則備于咸九四一爻非泛釋也下經)
(首咸下傳亦首咸咸者感也人以身涉世不能无感而/害恒起于感絶感非也妄感亦非也惟退藏于密敬小)
(慎㣲感而无感之心者能神于感此一章之大㫖焦竑/以經分上下隂陽各有定數上繫七爻起中孚鳴鶴在)
(隂下繫十一爻起咸憧憧徃來卦氣圗自復至咸八十/八陽九十二隂自姤至中孚八十八隂九十二陽咸至)
(姤凡六日七分中孚至復亦六日七分隂陽自然之數/也此未必然葢偶合耳咸九四心學也語无心之心也)
(其曰憧憧徃來用從爾思者爻以貞吉悔亡為義咸卦/象人身四居三陽之中當心之位上下二陽各有所比)
(而不能專於所應四則去二與上逺乃无心无為而自/然得其正應者故貞則吉而悔可亡若憧憧徃來是㳺)
(思也所思之用將隨四之思而至譬如空華非有實也/葢戒之也故聖人特於此爻發明心學之要心之官則)
(思慮不出于心之思但思之深耳天下何思何慮所謂/何思非不思也謂其思皆莫之思而思也所謂何慮非)
(不慮也謂其慮皆莫之慮而慮也所以然者何也天下/萬變紛紜而理各有定理之在心者同因事之不同而)
(所行之塗各殊理之在心者一因事之不一而所發之/慮有百塗雖殊慮雖百而應事之理則同而一也故定)
(心應事動而无動則亦何思何慮之有且夫人心无不/徃不來之理寂感動靜人心之徃來也如日月寒暑之)
(徃來皆出于自然未嘗以徃來為病惟憧憧則失其徃/來自然之本體耳故日月互相推去而相代之明生寒)
(暑互相推去而四時之嵗成徃者屈矣來亦時信徃即/來之屈來即徃之信屈信相感而有明生歲成之利此)
(天道徃來自然之感也不假思慮无事安排若憧憧之/感則害矣張子云屈信相感而利生焉感以誠也情偽)
(相感而利害生雜以偽也夫既曰屈信相感而利生矣/恐人知信之利而不知屈之所以利也故以尺蠖龍蛇)
(明之蠖屈蟲郭璞云蝍􁀢也漢志云蠖之義葢取諸尺/蚓之義葢取諸引蒦于尺伸于引今人布指求尺一縮)
(一伸如蠖之步其尺蠖謂乎龍蛇至冬則必蟄所以伏/氣山林冬暖而蛇出者徃徃多死是无以存身也尺蠖)
(不屈則其行不能信既信而再行則又屈龍蛇不蟄則/其來歲之身不能奮既奮於來歲則又蟄此物自發其)
(天機也彼惡知所以然惟人有知有知則鑿其機故以/往感來以來感徃而不勝其計度之私自然者以漓此)
(用知之過也葢聖人不思而得故曰何思何慮學者須/以思學聖人之不思專取屈蟄言之者亦主靜之意非)
(主靜則不能精義非精義則无以研幾大凡聖人之學/非黜知而不用取合自然而已故思慮不无而終无一)
(思慮君子知无徃无來之謂義而究之於无心知自往/自來之謂義而究之於无心之心義不以无心裁不以)
(有心裁天則也夫是之謂精義妙之乎屈伸徃來之中/而无方者神乎究其義至於極精而入神觸手之所提)
(觸目之所揣不爽錙銖其致用皆不期然而然用无不/利身无不安泰宇常定天光自發徳之所繇崇也此君)
(子繇賢入聖之功蘇子瞻云精義者窮理也入神者盡/性以至于命也窮理盡性以至于命豈徒然哉將以致)
(用也譬之於水知其所以浮知其所以沈盡水之變而/皆有以應之精義者也知其所以浮沈而與之為一不)
(知其為水入神者也與水為一不知其水未有不善㳺/者也而况以操舟乎此之謂致用也故善游者之操舟)
(也其心閒其體舒是何故則用利而身安也事至於身/安則物莫吾測而徳崇矣然此之為境猶可得而知也)
(過此以徃則繇勉而安不思而得寂然不動感而遂通/如日月寒暑之徃來屈伸相感而利生焉所謂窮神知)
(化徳之盛也超超絶特不可以知知也葢入神者猶二/之窮神而天不能為之制矣淺言之為義深言之為化)
(化者天事也窮神則知變化之道矣神不可測安所容/吾窮然乃曰窮神正窮乎其所无容窮者也化不可為)
(安所容吾知然乃曰知化正知乎其所无容知者也窮/无窮知无知斯乃為徳之盛也夫徳盛而崇非所言矣)
(无心之盡以至於无心之不盡耳少容心焉譬之一塵/亦塵而太虚為之障吾未見其能通天下而不隔少不)
(盡心則又厭塵離塵吾未見其能通天下而不隔未合/自然故也經文言貞而此言義義也貞也一也下九爻)
(皆以發明此爻之義困三解上噬嗑初上否五鼎四共/六爻言安身也豫二復初兩爻言精義也損三益上兩)
(爻言往來也夫擇地而蹈所以安身也困之六三履非/其地欲上于四而四不納是困于九四之石也三又乘)
(二二是剛陽非已所乗是下據于九二之蒺藜也周禮/罷民之有過惡者坐諸嘉石石非所宜困而三困焉雖)
(未麗於法名已辱矣罪加重而置于叢棘者入圜土收/教之不能改而出圜土者殺蒺藜非所宜據而三據焉)
(死期將至身何危如之卦以剛見掩為困而爻以柔掩/剛為危小人固不足惜然亦可為不擇地者戒也相時)
(而動所以安身也解之上六上為天位六為飛鳥飛而/戻天象小人之鷙害者凴權怙勢至此時惡已熟矣四)
(居上公之位用以解悖坎弓離矢射上六之隼於高墉/之上應手獲之既有其具又善相時故也君子不患无)
(獲患无時不患无時患无器揆道必周藏身必固非時/无倡明於屈信信屈之感慎慮以靜善其器而藏之豈)
(為不豫哉藏而後發發以時動其動也中矣括謂結礙/動无結礙故出則有獲以語乎其器完成而後動者也)
(不知合變者不可以師張一目之羅不可以求烏也器/未成而亟自用其如倖之不可强徼何所謂尺蠖之屈)
(龍蛇之蟄九四有焉動而不括斯利用安身矣釁戾之/積常自纖纖也勿謂何傷其禍將長小人以小惡為无)
(傷而弗去也仁義无小彼弗為也見利輒動被之惡名/而不恥恐之以清議禍福而不畏故惡積而不可掩罪)
(大而不可解原其初焉无責耳矣此噬嗑初上所以始/於滅趾終於滅耳也身將滅焉其何能安不足道也故)
(君子勤修甚哉人之不可有所恃也安其位者勢必危/保其存者勢必亡有其治者勢必亂保者自矜而守之)
(之意若謂存可長保者是以君子在上雖當全盛之時/而不敢忘倚伏之警國家固于磐石鞏於覆盂安身可)
(知矣否九五所以有包桑之固者以常存其亡之心故/也故君子去恃古人君之用人必度其徳量其知與力)
(而後授之官為之臣者亦必自度其徳自量其知與力/而後居其任雖百工胥史且猶不苟况三公乎屠羊説)
(之所以見稱也君子將欲有為于天下非固却大任之/來然必其有以受之非徒貪爵禄也貪爵禄而不返如)
(赴火之蛾鮮不及矣鼎九四以陽居隂又乗兩陽剛之/上不勝其任故有覆餗之㓙公餗覆矣身將不免故君)
(子審己是之六爻也為君子者二為小人者四君子未/有不自全者小人未有不自菑者安危之道可以觀矣)
(素位而行之行无越思如農之有畔憧憧焉何益老子/云吾所大患為吾有身苟吾无身吾有何患聖人所謂)
(身則為天地立心為生民立命之身也是故言道必及/身夫惟大雅既明且哲聖人取焉安身本于精義精義)
(乂要在察幾若豫之知幾復之庶幾可謂能精義者也/明于屈與蟄者也周子云動而未形有无之間者幾也)
(是幾也境與意皆有之豫六二之幾幾之在境者也萬/事之變其幾必有先動者至人於凡事之交驀然而來)
(猝然而徃雖意象紛綸眩惑萬方而輕重緩急等差降/殺濳行而不窒冥會而不糺若素嘗較量於尺度權衡)
(而停審之極又神觸神覺神覺神應若手自持足自蹈/取物於掌股而不勞若飲食起居而忘其為鉅大艱難)
(不常有之事顧盻即起而致行之不疑者知幾故也葢/知至於幾而神矣然人心至神本无不燭獨心有所繫)
(天明為蔽夫故當幾而不知苟其心一无所繫如六二/之上交不諂下交不凟則此心空洞如水映鑑燭何不)
(足知幾之有豫之九四以不中不正為豫之主三比之/初應之初與三皆四之黨與也二中正自守在初與三)
(之間非惟不阿附四之權勢雖四之黨與亦不與之深/交葢杜絶依附之事於幾㣲之時上交以上卦之四言)
(下交以下卦之初三兩爻言凟䙝狎也幾之動也朕而/未著故曰㣲適其幾則无弗吉故曰吉之先見而不言)
(㓙朱義引漢書吉之之間有㓙字贅也試觀豫初曰㓙/三曰悔而二獨以貞吉稱則吉之先見可知己見幾而)
(作不俟終日言赴幾之速也介判决意夫人赴幾之不/速无亦見之依違不㫁故苟如石之鋸裂截然兩判寧)
(用終日故曰㫁可識矣臨川吳氏云穆生得免申白之/禍者能見幾而作也劉栁竟陷伾文之黨者不能見幾)
(而作也君子知㣲以下重咏嘆之也知㣲知彰㣲而能/彰介于石也知柔知剛柔而能剛不終日也其為衆所)
(瞻仰有以夫故曰萬夫之望復初九之幾幾之在意者/也殆者將也庶近也言顔氏之子其將近于知幾乎知)
(幾其神即窮神之神也聖人所以窮神者知幾而已顔/之不逺復庶幾聖人之神歟聖心无動无靜止體自如)
(顔子或不无㣲動於意然動即覺覺即止所以為不逺/復所謂小而辨物復以自知也韓退之云顔子之過非)
(發於行彰於言之謂也生於其心則為過矣顔子止之/於始萌絶之未形所以為庶幾程子云顔子无形顯之)
(過夫子謂其庶幾未能不勉而中所欲不踰矩是有過/也合之可識不逺復不貳過之義或云於幾處透徹則)
(定靜安慮而得其所止幾者兩間止者中極惟顔子殆/庶故能擇一善於不善之中亦可味復者陽反來復也)
(初陽來復處卦之初復之最先故不至於悔而有元吉/顔子以之夫能知幾則能窮義之精以入于神然後可)
(以其身試于徃來之途出而與人相感或者見世途多/艱遂欲冥感却應非也天地感而萬物化生聖人感人)
(心而天下和平觀其所感而天地萬物之情可見矣无/感无應則何以成世界故又舉損益二爻終之以明交)
(感之義損自下乾上坤而變六三一爻上下相交者也/絪麻枲也縕綿絮也借字以言天地之氣纒綿交結之)
(意醇者凝厚也本醇酒亦借字也以卦象言地在中爻/上下皆天有天將地纒綿之象故曰天地絪緼以二卦)
(言少男在上少女在下男止女説有男女搆精之象絪/緼者氣之交也故物之以氣化者其氣醲厚而能醇搆)
(精者形之交也故物之以形化者其精凝聚而能生致/一只是搆精男女之精俱到凝結而為一故能化生一)
(到一不到不可言搆不可言一也兩則能相與三則亂/矣詳在本爻下夫艮三索而得男乾道之所以成也兊)
(三索而得女坤道之所以成也使損之三上不易則艮/兊之象不見故所謂損下益上者專在六三一爻焉以)
(卦義言君民相與之道亦猶是也咸損皆山澤之象觀/損之三爻以不繫於初二兩陽而得其正應則咸九四)
(貞吉之義其理亦可推矣上下不交為否初四相易為/益上處卦極頑然不動猶之上下不交者也彼不肯益)
(下故下還擊之无交所致也夫君子之莅民也以財發/身不以身發財故能安其身安其身斯可以動矣若自)
(處于可危之地而驟欲動民則民不與也仰不愧俯不/怍故能易其心易其心斯可以語矣我實不徳而以空)
(文令未免有□疑之心則民不應也下之親上也如子/弟之親其父兄是謂定其交定其交斯可以求矣素无)
(恩于民卒有緩急而望民之拯援已則民不與也夫上/好仁下未有不好義者也不然傷之者至矣凡此皆上)
(九不恒其徳而孑立之象也抑㣲獨君之於民而已人/不能逃虚而自為也將矯憧憧而㫁絶其往來焉惡可)
(非徒无以經世恐亦无以安身矣所貴乎精義者謂其/能劑量天下也雖有褊心不怨權衡故可以自安亦可)
(以安人進而知幾則入於神而用益利身長无患而人/益來歸此以无徃來而致徃來于不窮者也守此道不)
(廢可以為感應主况又有窮神知化而過此者乎故此/一篇大文字也爻之指尚狹而聖意之所存者葢濶宋)
(儒誤以為隨一時之所欲言而或者欲取上下繫十/八爻之辭同列于乾坤文言之後則淺之淺者也)
子曰乾坤其易之門(古本又/有戸字)邪乾陽物也坤隂物也隂
陽合徳而剛柔有體以體天地之撰以通神明之徳其
稱名也雜而不越(説文/作􁂢)於稽其類其衰世之意耶夫易
彰往而察來而微顯闡幽開而當(句/)名辨物正(句/)言㫁
辭則備矣其稱名也小其取類也大其㫖逺其辭文其
言曲而中(丁仲/反)其事肆而隠因貳以濟民行(下孟/反)以明
失得之報(此章專論乾坤為易之門乃六十四卦之所/從出而賛彖象繫辭之妙乾謂竒坤謂偶門)
(者物之所從出者也易之變化從乾坤而起猶人之興/動從門而出故曰乾坤其易之門不以闔戸闢戸言有)
(形質曰物射禮畫於地以置足者亦謂之物一竒象陽/一偶象隂則有形質矣隂陽合徳謂二物交錯徃來剛)
(柔有體謂成諸卦爻之體隂陽之徳未嘗不合然其體/質之剛柔不易也以體天地之撰以通神明之徳正于)
(其合而分分而合得之撰數也九天數六地數三百八/十四爻皆受天地之數也有形可擬故曰體隠藏謂之)
(神著見謂之明隂陽交通乃謂之徳有理可推故曰通/體天地之撰承剛柔有體言兩體字相應通神明之徳)
(承隂陽合徳言兩徳字相應以上俱指卦畫言稱名謂/所稱之名一卦有一卦之稱名一爻有一爻之稱名或)
(言物象或言事變是也雖稱名龎襍而莫能越乎隂陽/之類於歎聲歎其稽核之審也易上古未有辭至文王)
(周公始作意者見中古以來人心日澆迷謬愈甚不得/不詳詔之若當盛世則卦畫足矣焉用此為所謂人病)
(而後求藥不病不求藥也聖人之心痌矣侯果云言邪/示疑不欲切指也夫易書所載彰明於己定之理而昭)
(察於方來之事而其彰察之妙有可言者人事屬顯易/則以天道而㣲妙人事之顯葢以人事本之天道也天)
(道屬幽易則以人事而闡發天道之幽葢以天道用可/之人事也開示切當使人曉然而无所疑確然而不)
(易所謂開而當也名辨物正承襍而不越言名即稱名/之名名以物而辨物即隂陽之物物得名而正㫁辭則)
(備承彰徃察來開而當言㫁辭謂㫁吉㫁㓙之辭備者/理盡意盡无復餘也此句與以言乎天地之間則備矣)
(語氣正同按言天下之賾言天下之動亦以言字起語/舊讀非是其稱名也小以下覆上文而贊之也牝馬遺)
(音之象卦之稱名者小也茅棘豕雉之象爻之稱名者/小也而其所取之類皆本于乾之陽坤之隂非其取類)
(也大乎類即上文稽其類之類彰徃察來㣲顯闡幽其/㫖之所示者何逺也而其繫之為辭者罕有直言必假)
(諸稱名以文飾之非其辭文乎凡委曲其文者未必皆/中乎理易之辭雖文而㫖則逺其言曲而中也将以迪)
(人從也肆陳也凡敷陳其事者无有隠而不彰易之取/類雖大而稱名則小其事肆而隠也將以啓人思也若)
(此者何為也哉上古民心出于一睢睢盱盱无得无失/報于何有衰世民心貳矣情偽愛惡相感相攻而吉㓙)
(襍矣聖人因其貳而明失得之報以警之若曰庶有惕/乎報猶應也失得之報吉㓙之應也於以度之危而措)
(之安濟民陷溺端在於此葢至以報言/而聖人之心滋戚矣故曰衰世之意)
易之興也其於中古乎作易者其有憂患乎是故履徳
之基也謙徳之柄也復徳之本也恒徳之固也損徳之
修(馬融本/作循)也益徳之裕也困徳之辨也井徳之地也巽
徳之制也履和而至謙尊而光復小而辨於物恒雜而
不厭損先難而後易(以䜴/反)益長(丁丈/反)裕而不設困窮而
通井居其所而遷巽稱(尺證/反)而隠履以和行謙以制禮
復以自知恒以一徳損以逺(于萬/反)害益以興利困以寡
怨井以辨義巽以行權(此章論聖人以九卦修徳上經/三下經六依經文之序而舉之)
(雖以處憂患言其實聖學莫備于此中古謂文王時易/乃伏羲所作然无其辭文王已前不過為占卜之書而)
(已至文王始有彖辭教人以反身修徳之道則易書之/著明而興起者自文王始也文王拘羑里而作易故於)
(處憂患之道曲而盡文王之易出而伏羲无窮之精義/始著其辭皆前所未有故不云述而曰作程子云仁者)
(不憂又却言作易者其有憂患須要知用處各别也天/下只有一箇憂字一箇患字既有此二字聖人安得无)
(之第二節言九卦為修徳之具第三節以卦之體言第/四節以人之用卦言徳者行道而有得于身也入道先)
(從復禮始禮者聖人之成法卑如地者也人之欲无窮/不範之以禮則萬過所繇藂故履為徳基基者積累之)
(所始如築土下址也然心不自下雖勉而繇禮弗終也/故次之以謙滿招損謙受益故為徳之柄柄者以此自)
(持如言以謙為把柄也夫人未有不繇履與謙而能脱/於憂患者然而復其本也故次之以復復者反也朱子)
(云如孟子所謂自反心不外而善端存也又陸子云復/而先以履謙葢履上天下澤而人居其中先辨一身所)
(以舉措動作之繇謙以自持使精神收聚于内則此心/斯可得而復亦是至於復而學始有根柢還得其本心)
(矣猶慮夫擇焉而弗能固也故次之以恒恒者守不變/而常且乆也至於恒而根柢乃堅固心始不動矣徳既)
(固矣焉用損或以欲牽或以見溷皆蝕吾徳者也不減/損則其所執為徳者竟非徳矣本无者日損而徳始修)
(治故曰損徳之修也徳既修矣然以粹白自足而不務/深造无乃猶有遺徳遷善改過則本有之道心日長故)
(曰益徳之裕也居常履順而懐徳易耳不從困中過如/金不經鍛鍊不可為鏌鎁木不經椎鑿不可成宫室必)
(困而徳始辨焉遭非意之變而所造因以日精日徹故/曰辨非自他人觀之也此一句乃三陳九卦之本㫖至)
(是而徳可以濟天下矣必親為之日亦不足故居至靜/以待天下之動若井之在地而徃來井井靜而不勞施)
(而不匱可也故曰井徳之地也天下之事无窮載籍有/所不備父師有所不傳當機審宜間不容髪非天下之)
(最善制者孰能定而非最精心以巽順于理者孰能制/故以巽為徳之制終焉或謂此九卦无次第然觀履以)
(徳之基言而終于巽乃可與權之事則朱義所云有序/理或然也夫履之為卦上天下澤六三一隂安處于三)
(陽之下各履其位而得其和者也和則疑於平易而非/極至之義然各得其所而不亂天理之至孰加焉是履)
(之徳也謙之為卦地中有山九三一陽退處于三隂之/下迹在乎自卑則不尊矣意存乎自晦則不光矣然自)
(卑而人尊之雖自晦而道彌光是謙之徳也復之為卦/一陽生于五隂之下可謂小矣然與衆隂却不相亂如)
(幽暗中一㸃白故曰小而辨於物物指五隂是復之徳/也男女雜居苟不得其當未有乆而不厭者惟恒以長)
(男正位乎上長女正位乎下乃天地之大義人道之常/經故雖襍而不相厭是恒之徳也損上艮下兊君子取)
(象以懲忿窒慾或謂忿如山慾如壑必摧山以塞澤則/兩患俱減是先難也然夷高就卑自非難事故曰後易)
(亦通是損之徳也益上巽下震以學言遜志為巽時敏/為震彖傳曰益動而巽日進无疆故能充長寛裕而不)
(假造作是益之徳也困下險上説在險能説則有不為/困困者在身雖窮而道則通故彖傳曰困而不失其所)
(亨是困之徳也井下卦巽二陽之水下居井中不動而/上卦坎一陽之水汲上而及物葢内足者不求於物而)
(物求之故居其所而能遷是井之徳也巽一隂在下二/陽在上其義入也伏也不止卑順之謂凡有所遲疑顧)
(慮從權變而入者皆巽也故能稱量事物之宜如風之/行而不露其形迹是巽之徳也九卦之體各有其徳如)
(此是故學者用九卦以修徳亦各有所屬焉以用也履/者禮也憤驕而不可係者其惟人心乎用禮以約之而)
(制行始和此履所以為徳之基也所貴乎禮者以其為/徳之品節也然惟譲為禮之實不讓不為禮故用謙以)
(制之此謙所以為徳之柄也擇善者吾身修徳之始事/也則用復以自知而擇之此復所以為徳之本也固執)
(者吾身脩徳之終事也則用恒以一徳而守之此恒所/以為徳之固也人欲者吾徳之害也則用損以逺之此)
(損所以為徳之修也天理者吾徳之利也則用益以興/之此益所以為徳之裕也不知其命之當安未免怨天)
(无以為君子矣則用困以寡之此困所以為徳之辨也/施而无私者義之方也然必安而後能慮則用井以辨)
(之此井所以為徳之地也至於巽以行權而後其變化/時出與易同體非義精仁熟者不能此巽所以為徳之)
(制也朱子云巽是入細底意説在九卦之後是這八卦/事了方可以行權焦竑云三陳皆有辨困之辨辨于已)
(復之辨辨于物井則人已之間兩極其辨也九徳雖以/處憂患言然易道至此備矣葢聖人挈要之微言可弗)
(玩夫蘇子瞻云此九卦者為憂患者言也其意以屬文/王歟孔子於文王也見其禮樂讀其易考其行事而得)
(其為人其必有以合此九卦者而世莫足以知之也馮/時可云易之為卦六十有四而聖人獨舉九卦也曰作)
(易者其有憂患則以是九者為處困之道乎曰非也聖/人之憂患者憂患天下之迷復也乃其處困又何憂患)
(焉是故九卦者所以釋天下之憂患也其重在於復而/先之以履與謙則有意乎其言之也夫道與器不相離)
(而神與迹不相判也然而以道自命者率以器為拘以/神為玩者率以迹為滯易之為道盡性至命變動不居)
(者也故貴虚樂肆者依焉此聖人所深憂也憂之如何/以禮朂之而已履者禮之所以行謙者禮之所自起也)
(履以閒邪於外謙以聚精於内心可復矣復而不固其/復有時而失也故不可以不知恒恒而不通其恒有時)
(而泥也故不可以不知損益能知損益則私欲日消天/理日瑩雖處危困而此心卓然不動然後左右逢原如)
(井之勿幕處處皆足至此則觸機而動順天而應如風/之无所不入而无所阻礙故可以行權也學至於行權)
(則此心真體渾然全復矣然必以禮為之基謙為之柄/則聖人之學可知也是故禮非明也易非幽也易為之)
(動禮為之主雖不可為典要而未嘗无典要也虛无放/蕩之論詘於是矣而雲峯胡氏則曰此章三陳九徳雖)
(夫子偶即九卦言之然上經自乾至履九卦下經自恒/至損益亦九卦上經履至謙五卦下經益至困井亦五)
(卦上經謙至復又九卦下經井至巽又九卦上經自復/而後八卦而為下經之恒下經自巽而未濟亦八卦復)
(為上經之乾上下經對待又似非偶然者或於此可見/文王之心焉對待凡十卦置乾不言乾為君也文王常)
(存事君之小心而不知其有君民之大徳者也九卦上/下體无離文王晦其明者也然有互體離在焉實未嘗)
(不明也新安朱氏升又云夫子言邦无道危行言孫九/卦前三卦危行也後六卦言孫也上經取履于乾先天)
(之乾所以父巽離兊於上者叙倫於履矣取謙於坤先/天之坤所以母震坎艮於下者叙倫於謙矣復卦乾陽)
(反動於坤隂之下復禮為仁之本也而三才之道備矣/恒為下經巽體之首下經十一卦有巽體惟益反為損)
(升反為困名義相形可以表巽道之用故並取四卦以/見意益巽于外井巽于内而又以重巽終焉葢至是而)
(内外上下无非巽矣愚按朱子不取九卦合陽數之説/以為觀聖人之經正不當如此天下道理只在聖人口)
(頭開口便是道理偶説此九卦意思自足若更添一卦/也不妨更不説一卦也不妨只就此九卦中亦自儘有)
(道理若以困為處憂患底卦則屯蹇非處憂患而何此/論葢得之胡朱之説非其至者姑録之以廣聞見云爾)
易之為書也不可逺為道也屢遷變動不居周流六虛
上下无常剛柔相易不可為典要唯變所適其出入以
度外内使知懼又明於憂患與故無有師保如臨父母
初率其辭而揆其方既有典常苟非其人道不虛行(此/章)
(因論卦變而言易之為用雖變易之為理則常欲人觀/象玩辭而得之也夫易以前民用作也其為書曷容逺)
(索哉顧其為道也屢遷凡書皆各因一事而發故指趣/有定歸惟易不然役隂陽而為道隨時變通而不滯乎)
(物是以九六之畫更互變動不恒居一體而周徧流動/在六位之虚此變動以卦變言與蓍无涉通章皆主易)
(之為書言亦與人占卦无涉卦雖六位然剛柔徃來如/寄非實有也故曰六虚鶴山魏氏云六畫六爻六位六)
(虚四者相近而不同爻者動也專指九六則父母之策/也畫者卦也兼七八九六則包男女之策也總而言之)
(畫即為爻析而言之爻與畫異畫之見者又為位爻之/變者又為虚故曰變動不居周流六虚位從爻而為虚)
(也曰六畫成卦六位成章虚從畫而為位也然其實皆/自竒偶之畫始竒偶則太極之分者也外三爻為上内)
(三爻為下上下无常者九六之爻周流于虚位之間或/上或下而无常也剛柔相易者如乾之一陽與坤之一)
(隂相易而震生焉坤之一隂與乾之一陽相易而巽生/焉是也是皆不可拘以典常繩以要約惟其變畫所徃)
(何位耳朱子云易不可為典要易不是確定硬本子揚/雄太𤣥却是可為典要他排定三百五十四賛當晝三)
(百五十四賛當夜晝底吉夜底㓙吉之中又自分輕重/㓙之中又自分輕重易却不然有陽居陽爻而吉底又)
(有㓙底有隂居隂爻而吉底又有㓙底有有應而吉底/有有應而㓙底是不可為典要之書也是有那許多變)
(所以如此出入以爻言外内以卦言出者自内之外所/謂徃也入者自外之内所謂來也承上文言卦變之不)
(常如此然其爻出入所居之位莫不各有截然之法度/其卦之居於内外者又皆各著其相合之體以使人知)
(懼此二句指卦中兩體及六爻之象言而聖人又於出/入外内之中繫之辭焉以明其可憂又明其可憂之故)
(明其可患又明其可患之故雖无師保在上而常若父/母臨之此則文王周公所以教愛天下之至也蘇子瞻)
(云卦所以有内外爻所以有出入者為之立敵而造憂/患之端使知懼也有敵而後懼懼而後用法此物之情)
(也憂患之來苟不明其故則人有苟免之志而怠於避/禍矣故易明憂患又明其所以致之之故辭卦爻辭也)
(方辭所指之向也初率其辭而揆其指之所向則其道/雖不可為典要而其書則既有典可循有常可蹈矣上)
(言卦畫之變其道變而不常此言彖爻之辭其道常而/不變然通全易而言則以屢遷為道者固終未始有常)
(也故曰苟非神明黙成之人則易之道不虚行人能𢎞/道無人則道虚離方以求道者非執方以為道者抑猶)
(非所貴學易者固將以行之也能无望于得其人哉言/初即含有終意言既即含未了意蘇子瞻云初者為未)
(達者言也未達者治其書用其出入之度審其内外之/懼明其憂患之故而蹈其無常可以寡過達者行其道)
(无出无入无内无外周流六/位无徃不適雖為聖人可也)
易之為書也原始要終以為質也六爻相雜唯其時物
也其初難知其上易知本末也初辭擬之(句/)卒成之終
(句/)若夫雜物撰(鄭𤣥本/作算)徳辨是與非則非其中爻不備
噫亦要存亡吉㓙則居可知矣知(音/智)者觀其彖辭則思
過半矣二與四同功而異位其善不同二多譽四多懼
近也(郭京舉正載王弼註懼云/懼近也誤將近也字作經)柔之為道不利逺者其
要无咎其用柔中也三與五同功而異位三多㓙五多
功貴賤之等也其柔危其剛勝耶(此章統論爻畫而歸/重于彖辭説易之法)
(莫備于此易之為書綱紀在卦卦必合爻之全而後成/卦一畫不似便成它局聖人之係卦也為之推原其始)
(要約其終彌綸全卦之理而包羅含蓄於彖辭之内如/物之有體質即三章所謂彖者材也至於係爻則異此)
(就其所處之一節而分疏之葢卦猶天王也爻猶列國/也承乗比應愛惡相攻逺近相取情偽相感雜揉紛綸)
(不可殫紀故吉㓙得失之變多聖人係辭亦惟相其六/位之時而導之宜因其隂陽之物而立之像然其大㫖)
(要不過推演彖辭之意愚嘗謂易更四聖人之手而其/理已宣洩无餘矣畫不足而立之彖彖者畫之註疏也)
(彖不足而立之象象者彖之註疏也彖象又不足而佐/之傳傳者彖與象之註疏也合之皆以明畫有是四者)
(而猶不悟聖人末如之何矣夫存畫于心本之以觀彖/象則未有不瞭然者也即六畫備而卦名生稽其字義)
(則其卦義亦未有不瞭然者也而况於彖與象之詳且/盡乎所以必宗傳者嘵嘵之學各是其師故衆言淆亂)
(折諸聖也是故傳者學易之準的也而從來之為義者/第以文字求之而已即曰某乗也某承也某比應也某)
(當位不當位也特從而為之辭者耳其於六畫固未能/豁然而貫通且間有彖與象與傳互相矛盾者吾不知)
(其解也假令易一爻而示之恐郢書燕説之笑端比比/而是故愚之説易也專以六畫為主有能得象而忘言)
(則彖象且无庸進之得意而忘象則畫亦无庸庶幾旦/暮遇之爾其初難知以下承六爻句折言之其初難知)
(五句言初上二爻雜物撰徳三句言中四爻初爻者卦/之本本則其質未明時物中藏而難知上爻者卦之末)
(末則其質已著從其本而推之則易究是以聖人繫辭/之時擬議其初甚似不容易及其卒也則就所擬者成)
(之終爾若夫襍物撰徳廣肆而言之者則唯中四爻始/備葢兼正體互體言也内外既有二正卦之體中四爻)
(又成二互體之卦然後其義愈无遺闕非以此正體互/體並觀則其義猶有不備互體如屯卦震下坎上就中)
(間四爻觀之自二至四為坤自三至五為艮是也在爻/有之坤坎為師而六五之爻曰長子帥師則以正應九)
(二而言葢取九二六三六四為震也坤艮為謙而初六/之爻曰用渉大川葢自二而上則六二九三六四為坎)
(也愚此書中言互體頗備葢祖夫子之説物即隂陽之/物互雜而取其畫謂上取此畫為上卦下又取此畫為)
(下卦撰猶數也二卦固各有徳自其中四爻之隂陽襍/而互之又成兩卦是別筭其徳也按互體之説本於左)
(傳漢儒皆用之自王輔嗣棄而不道後之言易者皆祖/焉葢利其簡便故耳愚則謂中爻之象兼取互體者正)
(所以識别其畫也二體之中又分二互因其所取之象/而諦觀之則若爻之居若位截然无遁情矣聖心名理)
(觸處洞然其重卦也猶之合兩物為一物云耳兩合為/一則上下之交將隔而不屬夫惟襍之以互而一二三)
(為卦二三四又為卦三四五為卦四五上又為卦合而/分分而合無不聨者政如常山之蛇擊首尾應擊尾首)
(應擊其中則首尾以應也其義類之精至於如此若乃/成卦之指則仍是上下兩體為主專以互體言易非也)
(棄互體而不言亦非也以六畫言則二三四五為初上/之中以二三四五言則三四又當二五之中故三四之)
(為互體也各二而二五之為互體也各一總謂之曰中/爻得其位曰是不得其位曰非噫嘆美辭亦要存亡吉)
(㓙則居可知矣統六爻言之也存亡者隂陽之消息吉/㓙者人事之失得繇六爻以要約存亡吉㓙之所歸則)
(居然易見可指掌而知矣然智者能見事於未形雖不/觀各爻之義但觀卦首之彖辭則所思已得十分之五)
(六矣葢彖舉其綱爻言其目彖辭或論二體或論主爻/雖未十分詳盡而已得其大要是以不待觀六爻而已)
(可見也凡解彖者而未能使六畫之理了然目前不至/為他卦所溷未為能解彖也王輔嗣云夫彖者何也統)
(論一卦之體明其所繇之主者也夫衆不能治衆治衆/者至寡者也夫動不能制動制天下之動者貞夫一者)
(也故衆之所以得咸存者主必致一也動之所以得咸/運者原必无二也物无妄然必繇其理統之有宗㑹之)
(有元故繁而不亂衆而不惑故六爻相錯可舉一以明/也剛柔胡乗可立主以定也自統而尋之物雖衆則知)
(可以執一御也繇本以觀之義雖博則知可以一名舉/也故處璇璣以觀大運則天地之動未足怪也據會要)
(以觀方來則六合輻輳未足多也故舉卦之名義有主/矣觀其彖辭則思過半矣夫少者多所貴也寡者衆所)
(宗也一卦五陽一隂則隂為主五隂一陽則陽為主夫/隂所求者陽也陽所求者隂也陽苟一焉五隂何得不)
(同而歸之隂苟隻焉五陽何得不同而從之故隂爻雖/賤而為一卦之主者處其至少之地也或有遺爻而舉)
(二體者卦體不繇乎爻也繁而不憂亂變而不憂惑約/以存博簡以濟衆其惟彖乎亂而不能惑變而不能渝)
(非天下之至賾其孰能與於此故觀彖以斯義可見矣/章首第一句言彖第二句總言六爻既又總言六爻而)
(復歸重於彖葢為結語與章首起語相終始下文則又/更端而言中四爻也襍物撰徳兼言中爻之互體二四)
(三五同功異位專論中爻之本體而同功二字則又連/上互體而言二與四同居隂位自二至四互成一卦故)
(其功同也異位者謂異其近君逺君之位君指五其善/不同者其可名之善相懸絶也即下文之所謂譽二多)
(譽為其逺君而易為名也四多懼為其近君而難為名/也有善之名而近於君則懼矣故二之善宜著而四之)
(善宜隠也多者謂不盡然而若此者衆近也二字專釋/四多懼此下四句釋二多譽柔者有依而後能立二四)
(皆以柔道處柔位者四近五有依而二逺五无依疑於/四利而二不利然而二要歸无咎則以其用柔而居下)
(卦之中也今之仕宦者類樂内遷而憚外補讀此亦可/洒然月逺日則光滿近則光㣲此多譽多懼之説也然)
(月太隂之精也與日正相望而光乃比於日又柔中之/譬也三與五同居陽位自三至五互成一卦故其功同)
(也而異其五為君三為臣之位上文二四之位以逺近/言此位字以貴賤言與六位隂陽之位不同三常以賤)
(而受其責五常以貴而享其功貴賤之差等也柔危剛/勝或指五言或指三言或兼言之皆有未通此剛柔字)
(與易中凡言剛柔字稍異五君也其位貴其道剛三臣/也其位賤其道柔柔而居剛危而多㓙剛而居剛勝而)
(多功故曰其柔危其剛勝耶曰多曰邪皆未必然之辭/六十四卦惟謙卦九三勞謙許之以吉所謂三多㓙也)
(若五之多功則有不可勝舉者王輔嗣云二五多譽卦/之宗也三四多懼爻及中也苟獲其中雖弱必治苟非)
(其正雖强必災是以大有六五柔非其體在卦之宗雖/柔猶吉同人九三剛得其位非爻之中雖剛猶危强而)
(失正則强不足安弱而得中則弱不足患東鄰百勝而/亳社斯表周雖陶穴而有汝墳自此觀之㫁可識矣愚)
(按篇末覆舉中爻雖以三四與二五並言其意全為二/五而發葢二五居上下卦之中六爻之徳莫優于此故)
(復表而出之所以畧初上不言者葢初上之文九六處/其後二三四五之文九六處其前初上非不論徳行而)
(非用事之地故所重在時位中四爻非不論時位而用/事之地故惟重在徳行也若夫卦主在初上者則不可)
(以此例論也此章為易中卦爻之凡例求卦爻之義者/執此以求之而已然僅曰要曰多曰過半則雖聖人猶)
(未敢輕言之也韋/編三絶有以夫)
易之為書也廣大悉備有天道焉有人道焉有地道焉
兼三才而兩之故六六者非他也三才之道也道有變
動故曰爻爻有等故曰物物相雜故曰文文不當故吉
㓙生焉(上章析論初上二五三四此章統六爻言之而/以爻畫之序三分焉亦易書中一義也上篇所)
(云三極之道正此通上三章各以易之為書也起語故/宜各為一章廣大者體統渾淪也悉備者條理詳密也)
(又荀爽云以隂易陽謂之廣以陽易隂謂之大易始于/三畫之卦有天人地之理流行於此焉謂上畫象天中)
(畫象人下畫象地也天不兩則獨陽无隂地不兩則獨/隂无陽人不兩則隂陽亦混而不分故必兼天人地三)
(者之才而兩之則天人地各有隂陽全而不偏是故聖/人重三畫為六畫説文一手持二秉為兼才者能也天)
(能覆地能載人能參天地故曰才六畫非他也三才之/理之流行也初為地之陽二為地之隂三為人之陽四)
(為人之隂五為天之陽上為天之隂然是天地人之理/流行于六畫視其在三畫也亦有更變移動焉惟初為)
(地道上為天道兩畫不改移其中四畫皆有改移也二/人也而為地三天也而為人四地也而為人五人也而)
(為天必六畫而後三兩之理始全故名其六位隂陽交/錯相間者為爻三畫之卦不曰爻者无隂陽相間也各)
(爻之畫有比並而不同者或剛或柔而小大有等故謂/之物物即隂陽二物也爻虚位不可以言物有等則謂)
(之物矣一不獨立二則為文隂陽兩物互相間襍於六/位中故名為交錯之文隂陽純而不襍則不成文也不)
(當者非專指陽居隂位隂居陽位也卦情若淑或以不/當為吉卦情若慝反以當位為㓙要在隨時變易得其)
(當而已卦必舉始終而成體故上章以質言爻必襍剛/柔而為用故此章以文言季彭山云按卦爻之乗承比)
(應或逺或近或寡或多各趨所重不但隂陽有不當位/而已自聖人處之剛中有柔柔中有剛位不宜剛而遇)
(剛亦不至於太抗位不宜柔而遇柔亦不至於太卑隨/其所遇而能相濟皆吉道也在常人則剛柔之遇倚於)
(一偏而卦爻之㓙者不能避矣故文不當而㓙或害之/者自小人言也不然則雖㐫亦吉何吉㓙之可並言哉)
易之興也其當殷之末世周之盛徳邪當文王與紂之
事邪是故其辭危危者使平易(以䜴/反)者使傾其道甚大
百物不廢懼以終始其要无咎此之謂易之道也(此章/言文)
(王作易之大㫖紂在位乆文王遭時不幸激之不可徇/之不可讀易羑里正化剛為柔持中養和之日故曰盛)
(徳夫无寇言備寇者不若遭寇者之為用无虎言防虎/者不若遇虎者之為工意之者不如履之者也文王遭)
(紂禍而演易不以已之憂患忘天下後世之憂患其心/懼故其辭危欲人知所警而不蹈㓙幾非謂遇禍而始)
(懼也危懼故得平安慢易則必傾覆使者天理之自然/若或使之也所謂殖有禮覆昬暴天之道即易之道也)
(百物猶云百事近而語黙動靜之得失逺而天下國家/之興亡靡不繇此應若影響无能違者故曰其道甚大)
(百物不廢人能因其辭之危而承以心之懼自始至終/莫不皆然則其大要歸于无咎恐人有求吉之心也但)
(曰无咎而已要之能无咎則吉可知故易之道以一體/盡之防乎其防易之大綱也此文王作易教人之心亦)
(夫子誨人讀易之訣也或云辭即彖辭爻辭皆文王所/作若以文王止作彖辭則彖辭未見所謂危者惟爻辭)
(則多有之謂爻辭非文王所作可乎占法不變者㫁以/彖變者㫁以爻謂文王不作爻辭不知占法者之妄論)
(云耳此説亦可信存之以竢知者誠齋楊氏云紂殷王/也仲尼殷後也而仲尼貶殷為末世褒周為盛徳指紂)
(之名而不諱稱文王之王而不抑其不以一家之私/没天下之公與大哉文王之聖與大哉仲尼之公與)
夫乾天下之至健也徳行(下孟反/下同)恒易(以䜴/反)以知險夫
坤天下之至順也徳行恒簡以知阻能説(音/悦)諸心能研
諸侯之(二字/疑衍)慮定天下之吉㐫成天下之亹亹者是故
變化云為吉事有祥象事知器占事知來天地設位聖
人成能人謀鬼謀百姓與(去/聲)能八卦以象告爻彖以情
言剛柔雜居而吉㐫可見矣變動以利言吉㐫以情遷
是故愛惡(烏路/反)相攻而吉㓙生逺近相取而悔吝生情
偽相感而利害生凡易之情近而不相得則㓙(句/)或害
(句/)之悔(句/)且吝(句/)將叛者其辭慚中心疑者其辭枝吉
人之辭寡躁人之辭多誣善之人其辭游失其守者其
辭屈(此繫傳之末章也總論聖人體乾坤易簡之徳以/知險阻故能作易以前民用與首篇第一章相首)
(尾首章原作易之本此章著作易之事健順者乾坤之/性徳者乾坤藴蓄之徳行者乾坤生成之迹易簡者乾)
(坤无私之理也易與險相反惟中心易直者能照天下/險巇之情簡與阻相反惟行事簡靜者能察天下煩壅)
(之機夫自為險阻而求天下无險阻者无有故非易簡/不能知而易簡非无町畦之謂也惟乾至健惟坤至順)
(因理之自然而行其所无事大清不淆大寧不摇是故/恒易簡而知險阻也蘇子瞻云已險而能知險已阻而)
(能知阻者天下未嘗有也夫險阻在躬則天下莫不備/之天下莫不備之則其所備者衆矣又何暇知人哉是)
(故處下以傾高則高者畢赴用晦以求明則明者必見/易簡以觀險阻則險阻无隠情矣朱子云險是自上視)
(下見下之險故不敢行阻是自下觀上為上所阻故不/敢進自山下上山為阻故指坤而言自山上觀山下為)
(險故指乾而言因登山而明險阻之義又云乾雖至健/知得險了却不下去坤雖至順知得阻了更不上去有)
(人于此能以此易簡之徳行玩味之於心而心與理會/能以此易簡之徳行研磨之於臨事之思慮而理因慮)
(審則知險阻者乾坤而之人亦能知險阻矣于以决㫁/天下之吉㓙而作成天下之趨事者必此人也下文所)
(謂聖人是也故起之以能字而終之以者字焉侯之二/字定屬羡文註疏强解非是愚於易本文中所不從者)
(惟此二字耳是故在天道則有變化在人事則有云為/云言語也為行事也凡人事之與吉逢者其先必有祥)
(兆天人相感志一之動氣也聖人作易正以迪人于吉/故獨以吉事言之與吉之先見同義取變化之理以象)
(人事則能知形下之器取變化之理以占人事則能知/朕兆之來器謂隂陽來謂來物知器知來皆從知乾坤)
(之理而出此易書之所繇作所以教人趨吉避㓙而成/天下之亹亹也夫自天地設位而易即行乎其中矣然)
(天地能知險知阻而不能以告人也聖人則完成天地/之所不能者而能之創為象占之法凡人有事先與人)
(謀之又問之於筮而與鬼神謀則雖日用不知之百姓/亦可與及于聖人之能也百姓與能此聖人所以成天)
(地之能者也韓康伯云不假思慮而失得自明不勞探/討而吉㐫自著類萬物之情通幽深之故故百姓與能)
(樂推而不厭也八卦以象告謂卦畫之以象示人也爻/彖以情言謂繫辭之以言論人也八卦即六十四卦也)
(以上下二體各有八卦故但言八卦情即象之情在彖/則言其一卦之情在爻則言其本爻之情以象告者伏)
(羲先天之易也以情言者文王周公後天之易也剛柔/雜居而吉㓙可見此二句明八卦以象告也變動以利)
(言吉㐫以情遷而下明爻彖以情言也然言爻彖之情/者不同自彖辭觀之卦體本以變動而成故彖辭專言)
(其變通之利如柔來文剛剛自外來而為主于内之類/雖睽蹇明夷至不美之卦其彖皆有所利葢因變而成)
(卦則以成卦者為利此彖之情也變情言利者正與下/文愛惡相攻逺近相取情偽相感三者為爻之情對看)
(葢指其藴而言故曰變動以利言自爻辭觀之一爻有/一爻之情故或吉或㓙以逐爻之情而遷其説在下皆)
(言吉㓙以情遷之事而以六爻之情與辭明之爻之相/得者為愛不相得者為惡曰相攻者謂兩相愛兩相惡)
(而辭之或吉或㓙生焉爻之逺者為應近者為比曰相/取者謂逺取逺近取近而辭之或悔或吝生焉爻之以)
(實意徃來者為情以虚情結託者為偽曰相感者謂情/感情偽感偽而辭之利與无攸利生焉相感者情之始)
(交故以利害言之相取則有事矣故以悔吝言之相攻/則其事極矣故以吉㓙言之總而明之曰吉㓙也凡易)
(之道六爻必取正應初與四應二與五應三與上應其/或有舍正應而從近比者必其果有相得之情則不可)
(以此為例苟非正應又不相得雖貪密邇道終致㓙或/招患害徃必致悔且有羞吝也則㓙二字絶句或害二)
(字又絶句與或擊之文法同之悔二字又絶句之徃也/大學之其所畏敬哀矜論語之三子告皆以之字起語)
(且吝二字自為句若連之悔二字讀則亦從論語使驕/且吝之例也葢㓙害悔吝四者俱有而總之皆㓙道耳)
(舊讀則㓙或害之為句難通且專主近比言不得其㫖/王輔嗣云夫爻者何也言乎變者也變者何也情偽之)
(所為也夫情偽之動非數之所求也故合散屈伸與體/相乖形躁動靜質柔愛剛體與情反質與願違巧歴不)
(能定其筭數聖明不能為之典要法制所不能齊度量/所不能均也為之乎豈在夫大哉陵三軍者或懼於朝)
(廷之儀暴威武者或困於酒色之娛近不必比逺不必/乖同聲相應高下不必均也同氣相求體質不必齊也)
(召雲者龍命吕者律故二女相逺而剛柔合體隆墀永/嘆逺壑必盈投戈散地則六親不能相保同舟而濟則)
(胡越何患乎異心故苟識其情不憂乖逺苟明其趣不/煩彊武能説諸心能研諸慮睽而知其類異而知其通)
(其惟明爻者乎故有善邇而逺至命宫而啇應修下而/高者降與彼而取此者服矣是故情偽相感逺近相追)
(愛惡相攻屈伸相推見情者獲直徃則違非天下之至/變其孰能與於此哉又云夫卦者時也爻者適時之)
(變者也夫時有否泰故用有行藏卦有小大故辭有險/易一時之制可反而用也一時之吉可反而㓙也故卦)
(以反對而爻亦皆變是故用无常道事无軌度動靜屈/伸唯變所適故名其卦則㓙吉從其類存其時則動靜)
(應其用尋名以觀其吉㓙舉時以觀其動靜則一體之/變繇斯見矣夫應者同志之象也位者爻所處之象也)
(承乗者逆順之象也逺近者險易之象也内外者出處/之象也初上者終始之象也是故雖逺而可以動者得)
(其應也雖險而可以處者得其時也弱而不懼於敵者/得所據也憂而不懼於亂者得所附也柔而不憂於㫁)
(者得所御也雖後而敢為之先者應其始也物競而獨/安靜者要其終也故觀變動者存乎應察安危者存乎)
(位辨逆順者存乎承乗明岀處者存乎内外近逺終始/各存其會僻險尚逺趣時貴近比復好先乾壯惡首明)
(夷務闇豐尚光大吉㓙有時不可犯也動靜有適不可/過也犯時之忌罪不在大失其所適過不在深動天下)
(滅君王而不可危也侮妻子用顔色而不可易也故當/其列貴賤之時其位不可犯也遇其憂悔吝之時其介)
(不可慢也觀爻思變變斯盡矣末言六辭者以象爻中/所列之辭也上文言爻之情盡矣命辭之法必各象其)
(爻之情爻之辭從情而變亦猶人之辭繇情而遷故舉/六辭以譬之所謂學易而有得者可以知言也大抵歉)
(于中者必愧于外秦武陽色變而荆軻為之辭謝是也/故曰將叛者其辭慙將有言于人而逆疑其不售也必)
(左右其説以詳之此不有售焉則彼必售矣啇鞅之説/孝公是也故曰中心疑者其辭枝直情无所煩言至正)
(无所揣摩申公之對武帝是也故曰吉人之辭寡人惟/无躁競也人而躁競則危言以眩世而无所忌强聒以)
(撼人而不能已能令人厭亦能令人喜厭者察其空空/而喜者意其有挾也淳于髠之見梁惠王連語三日三)
(夜是也故曰躁人之辭多小人之疾君子而欲毁之也/必深匿其毁之之迹疾之愈甚則毁之愈緩或顯譽其)
(人而隂寓其忮或泛為之説以旁見其意故毁行而人/不悟公孫𢎞之譛董仲舒汲黯是也故曰誣善之人其)
(辭游人之心未有无所主者所主者義乎攻之者愈衆/而主之者愈堅所主者不義乎外必周為之防而内必)
(深窒其隙幸而遇庸人雖欲攻之莫知其所以攻之者/不幸而遇智者先得其隙而入之逆奪其防而據之則)
(一語而折夷之之見孟子是也故曰失其守者其辭屈/卦爻之辭亦猶是也聖人準望此六者以繫爻如化工)
(肖物直使人因爻之辭以見爻之情然吉一而已若叛/若疑若躁若誣若失守且居其五亦足盡險阻之變矣)
(以上皆言吉㓙以情遷之事上下篇為繫辭作傳故以/論辭終焉按繫辭傳上篇多譚理下篇多釋義而始終)
(于易簡葢易之象括于乾坤而易之道則括于易簡也/晏子譏孔子以為當年莫能究其禮累世莫能殫其學)
(莊生譏孔子之仁義大謾司馬談謂儒者之學博而寡/要勞而難從皆不知聖學之易簡也非學易也烏見聖)
(人之/心哉)
　
　古周易訂詁卷十二
欽定四庫全書
　古周易訂詁卷十三
　　　　　　　　　　　　明　何楷　撰
文言傳(此夫子第七翼也梁武帝云文言是文王所制/今按文言當即是乾坤二彖乃文王之言而孔)
　(子特為之作傳若以文言傳作文言稱則非也文言/傳故自為一編王輔嗣移附乾坤後稱文言以别之)
　(而去傳字後人襲訛而不之考亦猶繫辭傳只稱繫/辭也雙湖胡氏云朱子謂孔子十翼專用義理發揮)
　(經言竊謂彖象繫辭説卦襍卦耑言象數乃用易之/括例唯乾坤文言純以義理發之其次則序卦只用)
　(卦名發其次序之/義而不及象數也)
元者善之長(張文反下長人同朱子云春秋傳記穆姜/所誦之語謂元者體之長覺得體字較好)
(是一體之長也吳幼清云彼釋人首之元此則假借元/字以名天徳又子服惠伯解黄裳元吉亦曰元者善之)
(長/也)也亨者嘉之會也利者義之和也貞者事之幹也君
子(春秋傳无/君子字)體仁(京房荀爽董/遇本作體信)足以長人嘉會(春秋傳/作嘉徳)
足以合禮利物(孟喜京荀陸/績本作利之)足以和義貞固足以幹事
君子行此四徳者故曰乾元亨利貞　初九曰潛龍勿
用何謂也子曰龍徳而隱者也不易乎世不成乎名遯
世无悶不見是而无悶樂(音/洛)則行之憂則違之確乎其
不可拔潛龍也　九二曰見(賢遍反下/見龍皆同)龍在田利見(如/字)
(下利見/皆同)大人何謂也子曰龍德而正中者也庸言之信
庸行之謹閑邪存其誠善世而不伐德博而化易曰見
龍在田利見大人君德也　九三曰君子終日乾乾夕
惕若厲无咎何謂也子曰君子進德修業忠信所以進
德也修辭立其誠所以居業也知至至之可與幾(既依/反)
也知終終之可與存義也是故居上位而不驕在下位
而不憂故乾乾因其時而惕雖危无咎矣　九四曰或
躍在淵无咎何謂也子曰上下无常非為邪也進退无
恒非離(力智/反)羣也君子進德修業欲及時也故无咎
九五曰飛龍在天利見大人何謂也子曰同聲相應同
氣相求水流濕火就燥雲從龍風從虎聖人作(馬融/作起)而
萬物覩本乎天者親上本乎地者親下則各從其類也
　上九曰亢龍有悔何謂也子曰貴而无位高而无民
賢人在下位而无輔是以動而有悔也(繫辭傳重出自/元者至此彖象)
(之義/備矣)　潛龍勿用下也見龍在田時舍(上聲從井卦下/也時舍也例讀)
也終日乾乾行事也或躍在淵自試也飛龍在天上治
(依本義作平聲讀叶/災韻下天下治也同)也亢龍有悔窮之災也乾元用九
天下治也(何妥云此第二/章以人事明之)　潛龍勿用陽氣潛藏見龍
在田天下文明終日乾乾與時偕行或躍在淵乾道乃
革飛龍在天乃位乎天德亢龍有悔與時偕極乾元用
九乃見天則(唐孔氏云此一章全/説天氣以明之也)　乾元者始而亨者
也利貞者性情(鄭𤣥作/情性)也乾始能以美利(句/)利天下不
言所利(句/)大矣哉大哉乾乎剛健中正純粹精也六爻
發揮(古文一作輝/義取光輝)旁通情也時乗六龍以御天也雲行
雨施天下平也(此下又反覆詳説以盡其義但首節解/彖意重君子體乾者此則正贊乾徳耳)
　君子以成德為行(如字/下同)日可見之行也潛之為言也
隱而未見(賢遍/反)行而未成是以君子弗用也　君子學
以聚之問以辯之寛以居之仁以行之易曰見龍在田
利見大人君德也(前釋初九九二皆曰龍徳再釋皆曰/君子朱氏升謂通學知利行者而言)
(理或/然也)　九三重(直龍反/下節同)剛而不中(七字/為句)上不在天下不
在田故乾乾因其時而惕雖危无咎矣　九四重剛而
不中(七字/為句)上不在天下不在田中不在人故或之或之
者疑之也故无咎(此二節葢再釋三/四所以憂疑之故)　夫(音符發端之/字皆放此)
大人者與天地合其德與日月合其明與四時合其序
與鬼神合其吉㓙先(悉薦/反)天而天弗違後(胡豆/反)天而奉
天時天且弗違而况於人乎况於鬼神乎(前節釋利見/此節正釋大)
(人/)　亢之為言也知進而不知退知存而不知亡知得
而不知喪(息浪/反)其唯聖人(王肅本作愚人/後結始作聖人)乎知進退存
亡而不失其正者其唯聖人乎(有悔之為龍人知之亢/之所以為龍人未必知)
(也合亢與悔而龍徳始備上段其唯聖人乎釋亢下段/其唯聖人乎釋悔前節以位言此以徳言按此章釋彖)
(凡兩節釋爻凡四節/各不相襲讀者辯之)
坤至柔而動也剛至靜而德方後得主(程傳謂主字下/脱利字不必從)
而有常含萬物而化光坤道其順乎承天而時行　積
善之家必有餘慶積不善之家必有餘殃臣弑其君子
弑其父非一朝一夕之故其所由來者漸矣由辯(周易/音義)
(載或/作變)之不早辯也易曰履霜堅冰至葢言順(如字本義/云當作慎)
非也　直其正(深衣作政鄒志完/謂當作敬非也)也方其義也君子敬
以直内義以方外敬義立而德不孤(張倫本此下有易/曰二字衆家皆无)
直方大不習无不利則不疑其所行也　隂雖有美(句/)
含之以從王事(句/)弗敢成也地道也妻道也臣道也地
道无成而代有終也　天地變化草木蕃天地閉賢人
隠易曰括囊无咎无譽葢言謹也　君子黄中通理正
位居體美在其中而暢於四支發於事業美之至也
隂疑(荀虞姚信蜀/才本作凝)於陽必戰為(于偽/反)其嫌(荀虞陸董本/作嗛鄭康成)
(本作謙云讀如羣公慊之慊古書篆作立/心與水相近讀者失之故作溓溓襍也)於无陽也故
稱龍焉猶未離(力智/反)其類也故稱血焉夫𤣥黄者天地
之襍也天𤣥而地黄(沙隨程氏云漢儒引易曰君子正/其始萬事理差之毫釐繆以千里)
(此緯書通卦驗之文也亦猶先儒引左氏傳為春秋也/近世儒者舉此十六字附于坤卦文言之中曹建大不)
(謂然而黄魯直為大/易傳不知何所本也)
　
　
　
　古周易訂詁卷十三
欽定四庫全書
　古周易訂詁卷十四
　　　　　　　　　　　　明　何楷　撰
説卦傳(此夫子第八翼也隋經籍志序秦後易失説卦/三篇後河内女子得之今説卦止一篇而别出)
　(序卦襍卦二篇恐/隋志混言之耳)
昔者聖人之作易也幽贊(古文/作讚)於神明而生蓍參天兩
(説文/作㒳)地而倚(周禮注/作竒)數觀變於隂陽而立卦發揮於剛
柔而生爻和順於道徳而理於義窮理盡性以至於命
(此章統論蓍卦及爻辭聖人謂羲文周公按乾鑿度曰/垂皇策者羲則自伏羲時已用蓍矣卦爻辭至文王周)
(公始繫此以知其總言之也幽贊神明承作易言神明/之理幽隱難見聖人作易以贊助之令㣲者得著猶大)
(衍章所謂佑神也蓍似藾蕭青色科生从耆草之夀者/愽物志云以老故知吉㓙生千嵗三百莖同本其上常)
(有黄雲覆之天子蓍長九尺諸侯七尺大夫五尺士三/尺龜筴傳云天下和平王道得而蓍莖長丈其叢生滿)
(百莖聖人有易以幽贊神明而天地即生蓍以為筮卦/之用蓍草生則易之數有所託而易之用行矣參兩倚)
(數其説不一關子明論大衍之數及乾坤之策皆以三/兩言之謂數兆于一未可用而生于二成于三故天數)
(五地數五參天兩地之謂也天數以三兼二地數以二/兼三竒耦雖分錯綜各等五位皆十衍之極也故曰大)
(衍乾之策二百一十有六坤之策百四十有四陽爻三/十六䇿三其十二也隂爻二十四策二其十二也自生)
(至成不出乎六分隂分陽故十二為率也三其二十四/與二其三十六皆得七十二三其七十二則二百一十)
(六乾之策也二其七十二則百四十四坤之策也孔穎/達則謂古之竒耦亦以三兩言之以兩是耦數之始三)
(是竒數之初故也不以一目竒者以三中含兩有一以/包兩之義明天有包地之徳陽有包隂之道故天舉其)
(多地言其少也按子明之論策數是已然置天一不言/而言天三關孔二説俱无依據一説爻定陽九隂六者)
(非老變而少不變之説也葢河圗天一地二天三地四/天五地六天七地八天九地十一二三四五者五行之)
(生數也六七八九十者五行之成數也生數居河圗之/内乃五行之發端故可以起數成數居河圗之外則五)
(行之結果故不可以起數參之者三之也天一天三天/五之三位也兩之者二之也地二地四之二位也倚者)
(依也天一依天三天三依天五而為九地二依地四而/為六也若夫七八亦乾坤之策但二五為七三四為七)
(是一地一天不得謂參兩一三四為八一二五為八是/一地二天亦不得謂之參兩故周公三百八十四爻皆)
(用九六者以生數可以起數成數不可以起數也子瞻/之説同此而朱子非之謂此只是三天二地不見參兩)
(之意又云此却是積數不是倚數以為天圎地方圎者/一而圍三三各一竒故參天而為三方者一而圍四四)
(合二耦故兩地而為二數皆倚此而起故揲蓍三變之/末其餘三竒則三三而九三耦則三二而六兩二一三)
(則為七兩三一二則為八其説近之然按宋志王蕃論/云徑一不啻周三率周百四十二而徑四十五也繇此)
(觀之方者徑一而圍四自不可易圓者徑一而圍三亦/大約耳愚獨主一畫三分之説妙合自然按建安丘氏)
(云天陽也陽象竒竒一畫中實得三分參天之數地隂/也隂象耦耦一畫中虚比陽闕一分而得二分兩地之)
(數朱子亦云一畫中有三畫參之則為九此天數也陽/道常饒隂道常乏地之數不能為三止於兩而已三而)
(兩之為六故六為坤此較前諸説更為直截矣倚者依/之以立數也凡數皆自叅兩而出以一數論之三竒為)
(陽畫兩其三以為隂畫三畫為初卦兩其三以為重卦/此畫數之叅兩也以策數論之九變皆三畫之陽則三)
(其三而為九此九之母也過揲之策四九三十六此九/之子也叅之是三箇十二矣九變皆二畫之隂則二其)
(三而為六此六之母也過揲之策四六二十四此六之/子也兩之是兩箇十二矣以至乾六爻策二百一十有)
(六坤六爻䇿百四十有四則從七十二叅而乾兩而坤/也總乾策六千九百十有二坤策四千六百有八則從)
(二千三百有四叅而乾兩而坤也聖人倚數之妙葢如/此數既形矣卦斯立焉韓康伯云蓍極數以定象卦備)
(象以盡數變即揲蓍十有八變之變隂陽謂七八九六/也觀七八九六之變則卦可得而立矣孔穎達云繫辭)
(言伏羲作易之初不假用蓍成卦故直言仰觀俯察此/則論其既重之後端策布爻故先言生蓍後言立卦也)
(卦既立矣爻斯生焉聖人因其數之陽而發明其為爻/之剛因其數之隂而發明其為爻之柔隂陽之變即所)
(以為爻復有發揮剛柔而生爻者葢未入用則謂之隂/陽包九六七八言已入用則謂之剛柔專指九六言所)
(謂剛柔相推而生變化是也和順于道徳而理于義從/合而分窮理盡性以至于命從分而合此二句極贊易)
(書繫辭之妙一語贊不盡而重贊之也朱子云上一句/是離合言之下一句以淺深言之道也徳也義也理也)
(性也命也同出而異名統言之謂道以其為天地之始/故其文從首從辵得此道之謂徳以其根乎心之自然)
(故其文從直從心道徳者渾然不涉于名理者也自其/秩而為事物之宜則曰義義者道之析名理者一物各)
(有一理不可移易性者人心所含故其文從生從心命/者性之所自出就天地間公共者言為理就人言為性)
(就天言為命通上文言之理義非二也程子謂在物為/理處物為義是也性命與道德非二也子思謂天命之)
(謂性率性之謂道是也和順猶言説諸心以此配彼有/混成脗合意理者析而治也猶言研諸慮與下理字皆)
(是條理意但此理乃活字言易于道徳形影孚同而條/析其所宜也窮盡至皆造極之意性者理之源理窮則)
(逢其源故窮理所以盡性命者性之源性盡則逢其源/故盡性所以至命只是一事程子云木可以為柱理也)
(其高直者性也其所以高直者命也理性命一而已朱/子云物物皆有理須一一推窮性則是理之極處故云)
(盡命則性之所自來處故云至聖人之作易也其於命/也至達矣然非億而中之也葢窮理盡性以至是也性)
(命同物也非盡性而求至命必不見矣然性不可見其/可見者理耳察乎其可見者以會乎其不可見者則窮)
(理盡性之説也聖人實詔天下以道徳性命之㣲而託/蓍數卦爻以示之故下遂言聖人作易將以順性命之)
(理云而關子明又謂聖人知命適時必先天理故曰窮/理聖人順天立性故曰盡性時行則行時止則止故曰)
(至命關子之言命氣數之命也易以道吉㓙而歸之于/命以超乎吉㓙之域於文亦順然氣數與義理實不可)
(分二帝三王之論命无不本於皇降民秉之初何分氣/數義理也栽而培傾而覆春主生秋主殺必有間矣而)
(皆謂之天論定命者安可拘于一節哉莫非命也自然/耳明于自然者謂之至命合于自然者謂之凝命至命)
(者安命凝命者造命愚夫愚婦能順命而中人反不能/有所蔽也深于義理者任氣數之來不拒矣蘇氏兄弟)
(則謂君之令曰命天之令曰命性之至者亦曰命性之/至者非令也无以名之而寄之命也死生禍福无非命)
(者雖有聖智莫知其所以然而然君子之道至於一而/不二如手之自用則亦莫知其所以然而然矣以性接)
(物而不知其為我是以寄之命也此本于莊/子吕梁蹈水之言要與子思子之説不相似)
昔者聖人之作易也將以順性命之理是以立天之道
曰隂與陽立地之道曰柔與剛立人之道曰仁與義兼
三才而兩之故易六畫而成卦分隂分陽迭用柔剛故
易六位(古本又/作畫)而成章(此章言卦畫順性命之理即上/章所謂和順于道徳而理于義)
(窮理盡性以至于命者以一言蔽之也性者人之理命/者天地之理下文隂陽剛柔正所謂性命之理也即以)
(為性命則不可合而言之之謂理因其自然之謂順立/者兩相對之謂道非兩不立偏于一非道也是故立天)
(隂與陽立地柔與剛立人仁與義其間皆著一與字葢/其所謂兩者皆相與為用不可舉一而廢一也韓康伯)
(云在天成象在地成形隂陽者言其氣剛柔者言其形/變化始于氣象而后成形萬物資始乎天成形乎地故)
(天曰隂陽地曰柔剛也或有在形而言隂陽者本其始/也在氣而言柔剛者要其終也正義云在形而言隂陽)
(者即坤象辭云履霜堅冰隂始凝是也在氣而言柔剛/者即左傳云天為剛徳是也仁者陽剛之理義者隂柔)
(之理其實一而已矣孟子言仁必以義配仲尼言仁未/嘗兼義以仁義並言者僅見于此朱子云揚子雲謂君)
(子於仁也柔於義也剛又自是一義便是這箇物事不/可以一定名之看他用處如何仁體剛而用柔義體柔)
(而用剛按下繫止云有天道焉有地道焉有人道焉未/嘗分屬分屬當非夫子意也豈姑各以其近者言耶兼)
(三才而兩之謂重卦也方卦之小成三畫已具三才之/道至重而六則天地人之道各兩所謂六畫成卦也詳)
(見下繫分隂分陽以位言凡卦初三五位為陽二四上/位為隂自初至上隂陽各半故曰分迭用柔剛以爻言)
(柔謂六剛謂九也位之陽者剛居之柔亦居之位之隂/者柔居之剛亦居之或柔或剛更相為用故曰迭分之)
(以示其經迭用以為之緯經緯錯綜粲然有文所謂六/位成章也位无質故以隂陽名之非上文天道之隂陽)
(畫有質故以柔剛名之非上文地道之柔剛以剛柔合/隂陽可以見其非二物矣人揲著求卦能分隂陽用柔)
(剛以㫁吉㓙而成亹亹則仁義之道/固在其中故章末不復言仁義焉)
天地定位山澤通氣雷風相薄水火不相射(食亦/反)八卦
相錯數(色主/反)徃者順知來者逆是故易逆數(如/字)也雷以
動之風以散之雨以潤之日以晅(古本又/作□)之艮以止之
兌以説(音/悦)之乾以君(舉正/作居)之坤以藏之(此章著先天圗/象即下繫所云)
(太極生兩儀兩儀生四象四象生八卦者邵子所傳乾/一兌二離三震四巽五坎六艮七坤八次序横圗是也)
(因而重之為六十四卦次序横圗皆自然法象雖起羲/皇而問不可易矣朱子答袁樞云要看得聖人作易直)
(截分明不如且看卷首横圗自始初止有兩畫時漸次/看起以至生六畫之後其先後多寡既有次第而位置)
(分明不費辭説於此看得方見六十四卦全是天理自/然挨排出來聖人只是見得分明便只依本畫出原不)
(曽用一毫智力添助又云某看康節此易圖了都看别/人底不得他説箇太極生兩儀兩儀生四象處又都无)
(甚𤣥妙只是更无人識愚於邵子諸圖中惟取此兩圗/其他若八卦方位圎圗又為六十四卦方位圎圖而包)
(六十四卦方圗于内要之贅疣駢枝其所列東西南北/方位皆无所祖述葢讀定位通氣相薄不相射之文而)
(想像為之者又云自震四至乾一皆進而得其已生之/卦為數徃者順自巽五至坤八皆進而得其未生之卦)
(為知來者逆一圗之中相逆分行更不可曉據此章於/數徃知來之下專以易逆數一語結之尤自難通即朱)
(子亦以為圎圖便是就這中間抝做兩截恁地轉來底/是竒恁地轉去底是偶有安排造作之疑至若方圖又)
(取六十四卦横圗㫁為八節自下而上叠為八層其序/其理不能有加于横圗之外終是架屋叠床雖廢之可)
(也所謂天地定位者非乾南坤北之謂若果乾南坤北/亦安所稱天尊地卑乎只以兩儀生四象觀之太陽太)
(隂不動而少隂少陽則交又以四象生八卦觀之乾坤/震巽不動而兑離坎艮則交更合三畫而觀惟乾皆竒)
(坤皆偶為純陽純隂不動故曰天地定位也山澤通氣/者非艮西北兑東南之謂艮居七而坤居八山根著于)
(地之象乾居一而兑居二澤連接于天之象是山澤通/乎天地之氣也雷風相薄者非震東北巽西南之謂薄)
(迫也震居四巽居五最為迫近故曰相薄若逺而相對/安得相薄水火不相射者非離東坎西之謂射犯也曰)
(相射者若以弓弩矢對面而射葢離居三坎居六隔震/巽于中故不相侵尅若如舊解一左一右相對而立乃)
(相射也玩此四句則横圗之次序不言可見八卦相錯/語連下文言每一卦各以八卦錯襍而加于其上則為)
(六十四卦也其所加之卦亦以乾兑離震巽坎艮坤之/序推之加于乾上者成乾夬大有大壯小畜需大畜泰)
(八卦加于兑上者成履兑睽歸妹中孚節損臨八卦加/于離上者成同人革離豐家人既濟賁明夷八卦加于)
(震上者成无妄隨噬嗑震益屯頥復八卦加于巽上者/成姤大過鼎恒巽井蠱升八卦加于坎上者成訟困未)
(濟解渙坎蒙師八卦加于艮上者成遯咸旅小過漸蹇/艮謙八卦加于坤上者成否萃晉豫觀比剝坤八卦凡)
(循舊跡而數其已徃之事則為順如圗之已成觀乾夬/大有大壯等八卦則知其自乾而來後皆倣此是數徃)
(者順也凡推測之于未形而欲求知其方來之事則逆/如圗之初畫有兩儀而未有四象有四象而未有八卦)
(以至有三畫之卦而未有四畫五畫六畫則未知究竟/所加者之為何卦是知來者逆也易卦之畫自下而上)
(皆是推測而迎之於未來者故曰易逆數也或泛以前/知解者非是聖人猶恐圗象之未明復以雷動八句闡)
(發之至是而横圗之次序益瞭然无餘藴矣先言雷以/動之風以散之者邵子云圖皆從中起萬化萬事生于)
(心也其詩曰天向一中分造化人於心上起經綸愚謂/雷風者長男長女之卦也乾坤始交而為震巽故最居)
(内震四而巽五是也次則雨以潤之日以烜之雨為坎/日為離中男中女之卦也故居於震巽之外離三而坎)
(六是也又次則艮以止之兌以説之艮兌者少男少女/之卦也故又居於坎離之外兊二而艮七是也總括之)
(乾以君之坤以藏之乾居一坤居八所以包羅乎六子/者也故最在外也八之字皆指萬物也雷風雨日言象)
(者震離少隂巽坎少陽兩儀之變體也故言象艮兊乾/坤言卦者乾兊太陽艮坤太隂兩儀之正體也故言卦)
(又雲峰胡氏云自動至烜物之出機自止至藏物之入/機出无於有氣之行也故以象言入有于无質之具也)
(故以卦言亦通學者觀此則知邵子次序二圗皆出于/先天自然之象而不可廢矣雙湖胡氏云其位則乾一)
(坤八兌二艮七離三坎六震四巽五各各相對而合成/九數其畫則乾三坤六兑四艮五離四坎五震四巽五)
(亦各各相對而合成九數九老陽之數乾之象/而无所不包也造化隠然尊乾之意可見矣)
帝出乎震齊乎巽相見乎離致役乎坤説(音悦/下同)言乎兊
戰乎乾勞乎坎成言乎艮萬物出乎震震東方也齊乎
巽巽東南也齊也者言萬物之潔齊也離也者明也萬
物皆相見南方之卦也聖人南面而聽天下嚮明而治
葢取諸此也坤也者地也萬物皆致養焉故曰致役乎
坤兊正秋也萬物之所説也故曰説言乎兊戰乎乾乾
西北之卦也言隂陽相薄也坎者水也正北方之卦也
勞卦也萬物之所歸也故曰勞乎坎艮東北之卦也萬
物之所成終而所成始也故曰成言乎艮(此言太極既/分之後播五)
(行於四時也上章以圗象言此章以八卦配時令言邵/子以前圗為伏羲先天之學此圖為文王後天之學葢)
(異其名以識别之无不可者觀坤彖辭西南得朋蹇彖/辭不利東北則此圗次序其出於文王所更定无疑也)
(葢上章八卦自然之體也此章八卦流行之用也帝字/宜自為句八者乃帝之所為故以帝冠之出乎震者帝)
(以震出萬物也故下文曰萬物出乎震若曰帝自出則/齊乎巽亦帝自齊相見乎離亦帝自相見也而可乎出)
(者發露之謂震居東方於時為春齊者畢達之謂巽居/東南於時為春夏之交相見者物形明盛皆相見也離)
(居南方於時為夏致猶委也委役於萬物无不養也坤/居西南於時為秋夏之交物至秋而成无不自得故充)
(足而説言者語辭兑居西方於時為秋自巽至兊四卦/皆隂忽與乾遇隂疑於陽必戰故曰戰乎乾乾居西者)
(於時為秋冬之交坎當萬物歸根之時故曰勞如勞而/不伐之勞指成功言也坎居北方於時為冬成則止止)
(則復生故艮成始而成終言者亦語辭艮居東北於時/為冬春之交萬物出乎震以下釋上文也節齋蔡氏云)
(帝之出入不可見而為物者可見故又以物言焉氣无/物不行物无氣不生然氣之生也有漸不能遽遍乎物)
(自出震至成艮一氣流行之漸萬物生成之功也萬物/以植物言震長男之卦一陽動乎下震發之謂故居東)
(盛德在木東方解凍氣猶寒也至東南而始柔故以長/女巽當之潔齊即姑洗之意正南益柔而加炎故以中)
(女離當之春三月物尚有不出土者或有未開花葉者/至五月物皆暢茂彼此皆得相見聖人南面而治取諸)
(離故其象曰大人以繼明照四方也繇是而氣至西南/則柔極矣坤西南位也坤為地地能生養萬物是有其)
(勞役故云致役乎坤鄭康成云坤不言方者所言地之/養物不專一也轉而正秋寒暑平分隂陽尚和生機不)
(息萬物忻説故以少女兊當之薄迫也隂陽相薄與雷/風相薄同義風從西北來寒氣總至故乾在西北至子)
(月萬物已歸矣帝之生物至此已有成勞矣故曰勞乎/坎坎為水水性寒故在北中男之卦也至冬春之交萬)
(物已終矣然一陽復生故又成其始以少男艮當之艮/者止也位居東北肅殺極而陽當生故艮止之而震復)
(起艮似剝而震似復也雲峰胡氏云離明以徳言八卦/之徳可推坤地坎水以象言八卦之象可推兊秋以時)
(言八卦之時可推以互見也坤於方獨不言西南坤土/之用不止於西南也葢春屬木夏屬火夏而秋火克金)
(者也火金之交有坤土焉則火生土土生金克者又順/以相生秋屬金冬屬水冬而春水生木者也水木之交)
(有艮土焉木克土土克水生者又逆以相克土金順以/相生所以為秋之克木土逆以相克所以為春之生生)
(生克克變化无窮孰主宰之曰帝是也進齋徐氏云坎/離天地之大用也得乾坤之中氣故離火居南坎水居)
(北也震動也物生之初也故居東兊説也物成之後也/故居西此四者各居正位也震屬木巽亦屬木震陽木)
(也巽隂木也故巽居東南已之位也兊屬金乾亦屬金/兊隂金也乾陽金也故乾居西北亥之方也坤艮皆土)
(也坤隂土艮陽土坤居西南艮居東北者所以均旺乎/四時也此四者分居四隅也項氏云木金土各二者以)
(形王也水火各一者以氣王也坤隂土故在隂地艮陽/土故在陽地震陽木故正東巽隂木故近南而接乎隂)
(兊隂金故正西乾陽金故近北而接乎陽此其序甚明/今按自東南至正西皆隂卦隂所以為殺也乃為生隂)
(含陽也物之成形无不繇於女類也自西北至正東皆/陽卦陽所以為生也乃為殺陽含隂也物之受氣在陽)
(而震則剛柔之始交也五月起姤而至十月終坤是亦/從南轉西十一月起復而至四月終乾亦從北轉東也)
(鄉飲酒禮天地嚴凝之氣始于西南盛于西北此天地/之尊嚴氣也此天地之義氣也天地温厚之氣始于東)
(北而盛于東南此天地之盛徳氣也此天地之仁氣也/主人者尊賔故坐賔於西北而坐介於西南以輔賔賔)
(者接人以義者也故坐於西北主人者接人以仁以徳/厚者也故坐於東南而坐僎於東北以輔主人也繇此)
(義以推之坐乾於西北最尊位也坐坤于西南所以輔/乾也母仁而尊嚴始于西南父義而尊嚴盛于西北也)
(長子代父事則居東中子少子佐長子則居北與東北/長女代母事則居東南中女佐長女則居於南少女在)
(父母之間猶從女類蘇君禹云先天卦乾以君言則所/主者在乾後天卦震以帝言則所主者又在震乾為震)
(之父震為乾之子以統臨謂之君則統天者莫如乾以/主宰謂之帝主器者莫若長子乾不用則震司其用皆)
(尊陽之意也朱子答袁樞云來喻謂冬春為陽夏秋為/隂以文王八卦論之則自西北之乾以至東方之震皆)
(父與三男之位也自東南之巽以至西方之兊皆母與/三女之位也故坤蹇解卦之彖辭皆以東北為陽方西)
(南為隂方然則謂冬春為陽夏秋為隂亦是一説但説/卦又以乾為西北則隂有不盡乎西以巽為東南則陽)
(有不盡乎東此亦以來書之説推之而説卦之文適與/彖辭相為表裏亦可以見此圗之出於文王也又云文)
(王八卦不可曉處多如今只是見他底慣了一似合當/恁地相似又云文王八卦有些似京房卦氣不取卦畫)
(只取卦名又云伏羲之易初无文字只有一圖以寓其/象數而天地萬物之理隂陽始終之變具焉文王之易)
(即今之周易而孔子所為作傳者是也孔子既因文王/之易以作傳則其所論固當專以文王之易為主然不)
(推本伏羲始畫之易只從中半説起不識向上根原矣/故十翼之中如八卦成列因而重之太極兩儀四象八)
(卦而天地山澤雷風水火之類皆本伏羲畫卦之意而/某於啓蒙原卦畫一篇亦分兩義伏羲在前文王在後)
(必欲知聖人作易之本則當考伏羲之畫若只欲知今/易書文義則但求之文王之經孔子之傳足矣兩者初)
(不相妨而亦不/可以相雜也)
　(文王後天八卦方位圖/)
　
　
神也者玅(王肅本作𦕈/董云𦕈成也)萬物而為言者也動萬物者莫
疾乎雷撓萬物者莫疾乎風燥萬物者莫熯(徐本作暵/云熱暵也)
(説文/同)乎火説(音悦/下同)萬物者莫説乎澤潤萬物者莫潤乎
水終萬物始萬物者莫盛乎艮故水火(陸徳明本/有不字)相逮
雷風不相悖山澤通氣然後能變化既成萬物也(此去/乾坤)
(而專言六子以見神之所為其位序用帝出乎震章而/兼用天地定位章之説義文二圖合一之妙此亦足觀)
(矣朱子云无伏羲底則做文王底不出平庵項氏云苟/无此章則文王為无體而伏羲為无用矣故讀易者於)
(此不可不深玩也愚按自天地定位至此總是一篇文/字言六子之功不及乾坤者關子明云乾坤六卦之主)
(也六卦用則乾坤何為乎故堯舜垂衣裳而天下治六/官用而我无為矣乾坤共成萬物不可得而分故合而)
(謂之神横渠云一則神兩則化萬物有迹可見而神在/乎其中无迹可見然神不離乎物也即萬物之中而玅)
(不可測者神也故曰玅萬物下文雷之所以動風之所/以撓皆神之為也始言六子之才各有所長終言六子)
(之情各有所合曰動萬物者春也動鼔也曰撓萬物者/春夏之交也撓散也曰燥萬物者夏也燥熯皆乾也曰)
(説萬物者秋也所謂澤地土中之水氣皆是也曰潤萬/物者冬也水者冬之水天降雨露之屬皆是也曰終始)
(萬物者冬春之交也五卦皆言象而艮不言者終始萬/物義不係於山也程子云隂陽消長之際无截然㫁絶)
(之理故相攙掩過終始萬物莫盛乎艮此儘神玅須研/窮這箇理逮及也猶相濟也水火之氣相逮及即前章)
(言不相射也孔穎達云上言雷風相薄此言雷風不相/悖者二象俱動若相薄而相悖逆則相傷害亦无成物)
(之功明雖相薄而不相逆者也既盡也乾主變坤主化/盡完成萬類之物也朱子云别言六子之用故以四時)
(之序次言之而用文王八卦之序下則推其所以成用/在於隂陽各得其偶故用伏羲八卦之序若上用伏羲)
(卦次則四時失其序下用文王八卦則皆非其偶矣或/云上章雷動八句以雷風雨日艮兊乾坤為序其對與)
(定位四句同而序不同先長中少三男女後二老而又/皆陽率隂隨愚謂之坤乾易也以坤居末而乾次之為)
(證出震章以震巽離坤兊乾坎艮為序序既與前異而/對亦叅錯不齊然據成終成始一語宜是連山易亦猶)
(坤乾以其後得名也三男震坎艮以次綱紀于始終三/女巽離兑以次而處綱紀之内乾居西北據賔所坤居)
(西南據奥所皆尊嚴之位自東南至西皆隂自西北至/東皆陽亦最齊整必神禹所傳而文王循用之故坤蹇)
(彖辭有西南東北之語非自文王始也且帝出乎震夏/正也若文王之易當云天開于子矣神玅章去乾坤而)
(專言六子先以雷風火澤水艮為序後以水火雷風山/澤為序先用出震章之序而亦曰終始萬物莫盛乎艮)
(後用定位章之對而逆陳之此合三易而統論于流行/用中涵對待體也不言乾坤尊乾坤也葢連山夷二老)
(于六子而為致役為相薄則二老反受其勞坤乾尊二/老而位尚未正周易乃首乾坤而正其位矣連山八卦)
(相錯獨離坎相對坤乾八卦相對而獨二老在後周易/則八卦相對二老居前備矣有連山而後有歸藏有歸)
(藏而後有周易時至事起亦所謂監二代而損益者與/此章而後夫子皆以二老六子為序贊周易矣先後未)
(嘗紊一字意可見哉故先天後天及伏羲文王之説愚/未敢信葢叅伍以變錯綜其數則三易无不可而正名)
(定分軌之于道必待周易名之曰周以别于夏商文王/亦自謂備一家言耳三易叅用是故夫子存其説哉按)
(此論亦前人所未發並/存之備夫學易者稽焉)
乾健也坤順也震動也巽入也坎陷也離麗也艮止也
兌説(音/悦)也(自此以下皆以隂陽純卦及初中終為序此/章言八卦之徳即所謂通神明之徳者下數)
(章則以類萬物之情者言也乾純陽剛故健坤純隂柔/故順震坎艮陽卦陽生乎二隂之下則剛而進故動在)
(二隂之中則剛為隂所溺故陷出二隂之上雖剛亦无/所徃矣故止巽離兌隂卦隂成乎二陽之下以順而伏)
(故入在二陽之中以順而附故麗在二陽之上以順而/見故説蘇子瞻云循萬物之理无徃而不自得謂之順)
(執柔而不爭无徃而不見納謂之入周省貞云乾如何/健謂以陽唱隂周流于靜專動直之間畧无停機也靜)
(專包得艮止動直包得震動專直之間有節宣限制包/得坎陷都在坤如何順謂其以隂從乾委和于靜翕動)
(闢之間而毫无拂戾也靜翕包得巽入動闢包得兑説/翕闢之間能隨時附麗包得離麗都在六子得乾坤之)
(一體而不能相兼然皆健順/所分乾坤六子未嘗離也)
乾為馬坤為牛震為龍巽為鷄坎為豕離為雉艮為狗
兌為羊(此所謂逺取諸物也健而行不息者馬順而勝/重載者牛造化權輿云乾陽物也故馬蹄圎坤)
(隂物也故牛蹄坼陽病則隂故馬疾則臥隂病則陽故/牛疾則立馬陽物故起先前足臥先後足牛隂物故起)
(先後足臥先前足以動奮之身而靜息于地勢重隂之/下與地雷同其蟄者龍龍潜于淵底重隂之處也以入)
(伏之身而出身于天氣重陽之表與地風同其感者鷄/鷄鳴于丑半重陽之時也龍極陽之物非極隂處不可)
(以存身故穴在重隂至溽暑氣蒸不可安而不得不飛/飛又復歸其所以蟄于隂也羽族皆飛獨鷄以其音升)
(于天而不能飛為入為伏知時而善應巽主號令故為/鷄也又九家易云應八風也風應節而變變不失時鷄)
(時至而鳴與風相應也二九十八主風精為鷄故鷄十/八日剖而成雛二九順陽歴故鷄知時而鳴也前後皆)
(隂之汙濁而中心剛躁者豕前後皆陽之文明而中心/柔怯者雉孔仲達云坎主水瀆豕處汚濕故為豕也離)
(為文明雉有文章故為雉也又九家易云六九五十四/主時精為豕故豕懐胎四月而生外剛能止物而中柔)
(可馴者狗外柔稱柔毛而中狠難牽者羊鄭康成云艮/為止狗以能吠守止人屬艮又九家易云艮數三七九)
(六十三三主斗斗為犬故犬懐胎三月而生斗運行十/三時日出故犬十三日而開目斗屈故犬臥屈也斗運)
(行四匝犬亦夜繞室也孔仲達云兌為悦羊者順從之/畜故為羊按羊可隨而不可牽視其後者鞭之外柔而)
(内剛故也羊又善鳴開口故楚姓芈為羊鳴象鄭康成/云其畜好剛鹵又項氏云芈直未而主兑金生於土也)
(土王則金生故庚伏必以見未之月羊屬土故土之怪/為豶羊土生金故芈有角而善觸夫易以待占則多取)
(象矣不得其傳姑采前聞而附以臆焉歐陽永叔不信/諸傳恐尚是揀選見解也抑乾為龍而兹為馬震乃為)
(龍坤亦稱馬豈乾坤皆馬而牝牡異耶豈震以乾一索/亦稱龍耶錢國端云人而失其健順之性則馬牛之不)
(如失其所止而不得其説則犬羊/之不如聖人取象之意深切矣哉)
乾為首坤為腹震為足巽為股坎為耳離為目艮為手
兌為口(此所謂近取諸身也尊而且圎諸陽之所會首/也大而能容衆隂之所藏腹也陽動隂靜動而)
(在下者足也陽連隂坼坼而在下者股也耳輪内陷陽/在内而聰目睛附外陽在外而明横亘而在上能止物)
(者手也開坼而在上能悦物者口也朱子發云人之經/脈十有二其六動于足其六動于手動于足者震之陽)
(自下而升動于手者艮之陽自上而止震艮相反疾走/者掉臂束手者緩行吳幼清云耳之外内皆凹者隂也)
(中之凸而實者陽也目之上下皆白者陽也中之黒而/虚者隂也按腎開竅于耳精脱而腎水竭則聾心開竅)
(于目神散而心火炎則瞽錢國端云聖人固以人身取/象亦要知得人之一身有首有腹有足有股有耳有目)
(有手有口此等形軀會有斃壊時何足為貴須要體認/得乾為我之首我如不能自强不息而頫屈于物欲之)
(下是无首者也坤為我之腹我如不能厚徳載物而隘/陋以居之是无腹者也震為我之足我如不能恐懼修)
(省出門一步遂不能无失脚是无足者也巽為我之股/我如不能申命行事而隨足妄動是无股者也坎為我)
(之耳我如不能常徳行習教事而天聰以為聰是无耳/者也離為我之目我如不能繼明照四方而天明以為)
(明是无目者也艮為我之手我如不能思不出其位而/執守之不堅是无手者也兑為我之口我如不能以朋)
(友講習而朶頥之是觀是无口者也易有聖人之道四/而云以制器者尚其象人而至于首不首腹不腹足不)
(足股不股耳不耳目不目手不手口不口象乎不象乎/又陳圗南云八卦本對八體獨闕其鼻且以巽言股股)
(即係是也若股可言則又遺其肱與羲皇不相應也傳/曰鼻起而止山也曰風能鼔舞萬物而手之所以舞也)
(葢乾為首坤為腹天地定位也坎為耳離為目水火相/逮也艮為鼻兑為口山澤通氣也巽為手震為足雷風)
(相薄也此羲皇八卦之應其理昭昭矣愚按/管輅亦以鼻為面山然古文要未可輕改)
乾天也故稱乎父坤地也故稱乎母震一索而得男故
謂之長(丁丈反/下同)男巽一索而得女故謂之長女坎再索
而得男故謂之中男離再索而得女故謂之中女艮三
索而得男故謂之少(詩照反/下同)男兌三索而得女故謂之
少女(此推明乾坤生六子之故而借男女長少之字以/别之與他章取象異故天父長男之類下文複出)
(乾天坤地即所謂天地定位者稱乎父稱乎母則稱為/六子之父母也索求也謂乾坤相求也坤先求乾而乾)
(應之則陽入隂中於是隂包陽而成男乾先求坤而坤/應之則隂入陽中於是陽包隂而成女唐孔氏云得父)
(氣者為男得母氣者為女坤初求得乾氣為震故曰長/男坤二求得乾氣為坎故曰中男坤三求得乾氣為艮)
(故曰少男乾初求得坤氣為巽故曰長女乾二求得坤/氣為離故曰中女乾三求得坤氣為兑故曰少女朱子)
(云一二三者以其畫之次序言愚按觀此則彖傳所言/隂陽剛柔徃來上下止一索再索三索之説何必謂某)
(卦從某卦變而徒啓傅會不經之疑哉錢國端云乾父/坤母人人皆有一箇大乾坤孟子曰人病不求求者索)
(也一不索遂无震巽再不索遂无坎離三不索遂无艮/兑六子亡而父母或幾乎毁矣項平甫云乾坤六子初)
(為氣末為形中為精雷風/氣也山澤形也水火精也)
乾為天為圜為君為父為玊為金為寒為冰為大赤為
良馬為老馬為瘠(京房荀爽/本作柴)馬為駁(通作駮陸徳/明本作駁)馬為
木果(荀九家此下有為龍為直為衣為言按荀爽集九/家易解十九卷蔡介夫云葢指漢淮南王所聘九)
(人明易者撰道訓二十篇號九師易○上章合八卦為/一而分徳物身家以四類此章復合四類為一而分八)
(卦以八門所以反覆推廣象類以資占者之決也八卦/有正象有旁象天地山澤雷風水火根上天地定位章)
(來此正象也其餘皆依正象而起義各以正為主天者/乾之本象羲皇畫☰以象天也三竒象天氣之无涯也)
(乾道大而无極惟天足以盡之運而无極惟圜足以盡/之積陽為天不息為圜或云圜即莊子所謂圜中以應)
(无窮者今之太極圖是也乾之主乎萬物猶君之主萬/民也故為君乾知大始有父道焉故為父爻剛位間柔)
(剛柔相濟徳粹為玊爻純剛而能變為金乾居西北亥/位陽生于子卦氣為立冬之節水始冰之時故為寒為)
(冰或云尊在上而高居則寒老陽不生物也陽從隂變/冰者隂之變而剛者也亦通一説冰雹也五行傳云盛)
(陽温煖隂脇陽而不入為雹大赤盛陽之色也寒冰在/子以陽之始言之大赤在午以陽之終言之按坎居子)
(位陽始于子為赤極於純陽則為大赤加大以别坎也/又楊慎云明堂位商之大白周之大赤皆旂名左傳分)
(康叔以少帛旃為大赤注云大赤通帛周禮象路建大/赤以朝木路建大麾以田要之乾取象大赤亦取其色)
(耳乾為馬加良老瘠駁四字以見純陽无隂異於震坎/隂陽相襍之馬也良謂純陽健之最善者也老謂老陽)
(健之最乆者也瘠馬多骨骨屬陽陽純故骨多非陽病/也駁舊从交作駮今公車内本从爻作駁獸名如馬踞)
(牙食虎豹駁馬色不純徐鉉云疑象駮文説苑云晉平/公出田見乳虎伏而不動平公顧謂師曠曰聞之霸王)
(君出猛獸伏而不起今者寡人出乳虎伏而不動此猛/獸乎師曠對曰鵲食猖猖食鵕䴊鵕䴊食駮駮食虎夫)
(駮之狀似駮馬今者吾君當驂駮馬以出乎平公曰然/是則駁馬乃馬至威猛者也木果木上之果程可久云)
(乾為木果以實承實也若艮為果蓏則下有柔者存焉/按八卦末象皆進一步如其于某也其究為某物之類)
(而乾獨不然者尊乾也尊之而以木果結局亦是更進/一步意天之大徳曰生木上有果生氣完也果中有仁)
(生理具也木果生生不已之物也舊謂/圎而在上不能盡之且嫌類于天矣)
坤為地為母為布為釜為吝(京房本/作遴)嗇為均為子母牛
為大輿為文為衆為柄其於地也為黑(荀九家有為牝/為迷為方為囊)
(為裳為黄為帛為漿厚地者坤之本象羲皇畫☷以象/地也三偶象地形之  積也母者父之配物之所資生)
(也為布旁布邊幅而中廣平南北經東西緯皆布象也/或以泉貨為布取廣布流行之義為釜容物熟物以養)
(物也余徳新云玊金自然之寳而釡皆出于金然受變/于模冶而成此所以為效法之坤與或云釜容六斗四)
(升象坤容六十四卦也為吝嗇三畫皆虚故歉縮也為/均均謂造瓦之均載土以成器者言其虚而能造物也)
(按吝嗇乃靜翕之象凝聚不施故為吝嗇均乃動闢之/象不擇善惡之物皆生故為均子母牛稚牝牛也牛順)
(物牛而母益順母牛而子滋益順且亦取其生生相繼/之意為大輿三畫虚所容載者多也曰大者乃順承天)
(之大也坎惟二畫虚亦為輿而不得為大也竒畫之連/者質偶畫之分者文故為文物三稱羣隂為民三隂相)
(隨故為衆乾圜而倚坤方而直故為柄又以其在下而/承物于上萬物依之為本凡執持之物其本可執者柄)
(也對天言之則坤為地就坤之色言之則坤為黑黑者/極隂之色也何以不言黄與𤣥黄者坤之離𤣥者乾之)
(坎皆中爻之色也若論其/極則乾正為赤坤正為黑)
震為雷為龍(虞翻于寶本作駹虞云蒼色于云襍色李/鼎祚本作駀亦云蒼色震東方故為駀)
爲𤣥黄爲旉(古文又作專姚信云專一也虞翻李鼎祚/本同李云陽在初隠靜未出觸坤故專即)
(乾靜/也專)爲大塗爲長(丁丈/反)子爲決躁爲蒼筤(古本或/作垠)竹爲
萑葦其於馬也爲善鳴爲馵(京房本作朱荀/爽同云陽在下)足為作足
為的(説文/作馰)顙其於稼也為反(虞翻本作阪/云陵阪也)生其究為健
為蕃鮮(荀九家有為玊為鵠為鼔吳澄云玊當為圭鵠/當為鶴  雷者震之本象羲皇畫☳以象雷也)
(二隂包裹于一陽之外而一陽動奮于其内也得乾初/爻蟄而能飛為龍又震東方其宿有角有尾謂之蒼龍)
(亦龍象乾坤始交而生震故兼有天地之色得乾為畫/為𤣥得坤中畫上畫為黄孔疏謂𤣥黄襍而成蒼色也)
(旉即荂字或作􁁋又作華古讀華如旉花蔕下連而上/分為花出故震象旉也為大塗者一竒動于内而二偶)
(開通前无壅塞也又崔憬云萬物所出在春故為大塗/取其通生性坤一索而得男故為長子一陽動于下而)
(上進以決隂其進也鋭故為決躁此躁字已藏巽究為/躁義矣蒼深青色蒼筤竹陸佃云幼竹也按筤非竹名)
(據説文云車籃也一謂之笑笑从竹从大他計切車節/也又扇類曲柄繡葢在乗輿之後王介甫詩繡筤含風)
(是也當是取幼竹為此物故即以名其竹耳萑似葦而/小初生為菼長為薍成則名萑葦初生為葭長為蘆成)
(則名葦竹與萑葦皆下本實而上榦虚震象也又九家/易云萑葦根莖叢生蔓衍相連有似雷行也氣始亨故)
(于馬為善鳴陽在内為聲上畫偶口開出聲也爾雅云/馬後之右足白驤左足白馵説文解同按馵字从馬二)
(其足徐諧云指事以其白在後足故二其足以别之震/為左為足陽畫在下故象後左足一陽象白取其動而)
(見也又陸佃云馵足葢二絆其足言制之而動今字書/䭴从馬一絆其足馵二絆其足馽口其足亦震躁動象)
(也作足猶詩思馬斯作之作雙足並舉也馵足作足皆/以在下之陽畫言的顙額有旋毛中虚如射者之的言)
(上畫之虚也舊訓為白顛非巽為白與震色自别陽反/動隂下故於稼為反生謂萌芽自下而生反勾向上宋)
(衷云謂枲豆之類戴甲而生也一説諸榖其始必根于/土繼為穀實必又反而生于土為反生亦通其究為健)
(者究其前之所進也陽剛震動勢必前進進而不已則/為純陽之健乾卦是也其究為蕃鮮者究其後之所變)
(也蕃即文言草木蕃之蕃鮮即老子烹小鮮之鮮震三/爻俱變則為巽震居東得木正氣巽居東南得木餘氣)
(故震花變巽為草震龍變巽為魚此與巽究為躁卦對/言虞翻云震雷巽火无形故卦特變耳一説為健為蕃)
(鮮總是一意帝出乎震則齊乎巽相見乎離萬/物皆蕃鮮而盛明乃乾四月純陽之時也亦通)
巽爲木爲風爲長(丁丈/反)女爲䋲直為工爲白爲長爲高
爲進退爲不果爲臭(虞翻本作嗅云嗅氣也風至知氣/引糸曰其嗅如蘭李鼎祚本同)
其於人也爲寡(古本又作宣云黑白襍為宣虞翻云為/白故宣髪馬君以宣為寡髪非也李鼎)
(祚本同按考工記車人之事半矩謂/之宣注頭髪顙落曰宣亦同寡義)髪爲廣(鄭𤣥本/作黄)顙
爲多白眼爲近利市三倍其究爲躁卦(荀九家有為楊/為鸛吳澄云鸛)
(當為鴻陽風者巽之本象羲皇畫☴以象風也一隂入/藏于二  之内而二陽旋繞于其外也乾坤震坎離艮)
(兑七卦皆先言本象獨巽以木先風者卦伏羲氏所制/伏羲以木徳王也先儒有言畫卦自下而上即木之自)
(根而榦榦而枝也其畫三木之生數也其卦八木之成/數也邵子以易配春木行春也春貫四時木徳仁也仁)
(包四端此伏羲所以首羣聖而易為五經之源者故特/變例著之於首以見不忘其朔之意也物之善入者莫)
(如木故无土不穿偶而下入者木之根竒而上升者木/之榦也張子云隂氣凝聚陽在外者不得入則周旋不)
(舍而為風乾一索坤而得巽故為長女也為繩直者繩/於徳為順能以曲制直象下之一隂工則能引繩以制)
(曲直者上二陽共正一隂使不得邪僻合繩直與工兩/象而觀則知巽所以為徳之制也為白者虞仲翔云乾)
(陽在上故白吳幼清云為白者陽之色外陽多故白色/見于外也愚按以白賁之象觀之白屬質隂為文陽為)
(質虞呉之説是也焦弱侯云萬物至巽而甲乃盡脱故/為潔而齊繩直其齊白其潔也陽長隂短陽高隂卑二)
(陽一隂又陽居其上隂居其下故為長為高且物之長/者高者皆漸積而不自知有巽意也前二陽欲進後一)
(隂欲退将進又退不果于進者也隂出于重陽之下故/盤旋而抑畏善則為恭為慎不善則為勞為葸矣巽震)
(相反故巽進退不果而震決躁為臭者臭以風傳隂伏/于重陽之下鬱積不散故為臭姤卦包魚不利賔者以)
(臭故也又吳幼清云臭者香羶腥焦朽之五氣凡物有/聲色臭味聲臭屬陽色味屬隂巽二陽外達故為臭反)
(以三隅則震一陽内主為聲兑者巽之反體為味艮者/震之反體為色也其於人為寡髪者髪屬血隂血不上)
(行也為廣顙者濶額也陽氣獨上盛也人陽體勝者額/廣隂體勝者額狹為多白眼者眼之白者為陽黑者為)
(隂離目上下白而黑者居中黑白相間而停勻巽目上/中白而黑者沈于下上白多于下黑也為近利市三倍)
(者謀利者必于市故言利市義理者陽也利欲者隂也/震陽在内義理主于内也故一剛為主于内之卦為无)
(妄巽隂在内利欲主于内也故為近利市曰三倍者猶/詩言賈三倍謂得三倍之利也巽本乾體為金為玊利)
(莫利于乾也坤一索而為巽巽性入則乾之所有皆入/于巽矣陽竒為三竒畫二則其數六為三倍象巽深于)
(人情而筭多者故謀利而多獲如此其究為躁卦者巽/變盡成震也震為決躁人退讓極而不得志則躁生矣)
(乾鑿度云物有始有壯有究震得陽氣之先巽得隂氣/之先故其卦皆有究極之義又吳幼清云震究為乾而)
(不為巽巽究為震而不為坤葢喜隂卦為陽卦為純陽/卦而不欲陽卦為隂卦隂卦為純隂卦也此則不主震)
(巽互變之説/於理亦通)
坎為水爲溝瀆爲隱伏爲矯(古本一/作橋)輮(宋衷王廙本作/楺宋云使曲者)
(直直者曲為楺京房/本作柔荀爽本作橈)為弓輪(姚信本/作倫)其於人也爲加憂
爲心病爲耳痛爲血卦爲赤其於馬也爲美脊爲亟(荀/作)
(極云/中也)心爲下首爲薄蹄爲曳其於輿也爲多眚爲通爲
月爲盜其於木也爲堅多心(荀九家有為宫為律為可/為棟為叢棘為狐為蒺藜)
(為桎梏按為可未詳之水者坎之本象羲皇畫☵以象/水也上下二隂象土  凹中陽象水之流于凹中也溝)
(水之通流而注于川者瀆水之通流而注於海者陽為/水二隂夾之為溝瀆一説欲行水者用溝所以為澇之)
(備欲停水者用瀆所以為旱之備溝之一字从冓冓之/為言搬也去水之害如搬棄也瀆之為字从賣賣之為)
(言櫝也鍾水之利如韞櫝也矯輮水之性而為溝瀆亦/猶矯輮木之性而為弓輪聖人所以範圍五行曲成萬)
(物也陽居中而无隂以蔽之則見而不隠陽在下而動/得時則起而不伏坎則隂陷陽而包之故為隱伏繫辭)
(傳巽稱而隱襍卦傳兑見巽伏巽亦隱亦伏者得坎下/半體也為矯輮謂以剛物納于陷空之中而矯其曲者)
(使之直輮其直者使之曲也為弓輪者中勁也弓中勁/則善發輪中勁則善運中畫剛象弓之弣上下柔象弓)
(之裏弰中畫竒象輪之軸上下偶象輪之輻牙也素問/金在志為憂水在志為恐恐則甚于憂故為加憂心耳)
(皆以虚為體坎中實故為病為痛莊子云上而不下則/使人善怒下而不上則使人善忘不上不下中身當心)
(則為病一説火藏在心坎水勝之故為心病楊用修云/坎中一畫即心體故八卦惟習坎有孚維心亨心腎皆)
(屬坎水火未嘗離也坎為心離亦為心坎中實心之體/離中虚心之用宋儒所謂有主則實无主則虛也或問)
(坎為心亨而此曰心病何其反也曰有孚則心亨矣加/憂則心病矣心一也顧用之何如耳孚之亨也是盈科)
(而進也成章而達也泰宇定而天光發也憂之病也是/孟所謂饑渴害心者也為心之茅塞者也莊所謂萬物)
(鐃心為性之葦萑者也又曰天之穿之日夜无降人則/顧塞其竇其加憂之説乎又曰室无空虚則婦姑㪍豀)
(心无天遊則六鑿相攘其心病之説乎故曰心當實以/理不當實以欲又曰心欲有所主不欲有偏主噫盡矣)
(哲矣水藏在腎開竅於耳而水在志為恐恐則傷腎故/為耳痛王萬里時患耳痛魏文靖公勸以加青鹽鹿茸)
(煎雄附為劑且言此藥非謂虚損易中坎為耳痛是經/已著病症矣竟餌之而良愈愚謂深明乎易不必讀素)
(問及五運六氣可以為醫矣昔人乃云注本草誤殺人/而注易誤无害豈知此理哉氣為陽運動常顯血為隂)
(流行常幽血在形如水在天地間故為血卦赤陽色陽/萌于地為赤及其純也則為乾之大赤孔仲達云為赤)
(亦取血之色李鼎祚云按十一月一陽爻生有坎陽氣/初生于黄泉其色赤也乾為馬坎得乾之中爻故為美)
(脊之馬脊者外體之中陽在中故美又為亟心之馬亟/急也心者内臟之中剛在内而躁故亟乾為首前畫柔)
(故首下而不昻震為足下畫柔故蹄薄而不厚此坎馬/之所以異于乾馬震馬也又為曳者葢陷則失健足行)
(无力也其于輿也積中而下不勝為多𤯝謂有險陷而/多阻礙也葢行于險道不若坤輿之行于平地者易且)
(安也通者水之性月者水之精一陽貫乎二隂之中上/下皆虚水流而不滯故通月與水同徳内明外暗者水)
(與月也故方諸可取水于月二隂象上下之匡郭一陽/象中之明也為盜者陽匿隂中外險柔而内剛狠故太)
(𤣥以水為盜隂陽家以𤣥武為盜以其屬北方坎故也/坎本主智而反為盜顧用之何如耳剛在中故于木為)
(堅多心棘棗屬也焦弱侯云坎勞卦也溝瀆隱伏矯輮/弓輪為通為盗皆事之勞者也輿之多𤯝馬之下首亟)
(心薄蹄而人之加憂心/病耳痛皆勞之象也)
離為火爲日爲電爲中女爲甲胄爲戈兵其于人也爲
大腹爲乾(音/干)卦爲鼈爲蟹爲蠃(京房本作螺/姚信本作蟸)爲蚌(古本/又作)
(蜯/)爲龜其于木也爲科(虞翻本/作折)上槁(鄭𤣥本作稾于寶/本作熇荀九家有)
(為牝牛明火者離之本象羲皇畫☲以象火也上下二/陽火之  中隂火所附麗之物日者天之火可陽燧可)
(取火于日中一隂象日之内斂上下二陽象日之外明/也火麗木日麗天電麗雲大明者日而暫明者電也離)
(中下二畫震之雷也上畫一陽則霹靂掣光見乎外也/中女以再索得也為甲胄者上剛象胄下剛象甲中柔)
(者被甲胄之人也為戈兵者上剛象其刃下剛象其鐏/鐓中柔者其柲也其于人為大腹中虚也唐孔氏云取)
(其懐隂氣也焦弱侯云坎離者乾坤之精氣乾為首坎/為下首坤為腹離為大腹離非能大于坤也大腹下首)
(故疾證也火熯燥物日亦然故為乾卦鼈蟹蠃蚌龜二/剛象其前後上下之介中柔象其肉也又鼈性靜取其)
(中畫之柔埤雅云離外剛内柔而性又火燥故為蟹蠃/形鋭而善麗蚌内虚而含珠龜有文明之象一説鼈蟹)
(抱黄内坤也蠃蚌龜之殻能開能閉外乾也科空也隂/在内為空木既空中者上必枯槁也又張子謂科上槁)
(附而燥也葢謂科巢之附于木上者科中虚有離象燥/則科上之木乾燥耳如鵲巢之類皆是以木枝結搆而)
(成也亦通程可乆云八卦之象八物而己充其類則百/物不廢極其説可以類萬物之情然説卦之象有與卦)
(爻相符者有不與卦爻相符者有見于卦爻而説卦不/載者有見于説卦而卦爻无之者若夫大琹謂之離小)
(罍謂之坎此見于他書而/易與説卦又可以類推也)
艮爲山爲徑路爲小石爲門闕爲果蓏(京房本/作墮)為閽寺
(古本亦作/䦙音侍)爲指爲狗(虞翻本作拘云指/屈伸制物故為拘)爲䑕爲黔(鄭𤣥/本作)
(黚云虎豹之/屬貪冒之類)喙之屬其于木也爲堅(古一本/无堅字)多節(荀九家/有為鼻)
(為虎為狐漳州陳安卿説麻衣易以艮為鼻朱子云鼻/者面之山晉管輅已如此説  山者艮之本象羲皇畫)
(☶以象山也山靜而止下二隂地也上一陽隆起而在/地之上者山也徑者路之小也艮為震之反體高山之)
(上成蹊非如平地之大塗也為小石者剛在坤土之上/象山頂高處之小石坎剛在坤土之中則象平地土中)
(之大石也闕者門之出入處上畫連亘中下二畫雙峙/而虚似門闕也焦弱侯云大而為山㣲而為小石皆堅)
(而止者也為徑路為門闕二物皆有行有止成始成終/之義也在木曰果在地曰蓏有核曰果无核曰蓏植生)
(曰果蔓生曰蓏木實曰果草實曰蓏乾純剛故為木果/艮一剛在上者木之果二柔在下者草之蓏沙隨程氏)
(謂在草曰果蓏故曰上實而下柔引詩果羸之實亦施/于宇以為一物然蓏作羸字不同也震為旉草木之始)
(也艮為果蓏草木之終也果蓏能終又能始故于艮之/象為切耿希道云周禮閽人掌王宫中門之禁止物之)
(不應入者寺人掌王之内人及宮女之戒令止物之不/得出者皆為阻于前而衛内之柔者也又吳㓜清云外)
(一剛閽人无足而禦止于外者也内二柔寺人无陽而/給使于内者也艮為手為多節故為指止于四支之末)
(而能止物者也狗畜于人而能止物者也䑕之為物其/剛在齒鳥之為物其剛在喙黔東北之色青黑襍也鳥)
(喙多黔曰屬者不可枚舉也狗䑕黔喙皆謂前剛也郭/子和云坎在君子為隱伏在小人為盜艮利則狗害則)
(䑕皆一義而二象也三陽卦艮獨不言馬者其剛在上/所用益末故於獸畜无行健之功徒有囓噬之象巽曲)
(直榦陽根隂為木全材坎陽内為堅多心離中隂而虛/為科上槁艮陽在上為堅多節木枝在上方有節几二)
(少之象皆當/于㣲處取)
兌爲澤爲少女爲巫爲口舌爲毁折爲附決其於地也
為剛鹵爲妾爲羊(鄭𤣥本作陽陽養无家女行賃炊爨/賤于妾者郭璞引魯詩曰陽如之何)
(又曰巴濮之人自稱阿陽即此虞翻本作羔李鼎祚云/羔女使皆取位賤故為羔舊讀以震駀為龍艮拘為狗)
(兌羔為羊皆已見上此為再出非孔子意也震已為長/男又言長子謂以當繼世守宗廟主祭祀故詳舉之三)
(女皆言長中少明女子各當外成故别見之此上虞義/荀九家有為常為輔頰按彖爻辭无取為常象陸德明)
(引舊注云常西方神也吳澄云或曰常九旗之一下二/竒象通帛下垂上一偶象分繫於杠未知孰是  澤者)
(兑之本象羲皇畫☱以象澤也坎體上下俱虚而澤則/上虛下實川壅則成澤澤决則成川坤三索於乾而得)
(女故為少女巫口舌之官乃歌舞悦神者也通乎幽者/以言悦乎神為巫通乎顯者以言悦乎人為口舌皆取)
(兑上坼象前章言兑為口此兼言舌者外之畫偶象口/中内之畫竒象口中之舌也為毁折者前畫缺如物之)
(毁折也金氣始殺條枯實落物之柔在上者必折也為/附决者一柔附于外而内之二剛將决去之所謂夬也)
(唐孔氏云兑主秋也取秋物成熟藳稈之屬則毁折也/果蓏之屬則附決也或云震陽動故決躁兑性説故附)
(決兑非能自決乃附于剛而決也其於地也為剛鹵鹵/鹹土也説文云東方曰斥西方曰鹵東方之斥在濕地)
(而柔西方之鹵在燥地而剛下二陽剛也上一隂鹵也/西方之地中下堅堅如石而上柔為鹵者化鹽也或云)
(氣潤為鹵然使下土不堅則鹽水虛漏而不可煎故鹵/土必剛兑正西又金也故為剛鹵徐子與云剛鹵之地)
(不能生物鹵者水之死氣也坎水絶于下而澤見于上/則足以為鹵而已項平甫云地之鹵非不潤也暫暵而)
(乾已而復潤天下之潤者莫乆焉然不生物以其潤氣/之在外也見於外者其上則甘而為露露之凝為霜其)
(下則鹹而為鹵鹵之凝也為鹽二者皆殺物之具也鄭/少梅謂剛者出金鹵者出鹽雖不生五穀而寶蔵興焉)
(此天地之仁也為妾者外柔而有所承少女從姊以為/娣也為羊者内狠而外説也玩辭乾為父坤為母震為)
(長子巽為長女離為中女兑為少女皆見於象而中男/少男獨不然乾為馬坤為牛震為龍艮為狗兑為羊皆)
(見於象而巽鷄坎豕離雉獨不然巽為躁卦坎為血卦/離為乾卦而五卦皆不然震究為健為蕃鮮巽究為躁)
(而六卦皆不稱究葢互見也胡仲虎云此章廣八卦之/象凡百十有二本義以為多有不可曉葢有當解者有)
(不必强解者其中有相對取象者如乾為天坤為地之/類是也上文乾為馬此則為良馬老馬瘠馬駁馬良取)
(其徳老取其知瘠取其骨駁取其力皆取其健也上文/坤為牛此則為子母牛取其生生有繼兼取其順也乾)
(為木果結於上而圎坤為大輿載於下而方震為決躁/巽為進退為不果剛柔之性也震巽獨以其究言剛柔)
(之始也坎内陽外隂水與月則内明外暗離内隂外陽/火與日則内暗外明坎中實故於人為加憂為心病為)
(耳痛離中虚故於人為大腹艮為閽寺為指陽之止也/兑為巫為口舌隂之説也有相反取象者震為大塗反)
(而艮則為徑路大塗陽闢乎隂无險阻也徑路陽阻而/下隂不能闢也巽為長為高反而兑則為毁折長且高)
(者陽之上達毁而折者隂之上窮也有相因取象者乾/為馬震得乾初之陽故於馬為善鳴馵足作足的顙震)
(陽下而隂上也坎得乾中爻之陽故於馬為美脊亟心/下首薄蹄曳坎陽中而隂外也善鳴似乾馬之良美脊)
(似乾馬之瘠也作足者陽下而强薄蹄者隂下而弱也/坤為大輿坎為輿為多𤯝坤中虚而力能載坎中滿而)
(下无力也巽為木榦陽而根隂也坎中陽故於木為堅/多心艮上陽故於木為堅多節離中隂而虚故於木為)
(科上槁震為旉乾為木果震之一陽花之旉乾之三陽/果之結乾為木果艮為果蓏果陽在上果蓏陽上而隂)
(下也有一卦之中自相因取象者坎為隱伏因而為盗/巽為繩直因而為工艮為門闕因而為閽寺兑為口舌)
(因而為巫有不言而互見者乾為君以見坤之為臣乾/為圜以見坤之為方吝嗇者隂之翕也以見陽之闢均)
(者地之平也以見天之高為文者物生於地雜而可見/也知其始於天者不可見矣為柄者有形之可執也乾)
(之氣不可執矣離為乾卦以見坎之為濕坎為血卦以/見離之為氣巽為臭以見震之為聲巽離兑三女震為)
(長子而坎艮不言者尊嫡也於陽之長者尊之也兑少/女為妾而巽離不言者少女從姊為娣於隂之少者卑)
(之也乾為馬震坎得乾之陽皆言馬而艮不言者艮止/也止之性非馬也他可以觸類而通矣蘓子瞻云凡八)
(卦之所為至於俚俗襍亂无所不有其説固不可盡知/葢用於占筮者而已意不止於此將使人以類求之與)
(不然則有亡逸不全者矣易有聖人之道四焉以卜筮/者尚其占是以得見于此矣柴中行云八卦之象反而)
(求之皆不出吾身而已精之為道徳性命粗之為形色/聲容内之為視聴言動外之為君臣父子大而至於手)
(足㣲而至於爪髪皆不越乎八卦八卦何物也太極也/太極何物也至中至正不偏不倚道之大原也人徒知)
(以七尺之軀戴天履地飢食渴飲與造化日夜運轉消/息盈虚屈伸徃來之中孰知自頂至踵天之與我者有)
(如是至精至妙至廣至大之理是吾身也大而天地㣲/而蟲魚草木幽而鬼神之理明而事變之迹亦然也上)
(極天地之始下極天地之終亦然也吾能反身而誠黙/而識之不言而信則大足以參天地㣲足以育庶物幽)
(无愧於神明无怍於人直與天地相為終始是/則豈直俟不惑而已至所謂象者真筌蹄耳)
　
　
　
　
　
　
　
　
　
　
　
　古周易訂詁卷十四
欽定四庫全書
　古周易訂詁卷十五
　　　　　　　　　　　　明　何楷　撰
序卦傳(此夫子第九翼也吳幼清云羲皇六十四卦之/序始乾終坤葢竒畫偶畫之上每加一竒一偶)
　(二而四四而八八而十六十六而三十二以極於六/十四乃其生卦自然之序非人所安排也後之易各)
　(因羲皇之卦而其序不同如連山之首艮歸藏之首/坤不復可知其六十四卦之序何如矣始乾坤終既)
　(濟未濟者周文王六十四卦之序也葢文王既立卦/名之後而次其先後之序如此來矣鮮云序卦傳者)
　(孔子因文王之序卦就此一端之理以序之也一端/之理在所略孔子分明恐後儒襍亂文王之序卦故)
　(借此一端之理以序之其實本意專恐為襍亂其卦/也如大卦以下使非孔子序卦可證則後儒又聚訟)
　(矣蔡氏改正丘氏猶以為不當僭改經文豈不聚訟/所以序卦有功于易韓康伯謂序卦之所明非易之)
　(藴孔仲達謂今驗六十四卦二二相耦非覆即變覆/者表裏視之遂成兩卦屯蒙需訟師比之類是也變)
　(者反覆唯成一卦則變以對之乾坤坎離大過頤中/孚小過之類是也且聖人本定先後若元用孔子序)
　(卦之意則不應非覆即變朱新仲謂序卦非聖人書/程可乆疑其出于經師朱子云謂之非聖人之精則)
　(可謂非易之藴則不可周子分精與藴字甚分明序/卦却正是易之藴事事夾襍都在裏面問如何謂易)
　(之精曰如易有太極是生兩儀兩儀生四象四象生/八卦這是易之精問如序卦中亦見消長進退之義)
　(喚作不是精不得曰此正是事事夾襍有在裏面正/是藴須是自一箇生出以至于无窮便是精文中子)
　(讚易至序卦曰大哉時之相生也達者可與幾矣正/義述周氏就序卦以六門徃攝第一天道門第二人)
　(事門第三相因門第四相反門第五相須門第六相/病門如乾之次坤泰之次否等第是天道運數門也)
　(如訟必有師師必有比等是人事門如因小畜生履/因履故通等是相因門也如遯極反壯動竟歸止等)
　(是相反門也如大有須謙蒙稚待養等是相須門也/如賁盡致剝進極致傷等是相病門也愚謂六門之)
　(説无乃太支且于血脈未為流暢就中櫽括則相因/相反二者足以盡之蔡介夫謂相反者極而變者也)
　(相因者其未至於極者也亦老變而少不變之義/其本文義已析附于逐卦彖辭之後今不復贅)
有天地然後萬物生焉(焦弱侯云不言乾坤而言天地/天地即乾坤也凡陽畫皆乾隂)
(畫皆坤而三百八十四爻无非乾坤也諸卦言受而乾/坤不言受乾坤衆卦之父母也于令升云物有先天地)
(而生者矣今正取始于天地天地之先聖/人弗之論也故其所法象必自天地而還)盈天地之間
者惟萬物故受之以屯屯者盈也屯者物之始生也(崔/憬)
(云此仲尼序文王次卦之意不序乾坤之次者以一生/二二生三三生萬物則天地次序可知而萬物之先後)
(宜序/也)物(郭京本/作始)生必蒙故受之以蒙(胡庭芳云乾坤後/次屯蒙者震坎艮)
(以三男代父母用事雖无乾坤正體然三男實坤/三索於乾而得有互體之坤亦是坤與三男㑹也)蒙者
蒙(郭京本蒙/下有昧字)也(上蒙字卦名下/蒙字物之象也)物之穉(古本或/作稚)也物穉
不可不養也故受之以需需者飲食之道也飲食必有
訟故受之以訟(僧一行易纂引孟喜序卦曰隂陽養萬/物必訟而成之君臣養萬民亦訟而成)
(之其立/義又異)訟必有衆起故受之以師師者衆也衆必有所
比(毗志反/下同)故受之以比(胡庭芳云需訟之後坤遇坎而/為師比自屯至比三男卦震艮)
(各一用坎獨六用者亦見天地間水為/最多猶人一身无非血脈之流轉也)比者(郭京本者/下有親字)
比也(上比卦名下比/相親附之謂也)比必有所畜(古本亦作/畜下同)故受之以
小畜物畜然後有禮故受之以履(吳幼清云舊本无履/者禮也四字韓注有)
(之今按王弼畧例引此四字葢是後人誤以正文書作/註字胡庭芳云師比後乾方與巽兑會成小畜履此長)
(少二女代兄從父始入用惟離中女未用耳/乾坤至此十變十成數也隂陽之氣一周矣)履而泰(本/義)
(引晁氏云鄭/无而泰二字)然後安故受之以泰泰者通也物不可以
終通故受之以否(備鄙反下同胡庭芳云小畜履後乾/坤自相遇成泰否然乾坤十變方泰)
(何其難泰一變即否何其易履其交處其會者宜知警/戒為變化持守之道可也鄧汝極云屯蒙而下卦全于)
(八天五為紀地六為制積之五六合隂/陽各三十畫二氣各平以盈而天地交)物不可以終否
故受之以同人與人同者物必歸焉故受之以大有(胡/庭)
(芳云泰否而後乾坤異處乾自與離相遇為同/人大有至此則離始入用而三女之卦全用矣)有大者
不可以盈故受之以謙(子曰易先同人後大有承之以/謙不亦可乎又説苑引勞而不)
(怨有功而不徳厚之至也有一道大足以守天下中足/以守國家小足以守其身謙之謂也夫天道毁滿而益)
(謙不損而益之故損自損而終故益今/彖傳繫辭文與此全不同附録于此)有大而能謙必
豫(程子云承二卦/之義而為次也)故受之以豫(胡庭芳云同人大有後/坤又自與艮震相遇成)
(謙豫亦為長少二男之從母/也至此震艮二男復用事矣)豫必有隨故受之以隨以
喜隨人者必有事故受之以蠱蠱者事也有事而後可
大故受之以臨臨者大也(項平甫云臨不訓大臨者以/大臨小凡稱臨者皆大者之)
(事故以大稱之若豐/者大也則真訓大也)物大然後可觀(説文引地可觀者/莫可觀於水今易)
(所/无)故受之以觀可觀而後有所合故受之以噬㗐㗐(李/鼎)
(祚本㗐上/有噬字)者合也物不可以苟合而已故受之以賁賁
者飾也致飾然(李鼎祚/本作而)後亨則盡矣故受之以剝剝者
剝也物不可以終盡剝窮上反下故受之以復(淮南子/引云剝)
(之不可遂盡也/故受之以復)復則不妄矣故受之以无妄(不妄與无/妄當辨繇)
(不妄然後能无妄也余徳新云自有事而大大而可觀/可觀而合合而飾所謂忠信之薄而偽之始也故一變)
(而為剝剝而復則真/實獨存而不妄矣)有无妄然後可畜故受之以大畜
物畜然後可養故受之以頥頥者養也(呂圭叔云萬物/盛多而後養道)
(備也需之養養之/小頥之養養之大)不養則不可(李鼎祚本/有以字)動故受之以
大過物不可以終過故受之以坎坎者陷也陷必有所
麗故受之以離離者麗也(焦弱侯云隂陽之氣專則生/化之理滅故至陽之中必有)
(隂而至隂之中必有陽至其極則相生離為火而中畫/隂也坎為水而中畫陽也肅肅出乎赫赫發乎此天地)
(之至理也來以鮮云物不可以終通終否終盡終過以/理之自然言也造化乃如此也有大者不可以盈不養)
(則不可動以理之當然言也人事乃如此也周省貞云/陷必有所麗與物不可終窮同意襍卦不以他卦而以)
(夬終亦物不可終窮意也王昭素本於離者麗也/下増麗必有所感故受之以咸二句真蛇足矣)
有天地然後有萬物有萬物然後有男女有男女然後
有夫婦有夫婦然後有父子有父子然後有君臣有君
臣然後有上下有上下然後禮義有所錯(不言咸者何/夫婦之道即)
(咸也猶上經言天/地而乾坤具也)夫婦之道不可以不乆也故受之以
恒(咸恒為下經之主自既未濟及晉明夷外諸卦皆艮/兑巽震之會遇于令升云上經始于乾坤有生之本)
(也下經始於咸恒人道之首也易之興也當殷之末世/有妲已之禍當周之盛徳有三母之功以言天不地不)
(生夫不婦不成相須之至王教之端故詩以關雎/為國風之始而易於咸恒備論禮義所繇生也)恒者
乆也物不可以乆居其所故受之以遯遯者退也物不
可以終遯故受之以大壯物不可以終壯故受之以晉
晉者進也進必有所傷故受之以明夷夷者傷也傷於
外者必反其家故受之以家人家道窮必乖故受之以
睽睽者乖也乖必有難(乃旦反/下同)故受之以蹇蹇者難也
(蔡介夫云屯蹇皆為難義但屯/者始生之難蹇者所遇之難)物不可以終難故受之
以解解者緩也緩必有所失故受之以損損而不已必
益故受之以益(胡庭芳云咸十卦變之盡為損而艮上/兑下恒十卦變之盡為益而巽上震下)
(亦猶上經乾坤十變而有否泰也按爻隂陽亦各三十/畫泰否天道之大運所以體其全損益人道之大權所)
(以用/其中)益而不已必決故受之以夬夬者決也決必有所
(李鼎祚本/无所字)遇故受之以姤(乾體止此自乾至/姤凡四十四卦)姤者遇也
物相遇而後聚故受之以萃萃者聚也聚而上者謂之
升故受之以升(坤體/止此)升而不已必困故受之以困困乎
上者必反下故受之以井井道不可不革故受之以革
革物者莫若鼎故受之以鼎主器者莫若長(丁丈/反)子故
受之以震(馮氏云自乾坤四十有九卦而革去故五十/卦而鼎取新震乃長男代父易之序也)震
者動也物不可以終動(李鼎祚本動下/有動必二字)止之故受之以
艮艮者止也物不可以終止故受之以漸漸者進也(焦/弱)
(侯云晉者明出地上進而明也徒進不足以盡之漸者/山上有木以漸而進者也漸音進之方而漸非進也凡)
(若此類皆取其大意以明卦/之序非以卦義為盡于此也)進必有所歸故受之以歸
妹(閻彦升云晉所謂進者有進而已此進必有傷也/漸之所謂進者漸進而已烏有不得所歸者乎)得
其所歸者必大故受之以豐(朱子發云前曰與人同者/物必歸焉故受之以大有)
(此曰得其所歸者必大大有次同人者/處大之道也豐次歸妹者致大之道也)豐者大也窮大
者必失其居故受之以旅旅而无所容故受之以巽巽
者入也入而後説(音悦/下同)之故受之以兑兑者説也説而
後散之故受之以渙渙者離也物不可以終離故受之
以節節而信之故受之以中孚有其信者必行之故受
之以小過(胡庭芳云咸恒一變損益再變漸歸/妹三變中孚小過隂陽各從其類焉)有過物
者必濟故受之以既濟物不可窮也故受之以未濟終
焉(程子云易者變易而不窮也既濟之後受以未濟則/未窮也晁氏云未濟之終復始于乾坤𤣥以將凖未)
(濟曰隂氣濟物乎上陽信將復始乎下明此理也周氏/云按序例有數欵曰然後曰而後曰不可曰不可以曰)
(不可不曰必曰必有曰必有所曰莫若各有取義約之/不外一中不問天道人事高者抑之下者舉之得中者)
(順之隨時從道以趨中而已其他奥義諸賢多搜索于/位置時數之間可喜可愕不可枚舉然而夫子當時曽)
(不瑣及惟隨時用中之道為不易矣呂氏要指云易變/易也天下有可變之理聖人有能變之道反需為訟泰)
(為否隨為蠱晉為明夷家人為暌此不善變者也反剥/為復遯為壯蹇為解損為益困為井此善變者也文王)
(示人以可變之機則危可安亂可治特在一轉移間耳/後天之學其以人事賛天地之妙歟韓康伯云先儒以)
(乾至離為上經天道也咸至未濟為下經人事也夫易/六畫成卦三才必備錯綜天人以效變化豈有天道人)
(事偏于上下哉斯葢守文而不求義失之逺矣蘇子瞻/云以襍卦觀之六十四卦皆兩兩相從非覆則變也變)
(者八乾坤也頥大過也坎離也中孚小過也覆變具者/八泰否也隨蠱也漸歸妹也既濟未濟也其餘四十八)
(皆覆也卦本以覆相從不得已而從變也何為其不得/已也變者八皆不可覆者也雜卦皆相反序卦皆相因)
(此理也而有二變者八覆變具者八覆者四十八此數/也而有三然則六十四卦之叙果何義也曰理二曰數)
(三五者无不可此其所以為易也步厯而厯協吹律而/律應考之人事而人事契循乎天理而行无徃而不相)
(值也且非獨此五者而已將世之所有莫不咸在是故/從孔子之言則既有二説矣曰物不可終過故受之以)
(坎坎者陷也陷必有所麗故受之以離又曰有男女然/後有夫婦方其為男女則所謂陷與麗者不取也自是)
(以徃吾豈/敢一之哉)
　
　
　
　
　
　
　
　古周易訂詁卷十五
欽定四庫全書
　古周易訂詁卷十六
　　　　　　　　　　　　明　何楷　撰
襍卦傳(此夫子第十翼也襍者錯揉其次不依文王卦/序也孔子恐後學顛倒文王所序之卦故為之)
　(傳以聨絡之又恐後學以序卦為定理故襍亂其卦/前者居于後後者居于前然皆以兩兩相對為義有)
　(相戾而相勝者有相須而相生者有相似而宜辨者/有相乖而兩存者大氐皆勢不可无而理所當有雖)
　(襍而有不襍者存必拘拘求之位置先後之間而强/為之説則膠而鑿矣虞仲翔云昔者聖人之興因時)
　(而作隨其時宜不必皆相因襲當有損益之意也故/歸藏名卦之次亦多異於時王道蹐駁聖人之意或)
　(欲錯綜以濟之故次序卦以其襍也蔡介夫云序卦/傳所云流行之易也襍卦傳所云對待之易也故二)
　(傳之作聖人所不容闕也愚前合兩卦為一對已/標舉襍卦之辭為之義疏以冠其前今不辭費)
乾剛坤(歸藏易作奭按古歸藏易今亡惟存六十四卦/名而又闕其四與周易不同今取其名異者附)
(識于此又有瞿欽規夜分五卦岑􁁢林/禍馬徒三複名卦不知當周易何卦也)柔比(毗志/反)樂(音/洛)
師憂臨觀之義或與或求屯見(賢遍/反)而不失其居蒙襍
(郭京本/作稚)而著震(歸藏/作釐)起也艮(歸藏/作狠)止也損(歸藏/作員)益盛衰
之始也大畜(歸藏作/􁃡畜)時也无妄(歸藏作/毋亡)災也萃聚而升
(歸藏/作稱)不來也謙(歸藏/作兼)輕而豫怠(京房本作治/虞翻本作怡)也噬㗐食
也賁无色也兌見(賢遍/反)而巽伏也隨无故也蠱(歸藏/作蜀)則
飭也(鄭𤣥王肅/本作節)剝(歸藏/作僕)爛也復反也晉晝也明夷誅(楊/慎)
(云古誅字有之繇切見韻/補與晝相叶則晝亦音周)也井通而困相遇也(自乾坤/至此三)
(十/卦)咸(歸藏/作諴)速也恒乆也渙(歸藏/作奐)離也節止也解(歸藏/作荔)緩
也蹇難(乃旦/反)也睽外也家人(歸藏作/散家人)内也否泰反其類
也大壯則止遯(歸藏/作􁀅)則退也大有衆(荀爽本/作終)也同人親
也革去故也鼎取新也小過過也中孚信也豐多故(句/)
親寡旅也(卦名皆在句上旅獨在下者取韻恊也或云/親寡旅當作旅寡親于韻亦恊又荀爽本以)
(豐多故親絶句/寡旅也别為句)離上而坎(歸藏/作犖)下也小畜(歸藏作/􁃜畜)寡也
履不處也需(歸藏/作溽)不進也訟不親也(以上皆反/對恊韻)大過顛
也姤遇也柔遇剛也漸女歸待男行也頤養正也既濟
定也歸妹女之終也未濟男之窮也夬決也剛決柔也
君子道長(丁丈/反)小人道憂也(自大過顛以下卦不反對/疑有錯簡蔡伯靜為改正)
(之曰大過顛也頣養正也既濟定也未濟男之窮也歸/妹女之終也漸女歸待男行也姤遇也柔遇剛也夬決)
(也剛決柔也君子道長小人道憂也依蔡氏所定卦既/對韻亦恊吳草廬從之似不可易或有為立錯簡二圗)
(者亦竒妙可觀今并附録于後/  大過以下八卦反對錯簡圗)　　(又圗/)
　　(大過/)　　(姤/頤)　　　　　　(漸/)　(大過/頤)　(姤/)
　　(漸濟/既)　　(歸妹/未濟)　　(既濟/未濟)　(歸妹/)　　　(夬/)
(胡仲虎云天地夬剛柔每毎相雜至若君子之為剛小/            間)
(人之為柔决不可使相襍也襍卦之末特分别君子小/人之道言之聖人賛化育扶世變之意㣲矣樊尚黙云)
(夬終于男窮之後葢五剛决一柔而乾綱正人道立君/子樂小人憂男其不終窮矣乎子華子曰上決而成天)
(下決而成地決之時用大矣哉孔子誅少正卯却萊兵/墮三都皆夬道也襍卦聖人之夬書也春秋聖人之易)
(用也是皆經世之志豈曰旁行不流乎哉李子思云天/下之事不至於決則不通故襍卦之次序與十三卦之)
(制器尚象皆終于夬胡庭芳云襍卦以乾為首不終之/以他卦而必終之以夬者葢夬以五陽決一隂決去一)
(隂則復為純乾矣俞玊吾云易貴變變則不窮夬復為/乾周流不息即六十四卦終以未濟亦此意也愚按傳)
(既以襍卦名直是聖人見得易理无窮信手拈來无之/非是若使有段落可求有象数可測便不謂之襍矣諸)
(家説到此處大段費盡心力却祇是弄精魂也若其頗/稱近似者有二説焉或依上下經之数分之其説本于)
(胡仲虎謂易終于襍卦而交易變易之義愈可見矣自/乾坤至困三十卦與上經之數相當而襍下經十二卦)
(于其中自咸至夬三十四卦與下經之數相當而襍上/經十二卦於其中此變易之義也坎離交之中者本居)
(上經三十卦内今附于下三十四卦震艮巽兑交之偏/者本居下經三十四卦内今附于上三十卦至若无反)
(對者上經六卦下經二卦今附于上者二卦附于下者/六卦皆交易之義也上三十卦終之以困柔揜剛也下)
(三十四卦終之以夬剛决柔也柔揜剛君子不失其所/亨剛决柔君子道長小人道憂矣或依八純卦分之第)
(一節乾剛坤柔提綱自比至蒙皆義之有協于剛柔者/第二節震起艮止提綱自損至賁皆義之有協于起止)
(者第三節兌見巽伏提綱自隨至旅皆義之有協于見/伏者第四節離上坎下提綱自小畜至夬皆義之有協)
(于上下者之二説者其大段非不犂然可觀然欲一一/而求其合則必有為之辭者矣若其配對繁瑣大義无)
(關附會支離正經斯謬是果有當于斯人之心否乎愚/无取焉竊謂易之微言妙道只在隂陽對列相乗相錯)
(相生相克之間即終身味之不盡矣毋為舍𤣥珠而抱/赤櫝也劉濬伯云周易六十四卦自乾坤屯蒙而下凡)
(三十二變例其法或以隂陽或以剛柔或以形象或以/性情莫不有道焉乾坤之變牝馬為龍神龍為馬屯蒙)
(之變雲雷大難山水小難需訟之變待者不訟訟者不/待師比之變親道多喜毒道多憂小畜履之變見雲不)
(雨遇虎不暴泰否之變乆治者虞乆亂者喜同人大有/之變或為小吝或為全福謙豫之變好徳者吉好樂者)
(怠隨蠱之變以成為敗以敗為成臨觀之變入觀則㓙/入臨則吉噬㗐賁之變噬者㓙事賁者吉道剝復之變)
(果落可悲果生可喜无妄大畜之變徳以獲養養以尚/賢頣大過之變兩實者固兩虚者顛坎離之變入水則)
(滅入火則涸咸恒之變悦亦可乆乆亦可悦遯大壯之/變遇遯陽消遇壯陽長晉明夷之變夷則明傷晉則明)
(盛家人暌之變在外者離入内者合蹇解之變入解禍/散入蹇禍至損益之變或被上福或受下報夬姤之變)
(牽羊可悦羸豕可憂萃升之變升亦可悦萃亦可順困/井之變坎險有災寒泉有利革鼎之變火爐去故烹器)
(致新震艮之變以懼致福以止修徳漸歸妹之變得漸/者貞匪漸者慝豐旅之變豐則多憂旅則深念巽兑之)
(變得悦寡貞得順寡㫁渙節之變渙則多離節則多止/中孚小過之變豚魚感信飛鳥罹㓙既濟未濟之變得)
(位而通失位而窮此三十二法者周公之特筆也遺此/法而以序求之於義逺矣于令升云凡易既分為六十)
(四卦以為上下經天人之事各有始終夫子又為序卦/爻明其象承受之義然則文王周公所遭遇之運武王)
(成王所先後之政蒼精受命短長之期備於此矣而夫/子又重為襍卦以易其次第襍卦之末又改其例不以)
(兩卦反覆相酬者以示來聖後王明道非常道事非常/事也化而裁之者存乎變是以終之以決言能決㫁其)
(中唯陽徳之主也故曰易變則通通則乆總而觀之伏/羲黄帝皆繫世象賢欲使天下世有常君也而堯舜禪)
(代非黄農之化朱均頑也湯武逆取非唐虞之迹桀紂/不君也伊尹廢立非從順之節使太甲思愆也周公攝)
(政非湯武之典成王幼年也此皆聖賢所遭遇異時者/也夏政尚忠忠之弊野故殷自野以教敬敬之弊鬼故)
(周自鬼以教文文弊薄故春秋閲諸三代而損益之顔/淵問為邦子曰行夏之時乗殷之輅服周之冕弟子問)
(政者數也而夫子不與言三代損益以非其任也回則/備王者之佐伊尹之人也故夫子與之言是故聖人之)
(於天下也同不是異不非百事/以俟聖人而不惑一以貫之矣)
　
　
　
　
　
　
　古周易訂詁卷十六
　　解經處答客問
聖皇御極五禩余莅吳關畏此簡書夜寐夙興罔敢怠
遑一二從事及庶人在官者咸滌濯屏營慎乃憲余臨
流覃思維古之人觀河拜雒水哉水哉惄然懼學之不
殖迺署燕思堂左廂為解經處退食居之先是三年余
嘗學易獨寐寤言維無象之象厥祖繄畫厥鵠繄翼
乃攝爻歸彖攝彖歸畫余未能忘言庸申諸鉛槧以俟
來者客詔小子爾維算舟緡思不出位入而宴息背可
艮乎異哉官有渝拜曰俞師汝昌言昔吾有先正謂終
日言不離乎是吾亦行不離也可得聞與曰可夫易開
物成務冐天下之道者也理財聚人非瑣也乾為金與
玊坤為布為吝嗇兌剛出金鹵出鹽離以佃以漁巽為
近利市三倍震為大塗艮為徑路以利攸徃坎為大川
利涉財求是阜民用龢同先王惟至日閉關商旅不行
過此可知己若夫禁民為非存乎正辭余乃鉤攷簿書
凡貨之良楛若舟大小必謹登之毋或遺佚謂爾商人
我無爾詐幅紙中分俾執其契取諸夬也視事無恒皿
蟲是藂乃鑱時圭以測日景辰出升堂未復踵之毋或
失時俾民有信葢取乾之履其繇曰君子終日乾乾夕
惕若布指知寸舒肘知尺昭代有制涉吳之舟計尺而
税起自五尺終丈有四播之話言工維信度葢取小畜
之巽其繇曰復自道何其咎吉造舟為梁旁甃石矼其
廣容刀五尺而下如蟻徃來津人不訶罔記何年樹之
柴栅亟循其舊毋滋怨黷更有漁利寸寸而量知其非
義斯速已矣葢取節之臨其繇曰甘節吉行有尚是嵗
不雨七八月之間吳糓以翔中丞莊公憂形於色謂子
大夫司關稍輕厥征以來估客余謝不敏損什之一為
君市義葢取屯之復其繇曰屯其膏小貞吉大貞㐫陽
羡之區爰有百瀆百瀆渙衍皆入太湖爰有烏溪為之
綰轂官樹厲禁毋許䦨出以窒湖宄以裕關賦城社之
魁毁禁无忌前使苦之因勢約束令月輸緡如履康莊
余曰不然是妨正課下車罷之移告當塗葢取井之蹇
其繇曰井谷射鮒甕敝漏海虞之區港有福山輕舠假
道毋庸度關昔董以吏今董以官資其埃涓用佐額逋
一切瑣費咸取給焉關籍之外不另獻數余心疑之不
獻似簡獻之則清清簡孰多從其清者葢取姤之遯其
繇曰包有魚不利賔氓之蚩蚩惟金是營如蛾赴燈雖
焦不顧為商鵂鶹為關蟊賊大渲之竿若强若宣福山
之竿若錢若高楓橋之竿若崔若殷余悉按之小懲大
誡旅人咸喜葢取蒙之損其繇曰發蒙利用刑人用説
桎梏以徃吝吳地卑窪萬流輻輳枝津閏渠不可枚舉
逋逃既多如巵無當或遣急足四出以譏𨽻也無狀網
雉及鴻余易以官嵗僅再遣斆之法意畧示隄楗匪覬
厥貲葢取无妄之同人其繇曰无妄之災或繫之牛行
人之得邑人之災懸賞以購能釐一蠧賞不踰時罔則
有罪雖未出戸離坎無壅葢取鼎之旅其繇曰鼎有實
我仇有疾不我能即堂左有庫擊柝宿䕶不時出閲抶
其占役葢取夬之革其繇曰惕號莫夜有戎勿恤維兹
擊柝𨽻于司閽或倣軍制五人為伍五伍各長晨趨廰
事櫜鞬魚魚宛若軍容實同蝨官余恐不類謝而去之
其他稗役毋滋處此葢取解之困其繇曰君子維有解
吉有孚于小人亦越兩季小舟呶呶誦言不均小綦網
密胡巨網疎余乃諦觀踰丈四尺或至八尺厥課正等
是誠不均言于畢公差等其課計埤嵗入可六千緡豈
繄損下永杜中飽前修之志持重未發公報楷曰爾其
試哉葢取損之中孚其繇曰或益之十朋之龜弗克違
元吉王人戾止有司致餼兹署之餼供自蘇郵嵗二百
緡復有若干繕治舟船徴之旁邑非曰養優實以養亷
義舉蠲之僅有戚君間嵗不徴欲去餼羊此羊一去飲
水而已余憫嵗歉徴之不忍去之不安復恐胥史牟為
姦利關白其事繄我願蠲毋槩後人葢取頥之益其繇
曰拂經居貞吉不可涉大川前賢代興踵事増華間
訪徃牒頗軼不具或云史胥惡其害己亦維征夫傳舍
之故徴文攷獻永垂厥緒葢取革之咸其繇曰鞏用黄
牛之革聖主宵衣計臣廢食按部就班爬梳如櫛余遭
魃虐日課不前法當居殿室人愁苦余乃怡神暇則解
易錙銖之緡悉入公家此心不怍幸而及格以聴天命
葢取需之泰其繇曰需于酒食貞吉夫君子所居而安
者易之序也所樂而玩者爻之辭也占在大有之大壯
其繇曰自天佑之吉无不利客囅然曰有是哉盍識其
言于石俾後之君子亹亹焉崇禎癸酉春正月吉虎疁
使者閩漳何楷𤣥子氏識於署中之解經處
