#+TITLE: 春秋會通-元-李廉
#+DATE: 2016-06-11 12:20:32
#+SOURCE: github.com/kanripo/KR1e0064 master 07c166de                
欽定四庫全書　　　　經部五
　春秋諸傳㑹通　　　　春秋類
　　提要
　　　　(臣/)等謹按春秋諸傳㑹通二十四卷元李亷撰亷字行
　　　　簡廬江人明楊士竒東里集云亷於至正壬午以春
　　　　秋舉於鄉擢陳祖仁榜進士官至信豐令遇㓂
　　　　亂守節死時南北道梗未及旌褒明初修元史時
　　　　故交無在當路者有司又不知採録以聞故
　　　　史竟遺之則亷實忠義之士非以空言説經
　　　　者矣此書以諸家之説薈萃成編自序謂先
　　　　左氏事之案也次公榖傳經之始也次三傳
　　　　注専門也次疏義釋所疑也總之以胡氏貴
　　　　乎斷也陳張並列擇其長也又備采諸儒成
　　　　説及他傳記畧加疏剔于異同是非始末之
　　　　際毎究心焉然是編雖以胡氏為主而駁正
　　　　殊多又參考諸家並能掇其長義一事之疑
　　　　一辭之異皆貫串全經以折衷之如謂仲子
　　　　非嫡隠公不得謂之攝齊桓之霸基于僖襄
　　　　三桓之盛兆于魯僖不書呉敗越夫椒責其
　　　　不能復讐書葬昭公罪魯不以季氏為逆書
　　　　葬劉文公罪畿内諸侯之僭書築蛇淵囿責
　　　　定公受女樂而荒持論俱明白正大總論百
　　　　餘條權衡事理尤得比事屬辭之㫖故
　欽定春秋傳説彚纂多採録焉亷自序題至正九年己
　　　　丑又稱讀經三十年竊第南歸叨録劇司乃
　　　　成是書考元史陳祖仁榜在順帝至正二年
　　　　亷于鄉舉之嵗即登進士第而通籍頗晚閉
　　　　户著書故得潛心古義不同于科舉之學也
　　　　乾隆四十二年五月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
春秋㑹通原序
傳春秋者三家左氏事詳而義疎公榖義精而事略有
不能相通兩漢專門各守師說至唐啖趙氏始合三家
所長務以通經為主陸氏纂集已為小成宋河南程夫
子始以廣大精㣲之學發明奥義真有以得筆削之心
而深有取於啖趙良有以也髙宗紹興初武夷胡氏進
講篤意此經於是承詔作傳事案左氏義取公榖之精
大綱本孟子主程氏而集大成矣方今取士用三傳及
胡氏誠不易之法也然四家之外如陳氏後傳張氏集
注皆為全書學者所當考而孫氏之發㣲劉氏之意林
權衡吕氏之集解與其餘諸家之議論亦不可以不究
但汗漫紛雜有非初學所能備閲者余讀經三十年竊
第南歸叨録劇司心勞力耗舊所記憶大懼荒落而又
竊觀近來書肆所刋此經類傳雖多或源委之不備或
去取之莫别不能無憾於是不揆謭陋盡取諸傳㑹稡
成編先左氏事之案也次公榖傳經之始也次杜氏何
氏范氏三傳専門也次疏義釋所疑也總之以胡氏貴
乎斷也陳張並列擇所長也而又備采諸儒成說及諸
傳記略加梳剔於異同是非始末之際毎究心焉謂之
春秋諸傳㑹通藏之家塾以備遺忘訓子弟耳非敢與
學者道也邇年頗有傳寫者弗克禁而豐城掲恭廼取
而刻之梓亟欲止之則已成功矣書來求序拒之弗可
且念其力之勤而費之重也姑識於卷端與我同志尚
加訂正焉至正九年己丑七月朔後學廬陵李㢘謹書
春秋㑹通凡例
　一所編諸傳止以左氏公羊氏榖梁氏胡氏陳氏張
　　氏六家為主盖六家皆全書故也
　一左氏專用杜預注公羊專用何休注榖梁專用范
　　甯注及正義與疏並不參用他說庶不誤引用
　一程子及諸家說多附見謹案之下盖以無全傳難
　　並列也
　一所編本欲並見諸傳異同故凡繫釋經無大舛僻
　　者皆錄其有倍禮傷義决不可從者略疏於謹案
　　下而辯之
　一其三傳有難繫於經文下而有闗於經者别為附録
　　庶不紊雜經注
　一其三傳義理異同者略疏其是非於謹案下大率
　　多以胡氏為主皆依先儒成說並不敢臆斷
　一此經大槩在屬詞比事故於例之異同事之首尾
　　或辭同而事異或事異而辭同皆通經提掇大意
　　使前後貫通一事之疑一字之異皆發明之並用
　　先儒議論
　一所編諸傳務欲撮其精要故未免裁翦刪削然所
　　去皆浮詞至於確實之語無一字敢棄其注疏中
　　間有一句一字之精者亦采錄無遺
　一經中地名人名等有闗經義者注之餘不錄
　一經傳中制度合考究者並詳考於謹案下
春秋諸傳序
　　晉杜預左氏傳序
春秋者魯史記之名也記事者以事繫日以日繫月以
月繫時以時繫年所以記逺近别同異也故史之所記
必表年以首事年有四時故錯舉以為所記之名也周
禮有史官掌邦國四方之事達四方之志諸侯亦各有
國史大事書之於策小事簡牘而已孟子曰楚謂之檮
杌晉謂之乗而魯謂之春秋其實一也韓宣子適魯見
易象與魯春秋曰周禮盡在魯矣吾乃今知周公之徳
與周之所以王韓子所見盖周之舊典禮經也周徳既
衰官失其守上之人不能使春秋昭明赴告䇿書諸所
記注多違舊章仲尼因魯史䇿書成文考其真偽而志
其典禮上以遵周公之遺制下以明将來之法其敎之
所存文之所害則刋而正之以示勸戒其餘則皆即用
舊史史有文質辭有詳略不必改也故傳曰其善志又
曰非聖人孰能脩之盖周公之志仲尼從而明之左丘
明受經於仲尼以為經者不刋之書也故傳或先經以
始事或後經以終義或依經以辨理或錯經以合異随
義而發其例之所重舊史遺文略不盡舉非聖人所修
之要故也身為國史躬覽載籍必廣記而備言之其文
緩其㫖逺将令學者原始要終尋其枝葉究其所窮優
而柔之使自求之饜而飫之使自趨之若江河之浸膏
澤之潤渙然冰釋怡然理順然後為得也其發凡以言
例皆經國之常制周公之垂法史書之舊章仲尼從而
脩之以成一經之通體其㣲顯闡幽裁成義類者皆據
舊例而發義指行事以正襃貶諸稱書不書先書故書
不言不稱書曰之類皆所以起新舊發大義謂之變例
然亦有史所不書即以為義者此盖春秋新意故傳不
言凡曲而暢之也其經無義例因行事而言則傳直言
其歸趣而已非例也故發傳之體有三而為例之情有
五一曰㣲而顯文見於此而起義在彼稱族尊君命舍
族尊夫人梁亡城緣陵之類是也二曰志而晦約言示
制推以知例參㑹不地與謀曰及之類是也三曰婉而
成章曲從義訓以示大順諸所諱辟璧假許田之類是
也四曰盡而不汙直書其事具文見意丹楹刻桷天王
求車齊侯獻㨗之類是也五曰懲惡而勸善求名而亡
欲盖而章書齊豹盗三叛人名之類是也推此五體以
尋經傳觸類而長之附於二百四十二年行事王道之
正人倫之紀備矣或曰春秋以錯文見義若如所論則
經當有事同文異而無其義也先儒所傳皆不其然答
曰春秋雖以一字為襃貶然皆須數句以成言非如八
卦之爻可錯綜為六十四也固當依傳以為斷古今言
左氏春秋者多矣今其遺文可見者十數家大體轉相
祖述進不成為錯綜經文以盡其變退不守丘明之傳
於丘明之傳有所不通皆沒而不說而更膚引公羊榖
梁適足自亂預今所以為異專脩丘明之傳以釋經經
之條貫必出於傳傳之義例總歸諸凡推變例以正褒
貶簡二傳而去異端盖丘明之志也其有疑錯則備論
而闕之以俟後賢然劉子駿創通大義賈景伯父子許
恵卿皆先儒之美者也末有潁子嚴者雖淺近亦復名
家故特舉劉賈許潁之違以見同異分經之年與傳之
年相附比其義類各随而解之名曰經傳集解又别集
諸例及地名譜第歴數相與為部凡四十部十五卷皆
顯其異同從而釋之名曰釋例将令學者觀其所聚異
同之說釋例詳之也或曰春秋之作左傳及榖梁無明
文說者以仲尼自衛反魯脩春秋立素王丘明為素臣
言公羊者亦云黜周而王魯危行言孫以辟當時之害
故㣲其文隠其義公羊經止獲麟而左氏經終孔丘卒
敢問所安荅曰異乎余所聞仲尼曰文王既沒文不左
兹乎此制作之本意也歎曰鳳鳥不至河不出圗吾已
矣夫盖傷時王之政也麟鳳五靈王者之嘉瑞也今麟
出非其時虚其應而失其歸此聖人所以為感也絶筆
於獲麟之一句者所感而起固所以為終也曰然則春
秋何始於魯隠公荅曰周平王東周之始王也隠公讓
國之賢君也考乎其時則相接言乎其位則列國本乎
其始則周公之祚𦙍也若平王能祈天永命紹開中興
隠公能宏宣祖業光啟王室則西周之美可尋文武之
迹不墜是故因其歴數附其行事采周之舊以㑹成王
義垂法将來所書之王即平王也所用之歴即周正也
所稱之公即魯隠也安在其黜周而王魯乎子曰如有
用我者吾其為東周乎此其義也若夫制作之文所以
章往考來情見乎辭言高則㫖逺辭約則義㣲此理之
常非隠之也聖人包周身之防既作之後方復隠諱以
辟患非所聞也子路欲使門人為臣孔子以為欺天而
云仲尼素王丘明素臣又非通論也先儒以為制作三
年文成致麟既已妖妄又引經以至仲尼卒亦又近誣
據公羊經止獲麟而左氏小邾射不在三叛之數故余
以為感麟而作作起獲麟則文止于所起為得其實至
於反袂拭面稱吾道窮亦無取焉
　　漢何休公羊傳序
昔者孔子有云吾志在春秋行在孝經此二學者聖人
之極致治世之要務也傳春秋者非一本據亂而作其
中多非常異義可怪之論說者疑惑至有倍經任意反
傳違戾者其勢雖問不得不廣是以講誦師言至于百
萬猶有不解時加釀嘲辭援引他經失其句讀以無為
有甚可閔笑者不可勝記也是以治古學貴文章者謂
之俗儒至使賈逵緣隙奮筆以為公羊可奪左氏可興
恨先師觀聴不決多随二創此世之餘事斯豈非守文
持論敗績失據之過哉余竊悲之久矣往者略依胡母
生條例多得其正故遂隠括使就繩墨焉
　　晉范甯榖梁傳序
昔周道衰陵乾綱絶紐禮壊樂崩彝倫攸斁弑逆簒盗
者國有淫縱破義者比肩是以妖災因釁而作民俗染
化而遷隂陽為之愆度七曜為之盈縮川嶽為之崩竭
鬼神為之疵厲故父子之恩缺則小弁之刺作君臣之
禮廢則桑扈之諷興夫婦之道絶則谷風之篇奏骨肉
之親離則角弓之怨彰君子之路塞則白駒之詩賦天
垂象見吉凶聖作訓紀成敗欲人君戒慎厥行増脩徳
政盖誨爾諄諄聴我藐藐履霜堅氷所由者漸四夷交
侵華戎同貫幽王以暴虐見禍平王以㣲弱東遷征伐
不由天子之命號令出自權臣之門故兩觀表而臣禮
亡朱干設而君權䘮下陵上替僣逼理極天下蕩蕩王
道盡矣孔子覩滄海之横流廼喟然而歎曰文王既沒
文不在兹乎言文王之道䘮興之者在已於是就太師
而正雅頌因魯史而脩春秋列黍離於國風齊王徳於
邦君所以明其不能復雅政化不足以被羣后也於時
則接乎隠公故因兹以托始該二儀之化育賛人道之
幽變舉得失以彰黜陟明成敗以著勸誡拯頹綱以繼
三五鼔芳風以扇遊塵一字之襃寵踰華衮之贈片言
之貶辱過市朝之撻徳之所助雖賤必申義之所抑雖
貴必屈故附勢匿非者無所逃其罪潜徳獨運者無所
隠其名信不易之宏軌百王之通典也先王之道既宏
麟感化而來應因事備而終篇故絶筆於斯年成天下
之事業定天下之邪正莫善於春秋春秋之傳有三而
為經之㫖一臧否不同襃貶殊致盖九流分而㣲言隠
異端作而大義乖左氏以鬻拳兵諌為愛君文公納幣
為用禮榖梁以衛輒拒父為尊祖不納子糾為内惡公
羊以祭仲廢君為行權妾母稱夫人為合正以兵諌為
愛君是人主可得而脅也以納幣為用禮是居䘮可得
而㛰也以拒父為尊祖是為子可得而叛也以不納子
糾為内惡是仇讎可得而容也以廢君為行權是神器
可得而闚也以妾母為夫人是嫡庶可得而齊也若此
之類傷敎害義不可强通者也凡傳以通經為主經以
必當為理夫至當無二而三傳殊說庸得不棄其所滯
擇善而從乎既不俱當則固容俱失若至言幽絶擇善
靡從庸得不並舍以求宗據理以通經乎雖我之所是
理或未當安可以得當之難而自絶於希通哉而漢興
以來瓌望碩儒各信所習是非紛錯凖裁靡定故有父
子異同之論石渠分爭之說廢興由於好惡盛衰繼之
辨訥斯盖非通方之至理誠君子之所歎息也左氏艶
而富其失也誣榖梁清而婉其失也短公羊辨而裁其
失也俗若能富而不誣清而不短裁而不俗則深於其
道者也故君子之於春秋沒身而已矣升平之末嵗次
大梁先君北蕃廻軫頓駕於吴乃帥門生故吏我兄弟
子姪研講六籍次及三傳左氏則有服杜之注公羊則
有何嚴之訓釋榖梁傳者雖近十家皆膚淺末學不經
師匠辭理典據既無可觀又引左氏公羊以解此傳文
義違反斯害也已於是乃商略名例敷陳疑滯博示諸
儒同異之說昊天不弔大山其頽匍匐墓次死亡無日
日月逾邁跂及視息乃與二三學士及諸子弟各記所
識并言其意業未及終嚴霜夏墜從弟彫落二子泯沒
天實䘮予何痛如之今撰諸子之言各記姓名名曰春
秋榖梁傳集解
　　程子序
天之生民必有出類之才起而君長之治之而争奪息
道之而生養遂敎之而倫理明然後人道立天道成地
道平二帝而上聖賢世出随時有作順乎風氣之宜不
先天以開人必因時而立政暨乎三王迭興三重既偹
子丑寅之建正忠質文之更尚人道備矣天道周矣聖
人既不復作有天下者雖欲倣古之迹亦私意妄為而
已事之謬秦至以建亥為正道之悖漢專以智力持世
豈復知先王之道也夫子當周之末以聖人之不復作
也順天應時之治不復有也於是作春秋為百王不易
之大法所謂考諸三王而不謬建諸天地而不悖質諸
鬼神而無疑百世以俟聖人而不惑者矣先儒之論曰
游夏不能賛一辭辭不待賛也言不能與于斯耳斯道
也惟顔子嘗聞之矣行夏之時乗殷之輅服周之冕樂
則韶舞此其凖的也後世以史視春秋謂襃善貶惡而
已至於經世之大法則不知也春秋大義數十其義雖
大炳如日星乃易見也惟其㣲辭奥義時措從宜者為
難知也或抑或縱或子或奪或進或退或㣲或顯而得
乎義理之安文質之中寛猛之宜是非之公乃制事之
權衡揆道之模範也夫觀百物然後識化工之神聚衆
材然後知作室之用於一事一義而欲窺聖人之用心
非上知不能也故學春秋者必優游涵泳黙識心通然
後能造其㣲也後王知春秋之義則雖非禹湯尚可以
法三代之治自秦而下其學不傳予悼夫聖人之志不
得明于後世也故作傳以明之俾後之人通其文而求
其義得其意而法其用則三代可復也是傳也雖未能
拯聖人之藴奥庶幾學者得其門而入矣有宋崇寧二
年癸未四月乙亥河南程頤正叔序
　　宋胡安國傳序
古者列國各有史官掌記時事春秋魯史耳仲尼就加
筆削乃史外傳心之要典也而孟氏發明宗㫖目為天
子之事者周道衰㣲乾綱解紐亂臣賊子接迹當世人
欲肆而天理滅矣仲尼天理之所在不以為己任而誰
可五典弗惇已所當敘五禮弗庸已所當秩五服弗章
已所當命五刑弗用已所當討故曰文王既沒文不在
兹乎天之將䘮斯文也後死者不得與于斯文也天之
未䘮斯文也匡人其如予何聖人以天自處斯文之興
䘮在己而由人乎哉故曰我欲載之空言不如見諸行
事之深切著明也空言獨能載其理行事然後見其用
是故假魯史以寓王法撥亂世反之正敘先後之倫而
典自此可惇秩上下之分而禮自此可庸有徳者必襃
而善自此可勸有罪者必貶而惡自此可懲其志存乎
經世其功配於抑洪水膺戎狄放龍蛇驅虎豹其大要
則皆天子之事也故曰知我者其惟春秋乎罪我者其
惟春秋乎知孔子者謂此書遏人欲于横流存天理於
既滅為後世慮至深逺也罪孔子者謂無其位而託二
百四十二年南面之權使亂臣賊子禁其欲而不得肆
則戚矣是故春秋見諸行事非空言比也公好惡則發
乎詩之情酌古今則貫乎書之事興常典則體乎禮之
經本忠恕則𨗳乎樂之和著權制則盡乎易之變百王
之法度萬世之準繩皆在此書故君子以謂五經之有
春秋猶法律之有斷例也學是經者信窮理之要矣不
學是經而處大事决大疑能不惑者鮮矣自先聖門人
以文學名科如游夏尚不能賛一辭盖立義之精如此
去聖既逺欲因遺經窺測聖人之用豈易能乎然世有
先後人心之所同然一爾苟得其所同然者雖越宇宙
若見聖人親炙之也而春秋之權度在我矣近世推隆
王氏新說案為國是獨於春秋貢舉不以取士庠序不
以設官經筵不以進讀斷國論者無所折衷天下不知
所適人欲日長天理日消其效使夷狄亂華莫之遏也
噫至此極矣仲尼親手筆削撥亂反正之書亦可以行
矣天縱聖學崇信是經乃於斯時奉承詔㫖輒不自揆
謹述所聞為之說以獻雖㣲辭奥義或未貫通然尊君
父討亂賊闢邪說正人心用夏變夷大法略具庶幾聖
王經世之志小有補云
　　胡氏進春秋傳表
伏觀春秋二百四十二年其行事備矣仲尼因事屬辭
深切著明非五經比也本夫周室東遷禮樂征伐自諸
侯出及平王末年王迹既熄故春秋作於隠公之初逮
荘僖而下五霸迭興假仁義而行以推戴宗周為天下
之共主號令征伐莫敢不從其文則史官稱述無制作
之法其義則以尊周為名而仲尼固曰丘竊取之矣霸
徳既衰諸侯放恣政在大夫専權自用官及失徳寵賂
益張然後陪臣執國命呉楚制諸夏皆馴致其道是以
至此極耳仲尼徳配天地明並日月自以無位與時道
不行於天下也制春秋之義見諸行事垂訓方來雖祖
述憲章工循堯舜文武之道而改法創制不襲虞夏商
周之迹盖洪水滔天下民昬墊與簫韶九成百獸率舞
並載于虞書大木斯㧞與嘉禾合穎鄙我周邦與六服
承徳同垂乎周史此上世帝王紀事之例至春秋則凡
慶瑞之符禮文常事皆削而不書而災異之變政事闕
失則悉書之以示後世使鑑觀天人之理有恐懼祇肅
之意若事斯語若書諸紳若列諸座右若几杖盤盂之
有銘有戒乃史外傳心之要典于以反身日加修省及
其既久積善成徳上下與天地同流自家刑國措之天
下則麟鳳在郊龜龍遊沼其道亦可馴致之也故始于
隠公終於獲麟而以天道終焉比于闗雎之應而能事
畢矣書火于秦賴諸儒口相傳授及漢初興張子房為
韓滅秦以明春秋復讎之義三老董公請漢為義帝發
丧以暴項羽弑君之惡下逮武宣之世時君信重其書
學士大夫誦說用以斷獄決事雖萬目未張而大綱克
正過於春秋之時其效亦可見矣粤自熙寧崇尚釋老
蒙荘之學以虛無為宗而不要義理之實殆及崇寧曲
加防禁由是用事者以災異之變政事闕失則黙不敢
言而慶瑞之符與禮文常事則詠歌賛誦洋洋乎盈耳
是與春秋正相反也侈心益縱至汴京失守舉族北遷
豈不痛哉陛下天錫勇智聖徳日新嗣承寳位于三綱
九法淪斁之後發於獨斷崇信是經将以撥亂世反之
正聖王之志既自得之又命臣下有能誦習其書者使
訓明其義而臣以荒蕪末學榮奉詔㫖輒不自揆罄竭
所聞修成春秋傳三十卷十餘萬言上之御府恭惟肅
将天討之餘萬幾之暇特留宸念時賜省覽取自聖裁
鑑天人休咎之符覈賞罰是非之實懋檢身之盛徳恢
至治之逺圖式敘邦經永康國步
　　宋樓鑰陳氏後傳序略
春秋後傳左氏章指二書故中書舍人止齋陳公(傅良/)
之所著也春秋之學不明久矣先儒以例言春秋者切
切然以為一言不差有不同者則曰變例公之書不然
深究經㫖詳閲世變盖有所謂隠桓荘閔之春秋有所
謂僖文宣成之春秋有所謂襄昭定哀之春秋始焉猶
知有天子之命王室猶甚威重自霸者之令行諸侯不
復知有王矣桓公之後齊不競而晉霸文公既亡晉不
競而楚霸悼公再霸而又衰楚興而復㣲吴出而盟諸
夏於越入吴而春秋終矣自杜征南以來謂平王東周
之始王隠公遜國之賢君其說甚詳而公以為不為平
王亦不為隠公而為桓王其說為有據依又其大節目
如諸侯改元前所未有齊魯諸大國比數世間有世而
無年至記厲王奔彘始有紀年古者諸侯無私史乗與
檮杌春秋皆東遷之史也書齊鄭盟于石門以志諸侯
之合書盟于鹹以志諸侯之散是春秋之終始也隠桓
荘之際惟鄭多特筆襄昭定哀之際惟齊多特筆諸侯
專征而後千乗之國有弑君者矣大夫專将而後百乗
之家有弑君者矣宋魯衛陳蔡為一黨齊鄭為一黨公
㑹齊鄭於中丘而後諸侯之師衡行於天下辠莫甚於
鄭荘宋魯齊衛次之而父子兄弟之禍亦莫甚於五國
是可為不臣者之戒矣齊桓公卒鄭遂朝楚夏之變夷
鄭為亂階侵蔡遂伐楚以志齊桓之霸侵陳遂侵宋以
志楚荘之霸足以見夷夏之盛衰矣書公孫兹帥師書
公孫敖帥師書公子季友卒習見三家之所從始首止
之盟鄭伯逃歸不盟則書以其背夏盟也厲之役鄭伯
逃歸不書盖逃楚也夷夏之辨嚴矣自隠而下春秋治
在諸侯自文而下治在大夫有天下之辭有一國之辭
有一人之辭于干戈無不貶于玉帛之使則從其爵勸
懲著矣文十年而狄秦又三十年而狄鄭又五十餘年
而狄晉狄鄭猶可也狄晉甚矣貶不於甚則於事端餘
實錄而已矣此皆先儒所未發至僖之三十一年四卜
郊不從乃免牲猶三望極言魯之用天子禮樂以明堂
位之言為不然惠公始乞郊而不當用僖公始作頌而
以郊為夸舉祝鮀之言為證此尤為前所未聞也若左
氏或以為非為經而作惟公以為著其不書以見春秋
之所書者皆左氏之力章㫖一書首尾專發此意昔人
以杜征南為丘明忠臣然多曲從其說非忠也公之章
㫖謂君子曰者盖博採善言禮也者盖據史舊文非必
皆合于春秋或曰後人増益之或曰後人依倣之或以
凡例義淺而不取或以例非左氏之意盖愛而知其惡
者乃所以為忠也又言荘公元年至七年及十九年以
後訖終篇多無傳疑有佚墜公之求於傳者詳矣嗚呼
與止齋游前後三十年不得卒業於其門既興殄瘁之
悲而後得二書其間尚欲質疑而不可得此所以撫卷
三歎而不能自已也開禧三年冬至日四明樓鑰序
讀春秋綱領
　孔子曰天下有道禮樂征伐自天子出天下無道禮
　樂征伐自諸侯出自諸侯出盖十世希不失矣自大
　夫出五世希不失矣陪臣執國命三世希不失矣天
　下有道則政不在大夫天下有道則庶人不議　又
　曰文王既沒文不在兹乎　又曰如有用我者吾其
　為東周乎
　　　案此孔子脩春秋之本㫖也
　子曰齊一變至於魯魯一變至於道　又曰我欲觀
　夏道是故之把而不足徴也我欲觀殷道是故之宋
　而不足徴也我觀周道幽厲傷之吾舍魯何適矣魯
　之郊禘非禮也周公其衰矣
　　　案此孔子假魯史以寓王法之意也
　孟子曰世衰道㣲邪說暴行有作臣弑其君者有之
　子弑其父者有之孔子懼作春秋春秋天子之事也
　是故孔子曰知我者其惟春秋乎罪我者其惟春秋
　乎　又曰王者之迹熄而詩亡詩亡然後春秋作晉
　之乗楚之檮杌魯之春秋一也其事則齊桓晉文其
　文則史孔子曰其義則丘竊取之矣
　　　案此孟子發明孔子脩經之大㫖也
　顔淵問為邦子曰行夏之時乗殷之輅服周之冕樂
　則韶舞子張問十世可知也子曰殷因于夏禮所損
　益可知也周因於殷禮所損益可知也
　　　案此孔子修春秋之大用也
　史記曰孔子脩春秋筆則筆削則削游夏不能賛一
　辭　王通曰春秋之於王道是輕重之權衡曲直之
　繩墨也　邵子曰春秋孔子之刑書也　程子曰春
　秋聖人之用聖人之用全在此書猶法律之有斷例
　也乃窮理之要　又曰春秋以何為凖無如中庸欲
　知中庸無如權何謂權義也時也　又曰後世以史
　視經謂襃善貶惡而已至于經世之大法則不知也
　(餘見程/子序)
　　　案此諸家發明孔子脩經之大㫖也
　易泰卦曰内陽而外隂内君子而外小人　坤上六
　文言曰為其嫌於無陽也故稱龍焉　否上九曰傾
　否先否後喜象曰否終則傾何可長也　剝上九曰
　碩果不食君子得輿
　　　案此春秋尊君抑臣外四夷存中國之意也
　書皋陶謨曰天命有徳五服五章哉天討有罪五刑
　五用哉孟子曰為天吏則可以伐之矣　書康誥曰
　人有小罪非眚乃惟終自作不典式爾有厥罪小乃
　不可不殺　舜典曰罰弗及嗣賞延于世宥過無大
　刑故無小
　　　案此春秋公賞罰嚴恕之意也
　子曰齊桓公正而不譎晉文公譎而不正　又曰管
　仲相桓公一匡天下民到於今受其賜　又曰管仲
　之器小哉　孟子曰五霸桓公為盛　又曰五伯假
　之也　又曰五伯三王之罪人也今之諸侯五伯之
　罪人也　又曰仲尼之徒無道桓文之事者　又曰
　管仲得君如彼其専也行乎國政如彼其久也功烈
　如彼其卑也　邵子曰五霸者功之首罪之魁也春
　秋之間有功者未有大於四國有過者亦未有大於
　四國不先治五霸之功過則事無統理而不得聖人
　之心矣
　　　案此春秋子奪霸者之大意也
　禮運子曰大道之行也與三代之英丘未之逮也而
　有志焉大道之行也天下為公選賢與能講信脩睦
　故人不獨親其親不獨子其子是謂大同今大道既
　隠天下為家各親其親各子其子大人世及以為禮
　城郭溝池以為固禮義以為紀禹湯文武成王周公
　由此其選也此六君子者未有不謹於禮者也以著
　其義以考其信刑仁講讓示民有常是謂小康孟子
　曰春秋無義戰彼善於此則有之矣
　　　案此春秋志大道待衰世之㣲意也
　子曰必也正名乎　又曰自古皆有死民無信不立
　又曰道千乗之國敬事而信節用而愛人使民以時
　又曰畏天命畏大人　又曰逺人不服則脩文徳以
　來之　又曰俎豆之事則聞之矣軍旅之事未之學
　也　又曰興滅國繼絶世天下之民歸心焉　又曰
　季氏八佾是可忍也孰不可忍也　又曰禘自既灌
　而往者吾不欲觀之矣　陳恒弑簡公孔子沐浴而
　朝請討之　又曰祿之去公室五世矣政逮於大夫
　四世矣故夫三桓之子孫㣲矣
　　　案此數條皆春秋正名分謹盟誓畏天愛民討
　　　賊慎戰明禮樂之大義也
　趙子曰春秋綴敘之體有三凡即位崩薨卒𦵏朝聘
　盟㑹此常典所當載也故悉書之随其邪正而加襃
　貶此其一也祭祀㛰姻賦稅軍旅蒐狩皆國之大事
　亦所當載也其合禮者夫子脩經之時悉皆不書所
　謂常事也其非者及合於變之正者乃取書之而増
　損其文以寄襃貶此二事也慶瑞災異及執殺奔放
　逃叛歸入納立如此並非常之事亦史䇿所當載夫
　子因之而加襃貶焉此其三也此述作之大凡也
　　　案趙子此條論夫子脩經之大凡頗詳要故著
　　　於此
　胡氏曰春秋大率所書事同則辭同後人因謂之例
　然有事同辭異者盖各有義非可例拘也又有重疊
　言者如征伐盟㑹之類盖欲成書勢須如此不可事
　事各求異義但一字有異或上下文異則義須别又
　辭同者正例也辭異則其例變矣正例非聖人莫能
　立變例非聖人莫能裁惟窮理精義以學春秋者於
　例中見法例外通類也
　　　案胡氏此條論春秋正變之例
　胡氏曰左氏釋經雖簡而博通諸史敘事尤詳能令
　百代之下頗見本末其有功於春秋為多公榖釋經
　義皆宻考其源流必有端緒非曲說所能及啖趙謂
　三傳所記本皆不謬義則口傳未形竹帛後代學者
　妄加附益轉相傳授寖失其真故事多迂誕理或舛
　駮其言信矣然則學者於三傳忽焉而不習則無以
　知經習焉而不察擇焉而不精則春秋之宏意大㫖
　簡易明白者汨於僻說愈晦而不顯矣
　　　案胡氏此條論三傳取舍之義
欽定四庫全書
　春秋㑹通卷一　　　　　　元　李廉　撰
　左氏(杜氏曰春秋魯史記之名也記事者以事繫日/以日繫月以月繫時以時繫年年有四時故錯)
　(舉以為所記之名也韓宣子適魯見易象與魯春秋/宣子所見盖周之舊典也仲尼因魯史䇿書成文其)
　(敎之所存文之所害則刋而正之以/示勸戒其餘則皆即用舊史不改也)公羊(疏案三統/歴春為陽)
　(中萬物以生秋為隂中萬物以成故名春秋何氏休/以為欲使人君動作不失中也舊以為獲麟而作九)
　(月書成春作秋成故云春秋非也荘七年傳/曰不修春秋則孔子未修之時已名春秋矣)穀梁(疏/編)
　(年有四時春先于夏秋/先于冬舉二字以包之)胡氏(古者列國各有史官掌/記時事春秋魯史爾仲)
　(尼就加筆削乃史/外傳心之要典也)
　　　(案春秋名義三家說同而杜氏/錯舉四時以為名之說為當)
　左氏(杜氏曰仲尼曰文王既沒文不在茲乎此制作/本意也鳳鳥不至河不出圖吾已矣夫盖傷時)
　(王之政也今麟出非時聖人所以感也絶筆于獲麟/一句所感而起因以為終也始于隐公者以平王東)
　(周之始而隠公/讓國之賢君也)公羊(疏哀十四年獲麟之後得端門/之命遣子夏等求周史記得百)
　(二十國寶書乃作春秋九月經成何以始乎隠据得/麟乃作祖之所逮聞也何以終乎哀十四年曰備矣)
　(人道泱王道備必止于麟者欲見/撥亂功成太平以瑞應為效也)榖梁(昔周道衰陵/孔子言文王)
　(之道䘮興之者在已于是因魯史修春秋于時則接/乎隠公故因兹以托始先王之道既宏麟感而來應)
　(因事備而終/篇故絶筆焉)胡氏(孟子曰王者迹熄而詩亡詩亡然/後春秋作春秋作于隠公適當雅)
　(亡之後然恵公初年周既東矣春秋不作于孝公恵/公者東遷之始諸侯猶來朝列國猶有請流風遺俗)
　(猶有存者及平王在位日久不能自強至其晚年失/道滋甚以天王之尊下賵諸侯之妾于是三綱淪人)
　(望絶矣託始乎隠不亦深切著明哉/文成而麟至聖人先天而天弗違也)陳氏(春秋非始/于平王始)
　(于桓王也繻葛之敗彝倫攸斁春秋/所以作也故終鄭荘之篇皆特筆)
　　　(案春秋作經之姞終胡氏託始之說本孟子文/成麟至之說本榖梁感麟而作公羊杜預之說)
　　　(同獲麟而止公羊穀梁之㫖異盖公羊以為因/麟而脩經經成道備托言太平瑞應故就以為)
　　　(止榖梁則直以為經成而麟始至為少不同/耳後世又創為先得白麟之語不經甚矣)
　　隠公(名息姑諡法不尸其/位曰隠在位十一年)
　左氏(魯侯爵自周公子伯禽始受封傳十二世至恵/公惠公元妃孟子無子繼室孟子之娣聲子生)
　(隠公後又娶宋女仲子生桓公仲子生而有文在其/手曰為魯夫人故惠公欲立桓公惠公薨桓公少隠)
　(公即位/而奉之)
　　　(案左氏謂恵公欲立桓公故隠公自以為攝位/然仲子既非適則隠公居長不得謂之攝也)
(周平王四/十九年)元年左氏(注因魯史作春秋故以魯紀年凡/人君即位欲其體元以居正故不)
　(言一年/一月也)公羊(元年者何君之始年也注變一為元元/者氣也王者當繼天奉元養成萬物)
　榖梁(疏元者氣之本善之長人君當執大本/長庶物欲其與元同體故年稱元也)胡氏(稱/元)
　(年者明人君之用也乾元資始天之用也坤元資生/地之用也成位乎其中則與天地參故體元者人主)
　(之職調元者宰相之事元即仁仁人心也春秋深明/其用當自貴者始故治國先正其心以正朝廷而逺)
　(近莫不正矣舜紀元日商稱元祀此經書元年亦述/而不作者也元即仁仁人心此雖三名其實一物語)
　(元則隠語/心則顯)陳氏(惟王者然後改元諸侯改元自汾王/以前未有也以周語及竹書考之則)
　(諸侯之作史改元皆出于共和之際史記魯真公十/四年齊武公九年宋釐公十七年晉靖侯十七年楚)
　(熊勇六年陳幽公十二年始記/厲王奔彘則記年所由起也)
　　　(案體元之說四傳皆同獨諸侯不得改元本何/休說而陳氏因之然何休則以為王者然後改)
　　　(元春秋託新王受命于魯故稱元而陳氏直以/為魯僣改元又不同矣胡氏云若謂諸侯不當)
　　　(改元則當書四十九年正月豈聖人經世之意/哉故當主杜氏○又案胡宏曰首年之義恐不)
　　　(可泥於一説諸侯奉天子正朔便是一統之義/有事于天子之國必用天子之年其國史紀政)
　　　(必自用其年不可亂也聖人于元上見義若諸/侯無元則亦不成為君矣如元亨利貞乾坤四)
　　　(徳在他卦亦有之不可謂乾坤方得有元他卦/不有也此可以釋惟王者改元之說矣○又案)
　　　(程子謂元年只如人家長/子稱大郎此雖㣲異亦通)
春王正月左氏(王周正月注周正/建子正月子月也)公羊(春者何嵗之始/也王者孰謂謂)
　(文王也王正月大一統也注春者天地開闢之端養/生之首昬斗指東方曰春文王周始受命之王也故)
　(假以為王法疏王者受命制正月以統天下/令萬物無不奉之以為始故言大一統也)榖梁(雖/無)
　(事必舉正/月謹始也)胡氏(周正建子則冬十有一月也商以丑/為正而即位書十二月則月不易秦)
　(以亥為正而建國書冬十月則時不易建子非春亦/明矣乃以夏時冠周月何哉聖人語顔囘則曰行夏)
　(之時作春秋則曰王正月盖以夏時冠月垂法後世/以周正紀事示不敢専也故程子曰周正月非春也)
　(假天時以立義耳加王于正大一統也正次王王/次春四字乃聖人立法創制非魯史之舊文矣)陳
　氏(以夏時冠周月非周之舊典也西周之史言時皆/夏時如季春出火季秋納火仲夏斬隂木仲冬斬)
　(陽木之類是也言月皆周月如康誥三月召誥二月/不言春多方五月畢命六月不言夏之類是也未有)
　(以夏時冠周月者以夏時冠周月則魯史也古者諸/侯無私史至東遷後國自為史不惟改元又改歴矣)
　(夫子脩春秋毎孟月書時以見魯史毎/正月書王以存周正盖尊周而罪魯也)張氏(此所謂/春乃建)
　(子月冬至陽氣萌生在三統為天統盖天統以氣為/主故月之建子即以為春而丑寅之氣皆天之所以)
　(生劉歆云三統者天施地化人事之紀天/施周正也地化商正也人事之紀夏正也)
　　　(案春王正月三傳皆無明文左氏以正月為建/子得之矣而畧于春字之義何氏以斗指東方)
　　　(為春得之矣而畧于正月之文至榖梁則皆無/論焉其烝祭下曰烝冬祭也春興之志不時也)
　　　(似以春為建寅之月然亦未嘗明言之漢唐孔/氏諸儒則直以周孟春為建子之月矣至宋諸)
　　　(公始有三代改正朔不改時月之說故程子以/春秋書春為假天時以立義則是十一月本非)
　　　(春但聖人虛立春字于正月之上以示行夏時/之意胡氏因之而朱子亦曰春秋月數乃魯史)
　　　(之舊文而四時之序則孔子之㣲意如此説與/夏時周正二義並行而不妨近世有不主胡氏)
　　　(者以為東遷之後天子不協時月侯國不奉正/朔故魯亦改歴以十一月為春夫子因而書之)
　　　(以罪魯之俶擾天紀此亦陳氏之意也其說無/据不可從但如胡氏說則經有不書月而止書)
　　　(時處又誠有事與時差兩月之疑矣獨張氏用/劉歆說則見于陳寵𫝊甚明曰盖武王改月時)
　　　(就改十一月為春也朱子又曰據今周禮有正/月有正嵗則周疑是元改作春正月此論疑可)
　　　(通今備載陳寵說于下○又案陳寵𫝊曰冬至/之節陽氣始萌天以為正周以為春十二月陽)
　　　(氣上通地以為正殷以為春十三月陽氣已至/天地已交人以為正夏以為春三㣲成著以通)
　　　(三統近世新安陳氏所謂月數于周而改春隨/正而易是也据胡氏說則周時與月皆未嘗改)
　　　(此四字乃聖人新意今亦未敢强為之説備錄/以俟知者○又案前漢律歴志周師初發以殷)
　　　(十一月戊子亥月後三日得周正月辛卯朔子/月明日壬辰至戊午二十八日渡孟津明日己)
　　　(未冬至正月二十九日庚申二月朔丑月四日/癸亥至牧野此與武成泰誓日月時皆合亦足)
　　　(以見周自武王滅商之日即改月而史就書為/春也○又案謝氏曰元始年也人君以徳敎養)
　　　(天下始于是年與元氣發育萬物不異故即位/之一年謂之元年正始月也人君以政率天下)
　　　(正天下始于是月故年之一月謂之正月有徳/然後有政有年然後有月故聖人以元起年以)
　　　(正起/月)
　　附錄(不言/即位)左氏(攝也注假攝君政不脩即/位之禮故史不書于䇿)公羊(何/以)
　　(不言即位成公意也公欲平國而反之桓曷為反/之桓桓幼而貴隠長而卑注明隠公本無受國之)
　　(心故不書即位/所以起其讓也)榖梁(公何以不言即位成公志也/言君之不取為公將以讓桓)
　　(也讓桓正/乎曰不正)胡氏(國君踰年改元必行告廟之禮國/史主記時事必書即位之事而隠)
　　(公闕焉是仲尼削之也古者諸侯繼世襲封則内/必有所承爵位土田受之天子則上必有所禀今)
　　(隠公内不承國于先君上不禀命于天子諸大夫/扳已以立而自立焉是與争亂造端而簒弑所由)
　　(起也春秋首絀隠公以明/大法父子君臣之倫正矣)
　　　(案公羊所謂諸大夫扳隠而立之之說則是而/母以子貴子以母貴之說非榖梁責隠公探先)
　　　(君之邪志以與桓則是然又不知隠公之立亦/非父命也左氏說已見前○乂案胡氏謹始例)
　　　(春秋十二公内不承國于先君上不禀命于天/子則不書即位隠荘閔僖四公是也惠公本欲)
　　　(立桓則隠無父命桓公客死于齊則荘無父命/閔有子般之亂僖因閔公之亂則閔僖皆無父)
　　　(命既無父命又不請于王故削其即位不予其/為君也此與衛晉書立齊小白書入同義文成)
　　　(襄昭哀雖無王命而父死子繼承國有名得書/即位穀梁所謂繼正即位是也此與書子同生)
　　　(罪陳乞弑君同義桓宣二公亂倫失正則如其/意而書即位與定之即位在六月不可不謹皆)
　　　(特筆非/常例比)
　　附錄(五始三/統之義)公羊(注元者氣之始春者四時之始/王者受命之始正月者政敎之)
　　(始公即位者一國之始春秋以元之氣正天之端/以天之端正王之政以王之政正諸侯之即位以)
　　(諸侯之即位正竟内之治諸侯不上奉王之政則/不得即位故先言正月而後言即位政不由王岀)
　　(則不得為政故先言王而後言正月王者不承天/以制號令則無法故先言春而後言王天不深正)
　　(其元則不能成其化故先言元而後言春五者同/日並見相須而成乃天人之大本萬物之所繫不)
　　(可不察也二月三月皆有王者二月殷之正月三/月夏之正月王者存二王之後使統其正朔所以)
　　(尊先聖通三統師法之義恭/讓之禮于是可得而觀矣)
　　　(案春秋諸公首年皆具元年春王正月惟定公/不書正月定無正始也書春王正月九十三春)
　　　(王二月二十一春王三月十九事在正月則書/正月事在二月則書二月事在三月則書三月)
　　　(而皆繫以王者存三統也止書春不書月者九/十六事在所畧不必書月也春正月不書王者)
　　　(十春二月不書王者三桓無王也無事亦舉首/時者四時具然後成嵗也隠公十年無正者隠)
　　　(不自以為正也元年有/正所以正隠之當立也)
三月公及邾儀父盟于蔑(蔑魯地公羊作/昧此私盟之始)左氏(邾子克/也未王)
　(命故不書爵曰儀父貴之也公攝位而欲求好于邾/故為蔑之盟注能自通于大國繼好息民故貴之)
　公羊(及者何與也及猶汲汲也暨猶暨暨也及我欲/之暨不得已也儀父者邾婁之君也曷為穪字)
　(襃之也曷為襃之為其始與公盟也此其可襃奈何/漸進也注凡書盟者惡之為其約誓大甚今春秋假)
　(新王于魯此直善其慕/新王之義非善其盟也)榖梁(及者何内為志焉爾儀/字父猶傅也男子之美)
　(稱/也)胡氏(魯侯爵而稱公臣子之詞我所欲曰及邾者/魯之附庸儀父其君之字中國之附庸例稱)
　(字其常也春秋大義公天下以講信脩睦為事而刑/牲歃血要質鬼神則非所貴也故盟有弗獲已者而)
　(汲汲欲焉惡/隠公之私也)陳氏(特相盟也特相㑹盟/不書惟内悉書之)張氏(凡㑹盟/侵伐内)
　(為主書及外為主書㑹所以别首從而謹善惡之首/也夫繼好息民固有國之當然而殺牲要神則非為)
　(人上者相與講信脩睦之道故書公及/以譏之而魯邾之好卒不能久成矣)
　　　(案邾為附庸左氏榖梁皆同但二家皆以附庸/例稱名為例故或以為貴之或以為美稱不知)
　　　(首開私盟之端何美之有及字之義三家皆同/然但知子儀父而不知罪公故疏公羊者遂以)
　　　(為汲汲于善事矣且既知春秋惡盟誓而又不/敢言襃儀父之非于是以為善其慕新王之義)
　　　(愈失之矣故胡氏發中國附庸穪字之例則儀/父非襃辭而與蕭叔例合以及字罪公盖用杜)
　　　(預即位求好之説豈非隠公之立上不請命内/不承國亦待兹盟以自安邪○又案魯邾之盟)
　　　(五蔑趡猶出于公祲祥㧞句繹皆出于大夫此/世變也○又案稱字例胡曰王朝大夫例稱字)
　　　(中國附庸例稱字列國之命大夫例稱字諸侯/之兄弟例稱字其常也聖人案是非定襃貶則)
　　　(有例當稱字或黜而書名例當稱人或進而書/字其變也常者道之正變者道之中○又案儀)
　　　(父既為字而祿父行父林父又以父為名趙子/亦以為名然孔父則二傳皆以為字胡氏獨以)
　　　(為名要之不/可一論也)
夏五月鄭伯克段于鄢(鄭荘二十二年共鄢趙子曰當/作鄔盖自鄔至  為便路若南)
　(至潁川鄢陵即/不當奔共也)左氏(初鄭武公娶武姜生荘公及共/叔段荘公寤生故惡之愛段欲)
　(立之亟請于武公公弗許及荘公即位為之請制公/曰制嵒邑也虢叔死焉他邑惟命請京使居之謂之)
　(京城大叔祭仲曰都城過百雉國之害也今京不度/君將不堪公曰姜氏欲之焉辟害對曰姜氏何厭之)
　(有不如早為之所無使滋蔓蔓難圖也蔓草猶不可/除况君之寵弟乎公曰多行不義必自斃子姑待之)
　(既而大叔命西鄙北鄙貳于已公子吕曰國不堪貳/君将若之何公曰無庸將自及大叔又收貳以為已)
　(邑至于廪延子封曰可矣厚將得衆公曰不義不暱/厚將崩大叔完聚將襲鄭公聞其期曰可矣命子封)
　(帥車二百乗以伐京京叛段段入于鄢公伐諸鄢大/叔出奔共段不弟故不言弟如二君故曰克稱鄭伯)
　(譏失敎也謂之鄭志/不言出奔難之也)公羊(克之者何殺之也大鄭伯/之惡也段不稱弟當國也)
　(注言段本欲當國為君故如其意/使如國君氏上鄭所以見段之逆)榖梁(克者何能也/何能也能殺)
　(也殺世子母弟目君段弟也而弗謂弟公子也而弗/謂公子貶也段失子弟之道矣賤段而甚鄭伯也甚)
　(鄭伯之處心積慮成于殺也于鄢逺也猶曰取之其/母之懐中而殺之云爾甚之也緩追逸賊親親之道)
　(也注言去已逺矣猶追殺之何異/探其母懐中之赤子而殺之乎)胡氏(用兵大事也/必君臣合謀)
　(而後動則當稱國命公子吕為主帥則當稱將出車/二百乗則當稱師三者咸無稱焉而専目鄭伯是罪)
　(之在伯也克者力勝之詞不稱弟路人也于鄢操之/為已蹙矣夫君親無將段將以弟簒兄以臣伐君必)
　(誅之罪也曷為縱釋叔段移于荘公舉法若是失輕/重哉曰姜氏當武公之時嘗欲立段矣及公既沒姜)
　(以國君嫡母主乎内段以寵弟多才處乎外國人又/恱而歸之恐其終將軋已為後患也故授之大邑而)
　(不為之所縱使失道以至于亂然後以叛逆討之則/大叔屬籍當絶不可復居父母之邦此鄭伯之志也)
　(王政以善養人推其所為使百姓興于仁而不偷况/以惡養天倫使限于罪因以剪之乎春秋推見至隠)
　(首誅其意以正人心示天/下為公不可以私亂也)陳氏(克勝也以千乗之國/勝其弟云爾先君之)
　(子稱公子必簒若争國而後但名之州吁陳佗之類/是也段穪弟則疑于佞夫段稱公子則疑于禦冦)
　　　(案春秋殺世子母弟直稱君者甚之也與晉侯/殺世子申生宋公殺世子痤天王殺其弟佞夫)
　　　(同例但彼則直惡其君今段亦凶逆故上書鄭/伯下去其弟以交譏之○又案此書克與弗克)
　　　(納二克字正相對故穀梁以此為大鄭伯之惡/彼為大其弗克納○又案責鄭伯之説諸家皆)
　　　(同但左氏榖梁與程子胡氏能原其志而誅之/公羊但責其親殺已非經㫖况令其勿與而使)
　　　(執政殺之此可待于真有罪者/而非可用于養惡之鄭荘也)
秋七月天王使宰咺來歸惠公仲子之賵左氏(緩且子/氏未薨)
　(故名注宰官咺名也天子大夫書字今惠公久薨仲/子未死一則贈死不及尸一則豫凶事故貶來者自)
　(外之文歸者/不反之辭)公羊(曷為以官氏宰士也仲子不稱夫/人桓未君也車馬曰賵不言及仲)
　(子仲子/㣲也)胡氏(春秋以天自處繫王于天為萬世法冢/宰稱宰咺其名也王朝上中士書名咺)
　(位六卿之長而名之何也仲子惠公之妾爾以天王/之尊下賵諸侯之妾是加冠于屨人道之大經拂矣)
　(太宰建邦六典以佐王治邦國而承命以賵是壊法/亂紀自王朝始也春秋重嫡妾之分故特貶而書名)
　(以見宰之非宰前賵仲子則名冢/宰後𦵏成風王不稱天其法嚴矣)陳氏(歸賵盖命之/也其曰惠公)
　(之仲子者脩/春秋之詞也)張氏(春秋加天于王之上見天子當奉/若天道而行天之命也凡春秋之)
　(書以尊者而貶從卑者之例必有大/罪極惡而後加焉不可以常事觀也)
　　　(案王臣稱例胡氏曰王朝公卿書官大夫書字/上士中士書名下士書人陳氏曰周大夫不名)
　　　(爵從其爵未爵稱字必㣲者而後名之卒名之/舍是無名道矣則咺之書名諸傳皆貶也但杜)
　　　(氏以為天子大夫則王朝大夫至魯多矣何以/皆不書官公羊以為中士以官錄謂以所繫之)
　　　(官錄之則不應與宰周公同稱宰趙子又以為/只是名氏如宰予之類則此經為無貶矣皆非)
　　　(也○案程子曰春秋之始天王之義未見故不/可去天而名咺以見之○又案春秋有惠公仲)
　　　(子僖公成風左氏及公羊皆以為兼賵獨程氏/發明惠公寵愛仲子僖公尊崇成風之說而以)
　　　(為惠公之仲子僖公之成風于是胡氏陳氏因/之其義冣精至穀梁又以仲子為惠公之母孝)
　　　(公之妾則/大失矣)
九月及宋人盟于宿左氏(惠公之季年敗宋師于黄公/立而求成焉及宋人盟于宿)
　(始通也注客主無名皆㣲者/凡盟以國地國主亦與盟)公羊(孰及之内之㣲者/也注宋稱人㣲者)
　(也魯不穪人者自内之辭也宿/不出主名者主國則與可知)榖梁(卑者之/盟不日)胡氏(内/稱)
　(及外稱人皆㣲者其地以國宿亦與焉㣲者盟㑹不/志此志者有宿君也凡書盟者惡之或曰周官有司)
　(盟掌盟載之法詛祝作其詞玉府共其器戎右役其/事太史藏其約先王猶不禁也而謂凡書盟者惡之)
　(可乎曰盟以結信非先王所欲而不禁逮徳下衰欲/禁之而不克也春秋之時㑹而歃血其載果掌于司)
　(盟猶不以為善又况私相要誓慢鬼神犯刑政以成/傾危之習哉今魯既及儀父宋人盟矣尋自畔之信)
　(安在乎故知凡/書盟者惡之也)陳氏(魯宋合也參/盟之端見矣)
　　　(案魯宋之交始此而離于六年之輸平○案凡/盟不自内止書及者凡八髙傒處父荀庚良夫)
　　　(郤犨向戌上皆書日者諱公之盟也穀梁是矣/宿盟之為㣲者諸傳皆同獨趙子以宿為諱公)
　　　(與大夫盟女栗為諱公與天子大夫盟而通之/于齊翟泉之例為不同耳是盖不知卑者盟不)
　　　(日之說也○又案地以國者宿鄧曹齊邢宋之/盟而僖二十七年之盟宋則宋方受圍必不能)
　　　(供地主之禮亦以宋地者不嫌也且其書宋則/無以見其㑹圍宋諸侯之罪也若榖以宿為邑)
　　　(名又非矣又案禮記曰離坐離立毋往參焉/故春秋以二人盟為離盟三人盟為參盟)
冬十有二月祭伯來左氏(非王命也注祭伯諸侯為王/卿士者祭國伯爵也非王命)
　(故不/稱使)榖梁(來者來朝也弗謂朝何也寰内諸侯非有/天子之命不得出㑹諸侯不正其外交故)
　(弗與朝也聘弓鍭矢不出竟埸束脩/之肉不行竟中有至尊者不貳之也)胡氏(直書曰來/不予其朝)
　(也人臣義無私交大夫非君命不越竟所以然者杜/朋黨之原為後世事君而有貳心者之明戒也經于)
　(内臣朝聘告赴皆貶而不予正其本也隠公之立未/嘗請命王法所當討祭伯不能詔王正典刑而逺來)
　(朝之非/阿私乎)陳氏(來未有無辭者無辭以為稱則但書來/祭伯無天子之命而私交故與介狄同)
　(文/)張氏(書祭伯來所以見周室法度至此蕩/然故特去其朝以存内外之防也)
　　　(案祭伯書來諸傳皆以為朝而公羊獨以為奔/祭伯書伯諸傳皆以為爵而公羊獨以為字啖)
　　　(子又以為寰内諸侯例稱字若以伯為爵則毛/伯召伯榮叔祭叔是何爵乎遂以伯為字此皆)
　　　(其不合者也左注是○又案春秋有祭伯又有/祭公祭叔杜氏于祭公則曰諸侯為天子三公)
　　　(者徐邈注榖梁又以祭叔為祭公來聘則意以/祭叔為祭之大夫范氏既以叔為寰内諸侯而)
　　　(又以叔為名公羊疏遂以公為爵伯為字而以/為一人兩無所據豈非伯者本爵公者此時入)
　　　(為三公而叔者祭之大夫乎姑存于此以俟續/考○又案春秋止書來者七祭伯寔不與其朝)
　　　(介葛盧白狄皆不能朝祭叔不與其聘祭公仲/孫皆無詞以為稱餘婦人歸寧書來不入此例)
公子益師卒左氏(衆父卒不與小斂故不書日注卿/佐之䘮君皆親臨之崇恩厚也)公
　羊(何以不/日逺也)榖梁(大夫日卒正也/不日卒惡也)胡氏(凡公子公孫登/名于史冊者貴)
　(戚之卿也不書官者不與其以公子故而自為卿也/古者諸侯大夫皆命于天子卿卒必書此春秋貴大)
　(臣之意其不日公羊以為逺然公子彄書日榖梁以/為惡然公子牙季孫意如書日左氏以為公不與小)
　(斂然公孫敖卒于外而公在内叔孫婼卒于内而公/在外皆書日三家之說皆非也其見恩數之有厚薄)
　(歟/)
　　　(案程子曰不書官者當時不請命于天子故不/與其為卿○又案此條胡氏辨甚當但經書内)
　　　(臣三十二人惟益師無駭俠/得臣四人不日又似不可曉)
　　附錄(公羊三/世說)公羊(所見異詞所聞異詞所傳聞異/詞注所見者謂昭定哀已舉父)
　　(時事也所聞者謂文宣成襄王父時事也所傳聞/者謂隠桓荘閔僖髙曽時事也異詞者見㤙有厚)
　　(薄義有淺深所見之世恩已與父之臣尤深大夫/卒有罪無罪皆日錄之丙申季孫意如卒是也所)
　　(聞之世王父之臣恩少殺大夫卒無罪者日錄有/罪者畧之叔孫得臣卒是也所傳聞之世髙曽之)
　　(臣恩淺大夫卒有罪無罪皆不日畧之也公子益/師無駭卒是也于所傳聞之世見治起于衰亂之)
　　(中用心尚觕故内其國而外諸夏先詳内而後治/外錄大畧小内小惡書外小惡不書大國有大夫)
　　(小國畧稱人内離㑹書外離㑹不書是也于所聞/之世□治升平内諸夏而外夷狄書外離㑹小國)
　　(有大夫宣十一年晉侯㑹狄襄二十三年邾鼻我/來奔是也所見之世著治太平夷狄進至于爵天)
　　(下逺近大小若一用心尤深而詳故崇仁義譏二/名晉魏曼多仲孫何忌是也公此例又見成宋亂)
　　(下/)
　　　(案此段分三世大意本可通但注引證皆鑿○/又案朱子曰公不書即位君臣之事也書仲子)
　　　(夫婦之事也及邾盟朋友之事也/克段兄弟之事也開卷人倫便在)
二年春公㑹戎于潜(此外交/之始)左氏(脩惠公之好也/戎請盟公辭)公羊
　(注凡書㑹者惡其虛内務恃外好也王/者不治夷狄錄戎來者勿距去者勿追)榖梁(㑹者外/為主焉)
　(爾知者慮義者行仁者守有此三/者然後可以出㑹㑹戎危公也)胡氏(戎狄舉號外/之也内中國)
　(而外四夷使之各安其所也正朔/不加奚㑹同之有書㑹戎譏之也)張氏(譏隠公降國/君之尊失中)
　(國之重不脩政事/以啟猾夏之階)
　　　(案春秋書公㑹四十有六皆諸侯之㑹也獨㑹/吴與㑹戎異詞趙子曰凡戎狄不書爵號而君)
　　　(臣同詞/是也)
　　附錄(春夏不/書王月)榖梁(注凡年首月承于時時承于年/文體相接春秋因書王以配之)
　　(所以見王者奉時承天也然春秋記事有例時者/若事在時例則時而不月月繼事末則月而不書)
　　(王書王必皆上承春而下屬于月文表年始事莫/之先所以致恭而不黷者他皆放此惟桓有月無)
　　(王以見不/奉王法爾)
夏五月莒人入向(莒向皆小國榖梁以向/為我邑  此入國之始)左氏(莒子娶/于向向)
　(姜不安莒而歸莒人入向以姜氏/還注將卑師少稱人弗地曰入)公羊(入者何得/而弗居也)榖
　梁(入者内弗受也注入無大小/苟不以罪則義皆不可受)胡氏(以事言之入者/造其國都以義)
　(言之入者逆而不順莒稱人小國也非王事而入人/國邑逞其私意見諸侯之不臣也擅興而征討不加)
　(焉見天王之不君也/具事直書義自見矣)陳氏(入君大夫將皆稱人君将/書君自楚荘入陳始大夫)
　(將書大夫自卻缺入蔡/始惟内大夫則書之)
　　　(案書人例有四合一國民庶而稱人則衆詞也/興兵討伐而稱人則寡詞也以卑者名爵不貴)
　　　(而稱人則㣲詞也以貴者黜去名爵而稱人/則貶詞也春秋有一字而通諸例者此也)
無駭帥師入極(極附庸/小國)左氏(司空無駭入極費庈父勝/之注庈父費伯也前年費)
　(伯城郎今因/得以勝極)公羊(此滅也其入何/内大惡諱也)榖梁(注諱滅同姓/故變滅言入)
　胡氏(無駭不氏未賜族/也餘同入向義)陳氏(春秋之初魯有無駭俠/鄭有宛詹紀有裂繻猶)
　(有未命/大夫也)
　　　(案無駭不書氏杜氏胡氏陳氏皆以為未賜族/公羊則以為疾始滅榖梁則以為貶滅同姓以)
　　　(左氏隠八年賜氏之說考之則公榖為無據矣/○又案春秋用兵書入左氏公羊胡氏義相通)
　　　(其我入祊不入此例書入二/十七内入六外入二十一)
秋八月庚辰公及戎盟于唐(杜曰庚辰/七月九日)左氏(戎請/盟)胡氏
　(此盖徐州之戎久居中國在魯之東郊者也春秋謹/于華夷之辨中國而夷狄則狄之夷狄猾夏則膺之)
　(而與戎狄歃血以約盟非義矣是故成于日者必以/事係日而前此蔑不日宿不日後此宻不日石門不)
　(日獨盟于唐書/日者謹之也)張氏(諸侯㑹盟皆有相期約行禮之/日然㑹未有書日者至盟誓必)
　(詳其月與日以其相與約信或尋/或寒皆考于此固有國所尤謹也)
　　附錄(書日/例)公羊(疏若尊者之盟則大信時小信月/不信日若其㣲者不問信與不信)
　　(皆書/時)榖梁(凡公卿之盟皆書日卑者之盟不/日外盟不日公卿盟不日者渝也)
　　　(案二家于尊者盟書日之說相反卑者盟不日/之說相同以齊桓盟多不日觀之則公羊稍長)
九月紀履緰來逆女冬十月伯姬歸于紀(履緰左氏/經作裂繻)左
　氏(紀裂繻來逆女/卿為君逆也)公羊(何以不稱使昬禮不稱主人/為養㢘逺恥也外逆女不書)
　(此何以書譏始不親/迎也婦人謂嫁曰歸)穀梁(逆女親者也使/大夫非正也)胡氏(魯哀/公問)
　(冕而親迎不已重乎孔子曰合二姓之好以為宗廟/社稷主君何謂已重乎文定厥祥親迎于渭世子而)
　(親迎也韓侯迎止于蹶之里諸侯而親迎也夫婦人/倫之本逆女必親使大夫非正也入春秋之始名宰)
　(咺歸賵以譏亂法書履緰逆女以志/變常衆妾之分定矣大昬之禮嚴矣)陳氏(春秋之初/大夫恒穪)
　(人必有好事于諸侯則書其大夫已命/字之未命名之各從其稱無譏焉爾)
　　　(案公羊女在國稱女紀履緰逆女是也在塗稱/婦媵陳人之婦是也入國稱夫人臣子之詞也)
　　　(又曰婦者有姑之詞僖二十五年宣元年傳是/也○又案譏不親迎穀梁胡氏説同獨陳氏曰)
　　　(内女為夫人凡入見于經未有來逆者書逆紀/伯姬吾女遭人倫之變者也紀侯失國齊人𦵏)
　　　(之魯問不及焉故詳之也此說亦有見又曰内/女為夫人皆書歸不書歸者必有故也齊子叔)
　　　(姬不書歸郯伯姬不書歸把叔姬不書歸皆遭/出也蕩伯姬不書歸非君夫人也○又案莒慶)
　　　(髙固之來逆不稱女非君逆也蕩/伯姬來逆稱婦姑不當自逆也)
紀子伯莒子盟于密(左氏作紀子帛/以為裂繻字也)左氏(魯故也注莒/魯有怨紀侯)
　(既昬于魯使大夫盟莒以和解之子帛為魯繼好/息民故比之内大夫而在莒子上稱字以嘉之)公
　羊(紀子伯者何/無聞焉爾)胡氏(凡闕文有斷以大義削之而非/缺者有本據舊史因之而不能)
　(益者亦有先儒傳授承誤而不敢増者如隠不書即/位桓不書王賵𦵏成風王不書天吴楚之君不書𦵏)
　(之類皆斷以大義削之而非闕也甲戌己丑夏五紀/子伯之類先儒傳授承誤而不敢增也闕疑而慎言)
　(其餘/可矣)陳氏(外特相盟也特相盟不書/書紀莒志諸侯之合也)
　　　(案紀子伯之説左氏傅㑹作子帛然通經無大/夫先諸侯之例有不通矣穀梁又以伯為長皆)
　　　(穿鑿之詞也程子本公羊以為當云紀子某伯/莒子盟于宻而胡氏因之然紀本非子爵則程)
　　　(説亦未至恐子上猶有闕字也若陳/氏直以為二國則伯字又羡文矣)
十有二月乙卯夫人子氏薨穀梁(夫人隠之妻也卒不/書𦵏夫人之義從君)
　(者/也)胡氏(邦君之妻卒則書薨以明齊/也先卒不書𦵏以明順也)
　　　(案子氏左以為桓公之母即仲子也公羊以為/隠公之母則聲子也程子從榖梁胡氏因之)
鄭人伐衛左氏(隠元年鄭共叔之亂其子公孫滑出奔/衛衛人為之伐鄭取廪延鄭人以王師)
　(虢師伐衛至是鄭又伐衛討/滑之亂也注治取廪延之亂)胡氏(聲罪致討曰伐征/伐天子之大權今)
　(鄭無王命雖有言可執亦王法所禁况于脩怨乎不/書戰者程氏以為衛已服也衛服則可免矣此義施)
　(于伐而不書/戰皆可通矣)陳氏(鄭衛交怨也侵伐君將穪君大夫/稱人用衆焉稱師大夫將書大夫)
　(自晉陽/處父始)
　　　(案用兵例胡氏曰凡兵聲罪致討曰伐潜師入/境曰侵兩兵相接曰戰繯其城邑曰圍造其國)
　　　(都曰入徙其朝市曰遷毁其宗廟社稷曰滅詭/道而勝之曰敗悉虜而俘之曰取輕行而掩之)
　　　(曰襲已去而躡之曰追聚兵而守之曰戍以弱/假强而能左右之曰以皆誌其事實以明輕重)
　　　(内兵書敗曰戰書滅曰取特婉其詞為君隐也/左氏曰有鐘鼔曰伐無曰侵春秋書齊侵蔡晉)
　　　(侵楚皆用大師若無鐘鼔何以行乎左氏非也/公羊曰觕曰侵精曰伐是以深者為精淺者為)
　　　(觕案前後有侵師至破其國伐師乃不深入者/多矣公羊亦非也榖梁又以苞人民毆牛馬曰)
　　　(侵斬樹木壊宫室曰伐案齊桓伐楚不戰而服/初無斬木壊宫之舉榖梁亦非也○又案胡氏)
　　　(侵伐例/本趙子)
三年春王二月己巳日有食之(杜預以長歴推是二/月朔不書朔史失之)左
　氏(注日行遲一嵗一周天月行疾一月一周天一嵗/凡十二交㑹則食然日月動物雖行度有大量不)
　(能不小有盈縮故有雖交㑹而不食或/有頻交而食者唯正陽之月君子忌之)公羊(何以書/記異也)
　(注異者非常可/怪先事而至者)胡氏(日行有常度矣然每食必書示/後世治歴明時之法也有常度)
　(則灾而非異矣然每食必書示後世遇灾而懼之意/也日者衆陽之宗人君之表而有食之灾咎象也克)
　(謹天戒則雖有其象而無其應弗克畏天灾咎之來/必矣凡經所書者或妾婦乗其夫或臣子背君父或)
　(政權在臣下或夷狄侵中/國皆陽㣲隂盛之徴也)
　　　(案日食例春秋三十六胡氏取榖梁曰言日言/朔食正朔也此例二十七言朔不言日食既朔)
　　　(也盖盡朔一日至明日乃食是月二日是也此/例一桓十七言日不言朔食晦日也此例六不)
　　　(言日不言朔夜食也日始出而有虧傷之處未/之復也則知其夜食矣此例二莊十八僖十五)
　　　(公羊曰某月某日朔食正朔也其或日或不日/或失之前或失之後失之前者朔在前謂二日)
　　　(食如此年二月已巳食是也失之後者朔在後/謂晦日食如莊十八年三月食是也二説惟榖)
　　　(梁精但晦食之說徐邈以為皆前月晦盖以己/巳為二月晦則三月不當有庚戌宣十年四月)
　　　(丙辰十七年六月癸卯皆前月之晦也然正月/晦而冠以二月者盖交㑹之正必主于朔今雖)
　　　(未朔而著之此月所以正其本亦猶成十七年/十月壬申而係之十一月也取前月之日而冠)
　　　(以後月故不得稱晦以其不得稱晦知非二月/晦也今案徐邈説甚明而范氏于宣十年四月)
　　　(丙辰下注云己巳在丙辰晦之下五月之上推/尋義例當是閏月則又直以為本月之晦與徐)
　　　(説不合要之徐說是但穀梁疏于宣十/年下不再舉徐說以辨之遂成二義耳)
三月庚戌天王崩(平王也前春秋四十八年即位在位/五十一年桓王立左氏以為實壬戌)
　(赴以逺日欲/諸侯速至)胡氏(春秋十二王桓襄匡簡景志崩志/𦵏赴告及魯往㑹之也平恵定靈)
　(志崩不志𦵏赴告雖及魯不㑹也莊僖頃崩𦵏皆不/志者王室不告魯亦不往也諸侯為天王服斬衰禮)
　(當以所聞先後而奔䘮今平王崩周人來/訃而隠公不往其罪應誅不書而自見矣)
　　　(案胡氏不書𦵏之說本杜氏/公羊以天子不記𦵏者失之)
夏四月辛卯尹氏卒(左氏經/作君氏)公羊(尹氏者何天子之大/夫也其稱氏何譏世)
　(卿世卿非禮也注君子疾其/末則正其本因其卒絶之)胡氏(尹氏天子大夫世/執朝權為周階亂)
　(家父所刺秉國之均不平謂何者是也因其告䘮與/立子朝以朝奔楚皆以氏書志世卿非禮為後戒也)
　(或曰世卿非禮裳裳者華何以作乎曰功臣之世世/其禄世卿之官嗣其位祿以報功也故其世可延位)
　(以尊賢也故其官當擇官不擇人世授之柄黨與既/衆威福下移大姦根據而莫除人主孤立而無助國)
　(不亡幸爾春秋于周書尹氏武氏仍叔之子于魯書/季友仲遂皆志其非也公羊子此説必有所受矣)
　　　(案尹氏之為天子大夫公穀皆同而左氏經文/書君氏卒遂以為隠公之母聲子也言隠公不)
　　　(敢從正君之禮故不敢備禮于其母不赴于諸/侯不祔于姑所以不言薨不言夫人不言𦵏不)
　　　(書姓特為公故書君氏以别凡妾也張氏以為/於義例皆無所據故胡氏不取○又案春秋書)
　　　(氏有武氏崔氏公羊皆以世卿為譏胡/氏則以崔氏為舉族皆奔此義稍異)
秋武氏子來求賻(此來求/之始)左氏(王未𦵏也注武氏天子/大夫之嗣也平王䘮在)
　(殯新王未得行其爵命聴于冢宰所以稱父族又/不穪使魯不共王䘮致令有求經直文以示不敬)公
　羊(其稱武氏子何譏父卒子未命而便為大夫也何/以不書使當䘮未君也䘮事無求求賻非禮也)
　榖梁(其不言使何也無君也歸死者曰賵歸生者曰/賻曰歸之者正也求之者非正也周雖不求魯)
　(不可以不歸魯雖不歸周不可以求之求/之為言得不得未可知之辭也交譏之)胡氏(不穪/使當)
　(䘮未君非王命也于以謹天下之通䘮而嚴君臣之/名分也夫賻以貨財則生者所須索也君取于臣不)
　(言求而曰求賻求車求/金皆著天王之失道也)
　　　(案經書來求者三武氏子毛伯皆以當䘮未君/故不書使桓十五年家父之求車雖稱王使然)
　　　(諸侯不貢車服所/求非所當求也)
八月庚辰宋公和卒左氏(宋穆公疾召大司馬孔父而/屬殤公焉曰先君宣公舍與)
　(夷宣子即殤公而立寡人寡人弗敢忘請子奉之以/主社稷使公子馮穆公子出居于鄭穆公卒殤公即)
　(位/)胡氏(外諸侯卒國史承告而後書或日或不日謹/則書日慢則書時或名或不名者㑹盟則名)
　(于載書聘問則名于簡牘未嘗㑹盟聘問而無所證/雖使至告䘮其名亦不可得而知矣凡此類因舊史)
　(而不革者也諸侯曰薨大夫曰卒邦君而書卒者周/室東遷諸侯放恣專有其國而上不請命聖人奉天)
　(討以正王法因其告䘮特/書曰卒不與其為諸侯也)
　　　(案宋鄭之争始于此因四年宋殤㑹三國伐鄭/為公子馮之在鄭也五年邾鄭伐宋其冬宋圍)
　　　(長葛六年取長葛八年盟瓦屋而不能成十年/於防中丘之師鄭又挾齊魯以報宋雖鄭莊之)
　　　(奸雄然亦始因宋殤忌馮之一念啓之也卒至/與夷見弑然後已焉故公羊曰君子大居正宋)
　　　(之禍宣公為之然公羊不責殤公/之忌克而反責宣公之推讓非矣)
冬十有二月齊侯鄭伯盟于石門(齊地一齊僖/公十  年)左氏(尋/盧)
　(之盟也盧盟/在春秋前)胡氏(外盟㑹常事也何以書在春秋之/亂世常事也于聖人之王法則非)
　(常也有虞氏未施信于民而民信夏后氏未施敬于/民而民敬殷人作誓而民始畔周人作㑹而民始疑)
　(此禮記周豊之言孔子曰大道之行與三代之英丘/未之逮也而有志焉諸侯來告㑹盟則書而不削者)
　(其諸以是為非常典而有志于天下/為公之世乎故凡書盟者惡之也)陳氏(齊鄭合也/特相盟不)
　(書必闗于天下之故然後書莒紀無足道也齊鄭合/天下始多故矣天下之無王鄭為之天下之無伯齊)
　(為之是故書齊鄭盟石門以志諸侯之合書齊鄭盟/鹹以志諸侯之散是春秋之始終也夫子作春秋于)
　(隠桓荘之際惟鄭多特筆焉于/襄昭定哀之際惟齊多特筆焉)
　　　(案齊鄭之交始此當是時鄭莊以小人之雄因/是春交質之故有志于叛王而合諸侯始欲挾)
　　　(公子馮以謀宋而宋魯之黨方固無間而入因/齊僖有小伯之志于是黨齊以仇宋矣此石門)
　　　(為東諸侯合黨之始而實齊伯之權輿也左氏/于是年首序周鄭交惡之事亦為有見于此王)
　　　(伯消長之機/不在兹乎)
癸未𦵏宋穆公胡氏(外諸侯𦵏因魯㑹而書或日或不/日者備則書日略則書時或𦵏或)
　(不𦵏者有怠于禮而不𦵏有弱其君而不𦵏無其事/闕其文魯史之舊也有討其賊而不𦵏有諱其辱而)
　(不𦵏有治其罪而不𦵏有避其號/而不𦵏聖人所削春秋之法也)
(周桓王/元年)四年春王二月莒人伐把取牟婁(此伐國取/邑之始)公羊(外取/邑不)
　(書此何以書疾始取邑也注/据楚子伐宋取彭城不書)穀梁(言伐言取所惡也/諸侯相伐取地于)
　(是始故謹而志之也注既伐其國又取其土/明伐不以罪而貪其利兩書取伐以彰其惡)胡氏(取/者)
　(收奪之名牟婁把邑聲罪伐人而强奪其土故特書/曰取以著其惡上二年莒人擅興入向而天討不加)
　(焉至是伐國取/邑其暴益肆矣)陳氏(外取邑不書自隠以前則書之/曷為書之春秋之初猶以取邑)
　(為重也据傳自桓十四年宋以/諸侯伐鄭取牛首而後皆不書)張氏(取者言非其有/而恃力兼并之)
　(也/)
　　　(案取字例胡曰悉虜而俘之曰取取師于雍丘/于嵒是也取者得非其有之稱取郜鼎之類是)
　　　(也取者收奪之名取牟婁長葛之類是也此三/例亦畧相通矣然濟西汶陽復故田而亦曰取)
　　　(何哉茍不請于天王以正疆理而擅兵争奪雖/取本邑與奪人之有者無以異也春秋之義不)
　　　(以亂易亂亦書曰取正其本之意也左氏以取/為易又曰不用師徒則宋取長葛連兵經年何)
　　　(易之有故趙子曰/凡力得之曰取)
戊申衛州吁弑其君完(州榖梁作祝日戊申三/月十七日有  無月)左氏(衛/莊)
　(公娶于齊曰莊姜無子又娶于陳曰厲媯生孝伯早/死其娣戴媯生桓公完莊姜以為已子公子州吁嬖)
　(人之子也有寵而好兵公弗禁石碏諌曰臣聞愛子/敎之以義方弗納于邪弗聴桓公立十四年州吁弑)
　(桓公/而立)公羊(曷為以國/氏當國也)榖梁(大夫弑其君以國氏者嫌/也弑而代之也注凡非正)
　(嫡則謂/之嫌)胡氏(此公子州吁也削其屬籍特以國氏者/罪莊公不待以公子之道使與聞政事)
　(主兵權而當國也以公子之道待州吁不以賤妨貴/少陵長亂何由作春秋之旨在于端本清源以衛詩)
　(緑衣諸篇考之所謂前有讒而不見後有賊而不知/者荘公是也其不稱公子而以國氏著後世為人君)
　(父者之戒爾故傳有之曰為人君父/而不通春秋之義者必蒙首惡之名)張氏(不稱公子/惡逆之首)
　(去其屬籍/以誅之也)
　　　(案春秋公子弑君者五商人歸生/比皆書公子獨州吁無知以國氏)
夏公及宋公遇于清(此書遇/之始)左氏(公與宋公為㑹將尋/宿之盟未及期衛人)
　(來告亂夏遇于清注二國各/簡其禮若道路相逢遇也)公羊(遇者何不期也一/君出一君要之也)
　(注古者遇禮為朝天子若罷朝卒相遇于塗近者為/主逺者為賔稱先君以相接所以崇禮讓絶慢易也)
　(當春秋時出入無度禍亂姦宄多在不虞無故卒然/相要小人將以生心故重而書之所以防禍原也言)
　(及者起公要之/明非常遇也)穀梁(及者内為志焉爾遇者志相得/也注内為志非不期也與八年)
　(傳不期異義遇禮/又見昭二十五年)胡氏(遇者草次之期古有遇禮不/期而㑹以明造次亦有共肅)
　(之心春秋書遇私為之約比于不期而遇者直欲簡/其禮爾簡畧慢易無國君之禮則莫適主矣故志内)
　(之遇者三而皆書及若曰以此及彼然也志外之遇/者四而皆以爵若曰以尊及卑然也其意以為莫適)
　(主者異于古之不期而㑹矣故凡書/遇者皆惡其無人君相見之禮也)
　　　(案纂例六遇清谷魯濟皆書公及内之遇也二/垂梁丘皆以爵列書外之遇也而胡氏獨以為)
　　　(外遇四以為季姬鄫子則當在内遇例以為桃/丘則本以㑹出恐又不當同于簡禮之例榖梁)
　　　(于此傳曰遇者志相得也盖因桃丘弗遇以為/志不得相遂為此辭則當從桃丘公羊注曰遇)
　　　(例時而疏者引六月季姬遇防以為書月甚惡/之則又當從防盖未詳所指也今胡通例定以)
　　　(遇防為外遇然及字又同于内遇之文且季/姬鄫子何得以尊卑言之要之只纂例是)
宋公陳侯蔡人衛人伐鄭(諸侯㑹/伐之始)左氏(宋殤公之即位/也公子馮出奔)
　(鄭鄭人欲納之及衛州吁立將脩怨于鄭據二年之/伐而求寵于諸侯以和其民使告于宋曰君若伐鄭)
　(以除君害君為主敝邑以賦與陳蔡從宋/人許之故四國伐鄭圍其東門五日而還)胡氏(春秋/之法)
　(誅首惡興是役者首謀在衛而以宋主兵何也前書/州吁弑君其罪已極至是阻兵脩怨勿論可也而隣)
　(境諸侯聞衛之有大變可但已乎聲罪致討雖先發/而後聞可矣宋殤不恤衛有弑君之難欲定州吁而)
　(從其邪説是肆人欲滅天理非人之所為也故以宋/公為首示誅亂討賊必先治其黨與之法也此義行)
　(為惡者/孤矣)
秋翬帥師㑹宋公陳侯蔡人衛人伐鄭左氏(諸侯復伐/鄭宋公使)
　(來乞師公辭之羽父請以師㑹公弗許固請而行書/曰翬帥師疾之也諸侯之師敗鄭徒兵取其禾而還)
　公羊(翬者何公子翬也不稱公子貶曷為/貶與弑公也注据叔老㑹伐許不貶)胡氏(翬以/不義)
　(强其君固請而行無君之心兆矣夫公子公孫升為/貴戚之卿者其植根膠固難御于異姓之卿况翬已)
　(主兵而方命乎隠公不能辨之于早罷其兵柄猶使/帥師是以及鍾巫之禍故于此去其公子以謹履霜)
　(之戒春秋立義至精詞極簡嚴若曰翬帥師㑹伐鄭/豈不白乎再序四國何其詞費也孔子曰言之重詞)
　(之複烏乎不可不察其中必有大美惡焉四國合黨/翬復㑹師同伐無罪之邦欲定弑君之賊惡之極也)
　(言之不足而再言聖人之情見矣天地造物化工運/其神春秋討賊聖筆冩其意再序四國而誅討亂臣)
　(之法/嚴矣)陳氏(書之復書之終春秋纔一/再見焉特書之法嚴矣)
　　附錄(陳氏/三例)陳氏(春秋有達例三有同號者焉有同/辭者焉有同文者焉號不足以盡)
　　(意而後見于辭辭不足以盡意而後見于文/以同文為猶未也而至于變文則特書也)
　　　(案春秋書内大夫㑹伐者八翬溺皆貶詞單伯/得臣歸父僑如叔豹叔老之無貶者伯令也獨)
　　　(貶翬之說公榖以為翬有弑隠之罪故終隠之/篇貶之然翬未弑而先貶恐無此理故胡氏從)
　　　(左傳㑹伐未有言帥師而翬兩言帥師盖/大夫専将而後百乗之家有弑君者矣)
九月衛人殺州吁于濮左氏(州吁未能和其民石碏曰/王覲為可陳桓公方有寵)
　(于王若朝陳使請必可得也州吁如陳石碏使告于/陳請即圖之陳人執之而請涖于衛衛人使右宰醜)
　(涖殺州/吁于濮)公羊(稱人者何討賊之詞也注明人/人得討之所以廣忠孝之路)穀梁(其/月)
　(謹之也于濮者譏失賊也注討賊例時衛人不能即/討致令出入自恣謹其時月以著臣子之緩慢也)
　胡氏(伐鄭稱人責詞也殺州吁稱人衆詞也伐鄭之/役公孫文仲主兵而變文稱人則是指國人聴)
　(州吁號令從文仲而南行也故曰責詞其殺州吁則/石碏謀之而使右宰醜涖也變文稱人則是人皆有)
　(欲討之心亦夫人所得討也故曰衆詞公羊之義是/矣于濮者閔衛國之人著諸侯之罪也衛人失賊而)
　(曰著諸侯之罪何也夫州吁二月弑君而不能即討/者緣四國連兵欲定其位故乆然後能殺之于濮耳)
　(非諸侯之罪而何夫以討賊許衆人而以失賊/罪鄰國與賊者寡矣故曰春秋成而亂賊懼)陳氏
　(東遷之初國猶有臣子也公子初弑君衛人為之變/終風日月之詩作于宫中擊鼔作于國中不踰年卒)
　(討之故合五國之衆不能定州/吁而殺于濮見衛之有臣子也)
　　　(案春秋討賊書人例六州吁無知陳佗徴舒欒/盈良霄是也欒盈良霄雖非弑君而皆叛逆之)
　　　(臣故書法同晉里克弑君而恵公殺之不以其/罪故不予以討賊楚比弑君而棄疾殺之亦非)
　　　(正故不成其為賊商臣弑君而齊人殺之不得/例于討賊蔡般弑父而楚子殺之亦不得例于)
　　　(討賊者罪齊蔡國人/不以為賊而君之也)
冬十有二月衛人立晉(宣/公)左氏(衛人逆公子晉于邢而/主之書曰衛人立晉衆)
　(也注善其得/衆故不書入)公羊(立者不宜立也稱人衆立之之/詞也衆雖欲立之其立之非也)穀
　梁(晉之名惡也其稱人以立之得衆也得衆則是賢/也賢則不宜立何也春秋之義諸侯予正不予賢)
　胡氏(人衆詞立者不宜立也晉雖諸侯之子内不承/國于先君上不禀命于天子衆謂宜立而遂自)
　(立可乎故春秋于衛人特書曰立所以著擅置非/其君之罪于晉絶其公子所以明専有其國之)陳氏
　(衛之臣子可以討賊不可以置君州吁為僇而晉受/之上無天子下無君父是亦争國而已矣繼故未有)
　(書立者賊不討君不𦵏譏不在立也必/若衛人賊討君𦵏然後可以書立矣)
　　　(案春秋書立四晉與子朝皆不宜立武宫煬宫/皆非所當立也故書法同晉為國人所與子朝)
　　　(獨為尹氏所與故書法異朝書王子而晉不書/公子者朝之罪已顯晉之得衆疑于當立故特)
　　　(去公子以見之也○又案謝氏曰王命天下之/大本也立雖正非王命則在所治受立雖順非)
　　　(王命則/在所黜)
　
　
　
　
　
　
　
　
　
　春秋㑹通卷一
欽定四庫全書
　春秋會通卷二　　　　　元　李廉　撰
　　隱公
五年春公矢魚于棠(左氏矢作觀陳/也棠濟上邑)左氏(公將如棠觀/魚臧僖伯諌)
　(曰凡物不足以講大事其材不足以備器用則君不/舉焉故春蒐夏苗秋獮冬狩皆於農隙以講事也若)
　(夫山林川澤之實器用之資皂𨽻之事官司之守非/君所及也公曰吾將略地焉遂徃陳而觀之書曰公)
　(矢魚于棠非禮/也且言逺地也)公羊(譏逺也公曷爲逺而觀魚登來/之也百金之魚公張之登來之)
　(者何美大之之詞也注恥公去南面之位下與百姓/爭利匹夫無異故諱使若以逺觀爲譏也登音得)
　榖梁(常事曰視非常曰觀禮尊不親小事卑不/尸大功魚卑者之事也公觀之非正也)胡氏
　(齊景公問晏子曰吾何脩而可以比於先王觀也對/曰天子適諸侯曰廵守諸侯朝於天子曰述職無非)
　(事者春省耕而補不足秋省歛而助不給是故諸侯/非王事則不出非民事則不出今隱公慢棄國政逺)
　(事逸遊是縱欲而不能自/克以禮特書觀魚譏之也)張氏(周公戒成王曰毋滛/于觀于逸葢兢兢業)
　(業非禮不動然後足以治國而正人春秋特/書所以示人君當遵禮循法以隱公為戒也)
　　　(案觀例二觀魚則以縱欲爲譏觀/社則以㑹祀爲貶皆舉動之妄也)
夏四月葬衞桓公胡氏(衛亂是以緩魯徃會故書聖人/存而弗削者弑逆之賊討矣諡)
　(法辟土服逺曰桓失位而見弑何以爲桓衞本侯爵/何以稱公見臣子不請於王而私自諡爾程氏曰正)
　(終大事也死而加之不正之諡知忠孝者不忍爲也/春秋於邦君薨正以王法而書卒貶不臣順之諸侯)
　(也至於葬則從其私諡而/稱公罪不忠孝之臣子也)
　　　(案程子私諡之說本啖子春秋諸國皆稱公獨/蔡桓稱侯蓋告王請諡故特書之明得禮也)
秋衞師入郕(郕公羊/作盛)左氏(衞之亂也郕人侵衞故衞師/入郕注將卑師衆但稱師此)
　(史之/常也)糓梁(入者内/弗受也)胡氏(稱師紀其用衆而立義不同/有矜其盛而稱師者如齊師)
　(宋師曹師城邢之類是也有著其暴而稱師者楚滅/陳蔡公子棄疾主兵而稱師之類是也有惡其無名)
　(不義而稱師者次于郎以俟陳蔡之類是也衞宣繼/州吁暴亂之後不施德政固本恤民而毒衆臨戎入)
　(人之國失君道矣書/衞師入郕著其暴也)張氏(凡繼亂而立者必有懲艾/革弊之政憤悱圖治之思)
　(而後可以保國而圖終宣公遭大亂而得位既葬踰/時首擅興兵以脩怨爲事則知其無安國固本之志)
　(矣/)
　　　(案帥師例公羊曰將尊師衆稱某率師將尊師/少稱將將卑師衆稱師將卑師少稱人君將不)
　　　(言率師書其重者也胡氏取之而又發書師之/三例然後春秋之義明甚何氏又發功惡有大)
　　　(小之說曰將尊師衆而有功小將卑師少而有/功大將卑師少而無功爲惡小將卑師衆而無)
　　　(功爲惡大疏者曰蔡衞陳從王稱人而行義是/其功大公孫敖救徐稱率師而無功其惡大雖)
　　　(亦可取然不可以遍通於諸例也○又案郕之/事書於經者四考其始末一入於衛再入於齊)
　　　(鄭既而降於齊又七十一年而奔魯春秋不復/書矣夫以文昭之懿受甸伯之爵而廹脅於諸)
　　　(侯如此春秋抑強扶弱之書安得不重感乎/齊鄭猶可也衞郕兄弟之國而若是甚矣)
九月考仲子之宫初獻六羽左氏(公問羽數於衆仲對/曰天子用八諸侯用)
　(六大夫四士二夫舞所以節八音而行八風故/自八以下公從之於是初獻六羽始用六佾也)公羊
　(桓未君則曷爲祭仲子隱爲桓立故爲也/桓祭其母也初者何始也譏始僭諸公)榖梁(考者何/成之也)
　(成之爲夫人也初始也穀梁子曰舞夏天子八諸公/六諸侯四初獻六羽始僭樂矣尸子曰舞夏自天子)
　(至諸侯皆用八初獻六羽始厲樂矣注言時/諸侯僭侈皆用八魯於是能自减降而用六)胡氏(考/者)
　(始成而祀也其稱仲子者惠公欲以愛妾爲夫人隱/公欲以庶弟爲嫡子聖人以爲諸侯不再娶於禮無)
　(二嫡孟子入惠公之廟仲子無祭享之所爲别立宫/以杞之非禮也故因其來賵而正名之曰仲子之賵)
　(因其考宫而正名之曰仲子之宫而夫人衆妾之分/定矣隱公攝讓之實明矣桓公篡弑之罪昭矣凡宫)
　(廟非忐灾失禮不書六羽者六佾也佾者干羽之總/稱羽以象文德干以象武功婦人無武事則獨奏文)
　(樂故謂之羽初者事之始魯僭天子禮樂舊矣是成/王過賜而伯禽受之非也用祀周公已爲非禮其後)
　(羣公皆僭用焉仲子以别宫故不敢同羣廟/而降用六羽書初獻者明前此用八之僭也)
　　　(案適妾稱號例胡氏曰存則以氏係姓以姓係/號没則以諡係號以姓係諡者夫人也存不穪)
　　　(號沒不稱氏單舉姓字者妾也仲子之例是矣/成風敬嬴定姒齊歸皆妾母而全用夫人之禮)
　　　(直書以貶之也哀公母姒氏卒蓋以有子則廟/廟則書卒葬無貶也昭公娶孟子則以同姓而)
　　　(諱之也○又案妾廟例陳氏曰古者妾祔於妾/祖姑無妾祖姑則易牲而祔於女君别廟非禮)
　　　(也穀梁曰禮庶子爲君爲其母築宫使公子主/其祭於子祭於孫止何休曰禮妾廟子死則廢)
　　　(䘮服小記曰慈母與妾母不世祭是也然則妾/廟子死尚不祭矧子未君之時而爲之立廟乎)
　　　(○又案六羽左氏尸子程氏胡氏皆以爲魯舊/僭八佾則用六爲善惟公穀皆以爲諸公六諸)
　　　(侯四則用六爲僭張氏主公穀說以爲周禮諸/公諸侯之禮節度數各有等舞必有之此說似)
　　　(是然伯子男以下益殺則不可通矣故當從左/氏也○又案書初例二初獻六羽復正之初也)
　　　(初稅畝變古之初也○又案書獻例三獻者下/奉上之詞尊宗廟也獻㨗亦書獻者以其躬來)
　　　(誇示抑之也○又案書宫例武煬言立此不言/立者何氏以爲武煬非禮故特書立此不言立)
　　　(者得變禮其說非是葢因考/宫而書則别立之罪自見矣)
　　附録(公羊稱/公說)公羊(天子三公稱公王者之後稱公/其餘大國稱侯小國稱伯子男)
　　(天子三公者何天子之相也自陕而東者周/公主之自陕而西者召公主之一相處乎内)
邾人鄭人伐宋左氏(宋人取邾田邾人告鄭請伐宋曰/請君釋憾於宋敝邑爲道鄭人以)
　(王師會之伐宋入其郛以報東門之役宋人來告命/公聞其入郛將救之問於使者曰師何及對曰未及)
　(國公怒/乃止)公羊(注小國序上者/主會也穀梁同)胡氏(案左氏則主兵者/邾也故雖附庸小)
　(國序乎鄭之上凡班序上下以國之大小從禮/之常也而會盟征伐以主者先因事之變也)
　　　(案主兵例桓十三年齊先宋僖二年虞先晉皆/以小國序大國之上非主兵而小國叙大國之)
　　　(上則伯者爲之如莊十六年許男滑伯文十四/年許男曹伯成十五年邾子杞伯襄十年齊世)
　　　(子光之類是也州吁伐鄭而宋主兵衛圍/戚而齊國夏主兵春秋討黨賊之法也)
螟公羊(何以書記災也注災者有害於民物隨事而至/者先是隱公張百金之魚設苛令急法以禁民)
　(之所/致)榖梁(蟲災也甚則/月不甚則時)胡氏(蟲食苗心曰螟國以民/爲本民以食爲天春秋)
　(書螟記災也聖人以是/爲國之大事也故書)
　　　(案螟例三隱此年及/八年九月莊六年秋)
冬十有二月辛巳公子彄卒左氏(臧僖伯卒公曰叔父/有憾於寡人寡人弗)
　(敢忘葬之/加一等)胡氏(以公羊三世考之則所傳聞之/世也而書日見恩禮之厚矣)
宋人伐鄭圍長葛(此書圍/之始)左氏(報入郛/之役也)公羊(邑不言圍/言圍疆也)
　榖梁(伐國不言圍邑此言圍何久之也注古者師出/不踰時重民命愛民財今乃暴師經年僅而後)
　(克無仁隱之心有貪利之/行故圍伐兼舉以明之)胡氏(圍者繯其城邑絶其/徃來之使禁其樵採)
　(之途城守不下至經年而不解誅亂討賊可也長葛/鄭邑何罪乎書圍於此而書取於後宋人之惡彰矣)
　陳氏(伐國不言圍邑自僖以前則書/之春秋之初猶以圍邑爲重也)
　　　(案伐國圍邑四而有二例伐鄭圍長葛伐宋圍/緡皆著其暴也齊侯伐鄭圍新城則又以著其)
　　　(無貪地之心詞同而義異矣或曰外伐之圍邑/僅四魯一國而被伐圍邑亦四何也趙子曰内)
　　　(事詳故悉書外事/不告則不書矣)
六年春鄭人來輸平(輸左氏/經作渝)左氏(鄭人來渝平更成也/注渝變也公之未立)
　(戰於狐壤爲鄭所執逃歸怨鄭鄭伐宋公欲救宋宋/使失詞公怒而止忿宋則欲厚鄭鄭因此而來故曰)
　(更/成)公羊(輸平者何猶隳成也何言乎隳成敗其/成也曰吾成敗矣吾與鄭人末有成也)榖梁
　(輸者墮也平之爲言以道成也來輸平者不果成也/注春秋前魯與鄭平四年翬與宋伐鄭故來絶魯壞)
　(前平/也)胡氏(輸者納也平者成也鄭人曷爲納成於魯/以利相結解怨釋仇離宋魯之黨也公之)
　(未立與鄭人戰于狐壤止焉故元年及宋盟宿四年/遇清其秋會師伐鄭即魯宋爲黨與鄭有舊怨明矣)
　(五年鄭人伐宋入其郛宋來告命使者失詞鄭伯知/其適有用間可乘之隙也是以來納成耳然則善之)
　(乎曰平者解怨釋仇固所善也輸平者以利相結則/在所貶矣曷爲知其相結之以利也後此鄭伯使宛)
　(來歸祊而魯入其地會鄭人伐宋得郜及防而魯又/取其二邑是知輸平者以利相結乃貶之也故特稱)
　(輸平以明有國者必正其義不/謀其利杜亡國敗家之本也)陳氏(平不書必闗於/天下之故然後)
　(書書鄭渝平以志諸侯之合書及鄭平以志諸侯之/散是春秋之所始終也据傳明年宋及鄭平宣七年)
　(鄭及晉平文十六年及齊平/襄二十年及莒平皆不書)
　　　(案輸平三傳不同公羊以爲此即言狐壤之戰/諱敗獲而書輸平已爲無据穀梁以爲魯舊與)
　　　(鄭平至此而絶又與後日歸祊會鄭之事不合/要之皆非的論胡氏魯與鄭有舊怨之說本杜)
　　　(氏納成之說本臨江劉氏蓋鄭莊之納成非有/講信脩睦之心而深爲合黨敵宋之計是以不)
　　　(憚屈已求和於魯魯亦溺於利欲之私陷其術/中而不悟是以盟宿遇清之好一變而爲取郜)
　　　(取防之仇矣○又案平例五胡氏曰輸平者惡/鄭之以利相結也宋楚平皆書人者惡華元子)
　　　(反之檀也暨齊平者惡魯之附夷狄而得平也/及齊及鄭平者惡魯之侵犯大國而急於平也)
　　　(此說固然然春秋之平而不書者多矣何獨書/此要必兼陳氏之說方備外平莒及郯不過平)
　　　(怨之/平爾)
夏五月辛酉公會齊侯盟于艾(泰山牟縣東/南有艾山)左氏(始平/于齊)
　(也注春秋前魯與齊/不平今棄惡結好)陳氏(春秋之初宋魯衛陳蔡一/黨也齊鄭一黨也於是鄭)
　(始平魯鄭方交惡於王而亟/平齊魯將以合諸侯焉爾)
　　　(案齊大師之後受地于王方百里者五東方之/國莫大焉自帥尚父十二世至釐公已稱東州)
　　　(之小伯然是時宋亦以先代之後爵居上公方/與魯爲好未可間也故假鄭以求魯魯一溺於)
　　　(輸平之利再徇於于艾之盟三誘於祊田之歸/四惑於不王之告而魯與齊鄭之交固矣他日)
　　　(齊伯之成謂其始此故陳氏之說不爲無見○/又案書公會齊侯盟者四艾齊僖小伯之初也)
　　　(柯與扈齊桓圖伯之初也于黄齊景爭伯之初/也春秋皆書會明齊志也柯獨不書日信齊桓)
　　　(也/)
秋七月左氏(注雖無事而書首/月具四時以成嵗)公羊(春秋雖無事首時/遇則書首時過則)
　(何以書春秋編年四時具然後爲年注首始也過歴/也歴一時無事則書其始月有事不月者人道正則)
　(天道/定矣)胡氏(四德備而後爲乾一德不備則乾道熄矣/四時具而後成嵗一時不具則歳功虧矣)
　(書時又書月者時天時也月王月/也書時又書月見天人之理合也)
　　　(案無事書春正月者二十四自隱元年始書夏/四月者十有一自桓九年始書秋七月者十七)
　　　(自隱六年始書冬十月者十一自桓元年始莊/二十二年書夏五月蓋本有事而闕之也案程)
　　　(子曰有事則道在事/無事則存天時王朔)
冬宋人取長葛公羊(外取邑不志此何/以志久也穀梁同)胡氏(宋人恃強/圍邑久役)
　(大衆取非所有其罪著矣在王朝不能施九伐之威/在列國不能脩連帥之職鄭人土地天子所命先祖)
　(所受不能保有而失之是上無天王下無方伯而鄭/亦無君也宋人强取以王法言不可勝誅以天理言)
　(不善之積著矣初穆公屬國於與夷使其子馮出居/于鄭殤公既立忌馮而伐鄭不亦逆天理乎春秋序)
　(宋主兵以殤公之罪重也明年鄭人報宋序邾爲首/以鄭伯之罪輕也至是宋又舉兵伐鄭而圍其邑肆)
　(行暴虐不善之積已著而不可解矣/其見殺於亂臣豈一朝一夕之故哉)張氏(鄭荘委長/葛於宋稔)
　(禍長惡而宋卒受/蹙國䘮師之報矣)
七年春王三月叔姬歸于紀左氏(注叔姬伯姬之娣也/至是歸者待年於父)
　(母國不與/嫡俱行也)公羊(注媵賤而書者後爲嫡終有賢行紀/侯爲齊所滅紀季以􁊉入齊叔姬歸)
　(之能處隱約全竟/婦道故重録之)榖梁(注不與嫡俱/行非禮也)胡氏(非夫人也/何以書不)
　(與嫡俱行則非禮之常也眉山蘇轍謂書/叔姬賢之也賢而得書亦春秋之法也)
　　　(案胡氏前說主左氏穀梁後/說主公羊陳氏說同伯姬下)
滕侯卒左氏(不書名未/同盟也)胡氏(何以不葬怠於禮弱其君/而不會也卒自外録不卒)
　(非外也葬自内/録不葬非内也)
　　　(案公羊以爲㣲國不名穀梁以爲/滕用狄道自無名皆無据之言也)
　　附録(公羊同號/同詞例)公羊(滕㣲國則稱侯何不嫌也貴/賤不嫌同號美惡不嫌同詞)
　　(注若齊亦稱侯滕亦稱侯㣲者亦稱人貶亦稱人/皆有起文貴賤不嫌同號也若繼體君即位繼弑)
　　(君亦稱即位皆有起文美惡不嫌同詞也滕本子/爵㣲國所以稱侯而卒者春秋王魯託隱以爲始)
　　(受命王滕子先朝隱春秋褒之/以禮嗣子得以禮祭故穪侯也)
　　　(案滕本子爵/之說恐非)
夏城中丘(中丘在琅琊/臨沂縣東北)左氏(書不/時也)公羊(何以書以重書/也注以功重也)
　(言當稍稍完補至令大壊然後城之/猥苦百姓空虛國家與始作城無異)榖梁(城爲保民/爲之也民)
　(衆城小則益城益城無極凡城之/志皆譏也注保民以德不以城也)胡氏(程氏曰飬民/之道在愛其)
　(力民力足則生飬遂教化行風俗美故爲政以民力/爲重也春秋凡用民必書其所興作不時害義固爲)
　(罪矣雖時且義亦書見勞民爲重事也城中丘使民/不以時非人君之心也凡書城者完舊也書築者創)
　(始/也)
　　　(案春秋書内城二十三以夏城者七以春城者/四不時之罪尤大也其餘雖時亦書者勞民也)
　　附録(城築/例)左氏(大都不過三國之一邑無百雉之/城制也凡土功龍見而戒事火見)
　　(而制用水昬正而/栽日至而畢時也)胡氏(城者禦暴安民之所而城/有制役有時魯城費城郈)
　　(而復墮焉則越禮而非制矣隱公城中丘城郎而/皆以夏則妨農務而非時矣城不踰制役不違時)
　　(又當分財用平板榦稱畚築程土物議逺邇略基/址揣厚薄仭溝洫具餱糧度有司量功命日不愆)
　　(于素然後爲之可也況失其時制無/愛飬斯民之意者其罪之輕重見矣)
　　　(案胡氏所引分財用已下見左/宣十一年楚蔿艾獵城沂傳)
齊侯使其弟年來聘左氏(齊侯使夷仲年來聘結艾之/盟也注凡聘皆使卿執玉帛)
　(以相/存問)公羊(其稱弟何母弟稱弟母兄稱兄注别同母/者質家親親明當親厚異於羣公子也)
　榖梁(諸侯之尊弟兄不得以屬通其弟/云者以其來接於我舉其貴者也)胡氏(兄弟先/公之子)
　(不稱公子貶也書盟書帥師而稱兄弟者罪其有寵/愛之私書出奔書歸而稱兄弟者責其薄友恭之義)
　(年者齊僖公母弟也程氏謂先儒説母弟者蓋緣禮/有立嫡子同母弟之文其曰同母蓋爲嫡耳非以爲)
　(加親也此義不明久矣僖公私其同母異於他弟施/及其子猶與適等而襄公絀之遂成簒弑之禍故聖)
　(人於年來聘特變文書弟以示貶焉桓十四年鄭語/來盟成十年黑背帥師皆罪其私也書云于弟弗念)
　(天顯乃弗克恭厥兄兄亦不念鞠子哀大不友于弟/天惟與我民彛大泯亂襄二十年陳光奔楚而穪弟)
　(不念鞠子哀昭二十年盜殺衛縶而稱兄其亦不念/天顯矣昭元年秦鍼定十年宋辰皆責其薄也仁人)
　(於兄弟絶偏係之私篤友恭之誼人倫正/而天理存春秋以訓天下與來世之意也)張氏(親親/之道)
　(尊其位重其禄非賢則不及以政齊僖因艾之盟遽/遣使于魯以結好忘君臣之大義植同列之私黨而)
　(又使其弟交政鄰國/以啟後日無知之禍)
　　　(案春秋齊之聘魯五年之再來齊僖糾合之時/也歸父之來晉襄未定之時也國佐之來齊頃)
　　　(有志於叛晉也慶封之來齊景初立而有志於/爭伯也皆出於私情矣然春秋之初齊尢加禮)
　　　(於魯至桓既伯僖七年公子友如齊之後魯使/之聘齊者二十二而齊聘僅三至焉亦可以觀)
　　　(世道矣○又案春秋書弟十四書兄一齊年鄭/語衞黑背皆罪其私主陸氏陳光秦鍼宋辰衞)
　　　(縶皆罪其薄主榖梁衞鱄佞夫皆可入陳光之/例陳昭先稱公子而後稱弟亦以陳侯有寵愛)
　　　(之私而致之也獨叔肸稱弟賢之也葢以其善/處兄弟之變者也公羊左氏同母之說程子力)
　　　(辨之而陸氏亦曰聖人之教雖及兄弟之子猶/引而進之安有異母即見疎外乎餘見叔肸下)
秋公伐邾左氏(宋及鄭平盟于宿秋公伐邾爲宋討也/注公距宋而與鄭平欲以鄭爲援今鄭)
　(復與宋盟故懼而伐邾/欲以求宋故曰爲宋討)胡氏(宋人先取邾田故邾人/入其郛魯與儀父則元)
　(年盟于蔑矣邾人何罪可聲特託爲詞說以伐之耳/經之書伐非主兵者皆有言可執見伐者皆有罪可)
　(討也傳曰欲加之罪何患無詞魯爲宋討非義甚矣/而稱伐邾所謂欲加之罪者也而不知渝蔑之盟不)
　(待貶而/自見矣)張氏(夫和大者所以恤小既平宋鄭則邾宋/之睚眦亦可和矣親此而虐彼苟欲恱)
　(宋而忘蔑之盟子曰小人比而不/周此足以見書爲宋討邾之旨矣)
　　　(案内兵之伐國僅二十而書公伐邾者六書大/夫伐邾者八止書伐邾者一夫邾在魯之宇下)
　　　(而陵弱侵小之兵史不絶/書如此甚矣魯之失政也)
冬天王使凡伯來聘(凡伯周卿士凡國伯爵榖梁曰凡/氏伯字上大夫也自此王聘之始)
　公羊(注書者喜之也古者諸侯有較徳殊風異行天/子聘問之當北面稱臣受之於太廟所以尊王)
　(命歸美於先君/不敢以已當之)榖梁(聘問也聘諸/侯非正也)胡氏(案周禮行人/王有時聘以)
　(結諸侯之好間問以諭志而榖梁子何以獨言聘諸/侯非正也古者諸侯於天子比年一小聘三年一大)
　(聘五年一朝故天子亦有聘問之禮焉隱公即位未/嘗書遣使如周則未嘗聘也亦不書公如京師則是)
　(未嘗朝也一不朝則貶其爵再不朝則削其地刑則/不舉遣使聘焉其斯以爲不正乎天王失威福之柄)
　(矣/)
　　　(案春秋書王聘魯七始於此而終於宣十年凡/伯南季仍子家父皆不過大夫猶可也宰周公)
　　　(以三公之重王季子以介弟之尊而下聘禮益/凟矣隱僖之得聘猶可也以宰糾而聘桓以季)
　　　(子而聘宣/寵篡弑矣)
　　附録(王聘例○周禮天子時聘以結諸侯之好殷/頫以除邦國之慝間問以諭諸侯之志歸脤)
　　(以交諸侯之福故榖梁之說范寗未詳而趙子亦/曰王政行也天子使使聘諸侯所以洽恩惠考政)
　　(典也然胡氏獨取榖梁者葢周禮乃古者王室親/諸侯之常典而榖梁氏則深究夫春秋王聘之失)
　　(不可/非也)
戎伐凡伯于楚丘以歸左氏(初戎朝周凡伯弗賓凡伯/還戎伐于楚丘以歸楚丘)
　(衞/地)榖梁(國而曰伐此一人而曰/伐何大天子之命也)胡氏(一人而曰伐見/其以徒衆也以)
　(歸易詞于楚丘見衞不救王臣之患/以歸者罪凡伯失節不能死於位也)
　　　(案榖梁以戎爲衞其說無据不可從○又/案胡氏引說詳見國語單襄過陳條下)
八年春宋公衞侯遇于垂(垂即犬/丘衛地)左氏(齊侯將平宋衞/於鄭有㑹期宋)
　(公以幣請於衛請先相見/衛侯許之故遇于犬丘)陳氏(特相遇不書書宋/衞將以爲參盟也)張氏
　(簡禮相見/以謀事也)
　　　(案垂之遇左氏以爲宋衞有怨於鄭而齊欲平/之葢鄭之怨衛因公孫滑宋之怨鄭因公子馮)
　　　(其說似有据然考之於經後此瓦屋止二國參/盟而不及鄭十年入鄭伐戴之師又二國爲黨)
　　　(以仇鄭則宋衞此謀葢有志於從齊黨而無意/於釋鄭憾也齊僖亦不過假此以求諸侯耳豈)
　　　(真有平怨/之本心歟)
三月鄭伯使宛來歸祊庚寅我入祊(祊公榖/作邴)左氏(鄭伯/請釋)
　(泰山之祀祀周公以泰山之祊易許田三月/宛來歸祊不祀泰山也注宛不書氏未賜族)公羊(其/言)
　(入何難也其日何難也注以歸後乃日/言時重難不可即入至此日乃入也)榖梁(名宛所/以貶鄭)
　(伯惡予地也入者内弗/受也日入惡入者也)胡氏(周制六年五服一朝故/于天子之郊有朝宿之)
　(地又六年王乃時廵諸侯各朝于方岳故於泰山之/旁有湯沐之邑成王以周公有大勲故特賜之許田)
　(爲朝宿之地宣王以鄭伯母弟懿親故特賜之祊田/爲湯沐之邑祊近魯許鄰鄭各以近者相易何以不)
　(可乎用是見鄭有無君之心而謂天王不復能廵守/矣用是見鄭有無親之心而敢與人以先祖所受之)
　(邑矣其言我入祊者祊非我有也入/者不順之辭義不可入而強入之也)陳氏(曷爲謂之/來歸五年)
　(鄭伯始朝王不禮焉鄭有志於叛王而合/諸侯渝平歸祊皆遜辭也糾合之道也)
　　　(案祊許之易其謀始於輸平之時然不過借以/固魯之好而未敢及許也至是歸祊以祀周公)
　　　(為辭者葢隱然致易許之請而隱公猶未許其/易也鄭莊委分地以合黨而不吝所謂將欲取)
　　　(之必固與之者也隱公不察其深謀詭計而溺/於一祊之入故于防中丘之會不能不徇之而)
　　　(敗宋入許陷於大惡而不悟使隱公不死尚不/能久有許況桓公不義之立鄭伯適投其間而)
　　　(前日之謀盡行矣春秋所書不越數端而鄭之/奸情備見先儒謂鄭莊小人之雄信哉○又案)
　　　(湯沐之邑何氏以爲四井為邑邑方二里東方/二州四百二十國凡為邑廣四十里袤四十二)
　　　(里取足舍止共槀榖是則諸侯皆有矣范氏以/為諸侯有大功德於王室者京師有朝宿之邑)
　　　(泰山有湯沐之邑所以供祭祀也其餘則否胡/氏從范說爲是○又案来歸例除咺来歸賵及)
　　　(内女來歸外書來歸者五鄭祊衛俘之來以利/而來也鄆讙石尚之來以禮而來也要之皆自)
　　　(外至而非勉強之文其善惡則不/同矣季子來歸著國人之喜也)
夏六月己亥蔡侯考父卒(桓侯封/人立)○辛亥宿男卒胡氏
　(周人有諱禮故凡赴皆不以名經書其終雖五伯強/國莫不以名者是仲尼筆之也赴不以名而書名者)
　(與魯通也已通而不名者舊史失之爾未通而名者/有所證矣蓋諸侯生則不名死則名之别於天子示)
　(尊卑之等/禮之中也)
秋七月庚午宋公齊侯衛侯盟于瓦屋(瓦屋/周地)左氏(齊人/卒平)
　(宋衞于鄭秋會于温盟于瓦屋以釋東門之役禮也/冬齊侯使來告成三國公使衆仲對曰君釋三國之)
　(圖以鳩其民君之惠也/敢不承受君之明德)榖梁(外盟不日此其日何諸/侯之参盟於是始故謹)
　(而日之也誥誓不及五帝盟詛不及三王交質子不/及二伯注宋序齊上王爵也世道交喪盟詛滋彰非)
　(可以經世軌訓故存日/以記惡蓋春秋之始也)胡氏(程氏曰宋為主盟與鄭/絶也大道隱而家天下)
　(然後有誥誓忠信薄而人心疑然後有詛盟盟詛煩/而約劑亂然後有交質子至是傾危之俗成民不立)
　(矣春秋革薄從忠於參盟書日謹其始也周官設司/盟掌盟載之法凡邦國有疑則請盟於會同聴命於)
　(天子亦聖人待衰世之意耳德又下衰諸侯放恣其/屢盟也不待會同其私約也不繇天子口血未乾而)
　(渝盟者有矣其末至於交質子猶有不信者焉春秋/謹參盟善胥命美蕭魚之會以信待人而不疑也蓋)
　(有志於天下為公之世/凡此類亦變周制矣)陳氏(諸侯初參盟也有參盟/則有主盟三國成而東)
　(諸侯之/交盛矣)張氏(春秋之初皆離會之盟至此則三君共/要質于神以示明信然宋殤王者之後)
　(齊僖東方大國衞亦北州大國也正可因此爲講信/脩睦之事成鳩民息肩之圖而明年會防之後伐宋)
　(取邑視今日盟誓之言不復顧忌比諸小人平時指/天日為誓他日臨小利害不一引手救反擠之又下)
　(石者正相似也嗚呼春秋於瓦屋之盟列數/三君而又書日以謹之所以傷世變之甚也)
　　　(案瓦屋之盟左氏以為齊卒平宋衞于鄭而鄭/不與何也蓋宋衞忿鄭之謀未息故也大抵列)
　　　(國之忿爭皆以強弱為進退齊最強宋衞次之/鄭則小國也傳曰宋衞實難鄭何能為則宋衞)
　　　(之所畏者在齊而不在鄭矣故瓦屋之盟宋衞/雖屈於齊而終不與鄭平也程子曰與鄭絶也)
　　　(其說精矣然鄭莊固挟齊以自強齊僖亦資鄭/以糾合故瓦屋雖以王爵尊宋而明年宋公不)
　　　(王之罪又發於鄭人是齊僖陽尊宋衞而隂固/鄭黨宋衞不悟而僖襄之小伯桓公之創伯皆)
　　　(原於此矣○又案外盟書日止此○/又案陳氏以瓦屋鄟陵皆為參盟)
八月葬蔡宣公○九月辛卯公及莒人盟于浮來(浮公/榖作)
(包杜曰紀邑張氏/曰莒地有浮來山)左氏(以成紀好也注二年紀莒盟密/為魯故今公尋之故曰成紀好)
　胡氏(莒小國人㣲者而公與之盟故特言及以譏失/禮且明非大夫之罪也屈千乗之尊下與小國)
　(之大夫盟太卑/可踰非謙德矣)張氏(特書公及以著非莒人之敢敵/諸侯公蓋自失人君之體也)
　　　(案春秋書公及人盟二浮來及蜀是也榖梁曰/可言公及人不可言公及大夫然則公及齊大)
　　　(夫盟蔇何得云不可杜氏例以為㣲者不嫌敵/公侯故直穪公然髙傒處父大國貴卿猶以伉)
　　　(尊為諱今乃直書不諱乎公羊又以為實莒子/而書人者隱公不肖僅能使㣲者随從之皆無)
　　　(据之言也獨趙子曰莒小國若不書公則嫌乎/非公屈禮以盟其卑以病公也此說是矣故胡)
　　　(氏從之若蜀之盟則上書公子下書楚人其貶/明甚不可與此例論也又公及齊人狩禚公榖)
　　　(皆以為人齊侯以/人公此又變例爾)
螟○冬十有二月無駭卒(駭榖梁/作侅)左氏(羽父請諡與族/公命以字為展)
　(氏注公孫之子以王父字/為氏無駭公子展之孫也)胡氏(無駭書名未賜族也/諸侯之子為大夫則)
　(稱公子其孫也為大夫則稱公孫公孫之子與異姓/之臣未賜族而身為大夫則稱名無駭俠之類是也)
　(已賜族而使之世為大夫則稱族如仲孫叔孫季孫/之類是也古者置卿必求賢德不以世官春秋之初)
　(猶為近古故無駭與俠皆書名爾其後官人以世無/不賜之族或以字或以諡或以官或以邑而先王之)
　(禮亡矣至於三家専魯六卿分晉諸侯失國出奔相/繼職此由也案禮天子寰内諸侯世其祿而不嗣然)
　(則諸侯所置大夫嗣其/位而不易豈禮也哉)
　　　(案春秋書無侅俠季友仲遂之卒實因卿大夫/之告終以謹世變所以著無侅俠之未賜族不)
　　　(為薄而季友仲遂之恩過於厚過厚若隆於恩/而廢禮生亂恒必由之不可不考也公榖以為)
　　　(罪無駭入極而貶之又以為隱/不成為君故不爵大夫皆無据)
九年春天王使南季來聘(南氏/季字)張氏(隱公十年之間宰/咺凡伯南季三至)
　(魯庭以魯為周公之胄而欲親之也公不明尊王之/義以正其國於是諸侯相效而王靈竭臣子則象而)
　(篡弑萌矣此春秋/詳書王使之意也)
　　　(案胡氏曰春秋書天王來聘者七錫命者三賵/葬者四則問於他邦及齊晉秦楚之大國可知)
　　　(矣書公如京師者一朝于王所者二卿大夫如/京師者五會葬者二舉魯一國則天下諸侯之)
　　　(不臣可/知矣)
三月癸酉大雨震電庚辰大雨雪(杜氏以為經/當有霖字)左氏(書/時)
　(失也凡雨自三日以徃/爲霖平地尺為大雪)公羊(震電何以書記異也何/異爾不時也大雨雪何)
　(以書記異也何異爾俶甚/也注月令二月雷乃發聲)榖梁(志疏數也八日之間/再有大變隂陽錯行)
　(故謹而日之也/雨月志正也)胡氏(震電者陽精之發雨雪者隂氣/之凝周三月夏之正月雷未可)
　(以出電未可以見而大震電此陽失節也雷已出電/已見則雪不當復降而大雨雪此隂氣縱也隂陽運)
　(動有常而無忒凡失其度人為感之也今陽失節而/隂氣縱公子翬之讒兆矣鍾巫之難萌矣春秋灾異)
　(必書雖不言其事應而事應具存惟明於/天人相感之際則見聖人所書之意矣)
　　　(案春秋書雨二此年及僖三年六月雨是也書/震二此年及僖十五年震夷伯廟是也書大雨)
　　　(雪二此年及僖十年冬是/也雨雪一桓八年冬是也)
　　附録公羊(注凡災異一日者日歴日者月/歴月者時歴時者加自文為異)
俠卒公羊(吾大夫之/未命者也)榖梁(所俠也不書氏隱不爵/大夫也注所者俠之氏)
夏城郎
　　　(案襄陵許氏曰七年城中丘而伐邾今城郎而後/伐宋公不務崇德脩政以戒蕭牆而念外人之)
　　　(有非干時動衆恃城保國亦己末矣○又案郎/魯近邑在髙平方與縣東南隱之元年費伯已)
　　　(城之矣至此年復城而桓十年三國之伐來戰/于此莊八年陳蔡之俟亦次于此十年齊宋以)
　　　(兵窺魯又宿師于此則郎豈非魯之要地乎厥/後築臺于郎築郎囿想皆在此始也猶有警懼)
　　　(之心終也遂為/逰觀之地矣)
秋七月○冬公會齊侯于防(防魯地公/羊作邴)左氏(宋公不王/鄭伯為王)
　(左卿士以王命伐宋宋以入郛之役怨公不告命公/怒絶宋使秋鄭人以王命來告伐宋會于防謀伐宋)
　(也/)榖梁(會者外為/主焉爾)胡氏(周官行人有時會以發四方/之禁此謂非時而合諸侯以)
　(禁止天下之不義也列國何爲有此名故凡書會皆/譏也謂非王事相聚會爾据左氏稱鄭以王命來告)
　(則謂之非王事可乎曰以王命討宋而聽征討之禁/於王都雖召陵之舉不是及矣始則私相會為謀於)
　(防中則私相盟為師期於鄧終則乗敗人而深為利/取二邑歸諸已奉王命討不庭者果如是乎經之書)
　(會書伐而不/異其文以此)
　　　(案經書公特會齊侯八防嬴/讙艾濼城濮平州夾谷是也)
十年春王二月公會齊侯鄭伯于中丘○夏翬帥師會
齊人鄭人伐宋左氏(會于中丘盟于鄧為師期五/月羽父先會齊侯鄭伯伐宋)胡氏
　(翬不氏先期也始而會宋以伐鄭固請而行今而會/鄭以伐宋先期而徃不待鍾巫之變知其有無君之)
　(心矣故去其公子以戒兵/柄之下移制之於未亂也)陳氏(曷為會稱君伐稱人/略之也春秋舉重一)
　(役而再有事不悉書苟再見必前目而/後凡也一役而再見但人之者略之也)張氏(程氏曰/三國先)
　(遣將致伐齊鄭/稱人非卿也)
六月壬戌公敗宋師于菅辛未取郜辛巳取防左氏(六/月)
　(戊申公會齊侯鄭伯于老桃壬戌公敗宋于菅庚午/鄭師入郜辛未歸于我庚辰鄭師入防辛巳歸于我)
　(君子謂鄭莊公可謂正矣以王命討/不庭不貪其土以勞王爵正之體也)公羊(取邑不日/此何以日)
　(一月而再/取甚之也)榖梁(不正其乘敗人而深為利/取二邑故謹而日之也)胡氏(夫諸/侯分)
　(邑非其有而取之盜也内小惡直書而不隱其不言/戰而言敗敗者爲主彼戰而此敗之也皆陳曰戰詐)
　(戰曰/敗)陳氏(蔽罪於魯也春秋嚴義利之辨苟以為利/書吾取而已是故郜防書取譏不在鄭也)
　(濟西書取汶陽書取邾田書取譏不在晉也/必若鄭伯欲易許田然後可以言來歸焉爾)
　　　(案左氏所載事則是義則非○又案内兵書取/十八惟郜防須句書日○又案魯敗外師凡八)
　　　(而敗宋者三/菅乗丘鄑也)
　　附録(内惡例案公羊曰内大惡諱此其言甚之何/春秋録内而略外於外大惡書小惡不書於)
　　(内大惡諱小惡書注明取邑為小惡一月再取小/惡中甚者耳故胡氏曰内大惡其辭婉小惡直書)
　　(而不隱如成公取鄟襄公取邿昭公取鄫皆/覆人之邦而絶其嗣亦書曰取所謂婉辭也)
秋宋人衞人入鄭宋人蔡人衞人伐戴鄭伯伐敢之(戴/公)
　(榖作載/國也)左氏(蔡衞郕不會王命秋鄭師猶在郊宋衞/入鄭蔡人從之伐戴鄭伯圍戴克之取)
　(三師/焉)胡氏(稱伐稱取兼之也或疑鄭人兵力不能取/戴兼三國之師非矣什圍伍攻正也以寡)
　(覆衆竒也莊公蓋嘗克叔叚敗王師困州吁而入許/能以竒勝可知矣故駐師於郊多方以誤之也四國)
　(已鬬起乗其弊一舉而兼之卞莊子之術也然孟子/曰善戰者服上刑稱伐取者其以莊公殘民之甚當)
　(此刑/矣)
　　　(案公榖皆以為鄭伯因三國之力以取戴其書/取者易也然三國既與鄭仇必無與鄭共事之)
　　　(理戴既受三國之伐則必與鄭為黨故程子以/為鄭戴合攻盡取三國之衆此說為當胡氏以)
　　　(為一舉而兼/四國恐過)
冬十月壬午齊人鄭人入郕(郕公/作盛)左氏(討違王/命也)公羊(注/日)
　(者盛魯同姓於隱篇再/見入者明當憂録之)榖梁(日入惡/入者也)胡氏(程氏謂宋/本以公子)
　(馮在鄭故二國交惡春秋不見其為王討也王臣不/行王師不出矯假以逞私忿耳此說據經為合若討)
　(違王命則不書入矣入者不順之詞也若/以為難詞則齊鄭大國於討郕何難哉)
　　　(案鄭莊假王命之事自隱之元年以王師虢師/伐衞則猶為卿士也至三年有交質之惡周人)
　　　(卑虢公政矣六年鄭始朝周而不見禮八年夏/虢公忌父始作卿士於周而鄭又以齊朝王九)
　　　(年然後有宋公不王之師而傳曰鄭伯為王左/卿士豈非雨朝之後周復用之而鄭伯所以周)
　　　(旋王室不過爲矯假報復之私初非有夾輔之/誠也十一年之入許傳又曰君謂許不共亦假)
　　　(飾之詞也卒之敗宋入郕入許納馮之後志得/意满而有繻葛之戰矣故諸傳惟程氏得之左)
　　　(氏得其事而不究其情/是為鄭伯之所欺也)
十有一年春滕侯薛侯來朝(諸侯朝/魯之始)左氏(滕侯薛侯來/朝爭長公使)
　(羽父請於薛侯曰周之宗盟異姓爲後君/若辱貺寡人願以滕君為請乃長滕侯)公羊(諸侯/來曰)
　(朝大夫來曰聘其/兼言之何㣲國也)榖梁(天子無事諸侯相朝正也考/禮脩德所以尊天子也諸侯)
　(來朝時正也犆言同/時也累數皆至也)胡氏(孔子曰邦君為兩君之好/有反坫周禮行人凡諸侯)
　(之邦交殷相聘世相朝也然謂之殷則得中而不過/謂之世則終諸侯之世而一朝其為禮亦節矣周衰)
　(典制大壞無禮義之交惟強弱之視或來朝而不報/其禮或屢徃而不納以歸無合於中聘世朝之制矣)
　(且列國於天子述所職者蓋闕如也而自相朝聘可/乎凡大國來聘小國來朝一切書而不削皆所以示)
　(譏滕薛二君不特言者又譏旅見也非天子不旅/見諸侯偃然受之而不辭亦以見隱公之志荒矣)
　　　(案凡諸侯朝犆言之若榖伯鄧侯同時偕至而/朝禮不同日也累數之若今滕薛及邾牟葛同)
　　　(日行禮也同日旅見惟天子可受之諸侯不當/然也○又案滕之來朝五此年及桓二年文十)
　　　(二襄六哀二惟此年書侯餘皆書子義見桓二/年○又案謝氏曰是時伐戴入郕小國受難甚)
　　　(矣故二國懼而入朝○又案吕氏/曰天下禍機常萌於盛滿之時)
夏公會鄭伯于時來(公縠上有五月字/時來公羊作祁黎)左氏(謀伐/許也)
秋七月壬午公及齊侯鄭伯入許左氏(公會齊侯鄭伯/伐許庚辰𫝊于)
　(許瑕叔盈以鄭伯之旗蝥弧登周麾而呼曰君登矣/鄭師畢登壬午遂入許許莊公奔衞齊侯以許讓公)
　(公曰君謂許不共故從君討之許既伏其罪矣雖君/有命寡人弗敢與聞乃與鄭人鄭伯使許大夫百里)
　(奉許叔以居許東偏曰天禍許國而假手于我寡人/寡人惟是一二父兄不能共億其敢以許自為功乎)
　(吾子其奉許叔以撫柔此民也若寡人得沒于地天/其以禮悔禍于許無寧兹許公復奉其社稷帷我鄭)
　(國之有請謁焉如舊昬媾其能降以相從也無滋他此/族實偪處此以與鄭國爭此土也寡人之使吾子處)
　(不惟許國之爲亦聊以固吾圉也君子謂鄭莊公於/是乎有禮禮經國家定社稷序民人利後嗣者也許)
　(無刑而伐之服而舍之度德而處之量力/而行之相時而動母累後人可謂知禮矣)公羊(注入/例時)
　(此日者危/録隱公也)胡氏(書會則伐許本鄭志也書及則入許/公所欲也隱公即位十有一年天王)
　(遣使來聘者再而未嘗朝于京師罪一也平王崩不/奔喪會葬至使武氏子來求賻罪二也禮樂征伐自)
　(天子出而擅興兵甲爲宋而伐邾爲鄭而伐宋罪三/也山川土田各有封守上受之天王下傳之先祖而)
　(取郜及防入祊易許罪四也今又入人之國而逐其/君罪五也凡此五不韙者人臣之大惡隱公兼而有)
　(之然則不善之殃豈特始於惠成於桓而隱之積亦/不可得而掩矣使隱公為國以禮而自強於善豈有)
　(鍾巫之/難乎)陳氏(宋不王鄭以王命討之於是入郕又入/許取宋蔡衞三師焉夫以王命討不庭)
　(顧因以爲暴許無君者十有五年甚矣鄭/之專也於是許莊公奔衞不書非其罪也)
　　　(案春秋一事而始書會後書及惟此年及桓元/年垂越之會盟皆所以著内外之志也桓十二)
　　　(年會武父至伐宋則書及例與此同桓十六年/會晉夏伐鄭則仍書會非獨魯之所欲矣此可)
　　　(以見書法之謹也○又案臨江劉氏曰公之不/得其終以徳薄而多大功慮淺而數得志也備)
　　　(其四境禍反在内可不哀歟○又案許姜姓大/岳之裔在潁昌長社與鄭爲鄰鄭莊併吞之志)
　　　(久矣特以三國共伐難於專利故外假存許之/義内結許人之心而又使公孫獲以鈐制許叔)
　　　(則許固鄭之内臣矣未幾莊公薨許叔因鄭亂/以入許於是鄭許之釁復啟然齊桓既伯許七)
　　　(從於會盟三從於征伐許之事齊尚謹齊之救/許亦至則雖有楚人之圍鄭人寖無能為也及)
　　　(晉伯已後許專心事楚無復中國之顧故晉文/圍以諸侯晉襄伐以三國悼有荀罃之伐平有)
　　　(荀偃之侵以區區之鄭一歳而再用兵于許春/秋雖狄鄭而許亦不能以自存矣故成十五年)
　　　(以後一遷于葉再遷于夷又遷于白羽又遷于/容城越二年而滅於鄭游連之手是則今日之)
　　　(入許乃後日滅許之開端也然首謀在鄭書公/以及母乃春秋惡黨惡之誅歟○又案黎淳引)
　　　(十一年入許事以破左氏/入許田之說劉質夫不從)
冬十有一月壬辰公薨左氏(初仲子生而有文在其手/曰爲魯夫人故仲子歸我)
　(生桓公而惠公薨隱公立而奉之至是羽父請殺使/桓公將以求太宰公曰爲其少故也吾將授之矣)
　(營莵裘吾將老焉羽父懼反譖公于桓公而請弑之賊/十一月公祭鍾巫齊于社圃館于寪氏壬辰羽父使)
　(殺公于寪氏立桓公而討寪/氏有死者不書葬不成喪也)公羊(春秋君弑賊不討/不書葬以爲無臣)
　(子也不地/不忍言也)胡氏(致隱讓國立不以正惠公之罪也致/桓弑君幾不早斷隱公之失也旣有)
　(讒人交亂其間憂虞之象著矣而曰吾將老焉是猶/豫留時辨之弗早辨也其及也冝隱公見弑魯史舊)
　(文必以實書其曰公薨不地者仲尼親筆也蓋不書/弑示臣子於君父有隱避其惡之禮不書地示臣子)
　(於君父有不没其實之忠不書葬示臣子於君父有/討賊復讎之義非聖人莫能修之謂此類也夫賊不)
　(討讐不復而不書葬則服不除寢苫枕/戈無時而終事也以此法討罪至嚴矣)
　　　(案魯十二公惟隱閔二公薨不書地不書葬皆/弑也子般子赤亦然子野未踰年之君不書葬)
　　　(無子則不廟也桓公亦遇弑而書葬者賊在外/譏不專於臣子也○又案隱公立十一年自六)
　　　(年以前黨於宋自六年以後黨於齊鄭原其即/位雖以次當立然本非惠公之命而出於諸大)
　　　(夫之扳已故元年盟儀父其秋盟宋二年盟戎/四年遇清春秋皆書及蓋隱欲結諸國以自安)
　　　(也雖然自安而大夫之專迭見於無駭翬帥師/之時矣輸平以後隱漸得志故伐邾而忘蔑之)
　　　(信伐宋而棄宿之盟入祊入許無所不至而有/寪氏之禍使隱公初立上請王命則長幼之義)
　　　(自明君臣之分自定又何必屈已於諸侯委權/於大夫以成後日之變哉杜氏以爲讓國之賢)
　　　(君吾未/之見也)
　
　
　
　
　
　
　
　
　
　
　
　春秋會通卷二
欽定四庫全書
　春秋會通卷三　　　　　　元　李亷　撰
　　桓公(名軌諡法辟土服逺/曰桓在位十八年)左氏(注惠公之子隠/公之弟母仲子)
(周桓王/九年)元年春王正月公即位左氏(注嗣子位定於初/喪而改元必須踰)
　(年者繼父之業不忍有變於中年也桓篡/立而用常禮欲自同於遭喪繼位者也)公羊(繼弑/君不)
　(言即位此其言即位何如其意也注/弑君欲即位故如其意以著其惡)榖梁(繼故不言/即位正也)
　(先君不以道終則子弟不忍即位也繼故而言即位/則是與聞乎弑也先君不以其道終已正即位之道)
　(而即位是無/恩於先君也)胡氏(桓公與聞乎故而書即位著其弑/立之罪深絶之也美惡不嫌同詞)
　(古者諸侯一娶九女故諸侯不再娶於禮無二嫡惠/公元妃既卒繼室以聲子則是攝行内主之事矣仲)
　(子安得為夫人母非夫人則桓乃隱之庶弟安得為/嫡子謂當立乎桓不當立則國乃隱公之國其欲授)
　(桓乃實讓非攝也蓋非其有而居之者攝也故周公/即政而謂之攝推己所有以與人者讓也故堯舜禪)
　(授而謂之讓惠無嫡嗣隱公繼室之子於次居長禮/當嗣世其欲授桓所謂推己所有以與人者也以其)
　(實讓而桓乃弑之春秋所以惡桓深絶之也公羊所/謂桓幼而貴隱長而卑子以母貴者徇惠公失禮而)
　(爲之辭非/春秋法也)張氏(桓公弑君而立在周禮九伐之法當/伏賊殺其親之辠今書公見周王之)
　(無政刑書即位見魯之臣子忘不共戴天之讎而推/戴弑君之賊弁冕南面立乎其位故桓公之編書法)
　(大率異於羣公此聖人修理/三綱整敕人倫之大旨也)
　　　(案即位例已見隱元年獨陳氏曰古者君薨既/殯嗣子即位於柩前雖踰年恒稱子必類見然)
　　　(後列於諸侯東遷之諸侯旣踰年而即位改元/視天子非周制也自隱至文六君惟桓文書即)
　　　(位亦惟桓文書錫命是不特類見之禮廢雖請/命亦廢矣成公以後皆書即位而無錫命王室)
　　　(區區所以感諷諸侯之意亦不復/講矣雖與諸傳說不合然亦有見)
三月公㑹鄭伯于垂鄭伯以璧假許田夏四月丁未公
及鄭伯盟于越左氏(公即位修好于鄭鄭人請復祀周/公卒易祊田公許之鄭伯以璧假)
　(許田盟于越結祊成也盟曰/渝盟無享國冬鄭伯拜盟)公羊(其言以璧假之何/易之也易之則其)
　(言假之何為恭也曷為為恭有天子存則諸侯不得/專地也許田者何魯朝宿之邑也諸侯時朝乎天子)
　(天子之郊諸侯皆有朝宿之邑焉此魯朝宿之邑也/曷為謂之許田諱取周田也諱取周田則曷為謂之)
　(許田近許也此邑也其稱田何/田多邑少稱田邑多田少稱邑)榖梁(會者外為主及/者内為志假不)
　(言以言以非假也非假而曰假諱易地也禮天子在/上諸侯不得以地相與也用見魯之不朝於周而鄭)
　(之不祭/泰山也)胡氏(許田所以易祊也鄭旣歸祊矣又加璧/者祊薄於許故也魯山東之國與祊為)
　(鄰鄭畿内之邦許田近地也以此易彼各利於國而/聖人乃以為惡而隱之何歟曰利者人欲之私放於)
　(利必至奪攘而後饜義者天理之公正其義則推之/天下國家而可行春秋惡易許田孟子極陳利國之)
　(害皆㧞本塞源杜簒弑之漸也湯沐之邑朝宿之地/先王所錫先祖所受私相貿易而莫之顧是有無君)
　(之心而廢朝覲之禮矣是有無親之心而棄先祖之/地矣故聖人以是為國惡而隱之也其不曰易而曰)
　(假者夫易則已矣言假則有歸道焉又以見許人改/過遷善自新之意非止隱國惡而已也垂之會鄭為)
　(主故稱會越之盟魯志也故稱及鄭人欲得許田以/自廣是以為垂之會桓公欲結鄭好以自安是以為)
　(越之盟夫弑逆之人人人得而誅之而鄭與之盟以/定其位是肆人欲滅天理無俟於貶絶而惡自見矣)
　陳氏(取許田則曷為謂之以璧假鄭伯之詞也公羊/氏曰為恭也春秋之初諸侯為惡必有詞以自)
　(文鄭伯以璧假許田齊侯鄭伯如紀單伯送王姬築/王姬之館于外皆善詞世夫子傷周之敝曰利而巧)
　(文而不慙於春秋著其事所以見王化衰風俗日趍/於變且以發明鄭莊之欺也愛叚之辭立許叔之辭)
　(勞王問左右之辭/足以禍五世矣)張氏(書㑹書及交/貶以見其惡)
　　　(案魯與鄭特相盟會者惟桓公之編有四會垂/盟越盟武父會曹是也鄭莊之結魯桓與魯桓)
　　　(之交鄭突皆黨簒弑之賊爾案假田之義公羊/陸氏陳氏以為鄭伯之遜詞榖梁胡氏以為夫)
　　　(子之諱詞二說疑公羊得之蓋内小惡直書不/隱易許之罪不大於取郜防失許之惡不大於)
　　　(以濟西賂齊彼旣直書此疑非諱詞也而何/氏注公羊又有深諱之語似不達公羊本㫖)
　　附録公羊(桓公會皆/月危之也)
秋大水左氏(凡平原出/水為大水)公羊(何以書記災也注災傷二/榖以上書災也先是桓簒)
　(隱百姓痛傷悲哀之心旣蓄積後專易/朝宿之邑隂逆而與怨氣并之所致)榖梁(髙下有/水災曰)
　(大/水)胡氏(大水者隂逆而與怨氣并之所致桓行逆德/而致隂沴冝矣或問堯時豈有致之者而曰)
　(洚水警予何也曰開闢以來水之行未得所歸故堯/有憂焉使禹治之而後人得平土而居爾後世有人)
　(為不善感動天變/而引堯為觧誤矣)張氏(大非常則災害廣蓋隂/盛惡逆之氣所感也)
　　　(案經書大水八桓二莊三宣成襄各一惟/桓十三年書夏餘皆以秋外書宋大水一)
冬十月(無事書冬/十月首此)榖梁(無事焉何以書不遺時也春/秋編年四時具而後為年)
二年春王正月戊申宋督弑其君與夷(督宋戴/公孫)及其大
夫孔父(孔父孔子六/世祖孔父嘉)左氏(宋華父督見孔父之妻于路/目逆而送之曰美而艷春督)
　(攻孔氏殺孔父而取其妻公怒督懼遂弑殤公又曰/宋殤公立十年十一戰民不堪命孔父嘉為司馬督)
　(為太宰因民之不堪命先宣言曰司馬則然已殺孔/父而弑殤公召莊公于鄭而立之以親鄭君子以為)
　(督有無君之心然後動/於惡故先書弑其君)公羊(及者何累也弑君多矣/舍此無累者乎曰有仇)
　(牧荀息皆累也舍仇牧荀息無累者乎曰有有則此/何以書賢也何賢乎孔父可謂義形於色矣其義形)
　(於色奈何督將弑殤公孔父生而存則殤公不可得/而弑於是先攻孔父之家殤公知孔父死已必死趨)
　(而救之皆死焉孔父正色而立於朝則人莫敢過而/致難於其君者孔父可謂義形於色矣注父者字也)
　(禮臣死君字之以稱/字見其先君死也)榖梁(孔父先死其曰及何也書/尊及卑春秋之義也臣旣)
　(死君不忍稱其名孔氏父字諡也或曰其不稱名蓋/為祖諱孔子故宋也注督宋之卑者卑者以國氏)
　胡氏(案左氏宋殤公立十年十一戰民不堪命孔父/為司馬無能改於其德非所謂格君心之非者)
　(然君弑死於其難處命不渝亦可以無媿矣父者名/也著其節而書及不失其官而書大夫是春秋之所)
　(賢也賢而書名劉敞謂旣名其君於上則不得字其/臣於下此君前臣名禮之大節也督將弑殤公孔父)
　(生而存則不可得而弑於是先攻孔父而後及其君/能為有無亦庶幾焉凡亂臣賊子畜無君之心者必)
　(先翦其所忌而後動於惡不能翦其所忌則有終其/身而不敢動也華督欲弑君而憚孔父劉安欲叛漢)
　(而憚汲直曹操欲禪位而憚孔融此數君子皆義形/於色足以衞宗社而忤邪心姦臣所以憚也不有君)
　(子其能國乎春秋賢孔父示後世人主崇奬/節義之臣乃天下之大閑有國之急務也)陳氏(死/節)
　(人臣之極致春秋貴死節必大臣也然後書大臣誼/與其君存亡者也雖大臣也苟不能與其君存亡則)
　(亦不書是故欒書中行偃先殺胥童而後弑君不言/及死節人臣之極致春秋重以予人也孔父嘉不名)
　(命大/夫也)張氏(初宋穆公舍其子馮而立與夷使馮出居/鄭與夷旣立而鄭莊公欲納馮于宋於是)
　(自隱四年以後鄭宋屢相侵伐華/督蓋馮之黨也故弑與夷而立馮)
　　　(案華督弑君之由惟張氏得之蓋舊語有孔父/義形於色之言而左氏附㑹以為女色之色啖)
　　　(子辯之詳矣案孔父左氏穪孔父嘉而注以父/為名故胡氏因之諸傳皆以孔為氏父為字啖)
　　　(子又以孔爲字父爲美稱謂孔氏之先皆以字/連父如弗父金父若孔爲字豈世世改乎又春)
　　　(秋時名嘉者多字孔亦其證也榖梁又以孔子/爲祖諱春秋非夫子家傳安得爲祖諱要之左)
　　　(注以父爲名而嘉爲字則華父督亦父為名而/督爲字乎當以啖子爲是後來孔爲氏亦以王)
　　　(父字/耳)
　　附録榖梁(注會盟言及别内外也/尊卑言及上下序也)
滕子來朝左氏(注隱十一年稱侯今/稱子者蓋時王所黜)榖梁(疏今傳無貶/爵之文明降)
　(爵非春秋之義此時周德雖衰尚/爲天下宗主滕降爵必時王所黜)胡氏(滕稱侯爵距/此三歳乃降)
　(而稱子先儒謂爲時王所黜使時王能黜諸侯春秋/豈復作乎有言其在喪者終春秋不復書侯無說矣)
　(蓋春秋誅亂討賊尤嚴於亂賊之黨桓公弟弑兄臣/弑君天下大惡已不能討又先鄰國而朝之是與夷)
　(狄無異春秋所深惡故降而稱子以正其罪禮曰四/夷雖大皆曰子其降而稱子狄之也春秋天子之事)
　(仲尼假魯史用五刑奉天討/所以垂天子之法於後世也)
　　　(案滕稱子杜氏與穀梁同張氏與胡氏同張氏/曰春秋諸侯之爵不輕貶絶惟用夷變夏崇奬)
　　　(逆賊凟亂三綱之辠者則黜之故吳楚僭王杞/莒用夷則降爵黜號而滕首朝桓特黜而從後)
　　　(日之稱子其說亦善發明胡氏者然春秋善善/長惡惡短先王罰弗及嗣安有一人之罪而世)
　　　(世子孫受貶黜乎趙子以滕子此朝爲在喪而/後日齊桓伯後方與杞薛皆降號以從㑹此亦)
　　　(爲有見者而在喪之說鑿矣故沙隨程可久以/爲春秋時大國強暴每責賦於小國小國不堪)
　　　(多自降爵以從殺禮引子産爭承以爲證蓋亦/用趙子意朱子極取之然考之於經諸侯降爵)
　　　(惟滕薛杞滕初稱侯自桓二年始書子薛初稱/侯至莊三十一年始書伯以爲自降可也杞初)
　　　(稱侯至莊二十七年稱伯而僖二十三年卒稱/子文十年稱伯而襄二十九年來盟又稱子其)
　　　(升降不一者此前說又不通矣且二邾皆自附/庸升而為子傳者以為數從齊桓之㑹請于天)
　　　(子命為諸侯据此則又似時王黜陟之説亦可/行姑記所聞以俟知者○又案程氏謝氏皆曰)
　　　(滕侯爵降稱子以其臣屬於楚也朱子曰滕未/嘗服楚不知程氏何据○又案胡氏說朱子嘗)
　　　(疑之以問延平延平荅以胡氏爲長後來滕之/子孫碌碌無聞爲宋私屬不能自強聖人之心)
　　　(必有其善然後進之若無所因是私意也紀侯/之說朱子亦疑之以爲若果如此則是義理之)
　　　(正可以危急而棄之也延平亦取胡氏說以朱/子之說爲害義而滕子說朱子後又取沙隨之)
　　　(言則是終/有疑也)
三月公會齊侯陳侯鄭伯于稷以成宋亂(稷宋地○宋/莊公元年)
　左氏(㑹于稷以成宋亂爲賂故立華氏也以郜大鼎/賂公齊陳鄭皆有賂故遂相宋公注經稱平宋)
　(亂者蓋以魯君受賂立華氏貪縱之甚惡其指斥故/逺言始與齊陳鄭爲會之本意也傳言爲賂故立華)
　(氏明經本書平宋亂爲公諱諱在受賂/立華氏也督未死而賜族督之妄也)公羊(内大惡/諱此其)
　(目言之何逺也注加以者辟直成亂也/疏若言公爲三國所以非公本意也)榖梁(以者内/爲志焉)
　(爾公爲志乎/成是亂也)胡氏(案左爲賂故立華氏也臣弑君凡/在官者殺無赦華督弑君之賊而)
　(桓與諸侯會而受賂以立華氏使相宋公甚矣故特/書其所爲而曰成宋亂此其目言之何桓惡極矣臣)
　(子欲盡隱之而不可以欺後世其曰成宋亂而不書/立華氏猶爲有隱乎耳春秋列會未有言其所爲者)
　(獨此與襄公末年會于澶淵各書其事者一則受宋/賂而立華氏一則謀宋災而不討蔡般故特書其事)
　(以示貶焉然澶淵之會深諱魯卿而重貶諸國之大/夫此則前有宋督弑君後有取宋鼎之事書曰成宋)
　(亂則其罪已明不必諱公與/貶諸侯爵次然後見其罪矣)陳氏(會未有言其所爲/者其曰成宋亂弑)
　(君之禍接迹於天下於是焉始也向也合五國之君/大夫以定州吁而州吁訖於討今也合四國之君以)
　(立華督督遂相宋莊弑君之禍接迹於天下四君爲/之也春秋之襃貶至於變文嚴矣以變文爲猶未也)
　(而直言其所爲舍此無復見者矣雖然/有孔父焉東遷之初國猶有臣子也)
　　　(案春秋會言其事者惟此與澶淵盟言其所爲/者惟盟薄釋宋公皆特筆也君臣夷夏之大變)
　　　(也又案謝氏曰去其亂/之爲平遂其事之謂成)
夏四月取郜大鼎于宋戊申納于大廟(戊申五/月十日)左氏(非/禮)
　(也臧哀伯諌曰君人者將昭德塞違以臨照百官百/官於是乎戒懼而不敢易紀律今滅徳立違而昭違)
　(亂之賂器於太廟/其若之何公不聽)公羊(此取之宋其謂之郜鼎何器/從名地從主人宋始以不義)
　(取之故謂之郜鼎遂亂受賂納于太廟非禮也注器/從名從本主名名之正其本名也地從主人從後所)
　(屬主人郜本所以有大鼎者周家以世孝天瑞之/鼎以助享祭諸侯有世孝者天子亦作鼎以賜之)榖
　梁(桓内弑其君外成人之亂受賂而退以事其祖非/禮也其道以周公爲弗受也郜鼎者郜之所爲也)
　(曰宋取之宋也孔子曰名從主/人物從中國故謂之郜大鼎也)胡氏(取者得非其有/之穪納者不受)
　(而強致之謂弑逆之人不能致討而受其賂器置於/太廟以明示百官是教之習爲夷狄禽獸之行也公)
　(子牙慶父仲遂意如之惡又何誅焉故直載其事謹/書其日垂訓後世使知寵賂之行保邪廢正能敗人)
　(之國家也亦/或知戒矣)
　　　(案春秋致賂例宋以郜鼎賂公而書取在魯魯/以濟西賂齊而書取在齊蔽罪於魯齊也齊致)
　　　(衞寳而書來歸結正諸侯之罪不獨在魯也○/又案意林曰宋鼎書郜齊俘書衞彭城書宋取)
　　　(非所有據非所安雖/歴百世猶存其故名)
秋七月紀侯來朝(左氏紀作把公榖程/氏皆作紀胡氏從之)左氏(公即位/而來朝)榖
　梁(朝時此其月何也桓内弑其君外成人之/亂已即是事而朝之惡之故謹而月之也)胡氏(桓/弟)
　(弑兄臣弑君天下大惡王與諸侯不奉天討反行朝/聘之禮則皆有貶焉紀侯何獨無貶方是時齊欲滅)
　(紀紀侯求魯爲之主/非爲桓立而朝之也)
　　　(案紀稱侯公羊注以隱二年考之紀本非侯爵/此稱侯者天子將娶於紀故封之百里後恒稱)
　　　(侯而榖注亦以爲蓋時王所進是皆不知/紀子伯爲闕文之故爾○又案紀來朝二)
蔡侯鄭伯會于鄧(楚患之始○楚武王始僭號/稱王○張氏以鄧爲蔡地)左氏(始/懼)
　(楚/也)公羊(離不言會此其言/會何蓋鄧與會爾)胡氏(楚自西周已爲中國/之患宣王蓋嘗命將)
　(南征矣及周東遷僭號稱王慿陵江漢此三國者地/與之鄰是以懼也其後卒滅鄧虜蔡而鄭以王室懿)
　(親爲之服役終春秋之世聖人蓋傷之也夫天下莫/大於理莫強於信義循天理惇信義以自守其國家)
　(荆楚雖大何懼焉不知本此事醜德齊莫能相尚則/以地之大小力之強弱分勝負矣觀諸侯會盟離合)
　(之迹而夷夏盛衰之由可考也觀春秋進退/予奪抑揚之㫖則知安中國待四夷之道矣)
　　　(案楚自熊繹始受封六世至熊渠立其子康爲/句亶王紅爲鄂王執疵爲越章王此僭王之始)
　　　(又八世至熊儀是爲若敖又二世至熊眴是爲/蚡冒又一世至熊通是爲武王武王十九年入)
　　　(春秋侵隨於桓之六年合諸侯於桓之八年圍/鄾敗鄧於桓之九年盟貳軫敗鄖師蒲騒於桓)
　　　(之十一年伐絞伐羅楚已大於江漢之間矣莊/公四年文王熊貲立莊六年而伐申莊十年而)
　　　(執蔡侯莊十六年而滅鄧於是楚/勢益張他日爭伯之權輿始此)
　　附録(公羊離/會說)公羊(注二國會曰離二人議各是其/所是非其所非所道不同不能)
　　(决事定是非立善惡不足采取故曰離不/言會自三國以上言會者重其少從多也)
九月入把左氏(把侯來朝不敬把侯歸乃謀/伐之九月入把討不敬也)榖梁(我入/之也)
　(注不稱主名内之卑者据入/邴稱我此恐非我故發之)
　　　(案程氏曰將卑師少稱人内則止云入某伐某/○又案左氏以前紀侯來朝爲把侯故附會爲)
　　　(不敬之說事正與僖二十七年把桓公來朝而/公子遂入把相類得非左氏因此而誤乎不然)
　　　(把桓公以不共而得貶今把武/公何以不貶也故胡氏不從)
公及戎盟于唐冬公至自唐(書至/之始)左氏(脩舊好也公至/自唐告于廟也)
　(凡公行告于宗廟反行飲至舍爵策勲焉禮也特相/會徃來稱地讓事也自參以上則徃稱地來稱會成)
　(事/也)公羊(注凡致者臣子喜/其君父脫危而至)榖梁(例致君者殆其徃而/喜其反此致君之意)
　(義也離不言/會故以地致)胡氏(凡爲人子者出必告反必面故君/行必告廟反必奠而後入禮也出)
　(告行反告至常事爾何以書或誌其去國踰時之久/也或録其會盟侵伐之危也或著其黨惡附姦之罪)
　(也桓公弑君而立嘗列於中國諸侯之㑹而不書至/同惡也今逺與戎盟而書至者危之也程氏所謂居)
　(夷浮海之意是矣語曰夷狄之有君不如諸夏/之亡也言中國旣不知義夷狄或能知義也)
　　　(案至例凡公行一百七十有六書至者八十有/二不書至者九十有四啖子曰告廟則書之于)
　　　(策夫子隨其所致而書以示功過且志其去國/逺邇遲速也其有一出而渉兩事者或致前事)
　　　(或致後事夫子擇其重者志之也又有不致本/事者蓋本事非功也十二公獨隱公不告蓋謙)
　　　(讓不以人君之禮自處也其餘不告或耻也或/怠也陳氏有曰凡至危之也隱行不至桓至盟)
　　　(戎而已莊之適齊皆至之桓文有諸侯之事茍/不得意則書至訖于斷道而後不至者鮮矣成)
　　　(之瑣澤襄之鄬之戲之役僅不至焉爾昭定之/世無不至者哀或不至至會吳伐齊至黄池之)
　　　(會皆危之也是故夫人不至至出姜大夫不至/至季孫意如叔孫婼案二家說皆有得處但陳)
　　　(氏以桓文不得意書至則召陵盟楚豈不得意/啖子以本事非功故不致本事則同心圍齊何)
　　　(得非功亦有不通者故獨胡氏說爲長而胡氏/於致前事致後事之說又略焉則又當參以公)
　　　(榖也○又案春秋書公至自地/六唐榖乾侯瓦夾谷黄是也)
三年春正月左氏(注經之首時必書王明此厯天王之/所頒也其或廢法違常失不班厯故)
　(不書/王)公羊(注無王者以見桓公無王而行也十年有/王者數之終也十八年有王者桓公之終)
　(也/)榖梁(桓無王元年有王謹始也其日無王何也桓/弟弑兄臣弑君天子不能定諸侯不能救百)
　(姓不能去以為無王之道遂可以至焉爾元年/有王所以治桓也二年書王正與夷之卒也)胡氏(桓/無)
　(王而元年書春王正月以天道王法正桓公之罪也/桓無王而二年書春王正月以天道王法正宋督之)
　(罪也程氏曰弑君者不以王法正之天理滅矣榖梁/子之義是也三年而後經不書王有以爲周不班厯)
　(者昭公末年王室有子朝之亂豈暇頒厯而經皆書/王非不頒厯明矣又有以爲闞文者安得一公之内)
　(凡十四年皆不書王其非闕文明矣然則云何桓公/弑君而立至于今三年而諸侯之喪事畢矣是入見)
　(受命於天子之時也而王朝司馬不施九伐之刑鄰/國大夫不聞有沐浴之請魯之臣子義不戴天反面)
　(事讎曾莫之耻使亂臣賊子無所忌憚人之大倫滅/矣故自是而後不書王者見桓公無王與天王之失)
　(政而不/王也)
　　　(案桓公惟元年二年十年十八年有王趙氏以/爲後人誤加其說已非而注榖梁者見二年書)
　　　(王以爲正與夷之卒遂附會以爲十年書王正/終生之卒是又不知正弑逆之義矣注公羊者)
　　　(於十年十八年書王得之而元年書王以爲桓/公此時未敢無王至三年始著其無王之罪是)
　　　(又穿鑿之甚也故胡氏獨取程子○又案范氏/例春秋上下無王者凡一百有八桓無王見不)
　　　(奉王法餘公無王者爲不書正月不得書/王也宣亦篡位而不去者罪之輕重異也)
公會齊侯于嬴(嬴齊東南邑/泰山嬴縣)左氏(成昬于齊也注公不/由媒介自與齊侯會)
　(而成昬/非禮也)張氏(亂臣賊子與會而爲/昬著齊侯之辠也)
夏齊侯衞侯胥命于蒲(蒲衞/地)左氏(不盟也注申約言以/相命而不歃血也)
　公羊(胥命者何相命也何言乎相命近正也近正奈/何古者不盟結言而退注善其近正似於古而)
　(不相背故書/以撥亂也)榖梁(胥之爲言猶相也相命而信諭謹/言而退以是爲近古也是必一人)
　(先其以相言之何也不以齊侯命衞侯也注/申約言以相達不歃血而誓盟古謂五帝時)胡氏(公/羊)
　(曰相命近正也人愛其情私相疑貳以成傾危之俗/其所由來漸矣有能相命而信諭豈不獨爲近正乎)
　(故特起胥命之文於此有取焉聖人以信易食答子/貢之問君子以信易生重桓王之失信去則民不立)
　(矣故荀卿言/春秋善胥命)
　　　(案胥命諸傳皆善之惟趙子以爲譏其無人君/之禮而陳氏曰相命者相推長也諸侯不禀於)
　　　(王而私相命於是始子頺之亂虢公鄭伯胥命/于弭不書以其謀王室也非王事而胥命是相)
　　　(推長而已矣於是齊侯稱小伯而黎之臣子亦/以方伯責衞侯桓文之事其所由來者漸矣其)
　　　(說本薛氏而張氏復推明之曰東遷以來王政/不綱賢伯之思自黍離之作已可見隱公而降)
　　　(莫有任中國之事者獨齊衞爲列國之望欲私/天下之權於已遂起而圖之西周方伯皆命於)
　　　(天子今欲專之事出創見必求勢力之均相遜/相先布之天下耳目而不以爲異然後彊者乃)
　　　(敢專之故蒲之胥命正齊衞非命伯而專征之/始此春秋所以特書而謹之其說近是然於三)
　　　(傳皆無据/姑具于此)
六月公會杞侯于郕(榖梁曰郕魯地○公/羊杞作紀郕作盛)左氏(杞求/成也)張
　氏(公羊作紀紀與魯親而求援于魯以抗齊/鄭故桓公因其二年來朝而與之會也)
秋七月壬辰朔日有食之旣公羊(旣者何/盡也)榖梁(旣者盡/也有繼)
　(之辭也注盡而/復生謂之旣)胡氏(日者衆陽之宗人君之象而有/食之旣則其變大矣先儒以爲)
　(荆楚僭王鄭/拒王師之應)
　　　(案日食例皆見前食旣例三此年及宣/八年七月襄二十四年七月皆大變也)
公子翬如齊逆女左氏(倄先君之好/故曰公子)榖梁(逆女親者也/使大夫非正)
　(也注翬稱公子者此/桓不以爲罪人也)胡氏(娶妻必親迎禮之正也若/夫邦君以爵則有尊卑以)
　(國則有大小以道途則有逺邇或迎之於其國或迎/之於境上或迎之於所館禮之節也紀侯於魯以小)
　(大言則親之者也而使履緰來魯侯於齊以逺邇言/則親之者也而使公子翬徃是不重大昬之禮失其)
　(節矣/故書)
　　　(案逆女例諸侯親迎常事不書書魯之逆者五/惟莊逆哀姜以仇女爲譏其餘若翬逆文姜公)
　　　(子遂逆穆姜叔孫僑如逆齊姜皆卿爲君逆也/出姜不書逆者蓋公也譏禮成于齊故不斥公)
　　　(也春秋以非常書之左/氏以卿逆爲合禮誤矣)
九月齊侯送姜氏于讙(讙魯/地)左氏(非禮也凡公女嫁于/敵國姊妹則上卿送)
　(之公子則下卿送之於天子則諸卿皆行公不自/送注已去齊國故不言女未至於魯故不稱夫人)公
　羊(諸侯越竟送女非禮也此入國矣何以不稱夫/人父母之於子雖爲鄰國夫人猶曰吾姜氏)榖
　梁(禮送女父不下堂母不出/祭門諸母兄弟不出闕門)
公會齊侯于讙夫人姜氏至自齊公羊(翬何以不致/得見乎公矣)榖
　梁(公會齊侯無譏乎曰爲禮也齊侯來公逆而會之/可也夫人至不言翬之以來何也公親受之于齊)
　(侯也子貢曰冕而親迎不已重乎孔子曰/合二姓之好以繼萬世之後何謂已重乎)胡氏(古者/昬禮)
　(必親迎則授受明後世親迎禮廢於是有父母兄弟/越竟而送其女者以公子翬徃則旣輕矣爲齊侯來)
　(乃逆而會之于讙是公之行其重在齊侯而不在姜/氏豈禮也哉不言以至者旣得見乎公也不能防閑)
　(於是乎在敝笱之刺兆矣禮者所以别嫌明㣲制/治於未亂不可不謹也娶夫人國之大事故詳)
　　　(案夫人至例啖子曰夫人初至皆書告于廟也/經書夫人至三文姜得見公故不書翬以穆姜)
　　　(齊姜書遂僑如書以者言不當以也哀姜書入/不可見乎宗廟也出姜不書至貶成禮于齊也)
　　　(昭公娶吳女不書/至耻娶同姓也)
冬齊侯使其弟年來聘左氏(致夫人也注古者女出嫁/又使大夫隨加聘問存謙)
　(敬序殷勤也在魯而出則曰/致女在他國而來則緫曰聘)
有年左氏(注五榖皆/熟書有年)公羊(有年何以書以喜書也大有/年何以書亦以喜書也此其)
　(曰有年何僅有年也彼其曰大有年何大豐年也僅/有年亦足以當喜乎恃有年也注恃賴也若桓公之)
　(行諸侯所當誅百姓所當叛而元年大水二年耗减/民人將去國喪無日賴得五榖皆有故喜而書之所)
　(以見不肖之君爲國尤危又/明爲國家者不可不有年)榖梁(五榖皆熟爲有年/也注凡書有年者)
　(冬五榖畢入計用/豐足然後書之)胡氏(舊史災異與慶祥並記故有/年大有年得見于經若舊史)
　(不記聖人亦不能附益之也然十二公多歴年所有/務農重榖閔雨而書雨者豈無豐年而不見於經是)
　(仲尼於他公皆削之矣獨桓有年宣大有年則存而/弗削縁此二公獲罪於天宜得水旱凶災之譴今乃)
　(有年則見反常也故以爲異特存耳然則天道亦僭/乎桓宣享國十有八年獨此二年書有年他年之歉)
　(可知也而天道不差信矣此一事也在不脩春秋則/爲慶祥君子筆之則爲變異是聖人因魯史舊文能)
　(立興王之/新法也)張氏(桓公行惡其所感召如元年大水五/年旱雩等事十八年間獨今年五榖)
　(僅熟故以爲異特書之所以/著桓公之罪憫魯國之民也)
　　　(案有年大有年三傳皆以爲祥而趙子亦例於/慶瑞門與獲麟同例其說曰符祥者天地所以)
　　　(答人是以志之凡豐年皆告于宗廟勤民而敬/先也其不書者不告廟也此說亦未達春秋不)
　　　(書祥瑞之意至程氏發明奥㫖然後/以爲記異此得於言意之表者也)
四年春正月公狩于郎左氏(書時禮也注冬獵曰狩周/之春夏之冬也田狩從夏)
　(時郎非國内/之狩地故書)公羊(狩者何田狩也春曰苖秋曰蒐冬/曰狩常事不書此何以書譏逺也)
　(注禮諸侯田/狩不過郊)榖梁(四時之田皆爲宗廟之事也春曰/田夏曰苖秋曰蒐冬曰狩四時之)
　(田用三焉唯其所先得一爲乾/豆二爲賔客三爲充君之庖)胡氏(何以書譏逺也/戎祀國之大事)
　(狩所以講大事也用民以訓軍旅所以示之武而威/天下取物以祭宗廟所以示之孝而順天下故中春)
　(教振旅遂以蒐中夏教茇舍遂以苖中秋教治兵遂/以獮中冬教大閱遂以狩然不時則傷農不地則傷)
　(物田狩之地如鄭有原圃秦有具囿皆常所也違其/常所則犯害民物而百姓苦之可不謹乎以非其地)
　(而必書是春秋謹於㣲之意/也每謹於㣲然後王德全矣)
　　　(案四時之田春蒐夏苗秋獮冬狩見於周禮爾/雅而左氏記臧僖伯之言亦同獨公榖所言皆)
　　　(不合榖疏曰左氏之文是周公制禮之名二傳/之文或春秋取異代之法或當時天子諸侯别)
　　　(法經典散亡無以取正觀此則胡氏取周禮之/說是矣○又案田狩之地張氏曰凡國之蒐狩)
　　　(自有常處皆擇山林翳密之地因田獵而從禽/魯之大野乃常狩地故西狩不書地觀此則譏)
　　　(逺之說信矣○又案春秋書狩四于郎譏逺于/禚譏親讎河陽本非狩特以避召王之名西狩)
　　　(本常事特以志非/常之瑞各有義耳)
夏天王使宰渠伯糾來聘左氏(父在故名注宰官渠氏/伯糾名也不書秋冬史)
　(闕/文)公羊(宰渠伯糾者何天子之下大夫也注稱伯者/上敬老也下去二時者桓公無王天子不能)
　(討反下聘之故/去二時以見貶)胡氏(宰冡宰也渠氏伯爵糾其名也/糾位六卿之長降而書名貶也)
　(大司馬九伐之法諸侯有賊殺其親則正之放弑其/君則殘之桓公之行當此二者舍曰不討又聘焉失)
　(天職矣操刑賞之柄以馭下者王也論刑賞之法以/詔王者宰也太宰建邦六典而乃爲亂首承命以聘)
　(弑君之賊乎故特貶而書名見宰之非宰矣始而來/聘冡宰書名以見貶終而追錫王不稱天以示譏其)
　(義備矣夫咺賵仲子糾聘桓公其事皆三綱所係然/咺獨書官糾兼稱爵何也如咺者豈初得政猶未受)
　(封而糾則或以諸侯入相或旣相而已封者乎嫡妾/之分君臣之義無所輕重糾以旣封故兼稱爵見春)
　(秋責相/之意也)陳氏(有聘桓者矣必宰自爲/使而後貶貶其甚者也)
　　　(案宰糾書名左氏直譏其攝父職以出聘已昧/於仍叔子之文而杜注又以伯糾爲名則伯乃)
　　　(字稱而非名也公榖皆以爲下大夫係官氏名/且字以宰爲官氏渠爲名糾爲字而以伯爲老)
　　　(稱則單伯祭伯亦老稱乎蓋欲言㣲者而經稱/伯欲言尊卿則連名故爲是臆說耳是皆不知)
　　　(春秋責宰相/之書法也)
五年春正月甲戌(陸氏曰此/下文脫)己丑陳侯鮑卒(杜氏曰甲/戌前年十)
(二月二十一日己/丑此年正月六日)左氏(陳亂文公子佗殺太子免而代/之公疾病而亂作國人分散故)
　(再赴注佗鮑/之弟五父也)
　　　(案三傳不究闕文之義公羊則曰曷爲以二日/卒之㤜也甲戌之日亡己丑之日死而得君子)
　　　(疑焉榖梁則曰陳侯以甲戌之日出己丑之日/得不知死之日故舉二日以包之左氏則以爲)
　　　(再赴其謬/戾甚矣)
夏齊侯鄭伯如紀左氏(齊侯鄭伯朝于紀欲以襲之紀/人知之注紀人懼而來告故書)
　胡氏(夫如者朝詞也尊不朝乎卑大不朝乎小紀之/爲紀㣲乎㣲者也齊在東州尊則方伯鄭亦大)
　(國也並驅而朝紀乃懐詐諼之謀欲以襲之而不虞/紀人之覺也其志􁂋矣外相如不書此何以書紀人)
　(主魯故來告其事魯史承告故備書于策夫子脩經/存而不削以小國恃大國之安靖已而乃包藏禍心)
　(以圖之亦異於興滅國繼絶世之義矣故存而不削/以著齊人滅紀之罪明紀侯去國之由劉敞意林所)
　(謂聖人誅意/之效是也)
　　　(案外相如例二州公如曹爲來魯書也齊鄭如/紀爲紀人來告也此皆非常例公羊直以爲離)
　　　(不言會榖梁又以爲過我而書不及左氏逺矣/○又案春秋之初齊僖鄭莊皆小人之雄合謀)
　　　(同心以吞噬小國爲事自隱二年石門之盟至/桓十一年惡曹之盟二十年間二國爲一伐宋)
　　　(入郕入許立督今又相與謀紀自二君如紀之/後紀百計求援六年會于成其冬來朝謀於魯)
　　　(也深矣九年季姜歸京師在於周也至矣十一/年鄭莊卒後齊鄭之黨方散故十三年紀侯得)
　　　(魯鄭而僥倖於一勝然怨愈搆矣十五年齊僖/卒襄公立十七年于黄之盟魯欲平二國也而)
　　　(襄公方襲小伯之勢豈顧一盟而棄僖公之業/哉故莊元年而遷郱鄑郚矣三年而紀季入􁊉)
　　　(矣齊勢方盛鄭亦棄紀而爲垂之遇矣故自齊/鄭如紀蓋十有七年而紀卒去國齊可罪也鄭)
　　　(莊之惡可/勝誅哉)
天王使仍叔之子來聘(仍榖梁/作任)左氏(弱也注仍叔天子/之大夫本於父字)
　(幼弱之辭也譏/使童子出聘)公羊(譏父老子/代從政也)榖梁(録父以使子也/故㣲其君臣而)
　(著其父子不正父在子代仕之詞也注/君闇劣於上臣苟進於下蓋參譏之)胡氏(譏世官/非公選)
　(也帝王不以私愛害公選故仕者世禄而不世官周/衰小人得政援引親黨分據要途施及童稚公道不)
　(行然後國家傾覆春秋書武氏仍叔之子云者戒後/世人主徇大臣私意而用子弟之弱者居公選之地)
　(以敗亂其國家/欲其深省之也)
葬陳桓公○城祝丘左氏(注齊鄭將/襲紀故)
秋蔡人衞人陳人從王伐鄭左氏(王奪鄭伯政鄭伯不/朝王以諸侯伐鄭鄭)
　(伯禦之王爲中軍虢公林父將右軍蔡衞屬焉周公/黑肩將左軍陳人屬焉鄭曼伯爲右拒祭仲足爲左)
　(拒原繁髙渠彌以中軍奉公爲魚麗之陳戰于繻葛/蔡衞陳皆奔王卒大敗祝聃射王中肩王亦能軍祝)
　(聃請從之公曰君子不欲多上人况敢凌天子乎苟/自救也社稷無隕多矣夜鄭伯使祭足勞王且問左)
　(右/)公羊(其言從王伐鄭何正也注美其/得正義也故以從王征伐録之)榖梁(其舉從/者之詞)
　(何也爲天王諱伐鄭也鄭同姓之國也在乎冀州於/是不服爲天子病矣疏謂若王不親伐直舉三國從)
　(王命之/詞也)胡氏(春秋書王必稱天者所章則天命也所/用則天罰也王奪鄭伯政而怒其不朝)
　(以諸侯伐焉非天討也故不稱天魯桓宋督弑君則/遣使來聘而莫之討鄭伯不朝貶爵可也何爲憤怒)
　(自將以攻之也移此師以加宋魯誰曰非天討乎春/秋天子之事述天理而時措之者也旣譏天王以端)
　(本矣三國以兵㑹伐則言從王者又以明君臣之義/君行而臣從正也戰而不言戰敗而不言敗又以存)
　(天下之防也三綱軍政之本聖人寓軍政於春/秋而書法若此皆裁自聖心非國史所能與也)陳氏
　(春秋之初王室多諱詞其曰蔡/人衞人陳人從王伐鄭尊王也)
　　　(案春秋王師之出有二伐鄭救衞是也陳氏曰/王師不書書伐鄭伐鄭不服而後王命不行於)
　　　(天下書救衞救衞無功而後王命不行於天下/此說固是然春秋明道不計功故伐鄭不書矣)
　　　(而救衞書子突又不可一槩論也○又案春秋/王不稱天者惟賵仲子錫命桓公含賵成風與)
　　　(此年伐鄭爾皆/弗克若天也)
　　附録陳氏(春秋之法有天子在則其諸侯/稱人有諸侯在則其大夫稱人)
大雩左氏(書不時也凡祀啓蟄而郊龍見而雩始殺而/嘗閉蟄而烝過則書注龍見建已之月蒼龍)
　(宿之體昬見東方萬物始盛待雨而/大故祭天逺爲百榖祈膏雨雩逺也)公羊(大雩者何/旱祭也言)
　(雩則旱見言旱則雩不見何以書記災也注祭言大/雩大旱可知也君親之南郊以六事謝過自責使童)
　(男女各八人舞而/呼雩故謂之雩)榖梁(例雩得雨曰雩不得雨曰旱/疏賈逵曰言大雩者别於山)
　(川之雩雩吁也/吁嗟以求雨也)胡氏(大雩者雩于上帝用盛樂也諸/侯雩于竟内之山川爾魯諸侯)
　(而郊禘大雩欲悉書于策則有不勝書故雩祭則因/旱以書而特謂之大郊禘亦因事以書而義自見皆)
　(國史所不能與君子以爲性命之文是也諸侯不得/祭天地大夫不得祭山川禮也明乎春秋所書郊禘)
　(大雩之義則知聖人治/國如指諸掌之說矣)
　　　(案經書雩二十一止書秋者七此年及成三襄/五十六昭八定七十二是也書八月者四僖十)
　　　(一襄二十八昭三二十四是也書七月者二昭/二十五是也書九月者七僖十三襄八十七昭)
　　　(六十六定元定十是也書冬者一成七年是也/蓋左氏但知龍見而雩爲正故以爲不時而不)
　　　(知因旱而雩乃記災也公羊以大雩爲大旱趙/子以稱大爲徧雩舊説又以爲大者禮物有加)
　　　(也是皆不知大雩之爲僭矣榖梁例曰雩月正/也時不正也其說以爲必待時窮人力盡而後)
　　　(請之此又豈君人之心哉榖梁又以爲請乎應/上公是又不知諸侯雩于山川之義疏說以爲)
　　　(天尊不敢指斥故請其屬神蓋因榖之說而爲/之詞也一年而二雩者昭二十五定七年也皆)
　　　(旱甚而無格天之誠也季卒又/雩不言大者啖子日承上文也)
螽(螽公羊/作􁈰)左氏(注蚣蝑之屬/爲災故書)公羊(記災也注􁈰者/煩擾之所生)榖梁
　(蟲災/也)
　　　(案程氏曰蝗也既旱又蝗饑不必書也○又案/經書螽十一桓五宣十三十五皆書秋文八書)
　　　(冬僖十五宣六襄七皆書八月哀十三書九月/哀十二十三書十二月榖梁所謂甚則月不甚)
　　　(則時也雨螽于宋/外災告則書也)
冬州公如曹左氏(淳于公如曹度其國危遂不復注淳/于州國所都不書奔以朝出也爲下)
　(寔來/書)榖梁(外相如不書/此書過我也)胡氏(天子三公稱公王者之/後稱公州公諸侯而稱)
　(公者昔畢公以父師而保釐束土衞武以列國而入/相于周蓋與後世出入均勞之意同此其所以稱公)
　(也外相如不書此何以書/將有其末故先録其本)
六年春正月寔來左氏(自曹來朝書曰寔來不復其國/也注寔實也不言州公者承上)
　(五年冬經間無異事省文也言奔則來行/朝禮言朝則遂留不去故變文言寔來)胡氏(寔者/州公)
　(名也春秋之法諸侯不生名失地滅同姓則名正名/經世之本名正而天下定矣或曰諸侯失國而後託)
　(於諸侯孟子以爲禮今州公來朝將以諸侯之禮接/之乎則春秋乃書其名將以匹夫之賤畜之乎則孟)
　(子乃以託國爲禮將何處而可曰世衰道㣲諸侯放/恣其有壤地褊小廹乎大國之間而失國是不幸也)
　(非其罪也則以諸侯之禮接之可也若譚子在莒弦/子在黄温子在衞雖失國出奔而春秋不名義可見)
　(矣若夫不能脩道以正其國或棄賢保侫或驕奢滛/佚或用兵暴亂自底滅亡如蔡獻舞邾益曹陽州寔)
　(之徒皆其自取焉耳則待之以初乃禮之過也觀春/秋名與不名則知所以處寓公之禮與強爲善自暴)
　(棄者之/勸誡矣)
　　　(案春秋書來例祭伯不與其朝介葛盧曰狄皆/不能朝也其餘若内女書來則歸寧之詞也獨)
　　　(寔來之文公羊則曰猶曰是人來也以其化我/故慢之注行過無禮曰化榖梁曰謂之寔來何)
　　　(也以其畫我故簡言之也二家皆以爲州公過/魯而朝他國故爲此說然於寔字之義殊無謂)
　　　(惟趙子以爲王氏譏其外交則可與祭伯來義/合然於寔字亦只用杜氏說則考之經例未有)
　　　(用虛字行文者故程子胡氏直以爲州公名此/亦有見然記禮者有伯父寔來左氏又有鞏伯)
　　　(寔來之語又似難以爲名姑記於此以俟考訂/○又案杜氏以淳于爲州國所都而桓十一年)
　　　(隨絞州蓼下注又曰州國在南/郡華容東南是有二州國也)
夏四月公會紀侯于成(成魯地泰山鉅平縣/東南○榖梁作郕)左氏(紀來/諮謀)
　(齊難/也)
秋八月壬午大閱左氏(北戎伐齊鄭太子忽救齊大敗/戎師於是諸侯之大夫戌齊齊)
　(人饋之餼使魯爲其班魯以周班後鄭鄭忽以其有/功怒故有郎之師秋大閱簡車馬也注魯懼鄭故以)
　(非時簡/車馬)公羊(簡車徒也何以/書蓋以罕書也)榖梁(平而修戎事非正/也其日以爲崇武)
　(故謹/之)胡氏(周制大司馬中冬大閱教衆庶脩戰法獨/詳於三時者爲農隙故也書八月不時矣)
　(以鼓則王執路鼓諸侯執賁鼔以旗則王載太常諸/侯載旂以殺則王下大綏諸侯下小綏其禮固不同)
　(書大閱非禮矣先王寓軍政於四時之田訓民禦暴/其備豫也懼鄭忽畏齊人不因田狩而閱兵車厲農)
　(失政甚矣春秋非特以不時非禮書也/乃天未隂雨徹彼桑土綢繆牖户之意)
　　　(案大閱三傳意同惟榖梁以爲觀婦人無据不/可取○又案程氏曰無事而爲之妄動也有警)
　　　(而爲則教之不素豈所以保其國乎不言/公蓋懼鄭畏齊爲國講武非公之私欲也)
蔡人殺陳佗(厲公/躍立)左氏(注佗立踰年不稱爵者簒立未/會諸侯又莊二十二年傳陳厲)
　(公蔡出也故蔡人/殺五父而立之)胡氏(佗弑大子而代其位至是踰/年不成之爲君者以賊討也)
　(書蔡人以善蔡書陳佗以善陳善蔡者以蔡人知佗/之爲賊善陳者以陳國不以佗爲君知其爲賊故稱)
　(人稱人者討賊之辭也不以爲君故稱名稱名者當/討之賊也魯桓弑君而鄭伯與之盟宋督弑君而四)
　(國納其賂是不知其爲賊矣齊商人弑君者及其見/殺則稱位蔡般弑父者及其見殺則稱爵是齊蔡國)
　(人皆以爲君矣聖人於此抑揚予奪可謂深切著明/矣簒弑之賊外則異國皆欲致討而不赦内則國人)
　(不以爲君而莫之與誰敢勸於/爲惡故曰春秋成而亂賊懼)
　　　(案討賊例已見州吁下但公羊以爲佗滛獵于/蔡而蔡殺之榖梁以爲佗滛于蔡而蔡殺之皆)
　　　(傳聞之謬耳獨程子曰蔡人雖以私殺之而春/秋與以討賊者廣爲義之塗也此善發明聖經)
　　　(矣○又案殺他國君例四/陳佗鄫子蔡般戎蠻子也)
九月丁卯子同生左氏(子同生以太子生之禮舉之接/以大牢卜士負之士妻食之公)
　(與文姜宗婦命之問名於申繻命之曰同注即莊公/也十二公惟莊是嫡夫人之長子備用太子之禮故)
　(史書之於策不稱/太子者書始生也)公羊(何言乎子同生喜有正也未/有言喜有正者此其言喜有)
　(正者何久無正也子公羊子曰其諸以病桓與注/所以書莊公生者感隱桓之禍生於無正故喜之)胡
　氏(嫡冡始生即書于策與子之法也春秋兼帝王之/道賢可禪則以天下爲公而不拘於世及之禮子)
　(可繼則以天下爲家而不必於讓國之義萬世之達/道也與賢者貴於得人與子者定於立嫡天下之達)
　(禮也故有君薨而世子未生之禮植遺腹朝委裘而/天下不亂者以名分素明而民志定也經書子同生)
　(所以明與子之法正國家之本防後世配嫡奪正之/事垂訓之義大矣其不曰世子何也天下無生而貴)
　(者誓於天子/然後爲世子)
　　　(案子同生左氏公羊皆同惟榖梁以爲疑故志/之而注者以爲有同非吾子之疑此委巷之談)
　　　(也然適冡始生即書于策出姜之子赤亦適冡/也不書何歟胡氏曰案左氏載子同生待以太)
　　　(子之禮載于史䇿名分一定文公不知此義故/子赤見殺而出姜歸仲尼削之著君父之貴也)
　　　(見通㫖陳氏以爲莊公制於其母三十六年而/後娶故其年不可不志此亦一說○又案士冠)
　　　(禮記文曰公侯之有冠禮夏之末造也天子之/元子猶士也天下無生而貴者其誓於天子說)
　　　(見周官/典命)
冬紀侯來朝左氏(請王命以求成/于齊公告不能)胡氏(觀近臣以其所/爲主觀逺臣以)
　(其所主主者成敗之機榮辱之本也昭公棄晉主齊/至於客死鄭伯逃齊主楚終以乞盟觀其所主而榮)
　(辱成敗見矣魯桓弑君之賊人人之所同惡夫人得/而討之而主之以求援其能國乎然則何以免於貶)
　(志不在於/朝桓也)
七年春二月己亥焚咸丘左氏(注焚火田也咸丘/魯地譏盡物故書)胡氏
　(易稱王用三驅在禮天子不合圍諸侯不掩羣夫子/釣不綱弋不射宿皆愛物之意也推此心以及物至)
　(於鳥獸若草木裕無滛獵之過/矣書焚咸丘所謂焚林而田也)
　　　(案咸丘魯髙平鉅野縣南有咸亭而/公榖以爲邾邑故有火攻之說恐非)
夏榖伯綏來朝鄧侯吾離來朝左氏(名賤之也注不緫/稱朝者各自行禮)
　(也辟陋小國賤之/禮不足故書名)公羊(失地之君也其稱侯朝何貴/者無後待之以初也注下去)
　(二時者桓公以/火攻人君故貶)胡氏(春秋之法諸侯不生名榖伯鄧/侯何以名桓天下之大惡執之)
　(者無禁殺之者無罪榖鄧越國踰境相繼而來朝即/大惡之黨故特貶而書名與失地滅同姓者比焉經)
　(於朝桓者或貶爵或書名或書人以深絶其黨撥亂/之法嚴矣誅止其身而黨之者無罪則人之類不相)
　(賊殺爲禽/獸也幾希)
　　附録(四年七年/去秋冬說)胡氏(陽居春夏以飬育爲事王者/繼天爲之子則有賞隂居秋)
　　(冬以肅殺爲事王者繼天爲之子則有刑古者賞/以春夏刑以秋冬象天道也桓弟弑兄臣弑君而)
　　(天討不加焉是陽而無隂歲功不能成矣故特去/秋冬二時以志當世之失刑也獨於四年七年闕)
　　(焉何也案周制大司馬九伐之法諸侯有賊殺其/親則正之放弑其君則殘之桓弑隱而立大司馬)
　　(九伐之法雖未之舉猶有望也及使冡宰下聘恩/禮加焉則天下之望絶矣故四年宰糾書名而去)
　　(秋冬二時以見天王之不復能用刑也田常弑其/君孔子請討之以從大夫之後不敢不告也桓弑)
　　(隱而立雖方伯連帥環視而未之恤猶有望也及/榖鄧二國自逺來朝則天下諸侯莫有可望矣故)
　　(七年榖伯鄧侯各書其名而去秋冬二時以見諸/侯之不復能脩其職也然則見之行事不亦深切)
　　(著明/矣乎)
　　　(案榖鄧書名公榖皆以爲失地之君此亦一說/杜氏以爲禮不足則不當書朝趙氏以爲用夷)
　　　(禮亦又無据故胡氏不取去二時之說何氏得/之於四年而七年火攻之論迂矣故胡氏用其)
　　　(前說昭十八年不書冬定/十四年不書冬闕文也)
　
　
　
　
　
　
　
　
　
　
　春秋會通卷三
欽定四庫全書
　春秋會通卷四　　　　　元　李廉　　撰
　　桓公
八年春正月己卯烝左氏(閉蟄而烝注閉蟄建亥之月/此夏之仲月非為過而書者)
　(為下五月復/烝見瀆也)公羊(烝冬祭也春曰祠夏曰礿秋曰嘗/冬曰烝常事不書此何以書譏亟)
　(也亟則黷黷則不敬君子之祭也敬而不黷疏則怠/怠則忘注祭必於孟月取其見新物薦尚稻鴈烝衆)
　(也/)榖梁(烝冬事也春興之志不時/也疏凡烝合在夏之十月)胡氏(案周官大司/馬中冬敎大)
　(閱獻禽以享烝而魯之烝祭在春正月見春秋用周/正紀魯事也春秋非以不時志也為再烝見瀆書也)
　(榖梁子乃曰烝冬事春興之志不時/是以閉蟄而烝為是與周制異矣)
天王使家父來聘(杜氏穀梁皆/曰家氏父字)胡氏(下聘弑逆之人而/不加貶何也旣名)
　(冢宰於前其餘無責焉乃同則書重之義以此見春/秋任宰相之專而責之備也虞史以人主大臣為一)
　(體春秋以天王宰相為一心故歸賵仲子會葬成風/則宰咺書名於前而王不稱天於後來聘桓公錫桓)
　(公命則宰糾書名以正其始王不稱天以正其終而/榮叔家父之徒不與也故人主之職在論相而已矣)
　　附録(天子三公大/夫士稱例)公羊(疏天子三公氏采稱爵祭/公周公是也上大夫即例)
　　(稱伯仲字祭伯南季榮叔之類次大夫氏采稱不/稱伯仲家采地父字也下大夫係官氏名且字宰)
　　(渠伯糾是也上士名氏通石尚是也次士以官録/宰咺是也下士略稱人會王人于洮是也其劉子)
　　(單子之屬不稱字而稱子者謂諸侯入為天子大/夫故設文非王臣之常稱周公加宰者天子為政)
　　(者/也)
夏五月丁丑烝公羊(何以書/譏亟也)榖梁(烝冬事也春夏興之/黷祀也志不敬也)
　胡氏(春秋之文有一句而包數義者有再書而一貶/者戎伐凡伯于楚丘以歸之類一句而包數義)
　(春正月己卯烝夏五月/丁丑烝再書而一貶)
　　　(案周禮紀四時祭名云春祠夏礿秋嘗冬烝公/羊亦同毛詩云礿祠烝嘗此取協韻耳非有異)
　　　(也王制曰春礿夏禘秋嘗冬烝郊特牲曰春禘/而秋嘗祭義與郊特牲同祭統與王制同吳氏)
　　　(草廬曰王制篇内礿皆當讀為祠禘皆當讀為/礿此說是也趙氏曰禘非時祭之名也禮記諸)
　　　(篇皆漢儒約春秋為之見春秋有禘于莊公遂/以為時祭見春秋惟兩書禘一閔二年五月一)
　　　(僖八年七月一春一夏遂有春禘夏禘之說又/見春秋止有烝嘗禘三祭遂為諸侯缺一祭之)
　　　(說皆不可信也而鄭𤣥注祭統及王制以為夏/殷禮誤矣○又案春秋止書烝嘗而不及祠礿)
　　　(者四時祭常事不書此年以黷祀兩書烝桓十/四年以不敬書嘗祠礿二祭無他故則不書也)
　　　(○又案趙子曰四時之祭皆夏時蓋用孟月宣/八年六月有事于大廟即夏之孟月也若有故)
　　　(及日不吉則用仲月桓八年正月烝是也若又/有故及日不吉即用季月昭十五年二月有事)
　　　(于武宫即夏之季月也經文並無譏然吉事先/近日苟有故而用季月涉於怠矣當用仲月為)
　　　(嘉也此說是○又案趙子曰凡祭而非者稱祭/謂祭而失禮則書祭名以本下者稱事謂祭非)
　　　(失禮為下事張本者則止書有事然則昭十五/年二月有事即烝祭也宣八年六月有事即礿)
　　　(祭也而不書祭名非/祭之失也此說是)
秋伐邾張氏(微者/也)
冬十月雨雪公羊(記異也注今八月未當雨雪此陰氣/大盛兵象也是後有郎師龍門之戰)
　(流血/尤深)榖梁(注月令曰孟冬行/秋令則霜雪不時)
祭公來遂逆王后于紀左氏(禮也注天子娶於諸侯使/同姓為之主祭公來受命)
　(於魯故曰禮祭公諸/侯為天子三公者)公羊(祭公者何天子之三公也/何以不稱使昬禮不稱主)
　(人遂者何生事也大夫無遂事此其言遂何成使乎/我也其成使乎我奈何使我為媒可則因用是往逆)
　(矣女在其國稱女此其稱王/后何王者無外其辭成矣)榖梁(其不言使焉何也/不正其以宗廟之)
　(大事即謀於我故弗與使也遂繼事之詞也其曰遂/逆王后故略之也或曰天子無外王命之則成矣)
　胡氏(劉敞曰祭公王之三公也曷為不稱使不與王/之使祭公也師傅之官坐而論道其任重矣命)
　(魯以昬姻之事大夫可矣何必三公任之重使之輕/故祭公縁此義得專命不報遂行如紀而王以輕使)
　(為失祭公以遂行為罪矣此說是也為之節者冝使/卿往逆公監之則於禮得矣使祭公命魯主昬姻之)
　(事則曰不可卿往公監之何以可乎命魯輕矣卿往/公監之重矣官師從單靖公逆王后于齊劉夏非卿)
　(而書靖公合禮則不書故先/儒以為使卿逆公監之禮也)張氏(天子雖無親迎之/禮然祭公謀於魯)
　(則當復命於王然後遣於宗廟以明逆后之重今使/魯為媒而用是往逆輕䙝王配何以示正始之道故)
　(書若祭公之私行而以逆/后為遂事以深譏之也)
　　　(案逆后例二此年及襄十五年劉夏也王者之/尊海内莫敵天子無自逆之禮趙子說是然孔)
　　　(子對哀公冕而親迎為天地宗廟社稷之主又/似天子之禮曰魯有郊天祀地之禮故云爾非)
　　　(必謂天子也○又案遂例十九穀梁皆曰繼事/之詞然亦有發傳者亦有不發傳者疏曰此是)
　　　(例之首故發繼事之詞僖二十八年諸侯遂圍/許中間有事恐不相繼故發傳以明之曹伯襄)
　　　(遂會圍許恐被釋而遂與常例異者重發之僖/四年遂伐楚恐華夷異故重發以同之宣元年)
　　　(楚子鄭人侵陳遂侵宋恐尊卑異故亦發之宣/十八年歸父遂奔齊嫌出奔不得同於繼事故)
　　　(發之襄十二年季孫宿遂入鄆嫌不受命與常/例不同故發之餘不發者並可知故省文也○)
　　　(又案胡氏遂例見/僖四年及三十年)
九年春紀季姜歸于京師左氏(凡諸侯之女/行唯王后書)公羊(其辭/成矣)
　(則其稱紀季姜何自我言紀父母之於子雖為天王/后猶曰吾季姜京師者何天子之居也京大也師衆)
　(也天子之居必以/衆大之詞言之)榖梁(為之中者歸之也/注中謂關與㛰事)胡氏(自逆/者言)
　(則當尊崇其匹故從天王所命而稱王后示天下之/母儀也自歸者而言則當樛屈逮下故從父母所子)
　(而稱季姜化天下以婦道也皆正始之道王化之/基春秋所謹也不盡書者惟過我與求告則書也)
　　　(案逆后例三傳皆同獨陳氏曰后歸不書此何/以書詳紀事也后妃母儀天下以為天地社稷)
　　　(宗廟之主俄而宗國亡焉是不可不詳也諸侯/逆稱女至稱夫人尊夫人也天子逆稱后歸稱)
　　　(季姜尊王也此亦有見故嘗疑六年冬紀侯方/托魯請王命以求成于齊而公告不能今幸王)
　　　(有命魯求昬之事故魯亟為紀謀亦不待請王/命而遂令祭公逆之所以托紀也而紀卒不免)
　　　(春秋詳紀事/紀亦可哀矣)
夏四月(無事書夏四月/十一自此年始)○秋七月○冬曹伯使其世子
射姑來朝左氏(曹大子來朝賔之以上卿禮也享曹大/子初獻樂奏而歎施父曰曹大子其有)
　(憂乎非/歎所也)公羊(諸侯來曰朝此世子也其言朝何春秋/有譏父老子代從政者則未知其在齊)
　(與在曹與注/齊世子光也)榖梁(朝不言使言使非正也使世子伉/諸侯之禮而來朝曹伯失正矣諸)
　(侯相見曰朝以待人父之道待人子以内為失正矣/内失正曹伯失正世子可以已矣則是故命也尸子)
　(曰夫已/多乎道)胡氏(案周官典命凡諸侯之嫡子誓於天子/而攝其君則下其君之禮一等未誓則)
　(以皮帛繼子男世子固有出會朝聘之儀矣然攝其/君繼子男者謂諸侯朝於天子有時而不敢後故老)
　(疾者使世子攝已事以見天子急述職也諸侯間於/王事則相朝其禮本無時曹伯既有疾何急於朝桓)
　(而使世子攝哉大位姦之窺也危病邪之伺也世子/君之貳也君疾而儲副出啟窺伺之心危道也當享)
　(而射姑歎踰月而終生卒其有疾明矣而使世子來/終生之過也世子將欲已乎則方命矣曰孝子盡道)
　(以事其親者也不盡道而苟焉以從命為/孝又焉得為孝故尸子曰夫已多乎道)
　　　(案曹來朝五此年世子文十一年十五年成四/年襄二十一年皆曹伯也朝桓之罪當與滕榖)
　　　(同貶張氏說是○又案使朝二此年/及季姬使鄫子是也穀皆曰非正)
十年春王正月胡氏(桓無王今復書王何也十者盈歎/也天道十年則一周人事十年則)
　(一變故易稱守貞者十年而必反傳論逺惡者十年/而必棄桓公至是其數已盈冝見誅於天人矣十年)
　(書王紀/常理也)
　　　(案穀梁二年書王正與夷之卒是矣傳者不知/正簒弑之旨遂以為諸侯之卒天子所隱痛)
　　　(故書王以正之而此年曹伯適薨而附益之以/為正終生之卒誤矣果然則陳侯鮑卒在五年)
　　　(之正月曷不書王以/正之乎胡氏得之)
庚申曹伯終生卒夏五月葬曹桓公○秋公會衞侯于
桃丘弗遇(桃丘衞地濟北東/阿縣東南有桃城)左氏(注衞侯與公為會期/中背公更與齊鄭故)
　(公獨往而/不相遇也)公羊(會者何期辭也其言弗遇何公不見/要也注時實桓公欲要見衞侯衞侯)
　(不肯見公以非禮動見拒有恥故諱使若會而不相/遇言弗遇者起公要之也弗者不之深起公見拒深)
　榖梁(弗遇者志不相得也弗内詞也注倡會者衞魯/至桃丘而衞不來故書弗遇以殺恥疏内詞者)
　(其實魯公弗被遇而托言衞侯不/遇若衞侯不蒙魯公之接殺恥也)胡氏(弗者遷詞惡/失信也衞初)
　(約魯會于桃丘至是中變而從齊鄭於是乎有郎之/師其戰于郎直書曰來盟于惡曹俱奪其爵則桃丘)
　(之弗遇蓋惡衞/侯之失信矣)
　　　(案經書弗例四此年弗遇罪衞也文十六年齊/侯弗及盟罪季孫也然皆為内諱恥也追齊至)
　　　(酅弗及有畏也胡氏皆以為遷詞晉/人納捷菑弗克納則亦遷善之義矣)
冬十有二月丙午齊侯衞侯鄭伯來戰于郎左氏(我有/詞也)
　(初北戎病齊諸侯救之鄭忽有功焉齊人餼諸侯使/魯次之魯以周班後鄭鄭怒請師于齊齊人以衞助)
　(之故不稱侵伐先書齊衞王爵也注/善魯之用周班惡三國之討有詞)公羊(郎者何吾/近邑也吾)
　(近邑則其言來戰于郎何近也惡乎近近乎國也此/偏戰何以不言師敗績内不言戰言戰乃敗矣注偏)
　(戰者結日定地各居一/面鳴鼔而戰不相詐也)榖梁(來戰者前定之戰也不/言其人以吾敗也不言)
　(及者為内諱也注先已結期戰/春秋不以外敵内書戰則敗也)胡氏(春秋加兵于魯/衆矣未有書來)
　(戰者此獨不稱侵伐而以來戰為文何也兵凶器戰/危事聖人之所重也誅暴禁亂敵加於己蓋有不得)
　(已而應之者矣未有悖道縱欲得已不已而先之者/也魯桓弑立天下大惡人人所得討鄭伯則首盟于)
　(越以定其位齊侯則繼會于稷以濟其姦曽不能修/方伯之職駐師境上聲罪致討伸天下之大義也今)
　(特以私忿小怨親帥其師戰于魯境尚為知類也哉/此春秋所必誅而不以聽者也故以三國為主而書)
　(來戰于郎鄭人主兵而首/齊猶衞州吁主兵而先宋)
　　　(案内兵書戰六此年戰郎十二年戰宋十七年/戰奚者諱魯也莊九年特書敗績者惡魯也桓)
　　　(十三年成二年書戰書敗績者此會外兵例非/魯事也○又案穀梁傳例曰不日疑戰也則書)
　　　(日者結日列陳也此說是○又案穀梁以來盟/為前定之盟故以來戰為前定之戰恐非又公)
　　　(羊疏曰凡言來者嚮内之辭楚屈完來盟于師/据師道楚故得言來○又案張氏曰春秋以主)
　　　(客之詞辨用兵之曲直殘民之重輕其罪魯而/書公及諸侯戰者多矣今三國以爭忿小故無)
　　　(詞而伐有詞則罪在三國不容不反常例以明/之故今年之書其文異其詞嚴專罪三國特書)
　　　(其來戰以示外有罪則為主之例此說是而趙/子以為春秋紀兵無曲直之異恐非也○又案)
　　　(劉氏曰來戰者外/為志乎此戰也)
十有一年春正月齊人衞人鄭人盟于惡曹左氏(齊衞/鄭宋)
　(盟于惡曹注/宋不書經闕)公羊(注微/者盟)胡氏(盟會皆君臣之禮故微/者之盟會不志于春秋)
　(凡春秋所志必有君與貴大夫居其間者也惡曹之/盟即三國之君矣既不以道興師為郎之戰又結怨)
　(固黨為惡曹之盟故前書其爵而以/來戰著罪後書此盟而以奪爵示貶)陳氏(此郎之諸/侯也曷為)
　(戰稱君盟稱人凡一役而再見者但人之略之也猶/曰上無天子下無方伯莫適為主則人自為盟而已)
　(矣鄭敗王師齊滅后之母家而衞亦抗子突以自/立無王甚矣自有參盟莫甚於惡曹故略之也)
　　　(案外盟書人例四惡曹鹿上清丘陳氏皆曰人/自為盟也齊人狄人盟于邢則進狄之詞不入)
　　　(此/例)
夏五月癸未鄭伯寤生卒秋七月葬鄭莊公左氏(鄭昭/公之)
　(敗北戎也齊人將妻之昭公辭祭仲曰必取之君多/内寵子無大援將不立三公子皆君也弗從夏鄭莊)
　(公卒祭仲立昭公宋雍氏女於鄭莊公曰雍姞生厲/公雍氏宗有寵於宋莊公故誘祭仲而執之曰不立)
　(突將死亦執厲公而求賂焉祭仲與宋人盟以厲公/歸而立之九月昭公奔衞厲公立注昭公世子忽也)
　(厲公突也祭仲/祭封人仲足也)
九月宋人執鄭祭仲左氏(注祭氏仲名不稱行人/聽迫脅以逐君罪之也)榖梁
　(宋人者宋公也其曰人何貶之/也注惡其執人權臣廢嫡立庶)胡氏(祭仲鄭相也見/執於宋使出其)
　(君而立不正罪較然矣何以不名命大夫也命大夫/而稱字非賢之也乃尊王命貴正卿大祭仲之罪以)
　(深責之也若曰以天子命大夫為諸侯相而執其政/柄事權重矣固將下庇其身而上保其君今乃至於)
　(見執廢絀其君而立其非所立者不亦甚乎任之重/者責之深祭仲無所逃其罪矣春秋美惡不嫌同詞)
　(突之書名則本非有國由祭仲立之也若忽則以世/嫡之正至於見逐不能立乎其位貴賤之分已矣凡)
　(此類抑揚其詞皆仲尼親筆非國史能與也或曰孔/父賢而書名則曰禮之大節也今此則名其君於下)
　(字其臣於上何以異乎曰春秋者輕重之權衡也變/而不失其正之謂權常而不過於中之謂正宋殤孔)
　(父道其常祭仲昭公語其/變惟可與權者其知之矣)陳氏(祭仲何以不名命大/夫也祭仲以大夫專)
　(廢置君曷為從其恒稱而不名春秋之襃貶名號不/足以盡意則見於辭書曰宋人執鄭祭仲突歸于鄭)
　(鄭忽出奔衞其為詞也詳/矣則從其恒稱不名可也)張氏(死難臣道也祭仲為/鄭正卿貪生畏死背)
　(先君之命而立庶孽故/榖梁子曰惡祭仲也)
　　　(案祭仲左氏稱祭仲足而以仲為名榖梁同之/胡氏陳氏以為命大夫則仲為字矣二說既不)
　　　(合而公羊則曰何以不名賢也何賢乎祭仲以/為知權也其說曰其知權奈何古者鄭國處于)
　　　(留先鄭伯有善于鄶公者通乎夫人以取其國/而遷鄭焉而野留莊公死已葬祭仲將往省于)
　　　(留途出于宋宋人執之謂之曰為我出忽而立/突祭仲不從其言則君必死國必亡從其言則)
　　　(君可以生易死國可以存易亡少遼緩之則突/可故出而忽可故反是不可得則病然後有鄭)
　　　(國古人之有權者祭仲之權是也權者何權者/反於經然後有善者也權之所設舍死亡無所)
　　　(設行權有道自貶損以行權不害人以行權殺/人以自生亡人以自存君子不為也注者又以)
　　　(為祭仲知國重君輕君子以存國除逐君之罪/於是漢儒反經合道之失出此矣故范氏以為)
　　　(害義傷敎不可從要之胡氏說是蓋經書命大/夫有三魯有單伯鄭有祭仲陳有女叔皆無所)
　　　(書而不尊之貴王命也其是非則見乎事矣故/陸氏例曰諸國大夫王賜之畿内邑為號令歸)
　　　(國者皆書族書字同於王大夫敬之也得之矣○又案/經書他國執他國大夫九祭仲鄭詹陳濤塗衞)
　　　(寗喜宋仲幾皆稱人以執不稱行人鄭良霄衞/石買宋樂祈衞北宫結皆稱人以執不稱行人)
　　　(事各不同執而殺者二齊慶封陳干徵師也執/内大夫四齊執單伯晉執行父意如婼也穀梁)
　　　(稱人以執大夫執有罪也此例不通啖子曰凡/稱行人而執以其事執也不稱行人而執以己)
　　　(執也公羊曰稱人以執非伯/討也此說是餘見僖十九年)
突歸于鄭左氏(注為宋所/納故曰歸)公羊(突何以名挈乎祭仲也/注欲明祭仲從宋人命)
　(提挈而納之故/上係於祭仲)榖梁(曰突賤之也曰歸易辭也祭仲/易其事權在祭仲也死君難臣)
　(道也今立惡而/黜正惡祭仲也)胡氏(突不稱公子絶之也小白入齊/則曰齊小白突歸何以不曰鄭)
　(突乎以小白係齊明小白之冝有齊也不以突係鄭/正厲公不當立也突不當立何以書歸春秋書歸有)
　(二義一易詞一順詞也其書入亦有二義一難詞一/逆詞也突以庶奪正固為不順然内則權臣許之立)
　(外則大國為之援而世子忽之才不能自/固也則其歸無難故穀梁子曰歸易詞也)
　　附録(歸入/例)左氏(成十八年傳曰凡去其國國逆而/立之曰入復其位曰復歸諸侯納)
　　(之曰歸以惡入曰復入注此四條所以明内外/之援辨逆順之辭通君臣取國有家之大例)公
　　羊(復歸者出惡歸無惡復入者出無惡/入有惡入者出入惡歸者出入無惡)榖梁(例曰/歸為)
　　(善自某歸次之又曰歸易辭也則歸有二義善者/謂之歸易者亦謂之歸也大夫出奔反以好曰歸)
　　(以惡/曰入)
　　　(案經以簒而書歸者二此年突莊二十四年赤/執而歸者二僖三十年衞侯鄭成十六年曹伯)
　　　(也大國得封而書歸者二昭十三年蔡侯廬陳/侯吳也書歸例惟穀梁得之公羊失於祭仲知)
　　　(權之說故以書歸為/順祭仲之詞不可取)
鄭忽出奔衞(書奔/之始)左氏(注莊公既葬不稱爵/者鄭人賤之以名赴)公羊(忽何/以名)
　(春秋伯子男一也詞無所貶注春秋改周之文從殷/之質爵三等合伯子男為一若忽稱子則同於成君)
　(故名/也)榖梁(其名失國也疏此年書名表其/失國十五年稱世子明其反正)胡氏(忽以/國氏)
　(正也出奔而名不能君也考於詩有女同車刺無大/國之助也山有扶蘇所美非美然也蘀兮君弱臣强)
　(不倡而和也狡童不能與賢臣圖事權臣擅命也夫/以狡童目其君聖人猶録其詩所以見忽之失國亦)
　(其自取非獨仲之罪矣或曰詩人刺忽不昬於齊至/於見逐欲固其位者必待大國之援乎曰此獨為鄭)
　(忽言也如忽之為人苟無大援則不能立爾若夫志/士仁人卓然有以自立者進退之權在我矣鄭自五)
　(伯之後益以侵削他日子產相焉馳詞執禮以當晉/楚至於壤諸侯之館垣郤逆女之公子于野皆變其)
　(常度以晉楚之强卒莫能屈亦待大國之助乎然則/仲見脅忽出奔咸其自取焉爾春秋書法如此欲人)
　(自强於/為善也)陳氏(鄭忽何不能為子也身為冢嗣/而廢立自權臣不可以言子矣)
　　　(案經書君奔而名者三鄭忽曹羈莒展輿也趙/子曰忽羈不書爵言不能嗣先君也展輿雖踰)
　　　(年猶不書爵其罪大也○又案春秋初年斁天/下之彞倫者自鄭莊始殺弟誓母敗王師自以)
　　　(為保國之計得也然身没未幾而世嫡出奔庶/孽奪正公子互爭兵革不息忽儀亹突之際其)
　　　(禍􁂋矣亂之初生起於一念之不善後世則而/象之至於兄弟相殘國内大亂莊公之事可為)
　　　(永鑑矣突簒位四年而出奔昭公以桓十五年/入國其秋突因櫟人殺檀伯而入櫟據强都以)
　　　(窺鄭諸侯會于袲又會于曹以納之而弗克然/突固分國以居矣十七年高渠彌弑昭公而立)
　　　(公子亹十八年齊人殺子亹祭仲逆子儀于陳/而立之莊十四年突自櫟侵鄭傅瑕殺子儀及)
　　　(其二子而納焉於是鄭國之禍稍息而楚兵迭/至矣鄭莊之奸雄亦果何益哉四公子之事多)
　　　(不見經故/具于此)
柔會宋公陳侯蔡叔盟于折(陸氏例以蔡/叔為蔡侯弟)公會宋公于
夫鍾(夫鍾/郕地)冬十有二月公會宋公于闞(闞魯/地)左氏(注柔/魯大)
　(夫未賜族者蔡叔/蔡大夫叔名也)公羊(柔吾大夫之/未命者也)榖梁(注蔡叔蔡/大夫名未)
　(命故/不氏)胡氏(臣與宋公盟于折君與宋公會于夫鍾于/闞于虛于龜皆存而弗削何其詞費也曰)
　(盟者春秋所惡而屢盟以長亂會者諸侯所不得而/數㑹以厚疑聖人皆存而不削於以見屢盟而卒叛)
　(數會而卒離其事可謂著明矣是故春秋之志/在於天下為公講信修睦不以會盟為可恃也)陳氏
　(柔者何以大夫會諸侯盟於是/始故貶之至公子結不貶矣)
　　　(案陸氏例魯卿雖未命者書其名詳内事也無/駭翬柔溺是也注以為多是隱公時隱公謙居)
　　　(攝故不爵命大夫蓋用穀梁說也然穀梁於無/駭翬溺皆以為貶獨俠柔為未命公羊又止以)
　　　(無駭翬為貶而俠柔溺皆為未命杜氏又止以/翬溺為貶而無駭俠柔為未賜族是皆不可知)
　　　(胡氏於未命例又止曰無駭俠而不及於柔故/疑柔不書氏或如陳氏之說○又案陸氏例諸)
　　　(侯兄弟以國連字者有蔡叔許叔蔡季紀季皆/國而字之言與君一體也是以蔡叔為蔡侯之)
　　　(弟矣而穀梁杜氏皆以為蔡大夫未命故名而/不氏此未可知何氏又以為蔡侯不能防正其)
　　　(姑姊妹使淫於陳佗故貶之謬甚矣恐陸氏/是○又案經書内大夫盟外諸侯九始於此)
十有二年春正月○夏六月壬寅公會杞侯莒子盟于
曲池(杞公穀皆作紀○曲/池公羊作毆蛇魯地)左氏(平杞莒也注隱四年/莒伐杞自是遂不平)
秋七月丁亥公會宋公燕人盟于穀丘(穀丘宋地燕/人南燕大夫)○
八月壬辰陳侯躍卒(厲公也○壬辰/七月二十三日)○公會宋公于虛
(虛宋地公/羊作郯)○冬十有一月公會宋公于龜(龜宋/地)○丙戌
公會鄭伯盟于武父(武父/鄭地)丙戌衛侯晉卒左氏(注重書/丙戌無)
　(義例因史/成文也)榖梁(再稱日決/日義也)
　　　(案孫氏曰再/言丙戌羡文)
　　附録(陳氏/日例)陳氏(丙戌再書日日衞晉之卒也于以/見春秋之有日例也春秋之日例)
　　(莫謹於崩卒以往日赴則書往日以來日赴則書/來日再赴則亦再日之舎卒而稱日皆大事也是)
　　(故非内辭必戰也弑君也滅國而執殺其君世子/大夫也則日之會不日會有盟焉則日盟有滅焉)
　　(則日侵伐不日入之則日入潰之則日潰圍不日/滅之則日滅冝日而不日者不得日也凡日必甚)
　　(之也是故公即位不日日定公夫人至不日日哀/姜諸侯奔不日日衞侯衎入不日亦日衞侯衎執)
　　(不日日鄫子外災不日日宋衞陳鄭外敗不日日/頓胡沈蔡陳許皆甚之也非甚之也者而稱日則)
　　(天變也郊/廟之事也)
十有二月及鄭師伐宋丁未戰于宋左氏(公欲平宋鄭/秋公及宋公)
　(盟于句瀆之丘宋成未可知也故又會于虛冬又會/于龜宋公辭平故與鄭伯盟于武父遂帥師而伐宋)
　(戰焉宋無信也君子曰苟信不繼盟/無益也詩云君子屢盟亂是用長)公羊(戰不言伐/此其言伐)
　(何辟嫌也惡乎嫌嫌與鄭人戰也此偏戰也/何以不言師敗績内不言戰言戰乃敗矣)穀梁(非/與)
　(所與伐戰也不言與鄭戰恥不和也於伐與/戰敗也内諱敗舉其可道者也注非責也)胡氏(旣/書)
　(伐宋又書戰于宋者責賂於鄭而無厭屢盟於魯而/無信者宋也二國聲其罪以致討故書曰伐夫宋罪)
　(固可伐矣然取其賂以立督者魯桓也資其力以簒/國者鄭突也無諸己然後可以非諸人春秋之義用)
　(賢治不肖不以亂易亂也故又書曰戰于宋來戰者/罪在彼戰于郎是也往戰者罪在内戰于宋是也)
　陳氏(此公及鄭伯也曷為前稱君後稱師略之/也一役而再見者但人之用衆焉稱師)張氏
　(與人交之道忠信誠慤本乎中則有不期合而合者/非有是心則其相與也不過以利合而一旦爭小利)
　(則相視忽如仇敵鄭突藉宋之力以簒國宋人責賂/則背之而結魯魯比突而欲平宋宋辭平則遽反之)
　(而連鄭春秋詳書之見王政不行諸侯放恣魯桓宋/莊鄭厲皆以簒而立紛紛離合惟利是視煩盟瀆信)
　(祇以長亂王法所必/誅而不以聽者也)
　　　(案宋莊之得國鄭有力焉今鄭突之得國有宋/之力也宋莊鄭突氣類相同其交冝固矣然宋)
　　　(莊之立華督之相于稷之成以魯齊陳鄭之皆/有賂故也今責賂於鄭是以已之前日望鄭也)
　　　(春秋書郜鼎之取以見宋魯鄭之交以賂合書/武父之戰以見宋魯鄭之黨以賂離吁嚴矣哉)
十有三年春二月公會紀侯鄭伯己巳及齊侯宋公衞
侯燕人戰齊師宋師衞師燕師敗績左氏(宋多責賂於/鄭鄭不堪命)
　(故以紀魯及齊與宋衞燕戰不書所戰後/也注公後地期而及其戰故不書所戰地)公羊(曷為/後日)
　(恃外也其恃外奈何得紀侯鄭伯然後能為日也内/不言戰此其言戰何從外也曷為從外恃外故從外)
　(也何以不地近也惡乎近近乎圍郎亦近矣郎何以/地郎猶可以地也注据鞌戰先書日此恃外者得紀)
　(侯鄭伯之助然後能結戰日以勝君子不掩人之功/故後日以明之据戰于宋不從外言敗績此從外者)
　(明當歸功於紀鄭故從紀鄭言戰也据郎亦近郎雖/近尚可言其處今親戰龍門兵攻城池尤危故恥之)
　(燕戰稱人敗稱師重敗也言及者明見伐為主故得/汲汲敗勝之文疏春秋說云龍門之戰民死傷者滿)
　(溝主說此/經故知之)榖梁(其言及者由内及之也其曰戰者由/外言之也戰稱人敗稱師重衆也其)
　(不地於/紀也)胡氏(左氏以為鄭與宋戰公羊以為宋與魯/戰穀梁以為紀與齊戰趙匡考據經文)
　(内兵則以紀為主而先於鄭外兵則以齊為主而先/於宋獨取穀梁說蓋齊紀者世讎也齊人合三國以)
　(攻紀魯鄭援紀而與戰戰而不地於紀也不然紀懼/滅亡不暇何敢將兵越國助魯鄭以修怨乎齊為無)
　(道恃强陵弱此以紀為主何也彼為無道加兵於己/必有引咎責躬之事禮義辯喻之文猶不得免焉則)
　(亦固其封疆效死以守上訴諸天子下告諸方伯連/率與鄰國之諸侯其必有伸之者矣不如是而憤然)
　(與戰豈已亂之道乎力同度德動則相時小國讎大/國而幸勝焉禍之始也息伐鄭而亡鄭勝蔡而懼蔡)
　(敗楚而滅今紀人不度德不量力不徵詞輕與齊戰/而為之援者弑君之賊簒國之人也不能保其國自)
　(此戰始矣春秋以紀為主/省德相時自治之義也)
　　　(案此戰惟穀梁得之左氏責賂之說本上文戰/宋事誤移在此公羊龍門戰事本出緯文不足)
　　　(信而范氏注穀梁乃妄引此說以駁穀梁且又/從鄭君言而以紀為己是可怪也○又案經書)
　　　(内外之戰二十三書敗績十五書戰例左氏曰/皆陳曰戰胡氏曰兩兵相接曰戰書及例胡氏)
　　　(曰戰而言及主乎是戰者也趙子曰戰而書及/以主及客也以華及夷也戰不言及交為主也)
　　　(書敗績例左氏曰大崩曰敗/績何氏曰績功也諸說皆通)
　　附録(胡氏及戰例/見文二年)胡氏(凡戰皆以主人及客者處/已息爭之道寡怨之方王)
　　(者之/事也)
三月葬衞宣公(朔/立)胡氏(葬自内録旣與衞人戰曷為葬/宣公怨不棄義怒不廢禮是知)
　(古人以葬為重也禮喪在殯孤無外事衞宣未葬朔/乃即戎已為失禮又不稱子是以吉服從金革之事)
　(其為惡大矣凡此類據事/直書年月具存而惡自見)
　　　(案諸侯在喪稱子例僖九年宋子二年/八年陳子之類是也貶惠公三𫝊說同)
夏大水公羊(注為龍門之戰死傷/者衆民悲哀所致)
秋七月○冬十月
十有四年春正月公會鄭伯于曹左氏(鄭人來請脩好/會于曹曹人致)
　(餼禮也注脩/武父之好)張氏(厲公比年與公連兵/戰伐脩怨故來求好)
無冰公羊(何以書記異也注周正月夏十一月法當堅/冰無冰温也此夫人淫泆隂而陽行之所致)
　穀梁(時燠也注皆公不明去就政治舒緩之所致五/行𫝊曰視之不明是謂不哲厥咎舒厥罰常燠)
　胡氏(案豳風七月周公陳王業之詩也其詞曰二之/日鑿冰沖沖三之日納于凌隂四之日其蚤獻)
　(羔祭韭周官凌人之職頒冰於夏其藏之也固隂沍/寒於是乎取其出之也賓食喪祭於是乎用藏之周)
　(用之徧亦理隂陽天地之一事也今仲冬之月燠而/無冰則政治縱弛不明之所致也故書于䇿夫春秋)
　(所載皆經邦大訓而書法若此/其察於四時寒暑之變詳矣)
　　　(案無冰三此年及成元年二月襄二十/八年春也雨木冰一成十六年正月也)
夏五左氏(注不書/月闕文)公羊(夏五者何無聞焉爾疏涖盟來/盟例不言月則五字或羡文其)
　(文十五年華孫來盟/書月者不與信詞也)榖梁(孔子曰聽逺音者聞其疾/而不聞其舒望逺者察其)
　(貌而不察其形立乎定哀以指隱/桓隱桓之日逺矣夏五傳疑也)胡氏(夏五傳疑也/疑而不益見)
　(聖人之/慎也)
鄭伯使其弟語來盟左氏(鄭子人來盟/且脩曹之會)公羊(注來盟者/聘而盟也)
　(不言聘者舉重也内不出/主名者主國也涖盟可知)榖梁(諸侯之尊弟兄不得/以屬通其弟云者以)
　(其來我舉其貴者也來盟前定也不日/前定之盟不日注言信在前非結於今)胡氏(來盟稱/使則前)
　(定之盟也其不稱使如楚屈完齊高子則權在二子/盟特未定也諸侯兄弟例以字通而書名者罪其有)
　(寵愛之私非/友于之義也)
　　　(案來盟例五鄭語衞良夫稱使者前定之盟也/謂已有約言未足效信而釋疑復遣使固結之)
　　　(也楚屈完齊高子不稱使者權在二子謂齊楚/二君遣使之時未甞有命令盟也宋華孫不稱)
　　　(使者華孫權臣專行不受君命也屈完非來魯/非書來者内桓師也○又案榖梁曰前定之盟)
　　　(不日此以荀庚良夫卻犫孫林父向戌等因聘/而盟之例推之也彼皆書日則後定可知矣○)
　　　(又案語後為子人氏鄭昭公之禍以羣弟之多/寵也今厲公奪嫡又復私愛子人使交政中華)
　　　(何不鑑覆轍乎觀寗母之役鄭子華言於齊桓/曰洩氏孔氏子人氏實違君命君若去之以為)
　　　(成則子人氏之專/權於鄭可知矣)
秋八月壬申御廩災左氏(注御廩公所親耕以奉/粢盛之倉也天火曰災)公羊
　(何以書記災也注/火自出燒之曰災)胡氏(門觀災而新作則書御廩之/新必矣何以不書營宫室以)
　(宗廟為先重本也御廩/災而新不書常事也)
　　　(案經書内災八御廩西宫新宫雉門兩觀桓僖/宫亳社也外災六齊成周宋二陳四國也○又)
　　　(案月令季秋藏帝藉/之收於神倉即此)
乙亥嘗左氏(書不害也注旣戒曰致齊御廩雖災茍不/害嘉穀則祭不應廢故書以示法先其時)
　(亦過/也)公羊(常事不書何以書譏嘗也曰猶嘗乎御廩/災不如勿嘗而已矣注當廢一時祭以自)
　(責以奉天災也周八月非孟秋本/不時不以不時書者本不當嘗也)榖梁(御廩之災不/志此其志何)
　(也以為唯未易災之餘而嘗可也志不敬也何用見/其未易災之餘而嘗也曰甸粟而内之三宫三宫米)
　(而藏之御廩夫嘗必有兼甸之事焉壬申御廩災乙/亥嘗以為未易災之餘而嘗也注甸師内粟夫人親)
　(舂是兼甸也壬申乙亥相去四日/用日至少而功多明未及易也)胡氏(嘗祭時事之/常則何以書)
　(志不時與不敬也春秋紀事用周月而以八月嘗則/不時也御廩災于壬中而嘗以乙亥是不改卜而供)
　(未易災之餘則不敬也禮以時為大施於事/則不時禮以敬為本發於心則不敬故書)
　　　(案三傳惟穀梁得之而夫人兼甸之說亦非公/羊以為不如勿嘗亦非奉宗廟之義而注者又)
　　　(以為冝廢祭自責則大謬矣左注尤失實茍不/害何必書乎故胡氏不時不改卜之說主趙子)
冬十有二月丁巳齊侯禄父卒○宋人以齊人蔡人衞
人陳人伐鄭左氏(宋人以諸侯伐鄭報宋之戰也焚渠/門入及大逵伐東郊取牛首以大宫)
　(之椽歸為盧門之椽傳/例凡師能左右之曰以)公羊(以者何行其意也注以/己從人曰行言四國行)
　(宋意也宋前納突求賂突背恩伐宋故宋結四國伐/之四國本不起兵當分别之故加以也宋恃四國乃)
　(伐鄭四國當與宋同/罪非為四國見輕重)榖梁(以者不以者也民者君之/本也使人以其死非正也)
　(注不以者謂本非所得制今得以之/也刺四國使宋專用其師輕民命也)胡氏(師而曰以/者能左右)
　(之以行己意也宋怨鄭突之背己故以四國伐鄭魯/怨齊人之侵己故以楚師伐齊蔡怨囊瓦之拘已故)
　(以呉子伐楚蔡弱於呉魯弱於楚宋與蔡衞陳敵而/弱於齊乃用其師以行己意故特書曰以列國之兵)
　(有制皆統乎天子而敢私用之與私為之用以伐/人國大亂之道也故穀梁子曰以者不以者也)陳
　氏(伐未有言以者則其言以何用諸侯之師於是始/也東遷之後諸侯雖會伐非一國之志也非一國)
　(之志則會者序爵而已矣如隱四年伐鄭桓十五年/伐鄭皆先宋之類雖主兵也而小國序大國之上亦)
　(非一國之志也如隱五年邾鄭伐宋莊五年齊宋伐/衞之類以一國而用諸侯之師於是始此伯之所由)
　(興也伯者之令行於天下自是無書/以者矣書以者必中國用夷狄者也)
　　　(案兵事書以例三穀梁於此年及公以楚師下/皆曰以者不以者也而注者又引雍氏曰兵者)
　　　(不祥之器不得已而用之安有驅民死地以共/假借之役乎此說是矣獨於蔡侯之以呉子則)
　　　(曰以蔡侯之以之舉其貴者則又變不以之例/蓋其所以以者雖同而事則異觀此伐鄭皆書)
　　　(人取穀特書至則貶之無疑而蔡侯以呉特進/而書爵則無譏矣此春秋所以不可一槩論也)
　　　(趙氏以為宋但用齊蔡等兵而不自交鋒厯引/左氏柏舉之戰呉楚自戰而蔡不交鋒以證之)
　　　(亦有理陳氏之說於世變亦有/情要之諸𫝊說皆通可參用)
十有五年春二月天王使家父來求車左氏(非禮也諸/侯不貢車)
　(服天子不/私求財)公羊(王者無求求/車非禮也)榖梁(古者諸侯時獻於/天子以其國之所)
　(有故有辭讓而無徵求/求車非禮也求金甚矣)胡氏(遣使需索之謂求王畿/千里租稅所入足以充)
　(費不至於有求四方諸侯各有職貢不至於來求以/喪事而求貨財已為不可況車服乎經於求賻求車)
　(求金皆書曰求垂後戒也夫上有好者下必有甚焉/王者有求下觀而化諸侯大夫士庶人皆將有求以)
　(利其國家皇皇唯恐不足未至於奪攘不饜也古之/君人必昭儉德以臨照百官民志既定之後皆安其)
　(分兵刑寢矣及侈心一動莫為防制必至於廉恥道/喪寵賂日章淪於危亡而後己也觀春秋所書則見)
　(王室衰亂之由而知/興衰撥亂之說矣)張氏(禮諸侯九貢無有以車供/王室之用者周室固取輕)
　(於諸侯而家父大夫無所正救奉/使侯國自取辱命之罪亦見矣)
三月乙未天王崩(桓王也隱四年即位在/位二十三年莊王立)○夏四月己
巳葬齊僖公○五月鄭伯突出奔蔡左氏(祭仲專鄭伯/患之使其壻)
　(雍糾殺之將享諸郊雍姬知之遂告祭仲祭仲殺雍/糾尸諸周氏之汪公載以出曰謀及婦人冝其死也)
　(夏厲公出奔蔡六月乙亥昭公入注/傳例不書大夫逐之而言奔罪之也)公羊(突何以名/奪正也注)
　(据衞侯出奔楚不名/此名者著其奪正也)榖梁(譏奪正也注禮諸侯不/生名今名突以譏之)胡
　氏(此祭仲逐之也没而不書何也陸淳曰逐君之臣/其罪易見也君而見逐其惡甚矣聖人之敎在乎)
　(端本清源故凡諸侯之奔皆不書所逐之臣而以自/奔為名所以警乎人君其說是也夫君實有國而出)
　(於臣乃其自取焉耳本/正而天下之事理矣)張氏(聖人之大寳曰位孟子/論伯夷栁下惠得百里)
　(之地而君之皆能以朝諸侯有天下聖賢貴於得位/以其足以恢𢎞斯道潤澤斯民中才之主茍能制節)
　(謹度用賢治民自足以守其社稷何至位南面之尊/秉一國之權而為臣民所逐哉故凡失位出奔者春)
　(秋皆以自出書之所以罪其道之自失邦之自喪非/臣民所得而逐之也其書爵而不名者罪輕惡減雖)
　(曰失道而尚可待其改過自新則位為未絶若突以/庶奪正固不可以有國又初與權臣比而簒位又與)
　(親戚謀而欲殺之為反覆盜賊之計以自取/亡蓋王法之所當誅故特書其名以罪之)
　　　(案諸侯被逐出奔書名者七鄭突衞朔衞衎燕/􁏣蔡朱莒庚輿邾益例同惟鄭成公郕伯不名)
鄭世子忽復歸于鄭左氏(注忽實居君位故今還以復/其位之例為文也稱世子者)
　(忽為大子有母氏之寵鄧曼宗卿之援祭仲有功於/諸侯此大子之盛者也而守介節以失大國之助知)
　(三公子之强不從祭仲之言修小善絜小行從匹夫/之仁忘社稷之大計故君子謂之善自為謀言不能)
　(謀國也父卒不能自君鄭人亦不君之出則降名以/赴入則逆以大子之禮始於見逐終於見殺三公子)
　(更亂鄭國實/忽之由也)公羊(其稱世子何復正也注稱世/子明復正以效祭仲之權)穀梁
　(反正/也)胡氏(忽嘗嗣位君其國歸而獨稱世子則亡其/君位明矣其稱復歸者謂旣絶而復歸也)
　(然諸侯失國出奔歸而稱復則可大夫失位出奔歸/而稱復則不可古者諸侯世國大夫不世官或曰復)
　(厭詞/也)陳氏(不稱鄭伯以是為終失國也春秋無二尊/茍失國雖見殺不書故鄭無昭公晉無懷)
　(公/)
　　　(案鄭忽自十一年五月莊公卒而立至九月奔/衞五年于外乃得復歸不從衞侯朔衎之例稱)
　　　(爵乃稱世子者忽之所以得歸以其嘗為世子/也所以不稱鄭伯者以其不能君也程子曰忽)
　　　(本當立故稱世子不能保其位故不爵劉氏曰/書復歸諸侯之正也此說皆得之○又案忽自)
　　　(此年歸至十七年見弑並無書鄭伯者此忽終/不能君之驗也○又案諸侯失國復歸者四鄭)
　　　(忽衞侯鄭曹伯襄衞侯衎也大/夫失位稱復歸者衞元咺也)
許叔入于許公會齊侯于艾(艾穀作蒿/公作鄗)左氏(謀定許也/注許叔許)
　(莊公弟也隱十一年鄭使許大夫奉許叔居許東偏/鄭莊旣卒乃入居位許人嘉之以字告也叔本不去)
　(國雖稱入/非國逆例)榖梁(許叔許之貴者也莫冝乎許叔其曰/入何也其歸之道非所以歸也注許)
　(國之貴莫過許叔叔之冝立又無與貳而進/無王命退非父授故不書曰歸同之惡入)胡氏(許/大)
　(岳之裔先王建國迫於齊鄭不得奉其社稷未聞可/滅之罪也則當伸大義以直詞上告諸天王下赴諸)
　(方伯求復其國糞除宗廟孰能與之爭今乃因亂/竊入則非復國之義故書入于許入云者難詞也)陳
　氏(入未有書字者雖公子也弗謂公子此其曰許叔/何所以别有罪也叔不書字則疑於齊小白陽生)
　(莒去/疾)
　　　(案許之失國本鄭莊以壤地相接之故欲滅而/并之故糾合齊魯以為入許之役然又以三國)
　　　(共利難於獨專滅國之罪齊魯旣遜而不受則/鄭不得不假許叔奉祀以倡存許之說其實許)
　　　(地已入於鄭矣今許叔乗鄭亂以入而齊魯會/艾以定之蓋鄭莊方强則二國挾鄭以為利鄭)
　　　(莊旣卒則二國定許以為名會艾之謀豈非自/解其入許之非己意乎然春秋於入許書及則)
　　　(已推見至隱雖今日之得不足掩其前之失矣/○又案諸侯入國例七許叔冝復國而不得其)
　　　(道故書字書入齊小白陽生莒去疾可以有無/君父之命故雖以國氏不書公子而書入鄭突)
　　　(衞朔亂倫失正已失國而又復春秋以其逆也/故書爵書名書入獨衞獻入夷儀春秋俟其改)
　　　(過也故書爵書入而不名胡氏於許叔小白去/疾皆曰難詞則陽生衞獻亦可入此例於衞朔)
　　　(曰逆詞則鄭突亦可入此例公羊注以為許叔/本小國春秋前失爵在字例入者出入皆惡明)
　　　(當誅是蓋不知入許之本末而妄為此說也左/氏歸入例亦多不合此條穀梁得之張氏曰諸)
　　　(侯進以正乃可以正邦國因亂竊入已之不/正無以正乎人故書入以見義有所不受也)
邾人牟人葛人來朝(牟國今泰山牟縣葛國在梁/國寧陵縣東北古葛伯國)左氏
　(注三人皆附庸之世子也其/君應稱名故其子降稱人)公羊(何以皆稱人夷狄/之也注桓公行惡)
　(而三人俱朝事之三人為衆/衆足責故夷狄之穀注引此)胡氏(其狄之何天王崩/不奔喪而相率朝)
　(弑君之/賊也)陳氏(朝未有書人者旅見非邦/交之舊自參以上甚矣)
　　　(案卿之朝魯七此年及宣元成六成十八襄元/二十八定十五也而此朝桓獨貶之左氏無𫝊)
　　　(杜注/無据)
秋九月鄭伯突入于櫟左氏(鄭伯因櫟人殺守櫟大夫/檀伯而遂居櫟注櫟鄭别)
　(都也今河南陽翟縣未得國直書入無義例也又左/氏昭公十一年𫝊曰楚申無宇對楚子曰鄭莊公城)
　(櫟而寘子元焉使昭公不立鄭京櫟實殺曼伯宋蕭/亳實殺子游齊渠丘實殺無知衞蒲戚實出獻公由)
　(是觀之則害于國末大必/折尾大不掉君所知也)公羊(櫟者何鄭之邑曷為/不言入于鄭末言爾)
　(曷為末言爾祭仲亡矣注祭仲亡則鄭國易得/故明入邑則忽危矣不須言入國也末淺也)榖梁
　(注突不正書/入明不當受)胡氏(經於厲公復國削而不書獨書入/于櫟何也夫制邑之死虢君京城)
　(之叛大叔皆莊公所親戒也今又城櫟而寘子元焉/使昭公不立何謀國之誤也衞有蒲戚而出獻公楚)
　(有陳蔡不羮而叛棄疾末大必折有國之害也故夫/子行乎季孫曰古者家不藏甲邑無百雉之城遂墮)
　(三都以張公室於厲公復國削而不書者若曰旣入/于櫟則其國已復矣於以明居重馭輕强榦弱枝以)
　(身使臂之義為天下與來世之鑑也為國者可不/謹於禮哉春秋此義皆小康之事衰世之意也)張
　氏(春秋止書突入櫟而忽儀亹之事皆不書者所以/見大都耦國旣入于此則鄭國之命已制於突與)
　(入其國都蓋無以異特書入櫟而略其入國亦所以/謹亂之所由生也又以見忽儀亹突之為君者末矣)
　(而不足紀此春秋所/以為簡嚴之書也)
　　　(案春秋謹强都之害書突入櫟而不書其入鄭/書晉滅下陽而不書其滅虢責鄭之失虎牢予)
　　　(魯之墮費郈皆此意也諸𫝊得之只公羊拘於/祭仲知權之說故於突之出入皆不合何氏曰)
　　　(入邑則忽危不須言入國此說雖近之而大意/非矣公羊下文又以為忽以此年出奔亦無据)
　　　(○又案陳氏曰鄭突入櫟與衞侯入夷儀/同皆未得國之詞也然突書名則又異矣)
冬十有一月公會宋公衞侯陳侯于袲伐鄭(袲宋地公/羊乍多)
　左氏(會于袲謀伐鄭將納厲公也弗/克而還注先行會禮而後伐也)公羊(注月者善/諸侯征突)
　(善録義/兵也)榖梁(地而後伐疑詞也非其疑也注鄭突欲/簒國伐而征之義也不應疑故責之)
　胡氏(左氏曰將納厲公也穀梁曰非其疑也昭公與/突之是非邪正亦明矣然昭公雖正其才不足)
　(以君一國之人復歸于鄭日以微弱厲公雖簒其知/足以結四鄰之援旣入于櫟日以盛强諸侯不顧是)
　(非而計其强弱始疑於輔正終變而與邪穀梁所謂/非其疑者非其疑於為義而果於為不義相與連兵)
　(動衆納簒國之公子也故詳書/其會地而後言伐以譏之也)陳氏(納厲公也會伐/會盟會救皆前)
　(定之詞也未前定則書會于某而後伐棐林召陵之/類是也會于某而後盟重丘是也會于某而後救牡)
　(丘是也前定同欲/也未定繼事也)張氏(案魯桓宋莊衞朔皆以不正/得國其為突謀乃水流濕火)
　(就燥之意獨陳侯疑之耳然寡/不勝衆所以疑而不遂合也)
　　　(案穀梁地而後侵伐例三此年于袲伐鄭及宣/元年棐林伐鄭定四年召陵侵楚是也棐林𫝊)
　　　(曰地而後伐鄭疑詞也此其地何則著其美也/蓋以為欲美趙盾之功故詳録其會地召陵𫝊)
　　　(曰志疑也疏曰一會之中十九國衆力之强足/以服楚不敢深入淺侵郊竟則責諸侯之疑居)
　　　(然可曉觀此說則是三役者其疑同而得失異/矣陳氏張氏亦善發明穀梁者獨公羊以為善)
　　　(録義兵觀下文書至以貶公/則恐不如左氏之得事情也)
(周莊王/元年)十有六年春正月公會宋公蔡侯衞侯于曹夏
四月公會宋公衞侯陳侯蔡侯伐鄭左氏(會于曹謀伐/鄭納厲公也)
　(夏伐鄭注春旣謀之今書會者魯諱議/納不正蔡常在衞上今序陳下蓋後至)胡氏(王制諸/侯之爵)
　(次其後先固有序矣春秋時禮制旣亡伯者以意之/向背為升降諸國以勢之强弱相上下蔡嘗先衞今)
　(序陳下者先儒以為後至也以至之先後易其序是/以利率人而不要諸禮也豈所以定民志乎後世有)
　(以濃賞誘人之趨事赴功以重罰沮人之奉公守正/意亦如此春秋防微杜漸尤謹於名分考其所書意)
　(自見/矣)
　　　(案春秋以先至而進其位如悼公/於齊世子光之類甚多皆同此例)
秋七月公至自伐鄭左氏(以飲至/之禮也)榖梁(桓無會其致何/也危之也注桓)
　(公再助簒伐正危殆之/甚喜得全歸故致之)胡氏(伐鄭則致罪之也曷為/罪之以納突也諸侯失)
　(國諸侯納之正也伐鄭以納突非正也故書至/以罪桓之上無正法恣為不義而莫之禁也)
　　　(案張氏曰鄭突本因宋以入國而入國之後即/比魯而仇宋十二年之戰十四年之伐其怨深)
　　　(矣今而出奔又能使魯宋自冬及夏悉力納之/此程子所謂突善結諸侯故皆為之致力者也)
　　　(衞朔與母構兄亦姦惡之雄今復因同惡之合/陵蔡侯而居其上春秋比事直書見王政不行)
　　　(伯者未作强暴之禍可畏如此及桓文之興而/後少抑焉春秋欲不與齊晉可得乎此亦善論)
　　　(○又案經書公至自伐十二而至自伐鄭者五/除此役外餘皆伯事也至伐齊三伐衞伐戎伐)
　　　(萊伐秦/各一)
冬城向左氏(書時也注𫝊曰書時也而下有十一月舊/說因謂傳誤此城向亦俱是十一月但本)
　(事異各隨本而書之耳又推校此年閏在六/月則月卻而節前水星可在十一月而正也)張氏(下/有)
　(十一月即夏正/九月不時也)
　　　(案啖子曰下有十一月縱是同月亦今之/九月農工未畢不可興役則張氏說是)
十有一月衞侯朔出奔齊左氏(初衞宣公烝於夷姜生/急子屬諸右公子為之)
　(娶於齊而美公取之生夀及朔屬壽於左公子夷姜/縊宣姜與公子朔構急子公使諸齊使盜待諸莘將)
　(殺之壽子告之使行不可曰棄父之命惡用子矣有/無父之國則可也及行飲以酒壽子載其旌以先盜)
　(殺之急子至曰我之求也此何罪請殺我乎又殺之/二公子故怨惠公十一月左公子洩右公子職立公)
　(子黔牟惠公奔齊注朔惠公也讒/構取國不書二公子逐罪之也)公羊(衞侯朔何以/名絶曷為絶)
　(之得罪于天子也其得罪天子奈何見使守衞朔而/不能使衞小衆越在岱陰齊屬負兹舍不即罪爾)
　榖梁(朔之名惡也天/子召而不往也)
　　　(案朔得罪天子之說公穀皆以為天子召而不/往詳公羊之意謂使守衞國之宗廟告朔而天)
　　　(子召之發小衆不能使行朔走在岱陰齊地託/疾而止不就罪也漢禮諸侯有疾自稱負兹舎)
　　　(止也張氏發明之曰朔已立五年二公子不能/獨逐之必因其陵蔑天子周室欲討而後二子)
　　　(得以行其志所以莊六年王人子突救衞公羊/氏之說必有所𫝊矣但公羊文意迂晦不明有)
　　　(類𫝊聞之詞/未審然否)
十有七年春正月丙辰公會齊侯紀侯盟于黃(黃齊/地)左
　氏(平齊紀且謀衞故也注/齊欲滅紀衞逐其君)張氏(案公十三年會紀侯/敗齊師以益其怨今)
　(乃盟之豈足以釋憾又朔得罪于/天子而欲納之一動而二失也)
二月丙午公會邾儀父盟于趡(趡魯地○丙午三月四/日也會公穀作及高郵)
　(孫氏/從之)左氏(尋蔑之/盟也)
夏五月丙午及齊師戰于奚(公羊無夏字○奚/魯地穀梁作郎)左氏(疆/事)
　(也於是齊人侵魯疆疆吏來告公曰疆場之事愼守/其一而備其不虞姑盡所備焉事至而戰又何謁焉)
　(注齊背盟而來公以信待/故不書侵伐皆陳曰戰)榖梁(内諱敗舉其可道者/也不言其人以吾敗)
　(也不言及之/者為内諱也)
　　　(案公羊無夏字注者曰夏陽也月陰也此戰蓋/由桓公有同非吾子之說故去夏以明夫人不)
　　　(繫於公謬妄不取○又案及戰例三此年奚莊/九年乾時僖二十三年升陘也乾時升陘諱公)
　　　(此戰穀梁亦以為諱公左氏以為/公不親臨胡氏無𫝊未知孰是)
六月丁丑蔡侯封人卒○秋八月蔡季自陳歸于蔡左
　氏(蔡桓侯卒蔡人召蔡季于陳秋蔡季自陳歸于蔡/蔡人嘉之也注季蔡侯弟也桓侯無子故召季而)
　(立之季内得國人之望外有諸侯之/助故書字以善得衆稱歸以明外納)公羊(注稱字者/蔡侯封人)
　(無子季次當立封人欲立獻舞而疾害季季辟之陳/封人死歸反奔喪思慕三年卒無怨心故賢而字之)
　榖梁(蔡季蔡之貴者也/自陳陳有奉焉爾)胡氏(季字也歸順詞也蔡季/之去以道而去者也其)
　(歸以禮而歸者也公子不去國季何以去權也旣歸/何以不有國獻舞立矣若季者劉敞所謂智足以與)
　(權而不亂力足以得國而不居遠而不/攜邇而不迫者也是以見貴於春秋)陳氏(歸未有/稱字者)
　(雖公子也弗謂公子此其曰蔡季所以/别有罪也季不稱字則疑於鄭突曹赤)
　　　(案蔡季左氏以為季即獻舞非也故諸傳多從/公羊然則復國於危疑之際考之書法惟蔡季)
　　　(為善以其潔身而去一無爭心念念宗國聞召/即歸能遠禍於未然不悻悻以為高其去就合)
　　　(冝故春秋貴之而得兄弟書字之例○又案春/秋兄弟之歸者惟蔡季與季子或稱字或稱子)
　　　(美之也非若陳黃楚比之書名者比矣書大夫/之自某而歸者蔡季之自陳非若元咺孫林父)
　　　(公孟彄之假力於晉齊者比矣○又案兄弟之/取貴於春秋者惟許叔之復蔡季之歸紀季之)
　　　(去叔肸之不仕與夫季子之來歸而已皆書字/以貴之衞鱄雖合於春秋而不得同於書字之)
　　　(例者主於書弟以罪衞/侯而鱄亦無可美也)
癸巳葬蔡桓侯胡氏(啖助曰蔡桓何以稱侯蓋蔡季之/賢知請謚也人亦多愛其君者莫)
　(能愛君以禮而季能行之此賢者所以異於衆人也/人子不以非所得而加之於父是為孝人臣不以非)
　(所得而加之於君是為忠春秋諸侯雖伯子男之葬/皆從其私謚而稱公志其失禮之實為後世戒欲其)
　(以正終也/垂訓大矣)
　　　(案蔡桓稱侯杜氏以為謬誤徐邈以為蔡臣子/失禮何氏以為封人不能任用蔡季故奪其臣)
　　　(子辭皆/非也)
及宋人衞人伐邾左氏(宋志也注邾宋爭疆/魯從宋志背趡之盟)張氏(桓公/春與)
　(齊邾盟旣而皆背之戰奚伐邾並見於一年之閒蓋/其為人瀆信而好亂不仁而佳兵人理滅矣冝其不)
　(踰年見殺/於齊也)
　　　(案此年伐邾左氏以為宋志正與隱七年傳同/而此年不見事實諸傳又無杜氏蓋臆說耳)
冬十月朔日有食之左氏(不書日官失之也天子有日/官諸侯有日御日官居卿以)
　(底日日御不失日/以授百官于朝)公羊(注是後夫人譖公為齊所誘/殺去日者著桓行惡故深為)
　(内懼其將/見殺無日)榖梁(言朔不言日/食旣朔也)
　　　(案日食例已見隱三年何氏因公羊傳獨/無言朔不書日例故為立說如此非也)
十有八年春王正月榖梁(注此年書王以王/法終治桓之事)胡氏(是年/桓公)
　(已終復書王者春秋之時諸侯放恣弑君簒國已列/於會則不復致討故魯宣殺惡及視以取國賂齊請)
　(會而傳曰會于平州以定公位曹伯負芻殺大子自/立見執於晉而曹人請之曰若為有罪則君列諸會)
　(矣孔子為此懼作春秋於十八年復書王者明弑君/之賊雖身已没而王法不得赦也又據桓十五年天)
　(王崩至是新君嗣位三年之喪畢矣明弑君之賊雖/在前朝而古今之惡一也然則簒弑者不容於天地)
　(之間身無存沒時無古今皆得討而不赦聖人之法/嚴矣已列於會則不致討可乎故曰春秋成而亂賊)
　(懼/)
公會齊侯于濼公與夫人姜氏遂如齊(公羊無/與字)左氏(春/公)
　(將有行遂與姜氏如齊申繻曰女有家男有室無相/瀆也謂之有禮易此必敗公會齊侯于濼遂及文姜)
　(如齊齊侯通焉/公謫之以告)公羊(公何不言及夫人夫人外也夫/人外者何内辭也其實夫人外)
　(公/也)榖梁(濼之會不言及夫人何也/以夫人之伉弗稱數也)胡氏(與者許可之/辭曰與者罪)
　(在公也桓公微弱不能防閑文姜委曲順從無所不/可使至淫亂為二國患故為亂者文姜而春秋罪桓)
　(公治其/本也)
夏四月丙子公薨于齊丁酉公之喪至自齊左氏(丙子/享公)
　(使公子彭生乘公公薨于車魯人告于齊曰寡君畏/君之威不敢寧居來脩舊好禮成而不反無所歸咎)
　(惡於諸侯請以彭生/除之齊人殺彭生)胡氏(魯公弑而薨者則以不地/見其弑今書桓公薨于齊)
　(豈不没其實乎前書公與夫人姜氏如齊後書夫人/孫于齊去其姓氏而莊公不書即位則其實亦明矣)
秋七月○冬十有二月己丑葬我君桓公左氏(注九月/乃葬緩)
　(慢/也)公羊(賊未討則何以書葬讎在外也/讎在外則何以書葬君子辭也)穀梁(此其言/葬何也)
　(不責踰國而/討于是也)胡氏(夫桓公之讎在齊則外也隱公之/讎在魯則内也在外者不責其踰)
　(國固有任之者矣在内者討于是此春秋之法也故/十八年書王而桓公書葬惟可與權者其知之矣)
　　　(案桓公在位十有八年首亂兄弟之倫而天理/隳終瀆夫婦之倫而人理喪魯國亂臣賊子之)
　　　(禍接迹於史册貫始於此故春秋一書再書又/屢書以貶之不書王者十四年去秋冬者二年)
　　　(貶宰糾之聘誅滕子穀鄧邾牟葛之朝紀大水/雨雪無冰日食之災志有年之異其意亦備矣)
　　　(其憂亦深矣然其為人往往亦不義而得衆故/即位之一年棄許田以結鄭而有垂越之成二)
　　　(年因宋賂以立督而有于稷之會三年假姻好/以協齊而有嬴之會讙之會弟年之來矣及其)
　　　(得志天王屢聘逺國屢朝於是宋之戰紀之戰/伐邾納突無所不至自以為莫己害矣孰知禍)
　　　(起於帷簿哉此盖天理之應也胡氏曰隱公之/讎在内在内者討于是春秋於桓公書𦵏其亦)
　　　(隱然以為足以快魯國臣子之心/哉彼三𫝊之説亦何足以知之)
　
　
　
　
　
　
　
　
　春秋會通卷四
欽定四庫全書
　春秋會通卷五　　　　　　元　李廉　撰
　　莊公(名同諡法勝敵克亂/曰莊在位三十二年)左氏(莊公桓公之子母/文姜桓公薨于齊)
　　(莊公/立)
(周莊王/四年)元年春王正月左氏(不稱即位文姜出故也注/文姜與桓公俱行而桓為)
　(齊所殺故不敢還莊公父弑母出故不/忍行即位之禮姜於是感公意而還)公羊(何以不/言即位)
　(隱之也孰隱隱子也注隱痛是子之禍不忍言即位/疏諸侯於其封内三年穪子若表臣子之心不可曠)
　(年無君/乃稱公)榖梁(繼弑君不言即位正也先君/不以道終則子不忍即位也)胡氏(不書/即位)
　(内無所承上不請命也或曰莊公嫡長其為儲副明/矣雖内無所承上不請命獨不可以享國而書即位)
　(乎曰諸侯之嫡子必誓於王莊雖嫡長而未誓安得/為國儲君副稱世子也夫為世子必誓於王為諸侯)
　(可以内無所承上不請命擅有其國即諸侯之/位邪春秋絀而不書父子君臣之大倫正矣)
　　　(案經不書即位者隱莊閔僖四公隱公之立特/以非出惠公之意與桓閔僖之繼弑者不同春)
　　　(秋旣託始於隱以明大法矣而莊公之事又與/閔僖不同蓋閔僖之立猶念念討賊故慶父叔)
　　　(牙卒不得志於魯今桓公見戕於齊莊公繼承/之初創鉅痛深異於他公不但當請於王而即)
　　　(位而父仇未討亦當告於天子以國事委冢宰/而專以討賊復讎為事今泰然居之曽不以父)
　　　(之無辜為念則非人子矣其不書即位僅比於/桓公之特書者異耳然以人子之心處莊公之)
　　　(時又知莊之無志非可與隱閔僖比也惟深明/時義者知之若左氏以為念母則大非春秋之)
　　　(㫖/矣)
三月夫人孫于齊左氏(不稱姜氏絶不為親禮也注莊/公母文姜也魯人責之故出奔)
　(内諱奔稱孫姜氏齊姓文姜之義冝與齊/絶而復奔齊故於其奔去姜氏以示義)公羊(内諱/奔謂)
　(之孫夫人固在齊矣其言孫于齊何念母也正月以/存君念母以首事夫人何以不稱姜氏貶曷為貶與)
　(弑公也其與弑公奈何夫人譖於齊侯曰公曰同非/吾子齊侯之子也齊侯怒與之飲酒使公子彭生乘)
　(焉搚幹而殺之念母者所善也則/曷為於其念母焉貶不與念母也)榖梁(諱奔也接練/時録母之變)
　(始人之也不言氏姓貶之也人之於天也以道受命/於人也以言受命不若於道者天絶之也不若於言)
　(者人絶之也/臣子大受命)胡氏(夫人文姜也桓公之弑姜氏與焉/為魯臣子者義不共戴天矣嗣君)
　(夫人所出也恩如之何徇私情則害天下之大義舉/王法則傷母子之至恩此國論之難斷者也經書夫)
　(人孫齊而恩義之輕重審矣梁人有繼母殺其父者/而其子殺之有司欲當以大逆孔子孫季彥過梁對)
　(梁相曰文姜與弑魯桓春秋去其姜氏傳謂絶不為/親禮也夫絶不為親即凡人耳方諸古義冝以非司)
　(寇而擅殺人者當之不得以逆論也人以為允故通/於春秋然後能權天下之事矣孫者順讓之詞使若)
　(不為臣子所逐以全恩也哀姜去而弗返文姜即歸/于魯例以孫書何也與聞弑桓之罪已極有如去而)
　(弗返深絶之也然則恩輕而義重矣河廣之詩其詞/何取而聖人録于國風者明宋襄公之重本亦此義)
　(也其垂/訓逺矣)
　　　(案三傳文姜之孫左注則以為文姜旣歸而復/出奔公穀則以為文姜本未歸但因練祭時感)
　　　(夫人不與祭故録之二説已不同然稱姜氏左/注以為文姜冝與齊絶公榖以為魯臣子冝絶)
　　　(文姜二說又不同然考之左氏本文絶不為親/安知非謂魯之臣子當絶文姜而不以為親乎)
　　　(但其文意不明致杜氏誤釋耳故胡氏引孔季/彥之言而左氏之傳始明要之此條公榖皆通)
　　　(而榖梁尤精蓋文姜之罪上通于天為魯臣子/者原先君之禍固難以嗣君夫人所出而以恩)
　　　(掩義故斷以大義而絶之所以尊綂而重本也/古聖人制禮有等衰制服有輕重三綱之設以)
　　　(夫為妻綱皆所以明天倫之正豈若禽獸知有/母而不知有父乎胡氏之說至矣又案經書孫)
　　　(三文姜昭公也皆出奔之文文姜不書姓氏而/哀姜書姓氏者哀姜與弑子之罪殺於文姜之)
　　　(弑夫/也)
夏單伯逆王姬(逆左氏/作送)左氏(注單伯天子卿也單采地/伯爵也王將嫁女于齊旣)
　(命魯為主故單伯送女不稱使也天子嫁女/於諸侯使同姓諸侯主之不親昬尊卑不敵)公羊(單/伯)
　(者何吾大夫之命乎天子者也何以不稱使天子召/而使之也逆之者何使我主之也注伯字也不稱使)
　(不言如京師也如/者内稱使之文)榖梁(命大夫故不名也其不言如/何也其義不可受於京師也)
　(何也曰君躬弑於齊使之主㛰/姻與齊為禮其義固不可受也)胡氏(單伯者君之命/大夫也逆王姬)
　(使為之主也不言如者榖梁以為義不可受/於京師也此明忘親釋怨無以立人道矣)
　　　(案單伯杜氏以為周大夫左氏於此條無傳而/十四年單伯會伐宋則曰齊請師于周於文十)
　　　(四年單伯如齊則曰襄仲請以王寵求昭姬故/杜氏因之且左氏經旣作送王姬則單伯為王)
　　　(臣明矣然謂之送則張氏曰單伯果以天子大/夫送王姬必俟館成之後方至魯豈得王姬以)
　　　(夏至而館乃秋築哉又以單伯會伐宋會齊于/鄄例推之則通春秋如尹單之伐宰周公劉子)
　　　(之會盟亦止序諸侯之上未有書王臣會諸侯/者春秋内魯凡上書會字者皆魯之君大夫也)
　　　(又以單伯如齊單伯至自齊例推之則通春秋/未有書王臣如他國者又未有書王臣至者凡)
　　　(書如書至者皆内魯之文也反覆推之皆不合/故陸氏纂例從公榖定以為魯之命大夫而曰)
　　　(諸國大夫王賜之畿内邑為號令歸國者皆書/族書字同於王大夫敬之也程氏劉氏胡氏皆)
　　　(從之其主左氏者只以魯無單族為疑夫旣謂/王命為魯卿則以單伯為周單子之族亦可但)
　　　(不可直以為周大夫耳任氏於單伯會鄄則云/制會在王師氏又謂齊以單伯主之集義亦謂)
　　　(單伯主之者諸侯尊王之義其說雖未嘗不通/然於春秋之例不合也但單伯始見於莊元年)
　　　(終見於文十四年一人之身而閱歴八十嵗此/又不可考其書逆而不書單伯以王姬至者張)
　　　(氏謂别於魯之夫人○又案王申子類𫝊曰禮/天子使其大夫監於方伯之國國三人魯大夫)
　　　(有單伯費伯夷伯是/魯有監國三大夫也)
　　附録(命大/夫說)公羊(禮諸侯三年一貢於天子天子命/與諸侯輔助為政所以通賢共治)
　　(示不獨專大國舉三人/次國二人小國一人)榖梁(諸侯嵗貢士于天子/天子親命之使還其)
　　(國為大夫者不名天子就/其國命之者以名氏通)張氏(不稱名氏蓋周禮/所謂公之孤四命)
　　(也/)
秋築王姬之館于外左氏(為外禮也注公在諒隂慮齊/侯當親迎不忍便以禮接於)
　(廟又不敢逆王/命故築舎于外)公羊(何以書譏何譏爾築之禮也于/外非禮也主王姬者必為之改)
　(築於路寢則不可小寢則嫌羣公子之/舎則已卑矣其道必為之改築者也)榖梁(築之外/變之正)
　(也變之為正何也仇讎之人非所以接㛰姻也衰麻/非所以接弁冕也其不言齊侯之來逆何也不使齊)
　(侯得與吾/為禮也)胡氏(築之於外得變之正乎曰不正有三/年之喪天王於義不當使之主有不)
　(共戴天之讎莊公於義不可為之主築之於外之為/冝不若辭而不主之為正也是以君子貴端本也或)
　(曰天王有命固不可辭使單伯逆于京師上得尊周/之義為之築館于外下未失居喪之禮奚為不可曰)
　(以常禮言之可也今莊公有父之讎方居苫塊此禮/之大變也而為之主㛰是廢人倫滅天理矣春秋於)
　(此事一書再書又再書者其義以復讎為重示天下/後世臣子不可忘君親之意故雖築館于外不以為)
　(得禮而特/書之也)
　　　(案諸傳公羊以築于外為非禮是知魯主王姬/之常事而不知今日之齊乃讎也左氏穀梁以)
　　　(築于外為合禮是知齊之為讎而不知讎終不/可與交則雖于外而亦非也故趙子曰與讎主)
　　　(昬縱在城外豈為禮乎○又案春秋書築館/一築臺三築囿三築邑一皆創始之文也)
冬十月乙亥陳侯林卒○王使榮叔來錫桓公命(書錫/命之)
(始/)左氏(注榮叔周大夫榮氏叔字錫賜也追命桓/公襃稱其德若昭七年王追命衞襄之比)公羊
　(錫者何賜也命者何加我服也其言桓公何追命/也注不言天王者桓行實惡而追錫之悖天道也)榖
　梁(禮有受命無來錫命錫命非正也生服之死行之/禮也生不服死追錫之不正甚矣注周禮大宗伯)
　(職曰王命諸侯則/儐之是來受命)胡氏(啖助曰不稱天王寵簒弑以/瀆三綱也春秋書王必稱天)
　(所履者天位也所行者天道也所賞者天命也所刑/者天討也今桓公弑君簒國而王不能討反追命之)
　(無天甚矣桓無王王無天其失非小惡也與葬成風/引為夫人使妾並嫡無以異故其文一施之范寗乃)
　(以出居于鄭來聘求車三事/為證而謂非義之所存誤矣)陳氏(春秋之初亟書王/人書來求猶有治)
　(不脩貢之事焉書來錫命猶治不禀命之/事焉君子蓋有感於此而非徒以為譏也)張氏(莊公/主王)
　(姬之昬故親魯而寵嘉/其父遣使賜之䇿命)
　　　(案錫命例三莊王錫桓公寵簒弑也故不書天/王以深責之文元年襄王錫文公成八年簡王)
　　　(錫成公二公不朝又無敵愾之功遣使錫命之/非正也然比之桓公則有間矣故仍書天亦以)
　　　(見王室之失禮也○又案王不書天者錫桓公及/賻葬成風也范寗以為仍叔來聘家父求車其)
　　　(失不減於賻葬成風天王出居其罪尤大於錫/桓公而皆書天則此三者非義所存舊史有詳)
　　　(略夫子因而弗革耳胡氏以為桓公以臣弑君/成風以妾並嫡其事皆三綱所係故其文一施)
　　　(之主何休趙子○又案錫命公羊注取禮緯說禮/有九錫一車馬以代其步二衣服以表其德三)
　　　(樂則以化其民四朱户以明其别五納陸以安/其體六虎賁以備非常七弓矢使得專征八缺)
　　　(鉞使得專殺九秬鬯使之祭祀皆所以勸善扶/不能言命不言服者重命不重財物周禮典命)
　　　(百里不過九命七十里不過七命五十里不過/五命榖梁注亦引九錫文而疏曰九錫與周禮)
　　　(九命異何休旣引九錫又引九命其意以九錫/即九命也今案大宗伯以九儀之命正邦國之)
　　　(位一命受職再命受服三命受位四命受器五/命受則六命賜官七命賜國八命作牧九命作)
　　　(伯則與九錫不同矣舊解九錫之名輿馬大輅/戎輅各一𤣥馬二也衣服𤣥衮也樂則軒縣也)
　　　(朱户所居之室朱其户也納陛從中階而升也/虎賁三百人也弓矢彤玈之弓矢也鈇鉞大柯)
　　　(斧賜之專殺也秬鬯秬鬯之酒盛以圭瓚之中/以祭禮也胡氏於文元年𫝊曰黻冕圭璧因其)
　　　(終喪入見而賜之車馬衮黻因其嵗時來朝而/錫之彤弓玈矢因其敵愾獻功而錫之然參之)
　　　(諸書平王命晉文侯以秬鬯弓矢虎賁宰孔賜/齊侯受命賞服大輅龍旗九旒渠門赤旗襄公)
　　　(命晉文公亦以大輅之服戎輅之服彤弓鏚鉞/秬鬯虎賁而已則古者策命之典亦不過如此)
　　　(何休范甯本得之但其所引出禮緯文白虎通/則漢儒以漢法附會増益之也胡氏取禮及詩)
　　　(為證而分為三事蓋詩人之詞不過言其大槩/其實有功亦可以賜車馬黻冕也王命士會以)
　　　(黻冕是矣又考之左𫝊文元年毛伯錫命注曰/諸侯即位天子賜以命圭莊二十七年惠王使)
　　　(召伯廖賜齊侯命不言所命杜氏直謂命為侯/伯襄十四年靈王使劉定公賜齊侯命曰昔伯)
　　　(舅大公右我先王股肱周室師保萬民世胙大/師以表東海王室之不壞繄伯舅是賴今余命)
　　　(女環兹率舅氏之典纂乃祖考無沗乃舊敬之/哉無廢朕命昭七年衞告喪請命景王使成簡)
　　　(公如衞弔且追命襄公曰叔父陟恪在我先王/之左右以佐事上帝余敢忘高圉亞圉而命晉)
　　　(文之辭亦有䇿書以此觀之則錫命有命辭有/命物矣又或止有命辭而無命物亦未可知也)
　　　(有命辭有命物者如後世以璽書襃賞功臣増/秩賜金是也止有命辭者如後世賜手詔襃美)
　　　(是也要之三傳之說皆可通○又案韋昭國語錫/晉文命下注云命服也諸侯七命冕服七章賜)
　　　(晉惠公命下又曰賜瑞其說又不同見文元年是/○又案䇿命晉侯為侯伯下杜注曰九命作伯)
　　　(旣加以九命之伯又加以九錫之賜/則何氏兼引九錫九命亦自有見)
王姬歸于齊公羊(何以書我/主之也)榖梁(為之中者/歸之也)胡氏(魯主/王姬)
　(之嫁舊矣在他公時常事不書此獨書者以歸于齊/故也逆于京師築館于外而不書歸于齊則無以見)
　(其罪之在也書歸于齊而後忘親釋/怨之罪著矣春秋復讎之義明矣)
　　　(案書王姬歸齊二此年及十一/年也此歸襄公十一年歸桓公)
齊師遷紀郱鄑郚(書遷/之始)左氏(注齊欲滅紀故徙其/三邑之民而取其地)胡氏
　(郱鄑郚者紀三邑也邑不言遷遷不言師其以師遷/之者見紀民猶足與守而齊人强暴用大衆以迫之)
　(為已屬也凡書遷者自是而滅矣春秋興滅/國繼絶世則遷國邑者不再貶而罪已見)
　　　(案此傳惟杜氏得之穀梁以紀為一國郱鄑郚/為一國是齊人舉而遷二國已謬戾而又舉或)
　　　(曰遷紀于郱鄑郚則經文無于字此范氏所以/未詳也公羊知郱鄑郚為紀邑而又以春秋大)
　　　(襄公之復讎故為諱而不書取皆非也不可据宋/○又案經書遷人國邑三齊師遷郱鄑郚十年)
　　　(人遷宿閔二年齊人遷陽是也宿與陽皆國而/郱鄑郚為紀邑遷宿遷陽皆書人而遷郱鄑郚)
　　　(書師此春秋特/筆著齊之罪也)
二年春王二月葬陳莊公○夏公子慶父帥師伐於餘
丘(魯孟氏得/政之始)左氏(注莊公時年十五則慶父/莊公庶兄於餘丘國名)公羊(於餘/丘者)
　(何邾婁邑也曷為不繫乎邾婁/國之也曷為國之君存焉爾)榖梁(國而曰伐於餘/丘邾邑也其曰)
　(伐何也公子貴矣師重矣而敵人之/邑公子病矣病公子所以譏乎公也)胡氏(國而曰伐/此邑爾其)
　(曰伐何也誌慶父之得兵權也莊公幼年即位首以/慶父主兵卒致子般之禍於餘丘法不當書聖人特)
　(書以誌亂之所/由為後戒也)
　　　(案胡氏曰魯在春秋中見弑者三君其賊未有/不得魯國之兵權者公子翬再為主將專會諸)
　　　(侯不出隱公之命仲遂擅兵兩世入杞伐邾㑹/師救鄭三軍服其威令之日久矣故翬弑隱公)
　　　(而寪氏不能明其罪慶父弑子般而成季不能/遏其惡公子遂弑惡及視而叔仲惠伯不能免)
　　　(其死夫豈一朝一夕之故哉春秋所書為戒逺/矣故一經書魯大夫帥師伐國者九伐邾七伐)
　　　(莒一獨於餘丘以邑而書伐亦春秋特筆欲以邑/起問者察事情也○又案胡氏以於餘丘為邾)
　　　(從公榖以慶父為莊公兄主杜氏何休以慶父/為公弟杜氏陸氏以於餘丘為國榖梁以伐邑)
　　　(為病公子/皆不合)
秋七月齊王姬卒榖梁(為之主者卒/之也公羊同)胡氏(比内女為之/服也檀弓曰)
　(齊告王姬之喪魯莊公為之大功或曰由魯嫁故為/之服姊妹之服莊公於齊王姬厚矣如不共戴天之)
　(念何所謂不能三年而緦小功/之察也特卒王姬以著其罪)
冬十有二月夫人姜氏會齊侯于禚(禚齊地公/羊作郆)左氏(書/姦)
　(也/)榖梁(婦人旣嫁不踰竟踰竟非正也婦/人不言會言會非正也饗甚矣)胡氏(婦人/無外)
　(事送迎不出門見兄弟不踰閾在家從父旣嫁從夫/夫死從子今會齊侯是莊公不能防閑其母失子道)
　(也故趙匡曰姜氏齊侯之惡著矣亦所以病公也曰/子可制母乎夫死從子通乎其下況於國君君者人)
　(神之主風敎之本也不能正家如正國何若莊公者/哀痛以思父誠敬以事母威刑以督下車馬僕從莫)
　(不俟命夫人徒往乎夫人之往也/則公威命之不行哀戚之不至爾)
乙酉宋公馮卒
三年春王正月溺會齊師伐衞左氏(疾之也注溺魯大/夫疾其專命而行)
　(故去/氏)公羊(溺吾大夫之/未命者也)榖梁(公子溺也其不稱公子/何也惡其會仇讎伐同)
　(姓故貶而/名之也)胡氏(有父之讎而釋怨其罪大矣況與/合黨興師伐人國乎餘見榖梁)陳
　氏(隱桓莊之世吾大夫會伐/恒名之自公孫兹不貶矣)
　　　(案公子溺之為貶左氏榖梁同但左氏傳文不/詳故杜預放公子翬例釋之不知何所據也考)
　　　(之三傳左氏則曰衞朔出奔二公子立黔牟何/休則據世本史記以為衞朔背叛出奔天子新)
　　　(立公子留范氏則以為齊受天子罪人為之興/師而魯同之然則黔牟與留雖未知孰是而此)
　　　(時衛朔在齊齊欲納之明矣齊黨罪人固不足/責而莊公新立寢苫枕戈莫先於率國人以同)
　　　(仇舎是不顧而二年伐於餘丘三年伐衞又且/同齊師以往此何心哉左氏疾之之說固得之)
　　　(惜乎注者之無見/也餘見翬帥師下)
夏四月葬宋莊公○五月葬桓王左氏(緩也注王以桓/十五年三月崩)
　(七年乃葬/故曰緩)公羊(蓋改/葬也)胡氏(緩也天子七月而葬同軌/畢至諸侯五月同盟至大)
　(夫三月同位至士踰月外姻至王崩至是蓋七年矣/先儒或言天子不志葬又以為不言葬者常也夫事)
　(孰有大於葬天子者而可以不志乎死生終始/之際人道之大變豈以是為常事而不書也)
　　　(案桓王之葬公羊用緯書感精符說以為恒星/不見星隕如雨周人榮奢改葬桓王之應其說)
　　　(不經穀梁又引或說以為周人卻尸以求諸侯/之會葬劉氏張氏亦主之然非人情也穀梁又)
　　　(曰天子志崩不志葬亦非也穀梁曰志葬故也/危不得葬也亦非其釋天子之義曰獨隂不生)
　　　(獨陽不生獨天不生三合然後生故曰母之子/也可天之子也可尊者取尊稱焉卑者取卑稱)
　　　(焉其曰王者民之所歸往也此雖無關於春秋春/之義而數語尤精先儒亦取之故記焉○又案)
　　　(秋十三王志葬者桓莊匡簡景而已諸侯之不有/臣可知也○又案桓王以隱公三年立其年即)
　　　(周鄭交惡之事而祭足取温之麥成周之禾矣/隱五年曲沃莊伯伐翼以支戕宗而王又使尹)
　　　(氏武氏助之六年鄭伯朝周而王又不禮焉八/年虢公忌父始作卿士于周九年鄭人假王命)
　　　(以討宋十一年王又取鄔劉蒍邗之田于鄭君/子是以知桓王之失鄭矣故桓五年有繻葛之)
　　　(敗七年而齊鄭衞伐盟向王遷盟向之民於郟/雖畿内之地亦不能保矣十年又為詹父伐虢)
　　　(是又助臣伐君何以示其下故自納后聘魯外/皆無見於經傳者十五年而崩在位二十五年)
　　　(子莊王立越七年始葬考之傳文惟桓十八年/傳曰周公欲弑莊王立王子克辛伯告王遂與)
　　　(王殺周公黒肩王子克奔燕初子儀有寵於桓/王桓王屬諸周公辛伯諫曰並后匹嫡兩政耦)
　　　(國亂之本也周公不從故及繇此觀之豈非王/室有子儀黑肩之亂乎此王室事不經見附于)
　　　(此/)
秋紀季以酅入于齊(酅紀邑在齊/東安平縣)左氏(紀季以酅入于/齊紀於是乎始)
　(判/)公羊(紀侯之弟也何以不名賢也何賢乎紀季魯/子曰請後五廟以存姑姊妹注賢之者以存)
　(先祖之功則除出奔之罪明其知權言入/者難詞賢季有難去兄入齊之心故見之)榖梁(酅紀/之邑)
　(也入于齊者以酅事齊也入者内弗受也注紀國微/弱齊將吞并紀季深覩存亡之機大懼社稷之傾故)
　(超然遐舉以酅事齊庶𦙍嗣不泯宗廟永存春秋賢/之故襃之齊受人之邑而滅人之國故於義不可受)
　(也/)胡氏(大夫不得用地公子不當去國盜地以下敵棄/君以避患非人臣也故春秋之義私逃者必)
　(書奔有罪者必加貶今季不書奔則非竊地也不書/名則非貶也諸侯兄弟貶則書名宋辰秦鍼之類是)
　(也不貶則書字蔡季許叔之類是也紀季所以不書/奔者有紀侯之命矣所以不書名者天下無道强衆)
　(相陵天子不能正方伯不能伐屈己事齊請後五廟/其亦不得已而為之者所以無貶乎入云者難詞也)
　陳氏(紀侯在而季以酅入齊若以邑叛然是紀/侯意也季不稱字則疑於宋魚石邾庶其)
　　　(案春秋書以地出奔者邾庶其莒牟婁邾黒肱/是也書名書地而竊邑叛君之罪著矣書大夫)
　　　(入于某者宋魚石晉欒盈是也書地書復入而/據邑叛君之罪見矣今季不書奔不書名所以)
　　　(别於二例也不書弟明非紀侯之薄也書入所/以罪齊而閔季也春秋所以如此書者原季之)
　　　(情免季之罪不使與其他公子去國者比耳故/紀季之事謂之不貶則可謂之知權亦可如以)
　　　(為賢而襃之則恐未可與微子適周例論也餘者/見蔡季下○又案趙子曰諸侯兄弟以國連字)
　　　(蔡叔許叔紀季蔡季皆國/而字之言與君一體也)
冬公次于滑(書次之始滑鄭/地公羊作郎)左氏(將會鄭伯謀紀故也/鄭伯辭以難凡師一)
　(宿為舎再宿為/信過信為次)公羊(其言次于郎何刺欲/救紀而後不能也)榖梁(次止/也有)
　(畏也欲救紀而/不能也注畏齊)胡氏(春秋紀兵伐而書次以次為善/救而書次以次為譏次于滑以)
　(譏之也趙匡言夫子意在刺無王命若譏其怯懦則/當褒其勇者春秋乃鼓亂之書也其說誤矣易於謙)
　(之六五則曰利用侵伐師之六四則曰左次无咎進/退勇怯顧義如何耳豈可専以勇為鼓亂而不與也)
　張氏(公之次師于滑將以鄭之不會而辭于紀耳非/實有救紀之心也彼於父之讎尚忘之豈眞有)
　(心於存紀哉書次滑見/師出無名以深譏之)
　　　(案春秋公書次惟莊公與昭公耳二公皆無志/之君也以為莊之不競無異於昭之失國也莊)
　　　(之經書次者三此年次滑書公八年次郎書師/三十年次成不書公不書師甚矣莊之不競於)
　　　(齊也君父死焉不能討謀紀而齊滅紀及齊圍/郕而郕降于齊救鄣而鄣卒不免師出何名哉)
　　　(此救而不書救者不以救予公也書/救則疑於聶北雍榆矣餘見八年)
四年春王二月夫人姜氏享齊侯于祝丘(祝丘/魯地)榖梁(饗/甚)
　(矣饗齊侯所/以病齊侯也)胡氏(享者兩君相見之禮所以訓共儉/也兩君相見享于廟中禮也犧象)
　(不出門嘉樂不野合非兩君相/見又去其國而享諸侯甚矣)
三月紀伯姬卒公羊(注禮天子諸侯絶期大夫絶緦天/子惟女之適二王後者諸侯惟女)
　(之為諸侯夫人者/恩得申故卒之)
夏齊侯陳侯鄭伯遇于垂胡氏(蘇轍曰子儀也桓十五/年書突出奔蔡忽歸于)
　(鄭是年九月突入于櫟十七年高渠彌弑忽立子亹/十八年齊襄公殺子亹鄭人立子儀莊十四年突使)
　(傅瑕殺子儀而入則遇于垂者子儀也然則鄭有二/君可乎春秋有一國而二君者鄭突與儀衞衎與剽)
　(是也突衎始終為君子儀君鄭十有四年剽君衞十/有一年皆能君者也故春秋因其實而君之然則孰)
　(與曰皆不與也突之入以簒衎之出以惡儀剽雖國/人所立而突衎在焉非所以為安也故四人者春秋)
　(莫適與也皆不設其實耳君子不幸而處於此如子/臧季札可也不如此則亂不止為此說者善矣然而)
　(鄭伯實厲公/也非子儀也)張氏(三國遇垂/謀取紀也)
　　　(案垂之遇三/𫝊皆無文)
紀侯大去其國左氏(紀侯不能下齊以與紀季夏/紀侯大去其國違齊難也)穀梁
　(大去者不遺一人之辭也言民之從者四年而後畢/也紀侯賢而齊侯滅之不言滅而曰大去者不使小)
　(人加乎/君子)胡氏(凡大閱大雩大蒐而謂之大者譏其僭/也大無者志倉廩之竭也大去者土地)
　(人民儀章器物悉委置之而不顧也或曰以爭國為/小而不為以去國為大而為之者也夫守天子之土)
　(疆承先祖之祭祀義莫重焉委之而去無貶歟曰有/國家者以義言之世守非身之所能為則當效死而)
　(弗去以道言之不以其所以養人者害人亦可去而/不守於斯二者顧所擇如何爾然則擬諸大王去邠)
　(之事其可以無愧矣曰大王去邠從之者如歸市紀/侯去國日以微滅則何大王之可擬哉故聖人與其)
　(不爭而去而不與其去而不存與其不爭而去是以/異於失地之君而不名不與其去而不存是故書叔)
　(姬歸酅而不録紀侯之/卒明其為君之末矣)陳氏(諸侯去國恒書奔此不/以奔罪加紀侯也不以)
　(奔罪加紀侯何罪齊也黃之會魯為之求成而不得/免焉遷郱鄑郚紀之不絶如綫也紀季以酅入齊又)
　(不得免焉則有去而已矣失國如紀侯庶幾有辭焉/故不以奔罪加紀侯也然則何以罪齊書曰紀侯大)
　(去其國未知紀之自亡與人之亡之/與曰齊侯葬紀伯姬則齊亡之也)
　　　(案大去之說左氏穀梁略同惟公羊以為紀侯/之祖譖齊哀公於周懿王而烹之故春秋大齊)
　　　(之復讎其說曰大去者何滅也敦滅之齊滅之/曷為不言齊滅為襄公諱也春秋為賢者諱何)
　　　(賢乎襄公復讎也何讎爾逺祖也哀公亨乎周/紀侯譖之以襄公之為於此焉者事祖禰之心)
　　　(盡矣盡者何襄公將復讎乎紀卜之曰師喪分/焉寡人死之不為不吉也逺祖者幾世乎九世)
　　　(矣九世猶可以復讎乎雖百世可也家亦可乎/曰不可國君一體也今紀無罪此非怒與曰非)
　　　(也古者有明天子則紀侯必誅必無紀者紀侯/之不誅至今有紀者猶無明天子也古者諸侯)
　　　(必有㑹聚之事相朝聘之道號辭必稱先君以/相接然則齊紀無說焉不可以並立乎天下故)
　　　(將去紀侯者不得不去紀也有明天子則襄公/得為若行乎曰不得也不得則襄公曷為為之)
　　　(上無天子下無方伯縁恩疾者可也注曰齊侯/謂死為吉者復讎以死敗為榮也此語甚善但)
　　　(以論魯莊之復讎則可以論齊襄之復讎則不/可蓋敵惠敵怨不在後嗣故胡氏以為𫝊者借)
　　　(此以深罪魯莊之不能復讎耳○又案紀侯之去/程子以大為紀侯名書名貶其失守比於梁亡)
　　　(齊殱鄭棄其師/之例恐不可從)
六月乙丑齊侯葬紀伯姬左氏(注紀季以酅入齊為附/庸而紀侯大去其國齊)
　(侯加禮物以紀/國夫人禮葬之)公羊(外夫人不書葬此何以書隱之/也何隱爾國亡矣徒葬於齊爾)
　胡氏(不稱齊人而目其君者見齊襄迫逐紀侯吏之/去國雖其夫人在殯而不及葬然後襄公之罪)
　(著矣或曰葬之禮也而以為著其罪何也弑魯君滅/其㛰姻之國而葬其女是猶加刃於人以手撫之也)
　(而可以為禮乎斥言齊侯賤之也或曰惡其詐也如/紀似禮存季似義葬伯姬似仁惡似而非者惡莠恐)
　(其亂/苗也)
　　　(案春秋内女書葬者三人此/與紀叔姬宋姬皆閔之也)
秋七月○冬公及齊人狩于禚(禚公羊/作郜)左氏(注公越竟/與齊微者)
　(俱狩失/禮可知)公羊(公曷為與微者狩齊侯也齊侯則其稱/人何諱與讎狩也前此者有事矣後此)
　(者有事矣則曷為獨於此焉譏於讎者將壹譏而已/故擇其重者而譏焉莫重乎其與讎狩也於讎則曷)
　(為將壹譏而已讎者無時焉可與通通則為/大譏不可勝譏故將壹譏而已其餘從同同)榖梁(齊/人)
　(者齊侯也卑公之敵所以卑公也何/為卑公不復讎而怨不釋刺釋怨也)胡氏(莊公於齊/侯不共戴)
　(天則無時焉可通也而與之狩是忘親釋怨非人子/矣夫狩者馳騁田獵其為樂下主乎己一為乾豆其)
　(事上主乎宗廟以為有人心者冝於此焉/變矣故齊侯稱人而魯公書及以著其罪)
　　　(案三傳惟杜氏以為微者公榖皆以/為齊侯胡氏從公穀餘已見桓四年)
五年春王正月○夏夫人姜氏如齊師榖梁(師而曰/如衆也)胡
　氏(師者衆多之地案齊詩載驅刺襄公無禮義盛其/車服疾驅於通道大都與文姜淫之詩也曰汶水)
　(湯湯行人彭彭魯道有蕩齊子翺翔彭彭者多貌也/曰會曰享猶為之名也至是如齊師羞惡之心已矣)
秋郳黎來來朝(郳公羊作倪黎左氏作犂/東海昌慮縣東北有郳城)左氏(名未王/命也注)
　(未受爵命為諸侯發附庸稱名例也其後/數從齊桓以尊周室王命以為小邾子)公羊(小邾/婁則)
　(曷為謂之倪未能以其/名通也其名何微國也)榖梁(微國之君未/爵命者也)胡氏(國何/以名)
　(夷狄之附庸也中國附庸例書字邾儀父蕭叔是也/夷狄附庸例書名郳黎來介葛盧是也能脩朝禮故)
　(特書朝其後王命以為小邾/子蓋於此己能自進於禮矣)
　　　(案郳以僖七年書小邾子其來朝五此年及僖/七襄七昭三昭十七年也其後復役於宋故宋)
　　　(仲幾曰滕薛郳吾役也其不得與儀父書字例/者未能同於中國也其不與介葛盧書來例者)
　　　(已能進/於禮也)
冬公會齊人宋人陳人蔡人伐衞左氏(納惠/公也)公羊(此伐/衞何)
　(納朔也曷為不言/納衞侯朔辟王也)榖梁(是齊侯宋公也其曰人何也/人諸侯所以人公也其人公)
　(何也逆天/王之命也)胡氏(桓十六年衞侯朔出奔齊經書其名/者以王命絶之也又黨有罪以納之)
　(故貶而稱人/餘同榖梁)
　　　(案公會伐書人陳氏以莊二十六年伐徐例通/之而曰凡會伐有諸侯在焉則其大夫稱人有)
　　　(諸侯而在大夫不稱人/自齊國佐始恐難從)
六年春王正月王人子突救衞(正月公榖作三月/因比書救之始)左氏
　(王人救衞注王人王之微官也雖官/卑而見授以大事故稱人而又稱字)公羊(王人者何/微者也子)
　(突者何貴也貴則其稱人何繫諸人也曷為繫諸人令/王人耳注朔在岱隂齊時一使可致一夫可誅而緩)
　(交連五國之兵伐天子所立還以自納王遣貴子突/卒不能救遂為天下笑故為王者諱使若遣微者為)
　(愈因為内/殺惡也)榖梁(王人卑者也稱名貴之也善救衞也/救者善則伐者不正矣注此名當為)
　(字誤/爾)胡氏(王人微者子突字也以下士之微超從大/夫之例而書字者襃救衞也朔陷其兄使)
　(至於死罪固大矣然其父所立諸侯莫得而治也王/治其舊惡而廢之可也又藉諸侯之力抗王命以入)
　(國是故四國之君貶而稱人王人之微嘉而書字或/曰子突王之子弟也用兵大事而委諸子弟使無成)
　(功故書人以譏之必若此言是春秋以成敗論事而/不計理也使諸侯苟顧逆順之理子突雖微自足以)
　(申天命矣彼旣肆行莫之顧也雖天子親臨將有請/從如祝聃者況其下乎子突不勝五國使之得入其)
　(亦不幸焉爾矣幸不幸命也守義循理者/法也君子行法以俟命故其襃貶如此)
　　　(案春秋王師之出而合司馬九伐之法者惟此/一事故雖以微者而書字以襃之若公羊以為)
　　　(王之子弟若王子瑕之類則恐非也通經書王/人三胡氏曰王朝下士書人故救衞之王人與)
　　　(盟洮之王人皆下士也但救衞為義事則特書/字盟洮不以奉命而出則但序公侯之上以尊)
　　　(王命耳至於翟泉之王人左氏以為王子虎則/本非下士但春秋貶之而同於下士之例此變)
　　　(文也○又案通經書救二十三始於王之救衞終/於吳之救陳胡氏例曰凡書救者皆善辭救者)
　　　(善則伐者不善矣而陳氏曰救不書必救而無/功也然後書自救衞無功而後王命益不行於)
　　　(天下此說亦是但胡氏得聖人恤患之大義陳/氏得聖人憂世之微情皆可通其餘次救救次)
　　　(救至以救/等例見後)
夏六月衞侯朔入于衞秋公至自伐衞左氏(夏衞侯入/放公子黔)
　(牟于周放寗跪于秦殺左公子洩右公子職乃即位/君子以二公子之立黔牟為不度矣夫能固位者必)
　(度於本末而後立衷焉不知其本不謀知本之/不枝弗强詩云本枝百世注書入以國逆告也)公羊
　(何以名絶之曷為絶之犯命也其言入何簒辭也/何以致伐不敢勝天子地注据傳例不得意致伐)榖
　梁(其不言伐衞納朔何不逆天王之命也入者内弗/受也何用弗受也為以王命絶之也朔之名惡也)
　(朔入逆則出順矣朔出入名以王命絶之也惡事不/致此其致何也不致則無用見公之惡事之成也)
　胡氏(入有二義一難詞一逆詞也朔藉諸侯之力連/五國之師拒王官之微者以復歸于衞其勢冝)
　(無難矣而書入者逆王命也春秋大義在於天下為/公選賢與能而不拘大人世及之禮雖以正取國未)
　(之貴也況殺其兄以逆王命乎故衞朔書名書入以/著其惡王人書字書救以著其善外則諸侯書人内)
　(則莊公書至而/春秋之情見矣)
　　　(案春秋書奔君復國皆稱復歸鄭世子忽衞侯/鄭衞侯衎皆與其復也衎初入夷儀不稱歸未)
　　　(得國也獨衞侯朔之入衞與鄭伯突入櫟同文/故榖梁曰簒辭也然春秋於諸侯繼世有父命)
　　　(則得書即位齊景公逐陽生而立孺子荼與衞/宣之殺伋壽而立朔一也陳乞之迎陽生與洩)
　　　(立黔牟一也春秋以陳乞君荼而陽生書入說/者謂荼有父命則朔獨無父命乎由是觀之則)
　　　(雖有父命而亂倫失正又當以/君命為辱矣胡氏謹始例說好)
　　附録(公羊/至例)公羊(得意致會不得意致伐注所伐國/服兵解國安故不復録兵所從來)
　　(獨重其本會之時即伐鄭會蕭魚至會是也所伐/國不服兵將復用國家有危故重録所從來如伐)
　　(鄭盟亳北至伐鄭是也此謂公與二國已上也公/與一國及獨出用兵得意不致不得意致伐公與)
　　(二國已上出會盟得意致會不得意不致公與一/國出會盟得意致地不得意不致疏得意致會者)
　　(以其成會也不得意不致者無功可言也得意致/地者以離不成會故也不得意不致者無功可致)
　　(矣/)
螟○冬齊人來歸衞俘(左氏注公穀經傳皆作衞/寳此傳亦言寶疑經誤)左氏
　(齊人來歸衞寳文姜請之也注公親與齊共伐衞事/畢而還文姜淫於齊侯故求所獲珍寳使以歸魯欲)
　(說魯以/謝慙)公羊(此衞寶也則齊人曷為來歸之衞人歸/之也衞人歸之則其稱齊人何讓乎我)
　(也其讓乎我奈何齊侯曰此非寡人之力魯侯之力/也注書者極惡魯犯命復貪利也寶者玉物之凡名)
　(定八年傳曰寶者何璋判/白弓繡質龜青純是也)榖染(以齊首之分惡於齊/也使之如下齊而來)
　(我然惡戰則殺矣注若衞自歸寶於齊過齊/然後與我齊首其事則我與王人戰罪差減)胡氏(俘/者)
　(二傳以為寶案商書稱遂伐三朡俘厥寶玉則俘者/正文也寶者釋詞也言齊歸衞寶則知四國皆受朔)
　(之賂矣春秋特書此事結正諸侯之罪也夫以弟弑/兄臣弑君簒居其位上逆天王之命人理所不容矣)
　(彼諸侯者豈其弗察而援之甚力則未有以驗其喪/心失志迷惑之端也及書齊人歸寶然後知其有欲)
　(貨之心而後動於惡也世衰道微暴行交作徇于貨/寶賄賂公行春秋書此結正諸侯之罪垂戒明矣)
　　　(案春秋嚴賄賂之禍魯齊陳鄭之立督也以郜/鼎也魯齊宋陳蔡之納朔也以衞寶也晉平公)
　　　(以十一國會夷儀而與崔杼成也以宗器樂器/也是三役者皆定簒弑也春秋於郜鼎書取蔽)
　　　(罪於魯也於衞俘書來歸首惡於齊也重丘之矣/盟書同以同情罪伯主及諸侯則不必書所駱)
　　　(○义案歸俘似與遺俘字義/相類當在獻捷例不可考)
　　附録(左氏寳玉/分器說)左氏(昭十二年楚靈王謂右尹子/革曰昔我先王熊繹與吕伋)
　　(王孫牟燮父禽父並事康王四國皆有分我獨無/有今吾使人於周求鼎以為分王其與我乎對曰)
　　(齊王舅也晉及魯衞王母弟也楚是以無分而彼/皆有昭十五年景王謂晉籍談曰唐叔成王之母)
　　(弟也密須之鼓與其大路闕鞏之甲唐叔受之以/處參虛定四年衞祝鮀對萇𢎞曰成王分魯公以)
　　(大路大旗夏后氏之璜封父之繁弱備物典策官/司彝器分康叔以大路少帛綪茷旃旌大吕分唐)
　　(叔以大路密須之鼓闕鞏沽洗三者/皆叔也而有令德故昭之以分物)
七年春夫人姜氏會齊侯于防(防魯/地)左氏(齊志/也)榖梁(婦/人)
　(不會會/非正也)
夏四月辛卯夜恒星不見夜中星隕如雨(夜榖梁作昔/隕公羊作霣)
　左氏(恒星不見夜明也星隕如雨與雨偕也注恒常/也謂常見之星四月五日月光尚微蓋日光不)
　(以昬没如而也星落而且雨其數多皆記/異也日光不匿而知夜中者以水漏知之)公羊(恒星/者列)
　(星也列星不見何以知夜之中星反也如雨者何非/雨也非雨則曷為謂之如雨不修春秋曰雨星不及)
　(地尺而復君子脩之曰星霣如雨何以書記異也注/不脩春秋謂史記也列星者天之常宿諸侯之象周)
　(四月即夏二月昬參伐狼注之宿當見參伐西方主/斬艾斷割狼注南方主持衡平皆滅者法度廢絶威)
　(信陵遲之象星霣未墜而夜中星反者房心見其虚/危斗房心天子明堂虛危齊分其後齊桓行伯陽榖)
　(之會有/王事)榖梁(恒星者經星也日入至於星出謂之昔/何用見其中也失變而録其時則夜中)
　(矣著於上見於下謂之雨著於下不見於上謂之隕/注此解經不言雨星而言隕星也如而也星旣隕而)
　(復雨/也)胡氏(恒星者列星也如雨者言衆也人事感於/下則天變動於上前此者五國連衡旅拒)
　(王命後此者齊桓晉文更伯中國政歸盟主而王室/遂虛其為法度廢絶威信陵遲之象著矣漢成帝永)
　(始中亦有星隕之異而五俟擅權賊莾居攝漢之宗/支掃蕩幾盡天之示人顯矣春秋謹於天象至矣)
　張氏(此王運將終而/伯統方作之祥)
　　　(案此條胡氏専主何休而如雨之說主啖子其又/以如為而者左氏榖梁同之一經星異例五○)
　　　(案經書星隕隕石隕霜於隕字有先後之異者/蓋星則在天有象先見星而後見其隕石與霜)
　　　(皆隕而/後見也)
秋大水無麥苗左氏(秋無麥苗不害嘉榖也注今五月/周之秋平地水出漂殺熟麥及五)
　(稼之苗黍稷尚可/更種故曰不害)公羊(一災不書待無麥然後/書無苗何以書紀災也)榖梁
　(高下有水災曰大/水麥苗同時也)胡氏(書大水畏天災也無麥苗重/民命也畏天災重民命見王)
　(者之心矣忽天災而不懼輕民命而不/圗國之亡無日矣春秋所以謹之也)
　　　(案書無麥苗者重天災/大無麥禾者謹國用也)
冬夫人姜氏會齊侯于榖(榖齊/地)胡氏(防魯地榖齊地初/會于禚次享于祝)
　(丘又次如齊師又一嵗而再會焉其為惡益/逺矣明年無知弑諸兒其禍淫之明驗也)
　　　(案魯與齊會于榖者三此年及莊二十三年之/遇文十七年之盟也杜氏以為齊地濟北榖城)
　　　(縣莊三十二年城小榖即此今城/中有管仲井士匄侵齊至榖亦此)
八年春王正月師次于郎以俟陳人蔡人左氏(注期共/伐郕陳)
　(蔡不至故駐師/于郎以待之)公羊(次不言俟此其言俟何託不得/已也疏凡言及者汲汲之詞若)
　(此時已出師其閒更無所待即下文言及乃是魯人/汲汲之甚者便是魯人欲滅同姓孜孜之深是以託)
　(待陳蔡以辟之加/以者辟實俟也)榖梁(次止也/俟待也)胡氏(用大衆曰師次/止也伐而次者)
　(有整兵愼戰之意其次善之也遂伐楚次于陘是也/救而次者有緩師畏敵之意其次譏之也次于匡于)
　(聶北于雍榆是也俟而次者有無名妄動之意次于/郎以俟陳蔡是也何俟乎陳蔡或曰陳蔡將過我俟)
　(而邀之也或曰魯將與陳蔡有事於鄰國而陳蔡不/至故次于郎以待之也若是皆非義矣其曰次曰以)
　(俟者深/貶之也)陳氏(此吾君將也何以稱師莊之會齊皆/譏也莫甚於及圍郕是故一貶之)
　　　(案春秋書内外之次十二胡氏分三例伐而次/善之也救而次貶之也次而俟無名之師也莊)
　　　(三年公次滑二十年師次成皆可入救而次之/例襄元年仲孫蔑會四國次鄫可入伐而次之)
　　　(例莊十年齊宋次郎可入無名之例又有次而/伐者亦貶楚蔡次厥貉齊衞次五氏垂葭蘧蒢)
　　　(也胡氏例明矣獨次而救救而次亦當有分别/而胡氏未及之則啖子說可取也見雍榆下)
甲午治兵(治公羊/作祠)左氏(治兵于廟禮也注治兵/于廟習號令將以圍郕)公羊(祠/兵)
　(者何出曰祠兵入曰振旅其禮一也皆習戰也何言/乎祠兵為久也曷為為久吾將以甲午之日然後祠)
　(兵於是注諱為久留辭/使若無欲滅同姓之意)榖梁(出曰治兵習戰也入曰/振旅習戰也治兵而陳)
　(蔡不至矣兵事以嚴終故曰善陳者不戰此之謂也/善為國者不師善師者不陳善陳者不戰善戰者不)
　(死善死/者不亡)胡氏(此治兵于郎也俟而不至暴師露衆役/久不用則有失伍離次逃亡潰散之虞)
　(故復申明軍法以整齊之/其志非善之也譏黷武也)張氏(治者不/治者也)
　　　(案周禮中春敎振旅遂以蒐中夏敎茇舎遂以/苗中秋敎治兵遂以獮中冬敎大閱遂以狩然)
　　　(春秋有書治兵大閱者其只講武而不及於獮/狩乎有書蒐書狩者其兼及於振旅大閱乎左)
　　　(氏曰治兵于廟趙氏以為兵旅之事非廟中所/容是也穀梁治兵之義甚善但注者以為予莊)
　　　(公能以嚴終/則失之矣)
夏師及齊師圍郕郕降于齊師(郕公羊/作成)左氏(夏師及齊/師圍郕郕)
　(降于齊師仲慶父請伐齊師公曰不可我實不德齊/師何罪罪我之由夏書曰臯陶邁種德德乃降姑務)
　(脩德以待時乎秋師還/君子是以善魯莊公)公羊(成者何盛也曷為謂之/成諱滅同姓也曷為不)
　(言降吾師辟之也注辟滅同/姓也言及者起魯實欲滅之)榖梁(其曰降于齊師何/不使齊師加威於)
　(郕也注使/若郕自降)胡氏(書及齊師親仇讎也圍郕者伐同姓/也郕降于齊師者見伐國無義而不)
　(能服也於是莊/公之惡著矣)
　　　(案春秋書圍國二十五始/於此而終於宋人之圍曹)
秋師還左氏(注時史善公克己復禮/全軍而還故特書師還)公羊(還者何善詞/也此滅同姓)
　(何善爾曰師病矣曷為病之非/師之罪也注病者慰勞其罷病)榖梁(還者事未畢也/遯也注郕已降)
　(而以未畢為文者蓋辟滅/同姓之國示不卒其事)胡氏(書師還譏久役也案/左氏則國君上將親)
　(與圍郕之役也然其次其及其還皆不稱公者重衆/也春秋正例君將不言帥師則以君為重今此不稱)
　(公又以為重衆何也輕舉大衆妄興久役俟陳蔡而/陳蔡不至圍郕而郕不服厯三時而後還則無名黷)
　(武非義害人未有如此之甚也至是師為重矣義繫/於師故不書公以著勞民毒衆之罪為後戒也春秋)
　(王道輕重之權/衡此類是矣)
　　　(案春秋書還例四歸父還自晉公還自晉士匄/侵齊聞喪乃還皆善詞也獨此年師還則異乎)
　　　(是矣故胡氏皆/不從三𫝊之說)
冬十有一月癸未齊無知弑其君諸兒(杜氏以長厯推/之癸未十一月)
　(六日/𫝊誤)左氏(齊侯使連稱管至父戍葵丘瓜時而往曰/及瓜而代期戍公問不至請代弗許故謀)
　(作亂僖公之母弟曰夷仲年生公孫無知有寵於僖/公衣服禮秩如適襄公絀之二人因之以作亂冬十)
　(二月齊侯遊于姑棼遂田于貝丘見大豕從者曰公/子彭生也公怒曰彭生敢見射之豕人立而啼公懼)
　(隊于車傷足喪屨反誅屨於徒人費弗得鞭之見血/走出遇賊于門劫而束之費曰我奚御哉袒而示之)
　(背信之費請先入伏公而出鬬死于門中石之紛如/死于階下遂入殺孟陽于牀見公之足于户下遂弑)
　(之而立無知初襄公立無常鮑叔牙曰君使民慢亂/將作矣奉公子小白出奔莒亂作管夷吾召忽奉公)
　(子糾來奔注小白僖公/庶子子糾小白庶兄)榖梁(大夫弑其君以國氏/者嫌也弑而代之也)胡
　氏(無知曷為不稱公孫而以國氏罪喜公也弑君者/無知於僖公何罪乎不以公孫之道待無知使恃)
　(寵而當國也案無知者夷仲年之子年者僖公母弟/也私其同母異於他弟施及其子衣服禮秩如適此)
　(亂本也故於年之來聘特以弟書於無知之弑不稱/公孫著其有寵而當國也垂戒之義明矣古者親親)
　(與尊賢並行而不相悖故堯親九族必先明俊德而/後九族睦周封同姓必庸康叔蔡仲而後王室强徒)
　(知寵愛親屬而不急於尊賢使為儀表以明親親之/道必有簒弑之禍矣案左氏徒人費石之紛如皆能)
　(死節者也春秋重死節之臣而法有特書其不見于/經何也如費等者所謂便嬖私暱逢君之惡者與大)
　(臣孔父仇牧以身死其職則異矣/致亂之臣死不償責又何取乎)
　　　(案齊自僖公九年入春秋以賜履之舊得十二/之强石門瓦屋之盟已駸駸乎有糾合之漸然)
　　　(迹其平生始於資鄭繼而求魯繼而平宋衞及/其勢盛黨合於是伐宋入許立督無所不至全)
　　　(惡曹之盟裒然為三國之長矣自是以來無非/謀許之日至桓十四年而襄公立定許叔而托)
　　　(繼絶之禮誅高渠爾以假討罪之義即位之初/猶有可言至於魯桓之弑天理滅絶莊元年而)
　　　(遷郱鄑郚矣三年而伐衞矣四年而滅紀矣五/年而合五國以納朔矣六年而郕又降矣雖禍)
　　　(淫之驗卒賊其身然東州小伯規模略定餘威/振乎殊俗久矣桓公襲三世積累之餘九合之)
　　　(盛夫豈無/其自哉)
　
　
　
　
　
　
　
　春秋會通卷五
欽定四庫全書
　春秋會通卷六　　　　　　元　李廉　撰
　　莊公
九年春齊人殺無知左氏(初公孫無知虐于/雍廩雍廩殺無知)穀梁(稱人/以殺)
　(殺有/罪也)胡氏(殺無知者雍廩也而曰齊人者討賊之詞/也弑君之賊人人之所得討故稱人人者)
　(衆詞也無知不稱君己不/能君齊人亦莫之君也)
公及齊大夫盟于蔇(蔇魯地公/穀並作曁)左氏(齊無君也注齊亂/無君故大夫得敵)
　(於公蓋欲迎子糾也來/者非一人故不稱名)公羊(公曷為與齊大夫盟齊/無君也然則何以不名)
　(為其諱與大夫盟也使若衆然注諱使若悉得齊諸/大夫而約束之也是時齊以無知之難小白奔莒子)
　(糾奔魯齊迎子糾欲立之魯不與而與之盟齊為是/更迎小白然後乃伐齊欲納子糾不能納故深諱從)
　(信文/不月)穀梁(公不及大夫大夫不名無君也盟納子糾/也不日其盟渝也當齊無君制在公矣當)
　(可納而不納惡内也注春秋之義内大夫可以㑹外/諸侯公不可以盟外大夫所以明尊卑定内外也今)
　(齊無君要當有任其盟者故不得不以/權通禮君前臣名齊無君故大夫不名)胡氏(及者内/為志大)
　(夫不名義繫於齊而不繫大夫之名氏也曰公及齊/大夫盟者譏公之釋父怨親仇讎也或曰以德報怨)
　(寛身之仁何以譏之也曰德有輕重怨有淺深怨莫/甚乎父母之仇而德莫重乎安定其國家而圖其後)
　(嗣也有父之讎而不知怨乃欲以重徳報之則人倫/廢天理滅矣然則如之何曰以直報怨以德報德)
　　　(案春秋於蔇之盟書齊大夫扈之盟書晉大夫/其詞雖同然齊無君而書大夫非貶詞又書公)
　　　(及則大夫無伉公之嫌而罪公之及齊明矣晉/靈初即位而趙盾書大夫則趙盾之專可知其)
　　　(書公會雖譏公之後至然乃所以見趙盾之强/諸侯為此盟也大夫不名疑杜氏說是○又案)
　　　(子糾三𫝊皆以為當納趙子程子胡氏以為不/當納所以然者杜氏以子糾小白並齊僖之子)
　　　(而糾長故當立穀梁曰齊無知弑襄公公子糾/公子小白出亡似若以為襄公子矣而終以糾)
　　　(為兄故亦以為當立獨程子用史記證之而定/以糾為襄公子於是魯納讎之罪明定以糾為)
　　　(小白弟於是糾不當立之義著然後糾不書子/小白之繫齊管仲之不死魯之忘親釋怨皆得)
　　　(其說矣○又案范甯曰以不納子糾/為内惡是仇讎可得而容也其說是)
夏公伐齊納糾齊小白入于齊(左氏作/子糾)左氏(夏公伐齊/納子糾桓)
　(公自莒先入注二公子各有黨故雖盟而迎子糾當/須伐乃得入又出在小白之後小白稱入從國逆之)
　(文本/無位)公羊(納者何入辭地其言伐之何伐而言納者/猶不能納也糾何以不稱公子君前臣名)
　(也齊小白以國氏當/國也其言入簒詞也)穀梁(當可納而不納齊變而後/伐故乾時之戰不諱敗惡)
　(内也大夫出奔反以好曰歸以惡曰入齊公孫無知/弑襄公公子糾公子小白不能存出亡齊人殺無知)
　(而迎公子糾於魯公子小白不讓公子糾先入又殺/之于魯故曰齊小白入于齊惡之也注不書公子而)
　(直云糾者明繫在/於魯故挈之也)胡氏(左氏書子糾二傳曰伐齊納/糾君子以公穀為正納者不)
　(受而强致之稱入者難詞糾不書子者明糾不當立/也以小白繫齊者明小白冝有齊也所以然者襄公)
　(見殺糾與小白皆以庶子出奔而糾弟也又未嘗為/世子案史稱周公誅管蔡以安周齊桓殺其弟以反)
　(國是糾幼而小白長其有齊冝矣冝則何以不稱公/子内無所承上不禀命故以王法絶之也桓公於王)
　(法雖當絶視子糾則當立故管仲相桓為徙義而聖/人稱之召忽死於子糾為傷勇而比諸匹夫匹婦之)
　(諒/也)
　　　(案張氏曰三𫝊惟左氏作子糾而正義曰今定/本有子字則左氏古本亦無子字矣此說甚好)
　　　(公穀惟以糾為兄故於糾不書子之義皆鑿○/又案春秋書納七皆不當納也糾不書公子與)
　　　(捷菑同公之伐戰與晉之弗克納異糾捷菑以/庶孽書納蒯聵以世子亦書納蒯聵無親之罪)
　　　(大也蒯聵得書世子而糾捷菑不書公子者書/世子以著靈公之失也楚之納頓納公孫寧儀)
　　　(行父齊之納北燕皆内弗受之詞也納郜鼎同/此義○又案公子入國而繫國者齊小白莒去)
　　　(疾齊陽生皆/冝有國者也)
秋七月丁酉葬齊襄公○八月庚申及齊師戰于乾時
我師敗績(乾時齊/地水名)左氏(師及齊師戰于乾時我師敗績/公喪戎路傳乗而歸秦子梁子)
　(以公旗辟于下道是以皆/止注不稱公戰公敗諱之)公羊(内不言敗此其言敗/何伐敗也曷為伐敗)
　(復讎也此復讎乎大國曷為使微者公也公則曷為/不言公不與公復讎也曷為不與公復讎復讎者在)
　(下也注時實為不能納子糾伐齊諸大夫以為不如/以復讎伐之於是以復讎伐之非誠心至意故不與)
　(也書敗者起託義/戰以敗為榮也)胡氏(内不言敗此其言敗者為與/讎戰雖敗亦榮何以不言公)
　(貶之也公本忘親釋怨欲納讎人之子謀定其國家/不為復讎與之戰也是故没公以見貶若以復讎舉)
　(事則此戰為義戰當書公冠於敗績之上與沙隨之/不得見平丘之不與盟為比以示榮矣惟不以復讎)
　(戰也是故諱公以重貶其忘親/釋怨之罪其義深切著明矣)
　　　(案内兵書戰/詳見桓十年)
九月齊人取子糾殺之左氏(鮑叔帥師來言曰子糾親/也請君討之管召讎也請)
　(受而甘心焉乃殺子糾于生竇召忽死之管仲請囚/鮑叔受之及堂阜而稅之歸而以告曰管夷吾治於)
　(高傒使相可也公從之注鮑叔乘勝進軍志在生得/管仲管仲射桓公中帶鉤故曰讎又𫝊曰齊桓公置)
　(射鉤而使/管仲相)公羊(其取之何内辭也脅我使我殺之也/其稱子糾何貴也其貴奈何冝為君)
　(者也疏所以明上/文不書子之嫌也)穀梁(外不言取言取病内也取易/詞也猶曰取其子糾而殺之)
　(云爾十室之邑可以逃難百室之邑可以隱/死以干乘之魯而不能存子糾以公為病矣)胡氏(取/者)
　(不義之詞前書納糾不稱子者明不當立也此書殺/糾復稱子者明不當殺也或奪或予於義各安春秋)
　(精意也仁人之於兄弟不藏怒焉不宿怨焉親愛之/而已糾雖爭立越在他國置而勿問可也必請于魯)
　(殺之然後快于心其不仁亦甚矣後世以𫝊讓為名/取國者必殺其主以為一人心防後患意與此同流)
　(毒豈不逺哉故孟子曰五霸三王之/罪人也仲尼之徒無道桓文之事者)
　　　(案子糾書法與子般子野同故公穀皆以為貴/而當立殊不知前不書子責子糾以天倫之義)
　　　(此復書子責桓公以天倫之思也然春秋蔽罪/於齊則殺兄弟當目若乃書齊人者何哉張氏)
　　　(曰廢立之際殺生予奪寄於當國大臣之手毫/氂之差霄壤之謬今齊大夫始以糾為先君之)
　　　(子盟而欲立之始謀不審已為罪矣及小白得/國又不體其君先君之遺體以從議親之辟而)
　　　(推刃同氣亦甚矣故書法如此是舉國君臣皆/有罪也蓋天倫之重苟未至如管叔之得罪宗)
　　　(廟先君與天下之民則必當以親親而全其生/此聖人以至公之心示後世斷國論之權衡也)
　　　(此說/得之)
冬浚洙(洙水名在魯/城北下合泗)左氏(注為/齊備)公羊(浚深之也曷為深/之畏齊也曷為畏)
　(齊也辭殺/子糾也)穀梁(浚洙者深洙也/著力不足也)胡氏(固國以保民為/本輕用民力妄)
　(興大作邦本一揺雖有長江巨川限帶封域洞庭彭/蠡河漢之險猶不足憑而況洙乎書浚洙見勞民於)
　(守國之末務而不/知本為後戒也)
十年春王正月公敗齊師于長勺(長勺/魯地)左氏(齊師伐我/公將戰曹)
　(劌請見問何以戰公曰衣食所安弗敢專也必以分/人對曰小惠未徧民弗從也公曰犧牲玉帛弗敢加)
　(也必以信對曰小信未孚神弗福也公曰小大之獄/雖不能察必以情對曰忠之屬也可以一戰戰則請)
　(從公與之乘戰于長勺公將鼓之劌曰未可齊人三/鼓劌曰可矣齊師敗績公問其故對曰夫戰勇氣也)
　(一鼓作氣再而衰三而/竭彼竭我盈故克之)穀梁(不日疑戰也疑戰而曰/敗勝内也注言不克日)
　(而戰以詐相襲/勝内謂勝在内)胡氏(齊師伐魯經不書伐意責魯也/詐戰曰敗敗之者為主或曰長)
　(勺魯地而齊師至此所謂敵加於已不得已而後應/者也疑若無罪焉何以見責乎善為國者不師善師)
　(者不陳善陳者不戰故行使則有文告之詞而疆埸/則有守禦之備至於善陳德已衰矣而況兵刃相接)
　(又以詐謀取勝乎故書魯為主以責之/皆已亂之道寡怨之方王者之事也)
二月公侵宋(書侵/之始)公羊(注屬北敗强齊之兵南侵强/宋南北有難故危而月之)穀
　梁(侵時此其月何也乃深其怨於齊又退侵宋以衆/其敵惡之故謹而月之疏舊說以為公與宿盟宋)
　(方病宿故公侵之/傳無其文疑妄也)
　　　(案經書内侵七書公四此年及/定六年侵鄭八年再侵齊也)
　　附録(公羊侵/伐等例)公羊(曷為或言侵或言伐觕者甲侵/精者曰伐戰不言伐圍不言戰)
　　(入不言圍滅不言入書其重者也注觕麤也將兵/至竟以過侵責之服則引兵而去用意尚麤精猶)
　　(精密也侵責之不服推兵入竟伐擊之益深用意/稍精密合兵血刃曰戰以兵守城曰圍得而不居)
　　(曰入取其/國曰滅)
三月宋人遷宿左氏(注宋强遷之而取其/地故文異於邢遷)穀梁(遷亡詞/也其不)
　(地宿不復見也遷者猶未失其國家以往者也注為/人所遷則無復國家故曰亡詞遷者以下釋自遷如)
　(邢遷許/遷之類)胡氏(其曰遷宿者宿非欲遷為宋人之所遷/也懷土常物之大情遷國重事也雖違)
　(害就利去危即安猶或恐沈于衆不肯率從而況迫/於橫逆非其所欲棄久宅之田里刈新徙之蓬藋道)
　(途之勤營築之勞起怨諮傷和氣豈不惻然有隱乎/肆行莫顧其不仁甚矣凡書遷不再貶而惡已見)
　　　(案三傳左氏穀梁同公羊因而臣之之說亦是/而不通之詞迂僻無義故不取穀梁未失其國)
　　　(家以往本言自遷者注說得之而許氏因其說/又曰遷之使未失其國以往其義猶有所難則)
　　　(是王澤之未竭也僖文以後有滅國無遷/國矣以此通之遷紀遷陽降鄣等皆可)
夏六月齊師宋師次于郎公敗宋師于乘丘左氏(齊師/宋師)
　(次于郎公子偃曰宋師不整可敗也宋敗齊必還請/擊之公弗許自雩門竊出蒙臯比而先犯之公從之)
　(大敗宋師于乗/丘齊師乃還)公羊(其言次于郎何伐也伐則其言/次何我能敗之故言次也注二)
　(國纔止次未成於伐魯即能敗宋師齊師罷去故不/言伐而言次也明國君當强折衝當逺魯微弱深見)
　(犯至於近邑賴能速勝/之故云爾所以彊内)穀梁(次止也畏我也/餘同上長勺文)胡氏(齊/宋)
　(輕舉大衆深入他境肆其報復之心誠有罪也魯人/若能不用詐謀奉其詞令二國去矣偷得一時之捷)
　(而積四鄰之忿此小人之道故次者/不以其事勝者不以其理交譏之)陳氏(其言次何/以桓公之)
　(圗伯而未集也外師未有書次者桓公所甚汲汲者/魯也苟不得魯不可以合諸侯宿師于郎將以詘魯)
　(爾而北杏之會不至鄄會不至則猶未得志於魯也/於是書次用見桓之未得志於諸侯也是故書齊宋)
　(次郎以志齊伯之難書楚蔡次厥貉以志楚伯之難/於此焉可以知人心矣不苟於從齊是人心猶有周)
　(也不苟於從楚是人心猶有晉也有王者作天下歸/往之矣齊一變至於魯魯一變至於道孔子所以有)
　(志於/魯也)
　　　(案齊之忿魯始於子糾之納宋之忿魯始於公/之侵而其實則齊桓挾宋以圖伯也故胡氏發)
　　　(明於次敗之旨而陳氏深察/於齊宋之心二說兼用乃備)
秋九月荆敗蔡師于莘以蔡侯獻舞歸(荆患之始舞/穀梁作武)左
　氏(蔡哀侯娶于陳息侯亦娶焉息媯將歸過蔡蔡侯/曰吾姨也止而見之弗賓息侯聞之怒使謂楚文)
　(王曰伐我吾求救於蔡而伐之楚子從/之九月楚敗蔡干莘以蔡侯獻舞歸)公羊(荆者何/州名也)
　(獻舞何以名絶曷為絶之獲也曷為/不言其獲不與夷狄之獲中國也)穀梁(荆者楚也/何為謂之)
　(荆狄之也何為狄之聖人立必後至天子弱必先叛/故曰荆狄之也蔡侯何以名也絶之何為絶之獲也)
　(中國不言敗此其言敗何也蔡侯其見獲乎其/言敗何也釋蔡侯之獲也以歸猶愈乎執也)胡氏
　(蔡侯何以名絶之也凡書敗書滅書入而以莫君歸/皆名者為其服為臣虜故絶之也若蔡獻舞潞嬰兒)
　(沈嘉許斯頓牂胡豹曹陽邾益之類是矣國君死社/稷正也逃之雖非猶有恥焉虜甚矣楚人滅夔以夔)
　(子歸獨不名者夔子以無罪見討雖國滅身為臣虜/其義直其詞初不服也是以獨假之爵而不名也春)
　(秋之法諸侯不生名失地則生而名之比於賤者欲/使有國之君戰戰兢兢長守富貴無危溢之行也)
　陳氏(自㑹于鄧諸侯始懼楚矣而敗鄧不書敗隨不/書敗鄖不書雖滅申鄧息亦不書也敗蔡師以)
　(蔡侯獻舞歸於是始書之是夷夏之大變也春秋之/法執君言以歸滅國之君言以歸徒敗焉爾而言以)
　(歸則是蔡服楚也/是夷夏之大變也)
　　　(案楚文王立於莊之四年方是時承武王之烈/内有鄧曼為之母外有令尹鬭祁莫敖屈重等)
　　　(為之臣為會漢汭而隨人不能乘其喪鄧不血/食而三甥無以謀其暴於是楚勢不可遏矣莊)
　　　(之十年其王伯夷夏消長之一大會乎齊桓方/謀魯以圖伯於東而荆亦執蔡以爭强於南魯)
　　　(蔡皆文昭之親而所遇如此春秋豈無意乎其/不知者以為伯事成而中夏盛其知者則以為)
　　　(王道消而夷狄長也故執君之禍滅國之禍皆/始於此年天下無王齊為之天下無中國楚為)
　　　(之也○又案楚書荆始此年書荆人始莊二十/三年書楚人始僖元年書楚大夫姓名始僖四)
　　　(年書楚子始僖二十一年○又案諸侯屈服稱/以歸者胡傳已詳獨蔡世子有以歸稱執見其)
　　　(不服也不/入此例)
　　附録(公羊七/等例)公羊(州不若國國不若氏氏不若人/人不若名名不若字字不若子)
冬十月齊師滅譚譚子奔莒(書滅/之始)左氏(齊侯之出也過/譚譚不禮焉及)
　(其入也諸侯皆賀譚又不至冬齊師/滅譚譚無禮也譚子奔莒同盟故也)公羊(何以不言/出國已滅)
　(矣無所/出也)穀梁(注譚子國滅不名蓋無罪/也凡書奔責不死社稷)胡氏(滅而書/奔責不)
　(死位也不書出國亡無所出也國滅身奔何以書爵/乎已無取滅之罪為横逆所加而力不能勝至於出)
　(奔則亦不幸焉爾矣其義蓋未絶也案左氏責其失/事大之禮可矣坐此見滅可乎齊師滅譚譚子奔莒)
　(楚人滅弦弦子奔黃狄滅温温子奔衞三國所以皆/存其爵不比於失地之君而名之也然則吳滅徐徐)
　(子章羽奔楚何以獨名案左氏吳伐徐徐子斷其髪/攜其夫人以逆吳子旣已屈服而後奔豈有興復之)
　(志乎獨書名所以絶之春秋之義雖在於抑强扶弱/又責弱者之不能自强於為善也故其書法如此)
　陳氏(書滅始於此紀侯大去宋人遷宿未可以言滅/必若齊桓而後可以言滅矣然則滅國自齊桓)
　(乎前乎此矣曷為以首亂罪齊微桓公則滅國之禍/不接迹於天下春秋之際滅國三十六五伯為之也)
　　　(案春秋書滅三十三啖子曰凡滅國直書滅者/罪來滅者甚於見滅者言力屈而死也如蕭邢)
　　　(之類然則遂黃頓江六庸舒蓼甲氏舒庸萊舒/鳩賴蔡州來巢不書君奔當以入此例凡書滅)
　　　(又書其君奔者則兩罪之且責其不死社稷也/如譚弦温徐之類是也凡書滅又書以歸又書)
　　　(名者旣責其不死又無興復之志如潞嬰兒沈/嘉許斯頓牂胡豹之類也其書滅鄫非滅而書)
　　　(滅下陽不當書滅而書滅則又變例也以偪陽/子歸不書陸渾子奔楚不書免其罪也胡髠沈)
　　　(盈一戰而身國俱亡也楚滅陳不書所奔陳無/君也夔子不名無罪也徐子書名已屈節也已)
　　　(上胡氏皆用啖子之說故詳録之左氏曰用大/師曰滅公羊曰滅者亡國之善辭上下之同力)
　　　(也皆可通外傳曰軍譚遂而不有也/言以地分諸侯蓋誇大桓公之詞爾)
十有一年春王正月○夏五月戊寅公敗宋師于鄑(鄑/魯)
(地/)左氏(宋為乗丘之役故侵我公禦/之宋師未陳而薄之敗諸鄑)穀梁(内事不言戰/舉其大者其)
　(日成敗之也宋萬之獲也注結日列陳/不以詐相襲得敗師之道故曰成也)張氏(宋師再/至再敗)
　(兵禍旋及其君魯雖/再勝亦困於兵矣)
　　　(案魯敗宋三惟此書/日穀梁說亦有理)
　　附録(左氏/兵例)左氏(凡師敵未陳曰敗某師皆陳曰戰/大崩曰敗績得儁曰克覆而敗之)
　　(曰取某師京師敗/曰王師敗績于某)
秋宋大水左氏(宋大水公使弔焉曰天作淫雨害於粢/盛若之何不弔對曰孤實不敬天降之)
　(災又以為君憂拜命之辱臧文仲曰宋其興乎言懼/而名禮旣而聞之曰公子御說之詞也臧孫達曰是)
　(冝為君有恤民之/心注因弔故書)公羊(記災也外災不書此何以書/及我也注二國並災書外以)
　(見内/也)穀梁(此何以書王/者之後也)胡氏(凡外災告則書所謂災/者害及民物如水火兵)
　(戎之寇是也諸侯於四隣有恤病救急之義則告為/得禮而不可以不弔故四國同災許人不弔君子以)
　(是知許之先亡也凡志災見春秋有/謹天戒恤民隱之心王者之事也)
　　　(案外災告則書弔則/書左氏注是公穀非)
冬王姬歸于齊左氏(齊侯來逆共/姬注桓公)胡氏(春秋書王姬下/嫁曷為與諸侯)
　(之女同詞乎曰陽倡而隂和夫先而婦從述天理訓/後世則雖以王姬之貴其當執婦道與公侯卿大夫)
　(士庶人之女何以異哉後世尤欲尊君抑臣為治而/不得其道至謂列侯尚公主使男事女夫屈於婦逆)
　(隂陽之/位矣)
十有二年春王三月紀叔姬歸于酅左氏(注紀侯去國/而死叔姬歸)
　(魯紀季自定於齊而後歸之全節/守義以終婦道故係之紀賢之也)公羊(隱之也國亡/矣徒歸于叔)
　(爾/也)穀梁(吾女也失國喜得/其所故言歸焉爾)胡氏(歸者順詞以宗廟在/酅歸奉其祀也魯人)
　(高其節義恩禮有如焉故其歸于􁊉其卒其葬史册/悉書夫子存而弗削使與衞之共姜同垂不朽為後)
　(世勸/也)
夏四月○秋八月甲午宋萬弑其君捷及其大夫仇牧
　左氏(乗丘之役公以金僕姑射南宫長萬公右歂孫/生搏之宋人請之宋公靳之曰始吾敬子今子)
　(魯囚也吾弗敬子矣病之秋宋萬弑閔公于蒙澤遇/仇牧于門批而殺之遇大宰督于東宫之西又殺之)
　(立子游羣公子奔蕭公子御說奔亳南宫牛猛獲圍/亳蕭叔大心及戴武宣穆莊之族以曹師伐之殺南)
　(宫牛于師子游于/宋立桓公御說)公羊(及者何累也弑君多矣舎此/無累者乎孔父荀息皆累也)
　(舎孔父荀息無累者乎曰有有則此何以書賢也何/賢乎仇牧仇牧可謂不畏强禦矣萬嘗與莊公戰獲)
　(乎莊公莊公歸散舎諸宫中數月然後歸之歸反為/大夫於宋與閔公博婦人皆在側萬曰甚矣魯侯之)
　(淑美也閔公矜此婦人妬其言顧曰此虜也萬怒搏/閔公絶其脰仇牧聞君弑趨而至遇之于門手劍而)
　(叱之萬臂摋仇牧碎其首齒著乎門闔仇牧可謂不/畏强禦矣注猶乳犬攫虎伏雞搏貍精誠之至也)
　穀梁(宋萬宋之卑者也卑者去以國氏及者以尊及/卑也仇牧閑也注仇牧扞衞其君故見殺臣既)
　(死君不忍稱其名今仇/牧書名則知宋君先弑)胡氏(君弑而大夫死於其難/春秋書之者其所取也)
　(大夫死於弑君之難而有不書者故知孔父牧息皆/所取也夫仇牧可謂不畏强禦矣然徒殺其身不能)
　(執賊無益於事也亦足取乎食焉不避其難義也徒/殺其身不能執賊亦足為求利焉而逃其難者之訓)
　(矣何名為無益哉夫審事物之重輕者權也權重輕/而處之得其冝者義也大宰督亦死於閔公之難削)
　(而不書者身有罪也惠伯死於子惡之難亦削而不/書者非君命也召忽死於子糾之難孔子比於匹夫)
　(匹婦之諒者所事不正也崔杼弑君晏平仲曰人有/君而弑之吾焉得死之而焉得亡之君子不以是罪)
　(晏子者齊莊公不為社稷死而晏子非其私昵之臣/也若仇牧荀息立乎人之本朝執國之政而君見弑)
　(不以其私也雖欲勿死焉得而勿死聖人書而弗削/以為求利焉而逃其難者之勸也惟此義不行然後)
　(有視棄其君猶土梗弁髦/曽莫之省而三綱絶矣)
　　　(案孔父仇牧荀息胡氏皆以為名獨公穀啖子/以孔父為書字疑公穀先君死之說亦通蓋考)
　　　(𫝊皆/合也)
冬十月宋萬出奔陳左氏(猛獲奔衞萬奔陳宋人請猛/獲于衞衞人欲勿與石祁子)
　(曰不可天下之惡一也惡於宋而保於我保之何補/得一夫而失一國與惡而棄好非謀也衞人歸之亦)
　(請萬于陳以賂陳人使婦人飲之酒而以/犀革裹之比及宋手足皆見宋人皆醢之)胡氏(案左/民則)
　(賊已討矣曷為不書陳人殺萬而葬閔公乎夫天下/之惡一也陳人不以萬為賊而納之又受宋人之賂)
　(而使婦人飲之酒是與賊為黨非政刑也特書萬出/奔陳而閔公不葬以著陳人與賊為黨之罪而不能)
　(正天討其法嚴矣故/曰春秋成而亂賊懼)
　　　(案經書外大夫出奔/三十五始於宋萬)
十有三年春齊侯宋人陳人蔡人邾人會于北杏(北杏/齊地)
　(齊侯穀梁/作齊人)左氏(以平宋亂注宋有弑君/之亂齊桓欲脩伯業)公羊(注齊桓/行伯約)
　(束諸侯尊天子故為此會也桓公時未為諸侯所信/郷故使微者會桓公不辭微者欲以卑下諸侯遂成)
　(伯功/也)榖梁(是齊侯宋公也其曰人何也始疑之何疑/焉桓非受命之伯也將以事授之者也曰)
　(可矣乎未乎舉人衆之詞也疏經以衆授/為文明非王命是未得王命不可以為伯)胡氏(桓何/以及)
　(四國之微者會是宋公邾子也然則何以稱人春秋/之世以諸侯而主天下會盟之政自北杏始其後宋)
　(襄晉文楚莊秦穆交主夏盟跡此而為之者也桓非/受命之伯諸侯自相推戴以為盟主是無君矣故四)
　(國稱人以誅始亂正王法也齊侯稱爵其與之乎上/無天子下無方伯有能會諸侯安中國而免民於左)
　(衽則雖與之可也誅諸侯者正也與桓公者權也或/曰桓公始平宋亂遂得諸侯故四國稱人言衆與之)
　(也/)陳氏(春秋非主兵皆序爵也於是序齊於宋之上/而獨爵齊將予齊以伯也晉文公之簡曰晉)
　(侯齊師宋師秦師皆始伯之/詞也自是無特相會者矣)張氏(齊桓欲行伯事恐/諸侯未諭故未欲)
　(煩其君而使其臣來會與晉悼公使諸侯之大夫聽/命于邢丘相類東遷以來王政不行下逮隱桓亂賊)
　(得志强暴肆行天下之心思周道之不可復見願得/賢伯之興蓋已久矣桓公入國已四年因宋有弑君)
　(之亂首惡方誅嗣君新立合諸侯定宋亂陳蔡邾並/來受命天下歸之幾如水之就下矣然桓公苟能於)
　(宋萬初弑君之時舉兵討之則不勞告諭而天下翕/然宗之不待今日而會矣書宋萬出奔陳而繼之以)
　(此又因以見桓公自/失幾會於其始也)
　　　(案春秋始伯之書有三北杏獨書齊侯曹南獨/書宋公城濮獨書晉侯是也然胡氏止於北杏)
　　　(發予齊侯之說陳氏兼及城濮至於曹南二家/皆不予之蓋以鹿上復人宋則非始伯之詞矣)
　　　(然曹南予宋亦可○又案此條陳氏主胡氏張/氏主公羊要之胡氏說好○又案此為齊桓伯)
　　　(事之始桓公自莒反齊得管仲於鮑叔而任之/首懲襄公田獵畢弋之戒於是管仲得以盡行)
　　　(其術制國以為二十一鄉工商之鄉六士鄉十/五公與國高各帥五鄉焉作内政而寄軍令興)
　　　(鹽筴以盡海王之利春蒐秋狩有士三萬人以/方行天下而又以三選擇賢始於鄉長之推繼)
　　　(於官長之選復親自貲相於是民皆勉於為善/相地而衰征山澤各致其時於是民各安其居)
　　　(正封疆重聘幣號召天下之遊士以犀甲贖罪/擇其淫亂者而先征之反棠潛於魯使為南伐)
　　　(之主反臺原漆里於衞使為西伐之主反柴夫/吠狗於燕使為北伐之主故齊國之境南至􁑩)
　　　(隂西至于濟北至于河東至于紀酅有革車八/百乘即位數年東南多亂者莒萊徐夷呉越一)
　　　(戰帥服三十一國是雖伯者之事然規模次/第亦有自矣左氏於桓公事多略故具于此)
夏六月齊人滅遂左氏(北杏之會遂人不至/齊人滅遂而戍之)公羊(注不/諱者)
　(桓公行伯不任文德而尚武力又功未足以除惡/疏繁露曰論功則桓兄文弟論德則文兄桓弟)穀
　梁(不日微/國也)胡氏(滅國之與見滅罪孰為重奪人土地/使不得有其民人毁人宗廟使不得)
　(奉其祭祀非至不仁者莫之忍為見滅而書滅者亡/國之善詞上下之同力也其亦不幸焉爾語曰興滅)
　(國繼絶世天下之民歸心焉今乃滅人之國而絶其/世罪莫重矣齊人滅遂其稱人微者爾凡書滅者不)
　(再貶而/惡已見)
秋七月○冬公會齊侯盟于柯(柯今鄆/州東阿)左氏(盟于柯始/及齊平也)
　公羊(何以不日易也其易奈何桓之盟不日其會不/致信之也其不日何以始乎此莊公將會乎桓)
　(曹子進曰君之意何如莊公曰寡人之生則不若死/矣曹子曰君請當其君臣請當其臣莊公曰諾於是)
　(會乎桓莊公升壇曹子手劍而從之管子進曰君何/求乎曹子曰城壞壓竟君不圖與管子曰然則君將)
　(何求曹子曰願請汶陽之田管子顧曰君許諾桓公/曰諾曹子請盟桓公下與之盟已盟曹子摽劍而去)
　(之要盟可犯而桓公不欺曹子可讎而桓公不怨桓/公之信著乎天下自柯之盟始焉注諸侯猶是翕然)
　(信鄉服從再會于鄄同盟于幽遂成伯/功故云爾取田不書者諱行詐劫人也)穀梁(曹劌之/盟也信)
　(齊侯也桓盟雖内與不日信也注公盟例日外諸/侯盟例不日桓大信逺著故雖公與盟猶不日)胡
　氏(始及齊平也世讎而平可乎於傳有之敵惠敵怨/不在後嗣魯於襄公有不共戴天之讎當其身則)
　(釋怨不復而主王姬狩于禚會伐衞同圍郕納子糾/故聖人詳加譏貶以著其忘親之罪今易世矣而桓)
　(公始合諸侯安中國攘夷狄尊天王乃欲脩怨怒鄰/而危其宗社可謂孝乎故長勺之役專以責魯而柯)
　(之盟公與齊侯皆書其爵則以為釋怨而平可也或/稱齊襄復九世之讎而春秋賢之信乎以仲尼所書)
　(柯之盟其詞無貶則復九世之讎而春秋賢之者妄/矣其諸傳者借襄公事以深罪魯莊當其身而釋怨)
　(邪/)
　　　(案曹子之說趙子不取胡氏亦未及之然考之/當時桓公脩伯非得魯則不足為重故捐小利)
　　　(以收魯容或冇之魯亦知齊欲以信求諸侯故/因盟以求地而公羊遂誇大之耳蓋魯自長勺)
　　　(乗丘之勝國勢稍振齊不敢以待譚遂之術待/魯而多方以求之屈己於歸田之請遷延於姻)
　　　(好之成示威於三國之伐耀武於戎捷之獻而/魯自是不敢有從違之心矣九合之盛亦原於)
　　　(此故公羊之說不可謂無○又案左氏文公六/年晉臾駢曰前志有之敵惠敵怨不在後嗣忠)
　　　(之道也胡/氏本此)
十有四年春齊人陳人曹人伐宋左氏(宋人背北/杏之會)胡氏
　(宋人背北杏之會諸侯伐宋其稱人者將卑師少也/齊自管仲得政滅譚之後二十年間未嘗遣大夫為)
　(主將亦未嘗動大衆出侵伐蓋以制用兵而賦於民/薄矣故能南摧强楚西抑秦晉天下莫能與之爭也)
　(或以為貶齊/稱人誤矣)
　　　(案胡氏說本程子程子曰管仲為政自莊十一/年而後未嘗興大衆也其賦於諸侯亦寡矣終)
　　　(管仲之身息飬天下厚矣至於秦晉使之不競/而已未嘗强致也考之内政之法十五鄉出三)
　　　(萬人五家為軌軌有長十軌為里里有司四里/為連連有長十連為鄉鄉有良人五鄉一師故)
　　　(萬人為一軍師帥之比之周制萬二千五百人/為軍者誠簡便矣故曰桓文節制之師程子說)
　　　(本此○又案經列國書人而伐者齊伯之編有/三此年伐宋十五年伐郳十六年伐鄭皆連三)
　　　(國而稱人將卑師少之文也晉伯之編有三文/二年伐秦十七年伐宋宣十年伐鄭皆連四國)
　　　(而稱人貶之之文也餘若宣元年二國伐鄭僖/三十三年三國伐許宣二年四國侵鄭稱人皆)
　　　(在貶/例)
夏單伯會伐宋左氏(諸侯伐宋齊請師于周夏單伯會/之取成于宋而還注經書人𫝊言)
　(諸侯者總/衆國之辭)公羊(其言會伐宋何後會也注從義兵而/後者功薄從不義兵而後者惡淺)
　穀梁(會事之成也注伐/事已成單伯乃至)胡氏(隱公四年諸侯伐鄭翬/帥師會伐則再舉四國)
　(之名今諸侯伐宋而單伯會伐不復再舉三國之名/何也宋人背北杏之會合諸侯而伐之者齊桓公也)
　(會伐者無貶焉故其詞平主謀伐鄭而欲求寵於諸/侯以定其位者州吁也會之者黨逆賊矣故其詞繁)
　(而不殺疾之也再舉而列書者甚疾四國/之詞也言之不足而再言聖人之情見矣)張氏(魯自/盟柯)
　(成平于齊而未從其役故因齊討/宋命上卿率師往會示從伯之意)
　　　(案左氏以為王臣其辨己見逆王姬下然内大/夫會伐者八獨翬會四國伐鄭與單伯會伐宋)
　　　(皆先列諸國之伐然後稱/會蓋後會之文也公穀是)
秋七月荆入蔡左氏(蔡哀侯為莘故繩息媯以語楚子/楚子如息以食入享遂滅息以息)
　(媯歸生堵敖及成王焉未言楚子問之對曰吾一婦/人而事二夫縱弗能死其又奚言楚子以蔡侯滅息)
　(遂伐蔡/秋入蔡)張氏(案息之亡蔡之入皆哀侯致之惟干戈/省厥躬亦足見蔡自會鄧之後非但不)
　(為綢繆牖户之計而以婦人之故再召楚師身虜國/破是時齊桓之業未成楚熊貲横行淮漢浸及中國)
　(今又興兵以說婦人故/特書以兩著其罪也)
　　　(案蔡為周室宗盟之長邇於楚而常受楚禍中/國之力有不及焉故自北杏之後齊之盟會蔡)
　　　(不復與矣蔡之始録于經則會鄧以懼楚終録/于經則遷州來以避楚楚之始見于經曰敗蔡)
　　　(終録于經曰圍蔡齊晉之伯其極盛則侵蔡以/伐楚其極衰則會召陵以救蔡而不能終於柏)
　　　(舉之戰吳操中國之權又以蔡故焉原一蔡之/始終而中國消長之形荆楚强弱之端皆可見)
　　　(矣/)
冬單伯會齊侯宋公衞侯鄭伯于鄄(鄄衞/地)左氏(會于鄄/宋服故)
　(也注齊桓脩伯業卒平宋亂宋人服從/欲歸功天子故赴以單伯會諸侯為文)穀梁(復同會/也注諸)
　(侯欲推桓以為伯故/復同會于此以謀之)張氏(宋公親會魯卿始與為衣/裳之會而齊霸略定矣)
　　　(案經書内大夫會外諸侯者六惟單伯于鄄季/孫宿于邢丘會伯主及列國其餘若公孫敖會)
　　　(晉侯公孫歸父會楚子季孫行父公孫歸父之/會齊侯皆特相會也大夫會諸侯伉尊出位左)
　　　(氏例以為内大夫可會外公侯非也雖齊桓初/伯得魯為重不以單伯為嫌魯人顧望未專從)
　　　(齊不以單伯為卑然他日開/權臣之專未必不始於此)
十有五年春齊侯宋公陳侯衞侯鄭伯會于鄄左氏(復/會)
　(焉齊姑/霸也)穀梁(復同會也注為欲推/桓為伯故復會於此)張氏(左氏謂齊始/伯指諸侯始)
　(定而言然魯未信服自後宋入猶或主兵衞鄭未/免復叛蓋齊伯駸駸向定而諸侯之心猶未一也)
夏夫人姜氏如齊張氏(文姜不如齊八年矣至是復如/齊者蓋鄄之會魯莊不與此行)
　(殆出文姜之意齊桓欲求魯好以定伯業而不之拒/也文姜播惡於襄公之世桓公絶之義也以欲求魯)
　(之故而不監覆車之轍豈未聞行一不義雖/得天下不為之法乎春秋特書以累桓也)
秋宋人齊人邾人伐郳(郳公羊/作兒)左氏(諸侯為宋伐郳注/郳附庸屬宋而叛)
　(故齊為/之伐郳)穀梁(注宋主兵故序齊上也班序上下以國/大小為次夷狄在下征伐則以主兵為)
　(先春秋/之常也)胡氏(伯者之先諸侯專征也非伯者而先諸/侯主兵也此齊桓之師何以序宋下猶)
　(未成乎伯也二十七年同盟于/幽天下與之然後成乎伯矣)
鄭人侵宋(書侵/始此)左氏(諸侯伐郳鄭人/間之而侵宋)張氏(背二鄄之會/反覆於齊楚)
　(之間蓋/始於此)
　　　(案左氏鄭厲公以去年自櫟侵鄭傅瑕殺子儀/而納之厲公入殺傅瑕及原繁原繁曰子儀在)
　　　(位十四年矣而謀召君者庸非貳乎莊公之子/猶有八人若皆以官爵行賂勸貳而可以濟事)
　　　(君其若之何由此觀之則忽亹儀雖死而莊公/之子尚多也齊桓若能明大義告諸侯聲厲公)
　　　(簒奪之罪而廢之豈不為伯業之光哉不此之/顧首列於二鄄之會及其反覆三國伐之又以)
　　　(宋故為詞亦何足以服之矣冝乎/于幽旣成而旋有鄭詹之執也)
　　附録(胡氏侵/伐例)胡氏(侵伐之義三傳不同左氏曰有/鍾鼓曰伐無曰侵先儒或非其)
　　(說以為聲罪致討曰伐無名行師曰侵未有以易/之也然考諸五經皆稱侵伐在易謙之六五曰利)
　　(用侵伐征不服也書之泰誓曰我武維揚侵于之/疆詩之皇矣曰依其在京侵自阮疆周官大司馬)
　　(以九伐之法正邦國而曰賊賢害民則伐之負固/不服則侵之而以為無名行師可乎然則或曰侵)
　　(或曰伐何也聲罪致討曰伐潛師掠境曰侵聲罪/者嗚鍾擊鼓整衆而行兵法所謂正也潛師者銜)
　　(枚卧鼓出人不意/兵法所謂奇也)
　　　(案春秋書侵五十七書伐二百一十三𫝊例/亦有不同者恐無名行師之說亦可參通)
冬十月
十有六年春王正月○夏宋人齊人衞人伐鄭左氏(宋/故)
　(也/)張氏(伐鄭不止為宋而已蓋鄭/不服則諸侯之心未一也)
秋荆伐鄭左氏(鄭伯自櫟入緩告于楚秋/楚伐鄭及櫟爲不禮故也)張氏(齊伯未/定楚威)
　(浸及中國自桓二年鄭已懼楚至此三十餘年而/後受兵楚之威不輕用如此至是始為中國患矣)
　　　(案鄭桓公始寄帑於虢鄫得十邑而國之前華/後渭左洛右濟主芣騩而食溱洧實春秋要領)
　　　(之國而南北之樞紐也故楚禍及鄭始此而終/春秋為伯主之輕重焉○又案經書荆伐鄭二)
　　　(始此年楚人伐鄭四始僖元年書楚子伐鄭五/始宣四年書大夫伐鄭四始成六年楚會諸侯)
　　　(伐鄭二始襄/二十四年)
冬十有二月會齊侯宋公陳侯衞侯鄭伯許男滑伯滕
子同盟于幽(幽宋地穀公羊有公/字  公  有曹伯字)左氏(同盟于幽鄭成/也注書會魯會)
　(之不書其人微者也言同盟服異也陳每在衞下齊/桓始伯楚亦始强陳介於二大國之間而為三恪之)
　(客故齊因而進/之遂班衞上)公羊(同盟者何同欲也注同心欲盟/也同心為善善必成同心為惡)
　(惡必成故重/而言同心也)穀梁(同者有同也同尊周也不言公内/外寮一疑之也注十三年北杏諸)
　(侯俱疑桓非受命之伯欲共以事推之可乎今于此/年諸侯同共推桓而魯與齊讎外内同一疑公可事)
　(齊不會不書公以著疑焉同官為寮謂諸侯也至二/十七年同盟于幽遂伯齊侯疏言此會公實與之而)
　(經不言公者外内諸侯同一疑公不知可事齊乎不/可事齊乎故去公以著疑也然柯之盟書公者彼要)
　(齊歸田非事齊之事此盟欲推齊為伯/與共尊事之故經不言公以示意也)胡氏(會者公/也不書)
　(公諱也其諱公何也齊桓始伯仗義以盟而魯首叛/盟故諱不稱公惡失信也其曰同盟何也程氏曰上)
　(無明王下無方伯列國交爭桓公始伯天下與之故/書同盟志同欲也自古皆有死民無信不立故聖人)
　(以信易食答子貢之問君子以信易生重桓公之失/春秋之諱公與是盟也豈不以信之重於生與食乎)
　(先儒或以為不書公者諱與讎盟誤矣/果以桓為讎曷不於柯之盟諱之也)陳氏(諸侯初/主盟也)
　(自是無特相盟者矣盟未有言同者於是言同盟以/齊桓之初主盟也夫主盟者舉天下而聽於一邦也)
　(王者不作舉天下而聽於一邦古未之有也於其始/書也曰同盟同衆辭也猶未予以專主是盟也再盟)
　(于幽之後天下知有齊桓/而已矣内不言公諱之也)
　　　(案經書同盟十六齊桓伯二此年幽二十七年/盟幽是也晉靈伯一文十四年新城是也景伯)
　　　(五宣十二年清丘十七年斷道成五年蟲牢七/年馬陵九年蒲是也晉厲伯二成十五年戚十)
　　　(七年柯陵是也晉悼伯四成十八虛朾襄三雞/澤九年戲十一年亳城北是也平昭各一襄二)
　　　(十五重邱昭十三平丘是也胡氏有二例有諸/侯同欲而稱同者有惡其反覆而稱同者除于)
　　　(蒲亳城北惡其反覆外其餘皆可入同欲之例/矣穀梁有二例曰同尊周也同外楚也除二幽)
　　　(為尊周外其餘皆可入外楚之例矣但本不可/以同欲為皆美故二幽馬陵于戚雞澤雖可襃)
　　　(而清丘斷道蟲牢亦書同新城虛朾于戲雖無/貶而重丘平丘亦書同此公羊所謂同心為善)
　　　(善必成同心為惡惡必成者也要之三說皆有/通處當參考為是然伯事盛時每不書同書同)
　　　(者獨齊伯之方始晉伯之漸衰也則楊士勛所/謂召陵首止之後楚不敢爭襃大齊桓不復言)
　　　(同及楚人强盛中國畏之每命同盟同心外楚/其說亦有理由是言之則晉文之不書同亦可)
　　　(通矣劉氏以同盟為殷同之盟同盟之禮見於/覲禮為壇祀方明方伯臨之桓非受命之伯假)
　　　(同盟之禮率諸侯以尊天子蓋自是始伯也張/氏因其說曰古者方嶽有同盟以示其考禮脩)
　　　(德以尊天子之意桓公至是以諸侯旣授以事/而伯業定因舉是禮約束諸侯尊周以掩其無)
　　　(王之事自此欲制諸侯而脅從之者皆稱同盟/而善惡則各繫其事焉劉氏說胡氏雖不取然)
　　　(亦是一說也但施之清丘大夫之盟有不合耳/餘見新城及亳城北下○又案左氏經文會不)
　　　(言公者三此年幽及僖十九年齊二十九年翟/泉也杜氏以幽與齊皆微者獨翟泉為諱公穀)
　　　(梁以此會為去公以著疑于齊為内之卑者翟/泉又有公字公羊於三會皆有公字三家之異)
　　　(如此啖趙胡氏陳氏皆從左氏經文趙子以此/會為諱與讎盟于齊翟泉皆諱公與大夫盟則)
　　　(三會皆公與也胡氏以此會諱公失信于齊為/諱與楚盟翟泉為諱與王子盟則三會亦皆公)
　　　(與也陳氏以為齊初主盟不言公楚初與盟不/言公晉大夫初會盟不言公則三會亦皆公與)
　　　(也要之胡氏與陳氏二說皆可通穀梁疑之之/說據其本㫖則公本與盟但以諸侯皆疑故去)
　　　(公以見之而說者以為魯疑/而不會則又郢書而燕說矣)
邾子克卒左氏(注克儀父名稱子者蓋/齊桓請王命以為諸侯)穀梁(其曰子進/之也注附)
　(齊而尊周室/王命進其爵)
　　　(案王命之說三𫝊皆無明文然据左氏此年冬/王使虢公命曲沃伯以一軍為晉侯則天子猶)
　　　(有黜/陟也)
十有七年春齊人執鄭詹(詹公羊/作瞻)左氏(鄭不朝也注齊/桓始伯鄭旣伐)
　(宋又不朝齊詹為鄭執政大臣諸齊見執不/稱行人罪之也諸執大夫皆稱人以執賤之)胡氏(書/齊)
　(人執詹惡齊之詞也鄭旣侵宋又不朝齊詹為執政/蓋用事之臣也其見執冝矣而以惡齊何也以責人)
　(之心責已則盡道以愛已之心愛/人則盡仁此春秋待齊之意也)張氏(鄭大夫叔詹/也不氏與柔)
　(溺/同)
　　　(案鄭詹說左氏是公穀皆以詹為佞人此無据/之言杜氏以稱人為賤之穀梁又以稱人為與)
　　　(齊皆非公羊又以為魯信用詹計取齊淫女丹/楹刻桷卒為後敗故甚其受佞其說出緯文謬)
　　　(妄不取餘/見濤塗下)
夏齊人殱于遂(殱公羊/作瀐)左氏(遂因氏頜氏工婁氏須遂/氏饗齊戍醉而殺之齊人)
　(殱/焉)公羊(瀐積也衆殺戍者也/注積死非一之詞)穀梁(殱者盡也何為不/言遂人盡齊人也)
　(無遂之詞也無遂則何為言遂其猶存遂也存遂奈/何曰齊人滅遂使人戍之遂之因氏飲戍者酒而殺)
　(之齊人殱焉/此謂狎敵也)胡氏(春秋書此者見齊人滅遂恃强陵/弱非伐罪弔民之師遂人書滅乃)
　(亡國之善詞上下之同力也夫以亡國餘民能殱强/齊之戍則申胥一身可以存楚楚雖三户可以亡泰)
　(固有此理足為强而不義之/戒弱者亦可省身而自立矣)張氏(所以伸遂人以/死復讎之志也)
秋鄭詹自齊逃來左氏(注詹不能伏節守死以解國/患而遁逃苟免書逃以賤之)穀
　梁(逃義/曰逃)胡氏(逃義曰逃逃者匹夫之事詹之見執若/其有罪雖死可也儻曰無罪苟見免焉)
　(請從惠於會使諸侯聞之則不辱君命矣不能以理/自明而反效匹夫之行遁逃苟免越在他國不亦賤)
　(乎特書曰逃以著其幸免而不知命之罪也齊桓始/伯同盟于幽而魯首叛盟受其逋逃虧信義矣書自)
　(齊逃來又/以罪魯也)陳氏(書逃來譏/與之接也)
　　　(案逃例三此年及僖五年鄭伯逃歸不盟襄七/年陳侯逃歸也君臣同詞皆匹夫之事也然宣)
　　　(十七年高固逃歸不書襄十六年高厚/逃歸不書則春秋不以逃義罪二子也)
冬多麋左氏(注麋多則害五/稼故以災書)公羊(記異也注麋之為言/猶迷也象魯為鄭瞻)
　(所迷惑也言/多以多為異)穀梁(注京房傳廢正作淫/為火不明則國多麋)胡氏(麋魯所/有也多)
　(則為異以其又害稼也故書此亦禹放龍/蛇周公逺犀象之意也害稼則及人矣)
十有八年春王三月日有食之左氏(注不書日/官失之)穀梁(不/言)
　(日不言朔夜食也何以知其夜食也曰王者朝日故/雖為天子必有尊也貴為諸侯必有長也故天子朝)
　(日諸侯朝朔注天子𤣥冕而朝日於東門之外故日/始出而有虧傷之處是以知其夜食也疏此禮記玉)
　(藻/文)
夏公追戎于濟西左氏(不言其來/諱之也)公羊(此未有言伐者/其言追何大其)
　(為中國追也此未有伐中國者則其言為中國追何/大其未至而豫禦之也其言于濟西何大之也注大)
　(公除害恩/及濟西也)穀梁(不言戎伐我何也以公之追之不使/戎邇於我也于濟西者大之也何大)
　(焉為公之追之也注言/戎遠來必大有徒衆)胡氏(此未有言侵伐而書追/戎是不覺其來已去而)
　(追之也為國無武備啟戎心而不知警危道也/春秋之意其必未雨而徹桑土閒暇而明政刑)
　　　(案經書追二又/見僖二十六年)
秋有􁉃左氏(為災也注短狐也蓋/以含沙射人為災)公羊(記異也注􁉃之/猶言惑也其毒)
　(害傷人形體不可見象魯為鄭/瞻所惑言有者以有為異也)穀梁(一有一亡曰有/􁉃射人者也注)
　(或有或亡不常也京房傳曰忠/臣進善君不識厥咎國生􁉃)胡氏(􁉃魯所無也故/以有書夫以含)
　(沙射人其為物微矣魯人察之以聞于朝魯史異之/以書于策何也山隂陸佃曰􁉃隂物也麋亦隂物也)
　(是時莊公上不能防閑其母下不能正其身陽淑消/而隂慝長此惡氣之應其說是也然則簫韶作而鳯)
　(凰來儀春秋成而麟出于野何足怪乎/春秋書物象之應欲人之慎所感也)
　　　(案記異書有三此年有蜮及二十九年有蜚昭/二十五年有鸜鵒來巢公疏曰此不言來者亂)
　　　(氣所生非/自外來也)
冬十月
十有九年春王正月○夏四月○秋公子結媵陳人之
婦于鄄遂及齊侯宋公盟左氏(注結魯大夫大夫出竟/有可以安社稷利國家)
　(者則專之可也結在鄄聞齊宋有會權事之冝去其/本職遂與二君為盟故備書之本非魯公意而又失)
　(媵陳之好故/冬各來伐)公羊(媵者何諸侯娶一國則二國徃媵/之以姪娣從諸侯壹聘九女諸侯)
　(不再娶媵不書此何以書為其有遂事書大夫無遂/事此其言遂何聘禮大夫受命不受辭出境有可以)
　(安社稷利國家者則專之可也注先是鄄幽之會公/皆不至公子結出境遭齊宋欲深謀伐魯故專矯君)
　(命而與之盟除國家之難全百姓之命故善而/詳録之先書地後書盟者明出竟乃得專之也)穀梁
　(媵淺事也不志此其志何也辟要盟也何以見其辟/要盟也媵禮之輕者也盟國之重也以輕事遂乎國)
　(重無說其曰陳人之婦略之也其不日數渝惡之也/注魯使公子結要二國之盟欲自託於大國未審得)
　(盟與不故以媵婦為名得盟/則盟不則止此行有辭也)胡氏(媵淺事陳人微者/公子往焉是以所)
　(重臨乎禮之輕者也齊侯伯主宋公王者之後盟國/之大事也大夫輒與焉是以所輕當乎禮之重者也)
　(禮者不失已亦不失人失已與人冦之招也是故結/書公子而曰媵陳人之婦譏其重以失已也齊宋書)
　(爵而曰遂譏其輕以失人也遂者專事之詞聘禮大/夫受命不受詞出境有可以安社稷利國家則專之)
　(可也謂本有此命得以便冝從事特不受專對之詞/耳若違命行私雖有利國家安社稷之功使者當以)
　(矯制請罪有司當以擅命論刑終不可以/一時之利亂萬世之法是春秋之㫖也)
　　　(案魯大夫書遂始於此僖三十年公子遂遂如/晉襄公十二年季孫宿遂入鄆大夫之專固有)
　　　(漸然盟聘而專猶可也兵事而專甚矣然胡氏/釋遂字又有專事兩事生事之殊要之皆不冝)
　　　(遂也公羊以為善穀梁以/為魯實使之皆非經㫖)
夫人姜氏如莒張氏(非父母國而出入縱恣莊公無復/防閑之意而執國政者無人可知)
　(矣/)
冬齊人宋人陳人伐我西鄙左氏(注幽之盟魯使微者/會鄄之盟又使媵臣)
　(行所以/受敵)公羊(注鄙者邊垂之/詞勞且逺也)穀梁(其曰鄙逺之也不/以難邇我國也)
　胡氏(奉詞曰伐其稱人將卑師少也結方與二國盟/則其來伐何齊桓始伯責魯不共所謂失己與)
　(人以招寇也或以結能為魯設免難之䇿為齊宋畫/講好之計身在境外而權其國家為春秋予之故書)
　(公子/非矣)
　　　(案經書齊伐我十四始於此莒伐我三邾伐我/三吳伐我一皆書鄙穀梁說是也惟哀公之編)
　　　(呉伐我齊國書伐我不書鄙者胡氏各有說○/又案齊之伐魯雖由公子結之不共然魯自受)
　　　(鄭詹而背盟幽之信已得罪於齊矣齊宋伐魯/之謀恐公羊亦得之但公子結又重齊之忿耳)
　
　
　
　
　
　
　
　春秋會通卷六
欽定四庫全書
　春秋會通卷七　　　　　　元　李廉　撰
　　莊公
二十年春王二月夫人姜氏如莒○夏齊大災張氏(天/火)
　(曰災書大志其甚也齊/人來告魯往弔之故書)
　　　(案公羊曰大災者何大瘠也大瘠者何㾐也外/災不書此何以書及我也注㾐者民疾疫也齊)
　　　(侯淫諸姑姊妹不嫁者七/人所致此說無据不取)
秋七月○冬齊人伐戎(戎穀梁/作我)張氏(齊桓於是舉攘夷/之兵戎在徐州之)
　(域最近齊魯/故先治之也)
二十有一年春王正月○夏五月辛酉鄭伯突卒○秋
七月戊戌夫人姜氏薨○冬十有二月葬鄭厲公
　　附録(左氏王/室事)左氏(莊公十二年莊王崩十三年僖/王立十六年王命曲沃武公為)
　　(晉侯十七年僖王崩孫惠王立十八年虢公晉侯/朝王皆賜玉五瑴馬三匹非禮也王命諸侯名位)
　　(不同禮亦異數不以禮假人虢公晉侯鄭伯使原/莊公逆王后于陳陳媯歸于京師實惠后十九年)
　　(初王姚嬖於莊王生子頹有寵及惠王即位蒍國/邊伯因蘇氏奉子頽以伐王不克奔衞衞師燕師)
　　(伐周二十年鄭伯和王室不克鄭伯遂以王歸處/於櫟王子頽享五大夫樂及徧舞二十一年鄭虢)
　　(胥命于弭同伐王城殺子頽王與之武公之略自/虎牢以東五月鄭厲公卒王廵虢守虢公為王宫)
　　(于玤王與之酒泉鄭伯之享王也王以后之鞶鑑/予之虢公請器王予之爵鄭伯由是始惡於王為)
　　(僖二十四年鄭/執王使張本)
二十有二年春王正月肆大眚(眚公羊/作省)左氏(注赦有罪/也易稱赦)
　(過宥罪書稱眚災肆赦傳稱肆眚圍鄭皆放赦罪人/蕩滌衆故以新其心有時而用之非制所常故書)
　穀梁(肆失也眚災也災紀也失故也為嫌天子之葬/也注災罪惡紀治理也有罪當治理之今失之)
　(者以文姜之故文姜罪應誅絶若/不赦除衆惡而書葬嫌天子許之)胡氏(肆眚者蕩滌/瑕垢之稱也)
　(吕刑曰五刑之疑有赦五罰之疑有赦周官司剌掌/赦宥之法一宥曰不識再宥曰過失三宥曰遺忘一)
　(赦曰幼弱再赦曰老旄三赦曰憃愚未聞肆大眚也/大眚皆肆則廢天討虧國典縱有罪虐無辜惡人幸)
　(以免矣後世有以姑息為政數行赦宥惠姦宄賊良/民而其弊益滋蓋流於此故諸葛孔明曰治世以大)
　(德不以小惠肆眚/而曰大眚譏失刑)
　　　(案肆眚之為赦罪杜氏穀梁同但穀梁以為為/文姜之故己為臆說而杜氏亦無貶文則皆未)
　　　(至也公羊曰肆者何跌也大省者何災省也肆/大省何以書譏始忌省也注謂子卯日也夏殷)
　　　(亡日先王常以此日省吉事不舉今魯有夫/人喪忌省日不哭故譏之其說無義不敢取)
癸丑葬我小君文姜穀梁(小君非君也其曰君何也以/其為公配可以言小君也)
　胡氏(文姜之行惡矣而用小君之禮其無譏乎以書/夫人孫于齊不稱姜氏及書哀姜薨于夷齊人)
　(以歸考之則譏小君典禮當謹之於始而後可正也/文姜已歸為國君母臣子致送終之禮雖欲貶之不)
　(可得/已也)
陳人殺其公子禦寇左氏(陳人殺其大子禦寇陳公子/完與顓孫奔齊齊侯使敬仲)
　(為卿辭使為工正初陳厲公蔡出也蔡人殺五父而/立之生敬仲懿氏卜妻敬仲曰吉有媯之後將育于)
　(姜五世其昌並于正卿八世之後莫之與京及陳之/初亡陳桓子始大於齊其後亡也成子得政注陳宣)
　(公大子也陳人惡其殺大子之/名故不稱君父以國討公子告)穀梁(不言大夫未命/為大夫也公子)
　(之重視/大夫)胡氏(公子之重視大夫殺而或稱君或稱國/或稱人何也稱君者獨出於其君之意)
　(而大夫國人有不與焉如晉侯殺其世子申生之類/是也稱國者國君大夫與聞其事而不請於天子如)
　(鄭殺其大夫申侯之類是也稱人有二義其一國亂/無政衆人擅殺而不出於其君則稱人如陳人殺其)
　(公子禦寇之類是也其一弑君之賊人人所得討背/叛之臣國人之所同惡則稱人如衞人殺州吁鄭人)
　(殺良霄之類是也考於𫝊之所載/以觀經之所斷則罪之輕重見矣)張氏(不稱世子未/誓於天子也)
　(未誓則稱公子重王命也禦寇乃君之適嗣為一國/之儲貳而衆人得以殺之則其所以自處必有失其)
　(道者矣故劉氏譏禦寇之為人子足/以殺其身而春秋略殺者之罪也)
夏五月
　　　(案以五月首時范甯曰未詳諸𫝊皆以為下有/闕文是也何休曰以五月首時者譏莊公娶仇)
　　　(國女不可以事先祖奉四時祭祀猶五/月不宜以首時此近穿鑿姑備于此)
秋七月丙申及齊高傒盟于防左氏(注高傒齊之貴卿/而與魯之微者盟)
　(齊桓謙接諸/侯以崇霸業)公羊(高傒齊之貴大夫曷為就吾微者/盟公也公則曷為不言公諱與大)
　(夫盟/也)穀梁(不言公高傒伉也注書日則公盟也/高傒驕伉與公敵體恥之故不書公)胡氏
　(微者名姓不登於史策高傒齊之貴大夫曷為就吾/之微者盟蓋公也不言公諱與高傒盟也來議結㛰)
　(娶仇人女大惡也娶者其為吉下主乎己上/主乎宗廟以為有人心者冝於此焉變矣)
　　　(案穀梁注曰微者盟不日故及宋盟宿及蘇子/盟女栗不書日者微者之盟也及高傒處父荀)
　　　(庚良夫郤犫孫林父向戍皆書日者實公盟而/諱之也此說是矣杜氏恐失之公出國都而盟)
　　　(惟高傒向戍蓋公不敢坐盟之此正與晉悼出/長樗盟公相似然晉悼與公敵體則出而盟公)
　　　(可以為謙魯公屈體而從大夫卑莫甚矣○又/案左氏記管仲曰有天子之二守國高在故國)
　　　(高二族皆/齊上卿)
冬公如齊納幣左氏(注公不使卿而親納幣非禮也母/喪未再朞而圖昬二傳不見所譏)
　(左氏又無傳/失禮明故)公羊(納幣不書此何以書親納幣非禮/也注納幣即納徵用𤣥纁束帛儷)
　(皮時莊公實以淫泆大惡不可言故因其有事於納/幣以無廉恥為譏不譏喪娶者舉淫為重也凡公之)
　(齊所以起淫者/皆以危致也)穀梁(納幣大夫之事也公之/親納幣非禮也故譏之)胡氏(公/親)
　(如齊納幣則/不待貶也)
　　　(案納幣例三文二年公子遂譏喪娶成八年宋/公孫夀昬禮不當使公孫也蓋昬常事不書凡)
　　　(書皆譏矣又禮有六禮納采問名納吉納徵請/期親迎穀梁曰禮有納采問名納徵告期四者)
　　　(備而後娶納幣即納徵逆女即親迎春秋止書/此二禮者以納幣方契成逆女為事終舉重之)
　　　(義/也)
二十有三年春公至自齊公羊(桓之盟不日其會不致/信之也此之桓國何以)
　(致危之也何危爾公一陳佗也/注据柯盟不日不致陳佗外淫)張氏(告于廟也聖人/以舉動之公往)
　(返之節質之幽明而無愧也今莊公忘父讎而娶其/女冒母喪而往納幣以此告廟謂有人心者冝於此)
　(焉變/矣)
　　　(案齊桓之編莊公與之會盟遇伐救者凡皆不/書至獨三如齊書至者此三事皆為娶仇女而)
　　　(行也僖公與之會盟七不書至兩如齊亦不至/獨伐楚伐鄭牡丘于淮書至伐楚伐鄭大其功)
　　　(牡丘于淮志其衰/也當參公穀方通)
祭叔來聘左氏(注穀梁以祭叔為祭公來聘魯天子内/臣不得外交故不言使不與其得使聘)
　穀梁(其不言使何也天子之内臣也不正其外交故/不與使也注天子寰内諸侯叔名徐邈云祭叔)
　(為祭/公使)胡氏(祭伯來朝不言朝祭叔來聘不言使尹氏/王子虎劉卷來訃而不言其爵秩皆所以)
　(正人臣之義也人君而明此不容下此之臣/人臣而明此不為交私之計黨錮之禍息矣)陳氏(王/命)
　(不行於天下莊僖崩葬不見於經故自桓之/中年王室無聘魯者於是祭叔私相為好也)
　　　(案鄭氏曰諸稱使者皆是奉王命其人無自來/之意今祭叔不一心於王而欲外交不得王命)
　　　(來故去使以見之此說是范氏意以為祭伯時/不為王卿大夫欲外交而來通魯以其本無王)
　　　(命故不得言聘今祭叔見是天子大夫而恣意/任情欲外接諸侯雖請王命非王大心故不稱)
　　　(使或以為祭叔亦無王命以是天子大夫假王/命而來本非王命故不稱使也此亦足以明祭)
　　　(伯書來祭叔書聘之說然如徐邈說則亦不必/疑矣但邈語亦未知所据何休以為公一陳佗)
　　　(故絶使若我無君因不與/天子下聘小人亦難取)
夏公如齊觀社左氏(非禮也曹劌諫曰不可夫禮所以/整民也故會以訓上下之則制財)
　(用之節朝以正班爵之義帥長幼之序征伐以討其/不然諸侯有王王有廵守以大習之非是君不舉矣)
　(君舉必書書而不法後嗣何觀/注齊因祭社蒐軍實故往觀)公羊(何以書諸侯越/竟觀社非禮也)
　(注社者土地之主祭者報德也生萬物居人民德至/厚功至大故感春秋而祭之天子用三牲諸侯用羊)
　(豕諱淫言觀社/與納幣同義)穀梁(常事曰視非常曰觀觀無事之/詞也以是為尸女也無事不出)
　(竟注尸主也/主為女往爾)胡氏(莊公將如齊觀社曹劌諫曰齊棄/大公之法觀民於社君為是舉而)
　(往觀之非故業也天子祀上帝諸侯會之受命焉諸/侯祀先公卿大夫佐之受事焉不聞諸侯之相會祀)
　(也君舉必書書而/不法後嗣何觀)
　　　(案胡氏引曹劌之言出國語其上文即與左氏/所引相出入而又有先王制諸侯使五年四王)
　　　(一相朝之說蓋國語所記詳而左氏略矣○又/案左氏襄二十四年齊社蒐軍實使客觀之是)
　　　(齊因社以誇耀兵事非一日矣而程子曰昬議/尚疑故公因觀社再往請議後一年方逆蓋齊)
　　　(難之觀此亦足以見齊桓欲親魯以圖伯而/親之不以其道此說有見亦因穀梁發之)
公至自齊
　　附録穀梁(公如往時正也致月故也/如往月致月有懼焉爾)
荆人來聘(楚成以去年/弑兄而立)左氏(注不書荆子使某來聘君/臣同詞者蓋楚之始通未)
　(成其/禮)公羊(荆何以稱人始能聘也注春秋王魯因其/始來聘明夷狄能慕王化脩聘禮受正朔)
　(者當進之故使稱人也稱人當繫/國而繫荆者許夷狄者不一而足)穀梁(善累而後進/之其曰人何)
　(也舉道不待再注明聘問之禮朝宗/之道非夷狄之所能故一舉而進之)胡氏(荆自莊十/年始見于)
　(經十四年入蔡十六年伐鄭皆以州舉者惡其猾夏/不恭故外之也至是來聘遂稱人者嘉其慕義自通)
　(故進之也朝聘者中國諸侯之事雖蠻夷而能脩中/國諸侯之事則不念其猾夏不恭而遂進焉見聖人)
　(之心樂與人為善矣春秋謹華夷之辨而/荆呉徐越諸夏之變於夷者故書法如此)陳氏(聘未/有書)
　(人者其稱人何荆未有大夫也聘未有不稱使者其/不稱使何荆未有君也荆未有君大夫而稱人於是)
　(始蓋進之也隱桓之春秋舎王室若姻鄰無聘魯者/矣舎王室姻鄰無聘魯者而荆人先諸夏脩聘於上)
　(國進之也/者憂之也)張氏(楚自四五年來先加兵於蔡鄭而/聘使至魯已用逺交近攻之術矣)
　　　(案荆之聘魯三始書荆人繼書楚子使椒又繼/書楚子使薳罷蓋進之以漸也其進之之義三)
　　　(傳皆同然夷狄之情每假禮以行其詐荆聘魯/而旋有伐鄭之師介朝魯而繼有侵蕭之役秦)
　　　(人歸禭來聘而意在河曲之戰其窺覘之謀/離間之術常如此故陳氏張氏之說皆得之)
公及齊侯遇于穀穀梁(及者内為志焉爾/遇者志相得也)張氏(為昬姻/而齊難)
　(之也不可與為昬姻則當絶之數與之約然後與之/書此所以著莊公之不子而齊桓之待人不以義也)
蕭叔朝公(蕭今徐/州蕭縣)左氏(注蕭附庸國叔名就穀朝公故/不言來凡在外朝則禮不得具)
　(嘉禮不/野合)公羊(其言朝公何公在外/也注惡公不受於廟)穀梁(微國之君未/爵命者其不)
　(言來於外也朝于廟正也於/外非正也疏書名附庸常例)胡氏(穀齊地蕭叔附庸/之君也為禮必當)
　(其物與其所而後可以言禮大夫宗婦覿而用幣則/非其物也蕭叔朝公在齊之穀則非其所也嘉禮不)
　(野合而朝公于外是委之於野矣故禮非其所君子/有弗受必反於正而後止此亦春秋撥亂之意也)
　　　(案蕭叔左氏穀梁皆以為名胡氏以入中國附/庸稱字之例正義曰蕭本宋邑宋桓公之立蕭)
　　　(叔大心有功焉宋入封以為附庸○又案蕭叔/之朝公與僖公之朝王所其非地一也彼言所)
　　　(而此不言所者王者以天/下為家無適而非所也)
秋丹桓宫楹○冬十有一月曹伯射姑卒○十有二月
甲寅公會齊侯盟于扈(扈鄭地在滎/陽卷縣西北)公羊(桓之盟不日/此何以日危)
　(之也何危爾我貳也魯子曰我貳者非彼然我然/也注莊公有淫泆污貳之行動作有危故日之也)穀
　梁(注桓盟不日此盟日者前公如齊觀社傳曰觀無/事之詞以是為尸女也公怠棄國政比行犯禮憂)
　(危甚矣霸主降心親與之盟實有𢎞濟之功而魯得/免於罪臣子所慶莫重於此時事所重文亦冝詳故)
　(特謹日/以著之)胡氏(程氏曰遇于穀盟于扈皆為要結姻好/也傳稱男子二十而冠三十而不娶則)
　(非禮矣然天子諸侯十五而冠者以娶必先冠而國/不可久無儲貳欲人君早有繼體故因以為節也鰥)
　(者老而無妻之稱舜方三十未娶而師錫帝堯已曰/有鰥在下矣妻帝之二女則不告於父母堯亦不告)
　(而妻焉其欲及時而無過如此也今莊公生于桓之/六年至是三十六載矣以世嫡之正諸侯之貴尚無)
　(内主同任社稷之事何也蓋為文姜所制使必娶于/母家而齊女待年未及故莊公越禮不顧如此其急)
　(齊人有疑如此其緩而遇于穀盟于扈要結之也娶/夫人奉祭祀為宗廟之主而母言是聽不以大義裁)
　(之至於失時不孝甚矣春/秋詳書于䇿為後戒也)張氏(至此又盟以結其/信而後許之也)
　　　(案齊桓之編會盟惟此盟及葵丘書日此盟公/羊以為危之范甯以為喜之二說稍不同穀疏)
　　　(曰傳雖有桓盟不日信之文亦有不日數渝惡/之事故知此日者喜伯者與盟也此時齊桓威)
　　　(德旣盛與公結盟何得有危故范氏以為臣子/所慶而詳之也然以上文三書至之法觀之則)
　　　(公羊說/亦是)
二十有四年春王三月刻桓宫桷左氏(非禮也御孫諌/曰臣聞之儉德)
　(之共也侈惡之大也先君有共德而君納諸大惡無/乃不可乎外傳匠慶師曰無益於君而替前之令德)
　(臣故曰庶可/已矣公弗聽)公羊(譏何譏爾/非禮也)穀梁(禮楹天子諸侯黝/堊大夫倉士黈丹)
　(楹非禮也天子之桷斲之礱之加密石焉諸侯斲之/礱之大夫斲之士斲本刻桷非正也夫人所以崇宗)
　(廟也取非禮與非正而加之於宗廟以飾夫人非正/也刻桓宫桷丹桓宫楹斥言桓宫以惡莊也疏禰宫)
　(不忍斥之故謂之新宫今惡莊/公不子故斥言桓宫以見之)胡氏(公將逆姜氏為/盛飾以誇示之)
　(此非特有童心而已自常情觀之丹楹刻桷疑若小/失而春秋詳書于策御孫以為大惡何也桓公見殺)
　(于齊則不能復而盛飾其宫誇示仇人之女乃有亂/心廢人倫悖天道而不知正者也御孫知為大惡而)
　(不敢盡言春秋謹禮於微正後世人主之心術/者也故詳書于策斥言桓宫以惡莊為後鑑也)
葬曹莊公○夏公如齊逆女秋公至自齊公羊(親迎禮/也注諱)
　(淫故使若以得禮書也禮諸侯旣娶三月然後夫人/見宗廟見宗廟然後成婦禮疏注言三月廟見者欲)
　(道莊公夫人未至于國而/行婦事旣非正禮明矣)穀梁(親迎恒事也不志此/其志何也不正其親)
　(迎於齊也迎者行見諸/舎見諸先至非正也)胡氏(穀梁子曰不正/其親迎於齊也)陳氏(親/逆)
　(女不書惟莊公特書之則以娶齊女也於是莊公生/三十七年而在位二紀矣制於其母必齊女也而後)
　(娶齊人重要之為之親納幣而觀社遇于穀盟于扈/一嵗而三見於齊丹楹刻桷以飾夫人夫人猶踰時)
　(然後入大夫宗婦以幣覿此何禮也是故書逆書至/而後書入夫人未有言入者入難詞也書逆以病莊)
　(公也書入以惡哀姜也亦以譏齊桓也春秋之書夫/人未有詳於此者也据莊十一年𫝊齊侯來逆共姬)
　(不/書)
　　　(案逆女例五已見桓三年此條諸𫝊/皆同惟公羊杜氏以為合禮非也)
　　附録(胡氏常/事例)胡氏(所謂常者其事非一有月事之/常則視朔是也有時事之常則)
　　(蒐狩烝嘗是也有嵗事之常則郊社雩祭之類是/也有合禮之常則㛰姻納幣逆女至歸之類是也)
　　(凡此類合禮之常則不志矣其志則於禮不合將/以為戒者也若夫崩薨卒葬即位之類不以禮之)
　　(合否而皆書此人道始終/之大變也其於親迎異矣)
　　　(案趙氏祭祀昬姻賦稅軍旅蒐狩皆國之大事/其合禮者夫子脩經之時悉皆不書公穀云常)
　　　(事不書是也其非者及合於變之正者/乃書之而増損其文以寄襃貶之意)
八月丁丑夫人姜氏入左氏(注哀姜也公羊傳以為姜/氏要公不與公俱入蓋以)
　(孟任故丁丑入/而明日乃朝廟)公羊(其言入何難也其言日何難也/其難奈何夫人不僂不可使入)
　(與公有所約然後入注僂疾也約約逺媵妾也夫人/稽留不肯疾順公不可使即入公至後與公約定八)
　(月丁丑乃入/故為難詞也)穀梁(入者内弗受也日入惡入者也何/用不受也以宗廟弗受也娶仇人)
　(子弟以薦舎於前/其義不可受也)胡氏(何以不致不可見乎宗廟也/姜氏齊襄公之女入者不順)
　(之詞以宗廟為弗受也昬義以正始為先而公不與/夫人皆至姜氏不從公而入己失夫婦之正弑閔孫)
　(邾之亂兆矣莊公不勝其母越禮踰時俟仇人之女/薦舎於宗廟以成好合卒使宗嗣不立弑逆相仍幾)
　(至亡國春秋詳書其事以著/莊公不孝之罪為後戒也)
戊寅大夫宗婦覿用幣左氏(哀姜至公使宗婦覿用幣/非禮也御孫曰男贄大者)
　(玉帛小者禽鳥以章物也女贄不過榛栗棗脩以告/䖍也今男女同贄是無别也外𫝊宗人夏父展曰非)
　(故也公曰君作故對曰君作而順則故之逆則亦書/其逆也臣從有司懼逆之書於後也故不敢不告)
　公羊(用者不冝用也見用幣非禮也/然則曷用棗栗云乎腵脩云乎)穀梁(禮大夫不/見夫人不)
　(言及不正其行婦道故列數之也男子之贄羔鴈雉/腒婦人之贄棗栗鍜脩用者不冝用也大夫國體也)
　(而行婦道惡之/故謹而日之也)胡氏(禮夫人至大夫郊近明日執贄/以見宗婦大夫之妻也公事曰)
　(見私事曰覿見夫人禮也曷為以私言之夫人不可/見乎宗廟則不可以臨諸臣故以私言之也覿用幣)
　(何以書男女同贄是無别也公子牙慶/父之亂兆矣春秋詳書正始之道也)
大水公羊(注夫人不制遂淫二叔/隂氣盛故明年復水也)
冬戎侵曹曹羈出奔陳赤歸于曹(公穀經以赤歸/于曹郭公為句)左氏
　(注羈蓋曹世子也先君旣葬而不稱爵者微弱不能/自定曹人以名赴赤曹僖公也蓋為戎所納故曰歸)
　胡氏(杜預謂羈蓋曹世子也曹伯已葬猶不稱爵者/以微弱不能君故為戎所逐爾赤者曹之庶公)
　(子歸易詞也宋人執鄭祭仲而忽出突歸權在宋也/戎侵曹而羈出赤歸制在戎也使鄭忽曹羈明而能)
　(斷雖有宋戎之衆突赤之孽何縁而起以國儲君副/不能自定其位於誰責而可故雖以國氏皆不書爵)
　(為居正/者之戒)
　　　(案羈赤之事惟杜氏得之公羊曰曹羈曹大夫/也曹無大夫此何以書賢也何賢乎曹羈戎將)
　　　(侵曹羈諫曰戎衆以無義君請勿自敵也曹伯/不可三諫不納遂去之故君子以為得君臣之)
　　　(義也赤者何曹無赤者蓋郭公也郭公者何失/地之君也穀梁曰赤蓋郭公也何為名也禮諸)
　　　(侯無外歸之義外歸非正也二家大意皆以為/郭國之君名赤不能自治其國舎而歸于曹其)
　　　(說不通/不取)
郭公左氏(注蓋/闕誤)胡氏(先儒或以為郭亡於傳有之齊桓/之郭問父老曰郭何故亡曰以其)
　(善善而惡惡也公曰若子之言乃賢君也何至於亡/父老曰郭君善善而不能用惡惡而不能去所以亡)
　(也考其時與事謂之郭亡理或然也夫善善而不熊/用則無貴於知善惡惡而不能去則無貴於知惡未)
　(之或知者猶有所覬也夫旣或知之不能行其所知/君子所以高舉逺引小人所以肆行而無忌憚也然)
　(則非有能亡郭/者郭自亡爾)
二十有五年春陳侯使女叔來聘左氏(始結陳好也嘉/之故不名注女)
　(氏叔字季友相魯原仲相陳二人有舊故女叔來聘/季友冬亦報聘嘉好接備卿以字為嘉則稱名其常)
　(也/)穀梁(其不名何也天/子之命大夫也)陳氏(諸侯初交聘也前乎此/非王室若姻鄰無聘魯)
　(者於是交聘齊/桓公為之也)
　　　(案女叔稱字穀梁啖子張氏皆以為命大夫獨/公羊注以為敬老而書字其說曰禮七十雖庶)
　　　(人主孝而禮之疑非/春秋之意不敢取)
夏五月癸丑衞侯朔卒(惠公/也)○六月辛未朔日有人良之
鼓用牲于社(杜氏以長厯推辛未實七/月朔置閏失所故致月錯)左氏(非常也唯/正月之朔)
　(慝未作日有食之於是乎用幣于社伐鼓于朝注正/月正陽之月夏之四月周之六月也日食厯之常惟)
　(食於正陽之月則諸侯用幣于社請救於上公伐/鼓于朝退而自貴此辛未實七月朔故以為非常)公
　羊(日食則曷為鼔用牲于社求乎隂之道也以朱絲/營社或曰脅之注求責也社者土地之主月者土)
　(地之精上繫於天而犯日故鳴鼓而攻之脅其本也/朱絲營之助陽抑隂也先鼓後牲者先以尊命責之)
　(後以臣子禮接之所以為順也書/者善内感懼天災應變得禮也)穀梁(言日言朔食/正朔也鼓禮)
　(也用牲非禮也天子救日置五麾陳五兵五鼓諸/侯三麾三鼓三兵大夫擊門士擊柝言充其陽也)胡
　氏(案諸侯旅見天子入門不得終禮者四而日食與/焉古者固以是為大變人君所當恐懼脩省以荅)
　(天意而不敢忽也故夏書曰乃季秋月朔辰弗集于/房瞽奏鼓嗇夫馳庶人走周官鼓人救日月則詔王)
　(鼓大僕凡軍旅田役賛王鼔救日月亦如之諸侯用/幣于社伐鼓于朝退而自責皆恐懼脩省以荅天意)
　(而不敢忽也然則鼓用牲于社何以書譏/不鼓于朝而鼓于社又用牲則非禮矣)張氏(古人/應天)
　(以實不以文𦙍征周禮所載禮文之末/耳今莊公藐然於充陽之本鼓何益乎)
　　　(案日食而鼓用牲于社三此年六月及三十年/九月文十五年六月諸說皆用左氏獨公羊以)
　　　(為得禮未/知孰是)
伯姬歸于杞穀梁(不言逆何也逆之/道微無足道焉爾)胡氏(逆者非卿名/姓不登於史)
　(䇿則書歸以志禮之失也大夫來逆名姓已登於史/䇿足以志其失矣猶書歸者以别於大夫之自逆者)
　(也猶書歸者紀伯姬是也/自逆者莒慶齊高固是也)
秋大水鼓用牲于社于門左氏(亦非常也凡天災有幣/無牲非日月之眚不鼓)
　公羊(于社禮也于/門非禮也)穀梁(旣戒鼓而駭衆用牲可以已/矣救日以鼓兵救水以鼓衆)
　(疏知不合用牲者以用者不/冝用也鼓者所以發陽也)
冬公子友如陳左氏(注報女叔之聘諸魯出朝聘皆書/如不果彼國必成其禮故不稱朝)
　(聘春秋之常也公/子友莊公之母弟)公羊(注内朝聘言如者尊内也書/者録内所交接也朝京師大)
　(國善有加録文如楚有危/文聘無月者比於朝輕也)
　　　(案此内大夫出聘之始而亦季氏之始事也當/隱桓莊之閒上而周近而齊有求聘者矣魯曽)
　　　(無報謝之禮而女叔一來季友旋造陳庭繼又/躬行以會原仲之葬則陳魯之交蓋出於季友)
　　　(原仲之私情矣至行父初立首講陳好/猶前志也春秋託始於此豈無意乎)
二十有六年春公伐戎夏公至自伐戎張氏(為追于濟/西之恥報)
　(怨也莊公治國家之多缺而勞師于戎雖/能復怨何益於内治乎踰時書至危之也)
曹殺其大夫左氏(注不稱名/非其罪也)公羊(何以不/名衆也)胡氏(稱國以/殺者國)
　(君與用事大夫與謀其事不請于天子而擅殺之也/義係於殺而見殺者之是非有不足紀則止書其官)
　(曹殺其大夫宋人殺其大夫是也義係於人則兼書/其名氏楚殺其大夫得臣陳殺其大夫洩冶之類是)
　(也古者諸侯之卿大夫士命于天子而不敢專命有/罪則請于天子而不敢專殺及春秋時國無大小卿)
　(大夫士皆專命之而不以告于王朝有罪無罪皆專/殺之而不以歸於司寇無王甚矣五伯三王之罪人)
　(而葵丘之會猶曰無專殺大夫故春秋明書于䇿備/天子之禁也凡諸侯大夫方其交政中華會盟侵伐)
　(雖齊晉上卿止録其名氏至於見殺雖曹莒小國亦/書其官或抑或揚或奪或予聖人之大用也明此然)
　(後可以司賞/罰之權矣)陳氏(凡殺大夫恒名之此其不名何惡/君也莊公卒有戎難羈出奔陳赤)
　(於是簒曹簒而殺其大夫則必不義其君者也宋杵/臼無道而殺大夫則亦不義其君者也是故曹僖公)
　(之大夫不名宋昭/公之大夫不名)
　　　(案曹殺大夫公羊以為前年曹羈諌曹伯禦戎/曹伯不聽而死於戎諸大夫不伏節死義嗣子)
　　　(立而誅之不書名者衆也曹伯之死不書者為/曹羈諱也穀梁以為此大夫即曹羈曹伯不用)
　　　(其言乃使出奔他國終於受戮君子愍之不名/者賢之也其說迂晦不明不可取大抵羈出赤)
　　　(歸之際必有不附於赤者故赤殺之爾杜氏陳/氏之說得之但僖公二十五年宋成公殺其大)
　　　(夫無傳/不可考)
秋公會宋人齊人伐徐(張氏考據左氏/古本無公字)左氏(注宋序齊/上主兵)
　胡氏(案書伯禽嘗征徐戎則戎在徐州之域為魯患/舊矣是年春公伐戎秋又伐徐者必戎與徐合)
　(兵表裏為魯國之患也故雖齊宋將卑師少而公獨/親行其不致者役不淹時而齊人同會則無危殆之)
　(憂/矣)
冬十有二月癸亥朔日有食之
二十有七年春公會杞伯姬于洮左氏(非事也天子非/展義不廵守諸)
　(侯非民事不舉卿非君命不/越竟注伯姬莊公女洮魯地)胡氏(伯姬莊公女非事/而特會于洮愛其)
　(女之過而不能節之以禮此春秋所禁也惟不節之/以禮然後有使自擇配如僖公之於季姬而典訓亡)
　(矣/)
夏六月公會齊侯宋公陳侯鄭伯同盟于幽左氏(同盟/于幽)
　(陳鄭服也注二十二年陳亂而齊納敬仲二十五年/鄭文公之四年獲成於楚皆有貳心於齊今始服也)
　穀梁(同者有同也同尊周也於是而後授之諸侯也/其授之諸侯何也齊侯得衆也桓會不致安之)
　(也桓盟不日信之也信其信仁其仁衣裳之會十有/一未嘗有歃血之盟也信厚也兵車之會四未嘗有)
　(大戰也愛民也疏前同盟于幽諸侯尚有疑者今外/内同心推桓為伯得專征伐之任成九合之功故傳)
　(詳其/事也)胡氏(同盟之例有惡其反覆而書同盟有諸侯/同欲而書同盟此盟鄭伯之所欲而書同)
　(盟者也凡盟皆小國受命於大國不得已而從焉者/也其有小國願與之盟非出於勉强者則書同盟所)
　(以志同欲也前此鄭伯嘗貳於齊矣至是齊桓强盛/有伯中國攘夷狄之勢諸侯皆歸之鄭伯於是焉有)
　(畏服之心其得與於盟所欲也故特書同穀梁子所/謂於是而後授之諸侯是也其授之諸侯齊侯得衆)
　(也視他盟/為愈矣)陳氏(齊初主盟於/是書公矣)張氏(再舉同盟之禮以/申伯令而一諸侯)
　(之心也魯宋陳鄭皆至而/衞獨不來故明年伐衞)
　　　(案衣裳兵車之說止見穀梁傳范注曰自十三/年會北杏十四年會鄄十五年會鄄十六年盟)
　　　(幽二十七年盟幽僖元年會檉二年會貫三年/會陽穀五年首戴七年寗母九年葵丘此衣裳)
　　　(之會十有一也僖八年會洮十三年會鹹十五/年牡丘十六年㑹淮此兵車之會四也其兵車)
　　　(四會穀梁皆發傳固無可疑獨衣裳十有一而/論語則曰管仲相桓公九合諸侯不以兵車於)
　　　(是起諸儒之異說矣范氏以為貫與陽穀本非/管仲之意故去貫與陽穀為九鄭𤣥以為北杏)
　　　(經文非諸侯故曰自柯之明年葵丘以前去貫/與陽穀固己九合矣於是或分葵丘會盟為二)
　　　(或又不分葵丘而増入公子結之盟或又解與/字作數字以為去貫而數陽穀以足九合之數)
　　　(劉炫難之曰若以葵丘會盟為二則首戴亦可/為兩公子結本離會安得數之於諸侯之盟貫)
　　　(與陽穀並非管仲之功何得去貫而數陽穀二/三之說皆無据劉氏乃數洮會入九合而以為)
　　　(兵車止三會然傳文不應兩處皆誤也大抵北/杏之會穀梁旣以為齊侯宋公則范氏說庶幾)
　　　(可合但衣裳兵車本只穀梁一家之説陸氏深/所不取而論語九合朱子亦用展喜之言而訓)
　　　(九為糾則諸家紛紜可不必辯矣國語又曰兵/車之屬六乘車之會三韋昭以北杏二鄄檉鹹)
　　　(淮為兵車陽穀首止葵丘為/乗車皆臆度無据之言耳)
秋公子友如陳葬原仲左氏(非禮也原仲季友之舊也/注原仲陳大夫原氏仲字)
　(也禮臣旣卒/不名故字)公羊(原仲者何陳大夫也大夫不書葬/此何以書通乎季子之私行也何)
　(通乎季子之私行辟内難也君子辟内難而不辟外/難内難者何公子慶父公子牙公子友皆莊公之母)
　(弟也慶父牙通乎夫人以脅公季子起而治之則不/得與于國政坐而視之則親親因不忍見也故於是)
　(復請至于陳/而葬原仲也)穀梁(言葬不言卒不葬者也不葬而/曰葬諱出奔也注辟内難而出)胡
　氏(私行也人臣之禮無私交大夫非君命不越境何/以通季子之私行而無貶乎曰春秋端本之書也)
　(京師諸夏之表也祭伯以寰内諸侯而來朝祭叔以/王朝大夫而來聘尹氏以天子三公來告其喪誣上)
　(行私表不正矣是故季子違王制委國事越境而會/葬齊高固莒慶以大夫即魯而圖昬其後陳莊子死)
　(赴喪於魯繆公召縣子而問焉曰古者大夫束脩之/問不出境雖欲哭焉得而哭諸今之大夫交政於中)
　(國雖欲勿哭焉得而勿哭末流可知矣春秋深貶王/臣以明始亂備書諸國大夫而無譏焉則以著其效)
　(也凡此皆正/其本之意)
　　　(案春秋書大夫之葬止此左氏𫝊是故啖子胡/氏皆因之公穀二說皆以季子辟内難而出雖)
　　　(於此條不合然在三十二/年子般卒之下則合矣)
冬把伯姬來左氏(歸寧也凡諸侯之女歸寧曰來出曰/來歸夫人歸寧曰如某出曰歸于某)
　公羊(其言來何直來曰/來大歸曰來歸)胡氏(禮父母在嵗一歸寧若/歸而合禮則常事不書)
　(其曰來者不當來也女子有行逺父母兄弟春會于/洮冬又歸魯故知其不當來也來而必書春秋於男)
　(女之際/嚴矣)
莒慶來逆叔姬左氏(注慶莒大夫叔姬莊公/女卿自為逆則稱字)公羊(莒無/大夫)
　(此何以書譏何譏爾大/夫越境逆女非禮也)穀梁(諸侯之嫁子於大夫主/大夫以與之來者接内)
　(也不正其接内故不與夫婦之稱也注接/内謂與君為禮也夫婦之稱當言逆女)胡氏(叔姬/何以)
　(稱字大夫自逆則稱字為其君逆則稱女尊卑之别/也何以書諸侯嫁女於大夫而公自主之非禮也)
把伯來朝左氏(注把稱伯蓋為時/王所黜胡氏注同)公羊(注把夏後不稱/公者春秋黜把)
　(新周而故宋以/春秋當新王)張氏(把為三恪桓之篇以侯書今稱/伯者國小力微故降爵以自儕)
　(於小國把之自侯而伯自/伯而子蓋浸以微弱也)
　　　(案把姒姓公爵夏禹之裔也武王克殷求禹後/得東樓公而封之九世至成公見春秋自桓以)
　　　(來本稱侯爵後為時王所黜故莊二十七年來/朝稱伯成公用夷禮故僖二十三年為夫子所)
　　　(貶稱把子卒二十七年來朝稱把子至文十二/年成四年十八年來朝復稱伯襄二十九年來)
　　　(盟復貶稱子此左氏杜氏之言也若如公羊之/言則凡桓公篇稱把侯者皆作紀而把則王者)
　　　(之後本稱公但春秋黜把而伯之後之稱子者/以微弱為徐莒所脅而貶之也胡氏於把子卒)
　　　(下云杜預謂把實稱伯而書子者成公始行夷/禮終其身故仲尼貶之則胡氏意亦以為把本)
　　　(伯爵故於此條下無注矣然胡氏本不信時王/黜陟之說則是棄杜預之前說而用杜預之後)
　　　(說也竊嘗考之周封三恪獨微子以三仁之賢/得以統承先王脩其禮物故其命之曰庸建爾)
　　　(于上公尹兹東夏把雖王者之後然東樓本無/大功德豈遽錫以公侯之上爵乎入春秋之始)
　　　(莒以微國尚伐杞而取其邑則杞之微乎微可/知已不待夫子之時而文獻不足也是故論三)
　　　(恪之實則宋以微子之賢作賓王家陳以武王/之賴其利器用妻以元女故宋爵公而陳爵侯)
　　　(杞之為侯本無所据但胡氏略而不言注公羊/者拘於王者之後稱公注左氏者泥於桓公編)
　　　(杞侯之誤為是紛紛耳/餘已見桓二年滕子下)
公會齊侯于城濮(城濮/衞地)左氏(王使召伯廖賜齊侯命且/請伐衞以其立子頹也先)
　(是十九年蘇子奉子頽奔衞衞師燕師伐周立/子頽注賜齊命為侯伯會于城濮將討衞也)張氏
　(齊欲討衞而會魯於此定其交/而後加兵所以見其謀之審也)
二十有八年春王三月甲寅齊人伐衞衞人及齊人戰
衞人敗績左氏(齊侯伐衞戰敗衞師數之以王命取賂/而還注齊侯稱人者諱取賂而還以賤)
　(者告不地者/史失之也)公羊(伐不日此何以日至之日也戰不/言伐此其言伐何至之日也春私)
　(伐人者為客伐者為主故使衞主之也曷為使衞主/之衞未有罪爾敗者稱師衞何以不稱師未得乎師)
　(也注用兵之道當先至竟侵責之不服乃伐之今日/至便以今日伐之起其暴也伐人者為客見伐者為)
　(主未得乎師者未/得成列詐戰也)穀梁(於伐與戰安戰也戰衞戰則/是師也其曰人何也微之也)
　(何為微之今授之諸侯而後有侵伐之事故微之也/其人衞向也以其人齊不可不人衞也衞小齊大其)
　(以衞及之何也以其微之可以言及也其稱人以敗/何也不以師敗於人也注齊桓始受方伯之任未能)
　(信著鄰國致有侵伐之事貶師稱人以微之也人不/可以敵于師師不可以與人戰故亦以衞師為人衞)
　(非有/罪)胡氏(春秋紀兵及者為主齊人舉兵而伐衞衞/人見伐而受兵則其以衞及之何也案左)
　(氏則齊人舉兵乃奉王命聲衞立子頽之罪而討之/也為衞計者誠有是罪當服刑可也若惠徼康叔不)
　(泯其社稷使得自新亦惟命則可免矣今不徵詞請/罪而上逆王命下拒方伯之師直與交戰則是衞人)
　(為志乎此戰故以衞主之也戰不言伐伐不言日而/書日者戰之日也見齊人奉詞伐罪方以是日至而)
　(衞人不請其故直以是日與之戰所以深疾/之也而聖人之情見矣齊稱人將卑師少也)陳氏(齊/稱)
　(人貶之也數之以王命取賂而還是桓公不以王命/討衞也向也王室有四方之事雖伐鄭不服救衞無)
　(功而執芮伯立晉侯於是猶討樊仲皮也自/討樊仲皮而王命不見於傳記桓公為之也)
　　　(案伐衞之役三傳皆貶桓公公羊以為去年同/盟衞懿公以未終喪之故不能與會則衛未有)
　　　(罪也穀梁以為齊方受方伯之任不冝遽有侵/伐之舉左氏雖有王命之說然取賂之罪不可)
　　　(掩矣獨胡氏以為予齊罪衞之說又與三家皆/不合竊原其意蓋以春秋書伐而戰者三齊伐)
　　　(衞而戰宋伐齊而戰呉伐齊而戰其事同然甗/戰以宋及齊此不以齊主之則非貶齊可知矣)
　　　(春秋戰書人而敗書師者三紀戰之燕人城濮/柏舉之楚人敗皆稱師此獨書衞人敗績則貶)
　　　(衞可知矣艾陵之戰日在伐下紀之戰日在戰/上而此以日加於伐之上則齊方至而衞即戰)
　　　(可知矣此胡氏所以為考据之精也然考之去/年同盟于幽衞已不至桓公毋亦本有怒衞之)
　　　(心因假王命以伐之歟當十九年衞燕立子頽/之際桓公方圖伯事固當聲罪致討以明王之)
　　　(義乃邈然不顧今而討之又以取賂而還其事/何足詳哉故以左氏賜命之說為有則齊侯伐)
　　　(衞之說不可謂無以王命之說為有則取賂之/說亦不可謂無春秋書齊人而不書侯正與楚)
　　　(丘縁陵之城不列序高子之來盟不稱使同一/書法不然果奉王命討有罪何不書齊侯以大)
　　　(之與伐楚同乎胡氏拘於將卑師少/之例意有未備當兼陳氏說為是)
夏四月丁未邾子瑣卒○秋荆伐鄭公會齊人宋人救
鄭(公羊宋人/下有邾人)左氏(楚令尹子元欲蠱文夫人為館於其/宫側振萬焉夫人聞之泣曰先君以)
　(是舞也習戎備也今令尹不尋諸仇讎而於未亡人/之側不亦異乎秋子元以車六百乘伐鄭入于桔柣)
　(之門入自純門及逵市縣門不發楚言而出子元曰/鄭有人焉諸侯救鄭楚師夜遁鄭人將奔桐丘諜告)
　(楚幕有/烏乃止)公羊(注書者善中/國能相救)穀梁(善救/鄭也)胡氏(案左氏楚/子元無故)
　(以車六百乗伐鄭入自純門則陵弱暴寡之師也故/以州舉狄之也鄭人將奔諸侯救之楚師夜遁是得)
　(救急恤鄰之義也故書救鄭善之也齊宋稱人/將卑師少桓公主兵攘夷狄安中國之事見矣)
　　　(案通經書救二十三而桓公之救五焉此年及/閔二年救邢僖元年救邢六年救許十五年救)
　　　(徐也此為桓公安攘之始事然齊宋將卑師少/而公獨親行公亦善相齊桓矣是時楚文王卒)
　　　(國有内難楚兵不至中國者十年今子元又以/嘗試齊也我公不顧荆人一聘之私而勇徃於)
　　　(伯主之義春/秋所予也)
冬築郿(郿公穀/作微)左氏(非都也凡邑有先君之主曰/都無曰邑邑曰築都曰城)公羊
　(諱以凶年造邑也注使若先/造邑而後無麥禾者惡愈也)穀梁(山林藪澤之利所/以與民共也虞之)
　(非正/也)胡氏(郿邑也凡用功大曰城小曰築故館則書/築臺則書築囿則書築郿邑而書築者創)
　(作邑也其志不視嵗之豐凶而輕用民/力於其所不必為也則非人君之心矣)
　　　(案三傳皆以為築邑但公羊此條與成十八年/築鹿囿皆云虞之非正也似以為田獵之地恐)
　　　(未必/然)
大無麥禾公羊(注書於冬者五穀畢入/計食不足然後書也)穀梁(大者有顧/之詞也於)
　(無禾及無麥也注一災不書於冬無/禾而後顧録無麥故言大明不收甚)胡氏(麥熟於夏/禾成於秋)
　(而書於冬者莊公惟宫室臺榭是崇是飾費用浸廣/調度不充有司會計嵗入之多寡虛實然後知倉廩)
　(之竭也故於嵗杪而書曰大無麥禾大無者竭之詞/也古者三年耕餘一年之食九年耕餘三年之食今)
　(莊公享國二十八年當有九年之積而虛竭如此所/謂寄生之君也民事古人所急食者養民之本不敦)
　(其本而肆侈心何以為國故下書臧孫告/糴以病公而戒來世為國之不知務也)
臧孫辰告糴于齊左氏(饑臧文仲告糴于齊禮也注經/書大無麥禾傳書饑傳又先書)
　(饑與告糴在築郿上者說始糴經在下須得糴嫌或/諱饑故曰禮又外傳曰魯饑臧文仲言於莊公曰夫)
　(為四鄰之援結諸侯之信固國之艱急是為鑄名器/藏寶財固民之殄病是待今國病矣君盍以名器請)
　(糴於齊公曰誰使對曰國饑饉卿出告糴古之制也/辰也備卿辰請如齊公使往從者曰君不命吾子吾)
　(子請之為選事乎文仲曰賢者急病而讓夷居官者/當事不避難文仲以鬯圭與玉磬如齊告糴齊人歸)
　(其玉而與之/糴注夷平也)公羊(告糴者何請糴也何以不稱使以/為臧孫辰之私行也君子之為國)
　(必有三年之委一年不熟告糴譏也注据國事/行當言如諱使若國家不匱大夫自私行糴也)穀梁
　(一年不升告糴諸侯不正故舉臧孫辰以為私行也/國無九年之畜曰不足無六年之畜曰急無三年之)
　(畜曰國非其國也諸侯無粟諸侯相歸粟正也臧孫/辰告糴于齊告然後予之言内之無外交也古者稅)
　(什一豐年補敗不外求而上下皆足雖累凶年民弗/病也一年不艾而百姓饑君子非之不言如為内諱)
　(也/)胡氏(劉敞曰不言如齊告糴而曰告糴于齊言如/齊則其詞緩告糴于齊則其情急所以譏大)
　(臣任國事治名而不治實之蔽也魯人恱其名而以/急病讓夷為功君子責其實而以不能務農重穀節)
　(用愛人/為罪)張氏(不言水旱而言大無麥/禾天時人事兩不足也)
　　　(案胡氏急緩之例則如楚乞/師其情緩矣劉敞說本服䖍)
二十有九年春新延廏(左氏傳/有作字)左氏(書不時也凡馬日/中而出日中而入)
　(注日中春秋分也/治廐當以秋分)公羊(脩舊也何譏/爾凶年不脩)穀梁(延廐者法/廐也其言)
　(新有故也有故則何為書也古之君人者必時視民/之所勤民勤於力則功築罕民勤於財則貢賦少民)
　(勤於食則百事廢矣冬築微春新延廐以其用民力/為己悉矣注法廐者天子十二閑邦國六閑此六閑)
　(之舊/制也)胡氏(言新有故也何以書昔韓昭侯作高門屈/冝舅曰不時所謂時者非時日也人固有)
　(利不利時前年秦拔冝陽今年旱君不以此時恤民/之急而顧益奢此所謂時詘舉贏者也此下全引穀)
　　　(案新作例三此條及僖二十年新作/南門定二年新作雉門及兩觀也)
夏鄭人侵許左氏(凡師有鍾鼓曰伐/無曰侵輕曰襲)張氏(許鄭世讎也/然自盟幽之)
　(後不與齊桓之會鄭人侵之或/齊之命歟自後許始從中國)
秋有蜚左氏(為災也凡物/不為災不書)公羊(記異也注蜚者臭惡之/蟲象夫人惡行言有者)
　(南越盛暑所生非中/國所有也穀梁同)
冬十有二月紀叔姬卒左氏(注紀國雖滅叔姬執節守/義故係之紀賢而録之穀)
　(梁注/同)胡氏(紀已滅矣其卒之何見紀侯去國終不能/自立異於古公亶父之去故特書叔姬卒)
　(而不卒紀侯以明其不爭而去則/可能使其民從而不釋則微矣)
城諸及防左氏(書時也凡土功龍見而畢務戒事也火/見而致用水昬正而栽日至而畢注今)
　(九月周十一月角亢晨見東方三務始畢戒民以土/功之事大火心星次角亢而見者致築作之物十月)
　(定星昬而中樹板幹而興/作日南至微陽始動而息)公羊(注諸君邑防臣邑/言及别君臣之義)穀
　梁(可城也以大及小也注傳例凡城之志皆譏此云/可城者得土功之節則譏之淺失土功之時則責)
　(之深不謂作/城無譏也)
　　　(案城防又見/襄十三年)
三十年春王正月○夏師次于成(左氏經/無師字)左氏(注將卑/師少故)
　(直言次齊將/降鄣故設備)穀梁(次止也有畏也欲救鄣而不/能也不言公恥不能救鄣也)陳氏
　(次于滑也書公于郎貶師之此其但書次何以是為/不足書也甚矣莊之不競於齊也君父死焉不能討)
　(謀紀而齊滅紀及齊圍郕而郕降于齊於是次成/齊人降鄣雖罪齊桓訖莊公之身不可不貶也)張
　氏(任公輔曰人微師少不見於經當從公穀書師成/魯地趙氏曰魯蓋欲會齊圍鄣至成待命聞鄣已)
　(降不復行耳以前會城濮/明年獻捷考之理必然也)
　　　(案諸說不同胡氏/無傳疑杜氏說是)
秋七月齊人降鄣左氏(注鄣紀附庸國卜國孤危不能/自固蓋齊遥以兵威脅使降附)
　公羊(紀之遺邑也降之者取之也不言取為桓公諱/也外取邑不書此何以書盡也注盡取其邑惡)
　(不仁之/甚也)穀梁(降猶/下也)胡氏(降者脅服之詞前書郕降于/齊師意責魯也此言齊人降)
　(鄣專罪齊地鄣附不書鄣降而曰降鄣者以齊之強/故罪之深以鄣之微故責之薄春秋之法抑强扶弱)
　(明道義也伯者之政以强臨弱急事功也故曰/五伯三王之罪人仲尼之徒無道桓文之事者)
八月癸亥葬紀叔姬左氏(注以賢録也無/臣子故不作諡)公羊(隱之也/國滅矣)
　(徒葬乎/叔爾)穀梁(不日卒而日葬/閔紀之亡也)胡氏(賢叔/姬也)
九月庚午朔日有食之鼓用牲于社○冬公及齊侯遇
于魯濟(魯濟/魯地)左氏(謀山戎也以其病燕/故也注山戎北狄)穀梁(及者内為/志焉爾遇)
　(者志相/得也)張氏(簡禮以議軍旅之事所/謂定其交而後求者歟)
齊人伐山戎公羊(此齊侯也其稱人何貶曷為貶子司/馬子曰蓋以操之為己蹙矣此蓋戰)
　(也何以不言戰春秋敵者言戰桓公之與戎狄驅之/爾注時桓公力但可驅逐之而已而乃迫殺之甚痛)
　(故去戰貶見其/事惡不仁也)穀梁(齊人者齊侯也其曰人何也愛/齊侯乎山戎也其愛之何也桓)
　(内無因國外無從諸侯而越千里之險北伐山戎危/之也則非之乎善之也何善乎爾燕周之分子也貢)
　(職不至山戎為之伐矣注逺伐山戎雖危勤/王職貢則善言不以齊侯敵山戎故稱人)胡氏(齊/人)
　(者齊侯也其稱人譏伐戎也自管仲得政至是二十/年未嘗命大夫為主將亦未嘗興大衆出侵伐故魯)
　(莊十一年而後凡用兵皆稱人者以將卑師少爾今/此安知其非將卑師少而獨以為齊侯何也以來獻)
　(戎捷稱齊侯則知之矣夫北戎病燕職貢不至桓内/無因國外無從諸侯越千里之險為燕闢地可謂能)
　(脩方伯連帥之職何以譏之乎桓不務德勤兵逺伐/不正王法以譏其罪則將開後世之君勞中國而事)
　(外夷舎近政而貴逺略困吾民之力爭不毛之地其/患有不勝言者故特貶而稱人以為好武功而不脩)
　(文德者之戒也然則伐楚之役何以美之其謂退師/召陵責以大義不務交兵而强楚自服乎觀此可以)
　(見聖人强本治内/柔服逺人之意矣)
　　　(案外傳曰齊桓南征伐楚濟汝踰方城望汶山/使貢絲于周而反荆州諸侯莫敢不來服遂北)
　　　(伐山戎刜令支斬孤竹而南歸海濵諸侯莫敢/不來服攘白翟之地至于西河方舟設泭乗桴)
　　　(濟河縣車束馬踰大行與辟耳之谿拘夏西服/流沙西呉南城周反胙于絳嶽濵諸侯莫敢不)
　　　(來服而大朝諸侯于陽穀此雖戰國間誇大之/詞然亦足以見桓公勞師逺伐之實故具于此)
三十有一年春築臺于郎左氏(注刺奢且非/土功之時)公羊(譏臨/民之)
　(所漱浣也注即泉臺也未成為郎臺旣成為/泉臺見文十六年傳近民漱浣為瀆下也)胡氏(何/以)
　(書厲民也何休曰禮天子有靈臺以候天地諸侯有/時臺以候四時去國築臺于逺而不縁占候是為遊)
　(觀之所厲民以自樂也厲民自樂而不與民/同樂則民欲與之偕亡雖有臺豈能獨樂乎)
夏四月薛伯卒張氏(薛始稱伯降/班而告終也)
　　　(案薛以隱十一年來朝稱侯今稱伯諸傳皆無/文杜氏以滕紀降爵皆以為時王所黜此獨不)
　　　(注或以為齊桓所黜亦未有考胡氏於此亦無/傳不知用何例張氏或主沙隨程氏已見滕子)
　　　(下/)
築臺于薛(薛魯/地)公羊(譏逺/也)
六月齊侯來獻戎捷左氏(非禮也凡諸侯有四夷之功/則獻于王王以警于夷中國)
　(則否諸侯不相遺俘注獻奉上之/詞齊侯以獻捷禮來故書以示過)公羊(齊大國也曷/為親來獻捷)
　(威我也其威我奈何旗獲而過我注建旗縣所獲得/而過魯以威恐怖魯也刺齊桓驕慢恃盈非所以就)
　(霸功/也)穀梁(内齊侯也不言使内與同不言使也注春/秋尊魯故曰獻齊桓内救中國外攘夷狄)
　(親倚之情不以齊為異國/故不稱使若同一國也)胡氏(軍獲曰捷獻者下奉/上之詞齊伐山戎以)
　(其所得躬來誇示書來獻者抑之也後世宰臣有不/賞邊功以沮外徼生事之人得春秋抑戎捷之意餘)
　(引左/氏)
　　　(案獻捷例二胡氏於此條兼用左氏公羊之說/穀梁以為内齊侯而不稱使蓋拘於楚人使冝)
　　　(申之例不知此乃齊侯自伐戎歸道經魯而躬/來也其言軍獲曰捷者得之又曰戎菽者蓋因)
　　　(管子有出戎菽及冬蔥布之/天下之說故以戎為豆非也)
　　附録(左氏/獻捷)左氏(襄八年鄭伯獻獲司馬燮于邢丘/是獻俘謂之捷也襄二十五年鄭)
　　(子產獻陳捷于晉此時鄭使司空致地司徒致民/于陳則不以俘歸矣是無囚而獻功或空有器物)
　　(亦稱獻捷也又成二年晉使鞏朔獻齊捷于周王/使單襄公辭焉曰蠻夷戎狄不式王命王命伐之)
　　(則有獻捷王親受而勞之/所以懲不敬勸有功也)
秋築臺于秦(東平范縣西/北有秦亭)公羊(譏臨國也注言國者社/稷宗廟朝廷皆為國臨)
　(社稷宗廟則不敬/臨朝廷則泄慢)穀梁(不正罷民三時虞山林藪澤/之利且財盡則怨力盡則懟)
　(君子危之故謹而志之也或曰倚諸桓也桓外無諸/侯之變内無國事越千里之險北伐山戎為燕辟地)
　(魯外無諸侯之變内無國事一年罷/民三時虞山林藪澤之利惡内也)
冬不雨左氏(注不書旱不為/災例見僖三年)公羊(記異也注京房易傳/曰旱異者旱久而不)
　(害物也斯禄去公室福由下作故陽雖不施而隂道/獨行以成萬物也先是比築三臺慶牙專政之應)
　　　(案經書不雨例七趙子曰凡經時不雨告廟則/書此年及僖二年冬三年春夏兩書皆每時而)
　　　(一書也文二年十年十三/年三書皆厯時而總書也)
三十有二年春城小穀左氏(為管仲也注小穀齊邑濟/北穀城縣城中有管仲井)
　(大都以名通者不係國公感/齊桓之德故為管仲城私邑)穀梁(注小穀/魯邑)張氏(泰山/孫民)
　(曰小穀魯地曲阜西北有小穀城胡氏曰/孫魯人也而終身學春秋其考此事詳矣)
　　　(案小穀公羊無傳穀梁及孫氏胡氏張民皆以/為魯邑故書法比於内城而左氏以為為管仲)
　　　(城者蓋昭十一年楚中無字曰齊桓公城穀而/寘管仲焉至于今賴之此其案也纂例亦從之)
　　　(以楚丘下陽等不係國之例倒之則杜氏說亦/可通但僖公七年夫人會穀二十六年公以楚)
　　　(伐齊取穀寘桓公子雍於穀二十八年使申叔/去穀襄十九年士匄侵齊至穀後又有齊師違)
　　　(穀七里之說經傳皆止書穀而未有言小穀者/則杜氏為不通矣且桓公之有功於魯只在高)
　　　(子來盟之後此時桓未見有功之/迹考之前後皆不合故當從穀梁)
夏宋公齊侯遇于梁丘(梁邱在濟/州昌邑縣)左氏(齊侯為楚伐鄭/之故請會于諸)
　(侯宋公請先見于齊侯夏遇于梁/邱注齊善宋之請見故進其班)穀梁(遇者志相得/也梁丘在曹)
　(邾之閒去齊八百里非不能從諸侯而往也辭所遇/遇所不遇大齊桓也注謂八百里閒諸侯必有願從)
　(者而不之遇乃/逺遇宋公也)張氏(書先宋公者齊不以霸主自/居以梁丘近宋而先之也)
　　　(案齊侯欲伐衞而先會魯欲謀鄭/而先遇宋魯宋之輔伯誠有功矣)
秋七月癸巳公子牙卒左氏(初公築臺臨黨氏見黨民/女孟任從之閟而以夫人)
　(言許之割臂盟公生子般焉公疾問後於叔牙對曰/慶父材問於季友對曰臣以死奉般公曰鄉者牙)
　(曰慶父材成季使以君命命僖叔待于鍼巫氏使鍼/季酖之曰飲此則有後於魯國不然死且無後飲之)
　(歸及逵泉而卒立叔孫氏/注不以罪誅故得書卒)公羊(何以不稱弟殺也殺/則曷為不言刺為季)
　(子諱殺也曷為為季子諱殺季子之遏惡也不以為/國獄縁季子之心而為之諱季子之遏惡奈何莊公)
　(病將死以病召季子于陳季子至而授之以國政曰/寡人即不起此病吾將焉致乎魯國季子曰般也存)
　(君何憂焉公曰牙謂我曰魯一生一及君已知之矣/慶父也存季子曰夫何敢是將為亂乎夫何敢俄而)
　(牙弑械成季子和藥而飲之曰公子從吾言而飲此/則必可以無為天下戮笑必有後乎魯國飲之飲之)
　(無傫氏至乎王堤而死公子牙今將爾辭曷為與親/弑者同君親無將將而誅焉然則善之與曰然殺世)
　(子母弟直稱君者甚之也季子殺母兄何善爾誅不/得辟兄君臣之義也然則曷為不直誅而酖之行誅)
　(乎兄隱而逃之使託若/以疾死然親親之道也)胡氏(牙有今將之心而季子/殺之其不言刺者公羊)
　(以為善之也陸淳曰季子恩義俱立變而得中/夫子書其自卒以示無譏也得之矣餘引公羊)張氏
　(古者公族有死罪則磬于甸師氏刑于隱者不與國/人慮兄弟也牙之誅乃魯國存亡之幾慶父成敗之)
　(決春秋取其遏惡救亂所/以原其心而為之諱也)
　　　(案叔牙之事惟公羊詳諸家皆從之若如左氏/則只以慶父材一語而遂殺之亦無此理杜氏)
　　　(曰牙慶父同母弟諡僖叔又曰慶父莊公庶兄/又曰公子友莊公之母弟是慶父與牙同母而)
　　　(莊公與友同母也莊二十七年公羊傳曰公子/慶父公子牙公子友皆莊公之母弟也二家不)
　　　(同要之杜氏得之蓋慶父伐於餘丘時莊公年/方十五不得有弟能主兵且慶父以孟為氏是)
　　　(長庶之明證也傳稱季友文姜之愛子與公同/生是友為莊公母弟之證也但慶父本孟氏而)
　　　(經皆書仲孫者仲其字也共仲其諡也其後子/孫以字為氏而時人猶以其長房而稱孟氏也)
　　　(劉炫以為慶父欲同於正適言已少次莊公為/三家之長故以莊為伯而已為仲也其說亦通)
　　　(此三家之由始/故詳具于此)
八月癸亥公薨于路寢穀梁(路寢正寢也寢疾居正寢/正也男子不絶于婦人之)
　(手以齊/終也)胡氏(趙匡曰君終必於正寢大位姦之窺危/病邪之伺也若蔽於隱是女子小人得)
　(行其志矣然則莊公以世嫡承國不為不貴周公之/後奄有龜蒙不為不强即位三十有二年不為不久)
　(薨于路寢不為不正而嗣子受禍幾至亡國何也大/倫不明而宗嗣不定兵柄不分而主威不立得免其)
　(身幸/矣)
　　　(案魯十二公得終于路寢者三公莊宣成/而已啖子曰君薨必書其所重凶變也)
冬十月己未子般卒左氏(公薨于路寢子般即位次于/黨氏初雩講于梁氏女公子)
　(觀之圉人犖自牆外與之戯子般怒鞭之公曰不如/殺之犖有力焉能投蓋于稷門冬十月已未共仲使)
　(圉人犖賊子般於黨氏成季奔陳立閔公注子般莊/公大子先君未葬故不稱爵不書殺諱之也女公子)
　(子般妹也閔公莊/公庶子年方八歳)公羊(子卒云子卒此其稱子般卒/何君存稱世子君薨稱子某)
　(旣葬稱子踰年稱公子般卒何以不書葬未踰年之/君也有子則廟廟則書葬無子不廟不廟則不書葬)
　穀梁(子卒日正也不日故也有所見則日注癸巳子/野卒正也十月子赤卒故也閔公不書即位已)
　(顯其繼故則子/般可以書日也)胡氏(莊公過時越禮謬於大舜不告/而娶之義甚矣而子般乃孟任)
　(之所出也胡能有定乎雖享國日久獲終正寢/而嗣子見弑幾至亡國有國者可不以為戒哉)
　　　(案魯嗣子卒者三子般子赤子野先君未/葬則名之父前子名也旣葬不名赤是也)
公子慶父如齊左氏(注慶父旣殺子般季友出奔國人/不與故懼而適齊欲以求援時無)
　(君假赴告/之禮而行)公羊(注如齊者奔也是時季子新酖牙慶/父雖歸獄鄧扈樂猶不自信於季子)
　(故出也不言奔者起季/子不探其情不暴其罪)穀梁(此奔也其曰如何也諱/莫如深深則隱苟有所)
　(見莫如/深也)胡氏(子般之卒慶父弑也冝書出奔其曰如/齊見慶父主兵自恣國人不能制也莊)
　(公幼年即位專以兵權授之慶父歳月旣久威行中/外其流至此故於餘丘法不當書而聖人特書慶父)
　(帥師以志得兵之始而卒書公薨子般卒慶父如齊/以見其出入自如無敢討之者以示後世其垂戒之)
　(義明且/逺矣)張氏(慶父雖弑子般而尚未能取國者季子/之黨未順而秉禮之人心未盡從也故)
　(因閔公之立告於伯主以為自託之計齊桓以方伯/自任與魯為鄰豈不知慶父為弑君之賊容其來使)
　(使之復歸以遺魯後患即此見其無討賊之實意而/有取魯之私心春秋書慶父如齊著齊桓失方伯連)
　(帥之/職也)
　　　(案經書内臣如齊不以/他故者二十始於此)
狄伐邢(邢在廣平/襄國縣)張氏(邢姬姓周公之𦙍狄北狄前此/雖未見於經然自伐邢而滅衞)
　(三年之閒塗炭兩國/首以伐書著其强也)
　　　(案莊公在位三十二年乃無志不立之君也春/秋自九年以前書逆王姬會伐衞次于滑狩于)
　　　(禚及圍成盟蔇納糾皆罪其忘復讎之義也自/十年以後齊桓方興國事未立故長勺之役魯)
　　　(勢稍振兩敗宋師劫齊歸地齊桓亦屈意結魯/以成伯業故數年之閒魯國無事正當明其政)
　　　(刑以貽後嗣而乃受制文姜娶仇女以續宗祀/三年三至齊廷遇穀盟扈皆為姻好而出未聞)
　　　(秉禮之君若是也故自二十四年以前書納幣/觀社丹楹刻桷逆女用幣皆為一經之特筆然)
　　　(多麋有􁉃大水日食之迭見天意未忘乎魯荆/人蔡叔蕭叔杞伯之迭至人心尚歸乎魯幽之)
　　　(盟城濮之會魯濟之遇伯主亦有資乎魯冝可/以有為也而乃勤民縱欲築郿新廐城諸防城)
　　　(小穀一歳而三築臺焉坐置其國於宴安沈酣/之域欲無危得乎至於亂本之成始於文姜成)
　　　(於哀姜而孟任之嬖女公子之侮家道泯然矣/豈特慶父之得兵權而已哉故張氏曰春秋自)
　　　(夫人孫齊以來三十年閒備載莊公内治之失/而終之以子般閔公之事所以罪其為風敎之)
　　　(本而不免於首惡/之誅也得之矣)
　春秋會通卷七
欽定四庫全書
　春秋㑹通卷八　　　　　元　李㢘　撰
　　閔公(名啓方諡法在國逢/難曰閔在位二年)左氏(閔公莊公之子母/哀姜之娣叔姜慶)
　　(父弑子般/齊人立之)
(周惠王/十六年)元年春王正月左氏(不書即位/亂故也)公羊(繼弑君不/言即位孰)
　(繼繼子般也孰弑子般慶父也殺公子牙今將爾季/子不免慶父弑君何以不誅將而不免遏惡也既而)
　(不可及因獄有所歸不探其情而誅焉親親之道也/惡乎歸獄歸獄僕人鄧扈樂曷為歸獄僕人鄧扈樂)
　(莊公存之時樂曽淫于宫中子般執而鞭之莊公死/慶父謂樂曰般之辱爾國人莫不知盍弑之矣使弑)
　(子般然後誅鄧扈樂而歸/獄焉季子至而不變也)穀梁(繼弑君不言即位正/也親之非父也尊之)
　(非君也繼之如君/父也者受國馬爾)胡氏(不吉即位内無所承上不請/命也莊公薨子般卒慶父夫)
　(人利閔公之幼而立焉是内不承國於先君也魯有/大故不告於周閔既主喪王不遣使是上不請命於)
　(天子/也)
　　　(案公羊之說與左氏同但公羊曰鄧扈樂左氏/曰圉人犖字少異耳張氏曰閔公以幼為慶父)
　　　(所立初不知子般卒故此齊桓之責也桓公苟/能請於天子誅哀姜慶父而為之置君則父子)
　　　(君臣之倫定矣乃縱慶父歸國以致閔公為簒/弑者所立故不書即位亦所以累齊桓也此説)
　　　(亦/好)
齊人救邢左氏(狄人伐邢管敬仲言於齊侯曰戍狄豺/狼不可厭也諸夏親暱不可棄也宴安)
　(酖毒不可懷也詩云豈不懷歸畏此簡書簡書/同惡相恤之謂也請救邢以從簡書齊人救邢)穀梁
　(善救/邢也)胡氏(凡書救者未有不善之也救在京師則罪/列國子突救衞是也救在夷狄則罪諸侯)
　(狄救齊吳救陳是也救在逺國則罪四鄰晉陽處父/帥師伐楚以救江是也救而不速救者則書所次以)
　(罪其慢叔孫豹救晉次于雍榆是也救而不敢救者/則書所至以罪其怯齊侯伐我北鄙圍成公救成至)
　(遇是也兵者春秋所甚重衞靈公問陳孔子對曰軍/旅之事未之學也獨至於救兵而書法若此聖人之)
　(情見矣其稱人/將卑師少也)
　　　(案胡氏稱師例以齊師宋師曹師救邢為矜其/盛則救兵不貴於將卑師少此書人者其亦桓)
　　　(公未力於救患也歟救而書人/救而書次同一伯者之心也)
夏六月辛酉葬我君莊公左氏(亂故是/以緩)穀梁(諡所以成/德也於卒)
　(事乎加/之矣)
秋八月公及齊侯盟于落姑季子來歸(落姑齊地/公穀作洛)左氏
　(盟于落姑請復季友也齊侯許之使召諸陳公次于/郎以待之季子來歸嘉之也注季子公子友之字季)
　(子忠于社稷為國人所思故/賢而字之齊侯許納故曰歸)公羊(其稱季子何賢也/其言來歸何喜之)
　(也/)穀梁(盟納季子也其曰季子貴/之也其曰來歸喜之也)胡氏(案左氏請復/季友也其曰)
　(季子賢之也曰來歸喜之也自外至者為歸是嘗出/奔矣何以不書莊公薨子般弑慶父主兵勢傾公室)
　(季子力不能支避難而出奔恥也魯國方危内賊未/討國人思得季子以安社稷而公為落姑之盟以請)
　(於齊則是賢也春秋欲没其恥故不書奔欲旌其賢/故特稱季子聖人之情見矣隠惡而揚善舜也樂道)
　(人之善惡稱人之惡孔子也為尊者諱為親者諱為/賢者諱春秋也明此可以畜納汚之德樂與人為善)
　(矣其不稱公子見季友自以賢德為國人所與不縁/宗親之故也堯敦九族而急親賢退嚚訟周厚本枝)
　(而庸旦仲黜蔡鮮義皆在此而親親之殺尊賢之等/著矣此義行則内無貴戚任事之私外無棄親用羇)
　(之失而國不治者未之有/也此春秋待來世之意)
　　　(案此條賢季子三傳皆同但季子歸陳之說公/羊稍異何氏以為季子辟内難自葬原仲時已)
　　　(出奔陳莊公疾而歸子般之卒季未嘗奔陳也/時慶父内則素得權重外則出奔强齊恐為國)
　　　(家禍亂故季子如齊聞之奉閔公託齊桓為此/盟下書歸者使與君致同公不至而書季子歸)
　　　(者明桓之㑹不致而起季子託公于齊侯也齊/後日繼魯本感洛姑之托故令與髙子俱稱子)
　　　(起其事此說亦有/理節已見蔡季下)
　　附録(左氏季/氏事)左氏(成季之將生也桓公使卜楚丘/之父卜之曰男也其召曰友間)
　　(于兩社為公室輔季氏亡則魯不昌/及生有文在其手曰友遂以命之)
冬齊仲孫來左氏(冬齊仲孫湫來省難書曰仲孫嘉之/也仲孫歸曰不去慶父魯難未已公)
　(曰若之何而去之對曰難不已將自斃君其待之公/曰魯可取乎對曰不可猶秉周禮周禮所以本也魯)
　(不棄周禮未可動也君其務寧魯難而親之親有禮/因重固間攜貳覆昬亂伯王之器也注仲孫齊大夫)
　(以事出疆因來省難非齊侯命故不稱使還使齊侯/務寧魯難故嘉而字之來者事實省難其志也故經)
　(但書仲孫之來而/傳尋仲孫之志)胡氏(仲孫齊大夫也其不稱使而/曰來者略其君臣之常詞以)
　(見桓公使臣不以禮仲孫事君不以忠也夫鄰有弑/逆當聲罪戒嚴以奉天討而更使計謀之士窺覘虚)
　(實有乗亂取國之心則使臣非以禮矣陳恒弑簡公/孔子沐浴請討之豈曰齊人方强姑少待之也不勸)
　(其君急於封賊而俟其自斃則事君非以忠矣使慶/父稔惡閔公再弑則桓公與仲孫始謀不臧之所致)
　(爾直書曰齊仲孫來/交譏之也此主劉氏)張氏(仲孫之罪固然矣然其言/魯秉周禮國有本而不可)
　(動則於此可見周公之澤入人深足以維待其國於/政亂俗瓌之曰秉者與秉彛秉德同皆著明於心而)
　(不可奪之謂也仲孫之智善於覘國而不能輔君急/義此春秋所以雖貶而不名謂猶有以異於傾險乗)
　(釁者之/可誅也)
　　　(案仲孫之事左氏得其實劉氏得其義張氏又/兼得二家之㫖無餘藴矣公穀以仲孫即慶父)
　　　(公曰慶父則曷為謂之齊仲孫繫之齊也曷為/繫之齊外之也子女子曰以春秋為春秋齊無)
　　　(仲孫其諸吾仲孫歟穀曰其曰齊仲孫外之也/其不目而曰仲孫疏之也其言齊以累桓也注)
　　　(言齊桓容赦有罪也恐未可信不敢從○又案/春秋直書來者祭伯祭公州寔仲孫介葛盧白)
　　　(狄而已獨齊仲孫來書法似與祭公來同蓋上/不書使下不書事皆為交譏之也然祭公猶以)
　　　(遂事為譏仲孫則以不能明於奉/使之義故貶之同於私行之例耳)
　　附録(公羊/諱例)公羊(春秋為尊者諱為親者諱注不書/慶父來者為閔公受賊人諱為季)
　　(子親親而受之諱又以季子/有遏牙不設慶父之賢諱也)
二年春王正月齊人遷陽(漢志東海郡陽都縣/應劭曰是其國也)左氏(注/陽)
　(國名蓋齊/人偪徙之)張氏(啖子曰移其國於國中而為附庸蓋/桓公之强力施於可取者如此非有)
　(興滅繼絶/之心也)
夏五月乙酉吉禘于莊公左氏(速也注三年喪畢致新/死者之主於廟廟之逺)
　(主當遷入太祖之廟因是大祭以審昭穆謂之禘莊/公喪制未闋時别立廟廟成而吉祭又不於大廟故)
　(詳書以示譏莊公/薨方二十二月)公羊(言吉者未可以吉也曷為未/可以吉未三年也三年之喪)
　(實以二十五月其言于莊公何未可以/稱宫廟也何以書譏譏始不三年也)穀梁(吉禘者/不吉者)
　(也喪事未畢而舉/吉祭故非之也)胡氏(程子曰天子曰禘諸侯曰祫/其禮皆合祭也禘者禘其所)
　(自出之帝為東向之尊其餘皆合食於前此之謂禘/諸侯無所出則止於太祖之廟合羣廟之主以食此)
　(之謂祫天子禘諸侯祫大夫享庶人薦上下之殺也/魯諸侯爾何以有禘成王追念周公有大勲勞於天)
　(下賜魯公以天子禮樂使用諸大廟以上祀周公魯/於是乎有禘祭春秋之中所以言禘不言祫也然則)
　(可乎孔子曰魯之郊禘非禮也周公其衰矣禘言吉/者喪未三年行之大早也于莊公者方祀于寝非宫)
　(廟也一舉而三失禮焉春秋之所謹也/四時之祭有禘之名蓋禮文交錯之失)張氏(閔公幼/弱而以)
　(吉禮盛樂用於神主忘哀僭上此蓋出於哀姜/慶父樂哀謀簒而為之又非他日僭禮之比也)
　　　(案春秋書禘二此年及僖八年禘于大廟皆失/禮之中又失禮而書也吉禘之說三傳皆知喪)
　　　(禘之失禮而不知魯本不當禘程氏胡氏能發/明魯禘之非禮而不知禘本無合食故惟趙子)
　　　(深得之而朱子取以釋論語不可不備載也其/說曰禮大傳及喪服小記云禮不王不禘王者)
　　　(禘其祖之所自出以其祖配之則諸侯不得行/禘禮明矣蓋帝王立始祖之廟百世不遷猶謂)
　　　(未盡其追逺尊先之義故又推尊始祖所自出/之帝而追祀之於始祖之廟就以始祖為配此)
　　　(祭不兼羣廟之主為不敢褻狎故也其年數或/每年或數年未可知也祭法曰周人禘嚳而郊)
　　　(稷祖文王而宗武王稷為始祖嚳為稷所自出/之帝故郊則以稷配天而禘則以稷配嚳無可)
　　　(疑也鄭𤣥見禘在郊上以為禘大於郊必非宗/廟之祭遂以所自出為感生帝靈威仰由是而)
　　　(誤矣春秋書禘惟見於閔二年五月僖八年七/月一在春一在夏故郊特牲祭義則曰春禘秋)
　　　(嘗祭統王制則曰春礿夏禘此皆漢儒約春秋/文而附㑹之且不知其為殷祭而以為時祭也)
　　　(若以成王追賜周公則魯之用禘惟於周公廟/而上祀文王閔公僭于莊公行之已非矣僖公)
　　　(雖用于大廟乃因致夫人而行之又非矣此本/非常又實非三年喪畢之殷祭而傳者遂以為)
　　　(魯得用於羣公之廟故左氏曰烝嘗禘于廟又/曰禘于武宫僖宫襄宫又曰以寡君之未禘祀)
　　　(皆因其失禮而為之詞耳非也鄭𤣥既誤於禘/大於郊之注而又有時祭之禘不可通故注郊)
　　　(特牲則曰禘當為礿注祭統王制則曰此夏殷/時禮注詩則曰禘宗廟之祭小于祫於是禘有)
　　　(四種矣殊可怪也至于禘時則本以夏之孟月/為之故明堂位曰季夏六月以禘禮祀周公於)
　　　(大廟至孟獻子乃以夏之仲月為之故雜記曰/七月而禘獻子為之也此辨甚明足以盡掃鄭)
　　　(注之謬故具録于此其祫祭說見文二年大事/下○又案范氏祭祀例九皆書月以示誡桓二)
　　　(烝一嘗閔吉禘僖禘大廟文著祫嘗宣有事昭/禘武宫定公從祀也○又案趙子曰此禘于莊)
　　　(公蓋用禘祭禮物/耳不追配文王也)
秋八月辛丑公薨左氏(初公傅奪卜齮田公不禁八/月共仲使卜齮賊公于武闈)公
　羊(公薨何以/不地弑也)胡氏(公薨不地仲尼親筆也子曰父為/子隠子為父隱直在其中矣故書)
　(薨以示臣子之情不地以存見弑之實莫/情厚矣其事亦白矣非聖人孰能修之)
九月夫人姜氏孫于邾左氏(共仲通於哀姜哀姜欲立/之閔公之死姜與知之故)
　(孫于邾齊人取而殺之于夷/以其尸歸僖公請而葬之)穀梁(諱奔也注哀姜與/弑閔公故出奔)
　胡氏(夫人稱孫聞乎故也不去姓氏降文姜也莊公/忘親釋怨無志於復讎春秋深加貶絶以謂三)
　(綱人道所由立也忘父子之恩絶君臣之義國人習/而不察將以是為常事則亦不知有君之尊有父之)
　(親矣故叔牙之弑械成于前慶父之無君動於後圉/人犖卜齮之刃交發於黨氏武闈哀姜以國君母與)
　(聞乎故而不忌也當是時魯君再弑幾至亡國其應/不亦􁂋乎春秋以復讎為重而書法如此所謂治之)
　(於未亂保之於未/危不可不察也)
　　　(案夫人孫二文姜無妻道哀姜無母道文姜一/見貶絶之哀姜喪歸貶姓而已春秋之權衡也)
公子慶父出奔莒左氏(共仲奔莒成季主僖公以賂求/共仲于莒莒人歸之及密使公)
　(子魚請不許哭而往共仲曰奚斯之聲也乃縊注慶/文罪雖重季子推親親之恩欲同之叔牙存孟氏之)
　(族故略其罪不/書殺又不書卒)公羊(殺公子牙今將爾慶父弑二君/何以不誅將而不免遏惡也既)
　(而不可及緩追逸/賊親親之道也)穀梁(其曰出絶之也/慶父不復見矣)胡氏(公子出/奔譏失)
　(賊也閔公立而季子歸何以見弑慶父主兵日乆其/權未可遽奪也季子執政日淺其謀未得盡行也設)
　(以聖人處之期月而已可矣季子賢人而當此能必/克乎及閔公再弑慶父罪貫惡盈而疾之者愈衆季)
　(子忠誠顯著而附之者益多外固强齊之援内恊國/人之情正邪消長之勢判矣然後夫人不敢安其位)
　(慶父不得肆其姦此明為國者不知圖難於其易為/大於其細雖有智者亦不能善其後矣世儒或言用)
　(魯之衆因齊之力以戮慶父其勢甚易而季子不熊/故書夫人孫邾慶父奔莒所以深惡其緩不討賊非)
　(也以絳侯勃之果陳平之無誤將相交驩而内有朱/虚外連齊楚以制諸吕庸人宜易於反手然大尉已)
　(入北軍士皆左袒猶恐不勝未敢訟言誅之也况慶/父巨姦七百里之侯國革車千乗而三十年執其兵)
　(柄其植根深矣其耳目廣矣其用物𢎞矣而以為戮/之其勢甚易此未察乎難易遲速之幾者也經書莊)
　(公忘親無復讎之志使百官則而象之亦不知有君/父也而又使慶父主兵失馭臣之道是以至此極故)
　(書孫邾奔莒為/後世之永鑑也)
　　　(案慶父出奔公羊杜氏皆以為季子推親親之/恩夫慶父弑二君魯國幾喪尚欲以親親待之)
　　　(則子般閔公之讎曷報乎故張氏曰方季友適/邾之時使魯國無人安能逐姜氏慶父哉季友)
　　　(既立僖公則當因國人之憤正慶父之辠致辟/于甸人以致兩弑其君之討乃以賂求于莒僅)
　　　(不許其入而已又立孟氏與叔牙同無復輕重/之别豈非邦憲之失此所以不書國賊之討而)
　　　(閔不書葬歟陳氏曰宋萬奔陳雖殺之不書慶/父奔莒雖殺之不書春秋所以嚴佚賊之責也)
　　　(其說是矣○又案宋萬出奔陳陳人受賂而後/歸之慶父出奔莒莒人亦受賂而後歸之不書)
　　　(宋萬慶父之誅以/逋逃主罪陳莒也)
冬齊髙子來盟左氏(注盖髙傒也齊侯使來平魯亂僖/公新立因遂結盟故不稱使也魯)
　(人貴之故不書名/子男子之美稱)公羊(髙子者何齊大夫也何以不/稱使我無君也然則何以不)
　(名喜之也何喜爾正我也其正我奈何莊公死子般/弑閔公弑比三君死曠年無君設以齊取魯曽不興)
　(師徙以言而已矣桓公使髙子將南陽之甲立僖公/而城魯或曰自鹿門至于争門者是也或曰自争門)
　(至于吏門者是也魯人至今以為美談曰猶望髙子/也注時魯無君明君臣無相適之道君不行使乎大)
　(夫所以别尊卑理/嫌疑故不稱使)穀梁(其曰來喜之也曰髙子貴之/也盟立僖公也不言使何也)
　(不以齊侯/使髙子也)胡氏(何賢乎髙子桓公使將南陽之甲至/魯而謀其國其命髙子必曰魯可取)
　(則兼其國以廣地魯可存則平其亂以善鄰非有安/危繼絶一定不可易之計也髙子至則平魯難定僖)
　(公魯人賴焉聖人美其明人臣之義得奉使之宜特/稱髙子以著其善其不曰齊侯使之者權在髙子也)
　　　(案凡外大夫之來不言使者皆私交如祭伯祭/仲武氏子毛伯宋司馬華孫莒慶齊髙固之類)
　　　(是也非私交而不言使則必有美辭焉楚無大/夫則屈完書族齊有大夫則髙傒書子皆貴之)
　　　(所以别於私交也穀梁疏曰髙子不稱使所以/歸美于髙子屈完不稱使所以歸功於屈完此)
　　　(得之○又案閔公編書三子之來皆特筆也故/季子髙子之書來著國人之喜而仲孫止書來)
　　　(乃春秋之所譏仲孫髙子不書使皆齊侯之過/而髙子能權乃春秋之所善一字之法精矣)
十有二月狄入衞左氏(狄人伐衞衞懿公好鶴鶴有乗/軒者將戰國人受甲者皆曰使)
　(鶴鶴實有禄位余焉能戰公與石祁子玦與寗莊子/矢使守與夫人繡衣曰聽于二子及狄人戰于熒澤)
　(衞師敗績遂滅衞初惠公之即位也少齊人使昭伯/烝於宣姜生齊子戴公文公宋桓夫又許穆夫人文)
　(公為衞之多患也先適齊及敗宋桓公逆諸河宵濟/衞之遺民男女七百有三十人益之以共膝之民為)
　(五千人立戴公以盧于曹齊侯使公子無虧帥車三/百乗甲士三千人以戍曹歸公乗馬祭服五稱牛羊)
　(豕雞狗皆三百與門材歸夫人魚軒重錦三十/兩注戴公其年卒文公立書入不能有其地)榖梁
　(注不言滅者諱齊桓不能攘/夷狄救中國為賢者諱也)胡氏(衛康叔之後蓋北/州大國狄何以能)
　(入乎河南劉奕曰仲尼剛詩如牆有茨鶉之奔奔桑/中諸篇皆録於國風而不削此載衞為戎狄所滅之)
　(因也故在定之方中之前因以是說考於㦄代凡淫/亂者未有不至於殺身敗家而亡其國者也然後知)
　(古詩垂戒/之大矣)陳氏(滅而書入不以累桓公也凡滅國有/存之者則不言滅歸德於存之者也)
　(有乗而取之者亦不言滅歸罪于取/之者也故衞不言滅須句不言滅)
鄭棄其師左氏(鄭人惡髙克使帥師次于河上久而弗/召師潰而歸髙克奔陳鄭人為之賦清)
　(人/)公羊(鄭棄其師者何惡其將也鄭伯惡髙/克使之將逐而不納棄師之道也)胡氏(案/鄭)
　(詩清人刺文公也髙克好利而不顧其君文公惡之/而不能逺使克將兵禦狄于境陳其師旅翺翔河上)
　(久而不召衆散而歸髙克奔陳公子素惡髙克進之/不以禮文公退之不以義危國亡師之本故作是詩)
　(觀此則鄭棄其師可知矣或曰髙克進不以禮曷不/書其出奔以貶克為人臣之戒而獨咎鄭伯何也曰)
　(人君擅一國之名寵生殺予奪惟我所制爾使克不/臣之罪已著案而誅之可也情狀未明黜而逺之可)
　(也愛惜其才以禮馭之可也烏有假以兵權委諸境/上坐視其失伍離散而莫之恤乎然則棄師者鄭伯)
　(乃以國稱何也二三執政股肱心膂休戚之所同也/不能進謀於君恊志同力黜逐小人而國事至此所)
　(謂危而不持顛而不扶則將焉用彼/相矣書曰鄭棄其師君臣同責也)
　　　(案棄師之說三傳皆同唯杜氏以為此髙克狀/其事以告魯魯史書之以為棄師之道者非也)
　
　
　
　
　
　
　
　
　
　春秋㑹通卷八
欽定四庫全書
　春秋㑹通卷九　　　　　元　李㢘　撰
　　僖公(名申諡法小心畏忌/曰僖在位三十三年)左氏(僖公莊公之子閔/公庶兄母成風成)
　　　(風聞成季之繇乃事之而屬僖公焉閔公/薨成季以僖公適邾共仲奔莒乃入立之)
(周惠王/十八年)元年春王正月左氏(不稱即位公出故也公出/復入不書諱之也諱國惡)
　(禮/也)公羊(繼弑君子不言即位此非子/也其稱子何臣子一例也)穀梁(繼弑君不/言即位正)
　(也/)胡氏(不書即位内無所承上不請命也承國於先/君者父子之倫請命於天王者君臣之義今)
　(僖公内無所承上不請命不書即位正王法也是故/有四海而即天王之位者受之於天者也有一國而)
　(即諸侯之位者受之於王者也受之於天者必奉若/天道而後能保天下受之於王者必謹守侯度而後)
　(能保/其國)
　　　(案張氏曰僖公即位在髙子來盟之後桓公又/為之誅哀姜不可謂不出於方伯矣然桓公不)
　　　(請命於天子正君臣之經以示天下之大義故/僖公之立無以異於羣公而桓公止於伯術觀)
　　　(僖公不書即位以考時義當知/反經之學有國者不可不明也)
齊師宋師曹師次于聶北救邢(聶北/邢地)左氏(諸侯救邢邢/人潰出奔師)
　(師遂逐狄人具邢器用而遷之師無私焉注次者案/兵觀釁以待事也實大夫而曰諸侯緫衆國之詞)
　公羊(救不言次此其言次何不及事也不及事者何/邢已亡矣孰亡之狄滅之不言狄滅之為桓公)
　(諱也曷為為桓公諱上無天子下無方伯天下諸侯/有相滅亡者桓公不能救則桓公恥之曷為先言次)
　(而後言救君也君則其稱師何不與諸侯專封也曷/為不與實與而文不與文曷為不與諸侯之義不得)
　(專封也諸侯之義不得專封則其曰實與之何上無/天子下無方伯天下諸侯有相滅亡者力能救之則)
　(救之/可也)穀梁(救不言次言次非救也非救而曰救何也/遂齊侯之意也是齊侯與齊侯也何用見)
　(其是齊侯也曹無師曹師者曹伯也其不言齊侯何/也以其不足乎揚不言齊侯也注救不及事不足稱)
　(揚/)胡氏(三國稱師見兵力之有餘也聶北書次譏救/邢之不速也春秋大義伐而書次其次為善)
　(遂伐楚次于陘美之也救而書次其次為貶救邢次/聶北譏之也聖人之情見矣故救患分災於禮為急)
　(而好攻戰樂殺/人者於罪為大)陳氏(言次無志於救也狄伐邢於是/三歲矣桓公足以攘夷而宿師)
　(于聶北玩寇以待其敝邢/潰奔師而後遷之譏之也)
　　　(案春秋書次而救者二此年及十五年次匡救/徐也救而次者一襄二十三年叔孫豹救晉次)
　　　(雍榆也胡氏通為一例皆譏其不速於為義此/說固是但亦須有分别公羊以為此是君也進)
　　　(止自由叔孫豹是臣也先通君命賈昭亦取其/說杜釋例曰次在事前次以成事也次在事後)
　　　(事成而次也又一說次而後救匿其救之之形/也救而後次宣其救之之聲也此三說皆不見)
　　　(貶桓公與叔孫意故次而救當主胡氏而次在/救下則惟啖氏得之啖曰凡救當奔命而往言)
　　　(次失救道也救晉之師君命往救而叔孫次止/先書救明魯君之命也下書次罪叔孫之慢命)
　　　(也其先通君命之說亦可通張氏曰次于聶北/者屯兵便利以援邢而懼狄桓公用兵規橅主)
　　　(於持重故不遽決於一戰而待久以待之春秋/書次雖所以譏其緩而不書以則予其終有全)
　　　(邢之功也此說亦由社氏觀釁上來皆欲護桓/公耳非聖人意也下文不書以之說却好○又)
　　　(案救兵書師所以矜其盛公羊以/為諱齊侯穀梁以為微齊侯皆非)
夏六月邢遷于夷儀齊師宋師曹師城邢(夷公羊作陳/  河北邢州)
　(龍岡縣北一百五/十里有夷儀嶺)左氏(邢遷于夷儀諸侯城之救患/也凡侯伯救患分災討罪禮)
　(也又閔二年傳齊桓公遷邢于夷儀邢遷如歸注邢/遷如歸故以自遷為辭一事而再列三國於文不可)
　(言諸侯師故疏十四年諸侯城縁陵為其事有闕故/緫稱諸侯此若云諸侯之師城邢似亦有貶故雖則)
　(煩文而再/列三國)公羊(遷者何其意也遷之者何非其意也/此一事也曷為復言齊師宋師曹師)
　(不復言師則無以知其為一事也注言諸師則嫌與/縁陵同疏縁陵是鹹之㑹諸侯各自歸國十四年復)
　(來城之此則桓公宿/留城之為一事也)穀梁(遷者猶得其國家以往者/也其地邢復見也是向之)
　(師也使之如改事然美齊侯/之功也注美齊桓故不言遂)胡氏(書邢遷于夷儀見/齊師次止緩不及)
　(事也然邢以自遷為文而再書齊師宋師曹師城邢/者美桓公志義卒有救患之功也不以王命興師亦)
　(聖人之所與乎中國衰微夷狄猾夏天子不能正至/於遷徙奔亡諸侯有能救而存之則救而存之可也)
　(以王命興師者正/能救而與之者權)
　　　(案經書遷者十而有二例趙子曰徙而臣之曰/遷某齊遷紀郱鄑郚宋遷宿齊遷陽是也能以)
　　　(國遷曰某遷邢遷夷儀衞遷帝丘許遷于葉于/夷于白羽于容城蔡遷于州來是也公羊說亦)
　　　(是但邢衞之遷又不可與許蔡之遷同蓋邢衞/遷國以避狄而許蔡舉國以從夷此其異也又)
　　　(陳氏曰齊晉之伯也而狄伐邢邢遷夷儀狄圍/衞衞遷帝丘雖罪遷者而桓文亦受其咎矣此)
　　　(亦得言外之意蓋邾遷于繹晉遷于新田不書/則雖自遷也亦必有所為而書矣○又案齊伯)
　　　(之編外城三邢也楚丘也縁陵也獨城邢為美/晉伯之編外城三虎牢也杞也成周也獨成周)
　　　(無/譏)
秋七月戊辰夫人姜氏薨于夷齊人以歸左氏(注不言/齊人殺)
　(諱之書地者/明在外薨)公羊(桓公召而/縊殺之)穀梁(夫人薨不/地地故也)胡氏(以/歸)
　(者以其喪歸于魯也齊為盟主義得舉法是伯者之/所以行乎諸侯也既誅其人又歸其喪何居魯欲拒)
　(而勿受乎則子無讎母之義受而葬之乎已絶者復/得享小君之禮典刑紊矣故特書以歸而不曰歸夫)
　(人之喪以者/不以者也)張氏(此齊桓舉方伯之職然後三/綱稍明人倫粗正之明驗也)
　　　(案以歸之說杜氏以為歸齊胡氏以為歸魯/魯齊接境不應十二月喪始至疑杜氏說是)
楚人伐鄭(書楚/始此)左氏(楚人伐鄭鄭即齊故/也注荆始改號曰楚)穀梁(疏不以/州言之)
　(者以楚雖荆蠻漸自通於諸夏轉/强大與中國抗衡故不復州舉之)胡氏(楚稱人浸强/也莊十年敗)
　(蔡師虜獻舞固己强矣然獨舉其號者始見于經則/本其僭竊之罪正其夷狄之名著王法也二十三年)
　(來聘嘉其慕義乃以人書二十八年伐鄭惡其猾夏/復以號舉至是又伐鄭亦以人書者豈許其伐國而)
　(人之乎㑹中華執盟主朝諸/侯長齊晉其所由來者漸矣)張氏(商頌稱奮伐荆楚/則楚亦其國之舊)
　(名但自武文以來雖駸駸强盛而未暇正其國之名/號故以州稱及熊頵即位令尹子文得政始定改號)
　(曰楚以交於中國則浸强/而有陵駕中國之意矣)
　　　(案荆自莊十九年文王卒子堵敖立堵敖幼弱/數年之間兵患不起二十二年熊頵弑兄堵敖)
　　　(而立是為成王二十三年來聘漸有事於中國/矣而母壯子少子元專權尚不能逞至三十年)
　　　(鬬班殺子元鬬穀於菟為令尹自毁其家以紓/楚國之難於是楚勢復强改號為楚之說張氏)
　　　(疑得之何休於僖八年注云僖公本聘楚女為/嫡故以此為諱與夷狄交昬故進之使若中國)
　　　(無据之/言也)
八月公㑹齊侯宋公鄭伯曹伯邾人于檉(檉宋地公/羊作朾)九
月公敗邾師于偃(偃公/作纓)左氏(盟于犖謀救鄭也九月公/敗邾師于偃虚丘之戍將)
　(歸者也注犖即檉也不書盟不告盟也虚丘邾地邾/人既送哀姜還齊人殺之因戍虚丘欲以侵魯公以)
　(義求齊齊送姜氏之喪邾/人懼乃歸故公要而敗之)穀梁(不日疑戰也疑戰/而曰敗勝内也)胡
　氏(檉之㑹謀救鄭而公與邾人咸與焉則是志同而/謀協也今既㑹邾人于檉又敗邾師于偃於此責)
　(公無攘夷狄安中國之誠矣凡此類直書/其事而義自見矣詐戰曰敗敗之者為主)張氏(楚人/伐鄭)
　(桓不遽救而㑹諸侯謀之蓋楚方强而公謀制楚十/全之策也齊桓新拊存魯國而不稟命擅興師之罪)
　(不加之討是為佚罰他日與曹同伐厲逺役于外而/宋人乘虚伐曹有自來矣亦見桓公伯威之不立也)
　　　(案敗邾之說杜氏以意臆之本無据服䖍以為/魯亂時邾為魯戍虚丘魯因其歸而敗之亦無)
　　　(此理何休又以公怨邾人以夫人予齊而/齊殺之故為夫人復讎尤妄謬不可取)
冬十月壬午公子友帥師敗莒師于酈獲莒挐左氏(莒/人)
　(來求賂公子友敗諸酈獲莒子之弟挐非卿也嘉獲/之也公賜季友汶陽之田及費注挐莒子之弟不書)
　(弟者非卿非卿則不應書嘉季子/之功故特書大夫生死皆曰獲)公羊(莒無大夫此/何以書大季)
　(子之獲也季子治内難以正禦外難以正其禦外難/以正奈何慶父奔莒莒人逐之將由乎齊齊人弗納)
　(郤反舍于汶水之上使公子奚斯入請季子曰公子/不可以入入則殺矣奚斯不忍反命于慶父自南涘)
　(北面而哭慶父聞之曰嘻此奚斯之聲也諾己曰吾/不得入矣於是抗輈經而死莒人聞之曰吾已得子)
　(之賊矣以求賂于魯魯人不與為是興師而伐/魯季子待之以偏戰疏結日而戰得君子之道)穀梁
　(莒無大夫以吾獲之目之也内不言獲此其言獲何/也惡公子之紿公子謂莒挐曰吾二人不相說士卒)
　(何罪屏左右而相摶公子友處下左右曰孟勞孟勞/者魯之寳刀也公子友以殺之然則何以惡乎紿曰)
　(棄師之道也注据/獲長狄不言獲)胡氏(案公羊則罪在莒也而以季/友主此戰何也抑鋒止銳喻)
　(以詞命使知不縮而引去則善矣今至於兵刃既接/又用詐謀擒其主將此强國之事非王者之師春秋)
　(之志故以季友為主/而書敗獲責之備也)
　　　(案敗獲之書左氏公羊皆美季子之功穀梁紿/戰雖江熙范寗亦不取然觀胡氏用詐謀擒其)
　　　(主將之說又似若本此春秋書獲六始於此/○又案季氏有費始此詳見襄七年城費下)
十有二月丁巳夫人氏之喪至自齊左氏(注僖公請而/葬之故告於)
　(廟而書喪至也/不稱姜闕文)公羊(何以不稱姜氏與弑公也曷為/不於弑焉貶貶必於重者莫重)
　(乎其以/喪至也)穀梁(其不言姜以其殺二子貶之/也或曰為齊桓諱殺同姓也)胡氏(夫人/與弑)
　(二君幾於亡國大義已絶不可復入宗廟矣書孫于/邾薨于夷者絶哀姜也書齊人以歸夫人氏之喪至)
　(自齊者譏桓公也不稱姓者/殺于齊不去氏者受于魯)
　　　(案齊殺哀姜公穀劉氏胡氏皆以為義獨左氏/曰君子以齊人之殺哀姜也為己甚矣女子從)
　　　(人者也杜氏又以不稱姜為闕/文是不察於春秋之公義矣)
二年春王正月城楚丘左氏(諸侯城楚丘而封衛焉不/書所㑹後也又閔二年傳)
　(齊桓公封衞于楚丘衞國忘亡衞文公大布之衣大/帛之冠務材訓農通商惠工敬敎勸學授方任能元)
　(年革車三十乘季年乃三百乘注不言城衞衞未遷/也諸侯既罷而魯後至諱不及期故以獨城為文)
　公羊(孰城城衛也曷為不言城衞滅也孰滅之蓋狄/滅之不言狄滅之為桓公諱也上無天子下無)
　(方伯天下諸侯有相滅亡者桓公不能救則桓公恥/之也然則孰城之桓公城之不言桓公城之不與諸)
　(侯專封也曷為不與實與而文不與文曷為不與諸/侯之義不得專封諸侯不得專封則其曰實與之何)
　(上無天子下無方伯天下諸侯有相滅亡者力能救/之則救之可也注復發傳者君子樂道人之善也不)
　(繫衛者明去衞而/國楚丘起其遷也)穀梁(楚丘者何衞邑也國而曰城/此邑也其曰城何也封衞也)
　(不言城衛何也衞未遷也不言衞遷何也不與齊侯/專封也其言城之者專辭也故非天子不得專封諸)
　(侯諸侯不得專封諸侯雖通其仁以義而不與也故/曰仁不勝道注存衞是桓之仁故通令城楚丘義不)
　(可以專封故/不言遷衞)胡氏(楚丘衞邑桓公帥諸侯城之而封/衞也不書桓公不與諸侯專封也)
　(木𤓰美桓公而夫子録之意豈異乎不與專封正王/法也朩𤓰有取焉善衞人之情也城楚丘略而不書)
　(城邢詞繁而不殺何也案周制凡封國大宗伯儐司/几筵設黼扆内史作冊命是天子大權非諸侯所得)
　(擅而行之者也衞人渡河野處曹邑許穆夫人閔其/亡而載馳賦文公徙居楚丘而後百姓恱則其國固)
　(嘗亡滅而不存矣城楚丘是擅天子之大權而封國/也邢遷于夷儀經以自遷為文則其遷出於己意其)
　(國未嘗滅也諸侯城邢是謂同惡相恤以從簡書故/詞繁而不殺美救患也桓公封衞而衞國忘亡其有)
　(功於中華甚大為利於衞人甚博宜有美辭發揚其/事今乃微之若此若正其誼不謀其利明其道不計)
　(其功略小惠存大節春秋之法也故曰五霸/三王之罪人仲尼之徒無道桓文之事者)陳氏(於/是)
　(諸侯城楚丘而封衞則其以魯辭書之但曰城楚丘/何不以專封累桓公也以魯詞書之使若諸侯同欲)
　(然上無天子下無方伯諸侯有滅亡者夫人而欲救/存之則先王之澤天下之公義也序績莫如公齊桓)
　(存三亡國必若救衞庶幾於公矣是故衞不言滅廬/于曹不言遷使公子無虧戍曹不言救春秋之辭約)
　(而不迫者/善辭也)
　　　(案城楚丘之書左氏以為諱魯之後至公羊以/為諱齊之專封若穀梁胡氏則又不以為諱詞)
　　　(而直以為微詞此其異也要之公穀胡氏說可/參通至於邢衞書法之詳略則胡氏以詳為襃)
　　　(而略為貶陳氏以略為褒而詳為貶/三說雖不同然究其實亦無異也)
夏五月辛巳葬我小君哀姜(哀姜莊/公夫人)左氏(注反哭成喪/故稱小君)
虞師晉師滅下陽(下公穀作夏虢邑在河/東大陽縣書晉之始)左氏(莊三十/二年有)
　(神降於莘虢公享焉神賜之土田内史過曰虢必亡/矣虐而聽於神史嚚曰虢其亡乎虢多涼德其何土)
　(之能得至是晉荀息請以屈産之乘與垂棘之璧假/道於虞以伐虢公曰是吾寳也對曰若得道於虞猶)
　(外府也乃使荀息假道於虞曰虢為不道保於逆旅/以侵敝邑之南鄙敢請假道以請罪于虢虞公許之)
　(且請先伐虢宫之竒諫不聽遂起師夏晉里克荀息/帥師㑹虞師伐虢滅下陽先書虞賄故也注晉於此)
　(始赴見經虞周大王子仲雍所封虢/文王弟虢叔後晉成王弟唐叔後)公羊(虞微國也/曷為序乎)
　(大國之上使虞首惡也虞受賂假滅國者道以取亡/焉其受賂奈何晉獻公寢而不寐揖荀息曰吾欲攻)
　(郭則虞救攻虞則郭救如之何荀息曰若用臣言則/今日取郭明日取虞爾請以屈産之乗與垂棘之白)
　(璧往必可得也宫之竒諫曰脣亡則齒寒虞郭之相/救非相為賜則晉今日取郭而明日虞從而亡爾虞)
　(公不從然假之道以取郭還四年反取虞虞公抱璧/牽馬而至獻公曰寳則吾寳也馬之齒亦長矣夏陽)
　(郭之邑也曷為不繫于郭國/之也曷為國之君存焉爾)穀梁(非國而曰滅重夏/陽也虞無師以其)
　(先晉不可以不言師也其先晉何也為主乎滅夏陽/也夏陽者虞虢之塞邑也滅夏陽而虞虢舉矣餘同)
　(公羊疏虢之滅由於夏陽之亡郢/之入由於州來之亡故皆書滅)胡氏(晉人造意以/虞首惡何也)
　(貪得重賂遂其强暴滅兄弟之國以及其身而亡其/社稷所以為首乎春秋聖人律令也觀此義可以見)
　(法矣國而曰滅下陽邑爾其曰滅何也下陽虞虢之/塞邑猶秦有潼闗蜀有劍嶺皆國之門户潼劍不守)
　(則秦蜀破下陽既舉而虞虢亡矣春秋此義其以天/下為家以城郭溝池為固以山川丘陵為險設之以)
　(守國而待暴客者/也其衰世之意邪)
　　　(案晉見經始此晉姬姓侯爵自唐叔始受封傳/九世至穆侯穆侯生大子仇及成師仇為晉文)
　　　(侯周平王東遷有功受策命書文侯之命是也/魯惠公二十四年文侯卒子昭侯立晉始亂封)
　　　(成師於曲沃是為桓叔叔卒子莊伯立隱七年/莊伯卒子稱立桓八年曲沃併晉王命虢公立)
　　　(晉侯緡莊十六年曲沃復滅晉盡以其寳器賂/周僖王命曲沃伯以一軍為晉侯是為武公莊)
　　　(十七年武公卒獻公佹諸立十八年晉獻公朝/王二十六年虢再侵晉二十七年晉將伐虢士)
　　　(蒍曰不可虢公驕若驟勝於我必棄其民無衆/而後伐之誰與二十八年使大子居曲沃閔元)
　　　(年作二軍滅耿滅霍滅魏二年使大子伐東山/臯落氏於是晉始大以前晉事皆不經見故具)
　　　(于此○又案春秋書滅下陽罪虢之不能守險/書城虎牢罪鄭之不能保險書法同皆衰世之)
　　　(意/)
秋九月齊侯宋公江人黄人盟于貫(貫宋地公/作貫澤)左氏(盟/于)
　(貫服江黃也注楚與國也疏杜以為此稱人者皆其/國大夫齊桓威德稍盛逺國來服桓謙以接逺故與)
　(宋公/㑹之)公羊(江人黄人者何逺國之辭也逺國至矣則/中國曷為獨言齊宋至爾大國言齊宋逺)
　(國言江黄則以其餘為莫敢不至也注時實晉楚之/君不至君子成人之美故褒益以為徧至之辭所以)
　(奬大伯功而勉盛德也江黄附從伯者當進不進者/方為徧至之辭疏言方為徧至之辭故直以逺國辭)
　(稱人若進而稱爵則/無以見徧至之義)穀梁(貫之盟不期而至者江黄/也江人黄人者逺國之辭)
　(也中國稱齊宋逺國稱江黄以為諸侯皆來至也疏/魯若與㑹必書公但魯亦不至故不書之或以為魯)
　(公亦在舉大以包之/故不以魯為主耳)胡氏(荆楚天下莫强焉江黄者/其東方之與國也二國來)
　(定盟則楚人失其右臂矣樂毅破齊先結韓趙孔明/伐魏申好江東雖武王牧野之師亦誓友邦逺及庸)
　(蜀彭濮八國之人共為犄角之勢世桓公此盟其服/荆楚之慮周矣其攘夷狄免民左袵之義著矣盟雖)
　(春秋所惡然諸侯皆在/獨言逺國者許是盟也)張氏(桓公謀楚先服二國所/以達交而孤楚之勢此)
　(桓公服楚之規模也惟/宋與盟不煩諸侯也)
　　　(案江黄稱人公穀皆以為江黄之君蓋逺國例/稱人也而賈氏以為刺其不度德善鄰終為楚)
　　　(滅其說非是疑杜氏得之○又案貫與陽穀公/穀胡氏皆以為諸侯皆在然觀何氏范氏之注)
　　　(則貫非如此但春秋褒以偏至之詞耳而胡氏/直以為諸侯皆在此其異也啖子曰春秋㑹盟)
　　　(皆據實書之無舉逺以包近之例疑杜氏張氏/說是○又案江黄始至于貫又至于陽穀又楚)
　　　(齊侵陳黄亡於僖之十/二年江亡於文之四年)
　　附緑左氏(齊寺人貂始/漏師于多魚)
冬十月不雨公羊(何以書記異也疏僖公委/任陪臣不恤政事之罰)穀梁(不雨/者勤)
　(雨也注言不雨是欲得雨/之心勤也明君之恤民)
楚人侵鄭左氏(楚人伐鄭鬬章囚鄭聃伯注傳/言伐者本以伐興權行侵掠)
三年春王正月不雨夏四月不雨左氏(自十月不雨至/于五月不曰旱)
　(不為/災也)公羊(記異/也)穀梁(不雨者勤雨也一時言不雨者/閔雨也閔雨者有志乎民者也)
　(疏据文二年傳厯時而總書不雨者文/不憂雨也不憂雨者無志乎民者也)胡氏(案詩稱/僖公儉)
　(以足用寛以愛民務農重穀則誠賢君也其有志乎/民審矣故冬不雨而書春不雨而書夏不雨而書以)
　(著其勤也文公以練祭則緩於作主以宗廟則世室/屋壞以賦政則四不視朔以邦交則三不㑹盟其無)
　(志乎民亦審矣故自十有二月不雨至于秋七月而/書自正月不雨至于秋七月而書以著其慢也餘全)
　(引穀/梁)
　　　(案不雨書法穀梁極精故胡氏用之而何休用/感精符說曰時僖公得立欣喜不恤衆庶比致)
　　　(三旱即能飭過求己循省百官放佞臣郭都等/理寃獄四百餘人精誠感天不雩而得澍雨故)
　　　(一月即書善其應變此/雖異說姑具以備引用)
徐人取舒(徐國在下邳舒/在今廬江舒縣)左氏(注勝國而不用大師亦/曰取疏徐在下邳舒在)
　(廬江相去甚遥而越竟滅/國無傳無注不知所以)公羊(其言取之/何易也)
　　　(案外滅國書取者惟此左氏公羊皆以為易趙/氏以為不絶其祀也夫用兵雖有難易而滅人)
　　　(之罪無重輕何得以易而滅其滅罪乎以為不/絶其祀則書降書遷足矣以為舒自取滅亡則)
　　　(書潰書亡足矣何得稱取稱取者與魯兵書滅/曰取同文蓋徐始見經而得書人始滅國而得)
　　　(書取是必取舒之辭故先儒林氏以為舒者楚/之黨徐人    為齊桓通伐楚之徑也春秋以)
　　　(其效順於中國也故書人書取此說疑得之而/何氏張氏乃刺桓公不能救是不察夷夏之㫖)
　　　(也○又案徐偃始稱王故春秋亦狄之楚敗徐/徐伐莒是也惟取舒伐英氏得稱人以附齊也)
　　　(昭五年從楚伐吳亦稱人者楚/師有名也昭三十年滅於吳)
六月雨公羊(注所以詳録賢/君精誠之應也)穀梁(雨云者喜雨也喜雨/者有志乎民者也)
　胡氏(閔雨與民同其憂喜雨與民同其樂此君國子/民之道也觀此義則知春秋有懼天災恤民隠)
　(之意遇天災而不懼視民隱而不恤自/樂其樂而不與民同也國之亡無日矣)
　　　(案一經書雨此為特筆與他公之止書不雨者/異矣而何氏以例之宣公大有年皆以為改遇)
　　　(之應恐宣公不/可同於僖公也)
秋齊侯宋公江人黄人㑹于陽穀(齊/地)左氏(謀伐楚也注/二年楚侵鄭)
　(故/)公羊(此大㑹也曷為末言爾桓公曰無障谷無貯/粟無易樹子無以妾為妻注末者淺耳据貫)
　(澤言盟此但言㑹不言盟者桓公功德隆/盛諸侯咸從曷為用盟哉但告誓而已)穀梁(陽穀/之㑹)
　(桓公委端搢笏而朝諸侯諸侯皆諭乎桓公之志疏/桓㑹多矣獨此言委端搢笏皆諭乎桓公之志者以)
　(此㑹最大又以四教令於諸侯不須/盟誓故傳詳其事也所謂衣裳之㑹)胡氏(案左氏謀/伐楚也或)
　(曰侵蔡次陘之師江黄不與安知其為謀伐楚乎曰/兵有聚而為正亦有分而為竒諸侯之師同次于陘)
　(所謂聚而為正也江人黄人各守其地所謂分而為/竒也次陘大衆厚積其陳聲罪致討以震中國之威)
　(江人黄人各守其境案兵不動以為八國之援此克/敵制勝之謀也退于召陵而盟禮定循海以歸而濤)
　(塗執然後及江人黄人伐陳則知侵蔡次陘而二國/不㑹自為犄角之勢明矣此大㑹而末言者善是謀)
　(也/)
　　　(案陽穀之㑹公穀胡氏皆以為/不盟疑亦可入胥命蕭魚之例)
冬公子友如齊涖盟(涖公穀/作莅)左氏(齊侯為陽穀之㑹來/尋盟冬公子友如齊)
　(涖盟注公時不㑹陽穀故齊侯自陽穀遣人詣/魯求尋盟魯使上卿詣齊受盟謙也涖臨也)公羊
　(莅盟者何往盟乎彼也其言來盟者何來盟于我也/注春秋尊魯使若王者遣使臨諸侯盟飭以法度)
　穀梁(莅者位也其不日前定也不言及者以國與之/也不言其人亦以國與之也注昭七年傳例曰)
　(内之前定之盟謂之莅外之前定之盟謂之來莅位/也盟誓之言素定今但往其位而盟以國與之謂舉)
　(國為/主)
　　　(案經書莅盟四此年季友及文七年公孫敖如/莒昭七年叔孫婼如齊定十一年叔還如鄭也)
　　　(蓋莅盟對來盟為義公羊說得之趙子曰來盟/彼欲之也不書其誰敵者也涖盟我欲之也不)
　　　(書其誰敵者也皆簡辭也其說固然但觀胡氏/於良夫來盟下注云來盟為前定者嘗有約言)
　　　(矣未足效信而釋疑復遣使固結之耳則涖盟/為前定之說亦是胡氏所以無傳者通於此例)
　　　(也/)
楚人伐鄭左氏(楚人伐鄭鄭伯欲成孔叔不/可曰齊方勤我棄德不祥)
　　　(案楚自莊十六年以/來五加兵于鄭矣)
四年春王正月公㑹齊侯宋公陳侯衞侯鄭伯許男曹
伯侵蔡蔡潰左氏(齊侯與蔡姬乗舟于囿蕩公公怒歸/之未之絶也蔡人嫁之春齊侯以諸)
　(侯之師浸蔡蔡潰注/傳例民逃其上曰潰)公羊(潰者何下叛上也國曰潰/邑曰叛疏侵者淺辭潰者)
　(深/辭)穀梁(潰之為言上下不相得也侵淺事也侵蔡而/蔡潰以桓公為知所侵也不土其地不分其)
　(民明/正也)
　　　(案經書潰例四蔡潰沈潰莒潰鄆潰民皆逃其/上之詞也民逃其上則舉兵者罪輕受兵者罪)
　　　(重矣蔡姬之釁其有無不可知書侵書潰之㫖/穀梁之說得之蔡自北杏之後棄我中華甘心)
　　　(事楚齊桓先事侵蔡所以披楚之/黨未可以蔡姬之事累齊桓也)
遂伐楚次于陘(陘楚地潁川召陵縣有陘亭楚/人曰先君所以服陘隰即此)左氏(遂/伐)
　(楚楚子使與師言曰君處北海寡人處南海唯是風/馬牛不相及也不虞君之渉吾地也何故管仲對曰)
　(昔召康公命我先君大公曰五侯九伯女實征之以/夾輔周室賜我先君履東至于海西至于河南至于)
　(穆陵北至于無棣爾貢包茅不入王祭不共無以縮/酒寡人是徵昭王南征而不復寡人是問對曰貢之)
　(不入寡君之罪也敢不共給昭王之不復君其問諸/水濱師進次于陘注遂兩事之詞楚强齊欲綏之以)
　(德故不/速進)公羊(其言次于陘何有俟/也孰俟俟屈完也)穀梁(遂繼事也次/止也疏次有)
　(二種有所畏之次/有非所畏之次)胡氏(濳師掠境曰侵侵蔡者竒也/聲罪致討曰伐伐楚者正也)
　(遂者繼事之詞而有專意次止也楚貢包茅不入桓/公是徵而楚人服罪師則有名矣孟氏何以獨言春)
　(秋無義戰也楚雖暴横慿陵上國齊不請命擅合諸/侯豈所謂為天吏以伐之乎春秋以義正名而樂與)
　(人為善以義正名則君臣之分嚴矣書遂伐楚譏其/專也樂與人為善茍志於善斯善之矣書次于陘楚)
　(屈完來盟于師盟/于召陵序其績也)陳氏(春秋舉重凡師再有事不悉/書茍悉書則以遂言之兵事)
　(言遂必闗於天下之大故也自入春秋楚浸强矣諸/夏之交兵問不及楚也桓公始有志於夷夏之分於)
　(是伐楚而以侵蔡召諸侯書/曰遂伐楚言志不在蔡也)
　　　(案春秋兵事書遂者此年侵蔡遂伐楚宣元年/楚子鄭人侵陳遂侵宋襄二十三年齊侯伐衞)
　　　(遂伐晉定八年晉士鞅侵鄭遂侵衞也以傳載/成六年晉欒書救鄭遂侵蔡止書救鄭八年欒)
　　　(書侵蔡遂侵楚止書侵蔡之類觀之則陳氏之/說亦是胡氏於遂例有三一曰繼事之詞一曰)
　　　(兩事之詞一曰專事之詞公羊又有生事之詞/蓋亦隨其事而立說繼事而善則但譏其專繼)
　　　(事而不善則深譏其生事為暴而不知已矣其/遂伐曹遂滅偪陽遂城虎牢遂入鄆等放此獨)
　　　(遂救許反為善之尤者蓋救兵宜速雖不禀命/無害也其遂圍許恐亦與遂伐楚同義○又案)
　　　(伐而次者此年與襄元年伐鄭/次鄫同例皆整兵慎戰之意也)
夏許男新臣卒左氏(許穆公卒于師葬之以侯禮也凡/諸侯薨于朝㑹加一等死王事加)
　(二等於是有以衮歛注諸侯命有三等/公為上等侯伯為中等子男為下等)穀梁(諸侯死/於國不)
　(地死於外地死於師何為/不地内桓師也公羊同)胡氏(劉敞曰諸侯卒于外/者在師稱師在㑹稱)
　(㑹今許男一無稱焉此去師與㑹而復歸其國之驗/也召陵地在穎川是以許男復焉古者國君即位而)
　(為椑歳一漆之出疆必載椑卒于師曰師卒于㑹曰/㑹正也許男新臣卒非正也其為人君不知命者也)
　　　(案諸侯卒于外者晉侯卒于扈許男卒于楚宋/公卒于曲棘是也卒于師者曹伯廬也卒于㑹)
　　　(者杞伯成也劉/氏說本趙子)
楚屈完來盟于師盟于召陵左氏(夏楚子使完如師師/退次于召陵齊侯陳)
　(諸侯之師與屈完乗而觀之齊侯曰豈不穀是為先/君之好是繼與不穀同好如何對曰君惠徼福於敝)
　(邑之社稷辱収寡君寡君之願也齊侯曰以此衆戰/誰能禦之以此攻城何城不克對曰君若以德綏諸)
　(侯誰敢不服君若以力楚國方城以為城漢水以為/池雖衆無所用之屈完及諸侯盟注楚子遣完如師)
　(以觀强弱完覩齊之盛因而求盟故不稱使/以完來盟為文齊桓退舍以禮楚故盟召陵)公羊(屈/完)
　(楚大夫也何以不稱使尊屈完也曷為尊屈完以當/桓公也其言盟于師盟于召陵何師在召陵也曷為)
　(再言盟喜服楚也楚有王者則後服無王者則先叛/夷狄也而亟病中國南夷與北狄交中國不絶若綫)
　(桓公救中國而攘夷狄卒帖荆以此為王者之事也/其言來何與桓為主也前此者有事矣後此者有事)
　(矣則曷為獨於此焉與桓公為主序/績也注前此城楚丘後此城縁陵)穀梁(楚無大夫/其曰屈完)
　(何也以其來㑹桓成之為大夫也其不言使權在屈/完也則是正乎非正也以其來㑹諸侯重之也來者)
　(何内桓師也于師前定也于召陵得志乎桓公也得/志者不得志也以桓公得志為僅矣屈完曰大國之)
　(以兵向楚何也桓公曰昭王南征不反菁茅之貢不/至故周室不祭屈完曰菁茅之貢不至則諾昭王南)
　(征不反我將問諸江注此言桓公不得/志故退于召陵以盟而屈完得志也)胡氏(楚大夫/未有以)
　(名氏通者其曰屈完進之也其不稱使權在完也來/盟于師嘉服義也盟于召陵序桓績也桓公帥八國)
　(之師侵蔡而蔡潰伐楚而楚人震恐兵力强矣責包/茅之不貢則諾問昭王之不復則辭徼與同好則承)
　(以寡君之願語其戰勝攻克則對以用力之難然而/桓公退師召陵以禮楚使卒與之盟而不逆也於此)
　(見齊師雖强桓公能以律用之而不暴楚人已服桓/公能以禮下之而不驕庶幾乎王者之事矣故春秋)
　(之盟於此為盛而楊子稱之曰齊/桓之時緼而春秋美召陵是也)張氏(不稱使者春/秋待外域謹)
　(嚴之法若書楚子使屈完則一同於中國君臣/之辭矣所以嚴中外之分而伸齊桓方伯之體)
　　　(案來盟不稱使正與齊髙子同蓋齊侯之使髙/子本欲覘魯之成敗楚成之使屈完本只觀齊)
　　　(之强弱皆非有前定之盟也髙子至而安魯屈/完至而服齊春秋所以獨以權與二子也穀梁)
　　　(與杜氏得之但春秋内魯則髙子止書來盟足/矣若屈完則安得不書于師哉穀梁以于師為)
　　　(前定則非也○又案楚子使屈完如師正與齊/侯使國佐如師同然晉不能服國佐而屈完卒)
　　　(能服齊故國佐止書如師而屈完得書來盟國/佐不服則盟乃晉人所欲屈完既服則盟為齊)
　　　(侯之績故爰婁盟書及而召陵再書盟序績之/說公羊得之穀梁以退師為桓不得志者非也)
　　　(○又案楚之盟屈完與晉之盟國佐袁僑似同/而異蓋屈完已服而桓公退盟以禮之國佐未)
　　　(服而晉大夫進盟以强之其得失已判然獨屈/完袁僑有小不同者蓋屈完雖服而本非楚子)
　　　(之命故桓公不得不盟以固其交袁僑上書使/下書㑹是其國君臣從晉之志已決晉又何必)
　　　(委諸大夫要之以盟哉此所以兩書及也○又/案齊晉謀楚皆於召陵此年及定四年㑹召陵)
　　　(侵楚是也此書伐而彼書侵此雖書遂而卒能/成功彼雖㑹劉子而卒於無能為此以伐後書)
　　　(盟為成事彼以侵上書㑹為疑詞其得失固不/待論但召陵恐亦楚之要地故後來楚子簡東)
　　　(國之師於召陵即此○又案昭四年楚靈㑹于/申亦用召陵之禮○又案如穀梁胡氏說則水)
　　　(濱之對亦出屈完/與左氏小不同)
齊人執陳袁濤塗秋及江人黄人伐陳(袁左氏作轅案/釋文左氏本作)
　(袁/)左氏(陳轅濤塗謂鄭申侯曰師出於陳鄭之間國/必甚病若出於東方觀兵於東夷循海而歸)
　(其可也申侯曰善濤塗以告齊侯許之申侯見曰師/老矣若出於東方而遇敵懼不可用也若出於陳鄭)
　(共其資糧屝屨其可也齊侯說與之虎牢執轅濤塗/秋伐陳討不忠也注書及者時齊不行使魯為主故)
　(以與謀曰及為文/不言主師微者)公羊(濤塗之罪何辟軍之道也濤/塗謂桓公曰君既服南夷矣)
　(何不還師濱海而服東夷桓公曰諾於是大䧟于沛/澤之中顧而執濤塗執者何為或稱侯或稱人稱侯)
　(而執者伯討也稱人而執者非伯討也此執有罪何/以不得為伯討古者周公東征則西國怨西征則東)
　(國怨桓公假塗於陳而伐楚則陳人不欲其反由己/者師不正故也不修其師而執濤塗古人之討則不)
　(然/也)穀梁(齊人者齊侯也其人之何也於是哆然外齊/侯也不正其踰國而執也不言其人及之内)
　(師/也)
　　　(案春秋書執諸侯十二惟晉侯執曹伯歸京師/得伯討之正餘若楚子㑹盂執宋公晉侯入曹)
　　　(執曹伯者承上文之詞非予之也書執大夫十/五皆非伯討之正若楚子伐吳執慶封者亦承)
　　　(上文之詞非予之也稱侯稱人之說公羊得之/○又案濤塗誤軍之罪疑公羊得之如左氏之)
　　　(說則仍從陳鄭而歸何至伐之侵之/若是其甚乎故張氏全取公羊為是)
八月公至自伐楚穀梁(有二事偶則以後事致後事小/則以先事致其以伐楚致大伐)
　(楚/也)張氏(師出三時見/久役之勞也)
　　　(案致先事致後事之說胡氏略而不言獨穀梁/得之而啖子曰一書而渉兩事者夫子擇其重)
　　　(者志之亦穀梁意也然則以伐楚盟召陸致伐/而不致㑹對侵楚盟臯鼬至㑹而不至侵論之)
　　　(則伐楚之義大而侵楚之事淺矣又以侵蔡遂/伐楚致伐而不致侵對伐鄭遂救許致伐而不)
　　　(致救論之則伐楚之功美而討鄭之事亦重矣/其公羊以為得意致㑹不得意致伐者獨於伐)
　　　(鄭㑹蕭魚至㑹則可通於此不通則以為楚復/叛盟故不以㑹致皆强論也○又案謝氏曰兩)
　　　(事書至或原其志而至之/或舉其盛者而至之亦是)
葬許穆公(穆公羊/作繆)○冬十有二月公孫茲帥師㑹齊人
宋人衞人鄭人許人曹人侵陳(叔孫氏專兵之/始茲公羊作慈)左氏(叔/孫)
　(戴伯帥師㑹諸侯之師/侵陳陳成歸轅濤塗)胡氏(揚子法言或問為政有/幾曰思斁昔在周公征)
　(于東方四國是皇其思矣夫齊桓公欲徑陳陳不果/納其斁矣夫桓公識明而量淺管仲器不足而才有)
　(餘方楚人未帖而齊以為憂也致勤于鄭振中夏之/威㑹于陽穀惇逺國之信案兵于陘修文告之詞退)
　(舍召陵結㑹盟之禮何其念之深禮之謹也存此心/以進善則桓有王德而管氏為王佐矣惜乎桓公假)
　(之不久而遽歸也楚方受盟志已驕溢陳大夫一謀/不協其身見執其國見伐見侵而怒猶未怠也桓德)
　(於是乎衰矣愛人不親反其仁治人不治反其智禮/人不答反其敬行有不得者皆反求諸己其身正而)
　(天下歸之曽可厚以責人而不自反乎原其失在于/量淺而器不宏也春秋稱人以執罪齊侯也稱侵陳)
　(者深責之也故孟子曰仲尼之徒無道桓文/之事者管仲曽西之所不為而為我願之乎)陳氏(東/遷)
　(之後諸侯始放春秋之治在諸侯北杏之後盟主始/專春秋之治在盟主治在諸侯貶人之故於中丘㑹)
　(稱君伐宋稱人于郎戰稱君惡曹稱人治在盟主貶/人之故於次陘伐稱君執濤塗稱人於温㑹稱君執)
　(衞□稱人叔牙弑君而兹世為將/謹而志之著三家之所從始也)
五年春晉侯殺其世子申生(傳在去年十二/月書春從告)左氏(初晉/獻公)
　(娶于賈無子烝于齊姜生秦穆夫人及大子申生又/娶二女於戎生重耳夷吾又伐驪戎得驪姬生奚齊)
　(其娣生卓子驪姬嬖欲立其子賂外嬖梁五與東闗/嬖五使言於公曰曲沃君之宗也蒲與二屈君之疆)
　(也不可以無主若使太子主曲沃重耳夷吾主蒲與/屈則可以威民而懼戎晉侯說之莊二十八年使大)
　(子居曲沃重耳居蒲城夷吾居屈羣公子皆鄙唯二/姬之子在絳二五卒與驪姬譖羣公子晉人謂之二)
　(五耦閔元年為大子城曲沃士蒍曰大子不得立矣/不如逃之無使罪至為吳大伯不亦可乎二年冬使)
　(申生伐東山臯落氏里克諫曰大子奉冡祀社稷之/粢盛以朝夕視君膳者也君行則守有守則從從曰)
　(撫軍守曰監國故君之嗣適不可以帥師禀命則不/威專命則不孝公曰寡人有子未知其誰立焉不對)
　(而退大子曰吾其廢乎對曰子懼不孝無懼弗得立/修己而不責人則免於難天子帥師公衣之偏衣佩)
　(之金玦狐突嘆曰尨涼冬殺金寒玦離胡可恃也羊/舌大夫曰雖知其寒惡不可取子其死之狐突不可)
　(曰内寵並后外寵二政嬖子匹嫡大都耦國亂之本/也今亂本成矣立可必乎孝而安民子其圖之與其)
　(危身以速罪也至是驪姬既與中大夫成謀姬謂大/子曰君夢齊姜必速祭之大子祭于曲沃歸胙于公)
　(公田姬寘諸宫六日公至毒而獻之公祭之地地墳/與犬犬斃與小臣小臣亦斃姬泣曰賊由大子大子)
　(奔新城公殺其𫝊杜原欵或謂大子子辭君必辨焉/大子曰君非姬氏居不安食不飽我辭姬必有罪君)
　(老矣吾又不樂曰子其行乎大子曰君實不察其罪/被此名也以出人誰納我十二月戊申縊于新城重)
　(耳奔蒲夷吾奔屈公使寺人披伐蒲重耳曰君父之/命不校踰垣而走披斬其袪遂出奔翟使賈華伐屈)
　(夷吾奔梁春晉侯使/以殺申生之故來告)公羊(曷為直稱晉侯以殺殺世/子母弟直稱君者甚之也)
　穀梁(目晉侯斥殺/惡晉侯也)胡氏(申生進不能自明退不能違/難愛父以姑息而陷之不義)
　(讒人得志幾至亡國先儒以為大仁之賊也而目晉/侯斥殺專罪獻公何也春秋端本清源之書驪姬寵)
　(奚齊卓子嬖亂本成矣尸此者其誰乎是故目晉侯/斥殺專罪獻公使後世有欲紊妃妾之名亂適庶之)
　(位縱人欲滅天理以/敗其國家者之戒也)
杞伯姬來朝其子左氏(注伯姬來寧寧成風也朝其子/者時子年在十歲左右因有諸)
　(侯子得行朝義而卒不成朝/禮故繫於母而曰朝其子)穀梁(參譏/也)
夏公孫茲如牟(茲公羊/作慈)左氏(娶焉注卿非君命不越竟/故奉公命聘於牟因自為)
　(逆牟附庸國桓/十五年來朝)
公及齊侯宋公陳侯衞侯鄭伯許男曹伯㑹王世子于
首止(首止公穀皆/作首戴衞地)左氏(㑹王大子鄭謀寧周也注惠王/以莊十八年逆王后于陳實惠)
　(后惠王寵惠后將廢大子鄭而立王子帶故齊桓/帥諸侯㑹大子以定其位不名而殊㑹尊王也)公
　羊(曷為殊㑹王世子世子貴也世子猶世世子也注/儲君副主不可以諸侯㑹之為文故殊之使若諸)
　(侯為世子所㑹也疏世子於諸侯將有君臣之義故/殊世子而不殊宰周公言及者因㑹世子見魯侯汲)
　(汲於齊/桓矣)穀梁(及以㑹尊之也何尊焉王世子云者唯/王之貳也云可以重之存焉尊之也何)
　(重焉天子世子世天下也注言及諸侯然/後㑹王世子不敢令世子與諸侯齊列)胡氏(及以/㑹尊)
　(之也以王世子而下㑹諸侯則陵以諸侯而上與王/世子㑹則抗春秋抑强臣扶弱主撥亂世反之正特)
　(書及以㑹者若曰王世子在是諸侯咸往㑹焉示不/可得而抗也後世論其班位有次于三公宰臣之下)
　(亦有序乎其上者則將奚正自天王而言欲屈逺其/子使次乎其下示謙德也自臣下而言欲尊敬王世)
　(子則序乎其上正分義也天尊地卑而其分定典序/禮秩而其義明使羣臣得伸其敬則貴有常尊上下)
　(辨矣經書宰周公秪與王人同序於諸侯之上而不/得與殊㑹同書此聖人尊君抑臣之㫖也而班位定)
　(矣班序上下/說出何休注)
　　　(案首止定世子左氏穀梁同公羊殊㑹說亦得/之但注者以為時桓公德衰諸侯背叛故上假)
　　　(王世子示以公義則非也襄王子帶皆陳后子/僖二十四年傳曰不穀不德得罪于母弟之寵)
　　　(子帶是也而周本紀曰襄王母早死後母曰惠/后主叔帶與左氏異未詳孰是○又案經書殊)
　　　(㑹之文有四及以㑹尊世子首止是也㑹又㑹/外吳鍾離向柤是也及以及罪大夫袁僑盟是)
　　　(也㑹以及别兩/伯黄池是也)
秋八月諸侯盟于首止左氏(秋諸侯盟注間無異事復/稱諸侯者王世子不盟故)
　(也王之世子尊與王同齊桓行伯/翼戴天子尊崇王室故殊貴世子)公羊(諸侯何以不/序一事而再)
　(見者前目而後凡也注春秋㑹盟一事舉盟以為重/不言㑹于某今此㑹盟並舉者王世子不與盟也)
　穀梁(無中事而復舉諸侯何也尊王世子而不敢與/盟也盟者不相信也故謹信也不敢以所不信)
　(而加之尊者桓諸侯也不能朝天子是不臣也王世/子子也塊然受諸侯之尊已而立乎其位是不子也)
　(桓不臣主世子不子則其所善焉何也是則變之正/也天子微諸侯不享覲桓控大國扶小國統諸侯不)
　(能以朝天子亦不敢致天王尊王世子于首戴乃所/以尊天王之命也世子含王命㑹齊桓亦所以尊天)
　(王之命也世子受之可乎是亦變之正也天子微諸/侯不享覲世子受諸侯之尊已而天王尊矣世子受)
　(之可/也)胡氏(無中事復舉諸侯㑹盟同地再言首止者/書之重詞之複其中必有大美惡焉首止)
　(之盟美之大者也王將以愛易世子桓公有憂之控/大國扶小國㑹于首止以定其位大子踐阼是為襄)
　(王一舉而父子君臣之道皆得焉故夫子稱之曰管/仲相桓公一匡天下民到于今受其賜其作春秋于)
　(桓多與辭盖中國之為中國以有父子君臣之大倫/也否則奚貴中國矣故曰首止之盟美之大者也)
　張氏(桓公㑹王世子示天下戴之以為天王之貳所/以尊國本絶亂階也桓公此舉義明而禮正此)
　(所以為一匡/天下之功矣)
　　　(案春秋㑹盟同一地者止書盟而不書㑹舉重/也㑹盟並舉者其中必有大美惡也首止葵丘)
　　　(尊王之事美之大也于宋平丘畏楚之事惡之/大也㑹蜀盟蜀雖微不同亦當入大惡之例矣)
　　　(故一經惟此五條皆書重詞複以見意也○又/案王官與㑹而不與盟則於盟重書諸侯以别)
　　　(之首止葵丘臯鼬是也王官與㑹而復與盟則/於盟不重書諸侯以見之柯陵雞澤平丘是也)
　　　(臯鼬盟惟趙子以為劉子不與胡氏雖無文然/觀下文即有劉卷卒之書則劉子不與之說為)
　　　(是但劉子自以疾不與亦非晉人能尊之也陳/氏曰㑹有周人盟無周人書㑹于某某日諸侯)
　　　(盟則齊桓之遜也㑹有周人盟有周人書㑹于/某但曰某日盟則晉厲之伉也此說得之○又)
　　　(案齊桓之編書諸侯者四皆前目後凡之文然/首止葵丘無中事而復舉諸侯與救許城縁陵)
　　　(止以凡舉者異然就其中而言之首止又與葵/丘異蓋葵丘有伯姬卒之間事也救許又與縁)
　　　(陵異蓋于鹹之諸侯已歸則縁陸不得以几舉/也故以首止為殊辭縁陵為略辭者得之若葵)
　　　(丘救許則不過目凡之常辭耳○又案盟扈㑹/扈之書諸侯者略之也盟薄盟宋之書諸侯者)
　　　(諱之也祝柯重丘之書諸侯者間有事也其餘/止書諸侯者公後至而不能詳也○又案謹始)
　　　(例春秋雖重君父之命若非制命以義亦將壅/而不行故於首止之盟專以大義為主而崇髙)
　　　(之勢不與焉此非盡倫者不能斷也近/世有不主胡氏以為桓公挾天子者非)
鄭伯逃歸不盟左氏(諸侯盟王使周公召鄭伯曰吾撫/女以從楚輔之以晉可以少安鄭)
　(伯喜於王命而懼其不朝於齊也故逃歸不盟孔叔/止之曰國君不可以輕輕則失親失親患必至病而)
　(乞盟所喪多矣君必悔之弗聽逃其師而歸注/王恨齊桓定大子之位故召鄭伯使叛齊也)公羊
　(其言逃歸不盟何不可使盟也不可使盟則其言逃/歸何魯子曰蓋不以寡犯衆也注時鄭伯内欲與楚)
　(外依古不盟為解安居㑹上不肯從桓公盟然諸侯/以義相約而鄭伯懷二心故言逃歸所以抑一人之)
　(惡伸衆人之/善故云爾)穀梁(以其去諸侯故逃之也注專已/背衆故書逃傳例曰逃義曰逃)胡
　氏(事有惡者不與為幸其善者不與為貶平丘之盟/惡也請魯無勤是以為幸故直書曰公不與盟首)
　(止之盟善也犯衆不盟是以為貶故特書曰鄭伯逃/歸逃者匹夫之事以諸侯之尊下行匹夫之事雖悔)
　(於終病而乞盟如所喪何其書逃歸不盟深貶之也/或曰首止之㑹非王志也鄭伯喜於王命故逃歸不)
　(盟然則何罪乎曰春秋道名分尊天王而以大義為/主夫義者權名分之中而當其可之謂也諸侯㑹王)
　(世子雖衰世之事而春秋與之者是變之中也鄭伯/雖承王命而制命非義春秋逃之者亦變之中也天)
　(下之大倫有常有變舜之於父子湯武之於君臣周/公之於兄弟皆處其變者也賢者守其常聖人盡其)
　(變㑹首止逃鄭伯處父子君臣之變而不失其中也/噫此春秋之所以為春秋而非聖人莫能修之者矣)
　陳氏(國君而曰逃賤之也何賤乎鄭伯以其背夏盟/也厥貉之㑹麋子逃歸不書厲之役鄭伯逃歸)
　(不書蓋逃楚也必若鄭文公逃齊陳哀/公逃晉而後書所以示中外之辨嚴矣)
楚人滅弦弦子奔黄左氏(楚鬬穀於菟滅弦弦子奔黄/於是江黄道柏方睦於齊皆)
　(弦姻也弦子恃之而不/事楚又不設備故亡)張氏(黄弦同壤而黄受弦子/之奔楚之滅黄亦自此)
　(始矣然桓公不能救弦以啓救鄭/圍許之紛紛故詳書以􁎝桓公也)
九月戊申朔日有食之公羊(注此象齊桓徳衰是後楚/遂背叛狄伐晉滅温晉里)
　(克比弑/其二君)
冬晉人執虞公左氏(晉侯復假道於虞以伐虢宫之竒/諌曰虢虞之表也諺所謂輔車相)
　(依唇亡齒寒者其虞虢之謂也公曰晉吾宗也豈害/我哉對曰大伯虞仲大王之昭也大伯不從是以不)
　(嗣虢仲虢叔王季之穆也為文王卿士勲在王室藏/於盟府將虢是滅何愛於虞弗聽宫之竒以其族行)
　(曰虞不臘矣八月甲午晉侯圍上陽十二月丙子旦/日在尾月在策鶉火中晉滅虢虢公醜奔京師師還)
　(館于虞遂襲虞滅之執虞公及其大夫井伯以媵秦/穆姬而修虞祀且歸其職貢于王故書曰晉人執虞)
　(公罪虞且言易也疏虞公昧於貨賄貪以自亡國非/其國臣非其臣晉人取之若執一夫故稱人以執而)
　(不言滅修虞祀歸職貢故/不同於滅同姓書名之例)公羊(虞已滅矣其言執之/何不與滅也滅者亡)
　(國之善詞也滅者/上下之同力者也)穀梁(執不言所於地緼於晉也其/曰公何也猶曰其下執之之)
　(辭也其猶下執之之辭/何也晉命行乎虞民矣)胡氏(公羊曰不與滅也夫虞/公地之緼于晉久矣晉)
　(命行乎虞民信矣其曰晉人執之者猶衆執獨夫耳/貴為天子富有四海而身為獨夫商紂是也貴為諸)
　(侯富有一國而身為獨夫虞公是也其曰公者非存/其爵猶下執之之詞也不言以歸驗其為匹夫之實)
　(也書滅下陽於始而記執虞公於後可以見/棄義趨利瀆貨無厭之能亡國敗家審矣)
　　　(案穀注江熙曰春秋有州公郭公虞公凡三公/非爵也𫝊以為下執之詞臣民之稱也公羊注)
　　　(以為虞稱公者奪正爵皆有不可强通獨張氏/曰虞稱公者嘗為天子三公也此說疑是胡氏)
　　　(既以州公嘗為王官則此獨不可乎不書滅已/足以見虞公之罪則於此存其公爵乃所以見)
　　　(其以王朝三公而至於此正與州公存爵/意同任之重者責之深也張氏本趙子)
　　附録(左傳桓十年傳虞叔有玉虞公求旃獻之又/求其寳劍叔曰是無厭也遂伐虞公虞公出)
　　(奔共池此可見虞公之貪/賄亡身喪國而不悛也)
　　　(案此年正月辛亥朔日南至公/既視朔遂登觀臺以望而書)
六年春王正月○夏公㑹齊侯宋公陳侯衞侯曹伯伐
鄭圍新城(新城鄭新密/今滎陽密縣)左氏(諸侯伐鄭以其逃首止之/盟故也圍新密鄭所以不)
　(時城也注鄭以非時興土/功齊桓聲其罪以告諸侯)穀梁(伐國不言圍邑此其/言圍何也病鄭也著)
　(鄭伯之罪也注諸伐國而言圍邑𫝊皆以為伐者之/罪而以此著鄭伯之罪者齊桓行霸尊崇王室綏合)
　(諸侯翼戴世子盟之美者而鄭伯辟義逃歸違叛伯/者是以諸侯伐而圍之罪著于上討顯于下圍伐之)
　(文雖同而善/惡之義有殊)陳氏(伐國不言圍邑此其言圍何以桓/公合六國之衆徒圍其邑焉耳)
　　　(案伐國圍邑之書此條與圍長葛圍緡不同左/氏穀梁胡氏皆以為予桓公而陳氏說尤明白)
　　　(獨公羊以為惡桓公之彊為無義則與長葛同/矣蓋拘於不得意致伐之例而云耳不可從)
秋楚人圍許諸侯遂救許冬公至自伐鄭左氏(楚子圍/許以救)
　(鄭諸侯救/許乃還)穀梁(善救許也其不以救/許致何也大伐鄭也)胡氏(齊自召陵/之後兵服)
　(四夷威動諸夏今合六國之師圍新造之邑宜若振/槁然圍而不舉有遺力者矣及楚人攻許即解新城)
　(之圍移師救許是又得討罪分災救急之義也故特/書曰楚人圍許諸侯遂救許善之尤者也善之尤則)
　(何以致/久也)張氏(圍許之役蓋攻其所必救以解新城之/圍也釋鄭而救許所以抑暴此見桓公)
　(之急於義也故/書遂以與之)
　　　(案桓公之編書救者五救欲盡力救鄭救邢將/卑師少為義未力也救欲速進聶北于匡書次)
　　　(為義不勇也獨此年之救不反兵而赴許得被/髪纓冠之意故以書遂為善之尤蓋救兵不以)
　　　(生事為貶不以專事為疑也而左氏記許僖公/靣縛銜璧以見楚子之事恐無之豈有楚兵已)
　　　(還於秋而許男乃無故而降于冬乎觀八年洮/之盟許在列則左氏不可信故趙子不取餘已)
　　　(見前遂伐/至伐下)
七年春齊人伐鄭左氏(齊人伐鄭孔叔言於鄭伯曰諺/有之心則不競何憚于病既不)
　(能彊又不能弱所以斃也國危矣請下齊以救國公/曰吾知其所由來矣姑少待我夏殺申侯以說于齊)
　胡氏(將卑師少稱人聲罪致討曰伐鄭伯背華/即夷南與楚合而未離故桓公復治之)張氏
　(鄭未服故復伐之齊力/足以制之不煩諸侯也)
夏小邾子來朝(公作小邾婁/即郳犂來也)左氏(注郳犂來始得王命/而來朝也邾之别封)
　(故曰/小邾)公羊(注至是所以進稱爵者時附從伯者朝天/子旁朝罷行進齊桓公白天子進之固因)
　(其得禮著其能以爵通疏朝/天子曰正朝朝魯曰旁朝)
鄭殺其大夫申侯公羊(稱國以殺者君/殺大夫之詞也)穀梁(稱國以殺/殺無罪也)
　胡氏(稱國以殺罪累上也鄭伯不知自反内忌信讒/而擅殺其大夫信失刑矣如申侯者專利而不)
　(厭則足以殺/其身而已矣)
　　　(案左氏載陳轅濤塗怨申侯之反已勸之城虎/牢美乃譖諸鄭伯曰美城其賜邑將以叛也又)
　　　(載申侯初有寵於楚文王自楚奔鄭二說前說/不可信後說理或有之蓋申侯不忘故國故導)
　　　(鄭伯以從楚鄭伯方暴其罪以告齊也不然齊/方受申侯而賜以虎牢鄭乃殺之得罪於齊矣)
　　　(何得謂說/于齊乎)
秋七月公㑹齊侯宋公陳世子􁏣鄭世子華盟于寗母
　(寗穀梁/作寧)左氏(秋盟于寗母謀鄭故也管仲言於齊侯/曰臣聞之招攜以禮懷逺以德德禮不)
　(易無人不懷齊侯修禮於諸侯諸侯官受方物鄭伯/使大子華聽命於㑹言于齊侯曰洩氏孔氏子人氏)
　(三族實違君命若君去之以為成我以鄭為内臣君/亦無所不利焉齊侯將許之管仲曰君以禮與信屬)
　(諸侯而以姦終之無乃不可乎子父不奸之謂禮守/命共時之謂信違此二者姦莫大焉公曰諸侯有討)
　(於鄭未㨗今茍有釁從之不亦可乎對曰君若綏之/以德加之以訓辭而帥諸侯以討鄭鄭將覆亡之不)
　(暇豈敢不懼若緫其罪人以臨之鄭有辭矣何懼且/夫合諸侯以崇德也㑹而列姦何以示後嗣君其勿)
　(許鄭必受盟夫子華既為大子而求介于大國以弱/其國亦必不免鄭有叔詹堵叔師叔三良為政未可)
　(間也齊侯辭焉子華由是得/罪于鄭冬鄭伯使請盟於齊)穀梁(衣裳之㑹也疏衣/裳之㑹十有一或)
　(釋或不釋兵車之㑹四傳皆發之者衣裳之㑹多省/文以相包兵車之㑹少故備舉以見義此是衣裳後)
　(歲兵車二文相近/故傳因而别之也)
　　　(案此條左氏最詳胡氏無傳想亦從之但管仲/既曰㑹而列姦何以示後嗣又曰記姦之位君)
　　　(盟替矣又曰齊侯辭子華則不應復列子華於/㑹正義亦嘗辨之曰桓公列之于㑹直是列其)
　　　(身管仲言列姦者謂將用其姦謀也此已强通/至于記姦之位則不可解矣故陸氏纂例於差)
　　　(謬略内考公榖本無鄭氏子華四字而曰左氏/下有之誤加之也張氏亦主此說然今公穀本)
　　　(皆有此四字則又不知何時訛耳陸氏訂究精/博必非臆說但何休注已有陳鄭世子之文則)
　　　(漢世已然不知陸氏何據○又案此㑹以齊侯/辭鄭世子之事觀之則與首止相類蓋首止正)
　　　(天下之人倫而此正一國之人倫也以諸侯官/受方物之傳觀之則與邢丘相類蓋此明王室)
　　　(之貢而邢丘亦改命朝聘之數也正義曰周禮/大行人云侯服貢祀物甸服貢嬪物男服貢器)
　　　(物采服貢服物衞服貢材物要服貢貨物王室/盛明之時每國貢有常賦天子衰諸侯惰慢故)
　　　(伯主緫帥諸侯量其國之大小/號令所出之物以貢天子也)
曹伯班卒○公子友如齊左氏(注罷盟而聘/謝不敏也)
　　　(案公子友如齊二此年及十/三年吾大夫正聘于齊始此)
冬葬曹昭公
八年春王正月公㑹王人齊侯宋公衞侯許男曹伯陳
世子􁏣盟于洮(洮曹地華公羊有/鄭世子  四字)左氏(去冬閏月惠王/崩襄王惡大叔)
　(帶之難懼不立不發喪而告難于齊春盟于洮謀王/室也襄王定位而後發喪注王人與諸侯盟不譏王)
　(室有/難故)公羊(王人者何微者也曷為序乎諸侯之上先/王命也注銜王命㑹諸侯諸侯當北靣受)
　(之故尊/序於上)穀梁(王人之先諸侯何也貴王命也朝服雖/敝必加於上弁冕雖舊必加於首周室)
　(雖衰必先諸侯/兵車之㑹也)胡氏(王人下士也内臣之微者莫微/於下士外臣之貴者莫貴于方)
　(伯公侯今以下士之微序乎方伯公侯之上外輕内/重不亦偏乎春秋之法内臣以私事出朝者直書曰)
　(來以私好出聘者不稱其使以私情出計者止録其/名不以其貴故尊之也以王命行者雖下士之微序)
　(乎方伯公侯之上不以其賤故輕之也然則班列之/髙下不在乎内外特係乎王命爾聖人之情見矣尊)
　(君之義/明矣)張氏(齊桓雖主㑹而先王人足以訓矣而/使之與諸侯之盟非所以示尊尊也)
　　　(案洮之盟左氏事迹稍詳當從之公羊以為桓/公德衰寗母之㑹常㑹者不至而陳鄭又遣世)
　　　(子故上假王人之重以自助非也○又案經書/王人三○又案經書王臣與盟者于洮王人下)
　　　(士也翟泉王人王子虎也女栗蘇子柯陵尹單/雞澤單子平丘劉子皆卿士也左氏釋例曰未)
　　　(有臣而盟君臣而盟君是子可盟父故春秋王/世子以下㑹諸侯者皆同㑹而不同盟是言王)
　　　(臣正法不與諸侯盟也踐土王子虎黒壤王叔/桓公黄池單平公皆監臨之而已不同歃也若)
　　　(天子初立王室不安命臣使結盟諸侯以安王/室雖非正法事勢宜然既無襃美亦無貶責故)
　　　(于洮王人傳曰王室有難也女栗蘇子傳曰頃/王立故也雞澤單子杜云周靈王新即位使王)
　　　(官伯出與諸侯盟以安王室也此三事情義可/許故無貶文惟翟泉之盟於時諸侯輯睦王室)
　　　(無虞而王子虎下盟列國以瀆大典故貶稱王/人春秋王臣與諸侯㑹盟凡十有餘事譏與不)
　　　(譏皆從此例此說亦可通但以/胡氏雞澤下注觀之則皆可貶)
鄭伯乞盟左氏(鄭伯乞盟請服也注新服未與㑹故不/序列别言乞盟疏止言乞盟不知與盟)
　(以否既言請服義無不受諸言乞師皆乞得其師知/此乞盟亦乞得其盟但盟理可見不復别言盟耳)
　穀梁(以向之逃歸乞之也乞者重詞也重是盟也乞/者處其所而請與也蓋汋之也注齊侯為兵車)
　(之㑹于此乃震服懼不得盟故乞得與之不録使者/使若鄭伯自來所以抑一人之惡申衆人之善汋者)
　(酌血而/與之)胡氏(乞者卑遜自屈之詞欲與是盟而未知/其得與否也始而逃歸今則乞盟於以)
　(見舉動人君之大/節不可不謹也)
　　　(案穀梁之說趙子譏其迂僻固然但公羊說亦/與之合恐亦不可盡廢春秋書乞例六乞盟一)
　　　(乞師五得未/得未可知也)
夏狄伐晉左氏(晉里克敗狄于采桑狄/伐晉報采桑之役也)
秋七月禘于大廟用致夫人左氏(禘而致哀姜焉非禮/也凡夫人不薨于寢)
　(不殯于廟不赴于同/不祔于姑則弗致也)公羊(用者不宜用也致者不宜/致也禘用致夫人非禮也)
　(夫人何以不稱姜氏貶曷為貶譏以妾/為妻也蓋脅于齊媵女之先至者也)穀梁(用者不/宜用者)
　(也致者不宜致者也言夫人必以其氏姓言夫人而/不以氏姓立妾之詞也非正也夫人之我可以不夫)
　(人之乎夫人卒葬之我可以不卒葬之乎一則以宗/廟臨之而後貶焉一則以外之弗夫人而見正焉注)
　(禘三年大祭之名大廟則周公廟劉向曰夫人成風/也致之于大廟立之以為夫人夫人者正嫡之稱謂)
　(非崇妾之嘉號以妾體君則上下無别雖尊其母是/卑其父故曰非正也禮有君之母非夫人者又庶子)
　(為後為其母緦是妾不為夫人明矣臣無貶君之義/故于大廟去夫人氏姓以宗廟臨之也秦人歸成風)
　(之禭外之/弗夫人也)胡氏(案禮太禘升歌清廟下而管象朱干/玉戚以舞大武八佾以舞大夏此天)
　(子之禮樂也踐其位則行其禮奏其樂故雍禘大祖/周頌也而其詩曰相維辟公天子穆穆周公人臣魯)
　(侯國而用天子之禮亂名犯分莫大乎是故夫子傷/之曰禘自既灌而往者吾不欲觀之夫灌以降神乃)
　(祭之始而已不欲觀是自始至終皆非禮矣用者不/宜用也致者不宜致也夫人者風氏也初成風聞成)
　(季之繇遂事之而屬僖公焉故季子立之公賜季子/汶陽之田及費又生而命之氏俾世其卿而私門强)
　(矣於成風則舉大事於始祖之廟立以為夫人而嫡/妾亂矣以私勞寵其臣而卑公室以私恩崇其母而)
　(輕宗廟皆越禮之罪也經書/夫人而不稱姓氏其貶深矣)
　　　(案夫人之說左氏以為哀姜也因禘祭而致之/於廟夫左氏隱三年例曰不赴于諸侯不祔于)
　　　(姑故不曰薨不稱夫人故不言葬今哀姜以元/年薨既稱夫人以葬矣何得謂之不赴於同不)
　　　(祔於姑而弗致乎公羊以為僖公本聘楚女為/嫡齊女為媵齊先致其女脅僖公使用為嫡夫)
　　　(僖公作頌賢君縱為齊所脅豈得以媵為夫人/乎趙子以為致聲姜則聲姜未聞有罪何得不)
　　　(稱氏姓故劉向以為成風者是而劉/氏胡氏皆從之餘己見前吉禘下)
冬十有二月丁未天王崩(惠王也莊十八年即位/在位二十五年襄王立)左氏
　(冬王人來告喪/難故也是以緩)
　　　(案王室事已具/莊二十一年)
(周襄王/元年)九年春王正月丁丑宋公御說卒左氏(宋公疾/大子兹)
　(父固請曰目夷長且仁君其立之公命子魚子魚辭/曰能以國讓仁孰大焉臣不及也且又不順遂走而)
　(退春桓公卒未葬而襄公㑹諸侯故/曰子凡在喪王曰小童公侯曰子)
夏公㑹宰周公齊侯宋子衞侯鄭伯許男曹伯于葵丘
　(葵丘宋地陳留外黄縣東/此非連稱戍葵丘之葵丘)左氏(㑹于葵丘尋盟且修/好禮也王使宰孔賜)
　(齊侯胙曰天子有事于文武使孔賜伯舅胙齊侯將/下拜孔曰且有後命天子使孔曰以伯舅耋老加勞)
　(賜一級無下拜對曰天威不違顔咫尺小白余敢貪/天子之命無下拜恐隕越于下以遺天子羞敢不下)
　(拜下拜登受注宰官周采地天子三公不字正義周/禮大宗伯以脤膰之禮親兄弟之國傳曰宋先代之)
　(後天子有事膰焉是異姓本無/賜胙今尊齊比之二王後也)公羊(宰周公者何天/子之為政者也)
　穀梁(天子之宰通于四海注天官冢宰兼為三公者/三公論道之官無事於㑹盟冢宰掌建邦之六)
　(典以佐王治邦國/故曰通于四海)胡氏(其曰宰周公者以冡宰兼三/公也古者三公無其人則以)
　(六卿之有道者上兼師保之任冢宰或闕亦以三公/下行端揆之職禹自司空進宅百揆又曰作朕股肱)
　(耳目是以宰臣上兼師保之任也周公為師又曰位/冢宰正百工是以三公下行端揆之職也所以然者)
　(三公與王坐而論道固難其人而冢宰統百官均四/海亦不易處也夫以冢宰兼三公其職任重矣而不)
　(殊㑹之何也人臣則有進退之節出入均/勞之義非王世子貴有常尊之可比矣)陳氏(桓之/㑹有)
　(天子之事三于洮序王人于諸侯之上而同盟焉于/葵丘亦序周公於諸侯之上而不敢同盟焉盟于首)
　(止不但不同盟也而帥諸侯以㑹/世子桓知節矣春秋是以予桓也)
　　　(案宰周公見經者二此㑹宰孔也三十年來聘/宰閲也○又案外傳葵丘之㑹桓公下拜升受)
　　　(命賞服大輅龍旗九旒/渠門赤旂諸侯稱順矣)
秋七月乙酉伯姬卒公羊(此未適人何以卒許嫁矣婦/人許嫁字而筓之死則以成)
　(人之喪/治之)
九月戊辰諸侯盟于葵丘左氏(秋齊侯盟諸侯于葵丘/曰凡我同盟之人既盟)
　(之後言歸于好宰孔先歸遇晉侯曰可無㑹也齊侯/不務德而勤逺略故北伐山戎南伐楚西為此㑹也)
　(東略之不知西則否矣其在亂乎君務靖亂無勤於/行晉侯乃還注次伯姬卒文不相比故重言諸侯宰)
　(孔先歸不與盟疏以宰孔不與/盟縱無伯姬卒亦當重言諸侯)公羊(桓之盟不日此/何以日危之也)
　(何危爾貫澤之㑹桓公有憂中國之心不召而至者/江人黄人也葵丘之㑹桓公震而矜之叛者九國震)
　(之者何猶曰振振然矜之者何猶曰莫若我也注上/為天子下為桓公諱也㑹盟一事舉盟以為重此不)
　(舉重者時宰周公不與盟疏下十五年伐厲以為葵/丘之㑹叛天子之命者則知厲等九國亦與㑹但以)
　(其叛故/不書)穀梁(桓盟不日此何以日美之也為見天子/之禁故備之也葵丘之盟陳牲而不殺)
　(讀書加於牲上壹明天子之禁曰母雍泉母訖糴母/易樹子母以妾為妻母使婦人與國事疏莊二十七)
　(年傳曰衣裳之㑹十有一未嘗有歃血也則衣裳之/㑹皆不歃血而此㑹獨言之者以此㑹桓德極盛故)
　(詳其事實餘/盟亦不歃耳)胡氏(㑹盟同地再言葵丘何也書之重/辭之複其中必有大美惡焉葵丘)
　(之盟美之大者也初命曰誅不孝無易樹子無以妾/為妻再命曰尊賢育材以彰有德三命曰敬老慈幼)
　(無忘賓旅四命曰士無世官官事無攝取士必得無/專殺大夫五命曰無曲防無遏糴無有封而不告曰)
　(凡我同盟之人既盟之後言歸于好以是為盡禁矣/諸侯咸諭乎桓公之志蓋束牲載書而不歃血也是)
　(故㑹盟同地再言葵丘美之也觀孟子所載/此盟初命之詞則桓公翼戴襄王之事信矣)張氏(書/諸)
　(侯宰孔先歸不與盟也其義與首止同盟之載書詳/載孟子其一命之詞三綱所繫蓋修身正家之要自)
　(此以下尊賢敬臣子民柔逺人懷諸侯之意略備其/提挈綱領以正率人蓋春秋所未有故於此再書葵)
　(丘以美之但桓公以妾為妻易樹子之禁躬自犯之/蓋道不足以治心諸侯方服而驕何以令諸侯哉本)
　(原不正而驕吝易形亦宜也聖人道大德宏以/其積累至此是以姑掩其不足而叙其美也)
　　　(案葵丘之盟乃齊桓盛衰勤怠之分先儒謂葵/丘以前自朔至望之月葵丘以後自望至晦之)
　　　(月其喻精矣葵丘書日穀梁以為美之何休曰/即日為美其不日皆為惡耶柯之盟既以不日)
　　　(為信此復以日為美義相反也鄭君釋之曰柯/盟不日固始信之自其後盟以不日為平文從)
　　　(陽穀以來至此葵丘之盟皆令諸侯以天子之/禁桓德極而將衰故備日以美之自此不復有)
　　　(衣裳之盟矣此說固然但既以為桓德極而將/衰則以書日為謹之為危之亦何不可而强欲)
　　　(反前例耶蓋再言葵丘以著其美而特書日以/謹其怠此正聖人之微意也公羊說得之但注)
　　　(者引厲等九國為叛恐無事實案桓公翼戴/襄王之事始於首止中於于洮終於葵丘)
甲子晉侯佹諸卒(甲子九月十一日戊辰十五日書在/盟後從赴  公羊作甲戌佹作詭)
　冬晉里克殺其君之子奚齊(殺公羊/作弑)左氏(九月晉獻/公卒里克)
　(㔻鄭欲納文公故以三公子之徒作亂初獻公使荀/息傅奚齊公疾召之曰以是藐諸孤辱在大夫其若)
　(之何稽首而對曰臣竭其股肱之力加之以忠貞其/濟君之靈也不濟則以死繼之公曰何謂忠貞對曰)
　(公家之利知無不為忠也送往事居耦俱無猜貞也/及里克將殺奚齊先告荀息曰三怨將作秦晉輔之)
　(子將何如荀息曰將死之吾與先君言矣能欲復言/而愛身乎冬十月里克殺奚齊于次書曰殺其君之)
　(子未葬也荀息將死之人曰不如立卓子而輔之荀/息立公子卓以葬十一月里克殺公子卓于朝荀息)
　(死之君子曰白圭之玷尚可磨也/斯言之玷不可為也荀息有焉)公羊(弑未踰年/君之號也)穀
　梁(其君之子云者國人不子也不/正其殺世子申生而立之也)胡氏(人君擅一國/之名寵為其)
　(所子則當子矣國人何為不子也民至愚而神是非/好惡靡不明且公也其所子而弗子者莫能使人弗)
　(之子也非所子而子之者莫能使人之亦子也書此/以明獻公之罪抑人欲之私示天理之公為後世戒)
　(其義/大矣)
　　　(案奚齊未踰年而稱君之子以其不正也齊舍/未踰年而成之為君以其當立也可以見春秋)
　　　(書法穀梁胡氏之說/精而左氏公羊疎矣)
十年春王正月公如齊(此魯朝/齊之始)公羊(注書如者録内所/與外交接也故如)
　(京師善則月榮之如齊晉善則月安之如楚則月危/之明當尊賢慕大無友不如己者月者僖公本齊所)
　(立桓公德衰見叛獨能念恩朝/事之故善録之疏据朝聘例時)張氏(莊十三年柯盟/魯已服齊雖莊)
　(公因㛰姻一再如齊自此魯不朝齊者幾二十年蓋/桓公伯業未成不責諸侯以朝禮也今僖公始朝齊)
　(見於葵丘之後伯體漸肆諸侯/不朝天子而朝伯主自此始矣)
　　　(案經書公如齊凡十五桓莊之編四書如皆非/朝也獨此為朝齊之始僖如齊三宣如齊六昭)
　　　(如齊/二)
狄滅溫溫子奔衞左氏(狄滅溫蘇子無信也蘇子叛王/即狄又不能於狄狄人伐之王)
　(不救故滅/蘇子奔衞)張氏(王靈不振畿内諸侯狄得滅/之此天王出居鄭之權輿也)
晉里克弑其君卓(公羊作/卓子)及其大夫荀息左氏(注獻公/既葬卓)
　(已免喪故稱君也荀息稱名者/雖欲復言本無逺謀從君於昬)公羊(及者何累也弑/君多矣舍此無)
　(累乎曰有孔父仇牧皆累也舍孔父仇牧無累者乎/曰有有則此何以書賢也何賢乎荀息荀息可謂不)
　(食其言矣其不食其言奈何奚齊卓子者驪姬之子/也荀息傅焉驪姬者國色也獻公愛之甚欲立其子)
　(于是殺世子申生申生者里克傅之獻公將死謂荀/息曰士何如則可謂之信矣荀息對曰使死者反生)
　(生者不愧乎其言則可謂信矣獻公死奚齊立里克/謂荀息曰君殺正而立不正廢長而立幼如之何願)
　(與子慮之息曰君嘗訊臣矣臣對曰使死者反生生/者不愧乎其言則可謂信矣里克知其不可與謀退)
　(弑奚齊荀息立卓子里克弑卓子荀息死之荀息可/謂不食其言矣注言及者使上及其君若附大國以)
　(名通明當封為附庸不絶其祀/所以重社稷之臣也與孔父同)穀梁(以尊及卑/荀息閑也)胡氏
　(國人不君奚齊卓子而曰里克弑其君卓何也是里/克君之也克者世子申生之傅也驪姬將殺世子而)
　(難里克使優施飲之酒而告以故里克聽其謀乃欲/以中立自免稱疾不朝居三旬而難作是謂持禄容)
　(身速獻公殺適立庶之禍者故成其君臣之名以正/其弑逆之罪克雖欲辭而不受其可得乎使克明於)
　(大臣之義據經廷爭以動其君執節不貳固大子以/攜其黨多為之故以變其志其濟則國之福也其不)
　(濟而死於其職亦無歉矣人臣所明者義於功不貴/幸而成所立者節於死不貴幸而免克欲以中立祈)
　(免自謂智矣而終不能免等死耳不死於世子而死/於弑君其亦不知命之蔽哉語曰不知命無以為君)
　(子也為人臣而不知春秋之義必陷於簒弑誅死之/罪克之謂矣荀息者奚齊卓子之傅也君弑而死於)
　(難書及所以著其節書大夫不失其官也於荀息何/取焉若息者可謂不食其言矣或曰息從君於昬不)
　(食其言庸足取乎世衰道微人愛其情私相疑貳以/成傾危之俗孰有可以托六尺之孤寄百里之命臨)
　(大節而不可奪如息者哉自古皆有死民無信不立/故聖人以信易食而君子以信易生息不食言其可)
　(少/乎)
　　附録(外傳申生伐臯落氏敗之於稷桑而反讒言/益起五年驪姬告優施曰君既許我殺大子)
　　(而立奚齊矣吾難里克奈何施曰子為我具特羊/之饗吾從之飲酒我優也言無郵中飲施起舞謂)
　　(里克妻曰主孟啗我我教兹暇豫事君乃歌曰暇/豫之吾吾不如鳥烏人皆集于菀已獨集于枯優)
　　(施出里克不飱而寢夜半召施曰曩而言戲乎抑/有所聞乎施曰然君既許驪姬殺大子而立奚齊)
　　(矣里克曰吾秉君以殺大子吾不忍通復故交吾/不敢中立其免乎施曰免旦而里克告㔻鄭鄭曰)
　　(惜也不如曰不信以疏之亦固大子以攜之多為/之故以變其志志少疎乃可間也今子曰中立況)
　　(固其謀也彼有成矣難以得間里克曰往言不可/及也且人中心唯無忌之何可敗也子將何如㔻)
　　(鄭曰我無心是故事君者君為我心制不在我里/克曰殺君以為㢘長亷以驕心因驕以制人家吾)
　　(不敢抑撓志以從君為廢人以自利利方以求成/人吾不能將伏也明日稱疾不朝三旬難乃成今)
　　(案胡氏之說多本此足見/里克中立本末故具録之)
　　附録左氏(齊侯以諸侯之師伐晉及髙梁而/還討晉亂也令不及魯故不書)
夏齊侯許男伐北戎○晉殺其大夫里克左氏(晉郤芮/夷吾重)
　(賂齊以求入齊隰朋帥師㑹秦師納晉惠公夏周公/忌父王子黨㑹齊隰朋立晉侯晉侯殺里克以說將)
　(殺里克使謂之曰微子則不及此雖然子弑二君與/一夫夫為子君者不亦難乎對曰不有廢也君何以)
　(興欲加之罪其無詞乎臣聞命矣伏劒而/死於是㔻鄭聘于秦且謝緩賂故不及)公羊(曷為/不以)
　(討賊之辭言之惠公之大夫也里克立惠公惠公/曰爾既殺夫二孺子矣又將圖寡人於是殺之)穀
　梁(稱國以殺罪累上也里克弑二君與一大夫其以/累上之詞言之何也其殺之不以其罪也里克所)
　(為弑者為重耳也夷吾曰是又/將殺我乎故殺之不以其罪也)胡氏(惠公殺之不以/其罪也若惠公)
　(既立而謂克曰先君命大夫為世子傅世子死非其/罪而大夫不之恤若奚齊者既有先君之命矣而大)
　(夫又殺之以及卓大夫雖殺之獨不念先君之命乎/則克必再拜而死不復有言矣惠公乃曰又將圖寡)
　(人是殺之不以其罪也故/稱國以殺而不去其官)
　　　(案殺里克之事三傳皆同胡氏兼用之其穀梁/叙驪姬夢齊姜事大略與左氏相出入故不重)
　　　(載/)
　　附録(公羊/晉事)公羊(曷為不言惠公之入晉之不言出/入者踊為文公諱也齊小白入于)
　　(齊則曷為不為桓公諱桓公之享國也長美見乎/天下故不為之諱本惡也文公之享國也短美未)
　　(見乎天下故為之諱本惡也/注踊豫也齊人語渾也悉也)
秋七月○冬大雨雪(雪公羊/作雹)公羊(何以書記異也注夫/人專愛之所生也)
十有一年春晉殺其大夫㔻鄭父左氏(㔻鄭如秦言於/秦伯曰吕甥郤)
　(稱冀芮實為不從若重問以召之臣出晉君君納重/耳蔑不濟矣冬秦伯使泠至報問且召三子郤芮曰)
　(聘重而言甘誘我也遂殺㔻鄭祈舉及七輿大夫皆/里㔻之黨也春晉侯使以㔻鄭之亂來告注書召罪)
　(之/)胡氏(恵公以私意殺里克故其黨皆懼鄭之有此/謀由殺里克致之也故稱國以殺而不去其)
　(官/)
夏公及夫人姜氏㑹齊侯于陽穀左氏(注婦人送迎不/出門與公俱㑹)
　(齊侯/非禮)胡氏(襄陵許翰曰先乎陽穀之㑹為大雨雪後/乎陽穀之㑹為大雩僖公賢君不能以禮)
　(佐齊桓儆其怠忽而更與之俱肆于寵樂是以見戒/乎天如此以公夫人陽穀之㑹觀之齊桓伯業怠矣)
　(故楚人伐黄不能救凡此類屬詞/比事直書于策而義自見者也)
秋八月大雩公羊(公與夫人出㑹/不恤民之應)
冬楚人伐黄左氏(黄人不歸楚貢冬楚/人伐黄注恃齊故)胡氏(案穀梁子/曰貫之盟)
　(管仲言於桓公江黄逺齊而近楚楚為利之國也若/伐而不能救則無以宗諸侯矣桓公不聽遂與之盟)
　(管仲死楚伐江滅黄桓公不能救故君子閔之也逺/國慕義背夷即華所謂出自幽谷遷于喬木春秋之)
　(所取也被兵城守更厯三時告命已至而援師不出/則失救患分災攘夷狄安中國之義矣滅弦滅温皆)
　(不書伐滅黄而書伐者罪桓/公既與㑹盟而又不能救也)陳氏(滅不言伐此其書/伐何病桓公也以)
　(陽穀之㑹貫之盟/徒以亡其國焉耳)
　
　
　
　
　
　
　
　
　
　春秋㑹通卷九
欽定四庫全書
　春秋㑹通卷十　　　　　元　李廉　撰
　　僖公
十有二年春王三月庚午日有食之○夏楚人滅黄左
　氏(黄人恃諸侯之睦于齊也不其楚職曰/自郢及我九百里焉能害我夏楚滅黄)榖梁(傳見/上胡)
　(氏/下)胡氏(春秋滅人之國其罪則一而見滅之君其例/有三以歸者既無死難之節又無克復之志)
　(貪生畏死甘就執辱其罪為重許斯頓牂之類是也/出奔者雖不死於社稷有興復之望焉託於諸侯猶)
　(得寓禮其罪為輕弦子温子之類是也若夫國滅死/於其位是得正而斃焉者矣於禮為合於時為不幸)
　(若江黄二國是也其書滅者見夷狄之強罪諸夏之/弱責方伯連帥之不修其職使小國賢君困於強暴)
　(不得其所公羊子所謂亡國/之善詞上下之同力者也)
秋七月○冬十有二月丁丑陳侯杵臼卒(柞公/作處)
　　附録(左氏/周事)左氏(十一年王使召武公内史過賜晉/侯命受玉惰夏揚拒泉臯伊雒)
　　(之戎同伐京師王子帶召之也秦晉伐戎以救周/晉侯平戎于王十二年王以戎故討王子帶帶奔)
　　(齊齊侯使管夷吾平戎于王使隰朋平戎于晉王/以上卿之禮饗管仲管仲辭曰臣賤有司也有天)
　　(子之二守國髙在若節春秋來承王命何以禮焉/陪臣敢辭王曰舅氏余嘉乃勲應乃懿徳謂督不)
　　(忘往踐乃職無逆朕命管仲受下卿之禮而還十/三年齊侯使仲孫湫聘于周且言王子帶事畢不)
　　(與王言歸復命曰未可王怒未怠其十年乎不十/年王弗召也二十二年富辰言於王請召太叔子)
　　(帶自齊/歸京師)
十有三年春狄侵衞左氏(去年春諸侯城衞楚/丘之郛懼狄難也)胡氏(齊/桓)
　(公為陽榖之㑹是肆于寵樂其行荒矣楚人伐黄而/救兵不起是忽于簡書其業怠矣然後狄人窺伺中)
　(國今年侵衞明年侵鄭近在王都之側淮夷亦來病/杞而不忌也伯益戒于舜曰無怠無荒四夷來王此)
　(至誠無息帝王之道春秋之法也齊桓晉文若此類/者其事則直書于策其義則遊聖門者黙識於言意)
　(之表也故曰仲尼之/門無道桓文之事也)
夏四月葬陳宣公○公㑹齊侯宋公陳侯衞侯鄭伯許
男曹伯于鹹(鹹衞/地)左氏(㑹于鹹淮夷病杞故且謀王室/也秋為戎難故諸侯戍周齊仲)
　(孫湫/致之)榖梁(兵車之/㑹也)
秋九月大雩○冬公子友如齊張氏(陽穀甯母及鹹之/㑹其後公子友皆)
　(如齊蓋伐楚服鄭城縁陵之事/魯皆同之足以見友專魯政也)
十有四年春諸侯城縁陵左氏(諸侯城縁陵而遷杞焉/不書其人有闕也注縁)
　(陵杞邑闕謂器用不具城池未固而去為惠不終也/澶淵之㑹既而無歸大夫不書而國别稱人今此緫)
　(曰諸侯君臣之詞不/言城杞杞未遷也)公羊(孰城之城杞也曷為城杞/滅也孰滅之蓋徐莒脅之)
　(曷為不言徐莒脅之為桓公諱也曷為為桓公諱上/無天子下無方伯天下諸侯有相滅亡者桓公不能)
　(救則桓公耻之也然則孰城之桓公城之曷為不言/桓公城之不與諸侯專封也曷為不與實與而文不)
　(與文曷為不與諸侯之義不得專封也諸侯之義不/得專封則其曰實與之何上無天子下無方伯天下)
　(諸侯有相滅亡者力能救之則救之可也注言/諸侯者時桓公徳衰待諸侯然後乃能存之)榖梁
　(其曰諸侯散辭也聚而曰散何也諸侯城有㪚辭也/桓徳衰矣注直曰諸侯無小大之序是各自欲城無)
　(緫一之者非伯者所制故曰/㪚辭齊桓徳衰所以散也)胡氏(齊桓公城三國而/書詞不同城楚丘)
　(則没諸侯而不書城縁陵則書諸侯而不序城邢則/再序三國之師何也邢以自遷為文故再列三師而)
　(書城邢者美其得救患分災之義無封國之嫌也淮/夷病杞諸侯㑹于鹹城縁陵而遷杞焉則其事專矣)
　(故前目後凡直書諸侯而不序也衞為狄滅東徙渡/河野處漕邑桓公使公子無虧戍以甲士歸其祭服)
　(乗馬凡為國之用其力尤勤其功尤大其事尤專而故/春秋責之尤重曰城楚丘而不書諸侯正王法也是)
　(以功言之則楚丘為大以義言之則城邢為美春秋/之法明其道不計其功正其義不謀其利者也詳著)
　(城邢之師而深没楚丘之迹貴王賤伯羞稱桓文以/正待人之體也明此則知曽西不為管仲深畏仲由)
　(之說/矣)陳氏(諸侯不序必前目而後凡也非前目而後/凡也而不序者㪚辭也是故但曰諸侯者)
　(不繫之伯者之詞也但曰/大夫者不繫之君之詞也)
　　　(案縁陵書諸侯如杜氏說則與文十五年諸侯/盟扈十七年諸侯㑹扈同文蓋縁陵為惠不終)
　　　(盟扈無能為㑹扈無功故不歴序其人緫言諸/侯皆譏辭也是不以為前目後凡之例矣如穀)
　　　(梁陳氏說則與溴梁大夫盟同文蓋縁陵不以/諸侯係於伯者以言伯主不能主諸侯溴梁不)
　　　(以大夫係諸侯以言諸侯不能主大夫皆㪚辭/也是亦不以為前目後凡之例矣以穀梁陳氏)
　　　(說通之於盟扈㑹扈之諸侯亦合故鄭君荅何/休曰葵丘盟諸侯在㑹未有歸者故可以不序)
　　　(今此十三年夏㑹于鹹而冬公子友如齊聘則/在㑹諸侯已歸矣不可以葵丘而難此也此數)
　　　(說大抵可參通胡氏雖以為前目後凡然視城/邢之再序則此為略詞所以略之者以其亦有)
　　　(專封之嫌也此說微與諸家不同耳○又案桓公/三城杜氏以城邢詳書為美詞楚丘不書所㑹)
　　　(為罪魯縁陵不書其人為罪諸侯榖梁以城邢/再列三師為美齊楚丘不言衞遷為齊之專縁)
　　　(陵不列序為諸侯之散至於公羊則皆以為專/封春秋實與而文不與之辭此三家之異也胡)
　　　(氏於城邢城楚丘用穀梁/城縁陵蓋用公羊之說)
夏六月季姬及鄫子遇于防使鄫子來朝(鄫穀梁/作繒)左氏
　(鄫季姬來寧公怒止之以鄫子/之不朝也夏遇于防而使來朝)公羊(使來請/已也)榖梁(遇/者)
　(同謀也來朝來請已也朝不言/使言使非正也以病繒子也)胡氏(春秋内女適人/者明有所從則)
　(繫諸國若杞伯姬是也其未適人者欲有所别則書/其字若子叔姬是也季姬書字而未繫諸國其女而)
　(非婦亦明矣及者内為志内女而外與諸侯遇譏魯/也朝不言使言使非正鄫子國君而季姬使之朝病)
　(鄫也魯秉周禮男女之際豈其若是之甚乎蓋僖公/鍾愛其女使自擇配故得與鄫子遇防而遂以季姬)
　(歸之爾有孟光之徳有伯鸞之賢變而不失禮之正/則猶可矣不然非所以為愛而厚其别也故稱及稱)
　(遇稱使罪魯與鄫以正/男女之禮為後世戒也)
　　　(案胡氏說本公榖啖子而發明/僖公鍾愛之說三家不及也)
秋八月辛夘沙鹿崩(沙鹿山名平陽元城縣/東有沙鹿土山在晉地)左氏(晉卜/偃曰)
　(期年將有大/咎幾亡國)公羊(外異不書此何以書為天下記異/也注土地者民之主伯者之象也)
　(齊桓將卒伯道毁夷狄/動不繫國者天下異也)胡氏(沙鹿晉地也書沙鹿崩/於前而書獲晉侯於後)
　(雖不指其事應而事應具存此春秋畏物之反/常為異使人恐懼修省之意也其垂戒明矣)
　　　(案沙鹿榖梁曰林屬於山為鹿沙山名也漢書/元后傳后祖王翁儒自東平陵徙魏郡元城委)
　　　(粟里元城健公曰昔春秋沙鹿崩晉使卜之曰/隂為陽雄土火相乗故有沙鹿崩崩後六伯四)
　　　(十五年宜有聖女興元城郭東有五鹿之虚即/沙鹿也公羊以為河上邑陷入于地中者恐非)
　　　(○又案經書山崩二/此年及成五年梁山)
狄侵鄭○冬蔡侯肸卒
十有五年春王正月公如齊左氏(注傳例諸侯五年再/相朝禮也例在文十)
　(五/年)公羊(注月者善公能念恩尊事齊桓/又合古五年一朝之義故録之)張氏(至此始/純用五)
　(年一朝之制同/於事天子矣)
　　　(案周官行人言春朝秋覲夏宗冬遇時見衆同/之禮此六者諸侯朝天子之禮也又曰侯服嵗)
　　　(一見甸服二嵗一見男服三嵗一見采服四嵗/一見衞服五嵗一見要服六嵗一見此六服朝)
　　　(覲宗遇之嵗也又曰諸侯邦交嵗相問也衆相/聘也世相朝也此諸侯相朝聘之禮也王制曰)
　　　(諸侯之於天子比年一小聘三年一大聘五年/一朝天子五年一廵守與行人不同蓋周衰損)
　　　(益之禮也左氏文十五年曰諸侯五年再相朝/以修王命古之制也昭三年子太叔曰文襄之)
　　　(伯其務不煩諸侯令三嵗而聘五嵗而朝有事/而㑹不協而盟又與行人不同而與王制略相)
　　　(似故先儒皆以為此朝伯主之禮昭十三年叔/向曰明王之制使諸侯嵗聘以志業間朝以講)
　　　(禮再朝而㑹以示威再㑹而盟以顯昭明於是/有十二年八聘四朝再㑹一盟之說與周官及)
　　　(禮家所録皆不同鄭氏云不知何代之禮又無/所出不從其義左氏又曰凡諸侯即位小國朝)
　　　(之大國聘焉春秋書來朝及朝公者三十有五/或得邦交世朝之義或用文襄五嵗而朝之制)
　　　(然皆非三代盛時朝王之氏說/禮也王道絶矣此兼山袁)
楚人伐徐三月公㑹齊侯宋公陳侯衞侯鄭伯許男曹
伯盟于牡丘遂次于匡公孫敖帥師及諸侯之大夫救
徐(帥公/作率)左氏(楚人伐徐徐即諸夏故也盟于牡丘尋葵/丘之盟且救徐也孟穆伯帥師及諸侯之)
　(大夫救徐諸侯次于匡以待/之注敖慶父之子匡衞地)公羊(注既約救徐而生/事止次不自往遣)
　(大夫往卒/不能解也)穀梁(兵車之㑹也遂繼事也次止/也有畏也救徐善救徐也)胡氏(楚/都)
　(于郢去徐亦逺而舉兵伐徐暴横憑陵之罪著矣徐/在山東與齊密邇以封境言之不可以不速救以形)
　(勢言之非有餽糧越險之難也今書盟于牡丘見諸/侯救患之不協矣書次于匡見伯主號令之不嚴矣)
　(書大夫帥師而諸侯不行見桓徳益衰而禦夷狄安/中國之志怠矣凡兵而書救未有不善之也救而書)
　(次則尤罪其當速而故緩失用師之義矣中庸曰至/誠無息不息則久春秋謹始卒欲有國者敦不息之)
　(誠也始勤而終怠則不/能久而無以固其國矣)陳氏(救不言次言次無志於/救也有諸侯在而大夫)
　(將於是始桓公為之也㑹救未有書帥師者其稱帥/師何公子慶父弑閔者也而敖世為將是故謹志之)
　(見三家之/所從始也)
　　　(案經書盟而後救者牡丘救而後盟者馬陵一/則督率於未然一則戒懼於已然也○又案經)
　　　(書諸侯之大夫三救徐盟袁僑盟于宋也大夫/之專始於齊桓成於晉悼極於晉平○又案牡)
　　　(丘杜氏闕其地而外傳曰齊桓築葵兹宴負夏/領釡丘以禦㓂亂之地所以禁暴於諸侯也築)
　　　(五鹿中牟蓋與牡丘以衛諸夏之地所以示權/於中國也韋昭注牡丘等皆諸夏之關○又案)
　　　(許氏曰遂救許遂之善者也以其進也/遂次于匡遂之不善者也以其止也)
夏五月日有食之榖梁(注夜/食)公羊(注是後秦獲晉侯齊/桓卒楚執宋公伯道)
　(衰中國微/弱之應)
秋七月齊師曹師伐厲左氏(伐厲以救徐也/注厲楚與國)公羊(注厲/葵丘)
　(之㑹叛天子之命也曹稱師者桓公伯衰曹獨能從/之征伐不義故襃之所以勸勉不能扶助伯功激揚)
　(解惰/也)張氏(厲在徐楚之間攻楚之必救以解徐也兵/法攻所必救謂之竒兵然繼此楚敗徐于)
　(婁林則厲在所不必救明年而後不克救而還正所/謂未聞巧之久者况同盟不同心而宋已伐同役之)
　(曹/乎)
八月螽○九月公至自㑹公羊(桓之㑹不致此/何以致久也)榖梁(注/齊)
　(桓徳衰危/而致之)張氏(暴師三時不能/救徐大無功也)
　　　(案不以徐至者/諸侯不親行也)
季姬歸于鄫○己夘晦震夷伯之廟(杜氏長歴己夘/晦九月三十日)左
　氏(震夷伯之廟罪之也於是展氏有隠慝焉注夷伯/魯大夫展氏之祖父夷諡伯字大夫既卒書字震)
　(者雷電/擊之)公羊(晦者何冥也震之者何雷電擊夷伯之/廟者也夷伯者季氏之孚也季氏之孚)
　(則微者其稱夷伯何大之也曷為大/之天戒之故大之也何以書記異也)榖梁(夷伯魯大/夫也因此)
　(以見天子至於士皆有廟天子七諸侯五大夫三士/二故徳厚者流光徳薄者流卑是以貴始徳之本也)
　(始封必為祖注明夷伯之/廟過制故因此以明禮)胡氏(不曰夷伯之廟震而/曰震夷伯之廟者天)
　(應之也天人相感之際微矣夷伯/魯大夫大夫既卒不名已下引穀)張氏(正蒙曰凡隂/氣凝聚陽在)
　(内者不得出則奮擊而為雷霆不善之積蓋亦如此/傳言展氏有隠慝故程子以為天應之也然天之怒)
　(擊每在於惡稔而人誅不加/之後故春秋書震惟此事耳)
冬宋人伐曹左氏(討舊怨也注莊十四/年曹與諸侯伐宋)陳氏(諸夏之相/交兵自莊)
　(之十九年未之有也於/是再見宋襄為之也)張氏(莊十四年曹嘗從齊桓/伐宋宋至今憾之今諸)
　(侯始貳曹方有王事而襄公乗虛伐之尚可繼桓而/圖伯乎故永嘉薛氏以為伐厲而宋人内叛此桓徳)
　(之衰而宋襄之/私可以見矣)
　　　(案宋曹之爭始此自曹莊公以齊命㑹伐宋遂/與宋人為不釋之憾夫伐宋非獨一曹而獨仇)
　　　(曹之深者曹在宋之宇下非他國比也十九年/圍曹宣三年圍曹至曹陽之衰宋景用師尤亟)
　　　(哀三年有樂髠之伐六年有向巢之伐七年書/人以圍八年書公以入而曹亡於宋矣鄭子産)
　　　(曰曹畏宋豈非壤地相/接必欲吞噬而後己乎)
楚人敗徐于婁林(婁林徐/地下邳)左氏(徐恃/救也)榖梁(夷狄相敗志/也疏起禍亂)
　(之原謹兵/車之始)胡氏(見楚兵之獨勝救徐之威/不立伐厲之謀無補也)
　　　(案徐之舉號本其夷狄之稱爾公羊注以為徐也/滅杞不知尊先聖法度惡大故外之無据之言)
十有一月壬戌晉侯及秦伯戰于韓獲晉侯左氏(晉侯/之入)
　(也秦穆姬屬賈君焉且曰盡納羣公子晉侯烝於賈/君又不納羣公子是以穆姬怨之晉侯許賂中大夫)
　(既而皆背之賂秦伯以河外列城五既而不與晉饑/秦輸之粟秦饑晉閉之糴故秦伯伐晉晉侯謂慶鄭)
　(曰㓂深矣若之何對曰君實深之可若何公曰不孫/卜右慶鄭吉弗使歩揚御戎家僕徒為右乗小駟鄭)
　(入也慶鄭曰古者大事必乗其産今乗異産以從戎/事及懼而變將與人易進退不可周旋不能君必悔)
　(之弗聴九月晉侯逆秦師使韓簡視師復曰師少于/我鬬士倍我公曰何故對曰出因其資入用其寵饑)
　(食其粟三施而無報是以來也今又擊之我怠秦奮戰/倍猶未也公曰一夫不可狃况國乎遂使請戰壬戌)
　(于韓原晉戎馬還濘而止公號慶鄭韓簡輅秦伯將夫/止之鄭以救公誤之遂失秦伯秦獲晉侯以歸晉大)
　(反首拔合從之秦伯使辭焉穆姬聞晉侯將至以大/子罃𢎞與女簡璧登臺而履薪焉使以免服衰絰逆)
　(且告乃舍諸靈臺大夫請以入公曰獲晉侯以厚歸/也既而喪歸焉用之必歸晉君子桑曰歸之而質其)
　(大子必得大成晉未可滅而殺其君祗以成惡且史/佚有言曰無始禍無怙亂無重怒重怒難任陵人不)
　(祥乃許晉平十月晉隂飴甥㑹秦伯于王城秦伯曰/晉國和乎對曰不和小人耻失其君而悼喪其親不)
　(憚征繕以立圉也曰必報讎君子愛其君而知其罪/不憚征繕以待秦命曰必報徳有死無二以此不和)
　(秦伯曰國謂君何對曰小人慼謂之不免君子恕以/為必歸君子曰我知罪矣秦必歸君貳而執之服而)
　(舍之徳莫厚焉刑莫威焉此一役也秦可以霸秦伯/曰是吾心也改館晉侯饋七牢焉十一月晉侯歸殺)
　(慶鄭而後入是嵗晉又饑秦伯又餼之粟曰吾聞唐/叔之封也箕子曰其後必大晉其庸可冀乎姑樹徳)
　(焉於是秦始征晉河東置官司焉晉大子圉為質/於秦二十二年逃歸注賈君獻公妃圉惠公子)公
　羊(此偏戰也何以不言師敗/績君獲不言師敗績也)榖梁(韓之戰晉侯失民/矣以其民未敗而)
　(君獲也注獲者不與/之辭諸侯非可相獲)胡氏(秦伯伐晉而經不書伐專/罪晉也獲晉侯以歸而經)
　(不書歸免秦伯也書伐書及者兩俱有罪而以及為/主書獲書歸者兩俱有罪而以歸為甚今此專罪晉)
　(侯之背施幸災貪愛怒鄰而恕秦伯也然則秦戰義/乎春秋無義戰彼善於此則有之矣其不言師敗績)
　(何也君獲不言師敗績君重於師也大夫戰而見獲/必書師敗績師與大夫敵也君為重師次之大夫敵)
　(春秋之法也孟子為時君牛羊用人故以民為貴春/秋正名定分故以君為重堯命舜舜命禹必以元后)
　(為先此經世大常而仲尼祖述之者也惟此義不行/然後叛逆之黨有托以為名輕棄君親而不顧矣)
　陳氏(獲匹夫/之辭也)
　　　(案范例凡書獲有六莒拏晉侯華元蔡公子夑/陳夏齧齊國書也於晉侯著失民之咎於蔡公)
　　　(子彰公子之病華元表得衆之辭莒拏顯公子/之始自餘不發傳從省文獲麟不入此例○)
　　　(又案秦顓帝之後周孝王時非子受封至襄公/送平王東遷始盡有岐周之地又七世至穆公)
　　　(此為見/經之始)
　　附録(左氏晉作爰/田州兵說)左氏(注晉作爰田州兵在此年/爰田爰易也分公田之稅)
　　(應入公者爰之於所賞之衆二千/五百家為州使州長各繕甲兵)
　　　(案是年桓公伯衰而宋楚秦晉之變遽/見春秋備書之其五伯迭興之㑹也歟)
十有六年春王正月戊申朔隕石于宋五是月六鷁退
飛過宋都(隕公羊作霣/鷁榖梁作鶂)左氏(隕石于宋五隕星也六鷁/退飛過宋都風也周内史)
　(叔興聘於宋宋襄公問焉對曰今兹魯多大喪明年/齊有亂君將得諸侯而不終退而告人曰君失問是)
　(隂陽之事非吉凶所生也吉凶由人吾不敢逆/君故也注隨聞見先後而記之也鷁水鳥)公羊
　(曷為先言霣而後言石霣石記聞聞其磌然視之則/石察之則五是月者何僅逮是月也何以不日晦日)
　(也晦則何以不言晦春秋不書晦也朔有事則書晦/雖有事不書六鷁退飛記見也視之則六察之則鷁)
　(徐而察之則退飛五石六鷁何以書記異也為王者/之後記異也注石者隂徳之專者也鷁者鳥中之耿)
　(介者也皆有似宋襄之行襄欲行伯事事耿介自用/卒以五年見執六年終敗如五石六鷁之數於晦朔)
　(者示其立功善甫始而敗/將不克終故詳録天意也)榖梁(先隕而後石何也隕/而後石也于宋四竟)
　(之内曰宋後數散辭也耳治也是月者决不日而月/也先數聚辭也目治也子曰石無知之物鶂微有知)
　(之物石無知故日之鶂微有知之物故月之君子之/於物無所茍而已石鶂且猶盡其辭而况於人乎故)
　(五石六鷁之詞不設則王道不亢矣民所聚曰都注/劉向曰石隂類五陽數象隂而陽行將致隊落鶂陽)
　(也六隂數象陽而隂行必衰退賈逵曰齊大岳之/後石山岳之物象齊桓卒五公子爭宋將治之也)胡
　氏(隕石自空凝結而隕也退飛有氣逆驅而飛也石/隕鷁飛而得其數與名在春秋時凡有國者察於)
　(物象之變亦審矣此宋異也何以書于魯史亦見當/時諸國有非所當告而告之者矣何以不削乎聖人)
　(因災異以明天人感應之理而著之於經垂戒後世/此石隕于宋而書曰隕石此天應之也和氣致祥乖)
　(氣致異人事感於下則天變應於上茍知其故恐懼/修省變可消矣宋襄以亡國之餘欲圖伯業五石隕)
　(六鷁退飛不自省其徳也後五年有盂之執乂明年/有泓之敗天之示人顯矣聖人所書之義明矣可不)
　(察/哉)
　　　(案啖子曰凡異例不書日隕石特書日者記元/正有變爾是月不過别其非同日耳公羊不言)
　　　(晦榖梁决不/日而月皆非)
三月壬申公子季友卒左氏(注自是季/氏世為卿)公羊(其穪季友/何賢也注)
　(据犂戰不稱季/來歸不稱友)榖梁(大夫日卒正也稱公弟叔仲賢/也大夫不言公子公孫疏之也)
　(疏叔肸賢而穪弟季友賢而不稱弟者兄先死故不/得稱弟而稱季以賢之也不言公子如仲遂嬰齊之)
　(等是/也)胡氏(季者其字友者其名大夫卒而書名則曷/為書字開諸師曰春秋時魯卿有生而賜)
　(氏者季友仲遂是也生而賜氏者何命之為世卿也/季子忠賢在僖公有翼戴之勤襄仲弑逆在宣公有)
　(援立之力此二君者不勝私情欲以異賞報之也故/皆生而賜氏俾世其官經於其卒各以氏書者志變)
　(法亂紀之端貽權臣竊/命之禍其垂戒逺矣)
夏四月丙申鄫季姬卒○秋七月甲子公孫茲卒○冬
十有二月公㑹齊侯宋公陳侯衞侯鄭伯許男邢侯曹
伯于淮(臨淮郡左右漢/下邳今泗州)左氏(夏齊伐厲不克救徐而還/王以戎難告于齊齊徴諸)
　(侯戍周十二月㑹于淮謀鄫且東略也城鄫役人病/有夜登丘而呼曰齊有亂不果城而還注鄫為淮夷)
　(所/病)榖梁(兵車之/㑹也)
十有七年春齊人徐人伐英氏(楚與國/臯陶後)左氏(以報婁/林之役)張
　氏(齊為徐伐英氏以見/桓公之興師末矣)
夏滅項秋夫人姜氏㑹齊侯于卞九月公至自㑹(卞魯/地)
　左氏(師滅項淮之㑹公有諸侯之事未歸而取項齊/人以為討而止公秋聲姜以公故㑹齊侯于卞)
　(九月公至書曰至自㑹猶/有諸侯之事焉且諱之也)胡氏(滅項者魯也二傳以/為桓公滅之孰信乎)
　(考於經未有書外滅而不言國者如齊師滅譚是也/亦未有書内取而直言魯者如取鄟取邿取鄫是也)
　(由此知項為魯滅無疑矣然聖人於魯事有君臣之/義凡大惡必隠避其詞而為之諱今此滅項其惡大)
　(矣曷不諱乎曰事有隠諱臣子施之於君父者也故/成公取鄟襄公取邿昭公取鄫皆不言滅而書取程)
　(氏以為在君則當諱是也若夫滅項則僖公在㑹季/孫所為耳執政之臣擅權為惡而不與之諱此春秋)
　(尊君抑臣不為朋/黨比周之意也)陳氏(於是公猶在齊非公命也書/滅項失兵權之漸也襄公在)
　(晉書庶其來奔昭公在晉書莒牟夷來奔春秋之季/大夫不稟命於諸侯非但魯也鄭伯㑹夷儀公孫舍)
　(之入陳蔡侯㑹召陵公孫姓帥/師滅沈春秋必謹而志之也)張氏(大臣滅項而止/僖公刑已頗矣)
　(又逺㑹婦人於魯地此管仲既亡桓公志荒之政也/公㑹諸侯而大臣滅人之國得罪於伯主其身見執)
　(反國不討無政/刑矣故謹致之)
　　　(案公榖皆以項為齊滅其說曰滅項孰滅之桓/公也何以不言桓公也為賢者諱也項國也不)
　　　(可滅而滅之乎桓公知項之可滅也而不知已/之不可以滅也既滅人之國矣何賢乎君子惡)
　　　(惡疾其始善善樂其終桓公嘗有存亡繼絶之/功故君子為之諱也二家蓋拘於内滅書取之)
　　　(例而不知變文之法/耳故胡氏特從左氏)
冬十有二月乙亥齊侯小白卒左氏(齊侯夫人三王姬/徐嬴蔡姬皆無子)
　(齊侯好内内嬖如夫人者六人長衞姬生武孟少衞/姬生惠公鄭姬生孝公葛嬴生昭公密姬生懿公宋)
　(華子生公子雍公與管仲屬孝公於宋襄公以為大/子雍巫有寵於衞共姬因寺人貂以薦羞於公亦有)
　(寵公許之立武孟管仲卒五公子皆求立冬十月乙/亥公卒易牙入與寺人貂因内寵以殺羣吏而立公)
　(子無虧孝公奔宋十二月乙亥/赴辛巳夜殯注雍巫即易牙)
　　　(案桓公自莊九年入國十三年始伯迄僖十七/年凡三十九年吳郡李氏曰王道流行侯伯受)
　　　(職古未始有伯也以古之未始有伯而齊桓實/造端則桓為首罪矣而春秋或予桓何哉蓋黜)
　　　(其義而録其功也功義不相掩而後伯者之是/非斷矣大抵春秋之世盛衰凡三變桓公之未)
　　　(興與桓公之方伯及桓公之既没世變各異也/王臣下聘而不報王師出伐而無功凡伯書伐)
　　　(戎強于北蔡師書敗荆盛于南鄭分許鄙宋廢/鄭嗣紀小而併於齊郕弱而偪於魯此桓公之)
　　　(未興也王禁明而王臣不下聘者六十年盟㑹/同而諸侯無私爭者三十載序績召陵而荆帖)
　　　(矣陳旅聶北而狄退矣獻㨗過魯而戎弭矣此/桓公之主伯也天王出居而官守不問衞滅懿)
　　　(親而義師無討楚書子而主㑹矣狄書人而參/盟矣此桓公之既没也然桓公一人之身盛衰)
　　　(又凡三變圖伯之初定伯之日及成伯之後得/失頗殊也伐郳侵宋侯度未一入蔡侵鄭戎疾)
　　　(未殄滅遂降彰履事未久設施多舛遇榖盟扈/閲理未熟檢防易肆蓋桓公圖伯之初也貫澤)
　　　(而下葵丘以前衣裳不歃血兵車無大戰仲尼/稱其一匡孟子與其為盛在是數年桓公定伯)
　　　(之日也九國叛而萌震矜管仲死而放繩墨城/杞貶於城邢救徐怠於救衞伐黄則外憂起㑹)
　　　(卞則家法虧蓋桓公成伯之後也騐春秋大勢/之三變則桓公主伯為有功即桓公一身之三)
　　　(變則桓公立功為不逺功過/乗除齊伯之顛未可考矣)
十有八年春王正月宋公曹伯衞人邾人伐齊夏師救
齊五月戊寅宋師及齊師戰于甗齊師敗績狄救齊左
　氏(宋襄公以諸侯伐齊三月齊人殺無虧齊人將立/孝公不勝四公子之徒遂與宋人戰夏五月宋敗)
　(齊師于甗立/孝公而還)公羊(戰不言伐此其言伐何宋公與伐/而不與戰故言伐曷為不使齊主)
　(之與襄公之征齊也曷為與桓公死/䜿刁易牙爭權不葬為是故伐之也)榖梁(伐齊非伐/喪也師救)
　(齊善救齊也戰不言伐客不言及/言及惡宋也狄救齊善救齊也)胡氏(伐齊之喪奉/少奪長其罪)
　(大故其責詳書師救齊者善魯也救者善則伐者惡/矣凡書救者未有不善之也書狄救齊者許狄也許)
　(夷狄則罪諸夏矣許之曷為不稱人深著中國諸侯/之罪也凡伐者為客受伐者為主今齊人受伐以宋)
　(為主者曲在宋也凡師直為壯曲為老書齊師敗績/者責齊臣也或曰桓公管仲嘗屬孝公於宋襄以為)
　(世子矣則何以不可立乎曰不能制命雖天王欲撫/鄭伯以從楚春秋猶以大義裁之而不與也桓公君)
　(臣乃欲以私愛亂長幼之節其可哉獨不見宣王與/仲山甫爭魯侯戯括之事其後如之何也春秋深罪)
　(宋公大/義明矣)陳氏(春秋貴誼不貴惠尚治不尚功託人之/孤而動天下之兵至於交戰是伐喪而)
　(已矣雖然孝公不言納孝公言納則疑於齊/糾邾捷菑宋襄之誼僅異於魯莊趙盾而已)
　　　(案宋襄伐齊之事公羊以為善宋蓋彼以莊二/十八年齊人伐衞衞人及齊戰為予衞罪齊之)
　　　(書故亦以此年宋及齊戰為予宋罪齊之書是/以可伐曰戰言及者所以别客主直不直也今)
　　　(宋言及明直在宋矣鄭曰及者别異客主不施/於直不直直不直自在事而已鄭說固足以辨)
　　　(何氏之失然兵凶戰危何得汲汲欲戰故凡為/志乎戰者春秋皆貶之在主人而及客則非處)
　　　(已息爭之道在客而及主人又豈仗義執言之/師乎故春秋書伐而戰者三獨宋公以客及主)
　　　(者乃變文以深貶宋也/榖梁胡氏之說精矣)
秋八月丁亥葬齊桓公(八月無丁/亥日誤)左氏(注十一月/而葬亂故)胡氏
　(桓公九合諸侯不以兵車威令加乎四海幾於改物/雖名方伯實行天子之事然而不能慎終如始付託)
　(非人柩方在殯四鄰謀動其國家而莫之恤至於九/月而後葬以此見功利之在人淺矣春秋正義明道)
　(不急近功不規小利於齊桓晉/文之事有所貶而無過襃以此)
冬邢人狄人伐衞左氏(邢人狄人伐衞圍菟圃衞侯以/國讓其父兄子弟及朝衆曰茍)
　(能治之燬請從焉衆不可/而後師干訾婁狄師還)榖梁(狄稱人何也善累而/後進之伐衞所以救)
　(齊也功近而徳逺矣注伐衞功/近耳夷狄而憂中國其徳逺也)胡氏(狄稱人進之也/慕義而來進之)
　(可也以夷狄伐衞而進之可乎伐衞所以救齊也衞嘗/亡滅東徙渡河無所控告齊桓攘戎狄而封之使衞)
　(國忘亡誰之賜也桓公方没不念舊徳以厚報之遽/伐其喪亦大甚矣以直報怨聖人之公也以怨報怨)
　(天下之私也以徳報怨寛身之仁也以怨報徳刑戮左/之民也至是人理亡矣桓公攘夷狄安中國免民於)
　(袵諸侯不念其賜而於衞為尤先書狄救齊以著中/國諸侯之罪再書狄人伐衞所以見救齊之善功近)
　(而徳/逺矣)
　　　(案衞之伐齊正與鄭伯逃歸事同鄭知有天王/之命而不知世子之不可易衞知有桓公之命)
　　　(而不知長子之不可奪衞文賢君原其心恐亦/非有背恩之實也但不審於義耳春秋於立孝)
　　　(公之事主宋以戰齊人狄以伐衞皆變文以顯/之正以宋公此舉似義而實非義故重貶以見)
　　　(意耳若止責其不能報徳安/知衞人不自以為報齊乎)
　　附録左氏(是年鄭伯始朝于/楚楚子賜之金)
十有九年春王三月宋人執滕子嬰齊(滕宣/公也)胡氏(執之/是非)
　(決於稱人與稱爵而見執者則以名與不名知其罪/之在也經書見執於人者悉皆不名而滕子獨名是)
　(亦有罪焉爾夫以齊桓之盛九合諸侯不以兵車雖/江黄逺國猶相繼來盟而滕介齊宋之間不與衣裳)
　(之㑹者三十有七年及宋襄繼起又不尊事大國其/見執則有由矣書名著其罪也茍為有罪其見執固)
　(宜宋何以稱人不得為伯討乎執雖以罪不歸于京/師則稱人惡其專也歸于京師而執非其罪則稱人)
　(惡其/濫也)
　　　(案經書執諸侯始此前此晉執虞公者滅之也/不入此例胡氏曰執雖有罪而不歸京師則稱)
　　　(人宋執嬰齊是也成九年晉人執鄭伯襄十六/年晉人執莒子邾子十九年晉人執邾子可入)
　　　(此例歸于京師而執非其罪則稱人僖二十八/年晉人執衞侯歸之于京師是也若邾人執鄫)
　　　(子晉侯執曹伯畀宋人執蠻戎子歸于楚宋人/執小邾子則暴惡之甚不特以專與濫罪之矣)
　　　(其楚子執宋公楚人執徐子戎狄肆威天下大/變亦非可與此例論也○又案滕自莊十六年)
　　　(盟幽後皆不與㑹盟何休以為滕係/葵丘叛者九國之内故書名無据)
夏六月宋公曹人邾人盟于曹南鄫子㑹盟于邾己酉
邾人執鄫子用之秋宋人圍曹(宋公公羊/作宋人)左氏(宋公使/邾文公)
　(用鄫子于次睢之社欲以屬東夷司馬子魚曰古者/六畜不相為用小事不用大牲而况敢用人乎齊桓)
　(公存三亡國以屬諸侯義士猶曰薄徳今一㑹而虐/二國之君又用諸滛昏之鬼將以求伯不亦難乎得)
　(死為幸宋人圍曹討不服也子魚言於宋公曰文王/聞崇徳亂而伐之軍三旬而不降退脩教而復伐之)
　(因壘而降今君徳無乃猶有所闕而以伐人若之何/盍姑内省徳乎注曹雖與盟而猶不服不肯致地主)
　(之禮故不以國/地而曰曹南)公羊(其言㑹盟/何後㑹也)榖梁(微國之君因邾/以求與之盟人)
　(因已以求與之盟已迎而執之惡之故謹而/日之也用之者叩其鼻以衈社也衈音二)胡氏(盟/于)
　(曹南口血未乾今復圍曹者討不服也愛人不親反/其仁治人不治反其智襄公不能内自省徳而急於)
　(合諸侯執嬰齊非伯討不足以示威盟曹南非同志/不足以示信卒於兵敗身傷不知反求諸已欲速見)
　(小利之過也子曰欲速則不達見小利則大事不成/經書襄公不越數端而知其操心之若此者仲尼筆)
　(削推見至隠如化工賦像并其情不得遯焉非特/畫筆之肖其形耳故春秋者化工也非畫筆也)
　　　(案春秋諸侯㑹盟而後至者四此年鄫子㑹盟/踐土陳侯如㑹鷄澤陳袁僑如㑹于鄬鄭伯髠)
　　　(頑如㑹是也○又案春秋用人祭者二此年用/鄫子及昭公十一年楚執蔡世子友用之是也)
　　　(其成公十七年魯用郊說者亦以為用人未知/然否○又案執鄫子說左氏以為宋公使邾執)
　　　(之若然春秋何以不蔽罪於宋何休以為魯本/許嫁季姬於邾季姬淫泆使鄫子請己以此二)
　　　(國致忿臨江劉氏亦信其說而考之公羊傳文/本無此言不知何氏何據大抵邾與宋皆南靣)
　　　(之君亦可以不受其命而乃迎逢其惡躬為戎/首肆行暴虐春秋舍宋而罪邾亦未為過也杜)
　　　(氏或得之○又案宋公書爵屬詞疑於北店陳/氏以為明年鹿上復人宋則春秋未嘗予宋以)
　　　(伯此乃人曹邾以人宋也恐未必然蓋春秋始/則望宋之能伯而予之繼則罪宋之失徳而人)
　　　(之有何不可/故李氏說是)
衞人伐邢左氏(以報菟圃之役於是衞大旱卜有事於/山川不吉甯莊子曰昔周饑克殷而年)
　(豐今邢方無道諸侯無伯天其或/者欲使衞討邢乎從之師興而雨)張氏(衞不自省其/從宋伐喪之)
　(辠而以報復/為事辠之也)
　　　(案衞之伐宋本非義舉師興而雨/之說飾妄之詞也故啖子不取)
冬㑹陳人蔡人楚人鄭人盟于齊(公羊㑹上/有公字)左氏(陳穆/公請)
　(脩好於諸侯以無忘齊桓之徳冬盟于/齊脩桓公之好也注地於齊齊亦與盟)公羊(注因宋/征齊有)
　(隙而為此盟也是後楚遂得中國霍之㑹矣/執宋公疏齊蓋搆㑹諸侯為此盟以謀宋)榖梁(注㑹/無主)
　(名内卑者也四國/稱人外卑者也)胡氏(盟㑹皆君之禮也微者盟㑹/不志于春秋凡所志者必有)
　(君與貴大夫居其間也然則為此盟者乃公與陳蔡/楚鄭之君或其大夫矣曷為内則没公外則人諸侯)
　(與其大夫諱是盟也楚人之得與中國㑹盟自此始/也莊公十年荆敗蔡師始見于經其後入蔡伐鄭皆)
　(以號舉夷狄之也僖元年改而稱楚經亦書人於是/乎侵強矣然終桓公世皆止書人而不得與中國盟)
　(㑹者以齊脩伯業能制其強故也桓公既没中國無/伯鄭伯首朝于楚其後遂為此盟故春秋没公人陳)
　(蔡諸侯而以鄭列其下蓋深罪之也又二年復盟于/鹿上至㑹于盂遂執宋公以伐宋而楚於是乎大張)
　(列位於陳蔡之上而書爵矣聖人書此豈與之乎所/以著夷狄之强傷中國之衰莫能抗也故深諱此盟)
　(一以外夷狄二以惡諸侯之/失道三以謹㑹盟之始也)陳氏(楚初與諸夏盟也/内不言公諱之也)
　(齊桓卒陳非主盟也則曷為㑹陳人春秋不以夷狄/㑹中國則推而屬之陳也以其人楚不可不人陳蔡)
　(以其人陳蔡不/可不没公也)
　　　(案齊之盟楚列中國之㑹始此惟公羊注以為/齊有怨宋之心結諸國以謀宋故後日執宋公)
　　　(皆此盟之諸侯夫齊孝本宋所立未必深怨於/宋大槩楚欲得志於中國久矣因宋公失徳諸)
　　　(侯皆有念齊之心故假陳穆以倡㑹託齊孝以/為主而楚遂得以參盟於上國矣齊孝親見桓)
　　　(公攘楚之用力而魯僖亦號為荆舒是懲者乃/聴其甘言納之國都彼蔡鄭固平日為之驅使)
　　　(服役無足深責而齊魯之君大可責也/故陳氏不以夷狄㑹中國之說亦有見)
梁亡左氏(梁伯益其國而不能實也命曰新里秦取之/遂城而居之梁伯好土功亟城而弗處民罷)
　(而弗堪則曰某宼將至乃溝公宫曰秦將襲我/民懼而潰秦遂取梁梁亡不書其主自取之也)公羊
　(其自亡柰何魚爛而亡也注春秋說曰梁君峻法一/家犯罪四家坐之百姓一旦相率俱去狀若魚爛從)
　(内發故/云爾)榖梁(自亡也湎於酒淫於色心昏耳目塞上/無正長之治大臣背叛民為宼盗梁亡)
　(自亡也如加力役焉湎不足道也梁亡/鄭棄其師我無加損焉正名而已矣)胡氏(秦肆其/暴取人)
　(之國没而不書其義安在陸淳曰乗人之危惡易見/也滅人之國罪易知也自取亡滅者其事微矣春秋)
　(之作聖人之所以明微也梁本侯國魚爛而亡何哉/易曰天行健君子以自強不息古者諸侯朝修其禁)
　(令晝考其國職夕省其典刑夜儆其百工無使慆淫/而後即安故克勤于邦荒度土功者禹也慄慄危懼)
　(檢身若不及者湯也自朝至于日中昃不遑暇食用/咸和萬民者文王也凡有國家者土地雖廣人民雖)
　(衆兵甲雖多城郭雖固而不能自強於政治則日危/月削如火消膏以至滅亡而莫覺也而况好土功輕)
　(民力湎於酒淫於色心昏而出/惡政者乎其亡可立而待矣)
二十年春新作南門左氏(書不時也凡啟塞從時注魯/城南門也本名稷門僖公更)
　(髙大之今猶不與諸門同改名髙門也言/新以易舊言作以興事皆更造之文也)公羊(譏何/譏爾)
　(門有古常也注惡奢/泰不奉古制常法)榖梁(作為也有加其度也言新/有故也非作也南門者法)
　(門也注非作/責其改舊制)胡氏(言新者有故也言作者創始也其/曰南門者南非一門也庫門天子)
　(臯門雉門天子應門書新作南門譏用民力於所不/當為也魯人為長府閔子騫曰仍舊貫如之何何必)
　(改作孔子曰夫人不言言必有中春秋凡用民力得/其時制者猶書于策以見勞民為重事而况輕用於)
　(所不當為者乎然僖公嘗修泮宫復閟宫矣奚斯董其/役史克頌其事而經不書者宫廟以事其祖考學校)
　(以教國之子弟二者為國之先務雖/用民力不可廢也其垂教之意深矣)
　　　(案經書新作二此年及定/二年新作雉門及兩觀)
夏郜子來朝(郜姬姓國文/王之子所封)
　　　(案郜子諸傳無文惟公羊以為失地之君其不/名者兄弟辭也何氏特据郜大鼎之文以為春)
　　　(秋前宋已滅郜此無據之言也不/可取然郜惟此處一見他無所考)
五月乙巳西宫災公羊(記異/也)
　　　(案西宫左氏無文公羊以為諸侯有三宫西宫/小寢也時僖公以齊媵為嫡楚女廢處西宫悲)
　　　(愁怨曠之所致榖梁以為閔公之宫謂之新宫/則近為禰宫以諡言之則如疏之然故謂之西)
　　　(宫薛氏曰西宫魯之貳室杜氏曰公别宫也/蓋用公羊為是而楚女之事乃何氏臆說耳)
鄭人入滑左氏(滑人叛鄭而服於衞鄭公/子士洩堵宼帥師入滑)張氏(書此者/天王出)
　(居于鄭之/始釁也)
秋齊人狄人盟于邢左氏(為邢謀衞難也/於是衞方病邢)公羊(注狄稱/人者能)
　(常與中/國也)榖梁(邢為主焉爾邢小其為/主何也其為主乎救齊)張氏(宋伐齊喪/而狄能救)
　(之衞欲滅邢而狄能謀之故人以進之人狄/則辠衞之意明矣此聖人仁天下之公心也)
冬楚人伐隨左氏(隨以漢東諸侯叛楚楚鬭榖於菟帥/師伐隨取成而還君子曰隨之見伐)
　(不量/力也)
　　　(案隨本漢東姬姓國桓公六年楚武王侵隨鬬/伯比曰漢東之國隨為大吾不得志於漢東也)
　　　(我則使然我張吾三軍而被吾甲兵以武臨之/彼則懼而協以謀我故難間也想此時隨尚能)
　　　(率小國以拒楚而漢陽諸姬尚聴命於隨也八/年而敗隨於速杞十一年而隨絞州蓼又欲伐)
　　　(楚師卒以鄖師之敗而止至莊四年楚武王荆/尸授師以伐隨其年楚子卒隨人成楚文即位)
　　　(不復有事於隨蓋隨已屈服於楚也然自莊以/前楚兵加於江漢之間皆不經見蓋未有告命)
　　　(也今齊桓既卒中國無伯于齊之後遂為同盟之/國於是假告慶之策書以為恐動中華之計矣)
二十有一年春狄侵衞左氏(注為/邢故)公羊(注貶狄者為/犯中國諱)張
　氏(因邢之盟也孝公不能嗣父之業楚狄皆因之以/為中國患此齊邢之盟所以兩書而邢衞並受其)
　(禍/也)
宋人齊人楚人盟于鹿上(宋/地)左氏(宋襄欲合諸侯臧文/仲聞之曰以欲從人)
　(則可以人從欲鮮濟春宋人為鹿上之盟以求諸侯/於楚楚人許之公子目夷曰小國爭盟禍也宋其亡)
　(乎幸而後敗注宋/為盟主故在齊上)陳氏(人自為盟於惡曹見之於是/再見何中國無伯也宋襄欲)
　(繼伯而求諸侯於楚楚於是爭長於宋/則是盟也莫適為主人自為盟而已矣)張氏(伯中國/者宋之)
　(欲也亂中國者楚之欲也欲伯中國而求之於亂常/之楚與之同盟此春秋所以列序而人之以著襄公)
　(之自取/敗辱也)
夏大旱左氏(公欲焚巫尩臧文仲曰非旱備也修城郭/貶食省用務穡勸分此其務也巫尩何為)
　(公從之是嵗/饑而不害)公羊(何以書記災也注/新作南門之所生)
　　　(案經書大旱二此年及宣七年秋正義曰春秋/之例旱則脩雩雩而得雨喜雩有益則書雩不)
　　　(書旱雩不得雨則書旱明災成也故公羊/以不雨為記異大旱為記災與左氏同)
秋宋公楚子陳侯蔡侯鄭伯許男曹伯㑹于盂(盂宋地/公作霍)
　(榖作/雩)執宋公以伐宋左氏(秋諸侯㑹宋公于盂子魚/曰禍其在此乎君欲已甚)
　(其何以堪之於是楚執宋公以伐宋注楚始與中國/行㑹禮故稱爵不言楚執宋公者宋無徳而爭盟為)
　(諸侯所疾故緫見/衆國共執之文)公羊(孰執之楚子執之曷為不言/楚子執之不與夷狄之執中)
　(國/也)榖梁(以重辭也注國之/所重故曰重辭)胡氏(執宋公者楚子也何/以不言楚子執之分)
　(惡於諸侯也諸侯皆在㑹而蠻夷執其㑹主拱手以/聴而莫之違其不勇於為義亦甚矣故特列楚子於)
　(陳蔡之上而以同執為文夫以楚之強豈能勝秦五/國之衆何弱於趙然澠池之㑹藺相如一奮其氣威)
　(信敵國秦雖虎狼猶不敢動况以五國之君而不能/得志於荆楚乎宋以乗車之㑹往而楚伏兵車以執)
　(之則宋直楚曲其義已明雖以匹夫自反而縮猶不/可耻矧南面之君也哉然春秋為賢者諱宋公見執)
　(不少隠之何也夫盟主者所以合天下之諸侯攘夷/狄尊王室者也宋公欲繼齊桓之烈而與楚盟㑹豈)
　(攘夷尊王之義乎故人宋公於鹿上之盟而/盂之㑹直書其事而不隠所以深貶之也)陳氏(執/宋)
　(公不申言楚人執齊慶封不申/言楚人猶曰諸侯執之云爾)
　　　(案執宋公不言楚人諸傳說不同杜氏以為宋/不徳諸侯所共疾則是與諸侯之執伯主矣公)
　　　(羊以為不予夷狄執中國則是予中國之執中/國矣故獨胡氏分惡得之亦本於趙子病諸侯)
　　　(不宗中國之說○又案榖梁傳例曰以者不以/者也而於此執宋公以伐宋與定七年齊人執)
　　　(衞北宫結以侵衞二以字皆曰以重詞也故范/氏以為以有二義此說殊無義不若只以入以)
　　　(者不以之/例自通)
冬公伐邾左氏(注為邾滅須/句故傳在下)
楚人使宜申來獻捷左氏(注獻宋捷也不言宋者秋伐/宋冬來獻捷事不異年從可)
　(知不稱楚子使來/不稱君命行禮)公羊(此楚子也其稱人何貶為執/宋公貶宋公與楚子期以乗)
　(車之㑹公子目夷曰楚夷國也彊而無義請君以兵/車之㑹往宋公曰不可吾與之約自我為之自我墮)
　(之不可楚人果伏兵車執宋公以伐宋宋公謂目夷/曰子歸守國矣國子之國也吾不從子之言以至於)
　(此目夷曰君雖不言國國固臣之國也於是歸設守/械而守國楚人謂宋人曰子不與我國吾將殺子君)
　(矣宋人應之曰吾頼社稷之靈吾國已有君矣楚人/知雖殺宋公猶不得宋國於是釋宋公宋公釋乎執)
　(走之衞目夷復曰國為君守之君曷為不入然後逆/襄公歸惡乎捷捷乎宋曷為不言捷乎宋為襄公諱)
　(也此圍詞也曷為不言其圍為公子目/夷諱也注獻捷書者罪魯受惡人物也)榖梁(捷軍得/也不曰)
　(宋捷不與楚捷於/宋也注楚稱人貶)胡氏(不曰來獻宋捷為魯諱也諸/侯從楚伐宋而魯獨不與故)
　(楚來獻捷以脅魯為魯計者拒其使而不受可也請/於天王而討之可也宋公以先代之後作賔王家方)
　(修盟㑹而伏兵車執之於壇坫之上又以軍獲遺獻/諸侯其横逆甚矣拒其使而不受聲其罪而致討不)
　(患無詞魯於是時曽不能申大義以攘荆/楚尊中國故不曰宋捷特為魯諱之也)陳氏(盂㑹/不稱)
　(子無以見宋楚之爭長獻捷不人之/則是遂予楚也故特稱人貶之也)張氏(孔子相定/公㑹齊侯)
　(猶以文事不可無武備請司馬以行以楚之夷而可/信其詐偽之約乎徒出㑹之是輕以其身溷於虎狼)
　(之羣也不免宜矣盂之㑹諸侯以同執示貶宜申之/來魯以受捷諱惡或抑或揚婉而成章此之謂也)
　　　(案楚未有大夫而書屈完則屈完為襃詞楚已/有君而書楚人則楚人為貶詞杜氏不稱君命)
　　　(之說非執宋公不為宋諱而獻捷乃/為宋諱公羊為襄公諱之說亦非)
十有二月癸丑公㑹諸侯盟于薄釋宋公(薄即/亳)左氏(冬/㑹)
　(于薄以釋之子魚曰禍猶未也未足以懲君注諸侯/既與楚共伐宋宋服故為薄盟以釋之公本無㑹期)
　(聞盟而往故/書公㑹諸侯)公羊(執未有言釋之者此其言釋之何/公與為爾也公與為爾奈何公與)
　(諱爾也注善僖公能與楚議釋賢者/之厄不言公釋之者諸侯亦有力也)榖梁(㑹者外為/主焉爾外)
　(釋不志此其志何也以公之與之/盟目之也不言楚不與楚專釋也)胡氏(㑹不書其所/為獨㑹于稷)
　(書成宋亂者為受郜鼎立華督也㑹于澶淵言宋災/故者為葬蔡侯不討般也盟不書其所為而盟于薄)
　(言釋宋公者宋方主㑹而蠻夷執而伐之以其俘獲/來遺是夷狄反為中國主禽獸將偪人而食之矣此)
　(正天下大變春秋之所謹也魯既不能申大義以抑/其強暴使宋公見釋出自天王與中國而顧與歃血)
　(要言求楚子以釋之是操縱大權自蠻夷出其事已/傎甚矣故書㑹書盟書釋皆不言楚子為魯諱以深)
　(貶之也榖梁謂不與楚專釋是/已或以為嘉我公之救患誤矣)張氏(春秋不書㑹楚/子而曰㑹諸侯)
　(聖人務全中/國之體也)
　　　(案此㑹與僖二十七年公㑹諸侯盟于宋同皆/書諸侯者避㑹楚之嫌也不然只如鄫子㑹盟)
　　　(于邾可矣何必又書諸/侯乎故張氏說得之)
二十有二年春公伐邾取須句(句公/作胊)左氏(任宿須句顓/臾風姓也實)
　(司大皥與有濟之祀以服事諸夏邾人滅須句須句/子來奔因成風也成風為之言於公曰崇明祀保小)
　(寡周禮也蠻夷猾夏周禍也若封須句是崇皥濟而/脩祀紓禍也春伐邾取須句反其君焉禮也注須句)
　(雖别國而削弱不能自通為魯私/屬故滅奔及反其君皆略不備書)胡氏(案左氏則固/得崇明祀保)
　(小寡之禮何以書取乎不請於王命而專為母家報/怨謀動干戈於邦内擅取人國而反其君是以亂易)
　(亂非所以為禮也與/收奪者無以異矣)陳氏(春秋嚴義利之辨茍以為/利一以取書之是故雖邾)
　(人滅須句須句子來奔伐邾取須句反其君焉書取/須句雖莒著丘公立而不撫鄫鄫叛而來書取鄫)
　　　(案經書取須句二蓋此年雖取之而升陘之敗/復喪于邾至文公七年間晉以伐邾乃取之而)
　　　(寘文公子焉於是魯有須句矣○又案取須句/之事若以昭十九年宋公伐邾之例觀之則胡)
　　　(氏之說殊相反春秋不應罪魯如此左氏事不/經見恐諸家信之大過須句子既來奔魯史何)
　　　(得不書滅邪若如杜氏說則鄫亦魯私屬何為/復書滅邪故劉氏權衡以為無此年滅須句及)
　　　(來奔事亦無反其君事直是須句久為/邾滅其國為邑魯人徃伐取無他也)
夏宋公衞侯許男滕子伐鄭左氏(鄭伯如楚夏宋公伐/鄭子魚曰所謂禍在)
　(此/矣)張氏(宋公嘗困於楚矣疾疢雖甚而徳慧術知未/有以增益其所不能此穀梁所謂過而不改)
　(而又甚/之者也)
秋八月丁未及邾人戰于升陘(升陘/魯地)左氏(邾人以須句/故出師公卑)
　(邾不設備而禦之臧文仲曰國無小不可易也君其/無謂邾小蠭䘍有毒况國乎弗聴八月丁未公及邾)
　(師戰于升陘我師敗績/邾人獲公胄縣諸魚門)榖梁(内諱敗舉其可道者也/不言其人以吾敗也不)
　(言及之者/為内諱也)胡氏(記稱邾婁復之以矢蓋自戰於升陘/始也魯既敗績邾亦幾亡輕用師徒)
　(害及兩國亦異於誅暴禁亂之兵矣/故諱不言公而書及内以諱為貶)
冬十有一月己巳朔宋公及楚人戰于泓宋師敗績(泓/水)
　(名/)左氏(楚人伐宋以救鄭宋公將戰大司馬固諌曰/天之棄商久矣君將興之弗可赦也已弗聴)
　(冬及楚人戰于泓楚人未既濟司馬曰彼衆我寡及/其未既濟也請擊之公曰不可既濟而未成列又以)
　(告公曰未可既陳而後擊之宋師敗績公傷股門官/殱焉國人皆咎公公曰君子不重傷不禽二毛古之)
　(為軍也不以阻隘也寡人雖亡國之餘不鼔不成列/子魚曰君未知戰勍敵之人隘而不列天賛我也明)
　(耻教戰求殺敵也若愛重傷則如勿傷愛其二毛則/如服焉三軍以利用也金鼔以聲氣也利而用之阻)
　(隘可也聲盛致志鼔儳可也鄭文夫人芉氏姜氏勞/楚子於柯澤楚子入享于鄭取鄭二姬以歸叔詹曰)
　(楚王其不没乎為禮卒於無/别諸侯是以知其不遂霸也)公羊(偏戰者日爾此其/言朔何春秋辭綮)
　(而不殺者正也何正爾宋公與楚人期戰于泓之陽/楚人濟泓而來有司曰請迨其未畢濟而擊之公不)
　(可既濟未畢陳有司復請公不可已陳然後襄公鼔/之宋師大敗故君子大其不鼔不成列臨大事而不)
　(忘大禮有君而無臣以為/雖文王之戰亦不過此也)榖梁(日事遇朔曰朔春秋/三十四戰未有以尊)
　(敗乎卑以師敗乎人者也以尊敗乎卑以師敗乎人/則驕其敵襄公以師敗乎人而不驕其敵何也責之)
　(也泓之戰以為復雩之耻也雩之耻宋襄公有以自/取之伐齊之喪執滕子圍曹為雩之㑹不顧其力之)
　(不足而致楚成王成王怒而執之故曰禮人而不荅/則反其敬愛人而不親則反其仁治人而不治則反)
　(其知過而不改又之是謂之過襄公之謂也古者被/甲嬰胄非以興國也則以征無道也豈曰以報其耻)
　(哉宋公與楚人戰于泓水之上司馬子反曰楚衆我/少鼓險而擊之勝無幸焉襄公曰君子不推人危不)
　(攻人厄須其出既出旌亂於上陳亂於下子反曰楚/衆我少擊之勝無幸焉襄公曰不鼓不成列須其成)
　(列而後擊之則衆敗而身傷焉七月而死倍則攻敵/則戰少則守人之所以為人者言也人而不能言何)
　(以為人言之所以為言者信也言而不信何以為言/信之所以為信者道也信而不道何以為道道之所)
　(貴者時其行勢也注道有時事有勢何貴於道貴合/於時何貴於時貴順於勢宋公守匹夫之狷介焉識)
　(大通之方至道之術/哉子反左傳作子魚)胡氏(泓之戰宋襄不阸人於險/不鼔不成列先儒以為至)
　(仁大義雖文王之戰不能過而春秋不與何哉物有/本末事有終始順事恕施者王政之本也襄公伐齊)
　(之喪奉少奪長使齊人有殺無虧之惡有敗績之傷/此晉獻公之所以亂其國者罪一也桓公存三亡國)
　(以屬諸侯義士猶曰薄徳而一㑹虐二國之君罪二也/曹人不服盍姑省徳無闕然後動而興師圍之罪三)
　(也凡此三者不仁非義襄公敢行而獨愛重傷與二/毛則亦盗跖之以分均出後為仁義陳仲子以避兄)
　(離母居於陵為廉乎夫計末遺本飾小名妨大徳者/春秋之所惡也故詞繁不殺而宋公書及以深貶之)
　(也/)張氏(楚之救鄭而不言救/又貶稱人惡相爭也)
　　　(案春秋中國與楚交戰者泓城濮邲鄢陵雖勝/負不同然皆以中國及之趙子曰内中國而外)
　　　(四夷也此說亦是但以處己息爭之道言之則/戰皆非春秋所與宋晉之汲汲與楚戰不及齊)
　　　(桓晉悼逺矣故胡氏得之公羊之/說胡氏辨之巳詳榖梁說亦好)
　　附錄左氏(初辛有適伊川有被髪祭野者曰不及/百年此其戎乎其禮先亡矣秋秦晉遷)
　　(陸渾之戎/于伊川)
二十有三年春齊侯伐宋圍緡(緡楚邑/榖作閔)左氏(討其不與/盟于齊也)
　公羊(邑不言圍此其言圍何疾重故也注襄公守正/履信屬為楚所敗諸夏之君宜雜然助之反因)
　(其困而伐之痛與重故創無/異故言圍以惡其不仁也)榖梁(伐國不言圍邑此/其言圍何不正其)
　(以惡報/惡也)胡氏(齊伯國之餘業也宋襄既敗於泓荆楚/之勢張矣齊侯既無尊中國攘夷狄恤)
　(災患畏簡書之意又乗其約而伐之此尤義之所不/得為者也故書伐國而言圍邑以著其罪然則桓公)
　(伐鄭圍新城何以不為貶乎鄭與楚合慿陵中國桓/公伐之攘夷狄也宋與楚戰兵敗身傷齊侯伐之殘)
　(中夏也其事異矣/美惡不嫌同詞)
夏五月庚寅宋公兹父卒左氏(傷於泓/故也)榖梁(兹父之不/葬失民也)
　　　(時僖公已有志於附/楚故不㑹宋襄之葬)
　　　(案宋襄之立在僖九年十八年宋始稱伯迄二/十三年凡六年李氏曰謂春秋不與宋襄之伯)
　　　(則曹南之文與北杏城濮主諸侯之詞無異謂/春秋為與宋襄之伯則茲父之卒略不書葬與)
　　　(秦楚之君無别蓋春秋忠厚之法致意乎始而/不足乎終也何以致意乎始宋以先代文獻之)
　　　(後爵居庶邦侯伯之長齊晉猶可伯豈宋不可/伯乎既伯矣何以不足乎終伐喪以立威仁悖)
　　　(之甚致夷以謀夏義隳之大襄公/非特無功而又階亂伯將何頼焉)
秋楚人伐陳左氏(楚成得臣帥師伐陳討其貳於宋也/遂取焦夷城頓而還子文以為之功)
　(使為令尹叔伯曰子若國何對曰吾以靖國也夫有/大功而無貴仕其人能靖者與有幾注得臣即子玉)
　　　(案陳頓之爭始此二十五年楚/圍陳以納頓襄四年陳人圍頓)
冬十有一月把子卒左氏(把成公卒書曰子把夷也注/把入春秋稱侯莊二十七年)
　(絀稱伯至此用夷禮貶稱子傳注又曰成公始行夷/禮終其身故於卒貶之杞實稱伯仲尼以文貶稱子)
　(以明/之)胡氏(案左氏把成公卒書曰子把夷也杜預以/謂把實稱伯而書曰子者成公始行夷禮)
　(終其身故仲尼於其卒以文貶之此說是也或曰信/斯言是春秋黜陟諸侯爵次以見襃貶不亂名實乎)
　(曰春秋固天子之事也而尤謹於華夷之辨中國之/所以為中國者以禮義也禮義一失放僻邪侈無所)
　(不至人類滅矣魯桓簒立滕首朝之貶而稱子治/其黨也夷不亂華成公變之貶而稱子存諸夏也)
　　　(案杞貶爵三傳說不/同備見莊二十七年)
　　附録(左氏卒/名例)左氏(凡諸侯同盟死則赴以名禮也/赴以名則亦書之不然則否辟)
　　(不敏/也)
二十有四年春王正月○夏狄伐鄭秋七月冬天王出
居于鄭左氏(鄭之入滑也滑人聴命師還又即衞鄭伐/滑王師伯服游孫伯如鄭請滑鄭伯怨惠)
　(王之入而不與厲公爵也又怨襄王之與衞滑也故/不聴王命而執二子王怒將以狄伐鄭富辰諫曰不)
　(可臣聞大上以徳撫民其次親親以相及也昔周公/弔二叔之不咸故封建親戚以蕃屏周管蔡郕霍魯)
　(衞毛聃郜雍曹滕畢原酆郇文之昭也邘晉應韓武/之穆也凡蔣邢茅胙祭周公之𦙍也召穆公思周徳)
　(之不類故糾合宗族于成周而作詩曰凡今之人莫/如兄弟其四章曰兄弟䦧于牆外禦其侮如是則兄)
　(弟雖有小忿不廢懿親今天子不忍小忿以棄鄭親/其若之何庸勲親親䁥近尊賢徳之大者也即聾從)
　(昧與頑用嚚姦之大者也棄徳崇姦禍之大者也鄭/有平惠之勲又有厲宣之親棄嬖寵而用三良於諸)
　(姬為近四徳具矣耳不聴五聲之和為聾目不别五/色之章為昧心不則徳義之經為頑口不道忠信之)
　(言為嚚狄皆則之四姦具矣民未忘禍王又興之其/若文武何王弗聴使頽叔桃子出狄師伐鄭取櫟王)
　(徳狄人以其女為后初甘昭公有寵於惠后后將立/之未及而卒昭公奔齊王復之又通於隗氏王替隗)
　(氏頽叔桃子曰我實使狄狄其怨我遂奉大叔以狄/師攻王大敗周師獲周公忌父原伯毛伯富辰王出)
　(適鄭處于汜大叔以隗氏居溫冬王使來告難曰不/榖不徳得罪于母弟之寵子帶鄙在鄭地汜敢告叔)
　(父臧文仲對曰天子䝉塵于外敢不奔問官守王使/簡師父告于晉使左鄢父告于秦天子無出書曰出)
　(居于鄭辟母弟之難也/注甘昭公王子帶也)公羊(王者無外此其言/出何不能乎母也)榖梁
　(天子無出出失天下也居者居/其所也雖失天下莫敢有也)胡氏(自周無出特書/出者言其自取)
　(之也夫鄭伯不王固有罪矣襄王不知自反念其制/命之未順也忍小忿䁥懿親以扞外侮而棄徳崇姦)
　(遂出狄師是用夷制夏如木之植㧞其本也不亦傎/乎王者以天下為家京師為室而四方歸徃猶天之)
　(無不覆也東周降于列國既不能家天下矣又毁其/室而不保則是寄生之君耳貶而書出以為後戒出)
　(而曰居者若曰普天之下莫非/王士撥亂反正存天理之意也)
　　　(案春秋書王居三鄭也狄泉也/皇也書公居五昭公居鄆也)
晉侯夷吾卒左氏(二十三年九月晉惠公卒懐公立晉/公子重耳之及於難也奔狄從者狐)
　(偃趙衰顚頡魏武子司空季子狄人伐廧咎如獲其/二女叔隗季隗納諸公子公子取季隗以叔隗妻趙)
　(衰處狄十二年而行過衞衞文公不禮焉乞食於五/鹿野人與之塊子犯曰天賜也及齊齊桓公妻之有)
　(馬二十乗公子安之從者以為不可姜氏曰懐與安/實敗名與子犯謀醉而遣之及曹曹共公聞其駢脅)
　(欲觀其祼浴薄而觀之僖負羈之妻曰吾觀晉公子/之從者皆足以相國必得志於諸侯得志於諸侯而)
　(誅無禮曹其首也子曷蚤自貳焉乃饋盤飱寘璧公/子受飱反璧及宋宋襄公贈之以馬二十乗及鄭鄭)
　(文公亦不禮焉叔詹諌曰臣聞天之所啟人弗及也/晉公子有三焉天其或者將建諸晉鄭同儕其過子)
　(弟固將禮焉况天之所啟乎弗聴及楚楚子饗之曰/公子若反晉國則何以報不榖對曰子女玉帛則君)
　(有之羽毛齒革則君地生焉其波及晉國者君之餘/也其何以報君若以君之靈得反晉國晉楚治兵遇)
　(於中原其辟君三舍若不獲命其左執鞭弭右屬櫜鞬/以與君周旋子玉請殺之楚子曰晉公子廣而儉文)
　(而有禮其從者肅而寛忠而能力吾聞姬姓唐叔之/後其後衰者也其將由晉公子乎天將興之誰能廢)
　(之違天必有大咎乃送諸秦秦伯納女五人他日公/享之公子賦河水公賦六月趙衰曰君稱所以佐天)
　(子者命重耳重耳敢不拜二十四年春秦伯納之濟/河圍令狐入桑泉取白衰二月甲午晉師軍于廬柳)
　(秦伯使公子縶如晉師師退軍于郇辛丑狐偃及秦/晉之大夫盟于郇丙午入于曲沃丁未朝于武宫戊)
　(申使殺懐公于髙梁不書亦不告也注晉/文定位而後告惠公之喪故書於今年)
　　附録(左氏/宋事)左氏(宋及楚平宋成公如楚還入鄭鄭/伯將享之問禮於皇武子對曰宋)
　　(先代之後也於周為客天子有事膰焉有喪/拜焉豐厚可也鄭伯從之享宋公有加禮也)
二十有五年春王正月丙午衞侯燬滅邢左氏(衞人將/伐邢禮)
　(至曰不得其守國不可得也我請昆弟仕焉乃往得/仕衞人伐邢二禮從國子廵城掖以赴外殺之正月)
　(丙午衞侯燬滅邢同姓也故名禮/至為銘曰余掖殺國子莫余敢止)榖梁(不正其伐本/而滅同姓也)
　(公羊/同)胡氏(諸侯不生名滅同姓則名者謂其絶先祖/之裔蔑骨肉之恩故生而書名示王法不)
　(容誅也然則晉滅虞楚滅夔亦同姓曷為不名曰諸/侯滅同姓則名者其常也或名或不名例之變也邢)
　(雖與狄伐衞而經無譏文者為能救齊也衞人曽不/反思而遷怒於邢又遣禮至昆弟仕焉誘其守而殺)
　(之于外與虞公貪璧馬以易隣國及其身者其情異/矣春秋原情定罪而衞燬獨名蓋輕重之權衡也若)
　(荆楚則僭號稱王聖人比/諸夷狄於滅夔乎何誅)
夏四月癸酉衞侯燬卒○宋蕩伯姬來逆婦左氏(注伯/姬魯)
　(女為宋大夫蕩氏妻也自為其子來逆稱/婦姑存之詞婦人越竟迎婦非禮故書)胡氏(伯姬/公女)
　(也而配蕩氏其徃嫁不見於經者國君不與大夫敵/也今來逆婦而史䇿書之見公失禮下主大夫之昬)
　(是慢宗廟卑朝廷也/姑自逆婦其失明矣)
宋殺其大夫
　　　(案此條左氏無事迹公羊以為宋三世内娶大/夫之女故公族以弱威權下流絶去大夫名正)
　　　(其義也三世謂兹父王臣杵臼也榖梁謂以其/在祖之位尊之也注以為孔子之祖孔父累於)
　　(宋殤而死今骨肉在其位而見殺故尊/之而不忍稱名氏皆無據之言不可從)
秋楚人圍陳納頓子于頓左氏(秦晉伐鄀楚鬬克以申/息之師戌商密秦人圍)
　(商密密降秦師楚子玉追秦/師弗及遂圍陳納頓子于頓)公羊(何以不言遂兩之/也注别之者惡國)
　(家不重民命一/出兵為兩事也)榖梁(納者内弗受也圍一事也納一/事也而遂言之蓋納頓子者陳)
　(也注圍陳使/納頓子也)胡氏(圍陳納頓子也納云者不與納也/諸侯失國諸侯納之正也何以不)
　(與乎夫陳先代之後不能以禮安靖隣國保恤寡小/中國諸侯又不能修方伯連帥之職而使楚人納之)
　(是夷狄仗義正諸夏也故書曰楚人圍陳納頓/子于頓其責中國深矣此亦正本自治之意也)張氏
　(頓子迫于陳而不能有其國故楚圍陳然後能納之/聖人書此見中國諸侯不能恤小反使夷狄行其義)
　(閔中國之/無伯也)
　　　(案陳頓之爭又/見於襄之四年)
葬衞文公○冬十有二月癸亥公㑹衞子莒慶盟于洮
　(衞成/公立)左氏(修衞文公之好且及莒平也注莒以元年/酈之役怨魯衞文公將平之未及而卒成)
　(公追成父志降名以行/事故曰修文公之好)榖梁(莒無大夫其曰莒慶何/也以公之㑹目之也)
　　附録(晉文納/王事)左氏(秦伯師于河上將納王狐偃言/於晉侯曰求諸侯莫如勤王諸)
　　(侯信之且大義也繼文之業而信宣於諸侯今為/可矣卜之遇黄帝戰於阪泉之兆晉侯辭秦師而)
　　(下三月甲辰次于陽樊右師圍温左師逆王四月/丁巳王入于王城取大叔于温殺之于隰城晉侯)
　(朝王王享醴命之宥請隧弗許曰王章也與之陽樊/温原攅茅之田晉於是始啟南陽陽樊不服乃出其)
　(民冬晉侯圍原命三日之糧原不降命去之諜出曰/原將降矣請待之公曰信國之寳也得原失信所亡)
　(滋多退一舍而原降趙衰/為原大夫狐溱為温大夫)
二十有六年春王正月已未公㑹莒子衞甯速盟于向
　(向莒/地)左氏(公㑹莒茲㔻公甯莊子/盟于向尋洮之盟也)榖梁(公不㑹大夫/其曰甯速何)
　(也以其隨莒子/可以言㑹也)
齊人侵我西鄙公追齊師至􁊉弗及(􁊉公榖作嶲濟北/榖城縣西有地名)
　(􁊉/下)左氏(齊師侵我西鄙討是二盟也疏時晉文初起/諸侯無伯齊侯是桓公之子欲以盟主自居)
　公羊(其言至雋弗及何侈也注侈猶大也大公能却/強齊之兵弗者不之深者也言師者侈大公所)
　(追/也)榖梁(人微者也侵淺事也公之追之非正也至嶲/急辭也弗及者可以及而不敢及也其侵也)
　(曰人其追也曰師以公之/弗及大之也弗及内辭也)胡氏(書人書侵書師罪齊/也書追書至􁊉弗及)
　(罪魯也潛師入境曰侵少則稱人衆則稱師前書齊/人是見其弱以誘魯也後書齊師是伏其衆以邀魯)
　(也其為諼明矣凡書追者在境内則譏其不預追戎/于濟西是也在境外則譏其深入追齊師至􁊉是也)
　(􁊉者齊地至者言逺也弗者遷詞也有畏而弗敢/及之也齊魯皆私憤之兵而非正也故交譏之)
　　　(案齊侵我/三始於此)
夏齊人伐我北鄙衞人伐齊公子遂如楚乞師左氏(齊/孝)
　(公伐我北鄙衞人伐齊洮之盟故也公使展喜犒師/使受命于展禽齊侯未入竟展喜從之曰寡君聞君)
　(親舉玉趾將辱於敝邑使下臣犒執事齊侯曰魯人/恐乎曰小人恐矣君子則否齊侯曰室如縣罄野無)
　(青草何恃而不恐對曰恃先王之命昔周公太公股/肱周室夾輔成王成王勞之而賜之盟曰世世子孫)
　(無相害也載在盟府大師職之桓公是以糾合諸侯/而謀其不協彌縫其闕而匡救其災昭舊職也及君)
　(即位諸侯之望曰其率桓之功我敝邑用不敢保聚/曰豈其嗣世九年而棄命廢職其若先君何君必不)
　(然恃此以不恐齊侯乃還東門襄仲臧文仲如楚乞/師臧孫見子玉而道之伐齊宋以其不臣也注乞不)
　(保得/之詞)公羊(乞者何卑辭也曷為以外内同若辭重師/也曷為重師師出不正反戰不正勝也注)
　(不正自謂出當/復反戰當必勝)榖梁(乞重詞也何重焉重人之死也/非所乞也師出不必反戰不必)
　(勝故重/之也)胡氏(衞人報徳以怨伐齊之喪助少陵長又/遷怒於邢而滅其國不義甚矣公既與)
　(其君盟于洮又與其臣盟于向是黨衞也故齊人既/侵其西又伐其北齊師固亦非義矣而僖公不能省)
　(徳自反深思逺慮計安社稷乃乞楚師與齊為敵是/以蠻夷殘中國也於義可乎書公子遂如楚乞師而)
　(惡自/見矣)
　　　(案乞師例五始於此成十三年郤錡十六年欒/黶十七年晉荀罃十八年士魴皆晉伯也魯之)
　　　(乞師於楚屈於夷狄甚矣况以蠻夷殘中國乎/若晉之乞師謂之伯主不能令諸侯亦可謙以)
　　　(求諸侯亦可○又案是年展喜犒師正受命於/栁下惠而公子遂如楚則臧文仲為之介孔子)
　　　(曰臧文仲其竊位者與知栁下惠之賢而不與/立也夫為人臣謀國有賢人而不用乃逺乞師)
　　　(於強楚以逞憤於齊是猶揖盗賊以困姻隣也/觀展禽一語已足以郤齊則所以折衝必有道)
　　　(矣春秋特書如楚乞師而與外之乞師同文蓋/深辠為國之無謀而至此極也竊位之嘆其因)
　　　(此而/發歟)
秋楚人滅夔以夔子歸(夔公羊/作隗)左氏(夔子不祀祝融與/鬻熊楚人讓之對)
　(曰我先王熊摯有疾鬼神弗赦而自竄于夔吾是以/失楚又何祀焉秋楚成得臣鬬宜申帥師滅夔以夔)
　(子歸注夔楚同姓夔有不祀之罪故不譏楚滅同姓/疏案鄭語孔晁注云熊繹𤣥孫曰熊摯有疾楚人廢)
　(之立其弟熊延熊摯自棄於夔子孫/有功王命為夔子亦不知何所據也)胡氏(春秋滅國/而以其君)
　(歸無有不名者而夔何以獨不名諸侯之祀無過其/祖者而夔祖熊摯是不得祀祝融與鬻熊也而楚反)
　(以是滅之非其罪矣故特存其爵而不名也然則/楚滅同姓何以不名人而不名春秋待夷狄之體)
秋楚人伐宋圍緡左氏(宋以其善於晉侯也叛楚即晉/冬楚令尹子玉司馬子西帥師)
　(伐宋/圍緡)公羊(邑不言圍此其言圍何刺道用師也注時/楚以師與魯未至而中道用之以伐宋惡)
　(其視百姓若草木不/仁之甚也榖梁同)
公以楚師伐齊取榖公至自伐齊左氏(凡師能左右之/曰以寘桓公子)
　(雍於榖易牙奉之以為魯援楚申公叔/侯戍之桓公之子七人為七大夫於楚)公羊(此已取/榖矣何)
　(以致伐未得乎取榖也曷為未得/乎取榖曰患之起必自此始也)榖梁(以者不以者/也民者君之)
　(本也使民以其死非其正也惡/事不致此其致之何也危之也)胡氏(楚強魯弱而能/用其師進退在)
　(已故特書曰以以者不以者也夫背華即夷取人之/邑為已有失正甚矣患之起必自此始其致危之也)
　　　(案齊魯之爭自盟柯以來未之有也於是再見/者中國無伯也推其事迹乾時長勺之兵由於)
　　　(納糾而西鄙北鄙之怨始於救齊本非有深憾/者但桓公孝公欲得魯以集事耳然桓公卒能)
　　　(屈己於柯盟而孝公不知自反構怨連兵遂使/楚人得乗間而肆毒矣然則魯助無虧者也孝)
　　　(公怨之尚宜宋衞納孝公者也亦/不能固其交孝公之墜先業宜哉)
　
　
　
　
　
　
　
　
　
　
　春秋㑹通卷十
欽定四庫全書
　春秋㑹通卷十一　　　　　元　李廉　撰
　　僖公
二十有七年春把子來朝左氏(把桓公來朝用夷禮故/曰子公卑把把不共也)
　(注把先代之後而迫於東夷風俗雜壊言語衣服有/時而夷故把子卒傳言其夷也今稱朝者始於朝禮)
　(終而不全異於介/葛盧唯貶其爵)公羊(疏把本公爵但春秋欲新周/故宋而黜之稱伯莊二十七)
　(年把伯來朝是也二十三年把子卒者以微弱為徐/莒所脅不能死位故以其一等貶之見聖人子孫有)
　(誅無絶而已至此復稱子者/起其無禮不備故魯入之也)
　　　(案把子說/具見前)
夏六月庚寅齊侯昭卒秋八月乙未葬齊孝公左氏(有/齊)
　(怨不廢喪/紀禮也)
乙巳公子遂帥師入把(乙巳九/月六日)左氏(責無/禮也)公羊(注杞屬/脩禮朝)
　(魯雖無禮君子躬自厚而薄責/於人不當入之故書曰責之)張氏(人方來朝而帥/師入之以怨報)
　(徳此所謂欲加之/罪何患無辭者也)
冬楚人陳侯蔡侯鄭伯許男圍宋左氏(楚子將圍宋使/子文治兵於睽)
　(子玉治兵於蔿蔿賈曰子玉剛而無禮不可以治民/過三百乗其不能以入矣冬楚子及諸侯圍宋宋公)
　(孫固如晉告急先軫曰報施救患取威定霸於是乎/在矣狐偃曰楚始得曹而新昬於衞若伐曹衞楚必)
　(救之則齊宋免矣晉侯始入而教其民二年欲用之/子犯曰民未知義未安其居於是乎出定襄王入務)
　(利民子犯曰民未知信未宣其用於是乎伐原以示/之信民易資者不求豐焉明徴其辭子犯曰民未知)
　(禮未生其共於是乎大蒐以示之禮作執秩以正其/官民聽不惑而後用之出榖戌釋宋圍一戰而霸文)
　(之教也注楚序諸侯之上主兵/故稱人耻不得志以微者告)公羊(此楚子也其稱為/人何貶曷為貶)
　(執宋公貶故終/僖之篇貶也)榖梁(楚人者楚子也其曰人何也人/楚子所以人諸侯也其人諸侯)
　(何也不正其信夷/狄而伐中國也)
十有二月甲戌公㑹諸侯盟于宋左氏(注諸侯伐宋公/與楚有好而往)
　(㑹之非後期宋方見圍無/嫌於與盟故直以宋地)胡氏(楚稱人貶也宋公先/代之後作賔王家非)
　(有簒弑之惡楚人無故摟諸侯以圍之何名也故黜/而稱人以著其罪諸侯信夷狄伐中國獨無貶乎人)
　(楚子所以人諸侯也公與楚結好故徃㑹盟其地/以宋者宋方見圍無嫌於與盟而公之罪亦著矣)陳
　氏(楚嘗有君矣此楚子也則其稱人何嫌予楚以伯/也盟于齊楚猶序陳蔡之下于鹿上猶不先齊宋)
　(也盂之㑹宋楚始並為諸侯長矣楚之稱子而長於/諸侯宋襄公為之也魯僖衞文夫子之刪詩有取焉)
　(桓公卒而衞從楚魯又從楚楚敗宋于泓納頓子滅/夔取齊之榖且合四國之君以圍宋春秋以是為夷)
　(狄之強而已矣雖序於諸侯之上/而特人之不稱人則疑於莊王)
　　　(案圍宋之楚人正義曰傳云楚子及諸侯圍宋/則是楚子親自來也十二月公㑹諸侯盟于宋)
　　　(公為楚子在宋而往㑹之明楚子與盟也明年/楚子入居于申使子玉去宋由此而言楚子初)
　　　(來圍宋必親至宋國使子玉主兵明年見晉之/盛身始去之獨畱子玉於宋耳此說據經為合)
　　　(但不敢言杜氏之非不以稱人為貶而遷就於/告詞之說為謬耳公榖注又以地宋謂公已為)
　　　(和觧故宋亦與盟此亦不察乎事實也○又案/晉文晉悼之興皆以救宋却楚成功晉人有言)
　　　(曰成伯安彊自宋始矣大抵宋亦中國之樞紐/也故始焉楚成爭伯而有宋之圍繼焉楚莊偏)
　　　(伯而又有宋之圍始焉楚爭伯而有/宋之盟終焉楚分伯而亦有宋之盟)
　　附録左氏(是年晉蒐于被廬作三軍謀元帥/以郤縠將中軍縠卒原軫將中軍)
二十有八年春晉侯侵曹晉侯伐衞左氏(晉侯將伐曹/假道于衞衞)
　(人弗許還自南河濟侵曹伐衞正月/戊申取五鹿注再舉晉侯者兩來告)公羊(曷為再言/晉侯非兩)
　(之也然則何以不言遂未侵曹也未侵曹則其言侵/曹何致其意也其意侵曹則曷為伐衞晉侯將侵曹)
　(假途于衞衞曰不可得則固將伐之也注曹有罪晉/文行霸征之衞壅遏不得使義兵以時進故著言侵)
　(曹以致其意所以通賢/者之心不使壅塞也)榖梁(再稱晉侯忌也注曹衞/並有宿怨于晉君子不)
　(念舊惡故再稱/晉侯以刺之)胡氏(再稱晉侯譏復怨也春秋之時/用兵者非懐私復怨則利人土)
　(地爾詩云百爾君子不知徳行不忮不求何用不臧/不忮則能懲忿不求則能窒欲然後貪憤之兵亡矣)
　(或曰曹衞背華即夷於是乎致武奚為不可曰楚人/摟諸侯以圍宋陳蔡鄭許舉兵而同㑹魯公與㑹而)
　(同盟楚雖得曹新昬於衞然其君不在㑹其師不與/圍以方諸國不猶愈乎又况衞已請盟而晉人弗之)
　(許也書曰必有忍其乃有濟有容徳乃大文公能忍/於奄豎里鳬須矣何獨不能忍於曹衞乎再稱晉侯)
　(甚之也下書楚人救衞則譏晉深矣春秋責備賢者/而樂與人改過責備賢者故再稱晉侯樂與人改過)
　(故衞已請盟不/當拒而絶之也)
　　附録(左氏晉/侯事)左氏(寺人披請見晉侯辭焉曰夫祛/猶在女其行乎對曰臣謂君之)
　　(入也其知之矣君命無二古之制也除君之惡唯/力是視蒲人狄人余何有焉齊桓公置射鉤而使)
　　(管仲相君若易之何辱命焉公見之晉侯之堅頭/須守藏者也其出也竊藏以逃盡用以求納之及)
　　(入求見公辭焉以沐謂僕人曰沐則心覆心覆則/圖反宜吾不得見也國君而讎匹夫懼者甚衆矣)
　　(公遽見之晉侯賞從亡者介之推不言禄禄亦弗/及推曰獻公之子九人唯君在矣天實置之而二)
　　(三子以為已力竊人之財猶謂之盗况貪天之功/以為已力乎遂隠而死晉侯以緜上為之田曰以)
　　(志吾過且/旌善人)
公子買戌衞不卒戌刺之楚人救衞左氏(晉侯齊侯盟于/歛盂衞侯請盟)
　(晉人弗許衞侯欲與楚國人不欲故出其君以說于/晉衞侯出居于襄牛公子買戌衞楚人救衞不克公)
　(懼於晉殺子叢以說焉謂楚人/曰不卒戌也注子叢即買也)公羊(内諱殺大夫/謂之刺之也)胡
　氏(内殺大夫稱刺者若曰刺審其情與衆棄之而專/殺之則一耳周官有三刺一刺曰訊羣臣再刺曰)
　(訊羣吏三刺曰訊萬民刺未有書其故者而以不卒/戌刺之則知買為無罪矣夫殺無罪之士將以茍說)
　(於強國於是乎不君矣/故特書其故以貶之也)張氏(春秋予楚以恤患之/名辠晉文之忌克也)
　　　(案刺公子買之事左氏得之公榖不知事實皆/以為殺有罪之詞非也○又案魯刺大夫二買)
　　　(及公子偃○又案春秋予楚以救正猶書宋人/伐陳衞人救陳書戌鄭虎牢楚公子貞救鄭相)
　　　(似蓋彼本無能救之善但春/秋借以深著伐者之罪耳)
三月丙午晉侯入曹執曹伯畀宋人左氏(晉侯圍曹門/焉多死曹人)
　(尸諸城上晉侯患之聽輿人之謀曰稱舍於墓師遷/焉曹人兇懼為其所得者棺而出之因其兇而攻之)
　(入曹數之以不用僖負羈而乗軒者三百人也令無/入僖負羈之宫而免其族報施也魏犫顚頡爇僖負)
　(羈氏殺顚頡狥于師宋人如晉告急先軫曰使宋舍/我而賂齊秦藉之告楚我執曹君而分曹衞之田以)
　(賜宋人楚愛曹衞必不許也喜賂怒頑能無戰乎公/說執曹伯分曹衞之田以畀宋人注所謂譎而不正)
　榖梁(入者内弗受也日入惡入者也以晉侯而厈執/曹伯惡晉侯也畀與也其曰人何也不以晉侯)
　(畀宋公也注畀上與下/之辭故不以侯畀公)胡氏(古者覿文匿武修其訓/典序成而不至於是乎)
　(有攻伐之兵故孟子謂萬章曰子以為有王者作將/比今之諸侯而誅之乎其教之不改而後誅之乎曹)
　(伯羸者未狎晉政莫知所承晉文不修辭令遽入其/國既執其君又分其田暴矣欲致楚師與之戰而以)
　(曹伯畀宋人譎矣雖一戰勝楚遂主夏盟舉動不中/於禮亦多矣徒亂人上下之分無君臣之禮其功雖)
　(多道不/足尚也)張氏(自晉侯侵曹至此皆春秋/著文公致楚與戰之由也)
　　　(案執曹伯書晉侯榖梁正例以稱侯以執者執/無罪也於此條雖合而於厲公執負芻之例不)
　　　(通矣胡氏正例以稱侯以執伯討也於執負芻/雖合而於此條又不通矣公羊拘於稱侯為伯)
　　　(討之例故以此為義兵其說曰畀者何與也其/言畀者何與使聴之也曹伯之罪何甚惡也其)
　　　(惡奈何不可以一罪言也注者曰畀宋者時天/王居鄭晉文以宋王者之後法度所存假使治)
　　　(其獄其繆如此此不知事實之失也然則云何/陸氏曰不稱晉人執者承上晉侯入曹故不重)
　　　(言晉人也此與楚子伐呉執齊慶封同例耳胡/氏無傳想同此說○又案晉執曹伯畀宋與執)
　　　(戎蠻子歸楚同此書畀而彼書歸蓋畀者猶此/與彼之辭歸者以京師之禮待楚矣○又案書)
　　　(法獻者下奉上也錫者上賜下也畀者非/上非下者也三者據尊卑言之趙子說是)
夏四月己巳晉侯齊師宋師秦師及楚人戰于城濮楚
師敗績左氏(楚子入居于申使申叔去榖使子玉去宋/曰無從晉師晉侯在外十九年矣而果得)
　(晉國險阻艱難備嘗之矣民之情偽盡知之矣天假/之年而除其害天之所置其可廢乎軍志曰允當則)
　(歸又曰知難而退又曰有徳不可敵此三志者晉之/謂矣子玉使伯棼請戰曰非敢必有功也願以間執)
　(讒慝之口王怒少與之師唯西廣東宫與若敖之六/卒實從之子玉使宛春告于晉曰請復衞侯而封曹)
　(臣亦釋宋之圍子犯曰子玉無禮哉君取一臣取二/不可失矣先軫曰定人之謂禮楚一言而定三國我)
　(一言而亡之我則無禮何以戰乎不許楚言是棄宋/也救而棄之謂諸侯何不如私許復曹衞以擕之執)
　(宛春以怒楚既戰而後圖之公說乃拘宛春於衞且/私許復曹衞曹衞告絶於楚子玉怒從晉師晉師退)
　(軍吏曰以君辟臣辱也子犯曰微楚之惠不及此退/三舍辟之所以報也我退而楚還我將何求若其不)
　(還君退臣犯曲在彼矣退三舍楚衆欲止子玉不可/夏四月戊辰晉侯宋公齊國歸父崔天秦小子憖次)
　(于城濮聴輿人之誦曰原田毎毎舍其舊而新是謀/公疑焉子犯曰戰也戰而㨗必得諸侯若其不捷表)
　(裏山河必無害也公曰若楚惠何欒貞子曰漢陽諸/姬楚實盡之思小惠而忘大耻不如戰也子玉使鬬)
　(勃請戰曰請與君之士戲得臣與寓目焉晉侯使欒/枝對曰楚君之惠未之敢忘既不獲命矣敢煩大夫)
　(謂二三子戒爾車乗敬爾君事詰朝將見晉車七百/乗韅靷鞅靽晉侯登有莘之虚以觀師曰少長有禮)
　(其可用也遂伐其木以益其兵己巳晉師陳于莘北/胥臣以下軍之佐當陳蔡子玉以若敖之六卒將中)
　(軍曰今日必無晉矣子西將左子上將右胥臣䝉馬/以虎皮先犯陳蔡陳蔡奔楚右師潰狐毛狐偃以上)
　(軍夾攻子西楚左師潰楚師敗績子玉收其卒而止/故不敗晉師三日館榖及癸酉而還注宋公齊國歸)
　(父秦小子憖既次城濮以師屬晉不與戰/也子玉及陳蔡之師不書耻敗告文略也)公羊(此大/戰也)
　(曷為使微者子玉得臣也其稱人何貶曷為貶大夫/不敵君也注臣無敵君戰之義故絶之也秦稱師者)
　(助伯者征伐有功故襃進之齊桓先朝天子晉/文先討夷狄者晉文之時楚與爭強所遭遇異)胡氏
　(楚稱人貶也戰而言及主乎是戰者也當是時晉師/避楚三舍請戰者得臣也而經之書又何以在晉得)
　(臣雖從晉師然初告於晉曰請復衞侯而封曹臣亦/釋宋之圍是未有必戰之意也及先軫獻謀許曹衞)
　(以攜其黨拘宛春以激其怒而後得臣之意决矣故/楚雖請戰而及在晉侯誅其意也荆楚恃強慿陵諸)
　(夏滅黄而霸主不能恤敗徐于婁林而諸大夫不能/救執中國盟主而在㑹者不敢與之爭今又戌榖逼)
　(齊合兵圍宋戰勝中國威動天下非有城濮之敗則/民其被髮左袵矣宜有美詞稱揚其績而春秋所書)
　(如此其略何也仁人明其道不計其功正其義不謀/其利文公一戰勝楚遂主夏盟以功利言則髙矣語)
　(道義則三王之罪人也知此說則曽西不為管/仲而仲尼孟子雖老于行而不悔其有以夫)陳氏
　(此宋公也何以但稱師尊晉/侯也尊晉者予晉以伯也)張氏(齊桓伐楚雖能致/屈完然楚未大創)
　(也故次年即滅弦救鄭終桓公之世楚為患而不能/制文公欲伯天下以為楚不大創則不足以定伯故)
　(决於一戰以為取威定霸之基但其救患之心止在/於報施而討辠之念只行於復怨故以晉侯主之誅)
　(文公之/心也)
　　　(案城濮之戰左氏已詳但注者於師稱人之說/失之胡氏知書及之為罪晉而不知書侯之為)
　　　(尊晉故必合胡陳二家然後文意方備張氏發/明齊桓晉文之事亦得之若何休直襃晉文則)
　　　(又過矣大抵召陵雖以來盟于齊而亦有遂伐/之專城濮雖以書侯予晉而先盟及戰之譎此)
　　　(皆功罪不相掩之/法也餘見泓戰下)
楚殺其大夫得臣左氏(子玉既敗王使謂之曰大夫若/入其若申息之老何子西孫伯)
　(曰得臣將死二臣止之曰君其將以為戮及連榖而/死晉侯聞之而後喜可知也曰莫余毒也已蔿吕臣)
　(實為令尹奉己/而已不在民矣)胡氏(得臣信有罪矣而楚子知其不/可敵不能使之勿敵而少與之)
　(師又以一敗殺之是以師為重而棄其將以與之也/是晉再克而楚再敗也故稱國以殺而不去其官以)
　(仲尼書鄭棄其師與楚殺得臣/之事觀之可為來世之永鑑矣)
衞侯出奔楚左氏(衞侯聞楚師敗懼出奔楚遂/適陳使元咺奉叔武以受盟)胡氏(諸/侯)
　(失國出奔未有不名者衞侯何以不名著文公之罪/也衞侯失守社稷背華即夷於文公何罪乎衞之禍)
　(文公為之也初齊晉盟于歛盂衞侯請盟晉人弗許/是塞其向善之心雖欲自新改轍而其道無由也髙)
　(帝一封雍齒而功臣不竸世祖燒棄文書而反側悉/安使文公釋怨許衞結盟南向諸侯棄楚而歸晉矣)
　(忿不思難惟怨是圖必使衞侯竄身無所奔于荆蠻/歸于京師兄弟相殘君臣交訟誰之咎也夫心不外)
　(者乃能統大衆智不鑿者乃能處大事文公欲主夏/盟取威定霸而舉動煩擾若不勝任者惟鑿知自私)
　(而心不廣也春秋於衞侯失國出奔不以其罪名/之而重文公之咎蓋端本議刑責備賢者之意)
　　　(案衞侯出奔不名之說胡氏得之何氏以為晉/文以王事逐之擇立其次無絶衞之心者非也)
　　　(陸氏以為令叔武攝位/而去故不名亦未必然)
五月癸丑公㑹晉侯齊侯宋公蔡侯鄭伯衞子莒子盟
于踐土(踐士鄭地癸丑月十八日/癸亥二十八日必有誤)左氏(晉師至于衡雍/作王宫于踐土)
　(鄭伯使子人九行成于晉晉欒枝入盟鄭伯五月丙/午晉侯及鄭伯盟于衡雍丁未獻楚俘于王駟介百)
　(乗徒兵干鄭伯傅王用平禮也王享醴命晉侯宥王/命尹氏及王子虎内史叔興父䇿命晉侯為侯伯賜)
　(之大輅之服戎輅之服彤弓一彤矢百玈弓矢干秬/鬯一卣虎賁三百人曰王謂叔父敬服王命以綏四)
　(國糾逖王慝晉侯三辭從命曰重耳敢再拜稽首奉/揚天子之丕顯休命受䇿以出出入三覲癸亥王子)
　(虎盟諸侯于王庭要言曰皆奬王室無相害也有渝/此盟明神殛之俾隊其師無克祚國及其𤣥孫無有)
　(老㓜君子謂是盟也信謂晉於是役也能以徳攻/注襄王聞晉戰勝自往勞之王子虎臨盟不同歃)榖
　梁(諱㑹天王也注實㑹天王而文不言天王若/諸侯自共盟然是諱之也所謂譎而不正)胡氏
　(踐土之㑹天王下勞削而不書何也周室東遷所存/者號與祭耳其實不及一小國之諸侯晉文之爵雖)
　(曰侯伯而號令天下幾於改物實行天子之事此春/秋之名實也與其名存實亡猶愈於名實俱亡是故)
　(天王下勞晉侯于踐土則削而不書去其實以全名/所謂君道也父道也晉侯以臣召君則書天王狩于)
　(河陽正其名以統實所謂臣道也子道也而天下之/大倫尚存而不滅矣衞侯奔楚不書名者未絶其位)
　(也叔武受盟而稱衞子者立以為君也此見聖人/深罪晉文報怨行私專權自恣廢置諸侯之意)陳
　氏(序晉侯於齊侯宋公/之上予晉以伯也)張氏(文公於勝楚之後帥諸/侯朝天子然後受侯伯)
　(錫命之策合於易之在師中吉而當三錫之命以懐/服萬邦者然負震主之威致天王之屈尊失正位居)
　(體之道故即其可書者記之而天王/下勞没而不書以示天下之大訓也)
　　　(案踐土于温之書法胡氏論之詳矣外以諱為/善則諱晉者非貶也朱子亦曰如葵丘之㑹召)
　　　(陵之師踐土之盟/自是好本末自别)
陳侯如㑹左氏(注陳本與楚楚敗懼而屬/晉來不及盟故曰如㑹)公羊(其言如/㑹何後)
　(㑹/也)榖梁(如㑹外乎㑹也於㑹受命也注外乎/㑹不及序也受命於㑹故書如㑹)
　　　(案經書如㑹三鷄/澤袁僑于鄬鄭伯)
公朝于王所左氏(注王在踐土非/京師故曰王所)公羊(曷為不言公如/京師天子在是)
　(也天子在是則曷為不言天子在是不與致天子也/注時晉文公年老恐霸功不成故上白天子曰諸侯)
　(不可卒致願王居踐土下謂諸侯曰天子在是不可/不朝迫使正君臣明王法雖非正起時可與故書朝)
　(因正/其義)榖梁(朝不言所言所/者非其所也)胡氏(朝不言所言所非其/所也朝于廟禮也于)
　(外非禮也有虞氏五載一巡狩羣后四朝周制十有/二年王乃時巡諸侯各朝于方岳亦何必於京師于)
　(廟然後為禮乎古者天子巡狩于四方有常時諸侯/朝于方岳有常所今天王下勞晉侯公朝于王所則)
　(非其時與地矣然則天子在是其可以不朝乎天子/在是而諸侯就朝禮之變也春秋不以諸侯就朝為)
　(非而以王所非其所/為貶正其本之意也)陳氏(外朝王不書書魯以見其/餘也於是晉侯將盟于踐)
　(土而王即命為方伯諸侯朝焉則先朝而後盟曷為/先書盟後書朝書朝而後盟是以天子與斯盟也書)
　(盟而後朝春秋不以/天子與斯盟之詞也)
　　　(案春秋書魯之朝王者三此年二成十三年如/京師是也皆因伯事以行禮然此雖在外而得)
　　　(書朝彼雖至京師而反書如者蓋此若書如則/無以見天王就朝之實彼若書朝則無以見諸)
　　　(侯之不成乎禮義各有在也彼書朝於伐秦之/先此書朝于盟踐土之後者蓋彼不先書朝無)
　　　(以見朝王之為重此不後書朝無以見諱王之/實義亦各有在也然此書朝猶為下事上之詞)
　　　(彼書如則不過彼適此之例矣亦微有分别○/又案天王自至之說左氏是公羊不與致王之)
　　　(說亦好但其注下之言非事實○又案/諸侯皆朝舉魯以見其餘之說陳氏是)
六月衞侯鄭自楚復歸于衞衞元咺出奔晉左氏(或訴/元咺)
　(於衞侯曰立叔武矣其子角從公公使殺之咺不廢/命奉夷叔以入守六月晉人復衞侯寗武子與衞人)
　(盟于宛濮衞侯先期入叔武將沐聞公至喜捉髪走/出公子歂犬前驅射而殺之公知其無罪也枕之股)
　(而哭之殺歂犬/元咺出奔晉)榖梁(自楚楚有奉焉爾復者復中國/也歸者歸其所也鄭之名失國)
　(也疏以鄭非大罪故出奔不名惡/其藉楚之力故入名以表失國)胡氏(衞侯失國出/奔則不名復)
　(歸得國何以名殺叔武也叔武者衞侯之弟也晉文/公有憾於衞侯而不釋怨於是逐衞侯立叔武叔武)
　(辭立而他人立則恐衞侯之不得反也於是已立乎/其位治反衞侯衞侯得反而疑其弟則曰叔武簒我)
　(元咺爭之曰叔武無罪衞侯不信其言終殺叔武是/不念鞠子哀而以爭國為心亂民彝滅天理其為罪)
　(大矣此其所以名也元咺由是走之晉而訟其君然/衞侯初歸則稱復再歸何以不稱復乎春秋立法甚)
　(嚴而待人以恕鄭之初歸雖殺叔武既名之矣猶意/其或出於誤而能革也是以稱復及其再歸又殺元)
　(咺及公子瑕則是終以爭國為心長惡不悛無自艾/之意矣是以不稱復其曰歸于衞者易詞也諸侯嗣)
　(故稱復者繼之也不稱復/者絶之也而國非其國矣)張氏(易曰自下訟上患至/掇也成公殺叔武雖)
　(可謂大弗友元咺以臣訟君可乎/然亦晉侯惡衞之心有以召之也)
　　　(案胡氏所引叔武之事本公羊與左氏所載小/異由左氏言之則衞侯為誤殺由公羊言之則)
　　　(衞侯為忌殺然衞侯之内忌信讒始於殺角之/時今之殺叔武乃其本心但誣罪於前驅以告)
　　　(諸侯耳此公羊所以為實録也○又案大夫出/奔而歸多言所自蓋因其力也傳例曰有奉焉)
　　　(爾是也諸侯出奔受執而歸入者入皆不言所/自獨曹伯書自京師衞侯鄭書自楚榖梁以為)
　　　(有奉夫衞已告絶於楚楚已不得志於中國衞/安能藉其力乎何氏以為自楚為天子諱也其)
　　　(說尤乖舛胡氏於自京師得之於此條則略而/不解惟陳氏曰君歸不言自君而言自者危不)
　　　(得歸也是故晉文實復衞侯而曰自楚危自楚/也晉厲實歸曹伯而曰自京師危自京師也此)
　　　(說亦似未盡大抵書自楚者其亦觀/其所主而榮辱成敗見之意也歟)
陳侯𣢾卒○秋把伯姬來公子遂如齊張氏(把伯姬來/而入把之)
　(怨釋公子遂如齊而取榖之憾解中國貴於伯/權之立如此此可以觀卲子所謂功之首者矣)
　　　(案公子遂如齊七始此年文/二文十七十八宣元二宣入)
冬公㑹晉侯齊侯宋公蔡侯鄭伯陳子莒子邾子秦人
於温天王狩於河陽(榖梁無齊/侯狩作守)左氏(㑹于温討不服也以/是㑹也晉侯召王)
　(諸侯見且使王狩仲尼曰以臣召君不可以訓故書/曰天王狩于河陽言非其地也且明徳也注晉侯大)
　(合諸侯而欲尊事天子以為名義自嫌強大不敢朝/周喻王出狩因得盡羣臣之禮皆譎而不正之事為)
　(其辭逆而意順故經以王狩為辭隠其召君之闕欲/以明晉之功徳此違凡變例以起大義危疑之理故)
　(特稱仲尼以明/之不服衞許也)公羊(狩不書此何以書不與再致天/子也魯子曰温近而踐土逺也)
　榖梁(㑹于温諱㑹天王也天王守于河陽全天王之/行也為若將守而遇諸侯之朝也為天王諱也)
　(水北為陽山南/為陽温河陽也)胡氏(天王狩于河陽尊周而全晉也/啖助謂以常禮言之晉侯召君)
　(名義之罪人也其可訓乎若原其自嫌之心嘉其尊/王之義則請王之狩忠亦至焉故夫子特書狩于河)
　(陽所謂原情為制以誠變禮者也夫踐土之㑹王實/自往非晉罪也故為王諱而足矣温之㑹晉則有罪)
　(而其情順也故既為王諱之又/為晉解之於以見春秋忠恕也)陳氏(晉侯將㑹于温/召王以諸侯見)
　(則先狩而後㑹曷為先書㑹後書狩書狩而後㑹是/以天子與斯㑹也先書㑹後書狩春秋不以天子與)
　(斯㑹之/詞也)
　　　(案莊二十二年王巡虢守不書則王狩之非狩/審矣非狩而曰狩為尊者諱也春秋書狩四而)
　　　(此非講武之狩蓋假巡狩之禮以為詞也正義/曰言天王自來狩獵于河陽之地天子諸侯田)
　　　(獵皆於封内不越國而取諸人河陽實以屬晉/非王狩所故言非其地若此則又以狩為田狩)
　　　(之名○又案諸侯在喪稱子葵丘宋襄稱子自/在本班此年陳共公稱子降在鄭下召陵陳懐)
　　　(公稱子又在鄭上杜曰傳無義例蓋主㑹者/次之非襃貶也○又案秦與中國㑹始此)
壬申公朝于王所(杜氏曰壬申十月十日/有日而無月史闕文)公羊(其日何/錄乎内)
　(也注危錄内再失禮將為有義者所惡不月/而日者自是諸侯不繫天子若日不繫月)榖梁(朝於/廟禮)
　(也於外非禮也獨公朝與諸侯盡朝也其日以其再/致天子故謹而日之主善以内目惡以外言曰公朝)
　(逆辭也而尊天子㑹于温言小諸侯温河北地以河/陽言之大天子也日繫於月月繫於時壬巾公朝于)
　(王所其不月失其所繫也以為晉文公之行事為已/傎矣注以臣召君傎倒上下日不繫月猶諸侯不宗)
　(天/子)陳氏(朝踐土不繫日此繫日何見先狩而後朝也/王嘗至踐土而不言狩則王意也可以但言)
　(朝至温非王意也不可以但言朝故書曰天王狩于/河陽壬申公朝于王所然則雖諱而諸侯致天子之)
　(實見矣齊桓盟王人不盟宰周公殊㑹世子/晉文實致天子而朝之故曰晉文譎而不正)
　　　(案有日無月杜氏說是公榖鑿本不可取/以他傳無解故録之榖梁謹日之說得之)
晉人執衞侯歸之于京師衞元咺自晉復歸于衞左氏
　(衞侯與元咺訟寗武子為輔鍼莊子為坐士榮為大/士衞侯不勝殺士榮則鍼莊子謂寗俞忠而免之執)
　(衞侯歸之于京師寘諸深室寗子職/納槖饘焉元咺歸于衞立公子瑕)公羊(歸之于者/罪已定矣)
　(歸于者罪未定也罪未定則何以得為伯討歸之于/者執之于天子之側者也罪定不定已可知矣歸于)
　(者非執之于天子之側者也罪定不定未可知也衞/侯之罪何殺叔武也何以不書為叔武諱也春秋為)
　(賢者諱何賢乎叔武讓國也此晉侯也其稱人何貶/曷為貶衞之禍文公為之也文公逐衞侯而立叔武)
　(使人兄弟相疑放乎殺母弟者文公為之也自者何/有力焉者也此執其君其言自何為叔武爭也餘見)
　(前胡氏/所引)榖梁(歸之于京師緩詞也斷在京師也自晉/晉有奉焉爾注辭間容之故言緩)胡
　氏(其言歸之于者執不以正之詞也古者君臣無獄/諸侯不專殺為臣執君故衞侯不名而元咺稱復)
　(大夫不世其稱復絶之也自晉者晉有奉焉歸者易/辭以文公為之主故其歸無難而方伯之罪亦明矣)
　(是以執而稱人/不得為伯討也)
　　　(案此歸之于京師與成十五年晉侯執曹伯歸/于京師書法不同公羊曰歸之于者罪已定矣)
　　　(歸于者罪未定也榖曰歸之于者緩詞也歸于/者急詞也胡氏曰歸之于者執不以正之詞也)
　　　(程子曰歸于者順易之詞歸之于者強歸之詞/正義曰此無義例史異辭爾趙子曰歸于與歸)
　　　(之于其義一也或傳冩衍縮耳諸說皆異疑趙/子及正義頗得之又就上四說論則公榖之言)
　　　(本可通蓋考之傳晉文執衞侯先自定其罪然/後歸之京師假王命以治之則所謂罪已定所)
　　　(謂緩詞皆合晉厲執曹伯不敢自定其罪即歸/京師使王治之則所謂罪未定所謂急詞亦合)
　　　(但其下文所解乃反不通若榖梁移成十五年斷/在晉侯說於此條下而移此條斷在京師說於)
　　　(成十五年則兩通矣○又案大夫歸入稱復者/三元咺宋魚石晉欒盈皆伉辭也皆無歸道也)
諸侯遂圍許(左傳丁丑日/十月十五日)左氏(注㑹温諸侯也許比再/㑹不至故因㑹共伐之)
　榖梁(遂繼/事也)胡氏(諸侯比再㑹天子再至皆朝于王所/而許獨不㑹以其不臣也故諸侯圍)
　(許案古者巡狩諸侯各朝于方岳今法天子行幸三/百里内亦皆問起居許距河陽踐土近矣而可以不)
　(㑹乎其稱遂/繼事之辭也)
　　　(案許自盟幽後又十四年而鄭人侵許於是許/常從中國桓公没諸侯從楚不獨許自子人九)
　　　(行成而鄭從晉叔武受盟而衞從晉陳侯如㑹/而陳亦從晉前日從楚以執宋圍宋者皆改乗)
　　　(轅而北向獨許負固不至蓋許在鄭南密邇於/楚服楚之威令久矣是以久圍而不變也以蕞)
　　　(爾之許合十一國之衆逾時越歳而不能成功/雖曰義舉亦以見威力之及人淺矣許之甘心)
　　　(從夷其亦有懲於江黄也歟○又案桓公之編/書諸侯遂救許文公之編書諸侯遂圍許皆義)
　　　(舉也然圍齊致伐圍許致圍春秋其亦與/晉文之討貳而不與晉文之過暴歟)
曹伯襄復歸于曹遂㑹諸侯圍許左氏(晉侯有疾曹伯/之豎侯獳貨筮)
　(史使曰以曹為解齊桓公為㑹而封異姓今君為㑹/而滅同姓曹叔振鐸文之昭也先君唐叔武之穆也)
　(且合諸侯而滅兄弟非禮也與衞偕命而不與偕復/非信也同罪異罸非刑也公說復曹伯遂㑹諸侯圍)
　(許/)榖梁(復者復中國也天子免之因與之㑹其曰/復通王命也遂繼事也注中國猶國中也)胡
　氏(曹伯襄何以名其歸之道非所以歸也晉侯有疾/使其豎侯獳貨筮史曰以曹為解晉侯恐於是反)
　(曹伯夫以賂得國而春秋名之比於失地滅同姓之/罪以此知聖人嚴於義利之别以正性命之理其說)
　(行而天下定矣/豈曰小補之哉)張氏(魯叔孫豹見執於晉樂王鲋欲/求貨為請叔孫却而弗與叔孫)
　(婼見執於晉魯使申豐以貨如晉叔孫畱而不出大/夫之知義者猶耻以貨賂茍免況諸侯乎曹伯襄之)
　(名以枉已者不足正/人失君國之道也)
　　附録左氏(晉侯作三行以禦狄荀林父將中/行屠擊將右行先蔑將左行)
　　　(案晉已有三軍增置三/行辟天子六軍之名也)
二十有九年春介葛盧來左氏(介葛盧來朝舍于昌衍/之上公在㑹饋之芻米)
　(禮也注介東夷國也葛盧介君名也不稱朝不/見公且不能行朝禮雖不見公國賔禮之故書)公羊
　(夷狄之君也不言/朝不能乎朝也)榖梁(微國之君未爵者/也其曰來卑也)陳氏(介東/夷也)
　(未通於上國一歳再至其意將安在乎/故亟書之介人侵蕭譏有以來之也)
公至自圍許張氏(其至以圍許久/役而不能服也)
　　　(案踐土不書至而圍許/書至文公之伯事怠矣)
夏六月㑹王人晉人宋人齊人陳人蔡人秦人盟于翟
泉(公羊上有公字翟作狄杜翟泉/洛陽城内大倉西南池水也)左氏(公㑹王子虎晉/狐偃宋公孫固)
　(齊國歸父陳轅濤塗秦小子憖盟于翟泉尋踐土之/盟且謀伐鄭也卿不書罪之也在禮卿不㑹公侯㑹)
　(伯子男可也注晉侯始伯翼戴天子諸侯輯睦王室/無虞而王子虎下盟列國以瀆大典諸侯大夫上敵)
　(公侯虧禮傷教故貶諸大夫諱公與盟大國之卿當/小國之君故可以㑹伯子男諸卿之見貶亦兼有此)
　(闕故傳/重發之)公羊(注文公圍許不能服自知威信不行故/復上假王人以㑹諸侯年老志衰不能)
　(自致故諸侯亦使微者㑹/之月者惡伯功之廢於是)胡氏(案左氏則皆列國之/貴大夫與王子而公)
　(與㑹也其貶而稱人諱不書公何也翟泉近在洛陽/王城之内而王子虎於此下與列國盟是謂上替諸)
　(侯大夫入天子之境雖貴曰士而於此上盟王子虎/是謂下陵而無君之心著矣故以為大惡諱公而不)
　(書諸國之卿貶稱人而王子/亦與焉者此正其本之意也)陳氏(晉初以大夫盟王/子也向也踐士之)
　(役王子虎不言涖盟也今以大夫盟王子文公之志/荒矣大夫之交政於是始文公為之也不斥言王子)
　(虎為尊尊諱也以其人王子虎不可不徧人諸侯/之大夫以其徧人諸侯之大夫不可不没公也)
　　　(案晉文公三大盟㑹本皆非禮踐土于温致天/王翟泉盟王子其視齊桓之尊王人不敢盟世)
　　　(子周公者大不侔矣然春秋推心之法則踐土/王實自勞非晉之罪于温召王事雖逆而情順)
　　　(故皆諱之以存其尊王之名若翟泉則羣然叢/聚於王都之側上與王子虎歃血以約言既非)
　　　(踐土子虎涖盟之比又無于温懐自嫌之心春/秋不得不重貶之以顯其慢王之實矣蓋至此)
　　　(方結正晉文之罪是亦望其始而不足其終也/其三㑹不書公說已見莊十六年○又案晉侯)
　　　(受命鄭伯傅王踐土于温二㑹咸在鄭無叛晉/之狀而此㑹謀伐鄭者得非文公過鄭鄭不禮)
　　　(焉前日之㑹黽勉以大義受之而内懐宿恨尚/未釋歟外傅載文公誅觀狀以伐鄭及其陴鄭)
　　　(人以名寳行成公弗許欲得叔詹而烹之以詹/一言而止則伐鄭者報怨未巳也春秋重貶翟)
　　　(泉之盟而明年書秦/晉圍鄭豈無意哉)
秋大雨雹左氏(為災/也)榖梁(注雹者隂脅陽臣侵君之象/陽氣之在水雨則温熱隂氣)
　(薄而脅之不相/入轉而成雹)胡氏(正䝉曰凡隂氣凝聚陽在内者/不得出則奮擊而為雷霆陽在)
　(外者不得入則周旋不舍而為風和而散則為雪霜/雨露不和而㪚則為戾氣曀霾隂常㪚緩受交於陽)
　(則風雨調寒暑正雹者戾氣也隂脅陽臣侵君之象/當是時僖公即位日久季氏世卿公子遂專權政在)
　(大夫萌/於此矣)
　　　(案經書大雨雹三此年/及昭三年冬四年春)
冬介葛盧來左氏(以未見公故復來朝禮之加燕好介/葛盧聞牛鳴曰是生三犧皆用之矣)
　(其音云問/之而信)公羊(注進稱名能慕中國朝賢君明當扶/勉以禮義一年再朝不中禮故不復)
　(進/也)陳氏(春秋以一字為襃貶於介乎何費詞也春秋/雖以一字為襃貶而或費詞者詳始以著末)
　(也三月癸酉大雨雹震電庚辰大雨雪正月己/夘烝五月丁丑烝將著其末不可不詳其始也)
　　　(案春秋兩書介來以其事言則逺人慕中國當/從何氏以其實言則逺人窺中國當從陳氏要)
　　　(之陳氏說是春秋不以例之郳黎來/而以例之白狄則非予介可知矣)
三十年春王正月○夏狄侵齊左氏(晉人侵鄭以觀其/可攻與否狄間晉)
　(之有鄭虞也/夏狄侵齊)胡氏(晉文公若移圍鄭之師以伐狄則/方伯之職脩矣上書狄侵齊下書)
　(圍鄭此直書其事/而義自見者也)
秋衞殺其大夫元咺及公子瑕左氏(晉侯使醫衍酖衞/侯甯俞貨醫使薄)
　(其酖不死公為之請納玉於王與晉侯皆十瑴王許/之乃釋衞侯衞侯使賂周歂冶厪曰茍能納我吾使)
　(爾為卿周冶殺元咺及子適子儀公入祀先君周冶/既服將命周歂遇疾而死冶厪辭卿注瑕立經年未)
　(㑹諸侯故/不稱君)公羊(衞侯未至其稱國以殺何道殺也注/於道路遇而殺之坐之與至國同)
　榖梁(稱國以殺罪累上也以是為訟君也衞侯在外/其以累上之辭言之何也待其殺而後入也公)
　(子瑕累也以/尊及卑也)胡氏(元咺訟君為惡君歸則已出君出/則已歸無人臣之禮信有罪矣則)
　(稱國以殺而不去其官何也春秋之法躬自厚而薄/責於人君子之道譬諸射失諸正鵠反求諸已衞侯)
　(之躬無乃有闕盍亦省徳而内自訟乎夫稱國以殺/者君與大臣專殺之也衞侯在外其稱國以殺何也)
　(榖梁子曰待其殺而後入也待其殺而後入是志乎/殺咺瑕者也兵莫憯於志鏌鎁為下衞侯未入而稱)
　(國以殺此春秋誅意之效也然則大臣何與焉從君/於惡而不能正故并罪之也公子瑕未聞有罪而殺)
　(之何也元咺立以為君故衞侯忌而殺之也然不與/衞剽同者是瑕能拒咺辭其位而不立也不與陳佗)
　(同者是瑕能守節不為國人之所惡也故經以公子/冠瑕而稱及見瑕無罪事起元咺以咺之故延及於)
　(瑕而衞侯忌克專/殺濫刑之惡著矣)
衞侯鄭歸于衞公羊(此殺其大夫其言歸何歸惡乎元/咺也元咺之事君也君出則已入)
　(君入則已出/以為不臣也)胡氏(衞侯出奔于楚則不名見執于晉/則不名今既歸國復有其土地矣)
　(何以反名之乎不名者責晉文公之以小怨妨大徳/名之者罪衞侯鄭之以忮害戕本支衞侯始歸而殺)
　(叔武再歸而及公子瑕/故再書其名以為後戒)
　　　(案諸侯執不書歸僖十九年滕子成九年鄭伯/襄十六年莒子邾子十九年邾子之類是也惟)
　　　(晉文之執曹衞書歸陳氏曰危不得歸也又晉/厲之執曹伯書歸胡氏曰言天王之釋有罪也)
　　　(○又案衞侯歸之於京師而書歸于衞譏不在/王室也曹伯亦歸于京師而書歸自京師譏不)
　　　(在晉/也)
晉人秦人圍鄭左氏(晉侯秦伯圍鄭以其無禮於晉且/貳於楚也晉軍函陵秦軍氾南佚)
　(之狐言於鄭伯曰國危矣若使燭之武見秦君師必/退公從之夜縋而出見秦伯曰秦晉圍鄭鄭既知亡)
　(矣若亡鄭而有益於君敢以煩執事越國以鄙逺君/知其難也焉用亡鄭以陪鄰鄰之厚君之薄也若舍)
　(鄭以為東道主行李之往來共其乏困君亦無所害/且君嘗為晉君賜矣許君焦瑕朝濟而夕設版焉君)
　(之所知也夫晉何厭之有既東封鄭又欲肆其西封/若不闕秦將焉取之闕秦以利晉唯君圖之秦伯說)
　(與鄭人盟使把子逢孫楊孫戌之乃還子犯請擊之/公曰不可微夫人之力不及此吾其還也亦去之初)
　(鄭公子蘭奔晉從於晉侯伐鄭請無與圍鄭許之使/待命于東鄭石甲父侯宣多逆以為大子以求成于)
　(晉晉人許之/注蘭穆公也)胡氏(案左氏則書人者貶之也孟子曰/有人於此待我以横逆則君子必)
　(自反也今鄭伯之於晉公子特不能厚將迎贈送之/禮而未嘗以横逆加之也坐此見圍為列國者不亦)
　(難乎故晉侯秦伯貶稱人者晉文以私忿勤民動衆/圍人之國秦伯惟利為向背從燭之武之言不以義)
　(舉也於是二國結釁連/兵暴骨原野自此始矣)
　　　(案秦晉之爭始此夫秦以非子之餘踐岐豐之/地春秋所書大抵皆與晉兵爭之迹爾自穆公)
　　　(釋韓之憾而從晉於城濮之功於是盟于温于/翟泉借役于齊鄭勠力同心未始有隙由燭之)
　　　(武一語而秦輔晉之心變矣文公既辛而殽戰/啟釁厥後彭衙之戰令狐之戰河曲之戰秦之)
　　　(伐晉者六晉之伐秦亦六興數十年報復之師/更四君而未巳蓋至襄公十一年戰櫟十三年)
　　　(十三國之伐然後交伐之文始絶於經然則有/穆公之賢而其所就僅止此豈非貪利忘義之)
　　　(失/哉)
介人侵蕭公羊(注稱人者侵中國故退/之疏來朝稱名今稱人)張氏(再來魯而/次年遂侵)
　(蕭求援而後舉兵也/與荆人秦術之聘同)
　　　(案介侵蕭三傳皆無事迹胡/氏亦略之惟陳氏張氏說是)
冬天王使宰周公來聘公子遂如京師遂如晉左氏(王/使)
　(周公閱來聘饗有昌歜白黒形鹽辭曰國君文足昭/也武可畏也則有備物之饗以象其徳薦五味羞嘉)
　(榖鹽虎形以獻其功吾何以堪之/東門襄仲將聘于周遂初聘于晉)公羊(大夫無遂事/此其言遂何)
　(公不得為政爾注時見使如京師而横/生事矯君命聘晉故疾其驕蹇自專)榖梁(以尊遂/乎卑此)
　(言不敢叛京師也注鄭曰遂固受命如京師如晉尊/周不敢使並命使若公子遂自往然即云公子遂如)
　(京師如晉是同周于諸/侯叛而不尊天子也)胡氏(大夫出疆有以二事出/者有以一事出而專繼)
　(事者其書皆曰遂公子遂如周及晉與祭公自魯逆/王后皆所謂以二事出者也公子結往媵而及齊宋)
　(盟則專繼事者也是非得失則存乎其事矣冡宰上/兼三公其職任為至重而來聘于魯天王之禮意莫)
　(厚焉魯侯既不朝京師而使公子遂往又以二事出/夷周室於列國此大不恭之罪履霜堅氷之漸春秋)
　(之所誅而不以聴者也則何以無貶乎有/不待貶絶而罪惡見者不貶絶以見罪惡)
　　　(案胡氏二事出之說本榖梁及杜氏若公羊則/專罪公子遂之專二說未知孰是而榖梁精透)
　　　(足見書法此條與公如京師遂㑹伐秦皆是王/事書遂此本以二事出春秋則以如晉為遂事)
　　　(不敢以王事同於伯事也彼本以伐秦出春秋/則以伐秦為遂事不欲先伯事而後王事也)
　　　(又案經書内大夫如晉二十八始於此公子遂/三此年三十一年文六年也内大夫如京七亦)
　　　(始於此此年公子遂文元年叔孫得臣八年公/孫敖九年得臣宣九年仲孫蔑襄二十四叔孫)
　　　(豹昭二十/二叔鞅也)
三十有一年春取濟西田左氏(取濟西田分曹地也使/臧文仲往宿於重館重)
　(館人告曰晉新得諸侯必親其共不速行將無及也/從之分曹地自洮以南東傅于濟盡曹地也注晉分)
　(曹田以賜魯/故不係曹)公羊(惡乎取之取之曹也曷為不言取/之曹諱取同姓之田也此未有伐)
　(曹者則其言取之曹何晉侯執曹伯班其所取侵地/于諸侯也晉侯執曹伯班其所取侵地于諸侯則何)
　(諱乎取同姓/之田久也)胡氏(不繫國者吾故田也復吾故田而亂/謂之取何也春秋之法不以亂易)
　　　(案濟西田左氏榖梁皆以為曹田公羊以為曹/所侵魯之故田胡氏從公羊濟西田首未三見)
　　　(於經此年取之曹宣元年以賂齊宣十年齊人/以歸我○又案經書田十桓元年假許田宣元)
　　　(齊取濟西田十年齊歸濟西田成二年取汶陽/田八年韓穿來言汶陽襄十九年取邾田定十)
　　　(年齊歸鄆讙龜隂田哀二年取漷東田沂西田/及此年也不係國者吾故田也非吾田則係國)
　　　(邾田是也漷東沂西田不/係國者乗上文伐邾文也)
公子遂如晉左氏(拜曹/田也)
夏四月四卜郊不從乃免牲猶三望左氏(非禮也猶三/望亦非禮也)
　(禮不卜常祀而卜其牲日牛卜日曰牲牲成而卜郊/上怠慢也望郊之細也不郊亦無望可也注免猶縱)
　(也三望分野之星國中山川皆因郊祀望而祭之魯/廢郊天而脩其小祀故曰猶猶者可止之辭疏降婁)
　(魯分其祭奎/婁之神也)公羊(曷為或言三卜或言四卜三卜禮/也四卜非禮也求吉之道三禘嘗)
　(不卜郊何以卜卜郊非禮也魯郊非禮也魯郊何以/非禮天子祭天諸侯祭土天子有方望之事無所不)
　(通諸侯山川有不在其封内者不祭曷為或言免牲/或言免牛免牲禮也免牛非禮也傷者曰牛三望者)
　(何望祭也祭大山河海山川有能潤于百里者天子/秩而祭之觸石而出膚寸而合不崇朝而偏雨乎天)
　(下者大山爾河海潤于千里猶者何通可以已也何/以書譏不郊而望祭也注方望謂郊時望祭四方羣)
　(神日月星辰風伯雨師五岳/四凟及餘山川凡三十六所)榖梁(夏四月不時也四/卜非禮也免牲者)
　(為之緇衣薫裳有司𤣥端奉送至于南郊免牛亦然/乃者亡乎人之詞也猶者可以已之詞也注三望海)
　(岱淮海岱及淮惟徐州徐魯地全曰牲傷曰牛亡乎/人若曰無賢人也譏僖公不共致天變郊者天人相)
　(與交接之意不言郊/天者不敢斥尊也)胡氏(記禮者曰祭帝于郊所以/定天位也禮行于郊而百)
　(神受職焉魯諸侯何以有郊成王以周公有大勲勞/於天下命魯公世世祀周公以天子之禮樂是故魯)
　(君孟春乗大輅載弧韣旂十有二旒日月之章祀帝/于郊配以后稷天子之禮也以人臣而用天子之禮)
　(可乎是成王過賜而伯禽受之非也諸侯祭天其僭/極矣聖人於春秋欲削而不存則無以志其失悉書)
　(之則歳事之常有不勝書者故因禮之變而書于策/或以卜或以時或以望或以牲或以牛於變之中又)
　(有變焉者悉書其事而謂言偃曰魯之郊禘非禮也/周公其衰矣把之郊也禹也宋之郊也契也是天子)
　(之事守也言杞宋夏商之後統承先王脩其禮物非/列國之比也是故天子祭天地諸侯祭社稷祝嘏莫)
　(敢易其常古易則亂名犯分人道之大經拂矣古者/大事決於卜故洪範稽疑獨以龜為主卜而不從則)
　(不郊矣故免牲望祭也有虞氏受終而望因於類巡/狩而望因於柴皆天子之事也今魯不郊而望故特)
　(書曰猶猶者可以已之辭其言三望者天子有方望/無所不通諸侯非名山大川在其封内者則不祭魯)
　(得用重禮視王室則殺故望止於三比諸侯則隆故/河海雖不在其封内而亦祭然非諸侯之所得為也)
　陳氏(諸侯有郊禘東遷之僭禮也魯之郊禘惠公請/之而猶未率以為常也僖公始作頌以郊為夸)
　(焉/)張氏(劉原父曰昔者魯惠公使宰讓請郊廟之禮/於天子天子使史角往惠公止之其後在魯)
　(始為墨翟之學使成王已賜魯郊則惠公奚請惠公/之請殆由平王以下乎諸儒多據明堂位及禮運劉)
　(氏說未知所出姑存之以俟參考魯/郊非禮故不曰大事于上帝而曰郊)
　　　(案經書魯郊九此年夏四月四卜郊不從乃免/牲猶三望成十年四月五卜郊不從乃不郊襄)
　　　(七年四月三卜郊不從乃免牲十一年四月四/卜郊不從乃不郊此以卜不定也宣三年正月)
　　　(郊牛之口傷改卜牛牛死乃不郊猶三望成七/年正月鼷䑕食郊牛角改卜牛鼷䑕又食其角)
　　　(乃免牛夏不郊猶三望定十五年正月鼷䑕食/郊牛牛死攺卜牛夏五月辛亥郊哀元年正月)
　　　(鼷䑕食郊牛角改卜牛夏四月辛巳郊此以牛/傷也成十七年九月辛丑用郊此專以時失也)
　　　(○又案魯之有郊何也程子曰成王以周公有/大勲勞賜魯重祭也此主禮記明堂位及禮運)
　　　(等說三傳皆同獨臨江劉氏以為成王周之盛/王未必過賜故以為魯之有郊惠公請之引史)
　　　(記曰魯惠公使宰讓請郊廟之禮於天子天子/使史角往公止之其後實為墨翟之學於魯陳)
　　　(氏用其說歴舉東遷以來秦襄祠西畤齊桓欲/封禪晉郊鯀等事證謂此皆東遷之僭禮且又)
　　　(引定四年祝鮀舉成王命魯之詞不及郊祀等/辨難甚至但史角事不知所出而祝鮀之言亦)
　　　(有備物典冊語則又未敢以此而盡棄禮記諸/書也○魯郊之用孟春何也家語孔子曰郊之)
　　　(祭也迎長日之至也故周之始郊以日至至於/啟蟄之月則又祈榖于上帝此二者天子之禮)
　　　(也魯無冬至大郊之事特以孟春祈榖為郊啖/子曰孟春周之三月也故以二月卜三月上辛)
　　　(不吉則卜中辛又不吉則卜下辛三卜禮也榖/梁子哀元年傳曰郊自正月至于三月郊之時)
　　　(也以十二月下辛卜正月上辛不從則以正月/下辛卜二月上辛不從則以二月下辛卜三月)
　　　(上辛如不從則不郊矣夏四月郊不時也五月/郊不時也又曰夏之始可以承春以秋之末承)
　　　(春之始蓋不可矣九月用郊不宜用也三卜/禮也四卜非禮也五卜強也左氏疏曰啟蟄)
　　　(以節氣論若四月而春分未過尚可郊也以/家語及明堂左氏論之則孟春為是榖梁𫝊)
　　　(卜三月非矣但四月猶近之五月九月則大/不時也近世鈍齋王氏曰魯不敢用冬至大)
　　　(郊而止用孟春祈榖之郊又避天子所用建/寅之月故春秋所書魯郊多在四月乃建卯)
　　　(春分之後未有於周正建子之月及建寅啟/蟄之月書郊者此說亦有見○郊之用卜何)
　　　(也古者大事皆決于卜公羊以為天子之郊/常事則不卜魯郊非常是以卜之卜止於三)
　　　(吉則為凶則已左氏以為常禮不卜止卜牲/與日案周祀五帝前期卜日帥執事而卜日)
　　　(則天子亦卜也但所卜者不過卜日與牲而/已春秋所書亦卜日與牲也左氏譏其卜祭)
　　　(者非矣○郊之用辛日何也榖注曰郊必用/上辛者取其新潔莫先也○郊牛之傷皆在)
　　　(正月者何也榖梁曰以六月上甲始庀牲十月/上甲始繫牲十一月十二月牲雖有變不道也)
　　　(待正月然後言牲之變言至郊時然後言其變/重其妨郊也陸氏曰禮養牲必在滌三月故自)
　　　(周之十一月下旬而養牲至二月中旬而牲成/故得以二月下旬而卜三月上辛也陸氏說是)
　　　(蓋十一月養牲則正月有變所宜書矣正月有/變而改卜尤無害於三月四月之郊也榖梁說)
　　　(則與在滌三月不合○牲而或曰牛或曰牲何/也左曰牛卜日曰牲公曰傷者曰牛榖曰全曰)
　　　(牲傷曰牛未成牲亦曰牛僖三十一年乃免牲/襄七年乃免牲皆在四月且在四卜三卜之後)
　　　(則左氏卜日說是也宣三年成七年定十五年/哀元年書牛皆以傷在正月則公榖傷曰牛未)
　　　(牲曰牛亦是也○不郊而或言免牲或言免牛/何也凡不郊皆卜免牲卜免牲吉則免之不吉)
　　　(則否書免牲則見其不郊矣僖三十一年襄七/年止書免牲是也若不郊而不行免牲之禮則)
　　　(不書免牲成十年襄十一年止書不郊是也若/牛死則無可免矣宣二年牛死乃不郊是也獨)
　　　(成七年既書免牛又書不郊何也榖梁曰免牲/不曰不郊免牛亦然此經復書不郊者蓋以僖)
　　　(公免牲與三望同時故略去不郊之文今此春/免牛而夏三望故須書不郊以見之也免牲者)
　　　(為之緇衣纁裳奉之南郊天位歸之于陽也已/傷曰牛而尚卜免之何也嘗置之上帝矣卜而)
　　　(後免之不敢專也卜之不去則如何不免安置/之繫而待庀牲然後左右之○改卜之禮何也)
　　　(凡養牲必二一祀上帝一祀后稷帝牛月變則/改卜稷牛以代之而别以他牛為稷牛也禮曰)
　　　(帝牛在滌三月稷牛惟具若卜卜稷牛不吉及/養稷牛又死則不郊○三望之異同何也說左)
　　　(氏者以為分野星及封内山川說公羊者以為/泰山河海說榖梁者以為海岱淮據三家皆不)
　　　(以三望為非禮止譏其舍郊而望此已失之况/望乃祭山川之名何得以為分野之星若以三)
　　　(望為魯之封内魯所得祭則常事必書何哉胡/氏取公羊說以為泰山河海泰山魯所得祀河)
　　　(海非魯封内故不當祀然既曰魯視王室則殺/故望止於三而又用朱長文之說曰禮天子有)
　　　(四望魯惟得祭泰山餘三望僭禮故書之則是/魯祭泰山之外猶有三望之祭也與前說稍不)
　　　(合矣要之後說是○三望書猶何也猶者可已之/詞三傳皆合但諸傳皆以大禮之不舉為恨胡)
　　　(氏則獨以僭禮之未盡除為譏則詞雖同而意/異矣胡氏說是○春秋書猶三猶三望猶朝于)
　　　(廟猶繹也三望與繹譏其可已而不已之詞也/朝廟幸其不可已而不已之詞也蘇氏曰如此)
　　　(而猶如此者甚之之詞也不如此而猶如此者/幸之之詞也此說發明二猶字甚佳但以猶三)
　　　(望為幸之之/詞則失之矣)
秋七月○冬把伯姬來求婦榖梁(非正/也)胡氏(蕩伯姬來/逆婦而書)
　(者以公自為主失其班列書也把伯姬敵矣/其來求婦曷為亦書見婦人不可預國事也)
狄圍衞十有二月衞遷于帝丘左氏(卜曰三百年衞成/公夢康叔曰相奪)
　(予享公命祀相甯武子不可曰鬼神非/其族類不歆其祀把鄫何事請改祀命)胡氏(帝丘東/郡濮陽)
　(顓頊之虚亦衞地也狄嘗迫逐黎侯黎侯寓于衞而/衞不能修方伯連帥之職戎嘗伐凡伯于楚丘而衞)
　(不能救王臣之患其後遂為狄人所滅東徙渡河矣/齊桓公攘戎狄而封之而衞國忘亡今又為狄所圍)
　(其遷于帝丘辟狄難也而中國衰微夷狄強盛衞侯/不能自強於政治晉文無卻四夷安諸夏之功莫不)
　(見/矣)張氏(自狄入衞後不敢加兵於衞者齊桓之力也/及衞文忘齊之大徳於是狄人始假義以伐)
　(衞晉文興而稍息至是又圍衞者/亦晉文惡衞之深有以啟之也)
　　附録左氏(是年晉蒐于清原作五/軍以禦狄趙衰為卿)
　　　(案此蓋罷三行而/更為上下新軍也)
三十有二年春王正月○夏四月己丑鄭伯捷卒○衞
人侵狄秋衞人及狄盟左氏(狄有亂衞人侵狄狄/請平秋衞人及狄盟)胡氏
　(其不地者盟於狄也再書衞人而稱及者所以罪衞/也盟㑹中國諸侯之禮衰世之事已非春秋所貴况)
　(乘狄之亂又即其地而/刑牲歃血以要之哉)
　　附録左氏(是年春楚鬬章請平于晉/晉陽處父報之晉楚始通)
冬十有二月己夘晉侯重耳卒(子襄公/繼伯)左氏(晉文公卒/將殯于曲)
　(沃出絳柩有聲如牛卜偃使大夫拜曰君/命大事將有西師過軼我擊之必大捷焉)胡氏(案左/氏載)
　(秦納晉文公其事甚詳而春秋不書者以為不告也/徐邈曰諸侯有朝聘之禮赴告之命所以敦交好通)
　(憂虞若鄰國相望而情志否隔存亡禍福不以相關/則他國之史無由得書魯政雖陵典刑猶在史䇿所)
　(録不失常法其文足證仲尼修之/事仍本史有可損而不能益也)
　　　(案晉文以二十四年入國至二十八年城濮始/主伯迄三十二年凡五年李氏曰晉有二文之)
　　　(業蓋文侯文公也書録文侯之命捍王于艱鍚/以秬鬯為東周賢侯春秋詳文公之伯蓋文侯)
　　　(家法也文公之興其事易於齊桓固有自來矣/然文公既入國而事之不載於經者凡四年雖)
　　　(以納王之懿功削而不見至二十八年一簡之/中乃五挈晉侯不以為繁何哉蓋自武公以支)
　　　(伐宗并吞專立讀無衣之詩雖晉之臣民不能/自安也春秋為是黜晉不書文公奔而復國内)
　　　(無所承上何所禀經復略之勤王固為大美然/特以求諸侯之利心而為之豈真知有君臣之)
　　　(義哉至二十八年晉楚之事乃關夷夏之盛衰/非係一國之得失春秋抑楚之深故與晉之亟)
　　　(則晉亦不為無績於中國矣此其與桓公並稱/歟大抵桓文雖並稱而文固非桓匹也桓公二)
　　　(十餘年蓄威養晦始能問罪於楚文公一駕而/城濮之功多於召陵桓公屢盟屢㑹遲迴晩歳)
　　　(始㑹宰周公文公再合而温之事敏乎葵丘桓/公終身與諸侯㑹鄄失魯盟幽失衞首止失鄭)
　　　(葵丘失陳文公三㑹而大侯小伯莫有不至其/得諸侯又盛乎桓公而曰文非桓匹何也文公)
　　　(之功多於桓公者罪亦多於桓公也事速就乎/桓公者義尤壞乎桓公者也名盛乎桓公者實)
　　　(衰乎桓公者也春秋不以功蓋罪不以事掩義/不以名誣實此其非桓匹歟桓公得江黄而不)
　　　(用於伐楚文公謂非致秦則不可與楚爭楚抑/而秦興矣此桓公之不肯為也桓公㑹則不邇)
　　　(三川盟則不加王人文公㑹畿内則伉矣盟子/虎則悖矣此桓公之不敢為也桓公寧不得鄭)
　　　(不納子華懼其奬臣抑君不可以訓文公為元/咺執君則三綱五常於是廢矣此又桓公不忍)
　　　(為也夫子正譎之辨/獨不深切著明哉)
三十有三年春王二月秦人入滑左氏(把子自鄭使告/于秦曰鄭人使)
　(我掌其北門之管若潛師以來國可得也穆公訪諸/蹇叔蹇叔曰勞師以襲逺非所聞也師勞力竭逺主)
　(備之勤而無所必有悖心公辭焉召孟明西乞白乙/使出師蹇叔哭之曰孟子吾見師之出而不見其人)
　(也春秦師過周北門左右免胄而下超乗者三百乗/王孫满曰秦師輕而無禮必敗及滑鄭商人弦髙遇)
　(之以乗韋先牛十二犒師且使遽告于鄭鄭穆公使/視客館則束載厲兵秣馬矣使皇武子辭焉把子奔)
　(齊逢孫楊孫奔宋孟明曰鄭有備矣不可冀也攻之/不克圍之不繼吾其還也滅滑而還注滅而書入不)
　(能有其/地也)
齊侯使國歸父來聘左氏(齊國子來聘自郊勞至于贈/賄禮成而加之以敏臧文仲)
　(言於公曰國子為政齊猶有禮君其/朝焉臣聞之服於有禮社稷之衞也)
夏四月辛巳晉人及姜戎敗秦于殽(左氏榖梁/經作秦師)左氏(晉/原)
　(軫曰秦違蹇叔而以貪勤民天奉我也奉不可失敵/不可縱必伐秦師欒枝曰未報秦施而伐其師其為)
　(死君乎先軫曰秦不哀吾喪而伐吾同姓秦則無禮/何施之為一日縱敵數世之患也謀及子孫可謂死)
　(君乎遂發命遽興姜戎子墨衰絰敗秦師于殽獲百/里孟明視西乞術白乙丙以歸遂墨以葬文公文嬴)
　(請三帥公許之先軫朝問秦囚公曰夫人請之吾舍/之矣先軫怒曰武夫力而拘諸原婦人暫而免諸國)
　(墮軍實而長㓂讎亡無日矣不顧而唾公使陽處父/追之及諸河則在舟中矣釋左驂以公命贈孟明孟)
　(明稽首曰三年將拜君賜秦伯素服郊次鄉師而哭/曰孤違蹇叔以辱二三子孤之罪也大夫何罪且吾)
　(不以一眚/掩大徳)公羊(其謂之秦何夷狄之也曷為夷狄之/秦伯將襲鄭百里子與蹇叔子諌曰)
　(千里而襲人未有不亡者也秦伯怒曰若爾之年者/宰上之木拱矣爾曷知師出百里子與蹇叔子送其)
　(子而戒之曰爾即死必於殽之嶔巖是文王之所避/風雨者也吾將尸爾焉然而晉人與姜戎要之殽而)
　(擊之匹馬隻輪無反者其言及姜戎何微也稱人先/軫也或曰襄公親之親之則其稱人何君在乎殯而)
　(用師危不得葬也詐戰/不日此何以日盡也)榖梁(不言戰而言敗何也狄/秦也秦越千里之險入)
　(虛國進不能守退敗其師徒亂人子女之教無男女/之别秦之為狄自殽之戰始也晉人者晉子也其曰)
　(人何也微之也何為微之/不正其釋殯而主乎戰也)胡氏(案書序秦穆公伐鄭/晉襄公帥師敗諸殽)
　(而經書晉人敗秦于殽是皆仲尼親筆其詞何以異/乎書序專取穆公悔過自誓之言止於勸善其詞恕)
　(春秋備書秦晉無道用兵之失兼於懲惡其法嚴此/所以異也晉襄親將絀不稱君者俯逼葬期忘親背)
　(惠墨衰絰而即戎其惡甚矣視秦猶狄其罪云何客/人之館而謀其主因人之信已而逞其詐利人之危)
　(而襲其國越人之境而不哀其喪叛盟失信以貪勤/民而棄其師狄道也夫把子先軫之謀偷見一時之)
　(利徼幸其成自以為功者也二君皆過聴焉而貪其/利是使為人臣子者皆懐利以事其君父君臣父子)
　(去仁義懐利以相與利之所在則從之矣何有於君人/父楚人有言余禽獸也余唯利是視此之謂也春秋)
　(晉子而狄秦所以/立人道存天理也)
　　　(案殽戰公榖皆以為狄秦張氏曰公羊經不書/師蓋必有所傳故啖趙劉氏胡氏皆從之榖梁)
　　　(止以敗秦師為狄之蓋援中國與夷狄不言戰/之例則恐非書法其曰秦之為狄自殽始則亦)
　　　(必有所傳也趙子以及字為衍文蓋据晉師白/狄伐秦秦人白狄伐晉之例並不言及故也然)
　　　(此初見于經則以殊戎之文示/之亦謹始之法趙子說未必然)
癸巳葬晉文公狄侵齊左氏(狄侵齊因/晉喪也)
公伐邾取訾婁秋公子遂帥師伐邾(訾婁公羊作/叢婁榖作樓)左氏
　(公伐邾取訾婁以報升陘之役邾人不設備/秋襄仲復伐邾注魯亦因晉喪以陵小國)胡氏(此/皆)
　(不勝忿慾報怨貪得恃強陵弱不義之兵也直書其/事而罪自見或曰取湏句訾婁有為為之也伐邾至)
　(于再三念毋勤矣夫念毋者必當止乎禮義平王不/撫其民而逺屯戍于毋家詩人刺之夫子錄焉僖公)
　(以成風之有功於已也越禮以尊其身違義以/報其怨殘民動衆取人之邑曽是以為可乎)
晉人敗狄于箕左氏(狄伐晉及箕晉侯敗狄于箕卻缺/獲白狄子先軫免胄入狄師死焉)
　(反自箕襄公以三命命先且居將中軍以再命命先/茅之縣賞胥臣曰舉郤缺子之功也以一命命郤缺)
　(為卿復/與之冀)
冬十月公如齊十有二月公至自齊左氏(朝且弔有/狄師也)張氏
　(間晉而虐邾所以因齊/聘而朝之以自托也)
　　　(案晉襄初立伯事未定秦之窺鄭齊之聘魯皆/有志於爭伯也晉襄惟外患之是憂而置齊魯)
　　　(之交於度外故不逾年而伯事復盛焉亦善於/繼承者矣春秋書敗秦敗狄如齊伐許於一年)
　　　(之間其晉伯絶續之/㑹三強睥睨之秋歟)
乙巳公薨于小寢(十一月十二日/經作十二月誤)左氏(即安/也)胡氏(路寢/治事)
　(之所小寢燕息之地也君/終不於路寢則非正矣)
隕霜不殺草李梅實(隕公/作霣)左氏(注書時失也周十一月/今九月霜當微而重重)
　(而不能殺草/所以為災)公羊(何以書記異也何異爾不時也注/周之十二月夏之十月也易中孚)
　(記曰隂假陽威之應也早霣霜而不殺萬物至當霣/霜之時根生之物復榮不死斯陽假與隂威隂威列)
　(索故陽自霣霜而反不能殺也/此禄去公室政在公子遂之應)榖梁(未可殺而殺舉/重也可殺而不)
　(殺舉輕也注京房易傳曰君假與臣權則隕霜不殺/草從叛者茲謂不明厥妖木冬實重菽也輕草也輕)
　(者不死則重/者不死可知)胡氏(哀公問於仲尼曰春秋記隕霜不/殺草何為記之也曰此言可殺也)
　(夫宜殺而不殺則李梅冬實天失其道草木猶干犯/之而况君乎是故以天道言四時失其序則其施必)
　(悖無以統萬象矣以君道言五刑失其用則其權必/喪無以服萬民矣哀公欲去三桓張公室問社於宰)
　(我宰我對以使民戰栗蓋勸之斷也仲尼則曰成事/不說既徃不咎其自與哀公言乃以為可殺何也在)
　(聖人則能處變而不失其常在賢者則必有小貞吉/大貞凶之戒矣其論隕霜不殺草則李梅冬實蓋除)
　(惡於微慮患/於早之意)
　　　(案隕霜二此年不殺草榖梁所謂舉/輕也定元年殺菽穀梁所謂舉重也)
晉人陳人鄭人伐許左氏(討其貳於楚也楚子上侵陳/蔡陳蔡成遂伐鄭晉陽處父)
　(侵蔡子上救之與晉師夾泜而軍陽子使謂子上曰/吾聞文不犯順武不違敵子若欲戰則吾退舍子濟)
　(而陳遲速唯命不然紓我老師費財亦無益也子上/退陽子宣言曰楚師遁矣遂歸楚師亦歸大子商臣)
　(譖子上曰受晉賂而辟之楚/之耻也罪莫大焉王殺子上)
　　　(案僖公在位三十三年實為魯之賢君當其初/歳内用公子友臧文仲外則堅事齊桓故能去)
　　　(慶父之姦蠧使魯國既危而復安自十七年以/前除從齊㑹無征伐外魯事之見經者甚少觀)
　　　(詩之所頌如務農重榖則勤於為民也春秋享/祀則謹於奉先也立閟宫復泮宫克淮夷牧坰)
　　　(野雖一時夸大之辭有過其實然禮樂政事之/修明君臣上下之協洽㮣可想矣但盟檉未返)
　　　(遽有邾師之敗葵丘稍怠遽肆陽榖之樂則公/豈眞能以禮信輔齊邪厥後宋襄繼起雖其伯)
　　　(事有不足以得魯然與其南向以從楚孰若尊/奬先代協賛姻鄰以為中國之重乃乞師蠻荆)
　　　(導之以伐齊宋其失大矣蓋自十六年季友卒/後臧文仲之竊位公子遂之專權如滅項㑹楚)
　　　(之失備見於經向非晉文肇造一戰勝楚則中/原左袵之禍僖公何以逭其責哉先儒曰棄夏)
　　　(盟而即楚則有從狄之非先晉室而後周則無/敬君之節須句之功不足掩升陘之辱取穀之)
　　　(師不足洗至􁊉之耻此僖之不得全為賢侯也/況乎季友受費而季孫氏始公孫茲帥師而叔)
　　　(孫氏始公孫敖帥師而孟孫氏始三桓之基皆/肇於僖公之編則僖公亦魯國功之首罪之魁)
　　　(也/歟)
　
　
　
　
　
　
　
　
　春秋㑹通卷十一
欽定四庫全書
　春秋會通卷十二　　　　　元　李廉　撰
　　文公(名興諡法慈惠愛民/曰文在位十八年)左氏(注文公僖公之子/夫人聲姜所生僖)
　　　(公薨文/公立)
(周襄王二/十六年)元年春王正月公即位左氏(注先君未葬而/公即位不可曠)
　(年無君也釋例曰遭䘮繼立者每新年正月必改元/正位百官以序故國史書即位於策以表之文公成)
　(公先君未葬而書即位因三正之始明繼嗣之正表/朝儀以固百姓之心此乃國君明分制之大禮譬周)
　(康王麻冕黼裳以行事/事畢然後乃喪服也)榖梁(繼正即/位正也)胡氏(即位者告/廟臨羣臣)
　(也國君嗣世定於初喪必逾年然後改元書即位者/緣始終之義一年不二君故不改於柩前定位之初)
　(緣臣民之心不可曠年無君故不待於三年畢喪之/後逾年春正月乃謹始之時禮之中也孔子曰君薨)
　(百官緫已以聽於冡宰三年則告廟臨羣臣固有攝/行之禮矣案商書稱太甲元祀伊尹祠于先王則攝)
　(而告廟之證也百官總已聽於冡宰則攝而臨羣臣/之證也至三祀十有二月伊尹以冕服奉嗣王則免)
　(喪從吉之證也康王時成王方崩猶未成服故用/黼裳入受顧命或以康王釋服離次而即吉誤矣)
　　　(案魯自隱至文六君惟文公承國於先君得書/即位故胡氏於此始發告廟臨羣臣之禮彼隱)
　　　(莊閔僖非不行此典/也但春秋削之耳)
二月癸亥日有食之(杜氏月一日不/書朔官失之)○天王使叔服來
會葬左氏(王使内史叔服來會葬注叔氏服/字諸侯喪天子使大夫會葬禮也)公羊榖梁
　(同左/氏)胡氏(凡崩薨卒葬人道始終之大變不以得禮/爲常事而不書其或失禮而害於王法之)
　(甚者聖人則有削而/不存以示義者矣)
夏四月丁巳葬我君僖公○天王使毛伯來錫公命左
　氏(王使毛伯衞來錫公命注毛國伯爵衞字諸侯爲/王卿士者諸侯即位天子賜以命圭合瑞爲信僖)
　(十一年王賜晉/侯命亦其比也)公羊(錫者何賜也命者何加我服也/注文公新即位功未足施而錫)
　(之非/禮也)榖梁(禮有受命無來錫/命錫命非正也)胡氏(諸侯終喪入見則/有錫歲時來朝則)
　(有錫能敵王所愾則有錫黼冕圭璧因其終喪入見/而錫之者也禮所謂喪畢以士服見天子已見賜之)
　(黼冕圭璧然後歸是已車馬衮黼因其歲朝而錫之/者也詩所謂君子來朝何錫予之雖無予之路車乘)
　(馬又何予之𤣥衮及黼是已彤弓玈矢因其敵愾獻/功而錫之者也詩所謂彤弓弨兮受言藏之我有嘉)
　(賔中心貺之鐘鼔既設一朝享之是已今文公繼世/喪制未畢非初見繼朝而獻功也何爲來錫命乎故)
　(榖梁子曰來/錫命非正也)
　　　(案王錫命說已見莊元年此條據杜氏以爲諸/侯初即位天子錫以命圭如侯執信圭之類公)
　　　(羊以爲賜以命服以晉惠初立王賜之命而晉/侯受玉惰證之則杜氏得之晉武公以請命于)
　　　(王而詩人有子之衣安且吉之詞證之則公羊/亦得之故胡氏取禮經黼冕圭壁之說然後其)
　　　(義始/備)
晉侯伐衞左氏(晉文公之季年諸侯朝晉衞成公不朝/使孔達侵鄭伐緜訾及匡晉襄既祥使)
　(告于諸侯而伐衞及南陽先且居曰效尤禍也請君/朝王臣從師晉侯朝王于温先且居胥臣伐衞五月)
　(晉師圍戚取/之獲孫昭子)
叔孫得臣如京師(叔牙/之孫)左氏(注拜/賜命)公羊(注不爲喪聘書/者爲職貢天子)
　(不以喪廢/故不譏也)張氏(髙郵孫氏曰文公即位未嘗請命天/子使大夫來錫命公受命矣又不自)
　(朝而使得臣徃/其不臣可知矣)
衞人伐晉左氏(衞人使告于陳共公曰更伐之我辭之/衛孔達帥師伐晉君子以爲古古者越)
　(國而謀注合古之道而失事伯之禮/故國失其邑身見執辱貶孔達稱人)
　　　(案春秋與國伐伯者三衞人伐晉齊侯伐/衞遂伐晉齊侯衞侯伐晉皆有闗於衞)
秋公孫敖會晉侯于戚左氏(秋晉侯疆戚田故公孫敖/會之注晉取衞田正其疆)
　(界禮卿不會公侯而春秋魯大夫皆不貶者體例已/舉故據用魯史成文而已疏例已貶於翟泉之盟)
　　　(案内大夫特會外諸侯五敖會晉侯于戚行父/會齊侯于陽榖歸父會齊侯于榖歸父會楚子)
　　　(于宋叔弓會楚子于陳也此爲大夫特會諸侯/之始而胡氏特發傳於歸父之下不知所謂)
冬十月丁未楚世子商臣弑其君頵(頵公榖/皆作髠)左氏(初楚/子將)
　(以商臣爲太子訪諸令尹子上子上曰君之齒未也/而又多愛黜乃亂也楚國之舉恒在少者且是人也)
　(蠭目而豺聲忍人也不可立也弗聽既又欲立王子/職而黜商臣商臣聞之而未察告其師潘崇崇曰享)
　(江芉而勿敬也從之江芉怒曰役夫宜君王之欲殺女/而立職也告崇曰信矣冬十月以宫甲圍成王王縊)
　(穆王/立)胡氏(書世子弑君者有父之親有君之尊而至/於弑逆此天理大變人情所深駭春秋詳)
　(書其事欲以起問者察所由示懲戒也唐世子𢎞受/左氏春秋至此廢書嘆曰經籍聖人垂訓何書此邪)
　(郭瑜對曰春秋義存襃貶以善惡爲勸誡故商臣千/載而惡名不滅𢎞曰非惟口不可道故亦耳不忍聞)
　(願受他書瑜請讀禮世子從之嗚呼聖人大訓不明/於後世皆腐儒學經不知其義者之罪耳若語之曰)
　(爲人君父而不通春秋之義必蒙首惡之名爲人臣/子而不通春秋之義必陷簒弑誅死之罪聖人書此)
　(者使天下後世察於人倫知所以爲君臣父子之道/而免於首惡之名誅死之罪也則世子𢎞而聞此必)
　(將𢥠然畏懼知春秋之不可不學矣學於春秋必明/臣子之義不至於奏請怫旨而見酖矣傳者案也經)
　(者斷也考於傳之所載可以見其所由致之漸豈隱/乎嫡妾必正而楚子多愛立子必長而楚國之舉常)
　(在少者養世子不可不慎也而使潘崇爲之師侍膳/問安世子職也而多置宫甲降而不憾憾而能聄者)
　(鮮矣乃欲黜兄而立其弟謀及婦人宜其敗也而使/江芉知其情是以不仁處其身而以不孝處其子也)
　(其及宜矣楚頵僭王慿陵中國戰勝諸侯毒被天下/然昧於君臣父子之道禍發蕭牆而不之覺也不善)
　(之積豈可掩哉君不君則臣不臣父不父則子不子/春秋書世子弑君者推本所由而著其首惡爲萬世)
　(之大戒也然則商臣無貶矣曰弑父/與君之賊其惡猶待於貶而後著乎)
公孫敖如齊左氏(穆伯如齊始聘焉禮也凡君即位卿/出並聘踐脩舊好要結外援好事鄰)
　(國以衞社稷忠信卑讓之道也忠德之正也信徳之/固也卑讓德之基也注傳因此發凡以明諸侯諒闇)
　(則國事皆/用吉禮)公羊(注書者譏喪娶/吉凶不相干)
　　　(案此條左氏例施之他年聘則可杜氏以爲諒/闇用吉禮者大非故趙子去其禮也二字以明)
　　　(年納幣之書考之/則公羊注說得之)
　　附錄左氏(公孫敖聞叔服能相人也見其二子焉/曰榖也食子難也收子榖也豐下必有)
　　(後於魯國此/見孟氏之興)左氏(於是閏三月非禮也先王之正/時也履端於始舉正於中歸餘)
　　(於終履端於始序則不愆舉正於/中民則不惑歸餘於終事則不悖)
二年春王二月甲子晉侯及秦師戰于彭衙秦師敗績
(彭衙/秦地)左氏(殽之役晉人既歸孟明秦伯曰孤實貪以禍/夫子夫子何罪復使爲政春秦孟明視帥師)
　(伐晉晉侯禦之先且居將中軍及秦師戰于彭衙秦/師敗績晉人謂秦拜賜之師秦伯猶用孟明孟明增)
　(脩德政重施於民趙成子言於諸大夫曰/秦師又至將必辟之懼而增德不可當也)胡氏(戰而/言及)
　(主乎是戰者也夫敵加於已不得已而起者謂之應/兵爭恨小故不忍忿怒者謂之忿兵案左氏秦孟明)
　(帥師伐晉報殽之役此所謂忿兵疑罪之在秦也而/以晉侯主之何哉處已息爭之道逺怨之方也然則)
　(敵加於已縱其侵暴將不得應乎曰敵加於已而已/有罪焉引咎責躬服其罪則可矣已則無罪而不義)
　(見加諭之以詞命猶不得免焉亦告於天子方伯可/也若遽然興師而與戰是謂以桀攻桀何愈乎故以)
　(晉侯爲主者處已息爭之/道寡怨之方王者之事也)
丁丑作僖公主左氏(葬僖公緩作主非禮也凡君薨卒/哭而祔祔而作主特祀於主烝嘗)
　(禘於廟又曰丁丑作僖公主書不時也注主者殷以/柏周以栗諸侯既葬反虞則卒哭以新死者之神祔)
　(之於祖尸柩已逺神形又不可得而見孝子思慕故/造木主立几筵焉特用喪禮祭祀於寢不同之於宗)
　(廟新主既特祀於寢則宗廟四時烝嘗自如舊三年/喪畢致新死者之主以進於廟廟之逺主當遷入祧)
　(於是乃大祭於太廟以審定昭穆謂/之禘今過葬十月始作主故曰不時)公羊(爲僖公作/主也主者)
　(曷用虞主用桑練主用栗用栗/者藏主也何以書譏不時也)榖梁(立主喪主於虞/吉主於練作僖)
　(公主譏/其後也)胡氏(作主者造木主也既葬而反虞虞主用/桑期年而練祭練主用栗用栗者藏主)
　(也何以書僖公薨至是十有五月然後作主慢而不/敬甚矣夫慢而不敬積惡之原也以爲無傷而不去)
　(至於積惡而不可/掩所以謹之也)
　　　(案作主之說三傳略同先儒多用公羊公注曰/練主當以十三月是也但公羊下文譏久喪而)
　　　(後不能之事殊可怪注者又謂文公欲服喪三/十六月此無据之言也故不取○又案公注主)
　　　(狀正方穿中央達四方天子長尺二寸諸侯長/一尺期年易栗主則埋虞主於兩階之間桑猶)
　　　(喪也栗謹敬貌也榖注主蓋神之所馮依桑主/不文吉主皆刻而諡之蓋雖爲練作之主終入)
　　　(廟以辨昭穆也祭畢則藏之西壁坎中榖又曰/作主壊廟有時日壊廟之道易檐可也改塗可)
　　　(也注作主在十三月壊廟在三年喪終主入廟/則易檐以示有所加功左氏唯言祔而作主主)
　　　(一而已非虞練再/作稍與公榖異)
三月乙巳及晉處父盟左氏(晉人以公不朝來討公如/晉晉人使陽處父盟公以)
　(恥之書曰及晉處父盟以厭之也適晉不書諱之也/注處父爲晉正卿不能匡君以禮而親與公盟故貶)
　(其族族去則非卿故以㣲人常稱/爲耦以直厭不直不地者盟晉都)公羊(何以不氏諱/與大夫盟也)
　(注陽處父救江書氏諱去氏者使若得其君如經言/邾婁儀父矣日者起公盟也㣲者盟不日如晉不書)
　(不致者深/諱之也)榖梁(不言公處父伉也爲公諱也何以知/其與公盟以其日也何以不言公之)
　(如晉所耻也出/不書反不致也)胡氏(及處父盟者公也其不地於晉/也諱不書公者抑大夫之伉不)
　(使與公爲敵正君臣之分也適晉不書反國不致爲/公諱恥存臣子之禮也凡此類筆削魯史之舊文衆)
　(矣/)
　　　(案處父之伉與髙傒之伉一也處父去氏而髙/傒存族者彼于防而此如晉也何氏曰親就其)
　　　(國耻不得其君故使若得其君也○又案處父/係國而去氏荀庚良夫等係氏而去國者此兼)
　　　(罪晉侯之失彼止/罪大夫之專也)
　　附錄(陳氏/諱例)陳氏(凡諱國惡耻在公則但書其事不/書公者恒辭也諱在其事則但書)
　　(公不書其事公會晉侯于黑壤爲公不與盟故不/書盟公如晉爲止公送葬故不書葬甚諱之也是)
　　(故諱有愛君之誼焉必譏不及君而後/諱舍是無諱道矣故曰諱莫如深也)
夏六月公孫敖會宋公陳侯鄭伯晉士縠盟于垂隴(垂/隴)
(鄭地公榖/作垂歛)左氏(公未至六月穆伯會諸侯及晉司空士/縠盟于垂隴晉討衞故也書士縠堪其)
　(事也陳侯爲衞請成/于晉執孔達以說)公羊(注盟不日者欲共盟誅商/臣雖不能誅猶爲疾惡故)
　(也襃與/信辭也)榖梁(内大夫可/盟外諸侯)陳氏(晉遂以大夫盟諸侯也/大夫而與諸侯敵於是)
　(始故書大夫專盟自士縠也士縠非卿也特書之見/晉之卑諸侯也然則士縠主是盟也曷爲序士縠於)
　(諸侯之下春秋不以大夫主盟也翟泉貶此何以不/貶貶不於其甚則於事端餘實録而已矣是故書士)
　(縠自書士縠而後凡役書大夫桓文之伯也會盟有/大夫則但書人必世子也則得次小國之君自垂隴)
　(主士縠新城主趙盾而後大夫與諸侯序於是戚之/盟書齊國佐沙隨之會書宋華元甚者無伯而君與)
　(大夫並列/於會矣)
　　　(案内大夫出盟諸侯自柔始繼而公子結及齊/宋又繼而公孫敖會三國矣杜氏以爲卿不會)
　　　(公侯例已舉於翟泉故魯大夫皆不貶從此例/也陳氏以爲貶柔以正其始餘實録也二說皆)
　　　(可通榖梁說非晉以大夫主諸侯亦始於翟泉/故重貶之今士縠與新城趙盾雖書名氏而猶)
　　　(列諸侯之下者晉以大夫主諸侯而春秋亦以/諸侯先大夫也陳氏得之左氏與士縠之說非)
　　　(何氏誅商臣事亦無据○又案齊以不朝責鄭/而執詹晉以不朝責衞而執孔達其事相類春)
　　　(秋皆以不/自反責之)
自十有二月不雨至于秋七月左氏(注周七月今五月/不雨足爲災不書)
　(旱五榖猶/有收也)公羊(記翼也大旱以災書此亦旱也曷爲/以異書大旱之日短而云災故以災)
　(書此不雨之日長而無災故以異書也/注此禄去公室政在公子遂之所致也)榖梁(歴時而/言不雨)
　(文不憂雨也不憂/雨者無志乎民也)胡氏(書不雨至于秋七月而不曰/至于秋七月不雨者蓋後言)
　(不雨則是冀雨之詞非文公意也夫書不雨至于秋/七月而止即八月嘗雨矣然而不書八月雨者見文)
　(公無意於雨不以民事繫憂樂也矣/其怠於政事可知而魯衰自此始)
　　　(案文公編不雨三此年/及十年十三年例同)
八月丁卯大事于大廟躋僖公左氏(逆祀也於是夏父/弗忌爲宗伯尊僖)
　(公且明見曰吾見新鬼大故鬼小先大後小順也躋/聖賢明也明順禮也君子以爲失禮禮無不順祀國)
　(之大事也而逆之可謂禮乎子雖齊聖不先父食久/矣故禹不先鯀湯不先契文武不先不窋宋祖帝乙)
　(鄭祖厲王猶上祖也是以魯頌曰春秋匪解享祀不/忒皇皇后帝皇祖后稷君子曰禮謂其后稷親而先)
　(帝也詩曰問我諸姑遂及伯姊君子曰禮謂其姊親/而先姑也仲尼曰臧文仲不仁者三不知者三下展)
　(禽廢六闗妾織蒲三不仁也作虚器縱逆祀祀爰居/三不知也注大事禘也躋升也僖公閔公庶兄繼閔)
　(而立廟坐宜在閔下今/升在閔上故書而譏之)公羊(大事者何大祫也大祫/者何合祭也其合祭奈)
　(何毁廟之主陳于太祖未毁廟之主皆升合食于太/祖五年而再殷祭躋者何升也何言乎升僖公譏何)
　(譏爾逆祀也其逆祀/奈何先禰而後祖也)榖梁(大事者何大是事也著祫/嘗祫祭者毁廟之主陳于)
　(大祖未毁廟之主皆升合食于太祖躋升也先禰而/後祖也逆祀也逆祀則是無昭穆也無昭穆則是無)
　(祖也無祖則是無天也故曰文無天無天者是無天/而行也君子不以親親害尊尊此春秋之義也疏著)
　(祫嘗者著明是/祫嘗之祭也)胡氏(有事者時祭大事祫也合羣廟/之主食於太廟升僖於閔之上)
　(也閔僖二公親則兄弟分則君臣以爲逆祀者兄弟/之不先君臣禮也君子不以親親害尊尊故左氏曰)
　(祀國之大事也而逆之可乎子雖齊聖不先父食久/矣公羊則曰其逆祀先禰而後祖也榖梁則曰逆祀)
　(則是無昭穆也無昭穆則是無祖也閔僖非祖禰而/謂之祖禰者臣子一例也夫有天下者事七世諸侯)
　(五世說禮者曰世指父子非兄弟也然三傳同以閔/公爲祖而臣子一例是以僖公父視閔公爲禮而父)
　(死子繼兄終弟及名號/雖不同其爲世一矣)
　　　(案古者戎祀皆國之大事季氏將有事于顓臾/此以兵事爲有事也天子有事于文武此以祭)
　　　(祀爲有事也故春秋書大祫爲大事書禴祠烝/嘗爲有事此年大事祫也宣八年有事禴也昭)
　　　(十五年有事烝也此皆於祭無譏故不書祭名/其郊禘大雩皆書祭名者祭之僭也烝嘗有書)
　　　(祭名者祭之失也此年大事之爲祫公榖皆同/杜氏以爲禘者非也○又案祫者象生有合族)
　　　(之義列昭穆齒尊卑諸侯之大祭也其禮太祖/東向昭南向穆北向父爲昭子爲穆孫從王父)
　　　(坐也祭畢則復還其廟公榖皆得之其閔僖父/子之說左公穀胡氏皆以僖繼閔而立猶子之)
　　　(繼父故傳以昭穆祖父爲喻固無可疑矣范寗/不從其說乃以祖爲莊親爲僖謂文公以僖居)
　　　(莊之上楊士勛辨之已是但左氏正義曰父子/異昭穆兄弟同昭穆閔僖本同爲穆但閔當在)
　　　(僖上今升僖於閔故云逆祀二公位次之逆非/昭穆亂也若兄弟相代即異昭穆設令兄弟四)
　　　(人皆立爲君則祖父之廟即已從毁矣理必不/然故杜氏只以爲位次之逆不以爲昭穆之異)
　　　(胡氏辨世指父子之義恐未至○又案定八年/從祀先公左氏以爲復閔僖之位胡氏不從)
冬晉人宋人陳人鄭人伐秦左氏(晉先且居宋公子成/陳轅選鄭公子歸生)
　(伐秦取汪及彭衙而還以報彭衙之役卿不書爲穆/公故尊秦也謂之崇德注秦穆悔過終用孟明故貶)
　(四國大夫/以尊秦伯)胡氏(案左氏皆國卿也其貶而稱人者晉/人再勝秦師在常情亦可已矣而復)
　(興此役結怨勤民是全不務德專欲力爭而報復/之無已也以致濟河焚舟之師故特貶而稱人)陳
　氏(曷爲不序大夫將猶稱人也自士縠專盟書大夫/自陽處父專將書大夫是故春秋之始大夫將恒)
　(稱人由救鄭之後/大夫始貶稱人矣)
　　　(案此條左氏尊秦之義非經意但據其說則此/貶四國之卿以尊秦襄八年邢丘貶諸侯之卿)
　　　(以尊晉其事相類胡氏說本程子其貶晉固是/但自入春秋已來至此除魯書大夫帥師外外)
　　　(兵非君將者皆書人如隱五年邾鄭伐宋桓十/四年宋以四國伐鄭齊桓之伯伐宋伐郳伐鄭)
　　　(伐英氏晉襄以三國伐許與夫明年五國之伐/沈皆未有書大夫名氏者則陳氏之考據不爲)
　　　(無/見)
公子遂如齊納幣左氏(襄仲如齊納幣禮也凡君即位/好舅甥脩昏姻娶元妃以奉案)
　(盛孝也孝/禮之始也)公羊(納幣不書此何以書譏喪娶也娶在/三年之外則何譏乎喪娶三年之内)
　(不圖昏吉禘于莊公譏然則曷爲不於祭焉譏三年/之恩疾矣非虛加之也以人心爲皆有之娶者大吉)
　(也非常吉也其為吉者生於已以/爲有人心焉者則宜於此焉變矣)榖梁(注喪制未/畢而納幣)
　(非/禮)胡氏(昬姻常事不書書納幣者喪未終而圖昬也/夫娶在三年之外則何譏乎春秋論事莫重)
　(乎志志敬而節具與之知禮志和而音雅與之知樂/志哀而居約與之知喪非虚加之也重志之謂也此)
　(皆使人私慾不行/閑邪復禮之意)
　　　(案喪娶之譏公榖胡氏說同左氏以爲禮而又/發即位娶妃之凡例此大悖謬不經杜氏遷就)
　　　(其說乃移上僖公之薨於十一月而以此時納/幣在十二月又解即位爲除凶之即位皆徇左)
　　　(氏之過也故陳氏曰左氏凡例不可取杜說/尤悖趙子曰昬禮不當使公子此亦一說)
三年春王正月叔孫得臣會晉人宋人陳人衞人鄭人
伐沈沈潰(沈姬/姓國)左氏(莊叔會諸侯之師伐沈以其服於/楚也沈潰凡民逃其上曰潰在上)
　(曰逃釋例曰衆保於城城保於德言上能以德附衆/以功庇下民信其德恃其固故能交相依懐以衞社)
　(稷茍無固志盈城之衆一朝而散如積/水之敗故曰潰潰者衆散流遁之詞也)胡氏(案左氏/五國稱)
　(人將非命卿也沈在汝南平輿縣北未嘗與中國會/盟而南服於楚師入其境而民人逃散雖非義舉比)
　(於報復私怨之兵則有間矣故其詞無襃貶凡/此類欲示後世用師者知權而本之以正也)
夏五月王子虎卒左氏(王叔文公卒來赴弔如同盟禮/也注不書爵者天王赴也翟泉)
　(嘗同盟疏畿内之臣不得外交諸侯其臣不敢赴/魯必天子爲之赴赴以王子爲親不復言其爵也)公
　羊(天子之大夫也外大夫不卒此何以卒/新使乎我也注子虎即叔服也榖梁同)胡氏(王子/虎不)
　(書爵譏之也天子内臣無外交或曰禮稱情而爲之/節文者也叔服新使乎我則宜有恩禮矣仲尼脫驂)
　(於舊舘雖卒叔服可也夫脫驂於舊舘惡夫涕之無/從而爲之者非禮之經也天子内臣無外交而以新)
　(使乎我加恩禮焉是以私/情害公義失輕重之權矣)
　　　(案左氏注王子虎太宰文公王卿士也内史叔之/服王之大夫也後十四年星孛之變又載叔服)
　　　(言則分明兩人矣啖子陳氏亦以公榖爲非不/知胡氏何据且胡氏於星孛之下又引叔服之)
　　　(言則亦不以左氏爲非/矣不知何不照應如此)
秦人伐晉左氏(秦伯伐晉濟河焚舟取王官及郊晉人/不出遂自茅津濟封殽尸而還遂伯西)
　(戎用孟明也注晉人/耻不出以㣲者告)胡氏(案左氏秦伯伐晉其稱人/何也聖人作易以懲忿窒)
　(慾爲損卦之象其辭曰損徳之脩也春秋諸侯之知/德者鮮矣穆公初聽把子之請違蹇叔之言其名爲)
　(貪兵是慾而不能窒也及敗於殽歸作秦誓庶幾能/改將窒其慾矣復起彭衙之師報殽函之役其名爲)
　(憤兵是忿而不能懲也今又濟河取郊人之稱斯師/也何義哉晉人畏秦而不出穆公逞其忿而後悔自)
　(是見伐不報始能踐自誓之言矣/是故於此貶而稱人備責之也)陳氏(此秦伯也曷/爲貶稱人殽)
　(之誓孔子有取焉而秦穆之連兵無虚歲君子以爲/秦之未離乎戎狄也是故自韓原秦不以爵見於經)
　(至康公而遂狄之終南蒹葭之作秦/非無人也而秦不用誠未離乎戎也)
　　　(案左氏以此役爲秦伯西戎之始且稱其舉人/之周與人之壹孟明之不解子桑之知人而胡)
　　　(氏諸說皆以爲貶者左氏/得其事胡氏論其義也)
秋楚人圍江左氏(楚師圍江晉先/僕伐楚以救江)
　　　(案經書人以圍國者十一圍非/將卑師少所能辦皆貶辭也)
雨螽于宋左氏(隊而死也注自上而隊有似於雨宋/人以其死爲得天祐喜而來告故書)公
　羊(記異也爲王者之後記異也注螽猶衆/也衆死而墜羣臣將爭強相殘賊之象)榖梁(外災/不志)
　(此何以志曰災甚也茅茨盡/矣著於上見於下謂之雨)
冬公如晉十有二月己巳公及晉侯盟(此書公如/晉之始)左氏
　(晉人懼其無禮於公也請改盟公如晉及晉侯盟晉侯享/公賦菁菁者莪莊叔以公降拜曰小國受命於大國)
　(敢不慎儀君貺之以大禮何樂如之/抑小國之樂大國之惠也公賦嘉樂)
　　　(案文公再如晉矣二年以見辱不書故此爲書/公如晉之始文如晉二此年及十三年成公如)
　　　(晉四三年四年十年十八年襄公如晉五三年/四年八年十二年二十一年昭公如晉二五年)
　　　(十五年不得入五二年十二年十三年二十一/年二十三年奔而如晉二二十八年二十九年)
　　　(定如晉不得入一三年朝而及晉侯/盟者三此年十三年襄三年長樗)
晉陽處父帥師伐楚以救江(公榖無/以字)左氏(晉以江故告/于周王叔桓)
　(公晉陽處父伐楚以救江門于方城遇息公子朱而/還注桓公不書示威名不親伐子朱伐江之帥也江)
　(兵解故/晉亦還)公羊(此伐楚也其言救江何爲諼也其爲諼/奈何伐楚爲救江也注据兩之當先言)
　(救非兩之當重出處父生事當言/遂三者皆違例故問之諼詐也)榖梁(此伐楚其言/救江何也江)
　(逺楚近伐楚/所以救江也)胡氏(以者不以者也救江善矣其書以/何楚嘗伐鄭矣齊桓公逺結江黄)
　(合九國之師於召陵然後伐鄭之謀罷又嘗圍宋矣/晉文公許復曹衞會四國之師於城濮然後圍宋之)
　(役解今江國小而弱非能與宋鄭比楚人圍之必不待/撤四境屯戍守禦之衆與宿衞盡行也當是時楚有)
　(覆載不容之罪晉主夏盟宜合諸侯聲罪致討命秦/甲出武闗齊以東兵略陳蔡而南處父等軍方城之)
　(外楚必震恐而江圍自解矣計不出此乃獨遣一軍/逺攻強國豈能濟乎故書伐楚以救江言救江雖善)
　(而所以救之者非其道矣/此春秋記用兵之法也)陳氏(晉大夫書帥師於是/始自是恒書大夫貶)
　(而後/人之)
四年春公至自晉○夏逆婦姜于齊左氏(卿不行非禮/也君子是以)
　(知出姜之不/允於魯也)公羊(略之也髙子曰娶/乎大夫者略之也)榖梁(其曰婦姜/爲其禮成)
　(乎齊也其逆之者誰也親迎而稱婦或者公與何其/速婦之也曰公也其不言公何也非成禮於齊也曰)
　(婦有姑之詞也其不言氏何也貶之也/何爲貶之也夫人與有貶也注非責也)胡氏(逆皆稱/女以未)
　(成婦而女者在父母家之所稱也徃逆而稱婦入國/不書至何哉此春秋誅意之效也禫制未終思念娶)
　(事是不志哀而居約矣方逆也而已成爲婦未至也/而如在國中原其意而誅之也不稱夫人姜氏者亦)
　(與有貶焉婦人不專行何以與有貶父母與有罪也/文公不知敬其伉儷違禮而行使國亂子弑齊人不)
　(能鑑㣲知著冐禮而徃使其女不允於魯皆失於不/正其始之過也夫婦之際人倫之首禮不可不謹也)
　(故交貶之/以爲後鑑)
　　　(案胡氏專主榖梁趙子/亦以爲公成禮於齊)
狄侵齊○秋楚人滅江左氏(秦伯爲之降服出次不舉/過數曰同盟滅雖不能救)
　(敢不矜乎/吾自懼也)陳氏(滅不言圍此其書圍何以病晉也/言圍見其久也久之所以病晉也)張
　氏(江之不祀晉襄/之無逺謀也)
晉侯伐秦左氏(圍邧新城以/報王官之役)胡氏(晉人三敗秦師見報/乃常情耳而穆公濟)
　(河焚舟則貶而稱人秦取王官及郊未至結怨如晉/師之甚也襄公又報之於常情過矣而得稱爵何也)
　(聖人以常情待晉襄而以王事責秦穆所以異乎襄/公忘親背惠大破秦師敗狄伐許怒魯侯之不朝也)
　(而以無禮施之是專尚威力先事加人莫知省德而/後動也今又報秦不足罪矣穆公初敗於殽悔過自)
　(誓增脩德政宜若過而知悔悔而能改又有濟河之/役則非誓言之意所以備責之也然晉襄見伐而報)
　(猶無譏焉秦穆至是見伐而不報善可知矣不譏晉/侯所以深善秦伯春秋大改過嘉釋怨王者之事也)
　(故仲尼定書列秦誓於百篇之末以見悔/過能改而不責人雖聖賢誥命不越此矣)張氏(晉襄/以王)
　(官之役不報爲耻未若商臣之得志於江爲/耻之大也比事書之見晉襄之爲盟主末矣)
　　　(案秦穆晉襄五年之/間交兵者五止此)
　　附錄左氏(是年晉歸孔達于衞以爲衞之良也衞/侯如晉拜曹伯如晉會正注會受貢賦)
　　(之政也傳言襄/公能繼文之業)
衞侯使寗俞來聘(公羊正本作寗/速賈氏從之)左氏(寗武子來聘公/與之宴爲賦湛)
　(露及彤弓不辭又不答賦使行人私焉對曰臣以爲/肄業及之也昔諸侯朝正於王王宴樂之於是乎賦)
　(湛露則天子當陽諸侯用命也諸侯敵王所愾而獻/其功王於是乎賜之彤弓玈矢以覺報宴今陪臣來)
　(繼舊好君辱貺之其/敢干大禮以自取戾)
　　　(案左氏所記本於經意無與以其/足以見王待諸侯之禮故録之)
冬十有一月壬寅夫人風氏薨左氏(成風薨注僖公母/風姓也赴同祔姑)
　(故稱/夫人)胡氏(風氏僖公之母莊公妾也而稱夫人自是/嫡妾亂矣語曰邦君之妻邦人稱之曰君)
　(夫人稱諸異邦曰寡小君蓋敵體之稱也若夫妾媵/則非敵矣其生亦以夫人之名號稱之其没亦以夫)
　(人之禮卒葬之非所以正其分也以妾媵爲夫人徒/欲尊寵其所愛而不虞卑其身以妾母爲夫人徒欲)
　(崇貴其所生而不虞賤其父卑其身則失位賤其父/則無本越禮至是不亦悖乎夫禮庶子爲君爲其母)
　(無服不敢貳尊者也春秋於成風記其卒葬/各以實書不爲異詞者謹禮之所由變也)
五年春王正月王使榮叔歸含且賵三月辛亥葬我小
君成風王使召伯來會葬(召伯榖梁/作毛伯)左氏(王使榮叔來/含且賵召昭)
　(公來會葬禮也注反哭成喪故曰/小君召伯天子卿召采地伯爵也)胡氏(珠玉曰含車/馬曰賵歸含)
　(且賵者厚禮妾母也不稱天王者弗克若天也春秋/繫王於天者所履者天位所治者天職也所賞所刑)
　(者天命天討也夫婦人倫之本王法所尤謹者今成/風以妾僭嫡王不能正又使大夫歸含賵焉而成之)
　(爲夫人則王法廢人倫亂矣故不書夭以謹之也仲/子雖聘非惠公之嫡春秋之初尚以爲疑故别爲立)
　(宫而羽數特異此雖非禮之正然不袝于姑猶有辨/焉至是成風書塟乃有二夫人祔廟而亂倫易紀無)
　(復辨矣故禮之失自成風始也王臣下聘桓公冡宰/書名示貶而大夫再聘則無譏焉或以爲從同同也)
　(或以爲同則書重也成風薨王使榮叔歸含且賵既/不稱天矣及召伯來會葬又與貶焉何也是將祔之)
　(於廟也而致禮於成風盡矣再不稱/天聖人於此尤謹其戒而不敢略也)
　　　(案杜氏釋例以爲適夫人既死妾母於法得成/夫人及榮叔召伯之來皆以爲得禮非也公榖)
　　　(又譏其兼行含賵據禮含賵襚兼用一人安得/以此譏之乎又曰不言來者不周事之詞也此)
　　　(皆失之何氏以歸含爲臣子職會葬不及事故/失去天此皆拘於母以子貴之說不敢以妾母)
　　　(爲譏故不得其說耳胡氏是陸氏曰不言來者/承上文成風薨故不言來也胡氏曰不書來請)
　　　(之/也)
夏公孫敖如晉○秦人入鄀(鄀今襄陽/宜城縣)左氏(初鄀叛楚/即秦又貳)
　(於楚夏秦/人入鄀)
秋楚人滅六(六廬江六縣今/壽州安豐縣)左氏(六人叛楚即東夷楚/成大心仲歸帥師滅)
　(六冬楚公子爕滅蓼臧文仲聞六與蓼滅曰臯/陶庭堅不祀忽諸德之不建民之無援哀哉)
冬十月甲申許男業卒
　　附錄左氏(是年晉趙衰欒枝/先且居胥臣皆卒)
六年春葬許僖公○夏季孫行父如陳(行父季友孫世/本曰季友生仲)
(無佚無佚生行/父季文子也)左氏(臧文仲以陳衞之睦也欲求好/於陳夏季文子聘于陳且娶焉)
秋季孫行父如晉左氏(季文子將聘于晉使求遭䘮之/禮以行曰備豫不虞古之善教)
　(也/)
八月乙亥晉侯驩卒左氏(晉襄公卒靈公少晉人以難/故欲立長君趙孟曰立公子)
　(雍好善而長先君愛之且近於秦秦舊好也賈季曰/不如立公子樂趙孟使先蔑士會如秦迎公子雍賈)
　(季亦使召樂于陳趙孟使殺諸/郫注賈季狐偃子狐射姑也)
冬十月公子遂如晉葬晉襄公左氏(襄仲如晉葬襄公/注昭三年傳曰昔)
　(文襄之伯也其務不煩諸侯君薨大夫弔卿共葬事/疏昭三十年傳又曰先王之制諸侯之䘮士弔大夫)
　(送/葬)
　　　(案晉自襄公繼文世主夏盟是時秦穆亦號伯/西戎春秋列之夷狄曾不得與邾莒之國以爵)
　　　(先後況援之伯哉襄起僖三十一年盡文六年/凡七年李氏曰齊孝公不能率齊桓之烈晉襄)
　　　(能繼晉文之統孝公初宋有抑齊之志襄公初/秦懐駕晉之謀宋啟甗之爭秦尋殽之釁此皆)
　　　(爭伯之端也孝公不能抗宋而襄公首能挫秦/此晉之所以未失伯則殽之戰春秋亦幸晉有)
　　　(功矣乃削而人之何哉曰幸之者夷不偪華以/權之未失也削之者喪不興戎以義之不可也)
　　　(豈得以小功妨大義乎雖然襄公復伯則實始/於此文公之没三強並興秦雄西陲狄狃北鄙)
　　　(楚復強於南茍縱一敵則晉伯去矣襄公夏戰/殽以却秦秋敗箕以翦狄冬伐許以離楚一年)
　　　(之間三敵悉退亦可謂有伯者之略此其繼文/者也茍有伯者之略則襄公之烈何爲僅止乎)
　　　(此曰外患既息舉動即異伐衞則損威矣會公/孫敖則毁列矣士縠主盟則權散矣處父救江)
　　　(則謀怠矣越一二載事不逮初況能持久乎是/以君子不貴速成而圖全於其終不志小利而)
　　　(慮患於其逺襄之規/模又後於文公甚矣)
晉殺其大夫陽處父晉狐射姑出奔狄(射榖/作夜)左氏(先是/五年)
　(陽處父聘衞寗嬴從之吸温而還其妻問之曰以剛/天爲剛德猶不干時況在人乎且華而不實怨之所)
　(聚也六年春晉蒐于夷舍二軍使狐射姑將中軍趙/盾佐之處父至自温改蒐于董易中軍陽子成季之)
　(屬也故黨於趙氏且謂趙盾能曰使能國之利也是/以上之至是賈季怨陽子之易其班也而知其無援)
　(於晉也九月使續鞫居殺陽處父書曰晉殺其大夫/侵官也十一月晉殺續簡伯賈季奔狄宣子使臾駢)
　(送其帑夷之蒐賈季戮臾駢臾駢之人欲盡殺賈氏/以報焉臾駢曰不可前志有之曰敵惠敵怨不在後)
　(嗣忠之/道也)公羊(射姑殺則其稱國以殺何君漏言也其/漏言奈何君將使射姑將陽處父諫曰)
　(射姑民衆不說不可使將於是廢將處父出射姑入/君謂射姑曰陽處父言曰射姑民衆不說不可使將)
　(射姑怒出刺陽/處父於朝而走)榖梁(稱國以殺罪累上也襄公已葬/其以累上之辭言之何也君漏)
　(言也晉將與狄戰使狐夜姑爲將軍趙盾佐之陽處/父曰不可古者君之使臣也使仁者佐賢者不使賢)
　(者佐仁者今趙盾賢夜姑仁其不可乎襄公曰諾謂/夜姑曰吾始使盾佐女今女佐盾矣襄公死處父主)
　(竟上事夜姑使人殺之君漏言也故士造辟而/言詭辭而出曰用我則可不用我則無亂其德)胡氏
　(公羊子曰稱國以殺何君漏言也易曰不出户庭無/咎何謂也子曰亂之所生則言語以爲階君不密則)
　(失臣臣不密則失身幾事不密則害成是以君子慎/密而不出也凡書殺者在上則稱君在下則稱氏在)
　(衆則稱人在㣲者則稱盜君與臣同殺則稱國今殺/處父者射姑耳君獨以漏言故亦預殺焉所以爲後)
　(世戒也或以處父爲侵官非歟曰人君用人失當則/其國必危凡立于朝者舉當諫君況身爲晉國之太)
　(傅邪若以爲侵官將相大臣非其人百官有司失其/職在位者當拱黙自全隂聽人主之所爲至於顛危)
　(而不救則將焉用彼相乎率天下臣子爲持禄容/身不忠之行以誤朝迷國者必此侵官之說矣)
　　附錄左氏(趙宣子於是始爲國政制事典正法罪/辟獄刑董逋逃由質要治舊洿本秩禮)
　　(續常職出滯淹旣成以授太傅陽子/太師賈佗使行諸晉國以爲常法)
閏月不告月猶朝于廟左氏(閏月不告朔非禮也閏以/正時時以作事事以厚生)
　(生民之道於是乎在矣不告/閏朔棄時政也何以爲民)公羊(不告月者何不告/朔也曷爲不告朔)
　(天無是月也猶者/何通可以已也)榖梁(閏月者附月之餘日也積分/而成於月也天子不以告朔)
　(而䘮事不數也猶/之爲言可以已也)胡氏(不告月者不告朔也不告朔/則曷爲不言朔也因月之虧)
　(盈而置閏是主乎月而有閏也故不言朔而言月占/天時則以星授民事則以節候寒暑之正則以氣百)
　(官脩其政於朝庶民服其事於野則主乎是焉耳矣/閏不可廢乎曰迎日推策則有其數轉璣觀衡則有)
　(其象歸竒於扐以象閏數也斗指兩辰之間象也象/數者天理也非人所能爲也故以定時成歳者唐典)
　(也以詔王居門終月者周制也班告朔於邦國不以/是爲附月之餘而弗之數也猶朝于廟者幸其不已)
　(之詞子貢欲去告朔之餼羊/子曰爾愛其羊我愛其禮)
　　　(案朱子曰古者天子常以季冬頒來歲十二月/之朔于諸侯諸侯受而藏諸祖廟月朔則以特)
　　　(羊告廟請而行之張氏曰所謂禀正朔也閏者/所以定四時成歲天子以爲月而頒之爲諸侯)
　　　(而不奉以告是輕正朔而慢時令也公榖以爲/附月之餘日又曰天子不以告朔此說已非而)
　　　(猶字之義諸傳皆以爲可止之詞大率皆譏其/舍大政而謹小禮獨胡氏以爲幸其不已之詞)
　　　(其說本於蘇氏以我愛其禮證之則此義精矣/○又案僖五年傳曰公旣視朔後此十六年公)
　　　(四不視朔皆同但告於廟則謂之告/朔因以聽治此月之政則謂之視朔)
　　附錄左氏(是年夏秦伯任好卒以子車氏之三子/爲殉皆秦之良也君子曰秦穆之不爲)
　　(盟主也宜哉/死而棄民)
七年春公伐邾三月甲戌取須句遂城郚(句公羊/作胊)左氏
　(公伐邾間晉難也取須句寘文公子焉非禮也注須/句魯之封内屬國也僖公反其君之後邾復滅之時)
　(邾文公子叛在魯故公使爲守須句大夫絶大皥之/祀以與鄰國叛臣故曰非禮郚魯邑在卞縣南因伐)
　(邾之師以城/之備邾難也)公羊(取邑不日此何以日内詞也使若/他人然注使若公春伐邾而去他)
　(人自以甲戌日取之内再取邑然後甚而日之也今/此一取而日故使若他人然所以深諱者扈之盟不)
　(見序并爲取邑故書遂/者甚其生事困極師衆)榖梁(不正其再取故謹而/日之也遂繼事也)
夏四月宋公王臣卒宋人殺其大夫(王榖/作壬)左氏(宋成公/卒昭公)
　(將去羣公子樂豫曰不可公族公室之枝葉也葛藟/猶能庇其本根故君子以爲比況國君乎此諺所謂)
　(庇焉而縱尋斧者也必不可不聽穆襄之族帥國人/以攻公殺公孫固公孫鄭于公宫六卿和公室樂豫)
　(舍司馬以讓公子卬昭公即位而塟書曰宋/人殺其大夫不稱名衆也且言非其罪也)胡氏(書/宋)
　(人者國亂無政非君命而衆人擅殺之也大/夫不名義繫於殺大夫而其名不足紀也)
　　　(案此條及八年司馬司城之書公羊以爲宋三/世内娶故三世無大夫此無据不可從榖梁以)
　　　(爲稱人以殺誅有罪也亦非左氏以爲衆則晉/殺三郤鄭盜殺三卿何乃悉書乎故胡氏皆不)
　　　(從陳氏以爲宋昭之大夫皆不名故公子卬蕩/意諸稱官子哀稱字以爲君無道也未知然否)
　　附錄(陳氏/例)陳氏(春秋有天下之辭焉有一國之辭/焉有一人之辭焉於晉靈公凡盟)
　　(會皆不序諸侯是天下之辭也於魯莊公凡會齊/皆書人是一國之辭也於魯桓公凡大夫將皆不)
　　(言大夫於宋昭公凡大夫/皆不名是一人之辭也)
戊子晉人及秦人戰于令狐晉先蔑奔秦(蔑公羊作昧/蔑下有以師)
(字/)左氏(秦康公送公子雍于晉穆嬴日抱太子以啼于/朝曰先君何罪其嗣亦何罪舍適嗣不立而外)
　(求君將焉寘此出朝則抱以適趙氏頓首於宣子曰/先君奉此子也而屬諸子曰此子也才吾受子之賜)
　(不才吾唯子之怨今君雖終言猶在耳而棄之若何/宣子與諸大夫皆患穆嬴且畏偪乃背先蔑而立靈)
　(公以禦秦師箕鄭居守趙盾將中軍先克佐之荀林/父佐上軍先蔑將下軍先都佐之及堇隂宣子曰我)
　(若受秦秦則賔也不受冦也旣不受矣而復緩師秦/將生心先人有奪人之心軍之善謀也逐㓂如追逃)
　(軍之善政也潛師夜起戊子敗秦師于令狐先蔑奔/秦士會從之先蔑之使也荀林父止之曰夫人太子)
　(猶在而外求君此必不行子以疾辭若何不然將及/弗聽注先蔑先還晉晉人始以逆雍出軍卒然變計)
　(立靈公故先蔑仍將下軍穆嬴襄夫人靈公母趙盾/廢嫡而外求君故貶稱人晉諱背先蔑而薄秦師以)
　(戰告不言出/在外奔也)公羊(此偏戰也何以不言師敗/績敵也注言勝負敵也)胡氏(程/氏)
　(以爲晉不謝秦秦納不正皆罪也故稱人晉懼秦之/不肯已而擊之是晉人爲志乎是戰者也故書及其)
　(貶之如此者使後世臣子慎於廢立之際不可忽也/治亂存亡繫國君之廢立事莫重於此矣而可以有)
　(誤乎奕者舉棊不定不勝其/耦況置君而可以不定乎)陳氏(春秋貴誼不貴惠/尚治不尚功託人)
　(之孤至於交戰是亦伐喪而已矣是故宋襄立齊孝/公戰于甗貶人之秦康公送晉公子雍戰于令狐貶)
　(人/之)
　　　(案秦晉之交兵又始於此十年有少梁北徴之/師十二年有河曲之戰宣元年二年有侵崇之)
　　　(報伐左氏本末獨詳公榖以先/蔑爲逃軍者蓋不知事實耳)
狄侵我西鄙左氏(公使告于晉趙宣子使因賈季問酆/舒且讓之酆舒問賈季曰趙衰趙盾)
　(孰賢對曰衰冬日之/日也盾夏日之日也)
秋八月公會諸侯晉大夫盟于扈(扈鄭/地)左氏(齊侯宋公/衞侯陳侯)
　(鄭伯許男曹伯會晉趙盾盟于扈晉侯立故也公援/至故不書所會凡會諸侯不書所會後也後至不書)
　(其國辟不敏也注公後會而及/其盟故不具列公侯及卿大夫)公羊(諸侯何以不序/大夫何以不名)
　(公失序也失序奈何諸侯不可使與公盟眣晉大夫/使與公盟也注以目通指曰眣文公爲諸侯所賤薄)
　(不見序故深諱/爲不可知之詞)榖梁(其曰諸侯略之也/注與公羊意同)胡氏(諸侯會/晉趙盾)
　(盟于扈爲晉侯立故也趙盾内専廢置其君外強諸/侯爲此盟其不名者見大夫之強諸侯不序見公之)
　(不及於會也文公怠惰事多廢緩旣約晉盟而復後/至故隱其不及罪公之不能自強於政治魯自是日)
　(益衰/矣)陳氏(垂隴書士縠而序諸侯此何以不序晉始/失伯也凡稱諸侯必前目而後凡也非凡)
　(詞者散/詞也)
　　　(案文公之編三會于扈皆止書諸侯左氏以十/五年盟扈書諸侯無能為也十七年會扈書諸)
　　　(侯無功也是則總稱諸侯者皆罪諸侯也此總/稱諸侯為公後至也諸國皆在公獨後至故諱)
　　　(公罪而歸責於諸侯若言諸侯無功然所以辟/公之不敏也趙子曰不書諸侯責公不早赴而)
　　　(自取其耻也胡氏從此公榖說雖小異亦可通/於左氏若陳氏則以不序諸侯爲不係之伯者)
　　　(之詞亦有見也○又案經書扈之盟會七此七/年十五年十七年宣九年成十六年昭二十七)
　　　(年及莊二/十三年)
冬徐伐莒公孫敖如莒涖盟左氏(徐伐莒莒人來請盟/穆伯如莒涖盟初穆)
　(伯娶于莒生文伯惠叔又聘于莒莒人辭則爲襄仲/聘焉至是如莒娶之叔仲惠伯成之使仲舍之公孫)
　(敖反/之)榖梁(前定之/盟不日)
　　附錄左氏(郤缺言於趙宣子曰日衞不睦故取其/地今已睦矣可以歸之八年春晉侯使)
　　(觧揚歸匡戚之田于衞且復致公壻池之封自申/至于虎牢之竟𫝊言趙盾所以能相幼主而盟諸)
　　(侯/)
八年春王正月○夏四月○秋八月戊申天王崩(襄王/也僖)
(九年即位在位三/十三年頃王立)○冬十月壬午公子遂會晉趙盾盟
于衡雍(衡雍鄭地/月五日)○乙酉公子遂會雒戎盟于暴(暴鄭/地)
　左氏(晉人以扈之盟來討襄仲會晉趙孟盟于衡雍/報扈之盟也遂會伊雒之戎書曰公子珍之也)
　(注伊雒戎將伐魯公子遂不及復君故專命與之/盟大夫出境有可以安國家者專之可也珍貴也)榖
　梁(疏再稱公子者若下文直言遂恐爲繼/事之詞兩名不辨故重言公子以詳之)胡氏(春秋/記約)
　(而志詳其書公子遂盟雒戎何詞之贅乎曰聖人謹/華夷之辨所以明族類别内外也雒邑天地之中而)
　(戎醜居之亂華甚矣再稱公子各日會正其/名與地以深别之者中國夷狄終不可雜也)
　　　(案内大夫特盟外大夫二公子遂會晉趙盾盟/衡雍季孫行父及晉郤犫盟于扈是也此皆權)
　　　(臣專行之事而此爲造端春秋於翟泉歴貶諸/國大夫而此無譏焉蓋不勝譏矣杜氏貴之之)
　　　(說/非)
公孫敖如京師不至而復丙戌奔莒左氏(穆伯如周弔/喪不至以幣)
　(奔莒從/己氏焉)公羊(其言如京師何遂公意也/何以不言出遂在外也)榖梁(不言所/至未如)
　(也未如則未復也未如而曰如不廢君命也未復而/曰復不專君命也其如非如也其復非復也唯奔莒)
　(之爲信故謹/而日之也)胡氏(其書不至而復者言敖無入使于/周之意惟己氏之欲從也夫以志)
　(徇氣肆行滛慾而不能爲之帥至於棄/其家國出奔而不顧此天下之大戒也)
　　　(案陸氏例曰還者事畢復者事未畢之詞公如/晉至河乃復仲遂至黄乃復公孫敖不至而復)
　　　(皆事未畢而復也榖梁以復爲事畢還爲事未/畢蓋誤倒其文也張氏曰容其復而復奔見魯)
　　　(之無政刑也又似以/復爲已到魯之文)
螽公羊(注勢奪於大/夫煩擾之應)
宋人殺其大夫司馬宋司城來奔左氏(宋襄夫人襄王/之姊也昭公不)
　(禮焉夫人因戴氏之族以殺襄公之孫孔叔公孫鍾/離及大司馬公子卬皆昭公之黨也司馬握節以死)
　(故書以官司城蕩意諸來奔效節於府人而出公以/其官逆之皆復之亦書以官皆貴之也注夫人昭公)
　(適祖/母)榖梁(其以官稱無君之詞也注鄭曰七年殺其/大夫此實無君也今殺其司馬無人君之)
　(徳耳無道之甚故稱/官以見其輕慢也)胡氏(初昭公欲去羣公子樂豫/以爲不可舍司馬以讓公)
　(子卬則卬固昭公之黨欲專宋政而昭公固欲以其/弟卬自衞也夫司馬掌兵之官不選衆舉賢以素有)
　(威望爲國人所畏服者使居其任乃欲寵其私昵鮮/有不亡者矣公子卬蕩意諸皆以官舉者見主兵者)
　(不能其官至於見殺守土者不能其官至/於出奔而其君不免失身見弑之禍矣)
　　　(案宋卿書官者三此司馬司城及司馬華孫也/程子曰宋王者後得自命官故獨宋卿書官然)
　　　(其餘不書官而此獨書官者左氏以爲不失節/啖子謂所謂節者人臣守節之節非符節之節)
　　　(也以二人能守官故/書官爾然胡氏不取)
　
　春秋會通卷十二
欽定四庫全書
　春秋會通卷十三　　　　　元　李廉　撰
　　文公
(周頃王/元年)九年春毛伯來求金左氏(毛伯衞來求金非禮/也不書王命未葬也)
　公羊(毛伯者何天子之大夫也何以不稱使當喪未/君也踰年矣何以謂之未君即位矣而未稱王)
　(也未稱王何以知其即位以諸侯之踰年即位亦知/天子之踰年即位也以天子三年然後稱王亦知諸)
　(侯於其封内三年稱子也踰年稱公矣則曷爲於其/封内三年稱子緣民臣之心不可一日無君緣終始)
　(之義一年不二君不可曠年無君緣孝子之心則三/年不忍當也王者無求繼文王之體守文王之法度)
　(文王之法無求/而求故譏之也)榖梁(求車猶可/求金甚矣)胡氏(何以不稱使當/喪未君也非特)
　(謹天下之通喪所以示後世大臣/當秉國政不可擅權之法戒也)
夫人姜氏如齊左氏(注歸/寧也)
二月叔孫得臣如京師辛丑葬襄王
　　　(案杜氏以爲天王之喪諸侯不得越竟奔喪脩/服於國卿共弔送之禮旣葬卒哭而除凶故以)
　　　(此爲得禮胡氏不取陳氏曰前年公子遂如晉/葬襄公今年得臣如京葬襄王是夷周於晉也)
　　　(此說/得之)
晉人殺其大夫先都○三月夫人姜氏至自齊左氏(注/曰)
　(告于廟正義蘇氏曰夫人歸寧書至唯有此/耳餘不書者或禮儀不備或淫縱不告廟也)胡氏(夫/人)
　(與君敵體同主宗廟之事出必告行反必告至則書/于策然適他國者或曰享或曰會或曰如衆矣未有)
　(致之者則其行非禮以不致見其罪也出姜如齊以/寧其父母於禮得矣其致者非特以告廟書耳夫人)
　(初歸豈其不告爲文公越禮故削而不書示誅意之/法矣今此書至者又以見小君之重也夫承祭祀以)
　(爲宗廟主一國之母儀而可以揺動乎出姜至是蓋/不安於魯故至而特書以示防微杜漸之意其爲世)
　(慮深/矣)
晉人殺其大夫士縠及箕鄭父左氏(夷之蒐晉侯將登/箕鄭父先都而使)
　(士縠梁益耳將中軍先克曰狐趙之勲不可廢也從/之先克奪蒯得田于堇隂故箕鄭父先都士穀梁益)
　(耳蒯得作亂使盜殺先克晉人殺先/都梁益耳又殺箕鄭父士縠蒯得)胡氏(稱人以殺/者國亂無)
　(政衆人擅殺之稱也何以知其非討賊之詞書殺其/大夫則知之矣三大夫皆強家也求專晉不得挾私)
　(怨以作亂而使賊殺其中軍佐則固有罪矣曷爲不/去其官當是時晉靈初立主幼不君政在趙盾而中)
　(軍佐者盾之黨也若獄有所歸則此三人者獨無可/議從末減乎而皆殺之是大夫專生殺而政不自人)
　(主出也故不稱國討不去其官而箕鄭父書及示後/世司賞罰者必本忠恕無有偏黨之意其義精矣)
　張氏(凡殺二大夫或三人不書及者其辠均也書及/者因殺是人而并及之也所以著罪輕而不當)
　(殺/矣)
楚人伐鄭公子遂會晉人宋人衞人許人救鄭左氏(范/山)
　(言於楚子曰晉君少不在諸侯北方可圖也楚子師/于狼淵以伐鄭囚公子堅公子尨及樂耳鄭及楚平)
　(公子遂會晉趙盾宋華耦衞孔達許大夫救鄭不及/楚師卿不書緩也以懲不恪注公子遂獨不在貶者)
　(諸魯事自非指爲其國襃貶則皆從國/史不同之於他國此春秋大意他放此)胡氏(案左氏/則狼淵)
　(伐鄭是貪得無故慿陵諸夏之兵也故楚子親將貶/而稱人晉宋衞皆國卿也何以貶而稱人救而不及)
　(楚師欲以懲不恪也晉主夏盟不在諸侯以啟狄心/誰之過乎故書救而稱人以罪趙盾之不能折衝消)
　(患爲夷狄/之所窺也)
　　　(案中國之救鄭凡四齊桓救於莊之二十八年/晉景救於成之六年七年及此年之救皆以楚)
　　　(故也楚自城濮以來十五年不敢窺中國者以/文襄之烈尚存也今狼淵之師正其嘗試中國)
　　　(之時而趙盾不能防㣲杜漸故使之得志於鄭/得志於陳明年而有厥貉之次矣陳氏曰晉遂)
　　　(不競而楚莊伯也春秋重貶/之志楚莊伯事之權輿歟)
　　附錄(左氏/楚事)左氏(夏楚侵陳克壺口以其服於晉也/秋楚公子朱自東夷伐陳陳人敗)
　　(之獲公子茷陳/懼乃及楚平)
夏狄侵齊○秋八月曹伯襄卒○九月癸酉地震左氏
　(注地道安静以/動為異故書)公羊(地震者何動地也何以書記異/也注傳先言動者喻若物之動)
　(地以曉人也地動象隂為/陽行公子遂專政所致)榖梁(震動也地不震者也/震故謹而日之也注)
　(大臣盛將/動有所變)
　　　(案地震五此年及襄十六昭十九二十三哀三/年也周語伯陽父曰夫天地之氣不失其序若)
　　　(過其序民之亂也陽伏而不能出隂遁而不能/烝於是有地震孔晁曰陽氣伏於隂下見廹於)
　　　(隂故不能升以至於地動張氏曰隂盛陽/㣲之異也胡氏獨闕此條解不知通何例)
冬楚子使椒來聘(椒榖/作萩)左氏(楚子越椒來聘執幣傲叔/仲惠伯曰是必滅若敖氏)
　(之宗傲其先君神弗福也注稱君以使大/夫其禮詞與中國同椒不書氏史略文)公羊(楚無/大夫)
　(此何以書始有大夫也始有大夫則何以不氏/許夷狄者不一而足也注不可卒備故且以漸)榖梁
　(楚無大夫以其/來我襃之也)胡氏(楚僭稱王春秋之始獨以號舉/夷狄之也中間來聘改而書人)
　(漸進之矣至是其君書爵其臣書名而稱使遂與諸/侯比者是以中國之禮待之也所謂謹華夷之辨内)
　(諸夏而外四夷義安在乎曰吳楚聖賢之後見周之/弱王靈不及僭擬名號此乃夏而變於夷者也聖人)
　(重絶之夫春秋立法謹嚴而宅心忠恕嚴於立法故/僭號稱王則深加貶黜比之夷狄以正君臣之義恕)
　(以宅心故内雖不使與中國同外亦不使與夷狄等/思善悔過向慕中國則進之而不拒此慎用刑重絶)
　(人之/意也)張氏(伐鄭而聘魯亦逺/交近攻之意也)
　　　(案秦自韓戰稱伯至殽而狄之楚自盂會稱子/至圍宋復人之晉文襄之盛秦楚未嘗得以爵)
　　　(通也至是椒聘書子術聘書伯雖/曰能聘而中國之無伯亦可見矣)
秦人來歸僖公成風之襚左氏(禮也諸侯相弔賀也雖/不當事茍有禮焉書也)
　(以無忘/舊好)榖梁(秦人弗夫人之也即外/之弗夫人而見正焉)胡氏(秦人歸襚/而曰僖公)
　(成風者非兼襚也亦猶平王來賵仲子而謂之惠公/仲子爾仲子惠公之妾也然則風氏亦莊公妾曷不)
　(書莊公成風乎曰寵愛仲子以妾為妻者惠公也故/書惠公仲子所以正後世之為人夫者當明夫道)
　(不可亂嫡妾之分以卑其身尊崇風氏立為夫人者/僖公也故書僖公成風所以正後世之為人子者當)
　(明子道不可行僭亂之禮以/賤其父聖人垂誡之義明矣)陳氏(其曰僖公成風/脩春秋之辭也)張
　氏(當是時秦楚交聘中國秦欲伐晉而歸襚于魯猶/楚欲圖北方而使椒來聘豈古者明王慎德四夷)
　(咸賔之/比哉)
　　　(案僖公成風公羊杜氏以為兼襚其說與胡/氏異秦稱人而不稱使書法與荆人來聘同)
葬曹共公
十年春王三月辛卯臧孫辰卒張氏(臧文仲自莊公末/已與聞國政蓋魯)
　(之名大夫也而四十餘年間國政多疵文公尢甚由/其知栁下惠之賢而不與立故夫子譏其竊位而不)
　(仁之辠蔽/賢為首也)
夏秦伐晉左氏(春晉人伐秦取少梁/夏秦伯伐晉取北徴)公羊(注謂之秦者/起令狐之)
　(戰敵均不敗晉先昧以師奔秦可/以足矣而猶不知止是以外之)胡氏(說者謂秦伐/晉以國書伐)
　(蓋闕文者據左氏少梁北徴之師兩國相攻無他得/失言之也然晉取少梁事不經見固未可據秦以狄)
　(書者程氏謂晉舍嫡嗣而外求君罪也旣而悔之正/矣秦不顧義理是非惟以報復為事則夷狄之道世)
　(以此狄秦義固然矣或者猶有深許晉人悔/過能改終不遂非之意故重貶秦伯以見乎)陳氏(狄/秦)
　(也歸襚來聘秦習於禮矣則其狄之何楚之伯秦之/力也自滅庸以後秦為楚役自晉主夏之盟舍秦無)
　(加兵於晉者也會于夷儀之嵗秦晉成而不結又明/年盟于宋而南北之勢成楚子曰釋齊秦他國請相)
　(見也是戰國之萌也於次國風退秦於魏唐之後於/序書係秦於周末於作春秋由韓原之後秦師無君)
　(大夫皆夫子所以深致意於秦也吾聞用夏變夷矣/未聞變於夷者也於是狄秦夏之變於夷秦人為之)
　(也又三十年而狄鄭又五十年/而狄晉狄鄭猶可也狄晉甚矣)張氏(春秋書兵辠其/報復不已而狄)
　(之者三晉/秦鄭也)
　　　(案秦以國稱杜氏以為告詞略者固無義理其/狄秦之說諸傳皆同而所以狄秦其說亦㣲異)
　　　(胡氏以為重貶秦以許晉人之悔過若以此義/推之則杜氏所謂貶四國大夫以尊秦者亦有)
　　　(此理矣此二事正相對也但推尋事迹則張/氏說正而陳氏亦得意外之意皆可参通)
楚殺其大夫宜申左氏(子西與子家謀弑穆王王/聞之殺鬬宜申及仲歸)胡氏
　(案左氏則是討弑君之賊也曷為稱國以殺又書其/官而不曰楚人殺宜申乎曰穆王者即楚世子商臣)
　(也而春秋/之義㣲矣)
自正月不雨至于秋七月○及蘇子盟于女栗左氏(頃/王)
　(立故也注蘇子周卿士頃王/新立故與魯盟親諸侯也)張氏(不書公以盟天子/之大夫諱之也)
　　　(案此盟不出主名趙子張氏皆以為諱與天子/大夫盟故不書公公榖胡氏無傳不知用何例)
　　　(考之春秋如髙傒處父等諱公之盟上皆書日/故榖梁曰卑者之盟不日此亦不日又似難通)
　　　(若以推之及宋人盟宿之例則/魯以㣲者盟王臣其罪轉大矣)
冬狄侵宋○楚子蔡侯次于厥貉(厥公/作屈)左氏(陳侯鄭伯/會楚子于)
　(息冬遂及蔡侯次于厥貉將以伐宋宋華御事曰楚/欲弱我也先為之弱乎乃逆楚子勞且聽命遂道以)
　(田孟諸宋公為右盂鄭伯為左盂文之無畏為左司/馬宋公違命無畏抶其僕注陳鄭及宋三君失位降)
　(爵故不列於/諸侯不書)胡氏(楚滅江六平陳與鄭於是乎為伐/宋之舉次于厥貉凡伐而次者其)
　(次為善次而伐者其次為貶齊師次陘脩文告以威/敵善之也故上書伐楚以著其美楚次厥貉藏禍心)
　(以慿夏貶之也故下書伐麇以著其罪當是時陳鄭/宋皆從楚矣獨書蔡侯何哉鄭失三大夫俟救而不)
　(及陳獲公子茷而懼宋方有狄難蓋有不得已者非/所欲也蔡無四竟之虞則是得已不己志在從夷狄)
　(矣故削三國書蔡侯/見其棄諸夏之惡也)陳氏(外會未有言次者此其言/次何以楚之圖伯而未集)
　(也晉雖不競君大夫數會而不序春秋重絶晉也會/于息宋陳鄭嘗從楚矣已而為新城之盟則楚子猶)
　(未得志於宋陳鄭也於是息會不書書及/蔡次厥貉用見楚之未得志於諸侯也)
　　　(案春秋書伐而次者伐楚次陘是也以例推之/則晉悼之伐鄭次鄫亦為善之矣書次而伐者)
　　　(次厥貉伐麇是也以例推之則齊衞三次以伐晉/亦為貶之矣宋陳鄭不書之說胡氏陳氏皆得)
　　　(之以下文沓棐之會新城之盟觀之則諸侯之不/忘晉可知矣故免其從夷之罪也杜氏說非楚)
　　　(自盂以來未嘗以爵書今次而書爵伐而書/爵中國無伯也以為無異於宋襄之時也)
十有一年春楚子伐麇左氏(厥貉之會麇子逃歸楚子/伐麇成大心敗麇師于防)
　(渚潘崇復伐/麇至于錫穴)陳氏(楚初書/君將也)張氏(楚侵伐書子始/此益強盛也)
　　　(案傳言麇子逃歸而經不書以其/逃楚也與鄭陳之逃齊晉異矣)
夏叔彭生會晉郤缺于承匡(承匡宋地左氏本或作/叔仲陸氏曰仲衍字)左
　氏(叔仲惠伯會郤缺于承匡謀諸侯之/從於楚者注陳鄭宋也惠伯叔牙孫)
　　　(案内大夫特會外大夫五會郤缺承匡高固無/婁荀首于榖士匄于柯荀躒適歴是也此為大)
　　　(夫特相會之始胡氏於此無傳而特發傳於無/婁之下不知其意若何得非以此為伯令而所)
　　　(謀亦出/於公歟)
秋曹伯來朝左氏(曹文公來朝即/位而來見也)
公子遂如宋左氏(襄仲聘于宋且言司城蕩意諸/而復之因賀楚師之不害也)
　　　(案魯聘宋者八始於此年成五年蔑九年行父/襄二年豹二十八年宿三十年弓昭十一年弓)
　　　(二十五/年婼)
狄侵齊冬十月甲午叔孫得臣敗狄于鹹(鹹魯/地)左氏(鄋/瞞)
　(侵齊遂伐我公卜使得臣追之吉獲長狄僑如富父/終甥摏其喉以戈殺之埋其首於子駒之門以命宣)
　(伯初宋武公之世獲長狄緣斯晉之滅潞也獲僑如/之弟焚如齊襄公之二年王子成父獲其弟榮如衞)
　(人獲其季弟簡如鄋瞞由是遂亡注鄋瞞防/風氏後葢長三丈漆姓見魯語孔子對吳使)公羊(長/狄)
　(也兄弟三人一者之齊一者之魯一者之晉其言敗/何大之也其日何大之也其地何大之也何以書記)
　(異也注考異/郵曰長百尺)榖梁(長狄弟兄三人佚宕中國瓦石不/能害叔孫得臣射其目身横九畝)
　(斷其首而載之眉見於/軾注九畝五丈四尺)胡氏(左氏以為長狄而劉敞/以為非夫春秋正名之)
　(書其稱狄也或曰狄或曰白狄或曰赤狄其稱戎也/或曰戎或曰山戎或曰姜戎或曰陸渾之戎不别其)
　(種類書之于䇿/後亦無所考矣)
十有二年春王正月郕伯來奔(郕公/作盛)左氏(郕太子朱儒/自安於夫鍾)
　(國人弗徇郕伯卒郕人立君太子以夫鍾與郕邽來/奔公以諸侯逆之非禮也故書曰郕伯來奔不書地)
　(尊諸/侯也)公羊(失地之君也何以/不名兄弟亂也)張氏(常山劉氏曰大子/當立郕人豈得而)
　(絶之故書曰郕伯來奔/春秋大居正之法也)
把伯來朝左氏(把桓公來朝始朝公也且請絶叔姬/而無絶昬公許之注復伯爵舍夷禮)榖
　梁(注把僖二十七年稱子/今稱伯蓋時王所進)
二月庚子子叔姬卒左氏(不言把絶也書叔姬言非女/也注既嫁成人雖見出棄猶)
　(以恩録其卒既許其絶故/不言杞未嫁而卒不書)公羊(此未適人何以卒許/嫁矣婦人許嫁字而)
　(笄之死則以成人之喪治之其/稱子何貴也其貴奈何母弟也)
　　　(案子叔姬左氏以為已嫁于杞而遭出公榖皆/以為許嫁蓋適人則必係國此無所係左氏非)
　　　(也其稱子者文公女所以别於先君之子也公/榖以為姊妹者非陳氏云已許嫁於杞把伯來)
　　　(朝請絶叔姬復/求其次此說通)
夏楚人圍巢(巢吳楚間小國廬江/六縣東有居巢城)左氏(楚令尹大孫伯/卒成嘉為令尹)
　(羣舒叛楚夏子孔執舒/子平及宗子遂圍巢)
秋滕子來朝左氏(滕昭公來朝/亦始朝公也)
秦伯使術來聘(術公/作遂)左氏(秦伯使西乞術來聘且言將/伐晉襄仲辭玉曰君不忘先)
　(君之好照臨魯國鎮撫其社稷重之以大器寡君敢/辭玉對曰不腆敝器不足辭也主人三辭賔答曰寡)
　(君願徼福于周公魯公以事君不腆先君之敝器使/下臣致諸執事以為瑞節要結好命所以藉寡君之)
　(命結二國之好是以敢致之襄仲曰不/有君子其能國乎國無陋矣厚賄之)公羊(秦無大以/夫此何)
　(書賢繆公也何賢乎/繆公以為能變也)張氏(此足以見秦人以賄結魯/而魯亦厚賄答之賔主相)
　(與以貨利而坐視伯主之受兵比/事以書不待貶絶而惡自見也)
冬十有二月戊午晉人秦人戰于河曲左氏(秦為令狐/之役故秦)
　(伯伐晉取羈馬晉人禦之趙盾將中軍從秦師于河/曲上軍佐臾駢曰秦不能久請深壘固軍以待之從)
　(之秦伯謂士會曰若何而戰對曰趙氏新出其屬曰/臾駢必實為此謀將以老我師也趙有側室曰穿晉)
　(君之壻也有寵而弱不在軍事好勇而狂且惡臾駢/之佐上軍也若使輕者肆焉其可戊午秦軍掩晉上)
　(軍趙穿追之不及怒曰我不知謀將獨出乃以其屬/出宣子曰秦獲穿也獲一卿矣秦以勝歸我何以報)
　(乃皆出戰交綏秦夜戒晉師曰兩君之士皆未憖也/明日請相見也臾駢曰使者目動而言肆懼我也將)
　(遁矣薄諸河必敗之胥甲趙穿當軍門呼曰死傷未/收而棄之不惠也不待期而薄人於險無勇也乃止)
　(秦師夜遁復/侵晉入瑕)公羊(此偏戰也何以不/言師敗績敵也)榖梁(不言及秦/晉之戰已)
　(亟故略之也注亟數也夫戰必有曲直以一/人主之二國戰鬬數曲直不可得詳故略之)胡氏(秦/伯)
　(親將晉上卿趙盾禦之其稱人何為令狐之役故也/秦納不正遂非積忿晉不謝秦潛師禦之是以暴兵)
　(連禍至此極也凡戰皆以主人及客者處已之道寡/怨之方王者之事其不書晉及何也前年秦師來伐)
　(晉不言戰者晉已服矣故狄秦而免晉今又為此役/則秦曲甚矣故不以晉為主惟動大衆從秦師不奉)
　(詞令以正之也故貶而/稱人此輊重之權衡也)陳氏(秦晉亟戰而楚君將稱/君矣此秦伯晉趙盾也)
　(曷為貶稱人亟戰/也不言及略之也)
　　　(案此條不言及無曲直之/詞不言敗無勝負之詞)
季孫行父帥師城諸及鄆左氏(書時也注鄆莒魯所爭/者以其逺偪外國故帥)
　(師城/之)榖梁(稱帥師言/有難也)
　　　(案莒魯爭鄆始此鄆魯之東鄆今鄆州須城縣/也九年楚公子嬰齊伐莒入鄆襄十二年季孫)
　　　(宿救台遂入鄆至昭元年取鄆其秋叔弓疆鄆/田莒人愬晉者即此至昭二十五年齊侯取鄆)
　　　(以居公二十九年鄆潰此一鄆之始終也其成/四年城鄆以備晉任公輔以為魯西竟廩丘縣)
　　　(邑/)
十有三年春王正月○夏五月壬午陳侯朔卒○邾子
蘧蒢卒左氏(邾文公卜遷于繹史曰利於民而不利於/君邾子曰茍利於民孤之利也遂遷于繹)
　(五月卒君/子曰知命)
自正月不雨至于秋七月世室屋壞(世左榖/皆作大)左氏(大室/之屋)
　(壞書不/共也)公羊(世室者何魯公之廟也周公稱太廟魯/公稱世室羣公稱宫此魯公之廟也曷)
　(為謂之世室世室猶世室也世世不毁也周公何以/稱太廟于魯封魯公以為周公也周公拜乎前魯公)
　(拜乎後曰生以飬周公死以為周公主然則周公之/魯乎曰不之魯也封魯公以為周公主然則周公曷)
　(為不之魯欲天下之一乎周也魯祭周公何以為牲/周公用白牡魯公用騂犅羣公不毛魯祭周公何以)
　(為盛周公盛魯公燾羣公廩世/室屋壊何以書譏久不脩也)榖梁(譏不脩也大室猶世/室也禮宗廟之事君)
　(親割夫人親舂敬之至也為社稷之主而先君之廟/壊極稱之志不敬也注極稱之者不依違其文也)
　胡氏(世室魯公之廟也書世室屋壊譏久不脩也何/以知其久乎自正月不雨則無壊道也不雨凡)
　(七月而先君之廟壊不恭甚矣凡此皆志文公怠/慢不謹事宗廟以致魯國衰削之由垂誡切矣)
　　　(案此條胡氏從公榖皆以為魯公稱世室明堂/位亦曰魯公之廟文世室也而習左氏者以為)
　　　(伯禽廟當舉號諡故以為太廟之室而曰此周/公之廟也然春秋嘗書大事于太廟此則不書)
　　　(太廟而書大室故未/可以為周公廟也)
冬公如晉衞侯會公于沓狄侵衞十有二月己丑公及
晉侯盟(己丑十一/月十一日)公還自晉(公榖無/公字)鄭伯會公于棐(棐/鄭)
(地公/作斐)左氏(公如晉朝且尋盟衞侯會公于沓請平于晉/公還鄭伯會公于棐亦請平于晉公皆成之)
　(鄭伯與公宴子家賦鴻鴈季文子/曰寡君未免於此子家賦載馳)公羊(還者何善詞/也何善爾徃)
　(黨衞侯會公于沓至得與晉侯盟反黨鄭伯會公于/斐故善之也注黨所也所猶時齊人語也文公前扈)
　(之盟不見序後能救鄭之難一出三為/諸侯所榮故加録於其還時皆深善之)榖梁(自晉事/畢也)
　　　(案還例四已見莊八年還復之例已見前公孫/敖如京下當從陸氏之說其榖梁以還為未畢)
　　　(事者失之沓棐之會乃衞鄭不忘晉伯而介魯/以求通觀鴻鴈載馳之賦其情可見矣於此見)
　　　(厥貉之從楚非其本心而新城之書同乃同心/外楚也厥貉之不書三國於此可見此條公羊)
　　　(得/之)
十有四年春王正月公至自晉張氏(案公羊之言有/舍爵䇿勲之意)
邾人伐我南鄙叔彭生帥師伐邾左氏(邾文公之卒也/公使弔焉不敬)
　(邾人來討伐我南/鄙故惠伯伐邾)
夏五月乙亥齊侯潘卒(昭/公)○六月公會宋公陳侯衞侯
鄭伯許男曹伯晉趙盾癸酉同盟于新城(新城/宋地)左氏(從/於)
　(楚者服且謀邾也注從楚者/陳鄭宋謀邾謀納㨗菑也)公羊(注盟下日者刺諸/侯㣲弱信在趙盾)
　(疏言信任在於趙盾若如盟日定/否趙盾制之然是以下日以近之)榖梁(同者有同也/同外楚也)
　胡氏(同盟于新城同外楚也其曰同者志諸侯同欲/非強之也而宋公陳侯鄭伯在焉則知楚次厥)
　(貉三國雖從誠有弗獲已者削而不書蓋恕之也蔡/不與盟果有背華即夷之實矣夷考晉楚行事未有)
　(以大相逺也而春秋與奪如此者荆楚僭王若與同/好陵蔑中華是將代宗周為共主君臣之義滅矣可)
　(不謹/乎)陳氏(向也扈之盟不序諸侯此其復序何諸夏/之志也晉救江無功救鄭無功與秦亟戰)
　(而楚寖強交聘于中國得蔡次厥貉矣而晉遂不競/於是公朝晉衞侯來會公還自晉鄭伯來會諸夏之)
　(懼甚矣汲汲於晉而為此盟如之何勿序也以諸夏/之汲汲於晉也而徒以趙盾主是盟書曰同盟同衆)
　(辭也自幽以來未之有也則/不予晉以主是盟之辭也)
　　　(案榖梁䟽除二幽同尊周外同外楚之盟十有/四而傳獨於新城斷道雞澤平丘發傳者此為)
　　　(外楚之始而舉斷道以包上下則清丘蟲牢馬/陵于蒲于戚柯陵虚朾之類省文可知至雞澤)
　　　(復發傳者楚人轉盛中國外之彌甚故更發之/則戲亳城重丘亦其義也平丘又重發外楚之)
　　　(文者平丘以下中國㣲弱外楚之事止矣故/發傳以終之也○又案書日說見雞澤下)
秋七月有星孛入于北斗左氏(周内史叔服曰不出七/年宋齊晉之君皆將死)
　(亂注孛彗也旣見而移入/北斗非常所有故書之)公羊(記異/也)榖梁(孛之為言/猶茀也其)
　(曰入北斗斗有環域也注據/孛于大辰及東方皆不言入)胡氏(孛者惡氣所生暗/亂不明之貌也入)
　(于北斗者斗有環域天之三辰綱紀星也宋先代之/後齊晉天子方伯中國紀綱彗者所以除舊布新也)
　(禎祥妖孽随其所感先事而著後三年宋弑昭公又/二年齊弑懿公又二年晉弑靈公此三君者皆違道)
　(失德而死于亂符叔服之言天/之示人顯矣史之有占明矣)
　　　(案星孛三此年及/昭十七哀十三年)
公至自會○晉人納㨗菑于邾弗克納左氏(晉趙盾以/諸侯之師)
　(八百乗納㨗菑于邾邾人辭曰齊出貜且長/宣子曰辭順而弗從不祥乃還餘見胡氏)公羊(其/言)
　(弗克納何大其弗克納也晉郤缺帥師革車八百乗/以納㨗菑于邾婁力沛若有餘邾婁人言曰㨗菑晉)
　(出也貜且齊出也子以其指則㨗菑也四貜且也六/子以大國壓之則未知齊晉孰有之也貴則皆貴矣)
　(雖然貜且也長郤缺曰非吾力不能納也義實不爾/克也引師而去之故君子大其弗克納也此晉郤缺)
　(其稱人何貶曷為貶不與大夫專廢置君也曷為不/與實與而文不與文曷為不與大夫之義不得專廢)
　(置君/也)榖梁(是郤克也其曰人㣲之也何為㣲之長轂/五百乗緜地千里過宋鄭滕薛夐入千乗)
　(之國欲變人之主至城下然後知何知之晩也弗克/納未伐而曰弗克何也弗克其義也㨗菑晉出也貜)
　(且齊出也貜且正/也㨗菑不正也)胡氏(邾文公元妃齊姜生定公二/妃晉姬生㨗菑文公卒邾人)
　(立定公㨗菑奔晉趙盾以諸侯之師八百乗納㨗菑/于邾邾人辭曰齊出貜且長宣子曰非吾力不能納)
　(也義實不爾克也引師而去之故君子善之而書弗/克納也在易同人之九四曰乘其墉弗克攻吉象曰)
　(乗其墉義弗克也其吉則困而反則也其趙盾之謂/矣聖人以改過為大過而不改將文過以遂非則有)
　(怙終之刑過而能改不貳過以逺罪則有遷善之美/其曰弗克納見私欲不行可以為難矣然則何以稱)
　(人大夫而置諸侯非也聞義能徙故/為之諱内以諱為貶外以諱為善)張氏(陸淳曰書/㨗菑與小)
　(白去疾同廢置諸侯王者之事人臣專之辠莫大焉/夫子善其聞義能徙故為之諱凡事不合理而心可)
　(嘉者皆以/諱為善)
　　　(案此條三傳之義皆同但公榖以為郤缺郤克/者失之正義曰㨗菑不言邾者下有于邾之文)
　　　(猶納子糾不言齊者上有伐齊之文也頓子北/燕伯舊是國君故稱其國納衞世子蒯瞶于戚)
　　　(者以上下無衞/文故稱國也)
九月甲申公孫敖卒于齊左氏(穆伯之從己氏也魯人/立其子文伯榖穆伯生)
　(二子於莒而求復文伯以為請復三年而盡室以復/適莒文伯卒立其弟惠叔難穆伯請重賂求復惠叔)
　(以為請許之將來九月/卒于齊告喪請葬弗許)張氏(特書卒于齊見其俯仰/愧怍無所容于天地之)
　(間死而無所/寧其身也)
齊公子商人弑其君舍左氏(子叔姬配齊昭公生舍叔/姬無寵舍無威公子商人)
　(驟施於國而多聚士盡其家貸於公有司以繼之五/月昭公卒舍即位秋七月齊商人弑舍而讓元元曰)
　(爾求之久矣我能事爾爾不可使多蓄憾將免我乎/爾為之齊人定懿公使來告難故書以九月公子元)
　(不順懿公之為政也/終不曰公曰夫己氏)公羊(此未踰年之君也其言弑/其君舍何也已立之已殺)
　(之成死者而/賤生者也)榖梁(成舍之為君所以重商人之弑也/商人其不以國氏何也不以嫌代)
　(嫌也舍之不日何/也未成為君也)胡氏(州吁弑君則以國氏商人獨/稱公子何也以國氏者累及)
　(乎上稱公子者誅止其身夫州吁寵愛有匹嫡奪正/之漸莊公飬成其惡而莫之禁戒至於弑逆則有以)
　(致之矣故曰以國氏者累及乎上叔姬無寵舍無威/商人心知其孤危寡特可以取而代也於是驟施於)
　(國而多聚士然則商人弑逆出其身之所為而非昭/公有以致之也故曰稱公子者誅止其身舍未踰年)
　(而成之為君所以/重商人之弑也)
宋子哀來奔左氏(宋高哀為蕭封人以為卿不義宋公/而出遂來奔書曰宋子哀來奔貴之)
　(也注大夫奔例書名氏貴其不食汚君之/祿辟禍逺也高哀仕於蕭國被擢為卿)胡氏(書曰/子哀)
　(貴之也易曰幾者動之㣲吉之先見者也君子見幾/而作不俟終日宋子哀有焉昔㣲子去紂列於三仁)
　(之首子哀不立於危亂之邦而春秋書字謂能貴愛/其身以存道也若偷生避禍而去國出奔亦何取之)
　(有/)張氏(自宋昭公在位始終無一善事可稱大臣死/禍出奔者相繼獨子哀潔身而去不蹈隕身)
　(濡尾之悔觀蕩意諸再歸而卒不免則/子哀豈非既明且哲哉故書字以與之)
　　　(案子哀之為襃左氏胡氏張氏同蓋左氏事迹當/可考也公榖皆以為失其氏族故無解書子例)
　　　(與子突季/子高子同)
冬單伯如齊齊人執單伯齊人執子叔姬左氏(襄仲請/以王寵)
　(求昭姬于齊曰殺其子焉用其母請受而/罪之冬單伯如齊齊人執之又執子叔姬)公羊(執者/曷為)
　(或稱行人或不稱行人稱行人而執者以/其事執也不稱行人而執者以已執也)胡氏(齊君/舍魯)
　(之甥也商人弑舍固忘魯矣魯使單伯如齊齊人意/欲辱魯故執單伯并執子叔姬而誣之以罪不稱行)
　(人公羊所謂以已執之者也子叔姬齊君舍之母也/弑其君執其母皆商人所為而以為齊人執之何也)
　(啇人弑舍之罪已顯而齊人黨賊之惡未彰商人驟/施於國而多聚士是以財誘齊國之人而濟其惡也)
　(齊人懐商人之私惠忘君父之大倫弑其君而不能/討執其母而莫之救則是舉國之人皆有不赦之罪)
　(也假有人焉正色而立於朝誰敢致難其君與執其/母而不之顧乎故聖人書曰齊人執子叔姬所以窮)
　(逆賊之黨與而治之也其討罪之㫖/嚴矣故曰春秋成而亂臣賊子懼)
　　　(案單伯之為魯大夫詳見莊元年杜氏以為王/臣者固失之而公榖於此條皆以為魯使單伯)
　　　(送叔姬于齊單伯淫乎叔姬故齊執之此又不/知單伯如齊之事而傳聞於齊人誣單伯之語)
　　　(是以致此謬耳昭姬本末左氏得之而胡氏之/說則本於劉質夫蓋程子之精意也張氏曰單)
　　　(伯自莊元年至今已七十餘年未必一人或其/子若孫與趙子曰近年有孫濟者歴典十餘郡)
　　　(年近百嵗猶更娶妻況古人/夀長乎不爾則父子也)
　　附錄左氏(其年春頃王崩周公閱與王孫蘇爭政/故不赴凡崩薨不赴則不書禍福不告)
　　(亦不書懲/不敬也)左氏(其年楚莊王立公子燮/鬭克作亂廬戢黎殺之)
(周匡王/元年)十有五年春季孫行父如晉左氏(為單伯與子/叔姬故也)
　張氏(魯不能閒暇政刑以義討齊反因晉以求於齊/行父為大夫不能請討弑君之賊晉為盟主不)
　(能奉天討/皆罪也)
三月宋司馬華孫來盟左氏(宋華耦來盟其官皆從之/書曰宋司馬華孫貴之也)
　(公與之宴辭曰君之先臣督得罪於宋殤公名在諸/侯之策臣承其祀其敢辱君請承命於亞旅魯人以)
　(為敏疏仲尼貴其官/從君子嗤其失辭)榖梁(司馬官也其以官稱無君/之詞也來盟者何前定也)
　(不言及者以國與之也注擅權專國不君其君上司/城司馬皆不名而此名者以華孫奉使出盟為好於)
　(我故書官以見/專錄名以存善)胡氏(司馬主兵之官稱華孫者自督/弑殤公諸侯受賂失賊不討使)
　(秉宋政及其後世繼掌兵權春秋之所禁者故傳載/其承命亞旅之言而經書曰宋司馬華孫來盟其曰)
　(華孫猶季孫叔孫仲孫臧孫之類不書名者義不係/於名也不稱使以是專行為無君矣孟子曰所謂故)
　(國者非謂其有喬木有世臣之謂也春秋此義其欲/後世以賢者之類功臣之胄為世臣然後委之以政)
　(乎/)
　　　(案胡氏於華孫之事主榖梁說左氏者以為華/孫能具威儀備官屬合於卿行旅從之禮所以)
　　　(敬事而自重故貴之此已非春秋之義而公羊/拘於三世無大夫之說陳氏又拘於宋昭公大)
　　　(夫不名之說殊無善惡分别皆不可從獨張氏/用高郵孫氏曰昭公闇亂國事廢弛大臣外奔)
　　　(耦懼鄰國因間以謀其國於是請來盟以結好/而紓難宋大夫書於經多矣惟三人以官舉又)
　　　(皆在昭公之世豈非節義之士因世亂而後顯/歟其來出於自請故不書使結好合於事宜能)
　　　(其官也此說似明前程子之論司馬司城合而/參之屈完高子來盟書法亦通但與胡氏異耳)
夏曹伯來朝左氏(禮也諸侯五年再相朝以脩王命古/之制也注曹伯前以十一年來朝傳)
　(為冬齊侯/伐曹張本)
齊人歸公孫敖之䘮左氏(齊人或為孟氏謀曰魯爾親/也飾棺寘諸堂阜魯必取之)
　(從之卞人以告惠叔猶毁以為請立於朝以待命許/之取而殯之齊人送之書曰齊人歸公孫敖之䘮為)
　(孟氏且國故也葬視共仲他年其二子來孟獻子/愛之或譖之一人門于句鼆一人門于戾丘皆死)胡
　氏(書者以文伯惠叔二子之哀誠無已/也周公命蔡仲曰爾尚葢前人之愆)
六月辛丑朔日有食之鼓用牲于社左氏(非禮也日有/食之天子不)
　(舉伐鼓于社諸侯用幣于社伐鼓于朝以/昭事神訓民事君示有等威古之道也)
單伯至自齊左氏(齊人許單伯請而赦之使來致命書/曰單伯至自齊貴之也注畢伯執節)
　(不/移)榖梁(大夫執則致致則名此其不/名何也天子之命大夫也)胡氏(單伯天子/之命大夫)
　(也故逆王姬會伐宋使于齊皆書其字致而不名/與意如婼異者無所書而不尊王命謹臣禮也)
　　　(案魯大夫之遭執而書至者三單伯書者尊之/也叔孫婼不去氏賢之也意如去族左氏所謂)
　　　(尊晉罪已也執而不書至者季孫/行父葢與公同歸以至公為重也)
晉郤缺帥師伐蔡戊申入蔡左氏(新城之盟蔡人不與/晉郤缺以上軍下軍)
　(伐蔡曰君弱不可以怠戊申入蔡以城下之/盟而還凡勝國曰滅之獲大城焉曰入之)公羊(入/不)
　(言伐此其言伐何至之日也其日何至之日也疏言/郤缺以今日至便以今日伐之故書日以起其暴與)
　(齊人伐/衞同義)榖梁(疏伐入兩舉伐而不即入故兩舉也莊/二十八年伐戰兩舉者初伐其境内戰)
　(其國都故亦/兩舉之也)陳氏(入未有書大夫者入/書大夫自郤缺始)張氏(言伐言/入甚之)
　(也/)
　　　(案此條入而書伐舉日於伐入之間通經無此/例公羊以為兵至即入趙子曰若然當云戊申)
　　　(晉郤缺伐蔡入之此旣先伐而後日入則非即/入可知矣安得與甲寅齊人伐衞同義乎故竊)
　　　(疑書法於此乃予晉而罪蔡之文蓋厥貉之次/獨蔡有心於從楚新城之盟中國大協而蔡又)
　　　(不至蔡之得伐未為過也又不即聽命故春秋/特書戊申於伐蔡之下者見其不服然後入之)
　　　(也雖不得謂之義舉猶近乎用師之有節者未/可以為暴也榖梁䟽說頗得之胡氏雖無傳以)
　　　(前厥貉新城責蔡之文/推之必非責晉之意)
秋齊人侵我西鄙季孫行父如晉冬十有一月諸侯盟
于扈左氏(齊人侵我西鄙故季文子告于晉冬晉侯宋/公衞侯蔡侯陳侯鄭伯許男曹伯盟于扈尋)
　(新城之盟且謀伐齊也齊人賂晉侯故不克而還於/是有齊難是以公不會書曰諸侯盟于扈無能為故)
　(也凡諸侯會公不與不書諱君惡也與而不書後也不國/注凡諱君惡者謂國無難不會議事故為惡不書謂)
　(别序諸侯今貶諸侯以為公諱故傳發例以明之明/今不序諸侯不以公不會故惡晉侯受賂不能討齊)
　(不足序/列也)榖梁(注諸侯皆會而公獨/不與故耻而略之)胡氏(盟于扈者八/國之君也何)
　(以不序略之也春秋於夷狄君臣同詞而不分爵號/說者以為略之也八國曷為略之等於夷狄乎齊人)
　(弑君不能致討受賂而還奚以賢於狄矣不曰晉人/會諸侯盟于扈而曰諸侯盟者分惡於諸侯也田恒)
　(弑其君孔子沐浴而朝告於哀公請討之弑君之賊/夫人之所得討也而況於諸侯乎況於鄰國乎略諸)
　(侯而不序以其欲討齊罪而復不能也況於/鄰壤初不與會盟者乎魯君之罪亦可知矣)陳氏(向/也)
　(扈之盟趙盾為之則其不序諸侯猶曰大夫主是盟/也此國君也曷為不序散辭也新城之盟不可以不)
　(序徒以諸夏之志焉耳而晉侯不出於是楚伯成而/頃王崩葬不見於春秋諸侯無統紀甚矣故終靈公)
　(之篇凡合諸侯皆散/辭傳曰無能為也)
　　　(案諸侯不序諸說皆用左氏獨左氏無貶公之/說故此年盟扈及十七年會扈之諸侯與七年)
　　　(公會諸侯之書不同其說亦是胡氏兼責魯亦/正義也范寗以為耻公不與而略之則諸侯盟)
　　　(會公不與者多/矣何獨略此乎)
十有二月齊人來歸子叔姬公羊(其言來何/閔之也)胡氏(不言/齊子)
　(叔姬來歸而曰齊人來歸子叔姬者見子叔姬無罪/齊人自絶而歸之爾春秋深罪齊人以商人為君而)
　(不知其惡故其執其歸與弑其/君商人皆稱齊人深責之也)
　　　(案子叔姬之來歸二傳以為叔姬有罪春秋以/父母詞書之左氏以為齊以王故歸之皆順上)
　　　(文而為之說/非也不可取)
齊人侵我西鄙遂伐曹入其郛左氏(齊侯侵我西鄙謂/諸侯不能也遂伐)
　(曹入其郛討其來朝也季文子曰齊侯其不免乎已/則無禮而討於有禮者曰女何故行禮禮以順天天)
　(之道也已則反天而/又以討人難以免矣)公羊(郛者何恢郭也入郛不書/此何以書動我也動我者)
　(何内辭也其/實我動焉爾)張氏(襄陵許氏曰魯盡禮於晉而見侵/莫恤曹脩禮於魯而被伐莫救亂)
　(臣賊子肆行不忌皆晉/靈趙盾失主盟之職也)
　　　(案齊魯之爭齊桓未伯之先有長勺次郎之役/晉文未伯之先有至􁊉取榖之役至此而齊三)
　　　(弱魯矣雖以子叔姬無寵之故而實晉伯之不/振也陳氏曰兵事書遂必天下之大故此語亦)
　　　(有見書侵書伐書入郛皆特筆則此役書遂固/不可與齊桓之侵蔡遂伐楚例論而又有甚於)
　　　(楚之侵陳遂侵宋晉之侵鄭遂侵衞者矣外兵/事書遂者五而齊獨兩見焉晉之失伯非齊為)
　　　(之/歟)
十有六年春季孫行父會齊侯于陽榖齊侯弗及盟左
　氏(春及齊平公有疾使季文子會齊侯于陽/榖請盟齊侯不肯曰請俟君閒注及與也)公羊(其/言)
　(弗及盟何不見與盟也注諱使若行父會而/去齊侯不及得與盟亦所以起齊侯不肯也)榖梁(弗/及)
　(者内辭也行父失命矣齊得内辭也疏以行父失辭/之故為齊侯所非外得其所拒内失其志春秋惡行)
　(父之失命故/得内辭也)張氏(商人無道有弑君當討之罪文公/不能明政刑舉大義以致命卿執)
　(辱邊鄙被兵與國䝉伐又使大夫自屈以請盟而不/見答可謂困心衡慮而無憤悱改圖之心書此亦見)
　(魯之衰文公/之無志也)
　　　(案桃丘之弗遇惡衞侯之失信陽榖之弗及惡/行父之失命也此條陳氏主榖梁蓋行父雖奉)
　　　(命請盟于齊然大夫無盟公侯之理則齊侯拒/之有辭故榖梁得之胡氏無傳不知通何例若)
　　　(止以同於桃丘之遷詞則齊商人之失信何足/罪哉○又案􁊉之弗及魯畏齊而弗敢及也陽)
　　　(榖之弗及齊弱/魯而弗見及也)
夏五月公四不視朔左氏(疾也注諸侯每月必告朔聽/政因朝於廟今公以疾闕不)
　(得視二月三月四月五月朔也春秋十二公以疾不/視朔非一也義無所取故特舉此以表行事因明公)
　(之實有疾/非詐齊也)公羊(自是公無疾不視朔也然則曷為不/言公無疾不視朔有疾猶可言也無)
　(疾不可/言也)榖梁(天子頒朔于諸侯諸侯受于禰廟禮也/公四不視朔公不臣也以公為厭政已)
　(甚/矣)胡氏(天子班朔于諸侯諸侯每月奉以告廟出視/朝政文公四不視朔公羊子以為有疾也不)
　(言疾自是公無疾不視朔也此見聖人所書之意若/後復視朔者必於此書公有疾與昭公如晉之事比)
　(矣文公厭政備見於經閏不告朔不視無雨不憫會/同不與廟壊不脩作主不時事神治民之怠也則其)
　(心放而不/知求久矣)
　　　(案文公不視朔左氏以為有疾而公榖以為無/疾三傳說皆通蓋此時本以疾而詐齊自是遂)
　　　(因循廢之爾朱子曰魯自文公始不視朔則此/後下復告朔可知前閏月之不告猶行朝廟之)
　　　(禮也於是朝廟亦不舉矣○又案正義曰告朔/謂告於祖廟視朔謂聽治月政視朔由公疾而)
　　　(廢其告朔或有司告之/不必廢也此亦一說)
六月戊辰公子遂及齊侯盟于郪丘(郪公作犀榖/作師齊地)左氏
　(公使襄仲納賂于/齊侯故盟于郪丘)榖梁(復行父/之盟也)
　　　(案内大夫特及諸侯盟者三郪丘赤棘拔/特會盟者一祲祥二大夫及盟者一句繹)
秋八月辛未夫人姜氏薨毁泉臺左氏(有蛇自泉宫出/入于國如先君)
　(之數秋聲姜薨毁泉臺/注僖公夫人文公母)公羊(泉臺者何郎臺也未成/為郎臺旣成為泉臺築)
　(之譏毁之譏先祖為之已/毁之不如勿居而已矣)榖梁(喪不貳事貳事緩喪/也以文為多失道矣)
　胡氏(先祖為之非矣然臺之存毁非治亂安危之所/係也雖勿居可也而必毁之是暴揚其失有輕)
　(先祖之心此履霜之漸弑父與/君之萌春秋之所謹也故書)
楚人秦人巴人滅庸(庸上庸縣/屬楚小國)左氏(楚大饑戎伐其西/南庸人帥羣蠻以)
　(叛楚麇人帥百濮將伐楚楚人謀徙於阪高蒍賈曰/不可我能徃寇亦能徃不如伐庸乃出師旬有五日)
　(百濮乃罷自廬以徃振廪同食庸人囚子揚窓師叔/曰姑與之遇以驕之先君蚡冐所以服陘隰也七遇)
　(皆北庸人曰楚不足與戰矣遂不設備楚子乗馹會/師于臨品秦人巴人從楚師羣蠻從楚子盟遂滅庸)
　胡氏(庸有取滅之道而楚得謀國之善故列/書三國而楚不稱師减楚之罪詞也)張氏(庸/乗)
　(饑饉率蠻危楚楚一畏徙國誠無以保其國矣然禦/變待敵亦制服之而已夷人宗社豈王法之所容乎)
　(是以人楚子/而書滅也)
冬十有一月宋人弑其君杵臼(杵公/作處)左氏(宋昭公庶弟/公子鮑禮於)
　(國人宋饑竭其粟而貸之年自七十以上無不饋詒/也時加羞珍異無日不數於六卿之門國之材人無)
　(不事也親自桓以下無不恤也鮑美而艷適祖母襄/夫人欲通之而不可乃助之施昭公無道國人奉鮑)
　(以因夫人於是華元為右師公孫友為左師華耦為/司馬鱗矔為司徒蕩意諸為司城公子朝為司寇初)
　(司城蕩卒其子公孫夀辭司城請使子意諸為之告/人曰君無道吾官近懼及焉棄官則族無所庇雖亡)
　(子猶不亡族旣夫人將使公田孟諸而殺之公知之/盡以寳行蕩意諸曰盍適諸侯公曰不能其大夫至)
　(于君祖母以及國人諸侯誰納我不如死盡以其寳/賜左右而使行夫人使謂司城去公對曰臣之而逃)
　(其難若後君何冬十一月甲寅宋昭公將田孟諸未/至夫人王姬使帥甸攻而殺之蕩意諸死之書曰宋)
　(人弑其君杵臼君無道也文公即位使母/弟須為司城華耦卒而使蕩虺為司馬)胡氏(此襄/夫人)
　(使甸殺之也而書宋人者昭公無道國人之所欲弑/也君無道而弑之可乎諸侯殺其大夫雖當於罪若)
　(不歸諸司寇猶有專殺之嫌以為不臣況於北面歸/戴奉之以為君也故曰人臣無將將而必誅昭公無)
　(道聖人以弑君之罪歸宋人者以明三綱人道之大/倫君臣之義不可廢也然則有土之君可以肆於民)
　(上而無誅乎諸侯無道天子方伯在焉臣子國人其何居/死於其職而明於去就從違之義斯可矣蕩意諸亦)
　(死職春秋削之不得班於孔父仇牧荀息何也三子/閑其君而見殺春秋之所取也意諸知國人將弑其)
　(君而不能止知昭公之將見殺而不能正坐待其及/而死之奚得與死於其職者比乎聖人所以獨取髙)
　(哀之去而書/字以襃之也)
　　附錄(公羊/弑例)公羊(弑君者曷為或稱名氏或不稱名/氏大夫弑君稱名氏賤者窮諸人)
　　(大夫相殺稱人/賤者窮諸盜)
十有七年春晉人衞人陳人鄭人伐宋左氏(晉荀林父/衞孔達陳)
　(公孫寧鄭石楚伐宋討曰何故弑君猶立文公/而還卿不書失其所也注陳在衞下非上卿也)胡氏
　(列國之卿其君所與共天位治天職者宋有弑君之/亂欲行天討而伐宋乃其職也復不能討而成其亂)
　(是不足為國卿失其職矣故皆貶而稱人大/夫帥師稱名氏賤者窮諸人其稱人賤之也)陳氏(稱/人)
　(不予以討/賊之義也)
夏四月癸亥葬我小君聲姜(聲公/作聖)左氏(有齊難/是以緩)
齊侯伐我西鄙六月癸未公及齊侯盟于榖左氏(齊侯/伐我)
　(北鄙襄仲請盟六月盟/于榖注晉不能救也)
諸侯會于扈左氏(晉侯蒐于黄父遂復合諸侯于扈平/宋也公不與會齊難故也書曰諸侯)
　(無功也於是晉侯不見鄭伯以為貳於楚也鄭子家/使執訊而與之書以告趙宣子晉鞏朔行成於鄭趙)
　(穿公壻池為質焉十月鄭太子夷為質于晉注不列/諸侯而言復合如上十五年會扈之諸侯可知也)
　胡氏(宋昭公雖為無道人臣將而必誅春秋正宋人/為弑君之罪所以明人道之大倫也故大夫無)
　(沐浴之請則貶而稱人諸侯無討賊之功則略而不/序不然是廢君臣之義人欲肆而天理滅矣故曰春)
　(秋成而/亂賊懼)
　　　(案公榖皆/同盟扈義)
　　附錄左氏(子家書曰寡君即位三年召蔡侯而與/之事君九月蔡侯入于敝邑以行敝邑)
　　(以侯宣多之難是以不得與蔡侯偕十一月克減/侯宣多而隨蔡侯以朝于執事十二年六月歸生)
　　(佐寡君之嫡夷以請陳侯于楚十四年七月寡君/又朝以蕆陳事十五年五月陳侯自敝邑徃朝于)
　　(君徃年正月燭之武徃朝夷也八月寡君又徃朝/以陳蔡之宻邇於楚而不敢貳焉則敝邑之故也)
　　(雖敝邑之事君何以不免在位之中一朝于襄而/再見于君夷與孤之二三臣相及于絳雖我小國)
　　(則蔑以過之矣今大國曰爾未逞吾志敝邑有亡/無以加焉古人有言曰畏首畏尾身其餘幾又曰)
　　(鹿死不擇音小國之事大國也德則其人也不德/則其鹿也鋌而走險急何能擇命之罔極亦知亡)
　　(矣将悉敝賦以待於儵唯執事命之文公二年獲/六月壬申朝于齊四年二月壬戌為齊侵蔡亦)
　　(成於楚居大國之間而從於強令/豈其罪也大國若弗圖無所逃命)
秋公至自榖張氏(齊商人不足與/會書至危公也)
冬公子遂如齊左氏(拜榖之盟復曰臣聞齊人將食魯/之麥以臣觀之將不能齊君之語)
　(偷臧文仲有言/曰民主偷必死)
十有八年春王二月丁丑公薨于臺下榖梁(非正/也)
秦伯罃卒(康公公羊注以/為穆公者非也)○夏五月戊戌齊人弑其君
商人(懿公/也)左氏(齊懿公之為公子也與邴歜之父爭田/弗勝即位乃掘而刖之而使歜僕納閻)
　(職之妻而使職驂乗五月公游於申池二人浴于池/歜以朴抶職職怒歜曰人奪女妻而不怒一抶女庸)
　(何傷職曰與刖其父而弗能病者何如乃謀弑/懿公納諸竹中歸舍爵而行齊人立公子元)胡氏
　(案左氏邴歜閻職實弑懿公於法宜書曰盜而特變/其詞以為齊人何也亂臣賊子之動於惡必有利其)
　(所為而與之者人人不利其所為而莫之與則孤危/獨立無以濟其惡簒弑之謀熄矣公子商人以財誘)
　(齊國之人齊人貪公子一時之私施不顧君臣萬世/之大倫弑其國君則靦面以為之臣而不能討執其)
　(君母則拱手以聽其所為而不能救故於懿公見殺/特不書盜反以弑君之罪歸諸齊人以誅亂賊之黨)
　(弭簒弑之漸所謂㧞本/塞源懲禍亂之所由也)陳氏(商人之罪嘗著於春秋/曷為曹弑如他君久矣)
　(其為/君也)張氏(商人固當討之賊也然齊人不以為賊而/討之反稱臣而戴之以為君者三年以為)
　(賊則不當事以為君則不可弑今亂/作於大分已定之後故曰弑其君也)
六月癸酉葬我君文公○秋公子遂叔孫得臣如齊左
　氏(襄仲莊叔如齊惠公立故且拜葬也文公二妃敬/嬴生宣公敬嬴嬖而私事襄仲宣公長而屬諸襄)
　(仲襄仲欲立之叔仲惠伯不可仲見于齊侯而請之/齊侯新立而欲親魯許之注書二卿以兩事行非相)
　(為/介)榖梁(使舉上客而不稱介不正其同倫而相介故/列而數之也疏卿出以大夫為上介士為末)
　(介/)胡氏(使舉上客將稱元帥此春秋立文之常體也其/有變文書介副者欲以起問者見事情也子)
　(赤夫人之子今卒于弑不著其實是為國諱惡無以/傳信於將來而春秋之大義隱矣故上書大夫並使)
　(下書夫人歸于齊中曰子卒則見禍亂邪謀發/於奉使之日而公子遂弑立其君之罪著矣)
　　　(案經書並使者二此年與定六年季孫斯仲孫/何忌如晉是也又並使以出會一襄十四年季)
　　　(孫宿叔老會向是也何氏以為譏魯猥使二/大夫出虚國家廢政事重録内也此說恐非)
冬十月子卒左氏(冬仲殺太子惡及其母弟視而立宣/公書曰子卒諱之也仲以君命召惠)
　(伯其宰公冉務人止之曰入必死叔仲曰死君命可/也務人曰若君命可死非君命何聽弗聽乃入殺而)
　(埋之馬矢之中務人奉其帑以奔蔡旣而/復叔仲氏注史畏襄仲故不敢書殺惠伯)公羊(子赤/也何)
　(以不日隱之也何隱爾弑也/弑則何以不日不忍言也)胡氏(諸侯在喪稱子繼/世不忍當也旣葬)
　(不名終人子之事也踰年稱君緣民臣之心也子卒/何以不日遇弑不忍言也旣葬而不名不名而遇弑)
　(者不日以見其弑子赤是也踰年而稱君稱君而遇/弑者不地以見其弑閔公是也何以知其賊乎上書)
　(大夫並使下書子卒夫人歸則知罪之在公子遂矣/孫于邾出奔莒則知罪之在夫人與慶父矣繼世之)
　(恩終事之重情文之節隱惡之禮/記事之信誅亂討賊之義亦備矣)
　　　(案胡氏止發子赤及閔公之例而子般書日則/無說焉疑同榖梁其榖說見子般卒下何氏以)
　　　(子赤為所聞世恩重痛深子/般為所傳聞世故不同恐非)
夫人姜氏歸于齊左氏(大歸也將行哭而過市曰天乎/仲為不道殺適立庶市人皆哭)
　(魯人謂之哀姜注/惡視之母出姜也)公羊(疏凡言大歸者一出不反/之辭若紀侯大去之類)榖
　梁(惡宣公也有不待貶絶而罪惡見者有待貶絶而/惡從之者姪娣者不孤子之意也一人有子三人)
　(緩帶一曰/就賢也)胡氏(書夫人則知其正書姜氏則知其非/見絶於先君書歸于齊則知其無罪)
　(異於孫于邾者而魯國臣子殺適立庶敬嬴宣/公不能事主君存適母其罪不書而並見矣)
季孫行父如齊張氏(告宣公之立世沙隨程氏曰遂得/臣行父三人皆與謀以其前後如)
　(齊而知/之也)
　　　(案行父如齊三此/年及宣元宣十)
莒弑其君庶其左氏(莒紀公生太子僕又生季佗愛季/佗而黜僕且多行無禮於國僕因)
　(國人以/弑紀公)公羊(稱國以弑者/衆弑君之詞)榖梁(注傳例曰稱國以/弑其君君惡甚矣)張
　氏(凡稱國以弑者葢其君以無道為國人所弑/而大臣坐視不能討賊皆當誅不赦之罪也)
　　附錄左氏(莒僕以寶玉來奔納諸宣公公命與之/邑曰今日必授季文子使司寇出諸竟)
　　(曰今日必達公問其故季文子使大史克對曰先/大夫臧文仲教行父事君之禮曰見有禮於其君)
　　(者事之如孝子之飬父母也見無禮於其君者誅/之如鷹鸇之逐鳥雀也先君周公作誓命曰毁則)
　　(為賊掩賊為藏竊賄為盜盜器為姦主藏之名賴/姦之用為大凶德在九刑不忘夫莒僕則其孝敬)
　　(則弑君父矣則其忠信則竊寶玉矣其人則盜賊/也其器則姦北也保而利之則主藏也是以去之)
　　　(案文公在位十有八年乃怠政之君魯國之衰/自此始當其初年承僖公之餘政國家無事故)
　　　(即位之書始得繼體之正而叔服會葬毛伯錫/命王室之待魯甚優夫何得臣如京公孫敖會)
　　　(晉侯尊王事伯之禮皆失焉不一二年緩於作/主輕於逆祀以至世室之壞而宗廟之禮廢矣)
　　　(婦姜之逆不能謹始敬嬴之嬖不能正分而夫/婦適妾之禮紊矣故先儒曰三書不雨無勤民)
　　　(之心四不視朔無自強之志處父厭盟則辱於/晉郪丘賂盟則辱於齊誠哉是言也然自七年)
　　　(會扈以後十三年新城以前楚商臣方以伯事/召諸侯宋鄭蔡皆靡然從之魯於是時獨能堅)
　　　(事晉室故衡雍之盟公子遂之救承匡之謀沓/棐之會亦不為無益於晉靈之伯數年之間楚)
　　　(椒秦術之聘曹伯之兩朝魯亦若猶能爲諸侯/之望者奈何晉室不振齊商人之侵暴不已行)
　　　(父兩告而援師不出於是陽榖之盟榖之盟魯/遂困於齊矣雖文公之媮有以致之亦晉之咎)
　　　(也若夫敬嬴襄仲之事則又襲成風之餘智者/文公前有讒而不見後有賊而不知身死之後)
　　　(冡嗣戕賊其亦/莊公之儔哉)
　
　
　
　
　
　
　
　
　
　
　
　
　
　
　
　春秋㑹通卷十三
欽定四庫全書
　春秋㑹通卷十四　　　　　元　李廉　撰
　　宣公(名接諡法善問周達/曰宣在位十八年)左氏(注宣公文公之庶/子母敬嬴敬嬴私)
　　　(事襄仲文公薨襄仲殺/大子赤及母弟視乃立)
(周匡王/五年)元年春王正月公即位公羊(繼弑君不言即位/其言即位何其意)
　(也/)榖梁(繼故而言即位/與聞乎故也)胡氏(宣公為弑君者所立受/之而不討賊是亦聞乎)
　(弑也故如其意焉而書即位以著其自立之罪而不/嫌於同詞美一也有小大則襃詞異惡一也有小大)
　(則貶詞異一美/一惡無嫌於同)張氏(宣公辠同於桓公而十八年/皆書王者法已舉於前矣)
公子遂如齊逆女三月遂以夫人婦姜至自齊左氏(公/子)
　(遂如齊逆女尊君命也遂以夫人婦姜至目齊尊夫/人也注諸侯之卿出入稱名氏所以尊君命也至不)
　(言公于者替其尊稱所以成小君之尊也不譏/䘮娶者不待貶責而自明也不書氏史闕文)公羊
　(遂何以不稱公子一役而再有事者卒名也夫人何/以不稱姜氏貶曷為貶譏䘮娶也䘮娶者公也則曷)
　(為貶夫人内無貶于公之道夫人與公一體也其稱/婦何有姑之詞也注有姑當以婦禮至無姑當以夫)
　(人禮/至)穀梁(其不言氏䘮未/畢故畧之也)胡氏(魯秉周禮䘮未朞年/遣卿逆女何亟乎大)
　(子赤齊出也仲遂殺子赤及其母弟而立宣公懼於/見討故結昏于齊為自安計越典禮以逆之如此其)
　(亟而不顧者必敬嬴仲遂請齊立接之始謀也此所/謂不待貶絶而罪惡見者也夫人與有罪焉則待貶)
　(而後見故不書氏夫人其如何知惡無禮如野有死/麕能以禮自防如草蟲愆期有待如歸妹之九四則)
　(可免矣凡稱婦者其辭雖同立義則異逆婦姜于齊/病文公也以婦姜至自齊責敬嬴也敬嬴嬖妾私事)
　(襄仲以其子屬之殺世適兄弟出主君夫人援成風/故事即以子貴為國君母斬焉在衰服之中請昬納)
　(婦而其罪隠而未見也故因夫人至特稱婦姜以顯/之此乃春秋推見至隠著妾母當國用事為後世鑑)
　(者也槩指為有姑之詞而/不察其㫖則精義隠矣)
　　　(案遂不稱公子三傳各不同胡氏從公羊姜不/書氏左注與公榖不同胡氏及劉氏張氏皆從)
　　　(公榖哀姜去姜而書氏今此/去氏而書姜哀姜之罪重也)
夏季孫行父如齊左氏(納賂以請㑹注宣公立/未列於㑹故以賂請之)胡氏(經/書)
　(行父如齊而不言其故謂納賂以請㑹者傳也經有/不待傳而著者比事以觀斯得矣下書公㑹齊侯于)
　(平州則知此㑹行父請之也又書齊人取濟西田則/知其請蓋以賂也雖微傳其事著矣諸侯立卿為公)
　(室輔猶屋之有楹也而謀國如此亦不待貶絶而惡/自見者也不然以行父之勤勞恭儉相三君而無私)
　(積必能以其君顯/名與晏嬰等矣)張氏(文公世子之死在官之當誅/者公子遂為首而行父次之)
　(觀春秋所書/則知之矣)
　　　(案朱氏曰宣公簒立文子不能討反為之使齊/納賂以請㑹豈非私意起而反惑之驗即此事)
　　　(也/)
晉放其大夫胥甲父于衛左氏(晉人討不用命者放胥/甲父于衛而立胥克先)
　(辛奔齊注克甲之子文十二年/河曲之戰胥甲趙穿不肯薄秦)公羊(放之者何猶曰/無去是云爾然)
　(則何言爾近正也古者大夫已去三/年待放君放之非也大夫待放正也)穀梁(放猶屏也/稱國以放)
　(放無/罪也)胡氏(放猶羈置毋去其所比於専殺者其罪薄/乎云爾或以為近正非矣大夫當官既不)
　(請於天子而自命以為有罪又不告於司冦而擅刑/猶不逺於正乎秦晉戰于河曲撓臾駢之謀者趙穿)
　(也若討其不用命則當以穿為首止治軍門之呼偕/貶可也而獨放胥甲父則以趙盾當國穿其族子而)
　(盾庇之也桃園之罪其志固形於此矣故稱國/以放見晉政之在私門而成上侵為後戒也)
　　　(案放例三此年胥甲父昭八/年公子招哀三年公孫獵)
公㑹齊侯于平州左氏(㑹于平州以定公位注簒立者/諸侯既與之㑹則不得復討臣)
　(子弑之與弑君同故/公與齊㑹而位定)胡氏(魯宣簒立逾年舉國臣子/既從之矣若之何位猶未)
　(定而有待於平州之㑹也春秋以來弑君簒國者已/列於諸侯之㑹則不復致討故曹人以此請負芻于)
　(晉夫簒弑之賊毁滅天理無所容於天地之間身無/存没時無古今其罪不得赦也以列於㑹而不復討)
　(是率中國為戎夷棄人類為禽獸此仲尼所為懼春/秋所以作也然欲定其位者魯宣公宜稱及齊而曰)
　(㑹者討賊之法也凡討亂臣賊子/必深絶其黨而後為惡者孤矣)
　　　(案平州書㑹與桓公元年㑹/鄭伯于垂書法事情皆同)
公子遂如齊左氏(東門襄仲/如齊拜成)胡(氏宣公簒立之罪仲遂/  主謀為首惡初請于)
　(齊遂為上客而並書介使者罪叔孫得臣不能為有/無亦從之也大夫有以死爭者矣然削而不書者以)
　(叔仲惠伯死非君命失其所也遂及行父則一再見/于經矣如齊拜成雖削之可也又再書于策者於以)
　(著其始終成就弑立之謀以戒後世人臣或内交宫/禁以固其寵或外結強藩以為之援至於殺生廢置)
　(皆出其手而人主不悟者其慮深矣/凡此皆直書于䇿而義自見者也)
六月齊人取濟西田左氏(為立公故/以賂齊也)公羊(外取邑不書/此何以書所)
　(以賂齊也曷為賂齊為弑子赤/之賂也注取簒者賂當坐取邑)穀梁(内不言取言取/授之也以是為)
　(賂齊/也)胡氏(魯人致賂以免討而書齊人取田者所以/著齊罪春秋討賊尤嚴於利其為惡而助)
　(之者所以孤其黨夫齊魯隣國盟主之餘業也子惡/弑出姜歸而宣公立不能聲罪致討務寧魯亂首與)
　(之㑹是利其為惡而助之也弑君簒國人道所不容/而貨賂公行免於諸侯之討則中國胥為戎夷矣孟)
　(氏極陳利國者必至於弑奪而後饜蓋得經書取田/之意舉法如此然後人知保義棄利亂臣賊子孤立)
　(無徒而亂/少弭矣)張氏(桓公簒立而求援於鄭誘以許田宣/公奪適主齊以自立而賂以濟西以)
　(利自固前後一轍使鄭莊齊惠不貪其利則桓宣必/不能以自立矣故春秋曰假曰取蔽辠鄭齊深以誅)
　(其貪利而/成亂也)
　　　(案春秋内失地不書如襄二十六年齊取我高/魚之類以其不能保先祖之土宇乃人君之大)
　　　(惡故諱之也獨以書齊取者己以賂齊非齊之/強取也陳氏曰必有歸之也然後書故濟西書)
　　　(取讙闡書取亦通餘見僖三十一年○又公羊/疏此以簒弑而賂齊罪重讙闡以侵奪小國而)
　　　(賂齊罪稍輕故此書月惡/内甚於以邾子益來也)
秋邾子來朝張氏(諸侯朝當討之人不貶者/桓公已舉法從同同也)
　　　(案邾來朝七稱子以朝者/六始於此詳見桓十五年)
楚子鄭人侵陳遂侵宋左氏(宋人之弑昭公也晉荀林/父以諸侯之師伐宋宋及)
　(晉平宋文公受盟于晉又㑹諸侯于扈將為魯討齊/皆取賂而還鄭穆公曰晉不足與也遂受盟于楚陳)
　(共公之卒楚人不禮焉陳靈公/受盟于晉秋楚子侵陳遂侵宋)穀梁(遂繼/事也)胡氏(楚書/爵而)
　(人鄭貶之也鄭伯本以宋人弑君晉不能討受賂而/還以此罪晉為不足與也遂受盟于楚今乃附楚以)
　(亟病中國何義乎書侵陳遂侵宋者以見潛師掠境/肆為侵暴非能聲宋罪而討之也既正此師為不義)
　(然後中國之/師可舉矣)陳氏(書遂侵宋言志不在陳也南北之/勢於是始也後十五年而宋楚平)
　(後五十年而晉趙武楚屈建同盟于宋諸夏之君分/為晉楚之從矣南北之勢於是始故謹書之也自是)
　(訖春秋師再有事無言遂者矣言遂者非與國伐/盟主則盟主伐與國也事在襄二十三定八年)
　　　(案楚自僖二十七年圍宋至是而再及宋中國/又無伯也兵事書遂例見僖四年○案楚莊以)
　　　(文十三年即位數年之間不聞有猾夏/之師休養以有為也至此而爭伯矣)
晉趙盾帥師救陳左氏(晉趙盾帥師救陳宋/注經無宋字蓋闕)穀梁(善救/陳也)
　胡氏(鄭在王畿之内而附蠻夷陳先代帝王之後而/見侵逼此門庭之冦利用禦之者也晉能救陳)
　(則存諸夏攘夷狄之師故特襃而書救凡書救者未/有不善之也如解例懸如拯民於塗炭之中知此義)
　(則知春秋用兵之意矣傳稱師救陳宋經不書宋此/非闕文乃聖人削之也前方以不能討宋上卿貶而)
　(稱人諸侯㑹而不序今/若書救宋則典刑紊矣)張氏(陳無罪而蒙伐當救也/宋有弑君之罪不當救)
　(故畧/之)
　　　(案經書救陳四此年及宣十二年衛人救陳襄/五年晉悼㑹十一國救陳哀十年吳救陳也)
宋公陳侯衞侯曹伯㑹晉師于棐林伐鄭(棐公/作斐)左氏(㑹/于)
　(棐林以伐鄭也楚蒍賈救鄭遇于北林囚晉解揚晉/人乃還注晉師救陳宋四國往㑹之共伐鄭也不言)
　(㑹趙盾取於兵㑹非好㑹也疏言于/棐林者行㑹禮然後伐于袲亦然)公羊(此晉趙盾/之師也曷)
　(為不言趙盾之師君不㑹大夫之詞也注時諸侯為/趙盾所㑹不與卑致尊故正之去大夫名氏使若更)
　(有師也殊㑹地之者/起諸侯為盾所㑹)穀梁(列數諸侯而㑹晉趙盾大/趙盾之事也其曰帥何也)
　(以其大之也于棐林地而後伐鄭疑詞也此其地何/則著其美也注以諸侯大趙盾之事故曰師師者衆)
　(大之詞泰曰夫救災恤患其道宜速而方云㑹于棐/林然後伐鄭狀似伐鄭有疑須㑹乃定曰非也欲美)
　(趙盾之功故詳録其㑹地疏此文雖與㑹袲同其理/則異何者以其列數諸侯而㑹趙盾則詳其㑹地亦)
　(善可/知矣)胡氏(穀梁以為大趙盾之事故曰師非也春秋/立法君為重而大夫與師其體敵列數諸)
　(侯於帥師之下而又書大夫之名氏則臣疑於君而/不可以為訓其曰㑹晉師此乃謹禮於微之意也其)
　(立義精矣棐林鄭地前者地而後伐以為疑詞/此其地則以著其美者一美一惡無嫌於同)陳氏
　(大夫初用諸侯也靈公之世兵車之㑹自參以上貶/人之於是黜趙盾以其用諸侯也書㑹晉師春秋不)
　(以大夫用諸/侯之辭也)
　　　(案此條胡氏於書師主公羊書地主穀梁地而/後侵伐三于袲棐林召陵○案㑹師二此年及)
　　　(定八年公㑹晉師于瓦也瓦㑹左注云卿不書/不敵公也然則此㑹亦可援此例杜氏強為異)
　　　(同/耳)
冬晉趙穿帥師侵祟(祟公作栁任公輔曰案地/譜啇有崇國在京兆鄠縣)左氏(晉/欲)
　(求成於秦趙穿曰我侵崇秦急崇必救/之吾以求成馬冬趙穿侵崇秦弗與成)胡氏(崇在西/土秦所)
　(與也晉欲求成於秦不以大義動之而伐其與國則/為諼已甚比諸伐楚以救江異矣而傳謂設此謀者)
　(趙穿也意者穿已有逆心欲得兵權託於伐國以用/其衆乎不然何謀之迂而當國者亦不裁正而從之)
　(也穿之名姓自登史冊弑君于桃園而上卿以志同/受惡其端又見於此書侵以見所以求成者非其道)
　(矣/)
　　　(案公羊以栁為天子之邑不係于周者不與晉/伐天子此無据不可取○又案侵書大夫將始)
　　　(此/)
晉人宋人伐鄭左氏(晉人伐鄭以報北林之役於是晉/侯侈趙宣子為政驟諌而不入故)
　(不競/於楚)穀梁(伐鄭所以/救宋也)胡氏(宋人弑君既列於㑹在春/秋衰世已免於諸侯之討)
　(矣論春秋王法則其罪固在法所不赦也而晉人與/之合兵伐鄭是謂以燕伐燕庸愈乎其書晉人宋人)
　(非將卑師少蓋貶而人之也以貶書伐者/若曰聲罪致討而已有瑕則何以伐人矣)
　　　(案春秋討宋之文一見於四國之伐書人再見/於諸侯之㑹不序三見於趙盾之救不書至是)
　　　(而四貶焉春/秋之法嚴矣)
二年春王正月壬子宋華元帥師及鄭公子歸生帥師
戰于大棘宋師敗績獲宋華元左氏(鄭公子歸生受命/于楚伐宋宋華元)
　(樂吕禦之二月壬子戰于大棘宋師敗績囚華元獲/樂吕及甲車四百六十乘俘二百五十人馘百人將)
　(戰華元殺羊食士其御羊斟不與及戰曰疇昔之羊/子為政今日之事我為政與入鄭師故敗宋人以兵)
　(車百乗文馬百駟以贖華元于鄭半入華元逃歸注/得大夫生死皆曰獲此獲華元生也獲齊國書死也)
　穀梁(獲者不與之詞也言盡其衆以救其將/也以三軍敵華元華元雖獲不病矣)胡氏(兩/軍)
　(接刃主將見獲其負明矣又書師敗績詞不贅乎此/明大夫雖貴與師等也故將尊師少稱將不稱師師)
　(衆將卑稱師不稱將將尊師衆並書于䇿者示人君/不可輕役大衆又重將帥之選其義深矣或曰元帥)
　(三軍之司命而輕重若是班乎自行師而言則以元/帥為司命自有國而言則以得衆為邦本鄭使高克)
　(將兵禦狄于竟欲逺克也而不恤其師楚以六卒實/從得臣恐喪師也而不恤其將故經以棄師罪鄭以)
　(殺其大夫責楚明此義然後/知王者之道輕重之權衡矣)陳氏(戰未有書大夫者/於是書華元歸生)
　(大夫初主戰也自/此戰皆書大夫)張氏(宋以弑君致冦而不服辠故/書宋及猶曰華元為志乎此)
　(戰/也)
　　　(案獲例六已見僖十五年穀梁以韓戰不書師/敗而書獲為晉侯失民此戰先書師敗而後書)
　　　(獲為華元得衆其説亦似有理而胡氏不從○/又案此條鄭歸生不書伐而華元書及蓋罪宋)
　　　(之文胡氏説見下/文故張氏主之)
秦師伐晉左氏(以報崇也/遂圍焦)胡氏(晉用大師於崇乃趙穿/私意而無名也故書侵)
　(秦人為是興師而報晉則問其無名之罪也故書伐/世豈有欲求成於強國而侵其所與可以得成者乎)
　(穿之情見矣宣子當國算無遺䇿獨懵於此哉其從/之也而盾之情見矣春秋書事筆削因革必有以也)
　(一侵一伐而不書圍焦所以誅晉/卿上侵之意其所由來者漸矣)
夏晉人宋人衛人陳人侵鄭左氏(晉趙盾救焦遂自陰/地及諸侯之師侵鄭)
　(以報大棘之役楚鬭椒救鄭曰能欲諸侯而惡其難/乎遂次于鄭以待晉師趙盾曰彼宗競于楚殆將斃)
　(矣姑益其疾乃去之注畏楚/而還失伯者之義故貶稱人)胡氏(初鄭歸生受命于/楚伐宋經不書伐)
　(而以宋華元主大棘之戰者蓋楚人有詞于宋矣師/之老壯在曲直晉主夏盟盾既當國合諸侯之師何)
　(畏乎楚何避乎鬭椒然力非不足而去之者以理曲/也故卿不氏而稱人師書侵而不言伐易於訟之卦)
　(象曰君子作事謀始始而不謀將至於興師動衆有/不能定者矣晉惟取賂釋宋而不討至以中國之大)
　(不能服鄭不競於楚可不慎乎春秋行事/必正其本為末流之若此也其垂戒明矣)陳氏(楚方/圖伯)
　(而晉以大夫用諸侯由是兵車之㑹自參/以上皆貶之而自栁棼之役楚皆稱子矣)
秋九月乙丑晉趙盾弑其君夷皋(乙丑九月二十七日/皋公作獋  文公子)
　(成公/繼伯)左氏(晉靈公不君厚斂以雕牆從臺上彈人而/觀其辟丸也宰夫胹熊膰不熟殺之趙盾)
　(士季患之將諌㑹先入三進及溜而後視之曰吾知/所過矣將改之稽首而對曰人誰無過過而能改善)
　(莫大焉猶不改宣子驟諌公使鉏麑賊之晨往寢門/闢矣盛服將朝坐而假寐麑歎曰不忘恭敬民之主)
　(也賊民之主不忠棄君之命不信有一於此不如死/也觸槐而死九月晉侯飲趙盾酒伏甲將攻之其右)
　(提彌明知之三爵遂扶以下公嗾夫􁄶焉明摶而殺/之鬭且出明死之初宣子田首山舍于翳桑見靈輒)
　(餓食之既而與為公介倒㦸以禦公徒而免之乙丑/趙穿攻靈公於桃園宣子未出山而復太史書曰趙)
　(盾弑其君以示於朝宣子曰不然對曰子為正卿亡/不越竟反不討賊非子而誰宣子曰鳴呼我之懷矣)
　(自詒伊感其我之謂矣孔子曰董狐古之良史也書/法不隠趙宣子古之良大夫也為法受惡惜也越竟)
　(乃免宣子使趙穿逆公子黒臀/于周而立之壬申朝于武宫)榖梁(靈公朝諸大夫/而暴彈之觀其)
　(辟丸也趙盾入諫不聽出亡至於郊趙穿弑公而後/反趙盾史狐書賊曰趙盾弑公盾曰天乎天乎予無)
　(罪孰為盾而忍弑其君者乎史狐曰子為正卿入諫/不聽出亡不逺君弑反不討賊則志同志同則書重)
　(非子而誰故書之曰晉趙盾弑其君夷皋者過在下/也曰於盾也見忠臣之至於許世子止見孝子之至)
　胡氏(正卿當國任事之臣也國事莫酷於君見弑不/於其身而誰責乎亡而越竟謂去國而不還也)
　(然後君臣之義絶反而討賊謂復讎而不釋也然後/臣子之事終不然是盾偽出而實聞乎故也假令不)
　(與聞者而縱賊不討是有今將之心而意欲穿之成/乎弑矣惡莫慘乎意今以此罪盾乃閑臣子之邪心)
　(而謹其漸也盾雖欲辭而不受可乎以高貴鄉公之/事觀焉抽戈者成濟唱謀者賈充而當國者司馬昭)
　(也為天吏者將原司馬昭之心而誅之乎亦將致辟/成濟而足也故陳泰曰惟斬賈充可以少謝天下耳)
　(昭問其次意在濟也泰欲進此直指昭也然則趙穿/弑君而盾為首惡春秋之大義明矣微夫子推見至)
　(隠因董狐之書以垂戒後世亂臣賊子皆以詭計獲/免而至愚無知知史太鄧扈樂之徒皆蒙歸獄而受)
　(戮焉君臣父子不相夷以至於禽/獸也幾希故曰春秋成而亂賊懼)
　　　(案春秋非手弑而書弑者五晉趙盾鄭歸生許/世子止楚公子比齊陳乞義各見本條又案晉)
　　　(靈公立於文之六年至是十五年盟㑹四/七年扈十四年新城十五年扈十七年扈)
冬十月乙亥天王崩(匡王也文十五年即/位在位六年定王位)
(周定王/元年)三年春王正月郊牛之口傷改卜牛牛死乃不郊猶三
望左氏(不郊而望皆非禮也望郊/之屬也不郊亦無望可也)公羊(其言之何緩也/曷為不復卜養)
　(牲養二卜帝牲不吉則扳稷牲而卜之帝牲在于滌/三月於稷者唯具是視郊則曷為必祭稷王者必以)
　(其祖配王者則曷為必以其祖配自内出者無匹不/行自外至者無主不止注扳引也帝皇天大帝在北)
　(辰之中主總領天/地五帝羣神也)穀梁(之口緩詞也傷自牛作也改/卜牛牛死乃不郊事之變也)
　(乃者亡乎人之辭也注牛自傷非備災之道不至也/不言免牛者牛死不行免牛之禮也亡乎人者譏宣)
　(公不敬致/天變也)胡氏(乃不郊為牛之口傷改卜牛而牛又/死也不然郊矣禮為天王服斬衰周)
　(人告喪于魯史策已書而未葬也祀帝于郊夫豈其/時而或謂不以王事廢天事禮乎春秋以來喪紀浸)
　(廢有不奔王喪而逺適他國有不修弔禮而自相聘/問固將以是為可舉而不廢也卒至漢文以日易月)
　(後世不能復其所由來漸矣春秋備書其義自見三/望者公羊曰太山河海夫天子有天下凡宇宙之内)
　(名山大川皆其所主也故得祭天而有方望無所不/通諸侯有一國則境外之山川他人所主者而可以)
　(望乎季氏旅於泰山冉求不能救而夫子責之者為/泰山魯侯所主也大夫何與焉季氏不得旅泰山則)
　(河海非魯之封内其不得祭亦/明矣猶者可已不當為之詞)
　　　(案杜氏曰天王崩未葬而郊者不以王事廢天/事也王制曰喪三年不祭惟祭天地社稷為越)
　　　(紼而行事胡氏所引本此○又案范氏之例三/十五皆以為緩辭陸氏不取其實只便辭耳)
葬匡王胡氏(四月而葬王室不君其禮畧也微者往㑹/魯侯不臣其情慢也或曰宣公親之者也)
　(而常事不書非矣崩葬始終之/大變豈以是為常事而不書也)
楚子伐陸渾之戎(陸公/作賁)左氏(楚子伐陸渾之戎遂至于/雒觀兵於周疆定王使王)
　(孫滿勞楚子楚子問鼎之大小輕重焉對曰在德不/在鼎昔夏之方有德也逺方圖物貢金九牧鑄鼎象)
　(物使民知神姦用能協于上下以承天休桀有昬德/鼎遷于啇載祀六百啇紂暴虐鼎遷于周德之休明)
　(雖小重也其姦囘昬亂雖大輕也天祚明德有所厎/止成王定鼎于郟鄏卜世三十卜年七百天所命也)
　(周德雖衰天命未改/鼎之輕重未可問也)胡氏(夷狄相攻不志此其志何/也為陸渾近在王都之側)
　(戎夏雜處族類之不分也楚又至洛觀兵于周疆問/鼎之大小輕重焉故特書于䇿以謹中外之辨禁冦)
　(亂之/階)陳氏(窺周/室也)
夏楚人侵鄭左氏(晉侯伐鄭及郔鄭及晉平士㑹/入盟夏楚人侵鄭鄭即晉故也)胡氏
　(案左氏鄭及晉平而經不書者仲尼削之也鄭本以/晉靈不君取賂釋賊為不足與似也而往從楚非矣)
　(今晉成公初立背僭竊偽邦而歸諸夏則是反之正/也春秋大攺過許遷善書楚人侵鄭者與鄭伯之能)
　(反正也故獨著楚人侵掠諸夏之罪/爾鄭既見侵於楚則及晉平可知矣)
秋赤狄侵齊○宋師圍曹左氏(宋文公即位三年宋武/氏之族道昭公子將奉)
　(司城須作亂公殺母弟須及昭公子逐武穆之族武/穆之族以曹師伐宋秋宋師圍曹報武氏之亂也)
　胡氏(武穆以曹師伐宋不書者二族以見逐而舉兵/非討罪也及宋師圍曹而經書之者端本清源)
　(之意也武穆二族與曹之師奚為至于宋哉不能反/躬自治恃衆強以報之兵革何時而息也宋惟有不)
　(赦之罪莫之治/也故書法如此)
冬十月丙戌鄭伯蘭卒葬鄭穆公(穆公/作繆)左氏(初鄭文公/有賤妾曰)
　(燕姞夢天使與己蘭/生穆公名之曰蘭)
四年春王正月公及齊侯平莒及郯莒人不肯公伐莒
取向左氏(非禮也平國以禮不以亂伐而不治亂/也以亂平亂何治之有無治何以行禮)公羊
　(此平莒也其言不肯何辭取向也/注為公取向作辭也恥行義為利)榖梁(及者内為志/焉爾平者成)
　(也不肯者可以肯也伐猶可取向甚矣莒人辭不/受治也伐莒義兵也取向非也乗義而為利也)胡
　氏(心不偏黨之謂平以此心平物者物必順以此心/平怨者怨必釋惟小人不能宅心之若是也雖以)
　(勢力強之而有不獲成者矣夫以齊魯大國平郯莒/小邦宜其降心聽命不待文告之及也然而莒人不)
　(肯則以宣公心有所係失平怨之本耳故書及書取/以著其罪及所欲也平者成也取者盜也不肯者心)
　(弗允從莫能強之者也以利心圖成雖強大者不能/行之於弱小春秋書此戒後世之不知治其本者故)
　(行有不得者反/求諸已斯可矣)張氏(易曰貞吉悔亡憧憧往來朋從/爾思聖人所以感人心而天下)
　(和平者此心之公正自足以感之也以宣公而平二/小國若出於公不必假齊一言而彼已服今挾齊為)
　(重而莒尚不肯伐莒而齊不復與取向以自益/春秋深以著此心之不公而終之以為利也)
　　　(案春秋書平六詳見隠六年宋又案宣公平莒/郯而伐莒取向正與桓公平  鄭而伐宋戰宋)
　　　(相類蓋二公皆不/義失平怨之本也)
秦伯稻卒(共公也子/桓公立)夏六月乙酉鄭公子歸生弑其君
夷左氏(楚人獻黿於鄭靈公公子宋與子家將見子公/之食指動以示子家曰他日我如此必嘗異味)
　(及入宰夫將解黿相視而笑公問之子家以告及食/大夫黿召子公而弗與也子公怒染指於鼎嘗之而)
　(出公怒欲殺子公子公與子家謀先子家曰畜老猶/憚殺之而況君乎反譖子家子家懼而從之夏弑靈)
　(公書曰歸生權不足也君子曰仁而不武無能達也/凡弑君稱君君無道也稱臣臣之罪也鄭人立子良)
　(辭乃立襄/公堅也)胡氏(首謀弑逆者公子宋也懼譖而從之/者歸生也而以歸生為首惡何也夫)
　(亂臣賊子欲動其惡而不從者未有能全其身而不/死也故季子然問仲由冉求其從之者與子曰弑父)
　(與君亦不從也是以死節許二子矣歸生懼譖而從/宋特無求路不可奪之死節耳書為首惡不亦過乎)
　(曰歸生與宋並為大夫乃貴戚之卿同執國政可以/不從一也嘗統大師與宋人戰獲其元帥已得兵權)
　(可以不從二也聞宋逆謀登時而覺先事誅之猶反/手耳夫据殺生之柄仗大義以制人使人聽已猶犬)
　(羊之伏於虎也何畏於人懼其見殺而從之也哉計/不出此顧以畜老憚殺比方君父歸生之心悖矣故)
　(春秋舍公子宋而以弑君之罪歸之為後世鑒若司/馬亮沈慶之等苟知此義則能討罪人不至於失身)
　(為賊所/制矣)
　　　(案左氏十年傳曰鄭子家卒鄭人討幽公之亂/斲子家之棺而逐其族改葬幽公諡之曰靈若)
　　　(非親弑未必至此疑首謀/雖在宋而弑君實歸生也)
赤狄侵齊○秋公如齊公至自齊胡氏(君行告至常事/不書宣公比年)
　(如齊而皆致者危之也夫以簒弑謀於齊而取國以/土地賂齊而請㑹以卑屈事齊而求安上不知有天)
　(王下不知有方伯惟利交是奉而可保乎高固之事/亦殆矣故比年如齊而皆致以戒後世之欲利有攸)
　(往者惟義之與/比為可安耳)
　　　(案宣公如齊者五始此五/年九年十年春夏皆書至)
冬楚子伐鄭左氏(鄭未/服也)
　　　(案此書子者胡氏所謂歸生弑君諸侯末有致/討者而楚人至焉故與之也晉成公即位之後)
　　　(楚兵再/至鄭矣)
　　附録左氏(是年楚滅若敖氏殺鬬椒/立子文之孫箴尹克黄)
五年春公如齊夏公至自齊秋九月齊高固來逆子叔
姬左氏(公如齊高固使齊侯止公請叔姬焉夏公至自/齊書過也書曰逆叔姬卿自逆也疏釋例曰凡)
　(反行飲至必以嘉㑹昭告祖禰有功則舍爵策勲無/勲無勞告事而已若夫執止之辱厭尊毁列所以累)
　(其先君忝其社稷故當克躬罪己不以嘉禮自終宣/公見止連昬鄰國之臣而行飲至之禮故傳言書過)
　(者書之以示公過也來逆適諸侯稱女適大夫稱字/所以别尊卑也此與莊二十七年莒慶來逆叔姬同)
　(文/)榖梁(諸侯之嫁子於大夫主大夫以與之來者/接内也不正其接内故不與夫婦之稱也)胡
　氏(書夏公至自齊秋齊高固來逆子叔姬罪宣公也/其曰來者以公自為之主稱子者或謂别於先君)
　(之女也諸侯嫁女於大夫主大夫以與之者為體敵/也而公自為之主壓尊毁列卑朝廷慢宗廟矣夫以)
　(鄭國褊小楚公子圍之貴驕強大來娶于鄭子産辭/而郤之使館于外幾不得撫有其室而宣公以魯國)
　(周公之後逼於高固強委禽焉而不能止惟不知以/禮為守身之幹是以得此辱也春秋詳書為後世鑑)
　(欲人之必謹於禮以定其位不然卑/巽妄説不近於禮奚足逺恥辱哉)
叔孫得臣卒左氏(注不書日公/不與小斂)公羊(注不日者知公子/遂欲弑君為人臣)
　(者知賊而不言明當誅疏正以所聞/之世大夫卒無罪者日有罪者月也)胡氏(内大夫卒/無有不日)
　(者以春秋魯史也其或不日則見恩數之畧爾仲遂/如齊謀弑子赤得臣與之偕行在宣公固有援立之)
　(私其恩數豈畧而不書日是聖人削之也方仲遂往/謀而得臣並使也若懵然不知其謀或知之而不能)
　(救則將焉用彼相矣春秋治子赤之事專在仲遂以/其内交宫禁外結強隣大惡無所分也而得臣有同)
　(使之罪故特不日以貶之若曰大夫而/不能為有無者不足加以恩數云爾)
冬齊高固及子叔姬來左氏(反馬也注叔姬寧固反馬/疏未成婦故子叔姬不書)
　(夫氏從/父母辭)胡氏(禮嫁女留其送馬謙不敢自安及三月/廟見成婦遣使反馬則高固親來非禮)
　(也又禮女子有行逺父母者嵗一歸寧今未易嵗也/而叔姬亟來亦非禮也故書及書來以著齊罪也大)
　(夫適他國必有君命與公事否則禮法之所禁而可/犯乎惠公許其臣越禮恣行而莫遏高固委其君逾)
　(境自如而不忌則人欲已肆矣凡昬姻常/事不書而書此者則以為非常為後戒也)
楚人伐鄭左氏(楚子伐鄭陳及楚平/晉荀林父救鄭伐陳)
　　　(案此書人者即胡氏所謂興師動衆賊則不討/惟服鄭之為事故傳稱子經書人貶之也楚兵)
　　　(三至/鄭矣)
六年春晉趙盾衞孫免侵陳左氏(陳即楚/故也)公羊(趙盾弑/君此其)
　(復見何親弑君者趙穿也弑君者/趙穿則曷為加之趙盾不討賊也)榖梁(此帥帥也其/不言帥師何)
　(也不正其敗前事故不與帥/師也注元年救而今更侵之)胡氏(案傳稱陳及楚平/晉荀林父伐陳經)
　(皆不書者以下書晉衛加兵于陳即陳及楚平可知/矣以盾免書侵即荀林父無詞可稱亦可知矣愛人)
　(不親反其仁治人不治反其智晉嘗命上將帥師救/陳又再與之連兵伐鄭今而即楚無乃於已有闕盍)
　(亦自反可也不内省德遽以兵加之則非義矣故林/父不書伐而盾免書侵正晉人所以主盟非其道也)
　　　(案公羊於此條下方序趙盾事與左氏大畧同/故不具録但稱史曰爾為仁為義人弑爾君而)
　　　(復國不討賊此非弑君何又曰趙穿縁民衆不/説起弑靈公然後迎趙盾而入與之立于朝其)
　　　(説稍/詳)
夏四月○秋八月螽公羊(注先是公伐莒取/向公比如齊所致)胡氏(傳謂/螽為)
　(榖災虐取於民之效也先是公伐莒取向後再如齊/伐萊軍旅數起賦斂既煩戾氣應之矣夫善惡之感)
　(萌於心而灾祥之應見於事宣公不知舍惡遷善以/補前行之愆而用兵不息灾異數見年榖不豐國用)
　(空乏卒至於改助法而税民蓋自此始矣經於螽螟/一物之變必書于䇿示後世天人感應之理不可誣)
　(當慎其/所感也)
　　　(案經於宣公之編書螽/三哀公之編書螽三)
冬十月附録左氏(是年夏定王求后于齊冬召桓/公逆王后于齊事不闗魯不書)左氏
　(秋赤狄伐晉圍懷及邢丘晉侯欲伐之中行桓子曰/使疾其民以盈其貫將可殪也注為十五年晉滅狄)
　(傳/)左氏(冬楚人伐鄭/取成而還)
　　　(案九年十一年傳所/稱厲之役蓋在此)
七年春衞侯使孫良夫來盟左氏(孫桓子來盟始/通且謀㑹晉也)穀梁
　(來盟前定也不言及者以國與之不言/其人亦以國與之不日前定之盟不日)胡氏(來盟為/前定者)
　(嘗有約言矣未足效信而釋疑又相㰱血固結之耳/是盟衛欲為晉致魯而專事齊初未與晉通也必有)
　(疑焉而衛侯任其無咎故遣良夫來為此盟/而公卒見辱盟非春秋之所貴義自見矣)
　　　(案來盟書使二/鄭語衛良夫)
夏公㑹齊侯伐萊秋公至自伐萊大旱左氏(不與謀也/凡師出與)
　(謀曰及不與謀曰㑹注書旱/而不書雩雩無功或不雩)胡氏(及者内為志㑹者/外為主平莒及郯)
　(公所欲也故書及繼以取向即所欲可知矣伐萊齊/志也故書㑹繼以伐致即師行之危亦可知矣公與)
　(齊侯俱不務德合黨連兵恃強陵弱是以為此舉也/軍旅之後必有凶年言民以征役怨咨之氣感動天)
　(變而旱乾作矣其以大旱書者或不雩或雖雩而不/雨也不雩則無恤民憂國之心雩而不雨格天之精)
　(意闕/矣)
　　　(案大旱二詳見/僖二十一年)
冬公㑹晉侯宋公衞侯鄭伯曹伯于黒壤(黒壤即/黄父)
　左氏(鄭及晉平公子宋之謀也故相鄭伯以㑹冬盟/于黒壤王叔桓公臨之以謀不睦晉侯之立也)
　(公不朝焉又不使大夫聘晉人止公于㑹盟于黄父/公不與盟以賂免故黒壤之盟不書諱之也○慢盟)
　(主以取執止/之辱故諱之)胡氏(㑹而不得見不以不得見為諱盟/而不與盟不以不與盟為諱則曲)
　(不在公而主㑹盟者之罪耳與於㑹不與於盟而公/有歉焉非主㑹盟者之過也則書㑹不書盟若黒壤)
　(是也晉侯之立公既不朝又不使大夫聘而每嵗適/齊是宣公行有不慊於心而非晉人之咎矣凡不直)
　(者臣為君隠子為父隠於以養臣子愛敬之/心而不事盟主又以賂免則不直在已矣)
　　　(案自文公以來晉以不朝討魯者再見矣文公/二年辱以處父之盟今年不與黄父之盟晉固)
　　　(可責也而文宣之不能謹於禮以至衰敗亦有/由矣就二公論而黄父之㑹止諱盟不書也宣)
　　　(公五年止於齊七年止於晉何以為國哉○又/案㑹不得見者沙隨也盟不得與者平丘也○)
　　　(又案陳氏曰晉靈公之㑹同皆不序自黒壤而/下復序諸侯何也不序諸侯猶責伯者也以其)
　　　(不勝貶序/之可也)
八年春公至自㑹左氏(注義同五/年書過)
夏六月公子遂如齊至黄乃復左氏(注蓋有疾而還大/夫受命而出雖死)
　(以尸將事遂以/疾還非禮也)公羊(有疾也譏何譏爾大夫以君命/出聞喪徐行而不反注聞喪者)
　(聞父母之喪徐行者不忍疾行又為/君當使人追代之喪尚不反況疾乎)榖梁(乃者亡乎/人之詞也)
　(注言魯使不/得其人也)胡氏(至黄乃復壅君命也有疾亦不復/可乎大夫以君命出聞喪徐行而)
　(不反未致事而死以尸將事楚伐吳陳侯使公孫頁/子弔吳及良而卒將以尸入吳人辭焉上介芉尹蓋)
　(曰寡君使蓋備使弔君之下吏無禄使人逢天之慼/大命隕墜絶世于良廢日供積一日遷次今君命逆)
　(使人曰無以尸造于門是我寡君之命委于草莽也/無乃不可乎吳人不敢辭君子以為知禮乃者無其)
　(上之詞其曰/復事未畢也)
　　　(案榖梁曰復者事畢也不專公命也此與例不/合公孫敖以棄命從淫書不至而復公子遂以)
　　　(有疾亦書復罪之如敖也昭公以有疾書有疾/乃復遂亦有疾而不書有疾者雖疾亦無復道)
　　　(也公羊例曰乃難詞陸氏例/曰乃難於而與胡氏不合)
辛巳有事于太廟仲遂卒于垂(垂齊/地)左氏(注不言公子/間無異事省)
　(文從可知也稱字/時君所嘉無義例)公羊(何以不稱公子貶曷為貶為/弑子赤貶然則曷為不於弑)
　(焉貶於文則無/罪於子則無年)榖梁(此公子也其曰仲何也疏之也/何為疏之也是不卒者也不疏)
　(則無用見其不卒也則其卒之何也以/譏乎宣也聞大夫之喪則去樂卒事)胡氏(有事言/時祭此)
　(公子遂也曷為稱字生而賜氏俾世其官也曷為書/卒以事之變卒之也古者諸侯立家大夫卒而賜氏)
　(其後尊禮權臣寵遇貴戚而不由其道於是乎有生/而賜氏者其在魯則季友仲遂是也襄仲殺惡及視)
　(援立宣公而宣公深德之故生而賜氏使世大夫以/答之也經於其卒書族以志變法之端為後世戒)
　　　(案仲遂稱仲正與季友稱季同文上書公子而/遂不稱公子者杜氏陳氏謂蒙上文是也仲遂)
　　　(稱名正與公子翬同當不書卒此書卒者因事/之變以明卿卒不繹之禮也有事只時祭以非)
　　　(祭之失故不書祭名正義以為此禘祭者非也/仲遂之子為公孫歸父歸父以宣十八年出奔)
　　　(魯人以歸父之弟仲嬰齊/後之為仲氏見成十五年)
壬午猶繹萬入去籥左氏(非禮也注繹又祭陳昨日之/禮所以賔尸萬舞名籥管也)
　(猶者可止之辭魯人知卿佐之喪不冝作/樂而不知廢繹故萬舞去籥惡其聲聞)公羊(萬者/何干)
　(舞也籥者何籥舞也去其有聲者廢其無聲者存其/心焉爾存其心焉爾者何知其不可而為之也猶者)
　(何通可/以已也)胡氏(繹者祭之明日以賔尸也猶者可已之/詞萬舞也以其無聲也故入而遂用籥)
　(管也以其有聲也故去而不作是謂故知不可存其/邪心而不能格也禮大夫卒當祭則不告終事而聞)
　(則不繹不告者盡肅敬之誠於宗廟不繹者全始終/之恩於臣子仲遂國卿也卒而猶繹則失寵遇大臣)
　(之禮/矣)
　　　(案猶為可已之詞三傳皆同此事與昭十五年/叔弓卒略同彼以去樂卒事為得禮此以猶繹)
　　　(為失禮皆記事之變也○又案吕氏曰萬舞文/武二舞之總名籥舞文舞之别名文舞又謂之)
　　　(羽初獻六羽是也蓋吹籥而秉翟羽也○又案/遂之生不當賜氏而賜氏遂之卒不當猶繹而)
　　　(猶繹或進或退一則謹世臣之始一/則重大臣之終並行而不相悖也)
戊子夫人嬴氏薨(嬴氏宣公母/公榖作熊氏)胡氏(敬嬴文公妾也何/以稱夫人自成風)
　(聞成季之繇事友而屬其子及僖公得國立以為夫/人於是嫡妾亂矣春秋於風氏凡始卒四貶之則禘)
　(于太廟去其姓氏秦人歸禭不稱夫人榮叔含賵召/伯㑹葬王再書而無天是也敬嬴又嬖私事襄仲而)
　(屬宣公不待致于大廟援例以立則從同同而無貶/矣其意若曰以義起禮為可繼苟出於私情而非義)
　(後雖欲正/可若何)
晉師白狄伐秦左氏(白狄及晉平/夏㑹晉伐秦)胡氏(晉主夏盟紏合/諸侯攘夷安夏)
　(乃其職矣秦人之怨起自侵崇其曲在晉責己可矣/既不知自反釋怨修睦以補前過已可咎矣乃復興)
　(師動衆㑹戎狄以伐之獨不惡/傷其類乎直書于䇿貶自見矣)
　　　(案晉絶秦書曰白狄及君同州君之仇讐而我/之昬姻也晉與秦自侵崇啟釁七年而未巳晉)
　　　(昬狄而結以伐秦其罪大矣故自此至成十三/年吕相絶秦皆連兵之事秦康共晉襄靈之後)
　　　(晉成秦桓之交/兵又始於此)
楚人滅舒蓼(一國也與文五年楚公子燮滅蓼同/蓋滅後更復楚今更滅之蓼榖作鄝)左氏
　(楚為衆舒叛故伐舒蓼滅之楚/子疆之及滑汭盟吳越而還)胡氏(詩稱荆舒是懲/其自相攻滅中)
　(國何與焉然書而不削者是時楚人疆舒蓼及滑汭/盟吳越勢益強大將為中國患經斯世者當以為懼)
　(有攘郤之謀而不可/忽則聖人之意也)
　　　(案吳越見/傳始此)
秋七月甲子日有食之既(杜氏曰月/三十日)公羊(注是後楚莊/圍宋伐鄭勝)
　(晉中國侵/奪之應)
冬十月己丑葬我小君敬嬴雨不克葬庚寅日中而克
葬(敬嬴公榖/作頃熊)左氏(葬敬嬴旱無麻始用葛茀雨不克/葬禮也禮卜葬先逺日辟不懷也)公
　羊(而者何難也乃者何難也曷為或言而或言乃乃/難乎而也注言乃者内而深言而者外而淺此据)
　(定公書乃克葬疏所以起/孝子情重難有淺深故也)榖梁(葬既有日不為雨止/禮也雨不克葬喪不)
　(以制也而緩詞也足乎日之詞也疏此据/定公乃克葬乃急詞不足乎日之詞也)胡氏(成風/薨以)
　(夫人葬以小君將祔于廟而始有二夫人也則四貶/以正其事今敬嬴無貶從同同可也而於宣公元年)
　(即以所逆穆姜婦之見敬嬴遂以子貴援例而亟立/為夫人也僖公享國八年然後致成風而敬嬴之亟)
　(也雖云援例魯君臣之責亦可知矣無貶而書法若/此者猶桓宣弑君而書即位爾敬嬴以其子宣公屬)
　(襄仲殺大子及其母弟雖假手于仲實敬嬴之謀也/敬嬴逆天理拂人心其於終事雨不克葬著咎徴焉)
　(而謂無天道乎夫喪事即逺有進而無退不為雨止/禮也雨不克葬喪不以制也潦車載蓑笠士喪禮也)
　(有國者乃不能為雨備是儉其親也不亦薄乎厚葬/古人所戒而墨之治喪以薄又君子之所不與故喪)
　(事以制春/秋之㫖也)
　　　(案胡氏説本榖梁及徐邈左氏引禮以為冒雨/而葬是不思其親故以不克葬為得禮胡不取)
城平陽(平陽泰山/平陽縣)左氏(書時/也)
　　　(案城平陽三傳皆無説豈非黒壤/既歸魯仍事齊故城邑以備晉乎)
楚師伐陳左氏(陳及晉平楚師/伐陳取成而還)
九年春王正月公如齊公至自齊榖梁(注有母之喪而/行朝㑹非禮傳)
　(例曰如往/月危往也)
　　　(案范氏説得之故泰山孫氏及張氏皆從之而/何休獨曰月者善宣公事齊合古禮卒使齊歸)
　　　(濟西田五年再朝近得正也此於常朝猶/可若以言宣公之朝齊則大非矣不可取)
夏仲孫蔑如京師左氏(王使來徴聘夏孟獻子聘/於周王以為有禮厚賄之)胡氏
　(以淺言之屬詞比事春秋教也當嵗首月公朝于齊/夏使大夫聘于京師此皆比事可考不待貶絶而惡)
　(自見者也宣公享國九年於周纔一往聘其在齊則/又再朝矣經於如齊每行必致深罪之也下逮戰國)
　(周衰甚矣齊威王往朝于周而天下皆賢之況春秋/時乎而宣公不能也故聘覲之禮廢則君臣之位失)
　(諸侯之行惡而倍畔侵陵之敗起矣此經書君/如齊臣如周之意而特書王正月以表之也)
齊侯伐萊(案東萊有萊山從齊之小國也齊自七年㑹/魯伐之今年又自伐之卒於襄六年而滅之)
　(矣/)
秋取根牟(根牟東夷國琅邪/陽都縣東有牟鄉)左氏(言易/也)陳氏(取言公取/不言公非)
　(公命也自宣而下/征伐在大夫矣)
　　　(案公羊以為邾邑不係乎邾諱亟也趙子又曰/不係乎邾蓋魯本邑皆無据左氏注以為國者)
　　　(恐是其言易者與/内滅書取例不合)
八月滕子卒(昭公/也)
九月晉侯宋公衞侯鄭伯曹伯㑹于扈晉荀林父帥師
伐陳左氏(㑹于扈討不睦也陳侯不㑹晉荀林父以諸/侯之師伐陳晉侯卒乃還注不睦齊陳也不)
　(書諸侯師林父/帥之無將帥)胡氏(案左氏則知經所書者與晉罪/陳之詞也㑹于扈以待陳而陳)
　(侯不㑹然後林父以諸侯之師伐之也則幾於自反/而有禮矣不書諸侯之師而曰林父帥師者在㑹諸)
　(侯皆以師聽命而林父兼將之也則其衆輯矣晉主/夏盟又嘗救陳所宜與也而惟楚之即夫豈義乎)
辛酉晉侯黒臀卒于扈(九月無辛酉日/誤晉景公繼伯)
　　　(案成公立於宣二年至是八/年㑹二七年黒壤九年扈)
冬十月癸酉衞侯鄭卒(成公/也)胡氏(衛成事晉甚謹而魯/宣獨深向齊衛欲為)
　(晉致魯而黒壤之㑹晉人止公故扈之/㑹魯獨不往二國赴喪魯亦不㑹也)
宋人圍滕左氏(因其/喪也)胡氏(圍國非將卑師少所能辦也/必動大衆而使大夫為主帥)
　(明矣然而稱人是貶之也滕既小國又方有喪所宜/矜哀弔恤之不暇而用兵革以圍之比事以觀知見)
　(貶之罪在/不仁矣)
楚子伐鄭晉郤缺帥師救鄭左氏(楚子為厲之役故伐/鄭晉郤缺救鄭鄭伯)
　(敗楚師于栁棼國人皆喜唯子良憂曰是國之災也/吾死無日矣注六年楚伐鄭取成於厲既成鄭伯逃)
　(歸/)胡氏(楚兵加鄭數矣或稱人或稱爵何也鄭自晉/成公初立舍楚而從中國正也楚人為是興)
　(師而加鄭不義矣故宣公三年書人書侵罪之也次/年鄭公子歸生弑其君諸侯未有聲罪致討者而楚)
　(師至焉故特書爵與之也然興師動衆賊則不討惟/服鄭之為事則非義舉矣故又次年傳稱楚子伐鄭)
　(而經書人再貶之也至是稱爵豈與之乎案公羊例/君將不言帥師書其重者也至此書爵見其陵暴中)
　(華以重兵臨鄭矣何以知其非與之乎曰下書晉郤/缺帥師救鄭則知其非與之也由此觀春秋書法皆)
　(欲治亂賊之黨謹華夷之辨/以一字為襃貶深切著明矣)
　　　(案春秋凡書救者未有不善之此胡氏正例而/陳氏立例以為救不書必救而無功然後書於)
　　　(此條曰書救鄭何楚伯也元年救陳今年救鄭/而辰陵之盟序陳鄭於楚子之下遂以諸侯予)
　　　(楚矣此雖與胡氏不合然亦得春秋之微意○/又案左八年傳晉胥克有蠱疾郤缺代趙盾為)
　　　(政/)
陳殺其大夫洩冶左氏(陳靈公與孔寧儀行父通於夏/姬皆衷其衵服以戲于朝洩冶)
　(諌曰公卿宣淫民無效焉且聞不令君其納之公曰/吾能改矣公告二子二子請殺之公弗禁遂殺洩冶)
　(孔子曰詩云民之多辟無自立辟其洩冶/之謂乎注夏姬鄭穆公女陳大夫御叔妻)榖梁(稱國/以殺)
　(其大夫殺/無罪也)胡氏(稱國以殺者君與用事大臣同殺之/也稱其大夫則不失官守而殺之者)
　(有專輒之罪矣洩冶無罪而書名何也冶以諌殺身/者也殺諫臣者必有亡國弑君之禍故書其名為徴)
　(舒弑君楚子滅陳之端以垂後戒此所謂義係於名/而書其名者也比干諫而死子曰商有三仁焉洩冶)
　(諫而死何獨無襃詞夫語黙死生當其可而止爾洩/冶之盡言無隠不愧乎史魚之直矣方諸比干自靖)
　(自獻于先王則未可同日而語也冶雖效忠其猶在/宋子哀魯叔肸之後乎故仕於昬亂之朝若異姓者)
　(如子哀潔身而去可也其貴/戚耶不食其禄如叔肸善矣)
　　　(案此條榖梁敘事與左氏略同但榖梁以為君/愧於洩冶不能用其言而殺之左以為二子殺)
　　　(之有少異耳胡氏所引比干洩冶/事乃用家語子貢孔子問答大意)
　
　
　
　
　
　
　
　春秋㑹通卷十四
欽定四庫全書
　春秋㑹通卷十五　　　　　元　李㢘　撰
　　宣公
十年春公如齊公至自齊齊人歸我濟西田左氏(公如/齊齊)
　(侯以我服故歸濟西之田注元年以/賂齊者不言來公如齊因受之也)公羊(齊已取之/矣其言我)
　(何言我者未絶於我也曷為未絶于我齊已言取之/矣其實未之齊也注其人民貢賦尚屬於魯實未歸)
　(於齊不言來者明不/從齊來不當坐取邑)榖梁(公娶齊齊由以為兄弟反/之不言來公如齊受之也)
　(注爾雅婦之/黨為㛰兄弟)胡氏(此亦如齊亦致其至而不書月上/九年亦如齊亦致其至而書月者)
　(為是年夏使仲孫蔑如京師故特於嵗首書王正月/以著宣公之罪而君臣名分之際謹嚴如此也歸田)
　(以為私惠比於君臣名分之際則大小不侔矣宣公/於齊順其所欲既以女妻其臣又以兵㑹伐萊之舉)
　(又每嵗往朝于齊廷雖諸侯事天子無是禮也故惠/公悦其能順事已而以所取濟西田歸之也歸讙及)
　(闡直書曰歸此獨書我者乃相親愛惠遺之意或謂/濟西魯之本封故書我誤矣以柔㢲卑屈事人不以)
　(其道而得地與悅人之柔㢲卑屈事已不/以其道而歸其地皆人欲之私而非義矣)張氏(不言/來者)
　(請而得之也讙闡歸於取之年故不言我今歸於十/年之後故書我也特書曰我則取之不以其道而歸)
　(之不以其正一出於/相與之私為可見矣)
　　　(案經書齊歸我田邑三此年濟西書歸我定十/年鄆讙龜隂書來歸哀八年讙闡直書歸曰來)
　　　(歸者心悦誠服之詞也歸者順詞也歸我者親/愛惠遺之詞也公羊以為元年齊人取濟西田)
　　　(不過許受之如漢律行言許受財之類故云當/坐取邑爾來十年仍不入己見宣有禮還復歸)
　　　(之可以滅其初惡是以春秋恕之不復言來以/除其過故云不當坐取邑趙子以為迂誕之甚)
　　　(不可取是也趙子又曰此言我濟西田者為濟/水長不必是魯田以别他爾亦通其榖梁杜氏)
　　　(不言來之説雖通然施之於讙闡則不合矣故/胡氏獨以鄆讙龜隂之書來為序績而與濟西)
　　　(讙闡書法/不同也)
夏四月丙辰日有食之○己巳齊侯元卒○齊崔氏出
奔衛左氏(齊惠公卒崔杼有寵於惠公高國畏其偪也/公卒而逐之奔衛書曰崔氏非其罪也且告)
　(以族不以名凡諸侯之大夫違告於諸侯曰某氏之/守臣某失守宗廟敢告所有玉帛之使者則告不然)
　(則/否)公羊(譏世/卿也)榖梁(氏者舉族而/出之之詞也)胡氏(書崔氏以族奔/也許翰謂崔杼)
　(出而能反反而能弑以其宗強於此舉氏辨之早也/其説得矣所謂譏世卿者非公羊本㫖蓋門弟子因)
　(尹氏武氏稱世卿而附益之於此爾經有事同而/詞異亦有事異而詞同一視之則泥而不通矣)
公如齊五月公至自齊左氏(公如齊奔喪/注非禮也)胡氏(文約而/事詳者)
　(經也春如齊朝惠公夏如齊奔其喪若是不致可也/而皆致者甚之也天王之喪不奔欲行郊禮而汲汲)
　(於奔齊惠公之喪天王之葬不㑹使微者往而公孫/歸父㑹齊惠公之葬其不顧君臣上下尊卑之等所)
　(謂肆人欲滅天理而無忌憚者/也詞繁而不殺聖人之情見矣)
　　　(案經書公至自齊九莊二十三春夏二十四僖/三十三宣四五九十春夏其朝齊止此昭公之)
　　　(編三至自齊以奔亡/書非嘉好之事也)
癸巳陳夏徴舒弑其君平國左氏(陳靈公與孔寧儀行/父飲酒於夏氏公謂)
　(行父曰徴舒似女對曰亦似君徵舒病/之公出自其廐射而殺之二子奔楚)胡氏(陳靈公/之無道)
　(也而稱大夫之名氏以弑何也禍莫大於拒諌而殺/直臣忠莫顯於身見殺而其言驗洩冶所為不憚斧)
　(鉞盡言於其君者正謂靈公君臣通於夏徴舒之家/恐其及禍不忍坐視故昧死言之靈公不能納又從)
　(而殺之卒以見弑而亡其國此萬世之大戒也特書/徴舒之名氏以見洩冶忠言之驗靈公見弑之由使)
　(有國者必以逺色修身包容狂直開納諌諍為心也/杜氏以為罪不及民故稱大夫以弑者非經意矣)
六月宋師伐滕左氏(滕人恃晉而/不事宋也)胡氏(前圍滕稱人刺/伐喪也此伐滕)
　(稱師譏用衆也宋大國爵上公霸主之餘業力非不/足也今鄰有弑逆不能聲罪致討乃用大衆以伐所)
　(當矜恤之小邦且滕不事已無乃已德猶有所闕而/滕何尤焉故特稱師以著其罪而汲汲於誅亂臣討)
　(賊子之/意見矣)
　　　(案滕自宋人執嬰齊之後滕遂為宋私屬故宋/之盟叔孫豹曰滕宋私也成周之城仲幾曰滕)
　　　(宋役也小國之偪/於強暴非一日矣)
公孫歸父如齊葬齊惠公胡氏(歸父仲遂之子貴而有/寵宣公深德齊侯之能)
　(定其位而又以濟西田歸之也故生則傾身以事之/而不辭於屈辱没則親往奔喪而使貴卿㑹其葬亦)
　(不顧天王之禮闕然莫之/供也比事考詞義自見矣)
晉人宋人衛人曹人伐鄭左氏(鄭及楚平諸侯之師伐/鄭取成而還注鄭前年)
　(敗楚師恐楚深/怨故與之平)胡氏(其稱人貶也鄭居大國之間從/於強令豈其罪乎不能以德鎮)
　(撫而力爭之是謂五十步笑百步庸/何愈於楚自是責楚益輕罪在晉矣)
秋天王使王季子來聘左氏(劉康公來報聘注報孟獻/子也天王之母弟食采於)
　(劉天子大/夫稱字)公羊(王季子者何天子之大夫也其稱/王季子何貴也其貴奈何母弟也)榖
　梁(其曰王季王子也其/曰子尊之也聘問也)胡氏(公羊曰王季子者王之/母弟也王有時聘以結)
　(諸侯之好禮也宣公享國至是十年不朝于周而比/年朝齊不奔王喪而奔齊侯喪不遣貴卿㑹匡王葬)
　(而使歸父㑹齊侯之葬縱未舉法勿聘焉猶可也而/使王季子來王靈益不振矣自是王聘春秋亦不書)
　(矣/)
　　　(案王聘七/止於此)
公孫歸父帥師伐邾取繹(邾邑魯國鄒縣北有繹山蓋/别有繹邑近在邾都之旁亦)
(因山而名非邾所遷/之都也公羊繹作蘱)胡氏(用貴卿為主將舉大衆出/征伐不施於亂臣賊子奉)
　(天討罪而陵弱侵小近在邦域之中附庸之國是為/盗也當此時陳有弑君之亂既來赴告藏在諸侯之)
　(䇿矣曽不是圖而有事於邾不亦傎乎故四國/伐鄭貶而稱人魯人伐邾特書取繹以罪之也)
大水公羊(注先是城平陽取根牟/及蘱役重民怨之所生)張氏(隂長陽消夷/狄乘釁之徴)
季孫行父如齊冬公孫歸父如齊左氏(季文子初聘于/齊冬子家如齊)
　(伐邾/故也)胡氏(齊侯嗣立宣公親往奔其父喪又使貴卿/㑹葬矣若待逾年然後修聘未晩也而季)
　(孫亟行歸父繼往則以宣公君臣不知為國以禮而/謂妄悦取人之可以免於討也歸父貪於取繹畏齊)
　(而往蓋理曲則氣必餒矣能無畏乎哉春/秋備書而不削以著其罪為後世鑑也)
齊侯使國佐來聘左氏(國武子/來報聘)胡氏(葬之速也大不懷/也又未逾年而以)
　(君命遣使聘于鄰國則哀戚之情忘矣孟子曰養生/不足以當大事惟送死可以當大事滕文公五月居)
　(廬未有命戒及至葬顔色之戚哭泣之哀弔者大悦/而有願為其氓者蓋禮義人心之所同然也齊頃公)
　(嗣位之初舉動如此喪師失地幾見執獲/豈特婦人笑客之罪哉已失守身之本矣)
饑左氏(注有水災/嘉穀不成)公羊(何以書以重書也注民食不足/百姓不可復興危亡將至故重)
　(而書之明當自省/減開倉廩贍振乏)張氏(王政以民食為重故積貯天/下之大命也前此百有餘年)
　(水旱螟螽之災多矣不以饑書今大水之後特書饑/者著宣公煩於事外國用無節上下用竭故一遇水)
　(旱遂至/乏食耳)
　　　(案經書饑三此年十五/年襄二十四年大饑)
楚子伐鄭左氏(楚子伐鄭晉士㑹救鄭逐楚/師于潁北諸侯之師戍鄭)胡氏(經有/詞同)
　(而意異者比事以觀斯得之矣九年楚子伐鄭稱爵/者貶詞也若曰國君自將恃強壓弱憑陵中夏之稱)
　(也知然者以下書晉郤缺帥師救鄭則貶楚可知矣/此年楚子伐鄭書爵者直詞也若曰以實屬詞書其)
　(重者而意不以楚為罪也知然者以傳書晉士㑹救/鄭逐楚師于潁北而經削之則責晉可知矣此類兼)
　(以傳為/案者也)
十有一年春王正月○夏楚子陳侯鄭伯盟于辰陵(辰/陵)
　(陳地榖作夷/陵齊地恐非)左氏(楚子伐鄭及櫟子良曰晉楚不務/德而兵爭與其來者可也晉楚無)
　(信我焉得有信乃從楚夏楚盟于辰陵陳鄭服也楚/左尹子重侵宋王待諸郔令尹蒍艾獵城沂注傳言)
　(晉與楚狎主盟/艾獵孫叔敖也)公羊(注不日月者莊王行霸約諸侯/明王法討徴舒善其憂中國故)
　(為信/辭)胡氏(晉楚爭此二國為日久矣今陳鄭背晉從/楚盟于辰陵而春秋書之無貶辭者豈與)
　(其下喬木入幽谷乎中國而不能令則夷狄進矣經/之大法在誅亂臣討賊子有亂臣則無君有賊子則)
　(無父無父無君即綱紀淪于糞土人類殄為禽獸雖/得天下不能一朝居也今魯與齊方用兵伐莒晉與)
　(狄方㑹于櫕函而不謀少西氏之逆也而楚人能謀/之所謂禮失而求之野夷狄之有君不如諸夏之亡)
　(也辰陵之盟所以得書於經而詞無貶/乎聖人討賊之意可謂深切著明矣)陳氏(序楚子/於陳侯)
　(鄭伯之上初/予楚以伯也)
　　　(案春秋書楚之主盟㑹者三此年及僖二十七/年盟宋昭四年㑹申也盟宋則書楚人於其上)
　　　(㑹申則不殊淮夷於其下皆/貶諸侯之文獨此盟無貶詞)
公孫歸父㑹齊人伐莒秋晉侯㑹狄于櫕函(櫕函/狄地)左氏
　(晉郤成子求成于衆狄衆狄疾赤狄之役遂服于晉/秋㑹于櫕函衆狄服也是行也諸大夫欲召狄郤成)
　(子曰吾聞之非德莫如勤非勤何以求人能勤有繼/其從之也詩曰文王既勤止文王猶勤況寡德乎注)
　(晉侯往㑹故主狄與㑹/吳于鍾離于柤同文)榖梁(不言及外狄也注/所以異之於諸夏)胡氏
　(春秋正法不與夷狄㑹同分類也書㑹戎㑹狄㑹吳/皆外詞也内中國故詳外四夷故略今中國有亂天)
　(王不能討則方伯之責也又不能討則四鄰諸侯宜/有請矣而魯方㑹齊伐莒晉方求成于狄是失肩背)
　(而養其一指不能三年而緦小功之察不亦傎/乎凡此直書其事不待貶絶而義自見者也)張氏
　(莒恃晉而不事齊魯從齊/而伐之事齊故聽命也)
冬十月楚人殺陳夏徴舒丁亥楚子入陳左氏(楚子為/陳夏氏)
　(亂故伐陳謂陳人無動將討於少西氏遂入陳殺夏/徴舒轘諸栗門因縣陳陳侯在晉申叔時使于齊反)
　(復命而退王使讓之曰夏徴舒為不道弑其君寡人/以諸侯討而戮之諸侯縣公皆慶寡人女獨不慶寡)
　(人何故對曰猶可辭乎王曰可哉曰夏徴舒弑其君/其罪大矣討而戮之君之義也抑人亦有言曰牽牛)
　(以蹊人之田而奪之牛牽牛以蹊者信有罪矣而奪/之牛罰已重矣諸侯之從也曰討有罪也今縣陳貪)
　(其富也以討召諸侯而以貪歸之無乃不可乎王曰/善哉反之可乎對曰可哉吾儕小人所謂取諸其懷)
　(而與之也乃復封陳郷取一人焉以歸謂之夏州故/書曰楚子入陳納公孫寧儀行父于陳書有禮也注)
　(稱人討賊辭也没其縣陳本意/全以討亂存國為文善其得禮)公羊(此楚子也其稱/人何貶曷為貶)
　(不與外討也不與外討者因其討乎外而不與也雖/内討亦不與也曷為不與實與而文不與文曷為不)
　(與諸侯之義不得專封也諸侯之義不得專封則其/曰實與之何上無天子下無方伯天下諸侯有為無)
　(道者臣弑君子弑父刀/能計之則討之可也)榖梁(此入而殺也其不言入/何也外徴舒於陳也其)
　(外徴舒於陳何也明楚之討有罪也入者内弗受也/日入惡入者也何用弗受也不使夷狄為中國也)
　胡氏(稱人者衆詞也大惡人人所同惡人人所得討/其稱楚人殺徴舒諸夏之罪自見矣先書殺後)
　(書入者與楚子之能討賊故先之也討其賊為義取/其國為貪舜跖之相去逺矣其分乃在於善與利耳)
　(楚莊以義討賊勇於為善舜之徒也以貪取國急於/為利跖之徒矣為善為惡特在一念須臾之間而書)
　(法如此故春秋傳心之要典不可以不察者也或曰/聖人大改過楚莊可謂能改過矣猶書入陳以貶之)
　(何也曰楚莊意在滅陳雖復封之然郷取一人焉以/歸謂之夏州而又納其亂臣是制人之上下使不得)
　(其君臣之道也晉人以幣如鄭問駟乞之立故子産/對曰若寡君之二三臣而晉大夫專制其位是晉之)
　(縣鄙也何國之為他國非所當與也而必欲納其亂/臣存亡興滅其若是乎仲尼重傷中國深美其有討)
　(賊之功故特從末減不稱取/陳而書入雖曰與之可矣)陳氏(曷為不書入而後/殺予之以討賊之)
　(義也書入而後殺是以利陳累莊王也不以利陳累/莊王則討賊一事也入一事也入雖君將貶人之於)
　(是稱楚子楚強甚矣終莊王一篇雖/圍滅無貶詞固進楚也亦憂楚也)
　　　(案稱人者討賊之詞左氏榖梁傳皆同惟公羊/以為貶詞非也○又案楚假討賊之義以有事)
　　　(於中國者四殺徴舒也執慶封也誘蔡般也執/陳招也執陳招先書滅誘蔡般特書名皆不與)
　　　(以討賊惟楚莊殺徴舒得討賊之義故特書人/而與州吁陳佗等同文執慶封亦無貶詞故何)
　　　(氏以為義兵但楚靈之暴非莊王比矣○又案/晉侯執曹伯先書入曹楚子殺徴舒後書入陳)
　　　(見書法之/精而已矣)
納公孫寧儀行父于陳(寧公/作甯)榖梁(納者内弗受也輔人/之不能民而討猶可)
　(入人之國制人之上下使/不得其君臣之道不可)胡氏(此二臣者從君於昬/宣淫於朝誅殺諫臣)
　(使其君見弑蓋致亂之臣也肆諸市朝與衆同棄然/後快於人心今乃詭詞奔楚托於討賊復讎以自脱)
　(其罪而楚莊不能察其反覆又使陳人用之是猶人/有飲毒而死者幸而復生又強以毒飲之可乎故聖)
　(人外此二人於陳而特書曰納納者不受而強納之/者也為楚莊者宜奈何瀦徴舒之宫封洩冶之墓尸)
　(孔甯儀行父于朝謀於陳/衆定其君而去其庶幾乎)
　　　(案春秋書納六子糾捷菑爭國者也頓子北燕/伯失國者也世子蒯瞶不當世國者也惟此以)
　　　(大夫而書納穀梁胡氏得之左氏以納亂/臣為有禮公羊以為納公黨與皆非也)
十有二年春葬陳靈公公羊(討此賊者非臣子也何以/書葬君子辭也楚已討之)
　(矣臣子雖欲討/之而無所討也)胡氏(天下之惡一也本國臣子或不/能討而上有天王下有方伯又)
　(其次有四鄰有同盟有方域之諸侯有四夷之君長/與凡民皆得而討之所以明大倫存天理也徴舒雖)
　(楚討之陳之臣子亦可以釋/怨矣故得書葬君子詞也)
楚子圍鄭左氏(厲之役鄭伯逃歸自是楚未得志焉鄭/既受盟于辰陵又徼事于晉春楚子圍)
　(鄭旬有七日鄭人大臨守陴者皆哭楚子退師鄭人/脩城進復圍之三月克之入自皇門至于逵路鄭伯)
　(肉袒牽羊以逆曰孤不天不能事君使君懷怒以及/敝邑孤之罪也敢不唯命是聽其俘諸江南以實海)
　(濵亦唯命其翦以賜諸侯使臣妾之亦唯命若惠顧/前好徼福於厲宣桓武不泯其社稷使改事君夷於)
　(九縣君之惠也孤之願也非所敢望也敢布腹心君/實圖之左右曰不可許也得國無赦王曰其君能下)
　(人必能信用其民矣庸可幾乎退三/十里而許之平潘尫入盟子良出質)胡氏(案公羊傳/例戰不言)
　(伐圍不言戰入不言圍滅不言入書其重者楚子縣/陳蓋滅之矣而經止書入其於鄭也蓋即其國都矣)
　(而經止書圍曷為悉從輕典不著其憑陵諸夏之罪/乎上無天王下無方伯天下諸侯有臣弑君子弑父)
　(諸夏不能討而夷狄能討之春秋取大節畧小過雖/如楚子憑陵上國近造王都之側猶從末減於以見)
　(誅亂臣討賊子正/人倫之為重也)
　　　(案鄭自此從楚直至成/五年蟲牢之盟方向晉)
夏六月乙卯晉荀林父帥師及楚子戰于邲晉師敗績
　左氏(夏六月晉師救鄭荀林父將中軍先穀佐之士/㑹將上軍郤克佐之趙朔將下軍欒書佐之韓)
　(厥為司馬及河聞鄭既及楚平桓子欲還曰無及於/鄭而勦民焉用之楚歸而動不後隨武子曰善㑹聞)
　(用師觀釁而動德刑政事典禮不易不可敵也楚軍/討鄭怒其貳而哀其卑德刑成矣昔嵗入陳今茲入)
　(鄭民不罷勞君無怨讟政有經矣荆尸而舉商農工/賈不敗其業而卒乘輯睦事不奸矣蒍敖為宰擇楚)
　(國之令典軍行右轅左追蓐前茅慮無中權後勁百/官象物而動軍政不戒而備能用典矣其君之舉也)
　(内姓選於親外姓選於舊舉不失德賞不失勞君子/小人物有服章禮不逆矣德立刑行政成事時典從)
　(禮順若之何敵之彘子曰不可晉所以伯師武臣力/也今失諸侯不可謂力有敵而不從不可謂武由我)
　(失伯不如死且成師以出聞敵彊而退非夫也以中/軍佐濟知莊子曰此師殆哉易曰師出以律否臧凶)
　(果遇必敗韓獻子謂桓子曰彘子以偏師陷子罪大/矣不如進也事之不捷惡有所分與其專罪六人同)
　(之不猶愈乎師遂濟楚子北師次于郔將飲馬於河/而歸聞晉師既濟欲還嬖人伍參欲戰令尹孫叔敖)
　(弗欲南轅反斾伍參言於王曰晉之從政者新未能/行令其佐先縠剛愎不仁未肯用命此行也晉師必)
　(敗且君而逃臣若社稷何王病之告令尹改乘轅而/北之次于管以待之鄭皇戍如晉師曰楚師驟勝而)
　(驕其師老矣而不設備擊之必敗彘子曰敗楚服鄭/於此在矣必許之欒武子曰楚自克庸以來其君無)
　(日不討國人而訓之于民生之不易在軍無日不討/軍實而申儆之于勝之不可保訓之以若敖蚡冒篳)
　(路藍縷以啟山林箴之曰民生在勤勤則不匱不可/謂驕師直為壯曲為老我則不德而徼怨于楚我曲)
　(楚直不可謂老其君之戎分為二廣廣有一卒卒偏/之兩右廣初駕數及日中左則受之以至于昬内官)
　(序當其夜以待不虞不可謂無備子良鄭之良也師/叔楚之崇也師叔入盟子良在楚楚鄭親矣來勸我)
　(戰我克則來不克遂往以我卜也鄭不可從楚少宰/如晉師曰寡君少遭閔凶不能文聞二先君之出入)
　(此行也將鄭是訓定豈敢求罪於晉二三子無淹久/隨季對曰昔平王命我先君文侯曰與鄭夾輔周室)
　(毋廢王命今鄭不率寡君使羣臣問諸鄭豈敢辱候/人彘子以為諂使趙括從而更之曰行人失詞寡君)
　(使羣臣遷大國之迹於鄭曰無辟敵羣臣無所逃命/楚子又使求成于晉盟有日矣楚許伯御樂伯攝叔)
　(為右以致晉師晉魏錡求公族大夫未得而怒欲敗/晉師請致師弗許請使許之遂往請戰而還趙旃求)
　(卿未得請挑戰弗許請召盟許之與魏錡皆命而往/郤獻子曰二憾往矣弗備必敗彘子曰鄭人勸戰弗)
　(敢從也楚人求成弗能好也師無成命多備何為士/季曰備之善彘子不可士季使鞏朔韓穿帥七覆于)
　(敖前故上軍不敗趙旃夜至楚軍使其徒入之楚子/為乘廣三十乘分為左右王乘左廣以逐趙旃晉人)
　(懼二子之怒楚師也使軘車逆之潘黨望其塵使騁/而告曰晉師至矣楚人亦懼王之入晉軍也遂出陳)
　(孫叔曰進之寜我薄人無人薄我軍志曰先人有奪/人之心薄之也遂疾進師車馳卒奔乘晉軍桓子不)
　(知所為鼔於軍中曰先濟者有賞中軍下軍爭舟舟/中之指可掬也晉師右移上軍未動楚子使告唐惠)
　(侯曰不榖不德而貪以遇大敵不榖之罪也然楚不/克君之羞也敢藉君靈以濟楚師使潘黨帥游闕四)
　(十乘從唐侯為左拒以從上軍駒伯曰待諸乎隨季/曰楚師方壯若萃於我吾師必盡不如收而去之分)
　(謗生民不亦可乎殿其卒而退不敗楚熊負羈囚知/罃知莊子以其族反之射連尹襄老獲之囚公子穀)
　(臣以還及昬楚師軍於邲晉之餘師不能軍宵濟亦/終夜有聲丙辰楚重至於邲遂次于衡雍潘黨曰君)
　(盍築武軍而收晉尸以為京觀臣聞克敵必示子孫/以無忘武功楚子曰夫文止戈為武夫武禁暴戢兵)
　(保大定功安民和衆豐財者也武有七德我無一/焉何以示子孫祀于河作先君宫告成事而還)公
　羊(大夫不敵君此其稱名氏以敵楚子何不與晉而/與楚子為禮也曷為不與晉而與楚子為禮也莊)
　(王伐鄭勝乎皇門放乎路衢鄭伯肉袒左執茅旌右/執鸞刀以逆莊王曰寡人無良邊垂之臣以干天禍)
　(是以使君王沛焉辱到敝邑君如矜此喪人錫之不/毛之地使帥一二耋老而綏焉請唯君王之命莊王)
　(曰君之不令臣交易為言是以使寡人得見君之玉/面而微至乎此莊王親自手旌左右撝軍退舍七里)
　(將軍子重諫曰南郢之與鄭相去數千里諸大夫死/者數人厮役扈養死者數百人今君勝鄭而不有無)
　(乃失民臣之力乎莊王曰古者杅不穿皮不蠹則不/出於四方是以君子篤於禮而薄於利要其人而不)
　(要其土告從不赦不祥吾以不祥道民災及吾身何/日之有既則晉師之救鄭者至曰請戰莊王許諾子)
　(重曰晉大國也王師淹病矣君請勿許也莊王曰弱/者吾威之彊者吾辟之是以使寡人無以立乎天下)
　(令之還師而逆晉冦莊王鼔之晉師大敗晉衆之走/者舟中之指可掬矣莊王曰嘻吾兩君不相好百姓)
　(何罪令之還/師而佚晉冦)胡氏(戰而言及主乎是戰者也案左氏/晉師救鄭經既不以救鄭書矣又)
　(不言楚晉戰于邲而使晉主之何也陳人弑君晉不/討賊而楚能討之楚人圍鄭亦既退師與鄭平矣而)
　(又與之戰則非觀釁之師也故釋楚不貶而使晉主/之獨與常詞異乎案邲之役六卿並在大夫司馬皆)
　(具官不欲勦民者三帥也違命濟師者先縠也而獨/罪林父何也尊無二上定于一也古者仗鉞臨戎專)
　(制閫外雖君命有所不受況其屬乎欒書救鄭軍帥/之欲戰者八人武子遂還衆不敢遏偪陽之舉匄偃)
　(二將皆請班師荀罃令曰七日不克必爾乎取之遂/下偪陽林父既知無及於鄭焉用之矣諸帥又皆信)
　(然其䇿先縠若獨以中軍佐濟者下令三軍無得妄/動案軍法而行辟夫豈不可既不能令乃畏失屬亡)
　(師之罪而從韓獻子分惡之言知難而冒進是棄晉/師於誰責乎故後誅先縠不去其官此稱敗績特以)
　(林父主/之也)
　　　(案春秋中國與楚戰不以勝負皆以中國為主/徐邈曰内晉而外楚是也公羊以為荀林父稱)
　　　(名氏先楚子者惡林父非也此因得臣書人而/穿鑿耳陳氏亦以為大夫敵君於是始蓋主公)
　　　(羊説未可從也胡氏主乎是戰之説亦是蓋雖/以中國為主然息爭之道當責之中國也義皆)
　　　(可通要之此條楚書子則知其非貶矣林父不/書救則知其有罪矣不貶者退師之情可恕有)
　　　(罪者敗師/之責難逃)
　　附録左氏(鄭伯許/男如楚)左氏(晉師歸桓子請死晉侯欲/許之士貞子諌曰不可城)
　　(濮之役楚殺子玉文公喜而後可知也曰莫余毒/也已是晉再克而楚再敗也楚是以再世不競今)
　　(天或者大警晉也而又殺林父以重楚/勝其無乃久不競乎晉侯使復其位)
秋七月○冬十有二月戊寅楚子滅蕭(戊寅十一/月十九日)左氏
　(楚子伐蕭宋華椒以蔡人救蕭蕭人囚熊相宜僚及/公子丙王曰勿殺吾退蕭人殺之王怒遂圍蕭蕭潰)
　(申公巫臣曰師人多寒王巡三軍/拊而勉之三軍之士皆如挾纊)公羊(疏春秋滅例/書月莊王嘗)
　(曰吾兩君不相好百姓何罪此王伯之言也今/反滅人為過深矣是故書日變常例以深責之)胡氏
　(假於討賊而滅陳春秋以討賊之義重也末減而書/入惡其貳已而入鄭春秋以退師之情恕也末減而)
　(書圍與人為善之德𢎞矣至是肆其強暴滅無罪之/國其志已盈雖欲赦之不得也故傳稱蕭潰經以滅)
　(書斷其罪也孟子曰以力假仁者伯伯必有大國楚/莊蓋以力假仁不能久假而遽歸者也建萬國親諸)
　(侯者先王之政興滅國繼絶世者仲尼之法今乃滅/人社稷而絶其祀不仁亦甚矣蕭既滅亡必無赴者)
　(楚莊矜其威力以滅蕭告赴諸侯恐中國耳孟子定/其功罪以五伯為三王之罪人春秋史外傳心之要)
　(典推此類求/之斯得矣)
晉人宋人衛人曹人同盟于清丘(清丘/衛地)左氏(晉原縠宋/華椒衛孔)
　(達曹人同盟于清丘曰恤病討貳於是卿不書不實/其言也汪宋伐陳衛救之不討貳也楚伐宋晉不救)
　(不恤病也故大夫稱人宋華椒承羣偽之言/以誤其國宋雖有守信之善而椒猶不免譏)胡氏(書/同)
　(盟志同欲也或以惡其反覆而書同盟非也春秋不/貴盟誓自隠公始年書儀父盟蔑宋人盟宿己不實)
　(言矣奚待清丘然後惡其反覆乎清丘載書恤病討/貳口血未乾敗其盟好所謂不待貶而惡見者也又)
　(奚必人諸國之卿然後知反覆之可罪乎楚既入陳/圍鄭大敗晉師伐蕭滅之憑陵中國甚矣為諸侯計)
　(者冝信任仁賢修明政事自強於為善則可以保其/國耳曾不是圖而刑牲㰱血要質鬼神蘄以禦楚謀)
　(之不臧孰大於是故國卿貶而稱人譏失職也原縠/違命喪師乃晉國罪人而主茲盟約所信任者皆可)
　(知/矣)陳氏(曷為貶稱人猶曰人自為盟也人自為盟自/鹿上以來未之有也於是再見其再見何中)
　(國又無/伯也)
　　　(案晉景公之同盟五清/丘斷道蟲牢馬陵于蒲)
宋師伐陳衛人救陳左氏(宋為盟故伐陳衛人救之孔/達曰先君有約言焉若大國)
　(討我則/死之)穀梁(疏不言善者衛宋同盟外楚今/反救陳不足可善故傳不釋)胡氏(陳/有)
　(弑君之亂宋不能討而楚討之雖曰縣陳尋復封之/其德於楚而不貳未足責也宋人不能内自省德遽)
　(以大衆伐之非義舉矣衛人救陳背盟失信而以救/書者見宋師非義陳未有罪而受兵為可恤也且謀)
　(國失圖妄興師旅無休息之期則亂益滋矣其以救/書意在責宋也若衛叛盟則不待貶絶而惡自見矣)
十有三年春齊師伐莒左氏(莒恃晉而不/事齊故也)
夏楚子伐宋左氏(以其救蕭也君子曰清/丘之盟唯宋可以免焉)胡氏(楚人滅/蕭將以)
　(脅宋諸侯懼而同盟為宋人計者恤民固本輕徭薄/賦使民效死親其上則可以待敵矣計不出此而急)
　(於伐陳攻楚與國非䇿也故/楚人有詞于伐而得書爵)
　　　(案楚有事於中國皆自鄭及宋楚成之爭伯敗/宋於泓楚穆之爭伯弱宋於厥貉楚莊之興挾)
　　　(鄭人以侵宋卒之今年之伐明年之圍又明年/之平而南北之勢成矣成十八年彭城之役楚)
　　　(又挾鄭以圖宋向非悼公之盛則于宋/之盟不待襄公之末年而天下分伯矣)
秋螽左氏(注為災/故書)公羊(注先是新饑而使歸父㑹齊伐已/莒賦歛不足國家遂虚下求不)
　(之/應)
冬晉殺其大夫先縠左氏(赤狄伐晉及清先縠召之也/冬晉人討邲之敗與清之師)
　(歸罪於先縠而殺之盡滅其族君子曰/惡之來也已則取之其先縠之謂乎)胡氏(先縠違/命大敗)
　(晉師元帥不能用鉞已失刑矣今又重有罪焉晉人/治其罪而戮之義也曷為稱國以殺不去其官夫兵)
　(者安危所係有國之大事也將非其人則敗雖得其/人使親信間之則敗以剛愎不仁者參焉而莫肯用)
　(命則敗此三敗者君之過也河曲之戰趙穿獨出而/臾駢之謀不用濟涇而次欒黶欲東而荀偃之令不)
　(行今林父初將中軍乃以先縠佐之使敵國謀臣知/其從政者新未能行令誰之過歟故稱國以殺不去)
　(其官罪/累上也)
　　　(案越椒雖誅楚莊尚存子文之後先穀滅族/晉人不思先軫之功晉之德刑誠不及楚矣)
十有四年春衞殺其大夫孔達左氏(清丘之盟晉以衛/之救陳也討焉使)
　(人弗去曰罪無所歸將加而師孔達曰苟利社稷請/以我説罪我之由我則為政而亢大國之討將以誰)
　(任我則死之縊而死衛人以説于晉遂告于諸侯曰/寡君有不令之臣達構我敝邑于大國既伏其罪矣)
　(敢告衛人以為成勞/復室其子使復其位)胡氏(殺大夫而書名氏義不係/於專殺也孔達棄信誅之)
　(可也何以稱國而不去其官用人謀國千犯盟主至/於見討誰之過歟稱國以殺不去其官罪累上也春)
　(秋端本清源/故書法如此)
夏五月壬申曹伯夀卒○晉侯伐鄭左氏(晉侯伐鄭為/邲故也告於)
　(諸侯蒐焉而還中行桓子之謀也曰示之以整使謀/而來鄭人懼使子張代子良于楚鄭伯如楚謀晉故)
　(也鄭以子良為/有禮故召之)胡氏(比事以觀知其為報怨復讎之/兵辭無所貶者直書其事而義)
　(自見/矣)
秋九月楚子圍宋左氏(楚子使申舟聘于齊曰無假道/于宋申舟以孟諸之役惡宋曰)
　(我則必死王曰殺女我伐之見犀而行及宋宋人止/之華元曰過我而不假道鄙我也鄙我亡也殺其使)
　(者必伐我伐我亦亡也亡一也乃殺之楚子聞之投/𬒮而起屨及於窒皇劍及於寢門之外車及於蒲胥)
　(之市秋九月/楚子圍宋)胡氏(宋人要結盟誓欲以禦楚已非持/國之道輕舉大衆勦民妄動又非)
　(恤患之兵特書救陳以著其罪明見伐之由也國必/自伐然後人伐之凡事其作始也簡其將畢也必巨)
　(易於訟卦曰君子以作事謀始始而不謀必至於訟/訟而不竟必至於師若宋是已始謀不臧至於見伐)
　(見圍幾亡其國則自取之也春秋端本/故責宋為深若蠻夷圍中國則亦明矣)
　　　(案楚至是再圍宋矣僖二十七年/書楚人嫌詞也此書楚子直詞也)
葬曹文公○冬公孫歸父㑹齊侯于榖左氏(歸父㑹齊/侯于穀見)
　(晏桓子與之言魯樂/桓子曰子家其亡乎)胡氏(夫禮别嫌明微制治于未/亂自天子出者也列國之)
　(君非王事而自相聚㑹是禮自諸侯出矣以國君而/降班失列下與外臣㑹以内臣而抗尊出位上與諸)
　(侯㑹是禮自大夫出矣君若贅旒陪臣執命豈一朝/一夕之故其所由來漸矣故易於坤之初六曰馴致)
　(其道至堅冰也易言其理春秋見於/行事若合符節可謂深切著明矣)張氏(宣公之立/公子遂主)
　(之故宣公事齊而遂父子常親于齊齊亦不/復計等列之不班從而與之㑹也非禮甚矣)
　　　(案大夫㑹諸侯始於單伯㑹齊侯于鄄繼見於/公孫敖㑹晉侯于戚不知胡氏何以始發傳於)
　　　(此豈非以非伯/事而私相㑹乎)
十有五年春公孫歸父㑹楚子于宋左氏(孟獻子言於/公曰臣聞小)
　(國之免於大國也聘而獻物於是有庭實旅百朝而/獻功於是有容貌采章嘉淑而有加貨謀其不免也)
　(誅而薦賄則無及也今楚在宋君/其圖之公説春歸父㑹楚子于宋)胡氏(楚子不假道/于宋以啟釁)
　(端而圍之陵蔑中華甚矣諸侯縱不能畏簡書攘夷/狄存先代之後嚴兵固圉以為聲援猶之可也乃以)
　(周公之裔千乘之國謀其不免至於薦賄不亦鄙乎/若此類聖人不徒筆之於經也比事以觀則知中國)
　(夷狄盛衰之由春/秋經世之畧矣)陳氏(吾大夫始/特㑹楚也)
　　　(案歸父㑹楚子于宋正與昭九年叔弓㑹楚子/于陳書法事情皆同左氏胡氏傳得之矣何氏)
　　　(以為善魯為救宋行雖不能解猶為見人之/厄則矜之故地以宋養遂其善意其說非也)
夏五月宋人及楚人平左氏(宋人使樂嬰齊告急于晉/晉侯欲救之伯宗曰不可)
　(古人有言曰雖鞭之長不及馬腹天方授楚未可與/爭雖晉之彊能違天乎諺曰高下在心川澤納汚山)
　(藪藏疾瑾瑜匿瑕國君含垢天之道也君其待之乃/止使解揚如宋使無降楚曰晉師悉起將至矣鄭人)
　(囚而獻諸楚楚子厚賂之使反其言不許三而許之/登諸樓車使呼宋人而告之遂致其君命楚子將殺)
　(之對曰臣之許君以成命也死而成命臣之禄也楚/子舍之以歸夏五月楚師將去宋申犀稽首於王之)
　(馬前曰毋畏知死而不敢廢王命王棄言焉王不能/答申叔時僕曰築室反耕者宋必聽命從之宋人懼)
　(使華元夜入楚師登子反之牀起之曰寡君使元以/病告曰敝邑易于而食析骸以㸑雖然城下之盟有)
　(以國斃不能從也去我三十里唯命是聽子反懼與/之盟而告王退三十里宋及楚平華元為質盟曰我)
　(無爾詐爾無我虞注平者總言二國和故/不書其人賈逵曰人衆詞善其與衆同欲)公羊(外平/不書)
　(此何以書大其平乎已也何大乎其平乎已莊王圍/宋軍有七日之糧爾盡此不勝將去而歸爾於是使)
　(司馬子反乘堙而闚宋城宋華元亦乘堙而出見之/子反曰子之國何如元曰憊矣曰何如曰易子而食)
　(之析骸而炊之子反曰嘻甚矣憊雖然吾聞之也圍/者柑馬而秣之使肥者應客是何子之情也元曰吾)
　(聞君子見人之厄則矜之小人見人之厄則幸之吾/見子之君子也是以告情于子也子反曰諾勉之矣)
　(吾軍亦有七日之糧爾盡此不勝將去而歸爾揖而/去之反于莊王王曰何如子反曰憊矣易子而食之)
　(析骸而㸑之王曰嘻甚矣憊雖然吾今取此然後而/歸爾子反曰不可臣已告之矣軍有七日之糧爾王)
　(怒曰子曷為告之子反曰以區區之宋猶有不欺人/之臣可以楚而無乎是以告之也王曰諾舍而止雖)
　(然吾猶取此然後歸爾子反曰然則君請處于此臣/謀歸爾王曰子去我而歸吾誰與處于此吾亦從子)
　(而歸爾引師而去之故君子大其平乎已也此皆大/夫也其稱人何貶平者在下也注已二大夫也大者)
　(大其有仁恩也在下者譏二子在君側不先以/便宜反報歸美于君而生事專平故貶稱人)榖梁
　(平者成也善其量力而反義也人者衆詞也平稱衆/上下欲之也外平不道以吾人之存焉道之也注謂)
　(歸父/在宋)胡氏(此華元子反二國之卿其稱人何貶也春/秋賤欺詐惡侵伐二卿不愛其情釋怨解)
　(紛使宋無亡國之憂楚無滅國之罪功亦大矣宜在/所襃何以貶也善則稱君過則稱己則民作忠今二)
　(卿自以情實私相告語取必於上以成平國之功而/其君不預知焉非人臣之義也世衰道微暴行交作)
　(君有聽於臣父有聽於子夫有聽於婦中國有聽於/夷狄仲尼所為懼春秋所以作也故平以解紛雖其)
　(所欲而平者在下則大倫紊矣聖人明其道不計其/功故襃貶如此然則臣而有安國家利社稷者專之)
　(不可乎曰専之而可者謂境外也子反在君之側無/奏報之難幾㑹之失奚急於平而専之若是哉或曰)
　(子反攘善則知其罪矣華元救國急難而紓其情實/何尤焉夫宋先代之後武王所封以備三恪横見侵)
　(逼非有可滅之罪也若以大義責之曰子為上卿不/能恤小助桀為虐陵我郊保圍我城郭欲滅我社稷)
　(縱子得之何面目見中華之士乎使子反果忠楚莊/果賢必為義動退師止衆結盟而反矣何必輕見情)
　(實蹈不測之險乎後世羊陸效其所為交歡/邊境而議者以為非純臣也知春秋之法矣)陳氏(凡/平)
　(不書必闗於天下之故然後書有與楚平者於陳不/書文九年於鄭不書宣十年至宋始書之宋嘗及楚)
　(平矣僖二十四年至莊王始書之必宋從楚必/莊王得宋天下將有南北之勢春秋特致意焉)
　　　(案春秋書平五獨此為外平此條之説陳氏為/長宋楚稱人疑穀梁及賈逵為優胡氏專取公)
　　　(羊則以此平不過子反華元一言而解宋/楚實未嘗有盟誓也恐當時未必能如此)
六月癸卯晉師滅赤狄潞氏以潞子嬰兒歸左氏(潞子/嬰兒)
　(之夫人晉景公之姊也酆舒為政而殺之又傷潞子/之目晉侯將伐之伯宗曰狄有五罪不祀一也嗜酒)
　(二也棄仲章而奪黎氏地三也虐我伯姬四也傷其/君目五也六月癸卯晉荀林父敗赤狄于曲梁辛亥)
　(滅潞酆舒奔衛衛人歸諸晉晉人殺之/注赤狄之别種潞氏國故稱氏子爵也)胡氏(其穪日/謹之也)
　(上卿為主將畧而稱師者著其暴也滅而舉號及氏/者減見滅之罪著滅者之甚不仁也潞嬰兒不死社)
　(稷比於中國而書爵者免嬰兒之責詞也赤狄未嘗/侵掠晉境非門庭之寇而恃強暴以滅之不仁甚矣)
　(又伐國之要討其罪人斯止矣酆舒者罪之在也今/乃利狄之土滅潞氏以其君歸何義乎春秋所以責)
　(晉而畧/狄也)
秦人伐晉
　　　(案此條諸傳皆無左氏於王札子殺召伯毛伯/後傳曰秋七月秦桓公伐晉次于輔氏壬午晉)
　　　(侯治兵于稷以畧狄上立黎侯而還及雒魏顆/敗秦師于輔氏獲杜回秦之力人也疑此文本)
　　　(是此經之傳故陳氏曰秦人秦伯桓公也則亦/以為即七月之伐矣經傳之文其月日先後者)
　　　(甚多不知杜/氏何以不取)
王札子殺召伯毛伯左氏(王孫蘓與召氏毛氏爭政使/王子捷殺召戴公及毛伯衞)
　(卒立召襄注稱殺者名兩下相殺之辭兩下相殺則/殺者有罪王札子王子札也蓋經文倒札字即王子)
　(捷也疏非君殺臣/故不言其大夫)公羊(王札子者何長庶之號也注/禮天子庶兄冠而不名所以)
　(尊之不稱伯仲者辟同母兄弟/也据宣十年王季子為王母弟)榖梁(王札子者當上/之辭也殺召伯)
　(毛伯不言其大夫何也兩下相殺也兩下相殺不志/乎春秋此其志何也矯王命以殺之非忿怒相殺也)
　(故曰以王命殺也以王命殺則何志焉為天下主者/天也繼天者君也君之所存者命也為人臣而侵其)
　(君之命而用之是不臣也為人君而失其命/是不君也君不君臣不臣此天下所以傾也)胡氏(王/臣)
　(有書字而言子者王季子是也有書子而係名者王/子虎是也此稱王札子者榖梁以為當上之詞也其)
　(為當上之詞者矯王命以殺之也邢侯專殺雍子於/朝叔向以殺人不忌為賊請施邢侯君子以為義王)
　(札子之罪當服此刑而天王不能施/之無政刑矣何以保其國而不替乎)
秋螽胡氏(人事感於此則物變應於彼宣公為國虚内/以事外去實而務華煩於朝㑹聘問賂遺之)
　(末而不知務其本者也故戾氣應心六年螽七年旱/十年大水十有三年又螽十有五年復螽府庫匱倉)
　(廩竭調度不給而言/利尅民之事起矣)
仲孫蔑㑹齊髙固于無婁(無婁把邑公/羊作牟婁)胡氏(禮之始失/也諸侯非)
　(王事而自相㑹也無以正之不自天子出矣然後諸/侯與大夫㑹又無以正之然後大夫與大夫㑹禮亦)
　(不自諸侯出矣田氏簒齊六卿分晉三家專魯/理固然也不能辨於早後雖欲正之其將能乎)
　　　(案大夫㑹大夫始於叔彭生㑹晉郤缺于承筐/而胡氏獨發傳於此條之下未詳其説張氏亦)
　　　(曰大夫相㑹蓋始于此豈非/以二子非國事而私相㑹乎)
初稅畝左氏(初税畝非禮也穀出不過藉以豐財也注/公田之法十取其一今又履其餘畝復十)
　(收其一故哀公曰二吾猶不足遂以/為常故曰初言初税十二自此始也)公羊(初者何始/也税畝者)
　(何履畝而税也何譏乎始履畝而税古者仆一而藉/古者曷為什一而藉什一者天下之中正也多乎什)
　(一大桀小桀寡乎什一大貉小貉什一者天下之中/正也仆一行而頌聲作矣注時宣公無恩信於民民)
　(不肯盡力於公田故履踐案行/擇其善畝榖最好者税取之)榖梁(初者始也古者/什一藉而不税)
　(初税畝非正也古者三百步為里名曰井田井田者/九百畝公田居一私田稼不善則非吏公田稼不善)
　(則非民初税畝者非公之去公田而履畝十取一也/以公之與民為己悉矣古者公田為居井竈蔥韭盡)
　(取焉注非責也吏田/畯也悉謂盡其力也)胡氏(孟子曰耕者助而不税則/天下之農皆悅而願耕於)
　(其野矣初税畝者譏宣公廢助法而用税殷制公田/為助助者藉也周因其法為徹徹者通也其實皆什)
　(一也古者上下相親上之於下則曰駿發爾私終三/十里惟恐民食之不給也下之於上則曰雨我公田)
　(遂及我私惟恐公田之不善也故助法行而頌聲作/矣世衰道微上下交惡民惟私家之利而不竭力以)
　(奉公上惟邦財之入而不惻怛以利下水旱凶災相/繼而起公田之入薄矣所以廢助法而税畝乎初者)
　(志變法之始也其後作丘甲用田賦至於二猶不足/則皆宣公啟之也故曰作法於涼其敝猶貪作法於)
　(貪敝將若何有國家者必欲克/守成法而不變其必先務本乎)
　　　(案税畝之説公榖何氏范氏胡氏皆以為仍是/什而取一但廢古之助法爾左氏傳文亦無什)
　　　(取二之意惟杜氏以為既取其公田又税其私/田十之一則為十而取二此説似太過徐邈注)
　　　(榖梁以為除去公田之外又税私田之十一楊/士勛亦從之然於去公田之解亦牽強而朱子)
　　　(集注亦曰魯自宣公税畝又逐畝十取其一則/為十而取二矣似亦從杜氏之説蓋未詳孰是)
　　　(但變法之初未必遽至倍取故當且從胡氏○/又案經書初二獻羽也税畝也○又案趙子賦)
　　　(税例三此年税畝成元作丘甲哀十二用田賦/也趙子改革例十初獻六羽躋僖公初税畝作)
　　　(丘甲立武宫作三軍舍中軍立煬宫從祀先公/用田賦也凡變常之事皆書革而上者比於治)
　　　(革而下者比於亂察/其所革而興亡兆矣)
冬蝝生左氏(蝝生饑幸之也注螽子以冬生遇寒而/死不為物害時嵗雖饑猶喜而書之)公
　羊(蝝生不書此何以書幸之也幸之者何猶曰受之/云爾受之云爾者何上變古易常應是而有天災)
　(其諸則宜於此焉變矣注蝝即􁈰也始生曰蝝大曰/􁈰言宣公於此天災饑後能受過變寤明年復古行)
　(中冬大有年其功美過於無災故君子深為/喜而僥倖之變􁈰言蝝以不為災書起其事)榖梁(蝝/非)
　(災也其曰蝝非税畝之災也注凡春秋記災未有言/生者蝝之言縁也縁宣公税畝故生此災以責之非)
　(責/也)胡氏(秋螽未息冬又生子災重及民也詳志之如/此者急民事謹天災仁人之心王者之務也)
　(遇天災而不懼忽民事而不修而又/為繁政重賦以感之國之危無日矣)
　　　(案此條三傳皆以為不為災左氏既有不為災/不書之例杜氏於此乃以為喜而書之此已強)
　　　(通何氏又以為宣公能受過變寤明年復古行/中故君子喜而幸之此亦無据竊詳左氏公羊)
　　　(所謂幸之者得非春秋幸天道之即應庶幾宣/公之能變乎而注者直以為宣公能變則失之)
　　　(矣榖梁説/雖鑿亦好)
饑左氏(注風雨不和/五榖不豐)胡氏(春秋饑嵗多矣書于經者三/而宣公獨有其二何也古者)
　(三年耕餘一年之畜九年耕餘三年之食雖有凶旱/民無菜色是嵗雖螽蝝而遽至於饑者宣公為國務)
　(華去實虚内事外煩於朝㑹聘問賂遺之末而不敦/其本府庫竭矣倉廩匱矣水旱螽蝝天降饑饉亦無)
　(以振業貧乏矣經所以獨兩書饑/以示後世為國之不可不敦本也)
十有六年春王正月晉人滅赤狄甲氏及留吁左氏(晉/士)
　(㑹帥師滅赤狄甲/氏及留吁鐸辰)胡氏(案左氏董是役者士㑹也上/將主兵其稱人貶詞也甲氏)
　(潞之遺種留吁其殘邑也春秋於夷狄攘斥之不使/亂中夏則止矣必欲盡殄滅之無遺種豈仁人之心)
　(王者之事乎士㑹/所以貶稱人也)
　　附録左氏(晉獻狄俘晉侯請于王以黻冕命士㑹/將中軍且為大傅於是晉國之盜逃奔)
　　(于/秦)
夏成周宣榭火(榭公作謝火作/災穀亦作災)左氏(人火之也凡火人/火曰火天火曰災)
　(注成周洛陽宣榭講武屋别在洛/陽者疏服䖍曰宣揚威武之處)公羊(成周者何東/周也宣榭者)
　(何宣宫之謝也何言乎成周宣謝災樂器藏焉/爾何以書記災也外災不書此何以書新周也)榖梁
　(周災不志其曰宣榭何也/以樂器之所藏目之也)胡氏(成周天子之東都宣/榭宣王之廟也案吕)
　(大臨考古圖有􁉀敦者稱王格于宣榭呼内史䇿命/􁉀是知宣榭者宣王之廟也古者爵有德禄有功必)
　(於大廟示不敢専也榭者射堂之制其堂無室以便/射事故凡無室者皆謂之榭宣王之廟謂之榭者其)
　(廟制如榭也宣榭火何以書以宗廟之重書之也貴/戚擅殺大臣而天子不討王室不復能中興矣人火)
　(之天所以/見戒乎)張氏(廟無室曰榭杜氏以為講武屋宣王/南征北伐講武於此詩所謂復㑹諸)
　(侯于東都因存其廟蓋古/者祖有功故百世不毁也)
　　　(案楚語曰先王之為臺榭也榭不過講軍實故/知榭是講武屋也杜氏知榭為講武處而昧於)
　　　(宣字之義公榖知宣榭為宣王廟而不辨其為/講武之所若但以為宣王廟則何不在京師而)
　　　(在成周乎且又何以名之曰榭乎故此條張氏/發明胡氏之説且兼用三傳之所長為得之公)
　　　(穀又以為宣王中興所作樂器藏於此因天災/之變見周之不復興也未知何据恐傳聞之謬)
　　　(公羊新周之説蓋以為春秋王魯故惟於周宋/書災為王者之後記災也此其一家之義不可)
　　　(從/)
秋郯伯姬來歸左氏(出/也)胡氏(春秋内女出夫人歸凡男/女之際詳書于䇿正人倫)
　(之本/也)
　　　(案内女被出來歸三齊子叔姬郯伯姬/把叔姬啖子曰為婦而出著其非也)
冬大有年榖梁(五榖大熟/為大有年)胡氏(程氏曰大有年記異也/旱乾水溢饑饉荐臻者)
　(災也山崩地震彗孛飛流者異也景星甘露醴泉芝/草百榖順成者祥也大有年上瑞矣何以為記異乎)
　(凡災異慶祥皆人為所感而天以其類應之者也人/事順於下則天氣和於上宣公弑立逆理亂倫水旱)
　(螽蝝饑饉之變相繼而作史不絶書宜也獨於是冬/乃大有年所以為異乎夫有年大有年一耳古史書)
　(之則為祥仲尼筆之則為異此言/外微㫖非聖人莫能修之者也)張氏(宣公奪適而加/立王誅之不)
　(而天災之屢見今年大有年亦/所以記咎證常多故曰記異也)
　　　(案有年二詳/見桓三年)
十有七年春王正月庚子許男錫我卒丁未蔡侯申卒
夏葬許昭公葬蔡文公胡氏(日卒書名赴而得禮記之/詳也葬而不月其畧在内)
　(宣公為國務華而無忠信誠慤之心計利而不知禮/義邦交之實哀死送終獨厚於齊而利害不切其身)
　(者皆闕如也大則薄於君親次則忽其盟主又其次/若秦若衛若滕雖來赴告怠於禮而不㑹也比事而)
　(觀義自/見矣)
六月癸卯日有食之
　　　(案榖梁傳例曰言日不言朔食晦日也而十年/己巳在丙辰之下此年己未在癸卯之下故范)
　　　(氏以為推尋義例當在閏月閏承前月而受其/餘日故書閏月之日繫前月之下蓋史䇿常法)
　　　(故哀五年公羊傳曰閏月不書此説無据恐當/以徐邈之言為正詳見隠三年左注以為不書)
　　　(朔官/失之)
己未公㑹晉侯衛侯曹伯邾子同盟于斷道(斷道/晉地)左氏
　(晉侯使郤克徴㑹于齊齊頃公帷婦人使觀之郤子/登婦人笑於房獻子怒出曰所不此報無能涉河獻)
　(子先歸使欒京廬待命于齊曰不得齊事無復命矣/郤子至請伐齊晉侯弗許請以其私屬又弗許齊侯)
　(使高固晏弱蔡朝南郭偃㑹及斂盂髙固逃歸夏㑹/于斷道討貳也盟于卷楚辭齊人晉人執晏弱蔡朝)
　(南郭偃苗賁皇言於晉侯曰夫晏子何罪昔諸侯事/吾先君皆如不逮舉言羣臣不信諸侯皆有貳志齊)
　(君恐不得禮故不出而使四子來左右或沮之曰君/不出必執吾使故高子及斂盂而逃三子犯難而來)
　(吾若善逆彼以懷來者吾又執之以信齊沮吾不既/過矣乎晉人緩之逸秋八月晉師還范武子請老召)
　(文子曰燮乎吾聞之喜怒以類者鮮易者實多詩曰/君子如怒亂庶遄沮君子如社亂庶遄已君子之喜)
　(怒以已亂也弗已者必益之郤子其或者欲已亂於/齊乎不然余懼其益之也余將老使郤子逞其志庶)
　(有豸乎乃請老郤獻/子為政注豸解也)榖梁(同者有同也/同外楚也)胡氏(書同盟/志同欲)
　(也大國率之小國畏威而從命非同欲也小國訴之/大國勉強而應焉非同欲也若斷道之盟諸侯同心)
　(謀欲伐齊釋其憤怒非有不得已而要之者也或以/為㑹同天子之事築宫為壇設方明如方嶽之盟故)
　(書同疑其/説之誤矣)陳氏(同盟至新城而再見斷道/之後不曰同盟者寡矣)
　　　(案此盟諸傳皆以為謀齊而榖梁獨以為外楚/蓋拘於同尊同外之例恐非事實然此舉出於)
　　　(宋及楚平之後而徴㑹于齊則初意為盟誠因/懼楚但郤克既怒齊遂就起伐齊之謀耳榖説)
　　　(亦不為無据其胡氏所疑或説臨江劉氏之言/也詳見莊十六年○又案此盟獨魯衛曹者即)
　　　(榖梁所謂魯行父晉郤克衛孫良夫曹公子首/同日使齊皆見笑辱者也故鞌戰亦具列四子)
　　　(然榖梁以四子聘齊在成元年故此不以/為謀齊之盟恐榖梁得其事而失其時耳)
秋公至自㑹
　　　(案魯自黒壤止公之後不事晉者十年至是始/背齊而事晉則行父之憤也故宣公之編黒壤)
　　　(書至㑹斷/道書至㑹)
冬十有一月壬午公弟叔肸卒左氏(公母弟也凡大子/之母弟公在曰公)
　(子不在曰弟凡/稱弟皆母弟也)公羊(注穪字者賢之宣公簒立叔肸/不仕其朝不食其禄終身於貧)
　(賤故孔子曰篤信好學守死善道危邦不入亂邦不/居者也禮盛德之士不名天子上大夫不名春秋公)
　(子不為大夫者不卒卒而字者起其冝為天子/上大夫也孔子曰舉逸民天下之民歸心焉)榖梁
　(其曰公弟叔肸賢之也其賢之何也宣弑而非之也/非之則胡為不去也曰兄弟也何去而之與之財則)
　(曰我足矣織屨而食終身不食宣公之食君子以是/為通恩也以取貴乎春秋注論情可以明親親言義)
　(足以厲不軌書曰/公弟不亦冝乎)胡氏(稱弟得弟道也稱字賢也何/賢乎叔肸宣弑而非之也非)
　(之則胡為不去也兄弟無絶道故雖非之而不去也/與之財則曰我足矣終身不食宣公之禄君子以是)
　(為通恩也論情可以明親親言義可以厲不軌所以/取貴乎春秋書曰公弟而稱字以表之也公子為正)
　(大夫而書卒貴也不為大夫而特書卒賢也或以叔/肸為寵弟在宣公有私親之愛故生而賜氏俾世其)
　(卿與季友仲遂比則其説誤矣誠使叔肸有寵生而/賜氏則是貴戚用事之卿豈有不見於經者齊年鄭)
　(語在外之見於經者季友仲遂在内之見於經者勢/必與聞政事執國命矣況宣公之時煩於聘問㑹朝)
　(之禮遂蔑季孫歸父交於鄰國衆矣而獨叔/肸不與焉其非生而賜氏俾世其卿亦明矣)陳氏(公/弟)
　(者何非見大夫也非大夫不卒而卒叔肸賢之也賢/之所以惡宣公也凡先君之子稱公子有謂稱弟是)
　(故宋地辰兄弟也一篇之間譏稱宋公之弟辰無譏/則從其恒稱為公子地陳公子招一人也譏稱陳侯)
　(之弟招無譏則從其恒稱為公子招故不弟稱弟不/友稱弟不弟稱弟傳曰陳侯之弟招殺陳世子偃師)
　(罪在招也不友稱弟傳曰秦伯之弟鍼出奔晉罪秦/伯也叔肸稱弟惡宣公也公榖左氏母弟穪弟例不)
　(取/)張氏(泰山孫氏曰不曰公子公/孫以見肸無禄而卒也)
　　　(案三傳母弟之説杜氏曰母弟之寵異於衆弟/蓋縁自然之情以養母氏之志所以隆友于之)
　　　(恩然庶弟不得稱公弟而母弟或稱公子若嘉/好之事則仍舊史之文唯相殺害然後据例以)
　　　(示義此論先儒多不取詳見隠七年○又案兄/弟先公之子當稱公子諸侯之兄弟當稱字其)
　　　(稱弟稱名若齊年鄭語衛黑背陳招之類者罪/其兄有寵愛之私亦罪其人之恃寵而當國也)
　　　(陳光秦鉞宋辰衛鱄佞夫之類罪其兄薄友愛/之義亦罪其人之不能盡道以取禍也蔡季許)
　　　(叔紀季蔡叔魯季子等稱字者春秋之正例無/貶詞也無貶即賢之也其不稱公子者不以貴)
　　　(戚累之其不稱弟者不以私與薄累其兄也止/係國者言與國一體也季子不可稱國則以子)
　　　(係之美之也叔肸書字而書弟此春秋之變例/稱弟者明其得弟道稱字者著其賢也惟其稱)
　　　(字所以異於其餘之稱弟者也○案陳氏説亦/好但以公子地為無譏此語直礙○又案穀梁)
　　　(曰叔肸不去取貴於春秋鱄之去合乎春秋者/楊士勛曰易稱君子之道或出或處鱄以衛侯)
　　　(惡而難親恐罪及已故棄之而去使君無殺臣/之惡兄無害弟之愆故得合於春秋此叔肸以)
　　　(君有大逆不可受其禄者又是孔懷之親不可/奮飛使君臣之節兩通兄弟之情俱暢故亦取)
　　　(貴於春秋叔肸書字鱄直稱名者叔肸内可以/明親親外足以厲不軌比鱄也賢乎逺矣故貴)
　　　(之稱字鱄雖合於春秋無大善可嘉故直書名/而已此説是也○又案肸子後為叔氏公孫嬰)
　　　(齊叔弓叔鞅/叔輒叔還)
十有八年春晉侯衛世子臧伐齊左氏(晉侯衛太子臧/伐齊至于陽榖)
　(齊侯㑹晉侯盟于繒以公子彊為/質于晉晉師還蔡朝南郭偃逃歸)胡氏(保國以禮為/本者也齊頃)
　(公不謹於禮自己致冦所謂人必自伐而後人伐之/矣諸侯上卿皆執國命取必於其君以行其克伐怨)
　(欲之私故盟于斷道師于陽榖大戰于鞍逞其志而/後止春秋詳書于䇿見伐與伐者之罪皆可以為鑑)
　(矣/)
公伐杞陳氏(自是内不言君將/征伐在大夫矣)
　　　(案自此以前侵伐十四凡九書公/自此以後侵伐十二惟四書公)
夏四月○秋七月邾人戕鄫子于鄫(鄫榖/作繒)左氏(凡自虐/其君曰)
　(弑自外/曰戕)榖梁(戕猶殘殺也注地于鄫/惡其臣子不能距難)胡氏(戕者殘賊/而殺之也)
　(于鄫者刺臣子不能救君難也邾人蓋嘗執鄫子用/之則不共戴天之世仇也既不能復又使邾人得造)
　(其國都而戕殺其君曰于鄫者/所以深責鄫之臣子至此極也)
甲戌楚子旅卒(旅榖/作吕)左氏(夏公使如楚乞師欲以伐齊/楚莊王卒楚師不出既而用)
　(晉師楚於是/乎有蜀之役)公羊(吳楚之君不書葬辟其號/也注書卒者因其有賢行)榖梁(夷/狄)
　(不卒卒少進也卒而不日日少/進也日而不言正不正簡之也)胡氏(楚僭穪王降而/稱子者是仲尼)
　(筆之也其不書葬恐民之惑而避其號是仲尼削之/也若楚若吳若徐皆自王降而稱子若滕自侯降而)
　(稱子若把自伯降而稱子四夷雖大皆曰子其降而/稱子者狄之也或謂春秋不擅進退諸侯亂名實者)
　(非矣述天理正人倫此名/實所由定也奚名為亂哉)
　　　(案楚莊立於文公十三年至是二十三/年自宣公十年以後春秋多予楚之辭)
公孫歸父如晉左氏(歸父以襄仲之立公也有寵欲去/三桓以張公室與公謀而聘于晉)
　(欲以晉/人去之)胡氏(宣公因齊得國故刻意事之雖易世猶/未怠也及頃公不能謹禮怒晉魯上卿)
　(而郤克當國決策討之晉方強盛齊少懦矣於是背/齊而事晉其於邦交以利為向背無忠信誠慤之心)
　(者也夫輕於背與國易於謀大家而不知其本未有/能成而無悔也然則公室不可張乎務引其君當道)
　(正心以正朝廷禮樂刑政自己出也其庶幾乎必欲/倚外援以去之是去疥瘍而得膓心之疾也庸愈哉)
　　　(案宣公聘晉/止此一事)
冬十月壬戌公薨于路寢歸父還自晉至笙遂奔齊左
　氏(冬公薨季文子言於朝曰使我殺嫡立庶以失大/援者仲也夫臧宣叔怒曰當其時不能治也後之)
　(人何罪子欲去之許請去之遂逐東門氏子家還及/笙壇帷復命於介既復命袒括髪即位哭三踊而出)
　(遂奔齊書曰歸父/還自晉善之也)公羊(還者何/善詞也)榖梁(與人之子守其/父之殯捐殯而)
　(奔其父之使者是亦/奔父也遂繼事也)胡氏(仲尼稱孟莊子之孝其不/改父之臣與父之政是難)
　(能也又曰三年無改父之道可謂孝矣夫仁人孝子/於其父之臣非有大不可如晉悼公於夷羊五之屬)
　(必存始終進退之禮而不遽也歸父以君命出使未/反而君薨在聘禮有執圭復命于殯之文升自西階)
　(子臣皆哭情亦戚矣今宣公猶未殯而東門氏逐忍/乎哉書曰歸父還自晉已畢事之詞也至笙遂奔齊)
　(者罪成公君臣死君而忘父逐之亟也榖梁子曰捐/殯而奔其父之使者是亦奔父也得經意矣君薨家)
　(遣方寸宜亦亂而造次顛沛不失禮焉非志於仁者/弗能也詞繁而不殺歸父之善自著矣比事以觀則)
　(見當國者有無君之心此/春秋所以作不可不察也)
　　　(案宣公即位十八年乃不義之君也大畧與桓/公相類除即位有年書法同桓公外其餘事同)
　　　(則從同同矣宣公因齊得國終身事齊自黒壤/見止之後南逋於楚當是時晉之伯事不振故)
　　　(魯亦得以自縱數侵犯小國以自益而晉問不/及焉直至十七年斷道之盟始背齊事晉則以)
　　　(季孫之憤也於是歸父逐而三家之張成矣先/儒李氏曰賂田求昬君大夫奔走無寧嵗以為)
　　　(媚齊之謀不㑹于扈不盟于清丘而無事晉之/志一逞於兵則伐莒伐邾猶未已也則伐萊伐)
　　　(把一放於利則取向取繹猶未厭也而取/根牟此宣之所以無良圖也斯言得之矣)
　
　
　
　
　
　
　
　
　
　
　
　
　
　
　
　春秋㑹通卷十五
欽定四庫全書
　春秋㑹通卷十六　　　　　元　李廉　撰
　　成公(名黑肱諡法安民立/政曰成在位十八年)左氏(疏魯世家云成公/宣公之子穆姜所)
　　　(生宣公薨/成公立)
(周定王/十七年)元年春王正月公即位○二月辛酉葬我君宣
公○無冰左氏(注周二月今之十二/月而無冰書冬温)公羊(注尚書曰豫/恒燠若京房)
　(傳曰當寒而温倒賞也是時成公㓜/少季孫行父專權而委任之所致)榖梁(終時無冰/則志此未)
　(終時而言無冰何也終/無冰矣加之寒之詞也)胡氏(寒極而無冰者常燠也/案洪範傳曰豫常燠若)
　(此政事舒緩紀綱縱弛之象成公㓜弱政在三家公/室不張其象己見故當涸隂沍寒而常燠應之古者)
　(日在北陸而藏冰獻羔而啓朝之禄位賔食喪祭冰/皆與焉此亦夑調愆伏之一事也今既寒而燠遂廢)
　(凌人之職然策書所載皆經邦大訓人有㣲而不登/其姓名事有小而不記其本末雨雹冰雪何以悉書)
　(天人一理也萬物一氣也觀於隂陽寒暑之變以察/其消息盈虛此制治於未亂慎於㣲之意也每慎於)
　(㣲然後王/事備矣)
　　　(案經書無冰三惟此書在三月之上則二月也/正義曰竟春無冰則書今此月寒最其此月無)
　　　(冰則終無冰矣榖梁曰加之寒之詞也范注曰/此月既是常寒之月又如加甚常年過此無則)
　　　(終無復冰矣/二説皆是)
三月作丘甲左氏(為齊難故作丘甲注周禮小司徒及/司馬法九夫為井四井為邑四邑為)
　(丘丘十六井出戌馬一匹牛三頭四丘為甸甸六十/四井出長轂一乗戎馬四匹牛十二頭甲士三人歩)
　(卒七十二人戈楯具此甸所賦今魯使丘出/之譏重斂故書䟽暫為之非終用故不書初)公羊(譏/何)
　(譏爾譏始丘使也注甲鎧也譏始使丘民/作鎧也謂不辨能否以丘責甲故譏之矣)榖梁(作為/也丘)
　(為甲也丘甲國之事也丘作甲非正也丘作甲之為/非正何也古者立國家百官具農工皆有職以事上)
　(古者有四民有士民有商民有農民有工民/夫甲非人人之所能為也丘作甲非正也)胡氏(作/丘)
　(甲益兵也古者四􁀫為甸地方八里旁加一里為成/所取於民者出長轂一乗此司馬法一成之賦也為)
　(齊難作丘甲益兵備敵重困農民非為國之道其曰/作者不宜作也唐太宗問李靖楚廣與周制如何靖)
　(曰周制一乗步卒七十二人甲士三人以二十五人/為一甲凡三甲共七十五人然則一丘所出十有八)
　(人積四丘而具一乗耳今作丘甲是一甸之中共百/人為兵矣則未知其所作者三甸而増一乗乎毎乗)
　(而増一甲乎魯至昭公時嘗蒐於紅革車千乗則計/甸而增乗未可知也楚人二廣之法一乗至用百有)
　(五十人則魯每乗而增一甲亦未可知也賦雖不同/其實皆為益兵其數皆增三之一耳先儒或言甲非)
　(人人之所能為又以為丘/出甸賦加四倍者誤矣)
　　　(案此條惟胡氏得之蓋司馬法舊制四丘出三/甲三甲為七十五人今四丘出四甲四甲為百)
　　　(人四丘六十四井五百一十二家也公榖之說/固無足取杜氏則又太過豈有一丘十六井一)
　　　(百二十八家而使之出一乗之賦哉且信如杜/說則亦當曰作丘乗不當曰作丘甲矣故胡氏)
　　　(不取○案范例作例六直云作者三作僖公主/作丘甲作三軍新作三新作南門新延廏新作)
　　　(雉門也然延/廏不書作)
夏臧孫許及晉侯盟于赤棘(赤棘/晉地)左氏(聞齊將出楚師/夏盟于赤棘冬)
　(臧宣叔令脩賦繕完具守備曰齊楚結好我新與晉/盟晉楚爭盟齊師必至雖晉人伐齊楚必救之是齊)
　(楚同我也知難而/有備乃可以逞)胡氏(初宣公謀以晉人去三桓歸/父為是見逐而奔齊矣今季)
　(孫當國恨齊人之立宣公納歸父又懼晉侯之或見/討也故徃結此盟赤棘晉地也其稱及魯所欲也盟)
　(非春秋所貴而惡屢盟者非惟長亂亦國用民力所/難給也成公即位之初方經大故未有施舍已責逮)
　(鰥寡救乏困之事也為齊難既作􁀫甲矣聞將出楚/師又逺與晉尋盟豈固本保邦之道乎書及晉侯盟)
　(于赤棘非特備齊懼晉蓋三桓懐忿懟君父/之心將有事於齊而汲汲欲之者罪可知矣)
秋王師敗績于茅戎(茅公榖/並作貿)左氏(晉侯使瑕嘉平戎于/王單襄公如晉拜成)
　(劉康公徼戎將遂伐之叔服曰背盟/而欺大國必敗不聽敗績于徐吾氏)榖梁(不言戰莫/之敢敵也)
　(為尊者諱敵不諱敗為親者諱敗不諱/敵尊尊親親之義也注尊謂王親謂魯)胡氏(程氏曰/王師於)
　(諸侯不言敗諸侯不可敵王也於夷狄不言戰夷狄/不能抗王也不可敵不能抗者理也其敵其抗王道)
　(之失也桓王伐鄭兵敗身傷而經不書敗存君臣之/義立天下之防也劉康公邀戎伐之敗績於徐吾氏)
　(而經不書戰辨華夷之分立中國之防也是皆聖人/筆削非魯史之舊文矣其書敗績于茅戎者言自敗)
　(也其自反/亦至矣)
　　　(案此條左氏得之公榖以為王師討晉而/晉敗之於貿戎之地其說無据不可取)
冬十月附録榖梁(冬十月季孫行父秃晉郤克眇衞孫/良夫跛曹公子手僂同時而聘于齊)
　　(齊使秃者御秃者使眇者御眇者使跛者御跛者/使僂者御僂者蕭同姪子處臺上而笑之聞於客)
　　(客不說而去相與立胥閭而語移日不解齊人有/知之者曰齊之患必自此始矣注榖梁釋經無横)
　　(發傳者疑脫季孫行父如齊六字/䟽郤克眇左氏作跛未知孰是)
二年春齊侯伐我北鄙左氏(齊侯伐我北鄙圍龍頃公/之嬖人盧蒲就魁門焉龍)
　(人囚之殺而膊諸城上齊侯親/鼔士陵城取龍遂南侵及巢􁀫)胡氏(初魯事齊謹甚/雖昜世而聘㑹)
　(不絶也及與晉侯盟於斷道而後怨隙成再盟于赤/棘而後伐吾北鄙齊侯之興是役非義矣魯人為鞌)
　(之戰豈義乎同曰憤兵務相報復而彼此/皆無善者則亦不待貶絶而罪自見矣)
　　　(案此齊之弱魯第四役也自齊懿公之/後齊兵不至魯者二十年於是再見)
夏四月丙戌衞孫良夫帥師及齊師戰于新築衞師敗
績(丙戌五月一/日新築衞地)左氏(衞侯使孫良夫石稷甯相向禽將/侵齊與齊師遇石子欲還孫子曰)
　(不可以師伐人遇其師而還將謂君何若知不能則/如無出今既遇矣不如戰也新築人仲叔于奚救孫)
　(桓子桓子是以免既衞人賞之以邑辭請曲縣繁纓/以朝許之仲尼聞之曰惜也不如多與之邑唯器與)
　(名不可以假人君之所司也孫桓子還不入遂如晉/乞師臧宣叔亦如晉乞師皆主郤獻子晉侯許之七)
　(百乗郤子曰此城濮之賦也有先君之明先大夫/之肅故㨗克於先大夫無能為役請八百乗許之)胡
　氏(齊師侵虐而以衞主此戰何也衞侯初與晉同盟/于斷道矣又使世子臧與晉同伐齊矣又使孫良)
　(夫石稷將侵齊矣及與齊師遇石稷欲還良夫不可/故齊師雖侵虐而以衞主之也春秋善解紛貴逺怨)
　(而惡以兵刃相/接故書法如此)陳氏(衞書大夫帥師於是始大夫强/也良夫世為卿至林父出其君)
　(以反是故雖孔達不言帥/師必若良夫而後言帥師)張氏(昜曰師左次無咎凡/戰而不能勝者聖人)
　(立全師愛民之法所以重民命而存國體也良夫不/從石稷之言必進而戰致敗君衆幾於喪身辱國此)
　(春秋所以辠良夫而/以為新築之戰主也)
六月癸酉季孫行父臧孫許叔孫僑如公孫嬰齊帥師
㑹晉郤克衞孫良夫曹公子首及齊侯戰于鞌齊師敗
績(首公/作手)左氏(晉郤克將中軍士燮佐上軍欒書將下軍/韓厥為司馬以救魯衞臧宣叔逆晉師且)
　(道之季文子帥師㑹之師從齊師于莘至於靡笄之/下齊侯使請戰曰子以君師辱於敝邑不腆敝賦詰)
　(朝請見對曰晉與魯衞兄弟也來告曰大國朝夕釋/憾於敝邑之地寡君不忍使羣臣請於大國無令輿)
　(師淹於君地能進不能退君無所辱命齊侯曰大夫/之許寡人之願也若其不許亦將見也齊髙固入晉)
　(師桀石以投人曰欲勇者賈余餘勇癸酉師陳於鞌/邴夏御齊侯逢丑父為右晉解張御郤克齊侯曰余)
　(姑翦滅此而後朝食不介馬而馳之郤克傷於矢流/血及屨未絶鼔音曰余病矣張侯曰自始合而矢貫)
　(余手及肘余折以御左輪朱殷豈敢言病吾子忍之/師之耳目在吾旗鼓進退從之此車一人殿之可以)
　(集事若之何其以病敗君之大事也擐甲執兵固即/死也病未及死吾子勉之左并轡右援枹而鼓馬逸)
　(不能止師從之齊師敗績逐之三周華不注韓厥從/齊侯逢丑父與公易位將及華泉驂絓於木而止韓)
　(厥執縶馬前再拜稽首奉觴加璧以進曰寡君使羣/臣為魯衞請曰無令輿師䧟入君地下臣不幸屬當)
　(戎行無所逃隱敢告不敏攝官承乏丑父使公下如/華泉取飲齊侯免韓厥獻丑父郤獻子將戮之呼曰)
　(自今無有代其君任患者有一於此將為戮乎郤子/曰人不難以死免其君我戮之不祥赦之以勸事君)
　(者乃免之齊侯免求丑父三入三出遂自徐關入晉/師從齊師入自􁀫輿擊馬陘注首命於國備於禮成)
　(為卿也/故書)公羊(曹無大夫公子手何以書憂内也注魯/舉四大夫不舉重者惡内多虚國家悉)
　(出用/兵也)榖梁(其日或曰日其戰也或曰日其悉也曹無/大夫以吾之四大夫在焉舉其貴者也)
　胡氏(大國三軍次國二軍魯雖大國而四卿並將是/四軍也當此時舊制猶存尺地皆公室之土也)
　(一民皆公室之兵也上卿行父與僑如嬰齊各帥一/軍㑹戰而臧孫許如晉乞師又逆晉師為之道本不)
　(將兵特徃來晉魯兩君之間預謀議耳成公初立主/㓜國危為季孫一怒掃竟内興師而四卿並出肆其)
　(憤欲雖無人乎成公之側有不恤也然後政自季氏/出矣將稱元帥略其副屬詞之體也而四卿皆書者)
　(豈特為詳内録哉堅冰之戒亦明矣經之大例受伐/者為主而此以四國及之者以一笑之㣲殘民毒衆)
　(幾獲其君而怒猶未怠焚雍門之􁆆侵車東至海故/以四國主之為憤兵之大戒見諸行事深切著明矣)
　　　(案春秋列書將佐始此自此以後昭十年伐莒/書三卿哀二年伐邾書三卿成六年侵宋書二)
　　　(卿定八年侵衞書二卿陳氏曰書四卿是各自/帥也自文之季年而無使介至是而無將佐魯)
　　　(三家之勢成矣於是衞未有大夫將書良夫曹/無大夫書公子首而賞鞌之功晉於是有六卿)
　　　(征伐在大夫/不獨魯也)
秋七月齊侯使國佐如師己酉及國佐盟于袁婁(鞌與/袁婁)
(並齊地不知逺近榖梁緜地/五百里甚言之耳袁榖作爰)左氏(齊侯使賔媚人賂以/紀甗玉磬與地不可)
　(則聽客之所為賔媚人致賂晉人不可曰必以蕭同/叔子為質而使齊之封内盡東其畆對曰蕭同叔子)
　(非他寡君之母也若以匹敵則亦晉君之母也吾子/布大命於諸侯而曰必質其母以為信其若王命何)
　(且是以不孝令也詩曰孝子不匱永錫爾類若以不/孝令於諸侯其無乃非徳類也乎先王疆理天下物)
　(土之宜而布其利故詩曰我疆我理南東其畆今吾/子疆理諸侯而曰盡東其畆而已唯吾子戎車是利)
　(無顧土宜其無乃非先王之命也乎反先王則不義/何以為盟主其晉實有闕四王之王也樹徳而濟同)
　(欲焉五伯之霸也勤而撫之以役王命今吾子求合/諸侯以逞無疆之欲詩曰布政優優百禄是遒子實)
　(不優而棄百禄諸侯何害焉不然寡君之命使臣則/有辭矣曰子以君師辱於敝邑不腆敝賦以犒從者)
　(畏君之震師徒橈敗吾子惠徼齊國之福不泯其社/稷使繼舊好唯是先君之敝器土地不敢愛子又不)
　(許請收合餘燼背城借一敝邑之幸亦云從也況其/不幸敢不唯命是聽魯衛諌曰齊疾我矣其死亡者)
　(皆親暱也子若不許讎我必甚唯子則又何求子得/其國寶我亦得地而紓於難其榮多矣齊晉亦惟天)
　(所授豈必晉晉人許之對曰羣臣帥賦輿以為魯衞/請若苟有以藉口而復於寡君君之惠也敢不唯命)
　(是聽禽鄭自師逆公秋七月晉師及齊國佐盟于袁/婁使齊人歸我汶陽之田公㑹晉師于上鄍賜三帥)
　(先路三命之服司馬司空輿/師候正亞旅皆受一命之服)公羊(國佐揖而去之郤/克眣魯衞之使使)
　(以其辭而為之請然後許之逮于爰婁而/與之盟注逮及也追及國佐於爰婁也)榖梁(鞌去/國五)
　(百里爰婁去國五十里一戰緜地五百里焚雍門之/􁆆侵車東至海君子聞之曰夫甚甚之辭焉齊有以)
　(取之也齊之有以取之何也敗衞師于新築侵我北/鄙敖郤獻子齊有以取之也爰婁在師之外郤克曰)
　(反魯衞之侵地以紀候之甗來以蕭同姪子之母為/質使耕者皆東其畆然後與子盟國佐曰反魯衞之)
　(侵地以紀侯之甗來則諾以蕭同姪子之母為質則/是齊侯之母也齊侯之母猶晉君之母也使耕者盡)
　(東其畆則是終土齊也不可請一戰一戰不克請再/再不克請三三不克請四四不克請五五不克舉國)
　(而授於是/而與之盟)胡氏(齊國佐如師與楚屈完來一也然陘/之役則曰來盟于師盟於召陵鞌之)
　(戰則曰及國佐盟于袁婁何也荆楚暴横慿陵諸夏/齊桓公仗義聲罪致討威行江漢之上不待加兵而)
　(楚人帖服其書來盟于師者楚人自服而求盟也盟/于召陵者桓公退舍禮與之盟也在春秋時斯為善)
　(矣若夫爰婁則異於是齊雖侵虐未若荆楚之暴也/諸國大夫含憤積怒欲雪一笑之恥至於殺人盈野)
　(非有擊强扶弱之心國佐如師將以賂免非服之也/晉大夫又不以聽命使齊人盡東其畆而以蕭同叔)
　(子為質夫蕭同叔子齊君之母也則亦悖矣由是國/子不可請合餘燼背城借一揖而去之郤克使魯衞)
　(之使以其詞為之請逮乎爰婁而與之盟則汲汲欲/盟者晉也故反以晉人及之若此類見曲直之繩墨)
　(矣是故制敵莫如仗義天下莫大於理/而强有力不與焉亦可謂深切著明矣)張氏(齊國治/臨淄去)
　(雒陽東千八百/里縣西有袁婁)
　　　(案此條三傳說略同公羊序事與榖梁相出入/但以使齊為臧孫許及郤克斮丑父等小不合)
　　　(又左氏作蕭同叔子以為同叔蕭君之字其子/齊君之母也此說得之公羊作蕭同姪子以蕭)
　　　(同為國名姪子者蕭同君姪娣之子嫁於齊生/頃公榖梁作蕭同姪子之母以為蕭國也同姓)
　　　(也姪子字也其母更嫁齊惠公生頃公楚人滅/蕭隨母在齊其說無据○又案陳氏曰屈完不)
　　　(言使而國佐言使屈完不言使而退盟之於召/陵以禮於楚子國佐言使而進盟之於袁婁以)
　　　(偪齊君桓公之所不敢而四國之臣敢/為之甚矣鞌戰之忿也餘見僖四年)
八月壬午宋公鮑卒左氏(宋文公卒始厚葬用蜃炭益/車馬始用殉重器備椁有四)
　(阿棺有翰檜君子謂華元樂舉於是乎不臣臣治煩/去惑者也是以伏死而爭今二子者君生則縱其惑)
　(死又益其侈是棄君/於惡也何臣之為)
庚寅衛侯速卒(速公/作遫)左氏(衛穆公卒晉三/子自役弔焉)
取汶陽田(漢魯國汶鄉縣顔師古曰即汶陽田/今兖州泗水縣東南有汶陽故城)左氏(注/晉)
　(使齊還魯故書取不/以好得故不言歸)公羊(汶陽田者何/鞌之賂也)胡氏(汶陽之/田本魯)
　(田也取者得非其有之稱不曰復而謂之取何也恃/大國兵力一戰勝齊得其故壞而不請於天王以正)
　(疆理則取之不以其道與得非其有奚異乎然則冝/奈何考於建邦土地之圖若在封域之中則先王所)
　(錫先祖所受經界世守不可亂矣不然侵小得之春/秋固有興滅國繼絶世之義必有處也魯在戰國時)
　(地方五百里而孟氏語慎子曰如有王者作在所損/乎在所益乎經於復其故田而書取所損益可知矣)
　　　(案汶陽田侵於齊乆矣一反於曹沬之盟再復/於鞌之戰又失於韓穿之來言直至孔子為政)
　　　(然後有鄆讙龜隂之歸鄆讙/龜隂左氏亦曰汶陽之田也)
冬楚師鄭師侵衞十有一月公㑹楚公子嬰齊于蜀(蜀/魯)
(地/)左氏(宣公使求好於楚莊王卒宣公薨不克作好公/即位受盟于晉㑹晉伐齊衛人不行使于楚而)
　(亦受命於晉從於伐齊故楚令尹子重為陽橋之師/役以救齊將起師子重曰君弱羣臣不如先大夫)
　(衆而後可乃大户己責逮鰥救乏赦罪悉師王卒盡/行彭名御戎蔡景公為左許靈公為右二君弱皆强)
　(冠之冬楚師侵衞遂侵我師于蜀使臧孫徃辭楚侵/及陽橋孟孫請徃賂之以執斲執鍼織絍皆百人公)
　(衡為質以請/盟楚人許平)榖梁(楚無大夫其曰公子何也嬰齊亢/也䟽屈完特稱名氏非正例椒與)
　(冝申不稱名氏非大夫例今/稱公子是貴於同大夫之文)胡氏(二國稱師著其衆/也侵衞則書侵我)
　(師于蜀致賂納質没而不書非諱也書其重者則莫/重乎其以中國諸侯降班失列下與夷狄之大夫㑹)
　(也季孫行父為國上卿當使其君尊榮其民免於侵/陵之患而危辱至此特起於忿忮肆其褊心而不知)
　(制之以禮也書曰必有忍乃其有濟懲忿窒慾徳之/修也不忮不求行之善也躬自厚而薄責於人逺怨)
　(之方也季孫忿忮弗能懲也而辱逮君父不亦僣乎/故春秋史外傳心之要典也考其行事深切著明於)
　(以反求諸已/則亦知戒矣)陳氏(凡吾君㑹諸侯則有大夫得穪其/大夫苟無諸侯則不以大夫敵吾)
　(君是故莒無大夫則曰莒人齊有大夫則曰齊大夫/及髙傒盟及處父盟始以大夫敵吾君矣皆不言公)
　(以是為齊晉之譏則諱公焉耳此其曰公㑹楚公子/嬰齊是公自與嬰齊夷也於楚之㑹盂公後諸侯至)
　(於楚之㑹宋公亦後諸侯至魯猶重從楚也公與嬰/齊夷楚何譏焉不足為公諱焉爾是故自屈完以來)
　(楚大夫皆無氏族也/而書公子自嬰齊始)
　　　(案公特㑹外大夫止/此一事陳氏得之)
丙申公及楚人秦人宋人陳人衞人鄭人齊人曹人邾
人薛人鄫人盟于蜀左氏(十一月公及楚公子嬰齊蔡/侯許男秦右大夫說宋華元)
　(陳公孫寧衞孫良夫鄭公子去疾及齊國之大夫盟/于蜀卿不書匱盟也於是乎畏晉而竊與楚盟故曰)
　(匱盟蔡侯許男不書乗楚車也謂之失位楚師及宋/公衡逃歸是行也晉辟楚畏其衆也君子曰衆之不)
　(可以已也大夫為政猶以衆克況明君而善用其衆/乎注齊在鄭下非卿匱乏也傳例曰卿不書匱盟也)
　(則楚卿於是始與中國等自/此以下楚卿不書皆貶惡也)公羊(此楚公子嬰齊也/其稱人何得一貶)
　(焉/爾)榖梁(楚其稱人何也於是而後公得其所也㑹與/盟同月則地㑹不地盟不同月則地㑹地盟)
　(此其地㑹地盟何也以公得其所申其事也今之屈/向之驕也注公得其所謂楚稱人申其事謂地㑹地)
　(盟/)胡氏(盟而魯與必先書公尊内也次書主盟者衆/所推也此書公及楚人則知主盟者楚也諸)
　(國皆卿何以稱人楚僣稱王春秋黜之比諸夷狄晉/雖不競猶主夏盟諸侯苟能任仁賢脩政事保固疆)
　(圉要結隣好同心擇義堅事晉室荆楚雖大何畏焉/今乃西向服從而與之盟不亦恥乎古者用夏服夷)
　(未聞服於夷者也乃是之從亦為不善擇矣經於魯/君盟㑹不信則諱公而不書不臣則諱公而不書棄)
　(中國從夷狄則諱公而不書蜀之盟棄晉從楚書公/不諱何也事同而既貶則從同同正始之義也從荆)
　(楚而與盟既諱公於僖十九年齊之盟矣是/以於此不諱而人諸國之大夫以見意也)陳氏(曷/為)
　(貶稱人楚大夫初㑹盟也是故諸侯之大夫復不序/晉大夫初㑹盟則不言公楚大夫初㑹盟則其言公)
　(何公固與嬰齊夷/矣無足諱焉爾)
　　　(案楚専主中國之盟莫盛於此以楚成之强所/得者陳蔡鄭許四國而已而宋之盟止書諸侯)
　　　(商臣之暴所得者陳蔡鄭宋四國而已而厥貉/之次止書蔡雖以莊王之盛而辰陵之盟亦不)
　　　(過陳蔡二國從之今蜀之盟諸侯從之者十一/國晉不敢爭其後四十三年然後晉楚之從交)
　　　(相見又八年楚靈求諸侯于晉皆蜀之役啓之/也春秋安得不重貶之哉一㑹一盟前不書嬰)
　　　(齊之名氏無以見楚之强後不貶諸國無以見/中國之弱惟貶諸國之卿不得不貶楚貶楚及)
　　　(諸國則不諱公可也胡氏陳氏說得之榖梁以/為前書嬰齊者嬰齊之伉後書楚人者嬰齊能)
　　　(自降以從盟故春秋於㑹蜀不諱公疑其說之/誤矣○又案列人諸國之大夫者惟翟泉澶淵)
　　　(及此三役翟泉諱公不書澶淵没魯大夫不書/惟此書公○又案合此一年之事觀之晉蓋竭)
　　　(力以事齊故無力以制楚勝/齊之得小而縱楚之害大矣)
　　附録左氏(楚之討陳夏氏也莊王欲納夏姬申公/巫臣曰不可王乃止子反欲取之巫臣)
　　(曰是不祥人也子反亦止王以予連尹襄老襄老/死於邲巫臣使道焉曰歸吾聘女又使自鄭召之)
　　(巫臣聘諸鄭及共王即位將為陽橋之役使屈巫/聘于齊且告師期巫臣以夏姬奔晉因郤至以臣)
　　(於晉晉人使為邢大夫子反請以重幣/錮之王曰止為巫臣教吴通晉張本)左氏(晉侯/使鞏)
　　(朔獻齊㨗于周王弗見使單襄公辭焉曰兄弟甥/舅侵敗王略王命伐之告事而已不獻其功所以)
　　(敬親暱禁滛慝也今叔父克遂有功于齊而不使/命卿鎮撫王室而鞏伯實來夫齊甥舅之國而大)
　　(師之後也寧不亦滛縱其欲以怒叔父抑豈/不可諫誨士莊伯不能對餘見莊三十一年)
三年春王正月公㑹晉侯宋公衞侯曹伯伐鄭左氏(諸/侯)
　(伐鄭次于伯牛討邲之役也遂東侵鄭鄭公子偃帥/師禦之使東鄙覆諸鄤敗諸􁀫輿皇戌如楚獻㨗注)
　(宋衞未葬而稱爵/以接鄰國非禮也)胡氏(夫討邲之役則復怨勦民非/觀釁也遂東侵則潜師掠境)
　(非以律也覆而敗諸則専用詐謀非正勝也度彼參/此皆無善也略而不紀勝負㣲也晉侯稱爵而以伐)
　(書何也初為是役必以鄭之從楚也附蠻夷擾中國/則盟主有詞于伐耳宋衞未葬曷為稱爵背殯越竟)
　(以吉禮從金/革之事也)
　　　(案此邲之後晉再/伐鄭而不服也)
辛亥葬衞穆公○二月公至自伐鄭○甲子新宫災三
日哭左氏(注三年喪畢宣公神主新入廟故謂之新宫/書三日哭善得禮䟽檀弓曰有焚其先人之)
　(室則三/日哭也)公羊(宣宫曷為謂之新宫不忍言也/三日哭禮也何以書紀災也)榖梁(迫/近)
　(不敢稱諡恭也其辭恭/且哀以成公為無譏矣)胡氏(廟災而哭禮也得禮為/常事則何以書緱氏劉)
　(絢曰新宫者宣宫也不曰宣宫者神主未遷也知然/者丹楹刻桷皆稱桓宫此不舉諡故知其未遷也宫)
　(成而主未入遇災而哭何禮哉宣公薨至是二十有/八月緩於遷主可知矣言災則不恭之致亦自見矣)
　(此說據經為合先人之室蓋嘗寢於斯食於斯㑹族/屬於斯其居處笑語之所在皆可想也事死如事生)
　(故有焚其室則哭之禮神/主未遷而哭於人情何居)
　　　(案此條諸傳皆以為/得禮惟胡氏不合)
乙亥葬宋文公胡氏(案左氏始厚葬數其葬之月則信/然矣文公之卒國家安靖曷為越)
　(禮逾時逮乎七月而後克襄事哉故知華元樂舉之/棄君於惡而益其侈無疑矣宋公在殯而離㳄出竟)
　(從金革之事此非有所不忍於死者特欲誇耀/滛侈無知之人耳春秋據事直書而其失自見)
夏公如晉左氏(拜汶陽/之田)張氏(汶陽之田特書曰取足以/見疆埸之令不出於王矣)
　(今為取田而徃拜賜晉偃然受之後日/韓穿之來言亦足以見私情之納侮也)
　　　(案成公朝晉者四三年四年十年四年不見敬/十年見止張氏所謂納侮者信矣惟十八年悼)
　　　(公即位之/朝無譏焉)
鄭公子去疾帥師伐許左氏(許恃楚而不事/鄭鄭子良伐許)陳氏(鄭初/書大)
　(夫將/也)張氏(晉方怒鄭之不服其為國未有底止也乃/怒許之不事已而動大衆以伐之特書大)
　(夫専伐之辠所以見其/興兵之不度徳量力也)
公至自晉胡氏(宣公薨至是三年之喪畢矣宜入朝京/師見天子受王命然後歸而即政可也)
　(嗣守社稷之重而不朝于周以拜汶陽田之故而徃/朝于晉其行事亦悖矣此春秋所為作也公行多不)
　(致其書公至自晉何/其至也必有以也)
秋叔孫僑如帥師圍棘左氏(取汶陽之田棘/不服故圍之)公羊(棘者/汶陽)
　(之不服邑也其言圍之何不/聽也注不言叛者為内諱)胡氏(復故地而民不聽/至於命上將用大)
　(師環其邑而攻之何也魯於是時初税畆作􁀫甲稅/役日益重矣棘雖復歸故國所以不願為之民也歟)
　(成公不知薄賦斂輕力役脩徳政以來/之而肆其兵力雖得之亦必失之矣)
　　　(案春秋内叛書圍者七始於此昭十三圍費二/十六圍成定六圍鄆十年圍郈圍費十二圍成)
大雩○晉郤克衞孫良夫伐廧咎如(廧公作將/榖作牆)左氏(討/赤)
　(狄之餘焉廧咎/如潰上失民也)
冬十有一月晉侯使荀庚來聘衞侯使孫良夫來聘丙
午及荀庚盟丁未及孫良夫盟左氏(晉候使荀庚來聘/且尋盟衞侯使孫)
　(良夫來聘且尋盟公問諸臧宣叔曰中行伯之於晉/也其位在三孫子之於衞也位為上卿將誰先對曰)
　(次國之上卿當大國之中中當其下下當其上大夫/小國之上卿當大國之下卿中當其上大夫下當其)
　(下大夫上下如是古之制也衞在晉不得為次國晉/為盟主其將先之丙午盟晉丁未盟衞禮也注荀庚)
　(尋赤棘良夫尋/宣七年之盟)公羊(此聘也其言盟何聘而言盟者/尋舊盟也注惡二國既脩禮相)
　(聘不能相親信反復相疑故不舉重連聘而言之䟽/春秋之義舉重略輕若來盟則不言聘而言盟今言)
　(聘言盟嫌其生事/故曰尋舊盟也)榖梁(其日公也來聘而求盟不言/及者以國與之也不言其人)
　(亦以國與之也不/言求兩欲之也)胡氏(劉敞曰諸侯有聘無盟聘禮/也盟非禮也庚與良夫不務)
　(引其君當道而生事專命為非禮不信以干先王之/典故不係於國以見其遂事之辱非人臣之操此説)
　(然也其言及者公與之盟而不言公見二卿之抗/也盟者春秋所惡於惡之中又有惡焉此類是矣)
　　　(案聘而遂盟之始於此此例五此年荀庚良夫/十一年郤犫襄七年林父十五年向戍其皆書)
　　　(日一則以别於㣲者一則以别於前定也榖梁/䟽曰前定之盟不日則此非前定可知矣又曰)
　　　(卑者之盟不日則此非卑者可知矣以非前定/則知其生事以非卑者則知其抗公此所以與)
　　　(來盟稱使之書法不同也若公羊注意/以為二子聘盟兩受命似與胡氏不合)
鄭伐許左氏(注不書將帥告詞略䟽賈逵曰不稱將帥/夷狄之鄭小國與大國爭諸侯仍伐許故)
　(刺其無知也杜氏不從者以鄭比年三/伐許前後並無貶不應偏刺此事也)公羊(注惡鄭/襄公與)
　(楚同心數侵伐諸夏自此之後/兵革數起夷狄比周故夷秋之)榖梁(注鄭從楚伐衞/之喪又叛諸侯)
　(之盟故狄之䟽不於伐喪貶者其罪不積不足以成/惡鄭既伐喪背盟一年之中再加兵於許故於此夷)
　(狄/之)胡氏(稱國以伐外之也晉楚爭鄭鄭兩事焉及邲/之敗於是乎專意事楚不通中華晉雖加兵)
　(終莫之聽也至此一歳再伐許甚矣夫所利在晉則/從晉人所利在楚則從楚人而不擇於義之可否以)
　(為去就其所以異於夷者幾希況又馮弱犯寡一歳/之中而再動干戈於鄰國不既甚乎春秋之法知利)
　(而不知義者則外之所以懲惡也以為告詞/略而從告乃實録耳一字襃貶義安在也)陳氏(狄/鄭)
　(也其外之何楚之伯鄭人為之也由齊桓以來爭鄭/於楚桓公卒鄭始朝楚諸夏之即于楚鄭為亂階也)
　(至辰陵鄭帥諸夏而事楚矣敗晉于邲盟十四國之/君大夫于蜀皆鄭為之是故外秦而後外鄭㣲秦鄭)
　(中國無/左衽矣)
　　　(案經中國而狄之者三文十年狄/秦成三年狄鄭昭十二年狄晉)
　　附録左氏(是年晉作六軍/齊侯朝于晉)
　　　(案史記齊世家曰頃公十一年晉初置六軍頃/公朝晉欲尊王景公景公不敢當晉世家亦云)
四年春宋公使華元來聘左氏(通嗣君也注宋/共公初即位)
　　　(案經書宋聘魯始此終春秋宋聘魯四此年/及八年華元襄十五年向戌昭十二年華定)
三月壬申鄭伯堅卒(壬申二月/二十八日)把伯來朝左氏(歸叔姬/故也注)
　(將出叔姬先修/禮朝魯言其故)
夏四月甲寅臧孫許卒○公如晉左氏(公如晉晉侯見/公不敬季文子)
　(曰晉侯必不免詩曰敬之敬之天惟顯思命/不易哉夫晉侯之命在諸侯矣可不敬乎)
葬鄭襄公○秋公至自晉左氏(公至自晉欲求成於楚/而叛晉季文子曰不可)
　(晉雖無道未可叛也國大臣睦而邇於我諸侯聽焉/未可以貳史佚之志有之曰非我族類其心必異楚)
　(雖大非吾族也其/肯字我乎公乃止)
冬城鄆(魯西邑東郡廪􁀫/有鄆城公作運)左氏(注公欲叛晉故城而為/備䟽魯有二鄆此西鄆)
　(也成十六年傳晉人執/季文子公待于鄆即此)
鄭伯伐許左氏(冬鄭公孫申帥師疆許田許人敗諸展/陂鄭伯伐許取鉏任泠敦之田晉欒書)
　(將中軍救許伐鄭取汜祭楚子反救/鄭鄭伯與許男訟焉子反不能決也)公羊(注未逾年/君穪伯者)
　(時樂成君位親自伐許/故如其意以著其惡)胡氏(前此鄭襄公伐許既狄/之矣今悼公又伐許乃)
　(復稱爵何也䘮未逾年以吉禮從金革之/事則忘親矣稱爵非美詞所以著其惡也)
　　　(案鄭自隠十一年入許之後鄭許世讎至此凡/書於經者又四侵伐矣然据左氏所記則邲戰)
　　　(之役鄭許首如楚蜀之役許乗楚車是許與鄭/皆南向事楚者鄭方從楚何得如此晉楚之救)
　　　(不書於經事/未可信也)
五年春王正月把叔姬來歸榖梁(婦人之義嫁曰/歸反曰來歸)胡氏
　(春秋於内女其歸其出録之詳者男女居室人之大/倫也父母之心人皆有之而不能為之擇家與室則)
　(夫婦之道苦淫僻之罪多矣王法所/重人倫之本録之詳也為世戒也)張氏(嫁不書蓋/嫁時把伯)
　(未為君也嫁而得罪夫家書曰來歸/雖諸侯之尊當謝不教而受之也)
仲孫蔑如宋左氏(報華/元也)
夏叔孫僑如㑹晉荀首于榖(首公羊作/秀榖齊地)左氏(晉荀首如/齊逆女故)
　(宣伯餫諸榖注運/糧饋之敬大國也)
梁山崩(梁山在馮翊/夏陽縣北)左氏(梁山崩晉侯召伯宗謀之絳/人日山有朽壊而崩可若何)
　(國主山川故山崩川竭君為之不舉降服乗縵徹樂/出次祝幣史辭以禮焉如此而已伯宗以告而從之)
　公羊(河上之山也何以書記異也何異爾大也梁山/崩壅河三日不流外異不書此何以書為天下)
　(記異也注自是後六十年間弑君十四/亡國三十二溴梁之盟徧刺天下大夫)榖梁(注晉望/也不言)
　(晉者名山大澤不以封也許慎/曰山者陽位君象也象君權壊)胡氏(梁山韓國也詩/曰奕奕梁山言)
　(其奕然髙大為韓國之鎮也後為晉所滅書而不係/國者為天下記異是以不言晉也左氏載絳人之語)
　(於禮文備矣而未記其實也徒舉其/文而無實以先之何足以弭災變乎)
秋大水張氏(山崩大水/隂盛之徴)
冬十有一月己酉天王崩(定王也宣三年即位在/位二十一年簡王立)
十有二月己丑公㑹晉侯齊侯宋公衞侯鄭伯曹伯邾
子把伯同盟于蟲牢(蟲牢/鄭地)左氏(許靈公愬鄭伯於楚六/月鄭悼公如楚訟不勝)
　(楚人執皇戌及子國故鄭伯歸使公子偃請成于晉/秋鄭伯及晉趙同盟于垂棘冬同盟于蟲牢鄭服也)
　(宋公子圍龜為質于楚而歸華元享之曰習攻華氏/宋公殺之諸侯謀復㑹宋公使向為人辭以子靈之)
　(難/)公羊(注約備/强楚)胡氏(案左氏鄭服也鄭服則何以書/同盟天王崩赴告已及在諸侯)
　(之䇿矣以所聞先後而奔喪禮也而九國諸侯㑹盟/不廢故特書同盟以見其皆不臣春秋惡盟誓於惡)
　(之中又有惡焉/者此類是也)
　　　(案此條胡氏主泰山孫氏○又案鄭自邲戰後/皆從楚至此始從晉而晉人不能明尊王之義)
　　　(以示之汲汲於要之以盟誓此所以/竟不能服楚雖再救而卒無功也)
六年春王正月公至自㑹○二月辛巳立武宫左氏(季/文)
　(子以鞌之功立武宫非禮也聽於人以救其難不可/以立武立武由己非由人也注魯人自鞌之功至今)
　(無患故築武軍又作先君武公宫以告成事欲以示/後世䟽服䖍云鞌之戰禱武公以求勝故立其宫杜)
　(氏不/從)公羊(武宫者何武公之宫也立者不冝立也立/武宫非禮也注臧孫許伐齊有功故立武)
　(宫/)胡氏(武宫武公之宫立武宫非禮也喪事即逺有/進而無退宫廟即逺有毁而無立故二昭二)
　(穆與大祖而五者諸侯之廟制也曰考廟曰王考廟/曰皇考廟皆月祭焉曰顯考廟曰祖考廟享嘗乃止)
　(去祖為壇去壇為墠壇墠有禱則祭無禱乃止去墠/為鬼諸侯之祭法也武公至是歴世十一其毁已乆)
　(而輙立焉非即逺有終之意/故特書曰立立者不冝立也)
　　　(案春秋書此年立武宫定元年立煬宫皆非禮/也胡氏所引用乃王制及祭法之文三傳同以)
　　　(為非禮而明堂位曰魯公之廟文世室也武公/之廟武世室也蓋漢儒習見魯國之舊制而不)
　　　(知其僣耳臨江劉氏曰乆矣夫其以僣為典也/○又案魯有魯公廟為世室百世不毁而又立)
　　　(武宫煬宫又桓宫僖宫至哀公時猶存是魯/五廟之外又有五廟也典禮之壊至於如此)
　　附録(何氏/廟制)公羊(注禮天子諸侯立五廟受命始封/之君立一廟至於子孫過髙祖不)
　　(得復立廟周家祖有功尊有徳立后稷文武廟至/於子孫自髙祖已下而七廟天子卿大夫三廟元)
　　(士二廟諸侯之卿大夫比元士二廟諸侯之士一/廟䟽禮天子五廟者据正禮通諸上代而言之祭)
　　(法云王立七廟者据周制言耳祭法適士二廟天/子元士及諸侯卿大夫也官師一廟諸侯中士也)
　　(一廟者考廟王/考無廟而祭之)
取鄟(鄟附/庸國)左氏(言易/也)榖梁(鄟國也䟽變滅言取明魯/取之易又惡鄟不備也)胡
　　(鄟㣲國也書取者滅之/也滅而書取為君隱也)
　　　(案鄟為㣲國左氏榖梁同公羊以為邾邑不係/之邾諱亟也者非春秋内滅國書取者三此年)
　　　(取鄟襄十三取邿昭四年取鄫皆諱詞也胡氏/曰項亦國也其書滅者以僖公在㑹季孫所為)
　　　(故直書其事而不隱也此春秋尊君抑臣以辨/上下謹於㣲之意也人倫之際差之亳釐繆以)
　　　(千里故仲尼特立此義以示後世臣子/使以道事君而無朋附權臣之惡也)
衞孫良夫帥師侵宋左氏(晉伯宗夏陽說衞良夫甯相/鄭人伊雒之戎陸渾蠻氏侵)
　(宋以其/辭㑹也)
夏六月邾子來朝○公孫嬰齊如晉左氏(子叔聲伯如/晉命伐宋)
　　　(案成公之編大夫如晉三此/年嬰齊行父十一年行父)
壬申鄭伯費卒(悼公/也)左氏(春鄭伯如晉拜成授玉于東/楹之東士貞伯曰鄭伯其死)
　(乎視流/而行速)
秋仲孫蔑叔孫僑如帥師侵宋左氏(孟獻子叔孫宣/伯侵宋晉命也)胡
　氏(魯遣二卿為主將動大衆焉有事於宋而以侵書/者潜師侵掠無名之意蓋陋之也於衞孫良夫亦)
　(然上三年嘗㑹宋衞同伐鄭矣㳄年宋使華元來聘/通嗣君矣又㳄年魯使仲孫蔑報華元矣是年冬鄭)
　(伯背楚求成於晉而魯衞與宋又同盟于蟲牢矣今/而有事於宋上卿授鉞大衆就行而師出無名可乎)
　(故特書侵以罪之也左氏載此師晉命也後二年宋/來納幣詣伯姬焉則此師為晉而舉非魯志明矣兵)
　(戎有國之重事邦交人道之大倫聽命於/人不得已焉將能立乎春秋所以罪之也)
　　　(案春秋凡奉伯主之命或為伯主而興師者皆/書侵此年二卿侵宋十年衞黑背侵鄭左皆曰)
　　　(晉命也襄二十四年羯侵齊定六年公侵鄭八/年二卿侵衞左皆曰晉故也蓋本非有怨但屈)
　　　(於不得已故亦無志於深入但淺侵其境歟魯/宋自莊十年以後並無交兵之事僅見於此)
楚公子嬰齊帥師伐鄭左氏(楚子重伐鄭/鄭從晉故也)胡氏(荆楚僣/號穪王)
　(聖人比諸夷狄而不赦者大一統以存周使明著於/君臣之義也鄭能背夷即華是改過遷善出幽谷而)
　(遷喬木也嬰齊為是帥師又因其䘮而伐之不義甚/矣經所以深惡之也書卿帥師伐鄭於文無貶詞何)
　(以知其深惡楚也下書樂武子帥師救鄭則知/之矣凡書救者未有不善之而伐者之罪著矣)陳氏
　(楚初書大/夫將也)
　　　(案嬰齊伐鄭二/此年及七年)
冬季孫行父如晉左氏(晉人謀去故絳諸大夫皆曰必/居郇瑕氏之地沃饒而近盬國)
　(利君樂不可失也韓獻子曰不可郇瑕氏土薄水淺/其惡易覯不如新田土厚水深居之不疾有汾澮以)
　(流其惡且民從教十世之利也夫山澤林盬國之寶/也國饒則民驕佚近寶公室乃貧不可謂樂公說從)
　(之夏晉遷于新田季/文子如晉賀遷也)
晉欒書帥師救鄭左氏(欒書救鄭與楚師遇於繞角楚/師還晉師遂侵蔡楚公子申公)
　(子成以中息之師救蔡禦諸桑隧趙同趙括欲戰武/子將許之知莊子范文子韓獻子諌曰不可吾來救)
　(鄭楚師去我吾遂至於此是遷戮也戮而不已又怒/楚師戰必不克雖克不令成師以出而敗楚之二縣)
　(何榮之有焉乃遂還於是軍帥之欲戰者衆或謂欒/武子曰聖人與衆同欲是以濟事子之佐十一人其)
　(不欲戰者三人而已欲戰者可謂衆矣武子曰善鈞/從衆夫善衆之主也三卿為主可謂衆矣從之不亦)
　(可/乎)胡氏(案左氏武子遂還則無功也亦何善之有口/此春秋之所以善欒書也兩軍相加兵刅既)
　(接折馘執俘計功受賞此非仁人之心王者之事故/舞干而苖格者舜也因壘而崇降者文也㳄于陘而)
　(屈完服者齊桓也㑹蕭魚而鄭不叛者晉悼/也武子之能不遷戮而知還也亦庻幾哉)
七年春王正月鼷鼠食郊牛角改卜牛鼷鼠又食其角
乃免牛左氏(䟽釋獸李巡曰鼱鼩鼠一名鼷鼠/孫炎曰有螫毒者蓋如今鼠狼)公羊(䟽/鼷)
　(鼠鼠中之㣲者京房傳曰/祭天不慎鼷鼠食郊牛角)榖梁(不言日急辭也過有/司也郊牛日展觓角)
　(而知傷展道盡矣其所以備災之道不盡也又有繼/之辭也其緩辭也曰亡乎人矣非人之所能為也所)
　(以免有司之過也乃者亡乎人之辭也免牲者為之/緇衣纁裳有司𤣥端奉送至于南郊免牛亦然免牲)
　(不曰不郊免牛亦然注復食/乃知國無賢君天災之爾)胡氏(榖梁子曰郊牛日/展觓角而知傷展)
　(道盡矣其所以備灾之道不盡也改卜牛鼷鼠又食/其角則亡乎人矣非人之所能為也所以免有司之)
　(過也有司免過則變異也其應云何許翰曰小害大/下賊上食而又食三桓子孫相繼之象也宣公有虞)
　(三桓之志至成始/弗戒矣理或然也)
　　　(案郊說詳見僖三十一年鼷鼠食三此年定十/五年哀元年趙子曰上元二年避兵㑹稽時有)
　　　(水旱疫癘之苦至明年而牛災有小/鼠能噬牛纔傷皮膚無有不死者)
呉伐郯(呉在吴郡今平江府郯已姓國少/昊之後漢屬東海郡今屬下邳)左氏(呉伐郯/郯成季)
　(文子曰中國不振旅蠻夷入伐而莫之或恤無/弔者也夫有上不弔其誰不受亂吾亡無日矣)公羊
　(注呉國見者罕與中國交至升平乃見故因始見以/漸進䟽楚始見書州名今呉當以揚州言之不以州)
　(稱以漸/進者也)胡氏(稱國以伐狄之也呉本大伯之後以族/屬言則周之伯父也何以狄之為其僣)
　(天子之大號也案國語云命圭有命固曰呉伯不曰/呉王然則呉本伯爵也後雖益熾浸與中國㑹盟進)
　(而書爵不過曰子亦不以本爵與之故紀於禮書曰/四夷雖大皆曰子此春秋之法仲尼之制也而以為)
　(不敢擅進退諸侯/亂名實者誤矣)
　　　(案呉自大伯奔呉五世至周章而武王克殷因/封之呉又十四世至壽夢而始大僣稱王此即)
　　　(壽夢之二年也蓋成公二年楚申公巫臣奔晉/求通呉以罷楚於是呉兵始及上國矣此為書)
　　　(呉之始終春秋書伐郯伐陳入州來入郢滅州/來滅巢滅徐戰長岸雞父皆書國雖㑹鍾離㑹)
　　　(善道㑹柤㑹向㑹鄫㑹橐臯亦書國惟襄五年/于戚始書呉人襄十二年始書呉子卒二十九)
　　　(年始書呉子以聘至栢舉書子已同於中國至/黄池書子則主諸侯之詞矣後七世而亡於越)
　　附録左氏(鄭子良相成公以/如晉朝且拜師)
夏五月曹伯來朝(宣/公)○不郊猶三望左氏(注書不郊/間有事)榖
　梁(注春免牛夏乃三/望故又云不郊也)胡氏(呉郡朱長文曰禮天子有/四望諸侯則祭境内山川)
　(而已魯當祭泰山泰山魯之境也禮所得祭故不書/三望僣天子禮是以書之其說是矣楚子軫言三代)
　(命祀祭不越望而曰江漢沮漳楚之望非也楚始受/封濵江之國漢水沮漳豈其境内哉此亦據後世并)
　(兼封略/言之爾)
秋楚公子嬰齊帥師伐鄭公㑹晉侯齊侯宋公衞侯曹
伯莒子邾子把伯救鄭八月戊辰同盟于馬陵(馬陵/衞地)左
　氏(子重伐鄭師于汜諸侯救鄭鄭共仲侯羽軍楚師/囚鄖公鍾儀獻諸晉八月同盟于馬陵尋蟲牢之)
　(盟且莒服故也晉人/以鍾儀歸囚諸軍府)胡氏(楚人軍旅數起頻言伐鄭/以其背已而從諸夏也與)
　(莊之欲討徵舒而入陳者異矣書大夫之名氏書帥/師書伐而無貶詞者所謂不待貶絶而罪自見者也)
　(晉合八國之君親徃救鄭則攘夷狄安中國之師也/欲著其善故特書救鄭以美之言救則楚罪益明而)
　(鄭能背夷即華善亦著矣前此晉遣上將諸國不與/焉至此則其君自行而㑹合諸國則楚人暴横慿陵)
　(諸夏之勢益張亦可見矣故盟/于馬陵而書同盟者同病楚也)
　　　(案晉景公之編書同盟者五惟此盟無譏焉則/以二救之善也欒武子之徳在民其此時也夫)
　　　(若非此二舉則盟蜀之後晉之伯業䘮矣惜乎/蟲牢不能謹於義于蒲不能謹於信是以馬陵)
　　　(雖善而竟不能復文襄之業/也然彼善於此君子猶取之)
公至自㑹○呉入州來(州來淮南下蔡/縣今屬壽州)左氏(楚圍宋之/役師還子)
　(重請取申吕以為賞田王許之申公巫臣曰不可此/申吕所以邑也是以為賦以御北方若取之是無申)
　(吕也晉鄭必至于漢王乃止子重是以怨巫臣子反/欲取夏姬巫臣止之遂取以行子反亦怨之及共王)
　(即位子重子反殺巫臣之族巫臣自晉遺二子書曰/爾以讒慝貪惏事君而多殺不辜余必使爾罷於奔)
　(命以死巫臣請使於呉晉侯許之呉子夀夢說之乃/通呉於晉以兩之一卒適呉舎偏兩之一焉與其射)
　(御教呉乗車教之戰陳教之叛楚寘其子狐庸焉使/為行人於呉呉始伐楚伐巢伐徐子重奔命馬陵之)
　(㑹呉入州來子重自鄭奔命子重子反於是乎一歲/七奔命蠻夷屬於楚者呉盡取之是以始大通呉於)
　(上/國)張氏(僣王而病中國亦/晉有以啟之矣)
　　　(案昭十三年/呉滅州來)
冬大雩榖梁(雩不月而時非之/也冬無為雩也)
衞孫林父出奔晉左氏(衞定公惡孫林父冬林父奔晉/衞侯如晉晉反戚焉注戚林父)
　(邑林父奔晉戚/隨屬晉晉反之)
八年春晉侯使韓穿來言汶陽之田歸之于齊左氏(晉/侯)
　(使韓穿來言汶陽之田歸之于齊季文子餞之私焉/曰大國制義以為盟主是以諸侯懐徳畏討無有貳)
　(心謂汶陽之田敝邑之舊也而用師於齊使歸諸敝/邑今有二命曰歸諸齊信以行義義以成命小國所)
　(望而懐也信不可知義無所立四方諸侯其誰不解/體詩曰女也不爽士貳其行士也罔極二三其徳七)
　(年之中一予一奪二三孰甚焉伯主將徳是以而二/三之其何以長有諸侯乎詩曰猶之未逺是用大簡)
　(行父懼晉之不逺猶而失/諸侯也是以敢私言之)公羊(來言者何内詞也脅/我使我歸之也曷為)
　(使我歸之鞌之戰齊師大敗齊侯歸弔死視疾七年/不飲酒不食肉晉侯聞之曰嘻奈何使人之君七年)
　(不飲酒不食肉請/皆反其所取侵地)榖梁(于齊緩詞也不使盡我也䟽/釋此與歸之于京師同皆緩)
　(詞也以緩詞言之者/諱不使制命於我也)胡氏(汶陽之田本魯田也魯人/恃大國之威以兵力脅齊)
　(得其故地而不正疆理於天王則取之不以其道也/郤克戰勝令於齊曰反魯衞之侵地齊既從之今復)
　(有命俾歸諸齊則歸之不以其道也而齊人貪得晉/有二命穿也列卿無所諫止皆罪矣來言者緩詞也)
　(歸之于者易詞也為國以禮者無憚於强而/魯侯㣲弱遂以歸齊而不能保罪亦見矣)
　　　(案此條左氏穀梁胡氏皆貶晉惟公羊何氏以/為善晉之義齊者失之張氏曰前此取汶陽田)
　　　(出於晉命矣不曰使來言又嘗為把取成矣不/曰使來言蓋歸所當得取所當有皆義也制命)
　　　(以義伯主之常事也今汶陽之歸徇私而不公/比强而陵弱反已成之制命而自亂之故書來)
　　　(言以見其不得為制命書歸之于以著其不當/予而晉與魯之辠咸見矣常山劉氏曰歸之于)
　　　(者歸不以道與執衞/侯歸之京師同義)
晉欒書帥師侵蔡左氏(晉欒書侵蔡遂侵楚獲申驪六/年楚師之還也晉侵沈獲沈子)
　(揖初從知范韓也君子曰從善如流冝哉是/行也鄭伯將㑹晉師門于許東門大獲焉)張氏(許/氏)
　(曰侵蔡報伐鄭也大國爭/衡小國受敗春秋所矜也)
公孫嬰齊如莒左氏(聲伯如莒逆也/注因聘而逆)
宋公使華元來聘左氏(聘共姬也注穆姜女成/公姊妹為宋共公夫人)
夏宋公使公孫壽來納幣左氏(禮也注宋公無主昬/者自命之故穪使也)公
　羊(納幣不書此何以書録伯姬也注伯姬賢所以殊/於衆女隱三年傳昬禮不稱主人此稱使者宋公)
　(無母自/命之也)胡氏(納幣不書此何以書公孫壽卿也納幣/使卿非禮也禮不可略亦不可過惟其)
　(稱而已矣略則輕大倫過則溺私愛宋公之請伯姬/魯侯之嫁其女皆致其厚者也而不知越禮逾制豈)
　(所以重大昬之禮哉/經悉書之為後法也)
晉殺其大夫趙同趙括左氏(晉趙嬰通于趙莊姬原屏/放諸齊嬰曰我在故欒氏)
　(不作我亡吾二昆其憂哉趙莊姬為趙嬰之亡故譛/于晉侯曰原屏將為亂欒郤為徴晉討趙同趙括武)
　(從姬氏畜于公宫以其田與祁奚韓厥言於公曰成/季之勲宣孟之忠而無後為善者其懼矣乃立武而)
　(反其/田焉)胡氏(案左氏則同括無罪為莊姬所譛而欒郤/害之也故稱國以殺而不去其官以見晉)
　(之失政/刑矣)
　　附録(史記稱有屠㟁賈者有寵於靈公此時為司/㓂追論趙盾弑君之事誅趙氏公孫杵臼取)
　　(他兒代武死程嬰匿武於山中居十五年因晉/侯疾韓厥乃請立武與左氏不合未詳孰是)
秋七月天子使召伯來賜公命(賜公榖/皆作錫)左氏(召桓公來/賜公命注)
　(諸侯即位天子賜以命圭與之/合瑞天子天王王者之通稱)公羊(其稱天子何元/年春王正月正)
　(也其餘/皆通矣)榖梁(禮有受命無來錫命錫命非正也曰天/子何也曰見一稱也注天王天子王者)
　(之通稱自此已上未有言天/子者今言天子是更見一稱)胡氏(諸侯嗣立而入見/則有賜已脩聘禮)
　(而來朝則有賜能敵王所愾而獻功則有賜成公即/位服喪已畢而不入見既更五服一朝之歳矣而不)
　(如京師又未甞敵王所愾而有功也何為來賜命乎/召伯者縣内諸侯為王卿士者也來賜公命罪邦君)
　(之不王譏天子之僣賞也臨諸侯曰/天王君天下曰天子蓋一人之通稱)
　　　(案此條公榖趙氏皆作錫惟左氏作賜胡氏雖/作賜而義亦與錫同左氏雖作賜而義亦與文)
　　　(元年毛伯錫命同惟臨江劉氏曰錫命者爵也/有加而賜所謂賜命也古者制三公一命卷若)
　　　(有加則賜也不過九命㳄國之君不過七命小/國五命故賜者謂有加也以義觀之錫命者其)
　　　(世世相襲衮不廢矣賜命者服過其爵所以章/有徳也成公未有大功明徳而服過其爵譏僣)
　　　(賞也其說似與諸家不合姑存於此○又案左/公榖皆作天子諸家亦從之然三家雖經文作)
　　　(天子而義亦與天王同何休曰仁義合者稱王/又王者取天下歸徃也天子者爵稱也聖人受)
　　　(命皆天所生故謂天子或言天王或言天子皆/相通也楊士勛曰衆人卑故稱母子貴者取貴)
　　　(稱故稱天子入春秋以來唯取仁義之稱未表/繫天子之尊故曰更見一稱也是天王與天子)
　　　(無異義矣若何休又以為文公年長故稱天王/今成公㓜少當須如父教子未當錫也是以為)
　　　(之張義而言天子賈逵又以為畿内稱王諸夏/稱天王夷狄稱天子皆迂謬不可從啖子又以)
　　　(子字為誤未詳是否魯不朝而王賜之非正也/而杜氏以八年乃來為緩其失甚矣○又案天)
　　　(子之見經者三十有二稱天王者/二十有五稱王者六稱天子者一)
冬十月癸卯把叔姬卒○晉侯使士燮來聘叔孫僑如
㑹晉士燮齊人邾人伐郯左氏(晉士燮來聘言伐郯也/以其事呉故公賂之請)
　(緩師文子不可曰君命無貳失信不立禮無加貨事/無二成君後諸候是寡君不得事君也燮將復之季)
　(孫懼使宣伯/帥師㑹伐郯)胡氏(案左氏伐郯以其事呉故當其時/既不能救及其既成豈獲已也而)
　(又率諸國伐之何義乎前書來聘下書㑹伐晉侯之/為盟主可見矣魯既知其不可從大國之令而不敢)
　(違其不能立/亦可知矣)
　　　(案聘而後言伐其不能以大義令/諸侯與厲公乞師之舉無異矣)
衞人來媵左氏(媵共姬禮也凡諸侯嫁/女同姓媵之異姓則否)胡氏(媵者何諸/侯有三歸)
　(嫡夫人行則姪娣從二國來媵亦以姪娣從凡一娶/九女所以廣繼嗣三國來媵非禮也夫以禮制欲則)
　(治以欲敗禮則亂而諸侯一娶十有二女則/以欲敗禮矣備書三國以明逾制為後戒也)
　　　(案公榖皆以為詳伯/姬而録之未知是否)
九年春王正月把伯來逆叔姬之喪以歸左氏(請之也/把叔姬)
　(卒為把故也逆/叔姬為我也)胡氏(把叔姬一女子而四書于䇿何/也春秋慎男女之配重大昬之)
　(禮以是為人倫之本也夷考把叔姬之行雖不若宋/共姬亦不至如鄫季姬之越禮也把伯初來朝魯然)
　(後卒之卒而復逆其喪豈非叔姬本不應出故魯人/得以義責之使復歸葬乎聖人詳録始卒欲為後鑑)
　(使得有終/而無弊也)
公㑹晉侯齊侯宋公衞侯鄭伯曹伯莒子把伯同盟于
蒲(蒲衞/地)左氏(為歸汶陽之田故諸侯貳於晉晉人懼㑹/于蒲以尋馬陵之盟季文子謂范文子曰)
　(徳則不競尋盟何為范文子曰勤以撫之寛以待之/堅彊以御之明神以要之柔服而伐貳徳之㳄也是)
　(行也將始㑹/呉呉人不至)胡氏(夫盟非固結之本也衞獻公言於/甯喜求復國喜曰必子鮮在不然)
　(必敗小邾射以句繹來奔曰使季路要我吾無盟夫/信在言前者不言而自喻誠在令外者不令而自行)
　(晉初下令於齊反魯衞之侵地而齊不敢違者以其/順也齊既從之魯君親徃拜其賜矣復有二命俾歸)
　(諸齊一與一奪信不可知無惑乎諸侯之解體也晉/人不知反求諸已惇信明義以補前行之愆而又欲)
　(刑牲㰱血要質鬼神以御之是從事於/末而不知本矣特書同盟以罪晉也)
　　　(案此盟如胡氏之意則惡其反覆而書同者也/自蟲牢馬陵于蒲三盟中國之勢稍振然蟲牢)
　　　(鄭服而不能明於尊王之義已不足以駕楚馬/陵両救雖足以協列國之心而伐郯之舉不足)
　　　(以令諸侯汶陽之歸不足以固諸侯於是鄭魯/皆有叛意矣執鄭伐鄭止公盟公紛紛如是卒)
　　　(至㑹𤨏澤而與楚成㑹鍾離/而借呉援晉伯不足言矣)
公至自㑹○二月伯姬歸于宋夏季孫行父如宋致女
晉人來媵左氏(季文子如宋致女復命公享之賦韓奕/注女嫁三月又使大夫隨加聘問謂之)
　(致女所以致成婦/禮篤昬姻之好)公羊(未有言致女者此其/言致女何録伯姬也)胡氏(致/女)
　(者何女既嫁三月而廟見則成婦矣而後父母使人/安之故謂之致也常事爾何以書致女使卿非禮也)
　(經有因襃以見貶者初獻六羽之類是也亦有因貶/以見襃者致女來媵之類是也伯姬賢行著於家故)
　(致女使卿特厚其嫁遣之禮賢名聞於逺故諸國爭/媵信其無姤忌之行程氏以為一女子之賢尚聞於)
　(諸侯況君子哉或曰魯女雖賢豈能聞於逺乎曰古/者庻女與非敵者則求為媵固為之擇賢小君則諸)
　(侯之賢女/自當聞矣)
秋七月丙子齊侯無野卒○晉人執鄭伯晉欒書帥師
伐鄭左氏(楚人以重賂求鄭鄭伯㑹楚公子成于鄧秋/鄭伯如晉晉人討其貳於楚也執諸銅鞮欒)
　(書伐鄭鄭人使伯蠲行成晉/人殺之楚子重侵陳以救鄭)胡氏(穪人而執者既不/以王命又不歸諸)
　(京師則非伯討也殺伯蠲不書者既執其君矣則行/人為輕亦不足紀也楚子重侵陳與處父救江何異)
　(削而不書者鄭亦有罪焉耳夫背夷即華正也今以/重賂故又與楚㑹則是惟利之從而不要諸義也故)
　(鄭無可救之善楚/不得有能救之名)
　　　(案此條穀梁以為不言戰以鄭伯也注言欒書/以鄭伯伐鄭君臣交兵病莫大焉故為親者諱)
　　　(疾經無/此意)
　　附録(榖梁/諱例)榖梁(為尊者諱恥為賢者/諱過為親者諱疾)
冬十有一月葬齊頃公○楚公子嬰齊帥師伐莒庚申
莒潰楚人入鄆(庚申月十八日鄆/公作運莒别邑)左氏(晉侯使申公巫/臣如呉假道于)
　(莒與渠􁀫公立于池上曰城已惡莒子曰僻陋在夷/其孰以我為虞對曰夫狡焉思啟封疆以利社稷者)
　(何國蔑有唯然故多大國矣唯或思或縱也勇夫重/閉況國乎冬楚子重自陳伐莒圍渠􁀫渠􁀫城惡衆)
　(潰奔莒戊申楚入渠􁀫莒人囚楚公子平楚人曰勿/殺吾歸而俘莒人殺之楚師圍莒莒城亦惡庚申莒)
　(潰楚遂入鄆莒無備故也君子曰恃陋而不設備罪/之大者也莒恃其陋而不修城郭浹辰之間楚克其)
　(三都無/備也夫)胡氏(孟子曰鑿斯池也築斯城也與民守之/效死而民弗去則是可為也夫鑿池築)
　(城者為國之備所謂事也效死而民弗去為國之本/所謂政也莒恃其陋不修城郭浹辰之間楚克其三)
　(都信無備矣然兵至而民逃其上不能使民效死而/不去則昧於為國之本也雖隆莒之城何益乎故經)
　(於莒潰特書日以謹之者以明城郭溝池重門擊/柝皆守邦之末務必以固本安民為政之急耳)陳
　氏(此嬰齊也向也於㑹蜀稱嬰齊於盟稱人今也於/伐莒稱嬰齊於入鄆稱人一人之身俄而進退焉)
　(春秋之於楚無所不盡其辭也莊王之篇圍滅無貶/詞莊王卒春秋志楚强而已矣是故於栢舉戰稱人)
　(奔稱/囊瓦)
　　　(案范氏例潰有四而榖梁之發傳有三僖四年/蔡潰昭二十九年鄆潰傳曰潰之為言上下不)
　　　(相得也文三年沈潰同此例矣此莒潰則曰大/夫潰莒而之楚惡之故謹而日之注者以為莒)
　　　(大夫帥衆叛君而從楚故變文書日以見/惡此說雖若無据然或有所傳不可盡廢)
秦人白狄伐晉左氏(諸侯貳/故也)胡氏(經所謹者華夷之辨/也晉嘗與白狄伐秦)
　(秦亦與白狄伐晉族類不復分矣其稱人貶詞也武/王伐商庸蜀𦍑髳㣲盧彭濮皆與焉豈亦不謹乎除)
　(天下之殘賊而出民水火之中雖蠻夷戎狄以義驅/之可也中國友邦自相侵伐已為不義又與非我族)
　(類者共焉不亦甚乎晉既失信復聽婦人讒說殺其/世臣而諸侯皆貳秦狄交攻比事以觀深切著明矣)
鄭人圍許左氏(示晉不急君也是則公孫申謀之曰我/出師以圍許為將改立君者而紓晉使)
　(晉必/歸君)張氏(君在外而興師以/復怨大臣之罪也)
城中城(中城魯邑在東/海廩丘縣東南)左氏(書時也注長歴推此年閏/十二月傳下有十二月知)
　(此城在閏十一/月水昬正之時)榖梁(城中城者/非外民也)胡氏(經世安民視道/之得失不倚城)
　(郭溝池以為固也榖梁謂凡城之誌皆譏其說是矣/莒雖恃陋不設備至使楚人入鄆苟有令政使民效)
　(死而不潰冦亦豈能入也城非春秋所貴而書城中/城其為儆守益㣲矣王公設險以守其國非歟曰百)
　(雉之城七里之郭設險之大端也謹於禮以為國辨/尊卑分貴賤明等威異物采凡所以杜絶陵僣限隔)
　(上下者乃體險之大用也/獨城郭溝池之足恃乎)
　　　(案經書城中城/二又見定六年)
　　附録左氏(晉侯觀于軍府見鍾儀問之曰南冠而/縶者誰也有司對曰鄭人所獻楚囚也)
　　(召而弔之問其族曰泠人也與之琴操南音公曰/君王何如對曰非小人之所得知也固問之對曰)
　　(其為大子也師保奉之以朝于嬰齊而夕于側也/不知其他公語范文子文子曰楚囚君子也君盍)
　　(歸之使合晉楚之成公從之使歸求成冬十二月/楚子使公子辰如晉報鍾儀之使請修好結成十)
　　(年春晉侯使糴茷如楚/報大宰子商之使也)
　
　春秋㑹通卷十六
欽定四庫全書
　春秋㑹通卷十七　　　　　元　李廉　撰
　　成公
十年春衞侯之弟黒背帥師侵鄭左氏(衞子叔黒背/侵鄭晉命也)胡
　氏(其曰衞侯之弟者子叔黒背生公孫剽孫林父甯/殖出衞侯衎而立剽亦以其父有寵愛之私故得)
　(立耳此與齊之夷仲年無異其特/書弟以為後戒可謂深切著明矣)
　　　(案稱弟例詳見弟年下外范氏稱弟例有四一/接我稱弟一罪兄稱弟一惡之稱弟一賢稱弟)
　　　(此說有得有/失不可皆從)
夏四月五卜郊不從乃不郊公羊(其言乃不郊何不免/牲故言乃不郊也注)
　(不免牲當坐盜天牲失事天之道/故諱使若重難不得郊故書乃)榖梁(夏四月不時/也五卜强也)
　(乃者亡乎/人之詞也)張氏(師氏曰卜至於五其瀆甚矣皇/天享道果可以僣而徼其吉邪)
　　　(案卜郊不從四條惟此年五卜詳見僖三十一/年左正義曰五卜者當是三月三卜四月又二)
　　　(卜皆不吉/乃止也)
五月公㑹晉侯齊侯宋公衞侯曹伯伐鄭左氏(鄭公子/班聞叔)
　(申之謀三月子如立公子繻鄭人殺繻立髠頑子如/奔許欒武子曰鄭人立君我執一人焉何益不如伐)
　(鄭而歸其君以求成焉晉侯有疾五月晉立太子州/蒲以為君而㑹諸侯伐鄭鄭子罕賂以襄鍾子然盟)
　(于脩澤子駟為質辛巳鄭伯/歸討立君者殺叔申叔禽)
　　　(案左氏以為此經所書晉侯者大子州蒲也晉/生立子為君父不父子不子經因書晉侯其惡)
　　　(明然公榖胡氏皆無傳未知然否○案晉景公/立於宣公九年至是十八年同盟五大戰二救)
　　　(鄭/三)
齊人來媵○丙午晉侯獳卒左氏(晉侯夢大厲曰殺余/孫不義余得請於帝)
　(矣召桑田巫巫曰不食新矣公求醫于秦秦使醫緩/為之公夢疾為二豎子醫至曰疾不可為也在肓之)
　(上膏之下不可為也六月丙午/晉侯欲麥將食張如厠䧟而卒)
秋七月公如晉左氏(公如晉晉人止公使送葬於是糴/茷未反冬葬晉景公公送葬諸侯)
　(莫在魯人辱之/故不書諱之也)胡氏(此葬晉侯也而不書諱之也天/子之喪動天下屬諸侯諸侯之)
　(喪動通國屬大夫公之葬晉侯非禮也唯天子之事/焉可也傳以晉人止公送葬諸侯莫在焉魯人辱之)
　(故諱而不書非矣假令諸侯皆/在魯人不以為辱而可書乎)
冬十月(案公羊經無此三字何氏以為去冬者惡成公/前既怨懟不免牲今又如晉過郊乃反無事天)
　　　(之意當絶之其/說迂謬不可取)
十有一年春王三月公至自晉晉侯使郤犫來聘己丑
及郤犫盟(郤犫公作/郤州後同)左氏(晉人以公為貳於楚故止公/公請受盟而後使歸郤犫來)
　(聘且涖盟郤犫求婦於聲/伯聲伯奪施氏婦以與之)
　　　(案此沙隨不/見公之始也)
夏季孫行父如晉左氏(報聘且/涖盟也)張氏(案左氏公之至自/晉也請受盟文子)
　(之聘也亦且涖盟焉春秋皆不書君臣之盟而獨書/郤犫涖盟何也蓋成公自汶陽之歸齊欲貳晉而未)
　(果然嫌隙竟章無以自明晉因公之朝而止之數月/公請受盟而後使歸郤犫來聘既而涖盟魯亦使行)
　(父徃則從而盟之據强大之勢要君臣之盟皆魯恥/也惟犫聘而盟春秋以庚與良夫例書之成公受盟)
　(行父之涖豈能得晉君而盟之乎亦/大夫盟之耳不書而諱皆魯恥也)
秋叔孫僑如如齊左氏(宣伯聘于齊以脩前/好注鞌以前之好)張氏(許氏/曰魯)
　(蓋激晉之徳禮不施將貳于齊而未能者與愚案僑/如之聘蓋謝戰鞌之師捐歸汶陽之忿而行之廹於)
　(晉之辱而/不得已也)
冬十月
十有二年春周公出奔晉左氏(周公楚惡惠襄之偪也/且與伯與爭政不勝怒)
　(而出王使劉子復之盟于鄄而入三日復出奔晉春/王使以周公之難來告曰周公出奔晉凡自周無出)
　(周公自出故也䟽/天子以天下為家)公羊(周公天子之三公也王者無/外此其言出何自其私土而)
　(出也注此起諸侯入為天/子三公也私土謂其國)榖梁(周有入無出其曰出/上下一見之也言其)
　(上下之道無以存也上雖失之/下孰敢有之今上下皆失之矣)胡氏(夫人主無誠慤/之心而下要大)
　(臣盟是謂君不君人臣無忠信之實而上與人主盟/是謂臣不臣既已要質鬼神以入矣又叛盟失信而)
　(出奔則是自絶於天也自周無出而書曰出/者見周室衰㣲刑政號令不行於天下爾)
　　　(案王室書居三居皇居狄衆不書出惟襄王居/鄭書出王臣書奔三子瑕子朝不書出惟周公)
　　　(奔晉書出故榖梁曰上下一見之也許氏/曰王公書出止一見後不復書存周也)
夏公㑹晉侯衞侯于瑣澤(𤨏澤公羊/作沙澤)左氏(宋華元善於/令尹子重又)
　(善於欒武子聞楚人既許晉糴茷成而使歸復命矣/華元如楚遂如晉克合晉楚之成夏五月晉士夑㑹)
　(楚公子罷許偃癸亥盟于宋西門之外曰凡晉楚無/相加戎好惡同之同恤菑危備救凶患交贄徃來道)
　(路無壅謀其不恊而討不庭有渝此盟明神殛之俾/隊其師無克胙國鄭伯如晉聽成㑹于𤨏澤成故也)
　　　(案此㑹左氏以為晉楚為成經既不書晉楚之/盟而公榖胡氏又無傳獨趙子曰若實華元合)
　　　(晉楚之盟則無不告諸侯之理經不應不書今/𤨏澤之㑹楚不與焉何以證其成乎蓋舊説有)
　　　(晉令鍾儀歸求成事竟不集左氏遂誤附㑹為/此傳耳未詳是否姑具其說陳氏章指曰晉楚)
　　　(嘗同盟矣不書至襄/二十七年始書之)
秋晉人敗狄于交剛左氏(狄人間宋之盟以侵晉而不/設備秋晉人敗狄于交剛)
　榖梁(中國與夷狄不言戰/皆曰敗之夷狄不日)
冬十月附録左氏(晉郤至如楚聘且涖盟楚子享之子/反相為地室而縣焉郤至將登金奏)
　　(作於下驚而走出子反曰日云莫矣寡君須矣吾/子其入也賔曰君不忘先君之好施及下臣貺之)
　　(以大禮重之以備樂如天之福兩君相見何以代/此下臣不敢子反曰如天之福兩君相見無亦唯)
　　(是一矢以相加遺焉用樂寡君須矣吾子其入也/賔曰若讓之以一矢禍之大者其何福之為世之)
　　(治也諸侯間於天子之事則相朝也於是乎有享/宴之禮享以訓共儉宴以示慈惠及其亂也諸侯)
　　(貪冒侵欲不忌爭尋常以盡其民今吾子之言亂/之道也不可以為法然吾子主也至敢不從遂入)
　　(卒事歸以語范文子文子曰無禮必食言吾死無/日矣夫冬楚公子罷如晉聘且涖盟十二月晉侯)
　　(及楚公子罷/盟于赤棘)
十有三年春晉侯使郤錡來乞師左氏(十一年冬秦晉/為成將㑹于令)
　(狐晉侯先至焉秦伯不肯渉河次于王城使史顆盟/晉侯于河東晉郤犫盟秦伯于河西秦伯歸而背晉)
　(成十三年春郤錡來乞師伐秦將事不敬孟獻子曰/郤氏其亡乎禮身之幹也敬身之基也郤子無基不)
　(亡何為注侯伯當召兵而乞師謙詞䟽晉雖是侯伯/恐魯不與若言召兵或容辭説言乞則不得不與釋)
　(例曰乞師者深求過禮之辭執/謙以逼成其計是解乞為謙意)榖梁(乞重詞也古之/人重師故以乞)
　(言之/也)胡氏(晉主夏盟行使諸侯徴㑹討貳誰敢不從/以伯主之尊而書日乞師何也列國䟽封)
　(雖有大小土地甲兵受之天子不相統屬魯兵非晉/所得專也今晉不以王命興諸侯之師故特書曰乞)
　(以見其卑伏屈損無自反而縮之意聖人作春秋無/不重内而輕外至於乞師則内外同詞者蓋皆有報)
　(怨復讎貪得之心是以如此若夫誅亂臣討賊子請/於天王以大義驅之誰不拱手以聽命何至於乞哉)
　(噫此聖人所以垂戒後世見/諸行事之深切著明者也)陳氏(外乞師不書必盟/主也而后書乞卑)
　(辭也見晉之無/以令與國也)張氏(義不足以令諸侯懼其不從而/卑辭以乞之聖人直書以見其)
　(舉事不公自/貶伯體也)
　　　(案晉厲之乞師三郤錡為伐秦欒黶為戰楚荀/罃為伐鄭厲公不徳人心未服矯以求諸侯也)
　　　(晉悼之乞師一士魴為救宋悼公/初興伯事未定謙以接諸侯也)
三月公如京師夏五月公自京師遂㑹晉侯齊侯宋公
衞侯鄭伯曹伯邾人滕人伐秦左氏(公如京師及諸候/朝王遂從劉康公)
　(成肅公㑹晉侯伐秦夏晉侯使吕相絶秦秦桓公既/與晉厲公為令狐之盟而又召狄與楚欲道以伐晉)
　(諸侯是以睦於晉晉欒書將中軍荀庚佐之士夑將/上軍郤錡佐之韓厥將下軍荀罃佐之趙旃將新軍)
　(郤至佐之孟獻子曰晉帥乗和師必有大功五月丁/亥晉師以諸侯之師及秦師戰于麻隧秦師敗績獲)
　(秦成差及不更女父師遂濟涇及侯麗而還迓晉侯/于新楚注伐秦道過京師因朝王劉成二公不書兵)
　(不加秦也不/書敗獲闕文)公羊(其言自京師何公鑿行也柰何不/敢過天子也注鑿猶更造之意時)
　(本欲伐秦塗過京師不敢過天子而不朝復生事脩/朝禮而後行故起時善而襃成其意使若故朝然後)
　(生事也問無事復/出公者善公鑿行)榖梁(非如而曰如不叛京師/也言受命不敢叛周也)胡氏
　(諸侯每歳侵伐四出未有能修朝覲之禮者今公欲/㑹伐秦道自王都不可越天子而徃也故皆朝王而)
　(不成朝禮書曰如京師見諸侯之慢也因㑹伐而行/矣又書公自京師以伐秦為遂事者此仲尼親筆明)
　(朝王為重存人臣之禮也古者諸侯即位服喪畢則/朝小聘大聘終則朝巡守于方岳則朝觀春秋所載)
　(天王遣使者屢矣十二公之述職蓋闕如也獨此年/書公如京師又不能成朝禮不敬莫大焉君臣人道)
　(之大倫而至於此極故仲尼嘗喟然嘆曰夷狄之有/君不如諸夏之亡也為此懼作春秋或抑或縱或予)
　(或奪所以明君臣之義者至矣其義得行則臣必敬/於君子必敬於父天理必存人欲必消大倫必正豈)
　(曰小補之哉此以伐/秦為遂事之意也)
　　　(案此不書朝而書如者程子曰不書朝王因㑹/伐而行也故不成其朝張氏曰若没而不書是)
　　　(盡廢其僅存之禮若書朝于京師則是舉百年/之墜典亦非其實也故書如而不言朝以見其)
　　　(行禮不專不書劉成二子見晉無請命之實也/上書晉使乞師下書㑹晉伐秦則為晉可知矣)
　　　(左氏正義曰公朝于王所者時王不在京師故/指言王所據王言之不得不稱朝此則王在京)
　　　(師是國之總稱不可稱朝故依尋常朝/聘隣國之文稱如而已此説亦近之)
曹伯盧卒于師(盧公穀/作廬)○秋七月公至自伐秦公羊(注/月)
　(者危公㓜/而逺用兵)
　　　(案不以如京致而以伐秦致即如僖四年/不以侵蔡致而以伐楚致皆究其初心也)
冬葬曹宣公左氏(曹宣公卒于師曹人使公子負芻守/使公子欣時逆曹伯之喪負芻殺其)
　(大子而自立也諸侯乃請討之晉人以其役之勞請/俟它年冬葬曹宣公既葬子臧將亡國人皆將從之)
　(成公乃懼告罪且請/焉乃反而致其邑)
　　附録左氏(晉侯使吕相絶秦曰昔逮我獻公及穆/公相好勠力同心申之以盟誓重之以)
　　(婚姻天禍晉國文公如齊惠公如秦無禄獻公即/世穆公不忘舊徳俾我惠公用能奉祀于晉又不)
　　(能成大勲而為韓之師亦悔于厥心用集我文公/是穆之成也文公躬擐甲胄跋履山川踰越險阻)
　　(征東之諸侯虞夏商周之𦙍而朝諸秦則亦既報/舊徳矣鄭人怒君之疆埸我文公帥諸侯及秦圍)
　　(鄭秦大夫不詢于我寡君擅及鄭盟諸侯疾之將/致命于秦文公恐懼綏靜諸侯秦師克還無害則)
　　(是我有大造于西也無禄文公即世穆為不弔蔑/死我君寡我襄公迭我殽地奸絶我好伐我保城)
　　(殄滅我費滑㪚離我兄弟撓亂我同盟傾覆我國/家我襄公未忘君之舊勲而懼社稷之隕是以有)
　　(殽之師猶願赦罪于穆公穆公弗聴而即楚謀我/天誘其衷成王隕命穆公是以不克逞志于我穆)
　　(襄即世康靈即位康公我之自出又欲闕翦我公/室傾覆我社稷帥我蟊賊以來蕩揺我邊疆我是)
　　(以有令狐之役康猶不悛入我河曲伐我涑川俘/我王官翦我羈馬我是以有河曲之戰東道之不)
　　(通則是康公絶我好也及君之嗣也我君景公引/領西望曰庶撫我乎君亦不惠稱盟利吾有狄難)
　　(入我河縣焚我箕郜芟夷我農功䖍劉我邊陲我/是以有輔氏之聚君亦悔禍之延而欲邀福于先)
　　(君獻穆使伯車來命我景公曰吾與女同好棄惡/復修舊徳以追念前勲言誓未就景公即世我寡)
　　(君是以有今狐之㑹君又不祥背棄盟誓白狄及/君同州君之仇讎而我之㛰姻也君來賜命曰吾)
　　(與汝伐狄寡君不敢顧㛰姻畏君之威而受命于/吏君有二心於狄曰晉將伐女狄應且憎是用告)
　　(我楚人惡君之二三其徳也亦來告我曰秦背令/狐之盟而來求盟于我昭告吴天上帝秦三公楚)
　　(三王曰余雖與晉出入余唯利是視不穀惡其無/成徳是用宣之以懲不壹諸侯備聞此言斯是用)
　　(痛心疾首䁥就寡人寡人帥以聴命唯好是求君/若惠顧諸侯矜哀寡人而賜之盟則寡人之願也)
　　(其承寧諸侯以退豈敢邀亂君若不施大惠寡人/不侫其不能以諸侯退矣敢盡布之執事禆執事)
　　(實圖/利之)左氏(成子受脤于社不敬劉子曰吾聞之民/受天地之中以生所謂命也是以有動)
　　(作禮義威儀之則以定命也能者養之以福不能/者敗以取禍國之大事在祀與戎祀有執膰戎有)
　　(受脤神之大節也今成子/惰棄其命矣其不反乎)
十有四年春王正月莒子朱卒○夏衞孫林父自晉歸
于衞左氏(衞侯如晉晉侯强見孫林父焉定公不可夏/衞侯既歸晉侯使郤犫送孫林父而見之衞)
　(侯欲辭定姜曰不可是先君宗卿之嗣也大國又以/為請不許將亡雖惡之不猶愈於亡乎君其忍之安)
　(民而宥宗卿不亦可乎衞侯見而/復之衞侯享苦成叔苦成叔敖)張氏(許氏曰人臣/不惟義之為)
　(安而介恃大國使之反已此能為遂君之惡者也惟/辨之不早是以衞獻至於出奔禍兆此矣歸易詞也)
　(自晉納/之故也)
　　　(案孫氏出於衞武公至林父八世林父以成七/年奔晉此年歸國襄十四年遂衞獻公立公孫)
　　　(剽其冬晉㑹于戚而不能討十九年復奉晉命/伐齊二十五年獻公入夷儀二十六年甯喜弑)
　　　(剽林父入戚以叛其年晉㑹澶淵為林父討衞/疆戚田取衞西鄙懿氏六十以與孫氏此晉人)
　　　(黨孫氏之/本末也)
秋叔孫僑如如齊逆女左氏(稱族尊/君命也)
鄭公子喜帥師伐許左氏(鄭子罕伐許敗焉鄭伯復伐/許入其郛許人平以叔申之)
　(封注四年鄭公孫申疆許田許人敗之不/得定其封疆今許以是所封田求和於鄭)
九月僑如以夫人婦姜氏至自齊左氏(舎族尊/夫人也)胡氏(穀/梁)
　(曰大夫不以夫人以夫人非正也刺不親迎也僑如/之不氏一事而再見者卒名耳然則娶于他邦而道)
　(里或逺必親迎乎以封壞則有大小以爵㳄則有尊/卑以道途則有逺近或迎之於其國或迎之於境上)
　(或迎之於所館/中禮之節可也)
　　　(案僑如不氏詳見宣元年○又案夫人有姑而/稱婦者三文四年逆婦姜宣元年婦姜至皆不)
　　　(書氏惟此齊姜書氏無貶詞也陳氏曰不氏者/别妾姑也是故有成風則出姜不氏有敬嬴則)
　　　(穆姜不氏/此說亦好)
　　附録(左氏春/秋五例)左氏(君子曰春秋之稱㣲而顯志而/晦婉而成章盡而不汙懲惡而)
　　(勸善非聖人/誰能脩之)
冬十月庚寅衞侯臧卒左氏(衞侯有疾使孔成子甯惠/子立敬姒之子衎以為大)
　(子冬衞定公卒夫人姜氏既哭而息見大子之不哀/也不内酌飲嘆曰是夫也將不唯衞國之敗其必始)
　(於未亡人嗚呼天禍衞國也夫吾不獲鱄也使主社/稷大夫聞之無不聳懼孫文子自是不敢舎其重噐)
　(於衞盡寘諸戚/而甚善晉大夫)
秦伯卒
十有五年春王二月葬衞定公○三月乙巳仲嬰齊卒
　左氏(注襄仲子公孫歸父弟宣十八年逐東/門氏既而又使嬰齊紹其後曰仲氏)公羊(仲/嬰)
　(齊者何公孫嬰齊也曷為謂之仲嬰齊為兄後也為/兄後則曷為謂之仲嬰齊為人後者為之子也為人)
　(後者為其子則其稱仲何孫以王父字為氏也然則/嬰齊孰後後歸父也歸父使于晉而未反宣公死成)
　(公㓜臧宣叔者相也君死不哭聚諸大夫而問焉曰/昔者叔仲惠伯之事孰為之諸大夫皆雜然曰仲氏)
　(也其然乎於是遣歸父之家魯人徐傷歸父之無後/也於是使嬰齊後之也注弟無後兄之義為亂昭穆)
　(之序失父子之親故不言/仲孫明不與子為父孫)榖梁(此公孫也其曰仲何/也子由父䟽之也注)
　(言襄仲弑君不得為公子父既見䟽/則子亦不得稱公孫故别言仲氏)胡氏(嬰齊者公/子遂之子)
　(公孫歸父之弟也歸父出奔齊魯人徐傷其無後也/於是使嬰齊後之故書曰仲嬰齊此可謂亂昭穆之)
　(序失父子之親者以後歸父則弟不可為/兄嗣以後襄仲則以父字為氏亦非矣)
　　　(案以仲遂生而賜氏俾世其卿之說考之則仲/固為族無可疑矣故劉炫曰仲遂受賜為仲氏)
　　　(故子孫稱仲氏是/也榖梁說尤失之)
癸丑公㑹晉侯衞侯鄭伯曹伯宋世子成齊國佐邾人
同盟于戚晉侯執曹伯歸于京師(歸于公羊/作歸之)左氏(㑹于/戚討)
　(曹成公也執而歸諸京師諸侯將見子臧於王而立/之子臧辭曰前志有之曰聖逹節㳄守節下失節為)
　(君非吾節也雖不能聖/敢失守乎遂逃奔宋)胡氏(稱侯以執伯討也何以/為伯討晉合諸侯伐秦)
　(曹宣公卒于師曹人使公子負芻守使公子欣時逆/曹伯之喪負芻殺其大子而自立至是晉侯執之又)
　(不敢自治而歸于京師使即天刑夫是之謂伯討春/秋執諸侯衆矣未有執得其罪如此者故獨書其爵)
　陳氏(執未有稱爵者此其/稱爵何討有罪也)張氏(春秋書執曹伯而爵/厲公又書歸于以見)
　(其事之順然猶不揜曹伯之與盟者以為先執曹伯/以令諸侯然後盟之乃盡善也觀曹人請君于晉曰)
　(若有辠則君列諸㑹矣由一舉措/之失遂開釋姦之門豈小失哉)
　　　(案曹伯之執公羊胡氏陳氏張氏皆以晉侯稱/爵為伯討獨榖梁以為以晉侯而斥執曹伯惡)
　　　(晉侯也其說不合蓋穀例以稱人為伯討也不/可從左氏例以稱人為罪及於民稱侯為罪不)
　　　(及民亦非要之此條張氏最得之其義足以補/胡氏之所不及蓋此事與齊桓辭子華正相類)
　　　(彼則列於㑹而後辭之此則列於㑹而後執之/皆未為盡善也榖梁以不言之為急詞者是以)
　　　(為斷在晉/侯者非)
　　附録左氏(例書曰晉侯執曹伯不及其民也凡君/不道於其民諸侯討而執之則曰某人)
　　(執某侯不/然則否)
　　　(案杜氏凡稱人以執者皆口以罪/及於民告此大無義理不可從)
公至自㑹○夏六月宋公固卒(共公/也)○楚子伐鄭左氏
　(楚將北師子囊曰新與晉盟而背之無乃不可乎子/反曰敵利則進何盟之有申叔時聞之曰子反必不)
　(免信以守禮禮以庇身信禮之亡欲免得乎楚子侵/鄭及暴隧遂侵衞及首止鄭子罕侵楚取新石欒武)
　(子欲報楚韓獻子曰無庸使/重其罪民將叛之無民孰戰)
秋八月庚辰葬宋共公宋華元出奔晉宋華元自晉歸
于宋宋殺其大夫山宋魚石出奔楚左氏(書曰宋殺其/大夫山言背)
　(其族也餘/見胡氏)胡氏(宋六卿魚氏蕩氏向氏鱗氏皆桓族/也華氏戴族也華元為右師魚石為)
　(左師蕩氏汰而驕共公卒已葬蕩澤弱公室殺公子/肥華元曰我司君臣之訓而不能正罪大矣不能治)
　(官敢頼寵乎乃出奔晉魚石將止之魚府曰元反必/討是無桓氏也石曰彼多大勲國人所與不反懼桓)
　(氏之無祀於宋也右師討猶有戍在遂自止元於河/上請討許之元歸使國人攻蕩氏殺子山魚石向為)
　(人鱗朱向帶魚府出舎于睢上華元自止之不可乃/反則決睢澨閉門登陴五子遂出奔楚國然後定元)
　(之出奔晉與歸于宋皆不省文者著其正也書之重/詞之複必有美惡焉詞繁而不殺所以與之也以不)
　(頼寵而出奔以國人與晉皆許之討而後入正可知/矣蘇轍謂使元懷祿顧寵重於出奔則不能討此說)
　(是也山不書氏背其族也背其族者伐其本也人而/無本人道絶矣葛藟猶能庇其本根況於人而忍伐)
　(其本/乎)
　　　(案華元之奔其奔而歸與鄭良霄之奔其奔而/入事若相類然逆順之情不同故歸入之詞亦)
　　　(異鄭良霄之入不再書鄭良霄而宋華元之入/再書宋華元所以予之也又據杜氏以為元本)
　　　(未至晉春秋既書奔晉又書自晉歸者元欲挾/晉以自重故以外納告此亦非也蓋書奔晉者)
　　　(著其亡已出竟書自晉歸而後殺山者著其反/能討罪此春秋之精意也○又案公羊注引春)
　　　(秋說文言宋公卒子㓜華元以憂國為大夫山/所譛出奔晉晉人理其罪宋人反元而誅山故)
　　　(繁文大之也言歸者明出入無惡魚石與山有/親恐見及故奔楚也此說亦近事情故胡氏以)
　　　(為國人與晉皆許之討而後入如左氏說則魚/石亦自知其罪又知華元之有大功寜自奔反)
　　　(華元華元又立向戌以存桓氏矣何至後來魚/石親為亂首入彭城以披宋乎故趙子辨之○)
　　　(又案誅有罪而稱國以殺者陳氏曰不氏所以/别其非無罪也以不氏見其罪則稱國者有司)
　　　(法守之/詞也)
冬十有一月叔孫僑如㑹晉士燮齊髙無咎宋華元衞
孫林父鄭公子鰌邾人㑹呉于鍾離(鍾離楚邑/淮南縣)左氏(始/通)
　(呉也注呉夷未嘗與中國㑹今始來通晉/帥諸侯大夫而㑹之故殊㑹明本非同好)公羊(曷為/殊㑹)
　(呉外呉也曷為外也春秋内其國而外諸夏内諸夏/而外夷狄王者欲一乎天下曷為以外内之詞言之)
　(言自近/者始也)榖梁(㑹又㑹/外之也)胡氏(呉以號舉夷之也㑹而殊/㑹外之也殊㑹有二義㑹)
　(王世子于首止意在尊王室不敢與世子抗也㑹呉/于鍾離于柤于向意在賤夷狄而罪諸侯不能不與)
　(之敵也夫以大伯至徳是始有呉以族言則周之伯/父也至其後世遂以號舉者以其僣竊稱王不能居)
　(中國之爵號耳成襄之間中國無伯齊晉大國亦皆/俛首束向而親呉聖人蓋傷之故特殊㑹可謂深切)
　(著明/矣)陳氏(晉初以諸侯之大夫㑹呉也傳曰始通呉/也於是大夫自為㑹矣殊㑹齊桓公所以)
　(尊王世子也齊桓公以殊㑹㑹王世子厲公以殊㑹/㑹呉呉之為蠻乆矣而與王世子同文甚矣厲公之)
　(為中國/患矣)
　　　(案晉之㑹呉六鍾離柤向善道諸侯徃與之㑹/而主呉故以殊㑹書而稱國外之也于戚呉人)
　　　(來與中國之㑹而不為主故以列㑹書而穪人/進之也黄池則呉晉両伯而晉反為呉後矣故)
　　　(亦以殊及書而稱子順内外之常著盟㑹之實/也然殊㑹之説如公榖胡氏則以為春秋外呉)
　　　(之筆如陳氏則以為晉厲尊呉之文二意稍不/同恐皆可用蓋惟諸國尊之為主所以春秋外)
　　　(之為夷也語亦互通至如王世子之書則桓公/實能尊異之春秋順其事而書以美之耳然首)
　　　(止書公及見義事在所當欲鍾離書僑如㑹見/非義之事非所當與謀也○又案呉之見經始)
　　　(於郯之伐盛於州來之入晉之通呉始於于蒲/之欲㑹成於鍾離之徃㑹始也以夷狄攻夷狄)
　　　(中國若未甚憂繼也資一夷狄/以治一夷狄中國之本體虧矣)
許遷于葉(葉南陽/葉縣)左氏(許靈公畏偪于鄭請遷于/楚楚公子申遷許于葉)榖梁
　(遷者猶得其國家以徃/者也其地許復見也)張氏(中國盟主不能安小國/使之昵蠻夷求安春秋)
　(深著小國/之失所也)
　　　(案許以此年遷葉昭九年遷夷十八年遷白羽/定四年遷容城皆避鄭也又二年而滅於鄭游)
　　　(速矣觀其所主而成敗見許之逃中國而/主楚其亦不善擇所從哉詳見邢遷下)
　　附録左氏(是年晉三郤害伯宗子伯州犂奔楚初/伯宗每朝其妻必戒之曰盜憎主人民)
　　(惡其上子好直/言必及於難)
十有六年春王正月雨木冰左氏(䟽正月今之仲冬時/猶有雨未是盛寒雨)
　(下即著樹為冰記/寒甚之過其節度)公羊(雨而木冰也何以書/記異也注見胡氏下)榖梁(志/異)
　(也傳曰根枝折注/木介甲冑兵之象)胡氏(雨而木冰也何休曰木者少/陽㓜君大臣之象冰者凝隂)
　(兵之類也冰脅木者君臣將執於兵之徵未幾而有/沙隨苕丘之事天人之際休咎之應焉可誣也而欲)
　(盡廢五行/傳亦過矣)
夏四月辛未滕子卒(文公/也)○鄭公子喜帥師侵宋左氏
　(楚子自武城使公子成以汝隂之田求成于鄭鄭叛晉/子駟從楚子盟于武城夏四月滕文公卒鄭子罕伐)
　(宋宋將鉏樂懼敗諸汋陂退舎於夫渠不儆鄭人覆/之敗諸汋陵獲將鉏樂懼宋恃勝也衞侯伐鄭至于)
　(鳴鴈為/晉故也)
六月丙寅朔日有食之○晉侯使欒黶來乞師甲午晦
晉侯及楚子鄭伯戰于鄢陵楚子鄭師敗績(鄢陵/鄭地)左氏
　(晉侯將伐鄭范文子曰若逞吾願諸侯皆叛晉可以/逞若唯鄭叛晉國之憂可立俟也欒武子曰不可以)
　(當吾世而失諸侯必伐鄭乃興師欒書將中軍士燮/佐之郤錡將上軍荀偃佐之韓厥將下軍郤至佐新)
　(軍荀罃居守郤犫如衞遂如齊皆乞師焉欒黶來乞/師孟獻子曰有勝矣晉師起鄭人使告于楚姚句耳)
　(與徃楚子救鄭過申子反入見申叔時曰師其何如/曰徳刑詳義禮信戰之器也今楚内棄其民而外絶)
　(其好瀆齊盟而食話言奸時以動而疲民以逞民不/知信進退罪也人恤所底其誰致死子其勉之吾不)
　(復見子矣姚句耳先歸曰楚懼不可用也五月晉師/濟河聞楚師將至范文子欲反曰我偽逃楚可以紓)
　(憂夫合諸侯非吾所能也以遺能者我若羣臣輯睦/以事君多矣武子曰不可六月晉楚遇於鄢陵范文)
　(子不欲戰郤至曰韓之戰惠公不振旅箕之役先軫/不反命邲之師荀伯不復從皆晉之恥也子亦見先)
　(君之事矣今我辟楚又益恥也文子曰吾先君之亟/戰也有故秦狄齊楚皆强不盡力子孫將弱今三强)
　(服矣敵楚而已唯聖人能外内無患自非聖人外寧/必有内憂盍釋楚以為外懼乎甲午晦楚晨壓晉軍)
　(而陳軍吏患之范匄趨進曰塞井夷竈陳於軍中而/䟽行首晉楚唯天所授何患焉文子執戈逐之曰國)
　(之存亡天也童子何知焉欒書曰楚師輕宨固壘而/待之三日必退退而擊之必獲勝焉郤至曰楚有六)
　(間不可失也其二卿相惡王卒以舊鄭陳而不整蠻/軍而不陳陳不違晦在陳而嚻我必克之苖賁皇言)
　(於晉侯曰楚之良在其中軍王族而已請分良以擊/其左右而三軍萃於王卒必大敗之欒范以其族夾)
　(公行吕錡夢射月中之及戰射共王中目王召養由/基與之兩矢射吕錡中項伏弢以一矢復命楚師薄)
　(於險養由基射再發盡殪叔山冉摶人以投中車折/軾晉師乃止旦而戰見星未巳子反命軍吏察夷傷)
　(補卒乗繕甲兵展車馬雞鳴而食唯命是聽晉人患/之苖賁皇徇曰蒐乗補卒秣馬利兵修陳固列蓐食)
　(申禱明日復戰乃逸楚囚王聞之召子反謀穀陽豎/獻飲於子反子反醉而不能見王曰天敗楚也夫余)
　(不可以待乃宵遁晉入楚軍三日榖范文子立於戎/馬之前曰君㓜諸臣不佞何以及此君其戒之周書)
　(曰惟命不于/常有徳之謂)榖梁(日事遇晦曰晦楚不/言師君重於師也)胡氏(不言師/敗績以)
　(其君親集矢於目而身傷為重也當是時兩君相伉/未有勝負之形晉之㨗也亦幸焉爾幸非持勝之道)
　(范文子所以立於軍門有聖人能内外無患盍釋楚/以為外懼之戒乎楚師雖敗其勢益張晉遂怠矣卒)
　(有欒氏之譛而誅三郤國内大亂聖/人備書以見行事之深切著明也)張氏(劉氏曰戰/而言及主)
　(是戰者也猶曰晉侯/為志乎此戰也云爾)
　　　(案公羊以晦為晝冥記異也以上文丙/寅朔考之則甲午正二十九日榖梁是)
楚殺其大夫公子側左氏(楚師還王使謂子反曰先大/夫之覆師徒者君不在子無)
　(以為過不榖之罪也子重使謂子反曰初隕師徒者/而亦聞之矣盍圖之對曰大夫命側側敢不義側亡)
　(君師敢忘其死王/使止之弗及而卒)
秋公㑹晉侯齊侯衞侯宋華元邾人于沙隨(宋/地)不見公
　左氏(戰之日齊國佐髙無咎至于師衞侯出于衞公/出于壞隤宣伯通於穆姜欲去季孟而取其室)
　(將行穆姜送公而使逐二子公以晉難告曰請反而/聽命姜怒公子偃公子鉏趨過指之曰女不可是皆)
　(君也公待於壞隤申宫儆備設守而後行是以後使/孟獻子守于公宫秋㑹于沙隨謀伐鄭也宣伯使告)
　(郤犫曰魯侯待于壞隤以待勝者郤犫主東諸/侯取貨于宣伯而訴公于晉侯晉侯不見公)公羊
　(不見公者何公不見見/也注恚乞師不得也)榖梁(不見公者可以見公也/可以見公而不見公譏)
　(在諸侯也注諸侯無解釋之者即/是同不與公相見故以諸侯總之)胡氏(臣子之於君/父揚其美不)
　(揚其惡為尊者諱為親者諱禮也聖人假魯史以示/王法其於魯事有君臣之義故君殺則書薨易地則)
　(書假滅國則書取出奔則書孫屈已而與强國之大/夫盟則書及叛盟失信而莫適守則没公而書㑹凡)
　(此類雖不没其實示天下之公必隠避其詞以存臣/子之禮然則沙隨之㑹晉不見公是魯侯之大辱深)
　(可恥焉者矣曷為直書其事而不諱也曰春秋伸道/不伸邪榮義不榮勢正已而無恤乎人以仁禮存心)
　(而不憂横逆之至者也沙隨之㑹魯有内難師出後/期所當恤者晉人聽叔孫僑如之譛怒公而不見曲)
　(在晉矣魯侯自反非有背仁棄禮不忠之咎也昔曽/子嘗聞大勇於夫子曰自反而縮雖千萬人吾徃矣)
　(孟子言浩然之氣至大至剛以直養而無害則塞乎/天地之間沙隨之不見於公何歉乎直書而不諱者)
　(示天下後世使知大勇浩然之氣所/以守身應物如此其垂訓之義大矣)
　　　(案此與昭十三年平􁀫之盟公不與盟同一書/法蓋晉曲魯直故不為諱若曲在魯則諱之黒)
　　　(壤是也此不書公不與㑹者上書公㑹/已著魯之志矣故此直見諸侯之罪也)
公至自㑹公羊(公不見見大夫執何以致㑹/不恥也曷為不恥公㓜也)張氏(内有/穆姜)
　(之難外不見於/伯主故危之)
公㑹尹子晉侯齊國佐邾人伐鄭左氏(公㑹尹武公及/諸侯伐鄭將行)
　(姜又命公如初公又申守而行諸侯之師次于鄭西/我師次于督揚不敢過鄭子叔聲伯使叔孫豹請逆)
　(于晉師為食於鄭郊師逆以至聲伯四日不食以待/之食使者而後食諸侯遷于制田知武子以諸侯之)
　(師侵陳遂侵蔡未反諸侯遷于潁/上鄭子罕宵軍之宋齊衞皆失軍)陳氏(㑹伐未有書/王人者此其)
　(書尹子何初以王卿士與伐也春秋不以諸侯用王/師陽處父之救江王叔桓公不書前年伐秦之役劉)
　(子成子猶不書也於是厲公恣矣初以尹/子與齊國佐邾人序甚矣厲公之無道也)
　　　(案經書王臣㑹伐者此年尹子十一年尹單其/冬單子皆伐鄭也定元年劉子則侵楚也皆假)
　　　(天子之威而服人者也如左氏說則/王官㑹伐自單伯始然與例不合)
曹伯歸自京師左氏(曹人請于晉曰自我先君宣公即/世國人曰若之何憂猶未弭而又)
　(討我寡君以亡曹國社稷之鎮公子是大泯曹也先/君無乃有罪乎若有罪則君列諸㑹矣君唯不遺徳)
　(刑以伯諸侯豈獨遺諸敝邑敢私布之曹人復請于/晉晉侯謂子臧反吾歸而君子臧反曹伯歸子臧盡)
　(致其邑與卿而不出注為晉侯所赦故書歸諸侯歸/國或書名或不書名或言歸自某或言自某歸傳無)
　(義例從/告辭)公羊(執而歸者名曹伯何以不名而不言復/歸于曹何易也其易奈何公子喜時在)
　(内也公子喜時者仁人也内平其國而待之外治諸/京師而免之其言自京師何言甚易也舎是無難矣)
　(注言歸自京師者與内据臣子致公同/文書以起喜時之功非録京師有力也)胡氏(曹伯不/名其位)
　(未嘗絶也不絶其位所以累乎天王也其言自京師/王命也言天王之釋有罪也善不䝉賞惡不即刑以)
　(堯為君舜為臣雖得天下不能一朝居也負芻殺世/子而自立不能因晉之執寘諸刑典而使復國則無)
　(以為天下/之共主矣)
　　　(案晉文執衞侯歸京師與晉厲執曹伯歸京師/一也然晉文書人而晉厲得書侯者文公以私)
　　　(怨討衞厲公以公罪討曹也衞侯之歸與曹伯/之歸一也然衞不書自京師而曹伯自京師者)
　　　(釋衞主於責晉而釋曹則主於責王室也書法/精矣詳見僖二十八年執衞侯下○又案曹伯)
　　　(殺大子之罪左氏及諸說皆同公羊雖不知其/簒奪之由而以為簒喜時然大意亦無甚舛獨)
　　　(榖梁失之蓋榖梁誤以稱人以執為伯討故於/此條晉侯則曰惡晉侯書歸則曰歸之善不名)
　　　(則曰不失其國遂以為曹伯無罪而晉執之與/諸傳皆不合不可從○又案子臧之子為公孫)
　　　(春秋猶賢之/見昭二十年)
九月晉人執季孫行父舎之于苕丘冬十月乙亥叔孫
僑如出奔齊左氏(宣伯使告郤犫曰魯之有季孟猶晉/之有欒范也政令於是乎成今其謀)
　(曰晉政多門不可從也寧事齊楚有亡而已蔑從晉/矣若欲得志於魯請止行父而殺之我斃蔑也而事)
　(晉蔑有貳矣魯不貳小國必睦不然歸必叛矣九月/晉人執季文子于苕丘公還待于鄆使子叔聲伯請)
　(季孫于晉郤犫曰苟去蔑而止行父吾與子國親於/公室對曰僑如之情子必聞之矣若去蔑與行父是)
　(大棄魯國而罪寡君也夫二人者魯國社稷之臣也/若朝亡之魯必夕亡以魯之密邇仇讎亡而為讎治)
　(之何及郤犫曰吾為子請邑對曰嬰齊魯之常𨽻也/敢介大國以求厚焉承寡君之命以請若得所請吾)
　(子之賜多矣又何求范文子謂欒武子曰季孫於魯/相二君矣妾不衣帛馬不食粟可不謂忠乎信䜛慝)
　(而棄忠良若諸侯何子叔嬰齊奉君命無私謀國家/不貳圖其身不忘其君若虚其請是棄善人也子其)
　(圖之乃許晉平赦季孫出叔孫僑如而盟之僑如奔/齊召叔孫豹于齊而立之注舎之苕丘明不以歸不)
　(稱行人非使人不書至公與俱/歸厭於公尊故不書行父至也)榖梁(執者不舎而舎/公所也執者致)
　(而不致公在/也猶存公也)張氏(穪人以執/非伯討也)
　　　(案晉執魯卿三此年行父及昭十三年執季孫/意如二十三年執叔孫舎也皆稱人者罪晉之)
　　　(私也然就三子論則意如之惡又非二子比故/春秋雖稱人以罪晉而於其至則貶族以罪意)
　　　(如獨與二子異焉此輕重之權衡也若公羊以/為季孫能代公受執故仁之而書所舎恐無此)
　　　(意不書至之說杜/氏得之公榖注同)
十有二月乙丑季孫行父及晉郤犫盟于扈公至自㑹
乙酉刺公子偃左氏(注晉許魯平故盟偃與鉏俱/為姜所指而獨殺偃偃與謀)張氏
　(君臣同出以君致也伐鄭不致而致以㑹著公之危/不在於伐而在於㑹也刺公子買言不卒戍無罪之)
　(詞也偃止言刺/有罪之詞也)
　　　(案此條公至范寗曰無二事㑹則致㑹伐則致/伐上無㑹事當言至自伐鄭而言至自㑹寗所)
　　　(未詳鄭君曰伐而致㑹於伐事不成也○又案/春秋不以本事致者惟此年伐鄭至㑹襄十八)
　　　(年圍齊/至伐)
　　附録左氏(晉侯使郤至/獻楚㨗于周)
十有七年春衞北宫括帥師侵鄭(括公/作結)左氏(鄭子駟侵/晉虚滑衞)
　(北宫括救晉侵/鄭至于髙氏)
夏公㑹尹子單子晉侯齊侯宋公衞侯曹伯邾人伐鄭
　左氏(鄭太子髠頑侯獳為質於楚楚公子成公子寅/戌鄭公㑹尹武公單襄公及諸侯伐鄭自戲童)
　(至于曲洧注晉未能服鄭故假天子威周使/二卿㑹之晉為兵主而猶先尹單尊王命也)陳氏(王/人)
　(未有書二卿者書/二卿皆與伐也)
　　　(案杜氏以為單伯稱子蓋降爵是以/此單子即逆王姬至自齊之單伯也)
　　附録左氏(晉范文子/祈死卒)
六月乙酉同盟于柯陵(鄭西/地)左氏(尋戚之盟也楚子重/救鄭師于首止諸侯)
　(還/)榖梁(柯陵之盟謀/復伐鄭也)陳氏(其不指言諸侯何二子與/盟也言諸侯則疑於葵􁀫)
　(狄泉之盟諱王子虎於是不諱曷為不諱㑹伐未有/書王人者唯晉厲公特書之㑹盟不足諱焉爾是故)
　(書同盟其尹子之盟歟抑厲/公之盟歟莫適為主之詞也)張氏(陸淳曰不重言諸/侯譏尹單與盟蘇)
　(氏曰齊晉之盛天子之大夫㑹而不盟尊周也柯陵/之㑹尹單始與諸侯之盟自是習以為常非禮也)
　　　(案王臣與盟而書同者三柯陵尹單雞澤單子/平􁀫劉子也諸侯要言以不信加王官失正甚)
　　　(矣春秋不重言諸侯所以見二子之與盟也至/於書同則同外楚而已不為尹單劉子而書同)
　　　(也胡氏説詳/見雞澤下)
秋公至自㑹(案此條伐後而盟故以㑹至此即榖梁二/事偶則以後事致之例也與襄十一年伐)
　　　(鄭㑹蕭魚至㑹定四年侵楚盟臯鼬至㑹書伐/同而榖梁於此乃曰不至自伐鄭者公不周乎)
　　　(伐鄭也解者曰周信也公逼諸侯為此盟爾意/不欲更伐鄭是自違前例為此無据之言矣張)
　　　(氏又曰公之危不在伐而在㑹以得免於/伯主為幸故致必以㑹録也亦似穿鑿)
齊髙無咎出奔莒左氏(齊慶克通於靈公母聲孟子與/婦人䝉衣乗輦而入于閎鮑牽)
　(見之以告國武子武子召慶克而謂之克告夫人夫/人怒國子相靈公以㑹髙鮑處守及還將至閉門而)
　(索客孟子訴之曰髙鮑將不納君國子知之秋刖鮑/牽而遂髙無咎無咎奔莒髙弱以盧叛仲尼曰鮑莊)
　(子之知不如葵/葵猶能衞其足)
九月辛丑用郊左氏(注九月郊祭非禮明/矣書用郊從史文)公羊(用者何/不冝用)
　(也九月非所用郊也然則郊曷/用正月上辛或曰用然後郊)榖梁(夏之始可以承/春以秋之末承)
　(春之始蓋不可矣九月用郊用者不冝用也宫室不/設不可以祭衣服不備不可以祭車馬噐械不備不)
　(可以祭有司一人不備其職不可以祭祭者/薦其時也薦其敬也薦其美也非享味也)胡氏(郊/之)
　(不時未有甚於此時者也故特曰用郊用者不冝用/也或曰蓋以人享叩其鼻血以薦也古者六畜不相)
　(為用況敢/用人乎)
　　　(案春秋書用有用幣用牲用田賦用鄫子用致/夫人皆不冝用之文杜氏從史文之説無義理)
　　　(不可/從)
晉侯使荀罃來乞師冬公㑹單子晉侯宋公衞侯曹伯
齊人邾人伐鄭左氏(冬諸侯伐鄭十月庚午圍鄭楚公/子申救鄭師于汝上十一月諸侯)
　(還注不書圍/不成圍而還)榖梁(言公不背柯/陵之盟也)張氏(師氏曰請王命/以討有辠宜紏)
　(合諸侯以尊王命奉辭以徃無敢或後可也乃使大/夫乞師於魯耶以盟主而乞師已為卑辱況以王之)
　(卿士主兵乃言乞師其卑王室甚矣夫欲仗天子之/威以討叛伐貳而乃先為此卑辱欲望鄭畏威得乎)
　(哉泰山孫氏曰鄭與楚比晉再假王命三/合諸侯伐之不能服中國不振可知也)
　　　(案晉自鄢陵以後兵威非不振伯事非不/舉而鄭卒不服者以厲公無服人之徳也)
十有一月公至自伐鄭○壬申公孫嬰齊卒于貍脤(十/一)
　(月無壬申已誤公榖皆以為十/月十五日脤公作軫榖作蜃)
　　　(案以下文十二月丁巳朔推之則壬申為十月/十五日故榖梁曰致公而後録其卒臣子之義)
　　　(也公羊曰待君命而後卒大夫也二說雖小異/而大意則同獨杜氏以為誤恐杜氏是左氏紀)
　　　(夢瓊瑰事/怪不足取)
十有二月丁巳朔日有食之○邾子貜且卒○晉殺其
大夫郤錡郤犫郤至左氏(晉厲公侈多外嬖反自鄢陵/欲盡去羣大夫而立其左右)
　(胥童以胥克之廢也怨郤氏而嬖於厲公郤錡奪夷/羊五田郤犫與長魚矯爭田五與矯亦嬖於厲公欒)
　(書怨郤至以其不從已而敗楚師也使楚公子茷告/公曰此戰也郤至實召寡君公怨郤至公將作難胥)
　(童曰必先三郤族大多怨去大族不偪敵多怨有庸/公曰然郤錡欲攻公郤至曰君實有臣而殺之其謂)
　(君何待命而已胥童夷羊五帥甲八百攻郤氏皆尸/諸朝胥童以甲劫欒書中行偃於朝矯曰不殺二子)
　(憂必及君公曰一朝而尸三卿余不忍益也對曰人/將忍君臣聞亂在外為姦在内為軌御姦以徳御軌)
　(以刑不施而殺不可謂徳臣偪而不討不可謂刑徳/刑不立姦軌並至臣請行遂出奔狄公使辭於二子)
　(乃皆歸公使胥童為卿公遊于匠麗氏欒書中行偃/遂執公焉召士匄士匄辭召韓厥韓厥辭曰古人有)
　(言曰殺老牛莫之敢尸而況君/乎二三子不能事君焉用厥也)榖梁(自禍於/是起矣)
楚人滅舒庸左氏(舒庸人以楚師之敗也道呉人圍巢/伐駕圍釐虺遂恃呉而不設備楚公)
　(子槖師襲/舒庸滅之)
十有八年春王正月晉殺其大夫胥童左氏(欒書中行/偃殺胥童)
　(民不與郤氏胥童道君為/亂故皆書曰晉殺其大夫)陳氏(楚商臣殺鬬勃而後/弑君晉欒書中行偃)
　(殺胥童而後弑君春秋不列於孔/父以是為不能與其君存亡者也)
庚申晉弑其君州蒲左氏(晉欒書中行偃使程滑弑厲/公葬之于翼東門之外以車)
　(一乗使荀罃士魴逆/周子于京師而立之)榖梁(稱國以弑其/君君惡甚矣)胡氏(弑君天/下之大)
　(罪討賊天下之大刑春秋合於人心而定罪聖人順/於天理而用刑固不以大霈釋當誅之罪亦不以大)
　(刑加不弑之人然趙盾以不越境而書弑許世子止/以不嘗藥而書弑鄭歸生以憚老懼讒而書弑楚公)
　(子比以不能效死不立而書弑齊陳乞以廢長立㓜/而書弑晉欒書身為元帥親執厲公於匠麗氏使程)
　(滑弑公而以車一乗葬之於翼東門之外而春秋稱/國以弑其君而不著欒書之名氏何哉仲尼無私與)
　(天為一奚獨於趙盾許止歸生楚比陳乞則責之甚/備討之甚嚴而於欒武子闊略如此乎學者深求其)
　(㫖知聖人誅亂臣討賊子之/大要也而後可與言春秋)陳氏(弑不言故弑而言/故有自來者矣晉)
　(殺郤錡郤犫郤至晉殺胥童晉弑其君州蒲蔡殺公/子駟蔡放公孫獵盜殺蔡侯申春秋書弑未有詳於)
　(此者/也)張氏(稱國以弑分/其惡於衆也)
　　　(案晉伯在靈成景厲之世其權卑於列國矣楚/莊乗晉之哀其事進乎方伯矣然春秋書伯在)
　　　(晉不在楚者存中國也自文六年盡成十八年/凡四十九年為靈成景厲之繼伯李氏曰靈公)
　　　(政隳柄分無抗伯業之志成公力弱事淺無伯/諸侯之權景公心勞謀舛無制中夏之略厲公)
　　　(外强中乾無服人心之道四君雖執夏盟非復/文襄之舊矣靈公以少主涖强卿上驕下肆楚)
　　　(始爭鄭蓋將嘗試晉政於是有狼淵之師此非/細故也而救鄭之役止書晉人衛鄭欲介魯以)
　　　(求通蓋未忘晉徳於是為沓棐之㑹此闗大勢/也而新城之盟晉侯不出扈之盟曰討齊亂扈)
　　　(之㑹曰平宋難蓋君臣之大倫人道之不可廢/此豈常變也或求賂以免或無功而還范山曰)
　　　(晉君少不在諸侯北方可圖也夷狄謀取其伯/方且沈溺宴安厚歛以雕牆輕殺以愎諫欲不)
　　　(亡得乎故曰無抗伯業之志也成公若有其志/矣内難甫靖履國未長四年而後始出偏師以)
　　　(侵陳黒壤與扈二㑹僅能再合列國而已黒壤/以服鄭扈以服陳亦庻幾改物也然始之不能)
　　　(有為者凡數年外而楚人三歳三伐鄭晉無攘/却之謀内而鄭子家弑君晉無討賊之刑諸侯)
　　　(何所觀焉故曰無主諸侯之權也景公若能收/其權矣規模失序徒勤諸侯不能首合與國大)
　　　(修同盟以治即異之黨使楚人得號令于辰陵/乃且亟㑹櫕函求山後戎狄以為先務是孰緩)
　　　(孰急也不能謀少西氏之逆以誅陳之惡使楚/得行方伯之事方且修房帷一笑之憾興大師)
　　　(以伐齊得已不已是孰重孰輕也不能統一六/師蒐繕卒乗以一矢遺楚使邲不振旅為中國)
　　　(羞乃伐廧咎如滅赤狄哆然言功是孰害孰利/也蟲牢馬陵于蒲晚年三㑹竟莫駕楚故曰無)
　　　(制中夏之畧也厲公若有其略矣徳薄而多大/功慮淺而數得志觀厲公不特純以汰心行之)
　　　(亦假義飾譽者也歸于京師而後正曹負芻之/罪請于王官而後進駕鄭之威此類可欺世自)
　　　(掩矣晉之所忌曰楚曰呉曰秦曰狄厲公自交/剛敗狄而狄服㑹京師伐秦而秦恐戰鄢陵勝)
　　　(楚而楚弱㑹鍾離通呉則呉成四隣無釁而諸/侯反貳是以沙隨辱魯猶未快也而求多季孫)
　　　(柯陵伐鄭猶未巳也而再厪單子諸侯無患而/蕭牆反危是以三郤之誅成而匠麗之難萌故)
　　　(曰無服人/心之道也)
　　附録(左氏晉悼即位事疏曰晉世家襄公少子/㨗號桓叔桓叔生惠伯談談生悼公周)左
　　氏(周子生十四年矣大夫逆于清原周子曰孤始/願不及此雖及此豈非天乎抑人之求君使出)
　　(命也二三子用我今日否亦今日共而從君神之/所福也對曰羣臣之願也敢不惟命是聽庚午盟)
　　(而入辛巳朝于武宫逐不臣者七人二月乙酉朔/晉悼公即位于朝始命百官施舎已責逮鰥寡振)
　　(廢滯匡乏困救災患禁淫慝薄賦歛宥罪戾節器/用時用民欲無犯時使魏相士魴魏頡趙武為卿)
　　(荀家荀㑹欒黶韓無忌為公族大夫使訓卿之子/弟共儉孝弟使士渥濁為大傅使脩范武子之法)
　　(右行辛為司空使脩士蒍之法弁紏御戎校正屬/焉使訓諸御知義荀賔為右司士屬焉使訓勇力)
　　(之士時使卿無共御立軍尉以攝之祁奚為中軍/尉羊舌職佐之魏絳為司馬張老為候奄鐸遏冦)
　　(為上軍尉籍偃為之司馬使訓卒乗親以聴命程/鄭為乗馬御六騶屬焉使訓羣騶知禮凡六官之)
　　(長皆民譽也舉不失職官不易方爵不踰徳師不/陵正旅不偪師民無謗言所以復伯也注此以上)
　　(通言悼公所行未必/皆在即位之年也)
齊殺其大夫國佐(武/子)左氏(十七年齊侯使崔杼為大夫/使慶克佐之帥師圍盧國佐)
　(從諸侯圍鄭以難請而歸遂如盧師殺慶克以榖叛/齊侯與之盟于徐闗而復之十二月盧降使國勝告)
　(難于晉待命于清至是齊侯使士華免以戈殺國佐/于内宫之朝書曰齊殺其大夫國佐棄命専殺以榖)
　(叛故也使清人殺國勝國弱來奔王湫奔萊慶封為/大夫慶佐為司寇既齊侯反國弱使嗣國氏禮也)
　　　(案此為齊崔慶/專國之始事也)
公如晉左氏(朝嗣/君也)
夏楚子鄭伯伐宋宋魚石復入于彭城(宋/邑)左氏(鄭伯侵/宋及曹)
　(門外遂㑹楚子伐宋取朝郟楚子辛鄭皇辰侵城郜/取幽􁀫同伐彭城納宋魚石向為人鱗朱向帶魚府)
　(焉以三百乗戍之而還宋人患之西鉏吾曰何也若/楚人與吾同惡以徳於我吾固事之也不敢貳矣大)
　(國無厭鄙我猶憾不然而收吾憎使賛其政以間吾/釁亦吾患也今將崇諸侯之姦而披其地以塞夷庚)
　(逞姦而攜服毒諸侯而懼呉晉吾庸多矣非吾憂也/且事晉何為晉必恤之注夷庚呉晉徃來之要路)
　公羊(注楚以封魚石復本繋于宋言復/入者不與楚專封故從犯君録之)胡氏(此伐宋/以納魚)
　(石其不曰納宋魚石于彭珹何也劉敞曰不與納也/諸侯失國諸侯納之正也諸侯世也大夫失位諸侯)
　(納之非正也大夫不世也諸侯托於諸侯禮也大夫/托於諸侯非禮也其言復入者已絶而復入惡之甚)
　(者宋魚石晉/欒盈是矣)張氏(蘇氏曰不言叛者復入而將以亂/國非直叛君而已故魚石欒盈之)
　(罪重於趙/鞅宋辰也)
　　附録(左氏歸/入例)左氏(凡去其國國逆而立之曰入復/其位曰復歸諸侯納之曰歸以)
　　(惡曰復入注此四條所以明外内之援/辨逆順之詞通君臣取國有家之大例)
　　　(案經書楚子鄭伯伐宋二又見襄十一年○又/案經書復入者止魚石欒盈大夫無繼世故穪)
　　　(復者已絶之詞穪/入者甚逆之詞)
公至自晉晉侯使士匄來聘秋把伯來朝左氏(公至自/晉晉范)
　(宣子來聘且拜朝也君子謂晉於是乎有禮秋杞桓/公來朝勞公且問晉故公以晉君語之杞伯於是驟)
　(朝于晉而/請為昬)
　　　(案士匄聘魯二/又見襄八年)
八月邾子來朝左氏(邾宣公來朝即/位而來見也)
築鹿囿左氏(書不時也注/築牆為鹿苑)公羊(譏何譏爾有囿矣又為/也注刺奢泰妨民天子)
　(囿方百里公侯十里伯七里子男五/里皆取一也䟽孟子文司馬法亦云)榖梁(築不志此/其志何也)
　(山林藪澤之利所以與/民共也虞之非正也)張氏(許氏曰大夫擅國威權/日去而公務自娯於鳥)
　(獸草木是謂㝠豫在上何可長也愚案孟子謂齊宣/王曰臣聞郊闗之内有囿方四十里殺其麋鹿者如)
　(殺人之罪則是方四十里為穽於國中成公之鹿囿/雖未至此然後日之築郎囿蛇淵囿亦師師非度至)
　(戰國而極耳勞民以/獨樂此春秋所謹也)
　　　(案築囿三始於此年及昭九年築郎囿定十三/年築蛇淵囿也成公自朝晉而歸士匄來聘把)
　　　(邾交朝蓋晉悼之初欲親魯以成伯業故致此/耳而成公遽自以為安肆意於苑囿之樂所謂)
　　　(國家閒暇及是時/般樂怠敖者也)
己丑公薨于路寢左氏(言道/也)榖梁(正也男子不絶於婦/人之手以齊終也)
冬楚人鄭人侵宋左氏(楚子重救彭城伐宋宋華元如/晉告急韓獻子為政曰欲求得)
　(人必先勤之成伯安疆自宋始矣晉侯師于台谷以/救宋遇楚師于靡角之谷楚師還注子重先遣輕車)
　(侵宋故書人/而不言伐)
　　　(案齊桓伯業始於平宋亂晉文伯業始於釋宋/圍悼公伯業又始於彭城之救宋故曰成伯安)
　　　(疆自宋始矣前則楚鄭皆稱爵而書伐今則楚/鄭皆稱人而書侵晉之勢漸盛而楚之勢漸哀)
　　　(矣/)
晉侯使士魴來乞師(魴公/作彭)左氏(魴來乞師季文子問師/數於臧武仲對曰伐鄭)
　(之役知伯實來下軍之佐也今彘季亦佐下軍如/伐鄭可也事大國無失班爵而加敬焉禮也從之)張
　氏(襄陵許氏曰悼公復興伯業而乞師猶循厲/之故事元年而後遂無乞師則召兵而已矣)
　　　(案經書乞/師止此)
十有二月仲孫蔑㑹晉侯宋公衛侯邾子齊崔杼同盟
于虚朾左氏(孟獻子㑹于虚朾謀救宋也宋人辭諸侯/而請師以圍彭城孟獻子請于諸侯而先)
　(歸㑹/葬)張氏(許氏曰襄公不㑹在喪故/也悼之所以仁諸侯也)
　　　(案晉悼公同盟四虚/朾雞澤戲亳城北)
丁未葬我君成公左氏(書順也注薨于路寢五月而葬/國家安靜世適承嗣故曰書順)
　(也/)
　　　(案成公在位十有八年自鞌戰以後汶陽未歸/之前魯事晉甚謹自汶陽歸齊之後魯之於晉)
　　　(嫌隙已生然方其事晉也束讎於齊南屈於楚/􁀫甲作而兵政變四卿將而公室弱魯已無一)
　　　(事之可取矣及其得罪於晉也㑹葬而見止來/聘而及盟沙隨困苕􁀫執而辱於外僑如讒夫)
　　　(人失徳而亂於内魯自隱公以來未有如是者/也及其末年幸悼公之興國家無事而又一時)
　　　(諸臣如季文子孟獻子子叔聲伯臧宣叔臧武/仲皆賢智之資故能維持協賛以綏内難不然)
　　　(魯蓋不可為矣李氏曰四卿得志于齊僅能免/二鄙之侵而十年三朝三聘于晉不能免沙隨)
　　　(苕􁀫之辱如京師似可求尊周之名而㑹盟于/蜀莫掩背華之恥成公得不救失而不悟其非)
　　　(也斯言/信哉)
　
　
　
　
　春秋㑹通卷十七
欽定四庫全書
　春秋㑹通卷十八　　　　　元　李廉　撰
　　襄公(名午諡法因事有功/曰襄在位三十一年)左氏(疏襄公成公之子/母定姒成公薨襄)
　　　(公立即位時/年方四嵗)
(周簡王/十四年)元年春王正月公即位(長厯推此年/正月庚戌朔)穀梁(繼正/即位)
　(正/也)
仲孫蔑㑹晉欒黶宋華元衞甯殖曹人莒人邾人滕人
薛人圍宋彭城左氏(非宋地追書也於是為宋討魚石/故穪宋且不登叛人也謂之宋志)
　(彭城降晉晉人以宋五大夫在彭城者歸寘諸瓠丘/齊人不㑹彭城晉人以為討齊大子光為質於晉)
　公羊(宋華元曷為與諸侯圍宋彭城為宋誅也其為/宋誅奈何魚石走之楚楚為之伐宋取彭城以)
　(封魚石楚已取之矣曷為/繫之宋不與諸侯専封也)穀梁(係彭城於宋者/不與魚石正也)胡氏
　(案左氏非宋地追書也然則書圍彭城者魯史舊文/也曰圍宋彭城者仲尼親筆也楚已取彭城封魚石)
　(戍之三百乗矣則曷為係之宋楚不得取之宋魚石/不得受之楚雖専其地君子不登叛人所以正疆域)
　(固封守謹/王度也)
　　　(案宋華元㑹晉圍彭城正猶衞石曼姑與齊圍/戚然彭城書宋而戚不書衞者曼姑為子圍父)
　　　(而華元為君討叛臣也春秋之義審矣○又案左/氏於克段下曰謂之鄭志此條曰謂之宋志杜)
　　　(氏於戍鄭虎牢下曰謂之晉志意略同○又案/楚丘以不書衞為不與齊之専封此彭城又以)
　　　(書宋為不與楚之専封者蓋桓公之事本善不/諱衞無以全其美楚之事實惡不書宋無以顯)
　　　(其罪/也)
夏晉韓厥帥師伐鄭仲孫蔑㑹齊崔杼曹人邾人杞人
次于鄫(鄫鄭地厥公羊/作屈鄫作合)左氏(晉韓厥荀偃帥諸侯之師/伐鄭入其郛敗其徒兵於)
　(洧上於是東諸侯之師次于鄫以待晉師晉師自鄭/以鄫之師侵楚焦夷及陳晉侯衞侯次于戚以為之)
　(援疏韓厥所帥/蓋宋衞滕薛)胡氏(楚人釋君而臣是助事已悖矣/晉於是乎降彭城以魚石等歸)
　(遂伐鄭而諸侯次于鄫此皆放於義而行者也傳書/楚子辛救鄭而經不書者鄭本為楚以其君之故親)
　(集矢於其目是以與楚而不貳也棄中國從蠻夷不/能以大義裁之惟私欲之從則鄭無可救之善楚不)
　(得救之名經所以/削之不書救也)
　　　(案胡氏意則此條可入伐而書次例又陳氏曰/㑹伐未有言次者此其言次何從晉而未決也)
　　　(悼承厲公之烈盟虛朾遂合諸侯討魚石爭彭/城於楚天下知鄉方矣而五國之大夫猶未以)
　　　(其衆㑹韓厥之師是有待也亦以見再伯之難/也此説雖於事情不合然亦足以發明從伯之)
　　　(人心不可廢也何氏以為/刺其欲救宋而不能者非)
秋楚公子壬夫帥師侵宋左氏(楚子辛救鄭侵宋吕留/鄭子然侵宋取犬丘)
九月辛酉天王崩(九月十五日簡王也成六年/即位在位十四年靈王立)○邾子
來朝冬衞侯使公孫剽來聘晉侯使荀罃來聘左氏(禮/也)
　(凡諸侯即位小國朝之大國聘焉以繼好結信謀事/補闕禮之大者也注冬者十月初王赴未至故傳善)
　(之/)胡氏(簡王崩赴告已及藏在諸侯之䇿矣則宜以/所聞先後而奔喪今邾子方來脩朝禮衞侯)
　(晉侯方來脩聘事於王喪若越人視秦人之肥瘠曽/不與焉而左氏以為禮此何禮乎滕定公薨世子定)
　(為三年喪父兄百官皆不欲曰吾宗國魯先君莫之/行也喪紀寖廢民習於耳目而不察故後世以日易)
　(月人子安而行之不知春秋/之義無君臣之禮豈不惜哉)
　　　(案三國之朝聘胡氏本泰山孫氏説貶之然榖/注及公羊疏皆同杜氏説蓋如胡氏説則此條)
　　　(當與蟲牢同譏但蟲牢明書己酉己丑相去四/十日赴告之及必矣故胡氏得之此則下無日)
　　　(未有以辨其久近且三傳/皆無貶文恐杜説亦可取)
(周靈王/元年)二年春王正月葬簡王○鄭師伐宋左氏(鄭師/侵宋)
　(楚令也注/以彭城故)
夏五月庚寅夫人姜氏薨(齊/姜)○六月庚辰鄭伯睔卒(七/月)
(九/日)左氏(鄭成公疾子駟請息肩於晉公曰楚君以鄭故/親集矢於其目非異人任寡人也若背之是棄)
　(力與言其誰暱我免寡人惟二三子秋七月庚辰/鄭伯睔卒於是子罕當國子駟為政子國為司馬)
晉師宋師衞甯殖侵鄭左氏(諸大夫欲從晉子駟曰官/命未改注晉伐喪非禮宋)
　(師重故/序衞上)
　　　(案胡氏正例大夫與師其體敵故宋以師序衞/甯殖上者亦常文也而穀梁以為成二年鄭人)
　　　(侵衞喪今舉甯殖之報以明稱其前事三人同/罪稱師者重稱名者輕此説非也若然則是聖)
　　　(人許人之/報怨矣)
秋七月仲孫蔑㑹晉荀罃宋華元衞孫林父曹人邾人
于戚左氏(謀鄭故也孟獻子曰請城虎牢以偪鄭知武/子曰善鄫之㑹吾子聞崔子之言今不來矣)
　(滕薛小邾之不至皆齊故也寡君之憂不唯鄭罃將/復於寡君而請於齊得請而告吾子之功也若不得)
　(請事將在齊吾子之請諸/侯之福也豈唯寡君賴之)
己丑葬我小君齊姜(成公/夫人)○叔孫豹如宋左氏(穆叔聘/于宋通)
　(嗣君/也)
冬仲孫蔑㑹晉荀罃齊崔杼宋華元衞孫林父曹人邾
人滕人薛人小邾人于戚遂城虎牢左氏(冬復㑹于戚/齊崔武子及)
　(滕薛小邾之大夫皆㑹知武子之言故也遂城虎牢/鄭人乃成疏時虎牢已屬晉不係晉者大都以名通)
　(者不係/國也)公羊(虎牢者何鄭之邑也其言城之何取之/也取之則曷為不言取之為中國諱也)
　(曷為諱諱伐喪也曷為不繫乎鄭為中國諱/也大夫無遂事此其言遂何歸惡乎大夫也)穀梁(若/言)
　(中國焉内鄭也注鄭服罪内之故為之/城不係虎牢於鄭者如中國之邑也)胡氏(虎牢鄭/地故稱)
　(制邑至漢為成臯今為汜水縣巖險聞於天下猶虞/之下陽趙之上黨魏之安邑燕之榆關吳之西陵蜀)
　(之漢樂地有所必據城有所必守而不可以棄焉者/也有是險而不能守故不係於鄭然則據地設險亦)
　(所貴乎天險不可升也地險山川丘陵也王公設險/以守其國大易之訓也城郭溝池以為固亦君子之)
　(所謹也鑿斯池築斯城與民同守孟子之所以語滕/君也夫狡焉思啓封疆而爭地以戰殺人盈野爭城)
　(以戰殺人盈城者固非春秋之所貴守天子之土繼/先君之世不能設險守國將至於遷潰滅亡亦非聖)
　(人之所與故城虎牢而不係於鄭程氏以為責鄭/之不能有也其聖人以待衰世之意小康之事耶)
　　　(案虎牢不係鄭三𫝊不同胡氏據程子以為罪/鄭人之失守以下陽不繫國例觀之則其説亦)
　　　(是蓋此年城不係鄭者罪鄭之失險十年戍而/係鄭者罪諸侯之據險也然此年之城虎牢必)
　　　(猶以為鄭備楚為辭故春秋無甚貶晉之意至/十年之戍則不過為扼鄭計而無備楚之實矣)
　　　(然後重貶之亦春秋之忠恕也杜氏以為此年/之不係鄭者虎牢已屬晉也十年之係鄭者言)
　　　(鄭服則歸之明晉志也亦可通公穀説迂不可/從張氏又曰彭城非宋有也伯主為宋討則係)
　　　(之宋虎牢鄭地也以中國當討鄭而不係之鄭/皆春秋明王制以示予奪之法也蓋用陸淳説)
　　　(然其曰以伯主而討不服之國地非/鄭之所可私有此説似碍理恐難從)
楚殺其大夫公子申左氏(楚公子申為右司馬多受小/國之賂以偪子重子辛楚人)
　(殺/之)
三年春楚公子嬰齊帥師伐吳左氏(楚子重伐吳為簡/之師克鳩兹至于)
　(衡山使鄧廖帥組甲三百被練三千以侵吳吳人要/而擊之獲鄧廖其能免者組甲八十被練三百而已)
　(子重歸既飲至三日吳人伐楚取駕駕良邑也鄧廖/亦楚之良也君子謂子重於是役也所獲不如所亡)
　(楚人以是咎子重子重病之遂遇心疾/而卒注鳩兹在丹陽衡山在吳興烏程)
　　　(案經書楚君大夫/之伐吳七始於此)
公如晉夏四月壬戌公及晉侯盟于長樗左氏(始朝也/夏盟于)
　(長樗孟獻子相公稽首知武子曰天子在而君辱稽/首寡君懼矣孟獻子曰以敝邑介在東表密邇仇讎)
　(寡君將君是望敢不稽首注晉侯出其國都與公盟/于外疏文三年公如晉及晉侯盟盟不書地在晉都)
　(也此盟出城外者或是悼公謙以待人不敢使/國君就已出盟于外若似相就然故出城也)
　　　(案經書朝而及盟者三此年及文三年十三年/惟此出盟長樗晉侯之謙也蘇氏曰晉侯脩禮)
　　　(於諸侯也此正與魯及向戌盟于劉同意蓋魯/亦敬向戌特出而與之盟也襄如晉五此年四)
　　　(年八年十二年二/十一年始於此)
公至自晉左氏(注不以長樗/至本非㑹)公羊(注以晉致者上盟不/于都嫌如晉不得入)
　(故以晉/致起之)
　　　(案昭二十八年書公如晉次于乾侯公至自乾/侯者不得入晉也何氏之説据此例襄公五如)
　　　(晉皆/書至)
六月公㑹單子晉侯宋公衞侯鄭伯莒子邾子齊世子
光已未同盟于雞澤(雞澤廣平/曲梁西南)左氏(晉為鄭服故且欲/脩吳好將合諸侯)
　(使士匄告于齊曰寡君使匄以嵗之不易不虞之不/戒寡君願與一二兄弟相見以謀不協請君臨之使)
　(匄乞盟齊侯欲勿許而難為不協乃盟于耏外六月/公㑹單頃公及諸侯己未同盟于雞澤晉侯使荀㑹)
　(逆吳子于淮上吳子不至注周靈王新即位/使王官伯出與諸侯盟以安王室故無譏)公羊(注/盟)
　(下日信世子光也疏言信任在世子光若如/盟日定否世子光制之然是以下日以近之)穀梁(同/者)
　(有同也同/外楚也)胡氏(同盟或以為有三例一則王臣預盟/而書同二則諸侯同欲而書同三則)
　(惡其反覆而書同夫惡其反覆與諸侯同欲而書同/信矣王臣預盟而書同義則未安盟于女栗及蘇子)
　(也而不書同盟于洮于翟泉㑹王人也而不書同然/則此三盟者正所謂諸侯同欲而書同盟也其同欲)
　(奈何同病楚也㑹于柯陵之嵗夏伐鄭楚人師于首/止而諸侯還冬伐鄭楚人師于汝上而諸侯還雞澤)
　(之盟陳袁僑如㑹楚師在繁陽而韓獻子懼平丘之/行楚棄疾立復封陳蔡而中國恐是知此三盟者諸)
　(侯皆有戒心而脩盟故稱同不以尹單劉子亦預此/盟而譏之也夫王臣將命必惇信明義而後可以表)
　(正乎天下諸侯守邦必尊王奉法而後可以保其社/稷今王臣下與諸侯約誓諸侯亦敢上與王臣要言)
　(斯大亂之道也則亦不/待書同盟而罪自見矣)張氏(晉悼始合諸侯尊王室/而盟單子與桓公首止)
　(葵丘異矣故書諸侯㑹而己未同盟于雞澤所以譏/其儕王官於諸侯俾下同於歃血其事不足乎揚故)
　(不再言雞澤而例之/於新城同盟之書)
　　　(案單子與盟之為貶胡氏張氏詳矣而杜氏説/亦不可廢兼存之可也杜釋例詳洮盟下○案)
　　　(日在諸侯下所以别㑹與盟之異日也㑹與盟/異日而不重出地者非甚美惡則仍舉重之例)
　　　(也此例惟新城與雞澤趙子曰他時但就諸侯/行盟禮故云某日㑹某侯盟于某此即行㑹禮)
　　　(别日又行盟故書日以隔之是矣其不得與首/止葵丘再書地同者以其不足乎揚也張氏得)
　　　(之公穀注於新城猶可强通於此盟則迂甚矣/以其三𫝊無他説故姑存之○案鄭子展曰五)
　　　(㑹之信今將背之蓋鄭之從晉始於雞澤故三/年雞澤五年戚又㑹城棣救陳七年鄬八年邢)
　　　(丘皆鄭與㑹也于鄬雖未至已致其意矣自邢/丘之後子駟不從子展之言而鄭從楚故五㑹)
　　　(始雞澤終邢/丘皆鄭故也)
陳侯使袁僑如㑹戊寅叔孫豹及諸侯之大夫及陳袁
僑盟(戊寅七月/十三日)左氏(楚子辛為令尹侵欲於小國陳成/公使袁僑如㑹求成晉侯使和組)
　(父告于諸侯秋叔孫豹及諸侯之大夫及陳袁僑盟/陳請服也注陳疾楚政而來屬晉本非召㑹而自來)
　(故言如㑹諸侯既盟哀僑乃至故使大夫别與之盟/言諸侯之大夫則在雞澤之諸侯也殊袁僑者明諸)
　(侯大夫所以/盟盟袁僑也)公羊(其言如㑹何後㑹也曷為殊及陳/袁僑為其與袁僑盟也注陳鄭楚)
　(之與國陳侯有慕中國之心有疾使大夫㑹諸侯欲/附疏不復備責遂與之盟共結和親故殊之起主為)
　(與袁僑盟也復出陳者喜得陳國也不/重出地有諸侯在臣繫君故因上地也)穀梁(如㑹外/乎㑹也)
　(於㑹受命也及以及與之也諸侯以為可與則與之/不可與則釋之諸侯盟又大夫相與私盟是大夫張)
　(也故雞澤之㑹諸侯始失正矣大夫執國權曰袁僑/異之也注諸侯在㑹而大夫又盟是大夫執國權也)
　(陳侯不在㑹而袁僑受使來盟是袁僑之得其義也/若通言叔孫豹及諸侯之大夫則無以表袁僑之得)
　(禮故再言及明獨與袁/僑不與諸侯之大夫也)陳氏(以大夫盟袁僑晉侯不/欲袁僑詘諸侯也雖然)
　(有諸侯在而大夫盟於是始悼公為之也諸侯在焉/而大夫自為盟而後大夫専盟矣大夫専盟自宋始)
　張氏(孫氏曰諸侯既盟而袁僑至無盟可也胡氏曰/陳久叛中國而從楚不堪其侵欲然後求盟于)
　(晉悼公立已四年復脩伯業其從之也不已晚乎悼/公盍亦増脩徳政而謂袁僑曰諸侯之盟事畢矣而)
　(吾子始來若再刑牲歃血要質鬼神是瀆之也且吾/子以帝王之胄習於禮義害楚之政背夷即華此諸)
　(侯之願寡君之欲也雖微盟誓天地鬼神實照臨之/其惟同心糾逖王慝厚禮遣之使往報焉足矣奚必)
　(汲汲使大夫盟之哉書/大夫及袁僑盟辠晉也)
　　　(案及陳袁僑盟與及國佐盟同國佐不再書齊/而袁僑再書陳者公羊曰喜得陳也與召陵再)
　　　(言盟喜服楚同義○案君在而大夫盟與溴梁/大夫盟同此書諸侯而彼不係諸侯者楊士勛)
　　　(曰此雖對君私盟慢君之意緩至十六年積習/已久不臣之情極也然於宋大夫後係諸侯者)
　　　(穀梁曰大夫臣也為恭也趙武為之也○案于/宋再書地而袁僑不再書地者再書于宋以見)
　　　(其惡之大也及國佐盟書地而袁僑不書地者/書爰婁以見其進盟之逼也○案陳侯如㑹不)
　　　(再盟之而袁僑如㑹必再盟之此悼公伯事所/以不及文公也○案陳自辰陵不與諸夏之盟)
　　　(者三十年今始如㑹四年圍頓而徼楚之忿五/年晉㑹戚以戍陳救陳七年而楚圍陳其冬而)
　　　(陳侯逃歸自是/凡㑹同無陳矣)
秋公至自㑹○冬晉荀罃帥師伐許左氏(許靈公事楚/不㑹于雞澤)
　(晉知武子/帥師伐許)張氏(荀罃悼公之賢大夫也見陳人之服/不能輔悼公益脩徳以保陳陳固則)
　(許何患其不來哉今遽帥師以問罪/於許規撫欲速宜其并陳不能保也)
　　附録左氏(其年晉侯弟揚干亂行於曲梁/魏絳戮其僕公以絳佐新軍)
四年春王三月己酉陳侯午卒(三月無已/酉日誤)左氏(三年冬/楚司馬)
　(公子何忌侵陳陳叛故也春楚師為陳叛故猶在繁/陽韓獻子患之言於朝曰文王帥殷之叛國以事紂)
　(唯知時也今我易之難哉三月陳成公卒楚人將伐/陳聞喪乃止陳人不聽命臧武仲聞之曰陳不服於)
　(楚必亡大國行禮焉而不服在大/猶有咎而況小乎夏楚彭名侵陳)
　　　(案胡氏此條下有春秋不諱例蓋魯襄公名午/而書陳侯午莊公名同而書同盟僖公名申而)
　　　(書戊申定公名宋而書/宋人皆臨文不諱也)
夏叔孫豹如晉左氏(穆叔如晉報知武子之聘也晉侯/享之金奏肆夏之三不拜工歌文)
　(王之三又不拜歌鹿鳴之三三拜韓獻子使行人子/員問之對曰三夏天子所以享元侯也文王兩君相)
　(見之樂也臣不敢及鹿鳴君所以嘉寡君也敢不拜/嘉四牡君所以勞使臣也敢不重拜皇皇者華君教)
　(使臣曰必諮於/周敢不重拜)
　　　(案襄公之編書聘晉者九始於此年五年十六/年二十四年叔孫豹六年九年十九年季孫宿)
　　　(二十八年二十/九年仲孫羯)
秋七月戊子夫人姒氏薨(成公妾襄公母姒把姓/也公羊作弋莒女也)左氏
　(定姒薨不殯于廟無櫬不虞匠慶謂季文子曰子為/正卿而小君之喪不成不終君也君長誰受其咎疏)
　(蓋因匠慶之/言遂得成禮)
葬陳成公○八月辛亥葬我小君定姒○冬公如晉左
　氏(公如晉聽政晉侯享公公請屬鄫晉侯不許孟獻/子曰以寡君之密邇於仇讎而願固事君無失官)
　(命鄫無賦於司馬為執事朝夕之命敝邑敝邑/褊小闕而為罪寡君是以願借助焉晉侯許之)
　　　(案此年晉以鄫屬魯其冬邾人莒人伐鄫臧孫/紇救鄫侵邾敗於狐駘國人誦之曰我君小子)
　　　(朱儒是使使我敗於邾五年穆叔覿鄫太子巫/于晉九月㑹于戚穆叔以屬鄫為不利使鄫大)
　　　(夫聽命於㑹六年莒人滅鄫晉人來討季武子/如晉謝亡鄫此左氏鄫事之本末也其趙子之)
　　　(辨見滅/鄫下)
陳人圍頓左氏(楚人使頓間陳而侵/伐之故陳人圍頓)
　　　(案陳圍頓以甚楚之忿與鄭獲公子夑以徼楚/之爭二事正相類其後皆連兵數載而不息非)
　　　(處已寡怨之道也且楚昔嘗圍陳而納頓今陳/復圍頓以怒楚禍患之極安有已哉逃歸之兆)
　　　(在此/矣)
　　附録(左氏晉/和戎事)左氏(無終子嘉父使孟樂如晉因魏/莊子納虎豹之皮以請和諸戎)
　　(晉侯曰戎狄無親而貪不如伐之魏絳曰諸侯新/服陳新來和將觀於我勞師於戎而楚伐陳必弗)
　　(能救是棄陳也諸華必叛和戎有五利/焉公説使魏絳盟諸戎脩民事田以時)
五年春公至自晉○夏鄭伯使公子發來聘左氏(鄭子/國來)
　(聘通嗣君也注/鄭僖公初立)
　　　(案魯與鄭自渝平來盟以後未嘗有聘問之使/終春秋僅見於此則以悼公之盛諸侯之睦也)
叔孫豹鄫世子巫如晉左氏(穆叔覿鄫大子于晉以成/屬鄫書曰叔孫豹鄫大子)
　(巫如晉言比諸魯大夫也疏豹與巫俱受命於魯故/經不書及比之魯大夫而與公子遂叔孫得臣如齊)
　(季孫斯仲孫何/忌如晉同例)公羊(外相如不書此何以書為叔孫/豹率而與之俱也叔孫豹則曷)
　(為率而與之俱蓋舅出也莒將滅之故相與往殆乎/晉也莒將滅之則曷為相與往殆乎晉取後乎莒也)
　(其取後乎莒奈何莒女有為鄫夫人者蓋欲立其出/也注巫者鄫前夫人襄公母姊妹之子也俱莒外孫)
　(故曰舅出時莒女嫁為鄫後夫人夫人無男有女還/嫁之于莒有外孫鄫子愛後夫人而無子欲立其外)
　(孫主者善之得為善者雖揚父之惡/救國之滅者可也殆即訟也齊人語)穀梁(外不言如/而言如為)
　(我事/往也)張氏(劉氏曰鄫屬於魯為之附庸故相與往見/于晉也蓋鄫不勝莒魯之患求為附庸以)
　(自定鄫不能守國以卑其宗廟魯非天子命而私有/之臣不能矯其君子不能正其父故曰叔孫豹鄫世)
　(子巫如晉猶吾大夫焉交譏之許氏曰天下/無道小役大弱役强如此春秋蓋傷之也)
　　　(案此條為春秋之特筆前後皆無此例左氏張/氏劉氏之説本通公羊説不知何所據但胡氏)
　　　(於莒人滅鄫下正用其義故/不可廢不審胡氏何所見也)
仲孫蔑衞孫林父㑹吳于善道(道公穀皆作稻穀/吳地吳謂之伊緩)左氏
　(吳子使壽越如晉辭不㑹于雞澤之故且請聽諸侯/之好晉人將為之合諸侯使魯衞先㑹吳且告㑹期)
　(故孟獻子孫文子㑹吳于善道注魯衞俱受命於晉/故不言及吳先在善道二大夫往㑹之故曰㑹吳疏)
　(諸言及者皆魯君命之使與彼行故稱及彼今魯衞/俱受命於晉非魯君命蔑使與林父㑹吳故不言及)
　(也/)公羊(注不殊衞者晉侯欲㑹吳于戚使魯/衞先通好見使卑故不殊蓋起所恥)
　　　(案此條亦春秋特筆前後皆無此/例公穀胡氏皆無傳姑從杜氏)
秋大雩左氏(旱/也)楚殺其大夫公子壬夫左氏(楚人討陳/叛故曰由)
　(令尹子辛實侵欲焉乃殺之書曰楚殺其大/夫公子壬夫貪也君子謂楚共王於是不刑)
公㑹晉侯宋公陳侯衞侯鄭伯曹伯莒子邾子滕子薛
伯齊世子光吳人鄫人于戚左氏(九月丙午盟于戚㑹/吳且命戍陳也穆叔)
　(以屬鄫為不利使鄫大夫聽命于㑹注不/殊吳者吳來㑹于戚不書盟蓋不以告廟)胡氏(吳何/以稱)
　(人案左氏戚之事吳人來㑹不為主也來㑹諸侯而/不為主則進而稱人諸侯往與之㑹而主吳則貶而)
　(稱國聖人之情見/矣春秋之義明矣)陳氏(於是盟于戚吳初與諸侯盟/也不書盟為晉諱也吳晉之)
　(盟春秋終諱之蒲之役將始㑹吳吳不至雞澤之役/又逆吳子吳不至吳固不敢自列于諸夏也而晉求)
　(之急吳始稱人序於鄫人之上於是至柤又殊㑹之/晉厲公以殊㑹吳未足為中國患也悼公復以殊㑹)
　(㑹吳吳於是滅州來敗頓胡/沈蔡陳許之師滅巢入郢矣)
　　　(案往㑹來㑹之説胡氏本杜氏得之不書盟之/説陳氏得之杜氏非○案晉悼公謂魏絳曰八)
　　　(年之中九合諸侯始於此年㑹戚一也冬㑹城/棣救陳二也七年㑹鄬三也八年邢丘四也九)
　　　(年戲五也十年柤六也又戍鄭虎牢七也十一/年亳城北八也㑹蕭魚九也晉語又曰於今八)
　　　(年七合諸侯不數救陳與戍鄭/也蓋自四年至十一年為八年)
公至自㑹○冬戍陳楚公子貞帥師伐陳公㑹晉侯宋
公衞侯鄭伯曹伯齊世子光救陳(公穀曹伯下有莒子/邾子滕子薛伯八字)
　左氏(楚子囊為令尹范宣子曰我喪陳矣楚人討貳/而立子囊必改行而疾討陳陳近於楚民朝夕)
　(急能無往乎有陳非吾事也無之而後可冬諸侯戍/陳子囊伐陳十一月甲午㑹于城棣以救之注諸侯)
　(在戚㑹皆受命戌陳各還國遣戍不復有告命/故獨書魯戌公及救陳而不及㑹故不書城棣)公羊
　(戍陳孰戍之諸侯戍之曷為不言諸侯戍之離至不/可得而序故言我也注陳被强楚之害中國宜雜然)
　(同心救之乃解怠前後至/故不序以刺中國之無信)穀梁(戍陳内/辭也)陳氏(戍不書/晉悼公)
　(之戌陳鄭也特書之君子以悼公之伯業桓文之所/不屑為也桓公不戰而屈楚文公戰而屈楚自悼公)
　(而通吳以制楚矣㑹于戚于向于柤皆東竟也/而又戌陳鄭以守之楚誠强而晉亦誠下䇿也)
　　　(案范宣子憂晉之不能保陳與管仲憂齊之不/能保江黄正相類甚矣遠人之來固不可不恤)
　　　(而中國之力亦不可不量也然晉之竭力/以救陳視齊之坐視不顧者又有間矣)
十有二月公至自救陳穀梁(善救/陳也)張氏(書勞/也)
辛未季孫行父卒左氏(季文子卒大夫入斂公在位宰/庀家器為備葬無衣帛之妾無)
　(食粟之馬無藏金玉無重器備君子是以知季文子/之忠於公室也相三君矣而無私積可不謂忠乎疏)
　(宣八年仲遂卒/後文子得政)
六年春王三月壬午把伯姑容卒(桓公/也)左氏(始赴以名/同盟故也)
夏宋華弱來奔左氏(華弱與樂轡少相狎長相優又相/謗也子蕩怒以弓梏華弱于朝平)
　(公見之曰司武而梏於朝難以勝矣遂逐之夏華弱/來奔子罕曰同罪易罰非刑也専戮於朝罪孰大焉)
　(亦逐/子蕩)
秋葬把桓公○滕子來朝左氏(滕成公來朝/始朝公也)
莒人滅鄫左氏(鄫恃賂也注鄫有貢賦之賂/在魯恃之而慢莒故滅之)公羊(注莒/稱人)
　(者莒公子鄫外孫稱人者從莒無大夫也言滅者以/異姓為後莒人當坐滅也不月者取後于莒非兵滅)
　穀梁(非滅也中國日卑國月夷狄時鄫中國也而時/非滅也家有既亡國有既滅滅而不自知由别)
　(之而不别也莒人滅鄫非滅也/立異姓以涖宗祀滅亡之道也)胡氏(穀梁子曰立異/姓以涖宗祀滅)
　(亡之道也公羊亦曰莒女有為鄫夫人者蓋欲立其/出也趙匡曰鄫取莒公子為後罪在鄫子不在莒人)
　(春秋應以梁亡之例而書鄫亡不當但責莒人也今/直罪莒舍鄫何哉曰莒人之以其子為鄫後與黄歇)
　(進李園之妹於楚王吕不韋獻邯鄲之姬於秦公子/其事雖殊其欲滅人之祀而有其國則一也春秋所)
　(以釋鄫而罪莒歟以此防民猶有以/韓謐為世嗣昬亂紀度如郭氏者)
　　　(案滅鄫之説先儒所以不取左氏者豈非以昭/四年復有魯取鄫之文故以此為非實滅乎趙)
　　　(子案其事情以為莒人以兵破鄫立其子使守/之而為附庸其子又鄫之外甥令奉鄫祀然神)
　　　(不歆非類是使鄫絶祀故須書滅公穀但傳得/立鄫甥守祀之説而不知事實耳莒今滅為附)
　　　(庸後魯取得之故復書取也究此/則三傳亦互相通此恐得其實)
冬叔孫豹如邾左氏(聘且脩平注平/四年狐駘戰)
　　　(案春秋書魯聘/邾止此一條)
季孫宿如晉(行父/之子)左氏(晉人以鄫故來討曰何故亡鄫/季武子如晉見且聽命注始代)
　(父為政見大國且/謝亡鄫聽命受罪)張氏(晉不討莒而討魯偏矣宜乎/無以正小國之辠許氏曰魯)
　(既世卿而大夫無復三/年之喪哀典廢於下矣)
十有二月齊侯滅萊左氏(二年齊伐萊萊人賂夙沙衞/齊師還夏召萊子萊子不㑹)
　(晏弱城東陽以偪之五年圍萊至是滅萊/遷萊于郳萊恃謀也注恃賂夙沙衞之謀)公羊(不言/萊君)
　(出奔國滅君/死之正也)
　　附録左氏(陳無宇獻萊/宗器于襄宫)
七年春郯子來朝左氏(始朝/公也)
　　　(案郯來朝二此年/及昭十七年也)
夏四月三卜郊不從乃免牲左氏(孟獻子曰吾乃今而/後知有卜筮夫郊祀)
　(后稷以祈農事也是故啓蟄而郊郊而後耕今既耕/而卜郊宜其不從也注啓蟄夏正建寅之月耕謂春)
　(分/)穀梁(夏四月不時也三卜禮/也乃者亡乎人之詞也)
小邾子來朝左氏(小邾穆公來朝/亦始朝公也)城費左氏(南遺為費/宰叔仲昭)
　(伯為隧正欲善季氏而求媚於南遺謂遺請城費吾/多與而役故季氏城費注傳言禄去公室季氏所以)
　(强/)胡氏(費季氏邑也文子相三君無衣帛之妾無食/粟之馬無藏金玉無重器備則固忠於公室)
　(而不顧其所食之私邑也及行父卒宿之不忠遂專/魯國之政羣小媚之無故勞民妄興是役季氏益張)
　(其後孔子行乎季孫三月不違至於帥師墮費其越/禮不度可知矣然則書城費乃履霜堅冰之戒强私)
　(家弱公室之萌據事直書而義自見/矣用人不惟其賢惟其世豈不殆哉)
　　　(案費在今沂州費縣魯强邑隠元年𫝊稱費伯/即其邑大夫也僖元年賜季友汶陽之田及費)
　　　(於是為季氏邑矣自南遺既城之後費邑强南/蒯繼為費宰非特季氏世卿而陪臣亦世其邑)
　　　(昭十二年南蒯欲出季氏不克以費叛如齊十/三年叔弓圍費弗克敗焉十四年費人叛南氏)
　　　(蒯奔齊齊來歸費及季桓子立公山不狃為費/宰定八年不狃以費叛十二年始用子路墮三)
　　　(都不狃帥費人襲魯孔子命申句須樂頎下伐/之二子奔遂墮費此一費之始終也而季氏之)
　　　(盛衰可/考矣)
秋季孫宿如衞左氏(報子叔之聘且辭緩報非/貳也注子叔剽聘在元年)
　　　(案趙子曰豈其鄰國經七年始報聘/乎但其間聘者已多非卿故不書耳)
八月螽公羊(注城費煩/擾之應)
冬十月衞侯使孫林父來聘壬戌及孫林父盟左氏(孫/文)
　(子來聘且拜武子之言而尋孫桓子之盟公登亦登/叔孫穆子趨進曰吾子其少安孫子無辭亦無悛容)
　　　(案桓子盟即成/三年良夫之盟)
楚公子貞帥師圍陳十有二月公㑹晉侯宋公陳侯衞
侯曹伯莒子邾子于鄬鄭伯髠頑如㑹未見諸侯丙戌
卒于鄵(鄬鄵皆鄭地頑公/榖作原鄵作操)左氏(楚子囊圍陳㑹于鄬以/救之鄭僖公之為大子)
　(也於成之十六年與子罕適晉不禮焉又與子豐適/楚亦不禮焉及其元年朝于晉子豐欲愬諸晉而廢)
　(之子罕止之及將㑹于鄬子駟相又不禮焉侍者諌/不聽又諫殺之及鄵子駟使賊夜弑僖公而以瘧疾)
　(赴于諸侯簡公生五年奉而立之注謀救陳陳侯逃/歸不成救也鄭伯未至㑹所而死不欲再稱鄭伯故)
　(約文書其/名於㑹上)公羊(諸侯卒其封内不地此何以地隠之/也何隠爾弑也孰弑之其大夫弑之)
　(曷為不言其大夫弑之為中國諱也鄭伯將㑹諸侯/于鄬其大夫諫曰中國不足歸也則不若與楚鄭伯)
　(不可其大夫曰以中國為義則伐我喪以中國為强/則不若楚於是弑之鄭伯髠原何以名傷而反未至)
　(乎舍而卒也未見諸侯/其言如㑹何致其意也)穀梁(禮諸侯不生名此其生/名之何也卒之名也卒)
　(之名則何為加之如㑹之上見以如㑹卒也鄭伯將/㑹中國其臣欲從楚不勝其臣弑而死其不言弑何)
　(也不使夷狄之民加乎中國之君也其地/於外也其日未踰竟也日卒時葬正也)胡氏(案鄭/僖公)
　(三𫝊皆以為弑而春秋書卒者左氏曰以/夫弑而可以偽赴又順其欲而不彰則亂)
　(於見討而春秋非傳信之書矣然則弑而書卒二傳/以為為中國諱不使夷狄之民加中國之君者疑得)
　(聖人之意顧習其説者未之察爾夫弑君之賊其惡/不待貶絶而自見矣見弑者豈無不善之積以及其)
　(身者乎今鄭僖公欲從中國㑹于鄬是貴禮義為中/國之君也諸大夫欲背諸夏與荆楚則是近禽獸為)
　(夷狄之民也以中國之君而見弑於夷狄之民豈有/不善之積以及其身也聖人至是傷之甚懼之甚故)
　(變文書曰鄭伯髠頑如㑹未見諸侯丙戌卒于鄵未/見諸侯其曰如㑹何致其志也諸侯卒于境内不地)
　(鄵鄭邑其曰卒于鄵見其弑而隠之也卒鄭伯逃歸/陳侯聖人之㫖微而公穀之義精矣存天理抑人欲)
　(之意/逺矣)
　　　(案春秋外諸侯弑而書卒者三髠頑也楚子麇/也齊侯陽生也胡氏取公穀以髠頑與陽生同)
　　　(為一例以楚麇為一例張氏亦從之獨趙子皆/不取三傳之説而以為髠頑本非見弑其説似)
　　　(有見○又案圍國書大夫自/公子貞始陳氏曰楚强甚矣)
陳侯逃歸左氏(陳人患楚慶虎慶寅謂楚人曰吾使公/子黄往而執之楚人從之二慶使告陳)
　(侯于㑹曰楚人執公子黄矣君若不來羣/臣不忍社稷宗廟懼有二圖陳侯逃歸)穀梁(以其/去諸)
　(侯故逃之也注鄭伯欲從中國而罹其凶禍諸侯/莫有討心於是懼而去之背華即夷書逃以抑之)胡
　氏(穀梁子曰逃義曰逃逃者匹夫之事上二年諸侯/戍陳今楚令尹來伐諸侯又救之亦既勤矣為陳)
　(侯計者下令國中大申儆備立太子以固守親聽命/於諸侯謀備禦之䇿當是時晉君方明八卿和睦諸)
　(侯聽命必能致力於陳矣不此之顧棄儀衞而逃歸/此匹夫之事耳夫義路也禮門也輕棄中國惟蠻夷)
　(之懼是不能由是路出入是門故/書逃歸以罪之可謂深切著明矣)
　　　(案陳自此後直至襄二十七年昭元年/宋虢之㑹始與則以晉楚之分伯故也)
八年春王正月公如晉左氏(朝且聽朝/聘之數)公羊(注月者起/鄬之㑹鄭)
　(弑陳逃公獨脩禮於大國/得自安之道故善録之)穀梁(疏𫝊例往月危往也/鄭禍陳逃晉不足恃)
　(而公往朝/危之道也)
　　　(案左氏疏曰昭三年鄭子大叔云文襄之伯也/令諸侯三嵗而聘五嵗而朝自襄以後晉徳少)
　　　(衰諸侯朝聘無復定凖今晉悼復脩伯業更合/諸侯故公朝晉而稟其多少如公朝者蓋亦非)
　　　(一晉侯謙不敢在國約束故出外合之又難煩/諸侯使大夫聽命故為邢丘之㑹以命朝聘之)
　　　(數耳其數蓋/亦同文襄也)
夏葬鄭僖公公羊(賊未討何以書/葬為中國諱也)
鄭人侵蔡獲蔡公子燮(燮榖/作濕)左氏(鄭子國子耳侵蔡獲/蔡司馬公子燮鄭人)
　(皆喜唯子産不順曰小國無文徳而有武功禍莫大/焉楚人來討能勿從乎從之晉師必至晉楚伐鄭自)
　(今鄭國不四五年弗得寧矣注鄭侵蔡欲以求媚於/晉既無晉令又無直辭主少興師動而無謀以生國)
　(患故貶/之稱人)
季孫宿㑹晉侯鄭伯齊人宋人衞人邾人于邢丘左氏
　(五月甲辰㑹于邢丘以命朝聘之數使諸侯之大夫/聽命季孫宿齊高厚宋向戌衞甯殖邾大夫㑹之鄭)
　(伯獻捷于㑹故親聽命大夫不書尊晉侯也注晉悼/復文襄之業儉而有禮徳義可尊故退諸侯大夫以)
　(崇之與文二年貶四國卿以尊秦謂之崇徳同/意季孫蓋從公在晉故季孫在㑹而公先歸)穀梁
　(見魯之失正也公/在而大夫㑹也)胡氏(蘇轍曰晉悼脩文襄之業改/命朝聘之數使諸侯之大夫)
　(聽命於㑹大夫稱人衆詞也朝聘之節儉而有禮衆/之所安也臣則以為大夫稱人貶之也昔周公戒成)
　(王以自今我其立政立事夫不自為政而委於臣下/是以國之利器示人而不知寶也朝聘事之大者重)
　(煩諸侯而使大夫聽命無乃以姑息愛人而不由徳/乎使政在大夫而諸侯失國又豈所以愛之也後此)
　(八年溴梁之㑹悼公初没諸侯皆在而大夫獨盟君/若贅旒夫豈一朝一夕之故哉故邢丘之事魯公在)
　(晉而季孫宿㑹見魯之失正也諸/侯之大夫貶而稱人謹其始也)
　　　(案此條左氏得其事胡氏得其義論其事則不/欲煩諸侯者晉侯之美意也論其義則不可委)
　　　(大夫者春秋之深意也左氏所謂尊晉侯者亦/不過罪以大夫敵諸侯之義耳張氏曰春秋之)
　　　(法必辨等列以大夫㑹諸侯未有不人之者所/以嚴君臣之分謹上下之交而革伯者苟且之)
　　　(政此説好耳○又案/鄭與晉五㑹止此)
公至自晉○莒人伐我東鄙左氏(以疆/鄫田)
秋九月大雩左氏(旱/也)
冬楚公子貞帥師伐鄭左氏(楚子囊伐鄭討其侵蔡也/子駟子國子耳欲從楚子)
　(孔子蟜子展欲待晉子駟曰詩云俟河之清人夀㡬/何民急矣姑從楚以紓吾民晉師至吾又從之敬共)
　(幣帛以待來者小國之道也犧牲玉帛待於二竟以/待强者而庇民焉子展曰小所以事大信也小國無)
　(信兵亂日至亡無日矣五㑹之信今將背之雖楚救/我將安用之親我無成鄙我是欲不可從也不如待)
　(晉晉君方明四軍無闕八卿和睦必不棄鄭楚師遼/逺糧食將盡必將速歸何患焉舍之聞之杖莫如信)
　(完守以老楚杖信以待晉不亦可乎子駟曰詩云謀/夫孔多誰敢執其咎請從楚騑也受其咎乃及楚平)
　(使王子伯駢告于晉曰君命敝邑脩而車賦儆而師/徒以討亂略蔡人不從敝邑之人不敢寧處悉索敝)
　(賦以討于蔡獲司馬燮獻于邢丘今楚來討曰女何/故稱兵于蔡焚我郊保馮陵我城郭敝邑之衆夫婦)
　(男女不遑啓處以相救也翦焉傾覆無所控告民知/窮困而受盟于楚孤也與其二三臣不能禁止不敢)
　(不告知武子使行人子員對之曰君有楚命亦不使/一介行李告于寡君而即安于楚君之所欲也誰敢)
　(違君寡君將帥諸侯以/見于城下唯君圖之)胡氏(齊宣王問孟子交鄰國/有道乎孟子曰有惟智)
　(者為能以小事大故大王事獯鬻句踐事吳以小事/大畏天者也畏天者保其國鄭介大國之間困强楚)
　(之令而欲息肩於晉若能信任仁賢明其刑政經畫/財賦以禮法自守而親比四鄰必能保其封境荆楚)
　(雖大何畏焉而子耳子國加兵於蔡獲司馬燮無故/怒楚所謂不脩文徳而有武功者也故國人皆喜而)
　(子産獨不順焉以為晉楚爭鄭自兹弗得寜矣是以/獲公子燮特書侵蔡以罪之而公子貞來伐鄭及楚)
　(平不復書矣平而不書以見鄭之屈服於楚而不信/也犧牲玉帛待於境上以待强者而請盟其能國乎)
　　　(案此鄭又從楚之始也/至十一年蕭魚始從晉)
晉侯使士匄來聘左氏(晉范宣子來聘且拜公之辱告/將用師于鄭公享之宣子賦摽)
　(有梅季武子曰誰敢哉今譬於草木寡君/在君君之臭味也歡以承命何時之有)
　　　(案此與士燮來/聘言伐郯同)
九年春宋災
　　　(案公羊以為為王者之後記災也穀梁以為故/宋也范氏以宋者孔子之先也左氏以為來告)
　　　(故書也左氏得之左氏載宋司城樂喜救災之/政如徹小屋塗大屋備水器表火道具正徒納)
　　　(郊保庀官司庀刑器出車馬庀武守儆宫敬享/之類纎悉備具又載晉侯士弱之問對則其來)
　　　(告必/矣)
夏季孫宿如晉左氏(報宣子/之聘也)
五月辛酉夫人姜氏薨秋八月癸未葬我小君穆姜左
　氏(穆姜薨於東宫注成十六/年為僑如故徙居東宫)
　　　(案左氏此條下引穆姜筮隨之言乃易文言之/語則知今文言乃古有此文但夫子引以賛易)
　　　(耳/)
冬公㑹晉侯宋公衞侯曹伯莒子邾子滕子薛伯把伯
小邾子齊世子光伐鄭十有二月己亥同盟于戲(戲鄭/地長)
(厯推己亥在/十一月十日)左氏(冬十月諸侯伐鄭庚午季武子齊崔/杼宋皇鄖從荀罃士匄門于鄟門衞)
　(北官括曹人邾人從荀偃韓起門于師之梁滕人薛/人從欒黶士魴門于北門把人郳人從趙武魏絳斬)
　(行栗甲戌師于汜令於諸侯曰脩器備盛餱糧歸老/幼居疾于虎牢肆眚圍鄭鄭人恐乃行成中行獻子)
　(曰遂圍之以待楚人之救也而與之戰不然無成知/武子曰許之盟而還師以敝楚人吾三分四軍與諸)
　(侯之説以逆來者於我未病楚不能矣猶愈於戰暴/骨以逞不可以爭大勞未艾君子勞心小人勞力先)
　(王之制也諸侯皆不欲戰乃許鄭成十一月己亥同/盟于戲鄭服也將盟鄭六卿皆從鄭伯晉士莊子為)
　(載書曰自今日既盟之後鄭國而不惟晉命是聽而/或有異志者有如此盟公子騑趨進曰天禍鄭國使)
　(介居二大國之間大國不加徳音而亂以要之使其/鬼神不獲歆其禋祀其民人不獲享其土利夫婦辛)
　(苦墊隘無所厎告自今日既盟之後鄭國而不惟有/禮與强可以庇民者是從而敢有異志者亦如之荀)
　(偃曰改載書公孫舍之曰昭大神要言焉若可改也/大國亦可叛也知武子謂獻子曰我實不徳而要人)
　(以盟豈禮也哉非禮何以主盟姑盟而退脩徳息師/而來終必獲鄭何必今日乃盟而還晉人不得志於)
　(鄭以諸侯復伐之次于隂口而還子孔曰晉師可擊/也子展曰不可注伐鄭而書同盟則鄭受盟可知矣)
　穀梁(不異言鄭善得鄭也/不致恥不能據鄭也)胡氏(夫善為國者不師善/師者不陳善陳者不)
　(戰知武子明於善陳之法以佐晉悼公屢與諸侯伐/鄭楚輒救之而不與之戰楚師遂屈得善勝之道矣)
　(故下書蕭魚/之㑹以美之)
　　　(案此盟在五㑹之後三駕之前晉方失陳中國/之勢未振鄭又侵蔡楚人之詞稍直故士匄告)
　　　(用師諸侯不欲戰則内外之心必皆有疑怠矣/盟而書同雖曰同心外楚而其實著其反覆也)
　　　(獨幸五㑹之信在人心者未忘而荀罃又得善/勝之道悼公既歸脩徳息民於是有以成三駕)
　　　(之績焉則此盟乃夷夏盛衰之機括也歟○又鄭/案啖子以此盟鄭人不與左氏所載盟辭乃晉)
　　　(二國自相要之言鄭既/不服故諸國自同盟耳)
楚子伐鄭左氏(子駟將及楚平子孔子蟜曰與大國盟/口血未乾而背之可乎子駟子展曰吾)
　(盟固云唯强是從今楚師至晉不我救則楚强矣且/要盟無質神弗臨也所臨惟信信者言之瑞也善之)
　(主也是故臨之明神不蠲要盟背之可也乃及楚平/楚公子罷戎入盟同盟于中分楚莊夫人卒王未能)
　(定鄭/而歸)
　　附録左氏(晉侯以公宴于河上問公年季武子對/曰㑹于沙隨之嵗寡君以生晉侯曰十)
　　(二年矣是謂一終一星終也國君十五而生子冠/而生子禮也君可以冠矣武子曰君冠必以祼享)
　　(之禮行之以金石之樂節之以先君之祧處之請/及兄弟之國而假備焉公還及衞冠于成公之廟)
　　左氏(晉侯歸謀所以息民魏絳請施舍輸積聚以/貸自公以下苟有積者盡出之國無滯積亦)
　　(無困人公無禁利亦無貪民祈以幣更賔以特牲/器用不作車服從給行之期年國乃有節三駕而)
　　(楚不能/與爭)
十年春公㑹晉侯宋公衞侯曹伯莒子邾子滕子薛伯
把伯小邾子齊世子光㑹吳于柤(柤楚/地)左氏(春㑹于柤/㑹吳子夀)
　(夢也三月癸丑齊高厚相大子光以先㑹諸侯于鍾/離夏四月戊午㑹于柤注吳子在柤晉以諸侯往㑹)
　(之故曰/㑹吳)穀梁(㑹又㑹/外之也)
夏五月甲午遂滅偪陽(偪穀作傅/妘姓國)左氏(晉荀偃士匄請/伐偪陽而封宋)
　(向戌焉荀罃曰城小而固勝之不武弗勝為笑固請/丙寅圍之弗克諸侯之師久於偪陽偃匄請班師知)
　(伯怒曰女成二事而後告余余恐亂命以不女違女/既勤君而興諸侯牽帥老夫以至于此既無武守而)
　(又欲易余罪曰是實班師不然克矣余羸老也可重/任乎七日不克必爾乎取之偃匄帥卒攻偪陽親受)
　(矢石滅之書曰遂滅偪陽言自㑹也以與向戌戌辭/乃予宋公以偪陽子歸獻于武宫謂之夷俘注言其)
　(因㑹以滅/國非之也)張氏(許氏曰晉之威徳未能服逺躬率諸/侯涉楚㑹吳而因道用師滅人之國)
　(恃衆剽利無復伯討則中國之禮義盡矣/夫何以昭格荒服甚之故日而志之也)
　　　(案穀梁曰遂直遂也其曰遂何不以中國從夷/狄也注者言繼事之詞不加日時實吳㑹諸侯)
　　　(滅偪陽恥以中國之君從夷狄之主故加甲午/使若改日諸侯自滅然公羊注亦以為惡諸侯)
　　　(開道强夷滅中國不/知何據姑備一説)
公至自㑹公羊(注深諱若公與上/㑹不與下滅也)穀梁(㑹夷狄不致惡/事不致此其致)
　(何也存中國也中國有善事則并焉無善事則異之/存之也汲鄭伯逃歸陳侯致柤之㑹存中國也注如)
　(僖四年侵蔡蔡潰遂伐楚是并焉此年㑹吳于柤甲/午遂滅傅陽是若㑹與遂異也汲猶引也引而致於)
　(善事/也)
　　附録左氏(偪陽之役郰人紇抉縣門以出門者秦/堇父上縣布蘇而復上者三堇父生秦)
　　(丕兹事/仲尼)左氏(宋公享晉侯於楚丘請以桑林荀罃/辭荀偃士匄曰諸侯宋魯於是觀禮)
　　(魯有禘樂賔祭用之宋以桑林享君不亦可乎注/殷樂大濩又有桑林者殷本有二樂也皇甫謐又)
　　(以桑林為大濩/别名未知何據)
楚公子貞鄭公孫輒帥師伐宋左氏(六月楚子囊鄭子/耳伐宋師于訾母)
　(庚午圍宋門于桐門衞侯救宋師于襄牛鄭子展曰/必伐衞不然是不與楚也得罪於晉又得罪於楚國)
　(將若之何故鄭皇耳帥師侵衞楚令也衞人追之獲/皇耳秋七月楚子囊鄭子耳侵我西鄙還圍蕭八月)
　(克之九月子耳侵宋北鄙孟獻子曰鄭其/有災乎師競已甚有災其執政之三士乎)
　　　(案鄭之從楚未甞不連兵以伐宋一見於宣之/元年再見於成之十八年三見於此年四見於)
　　　(明/年)
晉師伐秦左氏(九年傳秦景公使士雃乞師于楚將以/伐晉楚子許之師于武城以為秦援秦)
　(人侵晉晉饑弗能報也至/是晉荀罃伐秦報其侵也)
　　附録左氏(楚子之許秦師也子囊曰不可當今吾/不能與晉爭晉君類能而使之舉不失)
　　(選官不易方其卿讓於善其大夫不失守其士競/於教其庶人力於農穡商工皁𨽻不知遷業韓厥)
　　(老矣知罃稟焉以為政君明臣忠上讓/下競當是時也晉不可敵事之而後可)
秋莒人伐我東鄙左氏(莒人間諸侯之有/事也故伐我東鄙)
公㑹晉侯宋公衞侯曹伯莒子邾子齊世子光滕子薛
伯杞伯小邾子伐鄭左氏(諸侯伐鄭齊崔杼使大子光/先至于師故長於滕己酉師)
　(于牛/首)張氏(吕氏曰齊世子光序諸侯上主㑹者為之/也春秋不改所以示譏言上下之無禮文)
　(専以强弱事/勢為先後也)
　　　(案此悼公初/駕之師也)
冬盜殺鄭公子騑公子發公孫輒(騑公/作斐)左氏(子駟與尉/止有爭將)
　(禦諸侯之師而黜其車子駟為田洫司氏堵氏侯氏/子師氏皆喪田焉故五族聚羣不逞之人作亂於是)
　(子駟當國子國為司馬子耳為司空子孔為司徒冬/十月戊辰尉止司臣侯晉堵女父子師僕帥賊以入)
　(晨攻執政于西宮之朝殺子駟子國子耳劫鄭伯以/如北宫子孔知之故不死書曰盜言無大夫焉子産)
　(聞盜尸而攻盜於北宫殺尉止/子師僕盜衆盡死子孔當國)公羊(注不言其大夫/者降從盜故與)
　(盜同文/)　穀梁(稱盜以殺大夫弗以上下道惡上也/注兩下相殺不志惡鄭伯不能脩政)
　(刑/也)胡氏(不稱大夫程氏以為失卿職也卿大夫者國/君之陪貳政之本也本强則精神折衝閒冇)
　(偃息談笑而却敵國之兵勝千里之難者矣乃至身/不能保而盜得殺之於朝安在其為陪貳乎故削其)
　(大夫為當官失/職者之鑑也)張氏(鄭之從楚以勞中國皆公子騑/之罪也鄭成公卒之初諸大夫)
　(欲從晉矣騑以官命未改止之及鄵之役僖公如㑹/以從中國而騑弑之及楚子囊伐鄭子展欲堅守以)
　(待晉而騑請從楚以任其咎故騑者從夷之人弑君/之賊也而公子發公孫輒惟騑是從惡積而不可掩)
　(鄭不能討而盜得殺之所謂上慢下暴而致冦至/孔子以為盜之招也此所以不稱殺其大夫也歟)
　　　(案春秋書盜四始於此此條之説張氏最得之/夫子騑之罪豈可以失職蔽之邪不書大夫當)
　　　(討之賊也不書鄭人不以討賊之義予尉止等/也書大夫則疑於衞縶書鄭人則疑於雍廩○)
　　　(又案正義曰凡言其者是其所有也君是臣之/君故書弑其君臣是君之臣故書殺其大夫盜)
　　　(者冦賊之名被殺者非盜之所有既以盜為文/故不得言其大夫此義甚精但春秋若欲書大)
　　　(夫獨不可依蔡侯申例而書曰盜殺鄭大夫某/人乎故不書大夫之説程氏得之而所以不書)
　　　(大夫之説/張氏得之)
戍鄭虎牢左氏(諸侯之師城虎牢而戍之晉師城梧及/制士魴魏絳戍之書曰戍鄭虎牢非鄭)
　(地也言將歸焉注二年晉城虎牢而居之今鄭復叛/故脩其城而置戍鄭服則欲以還鄭故夫子追書係)
　(之于鄭以見晉志伐鄭諸侯各受/晉命故獨書魯戍而不敘諸侯)公羊(孰戍之諸侯/戍之曷為不)
　(言諸侯戍之離至不可得而序故言我也諸侯既已/取之矣曷為係之鄭諸侯莫之主有故反係之鄭注)
　(諸侯本無利虎牢之心欲共以拒楚爾無主有/之者故不當坐取邑故反繫之鄭見其意也)穀梁
　(其曰鄭虎牢㳏鄭乎虎牢也注二年鄭去楚而從中/國故城虎牢不係鄭使與中國無異自爾以來數反)
　(覆無從善之意故繫/之於鄭㳏絶而棄外)胡氏(虎牢之地城不繫鄭者責/在鄭也戍而繫鄭者罪諸)
　(侯也曷為責鄭設險所以守國有是險而不能設犧/牲玉帛待盟境上使其人民不享土利辛苦墊隘無)
　(所厎告然後請成故城不繫鄭者責其不能有也曷/為罪諸侯夫鄭人從楚固云不義然中國所以城之)
　(者非欲斷荆楚之路為鄭蔽也駐師阨險以逼之爾/至是伐而復戍焉猶前志也則可謂以義服之乎故)
　(戍而繫鄭者若曰鄭國分地受諸天子非列國所得/專所以罪諸侯也聖人既以虎牢還繫於鄭又書楚)
　(公子貞帥師救鄭諸侯之罪益明矣夫以救許楚所/以深罪諸侯不能保鄭肆其陵逼曽荆楚之不若也)
　　　(案虎牢繫鄭三傳亦不同公羊注與左氏通穀/梁説無意義不可從胡氏蓋因下文有楚救鄭)
　　　(之書凡救者善則伐者不善故罪諸侯此義甚/精而張氏又曰罪諸侯者責伯主之寡謀前年)
　　　(戍陳不能制楚以保陳又踵前轍而勞諸侯以/戍守豈服人之道乎故反繫之鄭以罪之此説)
　　　(亦發明得春秋特書二戍之義陳氏曰不繫之/鄭者為天下城之也繫之鄭者為鄭戍之也是)
　　　(故楚丘不繫之衞緣陵不繫之把梁山沙麓不/繫晉皆非一國之辭也郱鄑郚繋之紀彭城繫)
　　　(之宋皆一國之詞也此亦一説所謂為天/下城之者豈非何氏所謂欲共距楚者歟)
楚公子貞帥師救鄭公至自伐鄭左氏(鄭及晉平楚子/囊救鄭十一月)
　(諸侯之師還鄭而南至於陽陵楚師不退知武子欲/退曰今我逃楚楚必驕驕則可與戰矣欒黶曰逃楚)
　(晉之恥也我將獨進師遂進與楚師夾潁而軍子蟜/曰諸侯既有成行必不戰矣從之將退不從亦退退)
　(楚必圍我猶將退也不如從楚亦以退之宵涉潁與/楚人盟欒黶欲伐鄭師荀罃不可曰我實不能禦楚)
　(又不能庇鄭鄭何罪不如致怨焉而還今伐其師楚/必救之戰而不克為諸侯笑克不可命不如還也丁)
　(未諸侯之師還侵鄭/北鄙而歸楚人亦還)
　　　(案陳氏曰書救陳見晉之終失陳書救鄭見楚/之終失鄭此雖與例不合然亦足以見晉悼公)
　　　(之編特書晉/楚二救之義)
　　附錄(左氏/周事)左氏(王叔陳生與伯輿爭政王右伯輿/王叔怒而出奔晉侯使士匄平王)
　　(室王叔與伯輿訟焉士匄聽之王叔之宰曰篳門/閨竇之人而皆陵其上其難為上矣伯輿之大夫)
　　(瑕禽曰昔平王東遷吾七姓從王牲用備具王賴/之而賜之騂旄之盟曰世世無失職若篳門閨竇)
　　(其能來東厎乎且王何賴焉今自王叔之相也政/以賄成而刑放於寵官之師旅不勝其富吾能無)
　　(篳門閨竇乎唯大國圖之范宣子曰天子所右寡/君亦右之所左亦左之王叔奔晉單靖公為卿士)
　　(以相/王室)
十有一年春王正月作三軍左氏(季武子將作三軍告/叔孫穆子曰請為三)
　(軍各征其軍穆子曰政將及子子必不能武子固請/之穆子曰然則盟諸乃盟諸僖閎詛諸五父之衢正)
　(月作三軍三分公室而各有其一三子各毁其乗季/氏使其乗之人以其役邑入者無征不入者倍征孟)
　(氏使半為臣若子若弟叔孫氏使盡為臣不然不舍/注魯本無中軍唯上下二軍皆屬於公有事三家更)
　(帥以征伐季氏欲専其民人故假立中軍因以改作/疏如上所分則三家所得各以父兄子弟分為四季)
　(氏盡取四分叔孫氏取子弟而以父兄歸公孟氏止/取其子弟之半而以三歸公蓋分國民為十二三家)
　(得七公得五也役今之丁也邑/今賦稅也萬二千五百人為軍)胡氏(三軍魯之舊也/古者大國三軍)
　(次國二軍小國一軍魯侯封於曲阜地方數百里天/下莫强焉及僖公時能復周公之宇而史克作頌其)
　(詩曰公車千乗説者以為大國之賦也又曰公徒三/萬説者以為大國之軍也故知三軍魯之舊耳然車)
　(而謂之公車則臣下無私乗也徒而謂之公徒則臣/下無私民也若有侵伐則諸卿更帥以出事畢則將)
　(歸於朝車復於甸甲散於丘卒還於邑將皆公室之/臣兵皆公室之衆不相繫也文宣以來政在私門襄)
　(公幼弱季氏益張廢公室之三軍而三家各有其一/季氏盡征焉而舊法亡矣是以謂之作其明年季孫)
　(宿救台遂入鄆又其後享范獻子而公臣不能具三/耦民不屬公可知矣春秋書其作舍以見昭公失國)
　(定公無正而兵權不可去公室/有天下國家者之所宜鑑也)陳氏(書作三軍志三/家之分公室也)
　　　(案此條其制國分民之説左氏得之而正義尤/詳胡氏張氏諸家多從之但杜氏以為魯舊二)
　　　(軍今増立中軍為三軍胡氏以為魯本有三軍/今不過廢公室之三軍而三家各有其一故謂)
　　　(之作耳此處小不合然疏又曰成王封周公於/曲阜地方七百里其時必有三軍也僖公復古)
　　　(制亦為三軍蓋自文公以來伯主之令軍多則/貢重故自減為二軍耳非是魯衆不滿三軍也)
　　　(若如此説則亦無礙於胡氏之義矣但觀成公/作丘甲之後四卿並將則魯未必止二軍也當)
　　　(從胡氏至於公羊以三軍為三卿而曰古者上/卿下卿上士下士譏其益司馬作中卿官踰王)
　　　(制穀梁以為古者天子六師諸侯一軍作三軍/非正也其説皆無据趙子已辨之矣不可從舍)
　　　(中軍見/昭五年)
夏四月四卜郊不從乃不郊左氏(疏不云免牲免牛蓋/不以其禮免直使歸)
　(其本牧而/已故不書)穀梁(夏四月不時也/四卜非禮也)
鄭公孫舍之帥師侵宋左氏(鄭人患晉楚之故諸大夫/曰不從晉國㡬亡楚弱於)
　(晉晉不吾疾也晉疾楚將辟之何為而使晉師致死/於我楚弗敢敵而後可固與也子展曰與宋為惡諸)
　(侯必至吾從之盟楚師至吾又從之則晉怒甚矣晉/能驟來楚將不能吾乃固與晉大夫説之使疆場之)
　(司惡於宋宋向戌侵鄭大獲子展曰師而/伐宋可矣夏子展侵宋注欲以致諸侯)
公㑹晉侯宋公衞侯曹伯齊世子光莒子邾子滕子薛
伯杞伯小邾子伐鄭左氏(四月諸侯伐鄭己亥齊大子/光宋向戌先至于鄭門于東)
　(門其莫晉荀罃至于西郊東侵舊許衞孫林父侵其/北鄙六月諸侯㑹于北林師于向右還次于瑣圍鄭)
　(觀兵于南門鄭人懼乃行成注/大子光又先至所以序莒上)
　　　(案此悼公再駕之師也○又案世子光屢以先/至而進列悼公一時借以勸諸侯之趨事然莊)
　　　(公之所以易晉/者蓋始於此矣)
秋七月己未同盟于亳城北(亳城北鄭地偃師七/姓故都公榖作京)左氏
　(同盟于亳范宣子曰不慎必失諸侯諸侯道敝而無/成能無貳乎乃盟載書曰凡我同盟毋蕰年毋壅利)
　(毋保姦毋留慝救災患恤禍亂同好惡奬王室或閒/兹命司慎司盟名山名川羣神羣祀先王先公七姓)
　(十二國之祖明神殛之俾失其民隊命亡氏/踣其國家注伐鄭而書同盟鄭與盟可知)胡氏(同/盟)
　(于亳城北鄭服而同盟也尋復從楚伐宋故書同盟/見其既同而又叛也既同而又叛從子展之謀欲致)
　(晉師而後與之也故亳之盟其載書曰或閒兹命明/神殛之俾失其民隊命亡氏踣其國家雖渝此盟而)
　(不顧也噫慢鬼神至於/此極而盟猶足恃乎)
　　　(案悼公四同盟止此正義曰盟告諸神而先稱/二司知其是天神也覲禮諸侯覲於天子為宫)
　　　(方三百步壇十有二尋深四尺加方明于其下/方明者木也方四尺設六色青赤白黒𤣥黄設)
　　　(六玉圭璋琥璜璧琮公侯伯子男皆就其旂而/立天子祀方明禮日月四瀆山川丘陵鄭𤣥云)
　　　(方明者上下四方神明之象也㑹同而盟明神/鑑之謂之天之司盟有象者猶宗廟之有主乎)
　　　(觀正義此言則似亦可以同盟為覲禮之同盟/姑存于此○案如胡氏説則此盟為惡其反覆)
　　　(而書同也○又案啖子以戲與亳二盟鄭皆不/與故此盟止言十二國蓋鄭未服而諸侯自同)
　　　(盟也以柯陵之盟觀之則杜氏所謂伐而書/同盟鄭與盟可知之説不通矣故啖説疑是)
公至自伐鄭穀梁(不以後致盟後復伐鄭也注𫝊例曰/已伐而盟復伐者則以伐致盟不復)
　(伐者則/以㑹致)
　　　(案此盟後致伐以先事致與伐楚盟召陵致伐/書法同然彼以服楚為大則書致伐者宜也此)
　　　(則未能服鄭正與柯陵事同而書至異者何也/穀梁疏以柯陵為公不周乎伐鄭故以㑹為大)
　　　(此為楚强諸侯畏之故以伐為大此説亦强通/以此為盟後更伐柯陵獨不盟後復伐乎以此)
　　　(為楚强柯陵楚獨不强乎蓋厲公三伐終不能/服鄭則只以常例書之此則三駕之後蕭魚序)
　　　(績方以㑹至故兩書至伐以見兵事之未可息/而終書至㑹以見中國之所以安所謂不一勞)
　　　(者不永/逸也歟)
楚子鄭伯伐宋左氏(楚子囊乞旅于秦秦右大夫詹帥/師從楚子將以伐鄭鄭伯逆之丙)
　(子伐/宋)
公㑹晉侯宋公衞侯曹伯齊世子光莒子邾子滕子薛
伯把伯小邾子伐鄭㑹于蕭魚左氏(九月諸侯悉師以/復伐鄭鄭人使良)
　(霄大宰石􁎕如楚告將服于晉曰孤以社稷之故不/能懐君君若能以玉帛綏晉不然則武震以攝威之)
　(孤之願也楚人執之諸侯之師觀兵于鄭東門鄭人/使王子伯駢行成甲戌晉趙武入盟鄭伯冬十月丁)
　(亥鄭子展出盟晉侯十二月戊寅㑹于蕭魚庚辰赦/鄭囚皆禮而歸之納斥候禁侵掠晉侯使叔肸告于)
　(諸侯公使臧孫紇對曰凡我同盟小國有罪大/國致討苟有以藉手鮮不赦宥寡君聞命矣)公羊
　(此伐鄭也其言㑹于/蕭魚何蓋鄭與㑹爾)胡氏(程氏曰㑹于蕭魚鄭又服/而請㑹也不書鄭㑹謂其)
　(不可信也而晉悼公推至誠以待人信鄭不疑禮其/囚而歸焉納斥候禁侵掠遣叔肸告于諸侯而鄭自)
　(此不復背晉者二十四年至哉誠之能感人也而悼/公又能謀於魏絳以息民聽於知武子而不與楚戰)
　(故三駕而楚不能與之爭/雖城濮之績不越是矣)陳氏(有地㑹而後伐者矣/如㑹袲伐鄭㑹召陵)
　(侵楚是也未有伐而後地㑹者地㑹而後伐未集事/之詞也伐而後地㑹集事之詞也伐鄭㑹蕭魚序績)
　(也/)
　　　(案晉三駕止此八年九合亦止此自襄八年後/晉楚爭鄭三年之間晉四興師伐鄭楚輒救之)
　　　(然悼公之服鄭也有道其信義著於諸侯非一/日之積此善之可嘉者也鄭之欲從中國亦非)
　　　(一日之積逼於楚之强而未果此不能之可矜/者也蓋晉之服鄭鄭之下晉不始於㑹蕭魚之)
　　　(日其信已在前矣至其㑹也諸侯以小息中國/以小安不以盟誓為信不以威力為武所謂善)
　　　(勝者也故晉之制楚者三文公以力勝厲公以/幸勝悼公以善勝其亦庶㡬乎召陵之不戰乎)
　　　(伐楚盟召陵伐鄭㑹/蕭魚皆序績之文也)
公至自㑹穀梁(伐而後㑹不以伐鄭致得鄭伯/之辭也注中國喜之故以㑹致)
　　　(案厲公三伐終以伐致悼公三/伐終以㑹致春秋之立文精矣)
楚人執鄭行人良霄左氏(書曰行人言使人也注書行/人言非使人之罪古者兵交)
　(使在其間所以通命示整或執殺之皆/為譏也既成而後告故書在蕭魚下)穀梁(行人者/挈國之)
　(辭也注行人是/𫝊國之辭命者)張氏(許氏曰書楚執良霄/見楚之力盡於是矣)
　　　(案經書執行人六此年良霄十八年石買昭八/年徵師二十八年叔孫婼定六年樂祁犂七年)
　　　(北宫結穀又曰稱行人怨接於上也啖/子曰稱行人以其事執也其説皆通)
　　附錄左氏(十三年鄭良霄石􁎕猶在楚石􁎕言於/子囊曰先王卜征五年祥習則行今楚)
　　(實不競行人何罪止鄭一卿以除其偪焉用之使/歸而怨其君以疾其大夫而相牽引也不猶愈乎)
　　(楚人/歸之)
冬秦人伐晉左氏(秦庶長鮑庶長武帥師伐晉以救鄭/鮑先入晉地士魴禦之少秦師而弗)
　(設備壬午武濟自輔氏與鮑交伐晉師/己丑秦晉戰于櫟晉師敗績易秦故也)
　　附錄左氏(鄭人賂晉侯以師悝師觸師蠲廣車軘/車淳十五乗甲兵備凡兵車百乗歌鍾)
　　(二肆及其鎛磬女樂二八晉侯以樂之半賜魏絳/曰子教寡人和諸戎狄以正諸華八年之中九合)
　　(諸侯如樂之和無所不諧請與子樂之辭曰夫和/戎狄國之福也諸侯無慝君之靈也二三子之勞)
　　(也臣何力之有焉抑臣願君安其樂而思其終也/思則有備有備無患敢以此規公曰子之教敢不)
　　(承命抑微子寡人無以待戎不能濟河夫賞國之/典也藏在盟府不可廢也子其受之魏絳於是乎)
　　(始有金石/之樂禮也)
十有二年春王三月莒人伐我東鄙圍台季孫宿帥師
救台遂入鄆(台榖作邰琅邪/費縣有台亭)左氏(季武子救台遂入鄆/取其鍾以為公盤)
　公羊(大夫無遂事此其言/遂何公不得為政爾)穀梁(伐國不言圍邑舉重/也取邑不書圍安足)
　(書也遂繼事也受命而救台不受命而入鄆/惡季孫宿也注不足書而書蓋為下事起)胡氏(鄆/莒)
　(邑也遂生事也入者逆詞也惡季孫宿之擅權使公/不得有為於其國也或曰古者命將得專制閫外之)
　(事有可以安國家利社稷者專之可也曰此為境外/言之也台在邦域之中而專行之非有無君之心者)
　(不敢為也昭公逐定無正夫豈一/朝一夕之故哉其所由來者漸矣)
　　　(案襄公之編書救邑者二此年救台十五年救/成蓋作三軍之後魯益弱矣以區區之邾莒而)
　　　(連年來伐況齊乎然季孫救台遂入鄆而不忌/公親救成乃至遇而不敢前君弱臣强又可見)
　　　(矣公羊以圍為取以入/鄆為討叛皆非事實)
夏晉侯使士魴來聘(公作/士彭)左氏(晉士魴來聘且拜師/注謝前年伐鄭之師)
秋九月吳子乗卒左氏(吳子夀夢卒臨於周廟禮也凡/諸侯之喪異姓臨於外同姓於)
　(宗廟同宗於祖廟同族於禰廟是故魯為諸姬臨於/周廟為邢凡蔣茅胙祭臨於周公之廟注宗廟所出)
　(王之廟即/周廟也)
　　　(案此傳文則魯大廟/之外别有文王廟矣)
　　附録左氏(吳子諸樊既除喪將立季札辭曰曹宣/公之卒也諸侯與曹人不義曹君將立)
　　(子臧子臧去之君子曰能守節君義嗣也誰敢奸/君有國非吾節也札雖不才願附於子臧以無失)
　　(節固立之棄其/室而耕乃舍之)
冬楚公子貞帥師侵宋左氏(楚子囊秦庶長無地伐宋/師于楊梁以報晉之取鄭)
　(也/)
　　　(案傳書伐而經書侵/著楚之無能為也)
公如晉左氏(朝且拜士/魴之辱)
十有三年春公至自晉左氏(孟獻子書勞/于廟禮也)
　　　(案左氏告至例桓二年傳曰告於廟也桓十六/年傳曰以飲至之禮也此年曰書勞于廟也然)
　　　(則三事偏行一禮則亦書至悉/闕則不書矣此亦一説姑存之)
夏取邿(小國任城亢父縣/有邿亭公羊作詩)左氏(邿亂分為三師/救邿遂取之)
　　　(案此條公羊以為邾邑不係邾諱亟也非是胡/氏内取國例已見成六年取鄟不具左氏取例)
　　　(不/合)
　　附録左氏(例凡書取言易也用/大師曰滅弗地曰入)
秋九月庚辰楚子審卒(共王/也)○冬城防左氏(書事時也/於是將早)
　(城臧武仲請俟/畢農事禮也)張氏(許氏曰鄭役既息魯政有裕則/知取邿以為利城防以為安而)
　(已/矣)
　　　(案莊二十九年已城防矣今又城之蓋臧武仲/始受邑也十七年齊師圍臧孫于防二十四年)
　　　(臧孫自邾如防據防以求後於魯此一防之始/末也觀下年㑹向伐秦齊崔杼皆怠慢不攝悼)
　　　(公既卒齊即先叛則城/防其亦為疆事之備歟)
　　附録左氏(是年晉荀罃士魴卒晉侯蒐于緜上以/治兵使士匄將中軍辭曰伯游長荀偃)
　　(將中軍士匄佐之范宣子讓其/下皆讓晉國之民是以大和)
十有四年春王正月季孫宿叔老㑹晉士匄齊人宋人
衞人鄭公孫蠆曹人莒人邾人滕人薛人把人小邾人
㑹吳于向(蠆公羊作/囆向鄭地)左氏(吳侵楚養由基奔命子庚以/師繼之養由基曰吳乗我喪)
　(謂我不能師也必易我子為三覆以待我我請誘之/子庚從之戰于庸浦大敗吳師獲公子黨春吳告敗)
　(于晉㑹于向為吳謀楚故也范宣子數吳之不徳也/以退吳人執莒公子務婁以其通楚使也於是子叔)
　(齊子為季武子介以㑹自是晉人輕魯幣而益敬其/使注魯使二卿㑹晉敬事霸國晉人輕魯幣而益敬)
　(其使故叔老雖介亦列於㑹也齊崔杼宋華閲衞北/宫括在㑹惰慢不攝故貶稱人蓋欲以督率諸侯奬)
　(成伯業也吳來在向/諸侯㑹之故曰㑹吳)公羊(注月者危刺諸侯委任大/夫交㑹强夷臣日以强三)
　(年之後君/若贅旒然)胡氏(使舉上客而叔老並書者以内卿行/則不得不書矣季孫宿以卿為介而)
　(不使之免叔老介於宿而不敢避蓋兩失之雖晉/人輕其幣而敬其使於君命使人之體豈為得哉)陳
　氏(此齊崔杼宋華閲衞北宫括也其特書人何傳曰/惰也則不親事於㑹也向之㑹悼徳衰矣退吳人)
　(而卒㑹吳執莒公子而卒㑹莒諸侯之大夫從晉侯/伐秦而悼不自將荀偃欒黶一爭而大還是故伐秦)
　(之役不書晉侯志晉侯之怠也則諸侯之大夫有不/親事於㑹者矣有伯者之令而大夫不親事悼公為)
　(之也自是㑹澶淵晉趙武宋向戌不書書鄭良霄於/城把鄭游吉不書書公孫段則君令多不行於大夫)
　(矣/)
　　　(案許氏曰四卿帥師自成公始二卿列㑹自襄/公始大夫張也○又案晉之㑹吳止此自此以)
　　　(後吳不資於晉晉亦不能致/吳至黄池而兩伯並列矣)
　　附録左氏(晉將執戎子駒支范宣子親數諸朝曰/來姜戎氏昔秦人迫逐乃祖吾離于瓜)
　　(州乃祖吾離被苫蓋蒙荆棘以來歸我先君我先/君惠公有不腆之田與女剖分而食之今諸侯之)
　　(事我寡君不如昔者蓋言語漏洩則職女之由詰/朝之事爾無與焉與將執女對曰昔秦人負恃其)
　　(衆貪于土地逐我諸戎惠公蠲其大徳謂我諸戎/是四嶽之裔胄也毋是翦棄賜我南鄙之田我諸)
　　(戎除翦其荆棘以為先君不侵不叛之臣至于今/不貳昔殽之師晉禦其上戎亢其下秦師不復譬)
　　(如捕鹿晉人角之諸戎掎之戎何以不免自是以/來晉之百役與我諸戎相繼于時猶殽志也豈敢)
　　(離逷今官之師旅無乃實有所闕以攜諸侯而罪/我諸戎我諸戎飲食衣服不與華同贄幣不通言)
　　(語不達何惡之能為不與於㑹亦無瞢焉賦/青蠅而退宣子辭焉使即事於㑹成愷悌也)
二月乙未朔日有食之公羊(注是後衞㑝為强臣所/逐溴梁之盟信在大夫)
夏四月叔孫豹㑹晉荀偃齊人宋人衞北宫括鄭公孫
蠆曹人莒人邾人滕人薛人把人小邾人伐秦左氏(諸/侯)
　(之大夫從晉侯伐秦以報櫟之役也晉侯待于竟使/六卿帥諸侯之師以進及涇不濟叔向見叔孫穆子)
　(穆子賦匏有苦葉叔向退而具舟魯人莒人先濟鄭/子蟜見衞北宫懿子曰與人而不固取惡莫甚焉若)
　(社稷何懿子説二子見諸侯之師而勸之濟濟涇而/次秦人毒涇上流師人多死鄭子蟜帥鄭師以進師)
　(皆從之至于棫林不獲成焉荀偃令曰雞鳴而駕塞/井夷竈唯余馬首是瞻欒黶曰晉國之命未是有也)
　(余馬首欲東乃歸伯游曰吾令實過悔之何及多遺/秦禽乃命大還晉人謂之遷延之役於是齊崔杼宋)
　(華閲仲江㑹伐秦不書惰也向之㑹亦如之衞北宫/括不書於向書於伐秦攝也注能自攝整從子蟜俱)
　(濟/涇)
　　　(案秦晉兵爭止此左氏惰攝之義趙子雖不取/之然齊宋書人諸傳皆無成説以為未命大夫)
　　　(又不當序衞鄭上觀成二年蜀之盟齊大/夫列鄭卿下則此非微者審矣姑從左氏)
　　附録左氏(十九年鄭公孫蠆卒范宣子言於晉侯/以其善於伐秦也晉侯請於王王追賜)
　　(之大路使/以行禮也)
己未衞侯出奔齊(公羊作衞侯衎/陸氏例亦從之)左氏(衞獻公戒孫文/子甯惠子食皆)
　(服而朝日旰不召而射鴻於囿二子從之不釋皮冠/而與之言二子怒孫文子如戚孫蒯入使公飲之酒)
　(使大師歌巧言之卒章大師辭師曹請為之初公有/嬖妾使師曹誨之琴師曹鞭之公怒鞭師曹三百故)
　(師曹欲怒孫子以報公公使歌之遂誦之蒯懼告文/子文子曰君忌我矣弗先必死并帑於戚而入見蘧)
　(伯玉曰君之暴虐子所知也大懼社稷之傾覆將若/之何對曰君制其國臣敢奸之雖奸之庸知愈乎遂)
　(行從近關出公使子蟜子伯子皮與孫子盟于丘宫/孫子皆殺之公出奔齊孫氏追之敗公徒于阿澤子)
　(鮮從公及竟公使祝宗告亡且告無罪定姜曰無神/何告若有不可誣也有罪若何告無舍大臣而與小)
　(臣謀一罪也先君有冢卿以為師保而蔑之二罪也/余以巾櫛事先君而暴妾使余三罪也告亡而已無)
　(告無罪齊人以郲寄衞侯衞人立公孫剽孫林父甯/殖相之以聽命於諸侯師曠侍於晉侯晉侯曰衞人)
　(出其君不亦甚乎對曰或者其君實甚良君將賞善/而刑淫養民如子蓋之如天容之如地民奉其君愛)
　(之如父母仰之如日月敬之如神明畏之如雷霆其/可出乎夫君神之主而民之望也若困民之主匱神)
　(乏祀百姓絶望社稷無主將安用之天生民而立之/君使司牧之勿使失性有君而為之貳使師保之勿)
　(使過度自王以下各有父兄子弟以補察其政天之/愛民甚矣豈其使一人肆於民上以縱其淫而棄天)
　(地之性必不然矣注諸侯之䇿書孫甯逐衞侯春秋/以其自取奔亡之禍故諸侯失國者皆不書逐君之)
　(賊/也)胡氏(案左氏諸侯之䇿曰孫林父甯殖出其君而/仲尼筆削不因舊史之文者臣而逐君其罪)
　(易明也人君擅一國之名寵神之主而民之望也所/以見逐無乃肆於民上縱其淫虐以棄天地之性乎)
　(春秋端本清源之書故不書所逐之臣而以自奔為/文所以警乎人君為後世鑑非聖人莫能脩之為此)
　(類/也)
　　　(案凡人君奔例書名罪其失地言非復諸侯也/鄭突衞朔燕欵蔡朱莒庚輿邾益是也獨衞成)
　　　(公之奔楚不名者歸罪於晉侯衞獻公之奔齊/不名者歸功於弟鱄也及其復國則皆書名皆)
　　　(書復歸矣是二公之書法正同也襄陵許氏曰/逐君之惡未有若林父者矣鄭厲衞惠猶以禮)
　　　(去者也春秋之季君弱臣强衞獻出奔/不名所以抑强臣存大義也此亦通)
　　附録(左氏/衞事)左氏(公使厚成叔弔衞衞大叔儀對之/厚孫歸曰衞君其必歸乎有大叔)
　　(儀以守有母弟鱄以出或撫其内或營其外能無/歸乎臧紇如齊唁衞侯與之言虐退曰衞侯不得)
　　(入矣其言糞土也亡而不變何以復國子展子鮮/聞之見臧紇與之言道臧孫説曰衞君必入夫二)
　　(子者或輓之或推/之欲無入得乎)
　　　(案此年衞侯奔剽立二十年甯殖卒遺命其子/喜納衞侯二十五年晉人令衞與之夷儀衞侯)
　　　(入夷儀其冬使與甯喜言求復國二十六年/喜弑剽衎復國二十七年殺喜子鮮奔晉)
莒人侵我東鄙左氏(注報/入鄆)
秋楚公子貞帥師伐吳左氏(楚子為庸浦之役故子囊/師于棠以伐吳吳不出而)
　(還子囊殿以吳為不能而弗儆吳人自臯舟之隘要/而擊之楚人不能相救吳人敗之獲楚公子宜穀楚)
　(子囊還自伐吳卒遺/言謂子庚必城郢)
冬季孫宿㑹晉士匄宋華閱衞孫林父鄭公孫蠆莒人
邾人于戚左氏(晉侯問衞故於中行獻子對曰不如因/而定之衞有君矣伐之未可以得志而)
　(勤諸侯史佚有言曰因重而撫之仲虺有言曰亡者/侮之亂者取之推亡固存國之道也君其定衞以待)
　(時乎冬㑹于戚謀定衞也范宣子/假羽毛於齊而弗歸齊人始貳)張氏(前書衞侯之/奔此列孫林)
　(父於㑹足見晉為伯主抑君而臣是助具書於䇿則/晉大夫之黨孫林父辠惡具見左氏所載師曠中行)
　(偃之言專罪其君情可見矣許氏曰衞人立剽非正/也而謀定之正弗勝矣林父在位是以知其謀定剽)
　(也/)
　　　(案衞侯出奔而林父㑹于戚昭公在乾侯而季/孫㑹適厯釋君助臣之禍前後一轍悼公伯業)
　　　(盡喪矣荀偃親弑君之人而以此問之悼公之/聰明不逮少年矣齊人之貳豈待假羽毛哉于)
　　　(戚之㑹諸傳無文/當從張氏許氏)
　　附録左氏(王使劉定公賜齊侯/命注將昬於齊故也)
十有五年春宋公使向戌來聘二月己亥及向戌盟于
劉左氏(宋向戌來聘且尋盟注報二/年豹之聘尋十一年亳之盟)張氏(許氏曰不盟/于國而盟于)
　(劉崇向戌故/公弱甚矣)
劉夏逆王后于齊(劉采邑/以邑氏)左氏(官師從單靖公逆王后/于齊卿不行非禮也注)
　(天子不親昬使上卿逆/而公監之官師中士也)胡氏(劉夏何以不稱使不與/天子之使夏也㛰姻人)
　(倫之本王后天下之母劉夏士也士而逆后是不重/人倫之本而輕天下之母矣然則何使卿往逆公監)
　(之禮也官師從單靖公逆王后于齊書劉夏而不書/靖公是知卿往逆公監之禮也春秋㛰姻常事得禮)
　(者不/書)
夏齊侯伐我北鄙圍成公救成至遇(遇魯/地)左氏(齊侯圍/成貳於)
　(晉故也於是乎城成郛注/書至遇公畏齊不敢至成)公羊(其言至遇何不敢進/也注不言止次者量)
　(力不責重民也/故與至酅同文)穀梁(注至遇而齊/師已退也)張氏(劉氏曰武備/不謹成郛見)
　(圍救患當速而復畏/避公之所為可知矣)
　　　(案此齊之弱魯第五役也自鞌戰之後齊兵不/至魯者三十餘年則以畏晉之故也於是再見)
　　　(晉悼衰矣三年之間伐魯者六而有同圍之師/○又案陳氏曰自宣之季年内不言君將於是)
　　　(書公救成而不敢進無惑乎三家之專魯也○/又案春秋書至有至酅至黄至遇至榖義又不)
　　　(同/)
季孫宿叔孫豹帥師城成郛張氏(由不能救成故成郛/見壞而城也敵去而)
　(城亦已/晩矣)
　　　(案此隳成不服之始事也春秋書齊之圍成者/二此年及明年公之圍成者二昭二十六年定)
　　　(十二年始則疆事之無/備終則家臣之恃强)
秋八月丁巳日有食之(丁巳七月一日/日月必有誤)公羊(注是後溴/梁信在大)
　(夫齊蔡莒吳衞/之禍徧滿天下)張氏(悼公卒政逮/大夫之徵也)
邾人伐我南鄙左氏(使告于晉晉將為㑹以討邾莒晉/侯有疾乃止冬晉悼公卒遂不克)
　(㑹/)張氏(許氏曰政在君則民一民一則國强政在臣/則民二民二則國弱魯自文襄失政大夫益)
　(竊國靈齊與邾莒交伐其國不競/甚矣是無他故民分於三桓故也)
冬十有一月癸亥晉侯周卒
　　　(案悼公立於成十八年凡十六年起四公之衰/而復文襄之盛入國之明日逐不臣者七人即)
　　　(位之一月取六官於民譽蓋晉賢侯也李氏曰/晉悼公其猶有君子之資乎不獨伯功之美也)
　　　(齊桓厯變履險以數十年之經營而行事未免/過舉晉文老於奔走晩而復國然血氣之虛弱)
　　　(未除悼公之齒淺矣乃能忠厚而不迫堅忍而/持重有回顧却慮之謀無輕逞輒快之舉其亦)
　　　(稍知以道養心歟八年九合則勤於安夏也三/分四軍則勤於用民也六卿選徳則用人有章)
　　　(也騶御知訓則教士有法也此其所以能得諸/侯服鄭而駕楚也使晉以詐力相長未必能服)
　　　(諸侯也悼公先以謙徳臨之雞澤之召諸侯曰/寡君願與二三兄弟相見以謀不協故十三國)
　　　(相與周旋不令而從無滅譚滅遂執曹執衞之/事使晉以盟誓為信未必能得鄭也悼公純以)
　　　(誠心行之鄭子展曰晉君方明必不棄鄭故五/㑹之信終於不盟無逃盟乞盟之煩使晉以戰)
　　　(伐為威未必能駕楚也悼公一以容量處之楚/子囊曰晉不可敵事之而後可故三駕之烈不)
　　　(交一旅無城濮鄢陵之勞是三者非有君子之/資乎然能服諸侯而不能杜大夫用事之漸能)
　　　(得鄭而不掩失陳之責能駕楚而不能蓋誘吳/之非夫諸侯盟誓之權非大夫敢干也蕭魚已)
　　　(後凡三大㑹荀偃士匄儼然臨之諸侯離合大/夫浸分何謹於諸侯而縱於大夫乎陳不可棄)
　　　(猶鄭不可舍也戍陳之役以為有陳非吾事無/之而後可鄭雖向晉陳竟歸楚何工於撫鄭而)
　　　(拙於懷陳乎吳不可啓猶楚不可釋也㑹向之/後欲數吳不徳以退吳人亦已晩矣楚患雖弭)
　　　(吳憂尤甚何明於治楚而暗於治/吳乎不然悼公之伯過桓文矣)
　　附録左氏(是年楚公子午為令尹蒍子馮為大司/馬以靖國人君子謂楚於是能官人官)
　　(人國之/急也)
十有六年春王正月葬晉悼公左氏(注逾月而/葬速也)
三月公㑹晉侯宋公衞侯鄭伯曹伯莒子邾子薛伯把
伯小邾子于溴梁戊寅大夫盟左氏(平公即位羊舌肸/為大傅改服脩官)
　(烝于曲沃警守而下㑹于溴梁命歸侵田以我故執/邾宣公莒犂比公且曰通齊楚之使晉侯與諸侯宴)
　(于温使諸大夫舞曰歌詩必類齊高厚之詩不類荀/偃怒曰諸侯有異志矣使諸大夫盟高厚高厚逃歸)
　(於是叔孫豹晉荀偃宋向戌衞甯殖鄭公孫蠆小邾/之大夫盟曰同討不庭注不書高厚逃歸故也諸大)
　(夫本欲盟高厚高厚逃歸故遂自共盟雞澤㑹/重序諸侯今此間無異事即上諸侯大夫可知)公羊
　(諸侯皆在是其言大夫盟何信在大夫也何言乎信/在大夫徧刺天下之大夫也曷為徧刺天下之大夫)
　(君若贅旒然注以旂旒喻者為下所執持東西也不/言諸侯之大夫者明所刺者非但㑹上大夫并徧刺)
　(天下之大夫不殊内大夫者欲一其文見惡同也至/此所以徧刺之者蕭魚之㑹服鄭最難諸侯勞倦莫)
　(肯復出而大夫常行三委于臣而君遂失權大夫故/得信在故孔子曰唯器與名不可以假人不重出地)
　(者與三年雞澤/大矢盟同義)穀梁(溴梁之㑹諸侯失政矣諸侯㑹/而曰大夫盟政在大夫也諸侯)
　(在而不曰諸侯之/大夫大夫不臣也)胡氏(牡丘之㑹諸侯既次于匡則/書曰公孫敖帥師及諸侯之)
　(大夫救徐雞澤之㑹諸侯既盟而陳侯使袁僑如㑹/則書曰叔孫豹及諸侯之大夫及陳袁僑盟今溴梁)
　(之㑹諸侯皆在是若欲使大夫盟者則宜書魯卿及/諸侯之大夫可也而獨書大夫何也諸侯失政大夫)
　(皆不臣也上二年㑹于向十有四國之大夫也㑹伐/秦十有三國之大夫也㑹于戚七國之大夫也此三)
　(㑹皆國之大事也而使大夫皆專之而諸侯皆不與/焉是列國之君不自為政弗躬弗親禮樂征伐已自)
　(大夫出矣況悼公既没晉平初立無先公之明也君/若贅旒而大夫張亦宜矣夫豈一朝一夕之故哉善)
　(惡積於至微而不可掩常情忽於未兆而不預謀荀/偃怒大夫盟而晉靖公廢趙籍韓䖍魏斯為諸侯之)
　(勢見矣有國者謹於禮而不敢/忽此春秋以待來世之意也)陳氏(凡伯在焉而但/曰諸侯者無伯)
　(也文十五十七君在焉而但曰大夫者無君也是故/自文以下則有斥言諸侯而不序自襄而下則有斥)
　(言大夫/而不序)
　　　(案春秋書大夫者皆有所繫盟蔇書齊盟扈書/晉猶繫於國也救徐稱諸侯盟袁僑盟宋稱諸)
　　　(侯猶繫於君也獨此盟止書/大夫公穀胡氏陳氏皆得之)
晉人執莒子邾子以歸左氏(注邾莒二國/數侵魯也)穀梁(注諸侯/不得私)
　(相治執之以/歸非禮明矣)
　　　(案經書執諸侯十三惟此書以/歸執大夫十四惟意如以歸)
齊侯伐我北鄙左氏(注齊貳/晉故)
夏公至自㑹○五月甲子地震公羊(注是時溴梁之盟/政在臣下其後叛)
　(臣二弑/君五)
叔老㑹鄭伯晉荀偃衞甯殖宋人伐許左氏(許男請遷/于晉諸侯)
　(遂遷許許大夫不可晉人歸諸侯鄭子蟜聞將伐許/遂相鄭伯以從諸侯之師穆叔從公歸齊子帥師㑹)
　(晉荀偃書曰㑹鄭伯為夷故也夏六月次于棫林庚/寅伐許次于函氏晉荀偃欒黶帥師伐楚以報宋揚)
　(梁之役楚公子格帥師及晉師戰于湛阪楚/師敗績晉師遂侵方城之外復伐許而還)陳氏(鄭/非)
　(主兵也曷為㑹鄭伯春秋不以大夫主諸侯則推而/屬之鄭也春秋之大義夷夏之辨君臣之分而已是)
　(故陳非主盟也不以夷狄主中國則書㑹陳/  鄭非主兵也不以大夫主諸侯則書㑹鄭)　張氏
　(許氏曰晉卿主兵而先鄭伯臣不可過君也愚謂許/男有從中國之志而大夫沮之足以見一時之俗矣)
　　　(案士穀主垂隴趙盾主新城而書㑹宋荀偃主/伐許而書㑹鄭其事一也陳氏許氏得之左氏)
　　　(非/)
秋齊侯伐我北鄙圍郕(杜氏於此始注/郕為孟氏邑)左氏(齊圍郕孟/孺子速徼)
　(之齊侯曰是好勇去之以/為之名速遂塞海陘而還)
大雩○冬叔孫豹如晉左氏(穆叔如晉聘且言齊故晉/人曰以寡君之未禘祀與)
　(民之未息不然不敢忘穆叔曰以齊人朝夕釋憾於/敝邑之地是以大請敝邑之急朝不及夕引領西望)
　(曰庶㡬乎比執事之間恐無及也見中行獻子賦圻/父獻子曰偃知罪矣敢不從執事以同恤社稷而使)
　(魯及此見范宣子賦鴻鴈之卒章/宣子曰匄在此敢使魯無鳩乎)
十有七年春王二月庚午邾子牼卒(宣公也公/穀作􁃂)宋人伐
陳左氏(宋莊朝伐陳獲/司徒卬卑宋也)
　　　(案經宣十四年書宋師伐陳為晉討貳也此年/書宋人伐陳𫝊不見二國致釁之由而陳自逃)
　　　(歸以後不與於中國之盟㑹得非亦以晉命/乎書伐而不書獲異於鄭人侵蔡之獲燮矣)
夏衞石買帥師伐曹左氏(衞孫蒯田于曹隧飲馬于重/丘毁其瓶重丘人訽之曰親)
　(逐而君爾父為厲是之不憂而何以田為/夏衞石買孫蒯伐曹取重丘曹人愬于晉)
秋齊侯伐我北鄙圍桃高厚帥師伐我北鄙圍防(弁縣/東南)
(有桃虛公羊作洮公/穀高厚上並有齊字)左氏(齊人以其未得志於我故秋/齊侯圍桃高厚圍臧紇于防)
　(師逆臧孫鄹叔紇臧疇臧賈帥甲三百宵/犯齊師送之而復齊師去之齊人獲臧堅)
九月大雩○宋華臣出奔陳左氏(宋華閲卒華臣弱臯/比之室使賊殺其宰)
　(華吳遂幽其妻曰畀余而大璧宋公聞之曰臣也不/唯其宗室是暴大亂宋國之政必逐之十一月國人)
　(逐瘈狗入於華臣氏國人從之/臣懼奔陳注臣閲弟臯比閲子)
冬邾人伐我南鄙左氏(為齊/故也)
十有八年春白狄來左氏(白狄始來注未甞/與魯接故曰始)公羊(白狄/夷狄)
　(之君也何以不言/朝不能乎朝也)胡氏(劉敞曰夷狄於巾國無事焉/其於天子世一見則諸侯雖)
　(善其交際不得而通也是以春秋亦不與其朝不與/其朝者懲淫慝一内外也周公致太平越裳氏重九)
　(譯而獻其白雉公曰君子徳不及焉不享其贄/此乃天子而讓也況列國之君乎守藩之臣乎)
　　　(案不能行朝禮之説公羊及范氏杜氏皆同蓋/與介葛盧來義通也而劉氏獨不取之其説曰)
　　　(王者正朔東不及夷狄豈責以行朝禮哉苟焉/順其俗而至者其有慕中國之心斯可謂朝矣)
　　　(是則不書朝者非以其不能朝實/以彼不當朝魯亦不當受其朝也)
夏晉人執衞行人石買左氏(晉人執衞行人石買于長/子執孫蒯于純留為曹故)
　(也注因其為行人執/之故書行人以罪晉)穀梁(稱行人怨/接於上也)張氏(石買以君/命聘於晉)
　(晉人執之晉能知石買之伐曹為惡矣而未能知孫/氏逐君之惡也愚案石買之執有三失焉舍大而治)
　(小一也行人非所執二也不歸于京師三也/三者有一不得為伯討而況於兼而有之乎)
秋齊師伐我北鄙(師榖/作侯)左氏(秋齊侯伐我北鄙注不/書齊侯齊侯不入竟)
冬十月公㑹晉侯宋公衞侯鄭伯曹伯莒子邾子滕子
薛伯把伯小邾子同圍齊左氏(晉侯伐齊將濟河禱曰/齊環怙恃其險負其衆)
　(庶棄好背盟陵虐神主曽臣彪將帥諸侯以討焉沈/玉而濟冬十月㑹于魯濟尋溴梁之言同伐齊齊侯)
　(禦諸平隂塹防門而守之廣里夙沙衞曰不能戰莫/如守險弗聽諸侯之士門焉齊人多死范宣子告析)
　(文子曰吾知子敢匿情乎魯人莒人皆請以車千乗/自其鄉入既許之矣若入君必失國子盍圖之子家)
　(以告公公恐登巫山以望晉師晉人使司馬斥山澤/之險雖所不至必斾而疏陳之使乗車者左實右偽)
　(以斾先輿曳柴而從之齊侯見之畏其衆也乃脱歸/丙寅晦齊師夜遁十一月丁夘朔入平隂遂從齊師)
　(州綽射殖綽縳郭最晉人欲逐歸者魯衞請攻險中/軍克京兹下軍克邿上軍圍盧弗克伐雍門之萩焚)
　(雍門及西郭南郭焚申池之竹木焚東郭北郭齊侯/駕將走郵棠大子與郭榮扣馬曰師速而疾略也將)
　(退矣君何懼焉大子抽劒㫁鞅乃止甲辰東侵/及濰南及沂注齊數行不義諸侯同心俱圍之)公羊
　(此同圍齊也何以致伐未圍齊也未圍齊則其言圍/齊何抑齊也曷為抑齊為其亟伐也或曰為其驕蹇)
　(使其世子處乎/諸侯之上也)穀梁(非圍而曰圍齊有大焉亦有病/焉非大而足同與諸侯同罪之)
　(也亦/病矣)胡氏(凡侵伐圍入未有書同者而獨於此書同/圍齊何也齊環背盟棄好陵虐神主肄其)
　(暴横數伐鄰國觀加兵於魯則可見矣諸侯所共疾/惡故同心而圍之也同心圍齊其以伐致何也見齊)
　(環無道宜得惡疾大諸侯之伐而免其圍齊之罪詞/也春秋於此有沮横逆抑强暴之意孟子曰國必自)
　(伐而後人伐之自作孽不可逭/其齊侯環之謂矣尚誰懟哉)陳氏(同圍齊不但晉/志也自圍齊之)
　(後晉師無君將雖大夫之/師出無與於諸夏之義矣)張氏(許氏曰同圍齊言/得罪於天下也)
　　　(案此條為一經之特筆諸𫝊説皆同獨公穀以/為非圍而曰圍其説小異然抑齊之意未甞不)
　　　(同/也)
曹伯負芻卒于師　楚公子午帥師伐鄭左氏(鄭子孔/欲去諸)
　(大夫將叛晉而起楚師以去之使告子庚子庚弗許/楚子使告子庚曰不穀即位於今五年師徒不出人)
　(其以不穀為自逸而忘先君之業矣大夫圖之子庚/歎曰君王其謂午懷安乎吾以利社稷也諸侯方睦)
　(於晉臣請甞之若可君而繼之不可收師而退君亦/無辱子庚治兵於汾於是子蟜伯有子張從鄭伯伐)
　(齊子孔子展子西守二子知子孔之謀完守入保子/孔不敢㑹楚師楚師伐鄭次于魚陵右師城上棘遂)
　(涉潁次于旃然蒍子馮公子格率鋭師侵費滑胥靡/獻于雍梁右回梅山侵鄭東北至于蟲牢而反子庚)
　(門于純門信于城下而還甚雨及之楚師多凍役徒/㡬盡晉人聞有楚師師曠曰不害吾驟歌北風又歌)
　(南風南風不競多死聲楚必無功董叔曰天道/多在西北南師不時叔向曰在其君之徳也)
　　　(案此蕭魚之後/楚兵又至鄭也)
十有九年春王正月諸侯盟于祝柯(祝柯今屬濟南郡/即督揚齊地柯公)
(羊作/阿)左氏(諸侯還自沂上盟于督揚曰大/毋侵小注前年圍齊之諸侯也)陳氏(㑹無王/卿士其)
　(亦申言諸侯/何間有事也)
　　　(案此以間有事而書諸侯/與救許緣陵重丘書法同)
晉人執邾子公至自伐齊取邾田自漷水(漷水出東北/合鄉縣西南)
(經魯國至/高平入泗)左氏(執邾悼公以其伐我故遂次于泗上疆/我田取邾田自漷水歸之于我注邾田)
　(在漷水北今更/以漷水為界也)穀梁(自漷水軋辭也注委曲/隨漷水言取邾田之多)張氏(前/年)
　(執邾子以歸以伐魯也邾人宜有所懲戒而伐魯無/忌如此伯令之不足以令諸侯可以自反矣不言以)
　(歸釋之也言取邾田則非魯之舊可知異於濟西汶/陽之取而恃伯威以强取明矣魯肆强奪邾失漷田)
　(而庶其畀我相繼來/奔邾自是衰亂矣)
　　　(案魯取邾田二又見哀二年○案此條致伐之/義胡氏最精穀梁曰春秋之義已伐而盟復伐)
　　　(者則以伐致盟不復伐者則以㑹致祝柯之盟/何以伐致也曰與人同事或執其君或取其地)
　　　(其意以為晉執邾君魯取邾地若盟後復伐也/夫以致伐而證其取邾之罪已為迂矣況上二)
　　　(例亦止可施之亳北蕭魚而他處多不通乎故/不可取公羊又以為魯本與邾以漷為竟後漷)
　　　(移入邾界魯隨而有/之亦無据之言也)
季孫宿如晉左氏(季武子如晉拜師晉侯享之范宣子/為政賦黍苖季武子興再拜稽首曰)
　(小國之仰大國也如百穀之仰膏雨焉若/常膏之其天下輯睦豈唯敝邑賦六月)
　　附録左氏(公享晉六卿于蒲圃賜之三命之服軍/尉司馬司空輿尉候奄皆受一命之服)
　　(賄荀偃束錦加璧乗/馬先吳夀夢之鼎)左氏(季武子以所得於齊之/兵作林鍾而銘魯功焉)
　　(臧武仲曰非禮也夫銘天子令徳諸侯言時計功/大夫稱伐今稱伐則下等計功則借人也言時則)
　　(妨民多矣且大夫伐小取其所得以作彝器銘其/功烈以示子孫昭明徳而懲無禮也今將借人之)
　　(力以救其死若之何銘之小國幸於大國而/昭所獲焉以怒之亡之道也注為城西郛𫝊)
葬曹成公○夏衞孫林父帥師伐齊左氏(荀偃卒而視/不可含欒懷)
　(子曰其為未卒事於齊故也乎乃暝受含晉欒/魴帥師從衞文子伐齊注不書魴兵并林父)張氏
　(討强暴之罪而使逐君之大夫尸之何/以服人乎故特書林父主兵以罪之)
秋七(月/)辛夘齊侯環卒(環公/作瑗)○晉士匄帥師侵齊至穀
聞齊侯卒乃還左氏(及穀聞喪而還禮也注禮之常不/必待君命詳録所至及還者善之)
　(也/)公羊(還者何善詞也大其不伐喪也大夫以君命/出進退在大夫也注言乃者士匄有難重廢)
　(君命之心故見之至穀者/來侵齊也言聞者在竟外)胡氏(穀齊地也還者終事/之詞古之為師不伐)
　(喪大夫以君命出竟有可以安國家利社稷則專之/可也世衰道微暴行交作利人之難以成其私欲者)
　(衆矣士匄乃有惻隠之心聞齊侯卒而還不亦善乎/穀梁曰君不尸小事臣不專大名為士匄者宜墠帷)
　(而歸命乎介則非矣使士匄未出晉竟如是焉可也/已至齊地則進退在士匄矣猶欲墠帷而歸命乎介)
　(則非古者命將不從中覆專制境外之意而況喪必/不可伐非進退可疑而待請者故至穀聞齊侯卒乃)
　(還善/之也)
　　　(案穀梁例曰還者事未畢之/詞也此説非胡氏已辨之矣)
八月丙辰仲孫蔑卒(孟獻/子)○齊殺其大夫高厚鄭殺其
大夫公子嘉(嘉公/作喜)左氏(齊崔杼殺高厚於灑藍而兼其/室書曰齊殺其大夫從君於昬)
　(也鄭子孔之為政也專國人患之乃討西宫之難與/純門之師子展子西帥國人伐之殺子孔而分其室)
　(書曰鄭殺其/大夫專也)胡氏(不稱鄭人者嘉則有罪矣而子展/子西乃利其室而分之有私意焉)
　(故稱國以殺而不去其官/此春秋原情定罪之意)
　　附録左氏(其年鄭子展當/國立子産為卿)
冬葬齊靈公(莊公/光立)○城西郛叔孫豹㑹晉士匄于柯城
武城(泰山/南)左氏(城西郛懼齊也齊及晉盟于大隧故穆/叔㑹范宣子于柯穆叔見叔向賦載馳)
　(之四章叔向曰肸敢不承命穆叔歸/曰齊猶未也不可以不懼乃城武城)
二十年春王正月辛亥仲孫速㑹莒人盟于向左氏(及/莒)
　(平孟莊子㑹莒人盟于向督揚之盟故也注莒數伐/魯前年諸侯盟督揚以和解之故二國自復共盟結)
　(其/好)
夏六月庚申公㑹晉侯齊侯宋公衞侯鄭伯曹伯莒子
邾子滕子薛伯把伯小邾子盟于澶淵(衞/地)左氏(齊成故/也疏於)
　(經服異則書同盟此齊成而盟不言同者往年齊/與晉平盟于大隧已服非於此始服故不言同也)張
　氏(許氏曰自文十四年新城之役諸侯參盟則書同/同盟云者名生於不足也平公祝柯澶淵之盟不)
　(書同此悼公/之遺烈也歟)
秋公至自㑹○仲孫速帥師伐邾左氏(邾人驟至以諸/侯之事弗能報)
　(也秋孟莊子伐邾以報/之注既盟而又伐之非)張氏(許氏曰祝柯之㑹既執/其君又取其田報亦足)
　(矣而復伐之譏已甚也/且澶淵在彼何以盟為)
蔡殺其大夫公子燮蔡公子履出奔楚陳侯之弟黄出
奔楚(黄公榖/作光)左氏(蔡公子夑欲以蔡之晉蔡人殺之公/子履其母弟也故出奔楚陳慶虎慶)
　(寅畏公子黄之偪愬諸楚曰與蔡司馬同謀楚人以/為討公子黄出奔楚初蔡文侯欲事晉曰先君與於)
　(踐土之盟晉不可棄且兄弟也畏楚不能行而卒楚/人使蔡無常公子夑求從先君以利蔡不能而死公)
　(子黄將出奔呼曰慶氏無道求專陳國暴蔑其君而/去其親五年不滅是無天也注二十五年陳殺二慶)
　穀梁(諸侯之尊弟兄不得以屬通其/弟云者親之也親而奔之惡也)胡氏(公子燮求/從先君以)
　(利蔡此謀國之合於義也國人乃不順焉而殺燮此/何罪矣故稱國而不去其官公子履其母弟也進不)
　(能正國退不能逺害懼禍而/奔從於夷狄書者罪之也)
　　　(案杜釋例曰兄而害弟者稱弟以章兄罪此例/可施於陳黄秦鍼衛鱄宋辰弟又害兄則去弟)
　　　(以罪弟身此例可施於鄭段然於通例不甚合/又左氏以為罪公子夑不與民同欲者大謬)
叔老如齊左氏(齊子初聘于齊禮也注齊魯有怨朝聘/禮絶今始復通故曰初繼好息民故曰)
　(禮/)
　　　(案魯自成公十四年叔孫僑如如齊/逆女之後二十四年無交好之事矣)
冬十月丙辰朔日有食之○季孫宿如宋左氏(報向戌/之聘也)
　(注向戌聘/在十五年)
　　　(案魯之報齊邾已甚故聘/齊以解仇聘宋以求援耳)
　春秋㑹通卷十八
欽定四庫全書
　春秋㑹通卷十九　　　　　元　李廉　撰
　　襄公
二十有一年春王正月公如晉左氏(拜師及取/邾田也)
　　　(案僖公之拜濟西田不過使公子遂成公之拜/汶陽襄公之拜邾田皆出於躬行邦交之瀆於)
　　　(利甚/矣)
邾庶其以漆閭丘來奔(二邑在高/平郡界)左氏(邾庶其以漆閭/丘來奔季武子)
　(以公姑姊妻之皆有賜於其從者於是魯多盜季孫/謂臧武仲曰子盍詰盜武仲曰不可詰也子召外盜)
　(而大禮焉何以止吾盜庶其竊邑於邾以來子以姬/氏妻之而與之邑其從者皆有賜焉若大盜禮焉以)
　(君之姑姊與其大邑其次皁牧輿馬其小者衣裳劒/帶是賞盜也賞而去之其或難焉紇也聞之在上位)
　(者灑濯其心壹以待人而後可以治人夫上之所為/民之歸也上所不為而民或為之是以加刑罰焉若)
　(上之所為而民亦為之乃其所也又可禁/乎庶其非卿也以地來雖賤必書重地也)公羊(邾婁/無大)
　(夫此何以書重地也注惡/受叛臣邑故重而書之)穀梁(以者不以者也來奔/者不言出舉其接我)
　(者也漆閭丘不/言及小大敵也)胡氏(庶其邾大夫也春秋小國之大/夫不書其姓氏微也以其事接)
　(我則書其姓氏謹之也莒慶以大夫即魯而圖昬接/我不以禮者也邾庶其以地叛其君而來奔接我不)
　(以義者也以欲敗禮則身必危以利棄義則國必亂/春秋禮義之大宗故小國之大夫接我以利欲則特)
　(書其姓氏謹之也漆一邑閭丘一邑而不言及者庶/其之私邑所受於君而食之者也此叛臣何以不書)
　(叛書名書地而竊邑叛君之罪見矣夫棄夷狄從諸/夏其慕義之心疑可與也然有據城以求援者君子)
　(猶以為不可受而況鄰國乎書來奔/而魯受叛臣納其地之罪亦見矣)陳氏(於是公猶/在晉季孫)
　(宿納/之也)
　　　(案經書三叛人此年邾庶其昭五年莒牟夷昭/三十一年黒肱左氏所謂名其人終為不義者)
　　　(是也然春秋内大惡諱鄭詹之逃來春秋猶以/不信諱公今直書不諱者何哉蓋此三叛之受)
　　　(皆我公不在國而季孫受之也季孫受之而不/諱正猶公在㑹未歸而師滅項不書取而書滅)
　　　(也觀文十八年莒僕以寶玉來奔納諸宣公而/春秋不書則知在君則諱在大夫則不諱為矣)
夏公至自晉○秋晉欒盈出奔楚左氏(欒桓子黶娶於/范宣子生懐子)
　(盈范鞅與欒盈不相能黶卒欒祁與其老州賔通㡬/亡室矣盈患之祁懼其討也愬諸宣子曰盈將為亂)
　(以范氏為死桓主而專政矣懼害於主吾不敢不言/范鞅為之徵懐子好施士多歸之宣子畏其多士也)
　(信之懐子為下卿宣子使城著而逐之秋盈出/奔楚注盈不能防閑其母以取奔亡書名罪之)
　　　(案杜氏以宣十年齊崔氏出奔稱族文八年宋/司城來奔書官十四年宋子哀來奔書字為無)
　　　(罪則凡出奔書名者皆為罪之然此例亦有不/能盡通者要之春秋正本之書故凡國君見逐)
　　　(及大夫見逐皆不書所逐之人而皆以自奔為/文者明其自有取奔之道也獨宋子哀得見㡬)
　　　(之善故書字貴之其餘恐皆非予之矣○案欒/盈以此年奔楚明年自楚適齊晉為商任沙隨)
　　　(之㑹以錮之二十三年齊助之入曲/沃齊遂伐晉其冬晉殺欒盈欒氏亡)
九月庚戌朔日有食之冬十月庚辰朔日有食之
　　　(案此八年之間而日七食禍變重矣穀疏此年/與二十四年皆頻月日食據今厯無頻食之理)
　　　(但古或有之故漢書/高祖本紀亦有頻食)
曹伯來朝左氏(曹武公來朝始見也注/即位三年始來見公)
公㑹晉侯齊侯宋公衞侯鄭伯曹伯莒子邾子于商任
　左氏(㑹于商任錮欒氏也齊侯衞侯/不敬叔向曰二君者必不免)
　　附録公羊(十有一月庚子孔子生注時嵗在己夘/上有十月庚辰此亦十月也穀無十一)
　　(月/字)
　　　(案何休以此年為己夘杜氏以為己酉已不合/史記世家以為孔子生於襄公二十二又不合)
　　附録左氏(范宣子殺羊舌虎囚叔向樂王鮒為請/叔向不應祁奚言於公而免之不見叔)
　　(向而歸叔向亦/不告免焉而朝)
二十有二年春王正月公至自㑹○夏四月○秋七月
辛酉叔老卒○冬公㑹晉侯齊侯宋公衞侯鄭伯曹伯
莒子邾子薛伯把伯小邾子于沙隨左氏(欒盈自楚適/齊晏平仲言)
　(於齊侯曰商任之㑹受命於晉今納欒氏將安用之/小所以事大信也弗聴退告陳文子曰君人執信臣)
　(人執共忠信篤敬上下同之天之道也君自棄也弗/能久矣冬㑹于沙隨復錮欒氏也欒盈猶在齊晏子)
　(曰禍將作矣齊將/伐晉不可以不懼)胡氏(古者大夫去國君不掃其社/稷不繫纍其子弟不收其田)
　(邑使人導之出疆又先之於其所往勅五典厚人倫/也今晉不念欒氏世勲而逐盈又將摶執之而命諸)
　(侯無得納焉則亦過也楚逐申公巫臣子反請以重/幣錮之楚子曰止彼若能利國家雖重幣晉將可乎)
　(若無益於晉晉將棄之何勞錮/焉其賢於商任沙隨之謀逺矣)
公至自㑹○楚殺其大夫公子追舒左氏(楚觀起有寵/於令尹子南)
　(未益禄而有馬數十乗楚人患之王將討焉子南之/子棄疾為王御士王每見之必泣棄疾曰君三泣臣)
　(矣敢問誰之罪也王曰令尹之不能爾所知也國將/討焉爾其居乎對曰父戮子居君焉用之洩命重刑)
　(臣亦不為王遂殺子南於朝轘觀起於四竟三日棄/疾請尸王許之既葬其徒曰行乎曰吾與殺吾父行)
　(將焉入曰然則臣王乎曰棄父事讐吾/弗忍也遂縊而死使薳子馮為令尹)張氏(劉氏曰/追舒之)
　(為人臣也足以殺其身矣然而楚子與人之子謀其/父其刑已甚不可以行乎天下故稱國以殺􁎝累上)
　(也/)
　　附録左氏(晉人徵朝于鄭鄭人使少正公孫僑對/曰在晉先君悼公九年我寡君於是即)
　　(位即位八月而我先大夫子駟從寡君以朝於執/事執事不禮於寡君寡君懼因是行也我二年六)
　　(月朝于楚晉是以有戲之役楚人猶競而申禮於/敝邑欲從執事而懼為大尤曰晉其謂我不共有)
　　(禮是以不敢攜貳於楚我四年三月先大夫子蟜/又從寡君以觀釁於楚晉於是乎有蕭魚之役謂)
　　(我敝邑邇在晉國譬諸草木吾臭味也而何敢差/池楚亦不競寡君盡其土實重之以宗器以受齊)
　　(盟遂帥羣臣隨于執事以㑹嵗終貳於楚者子侯/石盂歸而討之溴梁之明年子蟜老矣公孫夏從)
　　(寡君以朝于君見於甞酎與執燔焉間二年聞君/將靖東夏四月又朝以聽事期不朝之間無嵗不)
　　(聘無役不從以大國政令之無常國家罷病不虞/荐至無日不惕豈敢忘職大國若安定之其朝夕)
　　(在庭何辱命焉若不恤其患而以為口實其無乃/不堪任命而翦為仇讐敝邑是懼其敢忘君命委)
　　(諸執事執事/實重圖之)
二十有三年春王二月癸酉朔日有食之○三月己巳
把伯匄卒左氏(把孝公卒晉悼夫人喪之平公/不徹樂非禮也禮為鄰國闕)
夏邾畀我來奔左氏(注畀我是庶其之黨同有/竊邑叛君之罪來奔故書)張氏(孫/氏)
　(曰來奔惡内也鄉納/叛邑今受叛人也)
　　　(案公羊以此為治近升/平故小國有大夫矣)
葬把孝公○陳殺其大夫慶虎及慶寅陳侯之弟黄自
楚歸于陳左氏(陳侯如楚公子黄愬二慶於楚楚人召/之使慶樂往殺之慶氏以陳叛夏屈建)
　(從陳侯圍陳陳人城役人相命各殺/其長遂殺慶虎慶寅楚人納公子黄)穀梁(稱國以殺/罪累上也)
　(及慶寅/寅累也)胡氏(人君擅一國之利勢使權臣暴蔑其身/而不能逺欲去其親而不能保譖愬之)
　(於大國而不能辨至因夷狄之力然後能克則非君/人之道也故二慶之死稱國以殺公子黄之出特以)
　(弟書者譏歸陳侯也凡/此皆春秋端本之意)
晉欒盈復入于晉入于曲沃左氏(晉將嫁女于吳齊侯/使析歸父媵之以藩)
　(載欒盈及其士納諸曲沃欒盈夜見胥午而告之對/曰不可天之所廢誰能興之子必不免吾非愛死也)
　(知不集也盈曰雖然因子而死吾無悔矣我實不天/子無咎焉許諾伏之而觴曲沃人樂作午言曰今也)
　(得欒孺子何如對曰得主而為之死猶不死也皆歎/有泣者爵行又言皆曰得主何貳之有盈出徧拜之)
　(四月欒盈帥曲沃之甲因魏獻子以晝入絳趙氏以/原屏之難怨欒氏韓趙方睦中行氏以伐秦之役怨)
　(欒氏而固與范氏和親唯魏氏及七輿大大與之樂/王鮒侍坐於范宣子或告曰欒氏至矣宣子懼桓子)
　(曰奉君以走固宫必無害也且欒氏多怨子為政欒/氏自外子在位其利多矣既有利權又執民柄將何)
　(懼焉欒氏所得其唯魏氏乎而可强取也范鞅逆魏/舒則成列既乗將逆欒氏矣趨進曰欒氏帥賊以入)
　(鞅之父與二三子在君所矣使鞅逆吾子鞅請驂乗/持帶遂超乗右撫劒左援帶命驅之出僕請鞅曰之)
　(公宣子逆諸階執其手賂之以曲沃初斐豹𨽻也著/於丹書欒氏之力臣曰督戎斐豹殺之欒氏乗公門)
　(宣子謂鞅曰矢及君屋死之鞅用劒以帥卒欒氏退/攝車從之遇欒樂曰樂免之死將訟女於天樂射之)
　(不中又注則乗槐本而覆或以㦸鉤之㫁肘而死/欒魴傷欒盈奔曲沃晉人圍之注以惡入曰復入)胡
　氏(欒氏晉之世臣故盈雖出奔猶繫於晉復入者甚/逆之詞為其既絶而復入也曲沃者所食之邑也)
　(當是時權寵之臣各以利誘其下使為之用至於殺/身而不避莫知有君臣之分者也故聞語欒孺子者)
　(則或泣或歎以為得主而為之死猶不死也盈從之/遂入絳乗公門若非天棄欒氏又有范鞅之謀晉亦)
　(殆矣原其失在於錮之甚急無所容於天地之間是/以至此極春秋備書之以見人而不仁疾之已甚亂)
　(也其為後世鑑豈/不深切著明也哉)
秋齊侯伐衞遂伐晉左氏(秋齊侯伐衞自衞將遂伐晉/晏平仲曰君恃勇力以伐盟)
　(主若不濟國之福也不徳而有功憂必及君崔杼諌/曰不可臣聞之小國間大國之敗而毁焉必受其咎)
　(君其圖之弗聽陳文子見崔武子曰將如君何武子/曰吾言於君君弗聽也以為盟主而利其難羣臣若)
　(急君於何有子姑止之文子退告其人曰崔子將死/乎謂君甚而又過之齊侯遂伐晉取朝歌為二隊入)
　(孟門登大行張武軍於熒庭戍郫邵封少水以報平/隂之役乃還趙勝帥東陽之師以追之獲晏氂注兩)
　(事故/言遂)陳氏(此其書遂何齊始伐盟主也自袁婁以來/齊世從晉於是始叛則晉伯之衰而諸侯)
　(貳矣晉之衰/諸夏之憂也)
　　　(案伐衞遂伐晉志不在衞也兵事書遂見僖四/年疏又曰遂者因上事生下事之詞是兩事故)
　　　(曰遂恐施於/此條不合)
八月叔孫豹帥師救晉次于雍榆(雍榆晉地/公穀作渝)左氏(注豹/救晉)
　(待命于雍/榆故書次)公羊(曷為先言救而後/言次先通君命也)穀梁(言救後次非/救也注惡其)
　(不遂君命而専止次故先通君/命而後言次尊君抑臣之義)陳氏(以區區之魯何/救於晉書救晉)
　(天下益多故矣是故自/救盟主他救皆不書)張氏(劉氏曰晉有欒盈之難/重以齊侯之伐魯命豹)
　(帥師救之斯義事也豹反怠棄君命不恤/同姓之憂次于雍榆卒不克救豹􁎝明矣)
　　　(案此條胡氏就以入聶北于匡之例雖大義皆/譏其不勇於為義然次而救救而次書亦當微)
　　　(有分别詳見僖元年穀注又引鄭嗣説曰春秋/隨其本意而書齊桓救邢本欲止聶北遥為之)
　　　(援豹本受君命救晉中道不能其實/言次則並是非救但各隨其本意耳)
己夘仲孫速卒冬十月乙亥臧孫紇出奔邾左氏(季武/子無)
　(適子公彌長而愛悼子欲立之訪於申豐申豐退訪/於臧紇紇曰飲我酒吾為子立之季氏飲大夫酒臧)
　(紇為客既獻臧孫命北面重席新樽絜之召悼子降/逆之大夫皆起及旅而召公鉏公彌使與之齒季孫)
　(失色季氏以公鉏為馬正孟孫惡臧孫季孫愛之孟/莊子疾孟氏之御騶豐㸃謂公鉏曰苟立羯請讎臧)
　(氏公鉏謂季孫曰孺子秩固其所也夘孟若羯立秩/弟則季氏信有力於臧氏矣弗應己    孫卒公鉏)
　(奉羯立于戸側季孫至曰孺子秩長公鉏曰何長之/有惟其才也遂立羯秩奔邾臧孫入哭甚哀多涕出)
　(其御曰孟孫之惡子也而哀如是季孫若死其若之/何臧孫曰季孫之愛我疾疢也孟孫之惡我藥石也)
　(美疢不如惡石夫石猶生我疢之美其毒滋多孟孫/死吾亡無日矣孟氏閉門告於季孫曰臧氏將為亂)
　(不使我葬季孫不信臧孫聞之戒冬十月孟氏將辟/藉除於臧氏臧孫使正夫助之甲從已而視之孟氏)
　(又告季孫季孫怒命攻臧氏乙亥臧紇斬鹿門之關/以出奔邾自邾如防使來告曰紇非能害也知不足)
　(也非敢私請苟守先祀無廢二勲敢不辟邑乃立臧/為臧紇致防而奔齊將盟臧氏季孫召外史掌惡臣)
　(而問盟首焉對曰盟東門氏也曰毋或如東門遂不/聽公命殺適立庶盟叔孫氏也曰毋或如叔孫僑如)
　(欲廢國常蕩覆公室孟椒曰盍以其犯門斬關乃盟/臧氏曰毋或如臧孫紇干國之紀犯門斬關臧孫聞)
　(之曰國有人焉誰居其孟椒乎仲尼曰有臧武仲之/知而不容於魯國抑有由也作不順而施不恕也)
　穀梁(其日正臧孫紇之出也蘧伯玉/曰不以道事其君者其出乎)
晉人殺欒盈左氏(晉人克欒盈于曲沃盡殺/欒氏之族黨欒魴出奔宋)公羊(不言/殺其)
　(大夫非其/大夫也)穀梁(惡之弗有也注不/有之以為大夫也)
　　　(案稱人而不書大夫與鄭良霄例同討亂之/詞也左氏曰不言大夫言自外也此説非)
齊侯襲莒左氏(齊侯還自晉不入遂襲莒門于且于傷/股而退明日將復戰期于壽舒把殖華)
　(還載甲夜入且于之隧宿於莒郊明日先遇莒子於/蒲侯氏莒子重賂之使無死華周對曰貪貨棄命亦)
　(君所惡也莒子親鼓之從/而伐之獲杞梁莒人行成)張氏(孫氏曰以强攻弱而/又掩其不備焉書曰)
　(齊侯襲莒蓋侵伐之/中而􁎝之尤者也)
　　　(案春秋用兵之中惟齊之叛晉也一書伐曹/入其郛一書襲莒皆一經之特筆深惡之也)
二十有四年春叔孫豹如晉左氏(注賀克/欒氏)仲孫羯帥師
侵齊左氏(孟孝伯侵/齊晉故也)夏楚子伐吳左氏(楚子為舟師以/伐吳不為軍政)
　(無功/而還)
秋七月甲子朔日有食之既張氏(許氏曰春秋三書日/食既桓三年以周桓)
　(敗宣八年以楚莊興至是而/中國諸侯皆受命于楚矣)
　　　(案頻月食者惟襄二十一年九月十月及此年/七月八月二條左疏曰漢書載劉歆三統之術)
　　　(以為五月二十三分月之二十乃為一交以為/交在望前朔則日食望則月食交在望後望則)
　　　(月食後月朔則日食交正在朔則日食既前後/望不食交正在望則月食既前後朔不食而二)
　　　(十一年九月十月頻月日食此年七月八月頻/月日食凡交前十五度交後十五度並是食竟)
　　　(去交逺則日食漸少去交近則日食漸多正當/交則日食既若前月在交初一度日食則至後)
　　　(月之朔日猶在交之末度未出食竟月行天既/匝來及於日或可更食若前月日在交初二度)
　　　(以後則後月復食無理今七月日食既而八月/又食初推步之術必無此理劉炫云漢末以來)
　　　(八百餘載考其注疏莫不皆爾都無頻月日食/之事蓋多厯世代或𫝊寫失其本真先儒因循)
　　　(莫敢改易也又漢五行志曰董仲舒以為/比食又既象陽將絶夷狄主上國之象也)
齊崔杼帥師伐莒左氏(齊侯既伐晉而懼將欲見楚子/楚子使薳啓彊如齊聘且請期)
　(齊社蒐軍實使客觀之陳文子曰齊將有冦吾聞之/兵不戢必取其族秋齊侯聞將有晉師使陳無宇從)
　(薳啓彊如楚辭且乞師崔杼/帥師送之遂伐莒侵介根)
大水公羊(注興師民/怨之所生)張氏(許氏曰夷儀之㑹以水不克/伐齊則知水之所被廣矣非)
　(特魯之/災也)
八月癸巳朔日有食之○公㑹晉侯宋公衞侯鄭伯曹
伯莒子邾子滕子薛伯把伯小邾子于夷儀(夷儀公/作陳儀)左
　氏(㑹于夷儀將以/伐齊水不克)
冬楚子蔡侯陳侯許男伐鄭左氏(楚子伐鄭以救齊門/于東門次于棘澤諸)
　(侯還救鄭楚子自棘澤還/使薳啓彊帥師送陳無宇)張氏(許氏曰夷儀之師不/能正齊之亂而徒致)
　(棘澤之役以為鄭難/則其救不足言矣)
　　　(案蕭魚之後楚兵再至鄭而/無功則以悼公之餘澤也)
公至自㑹○陳鍼宜咎出奔楚左氏(陳人復討慶氏之/黨鍼宜咎出奔楚)
　張氏(許氏曰鍼宜咎之事無聞焉爾而以慶氏黨逐/則其人亦可知矣易曰比之匪人不亦傷乎)
叔孫豹如京師左氏(齊人城郟穆叔如周聘且賀城王/嘉其有禮也賜之大路疏郟王城)
　(也周語云靈王二十二年榖洛鬬毁王宫/壞其城齊叛晉欲求媚天子故為王城之)張氏(許氏/曰自)
　(宣九年仲孫蔑如京師其後五十/餘年乃始有叔孫豹以罕書也)
　　　(案魯之聘王止此此後止/書叔鞅之㑹葬而已也)
大饑公羊(注有死傷曰大/饑無死傷曰饑)穀梁(五穀不升為大饑一榖/不升謂之嗛二榖不升)
　(謂之饑三榖不升謂之饉四榖不升謂之康五榖不/升謂之大侵大侵之禮君食不兼味臺榭不塗弛侯)
　(廷道不除百官布而不制鬼/神禱而不祀此大侵之禮也)胡氏(是年秋有隂沴之/災而冬大饑蓋所)
　(以脤業之者有不備/矣故書之以為後戒)
　　　(案經書饑三惟/此年為大饑)
　　附録左氏(晉范宣子問穆叔曰古人有言死而不/朽昔匄之祖自虞以上為陶唐氏在夏)
　　(為御龍氏在商為豕韋氏在周為唐杜氏晉主夏/盟為范氏其是之謂乎穆叔曰此之謂世祿非不)
　　(朽也魯有先大夫曰臧文仲既没其言立其是之/謂乎豹聞之大上有立徳其次有立功其次有立)
　　(言雖久不廢此之謂不朽若夫保姓受氏以守宗/祊世不絶祀無國無之祿之大者不可謂不朽)
　　左氏(范宣子為政諸侯之幣重鄭人病之二月鄭/伯如晉子産寓書於宣子曰子為晉國四鄰)
　　(諸侯不聞令徳而聞重幣僑也惑之僑聞君子長/國家者非無賄之患而無令名之難夫諸侯之賄)
　　(聚於公室則諸侯貳若吾子賴之則晉國貳諸侯/貳則晉國壊晉國貳則子之家壊何没没也夫令)
　　(名徳之輿也徳國家之基也有基無壊毋寧使人/謂子子實生我而謂子浚我以生乎象有齒以焚)
　　(其身賄也宣子説乃輕幣是行也/鄭伯朝晉為重幣故且請伐陳也)
二十有五年春齊崔杼帥師伐我北鄙左氏(以報孝伯/之師也公)
　(患之使告于晉孟公綽曰崔子將有大志不在病我/必速歸何患焉其來也不宼使民不嚴異於他日齊)
　(師徒/歸)
夏五月乙亥齊崔杼弑其君光(莊/公)左氏(齊棠公之妻東/郭偃之姊也棠)
　(公死崔子取之莊公通焉驟如崔氏以崔子之冠賜/人崔子因是又以其間伐晉也曰晉必將報欲弑公)
　(以説于晉而不獲間公鞭侍人賈舉而又近之乃為/崔子間公崔子稱疾不視事公問崔子遂從姜氏姜)
　(入于室與崔子自側戸出公拊楹而歌侍人賈舉止/衆從者而入閉門甲興公登臺而請弗許請盟弗許)
　(請自刃於廟弗許皆曰君之臣杼疾病不能聽命近/於公宫陪臣干掫有淫者不知二命公踰牆又射之)
　(中股反隊遂弑之賈舉州綽邴師公孫敖封具鐸父/襄伊僂堙祝佗父申蒯及其宰皆死崔氏殺鬷蔑于)
　(平隂晏子立于崔氏之門外其人曰死乎曰獨吾君/也乎哉曰行乎曰吾罪也乎哉曰歸乎曰君死安歸)
　(君民者豈以陵民社稷是主臣君者豈為其口實社/稷是養故君為社稷死則死之為社稷亡則亡之若)
　(為已死而為已亡非其私暱誰敢任之門啓而入枕/尸股而哭興三踊而出人謂崔子必殺之崔子曰民)
　(之望也舍之得民盧蒲癸奔晉王何奔莒崔抒立景/公而相之慶封為左相盟國人於大宫曰所不與崔)
　(慶者晏子仰天嘆曰嬰所不唯忠於君利社稷者是/與有如上帝乃歃大史書曰崔杼弑其君崔子殺之)
　(其弟嗣書而死者二人其弟又書乃舍之南史氏聞/大史盡死執簡以往聞既書矣乃還崔杼側莊公于)
　(北郭注賈舉與侍人賈是二人景/公靈公之子母魯叔孫宣伯女)胡氏(齊莊見弑賈/舉州綽等十)
　(人皆死之而不得以死節稱何也所謂死節者以義/事君責難陳善有所從違而不苟者是也雖在屬車)
　(後乗必不肯同入崔氏之宫矣若此十人者獨以勇/力聞皆逢君之惡從君於亂死非其所比諸匹夫匹)
　(婦自經於溝瀆而莫之知者猶不逮也/雖殺身不償責安得以死節許之哉)
　　　(案宋萬魯慶父皆奔而后得誅之春秋皆不書/殺不書葬以為佚賊也鄭人斵公子歸生之棺)
　　　(而葬靈公齊人暴崔杼之尸而葬莊公不得與/於討賊書葬之例者因其自死自敗而誅之非)
　　　(誠於討賊也故春秋均之佚賊之法不使臣子/之盜名也崔氏敗在二十七年慶氏敗在二十)
　　　(八/年)
公㑹晉侯宋公衞侯鄭伯曹伯莒子邾子滕子薛伯把
伯小邾子于夷儀左氏(晉侯濟自泮㑹于夷儀伐齊以/報朝歌之役齊人以莊公説使)
　(隰鉏請成慶封如師男女以班賂晉侯以宗器樂器/自六正五吏三十帥三軍之大夫百官之正長師旅)
　(及處守者皆有賂晉侯許之使叔向告于諸侯公使/子服惠伯對曰君舍有罪以靖小國君之惠也寡君)
　(聞命/矣)胡氏(夫晉本為報朝歌之役來討及㑹夷儀既/聞崔杼之弑則宜下令三軍建而復斾聲)
　(於齊人問莊公之故執崔杼以戮之謀於齊衆置君/以定其國示天討之義則方伯連帥之職脩矣今乃)
　(知賊不討而受其賂則是與之同/情也故春秋治之如下文所貶云)
　　　(案杜氏以為晉初伐齊未知莊公已死齊人以/説方始知之齊既有喪師自當退故雖受賂不)
　　　(以為譏此説大謬/宜劉炫之規之也)
六月壬子鄭公孫舍之帥師入陳左氏(前年陳侯㑹楚/子伐鄭當陳隧)
　(者井堙木刋鄭人怨之六月鄭子展子産帥車七百/乗伐陳宵突陳城遂入之陳侯扶其大子偃師奔墓)
　(子展命師無入公宫與子産親御諸門陳侯使司馬/桓子賂以宗器陳侯免擁社使其衆男女别而纍以)
　(待於朝子展執縶而見再拜稽首承飲而進獻子美/入數俘而出祝祓社司徒致民司馬致節司空致地)
　(乃還注子美/即子産也)
　　附録左氏(鄭子産獻捷于晉戎服將事晉人問陳/之罪對曰昔虞閼父為周陶正以服事)
　　(我先王我先王賴其利器用與其神明之後也庸/以元女大姬配胡公而封諸陳以備三恪則我周)
　　(之自出至于今是賴桓公之亂蔡人欲立其出我/先君莊公奉五父而立之蔡人殺之我又與蔡人)
　　(奉戴厲公至於莊宣皆我之自立夏氏之亂成公/播蕩又我之自入君所知也今陳忘周之大徳蔑)
　　(我大惠棄我姻親介恃楚衆以馮陵我敝邑不可/億逞我是以有往年之告未獲成命則有我東門)
　　(之役當陳隧者井堙木刋敝邑大懼不競而恥大/姬天誘其衷啓敝邑心陳知其罪授手于我用敢)
　　(獻功晉人曰何故侵小對曰先王之命惟罪所在/各致其辟且夫天子之地一圻列國一同自是以)
　　(衰今大國多數圻矣若無侵小何以至焉晉人曰/何故戎服對曰我先君武莊為平桓卿士城濮之)
　　(役文公布命曰各復舊職命我文公戎服輔王以/授楚捷不敢廢王命故也士莊伯不能詰趙文子)
　　(曰其詞順犯順不祥乃受之仲尼曰晉/為伯鄭入陳非文辭不為功慎辭哉)
　　　(案正義郊特牲曰天子存二代之後尊賢不過/二代鄭𤣥以此謂把宋為二王之後薊祝陳為)
　　　(三恪杜氏以夏殷之後為二王後又封陳并二/王後為三恪二代之後則各自行其正朔用其)
　　　(禮樂王者尊之深也舜在二代之前其禮轉隆/恪敬也封其後示敬而已故曰恪雖通二代為)
　　　(三其二代不稱恪唯陳為恪耳○又案子展子/産之入陳與子國子耳之侵蔡一也而二子之)
　　　(心不同故舍之得稱名而子國稱人據左/氏所載則此書入亦近於末減之詞矣)
秋八月己巳諸侯同盟于重丘(己巳七月十三/日重丘齊地)左氏(同/盟)
　(于重丘齊成故也注伐齊而稱同盟以明齊亦/同盟諸侯者夷儀之諸侯前序後總省文也)胡氏
　(崔杼既弑其君矣晉侯受賂而/許之成故盟于重丘特書曰同)張氏(即其所同之實/而觀之晉侯之)
　(罪亦一齊也故曰一/美一惡無嫌於同)
　　　(案此書同盟正所謂同心為惡惡必成者也書/諸侯者間有事與祝柯同○又案公羊注曰㑹)
　　　(盟再出不舉重者起諸侯欲誅崔杼與平丘欲/討棄疾同故詳録之非也此正以不能誅崔杼)
　　　(故詳録以起之也○案祁午數趙武之政再合/諸侯三合大夫始此今年夷儀明年澶淵再合)
　　　(諸侯也二十七年宋三十年/澶淵昭元年虢三合大夫也)
公至自㑹○衞侯入于夷儀(夷儀本邢地衞/滅邢而有之)左氏(晉侯/使魏)
　(舒宛没逆衞侯使衞與之夷儀崔子止其帑/以求五鹿注晉愍衞衎失國使衞分之一邑)胡氏(鄭/伯)
　(突入于櫟衞侯入于夷儀其入則一或名或不名者/鄭伯奪正以立而國人君之諸侯助之不知其義不)
　(可以有國也故特書其名著王法以絶之衞侯滅其/冢卿失國出奔固不為無罪矣然有世叔儀以守有)
　(母弟鱄以出或撫其内或營其外有歸道焉則其義/猶未絶也故止書其爵而不名及甯喜弑剽復歸于)
　(衞然後書名此聖人俟其/改過遷善不輕絶人之意)陳氏(不名者伯/逆之也)
　　　(案衛侯入夷儀此猶突入櫟公在/鄆爾公羊以為諼君以殺者非也)
楚屈建帥師滅舒鳩左氏(二十四年吳人為舟師之役/故召舒鳩人舒鳩人叛楚楚)
　(使沈尹壽與師祁犂讓之舒鳩子敬逆二子而告無/之且請受盟至是卒叛令尹子木伐之及離城吳人)
　(救之大敗遂圍舒/鳩八月楚滅舒鳩)
　　　(案楚滅書大夫始此自是滅國晉/荀吳蔡公孫姓鄭游速皆不書人)
冬鄭公孫夏帥師伐陳(夏公/作囆)左氏(冬十月鄭子展相鄭/伯如晉拜陳之功子)
　(西復伐陳/陳及鄭平)
十有二月吳子遏伐楚門于巢卒(遏諸樊也公/榖並作謁)左氏(吳/子)
　(諸樊伐楚以報舟師之役門于巢巢牛臣曰吳王勇/而輕若啓之將親門我獲射之必殪是君也死疆其)
　(少安從之吳子門焉牛/臣隠於短牆以射之卒)公羊(注使若吳為自死/文所以强守禦也)穀梁
　(諸侯不生名取卒之名加之伐楚之上者見以伐楚/卒也其見以伐楚卒何也古者大國過小邑小邑必)
　(飾城而請罪禮也吳子謁伐楚至巢入其門門人射/吳子有矢創反舍而卒古者雖有文事必有武備非)
　(巢之不飾城而請罪/非吳子之自輕也)陳氏(但書門于巢卒何/不以咎巢人也)
　　　(案此條胡氏全用穀梁故不/重録其陳氏説本何休亦通)
　　附録左氏(是年晉趙文子為政楚屈建為政趙文/子令薄諸侯之幣而重其禮謂魯穆叔)
　　(曰自今以往兵其少弭矣齊崔慶新得政將求善/於諸侯武也知楚令尹若敬行其禮道之以文辭)
　　(以靖諸侯兵可以弭楚蒍掩為司馬書土田度山/林量入脩賦賦車籍馬賦車兵徒兵甲楯之數既)
　　(成以授/子木)
二十有六年春王二月辛夘衞甯喜弑其君剽左氏(二/十)
　(年衞甯殖疾召其子喜曰吾得罪於君悔而無及也/名藏在諸侯之䇿曰孫林父甯殖出其君君入則掩)
　(之若能掩之則吾子也喜許諾二十五年冬衞獻公/自夷儀使與甯喜言喜許之大叔文子聞之曰烏乎)
　(甯子可謂不恤其後矣將可乎哉君子之行思其終/也思其復也詩曰夙夜匪解以事一人今甯子視君)
　(不如奕棊其何以免乎奕者舉棊不定不勝其耦而/況置君而弗定乎九世之卿族一舉而滅之可哀也)
　(哉至是獻公使子鮮為復辭敬姒强命之對曰君無/信臣懼不免敬姒曰雖然以吾故也許諾初獻公使)
　(與甯喜言喜曰必子鮮在不然必敗故公使子鮮子/鮮不獲命於敬姒以公命與甯喜言曰苟反政由甯)
　(氏祭則寡人喜告蘧伯玉伯玉遂行告右宰穀穀曰/不可獲罪於兩君天下誰畜之悼子曰吾受命於先)
　(人不可以貳穀曰我請使焉而觀之遂見公於夷儀/反曰君淹恤在外十二年矣而無憂色亦無寛言猶)
　(夫人也若不已死無日矣悼子曰子鮮在穀曰子鮮/在何益多而能亡於我何為悼子曰雖然弗可以已)
　(孫文子在戚孫嘉聘於齊孫襄居守二月庚寅甯喜/右宰穀伐孫氏不克伯國傷甯子出舍於郊伯國死)
　(孫氏夜哭國人召甯子甯子復攻孫氏克之辛夘殺/子叔及大子角書曰甯喜弑其君剽言罪之在甯氏)
　(也注子/叔即剽)胡氏(喜嘗受命於其父使納獻公以免逐君/之惡衞侯出入皆以爵稱於義未絶而)
　(剽以公孫非次而立又未有説焉則喜之罪應末減/矣亦以弑其君書何也奕者舉棊不定不勝其耦況)
　(置君乎於衎則殖也出之喜也納之於剽則殖也立/之喜也弑之是奕棊之不若也不思其終亦甚矣故)
　(聖人特正其為弑君之罪示天下後世使知慎於廢/立之際而不敢忽也霍光以大義廢昌邑立宣帝猶)
　(有言其罪者而朝廷加肅況私意耶范粲桓彞之/徒殺身不顧君子所以深取之者知春秋之㫖矣)張
　氏(許氏曰君臣之分一正而不可復/易此聖人所以定天下之經也)
衞孫林父入于戚以叛左氏(孫林父以戚如晉書曰入/于戚以叛罪孫氏也臣之)
　(祿君實有之義則進否則奉/身而退專祿以周旋戮也)胡氏(書曰入于戚以叛/者著其據土背君)
　(之罪/也)
　　　(案經書叛五叛人十一衞孫林父宋華亥向寧/華定宋弟辰仲佗石彄公子地晉趙鞅荀寅士)
　　　(吉射也陳氏曰書叛必不能討者也春秋之季/家有藏甲邑有百雉之城者矣故書叛始此)
甲午衞侯衎復歸于衞左氏(甲午衞侯入大夫逆於竟/者執其手而與之言道逆)
　(者自車揖之逆於/門者頷之而已)胡氏(衞侯出奔齊入于夷儀皆以/爵稱今既復歸而得國矣乃)
　(書其名何也人之有徳慧術智者嘗存乎疢疾衞侯/淹恤在外十有二年困於心衡於慮久矣此生於憂)
　(患之時而一旦得國失信無刑猶夫人也則是困而/弗革雖復得國猶非其國也此見春秋俟人改過之)
　(深而責人自棄之重欲/其强於為善之意也)張氏(春秋名衎與衞侯鄭殺/叔武公子瑕名之同意)
　(然甯喜以納君而見殺/則方之成公衎為甚矣)
　　　(案衎之入夷儀與突之入櫟同甯喜之弑剽而/衎復歸與傅瑕殺鄭子而突復歸同衎之殺甯)
　　　(喜與突之殺傅瑕同然甯喜之事則備書其首/末而傅瑕之事並不見經以為不告故不書者)
　　　(似然矣然魯鄭鄰國不應如是之忽略也先儒/曰厲公復國削而不書者言既入于櫟則其國)
　　　(已復矣然夷儀亦衞大都且書法既同何以辨/焉獨陳氏曰鄭伯雖在櫟嘗與諸侯㑹于垂則)
　　　(君國矣是故殺忽不書殺子亹不書殺子儀不/書以三子之不書知突之已定也以剽之書弑)
　　　(知衎之猶未定也是故衎再見而后名之鄭伯/突入于櫟不曰鄭伯突復歸于鄭此其書復歸)
　　　(何弑剽而後得國也此説/雖亦未甚合姑備一説)
夏晉侯使荀吳來聘左氏(晉人為孫氏故召諸侯將以/討衞也中行穆子來聘召公)
　(也/)
公㑹晉人鄭良霄宋人曹人于澶淵左氏(衞人侵戚東/鄙孫氏愬于)
　(晉晉戍茅氏殖綽伐茅氏殺晉戍三百人孫蒯追之/獲殖綽復愬于晉六月公㑹晉趙武宋向戌鄭良霄)
　(曹人于澶淵以討衞疆戚田取衞西鄙懿氏六十以/與孫氏趙武不書尊公也向戌不書後也鄭先宋不)
　(失所也注卿㑹公侯皆應貶但向戌又有後期之責/故書良霄以駮之書良霄所以責向戌非是舍霄罪)
　(也若良霄與晉宋皆貶稱人則嫌向戌直以㑹公被/貶其後期之責不見故書良霄名退宋班明向戌有)
　(二罪/也)胡氏(趙武貶稱人助孫氏也鄭良霄獨不貶者/案左氏鄭伯為衞侯故如晉則知其不助)
　(孫氏/矣)
　　　(案此㑹左氏晉宋書人之説啖子不取而以為/末命之卿公穀皆無傳無以辨其必然胡氏説)
　　　(今本亦不載而見於/張氏所引姑從之)
秋宋公殺其世子痤左氏(初宋芮司徒生女棄諸隄下/共姬之妾取以入名之曰棄)
　(長而美平公入夕視之尤姬納諸御嬖生佐惡而婉/大子痤美而很合左師畏而惡之寺人惠牆伊戾為)
　(大子内師而無寵楚客聘於晉過宋大子知之請野/享之公使往伊戾請從之公曰夫不惡女乎對曰小)
　(人之事君子也惡之不敢逺好之不敢近敬以待命/敢有貳心乎遣之至則欿用牲加書徵之而騁告公)
　(曰大子將為亂既與楚客盟矣公曰為我子又何求/對曰欲速公使視之則信有焉問諸夫人與左師則)
　(皆曰固聞之公囚大子大子曰惟佐也能免我召而/使請曰日中不來吾知死矣左師聞之聒而與之語)
　(過期乃縊而死佐為大子公/徐聞其無罪也乃亨伊戾)胡氏(殺世子母弟直稱/君者甚之也夫賊)
　(世子者寺人也而罪宋公何哉譖言之得行也必有/嬖妾配嫡以惑其心又有小人欲結内援者以為之)
　(助然後愛惡一移父子夫婦之間不能相保者衆矣/尸此者其誰乎晉獻之殺申生宋公之殺痤直稱君)
　(者春秋正/其本之意)
晉人執衞甯喜左氏(澶淵之㑹衞侯㑹之晉人執甯喜/北宫遺使女齊以先歸衞侯如晉)
　(晉人執而囚之士弱氏秋齊侯鄭伯為衞侯故如晉/晉侯兼享之國子使晏平仲私於叔向曰晉君宣其)
　(明徳於諸侯恤其患而補其闕正其違而治其煩所/以為盟主也今為臣執君若之何晉侯言衞侯之罪)
　(使叔向告二君子展賦將仲子兮晉侯乃許歸衛侯/冬衞人歸衞姬于晉乃釋衞侯君子是以知平公之)
　(失政也注將仲子詩義取衆言可畏/雖為殺晉戌然人終以為為孫氏)公羊(此執有罪/何以不得)
　(為伯討不以/其罪執之也)
八月壬午許男甯卒于楚冬楚子蔡侯陳侯伐鄭葬許
靈公左氏(許靈公如楚請伐鄭曰師不興孤不歸矣八/月卒于楚楚子曰不伐鄭何以求諸侯冬楚)
　(子伐鄭鄭人將禦之子産曰晉楚將平諸侯將和楚/王是故昧於一來不如使逞而歸乃易成也夫小人)
　(之性釁於勇嗇於禍以足其性而求名焉者非國之/利也若何從之子展説不禦冦十二月入南里墮其)
　(城門于師之梁涉于汜/而歸而後葬許靈公)
　　　(案蕭魚之後楚兵/三至鄭而無功矣)
　　附録左氏(秦晉為成秦伯之弟鍼如晉脩成叔向/命召行人子員曰秦晉不和久矣今日)
　　(之事幸而集/晉國賴之)左氏(鄭伯賞入陳之功賜子展三命/之服先八邑子産再命之服先)
　　(六邑子/産辭邑)左氏(楚子秦人侵吳遂侵鄭至于城麇楚/穿封戍囚鄭皇頡公子圍與之爭之)
　　(正於伯州犂伯州犂上其手曰夫子為王子圍寡/君之貴介弟也下其手曰此子為穿封戌方城外)
　　(之縣尹也誰獲子/囚曰頡遇王子弱)左氏(楚伍舉娶於王子牟子牟/為申公而亡伍舉奔鄭將)
　　(遂奔晉蔡聲子將如晉遇之於鄭郊班荆相與食/而言復故聲子曰子行也吾必復子及宋向戌將)
　　(平晉楚聲子通使於晉還如楚令尹子木與之語/問晉故焉且曰晉大夫與楚孰賢對曰晉卿不如)
　　(楚其大夫則賢皆卿材也如杞梓皮革自楚往也/雖楚有材晉實用之子木曰夫獨無族姻乎曰雖)
　　(有而用楚材實多歸生聞之善為國者賞不僭而/刑不濫今楚多淫刑其大夫多逃死於四方而為)
　　(之謀主以害楚國不可救療所謂不能也子儀之/亂析公奔晉晉人寘諸戎車之殿繞角之役晉將)
　　(遁矣析公曰楚師輕窕易震蕩也若多鼓鈞聲以/夜軍之楚師必遁晉人從之楚師宵潰晉遂侵蔡)
　　(襲沈獲其君敗申息之師獲申麗而還鄭於是不/敢南面楚失華夏則析公之為也雍子之父兄譖)
　　(雍子雍子奔晉晉人與之鄐彭城之役晉楚遇於/靡角之谷晉將遁矣雍子發命於軍曰歸老幼反)
　　(孤疾二人役歸一人簡兵蒐乗秣馬蓐食師陳焚/次明日將戰楚師宵潰晉降彭城而歸諸宋以魚)
　　(石歸楚失東夷子辛死之則雍子之為也子反與/子靈爭夏姬子靈奔晉晉人與之邢扞禦北狄通)
　　(吳於晉教吳叛楚吳於是伐巢取駕克棘入州來/楚罷於奔命至今為患則子靈之為也若敖之亂)
　　(伯賁之子賁皇奔晉晉人與之苗鄢陵之役楚晨/壓晉軍而陳晉將遁矣苗賁皇曰楚之良在其中)
　　(軍王族而已若塞井夷竈成陳以當之欒范易行/以誘之中行二郤必克二穆吾乃四萃於王族必)
　　(大敗之晉人從之楚師大敗王夷師熸子反死之/鄭叛吳興楚失諸侯則苗賁皇之為也子木曰是)
　　(皆然矣聲子曰今又有甚於此椒舉娶於申公子/牟子牟得戾而亡君大夫謂椒舉女實遣之懼而)
　　(奔鄭今在晉矣晉人將與之縣以比叔向彼若謀/害楚國豈不為患子木懼言諸王益其祿爵而復)
　　(之聲子使/椒鳴逆之)左氏(晉韓宣子聘于周王使請事對曰/晉士起將歸時事於宰旅無他事)
　　(矣王聞之曰韓氏其昌/阜于晉乎辭不失舊)左氏(齊烏餘以廩丘奔晉/襲衞羊角取我高魚)
　　(趙文子言於晉侯曰晉為盟主諸侯或相侵也則/討而使歸其地今烏餘之邑皆討類也請歸之遂)
　　(執烏餘皆取其邑而歸/諸侯諸侯是以睦於晉)
二十有七年春齊侯使慶封來聘左氏(慶封來聘其車/美叔孫曰美服)
　(不稱必以惡終注景/公即位通嗣君也)
　　　(案齊聘魯/五止於此)
夏叔孫豹㑹晉趙武楚屈建蔡公孫歸生衞石惡陳孔
奐鄭良霄許人曹人于宋左氏(宋向戌善於趙文子又/善於令尹子木欲弭諸)
　(侯之兵以為名如晉告趙孟趙孟謀於諸大夫韓宣/子曰兵民之殘也財用之蠧小國之大菑也將或弭)
　(之雖曰不可必將許之弗許楚將許之以召諸侯則/我失為盟主矣晉人許之如楚楚亦許之如齊齊人)
　(難之陳文子曰晉楚許之我焉得已且人曰弭兵而/我弗許則固攜吾民矣將焉用之齊人許之告於秦)
　(秦亦許皆告於小國為㑹于宋五月甲辰晉趙武至/於宋丙午鄭良霄至戊申叔孫豹齊慶封陳須無衞)
　(石惡至丙辰邾悼公至壬戌楚公子黒肱先至成言/於晉丁夘宋向戌如陳從子木成言於楚戊辰滕成)
　(公至子木謂向戌請晉楚之從交相見也向戌復於/趙孟趙孟曰晉楚齊秦匹也晉之不能於齊猶楚之)
　(不能於秦也楚君若能使秦君辱於敝邑寡君敢不/固請於齊左師復言於子木子木使馹謁諸王王曰)
　(釋齊秦他國請相見也秋七月戊寅左師至是夜也/趙孟及子晳盟以齊言庚辰子木至自陳陳孔奐蔡)
　(公孫歸生至曹許之大夫皆至以藩為軍晉楚各處/其偏注齊秦不交相見邾滕為私屬皆不與盟宋為)
　(主人地於宋故經惟序九國/孔奐非上卿故在石惡下)陳氏(晉楚初同主夏盟/也晉楚嘗盟矣㑹)
　(于瑣澤之嵗宋華元克合晉楚之成不書猶曰特相/盟也兩君之好而非天下之大變也以諸侯分為晉)
　(楚之從而交相見也於是始則是南北二伯也天下/之大變也於溴梁而無君臣之分於宋而無夷夏之)
　(辨昭定哀之春秋將/以終於吳越焉爾矣)
衞殺其大夫甯喜左氏(衞甯喜專公患之公孫免餘請/殺之公曰微甯子不及此對曰)
　(臣殺之君勿與知夏免餘攻甯氏殺甯喜及右宰/穀尸諸朝公與免餘邑六十受其半以為少師)胡
　氏(甯喜既坐弑君之罪矣不以討賊之詞何也初衞/侯使與喜言苟反政由甯氏祭則寡人甯氏納之)
　(衞侯復國患甯喜之專也公孫免餘請殺之曰微甯/子不及此吾與之言矣對曰臣殺之君勿與知乃攻)
　(甯氏殺喜尸諸朝子鮮曰逐我者出納我者死賞罰/無章何以勸沮君失其信而國無刑不亦難乎故稱)
　(國以殺而/不去其官)
　　　(案甯喜之罪與里克一也而二君殺之皆以私/故不入討賊之例穀梁曰稱國以殺罪累上也)
　　　(又曰惡/獻公也)
衞侯之弟鱄出奔晉(鱄穀/作專)左氏(子鮮曰逐我者出納我/者死君失其信而國無)
　(刑不亦難乎且鱄實使之遂出奔晉公使止之不可/及河又使止之止使者而盟於河託於木門不鄉衞)
　(國而坐木門大夫勸之仕不可曰仕而廢其事罪也/從之昭吾所以出也將誰愬乎吾不可以立於人之)
　(朝矣終身不仕公喪之如/税服終身注書弟以罪兄)公羊(獻公謂甯喜曰子苟/納我吾請與子盟喜)
　(曰無所用盟請使公子鱄約之公使鱄鱄辭曰夫負/羈縶執鈇鑕從君東西南北則是臣僕庶孽之事也)
　(若夫約言為信則非臣僕庶孽之所敢與也獻公怒/曰黜我者非甯氏與孫氏凡在爾鱄不得已而與之)
　(約已約歸至殺甯喜鱄挈其妻子而去之將濟于河/攜其妻子而與之盟曰苟有履衞地食衞粟者昧雉)
　(彼視注昧割也/猶曰視彼割雉)穀梁(專喜之徒也專之為喜之徒何/也已雖急納其兄與人之臣謀)
　(弑其君是亦弑君者也專其曰弟何也專有是信者/君賂不入乎喜而殺喜是君不直乎喜也故出奔晉)
　(織絇邯鄲終身不言/衞專之去合乎春秋)胡氏(其稱弟罪衞侯也穀梁/子曰專之去合乎春秋)張
　氏(劉氏曰衞侯尼小忿以誅有功捐大信以疑至親/使鱄至於去國逃死者無人君之道也當此之時)
　(鱄以全身不離於惡名為智以母使其兄有誅弟之/惡為義以不翹世以自潔為忠以不仕為廉可謂重)
　(已乎是乃君/子之所貴)
　　　(案此條三傳略同胡氏事取左氏義取穀梁但/穀梁以專為喜之徒者非也何休又以鱄守小)
　　　(信而忘大義拘小介而失大忠亦非也其説詳/見於叔肸卒下楊士勛之辨矣而鄭氏以比之)
　　　(微子之去/則過美也)
秋七月辛巳豹及諸侯之大夫盟于宋左氏(辛巳將盟/于宋西門)
　(之外楚人衷甲伯夙謂趙孟曰楚氛甚惡懼難趙孟/曰吾左還入於宋若我何伯州犂曰合諸侯之師以)
　(為不信無乃不可乎夫諸侯望信於楚是以來服若/不信是棄其所以服諸侯也固請釋甲子木曰晉楚)
　(無信久矣事利而已苟得志焉焉用有信太宰退告/人曰子木將死矣趙孟患楚衷甲以告叔向叔向曰)
　(何害也匹夫一為不信猶不可單斃其死若合諸侯/之卿以為不信必不捷矣且吾因宋以守病則夫能)
　(致死與宋致死雖倍楚可也乃盟晉楚爭先晉人曰/晉固為諸侯盟主未有先晉者也楚人曰子言晉楚)
　(匹也若晉常先是楚弱也且晉楚狎主諸侯之盟也/久矣豈專在晉叔向謂趙孟曰諸侯歸晉之徳只非)
　(歸其尸盟也子務徳無爭先且諸侯盟小國固必有/尸盟者楚為晉細不亦可乎乃先楚人書先晉晉有)
　(信也季武子使謂叔孫以公命曰視邾滕既而齊人/請邾宋人請滕皆不與盟叔孫曰邾滕人之私也我)
　(列國也何故視之宋衞吾匹也/乃盟故不書其族言違命也)穀梁(溴梁之㑹諸侯/在而不曰諸侯)
　(之大夫大夫不臣也趙武恥之豹云者恭也諸侯不/在而曰諸侯之大夫大夫臣也其臣恭也晉趙武為)
　(之㑹/也)胡氏(此一地也曷為再言宋書之重詞之複其/中必有大美惡焉宋之盟合左師欲弭諸)
　(侯之兵以為名而楚屈建請晉楚之從交相見自是/中國諸侯南向而朝楚及申之㑹蠻夷之君簒弑之)
　(賊大合十有一國之衆而用齊桓召陵之禮宋左師/鄭子産皆獻禮焉宋世子佐以後至遂辭而不見伐)
　(吳滅賴無敢違者聖人至是哀人倫之滅傷中國之/衰而其事自宋之盟始也故㑹盟同地而再言宋者)
　(貶之也或者乃以宋之盟中國不出夷狄不入玉帛/之使交乎天下以尊周室為晉趙武楚屈建之力而)
　(善此盟也/其説誤矣)陳氏(書先晉何春秋不以夷狄先中國也/自宋以來晉不專主盟矣虢之盟讀)
　(舊書加于牲上而已至鄟陵則齊主諸侯至臯鼬則/魯及諸侯晉之不足以主夏盟自宋始宋之盟趙孟)
　(之偷也豹云/者蒙上文也)張氏(劉氏曰豹何以名一事而再見者/卒名也地于宋以宋為主也吕氏)
　(曰晉楚之從交相見夷/夏之分自此不復辨矣)
　　　(案此條穀梁美趙武左氏貶叔孫豹皆非書先/晉之説陳氏得之豹不氏之説劉氏陳氏得之)
　　　(大抵春秋宋虢之㑹楚先而書晉為首黄池之/㑹吳先而書晉以及皆不以夷先夏也僑如意)
　　　(如之再見皆止書名省文之常體也公羊説非/○又案楚之爭伯常始於宋而楚之分伯亦成)
　　　(於宋其爭伯也圍宋盟宋矣然僖二十七年宋/之盟無嫌於宋與春秋猶恕宋也至宣十五年)
　　　(宋楚為平已開天下南北之變矣故以貶詞書/未㡬而成十二年華元克合晉楚之成於是晉)
　　　(楚分伯之機啓於宋矣春秋諱而不書蓋有以/也至是向戌以弭兵為名驅中國之諸侯而交)
　　　(見於楚廷宋其春秋諸侯之罪人歟/春秋兩書宋為地主以首禍罪宋也)
　　附録左氏(壬午宋公兼享晉楚/之大夫趙孟為客)左氏(乙酉宋公及/諸侯之大夫)
　　(盟于蒙門之外晉荀盈如/楚涖盟楚薳罷如晉涖盟)左氏(宋左師請賞公與/之邑六十以示子)
　　(罕子罕曰凡諸侯小國晉楚所以兵威之畏而後/上下慈和安靖其國家所以存也無威則驕驕則)
　　(亂生所以亡也天生五材民並用之廢一不可誰/能去兵兵之設久矣所以威不軌而昭文徳也而)
　　(子求去之不亦誣乎以誣道/蔽諸侯罪莫大焉削而投之)
　　　(案此𫝊則當時識者/亦知此盟之為非矣)
冬十有二月乙亥朔日有食之(長厯推是/十一月朔)左氏(十一月/乙亥朔)
　(日有食之辰在申司厯過也再失閏矣注周十一月/今九月斗當建戌而在申故知再失閏也文十一年)
　(三月甲子至今年七十一嵗應有二十六閏今長厯/推得之二十四閏通計少再閏疏取文十一年三月)
　(甲子者以絳縣/老人之言也)
二十有八年春無冰左氏(注前年知其再失閏頓置兩/閏以應天正故此年正月建)
　(子得以無冰/為災而書)
　　附録左氏(梓慎曰今茲宋鄭其饑乎嵗在星紀而/淫於𤣥枵以有時菑隂不堪陽蛇乗龍)
　　(龍宋鄭之星也宋鄭必饑𤣥枵虛中/也枵耗名也土虛而民耗不饑何為)
　　　(案此條注則杜氏/明以建子為春矣)
夏衞石惡出奔晉左氏(衞人討甯氏之黨故石惡出奔/晉衞人立其從子圃以守石氏)
　(之/祀)
邾子來朝左氏(邾悼公來/朝時事也)秋八月大雩左氏(旱/也)
仲孫羯如晉左氏(孟孝伯如晉將為/宋之盟故如楚也)
冬齊慶封來奔左氏(二十七年齊崔杼生成及彊而寡/娶東郭姜生明東郭姜以孤入曰)
　(棠無咎與東郭偃相崔氏崔成有疾而廢之立明成/請老于崔崔子許之偃與無咎弗予成與彊怒將殺)
　(之告慶封慶封告盧蒲嫳嫳曰彼君之讎也天或者/將棄彼矣崔之薄慶之厚也他日又告慶封曰苟利)
　(夫子必去之難吾助女九月崔成崔彊殺東郭偃棠/無咎於崔氏之朝崔氏怒而出遂見慶封封使盧蒲)
　(嫳帥甲以攻崔氏殺成與彊而盡俘其家其妻縊崔/子至則無歸矣乃縊慶封當國至是慶封好田而嗜)
　(酒與慶舍政則以其内實遷於盧蒲嫳氏易内而飲/酒反盧蒲癸癸臣子之有寵言王何而反之二人皆)
　(嬖冬十月慶封田于萊十一月乙亥嘗于大公之廟/慶舍涖事盧蒲癸自後刺子之王何以戈擊之死慶)
　(封歸遇告亂者丁亥伐西門不克還伐北門克之入/伐内宫弗克反陳于嶽請戰弗許遂來奔獻車於季)
　(武子美澤可以鑑既而齊人來讓奔吳吳句餘子之/朱方富於其舊叔孫穆子曰善人富謂之賞淫人富)
　(謂之殃其將聚而殱/旃注子之慶舍也)
　　　(案崔杼之死齊人戮尸于市而不書者不予以/討賊之例也○又案昭四年楚靈圍朱方殺慶)
　　　(封/)
十有一月公如楚左氏(為宋之盟故公及宋公陳侯鄭/伯許男如楚及漢楚康王卒公)
　(欲反叔仲昭伯曰我楚國之為豈為一人行也子服/惠伯曰君子有逺慮小人從邇饑寒之不恤誰遑其)
　(後不如姑歸也叔孫穆子曰叔仲子專之矣子服子/始學者也榮成伯曰逺圖者忠也公遂行宋向戌曰)
　(我一人之為非為楚也饑寒之不恤誰能恤楚/姑歸而息民待其立君而為之備宋公遂反)公羊
　(注如楚皆月者/危公朝夷狄也)陳氏(諸夏之君旅見於楚於是始舉/魯以見其餘也外相如不志有)
　(異焉則志之齊侯鄭伯如紀可以書曷為不書公及/宋公陳侯鄭伯許男如楚凡舉魯以見其餘者天下)
　(之詞也公朝于王所公如楚於以/見王伯之盛衰故曰此天下之詞)
　　　(案公如楚二/又見昭七年)
　　附録(左氏交/相見事)左氏(是年夏齊侯陳侯蔡侯北燕伯/杞伯胡子沈子白狄朝于晉宋)
　　(之盟故也齊侯將行慶封曰我不與盟陳文子曰/雖不與盟敢叛晉乎重丘之盟未可忘也○蔡侯)
　　(之如晉也鄭伯使游吉如楚及漢楚人還之曰宋/之盟君實親辱今吾子來寡君謂吾子姑還吾將)
　　(使馹奔問諸晉而以告子大叔曰宋之盟君命將/利小國而亦使安定其社稷此君之憲令而小國)
　　(之望也寡君是故使吉奉其皮幣以嵗之不易聘/於下執事今執事有命曰女何與政令之有必使)
　　(而君棄而封守跋涉山川蒙犯霜露以逞君心小/國將君是望敢不唯命是聽無乃非盟載之言以)
　　(闕君徳子大叔歸告子展曰楚子將死矣不脩其/徳政而貪昧於諸侯君其往也送葬而歸以快楚)
　　(心楚不㡬十年未能恤諸侯也吾乃休吾民矣九/月鄭游吉如晉告將朝于楚以從宋之盟子産相)
　　(鄭伯以如楚舍不為壇曰大適小則為壇小適大/苟舍而已大適小有五美宥其罪戾赦其過失救)
　　(其菑患賞其徳刑教其不及小適大有五惡説其/罪戾請其不足行其政事共其職貢從其時命不)
　　(然則重幣帛以賀其福而弔其/凶皆小國之禍也○楚屈建卒)
十二月甲寅天王崩(靈王也襄二年即位在/位二十七年景王立)左氏(王人/來告)
　(喪問崩日以甲寅告書之以徵過/也注据𫝊本以十一月癸巳崩)
　　附録左氏(葬靈王鄭上卿有事子展使印段往伯/有曰弱不可子展曰與其莫往弱不猶)
　　(愈乎詩云王事靡盬不遑啓處東西南北誰敢寧/處堅事晉楚以蕃王室也王事無曠何常之有遂)
　　(使印段/如周)
乙未楚子昭卒(康王甲寅之後四十二日始得乙未長/厯推此月戊戌朔甲寅是十七日其月)
(無乙未/也日誤)胡氏(甲寅乙未相距四十二日則閏月之驗也/然不以閏書見喪服之不數閏也齊景公)
　(葬書閏月則明/殺恩之非禮也)
　　　(案閏承前月而受其餘日故書閏月之日係前/月之下史䇿常體此范甯之説也然杜氏以十)
　　　(二月無乙未者蓋杜專据左氏説經以二十八/年春頓置兩閏則此年不得又有閏故直以為)
　　　(日誤耳胡氏之説非惟不取左氏於范氏之/意亦微異矣然論春秋日月恐杜氏為密)
(周景王/元年)二十有九年春王正月公在楚左氏(釋不朝正/于廟也楚)
　(人使公親襚公患之乃使巫以桃茢先祓殯楚人弗/禁既而悔之夏四月葬楚康王公及陳侯鄭伯許男)
　(送葬至于西門之外公還及方城季武子取卞使公/冶問璽書追而與之曰聞守卞者將叛臣帥徒以討)
　(之既得之矣敢告公曰欲之而言叛祗/見疏也公欲無入榮成伯賦式微乃歸)公羊(何言乎/公在楚)
　(正月以/存君也)穀梁(閔公/也)胡氏(嵗之首月公如他國者有矣/此獨書公在楚者外為夷狄)
　(所制以俟其葬而不得歸内為强臣所逼欲擅其國/而不敢入故特於嵗首朝正之時而書曰公在楚以)
　(存君也使後世臣子戴天履地視君父之危困者必/有天威不違顔咫尺食坐見於羮牆之意而不以頃)
　(刻忘也此義行豈有顧其身與妻子而不/恤國朋附權臣以圖富貴而背其君者乎)陳氏(吾君/嘗以)
　(正月在齊晉矣不書/書在楚危在楚也)張氏(劉氏曰易坤之剥曰龍戰/于野其血𤣥黄夫嫌於無)
　(陽而後稱陽猶嫌於無君/而後稱公安可弗察耶)
　　　(案左氏疏曰僖十六年冬㑹淮宣七年冬㑹黒/壤成十年秋如晉十二年冬如晉皆以次年至)
　　　(此等正月公皆不在其類多矣惟此一年書者/釋例曰凡公之行國之守臣每月亦以公不朝)
　　　(之故告於廟每月必告而特於正月釋之者蓋/嵗之正也月之正也日之正也三始之正嘉禮)
　　　(所重人理所以自新故特顯以通他月也惟書/此年者如楚既非常公又踰年故發此一例以)
　　　(示法也○又案正月書公在四又/見昭三十年三十一年三十二年)
夏五月公至自楚穀梁(喜之也致君者殆其往而/喜其反此致君之意義也)
　　　(案公至自楚二/又見昭七年)
庚午衞侯衎卒○閽弑吳子餘祭左氏(吳人伐越獲俘/焉以為閽使守)
　(舟吳子餘祭觀/舟閽以刀弑之)公羊(閽者何門人也刑人也君子不/近刑人近刑人則輕死之道也)
　穀梁(閽門者也寺人也不稱名姓閽不得齊於人不/稱其君閽不得君其君也禮不使無恥不近刑)
　(人不狎敵不邇怨賤人非所貴也貴人非所刑也刑/人非所近也舉至賤而加之吳子吳子近刑人也閽)
　(弑吳子餘/祭仇之也)胡氏(案穀梁則吳子近刑人也案/左氏則吳子亦邇怨之失也)
仲孫羯㑹晉荀盈齊高止宋華定衞世叔儀鄭公孫段
曹人莒人滕人薛人小邾人城把(公羊作世叔齊/公穀有邾人)左氏
　(晉平公把出也故治把六月知悼子合諸侯之大夫/以城把孟孝伯㑹之鄭子大叔與伯石往子大叔見)
　(大叔文子與之語文子曰甚乎其城把也子大叔曰/若之何哉晉國不恤宗周之闕而夏肄是屏其棄諸)
　(姬亦可知也已諸姬是棄其誰歸之吉也聞之棄同/即異是謂離徳詩曰協比其鄰昬姻孔云晉不鄰矣)
　(其誰/云之)穀梁(古者天子封諸侯其地足以容其民其民/足以滿城以自守也把危而不能自守故)
　(諸侯之夫夫相帥以/城之此變之正也)胡氏(古者之建國立家者必親/九族然有父族而後及母)
　(族有母族而後及妻族此葛藟之詩所為次也晉主/夏盟令行中國平公不能復文襄之業尊奬王室恤)
　(宗周之闕而夏肄是屏輕棄諸姬可謂知本乎平王/惟不恤其民而逺屯戍於母家周人怨思焉揚之水)
　(所以降為國風不得列于雅也城/把之役亦不待貶絶而可見矣)陳氏(書城把是合/十二國之大)
　(夫為悼夫人也書宋災是合十三國之大夫為共姬/也甯喜弑君孫林父以邑叛蔡世子般弑父吳楚大)
　(夫交聘於中國天下亦多故矣晉為盟主而區區於/宋把是晉之已細也晉之已細然後有執齊慶封放)
　(陳招殺蔡侯般假討賊之義/以盟諸夏若楚靈王者矣)張氏(許氏曰齊桓城衞/而諸侯歸心焉者)
　(桓公之志公天下也晉平城把而人疾/其役其志私也動又不時能無攜乎)
　　　(案此條諸𫝊皆貶惟穀梁及何氏于之蓋穀梁/不知悼夫人把女之事也僖公為成風伐邾而)
　　　(春秋不子以救患之義平公為悼夫人城把而/春秋不子以保小之仁則於公私之際審矣)
晉侯使士鞅來聘左氏(范獻子來拜城把也公享之展/莊叔執幣射者三耦公臣不足)
　(取於/家臣)
　　　(案士鞅來聘二又見昭二十一年觀拜城/把之使即私情之不足以令諸侯可知矣)
杞子來盟左氏(晉侯使司馬女叔侯來治把田弗盡歸/也晉悼夫人愠曰齊也取貨先君若有)
　(知也不尚取之公告叔侯叔侯曰虞虢焦滑霍揚韓/魏皆姬姓也晉是以大若非侵小將何所取武獻以)
　(下兼國多矣誰得治之把夏餘也而即東夷魯周公/之後也而睦於晉以把封魯猶可而何有焉魯之於)
　(晉也職貢不乏玩好時至公卿大夫相繼於朝史不/絶書府無虛月如是可矣何必瘠魯以肥把且先君)
　(而有知也毋寧夫人而焉用老臣把文公來盟書曰/子賤之也注魯歸其田故來盟賤其用夷禮故書子)
　公羊(注把貶稱子者微弱不能/自城危宗廟社稷當坐)穀梁(注蓋時/王所黜)
　　　(案把稱子三𫝊不同且從左氏此非前定之盟/亦非因朝而盟蓋晉之治把田非出於公義魯)
　　　(之歸把田未必出於誠心/故把子親來以要結之耳)
吳子使札來聘左氏(吳公子札來聘通嗣君也請觀於/周樂注吳子餘祭既遣札聘上國)
　(而後死札以六月到魯未聞喪/也不稱公子其禮未同於上國)公羊(吳無君無大夫/此何以有君有)
　(大夫賢季子也何賢乎季子讓國也其讓國奈何謁/也餘祭也夷昧也與季子同母者四季子弱而才兄)
　(弟皆愛之同欲立之以為君謁曰今若是迮而與季/子國季子猶不受也請無與子而與弟弟兄迭為君)
　(而致國乎季子皆曰諾故諸為君者皆輕死為勇飲/食必祝曰天苟有吳國尚速有悔於余身故謁也死)
　(餘祭也立餘祭也死夷昧也立夷昧也死則國宜之/季子者也季子使而亡焉僚者長庶也即之季子使)
　(而反至而君之爾闔廬曰先君之所以不與子國而/與弟者凡為季子故也將從先君之命與則國宜之)
　(季子者也如不從先君之命與則我宜立者也僚惡/得為君於是使專諸専僚而致國乎季子季子不受)
　(曰爾弑吾君吾受爾國是吾與爾為簒也爾殺吾兄/吾又殺爾是父子兄弟相殺終身無已也去之延陵)
　(終身不入吳國故君子以其不受為義以其不殺為/仁賢季子則吳何以有君有大夫以季子為臣則宜)
　(有君者也札者何吳季子之名也春秋賢者不名此/何以名許夷狄者不壹而足也季子者所賢也曷為)
　(不足乎季子許人臣者必/使臣許人子者必使子也)穀梁(吳其稱子何善使延/陵季子故進之也身)
　(賢賢也使賢亦賢也延陵季子/之賢尊君也其名成尊於上也)胡氏(札者吳之公子/何不稱公子貶)
　(也辭國而生亂者札為之也故因其來聘而貶之示/法焉案吳子壽夢有子四人長諸樊次餘祭次夷昧)
　(札其季子也壽夢賢季札欲立以為嗣札辭不可然/後立諸樊諸樊既除喪則致國于季子季子又辭而)
　(去之諸樊乃舍其子而立弟約以次𫝊必及季子故/諸樊卒而餘祭立餘祭卒而夷末立夷末卒則季子)
　(宜受命以安社稷成父兄之志矣乃徇匹夫之介節/辭位以逃夷昧之子僚僚既立諸樊之子光曰先君)
　(所以不與子國而與弟者凡為季子爾將從先君之/命歟則季子宜有國也如不從先君之命歟則我宜)
　(立僚烏得為君於是使專諸専僚而致國乎季子季/子不受去之延陵終身不入吳國故曰季子辭國而)
　(生亂因其來聘而貶之示法焉或謂子貢問於孔子/曰伯夷叔齊何人也曰古之賢人也怨乎曰求仁而)
　(得仁又何怨子貢以先聖賢夷齊知其惡衞輒之爭/而不為也季子辭位獨不為賢而奚貶乎曰叔齊之)
　(徳不越伯夷孤竹舍長立幼私意也諸樊兄弟父子/無及季札之賢者其父兄所為眷春而欲立札者公)
　(心也以其私意故夷齊讓國為得仁而先聖之所賢/以其公心故季子辭位為生亂而春秋之所貶苟比)
　(而同之過矣或曰世衰道微暴行交作臣簒其君者/有之子簒其父者有之季子於是焉而辭位則將使)
　(聞其風者貪夫廉爭夫讓而簒弑奪攘之禍捐矣其/於名教豈不有補何貶之深也曰春秋達節而不守)
　(者也昔大伯奔吳而不反季厯嗣位而不辭武王繼/統受命作周亦不以配天之業讓伯邑考官天下也)
　(彼王僚無季厯之賢武王之聖而季子為大伯之讓/豈至徳乎使爭弑禍興覆師喪國其誰階之也若季)
　(子辭位守節立名全身自牧則可矣槩諸聖王之道/則過矣中庸曰道之不明不行也我知之矣季子所)
　(謂賢且智過而不得乎中者也使由於季厯武王之/義其肯附子臧之節而不受乎惜其擇乎中庸失時)
　(措之宜爾此仲尼所以因其辭國生亂而貶之也或/曰吳子使札與楚子使椒秦伯使術一例爾吳楚蠻)
　(夷之國秦介戎狄之間其禮未同於中夏故使人之/來皆略之而札何以獨為貶乎曰春秋多變例聖筆)
　(有特書荆楚無大夫而屈完書族王朝下士以人通/而子突書字諸侯公子以名著而季友書子母弟之)
　(無列者不登其姓名而叔肸書氏皆賢而特書者也/季札讓國天下賢之若仲尼亦賢季札必依此例或)
　(以字或以氏或以公子特書之矣今乃略以名紀比/於楚椒秦術之流無異稱焉是知仲尼不以其讓國)
　(為賢而貶之也噫世之君子盛稱季札之賢於讓國/之際以為禮之大節不可亂也公子喜時春秋猶賢)
　(其後世於季札則何獨貶之深也曰仲尼於季子望/之深矣責之備矣惟與天地同徳而達乎時中然後)
　(能與於此非聖人莫/能脩之豈不信夫)張氏(古之聖賢未有視社稷之/安危若是恝者季子身為)
　(貴戚違父兄之命而徒以潔身而去為高視宗國之/危亂僚與光之相殘賊若秦人視越人之肥瘠正吾)
　(夫子所謂果哉末之難矣者其復位而待之言曰非/我生亂君子殆末之信也劉質夫之𫝊得聖人之㫖)
　(矣/)
　　　(案札不稱公子杜氏以為其禮未同於中國公/羊以為許夷狄者不一而足穀梁以為成尊於)
　　　(上而陳氏又以為楚秦之使皆以再至而後進/之今吳一聘而遂同於楚椒秦術之例者吳驟)
　　　(强也書札如椒術者皆非命大夫之詞也其説/不一獨常山劉質夫以為貶詞而胡氏張氏皆)
　　　(從之胡氏辨難已精無復他/論光弑僚在昭二十七年)
　　附録(左氏季子/觀樂次第)左氏(使工為之歌周南召南曰美/哉始基之矣為之歌邶鄘衞)
　　(曰美哉淵乎憂而不困者也吾聞康叔武公之徳/如是是其衞風乎為之歌王曰美哉思而不懼其)
　　(周之東乎為之歌鄭曰美哉其細已甚為之歌齊/曰美哉泱泱乎大風也哉表東海者其大公乎為)
　　(之歌豳曰美哉蕩乎樂而不淫其周公之東乎為/之歌秦曰此之謂夏聲其周之舊乎為之歌魏曰)
　　(美哉渢渢乎為之歌唐曰思深哉其有陶唐氏之/遺民乎為之歌陳曰國無主其能久乎自鄶以下)
　　(無譏焉為之歌小雅曰美哉思而不貳怨而不言/其周徳之衰乎為之歌大雅曰廣哉熙熙乎其文)
　　(王之徳乎為之歌頌曰至矣哉盛徳之所同也見/舞象箾南籥者曰美哉猶有憾見舞大武者曰美)
　　(哉周之盛也見舞韶濩者曰聖人之𢎞也而猶有/慙徳見舞大夏者曰美哉勤而不徳見舞韶箾者)
　　(曰徳至矣大矣觀止矣若有他樂吾不敢請已遂/聘于齊説晏平仲聘于鄚見子産如舊適衞説蘧)
　　(瑗史狗史鰌公子荆公叔發公子朝曰衞多君子/未有患也適晉説趙文子韓宣子魏獻子曰晉國)
　　(其萃於三族/乎説叔向)
　　　(案季札所觀其豳秦魏唐陳等與今次序不同/蓋夫子未刪定以前也但未刪以前亦不過止)
　　　(有十五國則夫子所刪削蓋亦無多孔子世/家云古詩三千餘篇蓋馬遷之謬耳正義云)
秋九月葬衞獻公○齊高止出奔北燕(召公奭之/燕薊縣)左氏
　(齊公孫蠆公孫竈放其大夫高止於北/燕高止好以事自為功且專故難及之)
冬仲孫羯如晉左氏(孟孝伯如晉報范/叔也注士鞅也)
三十年春王正月楚子使薳罷來聘左氏(通嗣君也注/楚郟敖即位)
　公羊(注公數如晉希見答今/見聘故喜録之書月)
　　　(案楚聘魯者三至此/書法始同於中國)
夏四月蔡世子般弑其君固(景/公)左氏(蔡景侯為大子般/娶于楚通焉大子)
　(弑景/侯)
五月甲午宋災宋伯姬卒(伯姬上公/穀無宋字)左氏(或呌于宋大/廟曰譆譆出)
　(出甲午宋大災宋伯姬卒待姆也君子/謂宋共姬女而不婦女待人婦義事也)穀梁(取卒之/日加之)
　(災上者見其以災卒也伯姬之舍失火左右曰夫人/少辟火乎伯姬曰婦人之義傅母不在宵不下堂遂)
　(逮乎火而死婦人以貞為行者也伯/姬之婦道盡矣詳其事賢伯姬也)胡氏(易曰恒其/徳貞婦人)
　(吉夫子凶而或以伯姬女而不婦者非也世衰道微/暴行交作女徳不貞婦道不明能全其節守死不回)
　(見春秋者宋伯姬耳聖人冠以夫諡書於春秋/曰葬宋共姬以著其賢行勵天下之婦道也)
天王殺其弟佞夫王子瑕奔晉(佞公羊/作年)左氏(靈王崩儋/括欲立王)
　(子佞夫佞夫弗知儋括圍蒍逐成愆成愆奔平畤五/月癸巳尹言多劉毅單蔑甘過鞏成殺佞夫括瑕廖)
　(奔晉書曰天王殺其/弟佞夫罪在王也)穀梁(甚之/也)
秋七月叔弓如宋葬宋共姬(穀無下/宋字)公羊(何以書葬隠/之也其稱諡)
　(何賢/也)
鄭良霄出奔許自許入于鄭鄭人殺良霄左氏(鄭伯有/使公孫)
　(黒如楚辭曰楚鄭方惡而使余往是殺余也强使之/子皙怒將伐伯冇氏大夫和之伯有嗜酒為窟室而)
　(夜飲酒擊鐘焉朝至未已朝者曰公焉在其人曰吾/公在壑谷皆自朝布路而罷既而朝則又將使子皙)
　(如楚歸而飲酒子皙以駟氏之甲伐而焚之伯有奔/雍梁醒而後知之遂奔許癸丑晨自墓門之瀆入因)
　(馬師頡介于襄庫以伐舊北門駟/帶帥國人以伐之伯有死於羊肆)穀梁(不言大夫/惡之也)胡
　氏(不言復入者其位未絶也若宋魚石晉欒盈去國/三年其稱復入位已絶矣不言叛者將以滅國非)
　(直叛也若華亥之入南里宋辰之入蕭其書叛者皆/據土背君以自保未有滅國之謀也不言殺其大夫)
　(者非其大夫矣/討賊之詞也)
冬十月葬蔡景公○晉人齊人宋人衞人鄭人曹人莒
人邾人滕人薛人把人小邾人㑹于澶淵宋災故左氏
　(為宋災故諸侯之大夫㑹以謀歸宋財冬十月叔孫/豹㑹晉趙武齊公孫蠆宋向戌衞北宫佗鄭罕虎及)
　(小邾之大夫㑹于澶淵既而無歸於宋故不書其人/君子曰信其不可不慎乎澶淵之㑹卿不書不信也)
　(夫諸侯之上卿㑹而不信寵名皆棄不信之不可也/如是書曰某人某人㑹于澶淵宋災故尤之也不書)
　(魯大夫/諱之也)公羊(㑹未有言其所為者此言其所為何録/伯姬也諸侯相聚而更宋之所喪曰死)
　(者不可復生爾財復矣此大事也曷為使微者卿/也卿則其稱人何貶曷為貶卿不得憂諸侯也)穀
　梁(不言災故則無以見其善也其曰人何也救災以/衆何救焉更宋之所喪財也澶淵之㑹中國不侵)
　(伐夷狄夷狄不入中國無侵伐八/年善之也晉趙武楚屈建之力也)胡氏(春秋大法君/弑而賊不討)
　(則不書葬況世子之於君父乎蔡景公何以獨書葬/遍刺天下之諸侯也葬送之禮在春秋時視人情之)
　(疏密而為之今蔡世子般弑其君藏在諸侯之䇿而/往㑹其葬是恩義情禮之篤於世子般不以為賊而)
　(討之也世子弑君是夷狄禽獸之不若而不知討豈/不廢人倫滅天理乎故春秋大法君弑賊不討則不)
　(書葬而蔡景公特書葬者聖人深痛其所為遍刺天/下之諸侯也魯隠宋殤之賊不討則不書葬蔡景公)
　(賊亦不討而特書葬猶閔僖二公不承國於先君則/不書即位桓宣簒弑以立而及書之也何以知聖人)
　(罪諸侯之意如此乎以下文書㑹于澶淵宋災故而/貶其大夫則知之矣二百四十二年之間列㑹亦衆)
　(而未有言其所為者此獨言其所為何遍刺天下之/大夫也大夫以智帥人者也知者無不知當務之為)
　(急蔡世子弑其君天下之大變人理所不容也則㑹/其葬而不討宋國有災小事也則合十二國之大夫)
　(更宋之所喪而歸其財則可謂知務乎叔孫豹晉趙/武而下皆諸侯上卿執國政者也三綱國政之本至)
　(於淪絶無父無君是禽獸也世子弑君禽獸逼人則/與之同羣而不恤謀宋災而不恤蔡之亂奚啻於養)
　(桐梓求雞犬不顧其身有腹心危疾而不知療者哉/以為未之察也可謂不智苟察此而不謀則亦不仁)
　(矣是故諸國之大夫貶而稱人魯卿諱而不書又特/言㑹之所為以垂戒後世其欲人之自别於禽獸之)
　(害也可謂深切著明矣或曰夫穆叔趙孟向戌子皮/皆諸侯之良也而所謀若是何也世衰道微邪説交)
　(作以利害謀國家而不知本於仁義也久矣/是以至此極孔子所以懼春秋所以作乎)張氏(君/臣)
　(父子之變自文元年以商臣書此猶夷狄之事也及/是年蔡以中國之臣子為之而魯㑹其葬晉合諸侯)
　(為㑹而所恤者宋之大災而已故於此章三致意焉/既變例書蔡景公之葬又人諸侯之大夫而諱魯卿)
　(又特書曰宋災故其/深傷之意可知矣)
　　　(案此條穀梁以為善之書人者衆詞固失之矣/而左氏止非其不信公羊又以為卿不得憂諸)
　　　(侯夫春秋盟㑹之不信者多矣城把亦卿之憂/諸侯也何獨於此而貶之深乎故胡氏獨從劉)
　　　(質夫之言而張氏亦用之其義精矣陳氏曰諸/侯之大夫不序自蜀盟以來未有也於是復不)
　　　(序何晉不足以為盟主也晉之不足以主盟自/宋始必再言故而後貶重絶晉也凡諸侯不序)
　　　(吾君在焉而書吾君大夫不序吾大夫在焉而/書吾大夫與有譏也譏不在魯矣則不書吾君)
　　　(大夫𫝊曰不書魯/大夫諱之也亦通)
　　附録左氏(是年晉悼夫人食輿人之城把者絳縣/人或年長矣無子而往有與疑年使之)
　　(年曰臣生之嵗正月甲子朔四百四十五甲子矣/其季於今三之一也師曠曰魯叔仲惠伯㑹卻成)
　　(子于承匡之嵗也七十三年矣史趙曰亥有二首/六身下二如身是其日數也士文伯曰然則二萬)
　　(六千六百/冇六旬也)左氏(是年鄭子皮授子産政子産使都/鄙有章上下有服田有封洫廬井)
　　(有伍大人之忠儉者從而與之泰侈者因而斃之/從政一年輿人誦之曰取我衣冠而褚之取我田)
　　(疇而伍之孰殺子産吾其與之及三年又誦之曰/我有子弟子産誨之我有田疇子産殖之子産而)
　　(死誰其/嗣之)
三十有一年春王正月○夏六月辛巳公薨于楚宫左
　氏(公作楚宫穆叔曰君欲楚也夫故/作其宫若不復適楚必死是宫也)
秋九月癸巳子野卒左氏(立胡女敬歸之子子野次于/季氏秋九月癸巳卒毁也立)
　(敬歸之娣齊歸之子公子裯穆叔不欲曰大子死有/母弟則立之無則立長年鈞擇賢義鈞則卜古之道)
　(也非適嗣何必娣之子且是人也居喪而不哀在慼/而有嘉容是謂不度不度之人鮮不為患若果立之)
　(必為季氏憂武子不聽卒立之比及葬三易衰衰衽/如故衰於是昭公十九年矣猶有童心君子是以知)
　(其不能/終也)胡氏(子般子赤弑而書卒子野過毁亦書卒/何以别乎曰閔公内無所承不書即位)
　(則子般之弑可知下書夫人姜氏歸于齊上書公子/遂叔孫得臣如齊赤之卒也隠而不日則子赤之弑)
　(可知與子野異矣子野有命立昭/公故穆叔雖不欲而不能止也)
己亥仲孫羯卒(孟孝/伯)○冬十月滕子來㑹葬(成/公)○癸酉
葬我君襄公○十有一月莒人弑其君密州左氏(莒犂/比公)
　(生去疾及展輿既立展輿又廢之犂比公虐國人患/之十一月展輿因國人以攻莒子弑之乃立去疾奔)
　(齊齊出也展輿吳出也書曰莒/人弑其君買朱鉏言罪之在也)胡氏(經以傳為案傳/有乖謬則信經)
　(而棄傳可也若密州之事是矣左氏稱展輿因國人/以攻莒子信斯言則是子弑其父也而春秋有不書)
　(乎故趙匡謂其文當曰展輿因國人之攻莒子弑之/乃立而後來傳寫誤為以字爾左氏博通諸史敘事)
　(尤詳能令後人得見本末因以求意經文可知而門/弟子轉相傳授日月既久浸失本真如晉趙盾許世)
　(子止等事詳考傳之所載以求經之大義可也而傳/不可疑如莒人弑其君密州獨依經之所書以證傳)
　(之謬誤可也而傳不可信盡以為可疑而廢傳則無/以知其事之始末盡以為可信而任傳則經之𢎞意)
　(大㫖或泥而不通矣要在/學者詳考而精擇之可也)
　　附録左氏(是年穆叔至自㑹曰趙孟將死矣其語/偷及趙文子卒晉公室卑政在侈家韓)
　　(宣子為政不能圖諸侯皆不堪晉求讒慝𢎞多是/以有平丘之㑹又子産相鄭伯以如晉晉侯以我)
　　(喪故未之見也子産盡壊其館之垣而納車馬焉/又北宫文子相衞襄公以如楚宋之盟故也又吳)
　　(子使屈狐庸聘于晉通路也又鄭子産之從政也/擇能而使之馮簡子能㫁大事子大叔美秀而文)
　　(公孫揮能知四國之為又善為辭令裨諶能謀謀/於野則獲謀於邑則否鄭國將有諸侯之事子産)
　　(乃問四國之為於子羽且使多為辭令與裨諶乗/以適野使謀可否而告馮簡子使㫁之事成乃授)
　　(子大叔使行之以應對賔客是以鮮有敗事又鄭/人游于鄉校以論執政然明曰毁鄉校如何子産)
　　(曰何為夫人朝夕退而游焉以議執政之善否其/所善者吾則行之其所惡者吾則改之是吾師也)
　　(吾聞忠善以損怨不聞作威以防怨豈不遽止然/猶防川大決所犯傷人必多不如小決使道不如)
　　(吾聞而藥之也子皮欲使尹何為邑子産曰子有/美錦不使人學製焉大官大邑身之所庇也而使)
　　(學者製焉其為/美錦不亦多乎)
　　　(案襄公在位三十一年當其初立外則晉悼之/伯方務綏睦親鄰内則季孫行父仲孫蔑叔孫)
　　　(豹皆賢大夫故魯國自事伯外皆無他虞奈何/自五年季文子卒後武子繼之専權肆欲城費)
　　　(而私邑張作三軍而公室卑入鄆而君命不行/於是諸大夫則而象之城成郛而孟氏强矣城)
　　　(防而臧氏亦强矣悼公既没齊邾交伐魯之不/振益甚蓋以兵權分於三家故也至其末年乃)
　　　(俯首南面而朝於楚雖晉伯之失使然而魯之/人望亦泯矣孔子曰禄之去公室五世矣政逮)
　　　(於大夫四世矣蓋宣成以來已然而實成於襄/公也李氏曰仲孫之用事者五叔孫之用事者)
　　　(十有四季孫之用事者十則三卿專政之形成/齊人伐我者七邾人伐我者二莒人侵我者四)
　　　(則鄰國交爭之禍起雖享國長久倚晉為重已/階削弱之端此襄公生亂而不悟其變也斯言)
　　　(得之/矣)
　春秋㑹通卷十九
欽定四庫全書
　春秋會通卷二十　　　　　元　李亷　撰
　　昭公(名禂諡法威儀恭明曰昭在位二十/五年孫于齊在外八年共三十三年)左氏(注/昭)
　　　(公襄公子母齊歸襄/公薨子野卒昭公立)
(周景王/四年)元年春王正月公即位穀梁(繼正即/位正也)
叔孫豹會晉趙武楚公子圍齊國弱宋向戌衛齊惡陳
公子招蔡公孫歸生鄭罕虎許人曹人于虢(虢公作漷/穀作郭公)
(羊弱作酌齊惡作/石惡罕虎作軒虎)左氏(楚公子圍聘于鄭且娶于公孫/叚氏入逆而出遂會于虢尋宋)
　(之盟也祁午謂趙文子曰宋之盟楚人得志于晉今/令尹之不信諸侯之所聞也子弗戒懼又如宋子木)
　(之信稱於諸侯猶詐晉而駕焉況不信之尤者乎楚/重得志於晉晉之恥也子相晉國於今七年矣再合)
　(諸侯三合大夫服齊秋寧東夏平秦亂城淳于師徒/不頓國家不罷民無謗讟諸侯無怨天無大災子之)
　(力也有令名矣而終之以恥吾子其不可以不戒文/子曰武受賜矣然宋之盟子木有禍人之心武有仁)
　(人之心是楚所以駕於晉也今武猶是心也楚又行/僭非所害也武將信以為本譬如農夫是穮是蓘雖)
　(有饑饉必有豐年且吾聞之能信不為人下楚不為/患楚令尹請用牲讀舊書加于牲上而已晉人許之)
　(三月甲辰盟楚公子圍設服離衛/叔孫穆子曰楚公子美矣君哉)胡氏(會于虢尋宋/之盟而經何)
　(以不書在宋之盟楚人先㰱若曰狎主諸侯則懼晉/之先也故圍請讀舊書加于牲上而晉人許之觀其)
　(事雖若楚重得志晉少懦矣然春秋不貴修盟晉人/以信為本故每書必先趙武陳侯之弟招何以不稱)
　(弟諸侯之尊弟兄不得以屬通曰公子者其本當稱/者也曰弟者因事而特稱之者也所以然者諸侯非)
　(始封之君則臣諸父昆弟/族人不得以其屬戚君也)
　　　(案晉趙武為政再合諸侯三合大夫止此其又/案陳公子招公羊以不稱弟為貶者非也  實)
　　　(八年之稱/弟乃貶耳)
　　附録(公羊例公/子招下)公羊(君親無將將而誅焉春秋不/待貶絶而罪惡見者不貶絶)
　　(以見罪惡也貶絶然後罪/惡見者貶絶以見罪惡也)
三月取鄆左氏(季武子伐莒取鄆莒人告於會楚告於/晉曰尋盟未退而魯伐莒瀆齊盟請戮)
　(其使樂王鮒欲求貨於叔孫而為之請使請帶焉弗/與梁其踁曰貨以藩身子何愛焉叔孫曰諸侯之會)
　(衛社稷也我以貨免魯必受師是禍之也何衛之為/人之有牆以蔽惡也牆之隙壞誰之咎也衛而惡之)
　(吾又甚焉雖怨季孫魯國何罪叔出季處有自来矣/吾又誰怨然鮒也賄弗與不已召使者裂裳帛而與)
　(之曰帶其褊矣趙孟聞之曰臨患不忘國忠也思難/不越官信也圖國忘死貞也謀主三者義也有是四)
　(者又可戮乎乃請諸楚曰魯雖有罪其執事不辟難/畏威而敬命矣疆埸之邑一彼一此何常之有莒魯)
　(爭鄆為日久矣苟無大害於其社稷可無亢也楚人/許之乃免叔孫叔孫歸曾夭御季孫以勞之旦及日)
　(中不出曾夭謂曾阜曰旦及日中吾知罪矣魯以相/忍為國也忍其外不忍其内焉用之阜曰數月於外)
　(一旦於是庸何傷賈而欲贏而惡囂乎叔/孫指楹曰雖惡是其可去乎乃出見之)胡氏(其不/曰伐)
　(莒取鄆者乘莒亂而取/邑故不悉書為内諱也)
　　　(案取鄆之說胡氏全用左氏其公榖皆因城鄆/之文而以為内邑者非也大抵鄆居莒魯之間)
　　　(或為莒或為魯初無定屬也○案季孫伐莒取/鄆與歸父伐邾取繹何異而書法不同程氏胡)
　　　(氏以為乘亂取邑故隱諱其詞然則不乗亂而/取之者不貶乎陳氏曰歸父伐邾猶公命也此)
　　　(則專取邑而已此則未當然則云何曰書伐莒/是以討賊予魯也不書伐而書取則収奪而已)
　　　(矣/)
夏秦伯之弟鍼出奔晉左氏(秦后子有寵於桓如二君/於景其母曰弗去懼選鍼)
　(奔晉其車千乘書曰秦伯之弟鍼出奔晉罪秦伯也/后子享晉侯造舟于河十里舎車自雍及絳歸取酬)
　(幣終事/八反)公羊(秦無大夫此何以書仕諸晉也有千乘/之國而不能容其母弟故君子謂之出)
　(奔/也)榖梁(諸侯之尊弟兄不得以屬通其/弟云者親之也親而奔之惡也)胡氏(書此見/人君寵)
　(愛其子不差以禮是禍之也鍼之適晉其車千乘司/馬侯問焉曰子之車盡於此乎對曰此謂多矣若能)
　(少此吾何以得見叔齊曰秦公子必歸能知其過必/有令圖令圖天所賛也後五年秦伯卒后子歸書曰)
　(弟者罪秦伯也夫后子出奔其父禍之而罪秦伯何/也春秋以均愛望人父以能友責人兄父母有愛妾)
　(猶没身敬之不衰況兄弟乎兄弟翕而後父/母順矣故不曰公子而特稱秦伯之弟云)
　　　(案后子以五/年冬歸秦)
六月丁巳邾子華卒○晉荀吳帥師敗狄于大鹵(鹵公/榖作)
(原/)左氏(晉中行穆子敗無終及羣狄於大原崇卒也將/戰魏舒曰彼徒我車所遇又阨請皆卒自我始)
　(乃毁車以為行未/陳而薄之大敗之)公羊(此大鹵也曷為謂之大原地/物從中國邑人名從主人)
　胡氏(大鹵大原也案六月宣王北伐之詩其詞曰薄/伐玁狁至于大原而詩人美之者謂不窮追逺)
　(討及封境而止也然則大原在禹服之内而狄人来/侵攘斥宜矣其過在毁車崇卒以詐誘狄人而敗之)
　(非王者之師耳使後世車戰法亡崇尚步卒爭以變/詐相髙日趨苟簡皆此等啟之矣書敗狄譏之也)
秋莒去疾自齊入于莒莒展輿出奔吳(榖梁無輿字陸/徳明注左傳云)
(一本無/輿字)左氏(莒展輿立而奪羣公子秩公子召去疾/于齊秋齊公子鉏納去疾展輿奔吳)榖
　梁(䟽展簒踰年不稱爵者不為内/外所予也不成君故但書名)胡氏(天下國家定/于一吳楚僭)
　(號經不書葬土無二王也以忽繋之鄭則突不稱國/以小白繫之齊則糾不書子國無二君也展輿乃莒)
　(子而去疾曷為又以國氏乎程子曰去疾假齊之力/以入莒討展輿之罪正也其以國氏與去疾之討有)
　(罪也此莒之公子曷為不稱公子自謂先公之子可/以有國不疑遂立乎其位而無所稟也其書入者難)
　(詞也展輿曷為不稱爵為弑君者所立既立乎其位/而不能討賊則是與聞乎故也斯不可以有國矣不)
　(可以有國則曷為以國氏程氏曰罪諸侯之與其立/也虢之會展輿無列何以見諸侯之與其立乎莒雖)
　(以亂未能預㑹然訴魯取鄆而在㑹者欲執叔/孫則知諸侯之與其立矣亦以國氏惡崇亂也)陳氏
　(前言齊無知弑其君後言小白入于齊前言莒人弑/其君後言去疾入于莒則不與弑之詞也前言衛侯)
　(入于夷儀後言衛寗喜弑其君前言齊陽生入于齊/侯言齊陳乞弑其君則與弑之詞也辭有先後罪有)
　(小大故曰屬詞/比事春秋教也)
　　　(案此條莒去疾與齊小白之例同固無疑矣獨/展輿以國氏程氏謂罪諸侯之與其立此意似)
　　　(晦竊意國無二君常例也衛衎與剽莒展輿去/疾皆以二君書者變例也彼突方入國糾方爭)
　　　(國故不得書國書子今展輿既立踰年成君矣/其不書爵已足以見絶之之意若又不書莒何)
　　　(以見其已立乎陳佗以討賊書亦係以國則展/輿之係國不必求它義也若州吁無知之被討)
　　　(不係國則上/文已見矣)
叔弓帥師疆鄆田左氏(因莒亂也注春取/鄆今正其封疆)張氏(凡疆田/而書帥)
　(師有難也何以書/譏譏以亂為利也)
葬邾悼公○冬十有一月己酉楚子麇卒(麇公羊/作卷)左氏
　(冬楚公子圍將聘于鄭伍舉為介未出竟聞王有疾/而還伍舉遂聘十一月己酉公子圍至入問王疾縊)
　(而弑之遂殺其二子幕及平夏右尹子干出奔晉宫/廄尹子晳出奔鄭殺大宰伯州犂于郟葬王于郟謂)
　(之郟敖伍舉問應為後之詞焉對曰寡大夫圍伍舉/更之曰共王之子圍為長子干奔晉從車五乗靈王)
　(即位薳罷為令尹/薳啟疆為太宰)胡氏(案左氏楚令尹圍入問王疾/縊而弑之使赴於諸侯應為)
　(後之詞曰共王之子圍為長初圍之未動於惡入預/夏盟緝蒲為宫設服離衛中國大夫莫不知其有無)
　(君之心矣雖以疾赴曷為承偽藏在諸侯之䇿乎當/是時仲尼已生將志于學乃所見之世非祖之所逮)
　(聞也又曷為因之而不革乎曰此春秋之所以為春/秋非聖人莫能脩之者也薨則書薨卒則書卒弑則)
　(書弑葬則書葬各紀其實載於簡䇿國史掌之此史/官之所同而凡為史者皆可及也或薨或不薨或卒)
　(或不卒或弑或不弑或葬或不葬筆削因革裁自聖/心以達王事此仲尼之所獨而游夏亦不能與焉者)
　(也然則郟敖實弑而書卒何歟令尹圍弑君以立中/國力所不加而莫能致討則亦已矣至大合諸侯于)
　(申與會者凡十有三國其臣舉六王二公之事其君/用齊桓召陵之禮而宋向戌鄭子産皆諸侯之良也)
　(而皆有獻焉不亦傎乎若革其偽赴而正以弑君將/恐天下後世以簒弑之賊非獨不必致討又可從之)
　(以主會盟而無惡矣聖人至此憫之甚懼之甚憫之/甚者閔中國之衰微而不能振也懼之甚者懼人欲)
　(之横流而不能遏也是故察微顯權輕重而畧/其簒弑以扶中國制人欲存天理其立義微矣)陳氏
　(君弑矣晏然赴於他國之君如恒詞猶鄭騑也而其/臣子聽焉相與設應為後之詞甚矣無人紀也從而)
　(書卒所以誅楚之/臣聽賊之所為也)張氏(隱公弑而書薨為魯諱也楚/麇弑而書卒為中國諱也鄭)
　(僖齊悼弑而書卒為賢者諱也考是/三者足以見聖人微顯志晦之法矣)
　　　(案弑而書卒三已見鄭髠頑卒下此條張氏同/胡氏陳氏說又小不同而大槩皆不主杜氏之)
　　　(從告/也)
楚公子比出奔晉(案此以十三年歸楚書弑/君其年為公子棄疾所殺)
　　附録左氏(是年晉侯疾卜曰實沈臺駘為祟子産/曰君身則出入飲食哀樂之事也山川)
　　(星辰之神又何為焉求醫於秦秦伯使醫和視之/和曰疾如蠱非鬼非食惑以喪志良臣將死天命)
　　(不祐十二月趙孟卒鄭/伯如晉弔及雍乃復)
二年春晉侯使韓起来聘左氏(晉侯使韓宣子来聘且/告為政而来見禮也觀)
　(書於大史氏見易象與魯春秋曰周禮盡在魯矣吾/乃今知周公之徳與周之所以王也公享之季武子)
　(賦綿之卒章韓子賦角弓武子拜曰敢拜子之彌縫/敝邑寡君有望矣宴于季氏有嘉樹焉宣子舉之武)
　(子賦/甘棠)
夏叔弓如晉(叔弓叔/老子)左氏(報宣子也晉侯使郊勞辭曰/寡君使弓来繼舊好固曰女)
　(無敢為賔徹命于執事敝邑宏矣敢辱郊使致館辭/曰寡君命下臣来繼舊好好合使成臣之禄也敢辱)
　(大館叔向曰子叔子知禮哉忠/信禮之器也卑讓禮之宗也)
　　　(案昭公之編大夫如晉者七叔弓/二季孫宿二叔孫婼二意如一)
秋鄭殺其大夫公孫黒左氏(元年鄭徐吾犯之妹美公/孫楚既聘之矣父孫黒又)
　(使强委禽焉犯懼告子産子産曰是國無政非子之/患也唯所欲與犯請於二子請使女擇焉子皙盛飾)
　(入子南戎服入女觀之曰子晳信美矣抑子南夫也/適子南氏子晳怒櫜甲以見子南欲殺之子南知之)
　(執戈逐之傷子産曰直鈞幼賤有罪罪在楚也乃執/子南放於吳鄭伯及其大夫盟于公孫段氏罕虎公)
　(孫僑公孫段印段游吉駟帶私盟于閨門之外實薫/隧公孫黒强與於盟使太史書其名且曰七子子産)
　(弗討至是黒將作亂欲去游氏而代其位傷疾作而/不果駟氏與諸大夫欲殺之子産在鄙聞之懼弗及)
　(乗遽而至使吏數之曰爾有死罪三専伐伯有一也/昆弟爭室二也薰隧之盟女矯君位三也不速死大)
　(刑將至七月壬寅縊尸/諸周氏之衢加木焉)胡氏(駟黒則有罪矣而鄭人/初畏其强不之討也因)
　(其疾而幸勝之則亦云殆/矣故稱國以殺累乎上也)
冬公如晉至河乃復季孫宿如晉左氏(二年晉韓宣子/如齊納幣韓湏)
　(如齊逆女齊陳無宇送女致少姜少姜有寵於晉侯/晉侯謂之少齊謂陳無宇非卿執諸中都至是少姜)
　(卒公如晉及河晉侯使士文伯来辭曰/非伉儷也請君無辱季孫宿遂致服焉)公羊(其言至/河乃復)
　(何不敢進也注乃難詞也時聞晉欲執之不敢徃君/子榮見與恥見距故諱使若至河河水有難而反)
　榖梁(公如晉而不得入季孫宿如晉而得入惡季/孫宿也注明晉之不見公季孫宿之所為)胡
　氏(舉動人君之大節賢哲量之以行藏其道姦邪窺/之以作止其惡四隣視之以厚薄其情故有國者)
　(必謹於禮而後動此守身之本保國之基也禮雖自/卑而尊人亦不妄恱人以自辱昭公既不能據經守)
　(正失禮而妄動又不能從權適變無故而輕復終復/失國出奔客死他境盖始諸此行矣或曰禮者明微)
　(正於未動之前可也已至于河而見卻雖欲勿反將/得已乎曰以周公之胄千乗之國輕身以脩隣好乃)
　(欲卻而不納夫何敢若曰敝邑褊小敬事大國惟恐/獲戾聞陳無宇見執於中都謂少姜之數於守適信)
　(也用是不遑寧處跋履山川来修弔事今若不獲進/見翦為仇讎他國誰敢朝夕在庭脩事大之禮乎夫)
　(小國之去就從違聽大國之令也若非伉儷齊人請/陳無宇之罪何以令之也苟有二命又何以為盟主)
　(如此其將謝過之不暇敢不納乎昭公習儀以亟而/不明乎禮其反也宜經書公如晉至河乃復季孫宿)
　(如晉而昭公失國之因季氏逐君之漸/晉人下比之迹不待貶絶而皆見矣)
　　　(案昭公如晉九得入而欲見止者二五年十五/年也至河而見卻者四此年十二年十三年二)
　　　(十一年也有疾而復者一二十三年也次乾侯/者二二十八年二十九年也此條公羊以為晉)
　　　(欲執公榖梁以為季氏訴公與左氏少姜之事/不同誠如左氏說晉之辭公未為失也則春秋)
　　　(止罪公之輕動也矣若胡氏說無乃成少姜之/為適乎又乃聞義不徙而强為非禮之行亦非)
　　　(也/)
三年春王正月丁未滕子原卒夏叔弓如滕五月葬滕
成公左氏(注葬襄公滕子/来會故厚執之)
秋小邾子來朝左氏(小邾穆公来朝季武子欲卑之穆/叔曰不可曹滕二邾實不忘我好)
　(敬以逆之猶懼其貳又卑一睦焉逆羣好也其如/舊而加敬焉志曰敬逆来者天所福也季孫從之)
八月大雩左氏(旱/也)冬大雨雹公羊(注為/季氏)張氏(雹戾氣也/此中國不)
　(振夷狄會諸/侯之兆也)
北燕伯欵出奔齊左氏(燕簡公多嬖寵欲去諸大夫而/立其寵人冬燕大夫比以殺公)
　(之外嬖公懼奔齊書曰北/燕伯欵出奔齊罪之也)胡氏(君雖不君臣不可以/不臣燕伯欲去諸大)
　(夫固不君矣而大夫相與比以殺其外嬖是威脅其/主而出之也與鬻拳之以兵諌無異而獨罪燕伯何)
　(哉大夫國君之陪貳以公心選之而不可私也以誠/意委之而不可疑也以隆禮待之而不可輕也以直)
　(道馭之而不可辱也否則是忽其陪貳以自危矣晉/厲殺三卻立胥童而弑於匠麗氏衛獻公蔑冡卿信)
　(左右而奔夷儀故人主不尊陪貳而與賤臣圖柄臣/者事成則失身而見弑不成則失國而出奔此有國)
　(大戒也春秋凡見逐於臣者皆以自/奔為文正其夲之意也而垂戒逺矣)
　　　(案十二年書齊/髙偃納之于陽)
　　附録左氏(鄭游吉如晉送少姜之葬梁丙張趯見/之梁丙曰甚哉子之為此來也子大叔)
　　(曰將得已乎昔文襄之覇也其務不煩諸侯令諸/侯三歳而聘五歳而朝有事而會不恊而盟君薨)
　　(大夫弔卿共葬事夫人士弔大夫送葬足以昭禮/命事謀闕而已今嬖寵之喪不敢擇位而數於守)
　　(適惟懼獲戾豈敢憚煩少姜有寵而死齊必繼室/今兹吾又將來賀不惟此行也張趯曰善哉然自)
　　(今子其無事矣譬如火焉火中寒暑乃退此其極/也能無退乎晉將失諸侯諸侯求煩不獲子大叔)
　　(告人曰張趯有知其猶在君子之後乎又齊侯使/晏嬰請繼室於晉既成昬晏子受禮叔向相與語)
　　(曰齊其何如晏子曰此季世也吾弗知齊其為陳/氏矣公棄其民而歸於陳氏齊舊四量豆區釡鍾)
　　(陳氏三量皆登一焉以家量貸而以公量收之山/木如市弗加於山魚鹽蜃蛤弗加於海民參其力)
　　(二入於公而衣食其一公聚朽蠧而三老凍餒國/之諸市屨賤踊貴民人痛疾而或燠休之其愛之)
　　(如父母而歸之如流水欲無獲民將焉辟之箕伯/直柄虞遂伯戲其相胡公大姬已在齊矣叔向曰)
　　(然雖吾公室今亦季世也戎馬不駕卿無軍行庶/民罷敝而宫室滋侈道殣相望而女富溢尤民聞)
　　(公命如逃㓂讎欒卻胥原狐續慶伯降在皂𨽻政/在家門民無所依君日不悛以樂慆憂公室之卑)
　　(其何日之有讒鼎之銘曰昧旦丕顯後世猶怠況/日不悛其能久乎又鄭伯如晉公孫叚相甚敬而)
　　(卑晉侯嘉焉授之以䇿曰子豐有勞於晉國余聞/而弗忘賜女州田以胙乃舊勲又鄭罕虎如晉且)
　　(告曰楚人日徴敝邑以不朝立王之故敝邑之往/則畏執事其不往則宋之盟云進退罪也宣子使)
　　(叔向對曰君若辱有寡君在楚何害脩宋盟也君/苟思盟寡君乃知免於戾矣君若不有寡君雖朝)
　　(夕在庭寡君猜焉苟有/寡君在楚猶在晉也)
四年春王正月大雨雹(雹公榖作雪范/氏注云或作雹)左氏(大雨雹季/武子問於)
　(申豐曰雹可禦乎對曰聖人在上無雹雖有不為災/古者日在北陸而藏冰西陸朝覿而出之其藏冰也)
　(深山窮谷固隂沍寒於是乎取之其出之也朝之禄/位賔食喪祭於是乎用之其藏之也黒牡秬黍以享)
　(司寒其出之也桃弧棘矢以除其災其藏之也周其/用之也徧則冬無愆陽夏無伏隂春無淒風秋無苦)
　(雨雷出不震無菑霜雹癘疾不降民不夭札今藏川/池之冰棄而不用風不越而殺雷不發而震雹之為)
　(災誰能禦之七月之卒章藏冰之道也注北陸/謂夏十二月日在虚危西陸夏三月日在昴畢)胡氏
　(隂陽之氣和而散則為霜雪雨露不和而散則為戾/氣曀霾雹戾氣也隂脅陽臣侵君之象當是時季孫)
　(宿襲位上卿將毁中軍専執兵權以弱公室故數月/之間再有大變申豐者季氏之孚也不肯端言其事)
　(故暴陽於朝歸咎藏冰之失夫山谷之冰藏之也周/用之也徧亦古者本末備舉燮調之一事耳謂能使)
　(四時無愆伏淒苦之變雷出不震無菑霜雹則亦誣/矣意者昭公遇災而懼以禮為國行其政令無失其)
　(民雹之災也庶可禦乎不然雖得藏冰/之道合於豳風七月之詩其將能乎)
夏楚子蔡侯陳侯鄭伯許男徐子滕子頓子胡丁沈子
小邾子宋世子佐淮夷會于申左氏(鄭伯如楚王以田/江南之夢許男如)
　(楚楚子止之遂止鄭伯復田江南使椒舉如晉求諸/侯二君待之椒舉致命曰寡君使舉曰日君有惠賜)
　(盟於宋曰晉楚之從交相見也以歲之不易寡君願/結驩於二三君使舉請間君若苟無四方之虞則願)
　(假寵以請於諸侯晉侯欲勿許司馬侯曰不可楚王/方侈天或者欲逞其心以厚其毒而降之罰未可知)
　(也其使能終亦未可知也晉楚唯天所相不可與爭/君其許之而修徳以待其歸公曰晉有三不殆其何)
　(敵之有國險而多馬齊楚多難有是三者何郷而不/濟對曰恃險與馬而虞隣國之難是三殆也四嶽三)
　(塗陽城大室荆山中南九州之險也是不一姓冀之/北土馬之所生無興國焉是以先王務脩徳音以亨)
　(神人不聞其務險與馬也鄰國之難不可虞也或多/難以固其國或無難以失其守宇齊有仲孫之難而)
　(獲桓公至今賴之晉有里㔻之難而獲文公是以為/盟主衛邢無難敵亦喪之恃此三者而不修政徳亡)
　(於不暇又何能濟乃許楚使使叔向對曰寡君有社/稷之事是以不獲春秋時見諸侯君實有之何辱命)
　(焉椒舉遂請昬晉侯許之楚子問於子産曰晉其許/我諸侯乎對曰許君晉君少安不在諸侯其大夫多)
　(求莫匡其君在宋之盟又曰如一若不許君將焉用/之王曰諸侯其來乎對曰必來從宋之盟承君之歡)
　(不畏大國何故不來不來者其魯衛曹邾乎曹畏宋/邾畏魯魯衛偪於齊而親於晉唯是不來其餘君之)
　(所及也誰敢不至王曰然則吾所求者無不可乎曰/求逞於人不可與人同欲盡濟夏諸侯如楚魯衛曹)
　(邾不會曹邾辭以難公辭以時祭衛侯辭以疾鄭伯/先待於申六月丙午楚子合諸侯于申椒舉言於楚)
　(子曰臣聞諸侯無歸禮以為歸今君始得諸侯其慎/禮矣覇之濟否在此會也夏啟有鈞臺之享商湯有)
　(景亳之命周武有孟津之誓成有岐陽之蒐康有酆/宫之朝穆有塗山之會齊桓有召陵之師晉文有踐)
　(土之盟君其何用宋向戌鄭公孫僑在諸侯之良也/君其選焉王曰吾用齊桓王使問禮於左師與子産)
　(左師獻公合諸侯之禮六子産獻伯子男會公之禮/六宋大子佐後至王田於武城久而弗見楚子示諸)
　(侯侈椒舉曰夫六王二公之事皆所以示諸侯禮也/諸侯所由用命也夏桀為仍之會有緡叛之商紂為)
　(黎之蒐東夷叛之周幽為大室之盟戎狄叛之皆所/以示諸侯汰也諸侯所由棄命也今君以汰無乃不)
　(濟乎王弗聽子産見左師曰吾不患楚矣汰而愎諌/不過十年左師曰然不十年侈其惡不逺逺惡而後)
　(棄善亦如之/徳逺而後興)胡氏(申之會楚子為主而不殊淮夷是/在會之諸侯皆罪也其意也何楚)
　(䖍弑君以立而求諸侯於晉晉人許之中國從之執/徐子圍朱方遷賴於鄢城竟莫校畏其强盛則曰晉)
　(楚惟天所相不可與爭滅陳不能救則曰陳亡而楚/克有之天道也滅蔡又不能救則曰天將棄蔡以壅)
　(楚盈而降之罰也至使窮凶極惡師潰於訾梁身竄/於棘里而縊於申亥人不致討而天自討之是責命)
　(于天而以人事為無益而弗為也而可乎弑君之賊/在春秋時有臣子討之則衛人殺州吁是也有四隣)
　(討之則蔡人殺陳佗是也臣子不能討之於内四隣/不能討之於外有與之會以定其位則齊侯及魯宣)
　(公會于平州是也有受其賂以免於討則晉侯及諸/國會于扈是也然至此極矣則未有不以為賊而又)
　(推為盟主相與朝事之以聽順其所為而不敢忤者/也故申之會不殊淮夷者以在會諸侯皆為不義之)
　(行皆王法之所當斥而不使夏變於夷之意也或曰/晉叔向鄭子産宋向戌皆諸侯之良也謀其國至變)
　(於夷而不校何哉聖人以天自處賢者聽天所命春/秋之法以人合天不任於天以義立命不委於命而)
　(宇宙在其手者也故楚麇書卒不革其偽赴於前而/諸侯會申與淮夷累數於後此以恕待人而責備賢)
　(者之意其垂/訓之義大矣)陳氏(楚初専合諸侯也齊桓卒楚宋嘗/爭長矣敗于城濮楚師不出者八)
　(年晉志不在諸侯而后楚莊盟于辰陵以莊王之賢/從之者陳鄭焉耳申之會合十有二國楚之得志於)
　(中國未有盛/於此時者也)
　　　(案胡氏不殊淮夷之說本何休但何休以為楚/子主會能行義以誅慶封故君子不殊其類所)
　　　(以順楚而病中國其不殊之義與胡氏異矣故/張氏削其行義之說而止曰楚子主會故君子)
　　　(不殊其類然後與胡氏合○案杜氏班序譜曰/自僖十八年至二十七年陳與蔡凡三會在蔡)
　　　(上楚合諸侯蔡與陳凡六會其五在陳上盖楚/以大小為序故蔡在上中國則自齊桓之興以)
　　　(其三恪之客逺来從伯故因/而進之耳詳見莊十六年)
楚人執徐子左氏(徐子吳出也以為/貳焉故執諸申)陳氏(夷狄執夷狄/不書書執徐)
　(子危會申/之諸侯也)
　　　(案執宋公不予楚子之専/執今書執徐者徐亦夷也)
秋七月楚子蔡侯陳侯許男頓子胡子沈子淮夷伐吳
執齊慶封殺之遂滅賴(賴公榖/作厲)左氏(秋楚子以諸侯伐/吳宋大子鄭伯先)
　(歸宋華費遂鄭大夫從使屈申圍朱方克之執齊慶/封而盡滅其族將戮慶封椒舉曰臣聞無瑕者可以)
　(戮人慶封唯逆命是以在此其肯從於戮乎播於諸/侯焉用之王弗聽負之斧鉞以徇於諸侯使言曰無)
　(或如齊慶封弑其君弱其孤以盟其大夫慶封曰無/或如楚共王之庶子圍弑其君兄之子麇而代之以)
　(盟諸侯王使速殺之遂以諸侯滅賴遷賴於鄢楚子/欲遷許於賴使鬬韋龜與公子棄疾城之而還申無)
　(宇曰楚禍之首將在此矣召諸侯而來伐國而克城/竟莫校王心不違民其居乎注因申會以伐吳不言)
　(諸侯者鄭徐滕小/邾宋不在故也)公羊(其言執齊慶封/何為齊誅也)榖梁(靈王使/人以慶)
　(封令於軍中慶封曰子一息我亦且一言曰有若楚/公子圍弑其兄之子而代之為君者乎軍人粲然皆)
　(笑慶封弑君而不以弑君之罪罪之者慶封不為靈/王服也不與楚討也春秋之義用貴治賤用賢治不)
　(肖不以亂治亂也孔子曰懐惡而討/雖死不服其斯之謂歟遂繼事也)陳氏(此執有罪/曷為不再)
　(言楚子不予楚討也猶曰諸侯執之云爾申之會夷/夏之大變也宋虢之事猶曰二伯至是而楚始専合)
　(諸侯訖于厥憖諸夏無會同者十年而楚執慶封放/陳招殺蔡般假討賊之義以號於天下而滅賴滅陳)
　(滅蔡/矣)
　　　(案書殺他國大夫之法有二凡有罪而當誅者/曰某人殺某楚人殺陳夏徴舒是也無罪而不)
　　　(服者書執而殺之若執蔡世子有用之執陳行/人干徴師殺之是也慶封與弑誅之冝也楚靈)
　　　(有諸己而非諸人是以慶封不服而春秋亦不/純以討賊之法書之若何休善其義兵過矣)
九月取鄫左氏(莒亂著邱公立而不撫鄫鄫叛而/來故曰取凡克邑不用師徒曰取)公羊
　(滅之也滅之則其言/取之何内大惡諱也)榖梁(疏襄六年莒滅繒今又云/取者彼以立莒公子為後)
　(故以滅言之其實非滅也故今魯/得取之不言滅者諱故以易言之)
　　　(案莒滅鄫之說詳見襄六年孫氏曰/盖莒滅鄫以為附庸今魯取之是也)
冬十有二月乙卯叔孫豹卒左氏(初穆子去叔孫氏及/庚宗遇婦人使私為)
　(食而宿焉適齊娶於國氏生孟丙仲壬及宣伯奔齊/魯人召之歸既立所宿庚宗之婦人獻以雉問其姓)
　(曰余子長矣能奉雉而從我矣召而見之名之曰牛/遂使為豎有寵長使為政豎牛欲亂其室殺孟逐仲)
　(叔孫疾急命召仲牛許而弗召豎牛曰夫子疾病不/欲見人使寘饋于个而退牛弗進則置虛命徹叔孫)
　(不食卒牛立昭子而相之五年仲至自齊豎牛攻之/死昭子即位朝其家衆曰豎牛禍叔孫氏殺適立庶)
　(使亂大從必速弑之豎牛懼奔齊孟仲之子殺諸/塞關之外仲尼曰叔孫昭子之不勞不可能也)
　　　(案叔孫豹以僑如之難奔齊在成十六年左/氏所載夢天壓已事及筮明夷之占不詳録)
　　附録左氏(鄭子産作丘賦國人謗之子産曰苟利/社稷死生以之渾罕曰國氏其先亡乎)
　　(君子作法於涼其敝猶貪作法於貪敝將若之何/姬在列者蔡及曹滕其先亡乎偪而無禮鄭先衛)
　　(亡偪而無法政不率法而制於心民各有心何上/之有注丘十六井當出馬一匹牛三頭今子産别)
　　(賦其田如/魯之田賦)左氏(楚椒舉遂求昬晉侯許之五年楚/令尹子蕩如晉逆女晉侯送女于)
　　(邢丘子産相鄭伯㑹晉侯于邢丘晉韓宣子如楚/送女叔向為介鄭子皮子大叔勞諸索氏大叔謂)
　　(叔向曰楚王汰侈己甚子其戒之叔向曰汰侈己/甚身之災也焉能及人若奉吾幣帛慎吾威儀守)
　　(之以信行之以禮敬始而思終終無不復從而不/失儀敬而不失威道之以訓辭奉之以舊法考之)
　　(以先王度之以二國雖汰侈若我何及楚楚子朝/其大夫曰晉吾仇敵也苟得志焉無恤其他今其)
　　(來者上卿上大夫也若吾以韓起為閽以羊舌肸/為司宫足以辱晉吾亦得志矣可乎大夫莫對薳)
　　(啟疆曰可苟有其備何故不可恥匹夫不可以無/備況恥國乎是以聖王務行禮不求恥人朝聘有)
　　(珪享頫有璋小有述職大有巡功設机而不倚爵/盈而不飲宴有好貨飱有陪鼎入有郊勞出有贈)
　　(賄禮之至也國家之敗失之道也則禍亂興城濮/之役晉無楚備以敗於邲邲之役楚無晉備以敗)
　　(於鄢自鄢以来晉不失備而加之以禮重之以睦/是以楚弗能報而求親焉既獲姻親又欲恥之以)
　　(召宼讎備之若何誰其重此若有其人恥之可也/若其未有君亦圖之晉之事君臣曰可矣求諸侯)
　　(而麇至求昬而薦女君親送之上卿及上大夫致/之猶欲恥之君其亦有備矣不然柰何韓起之下)
　　(趙成中行吳魏舒范鞅知盈羊舌肸之下祁午張/趯籍談女齊梁丙張骼輔躒苗賁皇皆諸侯之選)
　　(也韓襄為公族大夫韓須受命而使矣箕襄邢帶/叔禽叔椒子羽皆大家也韓賦七邑皆成縣也羊)
　　(古四族皆彊家也晉人若喪韓起楊肸五卿八大/夫輔韓須楊石因其十家九縣長轂九百其餘四)
　　(十縣遺守四千奮其武怒以報其大恥伯華謀之/中行伯魏舒帥之其蔑不濟矣君將以親易怨實)
　　(無禮以速寇而未有其備使羣臣往遺之禽以逞/君心何不可之有王曰不榖之過也大夫無辱厚)
　　(為韓子禮王欲敖叔向以其所不知而不能亦厚/其禮反鄭伯勞諸圉辭不敢見禮也○六年楚公)
　　(子棄疾如晉報韓子也鄭罕虎公孫僑游吉從鄭/伯以勞諸相辭不敢見固請見之見如見王以其)
　　(乗馬八匹私靣禁芻牧採樵不入田不樵樹不採/蓺不抽屋不强匄舍不為暴主不慁賔往来如是)
　　(鄭三卿皆知其將為王也韓宣子之適楚也楚人/弗逆公子棄疾及晉竟晉侯亦將弗逆叔向曰楚)
　　(辟我衷若何效辟從我而已焉/用效人之辟晉侯說乃逆之)
五年春王正月舎中軍左氏(季孫謀去中軍春舎中軍/卑公室也毁中軍于施氏)
　(成諸臧氏初作中軍三分公室而各有其一季氏盡/征之叔孫氏臣其子弟孟氏取其半焉及其舎之也)
　(四分公室季民擇二二子各一皆盡征之而貢于公/注罷中軍季孫稱左師孟氏稱右師叔孫氏則自以)
　(叔孫為軍名自此以後國人/盡屬三家隨時獻公而已)胡氏(案左氏則三軍作/舎皆自三家公不)
　(與焉公室益卑而魯國之兵權盡歸于季氏矣兵權/有國之司命三綱軍政之本原書其作舎而公孫于)
　(齊薨于乾侯定公無正必至之理也已則不臣三綱/淪替南蒯叛陽虎専季斯囚而三桓之子孫微矣亦)
　(能免乎書曰舎中/軍微詞以著其罪)陳氏(舎中軍從祀先公皆善詞也/微國史無以知舎中軍為季)
　(氏専魯從祀先公/為陽虎専季氏也)
　　　(案襄十一年初作三軍十二分其國民三家得/七公得五國民不盡屬公公室已卑矣今舎中)
　　　(軍四分公室三家自取其稅減已稅以貢於公/國民不復屬公公室彌益卑矣作三軍卑公室)
　　　(之漸舎中軍卑公室之極初云作三軍今不云/舎三軍者今此惟舍中軍之衆屬上下二軍也)
　　　(季氏因叔孫家禍退之使同孟孫獨取其半為/専己甚又擇取善者是専之極矣其廢中軍之)
　　　(後上下二軍分為四分其左右師名見哀十一/年傳○案此條公羊以為善復古榖梁以為貴)
　　　(復正皆不得事實/故諸家皆從左氏)
楚殺其大夫屈申左氏(楚子以屈申為貳於吳/乃殺之以屈生為莫敖)
公如晉左氏(公如晉自郊勞至贈賄無失禮晉侯謂女/叔齊曰魯侯不亦善於禮乎對曰魯侯焉)
　(知禮是儀也不可謂禮禮所以守其國行其政令無/失其民者也今政令在家不能取也有子家羈弗能)
　(用也奸大國之盟陵虐小國利人之難不知其私公/室四分民食於他為國君難將及身不恤其所禮之)
　(本末將於此乎在而屑屑焉習儀以亟言/善於禮不亦逺乎注即位而往見伯主也)
夏莒牟夷以牟婁及防兹來奔(城陽平昌有防亭/姑幕東北有兹亭)左氏
　(牟夷非卿而/書尊地也)公羊(莒無大夫此何以書重地也/言及何不以私邑累公邑也)榖梁
　(以者不以者也來奔者不言出及防兹以大及小也/莒無大夫以地來重地也注竊地之罪重故不得不)
　(録其/人)胡氏(邾莒之大夫名姓不登於史册微也牟夷/莒大夫曷為以姓氏通重地也以地叛雖)
　(賤必書地以名其人終為不義弗可滅矣其書來奔/是接我以利而我入其利兩譏之也為國以義不以)
　(利如以利則上下交征而國必危矣為己以義不以/利如以利則患得患失亦無所不至矣春秋於三叛)
　(人雖賤特書其名以懲不義懼淫人為後戒也/邑而言及者公羊所謂不以私邑累公邑是也)張氏
　(許氏曰卿會楚方盟而伐莒取鄆公如晉/未返而受莒牟婁及防兹惡季氏之専也)
秋七月公至自晉左氏(莒人愬于晉晉侯欲止公范獻/子曰不可人朝而執之誘也討)
　(不以師而誘以成之惰也為盟主而犯此二者無乃/不可乎請歸之閒而以師討焉乃歸公秋七月公至)
　(自晉注愬/魯受牟夷)
戊辰叔弓帥師敗莒師于蚡泉(蚡公作濆榖作賁狄/人謂賁泉失台魯地)左
　氏(莒人来討不設備叔弓/敗諸蚡泉莒未陳也)張氏(晉人方欲止公而叔/弓受牟夷敗莒人大)
　(夫之専不顧伯討君/辱比書而罪可見矣)
　　　(案公羊以濆泉為涌泉盖戰而水涌為異此象/公在晉臣下専為莒叛臣地以興兵戰鬭百姓)
　　　(悲怨歎息氣逆之所致故因以著戰處欲明天/之與人相報應之義此說詭誕劉氏已辨之不)
　　　(可/取)
秦伯卒(景/公)
　　　(案公羊曰不名者秦夷也/匿嫡之名也謬妄不取)
冬楚子蔡侯陳侯許男頓子沈子徐人越人伐吳(越㑹/稽山)
(隂/縣)左氏(四年冬吳伐楚入棘櫟麻以報朱方之役楚沈/尹射奔命於夏汭葴尹冝咎城鍾離薳啟彊城)
　(巢然丹城州來至是楚子以諸侯及東夷伐吳以報/棘櫟麻之役薳射以繁揚之師㑹于夏汭越大夫常)
　(壽過帥師㑹楚子于瑣聞吳師出薳啟彊帥師從之/遽不設備吳人敗諸鵲岸楚子以馹至於羅汭吳子)
　(使其弟蹶由犒師楚人執之吳不可入楚子遂觀兵/於坻箕之山是行也吳早設備楚無功而還以蹶由)
　(歸楚子懼吳使沈尹射待命/于巢薳啟彊待命于雩婁)公羊(注吳未服慶封之/罪故也越稱人者)
　(助義兵/進之)胡氏(越始見經而與徐皆得稱人何也吳以/朱方處齊慶封而富於其舊崇惡也楚)
　(圍朱方執齊慶封殺之討罪也吳不顧義入棘櫟麻/以報朱方之役狄道也楚於是以諸侯伐吳則比吳)
　(為善而師亦有名其從之者進而稱人可也或者以/詞為主而謂不可云沈子徐越伐吳故特稱人誤矣)
　(以不可為文詞而進人於越一字褒貶義安在乎且/吳楚徐越雖不列中國而劉敞以為其實不同吳大)
　(伯之後也楚祝融之後也徐伯益之後也越大禹之/後也其上世皆為元徳顯功通于周室與中國冠帶)
　(之君無以異徐始稱王楚後稱王吳越因遂稱王王/非諸侯所當稱也故春秋惡而絶之雖然猶不欲絶)
　(其類是以書國不没其舊號書爵間著其本封推/之可逺引之可來此聖人慎絶人亦春秋之意也)陳
　氏(越始見經而常壽過稱人越驟强也通吳以制/楚者晉謀之失也通越以制吳者楚謀之失也)
　　　(案此為楚通越制吳之始昭三十二年書吳伐/越定五年書於越入吳十四年書於越敗吳於)
　　　(檇李哀元年吳夫差敗越於夫椒句踐行成既/歸國十年生聚十年教訓至黄池之後又書於)
　　　(越入吳至哀二十三年而/越滅吳矣越惟此條書人)
六年春王正月杞伯益姑卒(文/公)左氏(杞文公卒弔/如同盟禮也)
葬秦景公左氏(大夫如秦葬/景公禮也)
夏季孫宿如晉左氏(拜莒田也晉侯享之有加籩/注謝前年受牟夷不見討)
葬把文公○宋華合此出奔衛左氏(宋寺人柳有寵於/平公大子佐惡之)
　(華合比曰我殺之柳聞之乃坎用牲埋書而告公曰/合比將納亡人華臣之族既盟于北郭矣公使視之)
　(有焉遂逐華合比合比奔衛於是華亥欲代右師與/寺人柳比從為之徴公使代之左師曰女夫也必亡)
　(女喪而宗室於人何/有人亦於女何有)胡氏(宋公寵信閽寺殺世適痤/而父子之恩絶逐華合比)
　(而君臣之義睽刑人之能敗國亡家亦可畏矣猶有/任趙高以亡秦信恭顯十常侍以亡漢寵王守澄田)
　(令孜以亡唐而不知鑑覆車之轍者/不亦悲夫凡此類直書而義自見矣)
秋九月大雩左氏(旱/也)公羊(注豫賦/之煩也)
楚薳罷帥師伐吳(罷榖/作頗)左氏(徐儀楚聘于楚楚子執之/逃歸懼其叛也使薳洩伐)
　(徐吳人救之令尹子蕩帥師伐吳師于豫章而次于/乾谿吳人敗其師於房鍾獲宫廏尹棄疾子蕩歸罪)
　(於薳洩/而殺之)張氏(許氏曰敗楚師者非薳洩也而洩伏其/誅故書薳罷伐吳以正之楚再不競於)
　(吳乃移兵鋒有事陳蔡至復伐徐而國/亂矣吳盖自是休兵息民而國浸强)
冬叔弓如楚左氏(聘且弔/敗也)張氏(楚與吳仇敵之國而昭/公素㛰吳而逺楚故申)
　(之㑹魯不與焉今楚復伐吳而其惡益逺昭公非能/以中國自尊而逺外裔者今始通好于楚盖不待薳)
　(啟彊之召己服/楚而將朝之矣)
　　　(案魯大夫聘/楚止此一條)
齊侯伐北燕左氏(齊侯如晉請伐北燕晉侯許之齊侯/遂伐北燕將納簡公晏子曰不入燕)
　(有君矣民不貳吾君賄左右諂諛作大事不以信未/嘗可也七年春王正月暨齊平齊求之也癸巳齊侯)
　(次於虢燕人行成曰敝邑知罪敢不聽命先君之敝/器請以謝罪公孫晳曰受服而退俟釁而動可也二)
　(月戊午盟于濡上燕人歸燕姬/賂以瑶壅玉櫝斚耳不克而還)
　　　(案左氏注暨齊平者齊求於燕而與之平間無/異事故不重言燕盖杜氏從許恵卿之說也趙)
　　　(子陳氏亦從之陳氏曰平不書必關於天下之/故然後書齊侯伐北燕納簡公庶㡬平天下之)
　　　(大義也而取燕姬與其寳玉而還不書平是予/齊以定燕也靈公以来齊首敗伯主之約納晉)
　　　(欒盈叛人也納北燕伯猶庶㡬乎天下之大義/而卒與之平是黨亂臣逆子也是故昭定而下)
　　　(春秋多罪齊書伐衛遂伐晉同圍齊襲莒暨齊/平盟于鹹次于五氏非特筆也夫子曰齊景公)
　　　(有馬千駟死之日民無得而稱焉盖不與齊也/此說固善但推之經例則暨齊平之文正與及)
　　　(齊平及鄭平句法相似而下文又有叔孫涖盟/正與叔還涖盟之事相類且左氏下文明說燕)
　　　(人行成而上文又以為齊求之文法自相背故/服䖍亦疑之今若截齊求之也四字正解齊魯)
　　　(之平而以癸巳以下方終齊燕之事則兩得之/矣盖左氏本無誤而許恵卿之誤也七年𫝊有)
　　　(齊燕平之月則謂霈上之盟/耳䟽强增暨字以實之非)
七年春王正月暨齊平左氏(暨齊平齊/求之也)公羊(注書者善/録内也不)
　(出主名者君相與平國中皆安故以舉國體言之月/者刺内暨之也時魯方結昬于吳外慕强楚故不汲)
　(汲於/齊)榖梁(平者成也暨猶暨暨也暨者/不得已也以外及外曰暨)胡氏(我所欲/曰及不)
　(得已曰暨當是時昭公結昬强吳外附荆楚其與齊/平無汲汲之意乃齊求於魯而許之平也故曰暨至)
　(定公八年魯再侵齊結大國之怨見復必矣其與齊/平非不得已乃魯求於齊而欲其平也故曰及平者)
　(聖人之所貴然或以賄賂而結平或以臣下而擅平/或以附夷狄而得平或以侵犯大國而急於平則皆)
　(罪也考其事/而輕重見矣)張氏(劉氏曰齊大魯小魯為齊弱久矣/然而能暨齊以平者介於楚也夫)
　(不自計徳之厚薄勢之利害而借人之威以慿諸侯/是以逺者不服近者不親此最得失之機也崇夷狄)
　(侮中國昭公之棄其國死於/外諸侯莫之救從此生矣)
　　　(案諸家主魯說者如此禮記曰戎容暨暨果毅/貎也襄公之世齊數伐魯景公初立使慶封來)
　　　(聘而不書魯報則魯盖無汲汲於齊可知矣春/秋書暨二又見定十年但諸家皆以暨為己之)
　　　(不得已而劉氏獨以為人之不得已齊以莒故/與魯搆怨魯挟吳楚之威强齊以平爾据此說)
　　　(似與宋辰强仲佗石彄之暨合然胡/氏盖用其說而不用其暨字之義)
三月公如楚左氏(楚子成章華之臺願與諸侯落之太/宰薳啟疆曰臣能得魯侯薳啟疆來)
　(召公辭曰昔先君成公命我先大夫嬰齊曰吾不忘/先君之好將使衡父照臨楚國鎮撫其社稷以輯寧)
　(爾民嬰齊受命于蜀奉承以來弗敢失隕而致諸宗/祧曰我先君共王引領北望日月以冀𫝊序相授於)
　(今四王矣嘉恵未至唯襄公之辱臨我喪孤與其二/三臣悼心失圖社稷之不皇況能懐思君徳今君若)
　(步玉趾辱見寡君寵靈楚國以信蜀之役致君之嘉/恵是寡君既受貺矣何蜀之敢望其先君鬼神實嘉)
　(賴之豈惟寡君君若不來使臣請問行期寡君將承/質幣而見于蜀以請先君之貺三月公如楚鄭伯勞)
　(于師之梁孟僖子為介不能相儀及楚不能答郊勞/楚子享公于新䑓使長鬛者相好以大屈弓名既而)
　(悔之薳啟疆聞之見公公語之拜賀公曰何賀對曰/齊與晉越欲此久矣寡君無適與也而𫝊諸君君其)
　(備禦三鄰慎守寳矣敢/不賀乎公懼乃反之)
叔孫婼如齊涖盟(婼公羊作鄀後/同涖公榖作莅)左氏(注公將逺適楚/故叔孫如齊尋)
　(舊好䟽公未發時命之公/發後始去故書在如楚下)榖梁(莅位也内之前定之/辭謂之莅外之前定)
　(之辭謂之來䟽重發𫝊者嫌公如/楚恐非君命故發明婼亦受命也)張氏(始暨齊平故/盟以結好)
夏四月甲辰朔日有食之左氏(晉侯問於士文伯曰誰/將當日食對曰魯衛惡)
　(之衛大魯小去衛地如魯地注衛地豕韋魯地降婁/日食於豕韋之末降婁之始乃息故禍在衛大在魯)
　(小/)
秋八月戊辰衞侯惡卒
　　　(案榖梁以衛有齊惡君臣同名者君子不奪人/名不奪人親之所名親之所名臣雖欲改君不)
　　　(當聽也此說鑿其實古無諱周人/以諱事神生亦不諱耳劉氏得之)
九月公至自楚○冬十有一月癸未季孫宿卒○十有
二月癸亥葬衛襄公左氏(衛襄公夫人姜氏無子嬖人/婤姶生孟縶孔成子夢康叔)
　(謂已立元史朝亦夢之晉韓宣子為政聘於諸侯之/嵗婤姶生元孟縶之足不良弱行故孔成子立靈公)
　(元葬衛/襄公)
　　附録左氏(楚子之為令尹也為王旌以田芉尹無/宇斷之及即位為章華之宫納亡人以)
　　(實之無宇之閽入焉無宇執之有司執而謁諸王/王將飲酒無宇辭曰天子經略諸侯正封古之制)
　　(也封略之内何非君土食土之毛誰非君臣天有/十日人有十等下所以事上上所以共神也周文)
　　(王之法曰有亡荒閱所以得天下也吾先君文王/作僕區之法曰盗所隱器與盗同罪所以封汝也)
　　(若從有司是無所執逃臣也昔武王數紂之罪曰/逋逃主萃淵藪君王始求諸侯而則紂無乃不可)
　　(乎若以二文之法取之盗有所在矣/王曰取而臣以往盗有寵未可得也)左氏(晉人来/治杞田)
　　(季孫將以成與之謝息為孟孫守不可曰人有言/曰雖有挈瓶之智守不假器禮也夫子從君而守)
　　(臣喪邑雖吾子亦有猜焉季孫曰君之在楚於晉/罪也又不聽晉魯罪重矣晉師必至吾無以待之)
　　(不如與之閒晉而取諸杞吾與子桃成反誰敢有/之是得二成也魯無憂而孟孫益邑子何病焉辭)
　　(以無山與之萊柞乃遷于桃晉/人為杞取成注不書非公命也)左氏(晉侯有疾夢/黄熊入于寢)
　　(門子産對曰堯殛鯀于羽山其神化為黄熊以入/于羽淵賜子産莒之二方鼎子産為豐施歸州田)
　　(於韓宣子曰古人有言曰/其父析薪其子弗克負荷)左氏(鄭人相驚以伯有/子産立公孫洩及)
　　(良止以撫之趙景子問焉曰伯有猶能為鬼乎子/産曰能人生始化曰魄既生魄陽曰魂用物精多)
　　(則魂魄强是以有精爽至於神明諺曰蕞爾國而/三世執其政柄其用物也宏矣其取精也多矣其)
　　(族又大所馮厚矣而强/死能為鬼不亦冝乎)左氏(衛襄公卒晉大夫言/於范獻子曰衛事晉)
　　(為睦晉不禮焉庇其賊人而取其地故諸侯貳今/又不禮於衛之嗣是絶諸侯也韓宣子說使獻子)
　　(如衛弔且/反戚田)左氏(衛齊惡告喪于周且請命王使成/簡公如衛弔且追命辭見前錫命)
　　(下/)左氏(公至自楚孟僖子病不能相禮乃講學之/苟能禮者從之及其將死也召其大夫曰)
　　(禮人之幹也無禮無以立吾聞將有達者曰孔邱/聖人之後也而滅於宋其祖弗父何以有宋而授)
　　(厲公及正考父佐戴武宣三命兹益共故其鼎銘/云一命而僂再命而傴三命而俯循牆而走亦莫)
　　(余敢侮饘於是鬻於是以餬余口其共也如是臧/孫紇有言曰聖人有明徳者若不當世其後必有)
　　(達人今其將在孔丘乎我若獲沒必屬說與何忌/於夫子使事之而學禮焉以定其位故孟懿子與)
　　(南宫敬叔師事仲尼䟽曰宋泯公生弗父何何生/宋父周周生世子勝勝生正考父考父生孔父嘉)
　　(其後以孔為氏孔父生木金父金父生臯夷父夷/父生防叔叔辟華氏之禍奔魯生伯夏伯夏生叔)
　　(梁紇紇生孔子僖子/卒時孔子年三十四)左氏(單獻公棄親用覊襄頃/之族殺獻公而立成公)
八年春陳侯之弟招殺陳世子偃師夏四月辛丑陳侯
溺卒左氏(陳哀公元妃鄭姬生悼大子偃師二妃生公/子留下妃生公子勝二妃嬖留有寵屬諸司)
　(徒招與公子過哀公有廢疾三月甲申公子招公子/過殺偃師而立公子留夏哀公縊書曰陳侯之弟招)
　(罪在/招也)榖梁(其弟云者親之也/親而殺之惡也)胡氏(此公子招特以弟/稱者著招憑寵稔)
　(惡而陳侯失親親之道也招以公子為司徒乃貴戚/之卿親則介弟尊則叔父號令廢立自已而出莫敢)
　(干之者也不能援立嫡冢安靖國家而逄君之惡戕/殺偃師以致大宼宗社覆沒罪固大矣陳侯信愛其)
　(弟何以為失親親乎尊賢者親親之本不能擇親之/賢者厚加尊寵以表儀公族而徇其私愛施於不令)
　(之人以致亡國敗家豈不失親親之道乎書/曰陳侯之弟招殺陳世子偃師交貶之也)
叔弓如晉左氏(晉侯築虒祁之宫叔弓如晉賀虒祁也/游吉相鄭伯以如晉亦賀虒祁也史趙)
　(見子大叔曰甚哉其相蒙也可弔也而又賀之子大/叔曰若何弔也其非唯我賀將天下實賀注虒祁地)
　(名在絳西十/里臨汾水)張氏(襄陵許氏曰財費廣侈則國貧力/役煩勞則民敝締構雕琢輪奐之)
　(功盛則恭儉純茂之徳衰矣此之謂可弔者也而諸/侯賀之是以人君得意海内則安於亂亡而不自知)
　(盖諛之者衆也志叔弓如晉是已當楚之隆勢専諸/夏而晉弗慮圖惟宫室之崇以為安榮平公其可謂)
　(志卑/矣)
楚人執陳行人干徴師殺之陳公子留出奔鄭左氏(陳/干)
　(徴師赴于楚且告有立君公子勝愬之于楚楚人執/而殺之公子留奔鄭書曰行人罪不在行人也注留)
　(為招所立未/成君而出奔)
秋蒐于紅(紅魯/地)左氏(秋大蒐于紅自根牟至于商衛革/車千乘注大蒐數軍實簡車馬也)
　(根牟魯東界商宋地魯西境接宋衛/也言千乗明大蒐不言大者經文闕)榖梁(正也因蒐/狩以習用)
　(武事禮之大者也艾蘭以為防置旃以為轅門以葛/覆質以為𣙗流旁握御轚者不得入車軌塵馬候蹄)
　(揜禽旅御者不失其馳然後射者能中過防弗逐不/從奔之道也靣傷不獻不成禽不獻禽雖多天子取)
　(三十焉其餘與士衆以習射於射宫射而中田不得/禽則得禽田得禽而射不中則不得禽是以知古之)
　(貴仁義而賤勇力也注握/四寸也轚挂也葛或為褐)胡氏(蒐春事也秋興之則/違天時有常所矣其)
　(于紅則易地利三家専行公不與焉而兵權在臣下/則悖人理此亦直書其事不待貶絶而自見者也凡)
　(亂臣之欲竊國命必先為非禮以動民而後上及於/君父昭公至是民食於他不恤其所昧於履霜之戒)
　(甚/矣)陳氏(蒐狩不書必違禮而後書於是舎中軍四分/公室季氏擇二二子各一皆盡征之而貢於)
　(公蒐于紅也自根牟至商衛革車千乗皆三家之師/也自是而屢蒐皆三家所以耀武焉爾是故桓莊之)
　(狩必言公昭定/之蒐不言公矣)
　　　(案經書蒐五昭十一年夏比蒲二十二年春昌/閒定十三年夏比蒲十四年秋比蒲皆書大者)
　　　(用天子大蒐之禮也此年不書大者杜氏以為/經闕者或然至謂時史闕畧仲尼畧而從之者)
　　　(非也蒐狩合禮者常事不書非時非地及越禮/則書之而榖梁以秋蒐為正公羊以為以罕書)
　　　(以亟書者皆非也其胡氏陳氏詳矣/胡氏本劉質夫公羊說見定十四年)
陳人殺其大夫公子過左氏(陳公子招歸罪於公子過/而殺之注盖招推過為首)
　(惡所以免/死而得放)
大雩○冬十月壬午楚師滅陳執陳公子招放之于越
殺陳孔奐葬陳哀公(奐公/作瑗)左氏(楚公子棄疾帥師奉孫/吳圍陳宋戴惡會之冬)
　(滅陳輿嬖袁克殺馬毁玉以葬而逃使穿封戌為陳/公注孫吳偃師之子惠公招復稱公子兄已卒也)
　公羊(䟽楚莊入陳先書殺者彼乃楚子行義故先書/其殺今楚子託義討賊書在滅後見其本懐滅)
　(心也齊侯使國佐及國佐盟不/重舉齊此重舉陳者已滅陳也)榖梁(惡楚子也䟽以/下經㑹楚子于)
　(陳知滅陳實楚子但為惡之故貶稱師也不稱人者/著其恃强用衆故曰師若稱人則嫌是賤者矣又招)
　(有罪而放之奐無辜反殺之又滅人之國是/三罪也滅國不葬書葬閔陳之滅存陳也)
　　　(案楚之討罪四殺徴舒也執慶封也執公子招/也誘蔡侯般也書法皆不同春秋之權度審矣)
　　　(此條公榖/䟽皆得之)
　　附録左氏(是年石言于晉魏榆師曠曰今宫室崇/侈民力彫盡怨讟並作莫保其性石言)
　　(不亦/冝乎)左氏(晉侯問於史趙曰陳其遂亡乎對曰未/也自幕至于瞽瞍無違命舜重之以明)
　　(徳寘徳於遂遂世守之及胡公不淫故周賜之姓/使祀虞帝臣聞盛徳必百世祀虞之世數未也繼)
　　(守將在齊其/兆既存矣)
九年春叔弓會楚子于陳左氏(叔弓宋華亥鄭游吉/衛趙黶會楚子于陳)陳
　氏(諸夏之大夫旅見於楚於是始舉魯以/見其餘也舉魯以見其餘天下之辭也)張氏(許氏/曰楚)
　(既滅陳威震諸夏是以無所/號召而諸國之大夫會之)
許遷于夷左氏(楚公子棄疾遷許于夷實城父取州來/淮北之田以益之伍舉授許男田然丹)
　(遷城父人於陳以夷濮西田益之遷方城/外人於許注許畏鄭欲遷故以自遷為文)
　　　(案榖注䟽曰邢衛之遷皆書月今許遷畧而不/月者許比遷徙所都無常居處淺薄如一邑之)
　　　(移故畧之不得/從國遷常例)
夏四月陳災(災公榖/作火)左氏(注天火曰災書陳者如/梁山沙鹿不書晉也)公羊
　(陳已滅矣其言陳火何/存陳也曰存陳悕矣)榖梁(閔陳而/存之也)胡氏(楚已滅陳/必不遣使)
　(告亡國之有火災也是時叔弓歸語陳故魯史書之/耳仲尼作經存而弗革盖興滅國繼絶世以堯舜三)
　(代公天下之心為心異於孤秦罷候置守欲私一人/以自奉者所以歸民心合天徳也榖梁以為存陳得)
　(其㫖/矣)
　　　(案此條公榖說本可通但榖以為國曰災邑曰/火公羊以為天意存陳者非也左氏記鄭禆竈)
　　　(之言曰陳水屬也火水妃也而楚所相也今火/出而火陳逐楚而建陳也五年陳將復封歳五)
　　　(及鶉火而後陳卒亡楚克有之/天之道也哀十七年楚滅陳)
秋仲孫貜如齊左氏(孟僖子如齊殷聘禮也注自叔老/聘齊至今二十年禮意久曠今修)
　(盛聘以無忘舊好/故曰禮殷盛也)
冬築郎囿左氏(書時也季平子欲其速成也叔孫昭子/曰詩云經始勿亟庶民子來焉用速成)
　(其以𠞰民也無囿/猶可無民其可乎)張氏(以左𫝊觀之有以見季孫意/如逄其君以耳目之娛而日)
　(竊其權昭公安之而不悟/也人君於此可不戒哉)
　　附録左氏(周甘人與晉閻嘉爭閻田晉梁丙張趯/帥隂戎伐潁王使詹桓伯辭於晉曰我)
　　(自夏以后稷魏駘芮岐畢吾西土也及武王克商/蒲姑商奄吾東土也巴濮楚鄧吾南土也肅慎燕)
　　(亳吾北土也吾何邇封之有文武成康之建母弟/以蕃屏周亦其廢隊是為豈如弁髦而因以敝之)
　　(先王居檮杌于四裔以禦魑魅故允姓之姦居于/𤓰州伯父惠公歸自秦而誘以來使偪我諸姬入)
　　(我郊甸則戎焉取之戎有中國誰之咎也后稷封/殖天下今戎制之不亦難乎我在伯父猶衣服之)
　　(有冠冕水木之有本原民人之有謀主也伯父若/裂冠毁冕㧞本塞源専棄謀主雖戎狄其何有余)
　　(一人叔向謂宣子曰文之伯也豈能改物翼戴天/子而加之以共自文以來世有衰徳而暴滅宗周)
　　(以宣示其侈諸侯之貳不亦宜乎乃使趙成如周/致閻田反潁俘王亦使賔滑執甘大夫襄以說於)
　　(晉晉人禮/而歸之)
十年春王正月○夏齊欒施來奔(公作晉欒/施非也)左氏(齊惠/欒髙)
　(氏耆酒信内多怨强於陳鮑氏而惡之夏有告陳桓/子曰子旗子良將攻陳鮑亦告鮑氏桓子授甲而如)
　(鮑氏遭子良醉而騁遂見文子則亦授甲矣使視二/子則皆將飲酒桓子曰彼雖不信聞我授甲則必逐)
　(我及其飲酒也先伐諸陳鮑方睦遂伐欒髙氏子良/曰先得公陳鮑焉往遂伐虎門公卜使王黑以靈姑)
　(銔率吉請斷三尺焉而用之戰于稷欒髙敗又敗諸/莊國人追之又敗諸鹿門欒施高彊來奔陳鮑分其)
　(室陳氏始大注髙彊不書非卿齊惠公生公子欒/公子髙髙生子尾尾生子良欒生子雅雅生子旗)
秋七月季孫意如叔弓仲孫貜帥師伐莒(意如公羊作/隱如後同)
　左氏(平子伐莒取郠注三大夫皆卿故書之季孫為/主二子從之取郠不書公見討於平邱故諱之)
　(也/)胡氏(前已舍中軍矣曷為猶以三卿並將乎季氏/毁中軍四分公室擇其二二家各有其一至)
　(是季孫身為主將二子各率一軍為之副則三軍固/在其曰舍之者特欲中分魯國之衆為己私耳以為)
　(復古則誤矣襄公以來既作三軍地皆三家之土民/皆三家之兵每一軍出各將其所屬而公室無與焉)
　(是知雖舍中軍而三/卿並將舊額固存矣)
　　　(案陳氏曰鞌之戰書季孫行父臧孫許叔孫僑/如公孫嬰齊盖二卿之將佐也今舍中軍矣曷)
　　　(為書三卿帥師盖四分公室季氏擇二叔弓佐/意如序於仲孫貜之上而叔孫婼居守也自是)
　　　(訖春秋魯有四卿而權歸三家此説得之聞案/左氏載獻俘始用人於亳社臧武仲在齊  之)
　　　(曰周公其不享魯祭乎事/不經見恐魯未必至此)
戊子晉侯彪卒○九月叔孫婼如晉葬晉平公(昭公/繼伯)左
　氏(晉平公卒鄭伯如晉及河晉人辭之游吉遂如晉/九月叔孫婼齊國弱宋華定衛北宫喜鄭罕虎許)
　(人曹人莒人邾人滕人薛人把人小邾人如晉葬平/公也諸侯之大夫欲因見新君叔孫昭子曰非禮也)
　(弗聽叔向辭之曰大夫之事畢矣而又命孤孤斬焉/在衰絰之中其以嘉服見則喪禮未畢其以喪服見)
　(是重受弔也大夫將/若之何皆無辭以見)
　　　(案平公在位二十五年有溴梁祝柯澶淵商任/沙隨夷儀重丘澶淵于宋澶淵于虢之會盟是)
　　　(時承悼公之後諸侯亦和但除祝柯/圍齊無貶之外其餘皆無足取也)
十有二月甲子宋公成卒左氏(注無冬/史闕文)
　　　(案公羊注曰去冬者盖昭公取呉孟子之年故/去之賈服以為刺不登臺視氣皆鑿說也杜氏)
　　　(是/)
十有一年春王二月叔弓如宋葬宋平公○夏四月丁
巳楚子䖍誘蔡侯般殺之于申左氏(楚子在申召蔡靈/侯靈侯將往蔡大)
　(夫曰王貪而無信唯蔡於感今幣重而言甘誘我也/不如無徃蔡侯不可三月丙申楚子伏甲而饗蔡侯)
　(於申醉而執之夏四月丁/巳殺之刑其士七十人)公羊(楚子䖍何以名為其/誘討也此討賊也雖)
　(誘之曷為絶之懐惡而/討不義君子不予也)榖梁(夷狄之君誘中國之君/而殺之故謹而名之也)
　(稱時稱月稱日/稱地謹之也)胡氏(此討賊也雖誘殺之疑若無罪/春秋深惡楚子貶而稱名何也)
　(世子般弑其君諸侯與通會盟十有三年矣是中國/變為夷狄而莫之覺也楚子若以大義唱天下奉詞)
　(致討執般於蔡討其弑父之罪而在宫者無赦焉討/其弑君之罪而在官者無赦焉殘其身瀦其宫室謀)
　(於蔡衆置君而去雖古之征暴亂者不越此矣又何/惡乎今䖍本心欲圖其國不為討賊舉也而又挾欺)
　(毁信重幣甘言詐誘其君執而殺之肆行無道貪得/一時流毒於後棄疾以是殺戎蠻商鞅以是紿魏將)
　(秦人以是劫懷王傾危成俗天下大亂劉項之際死/者十九聖人深惡楚䖍而名之也其慮逺矣後世誅)
　(討亂臣者或畏其强或幸其弱不以大義興師至用/詭謀詐力僥倖勝之若事之捷反側皆懼苟其不捷)
　(適足長亂如代宗之圖思明憲宗/之紿王弁昧於春秋垂戒之㫖矣)
楚公子棄疾帥師圍蔡左氏(韓宣子問於叔向曰楚其/克乎對曰克哉蔡侯獲罪)
　(於其君而不能其民天將假手於楚以斃之何故不/克然不信以幸不可再也楚王奉孫吳以討於陳曰)
　(將定而國陳人聽命而遂縣之今又誘蔡而殺其君/雖幸而克必受其咎天之假助不善非祚之也厚其)
　(凶惡而降之罰也且譬之如天其有五材而/將用之力盡而敝之是以無拯不可沒振)陳氏(滅/不)
　(言圍言圍病晉也韓起合九國之師/干厥憖而蔡卒滅於楚不能甚矣)
　　　(案楚圍蔡三此/年及定四哀元)
五月甲申夫人歸氏薨(昭公母胡女/歸姓即齊歸)○大蒐于比蒲(魯/南)
(鄙/地)左氏(非禮也叔向曰魯公室其卑乎君有大喪國不/廢蒐有三年之喪而無一日之慼國不恤喪不)
　(忌君/也)榖梁(注夏而言蒐盖用秋蒐之禮/大蒐者人衆器械有踰常禮)胡氏(其曰大/蒐越禮)
　(也君有重喪國不廢蒐不忌君也三綱軍政之本君/執此以馭其下臣執此以事其上政之大本於是乎)
　(在君有三年之慼國不/廢一日之蒐則無本矣)
　　　(案公羊於大閱及蒐皆曰以罕書也其桓六年/注曰罕希也孔子曰以不教民戰是謂棄之故)
　　　(比年簡徒謂之蒐三年簡車謂之大閱五年大/簡車徒謂之大蒐存不忘亡安不忘危然則大)
　　　(蒐之法五年一為今此不然故曰以/罕書也其說與周禮不合姑具於此)
仲孫貜會邾子盟于祲祥(公作/侵羊)左氏(孟僖子會邾莊公/盟于祲祥脩好禮)
　(也注蒐非存亡之由故臨喪不冝為/之盟會以安社稷故喪盟謂之禮)
　　　(案公注以為諱喪盟故不日然春秋内大夫盟/㑹諸侯者九惟郪丘句繹書日餘皆不日則何)
　　　(氏之說/不通矣)
秋季孫意如會晉韓起齊國弱宋華亥衛北宫佗鄭罕
虎曹人把人于厥憖(公羊作/屈銀)左氏(楚師在蔡晉荀吳謂/韓宣子曰不能救陳)
　(又不能救蔡物以無親晉之不能亦可知也己為盟/主而不恤亡國將焉用之秋會于厥憖謀救蔡也鄭)
　(子皮將行子産曰行不逺不能救蔡也蔡小而不順/楚大而不徳天將棄蔡以壅楚盈而罰之蔡必亡矣)
　(且喪君而能守者鮮矣三年王其有咎乎美惡/周必復王惡周矣晉人使狐父請蔡于楚弗許)胡氏
　(文十五年晉靈公帥八國之諸侯盟于扈春秋畧而/不序者謀伐齊而不克定其亂也襄三十年叔孫豹)
　(會十二國之大夫于澶淵諸國之大夫皆稱人魯卿/諱而不書者視蔡亂而不能討其賊也今楚将滅蔡)
　(請於楚而弗許晉之不能亦可知矣曷為諸國猶序/而大夫無貶乎扈之盟晉侯受賂弗克而還諸侯畧)
　(而不序亡義利之分也澶淵之會謀救宋災而不討/蔡罪大夫貶而稱人魯卿諱而不書失重輕之别也)
　(亡義利之分為不仁失重輕之别為不智今晉與諸/侯心欲救蔡而力弗加焉則無惡也凡此見春秋明)
　(義利審輕重以恕待/人而不求其備矣)張氏(許氏曰蔡能嬰城堅不下/楚此易助也而厥憖合天)
　(下之兵畏不敢救遣使請命示之不能使楚益/驕有以量中國之力而卒取之此韓起之辠也)
九月己亥葬我小君齊歸(齊諡/也)左氏(葬齊歸公不慼晉/士之送葬者歸以)
　(語史趙史趙曰必為魯郊叔向曰/君無慼容不顧親也殆其失國)
冬十有一月丁酉楚師滅蔡執蔡世子有以歸用之(有/公)
(作/友)左氏(楚子滅蔡用隱大子于岡山申無宇曰不祥五/牲不相為用況用諸侯乎王必悔之䟽父既死)
　(矣猶稱世子者君死而/國被圍未暇以禮即位)胡氏(内入國而以其君來外/滅國而以其君歸皆服)
　(而以之易詞也既書滅蔡矣又書執蔡世子有者世/子無降服之狀强執以歸而虐用之也或以為未踰)
　(年之君其稱世子者不君靈公故不成其子非也楚/䖍殺蔡般棄疾圍其國凡八月而見滅世子在窮廹)
　(危懼之中固未暇立乎其位安得以為未踰年之君/而稱子也假使立乎其位而般死於楚其喪未至不)
　(斂不葬世子亦不成乎為君矣然則世子繼世有國/之稱必以此稱蔡有者父母之仇不與共天下與民)
　(守國效死不降至於力屈就擒虐用其/身而不顧也則有之為世子之道得矣)
　　　(案有之稱世子公羊以為此未踰年之君冝稱/子今不君靈公故不成其子也誅君之子不立)
　　　(非恕也無繼也此說胡氏已辨之矣榖梁以為/不與楚殺也其注尤無意義獨胡氏主劉氏之)
　　　(言為得之劉氏曰世子猶世世子也靈公弑其/君其子非正也曷為與之繼世春秋之設詞也)
　　　(非其人之謂也盖其道之謂也有之為者盡於/世子矣其用之之義左氏以為祭山范氏以為)
　　　(祭社公羊以為用之築防何氏/曰持其足以頭築防也左氏是)
　　附録左氏(楚子城陳蔡不羮使棄疾為蔡公王問/於申無宇曰棄疾在蔡何如對曰擇子)
　　(莫若父擇臣莫若君鄭莊公城櫟而寘子元焉使/昭公不立齊桓公城榖而寘管仲焉至于今賴之)
　　(臣聞五大不在邊五細不在庭親不在外覊不在/内今棄疾在外鄭丹在内君其少戒餘見鄭突入)
　　(櫟/下)
十有二年春齊髙偃帥師納北燕伯于陽(陽即唐燕别/邑中山有唐)
(縣/)左氏(齊高偃納北燕伯欵于唐因其衆也注/因唐衆欲納之不言于燕未得國都)榖梁(納/者)
　(内弗受也燕伯之不名何/也不以髙偃挈燕伯也)張氏(燕伯出奔名而納之/不名者其罪未至如)
　(衛朔鄭突諸侯失/國諸侯納之正也)
　　　(案衛侯入夷儀不言納納頓子不言奔奔且言/納者北燕伯衛世子蒯聵也皆内弗受之詞也)
　　　(不名之說張氏得之○案公羊此條曰伯于陽/者何公子陽生也子曰我乃知之矣在側者曰)
　　　(子苟知之何以不革曰如爾所不知何春秋之/信史也其序則齊桓晉文其㑹則主會者為之)
　　　(也其詞則丘有罪焉爾注者以為其文當曰齊/高偃帥師納北燕公子陽生于北燕盖陽生簒)
　　　(立也其說無据不可取但其下/三句諸家多引用故具録之)
三月壬申鄭伯嘉卒○夏宋公使華定來聘左氏(通嗣/君也)
　(享之為賦蓼蕭弗知又不答賦昭子曰必亡宴語之/不懐寵光之不宣令徳之不知同福之不受將何以)
　(在注宋元/公新即位)
公如晉至河乃復左氏(齊侯衛侯鄭伯如晉朝嗣君也/公如晉至河乃復取郠之役莒)
　(人愬于晉晉有平公之喪未之治也故辭公公子憖/遂如晉注憖不書還不復命而奔故史不書于䇿)
　榖梁(季孫氏不使/遂乎晉也)
　　附録左氏(晉侯以齊侯宴中行穆子相投壺晉侯/先穆子曰有酒如淮有肉如坻寡君中)
　　(此為諸侯師中之齊侯舉矢曰有酒如澠有肉如/陵寡人中此與君代興亦中之伯瑕謂穆子曰子)
　　(失辭吾固師諸侯矣壺何為焉其以中儁也齊君/弱吾君歸弗來矣穆子曰吾軍帥强禦卒乗競勸)
　　(今猶古也齊將何事公孫傁趨進/曰日旰君勤可以出矣以齊侯出)
五月葬鄭簡公○楚殺其大夫成熊(熊公作然榖作虎/正義曰盖名熊字)
(虎/也)左氏(楚子謂成虎若敖之餘也遂殺之或譖成虎於/楚子成虎知之而不能行書曰楚殺其大夫成)
　(虎懐/寵也)
秋七月○冬十月公子憖出奔齊(憖公羊作整/字之誤也)左氏(季/平)
　(子立而不禮於南蒯蒯謂子仲憖吾出季氏而歸其/室於公子更其位我以費為公臣子仲許之南蒯語)
　(叔仲穆子且告之故故叔仲小南蒯公子憖謀季氏/憖告公而遂從公如晉南蒯懼不克以費叛如齊子)
　(仲還及衛聞亂逃介而先及郊聞費叛遂奔齊南蒯/之將叛也其郷人或過之而歎曰恤恤乎湫乎攸乎)
　(深思而淺謀邇身而逺志家臣而君圖有人矣哉或/歌之曰我有圃生之杞乎從我者子乎去我者鄙乎)
　(倍其鄰者恥乎己乎己乎非吾黨之士乎平子/欲使叔孫昭子逐叔仲小昭子曰吾不為怨府)
楚子伐徐左氏(楚子狩于州來次于潁尾使蕩侯潘子/司焉督囂尹午陵尹喜帥師圍徐以懼)
　(吳楚子次于乾/谿以為之援)
　　　(案僖十五年書楚人伐徐敗徐之後/徐世從楚至是再伐則以吳故也)
晉伐鮮虞(據張氏古鮮虞子姓國据陸/氏例及王申子例皆無爵姓)左氏(晉荀吳偽/會齊師者)
　(假道於鮮虞遂入昔陽滅肥以肥子緜臯歸晉伐鮮/虞因肥之役也注鮮虞白狄别種在中山新市縣肥)
　(白狄也昔/陽肥國都)公羊(注謂之晉者中國以無義故為夷狄/所强今楚行詐滅陳蔡諸夏懼然去)
　(而與晉會于屈銀不因以大綏諸侯先之以博愛/而先伐同姓從親親起欲以立威行霸故外之)榖
　梁(其曰晉狄之也不正其與夷/狄交伐中國故貶稱之也)胡氏(左氏晉荀吳偽/會齊師者假道)
　(鮮虞遂入昔陽經書晉伐鮮虞外之也獻公假道於/虞以滅虢則以師與人稱之今晉雖為諼固可罪也)
　(而外之不亦過乎楚奉孫吳討陳因以滅陳誘蔡般/殺之因以滅蔡晉人視其殘虐莫能救則亦已矣而)
　(效其所為以伐人國是身晉人而行楚行也人之所/以為人中國之所以為中國信義而已矣信義一失)
　(天下之勢日以凌夷禽獸逼人人將相食自春秋末/世至于六國亡秦變詐並興傾危成俗河決魚爛不)
　(可壅而收之皆失信棄義之明驗也春秋謹/嚴於此制治未亂抜本塞源之意豈曰過乎)陳氏(狄/晉)
　(也晉主諸夏之盟春秋之狄秦以晉故也狄鄭亦以/晉故也則其狄晉何晉之君卿無中國之志也楚䖍)
　(弑君之賊也而執齊慶封放陳招殺蔡侯般假討賊/之名以盟諸夏而晉連年有事於狄鮮虞吳入郢於)
　(越入吳晉猶圍鮮虞也詳於狄事而不詳於楚則晉/無中國之志也於是狄晉是故自成襄之春秋晉雖)
　(或競於楚略之不書也而敗狄于交剛于大鹵滅赤/狄潞氏滅赤狄甲氏及留吁則詳志之而滅肥不書)
　(滅鼓不書莫重於狄晉/苟狄晉矣餘不足書也)
　　　(案此條杜氏以為史闕文者固無足取公榖諸/家皆以為狄晉者得之但何氏范氏皆以鮮虞)
　　　(為姬姓未知所據榖梁又以鮮虞為中國亦非/故去其伐同姓伐中國之說則皆可通矣蘇氏)
　　　(曰楚滅陳蔡而晉不救力誠不能君子不辠也/能伐鮮虞而不救陳蔡非力不足也棄諸侯也)
　　　(故以夷書之其說亦好胡氏専責其行詐本劉/質夫然必合陳氏說方備○案晉於鮮虞書伐)
　　　(者四此年狄晉十五年荀吳定四年士鞅孔圉/哀六年趙鞅皆書大夫帥師書圍一定五年士)
　　　(鞅/)
　　附録(楚/事)左氏(楚子次乾谿雨雪王皮冠秦復陶翠/被豹舄執鞭以出僕析父從右尹子)
　　(革夕王見之去冠被舎鞭與之語曰昔我先王熊/繹與吕伋王孫牟燮父禽父並事康王四國皆有)
　　(分我獨無有今吾使人於周求鼎以為分王其與/我乎對曰與君王哉昔我先王熊繹辟在荆山篳)
　　(路藍縷以處草莽跋渉山林以事天子唯是桃弧/棘矢以共禦王事齊王舅也晉及魯衛王母弟也)
　　(楚是以無分而彼皆有今周與四國服事君王將/唯命是從豈其愛鼎王曰昔我皇祖伯父昆吾舊)
　　(許是宅今鄭人貪賴其田而不我與我若求之其/與我乎對曰與君王哉周不愛鼎鄭敢愛田王曰)
　　(昔諸侯逺我而畏晉今我大城陳蔡不羮賦皆千/乘子與有勞焉諸侯其畏我乎對曰畏君王哉是)
　　(四國者専足畏也又加之以楚敢不畏君王哉工/尹路請曰君王命剥圭以為鏚柲敢請命王入視)
　　(之析父謂子革吾子楚國之望也今與王言如響/國其若之何子革曰摩厲以須王出吾刃將斬矣)
　　(王出復語左史倚相趨過王曰是良史也子善視/之是能讀三墳五典八索九丘對曰臣嘗問焉昔)
　　(穆王欲肆其心周行天下將皆必有車轍馬跡焉/祭公謀父作祈招之詩以止王心王是以獲沒於)
　　(祇宫臣問其詩而不知也若問逺焉其焉能知之/王曰子能乎對曰能其詩曰祈招之愔愔式昭徳)
　　(音思我王度式如玉式如金形民之力而無醉飽/之心王揖而入饋不食寢不寐數日不能自克以)
　　(及於難仲尼曰古也有志克己復禮仁也信善哉/楚靈王若能如是豈其辱於乾谿注子革即然丹)
十有三年春叔弓帥師圍費左氏(叔弓帥師圍費敗焉/平子怒令見費人執)
　(之以為囚俘冶區夫曰非也若見費人寒者衣之飢/者食之為之令主而供其乏困費來如歸南氏亡矣)
　(民將叛之誰與居邑若憚之以威懼之以怒民疾而/叛為之聚也若諸侯皆然費人無歸不親南氏將焉)
　(入矣平子從之費人叛南氏十四年蒯家臣司徒老/祁慮癸因民之欲叛遂劫南蒯曰羣臣不忘其君畏)
　(子以及今三年聽命矣子若弗圖費人不忍其君將/不能畏子矣請送子請期五日遂奔齊子韓晳曰家)
　(臣而欲張公室罪莫大焉司徒老祁/慮癸來歸費齊侯使鮑文子致之)胡氏(費内邑也/命正卿為)
　(主將舉大衆圍其城若敵國然者家臣强大夫弱也/語不云乎有一言而可以終身行之者其恕乎已所)
　(不欲勿施於人所惡於下者無以事上也所惡於上/者無以使下也然後家齊而國治矣季孫意如以所)
　(惡於下者事其上而不忠於其君以所惡於上者使/其下而不禮於其臣出乎爾者反乎爾冝南蒯之及)
　(此也春秋之法不書内叛反求諸己而/已矣其書圍費欲著其實不沒之也)
　　　(案内叛書/圍者七)
夏四月楚公子比自晉歸于楚弑其君䖍于乾谿(谿榖/作溪)
(在譙國城/父縣東竟)左氏(楚子之為令尹也殺大司馬薳掩而取/其室及即位奪薳居田遷許而質許圍)
　(蔡洧有寵於王王之滅蔡也其父死焉申之會越大/夫戮焉蔓成然故事蔡公故薳氏之族及薳居許圍)
　(蔡洧蔓成然皆王所不禮也因羣喪職之族啟越大/夫常夀過作亂圍固城克息舟城而居之觀起之死)
　(也其子從在蔡事朝吳曰今不封蔡蔡不封矣我請/試之以蔡公之命召子干子晳及郊而告之情强與)
　(之盟入襲蔡蔡公將食見之而逃觀從使子干食炊/用牲加書而速行已徇於蔡曰蔡公召二子将納之)
　(與之盟而遣之矣將師而從之蔡人聚將執之辭曰/失賊成軍而殺余何益乃釋之朝吳曰二三子若能)
　(死亡則如違之以待所濟若求安定則如與之以濟/所欲且違上何適而可衆曰與之乃奉蔡公召二子)
　(而盟于鄧依陳蔡人以國楚公子比公子黑肱公子/棄疾蔓成然蔡朝吳帥陳蔡不羮許葉之師因四族)
　(之徒以入楚及郊蔡公使須務牟與史猈先入因正/僕人殺大子禄及公子罷敵公子比為王公子黒肱)
　(為令尹次于魚陂公子棄疾為司馬先除王宫使觀/從從師于乾谿而遂告之且曰先歸復所後者劓師)
　(及訾梁而潰王聞羣公子之死也自投于車下曰余/殺人子多矣能無及此乎右尹子革曰請待于郊以)
　(聽國人王曰衆怒不可犯也曰若入於大都而乞師/於諸侯王曰皆叛矣曰若亡於諸侯以聽大國之圖)
　(君也王曰大福不再祇取辱焉然丹乃歸于楚王沿/夏將欲入鄢芋尹無宇之子申亥曰吾父再奸王命)
　(王弗誅恵孰大焉乃求王遇諸棘圍以歸夏五月/癸亥王縊於申亥氏申亥以其二女殉而葬之)公
　羊(其言歸何歸無惡於弑立也靈王為無道作乾谿/之臺三年不成楚公子棄疾脅比而立之注比之)
　(義冝效死不立而立君囚自經故加弑也言/歸者謂其本無弑君而立之意加弑責之爾)榖梁(自/晉)
　(晉有奉焉爾歸而弑不言歸言歸非弑也歸一事也/弑一事也而遂言之以比之歸弑比不弑也弑君者)
　(日不日比/不弑也)胡氏(或曰昭元年楚䖍弑立比出奔晉十/三年比歸而䖍縊于棘圍則比未嘗)
　(一日北靣事䖍為之臣䖍又弑立固非比之君矣而/書曰比弑其君䖍何也曰凡去國出奔而君不以為)
　(臣則晉於欒盈是也臣不以為君則公子鱄於衛是/也若去國雖久而爵禄有列於朝出入有詔於國不)
　(掃其墳墓不收其田里不係累其宗族即若臣之分/猶在也比雖奔晉而晉人以羈待比以國厎禄固楚)
　(之亡公子也楚又未嘗錮之如晉之於欒盈比又未/嘗不向楚而坐如子鮮之於衛安得以為比非楚臣)
　(而䖍非比之君乎春秋書比弑其君䖍明於若臣之/義也或曰䖍弑郟敖以立比之獲罪豈無討賊之心)
　(而徒貪夫位歟曰春秋罪比不明乎君臣之義不責/其無討賊之心夫比雖當次及之序而棄疾亦居楚)
　(國之常以取國言之比具五難而棄疾有五利此事/之變也為比者冝乎效死不立若國有所歸為曹子)
　(臧魯叔肸不亦善乎不然身居令尹都貴戚之卿為/社稷鎮亂不自已亦可也今乃脅於勢而忘其守怵)
　(於利而忘其義被之大惡欲辭而不可得矣為人臣/而不知春秋守經事而不知其冝遭變事而不知其)
　(權者若此類是也悲夫/聖人垂戒之意明矣)
楚公子棄疾殺公子比左氏(觀從謂子干曰不殺棄疾/雖得國猶受禍也子干曰)
　(余不忍也子玉曰人將忍子吾不忍俟也乃行國每/夜駭曰王入矣乙夘夜棄疾使周走而呼曰王至矣)
　(國人大驚使蔓成然走告子干子晳曰王至矣國人/殺君司馬將來矣君若早自圖也可以無辱衆怒如)
　(水火焉不可為謀又有呼而走至者曰衆至矣二子/皆自殺丙辰棄疾即位召曰熊居使子旗為令尹注)
　(子旗蔓成然/子玉觀從)胡氏(棄疾立比為王而已為司馬固君/比矣而又殺之則冝書曰棄疾弑)
　(其君比而曰殺公子比何也初子干歸自晉觀從假/棄疾命而召之來則來坎牲加書而强之盟則盟帥)
　(四族衆而使之入楚則入殺大子禄而立之為王則/王周走而呼於國中謂衆怒如水火而逼之自殺則)
　(自殺其行止遲速去就死生皆觀從與國人所為而/比未嘗可否之也安得為棄疾之君乎然比兄也黑)
　(肱弟也棄疾其季弟也立比為王肱為令尹疾為司/馬盖國人以長幼之序立之也則冝書曰楚人殺比)
　(而春秋變文歸獄棄疾者誅其本意在於代比而非/討之也所謂輕重之權衡曲直之繩墨而懷惡者亦)
　(無所隱/其情矣)
　　　(案比若實弑君則不當仍書公子棄疾若真討/賊則不當不書人楚國若實君比則不當不書)
　　　(其君書公子則比異於州吁無知不書人則棄/疾異於石碏雍廩不書其君則楚人視比異於)
　　　(商人蔡般此春/秋之變文也)
秋公會劉子晉侯齊侯宋公衛侯鄭伯曹伯莒子邾子
滕子薛伯杞伯小邾子于平丘(陳/留)左氏(晉成虒祁諸侯/朝而歸者皆有)
　(貳心為取郠故晉將以諸侯來討叔向曰諸侯不可/以不示威乃並徴會告于吳秋晉侯會吳子于良水)
　(道不可吳子辭乃還七月丙寅治兵于/邾南甲車四千乘遂合諸侯于平丘)胡氏(方是時/楚人暴)
　(横陵蔑中華在宋之盟爭晉先歃及虢之會仍讀舊/書遂召諸侯為申之舉遷賴於鄢縣陳滅蔡此乃敵)
　(國外患臨深履薄恐懼修省之時其君當倚於法家/拂士以徳脩國政其臣當急於責難陳善以禮格君)
　(心内結夏盟外攘夷狄復悼公之業若弗暇也今乃/施施然安於不競無憤恥自强之志惟宫室臺榭是)
　(崇是飾及諸侯皆貳顧欲示威徴會而以兵甲耀之/不亦末乎春秋之法制治于未亂保邦于未危貴事)
　(之預恥以苟成而不要諸道者也是以深惡此會如/下文所貶云明其義者然後知仲尼作經於一臺囿)
　(之築一宫室門觀之作必謹而書以重/民力其弭亂持危固結人心之慮逺矣)
八月甲戌同盟于平丘左氏(晉人將尋盟齊人不可晉/侯使叔向告劉獻公對曰)
　(盟以底信君苟有信諸侯不貳何患焉告之以文辭/董之以武師雖齊不許君庸多矣天子之老請帥王)
　(賦元戎十乘以先啟行遲速唯君叔向告于齊曰諸/侯求盟已在此矣今君弗利寡君以為請對曰諸侯)
　(討貳則有尋盟若皆用命何盟之尋叔向曰國家之/敗有事而無業事則不經有業而無禮經則不序有)
　(禮而無威序則不共有威而不昭共則不明是故明/王之制使諸侯歳聘以志業閒朝以講禮再朝而會)
　(以示威再會而盟以顯昭明志業於好講禮於等示/威於衆昭明於神自古以來未之或失也存亡之道)
　(恒由是興晉禮主盟懼有不治奉承齊犧而希諸君/求終事也君曰余必廢之何齊之有齊人懼對曰小)
　(國言之大國制之敢不聽從叔向曰諸侯有閒矣不/可以不示衆八月辛未治兵建而不斾壬申復斾之)
　(諸侯畏之甲戌同/盟于平丘齊服也)榖梁(同者有同也同外楚/也其日善是盟也)胡氏(其/書)
　(同盟者劉子與盟同懼楚也會與盟同地再書平丘/者書之重詞之複其中必有美惡焉見行事之深切)
　(著明故詞繁而不殺也是盟盖或善之而以為惡何/哉盟雖衰世之事然有定人道之大倫者矣有備天)
　(子之明禁者矣有束牲不歃相命而信自喻者矣有/納斥候禁侵掠誠格而不復叛者矣其次猶以載書)
　(詞命相爭約於大神而不敢越者則未聞主盟中國/奉承齊犧而矜其威力恐廹諸侯又信蠻夷之訴絶)
　(兄弟之歡求逞私憤閒其憂疑如此盟者流及戰國/强衆相誇恫疑恐喝恣行陵暴死者十九積習所致)
　(有自來矣春秋禮義之大宗也曾是以為善乎/詞繁而不殺則惡其競力不道為後世鑑也)
　　　(案晉自重丘之後會盟皆大夫至此而再合諸/侯盖晉昭即位乗楚之亂中國又將有可為之)
　　　(幾矣惜乎叔向以晉之賢大夫不能以義匡其/君而乃導之以威力是以諸侯不服而晉之合)
　　　(諸侯遂止於此榖梁以為善其因楚有難而反/陳蔡之君公羊注又以為諸侯欲討棄疾是皆)
　　　(不得其傳而臆度之言也陳氏則又幸晉之/能合諸侯而罪諸侯之不能崇晉亦是一說)
公不與盟左氏(邾人莒人愬于晉曰魯朝夕伐我㡬亡/矣我之不共魯故之以晉侯不見公使)
　(叔向來辭曰諸侯將以甲戌盟寡君知不得事君矣/請君無勤子服惠伯對曰君信蠻夷之訴以絶兄弟)
　(之國棄周公之後亦唯君寡君聞命矣叔向曰寡君/有甲車四千乘在雖以無道行之必可畏也況其率)
　(道其何敵之有牛雖瘠僨於豚上其畏不死南蒯子/仲之憂其庸可棄乎若奉晉之衆用諸侯之師因邾)
　(莒杞鄫之怒以討魯罪閒其二憂何求而弗克魯/人懼聽命公不與盟注公不與盟非國惡故不諱)公
　羊(公不與盟者何/公不見與盟也)榖梁(公不與盟可以與/而不與譏在公也)胡氏(臣子/之於)
　(君父隱諱其恥禮也十二國㑹于平丘公獨見辭不/得與盟斯亦可恥矣曷為直書其事而不隱也晉主)
　(此盟徳則不競而矜兵甲之威肆脅持之術以諸侯/上要天子之老而㰱血以中國同惴夷狄簒立之主)
　(而結盟無禮義忠信誠慤之心而以威詐涖之具此/五不韙者得不與焉幸也聖人筆削春秋凡魯君可)
　(恥者必為之隱諱至會于沙隨而公不得見盟于平/丘而公不得與自衆人常情必深沮喪以為辱矣仲)
　(尼推明其故自反而縮雖晉國之嚴不可及也彼以/其威我以其理彼以其勢我以其義夫何歉乎哉直)
　(書其事示後世立身行己/之道也其垂訓之用大矣)陳氏(會于沙隨不見公則/譏不在魯也於是邾)
　(莒愬魯于晉晉侯不見公書曰公不與盟譏魯之辭/也向也黑壤公不與盟則諱不書今也不諱則譏魯)
　(之辭也於溴梁於祝柯嘗為魯執邾莒矣而魯亟出/師又納其叛人於是晉為有辭於魯也而公遂不盟)
　(晉之不自强於主盟由重丘而後皆大夫爾以晉之/不自强於主盟而復合諸侯於是劉子臨之叔向請)
　(之諸夏猶有屬焉而齊人不可鄭人爭承魯人不與/盟而列國之君大夫旅見於楚則晉之合諸侯由是)
　(止鄟陵之後參盟復作則魯誠與有譏/焉爾譏魯所以徧刺天下之諸侯也)
　　　(案程子曰楚棄疾立諸侯懼之故同盟公不得/與於同盟之罪實為幸也胡氏全本此若榖梁)
　　　(以平丘為善則固冝以不與為譏公矣公羊以/為晉疑公與楚故不與公盟而春秋諱公若公)
　　　(自不肯與盟然此說亦通至陳氏說又不然盖/如胡氏則以沙隨不見平丘不與作一例而與)
　　　(黑壤相對為曲直之詞如陳氏則以沙隨之不/見公與平丘之公不與自相對為曲直之詞竊)
　　　(嘗考之不見公與公不與文意誠若小不同而/陳氏說亦精究事理胡氏則全無貶魯之文恐)
　　　(亦小偏故參校二家論之黒壤之曲全在魯故/諱而不書沙隨平丘之曲雖在晉然沙隨以僑)
　　　(如之譖魯實無罪而平丘以邾莒之訴魯亦不/能無責焉故於曲之中又分曲直也如此則書)
　　　(法兩/通矣)
　　附録(左氏平/丘事)左氏(羊舌鮒求貨於衛淫芻蕘者衛/人饋叔向羮與一篋錦曰衛在)
　　(君之宇下敢有異志芻蕘者異於他日敢請之叔/向受羮反錦曰晉有羊舌鮒者瀆貨無厭此役也)
　　(子以君命賜之其已客從之未退而禁之又及盟/子産爭承曰昔天子班貢輕重以列列尊貢重周)
　　(之制也卑而貢重者向服也鄭伯男也而使從公/侯之貢懼弗給也敢以為請諸侯脩盟存小國也)
　　(貢獻無極亡可待也存亡之制將在今矣自日中/以爭至于昬晉人許之既盟子大叔咎之子産曰)
　　(晉政多門貳偷之不暇何暇討國不競亦陵何國/之為仲尼謂子産於是行也足以為國基矣詩曰)
　　(樂只君子邦家之基子産君子之求/樂者也且曰合諸侯藝貢事禮也)
晉人執季孫意如以歸左氏(晉人執季孫意如以幕蒙/之使狄人守之司鐸射懷)
　(錦奉壺飲冰以蒲伏焉守者御之乃與/之錦而入晉人以平子歸子服湫從)胡氏(稱人以/執非伯)
　(討也自文以來公室微弱三家専魯而季氏罪之首/也宿及意如尤為强逼元年伐莒疆鄆十年伐莒取)
　(郠中分魯國以自封殖而使其君民食於家其不臣/甚矣何以為非伯討乎晉人若案邾莒所訴有無之)
　(狀究南蒯子仲奔叛之因告於諸侯以其罪執之請/於天子以大義廢之選於魯卿更意如之位收歛私)
　(邑為公室之民使政令在君三家臣順則方伯之職/脩矣今魯與邾通好亦不朝夕伐莒而鄆郠之故又)
　(非昭公意也徒以邾莒之言曰我之不共魯故之以/遂辭魯君而執意如則是意在貨財而不責其無君)
　(臣之義也何得為伯討乎/稱人以執罪晉之偷也)
公至自會公羊(公不見與盟大夫執/何以致會不恥也)
　　　(案公羊以公與二國以上出會盟得意致會不/得意不致為例故此條致會以為不恥也此說)
　　　(似然矣但其下文以為諸侯遂亂反陳蔡君子/不恥不與焉注云時諸侯將征棄疾棄疾封陳)
　　　(蔡以說諸侯諸侯不復討楚楚亂遂/成故公直不與也其說無據故不取)
蔡侯廬歸于蔡陳侯吳歸于陳左氏(楚之滅蔡也靈王/遷許胡沈道房申)
　(於荆焉平王即位既封陳蔡而皆復之禮也隱太/子之子廬歸于蔡悼太子之子吳歸于陳禮也)公
　羊(此皆滅國也其言歸何不與/諸侯專封也注歸者有國詞)榖梁(此未嘗有國也/使如失國辭然)
　(者不與楚滅也疏稱爵言/歸同於舊有國之例也)胡氏(曰歸者順辭也陳蔡/昔皆滅矣不稱復歸)
　(者不與楚䖍之得滅也其稱歸于者國其所冝歸也/廬與吳皆亡世子之子也而棄疾封之可謂有奉矣)
　(不言自楚者不與楚子之得封也其稱侯者位其所/固有也陳列聖之後蔡王室之親見滅於楚䖍而諸)
　(侯不能救復封於棄疾而諸侯不能與是以夷狄制/諸夏也聖人至是懼之甚盖有不得已焉制春秋為)
　(後世法大要皆天子之事也其義則以公天下為心/興滅國繼絶世異於自私其身欲擅而有之者也故)
　(書法如此為天下國家而不/封建欲望先王之治難矣)張氏(孫氏曰楚平既立/將矯楚靈之惡以)
　(說中國也然則善歟非善也聖王不作諸侯不振二/國之命制在楚人孔子以陳蔡自歸為文所以抑彊)
　(夷而存中國也劉氏曰二君/名者素非諸侯至此始立也)
　　　(案二君書法與衛侯鄭歸于衛同所謂同於舊/有國之例也諸說皆通但榖梁以為二君得復)
　　　(乃平丘盟之功者非事實也胡氏此條不稱復/歸之例似不與書復絶之也之例不同夫既不)
　　　(與楚䖍之得滅當書復以見其未絶何得反不/書復乎榖疏曰不言復歸者雖同失國之辭實)
　　　(未嘗有國故不得言/復歸其說似可通)
冬十月葬蔡靈公榖梁(變之不葬有三失徳不葬弑君/不葬滅國不葬然且葬之不與)
　(楚滅/也)
　　附録(左氏/楚事)左氏(平王封陳蔡復遷邑致羣賂施舎/寛民宥罪舉職召觀從曰唯爾所)
　　(欲使為卜尹乃使枝如子躬聘于鄭且致犫櫟之/田事畢弗致初靈王卜曰余尚得天下不吉投龜)
　　(曰是區區者而不余畀余必自取之矣初共王無/冢適有寵子五人乃大有事于羣望而祈曰請神)
　　(擇於五人者乃徧以璧見於羣望曰當璧而拜者/神所立也既乃與巴姬密埋璧於大室之庭使五)
　　(人齊而長入拜康王跨之靈王肘加焉子干子皙/皆逺之平王弱抱而入再拜皆厭紐鬬韋龜屬成)
　　(然焉又子干歸韓宣子問叔向曰子干其濟乎對/曰難宣子曰同惡相求如市賈焉何難對曰取國)
　　(有五難有寵而無人一也有人而無主二也有主/而無謀三也有謀而無民四也有民而無徳五也)
　　(子干在晉十三年矣晉楚之從不聞逹者可謂無/人族盡親叛可謂無主無釁而動可謂無謀為羇)
　　(終世可謂無民亡無愛徴可謂無徳王虐而不忌/楚君子干涉五難以弑舊君誰能濟之有楚國者)
　　(其棄疾乎君陳蔡城外屬焉苛慝不作盗賊伏隱/私欲不違民無怨心先神命之國民信之芈姓有)
　　(亂必季實立楚之常也獲神一也有民二也令徳/三也寵貴四也居常五也有五利以去五難誰能)
　　(害/之)
公如晉至河乃復左氏(公如晉荀吳謂韓宣子曰諸侯/相朝講舊好也執其卿而朝其)
　(君有不好焉不如辭之/乃使士景伯辭公于河)
吳滅州來左氏(楚師還自徐吳人敗諸豫章獲其五帥/至是吳滅州來令尹子旗請伐吳王弗)
　(許曰吾未撫民人未事鬼神未脩守備未定國家而/用民力敗不可悔州來在吳猶在楚也子姑待之)
十有四年春意如至自晉左氏(季孫猶在晉子服恵伯/私於中行穆子曰魯事)
　(晉何以不如夷之小國魯兄弟也土地猶大所命能/具若為夷棄之使事齊楚其何瘳於晉親親與大賞)
　(共罰否所以為盟主也子其圖之諺曰臣一主二吾/豈無大國穆子告韓宣子且曰楚滅陳蔡不能救而)
　(為夷執親將焉用之乃歸季孫恵伯曰寡君未知其/罪合諸侯而執其老若猶有罪死命可也若曰無罪)
　(而恵免之諸侯不聞是逃命也何免之為請從君恵/於會宣子患之使叔魚見季孫曰昔鮒也得罪於晉)
　(君自歸於魯君微武子之賜不至於今雖獲歸骨於/晉猶子則肉之敢不盡情歸子而不歸鮒也聞諸吏)
　(將為子除館於西河其若之何且泣平子懼先歸恵/伯待禮春意如至自晉尊晉罪已也尊晉罪已禮也)
　(注以舎族為尊晉罪/已書至者喜得免)榖梁(大夫執則致致則名意如/惡然而致見君臣之禮也)
　胡氏(其始執之為乏邾莒之供而非有擊强扶弱之/義也其終歸之為土地猶大所命能具而非有)
　(不能救蔡為夷執親之悔也然則晉人喜怒皆以利/發其勸沮皆以利行違道甚矣故平丘之會深加貶)
　(斥自是而後諸侯不合二十餘年至于召陵又以賄/敗十有八國之諸侯而書侵楚以譏之於是晉日益)
　(衰外攜内叛不復振矣利之能敗/人國家乃如此春秋之深戒也)陳氏(大夫不致必/見執也而后)
　(至亦危/之也)張氏(孫氏曰不稱/氏前見也)
　　　(案内大夫執而至/者三己見單伯下)
三月曹伯滕卒夏四月秋葬曹武公○八月莒子去疾
卒冬莒殺其公子意恢左氏(莒著丘公卒郊公不慼國/人弗順欲立著丘公之弟)
　(庚輿蒲餘侯惡公子意恢而善於庚輿郊公惡公子/鐸而善於意恢公子鐸因蒲餘侯而與之謀曰爾殺)
　(意恢我出君而納庚輿許之冬蒲餘侯兹夫殺意恢/郊公奔齊公子鐸逆庚輿於齊齊隰黨公子鉏送之)
　(有賂/田)榖梁(莒無大夫而曰公/子意恢意恢賢也)胡氏(莒人來赴故魯史/書其卒魯人不往)
　(是以闕其葬方是時意如専政而莒嘗訴其罪於晉/故怒莒而不㑹其葬也夫怨不棄義惡不忘親怒不)
　(廢禮以此見意/如之専恣矣)張氏(許氏曰昭公以來微國皆葬而/莒不葬莒無諡其號夷也春秋)
　(不以夷/亂華也)
　　　(案莒不書葬/說許氏得之)
　　附録左氏(楚子使然丹簡上國之兵於宗/丘使屈罷簡東國之兵於召陵)左氏(晉/邢)
　　(侯與雍子爭鄐田士景伯如楚叔魚攝理雍子納/女於叔魚叔魚蔽罪邢侯邢侯殺叔魚與雍子於)
　　(朝叔向曰三人同罪施生戮死可也雍子賂以買/直鮒也鬻獄邢侯専殺其罪一也已惡而掠美為)
　　(昬貪以敗官為墨殺人不忌為賊夏書曰昬墨賊/殺請從之仲尼曰叔向古之遺直也三數叔魚之)
　　(惡不為未減曰義/也夫可謂直矣)
十有五年春王正月吳子夷末卒○二月癸酉有事于
武宫籥入叔弓卒去樂卒事左氏(將禘于武公戒百官/梓慎曰禘之日其有)
　(咎乎吾見赤黒之祲非祭祥也喪氛也其在涖事乎/二月癸酉禘叔弓涖事籥入而卒去樂卒事禮也)
　公羊(禮也君有事于廟聞大夫之喪去樂卒事大夫/聞君之喪攝主而徃大夫聞大夫之喪尸事畢)
　(而/往)榖梁(君在祭樂之中聞大夫之喪則去樂卒事禮/也君在祭樂之中大夫有變以聞可乎大夫)
　(國體也古之人重/死君命無所不通)胡氏(案禮衛有大史栁莊寢疾君/曰若疾革雖當祭必告是知)
　(祭而以聞不可也禮莫重於當祭大夫有變而不以/聞則内得盡其誠敬之心於宗廟外全隱恤之意於)
　(大臣是兩得之也然則有事於宗廟大臣涖事籥入/而卒於其所則如之何禮雖未之有可以義起也有)
　(事於宗廟大臣涖事籥入而卒於其所去樂卒事可/也縁先祖之心見大臣之卒必聞樂不樂縁孝子之)
　(心視已設之饌必不忍輕撤故去樂而卒事其可也/宗廟合禮者常事不書苟以為可則春秋何書乎此)
　(記禮之變而/書之者也)
　　　(案有事者時祭也/左氏以為禘者非)
夏蔡朝吳出奔鄭(公作昭吳/無出字)左氏(楚費無極害朝吳之/在蔡也欲去之乃謂)
　(之曰王唯信子故處子於蔡子亦長矣而在下位辱/必求之吾助子請又謂其上之人曰王唯信吳故處)
　(諸蔡二三子莫之如也而在其上不亦難乎弗圖必/及於難夏蔡人逐朝吳朝吳出奔鄭王怒曰余唯信)
　(吳故寘諸蔡且微吳吾不及此女何故去之無極對/曰臣豈不欲吳然而前知其為人之異也吳在蔡蔡)
　(必速飛去吳所/以翦其翼也)胡氏(朝吳蔡之忠臣雖不能存蔡而/能復蔡其從於棄疾者謂蔡滅)
　(而棄疾必能封之也棄疾以其忠於舊君而信之使/居舊國可謂知所信矣則曷為出奔費無極害其寵)
　(也無極楚之讒人去朝吳出蔡侯朱喪太子建殺連/尹奢屏王耳目使不聰明卒使吳師入郢辱及宗廟)
　(讒人為亂可不畏乎為國有九經而尊賢為上勸賢/有四事而去讒為首志朝吳出奔而入郢之師兆矣)
　(然朝吳身居故國處危疑之地苟有譖之者則王不/能無動也能以忠信自任而杜讒謁之謀則善矣而)
　(費無極乃語之曰子亦長矣而在下位辱也欲為之/請以名利累其心而莫之覺不智亦甚矣故特書其)
　(出奔以罪吳/為後戒也)
六月丁巳朔日有食之○秋晉荀吳帥師伐鮮虞左氏
　(平丘之盟鮮虞人聞晉師之悉起也而不警邊且不/脩備晉荀吳自著雍以上軍侵鮮虞及中人驅衝競)
　(大獲而歸至是荀吳帥師圍鼓鼓人或請以城叛穆/子弗許曰吾聞諸叔向曰好惡不愆民知所適事無)
　(不濟或以吾城叛吾所甚惡也人以城來吾獨何好/焉賞所甚惡若所好何若其弗賞是失信也何以庇)
　(民吾不可以欲城而邇姦使鼓人殺叛人而繕守備/圍鼔三月鼔人或請降使其民見曰猶有食色姑脩)
　(而城獲一邑而教民怠將焉用之鼓人告食竭力/盡而後取之克鼔而反不戮一人以鼔子䳒鞮歸)胡
　氏(晉滅潞氏甲氏及再伐鮮虞皆用大夫為主將而/或稱人或稱國或稱其名氏何也以殄滅為期而)
　(無矜惻之念則稱人見利忘義而以詭譎欺詐行之/則稱國以正兵加敵而不納其叛臣則稱名氏夫稱)
　(其名氏非襃之也纔免於貶耳/而春秋用兵禦狄之畧咸見矣)
冬公如晉左氏(平丘之會故也注季/孫得免故往謝之)
　　附録左氏(六月王大子壽卒八月穆后崩晉荀躒/如周葬穆后籍談為介既葬除喪以文)
　　(伯宴樽以魯壺王曰伯氏諸侯皆有以鎮撫王室/晉獨無有何也文伯揖籍談對曰諸侯之封也皆)
　　(受明器於王室以鎮撫其社稷故能薦彞器於王/晉居深山戎狄之與鄰而逺於王室王靈不及拜)
　　(戎不暇其何以獻器王曰叔氏而忘諸乎叔父唐/叔成王之母弟也其反無分乎密須之鼓與其大)
　　(路文所以大蒐也闕鞏之甲武所以克商也唐叔/受之以處參墟匡有戎狄其後襄之二路鏚鉞秬)
　　(鬯􁂍弓虎賁文公受之以有南陽之田撫征東夏/非分而何且昔而髙祖孫伯黶司晉之典籍以為)
　　(大政故曰籍氏及辛有之二子董之晉於是乎有/董史女司典之後也何故忘之籍談不能對王曰)
　　(籍父其無後乎數典而忘其祖談歸以告叔向叔/向曰王其不終乎王一歳而有三年之喪二焉於)
　　(是乎以喪賔宴又/求彞器樂憂甚矣)
　春秋會通卷二十
欽定四庫全書
　春秋㑹通卷二十一　　　　元　李廉　撰
　　昭公
十有六年春齊侯伐徐左氏(二月丙申齊師至于蒲隧/徐人行成徐子及郯人莒)
　(人㑹齊侯盟于蒲隧賂以甲父之鼎叔孫昭子曰諸/侯之無伯害哉齊君之無道也興師而伐逺方㑹之)
　(有成而還莫之亢也無/伯也夫注傳言晉之衰)
　　　(案此為晉伯既衰齊景公爭伯之始事盟而不/書春秋不忍絶晉也齊景即位於襄二十五年)
　　　(今二十餘年矣自崔慶相殘之後委政二惠及/欒高敗乃始親政不能明政刑以强其國委任)
　　　(陳氏觀晏子之言則景公之自治踈矣乃欲以/無政之國爭强圖伯宜其不遂振也晉自重丘)
　　　(以賄故不克有功於齊/於是亦坐視而莫校矣)
楚子誘戎蠻子殺之(蠻公作曼蠻城/在河南新城縣)左氏(楚子聞蠻氏/之亂與蠻子)
　(之無質也使然丹誘戎蠻子嘉殺之遂/取蠻氏既而復立其子焉注質信也)公羊(楚子何/以不名)
　(夷狄相誘君子不疾也曷為不疾若/不疾乃疾之也注顧以無知薄責之)胡氏(楚子之誘/一也或名)
　(或不名者䖍欲滅中國而棄疾討蠻氏謹華夷之辨/也蔡侯與蠻子之見殺一也或名或不名者蔡般弑)
　(父與君蠻氏亂而無質/其罪之輕重亦差矣)
夏公至自晉左氏(春王正月公在晉晉人止公不書諱/之也公至自晉子服昭伯語季平子)
　(曰晉之公室其將遂卑矣君㓜弱六卿强而奢傲能/無卑乎平子曰爾㓜惡識國注晉止公猶以取郠故)
　胡氏(昭公數朝于晉三至于河而不得入兩得見晉/侯又欲討其罪而止旃其困辱亦甚矣在易之)
　(困曰困亨因困窮而致亨也夫困於心衡於慮而後/作徴於色發於聲而後喻此正憤悱自强之時而夏)
　(少康衞文公越句踐燕昭王四君子者由此其選也/今昭公安於危辱無激昻勉勵之志即所謂自暴自)
　(棄不可與有為而人亦莫之告矣/不亦悲乎諱而不書深貶之也)
秋八月己亥晉侯夷卒　九月大雩左氏(旱/也)季孫意如
如晉冬十月葬晉昭公左氏(平子如晉曰子服回之/言猶信子服氏有子哉)
　　　(案晉昭立於昭公之十年在位日淺僅有厥憖/平丘之㑹其餘則再伐鮮虞而已李氏曰晉至)
　　　(平昭伯事陵遲隳廢春秋所書皆録變之大者/也孟子曰晉平公之於亥唐弗與共天位也弗)
　　　(與治天職也政在侈家賢者壅棄此其所以削/弱不亢歟平公五盟六㑹服齊狄寧東夏平秦)
　　　(亂城淳于晉祁午數當時之功如此然内有變/而不知外有患而不悟尚何有功足云哉方桓)
　　　(公之初每患伯權大强而王政弱文襄以後王/政不必論矣惟恐伯權之不能强也權者大物)
　　　(也上不能制而授之下則下强而上弱中國不/能制而授之夷狄則夷狄强而中國弱家有千)
　　　(金之利已弗能受呼庸賤而分之雖三尺之童/弗為豈有尊為邦君而授權於大夫此溴梁之)
　　　(㑹平公所謂内有變而不知者也人欲自毁藩/籬揖仇讎於廡下而與之盾權此不待智者而)
　　　(知其不可豈有身主夏盟而授權於夷狄此宋/之盟平公所謂外有患而不悟者也蓋世有苟)
　　　(道自便者媮於及身之謀而忘乎後日之害平/公則謀出於身而害見乎身何其謬歟溴梁之)
　　　(事諸侯在㑹而大夫實主載書是委權以與之/也荀偃一怒而十二國興戎後五年欒盈之變)
　　　(作曲沃之民惟主欒氏不知公室晉幾分國而/並立矣宋之盟晉主夏盟而挈諸侯以畀楚是)
　　　(棄權以假之也虢之㑹再讀舊書後八年楚靈/㑹于申實用齊桓召陵之典晉蓋十年無與國)
　　　(之事矣此皆身致之也至于昭公之政則又微/矣僅一㑹大夫一盟諸侯方楚䖍辱於乾谿諸)
　　　(夏庶幾復伯為晉君臣者改物厲志憤悱驚懼/以率舊烈猶恐不逮今也四方未觀德而虒祁)
　　　(崇侈以啟貳列國未聞信而邾南盛兵以示汰/平丘雖曰同盟齊敢拒令鄭敢爭承衞病芻蕘)
　　　(之擾魯困蠻夷之訴坐視諸侯之去而/不之顧況能駕敵國哉宜乎晉之卑也)
　　附録左氏(晉韓起聘于鄭起有環其一在鄭商謁/諸鄭伯子產弗與曰非官府之守器也)
　　(子大叔曰韓子亦無幾求晉國亦未可貳晉國韓/子不可偷也吾子何愛一環以取憎於大國子産)
　　(曰吾非偷晉而有二心將終事之是以弗與忠信/故也韓子買諸賈人商人曰必告君大夫韓子請)
　　(諸子産曰日起請夫環執政弗義弗敢復也今買/諸商人商人曰必以聞敢以為請子産對曰昔我)
　　(先君桓公與商人皆出自周世有盟誓曰爾無我/叛我無强賈故能相保以至于今今吾子以好來)
　　(辱而謂敝邑强奪商人是敎敝邑背盟誓也/吾子得玉而失諸侯必不為也韓子辭玉)
十有七年春小邾子來朝左氏(小邾穆公來朝公與之/燕賦菁菁者莪昭子曰)
　(不有以國/其能久乎)
夏六月甲戌朔日有食之左氏(六月甲戌朔日有食之/祝史請所用幣昭子曰)
　(日有食之天子不舉伐鼔於社諸侯用幣於社伐鼓/於朝禮也平子禦之曰止也唯正月朔慝未作日有)
　(食之於是乎有伐鼔用幣禮也其餘則否大史曰在/此月也日過分而未至三辰有災於是乎百官降物)
　(君不舉辟移時樂奏鼓祝用幣史用辭當夏四月是/謂孟夏平子弗從昭子退曰夫子将有異志不君君)
　(矣/)
秋郯子來朝左氏(公與之宴昭子問焉曰少皡氏鳥名/官何故也郯子曰吾祖也我知之昔)
　(者黄帝氏以雲紀故為雲師而雲名炎帝氏以火紀/故為火師而火名共工氏以水紀故為水師而水名)
　(大皡氏以龍紀故為龍師而龍名我高祖少皡摯之/立也鳳鳥適至故為鳥師而鳥名自顓頊以來不能)
　(紀逺乃紀於近為民師而命以民事則不能故也仲/尼聞之見於郯子而學之既而告人曰天子失官學)
　(在四夷/猶信)
八月晉荀呉帥師滅陸渾之戎(陸公羊作賁公/榖並無之字)左氏(晉/侯)
　(使屠蒯如周請有事於雒與三塗萇𢎞謂劉子曰客/容猛非祭也其伐戎乎陸渾氏甚睦於楚必是故也)
　(九月晉荀吳帥師渉自棘津使祭史先用牲于雒陸/渾人弗知師從之庚午遂滅陸渾數之以其貳於楚)
　(也陸渾/子奔楚)胡氏(林父之於潞氏士㑹之於甲氏荀呉之/於陸渾皆滅之也而林父士㑹稱人荀)
　(呉舉其名氏何哉夷不亂華陸渾之戎宻邇王室而/縱之雜處則非膺戎狄别内外之義也與闢土服逺)
　(以圖强伯則異矣然舉其名氏非褒詞也纔/得無貶耳則窮兵於逺虚内事外者可知矣)陳氏(自/是)
　(凡滅稱大夫矣滅不書大/夫者吴也呉無大夫也)
冬有星孛于大辰左氏(冬有星孛于大辰西及漢申須/曰彗所以除舊布新也天事恒)
　(象今除於火火出必布焉諸侯其有火災乎梓慎曰/若火作其宋衞陳鄭乎鄭禆竈言於子産曰若我用)
　(瓘斚玉瓉鄭必不火子産弗與注大/辰房心尾也彗狀似帚光芒孛孛然)公羊(孛者何彗/星也其言)
　(于大辰何在大辰也大辰者大火也大火為大辰伐/為大辰北辰亦為大辰何以書記異也注心者天子)
　(明堂布政之宫亦為孛彗者邪亂之氣掃故置/新之象是後周分為二天下兩主宋南里以亡)榖梁
　(一有一亡曰有于大辰者濫于大辰/也注謂濫于倉龍之體不獨加大火)胡氏(心為明堂/天子之象)
　(其前星大子後星庶子孛星加心象天子適庶將分/爭也後五年景王崩王室亂劉子單子立王猛尹氏)
　(召伯立子朝歴數載而後定至哀十三年有星孛于/東方不言宿名者不加宿也當是時呉人僭亂憑陵)
　(上國日敝於兵暴骨如莽其戾氣所感固將壅吴而/降之罰也故氛祲所指在於東方假手越人吴國遂)
　(滅天之示人顯矣/史之有占明矣)張氏(許氏曰星孛大辰火災應之/天地之符也大辰明堂當宋)
　(之分故王室亂宋亦亂衞陳鄭災氣所溢也衞亂君/奔陳敗卿獲惟鄭有令政而無後災是知禍福之可)
　(轉/也)
　　　(案書孛三此年及文十四哀/十三又哀十四年冬有星孛)
楚人及呉戰于長岸(長岸楚地/水戰也)左氏(吴伐楚陽匄為令/尹戰于長岸司馬)
　(子魚先死之楚師繼之大敗吴師獲其乗舟餘皇使/隨人與後至者守之環而塹之及泉盈其隧炭陳以)
　(待命呉公子光請於其衆曰喪先王之乘舟豈唯光/之罪衆亦有焉請藉取之以救死衆許之使長鬛者)
　(三人潛伏於舟側曰我呼餘皇則對師夜從之三呼/皆迭對楚人從而殺之楚師亂吴人大敗之取餘皇)
　(以歸注吴楚兩敗莫/肯告負故但書戰)公羊(詐不言戰此其言戰/何敵也注俱無勝負)胡氏
　(言戰不言敗勝負敵也楚地五千里帶甲數十萬戰/勝諸侯威服天下本非吴敵也惟不能去讒賤貨使)
　(費無極以讒勝囊瓦以貨行而䇿士竒材為敵國用/故日以侵削至雞父之師七國皆敗柏舉之戰國破)
　(君奔幾於亡滅吴日益强而楚削矣是故為國必以/得賢為本勸賢必以去讒賤貨為先不然雖廣土衆)
　(民不足恃也考其所書本末/强弱之由其為後世戒明矣)陳氏(此楚令尹陽匄也/書人吳公子光也)
　(書國略之也楚之君大夫不見於春秋者十八年而/吴入郢矣昭公之春秋莫辨於吴楚也五年吴嘗敗)
　(楚于鵲岸不書六年敗楚于房鍾不書書伐/吴而已於是始書戰則以吴楚敵言之也)
十有八年春王三月曹伯須卒○夏五月壬午宋衞陳
鄭災左氏(夏五月火始昬見丙子風梓慎曰是謂融風/火之始也七日其火作乎戊寅風甚壬午大)
　(甚宋衞陳鄭皆火梓慎登大庭氏之庫以望之曰宋/衞陳鄭也數日皆來告火火作鄭子産辭晉公子公)
　(孫于東門使司寇出新客禁舊客勿出於宫使子寛/子上巡羣屏攝至于大宫使公孫登徙大龜使祝史)
　(徙主祏於周廟告于先君使府人庫人各儆其事商/成公儆司宫司馬司寇列居火道行火所掀城下之)
　(人伍列登城禳火于𤣥冥回禄祈于四鄘書焚室而/寛其征與之材三日哭國不市使行人告于諸侯宋)
　(衞皆如是陳不救火許不弔災君子是以知陳許之/先亡也裨竈曰不用吾言鄭又将火子産曰天道逺)
　(人道邇非所及也/遂不與亦不復火)公羊(同日而俱災為/天下記異也)胡氏(案左氏/禆竈所)
　(言蓋以象推非妄也而鄭不復火者子産當國方有/令政此以德消變之驗矣是知吉凶禍福可移之理)
　(古人所以必先人/事而後言命也)
六月邾人入鄅(鄅妘姓國在/瑯琊開陽縣)左氏(鄅人藉稻邾人襲鄅/鄅人將閉門邾人羊)
　(羅攝其首焉遂入之盡俘以歸鄅子曰余無/歸矣從帑於邾邾莊公反鄅夫人而舍其女)
秋葬曹平公○冬許遷于白羽左氏(楚左尹王子勝言/於楚子曰許於鄭)
　(仇敵也而居楚地以不禮於鄭晉鄭方睦若伐許而/晉助之楚喪地矣君盍遷許許不專於楚鄭方有令)
　(政許曰余舊國也鄭曰余俘邑也葉在楚國方城外/之蔽也土不可易國不可小許不可俘讎不可啟君)
　(其圖之楚子說冬使王/子勝遷許於析實白羽)
十有九年春宋公伐邾左氏(鄅夫人宋向戌之女也故/向寧請師二月宋公伐邾)
　(圍蟲三月取之乃盡歸鄅俘夏邾/人郳人徐人㑹宋公同盟于蟲)胡氏(案左氏此所/謂聲罪執言)
　(之兵歸鄅之俘其善意也故書伐邾而釋/其圍與取之罪此亦善善長惡惡短之義)
夏五月戊辰許世子止弑其君買左氏(許悼公瘧飲大/子止之藥卒大)
　(子奔晉書曰弑其君君子曰/盡心力以事君舍藥物可也)公羊(注蔡世子般弑父/不忍日此日者加)
　(弑爾非/實弑也)榖梁(日弑正卒也正卒則止不弑也不弑而/曰弑責止也止曰我與夫弑者不立乎)
　(其位以與其弟虺哭泣歠飦粥嗌不容粒/未踰年而死故君子即止自責而責之也)胡氏(止不/嘗藥)
　(也古者醫不三世不服其藥夫子所慎者三疾居其/一季康子饋藥曰丘未逹不敢嘗敬慎其身如此地)
　(而於君父可忽乎君有疾飲藥臣先嘗之父有疾飲/藥子先嘗之蓋言慎也止不擇醫而輕用其藥藥不)
　(先嘗而誤進於君是有忽君父之心而不慎矣自小/人之情度之世子弑君欲速得其位而止無此心故)
　(曰我與夫弑者不立乎其位哭泣歠飦粥嗌不容粒/未踰年而卒無此心故被以大惡而不受自君子聽)
　(之止不嘗藥是忽君父之尊而不慎也而止有此心/忽君父之尊而不慎此簒弑之萌堅冰之漸而春秋)
　(之所謹也有此心故加以大惡而不得辭書許世子/止弑君乃除惡於微之意也而或者顧以操刃而殺)
　(與不躬進藥及進藥而不嘗三者罪當殊科疑於三/傳之説則誤矣必若此言夫人而能為春秋奚待於)
　(聖筆乎墨翟兼愛豈其無父楊朱為我豈其無君孟/軻氏辭而闢之以為禽獸逼人人將相食後世推明)
　(其功不在禹下未有譏其過者知此説/則知止不嘗藥春秋以為弑君之意矣)張氏(孟子曰/殺人以)
　(刃與政有以異乎曰無以異也進藥而藥殺可不謂/之弑哉其所以異於商臣蔡般者過與故不同耳心)
　(雖不同而春秋之文一施之者/以臣子之於君父不可過也)
己卯地震○秋齊高發帥師伐莒左氏(齊高發帥師伐/莒莒子奔紀鄣)
　(使孫書伐之初莒有婦人莒子殺其夫已為嫠婦及/老託於紀鄣紡焉以度而去之及師至則投諸外或)
　(獻諸子占子占使師夜縋而登登者六十人縋絶師/鼓譟城上之人亦譟莒共公懼啟西門而出齊師入)
　(紀/)
冬葬許悼公公羊(賊未討何以書葬不成于弑也止進/藥而藥殺也加弑焉爾譏子道之不)
　(盡也樂正子春之視疾也復加一飯則脫然愈復損/一飯則脫然愈復加一衣則脫然愈復損一衣則脫)
　(然愈止進藥而藥殺是以君子加弑焉爾曰許世子/止弑其君買是君子之聽止也葬許悼公是君子之)
　(赦止也赦止者/免止之罪詞也)榖梁(日卒時葬不使止為弑父也曰/子既生不免乎水火母之罪也)
　(羈貫成童不就師傅父之罪也就師學問無方心志/不通身之罪也心志既通名譽不聞友之罪也名譽)
　(既聞有司不舉有司之罪也有司舉之王者不用/王者之過也許世子止不知嘗藥累及許君也)胡
　氏(何以書葬榖梁子曰累及許君也觀止自責可謂/有過人之質矣乃至以弑君獲罪此為人臣子而)
　(不知春秋之義者也古者大子自其初生固舉以禮/有司端冕見之南郊過闕則下過廟則趨為赤子而)
　(其敎已有齊肅敬慎之端矣此春秋/訓臣子除惡於微積善於早之意也)
　　　(案春秋加趙盾弑君訓人以臣道也加許止弑/君訓人以子道也二事相類然晉靈公不書葬)
　　　(而許悼公書葬者許止自責逾年而卒其心可/知矣趙盾力能訃賊而不討春秋不得不終誅)
　　　(之也若陳氏因左氏止奔晉之說而疑止真弑/父則又恐未可以一家一句而盡廢諸傳之文)
　　　(也/)
　　附録左氏(是年楚令尹子瑕城郟叔孫昭子曰楚/不在諸侯矣其僅自完也以持其世而)
　　(已楚城州來沈尹/戌曰楚人必敗)
二十年春王正月　夏曹公孫㑹自鄸出奔宋(鄸榖/作夢)左
　氏(疏賈逵曰前此以鄸叛也叛不告故不書是言既/以鄸叛又從鄸而出也鄸不係曹者大都得以名)
　(通/)公羊(奔未有言自者此其言自何畔也畔則曷為/不言其畔為公子喜時之後諱也春秋為賢)
　(者諱何賢乎公子喜時讓國也曹伯廬卒于師公子/喜時見公子負芻之當主也逡巡而退賢公子喜時)
　(則曷為為㑹諱君子之善善也長惡惡也短惡惡/止其身善善及子孫賢者子孫故君子為之諱也)榖
　梁(自夢者專乎夢也曹無大夫其曰公孫何也言其/以貴取之而不以叛也注專者能專制也㑹以公)
　(孫之貴而得夢既而不以之叛明曹君無/道致令其奔非㑹之罪故書公孫以善之)胡氏(奔未/有言)
　(自者此其言自何劉敞曰待放也古者大夫有罪待/放於其境三年君賜之環則復賜之玦則去逾境則)
　(為位向國而哭素衣裳冠不說人以無罪此去國之/禮曹無大夫其曰公孫賢之也待放而後出奔臣子)
　(常禮免於貶足矣而何以賢之為公子喜時之後賢/之也喜時者曹之社稷鎮公子能以國讓不取乎為)
　(諸侯所謂子臧是也春秋之義善善也長惡惡也短/善善及子孫惡惡止其身以其賢者之後苟有善焉)
　(斯進之矣此舜典罰弗及嗣賞延于世之意也後世/議者有乞録用賢者之類功臣之世蓋得春秋之㫖)
　(矣/)
　　　(案此條書法與華向自宋南里出奔楚同左氏/杜預無傳已不可考賈逵及公羊皆以為叛然)
　　　(經既不書叛且既叛則不應書公子故公羊有/為喜時諱之說夫叛逆而以其祖父故諱之是)
　　　(管蔡不當誅於周也大傷敎矣惟劉氏意林曰/春秋之時臣能專其邑無不叛其國者能使其)
　　　(衆無不要其君者臧武仲之智猶據防以求後/是以孔子譏之以謂其罪與不孝非聖者均也)
　　　(故深察公孫歸父之至笙奔齊公孫㑹之自鄸/奔宋其賢於臧武仲逺矣降而無憾憾而能眕)
　　　(惟知命而好禮者能之此説蓋本榖梁而胡氏/亦取之然公孫㑹之書例之公子憖可矣胡氏)
　　　(亦以為為賢者/之後進之似鑿)
秋盜殺衞侯之兄縶(縶公榖/作輒)左氏(衞公孟縶狎齊豹奪/之司寇與鄄有役則)
　(反之無則取之公孟惡北宫喜褚師圃欲去之公子/朝通于襄夫人宣姜懼而欲作亂初齊豹見宗魯於)
　(公孟為驂乗焉將作亂而謂之曰公孟之不善子所/知也勿與乗吾將殺之對曰吾由子事公孟子假吾)
　(名焉故不吾逺也雖其不善吾亦知之抑以利故不/能去是吾過也今聞難而逃是僭子也子行事乎吾)
　(將死之以周事子而歸死於公孟其可也丙辰衛侯/在平夀公孟有事於蓋獲之門外宗魯驂乗及閎中)
　(齊氏用戈擊公孟宗魯以背蔽之斷肱以中公孟之/肩皆殺之公聞亂乗驅自閱門入齊氏射公公如死)
　(鳥齊氏之宰渠子召北宫子北宫氏之宰不與聞謀/殺渠子遂伐齊氏滅之公入殺宣姜賜北宫喜諡曰)
　(貞子琴張聞宗魯死將徃弔之仲尼曰齊豹之盜而/孟縶之賊女何弔焉君子不食姦不受亂不為利疚)
　(於回不以回待人不蓋不義不犯非禮注齊/豹作而不義故書曰盜所謂求名而不得)公羊(母/兄)
　(稱兄兄何以不立有疾也何疾爾惡疾也注惡衞侯/兄有疾不憐傷厚遇營衞不固至令見殺失親親也)
　榖梁(盜賤也其曰兄母兄也目衞侯衞侯累也然則/何為不為君也曰有天疾者不得入乎宗廟輒)
　(者何也曰兩足不能相過齊/謂之綦楚謂之踙衞謂之輒)胡氏(左氏以為齊豹殺/之也豹為司寇守)
　(嗣大夫其書為盜所謂求名而不得者也若艱難其/身以險危大人而有名章徹攻難之士將奔走之臣)
　(竊以為仲尼書斷此獄罪在宗魯宗魯孟縶之驂乘/也於法應書曰盜非求名而不得者也天下豈有欲)
　(求險危大人之惡名而聖人又靳此名而不與者哉/然則齊豹首謀作亂宗魯雖與聞行事又以身死之)
　(矣今乃釋豹不誅而歸獄宗魯不亦頗乎曰豹之不/義夫人皆知之也若宗魯欲周事豹而死於公孟蓋)
　(未有知其罪者故琴張聞其死將徃弔之仲尼曰齊/豹之盜孟縶之賦汝何弔焉非聖人發其食姦受亂)
　(蓋不義犯非禮之罪書於春秋則齊豹所/畜養之盜孟縶所見殺之賊其大惡隱矣)
　　　(案左氏說見昭三十一年胡氏不取然春秋書/盜者四尉止也齊豹也公孫翩也陽虎也皆大)
　　　(夫也故任公輔以為豹非卿故曰盜而陳氏亦/曰既奪之司寇則非卿矣恐其說亦是其罪衞)
　　　(侯之說公榖何氏/得之諸家皆同)
冬十月宋華亥向寧華定出奔陳左氏(宋元公無信多/私而惡華向華)
　(定華亥與向寧謀曰亡愈於死先諸華亥偽有疾以/誘羣公子公子問之則執而殺之夏公如華氏請焉)
　(弗許遂劫之取大子欒與母弟辰公子地以為質公/亦取華向之子與華氏盟以為質公子城等出奔鄭)
　(與華氏戰于鬼閻敗子城適晉華亥與其妻必盥而/食所質公子者而後食公與夫人每日必適華氏食)
　(公子而後歸華亥患之欲歸公子向寧曰唯不信故/質其子若又歸之死無日矣公請於華費遂將攻華)
　(氏曰子死亡有命余不忍其訽冬十月公殺華向之/質而攻之戊辰華向奔陳華登奔吴向寧欲殺大子)
　(華亥曰于君而出又殺其子其誰納/我且歸之有庸使少司寇牼以歸)
十有一月辛卯蔡侯廬卒
　　附録左氏(是年二月己丑日南至梓慎望氛䟽歴/法十九年為一章章首之歳必周之正)
　　(月朔旦冬至僖五年至徃年合一百三十三年是/為七章今年復為章首當言正月己丑朔日南至)
　　(時史失/閏也)左氏(楚費無極言於楚子曰大子建與伍/奢將以方城之外叛王執伍奢建奔)
　　(宋無極曰奢之子材若在吴必憂楚國盍以免其/父召之彼仁必來王使召之曰來吾免而父棠君)
　　(尚謂其弟貟曰爾適吴我將歸死我能死爾能報/伍尚歸奢聞貟不來曰楚君大夫其旰食乎楚人)
　　(皆殺之貟如吴言伐楚之利於州于公子光曰是/宗為戮而欲反其讎不可從也貟曰彼將有他志)
　　(余姑為之求士而鄙以待之/乃見鱄設諸焉而耕於鄙)左氏(鄭子産卒子大/叔為政仲尼聞)
　　(子産卒出涕曰/古之遺愛也)
二十有一年春王三月葬蔡平公○夏晉侯使士鞅來
聘左氏(晉士鞅來聘叔孫為政季孫欲惡諸晉使有司/以齊鮑國歸費之禮為士鞅士鞅怒曰鮑國之)
　(位下其國小而使鞅從其牢禮是卑敝邑也將復諸/寡君魯人恐加四牢焉為十一牢注晉頃公即位通)
　(嗣/君)
　　　(案晉聘魯十/一止於此)
宋華亥向寧華定自陳入于宋南里以叛左氏(宋華費/遂生華)
　(貙華多僚華登多僚與貙相惡乃譖諸公曰貙將納/亡人亟言之公使告司馬司馬歎曰必多僚也吾有)
　(讒子而弗能殺吾又不死抑君有命可若何乃與公/謀逐華貙將使田孟諸而遣之貙殺多僚劫司馬以)
　(叛而召亡人華向入樂大心豐愆華牼禦諸横華氏/居盧門以南里叛宋城舊鄘及桑林之門而守之)
　榖梁(自陳陳有奉焉爾入者内弗受也其曰宋南/里宋之南鄙也以者不以者也叛直叛也)胡
　氏(凡書叛有入于戚者而不言衞有入于朝歌者而/不言晉有入于蕭者而不言宋此獨言宋南里何)
　(哉戚與朝歌及蕭皆其所食私邑也若南里則宋國/城内之里名也傳稱華氏居盧門南里以叛而宋城)
　(舊鄘及桑林門以守是華氏與宋分國而居矣故其/入其出皆以南里繫之宋此深罪叛臣逼脅其君已)
　(甚之/詞也)
秋七月壬申朔日有食之八月乙亥叔輒卒(叔弓子/伯張)
冬蔡侯朱出奔楚(朱榖梁/作東)左氏(葬蔡平公蔡大子朱失/位位在卑昭子曰是君)
　(也必不終蔡侯始即位而適卑身將從之費無極取/貨於東國廬弟朱叔父而謂蔡人曰朱不用命於楚)
　(君王將立東國若不先從王欲楚必圍蔡蔡人懼出/朱而立東國朱愬于楚楚子將討蔡無極曰乎侯與)
　(楚有盟故封其子有二心故廢之靈王殺隱大子其/子與君同惡德君必甚又使立之不亦可乎且廢置)
　(在君蔡/無他矣)公羊(注出奔者為/東國所簒也)
　　　(案朱為蔡侯廬之子東國為廬之弟左氏傳詳/矣然經文於此年書朱出奔楚而二十三年書)
　　　(東國卒于楚故榖梁以朱為東字而指為一人/其説曰東者東國也王父誘而殺焉父執而用)
　　　(焉奔而又奔之曰東惡之/而貶之此說無据不可取)
公如晉至河乃復左氏(公如晉及河鼓叛晉/晉將伐鮮虞故辭公)
　　附録左氏(天王將鑄無射冷州鳩曰王其以心疾/死乎夫天子省風以作樂器以鍾之小)
　　(者不窕大者不槬則和於物物和則/嘉成今鍾槬矣王心弗堪其能久乎)左氏(晉之取/鼔也既)
　　(獻而反鼓子焉又叛於鮮虞晉荀吴略東陽使師/偽糴者負甲以息於昔陽之門外遂襲鼓滅之以)
　　(鼔子鳶鞮歸/使涉佗守之)
二十有二年春齊侯伐莒左氏(齊北郭啟帥師伐莒莒/子將戰苑羊牧之諫曰)
　(齊帥賤其求不多不如下之大國不可怒也弗聽敗/齊師于夀餘齊侯伐莒莒子行成司馬竈如莒涖盟)
　(莒子如齊涖盟盟于稷門/之外莒於是乎大惡其君)
宋華亥向寧華定自宋南里出奔楚左氏(去年冬十月/華登以吴師)
　(救華氏齊烏枝鳴戌宋齊師宋師敗吴師于鴻口華/登帥其餘以敗宋師公欲出齊烏枝鳴曰用少莫如)
　(齊致死齊致死莫如去備彼多兵矣請皆用劒從之/華氏北廚人濮以裳裹首而荷以走曰得華登矣遂)
　(敗華氏于新里十一月公子城以晉師至曹翰胡㑹/晉荀吴齊苑何忌衞公子朝救宋與華氏戰于赭丘)
　(鄭翩願為鸛其御願為鵞子禄御公子城大敗華氏/圍諸南里華登如楚乞師楚薳越帥師将逆華氏大)
　(宰犯諌曰諸侯唯宋事其君今又爭國釋君而臣是/助無乃不可乎王曰旣許之矣至是楚薳越使告于)
　(宋曰寡君聞君有不令之臣為君憂無寧以為宗羞/寡君請受而戮之對曰孤不佞不能媚於父兄以為)
　(君憂拜命之辱抑君臣日戰君曰余必臣是助亦唯/命人有言曰唯亂門之無過君若惠保敝邑無亢不)
　(衷以奬亂人孤之望也楚人患之諸侯之戍謀曰若/華氏知困而致死楚恥無功而疾戰非吾利也不如)
　(出之以為楚功其亦無能為也已救宋而除其害又/何求乃固請出之宋人從之宋華亥向寧華定華貙)
　(華登皇奄傷省/臧士平出奔楚)榖梁(自宋南里/者專也)胡氏(宋華向誘殺羣/公子又劫其君)
　(取其大子母弟為質又求助於吴楚蠻夷入披其國/都以叛此必誅不赦之賊也宋宜竭力必討之於内)
　(諸侯宜協心必救之於外楚子宜執叛臣之使而戮/之於境今楚人釋君而臣是助諸侯之戍怠於救患)
　(固請逸賊而宋又從之則皆罪也故晉荀吴齊苑何/忌衞公子朝曹大夫皆略而不書其曰自宋南里者)
　(譏宋之縱釋有罪不能致討出奔楚者不/待貶絶而亢不衷奬亂人之惡自見矣)陳氏(書奔/言佚)
　(賊也書奔猶可也書歸/甚矣書歸者趙鞅也)
大蒐于昌閒(閒公/作姦)胡氏(昭公之時凡三書蒐或以非其/時或以非其地大意在權臣專)
　(行公不與也三綱軍政之本古者春蒐夏苖秋獮冬/狩皆於農隙以講事而所主者明貴賤辨等列順少)
　(長習威儀則皆納民於軌物而非馳射擊刺之末矣/是故觀于有莘少長有禮而文公遂伯臨于洛陽袒)
　(而發喪為義帝也而漢祖遂王今魯國其君則設兩/觀乗大輅其臣則八佾舞於庭旅泰山以雍徹其宰)
　(則據大都執國命而軍政之本亡矣何/以蒐為此春秋所書為後戒之意也)張氏(許氏曰/八年秋)
　(蒐十一年夏蒐以為書不時也今此春蒐時矣而書/則凡昭公書蒐主刺大夫咸彊公失其政兵戎是務)
　(而禮防不興上下相與以樂慆憂也文王之時人倫/旣正而後軍旅以律朝廷旣治而後田野即功是以)
　(詩歌庶類蕃殖而蒐田以時當魯昭之季朝廷人/倫逆亂極矣而惟蒐田之是務是以屢書以刺之)
　　　(案此條許氏最得之榖/梁以秋蒐為正者非也)
夏四月乙丑天王崩(景王也襄二十九年即位/在位二十五年敬王立)六月叔
鞅如京師葬景王王室亂(鞅叔/弓子)左氏(王子朝賔起有竉/於景王王與賔孟)
　(說之欲立之劉獻公之庶子伯蚡狄事單穆公旗惡/賔孟之為人也願殺之又惡王子朝之言以為亂願)
　(去之賔孟適郊見雄雞自斷其尾問之侍者曰自憚/其犧也遽歸告王且曰雞其憚為人用乎人異於是)
　(犧者實用人人犧實難已犧何害王弗應夏四月王/田北山使公卿皆從将殺單子劉子王有心疾乙丑)
　(崩于榮錡氏戊辰劉子摯卒無子單子立劉蚡五月/庚辰見王悼王猛遂攻賔起殺之盟羣王子于單氏)
　(丁巳葬景王王子朝因舊官百工之喪職秩者與靈/景之族以作亂帥郊要餞之甲以逐劉子劉子奔揚)
　(單子逆悼王于莊宫以歸王子還夜取王以如莊宫/癸亥單子出王子還與召莊公謀曰不殺單旗不㨗)
　(與之重盟必來背盟而克者多矣從之遂奉王以追/單子及領大盟而復劉單奔平畤羣王子追之單子)
　(殺還姑發弱鬷延定禂八子靈景族子朝奔京丙寅/伐之劉子入于王城叔鞅至自京師言王室之亂也)
　(閔馬父曰子朝必不克/其所與者天所廢也)公羊(何言乎王室亂/言不及外也)胡氏(王/者)
　(以天下為家則以京師為室京師者本也周公作立/政曰廸惟有夏乃有室大競其作鴟鴞詩以遺成王)
　(曰旣取我子無毁我室皆指京師言之也治外者先/治内本亂而末治者否矣景王寵愛子朝使孽子配)
　(適以本亂者其言王室譏國本之不正也本正而天/下定矣唐虞公天下則相禪而與賢三代家天下則)
　(相繼而與子春秋兼帝王之道可公也則以逹節為/權故季札辭國貶而稱名可家也則以居正為大故)
　(莊公始生即書于䇿鄭突歸而不氏以國陽生入而/得係於齊此皆正本以及天下之義也其義苟行無)
　(易樹子王室豈有亂離之禍乎春秋書子同生/於前而記王室亂於後其為來世法戒明矣)
　　　(京魯使如/  師止此)
劉子單子以王猛居于皇左氏(單子欲告急於晉秋以/王如平畤遂次于皇單)
　(子使王子處守于王城鄩肸伐皇大敗獲鄩肸焚/諸王城之市八月司徒醜以王師敗績于前城)公
　羊(其稱王猛/何當國也)榖梁(以者不/以者也)胡氏(凡稱以者不以者也/師而曰以能左右之)
　(也地而曰以能取與之也人而曰以能死生之也尊/不以乎卑貴不以乎賤大不以乎小劉蚡單旗臣也)
　(曷為能以王猛乎猛無寵於景王不能自定其位制/在劉單其曰以者能廢立之也案左氏景王大子夀)
　(以昭十五年卒至是八年矣猛與匄皆其母弟禮無/疑於當立然久而未立者王愛庶子朝欲立以為嗣)
　(未果而王崩故諸大臣競立君諸王子爭欲立以正/則有猛以寵則有朝猛雖正而無寵其威不足以攝)
　(羣下朝雖寵而不正其分不足以服人心二子廢立/皆恃大臣强弱而後定者也故特稱曰以而景王之)
　(弱其後嗣輕其宗社之罪亦著矣易曰王居/無咎稱居于皇者明其有土當得位之稱也)陳氏(以/武)
　(氏子毛伯不稱使則王在喪雖逾年猶/未稱王也此遂稱王何成猛之為王也)
秋劉子單子以王猛入于王城(王城在郟鄏今河南張/氏曰平王東遷即都此)
　(春秋謂京/師指此)左氏(冬十月丁巳晉籍談荀躒帥九州之/戎及焦瑕温原之師以納王于王城)
　(庚申單劉以王/師敗績于郊)胡氏(猛未逾年何以稱王示當立也/旣當立矣何以稱名明嗣君也)
　(曰王猛者見居尊得正又以别乎諸王子也君前臣/名劉單不名而王名不嫌於倒置乎曰君前臣名常)
　(禮也禮當其變臣有不名名其君而不嫌者矣王不/當稱未逾年而稱王名不當稱立為君而稱猛皆禮)
　(之變也惟可與權者能知其變而不越乎道之中再/書劉子單子之以王何也春秋詞繁而不殺者必有)
　(美惡焉劉子單子蓋挾天子以令諸侯而專國柄者/也書而未足故再書于䇿以著上下舛逆為後世之)
　(深戒/也)陳氏(居于皇言失京師也入于王城言始得京/師也凡以非順詞也以虢公鄭伯晉侯不)
　(言以則非予二子也非予二子則以大夫專廢置君/也曷為無貶前言王室亂後言二子以王猛居于皇)
　(入于王城則二子有不得已焉爾而非其罪也然則/以劉單為功不逮鄭虢則可以為罪則溢罰矣是故)
　(殺子朝于楚儋翩率子朝以作亂敬王嘗處於姑蕕/逾年卒克之子朝不書殺天王不書出是予劉單以)
　(復辟之/誼也)
　　　(案此條公羊以入為簒詞穀梁以入為内弗受/例皆不通其實亦難詞也陳氏說劉單之功過)
　　　(極是但鄭虢事不經見/未知春秋果予之否)
冬十月王子猛卒(月/誤)左氏(十一月乙酉王子猛卒不成/喪也已丑敬王即位館于子)
　(旅氏十二月庚戌晉籍談荀躒賈辛司馬督帥師軍/于隂于侯氏于谿泉次于社王師軍于氾于解次于)
　(任人閏月晉箕遺樂徴右行詭濟師取前城伐京毁/其西南注未即位不稱王雖未即位周人諡曰悼王)
　(䟽未成為君繫父言之故/稱子猶魯之子般子野也)陳氏(未逾年之君雖有諡/猶不列於廟次是故)
　(衞侯申雖諡曰戴公猛雖諡曰悼王均之為不成君/也王猛矣其曰王子猛何於其卒從其恒稱爾春秋)
　(之誼苟廢立也足以亂名實則不可弗辯苟非廢立/也無亂於名實則弗辯也是故成之為君則稱王猛)
　(於其卒也從其恒稱為王子猛不成之為君則稱鄭/忽於其歸也從其恒稱為世子忽義不在焉則不没)
　(其實而/已矣)
　　　(案公榖皆以子猛為/簒故卒義不可從)
十有二月癸酉朔日有食之(長歴推校當/是癸卯朔)
(周敬王/元年)二十有三年春王正月叔孫婼如晉癸丑叔鞅
卒晉人執我行人叔孫婼(公作/舍)左氏(邾人城翼還自離/姑武城人塞其前)
　(斷其後之木而弗殊邾師過之乃推而蹷之遂取邾/師獲徐鉏丘弱茅地邾人愬于晉晉人來討叔孫婼)
　(如晉晉人執之書曰晉人執我行人叔孫婼言使人/也晉人使與邾大夫坐叔孫曰列國之卿當小國之)
　(君固周制也邾又夷也寡君之命介子服回在請使/當之乃不果坐韓宣子使邾人聚其衆將以叔孫與)
　(之叔孫聞之去衆與兵而朝士彌牟謂韓宣子曰子/弗良圖而以叔孫與其讎叔孫必死之魯亡叔孫必)
　(亡邾邾君亡國將焉歸子雖悔之何及所謂盟主討/違命也若皆相執焉用盟主乃弗與使各居一館士)
　(伯聽其辭而愬諸宣子乃皆執之士伯御叔孫從者/四人過邾館以如吏先歸邾子士伯曰以芻蕘之難)
　(從者之病將館子於都乃館諸箕舍子服回於他邑/范獻子求貨於叔孫使請冠焉取其冠法而與之兩)
　(冠曰盡矣為叔孫故申豐以貨如晉叔孫曰見我吾/告女所行貨見而不出吏人之與叔孫居於箕者請)
　(其吠狗弗與及其將歸殺而與之食之叔孫/所館者雖一日必葺其牆屋去之如始至)
晉人圍郊左氏(正月壬寅朔二師圍郊癸卯郊鄩潰丁/未晉師在平隂王師在澤邑王使告聞)
　(庚戌還注二師王師/晉師也郊鄩子朝邑)胡氏(案左氏晉籍談荀躒圍郊/郊子朝邑也旣不書大夫)
　(之名氏又不稱師而曰晉人微之也所謂以其事而/微之者也當是時天子蒙塵晉為方伯不奔問官守)
　(省視器具徐遣大夫徃焉勤王尊主之/義若是乎書晉人圍郊而罪自見矣)張氏(吕氏曰/當是時)
　(王必自以為無假於晉師故使之閒而晉因此遂還/然晉師還而子朝之勢復熾若因郊潰遂取子朝不)
　(至如後日/之難也)
　　　(案公羊注以郊為天子閒田有大夫主之春秋/不與伐天子故不係于周此不知事實者也陳)
　　　(氏曰向者子帶之亂晉文嘗圍温矣不書以其/討亂也今敬王即位逾年而後圍郊則討亂非)
　　　(晉志也是故貶人之此說極是但/圍温不見經亦未知果與之否)
夏六月蔡侯東國卒于楚○秋七月莒子庚輿來奔左
　氏(庚輿虐而好劒苟鑄劒必試諸人國人患之又將/叛齊烏存帥國人以逐之庚輿将出烏存執殳而)
　(立於道左懼將止死苑羊牧之曰君過之烏存以/力聞可矣何必以弑君成名遂來奔齊人納郊公)胡
　氏(三代之得失天下仁與不仁而已矣苟無仁心甚/則身弑國亡不甚則身危國削庚輿免死道左而)
　(出奔於魯幸耳入國不書而書其出奔惡之也郊公/出入皆不書微之也所謂以其人而微之者也微之)
　(為義或以位或以人或以事春秋書法逹/王事名氏不登於史䇿若此類亦衆矣)
戊辰呉敗頓胡沈蔡陳許之師于雞父胡子髠沈子逞
滅獲陳夏齧(父榖作甫公羊/逞作楹榖作盈)左氏(呉人伐州來楚薳越/帥師及諸侯之師奔)
　(命救州來呉人禦諸鍾離子瑕卒楚師熸呉公子光/曰諸侯從於楚者衆而皆小國也畏楚而不獲已是)
　(以來胡沈之君㓜而狂陳大夫齧壯而頑頓與許蔡/疾楚政楚令尹死其師熸帥賤多寵政令不壹七國)
　(同役而不同心楚可敗也若分師先以犯胡沈與陳/必先奔三國敗諸侯之師乃揺心矣諸侯乖亂楚必)
　(大奔請先者去備薄威後者敦陳整旅吳子從之戊/辰晦戰于雞父呉子以罪人三千先犯胡沈與陳呉)
　(之罪人或奔或止三國亂呉師擊之獲胡沈之君及/陳大夫舍胡沈之囚使奔許與蔡頓曰吾君死矣師)
　(譟而從之三國奔楚師大奔書曰胡子髠沈子/逞滅獲陳夏齧君臣之詞也不言戰楚未陳也)胡氏
　(呉伐州來楚令尹帥師及諸侯之師與呉戰曷為不/書楚令尹旣喪楚師已熸六國先敗楚師遂奔是以)
　(不書楚也諸侯之師曷為略而不序頓胡沈則其君/自将蔡陳許則大夫帥師言戰則未陳也言敗績則)
　(或滅或獲其事亦不同也故緫言吴人以詐取勝於/前而以君與大夫序六國於後胡沈書爵書名書滅)
　(者二國之君㓜而狂不能以禮自守役屬于楚悉師/以出一敗而身與衆俱亡也其曰胡子髠沈子逞滅)
　(者若曰非有能滅之者咸其自取焉爾亦猶梁亡自/亡也鄭棄其師自棄也齊人殱于遂自殱也或曰滅)
　(或曰獲别君臣也君死曰滅胡子髠沈子逞是也生/得曰獲秦晉戰于韓原獲晉侯是也夫夫生死皆曰)
　(獲鄭獲華元生也吳獲陳夏齧死也書其敗不以國/分而以君大夫為序書其死不以事同而以君臣為)
　(别皆所以辨上下定民志雖顛沛/必於是也其義行而亂自息矣)
天王居于狄泉尹氏立王子朝左氏(單子取訾劉子取/牆人直人六月壬)
　(午王子朝入于尹癸未尹圉誘劉佗殺之丙戌單子/劉子伐尹單子先至而敗劉子還己丑召伯奐南宫)
　(極以成周人戍尹庚寅單子劉子樊齊以王如劉甲/午王子朝入于王城次于左巷秋七月戊申鄩羅納)
　(諸莊宫八月丁酉南宫極震萇𢎞謂劉文公曰子必/勉之周之亡也其三川震今西王之大臣亦震天棄)
　(之矣東王必大克注子朝在王城故謂西王敬王居/狄泉在王城之東故曰東王書尹氏立子朝明非周)
　(人所欲立尹氏周/世卿尹文公圉)公羊(此未三年其稱天/王何著有天子也)榖梁(始王/也其)
　(曰天王因其居而王之也立者不宜立/也朝之不名何也别嫌乎尹氏之朝也)胡氏(立者不/宜立也)
　(王猛當立而未能立故稱大臣以之而不言立敬王/當立又能立矣故直稱居于狄泉而不言立子朝庶)
　(孽奪正以賤妨貴基亂周室不當立者也故特稱立/而目尹氏尹氏天子之卿也王朝公卿書爵而變文)
　(稱氏者見世卿之擅權亂國為後戒也或曰稱氏者/時以氏稱之也詩云王謂尹氏此大雅美宣王詩也)
　(亦譏世卿歟為此說者誤矣詩人主文而不以害意/春秋所書或稱爵或稱字或稱名或稱氏或稱子或)
　(稱人名分所由正是非所由定禮義所由出皆斷自/聖心游夏不能與也徇時之所稱而稱之豈其然乎)
　陳氏(書居黜子朝也言尹氏獨尹氏所欲立也/將以王天下獨尹氏立之則莫之與矣)
　　　(案衞晉之立書衞人衆立之詞也子朝之立書/尹氏簒立之詞也書衞人而復書公子則嫌於)
　　　(當立書尹氏而不書王子則/嫌於外姓此春秋之精意也)
八月乙未地震○冬公如晉至河有疾乃復(公穀有疾/上再有公)
　(字/)左氏(公為叔孫故如晉/及河有疾而復)公羊(何言乎公有疾乃復/殺恥也注因有疾以)
　(殺畏晉之恥舉/公者重疾也)榖梁(疾不志此其志何也釋不得入/乎晉也䟽公之如晉四不得入)
　(假言有疾實由季孫之不入/今實有疾别於無疾而反也)胡氏(昭公兩朝于晉而/一見止五如晉而)
　(四不得入今此有疾乃復殺恥也以周公之胄千乗/之君執幣帛脩兩君之好而不見納斯亦可恥矣有)
　(恥而後能知憤知憤而後能自强自强而後能為善/為善而後能立身立身而後能行其政令保其國家)
　(矣昭公内則受制於權臣外則見陵於方伯此正憂/患疢疾有徳慧術智保生免死之時也而安於屈辱)
　(甘處微弱無憤悱自强之心其失/國出奔死於境外其自取之哉)
　　附録左氏(楚大子建之母在郥召呉人而啟之呉/大子入郥取楚夫人與其寳器以歸楚)
　　(司馬薳越追之/不及縊於薳澨)左氏(楚囊瓦為令尹城郢沈尹戍/曰子常必亡郢苟不能衞城)
　　(無益也古者天子守在四夷諸侯守在四鄰慎其/四竟結其四援民狎其野三務成功國焉用城昔)
　　(梁伯溝其公宫而民潰民棄其上不亡何待若敖/蚡冐至于武文土不過同慎其四竟猶不城郢今)
　　(土數圻而郢是/城不亦難乎)
二十有四年春王二月丙戌仲孫貜卒(孟僖/子也)○叔孫婼
至自晉(左氏榖梁/無叔孫字)左氏(晉士彌牟逆叔孫于箕曰寡君/以為盟主之故是以久子不腆)
　(敝邑之禮將致諸從者使彌牟逆吾子叔孫受禮而/歸二月婼至自晉尊晉也注婼行人故不言罪已)
　胡氏(大夫執而致則名此獨書其姓氏何賢之也叔/孫婼以禮立身而不屈於强國以忠事主而不)
　(順於强臣此社稷之衞魯之良大夫也使昭公稍有/動心忍性强於為善之意舉國以聽豈其死於乾侯)
　(觀意如之稽顙於昭子叔孫之以逐君責意如其事/可見矣及意如有異志而昭子使祝宗祈死所謂知)
　(其無可柰何而安之若命者故婼至自晉特以姓氏/書其死也公雖在外而特書日以卒之所以表其節)
　(為後世/勸也)
　　　(案此條胡氏獨取公羊而公羊又無𫝊䟽者以/為意如有罪故去其氏叔孫無罪故無貶文其)
　　　(說似是胡氏蓋用臨江劉/氏因其可襃而襃之之意)
夏五月乙未朔日有食之左氏(梓慎曰將水昭子曰旱/也日過分而陽猶不克)
　(克必甚能無旱乎陽/不克莫將積聚也)公羊(注是後季氏/逐昭公之應)
秋八月大雩左氏(旱/也)丁酉杞伯郁釐卒(丁酉九月五/日郁公作鬱)
冬呉滅巢左氏(楚子為舟師以略呉疆沈尹戌曰此行/也楚必亡邑不撫民而勞之吳不動而)
　(速之呉踵楚而疆埸無備邑能無亡乎越大夫勞王/越公子倉歸王乘舟王及圉陽而還呉人踵楚而邊)
　(人不備遂滅巢及鍾離而還戌曰王一/動而亡二姓之帥幾如是而不及郢)胡氏(巢楚之/附庸實)
　(邑之也書呉入州來著陵楚之漸書呉滅巢著入郢/之漸四鄰封竟之守旣不能制則封境震矣四境國)
　(都之守旣不能保則國都危矣故沈尹戌以此為亡/郢之始也春秋内失地不書明此為有國之大罪外)
　(取滅皆書明見取滅者之不能有其土地人/民則不君矣故諸侯之寳三以土地為首)
葬杞平公
　　附録左氏(召簡公南宫嚚以甘桓公見王子朝子/朝入于鄔晉侯使士景伯涖問周故士)
　　(伯立于乾祭而問於介衆晉人乃辭王子朝不納/其使鄭伯如晉子大叔見范獻子獻子曰若王室)
　　(何對曰老夫其國家不能恤敢及王室抑人有言/曰嫠不恤其緯而憂宗周之隕為將及焉今王室)
　　(實蠢蠢焉吾小國懼矣然大國之憂也吾儕何知/焉詩曰缾之罄矣惟罍之恥王室之不寧晉之恥)
　　(也獻子懼而與宣子圖之/乃徴㑹於諸侯期以明年)左氏(王子朝用成周之/寳珪于河津人得)
　　(諸河上隂不佞拘得玉者取其玉將/賣之則為石王定而獻之與之東訾)
二十有五年春叔孫婼如宋
　　　(案杜氏因昭子賦車轄之詩而謂昭子/將為季孫逆女此未可据劉炫有規)
夏叔詣㑹晉趙鞅宋樂大心衞北宫喜鄭游吉曹人邾
人滕人薛人小邾人于黃父(詣公作倪大/心作世心)左氏(㑹于黃/父謀王)
　(室也趙簡子令諸侯之大夫輸王粟具戌人曰明年/將納王宋樂大心曰我不輸粟我於周為容若之何)
　(使客晉士伯曰自踐土以來宋何役之不㑹何盟之/不同曰同恤王室子焉得辟之子奉君命以㑹大事)
　(而宋背盟無乃不可乎/右師不敢對受牒而退)胡氏(案左氏謀王室也夫以/王猛之無寵單旗劉蚡)
　(之屢敗敬王初立子朝之衆召伯奐南宫嚚甘桓公/之黨疑若多助之在朝也然㑹于黃父凡十國而諸)
　(侯之大夫無異議焉是知邪不勝正久矣猶有寵愛/庶孽配適奪正至於滅亡而不寤者不知幽王晉獻)
　(之父子亦何足效哉然則黃父之㑹王事也而無美/辭何也王室不靖亦惟友邦冢君克脩厥職以綏定)
　(王都非異人任亦何美之有免於譏貶足矣此春秋/以正待人之體也後世有以濫賞報臣子所當為之)
　(事為臣子者亦受/而不辭失此義矣)
　　　(案晉頃公之編止此/與二十七年扈二㑹)
有鸜鵒來巢(鸜榖作/鸛音權)左氏(書所無也師已曰異哉吾聞/文武之世童謡有之曰鸜之)
　(鵒之公出辱之鸜鵒之羽公在外野往饋之馬鸜鵒/跦跦公在乾侯徴褰與𥜗鸜鵒之巢逺哉遥遥裯父)
　(喪勞宋父以驕鸜鵒鸜鵒徃歌來哭/童謡有是今鸜鵒來巢其將及乎)公羊(何以書記/異也何異)
　(爾非中國之禽也宜穴又巢也注此權臣欲國自/下居上之徴也鸛鵒猶權欲運斗樞曰來巢于榆)榖
　梁(一有一亡曰有來者來中國也注劉向曰/去穴而巢此隂居陽位臣逐君之象也)胡氏(考/工)
　(記曰鸜鵒不踰濟濟水東北㑹于汶魯在汶南其所/無也故書曰有巢者去穴而巢隂居陽位臣逐君象)
　(也鸜鵒宜穴處於下而巢居於上季孫宜臣順於家/而主祭於國反常為異之兆能以德消則無其應矣)
　(或曰此公子宋/有國之祥也)
　　　(案左氏䟽鸜鵒北方之鳥南不踰濟今大河以/北皆有之公榖以為自夷狄而來非中國之禽)
　　　(者非也而張氏獨曰天下將亂地氣自南而北/禽鳥飛類得氣之先者也鸜鵒不踰濟而至魯)
　　　(豈非自南而北之驗哉當此之先楚雖為中國/患而齊晉猶足以抑之自此之後晉伯不競呉)
　　　(楚越皆以南夷迭主夏盟馴至大亂則鸜鵒來/巢不特昭公出奔之兆如此則又以為南方之)
　　　(禽矣鄭氏於冬官依違其說以為無妨於中國/有之蓋礙於公榖也惟謝氏以為鸜鵒野鳥來)
　　　(國中為巢公室政治荒蕪久矣此亦不敢從諸/家南北之說也○案記異書有者有年二有星)
　　　(孛三有蜚一有􁉃一有鸜鵒一○案經書六鷁/退飛鸜鵒來巢而爰居止魯東門則不書者蓋)
　　　(時魯人以爰居/為祥故不書也)
秋七月上辛大雩季辛又雩(此年七月己丑朔上辛月/三日下辛二十三日也)
　左氏(再雩旱甚也注不書辰者本見旱甚欲知二雩/相去逺近無取於辰故空書辛也又雩不言大)
　(者又見其重上/事亦大雩也)公羊(又雩者何又雩者非雩/也聚衆以逐季氏也)榖梁(季/者)
　(有中之詞也又/有繼之詞也)胡氏(左以再雩為旱甚聖人書此者/以志禦災之非道而區區於禱)
　(祠之末也昭公之時雨雹地震四見於經旱乾為虐/相繼而起有鸜鵒來巢異之甚也季辛又雩災之甚)
　(也考諸列位則國有人焉觀諸天時則猶有眷顧之/心未終棄也若反身脩德信用忠賢災異之來必可)
　(禦矣昔高宗肜日雉升鼎耳異亦甚矣克正厥事故/能嘉靖殷邦宣王之時旱魃藴隆災亦甚矣側身脩)
　(行故能興衰撥亂此皆以人勝天以德消變之驗也/昭公至是猶不知畏罔克自省而求於禱祠之末將)
　(能勝乎故特書/此以為後世鑑)
　　　(案春秋書一嵗而二烝一月而冉雩皆黷祀也/公羊之說劉氏不取何休又言日為君辰為臣)
　　　(去辰者逐季孟/之意皆迂妄)
九月己亥公孫于齊次于陽州(已穀作乙陽公作/楊齊魯竟上邑)左氏
　(季公鳥死季公亥與公思展申夜姑相其室季姒與/饔人檀通而懼訴於公甫曰展與夜姑將要余公甫)
　(告平子平子拘展與夜姑殺之故公若怨平子季郈/之雞闢季氏介其雞郈氏為之金距平子怒益宫於)
　(郈氏且讓之故郈昭伯亦怨平子臧昭伯之從弟㑹/為讒於臧氏而逃於季氏臧氏執旃平子怒拘臧氏)
　(老將禘於襄公萬者二人其衆萬於季氏大夫遂怨/平子公若獻弓於公為且與之出射而謀去季氏公)
　(為告公果公賁使侍人僚柤告公公寢將以戈擊之/乃走公曰執之亦無命也懼而不出數月不見公不)
　(怒又使言公執戈以懼之乃走又使言公曰非小人/之所及也公果自言公以告臧孫臧孫以難告郈孫)
　(郈孫以可勸告子家懿伯懿伯曰讒人以君徼倖事/若不克君受其名不可為也舍民數世以求克事不)
　(可必也且政在焉其難圖也公退之辭曰臣與聞命/矣言若洩臣不獲死乃館於公叔孫昭子如闞公居)
　(於長府九月戊戌伐季氏殺公之于門遂入之平子/登臺而請曰君不察臣之罪使有司討臣以干戈臣)
　(請待於沂上以察罪弗許請囚于費弗許請以五乗/亡弗許子家子曰君其許之政自之出久矣隱民多)
　(取食焉為之徒者衆矣日入慝作弗可知也弗聽郈/孫曰必殺之公使郈孫逆孟懿子叔孫氏之司馬鬷)
　(戾言於其衆曰若之何莫對又曰我家臣也不敢知/國凡有季氏與無於我孰利皆曰無季氏是無叔孫)
　(氏也鬷戾曰然則救諸帥徒以徃䧟西北隅以入公/徒釋甲執氷而踞遂逐之孟氏使登西北隅以望季)
　(氏見叔孫氏之旌以告孟氏執郈昭伯殺之遂伐公/徒公與臧孫如墓謀遂行己亥公孫于齊次于陽州)
　(注公若即公亥與公鳥皆平子庶叔父公甫公之平/子弟公為公果公賁昭公子懿伯子家羈冰箭筩蓋)
　(可以取飲季/姒公鳥妻)榖梁(孫之為言猶孫也/諱奔也次止也)胡氏(内出奔稱/孫隱也次)
　(于陽州待齊命也以君伐臣曷為不勝魯自東門遂/殺嫡立庶魯君於是乎失政禄去公室政在季氏於)
　(此君也四公矣作三軍盡征其一舍中軍兼有其二/民賦入於其家半矣受命救台也遂入鄆帥師取卞)
　(也不以聞軍政在其手專矣行父片言而東門氏逐/南蒯一動而公子憖奔魯之羣臣亦無敢忠於公室)
　(而獻謀者所謂屯難之時也在易屯之六五曰屯其/膏小貞吉大貞凶象曰屯其膏施未光也昭公不明)
　(乎消息盈虚之理正身率德擇任忠賢待時馴致不/忍一朝之忿求逞其私欲而以羣小謀之其及也宜)
　(矣/哉)
齊侯唁公于野井(濟南祝/阿縣東)左氏(齊侯將唁公于平隂公/先至于野井齊侯曰自)
　(莒疆以西請致千社以待君命寡人將帥敝賦以從/君之憂寡人之憂也公喜子家子曰天禄不再天若)
　(胙君不過周公以魯足矣失魯而以千社為/臣誰與之立且齊君無信不如早之晉弗從)公羊(唁/公)
　(者何昭公將弑季氏告子家駒曰季氏為無道僭於/公室久矣吾欲弑之何如子家駒曰諸侯僭於天子)
　(大夫僭於諸侯久矣昭公曰吾何僭矣哉子家駒曰/設兩觀乘大輅朱干玉戚以舞大夏八佾以舞大武)
　(此皆天子之禮也且夫牛馬維婁委己者也而柔焉/季氏得民衆久矣君無多辱焉昭公不從其言終弑)
　(而敗焉走之齊齊侯唁公于野井曰柰何君去魯國/之社稷昭公曰喪人不佞失守魯國之社稷執事以)
　(羞再拜顙慶子家駒曰慶子免君於大難矣子家駒/曰臣不佞䧟君於大難君不忍加之以鈇鑕賜之以)
　(死再拜顙高子執簞食與四脡脯國子執壺漿曰吾/寡君聞君在外餕饔未就敢致糗于從者昭公曰君)
　(不忘吾先君延及喪人錫之以大禮再拜稽首以衽/受高子曰有夫不祥君無所辱大禮昭公蓋祭而不)
　(嘗景公曰寡人有不腆先君之服未之敢服有不腆/先君之器未之敢用敢以請昭公曰喪人不佞失守)
　(魯國之社稷執事以羞敢辱大禮敢辭景公曰敢固/以請昭公曰以吾宗廟之在魯也有先君之服未之)
　(能以服有先君之器未之能以出敢固辭景公曰寡/人有不腆先君之服未之敢服有不腆先君之器未)
　(之敢用請以饗乎從者昭公曰喪人其何稱景公曰/孰君而無稱昭公於是噭然而哭諸大夫皆哭旣哭)
　(以人為菑以幦為席以鞍為几以遇禮相見孔子曰/其禮與其辭足觀矣注菑周埒垣也今大學辟雍作)
　(側字幦/車覆笭)胡氏(唁者弔也生事曰唁死事曰弔禮有本/末正身治人禮之本也威儀文詞禮之)
　(末也昭公喪齊歸無慼容而不顧娶孟子為夫人而/不命政令在家而不能取有子家子之賢而不能用)
　(而屑屑焉習儀以亟能有國乎雖齊侯來唁其禮與/詞是矣而方伯連帥之職則未脩也又豈所以為禮)
　(哉書曰唁公亦明其/無納公之實譏之也)
　　　(案經書唁者三皆所以罪/齊晉忘大義而崇微禮也)
冬十月戊辰叔孫婼卒左氏(昭子自闞歸見平子平子/稽顙曰子若我何昭子曰)
　(人誰不死子以逐君成名子孫不忘不亦傷乎將若/子何平子曰苟使意如得改事君所謂生死而肉骨)
　(也昭子從公于齊與公言公與昭子言於幄内曰將/安衆而納公公徒將殺昭子公使昭子自鑄歸平子)
　(有異志冬十月昭子齊於其寢使祝宗祈死/戊辰卒左師展將以公乗馬而歸公徒執之)
　　　(案劉氏曰婼不忍自同於季氏而謀納公正也/不忍見欺於季氏而反自殺忠也然顔子曰子)
　　　(在回何敢死昭公在外婼可以無死此春秋所/由不以死褎婼也婼之死雖不可以當襃而其)
　　　(忠也不可忘矣故於其至自晉而襃之傳曰苟/志於仁矣無惡也此之謂也胡氏主此說夫昭)
　　　(公之禍原於叔孫氏之司馬昭子旣歸儻正鬷/戾之罪而誅之亦庶足以翦季氏之羽翼而徐)
　　　(為之圖今乃付之無可柰何之命不及寗俞逺/矣此意林所為不滿也然祈死之說本不可信)
　　　(此年春昭子在宋與元公對語而泣樂/祁已知其魂魄之去矣何待於祈哉)
十有一月己亥宋公佐卒于曲棘(宋/地)左氏(宋元公將為/公故如晉己)
　(亥卒于/曲棘)公羊(諸侯卒其封内不地/此何以地憂内也)榖梁(邡公也注邡/當為訪謀納)
　(公/也)胡氏(案左氏宋元之夫人曹氏生子妻意如或謂/曹氏勿與魯將逐之曹氏告元公公告樂祁)
　(祁曰與之如是魯君必出無民而能逞其志者未之/有也魯君失民久矣然則宋元意如之外舅也不此)
　(之顧而求欲納公是以正倫恤患為心而不匿其私/親之惡者也其賢於當時諸侯逺矣故雖卒于封内)
　(而特書其地/以别之也)
十有二月齊侯取鄆左氏(十二月庚辰齊侯圍鄆注欲/取以居公不書圍鄆人自服)
　(不成/圍)公羊(外取邑不書此何/以書為公取之也)榖梁(取易詞也内不言/取以其為公取之)
　(故易言/之也)胡氏(鄆魯邑也直稱齊侯取之何也齊不自/取而為公取鄆使居之也昭公出奔經)
　(書次于陽州見公於魯未絶而季氏逐君為不臣及/書齊侯取鄆見公已絶於魯而逐於季氏為不君君)
　(者有土地人民以奉宗廟之典籍者也己不能有而/他人是保則不君矣春秋之義欲為君盡君道欲為)
　(臣盡臣道各守其職而不渝也昭公失君道季氏失/臣道各渝其職而不守矣其為後世戒深切著明矣)
　　　(案胡氏之說本程氏吕氏以為譏齊侯之忽逺/略者亦得之謝氏曰唁之矣而不能為之討賊)
　　　(居之矣而不能為之復國齊侯之罪也然書齊/侯則異乎濟西讙闡之取書人矣故意林以為)
　　　(齊侯有脩伯討/不登叛人之意)
二十有六年春王正月葬宋元公○三月公至自齊居
于鄆左氏(正月庚申齊侯取鄆三月公至自齊處于鄆/言魯地也注入魯竟故書至猶在外故書地)
　榖梁(公次于陽州其曰至自齊何也以齊侯之見公/可以言至自齊也居于鄆者公在外也至自齊)
　(道義不外公也注君雖在外猶以/在國之禮録之是崇君之道也)胡氏(居者有其土/地人民之稱)
　(也昭公失國出奔而稱居于鄆者存一國之防也襄/王已出而稱居于鄭敬王未入而稱居于狄泉者存)
　(天下之防也天子之於天下率土之濵莫非其臣非/諸侯所敢擅也諸侯之於封國四境之内莫非其土)
　(非大夫所得專也故諸侯避舎以待廵守而大/夫專邑是謂叛君曰居于鄆其為防也至矣)
　　　(案書居于鄆五至二/十九年十月鄆潰)
夏公圍成左氏(夏齊侯將納公命無受魯貨申豐從女/賈以幣錦適齊師貨子猶子猶受之言)
　(於齊侯曰羣臣不盡力于魯君者非不能事君也然/據有異焉宋元公為魯君如晉卒於曲棘叔孫昭子)
　(求納其君無疾而死不知天之棄魯耶抑魯君有罪/於鬼神故及此也君若待于曲棘使羣臣從魯君以)
　(卜焉若可師有濟也君而繼之兹無敵矣若其無成/君無辱焉齊侯從之使公子鉏帥師從公成大夫公)
　(孫朝謂平子曰有都以衞國也請我受師許之請納/質弗許曰信女足矣告於齊師曰成孟氏之敝室也)
　(用成已甚弗能忍也請息肩于齊齊師圍成成人伐/齊師之飲馬于淄者曰將以厭衆魯成備而後告曰)
　(不勝衆師及齊/師戰于炊鼻)榖梁(非國不言圍所以/言圍者以大公也)胡氏(不書齊/師者景)
　(公怵於邪說為義不終故微之也書公圍成則季氏/之不臣昭公之不君齊侯之不能脩方伯連帥之職)
　(其罪咸/具矣)陳氏(齊侯將納公以梁丘據一言而止鄟陵/之盟將以合諸侯云爾而徒曰納公三)
　(年而無成則是取鄆而已矣/故取鄆則書齊圍成則書公)
　　　(案經書公圍成二昭公圍成見季氏之强也定/公圍成見家臣之强也昭公圍成不能得夫人)
　　　(心也定公圍成不/能俟夫聖化也)
秋公會齊侯莒子邾子杞伯盟于鄟陵左氏(謀納/公也)公羊
　(注不月者時諸侯相與約/欲納公故内喜為大信辭)陳氏(此參盟也參盟自齊/桓以來未之有也於)
　(是再見其再見何晉不復主盟矣齊徐郯莒嘗盟于/蒲隧宋邾郳徐嘗盟于蟲則諸侯有不待伯主而自)
　(盟㑹久矣於是始書以晉之不復主/盟也晉不復主盟而後齊專盟矣)
　　　(案鄟陵之盟乃齊侯假納公之大義以為糾合/之謀此于鹹于沙之漸也使能充此志則復北)
　　　(杏之業何難哉旣而卒不能納公則叛伯而/已矣故陳氏得之春秋無貶詞亦望之也)
公至自會居于鄆榖梁(至自會道義/不外公也)
九月庚申楚子居卒(平/王)左氏(令尹子常欲立子西曰大/子壬弱其母非適也子西)
　(怒曰是亂國而惡君王也必/殺令尹令尹懼乃立昭王)
冬十月天王入于成周(今洛/陽)左氏(四月單子如晉告急/七月晉知躒趙鞅帥)
　(師納王使女寛守闕塞十月王起師于滑十一月晉/師克鞏召伯盈逐王子朝及召氏之族毛伯得尹氏)
　(固南宫嚚奉周之典籍以奔楚召伯逆王于尸及劉/子單子盟王入于成周晉師使成公般戌周而還十)
　(二月王入于莊宫注莊宫在王城䟽自居狄泉以來/劉單夾以東西雖不出王畿而居無定所此時始得)
　(入于成周遂/以成周為都)公羊(成周者東周也其言入何不嫌也/注上言天王有天子已明不嫌為)
　(簒但起其難前王城為西周/故天下因謂成周為東周)榖梁(周有入/無出也)胡氏(不曰/入于)
　(京師者京師衆大之稱不可繫之入也其曰成周云/者黍離降為國風之意而景王寵愛庶孽弱其世適)
　(之罪/著矣)陳氏(昔者惠王出入皆不書襄王雖書出猶不/書入也於是悼王自皇敬王自狄泉則曷)
　(為皆書入幸之也王/室亂入無足諱焉爾)
　　　(案東萊吕氏曰王城今河南郟鄏武王遷九鼎/周公營以為都洛誥所謂卜澗水東瀍水西惟)
　　　(洛食者也成周今洛陽周公營卜都以遷殷頑/民洛誥所謂我又卜瀍水東亦惟洛食者也平)
　　　(王東遷定都王城王子朝之亂其餘黨多在王/城敬王畏之徙都成周然案左氏則十月入成)
　　　(周而十二月入王城矣杜氏於三十二年請城/成周下方注云敬王徙都成周則敬王定遷乃)
　　　(在三十二年/已城之後也)
尹氏召伯毛伯以王子朝奔楚左氏(王子朝使告于諸/侯曰昔武王克殷)
　(成王靖四方康王息民並建母弟以蕃屏周亦曰吾/無專享文武之功且為後人之迷敗傾覆而溺入于)
　(難則振救之至于夷王王愆于厥身諸侯莫不並走/其望以祈王身至于厲王王心戾虐萬民弗忍居王)
　(于彘諸侯釋位以閒王政宣王有志而後效官至于/幽王天不弔周王昬不若用愆厥位攜王奸命諸侯)
　(替之而建王嗣用遷郟鄏則是兄弟之能用力於王/室也至于惠王天不靖周生頽禍心施于叔帶惠襄)
　(辟難越去王都則有晉鄭咸黜不端以綏定王家則/是兄弟之能率先王之命也在定王六年秦人降妖)
　(曰周其有頿王亦克能脩其職諸侯服享二世共職/王室其有閒王位諸侯不圖而受其亂災至于靈王)
　(生而有頿王甚神聖無惡於諸侯靈王景王克終其/世今王室亂單旗劉狄剥亂天下壹行不若謂先王)
　(何常之有唯余心所命其誰敢討之帥羣不弔之人/以行亂于王室侵欲無厭矯誣先王晉為不道是攝)
　(是賛兹不榖震盪播越竄在荆蠻未有攸底若我一/二兄弟甥舅奬順天法無助狡滑赦圖不榖則所願)
　(也昔先王之命曰王后無適則擇立長年鈞以德德/鈞以卜王不立愛公卿無私古之制也穆后及大子)
　(夀早夭即世單劉賛私立少以間先王亦唯伯仲/叔季圖之閔馬父聞之曰無禮甚矣文辭何為)胡
　氏(取國有五利寵居一焉子朝有寵於景王為之黨/者衆矣卒不能立至於奔楚何也是非有出於人)
　(之本心者不可以私愛是亦不可以私惡非卒歸於/公而止矣景王寵愛子朝將期於見是而天下不以)
　(為是踈薄子猛將期於見非而天下卒不以為非徒/設此心兩棄之也庶孽馮寵為羣小之所宗而人心)
　(不附適子恃正人心之所向而羣小不從故伯服雖/殺而平王亦不能復宗周之盛申生已死而奚齊卓)
　(子亦不能勝里克之兵是兩棄之也景王不鑑覆車/王猛子朝之際危亦甚矣春秋詳書為後世戒可謂)
　(深切著/明矣)
　　　(案定五年王人/殺子朝于楚)
二十有七年春公如齊公至自齊居于鄆左氏(言在/外也)
夏四月吳弑其君僚(公子光/闔廬立)左氏(呉子因楚喪而伐之/使公子掩餘公子燭)
　(庸帥師圍潛使延州來季子聘于上國遂聘于晉以/觀諸侯楚莠尹然工尹麇救潛左司馬沈尹戌帥都)
　(君子與王馬之屬以濟師與呉師遇于窮令尹子常/以舟師及沙汭而還左尹郤宛工尹壽帥師至于潛)
　(呉師不能退呉公子光曰此時也弗可失也告鱄設/諸曰上國有言曰不索何獲我王嗣也吾欲求之事)
　(若克季子雖至不吾廢也鱄設諸曰王可弑也母老/子弱是無若我何光曰我爾身也夏四月光伏甲於)
　(堀室而享王王使甲坐於道及其門門階户席皆王/親也夾之以鈹羞者獻體改服於門外執羞者坐行)
　(而入執鈹者夾承之及體以相授也光偽足疾入于/堀室鱄設諸寘劒於魚中以進抽劒刺王鈹交於胷)
　(遂弑王闔廬以其子為卿季子至曰苟先君無廢祀/民人無廢人社稷有奉國家無傾乃吾君也吾誰敢)
　(怨哀死事生以待天命非我生亂立者從之先人之/道也復命哭墓復位而待掩餘奔徐燭庸奔鍾吾楚)
　(師聞呉/亂而還)胡氏(此公子光使專諸弑之而稱國何也呉/子壽夢有四子長諸樊次餘祭次夷末)
　(次季札光諸樊之子也僚夷末之子也諸樊兄弟以/次相及必欲致國於季子而季子終不受則國宜之)
　(光者也僚烏得為君故稱國以弑而不歸獄於光其/稱國以弑者呉大臣之罪也大臣任大事事莫大於)
　(置君者矣故君存則國本定君終而嗣子立社稷嘉/靖人無閒言此秉政大臣之任伊召之所以安商周)
　(孔明之所以定劉漢也若廢立進退出於羣小閽寺/而當國大臣不預焉則將焉用彼相矣此春秋歸罪)
　(大臣稱國弑君之意/其經世之慮深矣)
楚殺其大夫郤宛(卻榖/作郗)左氏(郤宛直而和國人說之鄢/將師與費無極比而惡之)
　(令尹子常賄而信讒無極譖郤宛焉謂子惡曰令尹/欲飲酒於子氏令尹好甲兵子出之令尹至必觀之)
　(從以酬之及享無極謂令尹曰吾幾禍子子惡將為/子不利甲在門矣且此役也呉可以得志子惡取賂)
　(焉而還令尹遂攻郤氏且爇之子惡聞之遂自殺國/人弗爇或取一編菅焉或取一秉秆焉國人投之遂)
　(弗爇也令尹炮之盡滅郤/氏之族黨注宛字子惡)張氏(劉氏曰君不明故臣/得專其威殺而莫之)
　(止也不亦甚乎然而郤宛則有以取之/其取之者辟嫌不審也辟嫌不審罪也)
秋晉士鞅宋樂祈犂衞北宫喜曹人邾人滕人㑹于扈
　左氏(㑹于扈令戌周且謀納公也宋衞皆利納公固/請之范獻子取貨於季孫謂司城子梁與北宫)
　(貞子曰季孫未知其罪而君伐之請囚請亡於是乎/不獲君又弗克而自出也夫豈無備而能出君乎季)
　(氏之復天救之也休公徒之怒而啟叔孫氏之心不/然豈其伐人而說甲執冰以游叔孫氏懼禍之濫而)
　(自同於季氏天之道也魯君守齊三年而無成季氏/甚得其民淮夷與之有十年之備有齊楚之援有天)
　(之賛有民之助有堅守之心有列國之權而弗敢宣/也事君如在國故鞅以為難二子皆圖國者也而欲)
　(納魯君鞅之願也請從二子以圍魯無成死之二子/懼皆辭乃辭小國而以難復十二月晉籍秦致諸侯)
　(之戍/于周)胡氏(文十五年諸侯盟于扈將為魯討齊齊侯/賂之而不克討故在會諸侯略而不序今)
　(此謀納公亦以賂故不克納而諸國大夫皆序何也/曰利於納公者宋衞之大夫也受賂而不欲納公者)
　(獨范鞅主之耳又況戍周之令行乎所以列序而/不略也以此見聖人取舎之大情而輕重審矣)張
　氏(許氏曰無貶詞者以令戍周也伯圖不競苟有一/善則為之匿諸慝而存之此春秋所以扶微而救)
　(亂/也)
　　　(案列國大夫自相/會者止此一條)
冬十月曹伯午卒(悼/公)　邾快來奔榖梁(注自此已前邾/畀我庶其並來)
　(奔今邾快又至三叛之人俱以魯為主邾魯鄰國而/聚其逋逃為過之甚故悉書之以示譏也小國無大)
　(夫故但舉名/而略其氏)
公如齊公至自齊居于鄆左氏(孟懿子陽虎伐鄆鄆人/將戰子家子曰天命不)
　(慆久矣使君亡者必此衆也嗚呼為無望也夫其死/於此乎公使子家子如晉公徒敗于且知冬公如齊)
　(齊侯請饗之子家子曰朝夕立於其朝又何饗焉其/飲酒也乃飲酒使宰獻而請安子家子乃以君出)
　　附録左氏(楚沈尹戌言於子常曰無極楚之讒人/也民莫不知去朝呉出蔡侯朱喪大子)
　　(建殺連尹奢屏王耳目使不聦明子而不圖將焉/用之呉新有君疆埸日駭楚國若有大事子其危)
　　(哉子常殺費無極與鄢將/師盡滅其族以說于國)
二十有八年春王三月葬曹悼公○公如晉次于乾侯
　(晉竟/内邑)左氏(公如晉將如乾侯子家子曰有求於人而/即其安人孰矜之其造於竟弗聽使請逆)
　(于晉晉人曰天禍魯國君淹恤在外君亦不使一个/辱在寡人而即安於甥舅其亦使逆君使公復于竟)
　(而後/逆之)榖梁(公在外也注/不得入于晉)張氏(旣不見禮於齊又不/得入於晉窮辱甚矣)
　　　(案書公如晉/次乾侯二)
夏四月丙戌鄭伯寧卒六月葬鄭定公○秋七月癸巳
滕子寧卒冬葬滕悼公
　　附録左氏(是年晉滅祁氏羊舌氏/韓宣子卒魏獻子為政)
二十有九年春公至自乾侯居于鄆齊侯使高張來唁
公左氏(公至自乾侯處于鄆齊侯使高張來唁公稱主/君子家子曰齊卑君矣君祗辱焉公如乾侯注)
　(不得見晉侯/故以乾侯至)胡氏(遣使來唁淺事也而亦書于經者/罪齊侯不能脩方伯連帥之職也)
　(昔狄人廹逐黎侯衞人弗恤黎之臣子勸其君以歸/而賦式微其一章曰微君之故者以事求人而人不)
　(有其事是謂微君之故若昭見逐出奔而齊莫之討/淹恤日久而齊莫之納微君之故矣其二章曰微君)
　(之躬者以身下人而人不有其身是謂微君之躬若/齊侯設禮以享而使宰獻遣使來唁而稱主君微君)
　(之躬矣諸侯失國託於諸侯禮也諸侯失國諸侯納/之正也齊之先世常主夏盟而大公受先王五侯九)
　(伯之命矣魯為鄰境甥舅之國也昭公朝夕立於其/朝曽不能陳師竟上討意如逐君之罪而遣使唁公)
　(得禮/乎)
公如晉次于乾侯張氏(許氏曰次于乾/侯復不見受也)
夏四月庚子叔誼卒(公榖詣/作倪)榖梁(叔倪卒季孫意如曰/叔倪無病而死此皆)
　(無公也是天命也非我罪也注言叔倪欲/納公無病而死此皆天命使魯無君爾)
秋七月○冬十月鄆潰左氏(注叛/公也)公羊(邑不言潰此其/言潰何郛之也)
　(曷為郛之/君存焉爾)榖梁(潰之為言上下不相得也上下不相/得則惡矣亦譏公也昭公出奔民如)
　(釋重負注公旣出奔不能改德脩行居/鄆小邑復使潰德之不建如此之甚)胡氏(民逃其/上曰潰)
　(自是昭公削迹於魯尺地一民皆非其有矣公之出/奔處鄆四年民不見德亡無愛徴至于潰散豈非迷)
　(昬不反自納於罟擭䧟穽之中其從者又皆艾殺其/民視如土芥其下不堪所以潰歟然則去宗廟社稷)
　(出奔而猶不惕然恐懼期改過以補前行之愆/也自棄甚矣欲不亡得乎噫故書以為後世戒)
　　附録左氏(平子每嵗賈馬具從者之衣屨而歸之/于乾侯公執歸馬者賣之乃不歸馬衞)
　　(侯來獻其乗馬曰啟服壍而死公賜公衍羔裘使/獻龍輔王名於齊侯遂入羔裘齊侯喜與之陽榖)
　　左氏(龍見于絳郊蔡墨曰古者畜龍故國有豢龍/氏有御龍氏飂叔安有裔子曰董父實甚好)
　　(龍以事帝舜帝賜之姓曰董氏曰豢龍陶唐氏旣/衰其後有劉累學擾龍于豢龍氏以事孔甲范氏)
　　(其後/也)左氏(晉趙鞅荀寅帥師城汝濵遂賦晉國一/鼓鐵以鑄刑鼎著范宣子所為刑書焉)
三十年春王正月公在乾侯左氏(不先書鄆與乾侯非/公且徴過也注所以)
　(非責昭公内不能繫臣民以安/其身外不能事齊晉以反其國)公羊(注閔公鄆潰無/尺土之居逺在)
　(乾侯故以/存君書)榖梁(中國不存公存公故/也注中國猶國中也)胡氏(公去社稷/于今五年)
　(每歳首月不書公者在魯四封之内則無適而非其/所也至是鄆潰客寄乾侯非其所矣歳首必書公之)
　(所在者蓋以存君不與季氏之專國也而罪臣子譏/諸侯之意可見矣唐武后廢遷中宗革命自立史臣)
　(列于本紀欲著其罪而君子以為非春秋之法其言/曰天下者唐之天下中宗受之於其父武后安得絶)
　(先君之世復繫嗣君之年黜武氏/之號自以為竊取春秋之義信矣)
　　　(案經書公在楚一公在乾侯三皆於正月以存/公也劉氏曰居于鄆有魯也在乾侯無魯也公)
　　　(雖無魯不可以無公也常山劉氏曰存/君父辠臣子譏諸侯之意皆可具見也)
夏六月庚辰晉侯去疾卒秋八月葬晉頃公左氏(晉頃/公卒)
　(秋八月葬鄭游吉弔且送葬魏獻子使士景伯詰之/曰悼公之喪子西弔子蟜送葬今吾子無貳何故對)
　(曰諸侯所以歸晉禮也禮也者小事大大字小之謂/事大在共其時命字小在恤其所無先王之制諸侯)
　(之喪士弔大夫送葬唯嘉好聘享三軍之事於是乎/使卿晉之喪事敝邑之間先君有所助執紼矣若其)
　(不閒雖士大夫有所不獲數矣大國之惠亦慶其加/而不討其乏明底其情取備而已靈王之喪我先君)
　(簡公在楚我先大夫印段實往敝邑之少/卿也王吏不討恤所無也晉人不能詰)
　　　(案頃公以昭十七年即位/至是凡十四年定公繼伯)
冬十有二月呉滅徐徐子章羽奔楚(羽公/作禹)左氏(呉子使/徐人執)
　(掩餘使鍾吾人執燭庸二公子奔楚楚子大封而定/其徙將以害呉也子西諌曰呉光新得國而親其民)
　(視民如子辛苦同之將用之也若好呉邊疆使柔服/焉猶懼其至吾又强其讎以重怒之無乃不可乎呉)
　(周之胄裔也而棄在海濵不與姬通今而始大比于/諸華光又甚文將自同於先王不知天將以為虐乎)
　(使翦喪呉國而封大異姓乎其抑亦將卒以祚呉乎/其終不逺矣我盍姑億吾鬼神而寧吾族姓以待其)
　(歸將焉用自播揚焉王弗聽呉子怒執鍾吾子遂伐/徐防山以水之滅徐徐子章禹斷其髪攜其夫人以)
　(逆呉子呉子唁而送之使其邇臣從之遂奔楚/楚沈尹戍帥師救徐弗及遂城夷使徐子處之)
　　　(案徐子書名劉氏曰徐子已服楚而後奔/豈有興復之志乎胡氏從之詳見城夷下)
　　附録左氏(呉子問於伍貟曰初而言伐楚余知其/可也而恐其使余徃也又惡人之有余)
　　(之功也今余將自有之矣伐楚何如對曰楚執政/衆而乖莫適任患若為三師以肄焉一師至彼必)
　　(皆出彼出則歸彼歸則出楚必道敝亟肄以罷之/多方以誤之旣罷而後以三軍繼之必大克之闔)
　　(廬從之楚於/是乎始病)
三十有一年春王正月公在乾侯左氏(言不能/外内也)
季孫意如㑹晉荀躒于適歴(躒公穀/作櫟)左氏(晉侯將以師/納公范獻子)
　(曰若召季孫而不來則信不臣矣然後伐之若何晉/人召季孫獻子使私焉曰子必來我受其無咎季孫)
　(意如會晉荀躒于適歴荀躒曰寡君使躒謂吾子何/故出君有君不事周有常刑子其圖之季孫練冠麻)
　(衣跣行伏而對曰事君臣之所不得也敢逃刑命君/若以臣為有罪請囚于費以待君之察也亦唯君若)
　(以先臣之故不絶季氏而賜之死若弗殺弗亡君之/惠也死且不朽若得從君而歸則固臣之願也敢有)
　(異心夏四月季孫從知伯如乾侯子家子曰君與之/歸一慙之不忍而終身慙乎公曰諾衆曰在一言矣)
　(君必逐之荀躒以晉侯之命唁公且曰寡君使躒以/君命討於意如意如不敢逃死君其入也公曰君惠)
　(顧先君之好施及亡人將使歸糞除宗祧以事君則/不能見夫人己所能見夫人者有如河荀躒掩耳而)
　(走曰寡君其罪之恐敢與知魯國之難臣請復於寡/君退而謂季孫君怒未怠子姑歸祭子家子曰君以)
　(一乘入于魯師季孫必與君歸/公欲從之衆從者脅公不得歸)胡氏(意如出君不事/專有魯國晉實)
　(主盟不能致討而寵以會禮不亦逆哉或曰季孫事/君如在國未知其罪而君伐之是昭公之過也則非)
　(矣行貨齊晉使不納公禱於煬宫求君不入及其復/也猶欲絶其兆域加之惡諡安在乎事君如在國猶)
　(曰未知其罪乎齊晉不能誅亂禁姦悖君臣之義不/知其從自及也陸淳以謂逐君之臣晉不之罪而反)
　(與為會書曰意如會晉荀躒于適歴晉侯之為盟主/可見矣荀躒之為人臣可知矣此不待貶絶而惡見)
　(者也得春秋/所書之意矣)陳氏(季氏出其君而納邾快納黒肱卒/大夫會葬晉宋膝薛晏然如二君)
　(矣君在外雖卿有事不書必有諸侯之事而後書是/故文公在晉公孫敖會于垂隴襄公在晉季孫宿會)
　(于邢丘皆伯令也昭公在乾侯季孫意如會晉荀躒/于適歴非諸侯之事也則何以書以晉之釋君而助)
　(臣也襄昭之際大夫無/君之禍晉人為之也)
夏四月丁巳薛伯榖卒○晉侯使荀躒唁公于乾侯
秋葬薛獻公○冬黒肱以濫來奔(肱公作弓古音二字/通濫東海昌盧縣)
　左氏(邾黒肱以濫來奔殘而書名重地故也君子曰/名之不可不慎也如是夫有所有名而不如其)
　(己以地叛雖賤必書地以名其人終為不義弗可滅/己是故君子動則思禮行則思義不為利回不為義)
　(疚或求名而不得或欲蓋而名章懲不義也齊豹為/衞司寇守嗣大夫作而不義其書為盜邾庶其莒牟)
　(夷邾黒肱以土地出求食而已不求其名賤而必書/此二物者所以懲肆而去貪也若艱難其身以險危)
　(大人而有名章徹攻難之士將奔走之若竊邑叛君/以徼大利而無名貪冒之民將寘力焉是以春秋書)
　(齊豹曰盜三叛人名以懲不義數惡無禮其善志也/故曰春秋之稱微而顯婉而辨上之人能使昭明善)
　(人勸焉淫人懼焉是以君/子貴之注不言邾闕文)
　　　(案此條大例本只與庶其牟夷書法同左氏得/之但左氏於齊豹書盜之說先儒多不取己見)
　　　(衞縶下注獨黒肱不係邾杜氏謂闕文亦是公/羊通濫之事出於傳聞不可信劉敞極非之今)
　　　(具載其説公羊曰文何以無邾婁通濫也曷為/通濫賢者子孫宜有地也賢者孰謂謂叔術也)
　　　(何賢乎叔術讓國也其讓國柰何當邾婁顔之/時邾婁女有為魯夫人者則未知其為武公與)
　　　(懿公與孝公㓜顔淫九公子于宫中因以納賊/則未知其為魯公子與邾婁公子與臧氏之母)
　　　(養公者也養公者必以其子入養聞有賊以其/子易公抱公以逃賊至湊公寢而弑之臣有鮑)
　　　(廣父與梁買子者聞有賊趨而至臧氏之母曰/公不死也在是吾以吾子易公矣於是負孝公)
　　　(之周愬天子天子為之誅顔而立叔術反孝公/于魯顔夫人者嫗盈女也國色也其言曰有能)
　　　(為我殺殺顔者吾為其妻叔術為之殺殺顔者/而以為妻有子焉謂之盱夏公者其所為有於)
　　　(顔者也盱㓜而皆愛之食必坐二子於其側而/食之有珍怪之食盱必先取足焉夏父曰以來)
　　　(人未足而盱有餘叔術覺焉曰嘻此誠爾國也/夫起而致國于夏父夏父受而中分之叔術曰)
　　　(不可三分之叔術曰不可四分之叔術曰不可/五分之然後受之公扈子者邾婁之父兄也習)
　　　(乎邾婁之故其言曰惡有言人之國賢若此者/乎誅顔之時天子死叔術起而致國于夏父當)
　　　(此之時邾婁人常被兵于周曰何故死吾天子/通濫則文何以無邾婁天下未有濫也天下未)
　　　(有濫則其言以濫來奔何叔術者賢大夫也絶/之則為叔術不欲絶不絶則世大夫也大夫之)
　　　(義不得世故於是推而通之也大意以為濫者/叔術之封春秋賢叔術能讓國故通濫為國而)
　　　(不繫於邾也劉氏曰以叔術為賢賢旣不足又/懸隔數十世之外而通叛君之黒弓使當有國)
　　　(誰能信之乎此說是矣然榖梁亦曰其不言邾/黒肱何也别乎邾也其不言濫子何也非天子)
　　　(所封也注曰邾以濫邑封黒肱故别之若國陳/氏亦曰不繫之邾濫嘗自别於邾也二家又本)
　　　(公羊蓋/未可据)
十有二月辛亥朔日有食之左氏(晉史墨曰六年及此/月也呉其入郢乎終)
　(亦弗/克)公羊(注是後昭公死外晉大/夫專執楚犯中國圍蔡)
　　附録左氏(秋呉人侵楚伐夷侵潛六楚沈尹戍救/潛呉師還楚師遷潛于南岡而還呉師)
　　(圍弦左司馬戍右司馬稽救弦及/豫章呉師還始用子胥之謀也)
三十有二年春王正月公在乾侯左氏(言不能外内又/不能用其人也)
取闞(魯/邑)左氏(注公别居乾侯遣/人誘闞而取之)張氏(昭公之難叔孫如/闞定元年季孫使)
　(役如闞此魯地而公取之也吕氏曰取闞取鄆皆言/公之無逺圖求目下之利而戕其民無復國之利也)
　　　(案謝氏曰公旅寄乾侯久矣非有兵力可以得/邑也所以取闞者魯人以闞與公而公取之也)
　　　(書取闞著其微弱也闞魯微邑此/說疑得之公羊以為邾邑者非)
夏呉伐越左氏(呉伐越始用師於越也史墨曰不及四/十年越其有呉乎越得歳而呉伐之必)
　(受其/凶)
　　　(案哀二十/年越滅呉)
秋七月○冬仲孫何忌會晉韓不信齊高張宋仲幾衞
世叔申鄭國參曹人莒人薛人杞人小邾人城成周(莒/人)
　(下公榖/有邾人)左氏(秋八月王使富辛與石張如晉請城成/周天子曰天降禍于周俾我兄弟並有)
　(亂心以為伯父憂我一二親暱甥舅不遑啓處於今/十年勤戍五年余一人無日忘之閔閔焉如農夫之)
　(望歳懼以待時伯父若肆大惠復二文之業弛周室/之憂徼文武之福以固盟主宣昭令名則余一人有)
　(大願矣昔成王合諸侯城成周以為東都崇文德焉/今我欲徼福假靈于成王脩成周之城俾戍人無勤)
　(諸侯用寧蟊賊逺屏晉之力也其委諸伯父使伯父/實重圖之俾我一人無懲怨于百姓而伯父有榮施)
　(先王庸之范獻子謂魏獻子曰與其戍周不如城之/天子實云雖有後事晉勿與知可也從王命以紓諸)
　(侯晉國無憂是之不務而又焉從事魏獻子曰善使/伯音對曰天子有命敢不奉承以奔告於諸侯遲速)
　(衰序於是焉在冬十一月晉魏舒韓不信如京師合/諸侯之大夫于狄泉尋盟且令城成周己丑士彌牟)
　(營成周計丈數揣高卑度厚薄仞溝洫物土方議逺/邇量事期計徒庸慮財用書餱糧以令役於諸侯屬)
　(役賦文書以授帥而效諸劉/子韓簡子臨之以為成命)公羊(注善其脩廢職/有尊尊之意)榖
　梁(天子微諸侯不享覲天子之在者惟祭與號/故諸侯之大夫相帥以城之此變之正也)胡氏
　(天子有道守在四夷今至於城王都可以不書乎不/曰城京師而曰城成周者京師衆大之稱成周地名)
　(也與列/國等矣)張氏(此敬王徙都成周自王城而遷故因/諸大夫之城而書成周以紀實也)
　　　(案晉自城虎牢以來有城杞城成周書法雖若/無異然城杞之下書士鞅來聘杞子來盟則私)
　　　(親之意已著今書城成周於天王入城周之下/則雖非盛時之美事終是情出於公亦衰世之)
　　　(幸也胡氏但傷成周之等於列國而未嘗譏列/國之城成周蓋與公朝于王所意同得之矣若)
　　　(吕氏陳氏重貶諸大夫則己甚之責也惟謝氏/曰諸侯不勤王事久矣當王室危弱之時列國)
　　　(乃能從王命以安王室善之大/者也書城成周善之也可從)
十有二月己未公薨于乾侯左氏(書公薨于乾侯言失/其所也趙簡子問於)
　(史墨曰季氏出其君而民服焉諸侯與之君死於外/而莫之或罪也對曰物生有兩有三有五有陪貳故)
　(天有三辰地有五行體有左右各有妃耦天生季氏/以貳魯侯為日久矣魯君世從其失季氏世脩其勤)
　(民忘君矣雖死於外其誰矜之社稷無常奉君臣無/常位自古以然詩曰高岸為谷深谷為陵三后之姓)
　(於今為庶主所知也昔成季友桓之季也文姜之愛/子也始震而卜曰生有嘉聞其名曰友為公室輔及)
　(生有文在其手曰友旣而有大功於魯受費以為上/卿至於文子武子世增其業不廢舊績魯文公薨而)
　(東門遂殺適立庶魯君於是乎失國政在季氏於此/君也四公矣民不知君何以得國是以為君慎器與)
　(名不可/以假人)胡氏(諸侯失國出奔衆矣鄭伯突為祭仲所/逐入于櫟而復國衞侯衎為孫寗所逐)
　(入于夷儀而復國昭公在外八年終以客死為天下/笑何也祭仲雖專而世權不重於季氏衞侯失國猶)
　(夫人也而有推挽之者所以雖失而復得也魯自季/友受費以為上卿至于意如專執國命四世矣其臣)
　(皆季氏之孚也其民皆季氏之獲也而昭公有一子/家駒言不見聽計不行也不能復國宜矣故春秋詳)
　(録其所因為後世之戒公雖失國然每歳之首月必/書公在乾侯誅意如也書齊侯取鄆公圍成鄆潰絶)
　(昭公也為人臣者觀每歳必書公所在必不敢萌跋/扈不臣之心為人君者觀春秋所書圍成鄆潰知社)
　(稷之無常奉也亦必少警/矣嗚呼可謂深切著明矣)
　　　(案昭公在位二十四年居鄆五年客乾侯三年/乃魯國衰惰不振之君也當其初年居喪無慼)
　　　(容而父子之親喪娶妻以同姓而夫婦之倫乖/立國立身之本皆無矣季氏之禍雖積習於成)
　　　(襄之世然取鄆而不能止納牟夷而不能郤大/雩大雨雹天戒屢見而不知警舎中軍蒐于紅)
　　　(軍政盡失而不能收卒之得罪於伯主則五如/晉而不得入十三國同盟而不得與昭公果何)
　　　(以保其國哉當是時齊有陳氏晉有六卿與三/家蓋聲勢相倚迭為輔車宜昭公之不入也史)
　　　(墨之言其論魯事則善矣毋/乃速三晉為諸侯之勢乎)
　
　
　
　
　
　
　
　春秋㑹通卷二十一
欽定四庫全書
　春秋㑹通卷二十二　　　　元　李廉　撰
　　定公(名宋諡法安民大慮/曰定在位十五年)左氏(注定公襄公之子/  昭公之弟昭公)
　　(薨季氏/立之)
(周敬王/十一年)元年春王左氏(注公之始年而不書正/月公即位在六月故)公羊(定/何)
　(以無正月正月者正即位也定無正月者即位後也/即位何以後昭公在外得入不得入未可知也曷為)
　(未可知在季氏也定哀多微辭主人習/其讀而問其傅則未知己之有罪焉爾)榖梁(不言正/月定無)
　(正也定之無正何也昭公之終非正終也定之始非/正始也昭無正終故定無正始不言即位䘮在外也)
　胡氏(元年必書正月謹始也定何以無正月昭公薨/於乾侯不得正其終定公制在權臣不得正其)
　(始魯於是曠年無君春秋欲謹之而不可也季氏廢/大子衍及務人而立公子宋宋者昭公之弟其主社)
　(稷非先君所命而専受之於意如者也故不書正月/見魯國無君定公無正主人習其讀而問其傳則未)
　(知己之有/罪焉爾)
　　　(案隐元年事在三月莊元年亦事在三月定元/年亦事在三月然隐莊皆書正月則定公之無)
　　　(正始可知矣葢隱莊雖無正始而即位皆在正/月定即位在六月故也又案定哀多微辭公羊)
　　　(之言是也然何氏指定公無正新作雉門䘮失/國寳黃池之㑹獲麟五事以當之則非本㫖矣)
三月晉人執宋仲幾于京師左氏(正月辛巳晉魏舒合/諸侯之大夫于狄泉)
　(將以城成周魏子涖政屬役於韓簡子而田於大陸/還卒孟懿子㑹城成周庚寅栽宋仲幾不受功曰滕)
　(薛郳吾役也薛宰曰宋為無道絶我小國於周以我復/適楚故我常從宋晉文公踐土之盟曰凡我同盟各)
　(舊職若從踐土若從宋亦唯命仲幾曰踐土固然薛/宰曰薛之皇祖奚仲居薛以為夏車正奚仲遷于邳)
　(仲虺居薛以為湯左相若復舊職將承王官何故以/役諸侯仲幾曰三代各異物薛焉得有舊為宋役亦)
　(其職也士彌牟曰晉之從政者新子姑受功歸吾視/諸故府仲幾曰縱子忘之山川鬼神其忘之乎士伯)
　(怒謂韓簡子曰薛徴於人宋徴於鬼宋罪大矣必以/仲幾為戮乃執仲幾以歸三月歸諸京師城三旬畢)
　(乃歸諸/侯之戍)公羊(仲幾之罪何不蓑城也其言于京師何/伯討也伯討則其稱人何貶曷為貶不)
　(與大夫専執也曷為不與實與而文不/與曷為不與大夫之義不得專執也)榖梁(此其大/夫其曰)
　(人何也㣲之也何為㣲之不正其執人於尊者之所/也不與大夫之伯討也注晉執人於尊者之側而不)
　(以歸京師故但言/其執不書所歸)胡氏(案左氏宋仲幾不受功則有/罪矣書晉人執仲幾于京師)
　(則貶詞也以王事討有罪何貶乎案周官司𨽻掌凡/囚執人之事屬於司宼凡諸侯之獄訟定以邦典凡)
　(卿大夫之獄訟斷以邦法則大司㓂之職也不告諸/司㓂而執人於天子之側故雖以王事討冇罪猶貶)
　(凡此類皆簒弑之萌履霜之漸執而書/其地謹之也每謹於初而禍亂息矣)
　　　(案此條以事言之則以王事討有罪以義言之/則大夫專執人於王側而不歸之王吏故春秋)
　　　(亦不與以伯討穀梁胡氏是矣公羊以為大夫/不得専執則是以于京師為伯討則非左氏序)
　　　(仲幾不受功之事則實以為執以歸晉復歸諸/京師則恐非事實矣楊士勛曰不書所歸唯舉)
　　　(其地者此晉自/治之效是也)
夏六月癸亥公之䘮至自乾侯戊辰公即位左氏(夏叔/孫成)
　(子逆公之䘮于乾侯季孫曰子家子亟言於我未嘗/不中吾志也吾欲與之從政子必止之子家子不見)
　(叔孫叔孫請見子家子辭叔孫使告之曰公衍公為/實使羣臣不得事君若公子宋主社稷則羣臣之願)
　(也對曰若立君則有卿士大夫與守龜在羈弗敢知/若從君者則貌而出者入可也宼而出者行可也若)
　(羈也則君知其出也而未知其入也羈将逃也䘮及/壞隤公子宋先入從公者皆自壞隤反六月癸亥公)
　(之䘮至自乾侯/戊辰公即位)公羊(癸亥公之䘮至自乾侯則曷為/以戊辰之日然後即位正棺於)
　(兩楹之間然後即位子沈子曰定君乎國/然後即位即位不日此何以日録乎内也)榖梁(殯然/後即)
　(位也定無正見無以正也踰年不言即位是有故公/也言即位是無故公也即位授受之道也先君無正)
　(終則後君無正始也先君有正終則後君有正始也/戊辰公即位謹之也定之即位不可不察也公即位)
　(何以日也戊辰之日然後即位也癸亥公之䘮至自/乾侯何為戊辰之日然後即位也正君乎國然後即)
　(位也沈子曰正棺乎兩楹之間然後即位也内之大/事日即位君之大事其不日何也以年决者不以日)
　(决也此則其日何也著之也何著焉踰年即位厲也/於厲之中又有義焉未殯雖有天子之命猶不敢况)
　(臨諸臣乎周人有䘮魯人有䘮周人弔魯人不弔周/人曰固吾臣也使人可也魯人曰吾君也親之者也)
　(使大夫則不可也故周人弔魯人不弔以其下成康/為未乆也君至尊也去父之殯而徃弔猶不敢况未)
　(殯而臨諸臣/乎注厲危也)胡氏(昭公之薨已越葬期猶未得返至/于六月癸亥然後䘮至而定之即)
　(位乃在是月之戊辰蓋遲速進退為意如所制不得專/也以周書顧命考之成王之崩在四月乙丑宰臣大)
　(保即於是日命仲桓南宫毛俾爰齊侯吕伋以二干/戈虎賁百人逆王世子釗於南門之外延入翼室宅)
　(憂為天下主不待崇朝而後定也今昭公䘮至在葬/期之後公子宋自壞隤先入猶未得立是知為意如)
　(所制不得以時定非謂正棺乎兩楹之間故定之即/位不可不察也夫即位大事也宗嗣先定則變故不)
　(生蓋代君享國而主其祭冝戚冝懼一失機㑹或萌/窺伺之心至於生變則為不孝矣古人所以貴於早)
　(定國家之本也今昭公之薨定公之即位春秋/詳書於䇿非為後法乃見諸行事為永鑑耳)
　　　(案公穀所謂定君乎國然後即位者謂諸侯五/日而殯今以君始死之禮治之故須殯而後即)
　　　(位也然季氏親逐其君暴露七月而後反國黜/適而立不正至於䘮歸君立乃欲辨區區之禮)
　　　(文而行之尚何禮之足言哉胡氏之説得其大/情伹所引康王延入翼室之事則此乃柩前之)
　　　(定位而非告廟/臨羣臣之位也)
秋七月癸已葬我君昭公左氏(季孫使役如闞公氏将/溝焉榮鴐鵞曰生不能)
　(事死又離之以自旌也縱子忍之後必或恥之乃止/季孫問於榮鴐鵞曰吾欲為君諡使子孫知之對曰)
　(生弗能事死又惡之以自信也将焉用之乃止秋葬/昭公于墓道南孔子之為司寇也溝而合諸墓)
　　　(案昭公書葬罪魯/不以季氏為逆也)
九月大雩榖梁(雩月雩之正也秋大雩非正也冬大雩/非正也秋大雩雩之為非正何也毛澤)
　(未盡人力未竭未可以雩也雩月雩之正也月之為/雩之正何也其時窮人力盡然後雩雩之正也何謂)
　(其時窮人力盡是月不雨則無及矣是年不艾則無/食矣是謂其時窮人力盡也雩之必待其時窮人力)
　(盡何也雩者為旱求者也求者請也古之人重請何/重乎請人之所以為人者讓也請道去讓也則是舍)
　(其所以為人也是以重之焉請哉請乎應上公古之/神人有應上公者通乎隂陽君親帥諸大夫道之而)
　(以請焉夫請者非可詒託而/徃也必親之者也是以重焉)
　　　(案大雩義詳/見桓五年)
立煬宫左氏(昭公出故季平子禱/于煬公九月立焬宫)公羊(立者不冝立也/立煬宫非禮也)
　胡氏(煬公伯禽之子其曰立者不宜立也䘮事/即逺有進而無退宫廟即逺有毁而無立)
冬十月隕霜殺菽公羊(何以書記異也此災菽也曷為/以異書異大乎災也注異者所)
　(以為人戒也重異不重災君子所以貴教化而賤刑/罰也周十月夏八月㣲霜用事未可殺菽菽者少類)
　(為稼强季氏象也是時定公喜於得位而不念父黜/逐之恥反為淫祀立煬宫故天示以當早誅季氏)
　胡氏(榖梁子曰菽舉重也未可以殺而殺舉重/可殺而不殺舉輕其象則刑罰不中之應)
　　　(案此條榖梁得之疏曰傳嫌獨殺菽不害餘物/故以輕重别之菽易長而難殺故以殺之為重)
　　　(重者殺則輕者死矣輕而不死重者不殺居然/可知蘇氏曰於其不殺而言草言其廣也於其)
　　　(殺而言菽言其害也其説亦近之若何氏以為/止殺菽而不及他物恐非且以為五榖苐三以)
　　　(比季氏其/説亦鑿)
二年春王正月○夏五月壬辰雉門及兩觀災左氏(注/雉)
　(門公宫之南門兩觀闕也天火曰災䟽明堂位云庫/門天子臯門雉門天子應門是魯之雉門公宫南門)
　(之中門也周禮大宰正月之吉縣治象之法于象魏/使萬民觀治象鄭曰象魏闕也劉熙釋名云闕在門)
　(兩傍中央闕然為道也此釋宫云觀謂之闕然則兩/觀與象魏闕一物而三名也觀與雉門俱災則兩觀)
　(在雉門之/兩傍矣)公羊(何以書記災也注此本子家駒諌昭/公所當先去以自正者定公繼其後)
　(宜去其所以/失之者故災)
　　　(案此條公榖惑於桓宫僖宫災不言及之説遂/以為此時兩觀先災春秋不以微及大不以卑)
　　　(及尊故先言雉門尊之也此説非大槩桓宫僖/宫二廟分明故不必言及此若不言及則嫌於)
　　　(雉門之兩觀獨災耳/文法合如此何疑)
秋楚人伐吳左氏(桐叛楚吳子使舒鳩氏誘楚人曰以/師臨我我伐桐為我使之無忌秋楚)
　(囊瓦伐呉師于豫章呉人見舟于豫章而潛師于巢/冬十月吳軍楚師于豫章敗之遂圍巢克之獲楚公)
　(子繁注囊瓦稱人/見誘以敗軍貶也)張氏(許氏曰自襄三年書楚伐吳/終於人之則楚力竭矣於是)
　(有吳入郢自昭三十二年書吳伐越終於越再入吳/於是呉亡楚介在南荒蠻夷相攻不可殫錄故删取)
　(其要如此以為伐國之戒七書楚伐僅能一克于朱/方他役皆敗無功書伐而不書敗者積其陵暴首兵)
　(之咎將徽之於此而/後至於禍敗失國)
　　　(案經書楚伐/吳七止此)
冬十月新作雉門及兩觀公羊(其言新作之何脩大也/脩舊不書此何以書譏)
　(何譏爾不務乎公室也注天災之當減損如諸侯制/而復脩大僭天子之禮故言新作有所增益曰作不)
　(務公室亦可施于乆不脩微辭也言亦可/以見魯人簡忽五月有災十月乃作之義)榖梁(言新/有舊)
　(也作為也有/加其度也)胡氏(書新作者譏僭王制而不能革也/雉門象魏之門其外爲庫門而臯)
　(門在庫門之外其内為應門而路門在應門之内是/天子之五門也僖公嘗脩泮宫復閟宫非不用民力)
　(也而春秋不書新作南門則獨書者南非一門也必/有不當為者子家駒以設兩觀為僭天子是非諸侯)
　(之制明矣夫撥亂反正者必本諸身身正者物必正/春秋於僭君必書者必正之意也使定公遇災而懼)
　(革其僭禮三家陪臣雖欲僭諸侯執國命其敢乎習/舊而不知以為非何以禁季氏之脅其主矣故特書)
　(新作以/譏之也)
　　　(案經書新作南門胡氏曰言新有故也言作創/始也新作雉門及兩觀胡氏曰譏僭王制而不)
　　　(能革也彼以本有而改作之其髙大過常故曰/創始此以既災而復為之其制度無損故曰不)
　　　(能革謝氏曰延廏因舊而葺之故曰新南門雉/門兩觀則去舊而為之故曰新作其說亦是雉)
　　　(門者五門之中門南門者/五門之外别有一門也)
三年春王正月公如晉至河乃復公羊(注内有強臣之/讎外不見答於)
　(晉故危/而月之)張氏(程氏曰季孫意如上不請命於天子下/不告於方伯而立定公故晉怒而公往)
　(朝焉晉辭公而復故明/年因㑹而請盟于臯鼬)
二月辛卯邾子穿卒左氏(邾莊公與夷射姑飲酒私出/閽乞肉焉奪之杖以敲之邾)
　(子在門臺臨廷閽以瓶水沃廷邾子望見之怒閽曰/夷射姑旋焉命執之弗得滋怒自投于牀廢于鑪炭)
　(爛遂卒莊公卞急/而好潔故及是)
夏四月○秋葬邾莊公○冬仲孫何忌及邾子盟于拔
(即/郯)左氏(盟于郯脩/邾好也)
四年春王二月癸巳陳侯吳卒(杜癸巳正/月七日)○三月公㑹
劉子晉侯宋公蔡侯衛侯陳子鄭伯許男曹伯莒子邾
子頓子胡子滕子薛伯把伯小邾子齊國夏于召陵侵
楚左氏(蔡昭侯為兩佩與兩裘以如楚獻一偑一裘於/昭王子常欲之弗與三年止之唐成公如楚有)
　(兩肅爽馬子常欲之弗與亦三年止之唐人竊馬而/獻之子常子常歸唐侯蔡人聞之固請而獻佩于子)
　(常蔡侯歸及漢執玉而沈曰余所有濟漢而南者有/若大川蔡侯如晉以其子元與其大夫之子為質焉)
　(而請伐楚春劉文公合諸侯于召陵謀伐楚也晉荀/寅求貨於蔡侯弗得言於范獻子曰國家方危諸侯)
　(方貳將以襲敵不亦難乎水潦方降疾瘧方起中山/不服棄盟取怨無損於楚而失中山不如辭蔡侯吾)
　(自方城以來楚未可以得志祇取勤焉乃辭/蔡侯注於召陵先行㑹禮入楚竟故書侵)胡氏(案/傳)
　(書伐而經書侵者楚為無道憑陵諸夏為一裘一馬/拘唐蔡二君三年而後遣蔡侯既歸請師於晉晉人)
　(請命于周大合諸侯天子之元老在焉若能暴明其/罪恭行天討庶幾哉王者之師齊桓晉文之功褊矣)
　(有荀寅者求貨弗得遂辭蔡人晉由是/失諸侯無功而還書曰侵楚陋之也)陳氏(晉之合/諸侯至)
　(平丘而止是役劉子為之也劉子定内難復辟于周/而楚納子朝於是合十有八國之師伐楚雖五伯未)
　(有盛於此時者也以周之不競而能合諸侯/盛於五伯俄而劉子卒君子蓋深悲之也)張氏(書/十)
　(八國之衆見其勢之足以有為也而終之以侵楚深/以罪其志卑而義不勝終於無能為而晉自此微矣)
　　　(案二召陵書法詳見僖四年三地㑹書法詳見/桓十五年此條陳氏説亦佳然直以為為子朝)
　　　(則夫子當有美辭又明年王人殺子朝于楚不/可謂之無功不應書侵故胡氏止從左氏程子)
　　　(而上以能請命為幸/下以不能討楚為譏)
夏四月庚辰蔡公孫姓帥師滅沈以沈子嘉歸殺之(公/羊)
　(作公孫/歸姓)左氏(沈人不㑹于召陵晉人/使蔡伐之夏蔡滅沈)胡氏(書滅沈罪/公孫姓也)
　(書以歸罪沈子嘉也書殺之罪蔡侯也奉詞致討而/覆其邦家為敵所執不死于位皆不仁矣所惡於前)
　(無以先後出乎爾者反乎爾者也蔡侯視楚猶沈視/蔡也昭公拘於郢非以國小而弱乎沈雖不㑹召陵)
　(未有大罪惡也而恃強殺之甚矣能無公孫翩之及/哉宋以曹伯陽歸蔡以沈子嘉歸皆殺之也而或書)
　(或不書其不書/者賤而略之也)
五月公及諸侯盟于臯鼬(公作浩/油許地)左氏(注召陵㑹劉子/諸侯緫言之也)
　(復稱公者㑹/盟異處故也)公羊(注再言公者昭公數如晉不見答/卒為季氏所逐定公初即位得與)
　(諸侯盟故喜錄之後楚復圍蔡不救不日者善諸侯/能翕然俱有疾楚之心㑹同最盛故襃與信辭疏正)
　(以首戴葵丘皆/不再言公也)胡氏(定公之立上不請於天王下不/告於方伯而受國於季孫意如)
　(故三年朝晉至河而復今㑹諸侯求為此盟書公及/者内為志也召陵之㑹必序不序十有八國之諸侯)
　(則無以見侵楚之陋臯鼬之盟序/與不序非義所係則以凡舉可也)陳氏(有晉侯在何/以書公及諸)
　(侯盟非晉主盟也公㑹諸侯盟于薄公㑹諸侯盟于/宋皆後至之文也非後至也而曰公及諸侯盟則以)
　(魯主之也/是故書及)張氏(陸氏曰重言諸侯/劉子不與盟也)
　　　(案王官與㑹不與盟之説詳首止下雖杜氏范/氏皆以為諸侯總言劉子亦與然考之於經未)
　　　(見此例合從陸氏為是公及之說胡氏主程子/蓋亦從公羊注意發之而㣲不同矣陳氏説亦)
　　　(佳不書日之/説何氏近之)
　　附錄左氏(晉人假羽旄於鄭明日或斾以㑹晉於/是乎失諸侯将㑹衞子行言於靈公曰)
　　(㑹同難嘖有煩言莫之治也其使祝佗從乃使子/魚及臯鼬将長蔡於衞衞侯使佗私於萇𢎞𢎞曰)
　　(蔡叔康叔之兄也先衞不亦可乎子魚曰以先王/觀之則尚德也昔武王克商成王定之選建明德)
　　(以藩屏周故周公相王室於周為睦分魯公以大/路大旂夏后氏之璜封父之繁弱殷民六族使帥)
　　(其宗氏以法則周公分之土田陪敦祝宗卜史備/物典䇿官司彞器因商奄之民命以伯禽而封於)
　　(少皡之虚分康叔以大路少帛綪茷旃旌大吕殷/民七族封畛土略自武父以南及圃田之北竟取)
　　(於有閻之土以共王職取於相土之東都以㑹王/之東蒐聃季受土陶叔受民命以康誥而封於殷)
　　(虛皆啓以商政疆以周索分唐叔以大路密須之/鼓闕鞏沽洗懷姓九宗職官五正命以唐誥而封)
　　(於夏虚啓以夏政疆以戎索三者皆叔也而有令/德故昭之以分物不然文武成康之伯猶多而不)
　　(獲是分也唯不尚年也管蔡啓商惎閒王室若之/何其使蔡先衞也武王之母弟八人周公為大宰)
　　(康叔為司宼聃季為司空五叔無官豈尚年哉曹/文之昭也晉武之穆也曹為伯甸非尚年也晉文)
　　(為踐土之盟衞成公不在夷叔其母弟也猶先蔡/其載書云王若曰晉重魯申衞武蔡甲午鄭捷齊)
　　(潘宋王臣莒期藏在周府可覆視也吾子欲復文/武之略而不正其德将如之何萇𢎞説告劉子與)
　　(范獻子謀之乃/長衞侯於盟)
　　　(案經書踐土召陵二㑹皆蔡在衞上與此説殊/不合杜氏以子魚所言為盟㑹之次以經所書)
　　　(為伯主以國大小/爲序未知是否)
杞伯成卒于㑹(成公/作戊)○六月葬陳惠公○許遷于容城
(地闕任公輔以為華/容縣亦析之近地也)○秋七月公至自㑹張氏(不至以/侵楚者)
　(公以得盟為幸/危不在侵也)
　　　(案致後事之説己見僖四年至伐楚下此條何/休以為得意致㑹故以上文侵楚書召陵為詳)
　　　(義兵臯鼬不日為與信辭又再言公為喜文似/若近之然於書侵書及之義不通矣大抵侵楚)
　　　(旣淺事不足乎揚故以臯鼬為重而致之啖子/所謂夫子擇其重者而志之者是也張氏說亦)
　　　(發明上文/公及之義)
劉卷卒左氏(注即劉蚡也劉子奉命出盟召陵/死則天王為告同盟故不具爵)公羊(劉/卷)
　(者何天子之大夫也外大夫不卒此何以/卒我主之也疏我主之者召陵主㑹也)榖梁(此不/卒而)
　(卒者賢之也寰内諸侯也非列土諸/侯此何以卒也天王崩為諸侯主也)陳氏(王卿士不/卒有關於)
　(天下之故則卒之於襄王之難有王子虎焉於敬王/之難有劉子焉君子曰王室其庶幾乎而無救於周)
　(是故特卒之也司馬遷於諸國/世家多卒孔子蓋知此者也)張氏(陸氏曰畿内諸/侯不同列國故)
　(不言劉子書者/譏其來赴也)
　　　(案胡氏無傳義同尹氏子虎而陳氏之/說亦得春秋意外之㫖不可不取也)
葬把悼公○楚人圍蔡左氏(楚為沈/故圍蔡)公羊(注囊瓦稱人/者罪重異於)
　(凡圍/也)張氏(許氏曰不書卿帥師者見其驕暴而不/自反溢而必決将敗之徴是以微之)
　　　(案圍國自襄七年書楚公子貞後九圍蔡書棄/疾圍鮮虞書士鞅圍衞書趙鞅獨此囊瓦將而)
　　　(書人故何氏許/氏之説如此)
晉士鞅衞孔圉帥師伐鮮虞張氏(許氏曰謀楚而不能/討盟蔡而不能救則)
　(惟中山是伐書卿與師著威力/不行於強暴而行於寡弱也)
　　　(案昭十二年楚滅陳蔡不能救而伐鮮虞今晉/亦不能救蔡而伐鮮虞其事一也然彼則狄晉)
　　　(此則名士鞅孔圉何哉蘇氏曰晉雖有棄諸侯/之辠而蔡未有國滅之禍故書法不同輕重之)
　　　(權衡/也)
葬劉文公公羊(外大夫不書葬此何以書錄我主/也注其實以主我恩故錄之爾)張氏
　(趙氏曰劉文公天子畿内諸侯列國不/當與行交往之禮今㑹其蔡記非禮也)
　　　(案天子三公稱公曽為三公而有土為畿内諸/侯者亦曰公皆以其地配公字言之若祭公周)
　　　(公州公之類是也天子卿大夫有封為畿内諸/侯者皆曰子溫子劉子單子尹子之類是也然)
　　　(周末畿内諸侯卒皆諡公如成肅公單平公皆/然春秋因劉文公之葬特書以志其僭耳生稱)
　　　(劉子卒稱劉卷葬稱劉文公皆聖人謹嚴之筆/也而何氏注公羊乃以其稱公之故而謂劉子)
　　　(本外諸侯入為天子大夫故上繫/采邑下繫本爵其説無据不可從)
冬十有一月庚午蔡侯以呉子及楚人戰于柏舉楚師
敗績楚囊瓦出奔鄭左氏(伍員為吳行人以謀楚伯州/犂之孫嚭為吳大宰以謀楚)
　(楚自昭王即位無歳不有吳師蔡侯因之以其子乾/與其大夫之子為質於吳冬蔡侯吳子唐侯伐楚舎)
　(舟于淮汭自豫章與楚夾漢子常濟漢而陳自小别/至于大别三戰子常欲奔十有一月庚午二師陳于)
　(柏舉闔廬之弟夫槩王曰楚瓦不仁其臣莫有死志/先伐之其卒必奔而後大師繼之必克以其屬五千)
　(先擊子常子常之卒奔楚師亂吳師大敗之子常奔/鄭史皇以其乗廣死注吳為蔡討楚從蔡計謀故書)
　(蔡侯以吳子言能左右之也囊瓦稱人貪以/致敗不能死難罪賤之奔而書名惡之也)公羊(吳/何)
　(以稱子夷狄也而憂中國其憂中國奈何伍子胥父/誅乎楚挾弓而去楚以干闔廬闔廬曰士之甚勇之)
　(甚将為之興師而復讎于楚子胥曰諸侯不為匹夫/興師且臣聞之事君猶事父也虧君之義復父之讎)
　(臣不為也於是止蔡昭公朝于楚有美裘焉囊瓦求/之昭公不與為是拘昭公於南郢數年然後歸之於)
　(其歸焉用事乎河曰天下諸侯苟有能伐楚者寡人/請為之前列楚人聞之怒為是興師使囊瓦將而伐)
　(蔡蔡請救于吳子胥復曰蔡非有罪也楚人為無道/君如有憂中國之心則若時可矣於是興師而救蔡)
　榖梁(吳其稱子何也以蔡侯之以之舉其貴者也蔡/侯之以之則其舉貴者何也吳信中國而攘夷)
　(狄呉進矣何以不言救也救大也注貴謂子也實救/蔡而不言救夷狄漸進未同於中國也蔡自吳進矣)
　(下序事與公羊同/但河字作漢穀是)胡氏(吳何以稱子善伐楚解蔡圍/也荆楚暴横盟主不能致其)
　(討天王不能達其命長惡不悛後興師而圍蔡王法/所當討而不赦吳能自卑聽蔡侯之義以達天子之)
　(命興師救蔡戰于柏舉大敗楚師成伯討之功善矣/晉主夏盟中國所仰若嘉穀之望雨也有請于晉如)
　(彼其難吳國天下莫強焉非諸侯之所能以也有請/于吳如此其易故召陵之㑹大合諸侯而書侵楚柏)
　(舉之戰蔡用吳師特書曰以者深罪晉人保利棄義/難於救蔡也然則何以不言救乎救大矣闔廬子胥)
　(宰嚭皆懷謀楚之心蔡人往請㑹逢其適非有救災/恤鄰從簡書憂中國之實也聖人道大德宏樂與人)
　(為善故因其從蔡特進而書爵囊瓦貪以敗國又不/能死可賤甚矣故記其出奔特貶而書人春秋之情)
　(見/矣)陳氏(以夷狄憂中國故吳始稱/子書戰書敗績皆進吳也)
　　　(案用兵以例三詳見桓十四年此條戰書楚人/敗書師奔書名與城濮戰書人敗書師殺其大)
　　　(夫書名同一書法蓋子玉子常之罪固同而/楚之輕於任人以至敗師亡衆前後一轍矣)
庚辰吳入郢(公穀陸氏/作入楚)左氏(吳從楚師敗諸雍澨五戰/及郢楚子取其妹季芉畀)
　(我以出庚辰吳入郢以班處宫子山處令尹之宫夫/槩王欲攻之懼而去之夫槩王入之楚子渉睢濟江)
　(入于雲中盜攻之以戈擊王王孫由于以背受之王/奔鄖鬬辛與其弟巢以王奔隨吳人從之謂隨人曰)
　(周之子孫在漢川者楚實盡之天誘其衷致罰於楚/而君又竄之周室何罪君若惠顧周室施及寡人以)
　(奬天衷君之惠也漢陽之田君實有之隨人辭曰以/隨之辟小而密邇於楚楚實存之世有盟誓至于今)
　(未改若難而棄之何以事君執事之患不唯一人若/鳩楚竟敢不聽命吳人乃退初伍員與申包胥友其)
　(亡也謂申包胥曰我必復楚國申包胥曰勉之子能/復之我必能興之及昭王在隨申包胥如秦乞師曰)
　(吳為封豕長蛇以荐食上國虐始於楚寡君失守社/稷越在草莽使下臣告急曰夷德無厭若鄰於君疆)
　(場之患也逮吳之未定君其取分焉若楚遂亡君之/土也若以君靈撫之世以事君秦伯使辭焉曰寡人)
　(聞命矣子姑就館將圖而告對曰寡君越在草莽未/獲所伏下臣何敢即安立依於庭牆而哭日夜不絶)
　(聲勺飲不入口七日秦哀公為之賦無衣九頓首而/坐秦師乃出五年夏秦子蒲子虎帥車五百乗以救)
　(楚大敗夫槩王于沂秋子期子蒲滅唐九月夫槩王/歸自立與王戰而敗秦師又敗吳師吳師居麇子期)
　(焚之又戰于公壻之谿吳師大敗吳子乃歸冬楚子/入于郢初鬬辛聞吳人之爭宫也曰吾聞之不讓則)
　(不和不和則不可以逺征吳爭於/楚必有亂有亂則必歸焉能定楚)公羊(吳何以不稱/子反夷狄也)
　(其反夷狄奈何君舎于君室大夫/舎于大夫室蓋妻楚王之母也)榖梁(日入易無楚/也易無楚者)
　(壞宗廟徙陳器撻平王之墓何以不言滅欲存楚也/其欲存楚奈何昭王逃父老送之曰寡人不肖忘先)
　(君之邑父老反矣何憂無君寡人且用此入海矣父/老曰有君如此其賢也以衆不如吳以必死不如楚)
　(相與擊之一夜而三敗吳人復立何以謂之吳也狄/之也君居其君之寢而妻其君之妻大夫居其大夫)
　(之寢而妻其大夫之妻蓋有欲妻楚王之母者不正/乘敗人之績而深為利居人之國故反其狄道也)
　胡氏(戰則稱爵入則舉號何也聖人誰毁誰譽救災/恤隣則進而書爵非有心於與之順天命也乗)
　(約肆淫則黜而舉號非有心於貶之奉天討也伐國/者固將拯民於水火之中而鳩集之耳殺其父兄係)
　(其子弟毁其宗廟遷其重器而亂男女之配也如水/益深如火益熱則善小而惡大功不足以掩之矣聖)
　(人心無毁譽如鏡之無妍醜也因事物善惡而施襃/貶焉不期公而自公爾明此義然後可以司賞罰之)
　(權/矣)陳氏(入國不言邑入楚而曰/入郢非得國之辭也)
　　　(案此條狄吳之說公榖胡氏皆同獨杜氏以為/史略文者非也書郢之說左氏胡氏同陳氏得)
　　　(之公榖作入楚者非也書日之說榖梁有傳注/者曰易無楚者若曰楚無人也夫以赫赫楚國)
　　　(而浹辰之間吳得以入其國都無人可知矣故/書法與公子嬰齊伐莒入鄆同榖梁精矣至於)
　　　(存楚之說則非也吳本/未滅楚何得書滅乎)
五年春王三月辛亥朔日有食之(公羊作/王正月)○夏歸粟于
蔡左氏(歸粟于蔡以周亟矜無資注蔡/為楚所圍飢乏故魯歸之粟)公羊(孰歸之諸/侯歸之曷)
　(為不言諸侯歸之離至不可得/而序故言我也注與戍陳同義)榖梁(諸侯無粟諸侯/相歸粟正也孰)
　(歸之諸侯也不言歸之者專辭也義邇也注專辭者/若獨是魯也言此是邇近之事故不足具列諸侯)
　胡氏(二傳皆稱諸侯歸蔡粟其略而不序何也蔡為/楚人所困則環視而不能救吳既破楚入郢解)
　(蔡圍矣然後相率而歸之粟非救災恤鄰從簡書/之道也故特書魯而不序諸侯見其事之末矣)
　　　(案此條為春秋特筆所以罪中國之忘大義而/事小惠公榖之㫖甚精左氏得其事實而不知)
　　　(聖人之/意也)
於越入吳左氏(吳在楚也注/於發聲也)公羊(於越者未能以其名/通也越者能以其名)
　(通也注越人自名於越君子名之曰越治國有狀能/與中國通者以中國之辭言之曰越治國無状不能)
　(與中國通者以其俗辭言之因其俗可以見善惡故/云爾吳新憂中國士卒罷敝而入之疾罪重故謂之)
　(於/越)榖梁(注舊説於越夷言也春秋即其所以自稱者/書之見其不能慕中國故以本俗名自通)
　陳氏(向曰越人今曰於越復從其舊號也越未有聞/也昭定之春秋吳楚爭而後越入中國昭五年)
　(㑹于瑣也越常壽過始見經而亟稱人後三十年而/入吳不復稱人矣晉楚之初春秋未以敵言之戰于)
　(邲也則楚稱子矣吳楚之初春秋未以敵言之戰于/柏舉也則吳稱子矣至於吳越終春秋不以敵言之)
　(也是故越入吳/書吳入越不書)
　　　(案於越入吳二胡氏說見哀十三年劉氏曰於/越者其自稱者也越者中國稱之者也考之經)
　　　(文入吳敗吳皆越人來告故書於越吳伐越則/吳來告也故止書越劉說為合公羊注以為因)
　　　(以見善惡者恐無此意陸氏例/於越者越中之别也未知是否)
六月丙申季孫意如卒榖梁(注意如逐昭公而日卒者/明定之得立由乎意如春)
　(秋因定之不惡/而書日以示譏)胡氏(内大夫有罪見討則不書卒公/子翬是也仲遂殺惡及視罪與)
　(翬同而書卒者以事之變卒之也意如何以書卒見/定公不討逐君之賊以為大夫全始終之禮也定雖)
　(受國於季氏苟有叔孫婼之見不賞私勞致辟意如/以明君臣之義則三綱可正公室強矣今苟於利而)
　(忘其讎三綱滅公室益侵陪臣執命宜矣故意如書/卒主人習其讀而問其傳則未知巳之有罪焉耳)
　　附録左氏(是年陽虎囚季桓子及公父文伯逐仲/梁懷殺公何藐盟桓子于稷門之内)
秋七月壬子叔孫不敢卒○冬晉士鞅帥師圍鮮虞左
　氏(三年鮮虞人敗晉師于平中獲晉/觀虎至是圍鮮虞報觀虎之役也)張氏(許氏曰晉/始以土地)
　(之故與鮮虞睽咎不在鮮虞也而晉不自反縱兵横/加不能服則又圍之兵益忿義益不勝君子是以惡)
　(晉/也)
六年春王正月癸亥鄭游速帥師滅許以許男斯歸(速/公)
(作/遫)左氏(因楚/敗也)
　　　(案此鄭叛伯之始也自隠十一年鄭入許而齊/鄭之黨合天下遂無王自定六年鄭滅許而齊)
　　　(鄭之黨又合天下遂無晉許以大岳之裔不能/屈節於鄭而甘心向楚其亡固宜獨至是而晉)
　　　(楚俱弱春秋以終則/世變亦可感也夫)
二月公侵鄭公至自侵鄭左氏(周儋翩率王子朝之徒/因鄭人将以作亂于周)
　(鄭於是伐馮滑胥靡負黍狐人闕外公侵鄭取匡為/晉討鄭之伐胥靡也往不假道於衞及還陽虎使季)
　(孟自南門入出自東門衞侯怒使彌子瑕追之公叔/文子老矣輦而如公曰尤人而效之非禮也昭公之)
　(難君將以文之舒鼎成之昭兆定之鞶鑑苟可以納/之擇用一焉公子與二三臣之子諸侯苟憂之將以)
　(為之質羣臣之所聞也今将以小忿蒙舊德無乃不/可乎大姒之子唯周公康叔為相睦也而效小人以)
　(棄之不亦誣乎天将多陽虎之辠以斃之君/姑待之若何乃止注胥靡等六邑皆周地)張氏(奉/晉)
　(命以討鄭之黨亂人正也然陪臣方執國命使/衞侯不聽公叔文子之言魯師危矣故致之)
　　　(案自宣公十八年書公伐杞之後魯君無兵將/者八十年至是而後一侵鄭再侵齊一圍成皆)
　　　(書公則三桓既微之徴也然本非公室能張實/以陪臣公山不狃侯犯陽虎之專故托公以出)
　　　(師耳當是時晉伯已失諸侯皆離惟魯未叛故/侵鄭侵衞之師雖出晉令而陽虎之徒釁於勇)
　　　(嗇於禍以逞其欲春秋皆書侵以志其無名行/師而輔伯之非其道也此與成六年二侵宋同)
　　　(一書法不然奉伯令而討/伐周之國何不書伐哉)
夏季孫斯仲孫何忌如晉左氏(季桓子如晉獻鄭俘也/陽虎強使孟懿子往報)
　(夫人之幣晉人兼享之注賤魯故/不復兩設禮明經所以不備書)
　　　(案春秋書内卿並使者唯文十八年公子遂叔/孫得臣及此年斯何忌耳胡氏於公子遂之事)
　　　(以為變文書介副者欲以起問者見事情也此/獨無所起乎蓋遂得臣之並使乃仲遂邪謀之)
　　　(所起而斯何忌之並使亦陽虎専權之所為讀/者不可不察也左氏記其事曰孟孫立于房外)
　　　(謂范獻子曰陽虎若不能居魯而息肩於晉所/不以為中軍司馬者有如先君獻子曰魯人患)
　　　(陽虎矣夫陽虎陪臣也而執國命二子俛焉為/其所使猶為國有人乎劉氏謂春秋本其禍之)
　　　(所搆自二子之使者是矣故特書以見焉杜氏/以為晉不備禮故經不備書此未為知聖人之)
　　　(㫖/也)
秋晉人執宋行人樂祁犂左氏(宋樂祁言於景公曰諸/侯唯我事晉今使不往)
　(晉其憾矣公曰唯寡人說子之言子必往其宰陳寅/曰子立後而行見溷而行趙簡子逆而飲之酒於緜)
　(上獻楊楯六十於簡子陳寅曰昔吾主范氏今子主/趙氏又有納焉以楊楯賈禍弗可為也已然子死晉)
　(國子孫必得志於宋范獻子言於晉侯曰以君命越/疆而使未致使而私飲酒不敬二君不可不討也乃)
　(執樂/祁)胡氏(稱人以執非伯討也未致使而飲酒不敬/二君執非無名何以非伯討也使范趙方)
　(睦皆有獻焉則弗執之矣執異國行人出於列卿私/意威福之柄移矣三卿分晉而靖公廢為家人豈一)
　(朝一夕/之故哉)張氏(大夫瀆貨賄爭權利卒使來者見執叛/者得志書此以見晉之亂政亟行伯統)
　(所由/絶也)
　　　(案經書執行人六詳見襄十一年此為/晉三卿内叛之始亦宋叛伯之始也)
冬城中城左氏(注公為晉侵鄭/故懼而城之)榖梁(城中城者三家張/也或曰非外民也)
　(注三家侈張故公懼而脩内城/譏公不務德政恃城以自固也)
　　　(案二說不同諸家/無𫝊疑左注是)
季孫斯仲孫忌帥師圍鄆左氏(注鄆貳於齊故圍之/何忌不言何闕文)公
　羊(此仲孫何忌也曷為謂之仲孫忌譏二名二名非/禮也注為其難諱也春秋定哀之閒文致太平欲)
　(見王者治定無所復為譏唯有/二名故譏之此春秋之制也)
　　　(案何忌不言何杜氏是公羊說/無据以其係三世之例故存之)
　　附録(是年陽虎又盟公及三桓於周社/盟國人于亳社詛于五父之衢)
七年春王正月○夏四月○秋齊侯鄭伯盟于鹹(衞/地)陳
　氏(此特相盟也特相盟自齊桓以來未之有也於是/再見其再見何諸侯無主盟矣是故石門志諸侯)
　(之合也鹹志/諸侯之判也)張氏(許氏曰伯道隳諸侯散離盟始復/志此蓋自是中國無殷㑹矣齊鄭)
　(之盟叛/晉也)
　　　(案此為齊景公圖復伯之始而鄭實左右之自/是以後有盟沙盟曲濮㑹安甫盟黄㑹牽㑹洮)
　　　(皆齊鄭糾合之事可/與隱公初年對看)
齊人執衞行人北宫結以侵衞齊侯衞侯盟于沙(公作/沙澤)
(今大/名府)左氏(齊鄭盟鹹徴㑹于衞衞侯欲叛晉諸大夫不/可使北宫結如齊而私於齊侯曰執結以侵)
　(我齊侯從之乃盟于瑣/注瑣即沙結叛晉也)榖梁(以重辭也衞人重北宫/結注齊以衞重結故執)
　(以侵之若楚執宋公以伐/宋凡言以者非所宜以也)張氏(劉氏曰善為國者親/近而逺信之附内而)
　(外歸之衞侯欺其羣臣以紿晉殘其百姓以奉齊齊/之執結也固非伯討矣而衞之無良又甚焉從此觀)
　(之孟子曰今之諸侯五/伯之罪人也不亦信乎)
　　　(案此齊衞合黨之始自此以後次五氏次垂葭/次渠篨至哀元年而伐晉矣夫當晉楚皆衰弱)
　　　(之餘吳越之禍尚未至於中國使齊景公果能/撫伯國之餘業尊事王室輯寧中夏則桓公之)
　　　(功獨不可復乎奈何今日之㑹明日之次無非/包藏禍心以圖晉為事子言衞靈公之無道也)
　　　(又曰齊景公有馬千駟死之日民無得/而稱焉春秋屢書而不削二君之罪矣)
大雩○齊國夏帥師伐我西鄙左氏(齊國夏伐我陽虎/御季桓子公斂處)
　(父御孟懿子將宵軍齊師齊師聞之墮伏以待之處/父曰虎不圖禍而必死苫夷曰虎陷二子於難不待)
　(有司余必殺女/虎懼乃還不敗)張氏(蘇氏曰魯事晉而齊叛之故伐/我許氏曰東夏諸侯惟魯事晉)
　(景公乘晉之衰不思惟德之務以懷諸侯而欲力征/經營以定伯統是知時之或可而不知己之不可者)
　(也/)
　　　(案齊自襄二十五年崔杼伐我之後四十餘年/兵不至魯至是再見則以晉伯之不復振也國)
　　　(夏兩伐晉救無功/於是而及齊平矣)
九月大雩公羊(注先是公侵鄭城中城如晉圍運費重/不恤民之應又重之以齊師伐我我自)
　(救之/役)
冬十月
　　附録左氏(是年春齊人歸鄆陽/關陽虎居之以為政)
八年春王正月公侵齊公至自侵齊左氏(公侵齊門于/陽州士皆坐)
　(列曰顔髙之弓六鈞皆取而傳觀之陽州人出顔髙/奪人弱弓籍邱子鉏擊之與一人俱斃偃且射子鉏)
　(中頰殪顔息射人中眉退曰我無勇吾志其目也師/退冉猛僞傷足而先其兄㑹乃呼曰猛也殿注報國)
　(夏之伐也傳言魯/無軍政士無鬬志)張氏(魯陽虎用事用兵無法故以/侵書之軍政不立而公親行)
　(故致以/危之)
二月公侵齊三月公至自侵齊左氏(公侵齊攻廩邱之/郛遂毁之主人出)
　(冉猛逐之顧而無繼偽/顚陽虎曰盡客氣也)公羊(注出入月者内有強臣/之讎外犯強齊再出尤)
　(危於侵/鄭也)榖梁(公如往時致月危致也往月致/時危往也往月致月惡之也)張氏(孫/氏)
　(曰公一歳而再侵/齊以重其怨甚矣)
　　　(案穀梁公如例己見莊二十三年/而於此條尤詳然不可盡通也)
曹伯露卒○夏齊國夏帥師伐我西鄙公㑹晉師于瓦
公至自瓦(瓦衞/地)左氏(齊國夏髙張伐我西鄙晉士鞅趙/鞅荀寅救我公㑹晉師于瓦注不)
　(書救者齊師已去未/入竟而公逆㑹之)公羊(注此趙鞅之師也不言大/夫者君不㑹大夫之辭也)
　(疏此正與宣元年㑹/趙盾棐林文勢同)胡氏(春秋大法雖師次於君而/與大夫敵至用大衆則君)
　(與大夫皆以師為重而不敢輕也故棐林之㑹不言/趙盾而言晉師瓦之㑹言晉師而不書士鞅於以見)
　(人臣不可取民有衆専主兵權之意陳氏厚施於齊/以移其國季孫盡征於魯以奪其民皆王法所禁也)
　(春秋之義行則/不得為爾矣)陳氏(不曰㑹士鞅曰㑹晉師重師也/鞌之戰公㑹晉師于上鄍不書)
　(諱之也四卿並將而以禽鄭自師逆公三家之張成/於此矣故諱之也於是齊師伐我晉士鞅趙鞅荀寅)
　(救我公㑹晉師/于瓦勿諱可也)
　　　(案晉師之說胡氏於棐林全主公而此條胡又/發重師之義與前說微異蓋二義互相發明也)
　　　(要之春秋之㫖故不以公㑹大夫特因此又以/見師之為重耳○又案許氏曰春秋内伐二十)
　　　(宣已後九内侵七宣已後六伐我二十一宣已/後十七侵我五宣已後一用兵則侵多而伐少)
　　　(被兵則伐多而侵少蓋魯自中世衰矣/而欲與齊搆怨以侵易伐其能久乎)
秋七月戊辰陳侯柳卒○晉士鞅帥師侵鄭遂侵衞(士/公)
(作/趙)左氏(晉師將盟衞侯于鄟澤趙簡子曰羣臣誰敢盟/衞君者渉佗成何曰我能盟之衞人請執牛耳)
　(成何曰衞吾温原也焉得視諸侯將歃渉佗捘衞侯/之手及捥衞侯怒王孫賈趨進曰盟以信禮也有如)
　(衞君其敢不唯禮是事而受此盟衞侯欲叛晉而患/諸大夫王孫賈使次于郊大夫問故公以晉詬語之)
　(且曰寡人辱社稷其改卜嗣寡人從焉大夫曰是衞/之禍豈君之過也公曰又有患焉謂寡人必以而子)
　(厚與大夫之子為質大夫曰苟有益也公子則往羣/臣之子敢不皆負羇絏以從將行王孫賈曰苟衞國)
　(有難工商未嘗不為患使皆行而後可行有日公朝/國人使賈問焉曰若衞叛晉晉五伐我疾何如矣皆)
　(曰五伐我猶可以能戰賈曰然則如叛之疾而後質/焉何遲之有乃叛晉晉人請改盟弗許秋晉士鞅㑹)
　(成桓公侵鄭圍蟲牢報伊闕也遂侵衞注周卿士不/書監帥不親侵也伊闕即六年鄭伐周闕外兩事故)
　(曰/遂)陳氏(此其言遂何晉/始伐與國也)張氏(許氏曰招攜以禮懷逺/以德鹹沙之盟諸侯已)
　(貳晉不思德禮之是務而欲恃力攘服之/則失霸何日之有報伊闕云者假王命也)
　　　(案陳氏兵事書遂例詳見僖四年及宣元年今/又案晉自召陵之後苟有事於諸侯皆書侵)
　　　(年士鞅侵鄭衞哀七年魏曼多侵衞十年趙鞅/侵齊十三年曼多侵衞豈果潛師掠竟歟蓋義)
　　　(不足以服人故春秋/例之以無名之師也)
葬曹靖公○九月葬陳懷公○季孫斯仲孫何忌帥師
侵衞左氏(師侵衞晉故也/注魯為晉討衞)
　　　(案此條與前/侵鄭書侵同)
冬衞侯鄭伯盟于曲濮(衞/地)左氏(注結叛/晉也)
從祀先公左氏(季寤公鉏極公山不狃皆不得志於季/氏叔孫輒無寵於叔孫氏叔仲志不得)
　(志於魯故五人因陽虎陽虎欲去三桓以季寤更季/氏叔孫輒更叔孫氏已更孟氏冬十月順祀先公而)
　(祈焉辛卯禘于僖公注從順也先公閔僖也將正二/公之位次所順非一故通言先公將作大事欲以順)
　(祀取媚順祀之義當退僖公/懼於僖神故於僖廟行禘禮)公羊(從祀者何順祀也/文公逆祀去者三)
　(人定公順祀叛者五人注/順祀者復文公之逆祀也)穀梁(貴復/正也)胡氏(蜀人馮山/曰昭公至)
　(是始得從祀於大廟其說是也季氏逐君而制其死/生之命公薨乾侯不得終於正寢既薨七月又不得)
　(以時歸葬旣葬絶其兆域又不得同於先君而在墓/道之南至孔子為司寇然後溝而合諸墓則其主雖)
　(久未得從昭穆而祔祭宜矣及意如已卒陽虎専季/氏将殺季孫斯而亂魯國託於正以售其不正始以)
　(昭公之主從祀大廟蓋欲著季氏之罪以取媚於國/人然其事雖順其情則逆春秋原情制法故不書禘)
　(事與日特曰從祀先公於盜竊寶玉大弓之上/見事出陽虎而不可詳也其亦深切著明矣)
　　　(案從祀之説三傳及陸氏謝氏劉氏陳氏張氏/皆以為正閔僖之位獨胡氏不取蓋陽虎之意)
　　　(正欲暴明季氏之罪故從祀昭公以說於國人/若文公逆祀則臧文仲為政之時夏父弗忌所)
　　　(為而非季氏之惡也且春秋每書宫廟必舉其/諡此則不書閔僖而直云先公故以為昭公無)
　　　(疑也○又案公羊注曰言祀者無已長乆之辭/䟽不言從祭及大事者見其相嗣不已長乆常)
　　　(然○又案何氏以為三年一祫五年一禘謂諸/侯始封之年禘祫並作一祫一禘隨次而下其)
　　　(閒三五參差亦有禘祫同年時即僖八年禘祫/同年數之文二年為祫年文五年為禘祫同年)
　　　(至今定八年亦禘祫同年故此年不書禘者後/祫亦順非獨禘也其說與先儒不合姑記于此)
盜竊寶玉大弓左氏(壬辰虎將享季氏于蒲圃而殺之/戒都車曰癸巳至成宰公斂處父)
　(告孟孫曰季氏戒都車何故孟孫曰吾弗聞處父曰/然則亂也必及於子先備諸與孟孫以壬辰為期陽)
　(虎前驅林楚御桓子虞人以鈹盾夾之陽越殿將如/蒲圃桓子咋謂林楚曰而先皆季氏之良也爾以是)
　(繼之對曰臣聞命後陽虎為政魯國服焉違之徴死/死無益於主桓子曰何後之有而能以我適孟氏乎)
　(對曰不敢愛死懼不免主桓子曰往也孟氏選圉人/之壯者三百人以為公期築室於門外林楚怒馬及)
　(衢而騁陽越射之不中築者闔門有自門閒射陽越/殺之陽虎劫公與武叔以伐孟氏處父帥成人自上)
　(東門入與陽氏戰于南門之内弗勝又戰于棘下陽/氏敗陽虎說甲如公宫取寶玉大弓以出公斂陽請)
　(追之孟孫弗許陽虎入于讙陽關以叛注盜謂虎也/家臣賤名氏不見故曰盜寶玉夏后氏之璜大弓封)
　(父之繁弱公/期孟氏支子)公羊(盗者孰謂謂陽虎也陽虎者季氏/之宰也季氏之宰則微者也惡乎)
　(得國寶而竊之陽虎専季氏季氏専魯國陽虎拘季/孫孟氏與叔孫氏迭而食之睋而鋟其板曰某月某)
　(日將殺我于蒲圃力能救我則於是至乎日若時而/出臨南者陽虎之出也御之季孫謂臨南曰以季氏)
　(之世世有子子可以不免我於死乎臨南曰有力不/足臣何敢不勉陽越者陽虎之從弟也為右諸陽之)
　(從者車數十乗至于孟衢臨南投䇿而墜之陽越下/取䇿臨南駷馬而由乎孟氏陽虎從而射之矢著于)
　(莊門然而甲起於琴如弑不成却反舍于郊皆說然/息或曰弑千乗之主而不克舎此可乎虎曰夫孺子)
　(得國而已如丈夫何睋而曰彼哉彼哉趣駕既駕公/斂處父帥師至慬然後得免自是走之晉寶者何璋)
　(判白弓繡質龜青純注判半也半圭曰璋白藏天子/青藏諸侯魯得郊天故錫以白不言璋言玉者起珪)
　(璧琮璜璋五玉盡亡之也傳獨言璋者所以郊事天/尤重詩曰奉璋峩峩質拊也弓大者力千斤千斤之)
　(弓其力八石三斗有餘純縁也千歳之龜青髯明于/吉凶經不言龜者以先知從寶省文謂之寶者世世)
　(寶用之辭此皆魯始封之錫/不言取而言竊者正名也)榖梁(寶玉者封圭也大/弓者武王之戎弓)
　(也周公受賜藏之魯非其所以與人而/與人謂之亡非其所取而取之謂之盜)陳氏(書曰從/祀先公)
　(盜竊寶玉犬弓/魯無人之辭也)
　　　(案蘇氏曰春秋於陪臣以地叛皆不書如陽虎/以鄆讙龜陰叛奔齊侯犯以郈叛南蒯以費叛)
　　　(皆以賤不書其書竊寶玉大弓者分器重於地/也分器重於地者賤貨而貴命也謝氏曰寶玉)
　　　(象德大弓象武先公以文德武功受此弓玉歴/世守而傳之以為國之寶鎭國之寶鎭盜得而)
　　　(竊焉則人君不能守其國子孫/不能保其鎮可知矣二説皆好)
九年春王正月○夏四月戊申鄭伯蠆卒○得寶玉大
弓左氏(夏陽虎歸寶玉大弓書曰得器用也凡獲器用/曰得得用焉曰獲六月伐陽關陽虎奔齊請師)
　(以伐魯曰三加必取之鮑文子曰魯未可取也上下/猶和衆庶猶睦能事大國而無天菑若之何取之陽)
　(虎欲勤齊師也夫陽虎有寵於季氏而將殺季孫以/不利魯國而求容焉親富不親仁君焉用之齊侯執)
　(陽虎囚諸西鄙逃奔晉適趙氏仲尼曰趙氏其世有/亂乎注弓玉國之分器得之足以為榮失之足以為)
　(辱故重/而書之)公羊(何以書國寶也喪之書得之書注微辭/也使若都以重國寶故書不以罪定公)
　(者/)榖梁(惡得之得之隄下或/曰陽虎以解衆也)胡氏(榖梁子曰寶玉封/圭大弓武王之戎)
　(弓周公受賜藏之魯或曰夏后氏之璜封父之繁弱/也子孫世守罔敢失墜以昭先祖之德存肅敬之心)
　(耳古者告終易代𢎞璧琬琰天球夷玉兊之戈和之/弓垂之竹矢莫不陳列非直為美觀也先王所寳傳)
　(及其身能全而歸之則可以免矣魯失其政陪臣擅/權雖先公分器猶不能守而盜得竊諸公宫其能國)
　(乎故失之書得之書所以譏公與執政之臣見不恭/之大也此義行則有天下國家者各知所守之職不)
　(敢忽/矣)
　　　(案謝氏曰謂之歸者以明既失而復得也先王/所賜非盛德不能受而傳之竊之書得之書尊)
　　　(之也此說得之陸例曰用力禽之曰獲獲人獲/獸是也非用力禽之曰得得寶玉是也故疑榖)
　　　(梁得其實若左氏以為陽虎歸之恐無此理杜/氏又以為無益近用而祇為名故歸之夫虎豈)
　　　(憚竊寳之為惡名哉蓋虎既奔而追者獲之耳/  又案是年孔子年五十定公以孔子為中都)
　　　(宰一年四/方則之矣)
六月葬鄭獻公○秋齊侯衞侯次于五氏(晉/地)左氏(齊侯/伐晉)
　(夷儀晉車千乘在中牟衞侯將如五氏卜過之龜焦/衞侯曰可也衞車當其半寡人當其半敵矣乃過中)
　(牟中牟人欲伐之衞褚師圃亡在中牟曰衞雖小其/君在焉未可勝也齊師克城而驕其帥又賤遇必敗)
　(之不如從齊乃伐齊師敗之齊侯致禚媚杏於衞注/時晉獲齊車五百乗事見哀十五年禚媚杏三邑以)
　(荅謝衞意不書伐者/諱伐盟主以次告)陳氏(外㑹書次自厥貉以來未/之有也於是再見其再見)
　(何中國無伯也齊衞伐盟主則其不書伐何春秋重/絶晉也於襄之二十三年嘗書齊伐晉至是而不書)
　(何齊始叛晉諸侯猶有盟主也前年鄭叛晉盟齊于/鹹衞叛晉盟齊于沙明年及齊平魯亦叛晉諸侯無)
　(盟主矣有盟主非美事也無盟主/非細故也是故春秋重絶晉也)張氏(任氏曰此伐/晉也不書伐)
　(而書次者晉實大國未敢輕伐始盟于沙中次于五/氏又次于垂葭至哀公元年而後伐其欲有所逞也)
　(久/矣)
　　　(案齊衞三次而後伐胡氏無傳蓋同前次而後/伐罪其包藏禍心之義也謝氏以為罪其無事)
　　　(而出故書次則又與無名妄動之例同矣要之/二例皆可通而陳氏說又得聖人之微意大抵)
　　　(齊衞雖有玩晉之心而晉力尚強二國不過侵/尋犯其境内不敢誦言伐之也杜氏從告之説)
　　　(或然而聖人亦因其告而書之以示貶齊存晉/之意矣公羊何氏以為齊欲伐魯善魯能早備)
　　　(故不成伐而書次此蓋因齊宋/次郎之文而推之非事實也)
秦伯卒冬葬秦哀公
　
　
　
　
　
　
　
　
　
　
　
　
　
　
　
　春秋㑹通卷二十二
欽定四庫全書
　春秋㑹通卷二十三　　　　元　李亷　撰
　　定公
十年春王三月及齊平左氏(注平前八年/再侵齊之怨)張氏(及齊平/我志也)
　　　(案謝氏曰前此魯數侵齊齊數伐魯至孔子為/相與齊釋怨相平而齊受之故魯及齊平平一)
　　　(國所願故不稱公曁齊平者彼欲平而我與之/平也及齊平者我欲平而彼從我平也孔子之)
　　　(相魯也以德親懷鄰國講信修睦而二國於此/平焉能循其道則雖天下之大可得而平也豈)
　　　(獨一齊國哉宋楚其平起於下故書人齊魯其/平起於上故書國此說固佳然汲汲而平恐亦)
　　　(非聖人之意胡氏說見/曁平下詳見隱六年)
夏公㑹齊侯于夾谷公至自夾谷(公穀作頰/谷魯地)左氏(公㑹/齊侯)
　(于祝其實夾谷孔丘相犂彌言於齊侯曰孔丘知禮/而無勇若使萊人以兵劫魯侯必得志焉齊侯從之)
　(孔丘以公退曰士兵之兩君合好而裔夷之俘以兵/亂之非齊君所以命諸侯也裔不謀夏夷不亂華俘)
　(不干盟兵不偪好於神為不祥於德為愆義於人為/失禮君必不然齊侯聞之遽辟之将盟齊人加於載)
　(書曰齊師出竟而不以甲車三百乘從我者有如此/盟孔丘使兹無還揖對曰而不反我汶陽之田吾以)
　(共命者亦如之齊侯将享公孔丘謂梁丘據曰齊魯/之故吾子何不聞焉事既成矣而又享之是勤執事)
　(也且犧象不出門嘉樂不野合饗而既具是棄禮也/若其不具用秕稗也用秕稗君辱棄禮名惡子盍圖)
　(之夫享所以昭德也不昭不如其己也乃不果享齊/人來歸鄆讙龜陰之田注陽虎九年以此田奔齊要)
　(盟不潔故/略不書)榖梁(離㑹不致何為致也危之也危之則/以地致何也為危之也其危奈何曰)
　(頰谷之㑹孔子相焉兩君就壇兩相相揖齊人鼓譟/而起欲以執魯君孔子歴階而上不盡一等而視歸)
　(乎齊侯曰兩君合好夷狄之民何為來為命司馬止/之齊侯逡巡而謝曰寡人之過也退而屬其二三大)
　(夫曰夫人率其君與之行古人之道二三子獨率我/而入夷狄之俗何為罷㑹齊人使優施舞於魯君之)
　(幕下孔子曰笑君者罪當死使司馬行法焉首足異/門而出齊人來歸鄆讙龜陰之田者蓋為此也因是)
　(以見雖有文事必有武備/孔子於頰谷之㑹見之矣)胡氏(夾谷之㑹孔子相犂/彌言於齊侯曰孔子)
　(知禮而無勇若使萊人以兵劫魯侯必得志焉齊侯/從之兩君就壇兩相相揖齊人鼔譟而起欲以執魯)
　(君孔子歴階而升不盡一等而視歸乎齊侯曰兩君/合好而裔夷之俘以兵亂之非齊君所以命諸侯也)
　(裔不謀夏夷不亂華俘不干盟兵不偪好於神為不/祥於德為愆義於人為失禮齊侯遽止之而屬其臣)
　(曰夫人率其君與行古人之道二三子獨率我入夷/狄之俗使寡人獲罪於魯若之何晏子曰小人之謝)
　(過也以文君子之謝過也以質君已知過則謝之以/質耳於是歸鄆讙龜陰之田仲尼一言威重於三軍)
　(亦順於理而已矣故天下/莫大於理而强衆不與焉)
　　　(案胡氏之說參用左/氏榖梁及史記文焉)
晉趙鞅帥師圍衞左氏(報夷儀也反役晉人討衞之叛/曰由渉佗成何於是執渉佗以)
　(求成於衞衞人不許晉/人殺渉佗成何奔燕)張氏(許氏曰使晉有以服齊/則衞可無用兵而服今)
　(圍衞而不能服則徒/以堅齊之從而已矣)
　　　(案以伯主而圍與國者惟宋襄圍曹趙鞅圍衞/而已晉自召陵以後凡用兵書侵以義之不足)
　　　(以服人也此役書圍以力之不足以服人也鞅/又案十三年杜氏注此年衞貢五百家於趙)
　　　(也/)
齊人來歸鄆讙龜陰田(杜曰三邑皆汶陽/田何休以為四邑)左氏(注㑹夾/谷孔子)
　(相齊人服義/而歸魯田)公羊(齊人曷為來歸鄆讙龜陰田孔子/行乎季孫三月不違齊人為是來)
　(歸之注齊侯自頰谷歸謂晏子曰寡人獲過於魯侯/如之何晏子曰君子謝過以質小人謝過以文齊嘗)
　(侵魯四邑請皆還之歸濟西田不言來此其言來者/已絶魯不應復得故從外來常文與齊人來歸衞寶)
　(同夫子雖欲不受定公貪而受之此違之驗/疏所引皆晏子春秋及家語孔子世家之文)胡氏(齊/人)
　(前此嘗歸濟西田矣後此嘗歸讙及闡矣而此獨書/來歸何也曰歸者魯請而得之也曰來歸者齊人心)
　(服而歸之也定公齊侯㑹于夾谷孔子攝相事具左/右司馬以從至于㑹所以禮相見郤裔俘拒兵車之)
　(命而罷享禮之設于野由是齊侯歸三邑以謝過故/揚子法言曰仲尼用於魯齊人章章歸其侵疆桓公)
　(以義責楚而楚人求盟夫子以禮責齊而齊人歸地/皆書曰來序績也春秋夫子之筆削自序其績可乎)
　(聖人㑹人物於一身萬象異形而同體通古今於一/息百王異世而同神於土皆安而無所避也於我皆)
　(眞而無所妄也其曰天之將喪斯文也後死者不得/與於斯文也天之未喪斯文也匡人其如予何是以)
　(天自處矣而/亦何嫌之有)陳氏(未有來歸田者言來歸必自外至/者也鄆讙龜陰言來歸以是為齊)
　(人之願也濟西言取讙闡言取鄆讙龜陰之田不言/取以是為齊人之願則猶齊田也齊强於天下伐盟)
　(主合諸侯于鄟陵矣於是願歸田則以孔子相夾谷/之㑹也謂春秋之諸侯不足用為善者是不即人心)
　(者之論也故曰如有用/我者朞月而已可也)
　　　(案胡氏又曰鄆讙龜陰本魯田也始失其地不/書于䇿者君辱當諱也不能保其土地人民則)
　　　(不君矣春秋義存君親故特諱而不書詳見宣/元年程子曰齊服義而來歸之故書來歸謝氏)
　　　(曰書來者非我求之於齊齊人至魯歸之德之/恱服人心久矣參諸家當以穀梁及史記謝過)
　　　(之說為正其左氏所載夫子請齊歸汶陽之語/失之餘見來歸祊下○又案孔子是年為大司)
　　　(寇十二年使仲由為季氏宰墮三都蓋聖人以/王道化齊而齊景服義以王道用魯而三家墮)
　　　(邑所謂變齊變魯/之幾略見於此)
叔孫州仇仲孫何忌帥師圍郈秋叔孫州仇仲孫何忌
帥師圍郈(下郈字公/作費誤也)左氏(初叔孫成子欲立武叔公若/藐固諫曰不可成子立之而)
　(卒公若為郈宰武叔既定使郈馬正侯犯殺公若弗/能其圉人殺公若侯犯以郈叛武叔懿子圍郈弗克)
　(秋二子及齊師復圍郈弗克叔孫謂郈工師駟赤曰/郈非唯叔孫氏之憂社稷之患也將若之何對曰臣)
　(之業在揚水卒章之四言矣叔孫稽首駟赤謂侯犯/曰居齊魯之際而無事必不可矣子盍求事於齊以)
　(臨民不然將叛侯犯從之齊使至駟赤與郈人為之/宣言於郈中曰侯犯將以郈易于齊齊人將遷郈民)
　(衆兇懼駟赤謂侯犯曰衆言異矣子不如易於齊與/其死也猶是郈也而得紓焉何必此齊人欲以此偪)
　(魯必倍與子地且盍多舎甲於子之門以備不虞侯/犯曰諾乃多舎甲焉侯犯請易於齊齊有司觀郈將)
　(至駟赤使周走呼曰齊師至矣郈人大駭介侯犯之/門甲以圍侯犯駟赤将射之侯犯止之曰謀免我侯)
　(犯請行許之犯奔齊齊人/乃致郈注致其名簿也)胡氏(郈叔孫氏邑也侯犯/以郈叛不書于䇿書)
　(圍郈則叛可知矣再書二卿帥師圍郈則强亦可知/矣天子失道征伐自諸侯出而後大夫强諸侯失道)
　(征伐自大夫出而後家臣强其逆彌甚則其失彌速/故自諸侯出十世希不失矣自大夫出五世希不失)
　(矣陪臣執國命三世希不失矣三家専魯為日已久/至是家臣爭叛亦其理宜矣春秋制法本忠恕施諸)
　(己而不願亦勿施諸人故所惡於上不以使下所惡/於下不以事上二三子知傾公室以自張而不知家)
　(隷之擬其後也凡此類皆/據事直書深切著明矣)
宋樂大心出奔曹(大公/作世)左氏(九年宋公使樂大心盟于/晉且逆樂祁之尸辭僞有)
　(疾乃使向巢如晉盟且逆子梁之尸子明言於公曰/右師將不利戴氏不肯適晉將作亂也不然無疾乃)
　(逐桐門右師注子梁樂祁也右師大心/也子明樂祁之子溷也樂氏戴公族也)
宋公子地出奔陳左氏(宋公子地嬖蘧富獵十一分其/室而以五與之公子地有白馬)
　(四公嬖向魋魋欲之公取而朱其尾鬛以與之地怒/使其徒抶魋而奪之魋懼將走公閉門而泣之目盡)
　(腫母弟辰曰子分室以與獵也而獨卑魋亦有頗焉/子為君禮不過出竟君必止子公子地出奔陳公弗)
　(止辰為之請弗聽辰曰是我迋吾兄也吾以國人出/君誰與處冬母弟辰曁仲佗石彄出奔陳注地宋景)
　(公弟辰/之兄也)
　　　(案經書公子地宋公之弟辰左氏亦止稱公子/地母弟辰是未嘗直指地為景公弟也杜氏因)
　　　(辰有迋吾兄之說遂直指地為景公之弟辰之/兄若然則書法何以一則曰公子一則曰弟)
　　　(乎縁三傳皆有母弟稱弟之文於是以公子地/為庶弟而先儒不主母弟稱弟之說則又難通)
　　　(矣且胡氏亦曰宋公以嬖魋故而失二弟何邪/故竊疑公子地以輩行雖為景之弟而其實非)
　　　(同父之/弟也)
冬齊侯衞侯鄭游速㑹于安甫(安公作/鞌齊地)
　　　(案謝氏曰㑹于安/甫以衞有晉難也)
叔孫州仇如齊左氏(武叔聘于齊齊侯享之曰子叔孫/若使郈在君之他竟寡人何知焉)
　(屬與敝邑際故敢助君憂之對曰非寡君之望也所/以事君封疆社稷是以敢以家隷勤君之執事夫不)
　(令之臣天下之所惡也君豈以為寡君賜注謝致郈/也齊以致郈德叔孫叔孫言義在討惡非所以賜寡)
　(君/)
宋公之弟辰曁仲佗石彄出奔陳(公榖曁下/有宋字)左氏(注曁/與也)
　(宋公寵向魋不聽辰請辰忿而将大臣出奔虛請自/忿稱弟示首惡也仲佗石彄皆為國卿不能匡君靜)
　(難而為辰所牽帥出/奔稱名亦罪之也)公羊(注復出宋者惡仲佗悉欲/帥國人去故舉國言  之)
　(辰言曁者明仲/佗强與出也)榖梁(注辰為佗所/强故曰曁)胡氏(其弟云者罪/宋公以嬖魋)
　(故而失二弟無親親之恩曁云者罪辰以兄故帥其/大夫出奔無尊君之義夫曁者不得已之詞又以見)
　(仲佗石彄見脅於辰不/能自立無大臣之節也)張氏(劉氏曰曁者何及也猶/曁曁也蓋強脅之也)
　　　(案曁字之義如公穀説則是辰為仲佗石彄所/脅如杜氏胡氏劉氏說則是仲佗石彄為辰所)
　　　(脅以左氏事迹考之則胡劉之說得之但於曁/字字義不通如公榖説則與曁齊平字義稍合)
　　　(然又於事迹相左獨謝氏曰仲佗石彄首惡搆/亂公子辰不能拒絶而從之故書曁辰縁母弟)
　　　(之寵權勢隆盛以至二卿挾之以亂故書弟曁/者彼為之首而我與之出及者我為之主而彼)
　　　(從我入出奔書曁者以逆首歸仲佗石彄而罪/之也入蕭書及者以逆首歸宋公之弟辰而罪)
　　　(之也似主公/榖疑得經意)
十有一年春宋公之弟辰及仲佗石彄公子地自陳入
于蕭以叛夏四月秋宋樂大心自曹入于蕭左氏(宋公/母弟)
　(辰曁仲佗石彄公子地入于蕭以叛秋樂/大心從之大為宋患向魋故也注蕭宋邑)公羊(注辰/言及)
　(者後汲汲當坐重世心不/言叛者從叛臣叛可知)榖梁(宋公之弟辰未失其/弟也及以尊及卑也)
　(自陳陳有奉焉爾入者内弗受也以者不以也叛直/叛也疏案辰以前年出奔離骨肉之義今歳入邑有)
　(叛國之罪失弟之道而曰未失何也宋公不能制御/彊臣以撫其弟而使二卿脅以出奔故著曁以表強)
　(辭稱弟以見罪罪在仲石亦可知矣今而入國兩子/之情非辰之意書及以辨尊卑言弟以顯無失然則)
　(自陳之力力由二卿入蕭之叛/專歸仲石故重發例以明無罪)胡氏(出奔陳則稱曁/入于蕭以叛則)
　(稱及及非不得已之詞得已而不已者也夫事君者/可貧可賤可殺而不可使為亂今不得已而輕於去)
　(國猶云可也得已不巳而果於叛君則無首從之别/其罪一施之故不稱曁而稱及四卿在蕭以叛而大)
　(心自曹從之其叛可知矣故不書叛而曰入于蕭入/逆詞也書自陳自曹者結鄰國以入叛陳與曹之罪)
　(亦著/矣)
　　　(案此條及字公羊注得之胡氏說本劉氏詳其/意蓋以前曁字為辰不得已而脅二卿以出後)
　　　(及字為辰得已不已而脅二卿以叛也然語意/不明終若上曁字屬仲佗石彄下及字屬宋辰)
　　　(為可/疑耳)
冬及鄭平叔還如鄭涖盟左氏(始叛晉也注平六年侵/鄭取匡之怨還叔弓曽)
　(孫/)
　　　(案晉伯至此諸侯皆叛矣然魯叛晉本始於平/齊之時不於平齊言叛晉者蓋春秋之閒魯於)
　　　(齊晉本兩事之也此/條當與鄭輸平同看)
十有二年春薛伯定卒夏葬薛襄公○叔孫州仇帥師
墮郈○衞公孟彄帥師伐曹左氏(公孟彄伐/曹克郊)
　　　(案彄伐曹二/又見明年)
季孫斯仲孫何忌帥師墮費左氏(仲由為季氏宰將墮/三都於是叔孫氏墮)
　(郈季氏將墮費公山不狃叔孫輒帥費人以襲魯公/與三子入于季氏之宫登武子之臺費人攻之弗克)
　(入及公側仲尼命申句須樂頎下伐之費人/北國人追之敗諸姑蔑二子奔齊遂墮費)公羊(曷/為)
　(帥師墮郈帥師墮費孔子行乎季孫三月不違曰家/不藏甲邑無百雉之城於是帥師墮郈帥師墮費雉)
　(者何五板而堵五堵而雉百雉而城注/書者善定公任大聖復古制弱臣勢也)榖梁(墮猶取/也注墮)
　(非訓取言今但毁其城則/永屬己若更取邑於他然)胡氏(禮曰制國不過千乗/都城不過百雉家富)
　(不過百乗以此坊民諸侯猶有叛者故家不藏甲邑/無百雉之城禮所當謹也郈費成者三家之邑政在)
　(大夫三卿越禮各固其城公室欲張而不得也三桓/既微陪臣擅命憑恃其城數有叛者三家亦不能制)
　(也而問於仲尼遂墮三都是謂以禮為國國可以為/之兆也推而行諸魯國而準則地方五百里凡侵小)
　(而得者必有興滅國繼絶世之義諸侯大夫各謹於/禮不以所惡於上者使其下亦不以所惡於下者事)
　(其上上下交相順而王政行矣故曰/苟有用我者期月而可三年有成)陳氏(叔孫墮郈/季孫墮費)
　(以是為三家之願也三家專魯出昭公矣於是願墮/其都則以孔子之相魯也謂春秋之大夫不足用為)
　(善者是不即人心者之論也故/曰如有用我者期月而已可也)
　　　(案公羊於齊歸田之下曰孔子行乎季孫三月/不違於墮都之下又云然疏曰不違有二案家)
　　　(語定十年孔子自邑宰為司空十一年又從司/空為司寇然則為司空之時能别五土之宜咸)
　　　(得其所為季孫所重是以三月不違齊人遂懼/來歸四邑矣及作司寇之時攝行相事國無姦)
　　　(民七日誅少正卯政化大行季孫重之復不違/三月於是有墮郈之事○又案朱子曰史傳所)
　　　(載亦多可疑如魯國司徒司馬司空之官乃是/三家世為之不知聖人如何做得考之於傳如)
　　　(臧武仲為司寇公鉏出為公馬正想元别設官/無其人則三家兼之也○又案孟子曰孔子於)
　　　(季桓子見行可之仕孔子仕於定公而言桓子/何也朱子曰孔子之相皆由桓子及桓子受女)
　　　(樂孔子便行矣然孔子亦因其機而為之季氏/是時自不柰陪臣何故假孔子之力以去之又)
　　　(吕氏曰聖人為政所謂立之斯立綏之斯來動/之斯和聖人作而萬物覩同此心者孰不懷同)
　　　(此氣者孰不感仲由以勇鋭兼人之資感於氣/最先者首為墮都之議夫叔季二人亦非仲由)
　　　(所能令蓋聖人在上自/有感動仲由特發之耳)
秋大雩公羊(注不能事事信/用孔子聖澤廢)
冬十月癸亥公㑹齊侯盟于黄(公作晉侯誤/也黄齊地)左氏(注結/叛晉)
十有一月丙寅朔日有食之○公至自黄○十有二月
公圍成公至自圍成左氏(將墮成公斂處父謂孟孫墮/成齊人必至于北門且成孟)
　(氏之保障也無成是無孟氏也子僞不知我将不墮/冬十二月公圍成弗克注國内而書至者成強若列)
　(國興動大衆故/出入皆告廟)公羊(注圍成月又致者天子不親征/下士諸侯不親征叛邑公親圍)
　(成不能服不能以一國為家/甚危若從他國來故危録之)榖梁(非國言圍圍成大/公也何以致危之)
　(也何危爾邊乎齊也注以公之重而伐小邑則/為恥深矣故大公之事而言圍使若是國然)胡氏
　(書公圍成强也其致危之也仲由為季氏宰孔子為魯/司寇而不能墮成何也案是冬公圍成弗克越明年)
　(孔子由大司寇攝相事然後誅少正卯與聞國政三/月而商賈信於市男女别於途及齊人饋女樂孔子)
　(遂行然則圍成之時仲尼雖用事未能專得魯國之/政也而辨言亂政如少正卯等必肆疑沮於其閒矣)
　(成雖未墮無與為比亦不能為患使聖人得志/行乎中國以及朞月則不待兵革而自墮矣)陳氏
　(成孟孫之邑公行不越竟不至至圍成危之也初作/三軍也三分公室而各有其一季氏盡征之叔孫氏)
　(臣其子弟孟氏取其半焉三家之強孟氏為猶有君/也莫難於墮郈費成墮易耳而公自将圍成弗克是)
　(不足與有為也齊人歸女樂/三日不朝是以微罪行也)
　　　(案朱子語録三家孟氏最弱季孫為強強者墮/之而弱者反不可墮者強者不覺而弱者覺之)
　　　(故也或問墮三都事費郈已墮而成不可墮是/不用夫子至於此否曰旣不用郤何故圍成當)
　　　(時夫子行乎季孫三月不違則費郈之墮出於/不意及公斂處父不肯墮成次第喚醒了叔孫)
　　　(二家便做這事不成又齊人以女樂歸之遂行/不然當别有處置也且費郈之叛荐為叔季之)
　　　(害故叔季自欲墮之公斂在成方有功於孟氏/則孟氏之不肯墮宜矣今案如公榖說則圍成)
　　　(非孔子意如朱子説則圍成之舉孔子未必不/知之也夫負固弗服雖舜禹文王有所不免如)
　　　(三苗逆命有崇弗降始皆伐之至班師修德而/自格圍之不克亦何損於聖人觀圍而不再伐)
　　　(安知非班師之意但仲尼不終用於魯故聖人/之化不遂行而公室之威徒褻耳至胡氏所引)
　　　(史記明年孔子由大司寇攝相事至十四年然/後行則恐未必然故胡氏宏曰夫聖人所以大)
　　　(過人者無他焉如天之生物隨其分限為委吏/則必㑹計當為乗田則必畜養蕃為宰而親民)
　　　(則制為養生送死之節為司空而正封域則溝/合昭公之墓為司寇而治奸亂則誅少正卯而)
　　　(墮三都及成不墮三家之慮變矣故經文不言/三家直書曰公聖人色斯舉矣安有明年由大)
　　　(司寇攝相之事所以必知其無者考案經文明/年無更敗起廢之事而築囿大蒐絶與墮都之)
　　　(意不侔故也此說似得其實故魯世家亦以攝/相誅少正卯與聞國政歸女樂孔子行等皆為)
　　　(十二/年事)
十有三年春齊侯衛侯次于垂葭(衞地髙平鉅野縣西/南有郥亭垂葭公作)
(瑕/)左氏(齊侯衞侯次于垂葭實郥氏使師伐晉将濟河/諸大夫皆曰不可邴意兹曰可銳師伐河内傳)
　(必數日而後及絳絳不三月不能出河則我旣濟水/矣乃伐河内注二君將使師伐河内次垂葭以為之)
　(援/)
夏築蛇淵囿左氏(注書不/時也)張氏(許氏曰魯政不修而非/時勤民築囿奉己而已)
　(志不及國也夫圍成弗/克歸而力此何振之有)
　　　(案此正與受女樂事相類定公君臣安知不自/以為齊人已服強都已墮國家閒暇可以般樂)
　　　(乎此决非孔/子為政時)
大蒐于北蒲左氏(注夏蒐/非時)
衞公孟彄帥師伐曹○秋晉趙鞅入于晉陽以叛左氏
　(晉趙鞅謂邯鄲午曰歸我衞貢五百家吾舍諸晉陽/午許諾歸告其父兄父兄皆曰不可衞是以為邯鄲)
　(而寘諸晉陽絶衞之道也不如侵齊而謀之乃如之/而歸於晉陽趙子怒殺午趙稷渉賔以邯鄲叛夏)
　(上軍司馬籍秦圍邯鄲邯鄲午荀寅之甥也荀寅范/吉射之姻也而相與睦故不與圍邯鄲將作亂董安)
　(于聞之告趙孟曰先備諸趙孟曰晉國有命始禍者/死為後可也安于曰與其害於民寧我獨死請以我)
　(説趙孟不可秋范氏中行氏伐趙氏之宫趙/鞅奔晉陽晉人圍之注午鞅族子稷午子)榖梁(以/者)
　(不以者也/叛直叛也)胡氏(趙鞅之入拒范中行也而直書曰叛/何也人臣專土與君為市則是簒弑)
　(之階堅氷之漸豈無以有己之義乎後世大臣有困/於讒閒遷延居外不敢釋兵卒以憂死者亦未明人)
　(臣之羲故爾故直書入于晉陽以/叛入者不順之詞叛者不赦之罪)
冬晉荀寅士吉射入于朝歌以叛(公寅下/有及字)左氏(范臯夷/無寵於)
　(范吉射而欲為亂於范氏梁嬰父嬖於知文子文子/欲以為卿韓簡子與中行文子相惡魏襄子亦與范)
　(昭子相惡故五子謀将逐荀寅而以梁嬰父代之逐/范吉射而以范臯夷代之荀躒言於晉侯曰君命大)
　(臣始禍者死載書在河今三臣始禍而獨逐鞅刑已/不鈞矣請皆逐之冬荀躒韓不信魏曼多奉公以伐)
　(范氏中行氏弗克二子将伐公齊髙彊曰三折肱知/為良醫唯伐君為不可民弗與也弗聽遂伐公國人)
　(助公二子敗從而伐之荀寅士吉射奔朝歌注臯夷/范氏側室子知文子荀躒簡子韓不信中行文子荀)
　(寅襄子曼多范/昭子士吉射)胡氏(晉主夏盟威服天下及大夫専/政賄賂公行内外離析示威平)
　(邱而齊叛辭請召陵而蔡叛盟于沙鹹而鄭叛次于/五氏而衞叛涖于鄭㑹于夾谷歃于黄而魯叛諸侯)
　(叛于外大夫叛于内故奔于晉陽而趙鞅叛入于朝/歌而荀寅士吉射叛以晉國之大天下莫強焉邦分)
　(崩而不能守也春秋於晉事或略而不序或賤而稱/人或書侵以陋之責亦備矣至是三卿内叛直書于)
　(䇿見其效也故臧哀伯曰國家之敗由官邪也官之/失德寵賂章也晉卿始禍緣衞貢也樂祁見執獻楊)
　(楯也蔡侯從吳荀寅貨也昭公弗納范鞅賂也而晉/室自是不復能主盟矣故為國以義不以利春秋之)
　(大法在焉見諸行事/亦可謂深切著明矣)
　　　(案晉六卿二荀氏荀寅中行氏也荀躒知氏也/士氏即范氏也韓氏魏氏趙氏荀士二家自此)
　　　(亡知氏春秋後亡故/止韓趙魏三家分晉)
晉趙鞅歸于晉左氏(韓魏以趙氏為請十二月辛/未趙鞅入于絳盟于公宫)胡氏
　(書歸者易辭也韓魏為之請晉侯許之復而寅與吉/射去國出奔則無有難之者故其歸為易矣蘇氏曰)
　(三子之叛其罪一也鞅以有援故得復寅吉射以無/助故終叛春秋書鞅歸于晉非與之也以罪晉侯縱)
　(釋有罪無政刑耳叛逆人臣之大惡始禍晉國之載/書既不能致辟于鞅奉行天討以警亂臣又亢不衷)
　(狥韓魏之請而許之復無政刑矣其能國乎先儒或/謂言歸者以地正國也鞅取晉陽之甲以逐君側之)
　(惡人則其說誤矣以地正國而可是人主可得而脅/人臣擅興無罪以兵諫者真愛其君也使後世賊臣)
　(稱兵向闕以誅君側為名而實欲脅君取/國者則此説啓之也大失春秋之意矣)陳氏(歸不/言自)
　(鞅無所自也歸易詞也欒盈魚石猶言入至鞅而後/言歸則晉無人之詞也此韓趙魏分晉之本也叛臣)
　(至於書歸則佚/賊不足録矣)
　　　(案以地正國之說出公榖公羊曰此叛也其言/歸何以地正國也晉趙鞅取晉陽之甲以逐荀)
　　　(寅與士吉射荀寅與士吉射者君側之惡人也/此逐君側之惡人曷為以叛言之無君命也穀)
　　　(曰此叛也其以歸言之何也貴其以地反也貴/其以地反則是大利也非大利也許悔過也許)
　　　(悔過則何以言叛以地正國也以地正國則何/以言叛其入無君命也注軍以井田立數故言)
　　　(以地即以兵也此說大傷敎故不敢取胡氏已/辨之矣要之此條歸字之義陳氏説得好而胡)
　　　(氏亦曰使趙鞅以無罪歸國晉之國法不行於/之人矣前書叛後書歸罪其赦逆臣也説亦好)
　　　(當與曹伯歸自京師書法同看○又案書大夫/歸者九餘皆書自惟趙鞅不言自季子書來元)
　　　(咺書復/特筆也)
薛弑其君比胡氏(稱國以弑者當國大臣之罪也孫復/以為舉國之衆皆可誅非矣三晉有)
　(國半天下若皆可誅刀鋸不亦濫乎潁川常秩曰孫/復之於春秋動輙有罪蓋商鞅之法耳棄灰於道者)
　(有誅歩過六尺者有罰其不即人心/逺矣王囬以是尚秩此善議復者)
　　　(案春秋稱國以弑者四莒弑庶其晉弑州蒲呉/弑僚薛弑比也啖子曰稱國以弑目大臣也胡)
　　　(氏本/此)
十有四年春衞公叔戍來奔衞趙陽出奔宋(公榖皆作/晉趙陽)
　左氏(初衞公叔文子朝而請享靈公退見史鰌而告/之史鰌曰子必禍矣子富而君貪罪其及子乎)
　(子臣可以免戍也驕其亡乎及文子卒衞侯始惡於/公叔戍以其富也公叔戍又將去夫人之黨夫人愬)
　(之曰戍將為亂春衞侯逐公叔戌與其/黨故趙陽奔宋戍來奔注夫人南子也)胡氏(公叔成/將去南)
　(子之黨夫人愬曰戍將為亂故公叔來奔趙陽北宫/結戍黨也故亦出奔而靈公無道不能正家以喪其)
　(大臣之罪著矣戍又以富見惡於衞侯夫富者怨之/府也使戍積而能散以財發身不為貪人之所怨於)
　(以保其爵位/尚庶幾乎)
二月辛巳楚公子結陳公孫佗人帥師滅頓以頓子牂
歸(公羊二月作三月公/孫作公子牂作牄)左氏(頓子牂欲事晉背楚/絶陳好二月楚滅頓)
夏衞北宫結來奔左氏(公叔戍/之故也)
五月於越敗吳于檇李吳子光卒(檇公作醉李吳郡嘉/興南有醉李城今為)
(秀州/治所)左氏(吳伐越越子句踐禦之陳于檇李句踐患吳/之整也使死士再禽焉不動使罪人三行屬)
　(劒於頸而辭曰二君有治臣奸旗鼔不敢逃刑遂自/剄也師屬之目越子因而伐之大敗之靈姑浮以戈)
　(擊闔廬闔廬傷將指還卒於陘去檇李七里夫差使/人立於庭苟出入必謂己曰夫差而忘越王之殺而)
　(父乎則對曰唯不敢忘三年/乃報越注句踐允常之子)胡氏(書敗者詐戰也定/五年於越入吳至)
　(是敗吳于檇李㑹黄池之歲越又入吳悉書于史以/其告也哀之元年吳子敗越棲句踐於㑹稽之上豈)
　(獨不告而史䇿不書疑仲尼削之也吳子光卒夫差/立三年乃報越則夫椒之戰復父讎也非報怨也春)
　(秋削而不書以為/常事也其㫖微矣)
公㑹齊侯衞侯于牽公至自㑹(牽公作/堅衞地)左氏(晉人圍朝/歌公㑹齊)
　(侯衞侯于脾上梁之間謀救范中行氏析成鮒/小王桃甲率狄師襲晉戰于絳中不克而還)張氏
　(齊景公欲求霸誅晉之亂臣以正其國可也當是時/孔子已去魯故三國之君同為范中行而出㑹致公)
　(者以其助不/衷而危之也)
　　　(案謝氏曰是時衞有公叔戍之難牽/之㑹著齊不能定衞難也此亦一說)
秋齊侯宋公㑹于洮(曹/地)左氏(范氏故也注/謀救范氏)張氏(許氏曰/齊宋魯)
　(衞崇奬亂臣謀動/干戈大義亡矣)
　　　(案謝氏曰是時宋有公子辰之難洮之㑹著齊/不能清宋難也此亦一説蓋時宋衞方多事而)
　　　(宋辰之患為尤宋豈能舍其國/而謀救范氏哉疑謝氏説是)
天王使石尚來歸脤左氏(注石尚天子之士石氏尚名/  脤祭社之肉盛以蜃器以)
　(賜同姓諸侯親兄/弟之國與之共福)公羊(石尚者天子之士也脤者何/俎實也腥曰脤熟曰膰注禮)
　(諸侯朝天子助祭於宗廟然後受俎/實時魯不助祭而歸之故書以譏之)榖梁(石尚士也/何以知其)
　(士也天子之大夫不名石尚欲書春秋諫曰/久矣周之不行禮於魯也請行脤貴復正也)
　　　(案王使自宣十年王季子之後至此始見蓋晉/伯已衰中國無統而孔子相魯之餘魯勢稍振)
　　　(故王室借此以親宗國亦一王伯消長之幾㑹/也奈何孔子已為膰肉不至而行則魯之禮又)
　　　(蕩盡歸脤之意何足以感諷魯哉故以常禮言/之古者諸侯入朝朝則各以其職來祭故天子)
　　　(祭於宗廟有與諸侯共福之禮與之同其事必/與之同其樂也周衰諸侯職貢不修祀事不相)
　　　(久矣廟中之賜諸侯何與於此哉敬王乃以脤/肉親魯而歸之失禮之大者也然以時事言之)
　　　(則典禮廢壞之餘猶能舉而行之諸侯苟知尊/祀事是王室可以有為之秋惜乎魯之不能奉)
　　　(順此意也春秋書此亦有感矣○又案周禮行/人歸脤以交諸侯之福謝氏曰王受神福賴諸)
　　　(侯所致則神福王宜與諸侯共之/故天子分俎實不曰賜而謂之歸)
衞世子蒯聵出奔宋左氏(衞侯為夫人南子召宋朝㑹/于洮大子蒯聵獻盂于齊過)
　(宋野野人歌之曰旣定爾婁豬曷歸吾艾豭大子羞/之謂戲陽速曰從我而朝少君少君見我我顧乃殺)
　(之速曰諾乃朝夫人夫人見大子大子三顧速不進/夫人見其色啼而走曰蒯聵将殺余公執其手以登)
　(臺大子奔宋盡逐其黨故公孟彄出奔鄭自鄭奔齊/大子告人田戲陽速禍余戲陽速告人曰大子則禍)
　(余大子無道使余殺其母余不許將戕於余若殺夫/人將以余說余是故許而弗為以紓余死諺曰民保)
　(於信吾以信義也注南子宋/女朝宋公子舊通于南子)公羊(注主書者子雖見/逐無去父之義疏)
　(父子天倫無相去之義今大子以小小無道衞侯惡/而逐之父無殺己之意大子懟而去之一則譏衞侯)
　(之無恩一則甚/大子之不孝)胡氏(世子國本也以寵南子故不能/保世子而使之去國以欲殺南)
　(子故不能安其身至於出奔是輕宗廟社稷之所付/託而恣行矣春秋兩著其罪故特書世子其義不繫)
　(於與蒯聵之世其國也而靈公無道不能正家以/危其國本至使父子相殘毁滅天理之所由著矣)張
　氏(臨江劉氏曰左氏叙蒯聵事曰蒯聵欲殺夫人予/謂蒯聵雖不善謀安有此事哉且殺夫人蒯聵獨)
　(得全乎彼所羞者以夫人名惡也如殺其母為惡愈/大反不知可羞乎蓋蒯聵聞野人之歌其心慙焉則)
　(以謂夫人夫人惡其斥己之淫則啼而走言大子将/殺予以誣之靈公惑於南子所言必聽從故外則召)
　(宋朝内則逐公叔戍趙陽彼不恥召宋朝固亦不難/逐蒯聵矣此其眞也不當如左氏所記又蒯聵出乃)
　(奔宋宋南子家也蒯聵負殺南子之名而走又入其/家使真有其事者敢乎哉常山劉氏曰蒯聵出奔春)
　(秋不去其世子者衞侯之辠也南子之惡亦己甚矣/其欲去世子之意亦已明矣如哀姜亂魯驪姬亂晉)
　(若此比者不鮮矣而靈公聽南子之譖謂蒯聵欲弑/其母不能為辨明以致其出奔豈非靈公之辠乎自)
　(古讒婦之誣其子多矣考二劉之言足以知左氏所/記乃南子之讒言而非當時之實録也不然春秋至)
　(趙鞅之納猶與以/世子之名何哉)
　　　(案此條公榖亦無殺母之事張氏取二劉之説/極得事情謝氏亦曰驪姬害晉南子害衞其情)
　　　(一也然則申生蒯聵之賢否雖異而/晉獻衞靈之聽讒則同故皆書世子)
衞公孟彄出奔鄭左氏(自鄭/奔齊)
宋公之弟辰自蕭求奔
　　　(案宋華元之族皆以明年自/蕭奔鄭事見罕達伐宋下)
大蒐于比蒲邾子來㑹公左氏(注㑹公于比蒲來而/不用朝禮故曰㑹)公
　羊(注書大蒐譏亟也大蒐之禮五年一為若數於此/則書而譏亟若緩於此則書而譏罕邾婁子㑹公)
　(非邾婁子㑹/人於都也)榖梁(注㑹公/于比蒲)陳氏(㑹公于比蒲也自舎/中軍公不與兵政者)
　(四十年矣於是蒐比蒲則以季孫斯叔孫州仇之墮/費郈也故曰政逮於大夫四世矣故夫三桓之子孫)
　(微/矣)
　　　(案春秋書蒐止此詳見昭八年○又案公及齊/遇榖而蕭叔朝公大蒐于比蒲而邾子來㑹公)
　　　(皆非其/所也)
城莒父及霄左氏(注公叛晉助范氏/故懼而城二邑)
　　　(案謝氏曰方墮費郈又城莒霄苟不擇忠良適/足為叛人之資而已○案此年去冬杜曰闕文)
　　　(范曰未詳何曰是歲蓋孔子由大司宼攝相事/政化大行粥羔肫者不飾男女異路道無拾遺)
　　　(齊懼北面事魯饋女樂以閒之定公聽季桓子/受之三日不朝故貶之或説無冬者坐受女樂)
　　　(令聖人去冬隂臣之/象也其迂謬不可取)
　　附録(是年晉人敗范中行氏之師於潞/又敗鄭師及范氏之師於百泉)
十有五年春王正月邾子來朝左氏(邾隱公來朝子貢/觀焉邾子執玉髙)
　(其容仰公受玉卑其容俯子貢曰以禮觀之二君者/皆有死亡焉髙仰驕也卑俯替也驕近亂替近疾君)
　(為主其先亡乎注為哀/七年以邾子益來𫝊)
　　　(案邾子來/朝止此)
鼷䑕食郊牛牛死改卜牛左氏(注不言所食處舉/死重也改卜禮也)公羊
　(曷為不言其所食漫/也注漫者遍食其身)榖梁(不敬莫/大焉)
二月辛丑楚子滅胡以胡子豹歸左氏(吳之入楚也胡/子盡俘楚邑之)
　(近胡者楚旣定胡子豹又不事楚曰存亡/有命事楚何為多取費焉二月楚滅胡)胡氏(夫滅/人之)
　(國其罪大矣然胡子豹乗楚之約盡俘其邑之近胡/者所謂國必自滅而後人滅之非滅之者獨有罪也)
　(國君造命不可委命者旣以為有命而又貪生忍辱/不死于社稷則是不知命矣書以歸罪豹之不能死)
　(位而與歸也故楚子/書爵而胡子豹名)
夏五月辛亥郊公羊(曷為以夏五月郊三卜之運也注/運轉也已卜春三正不吉復轉卜)
　(夏三月周五月得/二吉故五月郊也)
　　　(案此以牛死改卜而至失時/也郊説詳見僖三十一年)
壬申公薨于髙寢榖梁(髙寢非/正也)
　　　(案内卒凡十四公得正而薨者惟莊宣/成是以君子務力於禮而謹於正終焉)
鄭罕達帥師伐宋(罕公/作軒)左氏(鄭罕達敗宋師于老邱之/宋公子地奔鄭鄭人為)
　(伐宋欲取地以處/之事見哀十二年)
　　　(案自罕達伐宋之後有哀七年皇瑗之侵九年/雍邱之取其秋宋公伐鄭十年夏宋人伐鄭十)
　　　(二年宋向巢伐鄭卒至十三年罕達取于喦之/師而後已焉二國之搆怨如此正與隱公初年)
　　　(公子馮之/事相類)
齊侯衞侯次于渠蒢(公作/蘧蒢)左氏(次于遽挐謀救宋/注不果救故書次)張氏
　(許氏曰齊衞新與鄭宋同盟叛晉故為宋出/請為鄭次止其不言救為其不成於救也)
　　　(案五氏垂葭之次皆為伐晉此次疑亦為謀晉/而出故明年有伐晉之舉鄭於此時從齊方堅)
　　　(不應齊救宋以仇鄭許/氏說雖善恐非事實)
邾子來奔喪左氏(注諸侯奔/喪非禮)公羊(奔喪非/禮也)
秋七月壬申姒氏卒(穀作/弋氏)左氏(不稱夫人不/赴且不祔也)公羊(姒氏/者何)
　(哀公之母也何以不/稱夫人哀未君也)榖梁(弋氏卒妾辭也/哀公之母也)
　　　(案陸氏曰自成風之後妾母皆僭用夫人禮故/書薨書夫人著其失也哀公母定姒卒時子未)
　　　(踰年雖行喪禮不可加於母故/書卒子旣未君故不稱夫人也)
八月庚辰朔日有食之○九月滕子來㑹葬左氏(注諸/侯㑹)
　(葬非/禮也)
丁巳葬我君定公雨不克葬戊午日下吳乃克葬(吳榖/作稷)
(古吳/字)
　　　(案此條詳/見宣八年)
辛巳葬定姒左氏(不稱小君/不成喪也)公羊(定姒何以書葬未踰/年君也有子則廟廟)
　(則書/葬)胡氏(公羊曰有子則廟廟則書葬曾子問並有/喪則如之何子曰葬先輕而後重其奠也)
　(其虞也先/重而後輕)
　　　(案諸家皆以為哀未踰年故止書卒書葬而不/書夫人不書薨不書小君此皆因諸僭禮而為)
　　　(之辭其實子雖踰年成君亦不可備夫人之禮/也其備之者非禮之常耳故胡氏取公羊而削)
　　　(其未踰/年之説)
冬城漆左氏(書不時告也注實以秋城冬乃告廟魯知/其不時故緩告從而書之以示譏漆邾庶)
　(其/邑)張氏(城漆謀伐邾也定公之喪邾子來奔喪事魯/謹矣哀公初立不務善鄰而以土地之故勞)
　(民力啓鄰怨謀國/如此不終宜哉)
　　　(案定公在位十有五年當其初立受國於季孫/意如而不能正其罪其異於桓宣者無幾矣故)
　　　(春秋於元年即不書正月以示正始之義而於/意如之卒特書月以著定公尊奬亂臣之惡其)
　　　(辭嚴矣然當其初年陪臣執命國事分崩固無/足言但陽虎旣奔之後三桓亦微孔子為政綱)
　　　(紀粗立正當可以有為之時然竟不能使夫子/得遂行其道則魯何賴哉李氏曰㑹于夾谷而)
　　　(致侵田之歸行乎季孫而有墮都之謀雖僅能/明禮義之敎雉門兩觀之作而僭禮莫之改寶)
　　　(玉大弓之竊而分器莫之保惽於女樂政歸強/家此定公有聖人而不能用也其言得之矣至)
　　　(其末年㑹牽㑹洮城莒父城漆無/非助亂勞民之舉魯之益弱宜哉)
　
　
　
　
　
　
　春秋㑹通卷二十三
欽定四庫全書
　春秋會通卷二十四　　　　元　李廉　撰
　　哀公(名蔣在位二十七年孫于越春秋/止於十四年諡法恭仁短折曰哀)左氏(注哀/公定)
　　　(公之子蓋定姒所/生定公薨公即位)
(周敬王二/十六年)元年春王正月公即位○楚子陳侯隨侯許
男圍蔡左氏(楚子圍蔡報柏舉也里而栽廣丈髙倍夫/屯晝夜九日蔡人男女以辨使疆于江汝)
　(之間而還蔡於是乎請遷于呉注隨世服於楚不通/中國楚昭奔隨隨人免之楚人德之使列於諸侯故)
　(得見經鄭已滅許此/復見者蓋楚封之)胡氏(夫男女以辨則是降也疆/于江汝則遷其國也而獨)
　(書圍蔡何也蔡嘗以呉師入郢昭王奔隨壞宗廟徙/陳器撻平王之墓矣至是楚國復寧帥師圍蔡降其)
　(衆遷其國而春秋書之略者見蔡宜得報而楚子復/讎之事可恕也聖人本無怨而怨出於不怨故議讎)
　(之輕重有至於不與共戴天者今楚人禍及宗廟辱/逮父母若包羞忍恥而不能一洒之則不可以有立)
　(而天理滅矣故特書圍蔡/而稱爵恕楚之罪詞也)張氏(許氏曰蔡侯怨楚不/思務本脩德以俟時)
　(而輕謀兵革以得志於大國是益/禍也故蔡昭之志愧於句踐矣)
　　　(案楚蔡之交/兵止於此)
鼷鼠食郊牛改卜牛夏四月辛巳郊(穀郊牛下/有角字)穀梁(此/該)
　(郊之變而道之也於變之中又有言焉鼷䑕食郊牛/角改卜牛志不敬也郊牛日展斛角而知傷展道盡)
　(矣郊自正月至于三月郊之時也夏四月郊不時也/五月郊不時也夏之始可以承春以秋之末承春之)
　(始蓋不可矣九月用郊用者不宜用者也郊三卜禮/也四卜非禮也五卜强也卜免牲者吉則免之不吉)
　(則否牛傷不言傷之者傷自牛作也故其詞緩全曰/牲傷曰牛未牲曰牛其牛一也其所以為牛者異有)
　(變而不郊故卜免牛也已牛矣其尚卜免之何也禮/與其亡也寧有嘗置之上帝矣故卜而後免之不敢)
　(專也卜之不吉則如之何不免安置之繫而待六月/上甲始庀牲然後左右之子之所言者牲之變也而)
　(曰我一該郊之變而道之何也我以六月上甲始庀/牲十月上甲始繫牲十一月十二月牲雖有變不道)
　(也待正月然後言牲之變此乃所以該郊郊享道也/貴其時大其禮其養牲雖小不備可也子不忘三月)
　(卜郊何也郊自正月至于三月郊之時也我以十二/月下辛卜正月上辛如不從則以正月下辛卜二月)
　(上辛如不從則以二月下辛卜三月上辛如不從則/不郊矣注該備也春秋書郊終於此故於此備説郊)
　(之/變)胡氏(鼷䑕食郊牛改卜牛志不敬也夏四月郊書/不時也四卜非禮五卜强也全曰牲傷曰牛)
　(已牛矣其尚卜免之何也嘗置之上帝矣故卜而後/免之不敢專也昔者周公郊祀后稷以配天此成王)
　(亮陰之時位冢宰攝國政行天子之事也魯何以得/郊成王追念周公有大勲勞於天下而欲尊魯故賜)
　(以重祭得郊禘大雩然則可乎孔子曰魯之郊禘非/禮也周公其衰矣欲奠魯而賜以人臣不得用之禮)
　(樂豈所以康周公也哉天子祭天地諸侯祭社稷大/夫祭五祀庶人祭先祖此定理也今魯得郊以為常)
　(事春秋欲削而不書則無以見其失禮盡書之乎則/有不勝書者故聖人因其失禮之中又有失焉者則)
　(書于䇿所謂由性命而發言也聖人奚容心哉因/事而書以誌其失為後世戒其垂訓之義大矣)
　　　(案春秋書郊止此故穀梁於此備言/之其義有得有失詳見僖三十一年)
秋齊侯衞侯伐晉左氏(夏四月齊侯衞侯救邯鄲圍五/鹿秋齊侯衞侯會于乾侯救范)
　(氏也師及齊師衞孔圉鮮虞人伐晉取棘/蒲注魯師不書非公命也狄帥賤故不書)陳氏(伐夷/儀不)
　(書書次五氏伐河内不書書次垂葭公會齊衞于牽/帥狄師襲晉戰于絳中猶不書也諸夏之無君春秋)
　(誠有不忍書也必於是而後書春秋蓋將終焉是故/春秋之初諸侯無王者齊鄭宋魯衞為之也春秋之)
　(季諸侯無伯者亦齊/鄭宋魯衞為之也)張氏(許氏曰伯主奉王以正天/下而諸侯至於合從以伐)
　(之春秋特書以著中國之無伯也王道/既盡伯統復亡春秋之變至是而窮矣)
　　　(案自晉文興伯以來除秦晉之爭外與國伐晉/者止三文元年衞人伐晉襄二十四年齊侯伐)
　　　(衞遂伐晉雖一時諸侯之玩伯然春秋於衞書/人於齊書遂尚未絶晉也至是而直書二國伐)
　　　(晉晉無異於列國矣/故此條陳許氏得之)
冬仲孫何忌帥師伐邾
　　附録左氏(呉王夫差敗越于夫椒報檇李也遂入/越越子以甲楯五千保于會稽使大夫)
　　(種因呉大宰嚭以行成吳子將許之伍貟曰不可/臣聞之樹德莫如滋去疾莫如盡句踐能親而務)
　　(施施不失人親不棄勞與我同壤而世為仇讎於/是乎克而弗取將又存之違天而長㓂讎後雖悔)
　　(之不可食已姬之衰也日可俟也介在蠻夷而長/宼讎以是求伯必不行矣弗聽退而告人曰越十)
　　(年生聚十年教訓二十年之外呉其為沼乎三月/越及呉平呉入越不書呉不告慶越不告敗也)
　　　(案夫椒之戰左氏以為不告故不書胡氏以為/常事故不書夫復讎天下之大義也乾時之役)
　　　(胡氏以為若為復讎舉事則當書公以大之今/乃沒而不書毋乃掩孝子之美乎竊嘗論之父)
　　　(母之讎不戴天兄弟之讎不反兵力之所不能/勞之所不及猶且寢苫枕戈無時而終事今夫)
　　　(差於句踐可殺而不殺乃利其厚賂説其甘言/而許之平陷於其術中而不悟卒至亡其身國)
　　　(於仇人之手此乃大不孝者尚何復讎為/榮之有春秋不書微其事以深責之也歟)
二年春王二月季孫斯叔孫州仇仲孫何忌帥師伐邾
取漷東田及沂西田癸巳叔孫州仇仲孫何忌及邾子
盟于句繹(句繹/邾地)左氏(伐邾將伐絞邾人愛其土/故賂以漷沂之田而受盟)穀梁(取/漷)
　(東田漷東未盡也及沂西田沂西未盡也三人伐而/二人盟何也各盟其所得也注季孫不得田故不與)
　(盟/)胡氏(曷為列書三卿哀公得國不張公室三卿並/將魯衆悉行伐國取地以盟其君而已不與)
　(焉適越之辱兆矣定公之薨邾子來奔喪事魯恭矣/而不免於見伐徒自辱焉不知以禮為國之故也邾)
　(在邦域之中不加矜恤而諸卿相繼伐之既取其田/而又强與之盟不知以義睦鄰之故也故詳書以著)
　(其罪三人伐則曷為二人盟盟者各盟其所得也莫/强乎季孫何獨無得季氏四分公室有其二昭公伐)
　(意如叔孫氏救意如而昭公孫陽虎囚桓子孟孫氏/救桓子而陽虎奔今得邾田蓋季氏以歸二家而不)
　(取/也)張氏(師氏曰以區區之邾而魯兩納其叛人邑三/取其田時無王伯强陵弱之亂至於如此)
　　　(案此條胡氏得之公榖意皆同獨劉氏曰曷為/三人伐而二人盟季孫臨之叔仲成之季孫之)
　　　(汰也蓋自謂猶君矣張氏取此説然恐非事實/謝氏曰邾子來㑹來朝來奔喪猶不免難以魯)
　　　(之所欲者邾之土地也書取罪其不義也書漷/東沂西田邾之分地也書及罪其無厭也此説)
　　　(好/)
夏四月丙子衞侯元卒左氏(初衞侯遊于郊子南僕公/曰余無子將立女不對他)
　(日又謂之對曰郢不足以辱社稷君其改圖君夫人/在堂三揖在下君命祇辱夏衞靈公卒夫人曰命公)
　(子郢為大子君命也對曰郢異於他子且君沒於/吾手若有之郢必聞之且亡人之子輒在乃立輒)
滕子來朝
　　　(案滕來/朝止此)
晉趙鞅帥師納衞世子蒯聵于戚左氏(六月晉趙鞅納/衞大子于戚使)
　(大子絻八人衰絰偽自衞逆/者告於門哭而入遂居之)公羊(曷為不言入于衞/父有子子不得有)
　(父也注明父得有子而廢之子不得/有父之所有故奪其國文正其義也)穀梁(納者内弗/受也帥師)
　(而後納者有伐也何用弗受也以輒不受也以輒不/受父之命受之王父也信父而辭王父則是不尊王)
　(父也其弗受以尊王父也注書世子明正也齊景公/廢陽生陽生還國書簒蒯聵稱世子則靈公末命輒)
　(審矣從王父之/言𫝊似失之)胡氏(世子不言納位其所固有國其/所宜君謂之儲副則無所事乎)
　(納矣凡公子出奔復而得國者其順且易則曰歸有/奉焉則曰自其難也則曰入不稱納矣況世子哉今)
　(趙鞅帥師以蒯聵復國而書納者見蒯聵無道為國/人之所不受也國人不受而稱世子者罪衞人之拒)
　(之也所以然者縁蒯聵出奔靈公未嘗有命廢之而/立他子及公之卒大臣又未嘗謀於國人數蒯聵之)
　(罪選公子之賢者以主其國乃從輒之所欲而君之/以子拒父此其所以稱世子也人莫不愛其親而志)
　(於殺莫不敬其父而忘其喪莫不慈其子欲其子之/富且貴也而奪其位蒯聵之於天理逆矣何疑於廢)
　(黜然父雖不父子不可以不子輒乃據國而與之爭/可乎故特繫納衞世子蒯聵于戚於趙鞅帥師之下)
　(而鞅不知義靈公與衞國大臣不能矣/早正國家之本以致禍亂其罪皆見)陳氏(于戚内弗/受也輒拒)
　(父也後十二年而蒯聵自戚入于衞衞/侯輒來奔則是輒拒父也世子正也)張氏(蒯聵必/無殺母)
　(之事二劉氏辨之詳矣靈公惑於南子左氏承誣言/載之傳以為實觀春秋再以世子書則知蒯聵為無)
　(罪而被此名以出故春秋正其名/而謂之世子所謂與之繼世者也)
　　　(案程子曰蒯聵得罪於父不得復立輒亦不得/背父而不與其國為輒計者委於所可立使不)
　　　(失君之社稷而身從父則義矣公穀王父命之/説非是此説得之大抵蒯聵父子一段胡氏圍)
　　　(戚下一條説極正但君親無將將而必誅使蒯/聵果有殺母之事則罪在必誅天地所不容不)
　　　(論靈公有命無命決無得國之理亦何必曲折/如此故不如二劉氏之論明白洞達而無疑也)
秋八月甲戌晉趙鞅帥師及鄭罕達帥師戰于鐵鄭師
敗績(鐵在戚城/南公作栗)左氏(齊人輸范氏粟鄭子姚子般送之/士吉射逆之趙鞅禦之遇于戚簡)
　(子誓曰范氏中行氏反易天明欲擅晉國而滅其君/寡君恃鄭而保焉今鄭為不道棄君助臣二三子順)
　(天明從君命經德義除詬恥在此行也克敵者上大/夫受縣下大夫受郡士田十萬庶人工商遂人臣𨽻)
　(圉免志父無罪君實圖之若其有罪絞縊以戮桐棺/三寸不設屬辟素車樸馬無入于兆下卿之罰也甲)
　(戌戰衞大子為右鄭人擊簡子中肩斃于車中獲其/蠭旗大子救之以戈鄭師北大子復伐之鄭師大敗)
　(獲齊粟千車公孫龍取蠭旗於子姚之幕下以獻既/戰簡子曰吾伏弢嘔血鼔音不衰今日我上也注傳)
　(言簡子/不讓)
　　　(案春秋舎齊秦楚外無能與晉戰者蓋無能與/晉敵也今以蕞爾之鄭而晉趙鞅及之戰雖勝)
　　　(不武矣書而夷晉於列國也況趙鞅既勝而爭/功故羣下皆自伐其不復振也宜哉謝氏以為)
　　　(罕達為衞討蒯聵趙鞅為蒯聵禦/之故二師交戰于鐵未知是否)
冬十月葬衞靈公○十有一月蔡遷于州來蔡殺其大
夫公子駟左氏(呉洩庸如蔡納聘而稍納師師畢入衆/知之蔡侯告大夫殺公子駟以説哭而)
　(遷墓冬蔡遷于州來注蔡元年請遷于/呉今殺駟以説呉言不時遷駟之為)胡氏(州來呉/所滅也)
　(蔡雖請遷于呉而中悔呉人納聘而師畢入哭而遷/墓如此則實呉人之所遷也而經以自遷為文何也)
　(楚既降蔡使疆于江汝蔡人聽命而還師矣復背楚/請遷於呉而又自悔也其謀之不臧甚矣夫遷國大)
　(事也盤庚五遷利害甚明衆猶胥怨不適有居至於/丁寧反覆播告之脩而後定今蔡介于呉楚二大國)
　(之間背楚誑呉及其事急又委罪於執政其誰之咎/也故經以自遷為文而殺公子駟則書大夫而稱國)
　(言君與用事大臣擅殺之也放公孫獵則書大夫而/稱人言國亂無政衆人擅放之也駟與獵其以請遷)
　(于呉為非者乎而委之罪以説誰/敢復有盡忠而與謀其國者哉)
　　　(案春秋書/遷止此)
三年春齊國夏衞石曼姑帥師圍戚左氏(齊衞圍戚求/援于中山注)
　(曼姑為子圍父知其不義故推/齊師為兵首戚不稱衞非叛人)公羊(齊國夏曷為與/衛石曼姑帥師)
　(圍戚伯討也此其為伯討柰何曼姑受命乎靈公而/立輒以曼姑之義為固可以距之也然則曷為不立)
　(蒯聵而立輒蒯聵為無道靈公逐蒯聵而立輒然則/輒之義可以立乎曰可其可柰何不以父命辭王父)
　(命以王父命辭父命是父之行乎子也不以家/事辭王事以王事辭家事是上之行乎下也)穀梁
　(此衞事也其先國夏何也子不圍/父也不繫戚於衞者子不有父也)胡氏(蒯聵前稱世/子者所以深)
　(罪輒之見立不辭而拒父也輒若可立則蒯聵為未/絶未絶則是世子尚存而可以拒乎主兵者衞也何)
　(以序齊為首罪齊人與衞之為惡而黨之也公孫文/仲主兵伐鄭而序宋為首以誅蕩公石曼姑主兵圍)
　(戚而序齊為首以誅國夏訓天下後世討亂臣賊子/之法也古者孫從祖又孫氏王父之字考於廟制昭)
　(常為昭穆常為穆不以父命辭王父命禮也輒雖由/嫡孫當立然非有靈公之命安得云受之王父辭父)
　(命哉故冉有謂子貢曰夫子為衛君乎子貢曰諾吾/將問之入曰伯夷叔齊何人也曰古之賢人也曰怨)
　(乎曰求仁而得仁又何怨出曰夫子不為也伯夷以/父命為尊而讓其弟叔齊以天倫為重而讓其兄仲)
　(尼以為求仁而得仁者也然則為輒者柰何宜辭於/國曰若以父為有罪將從王父之命則有社稷之鎭)
　(公子在我焉得為君以為無罪則國乃世子之所有/也天下豈有無父之國哉而使我立乎其位如此則)
　(言順而事成矣是故輒辭其位以避父則衞之臣子/拒蒯聵而輔之可也輒利其位以拒父則衞之臣子)
　(舎爵禄而去之可也烏有父不慈子/不孝爭利其國滅天理而可為者也)張氏(許氏曰觀/乎蒯聵之)
　(亂則齊景之不伯可知矣晉以君臣稱兵而齊為臣/伐君衞以父子爭國而齊助子圍父以是令於諸侯)
　(君子是以知/齊之將亂也)
　　　(案衞石曼姑圍戚與宋華元圍宋彭城相類然/宋事以晉首兵者善晉之討逆也衞事以齊首)
　　　(兵者不以子圍父也彭城書宋者正彭城歸于/宋也戚不書衞者不以子制父也謝氏得之)
　　　(案公羊以絶文姜不為不孝拒蒯聵不為不順/脅靈社不為不敬皆所以重本尊統使尊行于)
　　　(卑上行于下三事相類然蒯/聵事與文姜不同其説非是)
夏四月甲午地震
　　　(案經書地震五止/於此詳見文九年)
五月辛卯桓宫僖宫災左氏(五月辛卯司鐸火火踰公/宫桓僖災孔子在陳聞火)
　(曰其桓僖乎注言桓僖親/盡而廟不毁宜為天所災)公羊(此皆毁廟也其言災/何復立也曷為不言)
　(其復立春秋見者不復見也何/以不言及敵也何以書記災也)穀梁(言及則祖有尊/卑由我言之則)
　(一/也)胡氏(桓僖親盡矣其宫何以存季氏者出於桓立/於僖世專魯國之政其諸以是為悦而不毁)
　(歟何以不稱及等也稱及則祖有尊卑矣或謂祖有/功宗有德所以勸也則如之何曰孝子慈孫事其祖)
　(考仁也或七廟或五廟自是以衰禮也奚問其功德/之有無哉必若此言是子孫得選擇其祖宗而尊事)
　(之矣豈/理也哉)
　　　(案胡氏言季氏出於桓公立於僖公之説本劉/氏極為得之吕氏以為季氏出自桓公故不毁)
　　　(僖公當時號為賢君故亦不毁亦是公羊以為/復者非也其胡氏不取祖功宗德之説朱子嘗)
　　　(辨之矣公榖不言及説見雉門下○又案左氏/載此年救火之事如南宫敬叔至命周人出御)
　　　(書子服景伯至命宰人出禮書季桓子命藏象/魏曰舊章不可亡也此亦見魯為儒書之國)
季孫斯叔孫州仇帥師城啓陽(啓公作開避/漢景諱也)左氏(注魯/黨范)
　(氏故懼晉/比年四城)張氏(許氏曰所城近敵故帥師焉地震廟/災變異弗圖而取田城邑兵役相繼)
　(可謂不畏天命矣中失而外鍵/本亡而末務此魯之季世也)
宋樂髠帥師伐曹
　　　(案此蓋曹公孫彊為政之時也許氏曰宋始窺/曹曹不量力而奸强國不脩德而圖大功則適)
　　　(足以取亡而已此年樂髠伐六年向巢/伐七年圍八年入而以曹伯陽歸矣)
秋七月丙子季孫斯卒(桓子卒康/子肥立)左氏(季孫有疾命正/常曰南孺子之)
　(子男也則以告而立之女也則肥也可季孫卒康子/即位既葬康子在朝南氏生男正常載以如朝告曰)
　(夫子有遺言命其圉臣曰南氏生男則以告於君與/大夫而立之今生矣男也敢告遂奔衞康子請退公)
　(使共劉視之則或殺之矣/乃討之召正常正常不反)
　　　(案朱子曰康/子奪嫡即此)
蔡人放其大夫公孫獵于呉左氏(注公子/駟之黨)
　　　(案穀梁注放胥甲父稱國放無罪也此稱人放/有罪也謝氏亦以為獵得罪於國人故稱人以)
　　　(放獨胡氏不取以書其/大夫觀之胡氏得之)
冬十月癸卯秦伯卒(惠/公)○叔孫州仇仲孫何忌帥師圍
邾
　　　(案來會來朝來奔喪猶不免伐取漷沂田受繹/盟猶不免圍不至於以邾子益來不止也小國)
　　　(困於水火甚矣/諸侯無伯宜哉)
　　附録左氏(是年晉趙鞅圍朝/歌荀寅奔邯鄲)
四年春王二月庚戌盜殺蔡侯申(公穀殺作弑/二月作三月)左氏(蔡/昭)
　(侯將如呉諸大夫恐其又遷也承公孫翩逐而射之/入於家人而卒文之鍇執弓以先翩射之中肘鍇遂)
　(殺之故逐公孫辰而殺公孫姓公孫旰注承音懲蓋/楚言旰即霍也賤者故稱盗不言弑其君賤盜也)
　公羊(弑君賤者窮諸人此其稱盜何賤/乎賤者也賤者孰謂謂罪人也)穀梁(稱盜以/弑君不)
　(以上下道道也内其君而外弑者不以弑道道也注/直稱盜不在人倫上下之序也不以弑道道若鄭伯)
　(髠原書/卒也)胡氏(翩非微者其以盜稱何也蔡侯背楚誑/呉又委罪於執政其謀國如是則信義)
　(俱亡禮文並棄無以守身而自衞夫人得而害之矣/故變文書盜以警有國之君也翩弑君而略其名氏)
　(姓與霍皆翩之黨稱國以殺而不去其官二公孫蓋/嘗謀國不使其君至於是而弗見庸者也故書法如)
　(此而或者以翩非微者而稱盜蘇轍以為求名而不/得非矣天下豈有欲求弑君之名春秋又惜此名而)
　(不與/者哉)
　　　(案弑君稱弑者積漸之名也今蔡昭不君人心/已離公孫翩之事成於一旦春秋以盜殺書之)
　　　(所以見其幾於獨夫也餘祭稱弑上下之名猶/存蔡申書殺君道亡矣張氏説是○案穀梁春)
　　　(秋有三盜微殺大夫謂之盜盜殺陳夏區夫是/也非所取而取之謂之盜盜竊寳玉大弓是也)
　　　(辟中國之正道以襲利謂之盜盜殺蔡侯申是/也言其辟中國之正道而行同夷狄不以禮義)
　　　(為主而徼倖以求名利若/齊豹之類故抑而書盜)
蔡公孫辰出奔呉○葬秦惠公○宋人執小邾子張氏
　(許氏曰天下無伯故宋人得/以執邾伐鄭入曹而無所忌)
　　　(案伐曹執邾之役蓋齊景圖伯無成而宋亦有/志於爭權也當合宋襄執滕用鄫子圍曹等看)
夏蔡殺其大夫公孫姓公孫霍○晉人執戎蠻子赤歸
于楚(蠻公/作曼)左氏(楚人既克夷虎乃謀北方左司馬眅申/公壽餘葉公諸梁致蔡於負函致方城)
　(之外於繒闗單浮餘圍蠻氏蠻氏潰蠻子赤奔晉陰/地司馬起豐析與狄戎以臨上雒左師軍于菟和右)
　(師軍于倉野使謂隂地之命大夫士蔑曰晉楚有盟/好惡同之若將不廢寡君之願也不然將通於少習)
　(以聽命趙孟曰晉國未寧安能惡於楚必速與之士/蔑乃致九州之戎將裂田以與蠻子而遂執之以畀)
　(楚師于三戸司馬致邑立宗焉以諉其遺民而盡俘/以歸注少習商縣武闗也三戸今丹水縣北三戸亭)
　公羊(赤者何戎曼子之名也其言歸于楚/何子北宫子曰辟伯晉而京師楚也)胡氏(晉人/云者)
　(罪之也蠻子赤何以名夷狄也無罪見執亦書名外/之也文公執曹伯則曰畀宋人今此曷云歸于楚歸)
　(于楚者猶曰京師楚也晉主夏盟/為日久矣不競至此春秋所惡)
　　　(案春秋書/執止此)
城西郛左氏(注魯西郭/備晉也)
六月辛丑亳社災(亳公/作蒲)公羊(亡國之社也社者封也其/言災何亡國之社蓋揜之)
　(揜其上而柴其下/何以書記災也)穀梁(其屋亡國之社/不得達上也)
　　　(案記曰喪國之社/屋之不受天陽也)
秋八月甲寅滕子結卒○冬十有二月葬蔡昭公葬滕
頃公
　　附録左氏(是年七月齊陳乞弦施衛寗跪救范氏/圍五鹿九月趙鞅圍邯鄲降荀寅奔鮮)
　　(虞趙稷奔臨十二月弦施逆之遂墮臨國夏伐晉/取邢任欒鄗逆畤隂人盂壺口㑹鮮虞納荀寅于)
　　(柏人五年春晉圍柏人荀/寅士吉射奔齊晉范氏亡)
五年春城毗(公作/比)左氏(注備/晉也)
夏齊侯伐宋
　　　(案此條諸家無𫝊疑/必討其伐曹非宋也)
晉趙鞅帥師伐衞左氏(范氏之故也遂圍冲/牟注衛助范氏故也)
　　　(案晉自侵楚之後惟此年伐衞明年伐鮮虞書/伐蓋討范氏之黨則師出庶幾有名耳謝氏以)
　　　(此年伐衛為蒯聵/未入故亦是一説)
秋九月癸酉齊侯杵臼卒(杵公/作處)左氏(齊燕姬生子不成/而死諸子鬻姒之)
　(子荼嬖諸大夫恐其為大子也言於公曰君之齒長/矣未有大子若之何公曰二三子閒於憂虞則有疾)
　(疢亦姑謀樂何憂乎無君公疾使國惠子高昭子立/荼寘羣公子於萊秋景公卒十月公子嘉公子駒公)
　(子黔奔衛公子鉏公子陽生來奔/注惠子夏昭子張也荼安孺子也)
冬叔還如齊閏月葬齊景公
　　　(案張氏曰景公自襄之二十六年即位至今五/十八年矣前有晏嬰後有孔子晏嬰告以陳氏)
　　　(之禍孔子告以君臣父子之説公亦説之矣而/卒不能用卒致身死之後子死國亂曽未十年)
　　　(陳恒弑簡公而移其社稷眞范祖禹所謂治愈/久而政愈弊年彌進而德彌退者景公之卒葬)
　　　(書于春秋豈不為享國日/久而曽無逺慮者之戒歟)
六年春城邾瑕(瑕公作葭邾任城亢/父縣北有  婁城)左氏(注備/晉也)張氏(詐/氏)
　(曰定哀十六年間凡八城邑魯既不得事晉諸侯方/爭是以髙城深池務守其國以捍禍亂隠虞至矣雖)
　(然使魯能脩其政如治城者則天下歸之豈特勤勤/自守而已是以譏之三年以來歲書城邑以著魯無)
　(德政勞民薦數如此/後雖城邑不復志矣)
　　　(案書城止此此條公/羊以為取邾邑非也)
晉趙鞅帥師伐鮮虞左氏(晉伐鮮虞治/范氏之亂也)
呉伐陳左氏(呉之入楚也使召陳懷公懷公朝國人而/問焉逢滑曰臣聞國之興也視民如傷呉)
　(日敝於兵暴骨如莽而未見德焉禍之適呉其何日/之有陳侯從之及夫差克越乃脩先君之怨侵陳至)
　(是呉伐陳復脩舊怨也楚子曰吾先君與/陳有盟不可以不救乃救陳師于城父)張氏(夫差/脩怨)
　(黷兵以取滅/亡春秋狄之)
夏齊國夏及高張來奔左氏(齊陳乞偽事高國者每朝/必驂乘焉所從必言諸大)
　(夫又謂諸大夫曰二子恃得君而欲謀二三子盍及/其未作也先諸作而後悔亦無及也大夫從之夏陳)
　(乞鮑牧及諸大夫以甲入于公宫昭子聞之與惠子/乘如公戰于莊敗國人追之國夏奔莒遂及高張晏)
　(圉弦施來奔注二子阿君廢長立/少既受命又不能全書名罪之)陳氏(齊殺其大夫/高厚齊崔杼)
　(弑其君光齊國夏及高張來奔齊/陳乞弑其君荼聖人之垂誡深矣)張氏(高國為國世/臣從君於昬)
　(受其顧命力不足以衛上委君/而出奔書名以辠其不忠也)
叔還會呉于柤張氏(許氏曰叔還以呉在柤故往會之/始結呉好也夷狄獸心可以盛强)
　(服難以衰弱御以魯政之不脩務與呉親以/資其力君子志柤之會知魯之將有呉患矣)
　　　(案叔還之會呉與公孫歸父㑹楚子于宋叔弓/會楚子于陳一也而春秋狄呉何哉伐我之兆)
　　　(見於此矣春秋之末臣與呉會者一公與呉會/者二然後有黄池之兩伯中國為呉魯不得不)
　　　(任其/責也)
秋七月庚寅楚子軫卒(昭王卒惠/王章立)左氏(楚子在城父將/救陳有疾卒于)
　(城父子閭與子西子期謀/逆越女之子章立之而還)
　　　(案左氏載楚昭有死讎之志及其命公子啟為/王與不肯移禍於令尹司馬等亦足見昭王之)
　　　(賢又載子西子期子閭之讓國不立亦足見三/子之賢故楚不終衰○又案楚子疾卜曰河為)
　　　(祟王弗祭曰三代命祀祭不越望江漢睢漳楚/之望也孔子曰楚昭王知大道矣此足以證諸)
　　　(侯不當三/望之事)
齊陽生入于齊齊陳乞弑其君荼(荼公/作舎)左氏(陳僖子使/召公子陽)
　(生逮夜至於齊僖子使子士之母養之與饋者皆入/冬十月丁卯立之將盟鮑子醉而往其臣差車鮑㸃)
　(曰此誰之命也陳子曰受命于鮑子遂誣鮑子曰子/之命也鮑子曰女忘君之為孺子牛而折其齒乎而)
　(背之也悼公稽首曰吾子奉義而行者也若我可不/必亡一大夫若我不可不必亡一公子義則進否則)
　(退敢不唯子是從廢興無以亂則所願也鮑子曰誰/非君之子乃受盟使胡姬以安孺子如賴去鬻姒殺)
　(王甲拘江說囚王豹于句竇之丘公使朱毛告於陳/子曰微子則不及此然君異於器器二不匱君二多)
　(難敢布諸大夫僖子不對而泣曰君舉不信羣臣乎/以齊國之困困又有憂少君不可以訪是以求長君)
　(庶亦能容羣臣乎不然夫孺子何罪毛復命公悔之/毛曰君大訪於陳子而圖其小可也使朱毛遷孺子)
　(於駘不至殺諸野幕之下注楚比劫立陳乞流涕/子家憚老皆疑免罪故春秋明而書之以為弑主)公
　羊(弑而立者不以當國之辭言之此其以當國之辭/言之何為諼也此其為諼柰何景公謂陳乞曰吾)
　(欲立舎何如陳子曰所樂乎為君者欲立則立之不/欲立則不立君如欲立之則臣請立之陽生謂陳乞)
　(曰吾聞子蓋將不欲立我也陳乞曰夫千乘之主將/廢正而立不正必殺正者吾不立子者所以生子也)
　(走矣與之玉節而走之景公死而舎立陳乞使人迎/陽生于諸其家除景公之喪諸大夫皆在朝陳乞曰)
　(常之母有魚菽之祭願諸大夫之化我也皆曰諾於/是皆之陳乞之家坐陳乞曰吾有所為甲請以示焉)
　(皆曰諾於是使力士舉巨囊而至于中霤諸大夫見/之皆色然而駭開之則闖然公子陽生也陳乞曰此)
　(君也己諸大夫不得已皆逡巡北面再拜稽首而君/之爾自是往弑舎注陽生先詐致諸大夫立於陳乞)
　(家然後弑舎故先書當國起其事/也不舉陽生弑者諼成于乞也)穀梁(荼不正則其/曰君何也荼)
　(雖不正己/受命矣)胡氏(陽生曷為不稱公子非先君之子也/為人子者無以有已則以父母之心)
　(為心者景公命荼世其國已則簒荼而自立是自絶/於先君豈得復為先君之子也不稱公子者誅不子)
　(也陽生不子則曷為繫之齊春秋端本之書也正其/本則事理陽生之不子其誰使之也不有廢長立少)
　(以啟亂者乎故齊景公問政於孔子孔子對曰君君/臣臣父父子子君不君則臣不臣父不父則子不子)
　(以陽生繫之齊著亂之所由生也然而弑荼者陽生/與朱毛也曷為書陳乞初景公謂陳乞吾欲立荼何)
　(如對曰所樂乎為君者欲立則立之不欲立則不立/也君如欲立之則臣請立之陽生謂乞曰吾聞子蓋)
　(將不欲立我也對曰千乘之主欲廢正而立不正必/殺正者吾不立子者所以生子也與之玉節而走之)
　(魯景公死荼立陳乞使人迎陽生寘諸家召諸大夫/而示之曰此君也諸大夫知乞有備不得已逡巡北)
　(面再拜而君之爾故里克中立不免殺身之刑陳乞/獻諛終被弑君之罪皆不明春秋之義陷於大惡而)
　(不知/者也)陳氏(衞侯入寗喜弑則喜為衞侯弑也/陽生入陳乞弑則乞為陽生弑也)
　　　(案齊陽生書法與齊小白同皆非有君父之命/而以次則居長當立故不書公子而稱國也衞)
　　　(州吁書法與齊無知同皆罪其君不待以公子/之道使之與聞國政而當國故不稱公子而稱)
　　　(國餘例皆可參通此條公羊當國之說非是至/其載陳乞本末獨詳於左氏有以知春秋罪乞)
　　　(之大意則胡氏詳矣蓋當廢立之際大臣當據/經守正守死不回然後可不然必陷於大惡里)
　　　(克陳乞/事正同)
冬仲孫何忌帥師伐邾○宋向巢帥師伐曹
七年春宋皇瑗帥師侵鄭左氏(宋師侵鄭鄭/叛晉故也)張氏(案老/丘之)
　(役宋鄭始因隙地以啟兵爭卒致各取其師/以逞其殺人之志所以詳其交爭之實也)
　　　(案宋之叛晉久矣豈復/為晉討鄭乎左氏非)
晉魏曼多帥師侵衞左氏(晉師侵衞/衞不服也)
夏公會呉于鄫左氏(公會呉于鄫呉來徴百牢子服景/伯對曰先王未之有也呉人曰宋)
　(百牢我魯不可以後宋且魯牢晉大夫過十呉王百/牢不亦可乎景伯曰晉范鞅貪而棄禮以大國懼敝)
　(邑故敝邑十一牢之君若以禮命於諸侯則有數矣/周之王也制禮上物不過十二以為天之大數也呉)
　(人弗聽景伯曰呉將亡矣棄天而背本不與必棄疾/於我乃與之大宰嚭召季康子康子使子貢辭嚭曰)
　(國君道長而大夫不出門何也對曰豈以為禮畏大/國也大國不以禮命於諸侯苟不以禮豈可量也寡)
　(君既共命焉其老豈敢棄其國大伯端委以治周禮/仲雍嗣之斷髮文身羸以為飾豈禮也哉有由然也)
　(反自鄫以呉/為無能為也)張氏(比年書會呉所以著哀公之/失謀於始而遺患於後也)
　　　(案下文左傳則此會有/盟不書諱與呉盟也)
秋公伐邾八月己酉入邾以邾子益來左氏(季康子欲/伐邾乃饗)
　(大夫以謀之子服景伯曰小所以事大信也大所以/保小仁也背大國不信伐小國不仁失二德者危將)
　(焉保孟孫曰二三子以為何如惡賢而逆之對曰禹/合諸侯於塗山執玉帛者萬國今其存者無數十焉)
　(唯大不字小小不事大也知必危何故不言魯德如/邾而以衆加之可乎不樂而出秋伐邾及范門猶聞)
　(鐘聲大夫諫不聽茅成子請告於呉不許曰魯擊柝/聞於邾呉二千里不三月不至何及於我且國内豈)
　(不足成子以茅叛師遂入邾處其公宫衆師晝掠邾/衆保于繹帥宵掠以邾子益來獻于亳社囚諸負瑕)
　(邾茅夷鴻以束帛乘韋自請救於呉曰魯弱晉而逺/呉馮恃其衆而背君之盟辟君之執事以陵我小國)
　(邾非敢自愛也懼君威之不立若夏盟于鄫衍秋而/背之成求而不違四方諸侯其何以事君且魯賦八)
　(百乗君之貳也邾賦六百乗君之私/也以私奉貳唯君圖之呉子從之)公羊(入不言伐/此其言伐)
　(何内辭也若使他人然邾婁子益何以名絶曷為絶/之獲也曷為不言其獲内大惡諱也注諱獲諸侯故)
　(不舉重而兩書使若魯公/伐而去他人入之以來也)穀梁(以者不以者也益之/名惡也春秋有臨天)
　(下之言焉有臨一國之言焉有臨一/家之言焉其言來者有外魯之辭焉)胡氏(春秋隠君/之惡故滅)
　(國書取婉以成章而不失其實也恃强陵弱無故伐/人而入其國處其宫晝夜掠以其君來獻于亳社囚)
　(于負瑕此天下之大惡也呉師為是克東陽齊人為/是取吾二邑辱國亦甚矣何以備書于䇿而不諱乎)
　(聖人道隆而德大人之有惡務去之而不積也則不/念其惡而進之矣以邾子益來惡也歸邾子益于邾)
　(是知其為惡能去之而不積也故書以邾子來而不/諱者欲見後書歸邾子之為能去其惡而與之也聖)
　(人之情見矣明此然後可以操賞罰之權/不明乎此以操賞罰之權而能濟者鮮矣)
　　　(案在外曰以歸在内曰以來/内外之别也魯伐邾止此)
宋人圍曹冬鄭駟𢎞帥師救曹左氏(宋人圍曹鄭桓子/思曰宋人有曹鄭)
　(之患也不可以不救冬鄭師救曹侵宋初曹人或夢/衆君子立于社宫而謀亡曹曹叔振鐸請待公孫彊)
　(許之及曹伯陽即位好田弋曹鄙人公孫彊好弋獲/白鴈獻之且言田弋之說說之因訪政事大說有寵)
　(使為司城以聽政彊言霸說於曹伯曹伯從之乃背/晉而奸宋宋人伐之晉人不救築五邑於其郊曰黍)
　(丘揖丘大/城鍾邘)陳氏(自魯救晉凡晉楚之救皆不書六十/年矣其再見以中國無伯而諸侯自)
　(相救也諸侯自相救猶可也/呉救陳諸侯亦幾於亡矣)
　　　(案謝氏曰曹之病於宋久矣大國無/一為之援而鄭能帥師救之善之也)
八年春王正月宋公入曹以曹伯陽歸左氏(宋公伐曹/將還褚師)
　(子肥殿曹人詬之不行師待之公聞之怒命/反之遂滅曹執曹伯及司城彊以歸殺之)胡氏(此/滅)
　(曹也曷為不言滅滅者亡國之善詞上下之同力也/曹伯陽好田弋公孫彊獻白鴈言田弋之說因訪政)
　(事大說之彊言霸說於曹伯因背晉而奸宋書宋公/入曹以曹伯陽歸而削其見滅之實猶虞之亡書晉)
　(人執虞公而不言滅也春秋輕重之權衡故書法若/此有國者妄聽辨言以亂舊政自取滅亡之禍可以)
　(鑑/矣)
　　　(案胡氏不書滅之說本蘇氏得之公羊曰不言/滅諱同姓之滅也何諱乎同姓之滅力能救之)
　　　(而不能救也案楚滅蔡衛滅邢春秋不諱則其/說非矣○案陳氏曰檜亡東周之始也曹亡春)
　　　(秋之終也夫子之刪詩也繫曹檜於國風之後/於檜之卒篇曰思周道也傷天下之無王也於)
　　　(曹之卒篇曰思治也傷天下之無伯也春秋作/於定哀之際文武之所襃大諸侯亡國多矣莫)
　　　(强於齊晉晉趙鞅歸于晉則晉亡之漸也齊陳/乞弑其君荼則齊亡之漸也夫子嘗喟然於此)
　　　(矣興滅國繼絶世脩廢官舉逸民蓋常常有此/言也於是曹不言滅此說甚好只於不書滅之)
　　　(義亦/不明)
呉伐我左氏(呉為邾故將伐魯問於叔孫輒輒對曰魯/有名而無情伐之必得志焉退而告公山)
　(不狃不狃曰非禮也君子違不適讎國未臣而有伐/之奔命焉死之可也所託也則隠且夫人之行也不)
　(以所惡廢鄉今子以小惡而欲覆宗國不亦難乎王/問於子洩對曰魯雖無與立必有與斃諸侯將救之)
　(未可以得志焉晉與齊楚輔之是四讎也夫魯齊晉/之脣脣亡齒寒君所知也不救何為三月呉伐我子)
　(洩率故道險從武城初武城人或有因於呉竟田焉/拘鄫人之漚菅者曰何故使吾水滋及呉師至拘者)
　(道之以伐武城克之王犯嘗為之宰澹臺子羽之父/好焉國人懼懿子謂景伯若之何對曰呉師來斯與)
　(之戰何患焉且召之而至又何求焉呉師克東陽而/進舎於五梧明日舎於蠶室公賔庚公甲叔子與戰)
　(于夷獲叔子與析朱鉏獻於王王曰此同車必使能/國未可望也明日舎于夷宗遂次于泗上微虎欲宵)
　(攻王舎私屬徒七百人三踊於幕庭卒三百人有若/與焉及稷門之内或謂季孫曰不足以害呉而多殺)
　(國士不如已也乃止之呉子聞之一夕三遷呉人行/成將盟景伯曰楚人圍宋易子而食析骸而㸑猶無)
　(城下之盟我未及虧而有城下之盟是棄國也呉輕/而逺不能久將歸矣請少待之呉人盟而還注道險)
　(由險道也王犯呉/大夫不書盟恥也)胡氏(呉為邾故興師伐魯兵加國/都而盟于城下經書伐我不)
　(言四鄙及與呉盟者諱之也來戰于郎直書不諱盟/于城下何諱之深也楚人圍宋亦云急矣欲盟城下)
　(則曰有以國斃不能從也晉師從齊齊侯致賂晉人/不可國佐曰請合餘燼背城借一遂盟于爰婁而春)
　(秋與之今魯未及虧不能少待遂有城下之盟是棄/國也夫棄國者其能國乎使有華元國佐之臣則不)
　(至此矣故春秋不言四鄙及與呉盟者欲見其實而/深諱之以為後世謀國之士不能以禮義自强偷生)
　(惜死至於侵削陵遲/而不知恥者之戒也)
　　　(案春秋伐我者必書四鄙不使難邇我國也獨/此與明年國書伐我為特筆蓋曲在我也胡氏)
　　　(諱城下之盟其說本蘇氏謝氏曰不至國都則/書某鄙至國都則書伐我亦是若公羊注以為)
　　　(諱圍者非是○案是時魯政雖陵無以為國然/觀左氏所記盡忠死難之士皇多有之此所以)
　　　(為禮義之國歟公山不狃以叛亡之人而處心/尚能如此賢於人逺矣孔子之欲往豈無意夫)
夏齊人取讙及闡(闡公/作僤)左氏(齊悼公之來也季康子以/其妹妻之即位而迎之季)
　(魴侯通焉女言其情弗敢與也齊/侯怒齊鮑牧帥師伐我取讙及闡)公羊(外取邑不書/此何以書所)
　(以賂齊也曷為賂齊為以邾婁子益來/也注邾齊與國畏為齊所怒而賂之)穀梁(惡内也/注宣九)
　(年傳曰内不言取言取授之也以是為賂齊此/言取蓋亦賂也邾子益齊之甥也畏齊故賂之)
　　　(案此條書法與取濟西田同程氏胡氏謝氏/皆主公穀其左氏為季姬之說諸家不從)
歸邾子益于邾左氏(齊侯使如呉請師將以伐我乃歸/邾子邾子又無道呉子使大宰子)
　(餘討之囚諸樓臺栫之以棘/使諸大夫奉大子革以為政)公羊(注獲歸不書此書/者善魯能悔過歸)
　(之䟽據秦獲晉/侯後歸之不書)
秋七月○冬十有二月癸亥杞伯過卒○齊人歸讙及
闡左氏(秋及齊平臧賔如如齊涖盟齊閭丘明來涖盟/且逆季姬以歸嬖冬齊人歸讙及闡季姬嬖故)
　(也注不言來命/歸之無官使也)公羊(注書者善魯能悔過歸邾子益/所喪之邑不求自得故不言來)
　(使若不從齊來與歸我濟西田同文䟽濟西書我/者以其未絶于我此不言我誰僤實絶于我也)穀
　梁(注歸邾子故/亦還其賂)胡氏(案左氏邾子益齊出也魯以益/來則齊人取讙及闡又如呉請)
　(師而怒猶未怠也以此見國君造惡不悛則四鄰謀/取其國家莫能保矣歸邾子益于邾則齊人歸讙及)
　(闡又辭師于呉而德猶未泯也以此見國君去惡而/不積則四鄰不侵其封境而自安矣曰以曰取者逆)
　(詞也曰歸者順詞也去逆效順息爭休兵齊無取地/之罪魯無失地之辱以此見遷善之優改過之大而)
　(春秋不諱入邾以邾子益來者以明/歸益于邾之能掩其前惡而美之也)張氏(程子曰不/云我田既)
　(歸邾子亦歸其/田非以為惠也)
　　　(案此條不書我程子得之其說與前條親愛遺/惠之意相發明下書來者彼此悔過非若夾谷)
　　　(之心悅誠服也其左氏季姬嬖及公羊注䟽未/絶已絶之義皆無據不可取○案書田邑止此)
九年春王二月葬杞僖公○宋皇瑗帥師取鄭師于雍
丘左氏(鄭武子賸之嬖許瑕求邑無以與之請外取許/之故圍宋雍丘宋皇瑕圍鄭師每日遷舎壘合)
　(鄭師哭子姚救之大敗二月宋取鄭師于雍丘使有/能者無死以郟張與鄭羅歸晉趙鞅卜救鄭不吉史)
　(趙曰鄭方有罪不可救/也乃止注賸即罕達)公羊(其言取之何易也/其易柰何詐之也)穀梁
　(取易辭也以師/而易取鄭病矣)張氏(許氏曰春秋之季日尋干戈詐/力相傾奇變滋起於是始志取)
　(人之師甚其譎惡其盡也鄭以不義深/入敵境而圍其邑此固喪師之道也)
　　　(案胡氏例左氏例覆而敗曰取悉虜而俘之曰/取觀左氏所載使有能者無死而止以二人歸)
　　　(則殺人多矣春秋之末特書取師者二謝氏所/謂著其禍之大者是也自定十五年老丘之役)
　　　(以來宋鄭結怨久矣故皇瑗悉力取雍丘之師/罕達悉力取嵒之師蓋不勝忿怨以至於此也)
　　　(長平之坑所由來漸矣此當與/隠十年鄭莊取三國之師同看)
夏楚人伐陳左氏(陳即呉/故也)
　　　(案六年呉伐陳楚昭救之卒于城父不克而還/則陳之即呉惟强是從而已昭王之卒楚惠君)
　　　(臣不念陳之有德於楚也而亟伐/之此春秋所以以救予呉也歟)
秋宋公伐鄭左氏(注報/雍丘)
冬十月
　　附録左氏(是年齊侯使公孟綽辭師於呉呉子曰/昔歳寡人聞命今又革之不知所從將)
　　(進受命於君秋呉城邘溝通/江淮冬呉子使來儆師伐齊)
十年春王二月邾子益來奔左氏(邾隠公來奔齊/甥故遂奔齊)
公會呉伐齊三月戊戌齊侯陽生卒左氏(公會呉子邾/子郯子伐齊)
　(南鄙師于鄎齊人弑悼公赴于師呉子三日哭于軍/門之外徐承帥舟師將自海入齊齊人敗之呉師乃)
　(還注以疾赴/故不書弑)胡氏(春秋不著齊人弑君之罪而以卒/書者亦猶鄭伯髠頑弑而書卒不)
　(忍以夷秋之民加中國之君也魯人入邾以其君來/罪也齊侯為是取讙及闡如呉請師討之也魯人悔)
　(懼歸益于邾是知其罪而能改也齊侯為是歸讙及/闡又辭師于呉是變之正也夫變之正者禮義之所)
　(在中國之君也呉人欲遂前言而背違正理狄道也/齊之臣子不能將順上及其君此天下之大變常理)
　(之所無也故沒其見弑之禍而以卒書所謂不忍/以夷狄之民加中國之君也而存天理之意微矣)張
　氏(許氏曰人事之變有幸不幸而/春秋之義裁成天地見正命焉)
夏宋人伐鄭○晉趙鞅帥師侵齊左氏(晉趙鞅帥師伐/齊取犂及轅毁)
　(高唐之郭侵/及賴而還)
　　　(案傳書伐而經書侵者乗呉/之亂伐齊之喪無名甚矣)
五月公至自伐齊
　　　(案哀公編書公會呉者五獨此役與黄/池書至蓋聖人擇其危甚者而書之也)
　　附録左氏(是年秋呉子/使來復儆師)
葬齊悼公○衞公孟彄自齊歸于衞
　　　(案彄蒯聵之黨今歸于衛必從輒而棄/蒯聵故十五年春蒯聵入國彄復奔齊)
薛伯夷卒秋葬薛惠公○冬楚公子結帥師伐陳呉救
陳左氏(楚子期伐陳呉延州來季子救陳謂子期曰二/君不務德而力爭諸侯民何罪焉我請退以為)
　(子名務德而安民乃還注季/子不書陳人來告不以名)公羊(注救中國不進者/陳呉與國救陳欲)
　(以備中國/故不進)胡氏(春秋惡首亂善解紛自誅亂臣賊子/之外凡書救者未有不善之救在王)
　(室則罪諸侯子突救衞是也救在逺國則罪四鄰晉/陽處父救江是也救在夷狄則罪中國楚公子貞救)
　(鄭狄救齊呉救陳是也呉雖蠻夷之國來會于戚則/進而書人矣使札來聘又進而書子矣救而果善曷)
　(為獨以號與而不進之也其以號舉而不進之者深/著楚罪而傷中國之衰也陳者有虞之後嘗為楚滅)
　(而僅存耳今又無故興師肆行侵伐而列國諸侯縱/其暴橫不能脩方伯連帥之職而呉能救之故獨以)
　(號舉深著楚罪而傷中國之衰也子欲居九夷乗桴/浮於海而曰夷狄之有君不如諸夏之亡也其書呉)
　(救陳之/意乎)陳氏(但書呉不以救陳録季子也呉救陳諸/夏幾於亡矣春秋所甚懼也書呉而已)
　(誼不在/季子也)
十有一年春齊國書帥師伐我左氏(齊為鄎故國書高/無㔻帥師伐我及)
　(清齊地季孫謂其宰冉求曰齊師在清必魯故也若/之何求曰一子守二子從公禦諸竟季孫曰不能求)
　(曰居封疆之間季孫告二子二子不可求曰若不可/則君無出一子帥師背城而戰不屬者非魯人也魯)
　(之羣室衆於齊之兵車一室敵車優矣子何患焉二/子之不欲戰也宜政在季氏當子之身齊人伐魯而)
　(不能戰子之恥也大不列於諸侯矣季孫使從於朝/武叔呼而問戰焉對曰君子有逺慮小人何知懿子)
　(强問之對曰小人慮材而言量力而共者也武叔曰/是謂我不成丈夫也退而蒐乗孟孺子洩帥右師顔)
　(羽御邴洩為右冉求帥左師管周父御樊遲為右季/孫曰須也弱有子曰就用命焉季氏之甲七千冉有)
　(以武城人三百為己徒卒老幼守宫次于雩門之外/五日右師從之公叔務人見保者而泣曰事充政重)
　(上不能謀士不能死何以治民吾既言之矣敢不勉/乎師及齊師戰于郊齊師自稷曲師不踰溝樊遲曰)
　(非不能也不信子也請三刻而踰之如之衆從之師/入齊軍右師奔齊人從之陳瓘陳莊渉泗孟之側後)
　(入以為殿抽矢䇿其馬曰馬不進也林不狃徐歩而/死師獲甲首八十齊人不能師宵謀曰齊人遁冉有)
　(請從之三季孫弗許公為與嬖僮汪錡乗皆死皆殯/孔子曰能執干戈以衛社稷可無殤也冉有用矛於)
　(齊師故能入其/軍孔子曰義也)胡氏(諸侯來伐無有不書四鄙者今/齊師及清涉泗非有城下之盟)
　(可諱之辱亦書伐我何也傅說復于高宗曰惟甲胄/起戎惟干戈省厥躬者自反之謂也自反而縮則為)
　(壯自反而不縮則為老師之老壯在曲直曲直自我/而不繫乎人者也邾子齊之甥魯嘗入邾以其君來)
　(齊人為是取誰及闡請師于呉曲在我也及歸邾益/而齊人歸讙及闡又辭呉師直在齊矣魯人何名會)
　(呉伐之也故春秋之記斯師特曰伐我者欲/省致師之由而躬自厚也垂戒之義大矣)張氏(劉/氏)
　(曰不言四鄙/者受之也)
夏陳轅頗出奔鄭(轅公/作袁)左氏(初轅頗為司徒賦封田以/嫁公女有餘以為己大器)
　(國人逐之故出道渴其族轅咺進稻醴粱糗腵脯焉/喜曰何其給也曰器成而具曰何不吾諫曰懼先行)
　張氏(許氏曰春秋書轅頗之奔所以為人臣/附上以刻下託公以營私者之戒也)
五月公會呉伐齊甲戌齊國書帥師及呉戰于艾陵齊
師敗績獲齊國書左氏(為郊戰故公會呉子伐齊五月/克博至于嬴中軍從王胥門巢)
　(將上軍王子姑曹將下軍展如將右軍齊國書將中/軍髙無㔻將上軍宗樓將下軍將戰齊公孫夏命其)
　(徒歌虞殯陳子行命其徒具含玉東郭書曰三戰必/死於此三矣陳書曰此行也吾聞鼔而已不聞金矣)
　(甲戌戰于艾陵展如敗高子國子敗胥門巢王卒助/之大敗齊師獲國書公孫夏閭丘明陳書東郭書革)
　(車八百乗甲首三千以獻于公公使大史固歸國子/之元寘之新篋褽之以𤣥纁加組帶焉寘書于其上)
　(曰天若不識不衷何以使下國秋季孫命脩守備/曰小勝大禍也齊至無日矣注公與伐而不與戰)公
　羊(注戰不言伐舉伐者/魯與伐而不與戰)
　　　(案此戰以國書主之者呉之來伐齊人皆知其/不可禦而必敗矣苟能全民兵嚴守備屈之以)
　　　(義而勿與交鋒則齊可以坐困强呉而却之矣/今乃以伐魯方歸之罷兵未息肩未解甲而快)
　　　(志於一朝之忿師敗身獲為國大殃故艾陵之/戰以國書主之者深罪之也謝氏之說是矣何)
　　　(氏以為不予夷狄主中國者恐非也春/秋書戰書獲止此齊魯交兵亦止此)
秋七月辛酉滕子虞母卒冬十有一月葬滕隠公○衞
世叔齊出奔宋左氏(初疾娶于宋子朝其娣嬖子朝出/孔文子使疾出其妻而妻之疾使)
　(侍人誘其初妻之娣寘於犂而為之一宫如二妻文/子怒欲攻之仲尼止之遂奪其妻或淫于外州外州)
　(人奪之軒以獻恥是二者故出衞人立遺使室孔姞/注疾即齊也遺疾弟也孔姞孔文子之女疾之妻)
　　附録左氏(孔文子之將攻大叔也訪於仲尼仲尼/曰胡簋之事則嘗學之矣甲兵之事未)
　　(之聞也退命駕而行文子遽止之將止魯人以幣/召之乃歸○世家季桓子卒遺言謂康子必召孔)
　　(子其臣止之康子乃召冉求是年冉求與齊戰有/功康子乃召孔子而孔子歸魯年六十八矣然魯)
　　(終不能用孔子孔子亦不求仕乃叙書/傳禮記刪詩正樂序易弟子蓋三千焉)
十有二年春用田賦左氏(季孫欲以田賦使冉有訪諸/仲尼仲尼曰丘不識也三發)
　(卒曰子為國老待子而行若之何子之不言也仲尼/不對而私於冉有曰君子之行也度於禮施取其厚)
　(事舉其中斂從其薄如是則丘亦足矣若不度於禮/而貪冒無厭則雖以田賦又將不足且子季孫若欲)
　(行而法則周公之典在若欲苟而行又何訪焉弗聽/春用田賦注丘賦之法因其田財通出馬一匹牛三)
　(頭今欲别其田及家財/各為一賦故言田賦)公羊(何以書譏何譏爾譏始/用田賦也注田謂一井)
　(之田賦者斂取其財物也言用田賦者若今漢家斂/民錢以田為率矣不言井者城郭里巷亦有井嫌悉)
　(賦之禮稅民公田不過什一軍賦十井不過一乘/哀公外慕强呉空盡國儲故復用田賦過什一)穀
　梁(古者公田什一/用田賦非正也)胡氏(哀公問於有若曰年饑用不/足如之何有若對曰盍徹乎)
　(曰二吾猶不足如之何其徹也曰百姓足君孰與不/足百姓不足君孰與足古者公田什一助而不稅魯)
　(自宣公初稅畆後世遂以為常而不復矣至是二猶/不足故又以田賦也夫先王制土籍田以力而砥其)
　(逺邇賦里以入而量其有無今用田賦軍旅之征非/矣田以出粟為主而足食賦以出軍為主而足兵周)
　(制宅不毛者有里布無職事者征夫家漆林之稅二/十而五則㢮力薄征當以農民為急而增賦竭作不)
　(使末業者獨幸而免也今二猶不足而用田賦是重/困農民而削其本何以為國書曰用田賦用者不宜)
　(用也近世議㢮商賈之征達於時政者欲先省國用/首寛農民後及商賈知春秋譏田賦之意矣注里廛)
　(也謂商賈所/居之區域)陳氏(以丘賦一乗為未足又以田賦之/也故曰斂從其薄以丘亦足矣田)
　(賦之也者家一人也家一人管子内政之法也諸侯/之益兵自齊始晉次之春秋之季魯亦行之矣是故)
　(作丘甲用田/賦不書初)
　　　(案田賦之說杜氏以為丘賦之法因其田財通/出馬一匹牛三頭今欲别其田及家財各為一)
　　　(賦則是一丘出馬二匹牛六頭也范氏注穀梁/同之然杜氏於作丘甲條内已曰今魯使丘出)
　　　(甸賦是一丘十六井已出馬四匹牛十二頭矣/安得復以為出馬一匹牛三頭乎此其前後自)
　　　(相戾也況家財有無難均何得别之賈氏以為/一井之田而欲出十六井之賦蓋以為井出丘)
　　　(賦也夫一井八家而使出一馬三牛之賦可乎/故胡氏獨用國語國語載孔子對冉有之言曰)
　　　(先王制土籍田以力而砥其逺邇賦里以入而/量其有無任力以夫而議其老幼於是乎有鰥)
　　　(寡孤疾有軍旅之出則征之無則已其歲收田/一井出椶禾六百四十斛秉芻二百四十斗缶)
　　　(米十六斗不過是也先王以為足若子季孫欲/其法也則有周公之籍矣大率以為田主出粟)
　　　(而賦則取於商賈之里廛今魯以商賈所當出/之賦而令農民出之則非古人重本抑末之意)
　　　(矣吕氏亦曰古者田出粟里出賦要之二家說/為長蓋收區域之征以備馬牛車乗若漢家收)
　　　(田賦泉以補車馬亦其遺意也縁此賦止里廛/出之而今賦於田上故譏之耳然則司馬法所)
　　　(謂甸出一秉者其止出一乗之人歟觀春秋傳/所載多臨事而始授以甲授以車則知馬牛車)
　　　(乘決非丘甸所出也何氏說近之陳氏非是○/又案孔子惡冉求聚斂附益之言蓋在此時)
夏五月甲辰孟子卒左氏(昭夫人孟子卒昭公娶于呉/故不書姓死不赴故不稱夫)
　(人不反哭故/不言葬小君)胡氏(其曰孟子云者諱取同姓也昭公/不謹於禮欲結好强呉以去三家)
　　　(之權忍取同姓以混男女之别不命於天子以/弱其配不見於廟不書於䇿以廢其常典禮之)
　　　(本喪矣其失國也宜故陳司敗問昭公知禮乎/子曰知禮子退揖巫馬期而進之曰君取於呉)
　　　(為同姓謂之呉孟子君而知禮孰不知禮/書孟子卒雖曰為君隠而實亦不可揜矣)
公會呉于橐臯(在淮南/呉地)左氏(公會呉于橐臯呉子使大/宰嚭請尋盟公不欲使子)
　(貢對曰盟所以周信也故心以制之玉帛以奉之言/以結之明神以要之寡君以為苟有盟焉弗可改也)
　(已若可尋也亦可寒也/乃不尋盟注尋鄫之盟)
秋公會衞侯宋皇瑗于鄖(廣陵/呉地)左氏(呉徴會于衛初衛/人殺呉行人且姚)
　(而懼子羽曰呉方無道無乃辱吾君不如止也子木/曰呉方無道國無道必棄疾於人呉雖無道猶足以)
　(患衞往也長木之斃無不摽也國狗之瘈無不噬也/而況大國乎衞侯會呉于鄖公及衞侯宋皇瑗盟卒)
　(辭呉盟呉人藩衛侯之舎子服景伯謂子貢曰夫諸/侯之會事既畢矣侯伯致禮地主歸餼以相辭也今)
　(呉不行禮於衞而藩其君舎以難之子盍見大宰乃/請束錦以行語及衞故大宰嚭曰寡君願事衞君衞)
　(君之來也緩寡君懼故將止之子貢曰衞君之來必/謀於其衆或欲或否是以緩來其欲來者子之黨也)
　(其不欲來者子之讎也若執衞君是墮黨而崇讎也/且合諸侯而執衞君誰敢不懼或者難以霸乎嚭說)
　(乃舎衞侯注/衞君輒也)
宋向巢帥師伐鄭左氏(宋鄭之間有隙地焉曰彌作頃/丘玉暢嵒戈鍚子産與宋人為)
　(成曰勿有是及宋平元之族自蕭奔鄭鄭人為之城/嵒戈錫九月宋向巢伐鄭取錫殺元公孫遂圍嵒十)
　(二月鄭罕達救/嵒丙申圍宋師)
　　　(案自皇瑗取鄭師之後書宋公宋人伐鄭者再/宋兵亦可以釋怨矣而向巢之師復起是必欲)
　　　(殺平元之族而後已也全師覆沒亦蹈前/日鄭人之覆轍佳兵不祥其事好還信哉)
冬十有二月螽左氏(十二月螽仲尼曰火伏而後蟄者/畢今火猶西流司厯過也注是歲)
　(失不置閏十二月即今九/月九月初尚溫故有螽)
十有三年春鄭罕達帥師取宋師于嵒左氏(宋向魋救/其師鄭子)
　(賸使徇曰得桓魋者有賞魋逃歸遂取/宋師于嵒獲成讙郜延以六邑為虛)
夏許男成卒○公會晉侯及呉子于黃池(黃池/晉地)左氏(公/會)
　(單平公晉定公呉夫差于黃池六月越子伐呉疇無/餘謳陽先及郊呉大子友王子地王孫彌庸壽於姚)
　(自泓上觀之彌庸見姑蔑之旗曰吾父之旗也不可/以見讎而弗殺也屬徒五千王子地助之獲疇無餘)
　(謳陽越子至復戰大敗呉師獲大子友王孫彌庸壽/於姚丁亥入呉呉人告敗于王王惡其聞也自剄七)
　(人於幕下秋七月辛丑盟呉晉爭先呉人曰於周室/我為長晉人曰於姬姓我為伯趙鞅呼司馬寅曰日)
　(旰矣大事未成二臣之罪也建鼓整列二臣死之長/幼必可知也對曰請姑視之反曰肉食者無墨今呉)
　(王有墨國勝乎大子死乎且夷德輕不忍久請少待/之乃先晉人注夫差欲霸中國尊天子自去其僭號)
　(而稱子以告令諸侯故使承而書之平公/不書尊之不與會盟不書恥之故不録)公羊(呉何/以稱)
　(子呉主會也呉主會則曷為先言晉侯不與夷狄之/主中國也其言及呉子何會兩伯之辭也不與夷狄)
　(之主中國則曷為以會兩伯之辭言之重呉也曷為/重呉呉在是則天下諸侯莫敢不至也注䟽首止言)
　(及齊侯齊侯主會則知此言及呉子呉子主會明矣/呉强而無道敗齊臨菑乗勝大㑹中國齊晉前驅魯)
　(衛驂乗滕薛俠轂而趨以諸夏冠帶之國反背天子/而事夷狄恥甚不可忍言故深為諱詞使若呉大以)
　(禮義會天下諸侯以尊事天子故進稱子也兩伯者/晉序上者主會文也呉言及者亦人往為主之文也)
　(方不與夷狄主中國而又事實當見不可醇奪故張/兩伯詞先晉及呉子使若晉主會為伯呉亦主會為)
　(伯也重呉者以晉大國尚猶汲汲於呉則知諸侯莫/敢不至也不書諸侯者為微詞使若天下盡會之而)
　(魯侯蒙俗會之者惡與齊桓會貫舉逺明近此但舉/大以明小者非尊天子故不得襃為逺夷皆至之詞)
　(也主書者惡諸/侯君事夷狄也)穀梁(黃池之㑹呉子進乎哉遂子矣/呉夷狄之國也祝髮文身故因)
　(魯之禮因晉之權而請冠端而襲其藉于成周以尊/天王呉進矣呉東方之大國也累累致小國以會諸)
　(侯以合乎中國呉能為之則不臣乎呉進矣王尊稱/也子卑稱也辭尊稱而居卑稱以會乎諸侯以尊天)
　(王呉王夫差曰好冠來孔子曰大/矣哉夫差未能言冠而欲冠也)胡氏(黃池衛地其/言及者會兩)
　(伯之辭也春秋内中國而外諸夷呉人主會其先晉/紀常也春秋四夷雖大皆曰子呉僭王矣其稱子正)
　(名也以會兩伯之詞而言及者先呉則拂經而失序/列書則泯實而傳疑特書曰及順天地之經著盟會)
　(之實又以見夷狄之强而抑其横也定公以來晉失/伯業不主夏盟夫差暴横勢傾上國自稱周室於己)
　(為長蓋太伯之後以族屬言則伯父也而黃池之/會聖人書法如此訓後世治中國御四夷之道也)
　　附録(外傳呉王夫差既勝齊殺申胥乃起師北征/闕為深溝通於商魯之間北屬之沂西屬之)
　　(濟以會晉公午於黃池越王句踐乃命范蠡率師/沿海泝淮以絶呉路始率中軍泝江以襲呉入其)
　　(郛焚其姑蘇徙其大舟呉晉爭長未成邊遽乃至/以越亂告呉王懼乃合大夫而謀曰今無會而歸)
　　(與會而先晉孰利王孫雄曰二者莫利無會而歸/越聞章矣齊宋徐夷將夾溝而㢋我會而先晉晉)
　　(既執諸侯之柄以臨我將成其志以見天子必會/而先之今夕必挑戰以廣民心請王厲士以奮其)
　　(朋勢彼將不戰而先我呉王昬乃戒令秣馬食士/夜中乃令服兵擐甲繫馬舌出火竈陳士卒百人)
　　(以為徹行萬人以為方陳王親秉鉞中陳而立帶/甲三萬以勢攻雞鳴乃定既陳去晉軍一里昧明)
　　(王乃秉枹親鼓之軍皆譁晉師大駭不出周軍飭/壘乃令董褐請事曰兩君偃兵接好日中為期今)
　　(大國越録而造於敝邑之軍壘敢請亂故呉王親/對之曰天子有命周室卑約貢獻莫入上帝鬼神)
　　(而不可以告無姬姓之振也徒遽來告孤日夜相/繼匍匐就君今非王室不安平是憂億負晉衆庶)
　　(不式戎狄楚秦將不長弟以力征一二兄弟之國/孤欲守先君之班爵進則不敢退則不可今會日)
　　(薄矣恐事之不集以為諸侯笑孤之事君在今日/不得事君亦在今日董褐還致命乃告趙鞅曰臣)
　　(觀呉王之色類有大憂將毒不可與戰主其許之/先然而不可徒許之也鞅乃令董褐復命曰曩君)
　　(之言周室既卑諸侯失禮於天子請貞於陽卜收/文武之諸侯孤以下宻邇於天子無所逃辠訊讓)
　　(日至曰昔呉伯父不失春秋必率諸侯以顧在余/一人今伯父有蠻荆之虞禮世不續用命孤禮佐)
　　(周公以見我一二兄弟之國以休君憂今君掩王/東海以淫名聞于天子君有短垣而自踰之況蠻)
　　(荆則何有於周室夫命圭有命固曰呉伯不曰呉/王諸侯是以敢辭夫諸侯無二君而周無二王君)
　　(若無卑天子以干其不祥而曰呉公孤敢不順從/君命長弟許諾呉王許諾乃退就幕而㑹呉公先)
　　(歃晉侯/亞之)
　　　(案此㑹左氏先晉國語先呉許氏曰此二國史/籍之異也顧自宋之盟晉已為楚所先陵夷至)
　　　(黃池之會豈能復與呉爭國語信也要之此條/先晉之說當主公羊爵呉之說當主穀梁書及)
　　　(之說公羊胡氏皆得之其事實則國語為詳但/國語所載尊周室之事蓋二國假此以相勝耳)
　　　(豈真能奉王命哉○又案國語載夫差既退于/黃池使王孫苟告勞于周周王答曰苟伯父令)
　　　(女來明紹享余一人若余嘉之伯父曰勠力同年/德伯父若能然余一人兼受而介福伯父多歴)
　　　(以沒元身伯父秉德已侈大哉觀此則夫差假/尊周以自夸大可知矣○又案以自夸大可知)
　　　(至橐臯凡七書會呉至此乃特書呉子誠以/夫差易王而稱公耳此聖人予人之遷善也)
楚公子申帥師伐陳
　　　(案哀公十七年楚子/西之子公孫朝滅陳)
於越入呉胡氏(呉自柏舉以來憑陵中國黃池之會遂/主夏盟可謂强矣而春秋繼書於越入)
　(呉所謂因事屬詞垂戒後世而見深切著明之義也/曽子曰戒之戒之出乎爾者反乎爾老氏曰佳兵不)
　(祥之器其事好還夫以力勝人者人亦以力勝之矣吳/嘗破越遂有輕楚之心及其破楚又有驕齊之志既)
　(勝齊師復與晉人爭長自謂莫之敵也而越己入其/國都矣呉侵中國而越滅之越又不監而楚滅之楚)
　(又不監而秦滅之秦又不監而漢滅之老氏曽子其/言豈欺也哉春秋初書於越入呉於柏舉之後再書)
　(於越入呉於黃池之後皆因事屬詞垂戒後世/不待貶絶而見深切著明之義也而可廢乎)
　　附録左氏(呉將伐齊越子率其衆以朝焉王及列/士皆有饋賂呉人皆喜惟子胥懼曰是)
　　(豢呉也夫諫曰越在我心腹之疾也得志於齊猶/獲石田也無所用之越不為沼呉其泯矣弗聽使)
　　(於齊屬其子於鮑氏為王孫氏反役王聞之使賜/之屬鏤以死國語貟將死曰懸吾目於東門以見)
　　(越之入呉也王取申胥之尸盛以䲭/夷而投之於江哀十六年越滅呉)
秋公至自會
　　　(案春秋書公/至自會止此)
晉魏曼多帥師侵衞(公羊無/曼字)公羊(此魏曼多也曷為謂/之魏多譏二名二名)
　(非禮/也)
　　　(案公羊說與定六年仲孫忌同其說非是○又/案晉事止于此李氏曰讀隠之春秋而知王澤)
　　　(之竭也讀昭定哀之春秋而知伯烈之壞也晉/伯復盛於悼公浸衰於平昭而遂廢於頃定夫)
　　　(晉以奕世九君之業豈無積累之功著在中夏/至頃定一壞而不可復收嗚呼廢興存亡未有)
　　　(無故而然者也千尋之木物能蠧之必其中先/腐壞戕蝕而後蠧生焉嘗原晉事之顛末而察)
　　　(其所由失矣或曰晉之微也大變在夷狄有楚/弗攘有呉弗抑二强並立伯權遂弱自召陵擁)
　　　(十八國之衆不能振旅至于戎蠻之執晉俛焉/北面而事楚以京師之禮自呉滅巢滅徐伐陳)
　　　(伐齊晉不能誰何迄乎黃池之會呉哆然操方/伯之令而下以列國命晉春秋由是絶筆焉則)
　　　(晉之失伯實夷狄之張也曰中國苟合夷狄豈/能閒乎其端在諸侯之先貳當時以齊景衛靈)
　　　(宋景之君其國皆强勠力周旋何畏於呉楚今/也齊景公抑晉代興之志宋衛魯鄭之君無非)
　　　(攘臂以從齊者也蓋晉執行人叔孫婼與邾大/夫坐而失魯執宋仲幾樂祁犂而失宋渉佗成)
　　　(何詬衛而失衛荀寅辭蔡而失蔡假羽旄於鄭/而失鄭是以齊得以盡取諸侯鄭則與齊盟于)
　　　(鹹會于安甫矣衞則與齊盟于沙次于五氏矣/魯則與齊㑹于牽宋則與齊會于洮矣終而齊)
　　　(侯衞侯且伐晉矣則晉之失伯乃諸侯之離也/曰晉國苟治諸侯安得背乎其原在大夫之先)
　　　(叛使六卿諸臣如先大夫之肅皆盡忠以輔公/何憂乎齊衛今也强家多門各求封殖而削弱)
　　　(之禍獨歸宗國自趙鞅取衛貢五百家動晉陽/甲自韓不信執宋命卿不顧踐土之盟自魏舒)
　　　(南面涖政敢干位以命大事而趙籍魏斯韓䖍/為諸侯之萌已成矣則晉之失伯乃大夫之擅)
　　　(也曰晉之禮義素明則大夫豈得擅乎利勝而/義微此上下之所以不奪不饜也范鞅請冠而)
　　　(魯使蒙執趙鞅受楊楯而宋卿賈禍邯鄲爭貢/而三卿亂國或取季孫之賄而昭公弗納或求)
　　　(蔡侯之貨而伐楚之師無出或索十牢而呉人/藉為口實孟子曰上下交征利而國危矣晉伯)
　　　(之衰是誰咎歟此春秋所以謹義利之所察天/理人欲之分正君臣上下之位而示後世以防)
　　　(微杜漸反本澄源之道也頃公自昭三十一/年即位至是凡三十一年至哀公二十年卒)
葬許元公○九月螽○冬十有一月有星孛于東方左
　氏(注平旦衆星皆沒而孛/乃見故不言所在之次)公羊(孛者何彗星也其言/于東方何見于旦也)
　(何以書記異也注周十一月夏九月日在房心房心/天子明堂布政之庭於此旦見與日爭明諸侯伐主)
　(典法滅/絶之象)
　　　(案胡氏說此呉亡之/徵也詳見昭十七年)
盜殺陳夏區夫(區公/作彄)○十有二月螽張氏(吕氏曰此年/九月螽十二)
　(月又螽又比年十二月螽隂陽錯亂之甚當世君臣/亦可以自省矣許氏曰自用田賦而比年三書螽貪)
　(殘無己之應也螽每在十二月傳以為司厯之過此/厯不時不革之敝與春秋書魯人事至用田賦書魯)
　(天災至於二年三螽則見其民力已窮天命已去/君子之心於魯已矣故春秋以大斂之顚終也)
十有四年春西狩獲麟左氏(春西狩于大野叔孫氏之/車子鉏商獲麟以為不祥)
　(以賜虞人仲尼觀之曰麟也然後取之注麟者仁獸/聖王之嘉瑞也時無明王出而遇獲仲尼傷周道之)
　(不興感嘉瑞之無應故因魯春秋而脩中興之教絶/筆於獲麟之一句者所感而作固所以為終也冬獵)
　(曰狩蓋虞人脩常職故不書/狩者大野在魯西故曰西狩)公羊(何以書記異也何/異爾非中國之獸)
　(也然則孰狩之薪采者也薪采者則微者也曷為以/狩言之大之也曷為大之為獲麟大之也麟者仁獸)
　(也有王者則至無王者則不至有以告者曰有麕而/角者孔子曰孰為來哉孰為來哉反袂拭面涕沾袍)
　(顔淵死子曰噫天喪予子路死子曰噫天祝予西狩/獲麟孔子曰吾道窮矣春秋何以始乎隠祖之所逮)
　(聞也所見異詞所聞異詞所傳聞異詞何以終乎哀/十四年曰備矣注疏麟之來也應於三義一為周亡)
　(之徴即傳云記異也是也二為漢興之瑞即傳云孰/為來哉是也三則見孔子將沒之徴故孔子曰吾道)
　(窮矣是也不言為漢獲之者微詞也備者人道浹王/道備欲見撥亂功成猶堯舜之隆鳳凰來儀故麟於)
　(周為異春秋記以為瑞/明太平以瑞應為效也)穀梁(引取之也狩地不地不/狩也非狩而曰狩大獲)
　(麟故大其適也其不言來不外麟於中國也其不言/有不使麟不恒於中國也注夫闗雎之化王者之風)
　(麟之趾闗雎之應也然則/斯麟之來歸於王德矣)胡氏(河出圖洛出書而八/卦畫簫韶作春秋成)
　(而鳳麟至事應雖殊其理一也易曰大人者先天而/天弗違後天而奉天時舜孔子先天者也先天而天)
　(弗違志壹之動氣也伏羲氏後天者也後天而奉天/時氣壹之動志也有見乎此者則曰文成而麟至無)
　(見乎此者以為妖妄而近誣周南闗雎之化王者之/風而麟之趾闗雎之應也召南鵲巢之德先公之教)
　(而騶虞鵲巢之應也世衰道微暴行交作臣弑其君/者有之子弑其父者有之夫子為是作春秋明王道)
　(正人倫氣志天人交相感應之際深矣制作文成而/麟至宜矣商王恭黙思道帝賚良弼得於傅巖周公)
　(欲以身代其兄植璧秉珪而武王疾愈啟金縢之䇿/天乃反風出罪己之言熒惑退舎至於勇夫志士精)
　(誠所格上致日星之應召物産之祥蓋有之矣況聖/人之心感物而動見於行事以遺天下與來世哉簫)
　(韶九奏鳳儀于廷魯史成/經麟出于野亦常理爾)
　　　(案詩釋文麟麕身牛尾馬足一角角端有肉毛/蟲之長也不踐生草不履生蟲音中鍾吕行中)
　　　(規矩王者至仁則出感麟而作春秋之說杜氏/何氏程氏謝氏吕氏張氏諸家多同絶筆獲麟)
　　　(之說諸家皆不過以為所感而起因以為終而/何氏獨以為春秋之成文致太平托言太平而)
　　　(瑞應至故就以麟終焉此其異也文成致麟之/說本於范氏而胡氏因之其意直以為孔子自)
　　　(衛反魯即脩春秋經成道備嘉瑞應焉而以天/道終之比於闗雎之應而能事畢矣蓋亦祖於)
　　　(何休之遺意也朱子曰胡安國謂絶筆於獲麟/為志壹則動氣意思說得也甚好但以某觀之)
　　　(生出一个物事為人所斃多少不好是亦一徵/兆也由朱子之言推之則麟固為文成之瑞亦)
　　　(為道衰之兆矣然孟子一治一亂章以孔子作/春秋當世道之一治則何氏范氏之說亦必有)
　　　(所傳而胡氏信之誠有見也/陸氏亦以獲麟入慶瑞例)
　　附録(終篇/之義)公羊(君子曷為為春秋撥亂世反諸正/莫近諸春秋則未知其為是與其)
　　(諸君子樂道堯舜之道與末不亦樂乎堯舜之知/君子也制春秋之義以俟後聖以君子之為亦有)
　　(樂乎/此也)穀梁(注曰春秋之文廣大悉備/義始於隠公道終於獲麟)胡氏(詩以正/情書以)
　　(制事禮以成行樂以養和易以明變垂教亦備矣/則曷為作春秋子曰我欲載之空言不如見之行)
　　(事之深切著明也知我者其惟春秋乎何以約乎/魯史子曰我欲觀夏道是故之把而不足徴也我)
　　(欲觀殷道是故之宋而不足徴也我觀周道幽厲/傷之舎魯何適矣何以始乎隠公三綱淪九法斁)
　　(天下無復有王也何以絶筆於獲麟其以天道終/乎聖人之於天道命也有性焉君子不謂命也是)
　　(故春秋天子之事聖人之用撥亂反正之書考諸/三王而不繆建諸天地而不悖質諸鬼神而無疑)
　　(百世以俟聖人而不惑其於格物脩身齊家治國/施諸天下無所求而不得亦無所處而不當何莫)
　　(學夫春秋故君子誠有樂乎此也由仲尼至於孟/子百有餘歲若顔曾則見而知之若孟子則聞而)
　　(知之由孟子而來至于今千有餘歲矣其書未亡/其出於人心者猶在蓋有不得已焉耳則亦有不)
　　(得已焉/耳矣)
　
　
　
　
　
　
　春秋會通卷二十四
