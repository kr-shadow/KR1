#+TITLE: 詩經通義-清-朱鶴齡
#+DATE: 2018-05-12 10:13:56
#+SOURCE: github.com/kanripo/KR1c0048 master 9db11544                
欽定四庫全書　　　　經部三
　詩經通義　　　　　　詩類
　　提要
　　　　(臣/)等謹案詩經通義十二卷
　　　國朝朱鶴齡撰鶴齡有尚書埤𫝊已著録是書
　　　　専主小序而力駁廢序之非所采諸家於漢
　　　　用毛鄭唐用孔穎達宋用歐陽修蘇轍吕祖
　　　　謙嚴粲
　　　國朝用陳啟源其釋音明用陳第
　　　國朝用顧炎武其凡例九條及考定鄭氏詩譜
　　　　皆具有條理惟鶴齡學問淹洽往往嗜博好
　　　　奇愛不能割故引據繁富而傷於蕪雜者有
　　　　之亦所謂武庫之兵利鈍互陳者也要其大
　　　　致則彬彬矣鶴齡與陳啟源同里據其自序
　　　　此書葢與啟源商確而成又稱啟源毛詩稽
　　　　古編專崇古義此書則參停於今古之間稍
　　　　稍不同然稽古編中屢稱已見通義兹不具
　　　　論則二書固相足而成也乾隆四十六年十
　　　　月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官　(臣/)　陸費墀
詩經通義原序
尚瑗之受教我愚菴朱先生正先生輯譔通義之日其
時年未弱冠殫精制舉業未暇問歐吕諸家言迨先生
作埤傳以尚書為瑗取應習業時時舉示之繼從事讀
左日鈔遂得㕘討論矣顧予自八齡讀詩經集傳旦夕
掩卷背誦比十五六而心頗嗛之謂鄭衞淫風何乃至
是非發乎情止乎禮義之指而於毛序鄭箋孔疏及書
之孔序易之王注皆嘗瀏覽怪其與朱子本義集傅蔡
氏集傳畛域懸殊而未能決所從違先生著書滿家少
陵義山詩集箋注家弦户誦既乃厭棄辭章肆力經術
埤傳左鈔先後授梓獨通義一書屢經更定又卷帙頗
重計貲為難逡巡審慎而先生業已謝世閲四十餘年
友人陸堂有言漢儒之失拘守陳言宋儒之失盡反前
説宋儒之所欲反者非僅漢唐也伊川易傳談理至精
朱子則推本邵氏數學以求駕之潁濵詩傳東萊讀詩
記其書皆醇正無疵朱子以其祖述小序多所不滿鄭
衞淫奔之説獨採漁仲明復康侯春秋之學盡廢三傳
朱子遂尊稱胡傳後世因有四傳合刻則左公穀下儕
於宋明雜説而十三經之名號可無庸矣夫漢代經儒
掇拾殘缺於秦燼之後疵纇荒繆固所不免必盡舉而
撤之雖神解淵悟豈真能捨此山巖屋壁之所得别有
不傳之祕與尼山鄒嶧夢授而牆見者程子曰學詩而
不求序猶欲入室而不由户也朱子論詩盡撤大小序
鄱陽馬氏駁議平允洞暢先生通義之作所宗主也毛
公亦有不能無弊者在於執正變之論而篇次錯糅不
復詳求概以前後定美刺楚茨至車牽十章與載芟良
耜之報蜡鹿鳴嘉魚之燕賔何有差别而以為刺幽王
之作辭理全悖矣崧髙五詩並美宣王何以竄於大雅
終篇此古序之誤有目共知也然而去古未逺刺忽刺
佗之屬信而有徴而概指淫奔不得並於清人之在鄭
株林之在陳則毛詩左傳雖並獻河間而平帝時立毛
詩於學官已為定著左傳經范升陳元爭訟俟章帝而
始定奚以取彼棄此此集傳之過當也通義一書薈萃
兩宋元明諸家之言於朱子集傳外又廣求遺説或問
語録臚列叅互衷之至當間附已意以相發明崑山顧
亭林先生夙與同志逺道寄書往復質證同邑陳啟源
説詩有特識先生愛重之時取其説朱子有言讀先聖
之書須髙著眼大著肚不容拘泥習套又謂唐人疏義
因譌踵陋未能有所發明夫唐疏之無所發明誠然也
經宋儒翻駁數百年奉為蓍蔡由明迄今因襲更甚嫏
嬛説約髙頭細字之書趨時貿利無有髙眼大肚上下
千百年間者先聖之遺經逾墮于雺霧晦㝠亭林愚菴
二氏窮經復古起考亭而相對當樂與揚㩁以益衷于
無弊歳庚子冬暮瑗自豫章院歸徧陳五經傳疏并庋
藏所有諸家言臚列其是非同異從先生兩孫借觀通
義藏稿五十年前函丈㸃筆情景恍然負牆敬為之序
越五載乙巳其次孫泰興廣文士玉刻通義書成爰於
舊序增益數語表刻此書之因士玉篤嗜經術庶幾能
紹其家學者雍正三年季秋朔日受業門人張尚瑗拜
書年七十
詩經通義凡例
通義者通古詩序之義也蓋序乃一詩綱領必先申序
意然後可論毛鄭諸家之得失後序多漢儒附益者今
取毆蘇吕嚴諸說為之辨正錯簡譌字亦詳訂焉
制舉之家專宗朱傳故詩序久置不講併宋元諸儒之
說皆無由而見余采其合于序說者備録之蓋表章古
義不得不與俗學牴牾爾
古本皆標序於經文之前後儒遂以詩序若今之詩題
余謂序所以明作者之意非先有序而後有詩也郝仲
輿本移序從經最為得體今從之
古序最簡毛鄭訓多不明鄭尤踳駁故為後儒所排學
者善解而參伍之夾漈辨妄朱子辨說皆可不作矣
訓釋字句貫穿義理朱子集傳備矣今海内家傳户習
故此書不重引其文只略詮詩中大意惟諸儒說有異
同者别白之舛謬者針砭之(毛鄭之失已經朱子/更定者此不詳述)至於
考論時事多援經證史庶幾子輿氏論世知人之㫖云
經文下夾注又引毛鄭及正義語而加以折𠂻宋元以
來諸家之說必取其合於古義者
東萊讀詩記極為宋人所推華谷詩緝其次也此書義
例多取裁焉東萊宗小序其說詩無邪說正雅鄭衛說
南陔六詩與朱子時相掊擊今備載之以竢論定
詩記名物度數山川地理禽獸草木其類不可不考此
詩根據注䟽辨證頗詳足補集傳所未及
毛鄭與歐蘇吕嚴諸本所分章句各有異同今一以集
傳為正
詩釋文止有音反而不甚詳陸氏所謂古人韻緩不煩
改字者也朱子始取吴才老韻叶詩然不盡依用萬厯
間陳季立氏謂古字本有古音與後代不同不必改叶
吾友顧寜人氏引申其說又謂沈約四聲不當以律古
人之詩二家援証精博可信從無疑矣但細覈集傳所
叶之音與二家考証者無甚相逺而四聲不用則平上
去入通為一音入聲轉韻初學多不曉故今仍用集傳
所叶(叶下之音余/友楊旭所補)但易為讀某切而平上去入槩不分
注庶幾三百篇之文讀之諧協復無以今音律古詩之
失(集傳中有不當叶不/必叶者今悉去之)





　
　
　
　
　鄭氏詩譜不可廢歐陽公已言之矣朱子一切不用
　恐非子輿論世之㫖但今本注疏大全所列者十五
　國及雅頌俱各分時代先後與歐陽公所云國譜旁
　行者不合葢非鄭譜之舊也今倣史記年表體合為
　一圖庶令學者便于觀覽云
欽定四庫全書
　詩經通義卷一　　　　　吳江朱鶴齡撰
國風(説見/集傳)
　周南
　　蘇傳文王之風謂之周南召南何也文王之治
　　國也所以為其國者屬之周公所交于諸侯者
　　屬之召公詩曰昔先王受命有如召公日辟國
　　百里言其治外也召南有召公之詩而周南無
　　周公之詩周公在内近于文王雖有徳而不見
　　則其詩不作召公在外逺于文王功業明著
　　則詩作于下此其宜也朱子曰周公制禮作
　　樂于是取文王時詩分為二篇其言文王之
　　化者繫之周公以周公主内治故也其言諸
　　侯之國被文王之化者繫之召公以召公長
　　諸侯故也文王治岐其東有紂其西昆夷其
　　北玁狁故其化自北而南先被于江漢之域
　　也
闗闗(和/鳴)雎鳩(傳王雎也疏爾雅注雕類今江東呼為鶚/好在江邊沚中亦食魚揚雄許慎皆曰白)
(鸝似鷹尾上白徐鉉曰鶚性好峙每立不移交則雙翔/别則異處是謂摯而有别傳云鷙鳥不雙是也愚按左)
(傳雎鳩氏司馬也注云摯而有别故為司馬主法則與/疏語合詩人取興之意重在有别豈以鷙鳥為嫌哉集)
(傳以為水鳥狀如鳬鷖此于王雎不類○/韻㑹鷙古與摯通曲禮前有摯獸是也)在河之洲窈
(音/杳)窕(徒了反音誂○窈窕言女德方言云善心為窈善/容為窕是也晉宋以後文人皆作居處用葢承襲)
(鄭箋幽閒深宫之説然詩序云哀窈/窕思賢才則窈窕豈居處之謂哉)淑女君子好逑(音/求)
(○逑即公侯好仇之仇鄧元錫曰后妃廣于求助若曰/之淑女也幽閒貞專是君子好仇也吾何德以配君子)
(也云/爾)○參(初金反/音琛)差(初宜反/音癡)荇(音/杏)菜(集傳解荇全用陸/璣疏嚴緝今池州)
(人名荇為莕公鬚/葉如蓴可為葅)左右(鄭氏二字皆讀去/聲集傳皆讀上聲)流之窈窕淑
女寤寐求之求之不得寤寐思服(讀蒲北反與匐同○/疏謂服膺念慮而思)
(之/)悠哉悠哉輾轉反側○參差荇菜左右采(讀此禮反/音泚古音)
(考同按陳第所考古音多/與叶音同者以後不重出)之窈窕淑女琴瑟友(羽已反/音以)
之(朱子曰琴瑟無時不在/側若朋友然故曰友)參差荇菜左右芼(音邈古音/考讀冒○)
(陳啟源曰惟羮則用芼王后夫人不設羮故毛以擇訓/芼葢用為葅不用為羮也薦葅王后夫人之職也朱傳)
(熟而薦之則用為羮矣彼以為興故可通今既從毛鄭/則當仍訓為擇爾雅芼搴也孫炎云擇菜又曰左右流)
(之爾雅毛傳同訓求朱傳釋為順流而取之則侵采義/故訓采為取而擇之采既為擇又侵芼義故訓芼為熟)
(而薦之三字殆/相因而易也)之窈窕淑女鐘鼓樂(音洛釋文/五教反)之(張綱/曰琴)
(瑟常御之樂也故鹿鳴燕羣臣曰鼓瑟鼓琴鐘鼓至大/之樂也故彤弓饗諸侯則曰鐘鼓既設葢燕禮小而饗)
(禮大所用之樂亦因以異今后妃之待淑女始則欲以/常御之樂友之而通其交際之心終則欲以至大之樂)
(樂之而極其懽欣之意此所謂至誠有加而無已也○/愚謂淑女既得亦無燕饗作樂之事故毛公云宜以琴)
(瑟友之宜以鐘鼓樂之葢/極言和樂之情如此耳)
序闗雎后妃之德也(朱子曰太姒未嘗/稱后序追稱之)所以風天下而
正夫婦也故用之鄉人焉用之邦國焉風風也風以動
之教以化之闗雎麟趾之化王者之風故繫之周南言
化自北而南也鵲巢騶虞之德諸侯之風也先王之所
以教故繫之召南周南召南正始之道王化之基是以
闗雎樂得淑女以配君子憂在進賢不淫其色哀窈窕
思賢才而無傷善之心焉是闗雎之義也
　按儀禮闗雎為鄉樂燕樂又為房中之樂(周有房中/之樂燕禮)
　(注謂弦歌周南召南之詩葢/后夫人所諷誦以事其君子)則周公制作時已有此
　詩故程子以為周公作朱子却云宫中之人喜得太
　姒于其始至作此詩崔銑云太姒未至文王不應先
　畜媵妾誰與探其寤寐間事而形容之或以為王季
　宫人尤無闗預然此只詩人咏太姒之德如是耳豈
　必求撰人為誰耶○以淑女為嬪御之賢后妃思得
　之助供荇菜承宗廟者毛鄭説也以淑女為后妃下
　二章左右為求之非一方者朱子説也朱子實祖匡
　衡衡治齊詩者也從朱子説則哀樂皆屬文王今據
　小序以后妃之德言之仍從古注為是楚樊共姬求
　美人而進于莊王曰妾所進九人今賢于妾者二人
　與妾同列者七人豈不欲擅愛專寵哉不敢以私廢
　公也樊姬猶求美人即太姒可知已求其人而未得
　無以共内職故有寤寐轉側之憂求其人而既得有
　以共内職故有琴瑟鐘鼓之樂此其性情之正非幽
　閒貞專者不能序所云后妃之德實風化天下之樞
　機也憂在進賢不淫其色下二章之意已明哀窈窕
　以下語近繁雜嚴華谷疑漢時經師所傅益或然耳
　朱子亦云序所言哀樂淫傷都非本㫖(鄭氏曰闗雎/之聲和平中)
　(度故愷樂而不流于淫蕩淒切而不至于悲傷也按/漁仲説樂淫哀傷皆主樂之音節言之以解論語猶)
　(可通以解/詩則不合)
　吕記首章以闗雎發興後二章以荇菜發興(從毛鄭/後二章)
　(是賦非興東萊解此詩與/朱傳同但不云宫人所作)至于闗雎之和鳴荇菜之
　柔順則又取以為比也興比相近而難辨興多兼比
　比不兼興意有餘者興也直比之者比也興之兼比
　者徒以為比則失其意味矣興之不兼比者誤以為
　比則失之穿鑿矣(如殷其雷偶聞雷聲而有感行/役之未歸非可以此類求也)
　朱子曰其詩雖若專美太姒而實以深見文王之德
　曽南豐云先王之政必自内始故其閨門之治所以
　施之家人者必為之師傅保姆之助詩書圖史之戒
　珩璜琚瑀之節威儀動作之度其教之者有此具然
　古之君子未嘗不以身化也故家人之義歸于反身
　二南之業本于文王豈自外至哉世皆知文王之所
　以興能得内助而不知其所以然者實本于躬行之
　化故内則有闗雎后妃之行外則羣臣有二南之美
　與之相成其推而及逺則商辛之昏俗江漢之小國
　兎罝之野人莫不好善而不自知此所謂身修故家
　國天下治者也此説得之
　　闗雎三章一章四句二章章八句(鄭分五章章四/句朱傳從毛)
葛之覃(音/譚)兮施(音/異)于中谷維葉萋萋黄鳥(陸璣疏黄鸝/留也或謂之)
(黄栗留一名倉庚/齊人謂之搏黍)于飛集于灌木(疏釋名云木/族生曰灌)其鳴喈
喈(讀居奚/反音基)○葛之覃兮施于中谷維葉莫莫是刈是濩
(音/鑊)為絺為綌服之無斁(顧炎武曰按谷音欲乃臾之入/聲莫乃模之入聲濩乃胡之入)
(聲綌乃區之入聲斁乃余之入聲本同一韻後人分屬/三四部而其條理遂不可尋矣凡入聲字倣此○陳啟)
(源曰服之無斁鄭氏訓服為整本爾雅釋言文謂整治/絺綌無厭倦也此言后妃之勤下章乃言其儉耳○歐)
(陽本義后妃見葛生鳥鳴因時感事樂女工之將興故/次章遂言葛已成就刈濩而為絺綌也陸佃曰禮后織)
(𤣥紞今親葛事如此者親蠶以勸女工之正事親葛/以勸女工之餘事絲麻者本事也䔛葛者餘事也)○
言告師氏(疏昏禮云姆纚笄綃衣在其右注婦人五十/無子出而不復嫁能以婦道教人者為姆女)
(出嫁姆隨之/故女有女師)言告言歸(楊旭曰韻譜歸字舉韋切當音/機○張氏曰言告言歸猶曰告)
(曰歸/也)薄汚(傳汚煩也箋煩煩撋/之用功深撋軟平聲)我私薄澣(音/緩)我衣(箋澣/濯之)
(耳衣謂褘衣/以下至褖衣)害(音曷按害/古通作曷)澣曷否(疏何所當見澣乎何/所當見否乎私服公)
(衣皆悉/澣之)歸寧父母(顧炎武曰考否字詩並房以反母字/詩並滿以反惟螮蝀二章與兩韻要)
(當以滿以為正又曰古無平上去入四聲通為一音此/章通平上為一韻葢氏與否母本協也後倣此愚按母)
(字又音某古音攷音米母若音米則否當讀彼美切音/鄙○寧者安親心也張綱曰斯干之末章祝其女以無)
(父母詒罹觀后妃之歸寧/然後知其得免于詒罹也)
序葛覃后妃之本也后妃在父母家則志在于女工之
事躬儉節用服澣濯之衣尊敬師傅則可以歸安父母
化天下以婦道也
　吕記闗雎后妃之德而所以成德者必有本也曷謂
　本葛覃所陳是也葛覃皆述既為后妃之事貴而勤
　儉乃為可稱若在室服女工固其常耳不必詠歌也
　○按朱子辯説謂此詩之序皆是惟云在父母家未
　安不知序明言化天下以婦道所云在父母家者因
　末有歸寧父母特推其本而論之孔氏云后妃貞專
　節儉在家本有此性出嫁修而不改得其㫖矣
　　葛覃三章章六句
采采卷耳(陸璣詩疏卷耳白葉細莖蔓生可煮為茹/子如婦人耳璫本草卷耳即今蒼耳子)不
盈頃(音/傾)筐(傳憂者之興也疏言有人采此卷耳之菜心/有所念不能滿其頃筐以興后妃心有憂思)
(亦如采菜之人也集傳則云后妃託言采之○顧氏/曰頃筐其淺者也懿筐其深者也七月詩女執懿筐)嗟
我懐人寘彼周行(户郎反音杭○左傳嗟我懐人寘彼/周行能官人也王及公侯伯子男采)
(衞大夫各居其列所謂周行也毛傳用之藍田吕氏東/萊吕氏皆以周行為大道按此句蒙懐人不蒙卷耳)
○陟彼崔嵬(音/巍)我馬虺(音/灰)隤(音/頽)我姑酌彼金罍(音雷釋/文罍似)
(壺容/一斛)維以不永懐○陟彼髙岡我馬𤣥黄我姑酌彼兕
觥(古黄反音光○韓詩云觥容五升禮圖云容七升朱/氏曰周禮有觥罰之事又云觥其不敬者但謂以觥)
(罰之耳非必觥/專為罰爵也)維以不永傷○陟彼砠(音疽○爾雅石/戴土為崔嵬土)
(戴石為砠與毛傳正/相反今集傳從毛)矣我馬瘏(音/塗)矣我僕痡(音/敷)矣云何
吁矣(依鄭氏解云何二字畧斷何楷曰爾雅作盱長/目逺望也葢望賢者之來而解我思也尤有味)
序卷耳后妃之志也又當輔佐君子求賢審官知臣下
之勞苦内有進賢之志而無險詖私謁之心朝夕思念
至于憂勤也
　朱子辨説詩序首句得之餘皆鑿説后妃雖知臣下
　之勤勞而憂之然而嗟我懐人則其言親眤非后妃
　所得施于使臣者且首章之我獨為后妃而後章之
　我皆為使臣首尾不相承應非文字之體也○愚按
　我字異解出鄭箋支離毛氏無之序云后妃之志最
　有味夫求賢才勞行役雖文王之事孰非后妃之輔
　治于内而志在相成者乎此出賦詩者言外歸美之
　意觀兎罝芣苡之序皆然不必定以出自后妃之口
　而後為其志也諸我字皆當屬文王言之嗟我懐人
　之我文王自我也我馬虺隤之我我使臣也是文王
　之親昵使臣非后妃親之昵之也文王親昵使臣故
　可以我使臣后妃親昵文王故可以我文王由此言
　之即以為出自后妃之口亦豈不可通乎朱子于采
　采二句改興為賦又以婦人不當與外事故解作后
　妃懐文王而託言登山酌酒然詩人特詠其志如此
　耳豈與外事哉(王平仲云此詩惟嗟我懐人乃后妃/自我二章以下諸我皆使臣自我也)
　(我姑酌彼金罍我姑酌彼兕觥葢想像其于道路間/酌酒自勞之語馬病僕亦病正見使臣之賢勞君子)
　(所當深念也/此説亦通)
　歐陽義婦人無外事求賢審官非后妃之職葢后妃
　諷其君子當愛養臣下慰其勞苦而接之以恩禮詩
　人述后妃此意言其宫中相語者如是而已無私謁
　之言也吕氏曰酒醴婦人之職臣下勤勞君必有以
　勞之卷耳可為麯蘖故因采卷耳而興感念及酒醴
　之用以勞賢者不當使之逺行從役首章所以言嗟
　我懐人寘彼周行周行周道也大東佻佻公子行彼
　周行行亦道也(陳啟源曰吕氏為此説只因下章皆/詠行役耳然立言自有次第先説居)
　(官者先得人後説勤于事者當憫惜之文體應如是/况小序求賢審官以嗟我懐人二句言知臣下之勤)
　(勞以下三章言列位之/解其來古矣不必易也)吕記夫婦一體也内外雖不
　同而志不可不同求師取友婦人固無與乎此而好
　善之志則不可不同也崇德報功后妃固無與乎此
　而體羣臣之志則不可不同也知子之來之雜佩以
　贈之知子之好之雜佩以報之婦人之志如是其夫
　斯能好善矣我姑酌彼金罍維以不永懐我姑酌彼
　兕觥維以不永傷后妃之志如是王者斯能體羣臣
　矣室有轑釡之聲則門無嘉客况后妃心志之所形
　見者乎(以上三説皆與序相發明讀詩記引朱氏曰/後三章極道勤勞嗟嘆之狀諷其君子葢朱)
　(子初年本從序/説後乃更之)
　楊慎曰原詩人之意以后妃思文王之行役而作也
　陟岡者文王陟之𤣥黄文王之馬痡者文王之僕金
　罍兕觥冀文王之酌以消憂也葢身在宫闈而思在
　逺道若唐人詩所謂計程今日到梁州也陳啟源曰
　楊説亦有致但感念其夫之行役不必后妃始能之
　汝墳殷其雷之婦人猶能憫其君子而勉之以正勸
　之以義何况后妃哉仍當以序説為正
　　巻耳四章章四句
南有樛(音/鳩)木葛藟(音壘○按葛藟二物而相似陸璣詩/疏云藟亦延蔓生葉艾白色子赤可)
(食/)纍(音/雷)之(箋樛木下垂葛藟蔓延喻后妃能以/恩意下逮衆妾則衆妾亦附事之)樂只君
子(君子指文王非小君内子之説朱睦㮮曰三百篇未/有以君子稱后妃者仍以誦文王為是然后妃之德)
(非文王無以見誦文/王即以誦后妃也)福履綏之(傳履禄也集傳同愚謂/履不專是禄易序卦云)
(物畜然後有禮故受之以履履者禮也/以履為福乃可以綏可以將可以成)○南有樛木葛
藟荒之樂只君子福履將之○南有樛木葛藟縈(烏容/反音)
(嬰/)之樂只君子福履成之
序樛木后妃逮下也言能逮下而無嫉妒之心焉
　吕記后妃如此樂哉君子福履歸之矣漢之二趙隋
　之獨孤唐之武后其禍至于亡國則樛木之后妃詩
　人安得不深嘉而屢歎之乎
　　樛木三章章四句
螽斯羽(集傳釋螽斯用陸璣疏錢氏詩詁螽即春秋所/書螽斯乃語助如鸒斯鹿斯之類毛氏指為蚣)
(蝑非也吳任臣曰春秋書螽傳云蝗也詩螽斯羽嚴粲/注云螽即蝗斯助語也是螽蝗明為一物若豳風五月)
(斯螽動股此即蚱蜢之名即阜螽也似蝗亦能害稼爾/雅謂之蚣蝑與螽不同中郎以斯螽螽斯皆為蝗李氏)
(以斯螽螽斯皆為蚱蜢與郭璞山海經注以/螽為蝗類均非陳氏曰言羽者螽斯羽蟲也)詵詵(音/辛)兮
宜爾子孫振振(音/真)兮○螽斯羽薨薨兮宜爾子孫繩繩
兮○螽斯羽揖揖(音/緝)兮宜爾子孫蟄蟄兮
序螽斯后妃子孫衆多也言若螽斯不妒忌則子孫衆
多也
　按此序言若螽斯句斷下乃推言子孫衆多者由后
　妃不妒忌故也鄭康成誤讀以螽斯不妒忌為句夫
　螽斯微蟲何以知其不妒忌乎歐陽永叔譏序文顛
　倒葢亦誤讀之耳
　傳振振仁厚也繩繩戒慎也(爾雅繩作憴云憴/憴戒也毛訓本此)蟄蟄
　和集也愚意從毛解則螽斯當以興言振振與下振
　振公子同繩繩多而有軌範也蟄蟄多而不乖離也
　太姒之能教子于此見之集傳主比説故止言衆多
　而已
　樛木螽斯皆詩人詠歌之辭未必衆妾所作
　　螽斯三章章四句
桃之夭夭灼灼其華(釋文云古/讀花如敷)之子于歸宜其室家(讀/如)
(姑/)○桃之夭夭有蕡(音/文)其實(羅願曰麻實謂之蕡/麻於植物中最多子)之子
于歸宜其家室○桃之夭夭其葉蓁蓁之子于歸宜其
家人
序桃夭后妃之所致也不妒忌則男女以正婚姻以時
國無鰥民也(文王之化/自家而國)
　三章興中各兼比詠其華喻美色也詠其實喻宜男
　也詠其葉喻娣姪之盛也
　　桃夭三章章四句
肅肅兎罝(顧炎武曰古音雎此詩上下各自為韻罝與/夫協丅與城協謂之隔句韻後倣此疏兎自)
(作徑路張/罝捕之)椓之丁丁(音爭○爾雅樴謂之杙李巡云杙/橛也許氏曰繫橛于地中張罝其)
(上丁丁連椓之/故知椓杙聲)赳赳(音/糾)武夫公侯干城○肅肅兎罝施
于中逵(檡文求龜切音祈古音考音/求云吳棫讀○逵九逵之道)赳赳武夫公侯好
仇(讀渠之反音竒按逵若讀求則仇字不必從集傳叶/○何楷曰左傳嘉耦曰妃怨耦曰仇反妃而言仇猶)
(以潔為汙以/治為亂也)○肅肅兎罝施于中林赳赳武夫公侯腹
心
序兎罝后妃之化也闗雎之化行則莫不好德賢人衆
多也
　歐陽義捕兎之人布網罟於道路林木之下肅肅然
　嚴整以興周南之君列其武夫為國守禦赳赳然勇
　力外可以扞城其民内可以為好匹為腹心見周南
　之君得賢衆多如此説者泥序語遂謂兎罝野人莫
　不有才德可用此又近誣愚按此説有理如集傳解
　則首二句是賦體非興矣赳赳亦不在椓杙時言之
　(金氏曰墨子文王舉閎天泰顛于罝罔之中授之政/西土服此詩當為此事而作愚謂墨子之言經傳未)
　(聞恐難據/為故實)○陳啟源曰兎罝賤事猶肅肅然敬以將
　之非賢者不能序所云莫不好德應指此文王舉之
　安見必無但不必援墨子之言以實其事耳
　　兎罝三章章四句
采采芣(音/浮)苡(音以○傳芣苡馬舄馬舄車前也宜懐姙/焉陸璣疏車前俗名蝦蟆衣其子治婦人)
(産/難)薄言采(音/泚)之采采芣苡薄言有(讀羽已/反音以)之○采采芣
苡薄言掇(都奪反/音答)之采采芣苡薄言捋(力活反/鸞入聲)之○采
采芣苡薄言袺(音結○釋文/袺衣際也)之采采芣苡薄言襭(音絜/○傳)
(扱袵曰襭/扱音揷)之(嚴緝采而聚之于地既為已有于是就地/掇拾之又捋取其子然後以衣貯之而執)
(其袵又扱于/帶言之序也)
序芣苡后妃之美也和平則婦人樂有子矣
　兎罝咏功故曰化芣苡咏俗故曰美芣苡治産難序
　故以樂有子言之○楊氏曰后妃無嫉妒之心則和
　平矣惟其和平故天下化而和平婦人以有子為樂
　矣芣苡和平之詩也天下和平非形容所能盡故每
　章言采采而已無他辭也
　　芣苡三章章四句
南有喬(陳啟源曰朱傳上竦無枝曰喬按爾雅釋木凡/言喬者五皆非無枝之木毛傳亦只云上竦不)
(知朱子何據増無枝二字後見吕記/山有扶蘇所引方知此乃蘇氏之誤)木不可休息(應從/韓詩)
(作休思休與求為韻二思字皆語辭○嚴緝髙竦/之木其隂少故不可休息興女之髙潔而不可求)漢有
遊女(程氏曰女之遊者謂曠僻獨行非在閨門之内姆/傅之側也按遊女只如疏所云庶人之女執筐行)
(饁不得在室故有出遊之事/不必引襄陽大堤曲為證)不可求思漢之廣矣不可
泳(讀于誑反音旺詩本音云古音羊/向反○疏郭璞曰泳水底行也)思江之永(讀弋亮/反詩本)
(音云古音于兩反○許氏曰漢曰/廣謂横渡也江曰永謂㳂泝也)矣不可方(釋文孫炎/曰方木置)
(水為柎/栰也)思○翹翹錯薪言刈其楚(楚叢木一名荆本草/云青者為荆赤者為)
(楛嫩條皆可為莒筐古/貧婦以荆為釵即此)之子于歸言秣其馬(讀滿補反/音姥○按)
(疏云以粟秣養其馬乗之以致禮餼本不蒙刈楚言之/吕記引張氏云刈楚刈蔞刈之以秣之子之馬也恐楚)
(非可秣之物且失興意○何楷曰士昏禮壻御婦車授/綏御輪以行今曰秣馬謂親迎也言人欲娶此女必待)
(秣馬以行親迎之禮寧可以非禮干之哉陳啟源曰箋/疏解此本謂于是子出嫁之時我願秣其馬乗之以致)
(禮餼示欲其適已意似迂文則正也永叔云之子出遊/而歸我願秣其馬猶言雖為執鞭所欣慕焉文較順而)
(意稍䙝唐人香奩詩自憐輸/廐吏餘暖在香韉即此意)漢之廣矣不可泳思江之
永矣不可方思○翹翹錯薪言刈其蔞(音閭○爾雅注/蔞蒿生下田中)
(初生可啖江/東為魚羮)之子于歸言秣其駒(周禮馬五尺/以上曰駒)漢之廣
矣不可泳思江之永矣不可方思
序漢廣德廣所及也文王之道被乎南國美化行乎
江漢之域無思犯禮求而不可得也
　嚴緝文王之道謂脩身齊家之道男子見遊女自無
　犯禮之思序言求而不可得語稍滯矣○王志長曰
　舊説以漢廣四語形容遊女之不可求竊以為未盡
　也商季淫風大行乃闗雎化浹頓令漢濵遊女覿面
　有貞閒難犯之色風人乃見王者過化存神真有若
　漢廣之不可泳江永之不可方者所以反覆長歌低
　回不置也毛公于四語前後皆不下一字注脚而古
　序獨曰漢廣德廣所及也其㫖深矣○古人詩多摘
　取詩中語為目此云德廣者假漢之廣以表文德之
　廣被乎江漢也辨説詆其謬過矣辨説又詆前諸序
　不及文王不知歸美后妃文王之德自見此篇則逺
　及江漢下篇又逺及汝墳故皆不主后妃而主文王
　也
　黄震曰下二章只如朱傳悦之至敬之深解鄭箋以
　刈楚喻女之尤髙潔者詩緝取之恐求之過
　　漢廣三章章八句
遵彼汝墳(疏李巡曰墳謂厓岸/狀如墳墓名大防也)伐其條(枝/也)枚(當叶音迷/○幹也)
未見君子惄(音/溺)如調(音/周)飢(傳調朝也箋如朝飢之思食/韓詩作朝飢愚按朝轉為調)
(葢以古音相/近辨詳考異)○遵彼汝墳伐其條肄(音異○顧氏考軼/曰左傳晉國不恤)
(宗周之缺而夏肄是屏注把/夏餘也是斬而復生之餘也)既見君子不我遐棄○魴
(音房○陸氏曰魴一/名魾江東呼為鯿)魚赬(音/蟶)尾(吕記鯉尾赤魴尾白/今魴尾赤則勞甚)王
室如燬雖則如燬父母孔邇(父母毛氏無訓鄭氏謂君/子之父母集傳則主文王)
(言葢用石守道之説張氏曰勞苦之極從而寛之曰王/室雖如燬而文王在近有以恤我也玩此詩則知民心)
(雖怨紂而尚以周/之故未至於泮散)
序汝墳道化行也文王之化行乎汝墳之國婦人能閔
其君子猶勉之以正也
　按列女傳云大夫妻恐其懈于王事言國家多難惟
　勉强之無遺父母憂此解與序所云勉之以正甚合
　　汝墳三章章四句
麟之趾振振(音/真)公子于(音/吁)嗟麟兮○麟之定(音訂○爾/雅定題也)
(郭璞云/題額也)振振公姓(傳公姓公同姓按大傳五世袒免殺/同姓也姓為同姓氏為庶姓則同姓)
(是五世以外之親集傳公/姓公孫也此用介甫之説)于嗟麟兮○麟之角(音六○/陸佃曰)
(麟如麕圓頂一角故西狩獲麟云有/麕而角也始于趾終于角每况愈上)振振公族(傳公族/公同祖)
(也集傳公族公同髙祖劉瑾曰與文王司髙祖葢亞圉/之𤣥孫按同族在五服之内疏云同姓疎于同祖而先)
(言姓後言族者/葢取韻之叶)于嗟麟兮
序麟之趾闗雎之應也闗雎之化行則天下無犯非禮
雖衰世之公子皆信厚如麟趾之時也
　程子疑衰世以下語為序之誤誠然鄭氏云衰世謂
　當紂之時差妥朱子辨説云之時二字可刪○嚴緝
　有足者宜踶有定者宜抵有角者宜觸惟麟不然是
　其仁也信厚之公子有貴勢而不恃如麟然麟之趾
　指麟言也于嗟麟兮指公子言也
　　麟之趾三章章三句
　召(音/邵)南(王應麟曰朱氏詩傳云舊説扶風雍縣南有/召亭今雍縣析為岐山天興兩縣未知召亭)
　(的在何縣按史記正義引括/地志召亭在岐山縣西南)
維鵲有巢維鳩(傳鳩鳲鳩鴶鵴也按鳲/鳩即今布榖詳曹風)居之(箋鵲之作/巢冬至架)
(之至春乃成故以興國君積行累功鳲鳩因鵲巢居有/之而有均壹之德故以興夫人來嫁居君子之室德亦)
(然/)之子于歸百兩(如字一/音亮)御(王肅讀魚據反楊旭曰按/御字本有迓音韻㑹迓字)
(注云或作御此詩音迓取其義也讀當如字取其韻也/又良御忌韻讀迓義取如字以御田祖義讀迓無韻)
之(疏左傳有留車反馬之禮知夫人之于歸自乗家車/也詩言迓者夫自以其車迎之言將者其家以其車)
(送之故知婿車在百兩迎之/中婦車在百兩將之中也)○維鵲有巢維鳩方之之
子于歸百兩將之○維鵲有巢維鳩盈之之子于歸百
兩成之
序鵲巢夫人之德也國君積行累功以致爵位夫人起
家而居有之德如鳲鳩乃可以配焉
　楊氏曰鵲巢言夫人之德猶闗雎之言后妃也以闗
　雎為文王之妃則鵲巢夫人亦必有主名若謂皆文
　王之詩則文王繼世之君非積行累功以致爵位者
　文王一人之身而有聖賢之異無是道也然則二南
　之詩周公以之風天下無可疑者吕記三百篇之義
　(謂小/序)首句當時所作或國史得詩之時載其事以示
　後人其下則説詩者之辭也説詩者非一人其時先
　後亦不同以毛傳考之有毛氏已見其説者時在先
　也有毛氏不見其説者時在後也闗雎之義其末曰
　不淫其色毛傳亦曰后妃悦樂君子之德無不和諧
　又不淫其色然則闗雎之義皆毛公所已見也鵲巢
　之義其末曰德如鳲鳩乃可以配焉毛傳止曰鳲鳩
　不自為巢居鵲之成巢未嘗及鳲鳩之德若何然則
　鵲巢之義有毛公所不及見者也豈後之為毛學者
　如衞宏之徒附益之乎詩人本取鳩居鵲巢比夫人
　坐享成業非有婦德者無以堪之若以鳲鳩之情性
　比其德詩中固有此意但是説決出於毛公之後也
　　夫人以靜專均壹(陸佃曰均是母/道壹是妻道)作配國君無成
　有終之義也故曰鵲巢夫人之德
　首章親迎之禮男先女也次章同歸之禮女從男也
　夫家以百兩迓女家以百兩將昏禮于是乎成矣故
　總曰百兩成之
　　鵲巢三章章四句
于以采蘩(傳蘩皤蒿也諸侯夫人執蘩菜以助祭王后/則荇菜也陸璣疏蘩春始生香美可食秋曰)
(蒿埤雅白蒿陸草也可為葅亦可生蠶○王志長曰祭/以自致為敬天子躬耕以供粢盛射牲以表親殺后妃)
(采荇夫人采蘩皆自致為敬之義也○凡詩言荇菜蘩/蘋等非必后夫人自采之只以祭祀之重躬董其事耳)
于沼于沚(疏采之于/沼沚之旁)于以用之公侯之事(事即春秋有/事於太廟之)
(事/)○于以采蘩于澗之中(疏云/曲内)于以用之公侯之宫(宫/廟)
○被(音/備)之僮僮(音同○被箋引禮主婦髲髢鄭注少牢/禮云古者或剔賤者刑人之髪以被婦)
(人之紒因以名焉按周禮王后首服有三一曰副覆首/以為飾若今步摇服之以從王祭祀二曰編列髪為之)
(若今假紒服之以桑三曰次次第髪長短為之若今髲/鬄服之以見王諸侯夫人在其國服與后同此詩被之)
(僮僮孔氏以為即周禮所謂次也○/劉氏曰僮僮步雖移而被不動之貌)夙夜在公(疏公事/也謂祭)
(前之夕視濯溉祭/日之晨視饎爨)被之祁祁(舒/遲)薄言還(音/旋)歸(箋還歸者/自廟反其)
(燕寢○王志長曰諸宰君父廢徹不遲疾以/為敬也被之祁祁薄言旋歸緩以為愛也)
序采蘩夫人不失職也夫人可以奉祭祀則不失職矣
　黄氏曰國君夫人采蘩有常處奉祀有常禮將祭則
　僮僮而敬將歸則祁祁而舒此豈勉强所能致乎序
　曰不失職亦以夫人之德言之
　此夫人祭祀之詩或疑夫人祭祀不應服次故朱傳
　引或説以為親蠶之詩然文王時尚未有周禮何得
　據此疑之仍從序説為正(名物疏云夫人服被正在/祭前視事之時及祭畢之)
　(後也若正祭自然服副/不服被矣此説有理)
　　采蘩三章章四句
喓喓(音/腰)草蟲趯趯(釋文託歴/反音剔)阜螽(傳草蟲常羊也阜螽/蠜也按草蟲即爾雅)
(草螽陸璣以為大小長短如蝗好在草茅中者也阜螽/即爾雅蛗螽李巡陸璣皆以為蝗子陳藏器本草以為)
(狀如蝗埤雅又以為今之􁉹䗥青色飛不能逺未知孰/是顔師古注漢書以螽為阜螽葢祖李陸之説○箋草)
(蟲鳴阜螽躍而從之同類有情猶男女嘉時以禮相求/呼何楷曰爾雅蛗螽曰蠜草蟲曰負蠜有夫婦之象草)
(蟲比其夫阜/螽以自比也)未見君子憂心忡忡(箋未見君子謂在塗/時也在塗而憂憂不)
(當君子無以寧父/母故心忡忡然)亦既見止亦既覯止(箋既見謂已同/牢而食也既覯)
(謂已昏也郝敬/曰見疎而覯密)我心則降(讀乎攻/反音洪)○陟彼北山言采其
蕨(蕨一名虌陸璣曰/初生似鼈脚故名)未見君子憂心惙惙(音/拙)亦既見止
亦既覯止我心則説(音/悦)○陟彼北山言采其薇(説文薇/菜似藿)
(陸璣疏薇山菜莖葉皆似小豆蔓生味亦如小豆藿可/作羹項氏曰今野豌豆苗也蜀謂之巢菜集傳以為迷)
(蕨與此不同按朱子所解草木鳥獸之類皆本孔疏出/自爾雅説文陸璣詩疏諸書惟雎鳩與此薇不從葢别)
(自有據陳啟源曰朱傳引胡致堂之説以證迷蕨胡本/因荆楚野人呼為迷蕨遂附㑹莊子迷陽迷陽無傷我)
(行語莊子注甚多並不訓迷陽為迷蕨惟羅勉道/循本有此説然實不通下文卻曲又當為何草耶)未見
君子我心傷悲亦既見止亦既覯止我心則夷
序草蟲大夫妻能以禮自防也
　王氏曰夫婦之際或至於敬而不終無禮以自防也
　○序止云大夫妻以禮自防毛鄭以初嫁在塗言之
　葢未見良人私懐憂懼故不以新婚為樂而以失禮
　為憂其説正矣永叔云婦人見時物之變新思念其
　君子亦通朱傳祖之○首篇君夫人初嫁也次采蘩
　君夫人之職此篇大夫妻初嫁也次采蘋大夫妻之
　職王伯厚云采蘋古在草蟲之前又齊詩先采蘋而
　後草蟲恐未可信當以詩次為據
　首章草蟲阜螽葢在夏秋之交張衡謂大火流草蟲
　鳴是也而下二章之蕨薇又是二三月間采葢詩人
　之意重在比興于物候有不拘
　　草蟲三章章七句
于以采蘋(傳蘋大萍也嚴緝本草水萍有三種大者曰/蘋葉圓濶寸許三月始生中者曰荇菜小者)
(曰浮萍集傳以小萍為大萍誤矣蘋可茹而/萍不可茹豈有不可茹者乃用以供祭祀乎)南澗之濵
于以采藻(疏藻聚生故毛公聚藻/按蘋浮而藻沈詳集傳)于彼行潦○于以盛
(音/成)之維筐及筥(音/舉)于以湘之(傳云湘亨也亨即烹祭祀/之禮主婦主薦豆實以葅)
(醢故烹而粗熟/之淹以為葅也)維錡(音螘○釋文/錡三足釡)及釡○于以奠之宗
室牖下(讀後五反音户古音考音虎云魏了翁讀○按/諸侯之適子世為諸侯次子以下不得繼稱先)
(君别于正適故云别子乃大夫之世祖也繼别子者謂/之大宗立宗室以祀之朱子曰古人廟堂南向室在其)
(北東户西牖皆南向室西南隅為奥尊者居之故神主/在焉所謂牖下者也牖穿壁為交窓以取明也按朱子)
(以牖下為奥本王肅之説孔疏駁王云經典未有以奥/為牖下者户西牖東去牖近故曰牖下耳陳啟源曰奥)
(為深隠之名牖乃通明/之處肅合為一恐不然)誰其尸(主/祭)之有齊(音/齋)季女(季女/大夫)
(妻也郝敬曰大夫三廟宗子繼嫡世為大夫其廟為宗/室非宗子而為大夫其廟即建于宗子之家祭則夫婦)
(往宗子家親之主人非宗子故其妻稱季猶言少婦以/别于宗婦耳○王志長曰成婦稱婦未廟見稱女固然)
(然亦有散稱皆通者如魏風撡撡女手此未廟見稱女/之謂也若小雅都人士彼君子女則但對士而言士女)
(猶言男女耳未嘗專指未嫁又綿詩爰及姜女/太姜乃古公夫人則季女為大夫妻又何疑乎)
序采蘋大夫妻能循法度也能循法度則可以承先祖
共祭祀矣
　王氏曰自所薦之物所采之處所用之器所奠之地
　皆有常而不敢變所謂能循法度也○吕記采蘩以
　職言舉其綱也采蘋以法度言謹其目也尊卑之辨
　也按朱傳解此詩與序正合鄭箋止因詩末季女二
　字曲引儀禮先嫁三月教成之祭説遂支離(儀禮婦/人先嫁)
　(三月教之教成祭之/牲用魚芼之以蘋藻)
　　采蘋三章章四句
蔽芾(音廢○按毛訓蔽芾為小貌出爾雅釋言集傳/訓盛貌正相反韻㑹云小木盛貌葢兼用兩説)甘
棠(爾雅杜甘棠郭璞曰今之杜棃又曰杜赤棠白甘棠/草木疏甘棠赤棠也與白棠同但子有赤白美惡赤)
(棠子澀/而酢)勿翦勿伐召(音/邵)伯所茇(音鈸/草舍)○蔽芾甘棠勿翦
勿敗(讀蒲寐/反音備)召伯所憩(音/器)○蔽芾甘棠勿翦勿拜(讀變/制反)
(音祕○詩詁拜謂攀下其枝如人之拜○嚴緝始則相/戒不可斬伐繼則以為殘壊之亦不可終則以為低屈)
(之亦不可愛之愈/深護之愈至也)召伯所説(音/税)
序甘棠美召伯也召伯之教明于南國
　史記召公甚得民和廵行鄉邑有棠樹決政事其下
　召公卒人思召公懐棠樹不忍伐作甘棠之詩○按
　召公當文王時未為伯史記周召分陜在成王初年
　此武王以後詩也因詩繫召公故録之在召南耳
　　甘棠三章章四句
厭(音/謁)浥(音/邑)行露(行道也行露/者道上之露)豈不夙夜(讀羊茹/反音裕)謂行多
露(左傳注云豈不欲早莫而行懼多露之濡已以喻違/禮而行必有汙辱此注疏更明簡陳啟源曰詩本以)
(畏露喻禮毛傳所云興也朱傳作賦/體解之是無露時不妨早晚行矣)○誰謂雀無角(叶/音)
(六○何楷曰角嘴之鋭而鈎者/凡鷙鳥皆有之雀有咮而無角)何以穿我屋誰謂女(音/汝)
無家(求為室家之禮傳䊷帛不過五兩疏䊷讀/純純實緇字古緇以才為聲五兩十兩也)何以速
我獄雖速我獄室家不足○誰謂䑕無牙(古音吾與家/叶隔句為韻)
(○陸佃曰䑕有齒/而無牙牙牡齒也)何以穿我墉誰謂女無家何以速我
訟雖速我訟亦不女從(集傳解下/二章極明)
序行露召伯聽訟也衰亂之俗微貞信之教興强暴之
男不能侵陵貞女也(朱子曰夫貞女之志得以/自伸者召伯聽訟之明也)
　韓詩外傳召南申人之女許嫁于酆夫家禮未備而
　欲迎之女必死不往作詩曰雖速我獄室家不足雖
　速我訟亦不女從劉向列女傳同
　首章言貞女畏禮如行人之畏露下二章其對訟之
　辭也皆詩人詠貞女如此集傳則云貞女自述已志
　○章俊卿曰行露雖述召公事與甘棠異時葢作于
　文王與紂之時也若召公為伯文王化行久矣安得
　有强暴之俗
　　行露三章一章三句二章章六句
羔羊之皮(讀蒲何反音婆○以羔羊之皮為裘傳小曰/羔大曰羊疏傳言大夫羔裘以居謂居于朝)
(廷非居于家也論語注云緇衣羔裘諸侯視朝之服卿/大夫朝服亦羔裘惟豹袪與君異耳何楷曰羔裘大夫)
(趨朝之服論語狐貉之厚以居注謂在家所以接賔客/則在家不服羔裘矣集傳以為大夫燕居之服恐不然)
素絲五紽(音駝○疏織素絲為組紃以英飾裘之縫中/紽總之數有五嚴緝素絲為組紃五處紽者)
(縫而飾之也○陳啟源曰後漢書引韓詩薛君章句云/素喻潔白絲喻屈柔紽數名也詩人賢大夫德能稱位)
(有潔白之性屈柔之行進退有度/數也此解素絲可補毛鄭所未及)退食自公委(音/威)蛇(讀/唐)
(何反音鮀○傳委蛇行可從跡也疏謂出言立行有始/有終可蹤跡倣效也集傳訓從容自得本鄭箋吕記惟)
(具出入皆可蹤跡則仰不愧俯不怍而從容自得毛鄭/葢一説也○陸佃曰魚屬連行蛇屬紆行委蛇之義葢)
(取/此)委蛇○羔羊之革(讀訖力反音棘○説文獸皮治去/其毛曰革疏云此以為裘明非去)
(毛故傳云/革猶皮也)素絲五緎(音域○疏縫合羔羊之皮為裘縫/即皮之界域因名裘縫日緎五緎)
(即為縫則五紽/五總亦為縫也)委蛇委蛇自公退食○羔羊之縫(錢氏/曰兩)
(皮之縫不易合故織白絲為紃/施之縫中連屬兩皮因以為飾)素絲五總(音宗○胡一/桂曰縫中突)
(兀曰紽有界限曰/緎合兩為一曰總)委蛇委蛇退食自公
序羔羊鵲巢之功致也召南之國化文王之政在位皆
節儉正直德如羔羊也(公羊傳注羔取其贄之不鳴殺/之不號乳必跪而受之死義生)
(禮者羔羊/之德也)
　黄震曰晦菴辯説云德如羔羊句乃衍説折衷載其
　新説又云大夫羔裘而居德稱其服亦如羔羊爾恐
　以集傳為正藍田吕氏則以為羔羊之詩取好賢如
　緇衣為證然語脈不同
　吕記引朱氏曰衣服有常制進止有常所其節儉正
　直亦可見矣疏序意極明鄭氏誤解退食乃減膳故
　以退食為節儉自公為正直賴朱傳正之
　　羔羊三章章四句
殷(音/隠)其靁(靁為號令之象故逺/行從政者以此為興)在南山之陽何斯違斯
莫敢或遑(箋何乎此君子適居此復去此/轉行逺從事于他所無敢或暇)振振(音/真)君子
歸哉歸哉(朱氏曰二南言振振者三自子孫之衆多而/言故取其盛自聖化之漸濡而言故取其仁)
(自室家之别離/而言故取其信)○殷其靁在南山之側何斯違斯莫敢
遑息振振君子歸哉歸哉○殷其靁在南山之下(讀後/五反)
(音/户)何斯違斯莫敢遑處振振君子歸哉歸哉
序殷其靁勸以義也召南之大夫逺行從政不遑寧處
其室家能憫其勤勞勸以義也
　黄氏曰文王時召公尚未分陜曰召南之國曰召南
　之大夫皆後世作序者之辭○郝敬曰此詩猶周南
　之有汝墳大夫有此妻是鵲巢之化行而大夫刑于
　可知也○辨説謂詩無勸以義之意故集傳止作思
　念其夫吕記云再言歸哉正勸以義也逺行從役不
　辱君命然後可以言歸又引朱氏曰閔之深而無怨
　辭所謂勸以義也葢朱子本從序説晚乃更之
　　殷其靁三章章六句
摽(音/殍)有梅其實七兮求我庶士迨其吉兮○摽有梅其
實三(讀疏簪/反音森)兮求我庶士迨其今兮(王氏曰不暇吉日/之擇也及今可以)
(婚/矣)○摽有梅頃(音/傾)筐塈(許器反音/戲  取也)之求我庶士迨其謂
之(歐陽義謂之相語也遣/媒妁相語以求之也)
序摽有梅男女及時也召南之國被文王之化男女得
以及時也
　此詩女之求男太為汲汲朱子周旋其説故云女子
　懼嫁不及時有强暴之辱永叔云梅實有七至于落
　盡不過一月之間詩人引此以興物之盛時不可久
　言召南之人顧其女方盛年懼過時而至於衰落乃
　期于庶士以相婚姻也此説甚好復不悖序不知朱
　子何以不采(黄東發/主此説)○范氏曰詩序以闗雎言后妃
　之德而至于男女以正婚姻以時鵲巢言夫人之德
　而至于男女及時美其盛故喻以夭桃欲其早故喻
　以摽梅東山言嫁娶之候亦曰倉庚于飛熠燿其羽
　聖人覩草木蟲魚之變意未嘗不在民也○愚按毛
　傳葛覃卷耳草蟲行露摽梅俱云興也興中各兼比
　意朱子俱改作賦生趣索然舉此以例其餘
　　摽有梅三章章四句
嘒(音/噦)彼小星三五在東(三五傳訓三心五噣鄭云衆無/名之星隨心噣在天朱傳三五)
(言其稀葢初昏或將旦時也按天文志心宿有三星栁/五星謂鳥喙三月心見東方正月栁見東方二星見不)
(同時故集傳易之○噣與咮同鳥/喙也栁為鳥星之口故曰鳥喙)肅肅宵征夙夜在公
寔命不同○嘒彼小星維參(所林反/音森)與昴(讀力求反音/留楊旭曰經)
(史古文卯从戼酉从丣昴本諧酉之古文丣今通作昴/○傳參伐也昴留也鄭云衆無名之星亦隨伐留在天)
(按參白虎宿三星鋭曰伐以五月見昴六星昴之為言/留也○陳啟源曰小星喻妾媵三五參昴喻夫人此古)
(説也宋范處厚補傳謂三心五噣非一時並見栁有八/星不得言五嚴緝遂謂三五參昴即是小星總為衆妾)
(之喻夫三五無主名謂之小星猶可參三星俱大昴七/星其一甚大謂之小星可乎且詩是託興非據一時所)
(見為言心見三月栁見正月何妨並取為喻又星體離/合天官家師授各不同栁八星疏引元命苞以為五星)
(次章之参古為三星今并數左右肩股而為七星昴今/七星元命苞以為六星又如河鼓左右旗班書云各九)
(星則共十八星孫炎總為十二星牽牛河鼓爾雅合為/一星天官書别為兩星營室二星考工記并東璧于室)
(而為四星各各不同安得擄此疑彼此詩托興在星有/大小耳數之多寡豈所計乎至集傳取兩在兩與相應)
(為興此朱子全不取義之説也吾尤不敢信愚按朱子/之説三五猶可通至以參昴為小星于文義未順陸農)
(師解三五在東云諸侯一娶九女娣姪與媵為八故以/三五况之嚴華谷解維參與昴云參昴雖大星然其數)
(非一止可喻娣姪其説皆不免/牵合不若仍從古義之為得也)肅肅宵征抱衾與裯(音/儔)
(○傳裯襌被也鄭云牀帳也集傳從毛按韻/㑹云漢名帳為裯有因于古則二解宜並存)寔命不猶
(陳第曰昴漢志作留言萬物所成就繫留也讀留與下/裯猶二字皆順楊用修依徐邈昴讀旄裯讀謡引檀弓)
(陶斯咏咏斯猶/為證亦一説)
序小星惠及下也夫人無妒忌之行惠及賤妾進御于
君知其命有貴賤能盡其心矣
　嚴緝小星樛木之化也
　衆妾進御何以言肅肅宵征夙夜在公按鄭氏云羣
　妃進見十五日而周望前先卑後尊望後反之每月
　十五六日月相對后獨當此二夕羅願不然其説謂
　天子之后每夕皆進于王所以正内治每五日一休
　則一嬪與其御進凡四十五日而九嬪畢見女御必
　從其嬪不敢自往所謂不敢當夕諸侯以下妾媵多
　寡不同皆用五日之制内則妾雖老必與五日之御
　是也其所以有往來者古者后有六宫以象王之六
　寢九嬪與女御分處六宫其進御嘗見星而往見星
　而還故曰肅肅宵征也夙夜在公采蘋亦言之周禮
　九嬪各率其屬以時御序于王所又女御掌御序于
　王之燕寢非在公而何程大昌章如愚未考故别為
　異説
　　小星二章章五句
江有汜(水決/復入)之子歸不我以不我以其後也悔(讀虎洧/反音喜)
○江有渚(小/洲)之子歸不我與不我與其後也處○江有
沱(水名江/之别)之子歸不我過(音/戈)不我過其嘯也歌(吕記一/章曰悔)
(二章曰處三章曰歌始則悔悟/中則相安終則相歡言之序也)
序江有汜美媵也勤而無怨嫡能悔過也文王之時江
沱之間有嫡不以媵備數媵遇勞而無怨嫡亦自悔也
(公羊傳諸侯一娶九女二國媵之士昏禮注古者女/嫁必姪娣從謂之媵姪兄之子娣女弟也娣尊姪卑)
　王志長曰嫡而能悔賢于不悔者逺矣此詩不美嫡
　專美媵何也嫡以惠下為常媵以備數為職遇勞不
　怨故足嘉也○按鄭笺使已獨留不行謂不同宫中
　進御之行即序所云不以備數也朱子作媵待年于
　國嫡不與偕行夫待年于國豈嫡之過而後乃以為
　悔乎○黄震曰戴岷隠(溪/)云不我以只是不以之侍
　君子非遇勤勞也無所怨尤以俟其悔斯為媵之美
　此説得之(郝敬曰沱汜自况江况嫡此賢女/恭順之辭知命守分皆在其中)
　　江有汜三章章五句
野有死麕(俱倫反音均○説文麕麞也/崔豹古今注麞如小鹿而美)白茅(鄭氏曰茅/類甚多惟)
(白茅擅名茅出地曰茅/鍼茅華曰秀茅葉曰菅)包(讀蒲苟反音/㨐一音瓿)之有女懐春吉
士誘(音/友)之(吕記言非不懐婚姻必待吉士以禮導之毛/鄭訓誘為道儀禮射禮亦先有誘射皆謂以)
(禮道之此古訓也歐陽氏誤以為挑誘之誘殊不知方/惡無禮豈有為挑誘之汙行而尚名之為吉士者乎集)
(傳從歐陽之説嚴緝云吉士誘之言汝誠吉士何不以/禮娶之乃誘之乎愚按下有感帨驚尨語則無禮挑誘)
(誠有之美從/歐陽解亦通)○林有樸􁂶(音速/小木)野有死鹿白茅純(音/豚)束
(毛鄭解白茅包死麕死鹿為凶荒殺禮集傳無明訓考/婚禮六禮止用鳴雁無用麕鹿者况既死乎郝仲輿云)
(死麕死鹿以惡臭比强暴醜詆之也此説良是羅泌云/禮也者所以嚴分而防佚也詩曰野有死麕白茅包之)
(夫麕既死在所可棄矣而猶包以白茅/何耶死惡其汙于地也是郝説所本)有女如玉(輔氏/曰此)
(以上三句興下一句/在興體中又是一格)○舒而脱脱(音兑○王志長曰婚/禮納采問名納吉納)
(徴請期諸禮皆以告廟醴賔/次第行之所謂舒而脱脱也)兮無感我帨(音税○箋强/暴之男刼脅)
(奔走失節動其佩飾何楷曰内則注帨拭物/之巾女子所佩也感我帨者女子自動其帨)兮無使尨
(美邦反/音芒)也吠
序野有死麕惡無禮也天下大亂强暴相陵遂成淫風
被文王之化雖當亂世猶惡無禮也
　麕鹿死在野外林中必用茅草包束之以喻强暴之
　徒不可使之迫近也吉士誘之言吉士成昏必有媒
　妁誘道之禮也有女如玉言如玉之身不可以非禮
　干也舒而脱脱正責之以嘉禮來非教之緩來也至
　末二語則拒之益嚴所謂惡無禮者如此然此乃風
　人咏其事而代為女子之辭如後世陶嬰詩廬江小
　吏妻秋胡詩皆詞人所作耳何必云女子自作
　　野有死麕三章二章章四句一章三句
何彼襛(音濃○箋襛衣厚/貌傳猶戎戎也)矣唐棣之華(説文唐棣栘也/本草栘樹大數)
(十圍亦名栘楊圑葉弱蒂微風大摇陸佃/曰凡木之華先合後開此華先開後合)曷不肅雝王
姬之車(釋文云釋名車聲如居今尺奢反陳啟源曰按/華字古讀敷説文亦音吁叶居音又易暌卦載)
(鬼一車與孤塗弧叶困卦困于金車與徐叶其/為居音甚明韋昭乃謂漢以來始有居音誤矣)○何彼
襛矣華如桃李(箋華如桃李興/男女顔色俱盛)平王之孫齊侯之子(吕/記)
(平王之孫齊侯之子其辭/匹敵則不驕亢可知也)○其釣維何維絲伊緡(音民/○張)
(氏曰言釣如何必以絲為緡/夫婦如何必相接以禮也)齊侯之子平王之孫
序何彼襛矣美王姬也雖則王姬亦下嫁于諸侯車服
不繫其夫下王后一等(箋下王后一等謂車乗厭翟服/則褕翟疏王后五路重翟為上)
(厭翟次之六服禕/衣為上褕翟次之)猶執婦道以成肅雝之德也
　嚴緝此詩三章皆是風體又詩專言女德正與二南
　同科當時采詩者得之于召南之地以為武王之女
　(從毛/説)
　下嫁召南之國能執婦道成其肅雝之德皆本于文
　王太姒之化故以其詩列于召南而為文王之風甘
　棠之詩亦作于武王之世而為文王之風皆推本言
　之也
　肅雝者王姬而曰王姬之車不敢指切之也二章言
　族類之貴則先女後男尊王也末章言昏姻之合則
　先男後女從夫也○王姬毛以為武王女文王孫説
　者謂稱平王者猶大誥稱武王為寧王商頌稱湯為
　武王契為𤣥王也按平王之孫齊侯之子詳舉世系
　與詩書所稱寧王武王𤣥王不類正義引皇甫謐云
　武王五男二女元女妻胡公王姬宜為媵何得適齊
　侯之子(王姬豈有為媵/者此説最謬)朱子疑是武王以後之詩又
　引或説平王即平王宜臼齊侯即齊襄公諸兒其事
　見春秋(鄭漁仲/主此説)考春秋魯莊十一年書王姫歸于齊
　左傳冬齊侯來逆共姬共姬者桓公夫人也(春秋書/王姬歸)
　(于齊者二一襄公一桓公也安成劉氏謂此/詩所咏是桓公胡氏春秋傳引此亦作桓公)事在莊
　王十四年莊王乃平王曽孫共姬未詳何王女齊侯
　之子則僖公子桓公小白也然此乃東遷以後詩不
　應入正風顧炎武曰何彼襛矣之存于南猶文侯之
　命之存于書也不欲殊洛邑于西周絶平桓于文武
　也山堂考索載林氏説以為桓王女平王孫是已但
　曰刺詩則于義未允陳啟源曰平王即平王宜臼猶
　可通齊侯之子則必非襄桓二公也按史平王崩于
　魯隠三年太子泄父早卒立其孫是為桓王此王姬
　乃泄父之女桓王之妹耳而春秋所書王姬之歸于
　襄在魯莊元年去平王崩已二十八年太子之死又
　在其前則王姬之年當三十餘矣其歸齊桓者在魯
　莊十一年則王姬當四十餘矣王室之女何過時不
　嫁若此耶况經云齊侯必指見為諸侯者襄桓娶王
　姬皆在嗣侯之日今舍其身之貴而追稱其父僖公
　亦無是理愚謂姬姜世昏此平王之孫當下嫁齊侯
　之世子葢在春秋以前而其事無考矣集傳以齊侯
　即襄公諸兒是誤認桓公為襄公子林氏以王姬為
　桓王女平王孫又誤認桓王為平王子皆失考
　　何彼襛矣三章章四句
彼茁(音/拙)者葭(音加○説文葭葦未秀箋記/蘆始生者著春田之早晚)壹發五豝(音/巴)
(○傳豕牝曰豝本爾雅説文亦以豝為牝豕集傳誤云/牡豕也陳潛室已辨之○傳虞人翼五豝以待公之發)
(疏合圍曰翼五豝惟一發者不忍盡殺言其仁心如是/故以騶虞歎美之愚按蘇傳嚴緝皆同疏辭朱傳引中)
(必叠雙葢謂一發四矢其中必/有雙貫者恐非不忍盡殺之義)于(音/吁)嗟乎騶虞(按毛傳/云騶虞)
(義獸也白虎黒文云云歐陽不用其説以騶虞為騶圉/之虞官葢本賈誼新書或據周禮左傳騶虞作二官名)
(引射義天子以騶虞為節樂官備也皆非是夫騶虞見/周書王㑹山海經尚書大傳及淮南子相如封禪文必)
(非無此獸明矣説者或以爾雅未載為疑不知騶虞瑞/獸非世所恒有故爾雅偶不之及且詩詁名物多未見)
(爾雅者矣安/得盡疑之耶)○彼茁者蓬(蓬蒿埤雅葭澤草也蓬陸/草也故以言庶類蕃殖)壹
發五豵(音宗○傳豕一嵗曰豵箋/豕生三日豵集傳從毛)于嗟乎騶虞(按詩之/起末多)
(不用韻虞字集傳叶牙又叶濃如于嗟麟兮之例何必/叶也况此句中乎與虞自相為韻于嗟乎畧斷音節甚)
(諧何必强以叶上二句耶秦/風于嗟乎不承權輿亦然)
序騶虞鵲巢之應也鵲巢之化行人倫既正朝廷既治
天下純被文王之化則庶類蕃殖蒐田以時仁如騶虞
則王道成也
　楊氏曰二南正始之道王化之基葢一本也王者諸
　侯之風相須以為治所以代其終也故召南之終至
　仁如騶虞然後王道成焉
　吕記麟趾闗雎之應騶虞鵲巢之應意者文王之時
　二物應感而至故詩人以之為興歟彼茁者葭彼茁
　者蓬記蒐田之時曹子桓所云勾芒司節和風扇物
　草淺獸肥之候也壹發五豵壹發五豵獸之多而取
　之鮮也于嗟乎騶虞非騶虞之仁不足以形容之也
　　騶虞二章章三句(于嗟乎三字為與/虞叶當作章四句)
　
　
　
　
　
　
　
　
　
　詩經通義卷一
欽定四庫全書
　詩經通義卷二　　　　　吳江朱鶴齡撰
　邶鄘衞三國辨
　鄭氏詩譜云武王封紂子武庚為殷後乃三分其
　國置三監使管叔蔡叔霍叔尹而教之自紂城而
　北謂之邶南謂之鄘東謂之衞三監導武庚叛成
　王討之更于此三國建諸侯以殷遺民封康叔于
　衞使為之長子孫稍併彼二國混而名之愚按邶
　鄘始封不詳以事理揆之二國葢不與衞同封也
　武王既克殷其封武庚必以大國又慮武庚不靖
　乃使三叔為之監監者監而治之葢以殷之畿内
　漸紂化日久未可建國且使三人相為監領如王
　制使大夫監於方伯之國國三人之類非所封也
　所封國則管蔡霍是已管即今管城蔡即今上蔡
　霍即今霍邑皆不在殷舊都之内蔡仲率德改行
　周公復邦之蔡此可證三叔各有所封邶鄘衞非
　其國明矣漢志云邶以封紂子武庚鄘管叔尹之衞
　蔡叔尹之以監殷民謂之三監(三叔監殷不知何以/獨遺霍叔帝王世紀)
　(云管叔監衞蔡叔監鄘霍叔監/邶是為三監其説與此不同)鄭氏云成王以殷遺
　民封康叔於衞皆非其實也鄭氏之誤葢因於康誥
　書序考康誥酒誥梓材三篇皆武王所命則武王時
　康叔已封衞矣康誥稱康叔曰孟侯時已為諸侯之
　長矣衞既以封康叔而又使蔡叔尹之則將置康叔
　於何地耶梓材曰王啟監厥亂為民康叔封國㕘錯
　於三監之間故當時亦謂之監若邶鄘之地即武庚
　國都三監所莅無庸更以封他諸侯也周書作雒篇
　云武王克紂建管叔于東(衞在殷東此與世紀管叔/監衞語合豈未封康叔以)
　(前事/耶)建蔡叔霍叔於殷俾監殷臣注云鄁(弼/同)鄘為殷
　此亦一證也揆之事理當時天下初定殷民反側未
　安苟非同氣懿親必不授之以監撫之任而史記載
　武王同母兄弟十人各有封土並無及邶鄘者此以
　知邶鄘之為武庚國都無疑也迨乎武王既崩三叔
　挾武庚叛周公東征定之殷之頑民悉遷于洛邑其
　遺民之未遷者乃就其地封建諸侯分為邶鄘二國
　不知更歴幾世而併於衞焉漢志云周公誅三監盡
　以其地益封康叔故邶鄘三國同風亦非其實也鄭
　箋謂三國並建不從漢志云云葢以益封邶鄘則全
　得殷畿國大非制然鄭氏知益封非制而不知封康
　叔不在成王時此詩譜之所以失也史傳失記邶鄘
　本末無從考證漢儒率以意為之説近人為子貢詩
　傳者乃云管叔封邶霍叔封鄘併康叔封衞為三監
　邶風雄雉諸詩刺管叔也鄘風芄蘭刺霍叔也貽誤
　後學不小故著之又按左傳云周克商蘇忿生以温
　為司宼又云武王母弟八人康叔為司寇(史記/亦云)似康
　叔司寇乃繼忿生為之者意其雖封於衞而嘗入為
　王官故康誥篇中有外事及外庶子等語葢衞對王
　朝為外也三監叛時康叔不與其亂成王嘉之必有
　加地進律之典後人遂以為成王封康叔又以為益
　封邶鄘其誤皆由此耳○陳啟源曰鄭譜不從益封
　邶鄘之説似矣然古人建國本計户口為定成王作
　洛之後殷頑民盡徙下都封伯禽又以殷民六族賜
　之其邶鄘二國已成曠土縱欲建他侯勢亦不能因
　以畀康叔焉厥後生齒漸繁邶鄘舊壤殷庶如故其
　地終為衞有勢固當然采風之時仍各存舊名所以
　志風土之異耳漢儒謂邶鄘别建諸侯後為衞子孫
　所併此説必不然當辨○顧炎武曰邶鄘衞本三監
　之地自康叔之封未久而統于衞矣采詩之官猶存
　其舊名謂之邶鄘衞邶鄘衞其總名也不當分某篇
　為邶某篇為鄘某篇為衞分而為三者意是後人編
　詩以此詩之簡獨多故分三名以各冠之而夫子亦
　仍而不易耳左傳襄二十九年季札觀樂為之歌邶
　鄘衞曰吾聞衞康叔武公之德如是是其衞風乎而
　襄三十一年北宫文子引衞詩曰威儀棣棣不可選
　也此詩今為邶之首篇乃不曰邶而曰衞是知累言
　之則為邶鄘衞專言之則為衞一也猶之言殷商言
　荆楚云爾意者西周之時故有邶鄘之詩及幽王之
　亡軼之而太師猶不敢廢其名乎然名雖舊而詩則
　皆衞人之作矣漢書言遷邶鄘之民於洛邑則成王
　之世已無邶鄘
　朱子曰邶鄘之詩皆主衞事而必存其舊號者豈其
　聲之異歟
　劉瑾曰緑衣燕燕等篇莊姜自作柏舟共姜作桑中
　言沬鄉正作於衞而或係邶或係鄘泉水載馳竹竿
　皆作於外國而一係邶一係鄘一係衞大率采詩者
　各從得詩之地而係之也(本程子説/嚴緝同)
邶
汎彼柏舟亦汎其流(傳汎汎其流/不以濟渡也)耿耿不寐如有隠憂
微我無酒以敖(音/遨)以遊(疏言此憂之深非飲/酒遨遊所可釋也)○我心匪
鑒不可以茹(音/孺)亦有兄弟不可以據薄言往愬逢彼之
怒(何楷曰兄弟指僚友言兄弟不與我同心往/愬反逢其怒猶離騷所謂申申詈予者也)○我心
匪石不可轉也我心匪席不可卷也(傳石雖堅尚可轉/席雖平尚可卷)
威儀棣棣(富而/閑習)不可選也○憂心悄悄愠於羣小覯閔
既多受侮不少靜言思之寤辟(音闢○/拊心)有摽○日居月
諸胡迭而微心之憂矣如匪澣衣靜言思之不能奮飛
序柏舟言仁而不遇也衞頃(音/傾)公之時仁人不遇小人
在側
　郝敬曰朱子改為婦人不得於夫而作非也忠臣不
　得於君與賢女不得於夫情相似故忠臣常託賢女
　自鳴怨而不怒不遇而不忍去序所以目為仁人也
　其詞雖似婦人語其實非也○小人在位而憂不得
　于君而不去詩之所以作也列女傳謂衞宣公夫人
　詩胡氏云此魯詩説也朱子取之改婦人不得於夫
　而作又極詆序語頃公之時為鑿空傅會夫序果鑿
　空傅㑹則宣公夫人事經史未見庸非鑿空傅㑹乎
　朱子於孟子集注仍以衞之仁人立説何獨於此而
　斥之乎馬端臨云列女傳出劉向向上封事論𢎞顯
　傾陷正人引是詩憂心悄悄愠于羣小而繼之曰小
　人成羣亦足愠也正合毛序之意夫一劉向也列女
　傳之説可信而封事之説獨不可信乎(何楷曰章首/言飲酒遨遊)
　(此豈婦/人之事)○柏舟汎汎中流正仁人不遇之比我心匪
　鑒不可以茹茹納也言鑑之于物不擇妍􁈂皆納其
　景仁人之心不然善惡不能兼容是以見嫉于人而
　不遇也(此歐陽/公説)威儀棣棣不可選也言威儀嫻習自
　有常度不可選擇取舍以避禍也如翟方進謂馮參
　五侯尊貴君侯盛修容貌以威嚴加之非所以下五
　侯而自益者也(此東/萊説)憂心悄悄愠于羣小乃仁人憂
　國之語若是衆妾豈可以羣小目之國亂君昏則小
　人衆而君子獨君子憂而小人樂君子之憂憂其國
　而已憂其國則與小人異趣其為小人所愠宜也故
　曰憂心悄悄愠于羣小小人得志則為讒誣以病君
　子君子既病矣則又從而侮之故曰覯閔既多受侮
　不少曰既多不少者以著小人之衆也(此王荆/公説)日居
　月諸胡迭而微言君道當常明如日月則迭有虧傷
　耳今衞君任用小人則日如月然是以憂也憂之而
　不能決去此仁人之厚也(此毛/鄭説)
　　柏舟五章章六句
緑(劉瑾曰以木之青克土之黄合/青黄而成緑為東方之間色)兮衣兮(上兮字/讀畧斷)緑衣
黄裏心之憂矣曷維其已(謝氏曰莊姜之心豈但憂一/身哉為君憂為君之子憂為)
(國家後日憂其/憂何時能止也)○緑兮衣兮緑衣黄裳心之憂矣曷惟
其亡○緑兮絲兮女(毛如字鄭音/汝集傳從鄭)所治兮(嚴緝緑本絲/也乃汝染治)
(以為緑也汝既染此絲為緑豈可復以為衣而加諸黄/色之上乎○程子曰緑衣莊姜傷已無德以致之也絲)
(之緑由汝之染治以成言/有所自也此説大勝集傳)我思古人俾無訧(讀于其/反音怡)兮
(古人善處此者使不至于/有過而我不能故思之也)○絺兮綌兮淒其以風(讀孚/愔反)
(古音考孚金切音分○嚴緝絺綌宜暑今以當淒然寒/風之時喻不適時而見棄猶班婕妤秋扇捐篋之意也)
我思古人實獲我心
序緑衣莊姜傷已也妾上僭夫人失位而作是詩也(莊/姜)
(莊公夫人妾謂公子州吁之/母母嬖而州吁驕事見左傳)
　嚴緝莊公溺愛亂常實胎衞禍聖人存緑衣以明夫
　婦為治道之原申二南之義而垂世戒非取女子之
　怨也此詩莊姜自作而屬邶風者葢采詩之官得之
　於邶耳疏以為邶國之人作之今不從
　緑喻妾衣喻上僭故以二兮字㸃(平/聲)掇而丁寧之緑
　兮絲兮言衣之緑本於絲之緑治絲者非汝乎以自
　咎也絺綌以當寒風已之失所亦時實使然以自傷
　也鏡古平心而終無怨其君子之意詩之所以為厚
　也
　　緑衣四章章四句
燕燕于飛(張氏曰重言燕燕興已與戴媯嫡妾相與之/善漢書童謡云燕燕尾涎涎亦謂趙飛燕姊)
(弟同時入宫也嚴緝燕與鴻往/來靡定故别離者多以此起興)差(音/癡)池其羽之子于歸
逺送于野(讀慈庾反音墅/古音考音暑)瞻望弗及泣涕如雨○燕燕
于飛頡(音/絜)之頏(音/杭)之之子于歸逺于將之瞻望弗及佇
立以泣○燕燕于飛下上(二字讀/上聲)其音之子于歸逺送
于南(沈重讀宜林反音/吟○傳陳在衞南)瞻望弗及實勞我心○仲氏任
(即周禮孝友睦/婣任恤之任)只(音/紙)其心塞淵(讀一均/反音因)終温且惠淑慎
其身先君之思以朂寡人(顧起元曰此述戴媯臨别之/語葢以莊姜敵體先君義無)
(可去與已不同故/勉其以先君為念)
序燕燕衞莊姜送歸妾也(莊姜無子以陳女戴媯之子/完為已子莊公卒完即位嬖)
(人子州吁弑之戴媯大歸/于陳莊姜送之事見左傳)
　按春秋隠四年書戊申(日而/不月)衞州吁弑其君完九月
　衞人殺州吁于濮杜預云戊申三月十七日乃一年
　内事也葢未幾而君完之讎雪矣此詩作于州吁未
　殺之先當春夏之交見燕託興宜也州吁之殺也石
　碏實誘其子厚從州吁如陳而告于陳使殺之時戴
　媯大歸必力愬之陳而莊姜此詩或亦有以感動陳
　人之心也歟
　　燕燕四章章六句
日居月諸(陳啟源曰邶風兩言日居月諸柏舟毛無傳/日月傳云日乎月乎葢以居諸為語助也柏)
(舟疏引檀弓何居左傳忽諸為證/則此居字宜讀為姬而釋文不及)照臨下土乃如之人
兮逝(毛訓逮及也集/傳云發語辭)不古處(王氏曰逝不古處言不/以古夫婦之道處我)胡
能有定寧(鄭云寧/曽也)不我顧(釋文云徐/邈讀古)○日居月諸下土
是冒乃如之人兮逝不相好胡能有定寧不我報○日
居月諸出自東方乃如之人兮德音無良(陳啟源曰德/音屢見于詩)
(或指名譽或指號令或指辭語此詩德音無良與谷風/德音莫違葢指夫婦晤語之言爾華谷辨甚詳○德音)
(無良言無德音之良以/及我也古人句法多然)胡能有定俾也可忘○日居月
諸東方自出父兮母兮畜我不卒胡能有定報我不述
序日月衞莊姜傷已也遭州吁之難傷已不見答于先
君以至困窮之詩也
　辯説以詩中寧不我顧猶有望之之意謂作于莊公
　在時譏序説非是今玩逝不古處德音無良等句還
　以身後言之不必改序
　張氏曰緑衣方妾上僭之時故反已自責而已日月
　之作在州吁弑君之後于是推原禍本以為不見答
　於先君之所致亦猶孟子所云親之過大而不怨是
　愈疏也吕記左傳子叔姬妃齊昭公生舍叔姬無寵
　舍無威夫夫人見薄則冢嗣之位望亦輕莊姜不見
　答則桓公之位何能有定乎反覆言之葢推原禍亂
　之由而非為己私也俾也可忘謂思莊公恩義之薄
　致嫡庶不定之禍誠使我可忘而我自不忍忘之也
　末章不欲咎莊公徒傷父母養我不終而已報我不
　述言莊公所以報我者不必稱述之矣亦不欲咎莊
　公也○王志長曰此詩胡能有定凡四言之必非無
　謂按隠三年左傳公子州吁有寵而好兵公不禁石
　碏諫曰將立州吁乃定之矣若猶未也階之為禍杜
　預云完雖為莊姜子然太子之位未定是桓公不為
　太子也以戴媯之塞淵淑慎生子必不若州吁之狂
　暴况莊姜之教誨有加必克負荷故莊姜屬望莊公
　之立完甚殷且急胡能有定非指此乎(定完本鄭/氏之説)
　　日月四章章六句
終風(終日/風)且暴(爾雅日出/而風為暴)顧我則笑謔浪笑敖(音/傲)中心
是悼○終風且霾(音埋古音考音貍○爾雅風而雨土/曰霾孫炎曰大風揚塵土從上下也)
惠然肯來(釋文來古協/思韻多音黎)莫往莫來(蘇傳莫往莫來言州/吁往來皆不可常)
悠悠我思(釋文思如字按霾从集傳音則思當叶/腮左傳于思于思棄甲復來同此音也)○終
風且曀(音益○説文暗/曀隂而風也)不日有(又/通)曀寤言不寐願(鄭云/願思)
(也釋/名同)言則嚏(音帝○言思之不/伸至氣塞而嚏也)○曀曀其隂虺虺(吕記/虚鬼)
(反楊慎曰卷耳詩我馬虺隤呼回反與灰同音/此亦當音灰疑本作虛嵬反傳寫脱山字耳)其靁(吕/記)
(驟雨迅雷其止可待至于曀曀之隂/虺虺之雷則殊未有開霽之期也)寤言不寐願言則
懐(毛云懐傷也考字書懐無訓傷者疑當作/懐抱之懐言思之不釋時往來于懐也)
序終風衞莊姜傷已也遭州吁之暴見侮慢而不能正
也
　郝敬曰終風且暴比賊子飛揚跋扈之態所以謂為
　州吁作也朱子改為莊姜傷莊公而作非是○王志
　長曰朱子辨説謂州吁無謔浪笑傲之理故集傳以
　終風之暴改屬莊公然州吁狂暴且至于弑君而何
　有于笑傲其國母哉按左傳州吁嬖人之子有寵而
　好兵莊姜惡之或疑莊姜既惡州吁不應有悠悠我
　思及願言則嚏願言則懐等語是不然惡之者以其
　有奪嫡之勢思之者不能絶母子之情仍以序説為
　正
　陳啟源曰説此詩者謂莊姜不忘州吁見侮慢則悼
　之莫往來則思之至憂而不寐望其思我竊以為過
　矣州吁弑君篡國阻兵安忍是衞之賊也衞人不得
　以為君莊姜安得以為子况謔浪笑敖侮慢君母彼
　不以母道事莊姜姜顧惓惓以子道畜之哉葢經文
　言悼言思言願皆非指州吁也然則何指曰序不云
　乎莊姜傷已也傷已者傷已之不能正州吁也正之
　維何曰聲其弑逆之罪告于國人而誅之則甚正然
　非婦人所能為故受其侮笑不敢怒也悼之已爾惠
　然肯來惠順也肯可也(見爾/雅)有順心則可來(見鄭/箋)謔
　浪笑傲不可來也至于莫往莫來斯亦已矣然家國
　之禍難其能解於思乎此首二章之意也三四章正
　言憂悼之情無時可解至寤嘆而不寐焉願言則嚏
　願言則懐極言其自傷如此然則莊姜所憂悼者宗
　社之大難也亂賊之横行也而豈眷眷于州吁冀其
　篤母子之愛以是為温柔敦厚也哉愚按作思念莊
　公者既不合序作思念州吁者于理未安長發此解
　善申序㫖且于左氏莊姜惡之語甚合
　　終風四章章四句
擊鼓其鏜(音/湯)踴躍用兵(古音考/音邦)土國城漕(嚴緝漕鄘地/也在河南季)
(本曰漕在帝丘之北與泉水之漕同/即衞文公東徙渡河野處之地也)我獨南行(音杭○/箋南行)
(伐鄭按鄭在衞南○季本曰土功城築非不勞苦而猶/處于境内我獨南行死亡未可知雖欲為土國城漕之)
(人不可/得也)○從孫子仲平陳與宋(吕記從孫子仲平陳與/宋言所從者乃孫子仲)
(也則輕其帥可知矣何楷曰陳與衞相睦宋與鄭有仇/衞欲伐鄭使宋為主以是時陳尚未從宋故先合三國)
(之好而後/進兵也)不我以歸憂心有忡(箋以猶與也與我南行/不與我歸期故豫憂之)
(疏采薇詩曰歸曰歸嵗/亦暮止是與之歸期也)○爰居爰處爰喪其馬(音姥○/錢氏曰)
(自知必死也但言喪馬葢婉辭嚴緝/唐人詩所謂去時鞍馬别人騎是也)于以求之于林之
下(音户○嚴緝葢屬以身後事左傳蹇叔哭其子曰晉/人禦師必于殽必死是間余收爾骨焉即此意也)
○死生契(音/挈)濶與子成説執子之手與子偕老(古音考/音栁一)
(讀魯苟切音簍○/此章朱傳最明)○于(音/吁)嗟濶兮不我活兮于嗟洵(音/荀)
兮不我信(與申/同)兮(吕記于嗟濶兮承上章死生契濶之/文而足成之言始欲死生勤苦同之)
(今乃不得相依以生也洵當從毛傳/解作逺言逺去而不得伸此志也)
序擊鼓怨州吁也衞州吁用兵暴亂使公孫文仲將而
平陳與宋國人怨其勇而無禮也(將者將兵以伐鄭也/平成也伐鄭以結陳)
(宋之成也左傳宋殤公即位公子馮出奔鄭鄭人欲納/之及衞州吁立將修先君之怨而求寵于諸侯使告宋)
(曰君若伐鄭敝邑以賦與陳蔡從宋人許之于/是陳蔡方睦于衞故宋人陳侯蔡人衞人伐鄭)
　序曰暴亂曰無禮正指州吁篡弑而言辨説譏其淺
　陋過矣
　曽氏曰鏜然擊鼓用兵想見州吁好兵喜鬭之狀人
　所最憚者州吁之所樂國人故以為怨也爰居爰處
　以下三章王肅以為衞人從軍者與其室家訣别之
　辭葢一篇之意皆如此(歐陽本/義亦同)
　鄒忠𦙍曰春秋隠四年春衞州吁弑其君完夏宋公
　陳侯蔡人衞人伐鄭秋翬帥師㑹宋公陳侯蔡人衞
　人伐鄭九月衞人殺州吁于濮夫州吁篡國不滿三
　時而伐鄭之師已再舉阻兵安忍虐用其民宜衞人
　之怨如此
　　擊鼓五章章四句
凱風自南(音/吟)吹彼棘心(疏母性寛仁似凱風已難長養/似棘按棘即酸棗性堅强其心)
(之生更難于榦郝敬曰棘/小棗叢生故以比七子也)棘心夭夭母氏劬勞(母之養/子于少)
(時最勞苦故于/夭夭言劬勞)○凱風自南吹彼棘薪(疏上言棘心夭/夭是棘之初生)
(此言棘薪則棘長已成薪矣月令注/大者可折謂之薪是薪者木成就)母氏聖善我無令
人(劉氏曰自言七子之中有一令善之人則母亦不舍/之而去也○陳啟源曰凱風首二章皆興也集傳分)
(首章為比陳潛室已疑之矣劉安成以下文有應無/應釋之然豈詩人之㫖乎小雅之谷風青蠅亦然)○
爰有寒泉在浚(水經注濮水支津東逕浚城南而北/去濮陽三十五里城側有寒泉岡)之
下(音户○許氏曰寒泉但在浚之下/不能上行灌注以比子不能養母)有子七人母氏勞
苦(勞苦微言/母之求嫁)○睍(音/演)睆(音莞○睍睆羽好貌非鳥聲疏/云黄鳥有睍睆之容當從之)
黄鳥載好其音(疏睍睆好音以興孝子/當和其顔色順其辭令)有子七人莫慰
母心(疏有子七人皆莫能慰母心者由顔色不/和辭令不順故也自責黄鳥之不如也)
序凱風美孝子也衞之淫風流行雖有七子之母猶不
能安其室故美七子能盡孝道以慰母心而成其志爾
　嚴緝母不復嫁則七子養親之志成矣故序曰美孝
　子也○凡詩人美刺多代為其人之言非必其人所
　作也朱子謂此七子自責之辭以幾諫也亦通
　　凱風四章章四句
雄雉于飛泄泄(音/異)其羽(傳雄雉見雌雉飛/而鼓其翼泄泄然)我之懐矣自
貽伊阻○雄雉于飛下上其音展矣君子實勞我心○
瞻彼日月(程子曰日月取迭往迭來又隂/陽相配乂旦暮所見動人情思)悠悠我思道
之云逺曷云能來(叶音/釐)○百爾君子不知德行(去聲讀/如杭)
不忮不求何用不臧(吕記婦人思其君子之切知未得/歸也復自解曰凡百君子我不知)
(孰為德行也但不忮害不貪求則何所用而不善雖久/處軍旅之間固無害也朱克升曰仁則不忮義則不求)
(此所謂/德行也)
序雄雉刺宣公也淫亂不恤國事軍旅數起大夫久役
男女怨曠國人患之而作是詩(考左傳宣公以隠四年/即位屢有伐鄭入鄭入)
(郕等役序故/云軍旅數起)
　序語本顯白毛公所以只解字義鄭箋以上二章為
　男曠下二章為女怨而雄雉乃喻宣公淫亂牽經配
　序殊覺支離不思序所云淫亂不恤國事軍旅數起
　者乃推久役之由久役而婦思其苦即是男女怨曠
　豈必章各異詞分配其説耶朱子統作婦人之詩其
　義始貫葢本之曽南豐
　我之懐矣自貽伊阻嘆已之不得從夫而逺去也杜
　詩誓欲隨君去形勢反蒼黄即此意也(此南/豐説)末章告
　之以久處軍旅之道(此東/萊説)念其夫而呼百爾君子者
　一身在外賴同役善處乃得保全
　　雄雉四章章四句
匏有苦葉(傳匏謂之瓠埤雅長而瘦上曰瓠短頸大腹/曰匏陸璣疏匏葉少時可為羹八月中堅强)
(不可食故/曰苦葉)濟有深涉深則厲淺則揭(音同器○爾雅由/膝以下為揭由帶)
(以上為厲注云揭上衣也厲謂濡禈○王志長曰按苦/葉不可食深涉不可渡喻禮法不可越以二事為一興)
(此毛義也瓠尚有苦葉則瓠未堅不可用而濟處又深/豈可不問深淺而求渡此止以涉喻宣公朱子嚴氏皆)
(用此/説)○有瀰(音/米)濟盈有鷕(以小反/音杳)雉鳴濟盈不濡軌(讀/居)
(有反古音考音九○詩詁曰濟盈不濡軌毛注由輈以/上為軌孔疏引説文云車轍也按輪有髙下有廣狹皆)
(定于軌輪中之軌既同則轍跡亦同後人因謂車轍亦/曰軌曲禮塵不出軌此以髙下言也中庸車同軌此以)
(廣狹言也兵車乗車之輪其崇六尺有六寸軌居輪之/中實得其半若濡軌則水深三尺三寸此所謂轂末之)
(軌也疏以為/轍跡非是)雉鳴求其牡(雉雊必求其雌今乃求牡并/刺夷姜○朱子曰或云承上)
(章之興以為比也葢以瓠有苦葉興濟有深涉以濟盈/興雉鳴然後以雉求其牡比淫亂之人此亦詩之一體)
(也/)○雝雝鳴雁(箋雁者隨陽而處似婦人從夫故昏/禮納采用焉程子曰取其不再偶)旭
日始旦(傳旭日始出謂大昕之時箋自/納采至請期用昕親迎用昏)士如歸妻(箋使/之來)
(歸于已謂/請期也)迨冰未泮(箋冰未泮正月中以前二月可以/昏矣王氏曰雖庶士亦然而况于)
(人君/乎)○招招(釋文招照遥反王逸云/以手曰招以言曰召)舟子人涉卬(音/昂)否
(音/鄙)人涉卬否卬須我友(音以○傳我友未至我獨待之/而不涉以言室家之道非得禮)
(義昏姻/不成)
序匏有苦葉刺衞宣公也公與夫人並為淫亂(箋夫人/謂夷姜)
(左傳宣公烝于夷姜生/伋子夷姜宣公庶母也)
　吕記此詩刺宣公之淫亂然一章二章四章皆以物
　為比而不正言其事三章雖言昏禮特舉士之歸妻
　葢不欲斥言之而以小喻大也所謂主文而譎諫也
　○按宣公上烝夷姜下納宣姜鄭指夫人為夷姜者
　以宣姜本適伋為公所要詩云雉鳴求其牡明是夷
　姜(本孔/疏)佩匏渡水朱傳解本國語(魯語叔孫穆子曰/豹之業及匏有苦)
　(葉矣叔向曰苦葉不/材于人供渡而已)所謂腰舟也此章以渡水之宜
　喻男女之有禮二章以徒涉為犯禮之喻三章方以
　昏禮正言之末章又以待友同濟喻人必擇偶相從
　刺公與夷姜犯禮相求非其匹也
　　匏有苦葉四章章四句
習習谷風(嚴緝風賦云大風盛怒于土囊之口注土囊/谷口也則谷風為大風又習習不斷喻其夫)
(之暴怒無休息也小雅谷風篇云維風及頽至草木萎/死則非和調生長之風陳啟源曰毛傳東風謂之谷風)
(出于爾雅故解習習為和舒集傳/從之華谷以谷風為怒風恐非)以隂以雨黽勉同心
不宜有怒采葑(釋文引郭璞云今菘菜陸璣云蔓菁也/埤雅蔓菁似菘而小有臺四時可食)
采菲(爾雅名蒠菜郭云土𤓰也似蕪/菁華紫赤色可食孫炎云葍類)無以下體(季本曰/下體舊)
(説指根莖謂根有美時有惡時惟錢氏以為凡菜近地/之葉多黄腐不可食此説得之以其近地故曰下體)
德音莫違及爾同死(程子曰德音好音也夫婦之道當/期好音無違至于偕老傷今所遭)
(之不/然)○行道遲遲中心有違不逺伊邇薄送我畿(畿門/限吕)
(記韓愈譴瘧鬼詩白石為/門畿葢以畿為門閫也)誰謂荼苦(集傳荼苦菜蓼屬/詳良耜愚按本草)
(荼即月令苦菜一名苦苣又名苦蕒以其經歴冬春又/名游冬陸璣云得霜甜脆可食豳風所云叔苴采荼是)
(也及良耜注又云荼陸草蓼水草南方人謂蓼為辣荼/或用以毒溪取魚則非可食之物明是二種須辨之)
其甘如薺(在禮反音􁍂○薺注疏不詳何楷曰爾雅薺/類不一此當是薺苨本草陶注云根莖都似)
(人參葉小異根味甜陳啟源曰薺名四見于爾雅一菥/蓂大薺一苨菧苨注曰薺苨一蒫薺實一姚莖蒤薺四)
(者之中惟蒫薺實注云味甘邢疏引本草云薺味甘葉/可作葅及羹又引詩其甘如薺證之葢郭邢之意皆以)
(蒫薺實當詩之薺也何説雖據本草與爾雅不合/又按薺冬生夏死即月令靡草夏侯湛有薺賦)宴爾
新昏如兄如弟○涇以渭濁湜湜(音/殖)其沚(説文湜水清/見底箋小渚)
(曰沚吕記涇比新昏渭自比涇渭既合則清濁易惑于/洲渚淺處視之渭之清猶可見也華谷云涇誣渭為濁)
(亦一/説)宴爾新昏不我屑以毋逝我梁(魚/梁)毋發我笱(音苟/○取)
(魚竹/器)我躬不閲遑恤我後○就其深矣方之舟之就其
淺矣泳之游之(箋言淺深者喻君子之/家事無難易我皆為之)何有何亡黽勉
求之凡民有喪匍匐救之(説文匍手行/匐伏地也)○不我能慉(音/畜)
(○疏君子不能/以善道養我)反以我為讎既阻我德(阻絶我/之善)賈(音/古)用
不售昔育恐育鞠及爾顛覆(音/福)既生既育比予于毒(箋/視)
(我如毒螫謂毒人之蟲○四句集傳極明正所謂/將恐將懼維予與女將安將樂汝轉弃予者也)○我
有㫖蓄亦以御冬(陳啟源曰史游急就篇老菁蘘荷冬/日藏顔師古注秋種蔓菁冬則老而)
(成就蘘荷一名蓴苴莖葉似薑根/香脆可為葅詩言㫖蓄殆是類歟)燕爾新昏以我御窮
有洸(音/光)有潰(音繪○項氏曰洸水始湧出貌暴怒之/狀如之潰水勢横溢貌盛怒之狀如之)既
貽我肄(吕記肄習也詒我以/武暴忿怒習而為常)不念昔者伊余來塈(塈息/也與)
(大雅民之/攸塈義同)
序谷風刺夫婦失道也衞人化其上淫于新昏而棄其
舊室夫婦離絶國俗傷敗焉
　朱子初説云宣姜有寵而夷姜縊民化之而谷風作
　此正序義也後變其説又譏序以為未見化其上之
　意夫民風善惡何一不由上致之王者陳詩將以觀
　政苟無闗政化焉取于風
　按末章言有洸有潰洸潰為武怒之狀故首章有不
　宜有怒語玩既生既育比予于毒此婦人葢有子而
　見棄
　　谷風六章章八句
式微式微胡不歸微君之故胡為乎中露(嚴緝言衞人/不救患此微)
(視吾君之故也君何為處此草露乎此解是舊/注微君之微猶非也不應上下語用字頓異)○式微
式微胡不歸微君之躬胡為乎泥中(中露露中也猶云/越在草莽泥中猶)
(云辱在泥塗毛傳/以為二邑名不類)
序式微黎侯寓于衞其臣勸以歸也(水經注黎/侯名陽)
　箋寓寄也黎侯為狄人所逐棄其國而寄於衞因安
　之䟽此及旄丘皆黎臣之辭而在邶風者葢邶人述
　其意而作亦所以刺衞君也
　　式微二章章四句
旄丘(寰宇記旄丘在/澶州臨河縣東)之葛兮何誕(音/憚)之節兮(吕記葛始/生其節蹙)
(而密既長其/節濶而疎)叔兮伯兮何多日也(楊旭曰古音考以葛/與伯叶節音即與日)
(叶按葛當音結節如字日當叶而列切日母音熱三字/為韻伯字不必叶觀下三章四章伯字皆不列韻内此)
(章可/知矣)○何其處也必有與(與/國)也何其久(讀舉里/反音几)也必有
以(他/故)也○狐裘蒙戎匪車不東(箋黎國在衞西今所寓/在衞東疏杜預云黎國)
(在上黨壺闗縣今有/黎亭是在衞之西也)叔兮伯兮靡所與同(吕記黎臣見/衞之大夫過)
(此甚多終莫有動心者故嘆曰非衞大夫之車不東來/也特無與我同患難者耳蘇傳諸侯雖異國猶相為救)
(苟黎亡則衞及矣奈何靡所與同哉其時衞在/河北黎衞壤地相接故狄之為患黎衞共之)○瑣兮
尾兮流離之子(按毛傳鳥少好長醜為流離本爾雅陸/璣云即梟也闗西謂之流離大則食其)
(母潁濵云言衞人以狄之微而不忌譬如流離之養其/子不知其將為已患也其後果有狄難此説朱子不從)
(然古義也東/萊亦取之)叔兮伯兮褎(音/又)如充耳(按毛傳褎盛服貌/葢連下充耳為訓)
(集傳云多笑貌耳聾者多笑此本出鄭箋然詩人之意/但責其無聞知非真以衞臣為耳聾也充耳即是玉瑱)
(以瑱塞耳則/耳有不聞)
序旄丘責衞伯也(箋衞康叔封爵稱侯今曰伯者時為/州伯也周之制使伯佐牧春秋傳曰)
(五侯九伯/侯為牧也)狄人迫逐黎侯黎侯寓于衞衞不能修方伯
連率之職黎之臣子以責于衞也
　李氏曰其後衞為狄滅齊桓以管仲之言救之觀衞
　之德齊為甚深則知黎之怨衞為甚切
　辯説云序見詩有伯兮二字遂以為責衞伯誤矣愚
　按武王封康叔于衞本牧伯故康誥稱孟侯孟侯者
　五侯之長也非伯而何史記衞世家自頃公以前七
　世皆名伯此可證矣黎侯以狄難來告正望其修先
　世連率之職故序云責衞伯也不應詆其誤○正義
　以此詩作於衞宣公之時按黎衞壤地相接衞不救
　黎則禍必及之懿公遂有滎澤之敗懿公宣公孫此
　詩即難定宣公時然必懿公以前作也左傳晉滅赤
　狄伯宗罪其奪黎氏地立黎侯而還事在衞穆公六
　年穆公上去宣公百餘載葢黎氏世有狄難黎臣勸
　歸之後黎侯必復國久而又為狄所逐晉人乃數其
　罪而立之或據左傳語疑式微旄丘俱為穆公時詩
　非也
　　旄丘四章章四句
簡兮(傳簡大也疏大德之人按鄭訓簡擇謂簡擇衆工/以充舞數此正伶官之職蘇傳從鄭説非簡易之)
(簡/也)簡兮方將萬舞(吕記萬舞二舞之總名干舞者武舞/别名籥舞者文舞别名也文舞又謂)
(之羽舞鄭康成據公羊傳以萬舞為干舞葢/公羊釋經之誤也蘇傳方且萬舞而擇人)日之方中
(傳教國子弟以日中為期疏月令仲春命樂正習舞釋/菜即此詩所云日之方中謂二月日夜中也按毛孔二)
(説俱/通)在前上處(去聲○箋在前上處在前列上頭/也疏謂居前列上頭以教舞者)○碩
人俁俁(音/語)公庭(公庭公所/居之庭)萬舞有力如虎執轡(馬韁也/一曰靶)
如組(詩詁組間次五色為之毛云織組者總紕干此而/成文于彼御者執轡于此使馬騁于彼如織組也)
(程子曰有力如虎稱其才/也執轡如組稱其藝也)○左手執籥(疏籥雖吹器舞/時與羽並執故)
(得舞/名)右手秉翟(讀直角反音濯○疏左手執管籥/右手秉翟羽而為文舞也翟雉羽)赫如
渥(音/握)赭(詩本音云赭字不入韻○箋/碩人容色赫然如厚傅之丹)公言錫爵(集傳引/儀禮燕)
(飲而獻工之禮按禮主人洗升獻工工不興一人拜受/爵主人宰夫也獻之自宰夫錫之則自君命故曰公言)
(也○名物疏鄭以公庭為宗廟故引畀翟朱不拘祭禮/故引獻工畀翟在祭禮之末惠以五升之散獻工之禮)
(則鄉飲酒鄉射燕禮大射俱有之二説皆可通○朱子/曰古之伶官亦非甚賤其所執者猶是先王之正樂故)
(獻工之禮與之交酢但賢/者而為此則自不得志耳)○山有榛隰(下/濕)有苓(榛實甘/美苓莖)
(甘美孔疏引爾雅注云苓今甘草沈括辨之以今/甘草形狀與爾雅注所云不類或云蘦似地黄)云誰
之思西方美人彼美人兮西方之人兮
序簡兮刺不用賢也衞之賢者仕于伶官皆可以承事
王者也
　此詩極稱碩人才藝堪為王臣見衞之不用為可刺
　而因有思于西周之盛王西方美人即序所謂王者
　葢言如此碩人安得遇西周盛王而承事之耶東萊
　云詩嘆碩人之賢謂山則有榛隰則有苓惟西周然
　後有此人物也云誰之思西方美人見碩人而慨然
　有懐西周之賢士大夫也彼美人兮西方之人兮指
　碩人也嘆美其真西周之人而非今世之人也江左
　諸人喜言中朝名臣亦此意也説亦通朱子謂賢者
　仕于伶官有輕世肆志之心若自譽而實自嘲非也
　既稱賢者豈以輕世肆志為心乎魯仲連東方朔之
　流春秋時無此等人物
　　簡兮四章三章章四句一章六句(古本三章章六/句集傳如此分)
　　(章于韻甚/協今從之)
毖(音/祕)彼泉水(按共城百門泉出蘇門山入淇水在今衞/輝府輝縣據水經注即末章之肥泉竹竿)
(詩之泉/源也)亦流于淇有懐于衞靡日不思孌(吕記力轉/反音臠)彼
諸姬聊與之謀(讀謨悲/反音迷)○出宿于泲(吕記子/禮反)飲餞于禰
(季本曰泲禰皆衞地當近衛都地/志謂泲在臨邑禰在冤句者非)女子有行逺(去/聲)父母
兄弟問我諸姑遂及伯姊(集傳諸姑謂娣姪也諸姑伯/姊即所謂諸姬或疑禮以娣)
(姪為媵未聞有姑姊為媵者愚按諸侯一娶同姓媵女/凡八人其中必有姑姊行軰此詩乃衞女為媵者所作)
(媵女思歸而問訊于姑姊正上章所云孌彼諸姬聊與/之謀也未傳本無誤但解者多主國君夫人言遂難通)
(耳/)○出宿于干飲餞于言(王應麟曰干言舊注不詳按/隋志邢州内丘縣有干山言)
(山李公緒記云柏人縣有干山言山柏人邢州堯山縣/也按泲禰干言孔鄭已不詳其處後人所載安知非涉)
(附㑹乎○王志長曰上言泲禰意近衞郊之地故下云/女子有行追思始嫁時也此言千言意近彼國之地故)
(下云遄臻于衞/擬還車時也)載脂載牽(音轄讀下介反音懈○釋文/牽車軸頭金也嚴緝載脂謂)
(先以脂膏塗其牽其用在脂故曰載脂塗畢乃設牽/于車其用在牽故曰載牽葢二事故毛云脂牽其車)還
(音/旋)車言邁(疏天子至大夫皆有留車反馬之禮故泉水/云還車言邁吕記還車猶言回轅不必言嫁)
(時所乗/之車)遄臻于衞不瑕有害(吕記不瑕有害言歸衞不/為過差有害自恕之辭也)
(按鄭箋云瑕過也即德音不瑕之瑕言我之歸衞不為/過也然得毋有害于義乎葢疑而未定之辭集傳云瑕)
(何古音相近通用瑕字古雖有何/音未詳通用况不何亦不成語)○我思肥泉(箋肥泉/自衛而)
(來所渡水/故思之)茲之永歎思須與漕(讀徂侯反音愁○箋須/漕自衞而來所經邑故)
(又思之大名府志須城在楚丘東南二十/八里漕通作曹後為白馬縣皆今滑縣地)我心悠悠駕
言出遊以寫我憂
序泉水衞女思歸也嫁于諸侯父母終思歸寧而不得
故作是詩以自見也(自見/已志)
　按載馳詩許穆公夫人作有驅馬悠悠言至于漕而
　泉水詩亦有思須與漕我心悠悠須漕在楚丘衞未
　渡河以前本都朝歌不應衞女不得歸寧乃思其地
　何𤣥子以為此亦許穆公夫人詩戴公廬漕時作説
　甚有理但詩序編此于宣公之世不敢易耳
　　泉水四章章六句
出自北門憂心殷殷終窶(音/矩)且貧(何楷曰説文寠無禮/居也徐鍇曰貧不能)
(行禮先見于屋室則寠貧是二事寠从/宀不从穴寠無以為居貧無以自給也)莫知我艱(讀居/銀反)
(音/巾)已焉哉(讀將其/反音資)天實為之謂之何哉(同/上)○王事適我
政事一埤(音/琵)益我我入自外室人交徧讁(音/責)我已焉哉
天實為之謂之何哉○王事敦(讀都回反音堆○郝敬/曰敦篤也守治之意孟)
(子使虞/敦匠事)我政事一埤遺(讀夷回/反音韋)我我入自外室人交徧
摧(説文摧擠也又挏/也皆挫抑之意)我已焉哉天實為之謂之何哉
序北門刺仕不得志也言衞之忠臣不得其志爾
　黄震曰北門隨其所出之門不必言背明向隂也忠
　臣無二志故自決歸之于天
　　北門三章章七句
北風其凉雨雪其雱(音/滂)惠而好我攜手同行(音/杭)其虛其
邪(鄭云/讀如)既亟只(音/紙)且(音/疽)○北風其喈(音/雞)雨雪其霏惠而
好我攜手同歸其虛其邪既亟只且○莫赤匪狐莫黒
匪烏惠而好我攜手同車其虛其邪既亟只且
序北風刺虐也衞國並為威虐百姓不親莫不相攜持
而去焉
　此詩以凉風盛雪病害萬物興衞之時政酷烈病害
　百姓序所云並為威虐百姓不親正北風起興之意
　也辨説云衞以淫亂亡國未聞有威虐者夫亡國之
　政誰無威虐州吁好兵宣公殺子其威虐可概見矣
　何謂之未聞乎○程子曰此詩為君子見幾而作惟
　恐去之不速非謂百姓相攜而去也末章詞意益迫
　切莫赤者非狐乎莫黒者非烏乎以其色而知其物
　不難辨也衞之威虐如此而猶不去是不辨狐赤而
　烏黒也(范氏/同)此説詩記詩緝皆取之似可從若如集
　傳解則烏本孝鳥何云不祥○劉瑾曰詩云攜手同
　車疑此為仕于衞者所作
　　北風三章章六句
靜女其姝(音/樞)俟我于城隅愛而不見搔(音/騷)首踟躕(音池/厨)
○靜女其孌貽我彤管(按傳載古后夫人必有女史彤/管記過三禮並無明文箋以彤)
(管為筆赤管歐陽云古者箴筆皆有管樂器亦有管不/知此管是何物若是女史之管靜女何從得之以貽人)
(使因彤管自媒何名靜女解頥新語云左氏靜女之/三章取彤管焉亦止取贈物之意非有取于女史也)彤
管有煒(音/偉)説(音/悦)懌女美(説懌女美汝彤管也猶下章匪/汝之為美汝歸荑也朱傳此女)
(如字下女音汝/前後異解未妥)○自牧(牧野外自城隅/而相逐于野也)歸荑(荑茅/始生)洵美
且異匪女(音/汝)之為美美人之貽
序靜女刺時也衞君無道夫人無德
　當時男女皆為淫佚之行故曰刺時衞夫人無德乃
　推本于上之所化非謂此詩為刺衞夫人也毛鄭誤
　以靜女作貞靜之女又引古女史彤管記過之法遂
　至全解俱謬横渠東萊衍説遷就愈曲愈離此靜女
　只深閨幽靜之女曹氏以為對遊女而言是也朱傳
　作男女期㑹之詩此解不易與序説復不相戾華谷
　亦從之但以彤管為女贈男歸荑為男贈女與朱小
　異耳○黄震曰本刺詩也毛鄭因靜女之名轉而言
　賢女歐陽公始以為男女相贈貽夫靜女其姝乃奔
　者自相稱美之詞豈必泥此而謂其真有貞靜之德
　哉
　　靜女三章章四句
新臺有泚(音此○李氏曰新臺臨河今澶州遺址/尚存劉氏曰泚者水中臺影鮮明之貌)河水
瀰瀰(音/米)燕婉之求籧(音/渠)篨(音/除)不鮮(讀想止反音洗古音/考同云吳棫讀○箋)
(鮮善也疏王肅云/少也集傳從王)○新臺有洒(讀先典反音尟○劉氏/曰洒者水光之中見其)
(臺之髙/峻也)河水浼浼(讀美辨/反音免)燕婉之求籧篨不殄(蘇傳不/殄猶言)
(惡疾而/尚未死)○魚網之設鴻則離之(箋設魚網者宜得魚鴻/乃鳥也而反離焉猶齊)
(女以禮來求世/子而乃得宣公)燕婉之求得此戚施(吕記籧篨戚施葢/國人惡宣公而以)
(惡疾指之不能俯者籧篨疾狀不/能仰者戚施疾狀非于此取義也)
序新臺刺衞宣公也納伋之妻作新臺于河上而要之
國人惡之而作是詩也
　　新臺三章章四句
二子乗舟(自衞適齊/必渡河)汎汎其景(讀舉兩反音襁一云姜/上聲○景本訓日光即)
(古形景字/後别作影)願言思子中心養養○二子乗舟汎汎其逝
(王志長曰汎汎其景狀其渡河之時舟/影與波光相上下也逝則逺不復見矣)願言思子不瑕
有害(此章集傳無叶害古音考音係或云逝當作折害/當讀曷○不瑕有害與泉水語同意别言二子之)
(往非有過也今之不返得無有害之者乎泉水是害/于義此詩是害其身過為疑辭者不忍斥言其死也)
序二子乗舟思伋壽也衞宣公之二子爭相為死國人
傷而思之作是詩也(宣公為伋娶齊女而美奪之生夀/及朔朔與母愬伋于公令伋之齊)
(使賊待諸隘而殺之壽知之以告伋使去之伋曰君命/也不可逃壽竊其節而先往賊殺之伋至曰君命殺我)
(壽有何罪賊乂殺之事見左傳○嚴緝衞自宣公殺伋/壽以朔為世子代立是為惠公左右公子怨朔之害伋)
(乃作亂立黔牟惠公奔齊其後諸侯納惠公黔牟奔周/惠公怨周容黔牟與燕伐周立子頽為王惠王奔櫟後)
(惠公卒子懿公立百姓大臣猶以殺伋之故多不服狄/乗其釁殺懿公而滅衞嗚呼衛之亂極矣餘殃所及且)
(稔王室之禍其亂本皆始于夫婦袵席/之間以是知詩首闗雎聖人之意深哉)
　　二子乗舟二章章四句
鄘
汎彼柏舟在彼中河(箋舟在河中猶婦人/之在夫家是其常處)髧(吕記徒坎/反音蓞)
彼兩髦(音毛○釋文禮生子三月翦髪為鬌/長大作髦以象之内則云親没不髦)實維我儀
(讀牛何反音/俄○儀匹也)之死矢靡它(音/拖)母也天(讀鐵因反音吞/古音考音汀)只
(音紙○范氏曰女子以母為親故稱母而不稱父吕記/序言父母詩獨言母葢止是母意序并言之文勢當然)
(如將仲子云父母之言時鄭/莊公止有母姜氏此其比也)不諒人只○汎彼柏舟在
彼河側髧彼兩髦實維我特(朱子曰特有孤特之義而/傳云匹者古人用字多如)
(此猶以治為亂也按夫謂婦/亦為特小雅求爾新特是也)之死矢靡慝母也天只不
諒人只
序柏舟共姜自誓也衞世子共伯早死其妻守義父母
欲奪而嫁之誓而弗許故作是詩以絶之
　吕記史記共伯餘釐(音/僖)侯世子釐侯已葬武公襲攻
　共伯共伯入釐侯羨(音延/墓道)自殺○按武公在位五十
　五年國語稱武公年九十有五猶箴警于國計其初
　即位其齒葢四十餘矣使果弑共伯而自立則共伯
　見弑之時其齒又加長于武公安得謂之早死乎髦
　者子事父母之飾諸侯既小殮則脱之史記謂釐侯
　已葬而共伯自殺則是時共伯既已脱髦矣詩安得
　猶謂之髧彼兩髦乎是共伯未嘗有見弑之事武公
　未嘗有弑君之惡也(史記索隠曰詩著衞世子共伯/早卒不云被殺太史公葢采雜)
　(説而為之耳按太史公作世家時/毛詩左傳俱未行是以其誤若此)○郝敬曰此共姜
　未嫁而自誓之詩古者幼學稱髦士猶今垂髫兩髦
　丱也分髮作兩髻曰丱齊風甫田總角丱兮是也共
　伯以總角亡故序云早死共姜在室父母欲以别嫁
　亦人情也未嫁誓死尤人所難故鄘風首録之
　　柏舟二章章七句
牆有茨(音慈○/蒺藜也)不可埽(讀蘇后/反音叟)也(傳欲埽去之/反傷牆也)中冓(音/垢)
(○韻㑹中冓宫中/搆結深密之處)之言不可道(讀徒厚/反音鋀)也所可道也言
之醜也○牆有茨不可襄(除/也)也中冓之言不可詳也所
可詳也言之長也○牆有茨不可束也中冓之言不可
讀也所可讀也言之辱也(嚴緝辱謂言之自/辱不欲汙口舌也)
序牆有茨衞人刺其上也公子頑通乎君母國人疾之
而不可道也(頑宣公世子昭伯也左傳惠公之即位也/少齊人使昭伯烝于宣姜不可强之生齊)
(子戴公文公宋桓/夫人許穆夫人)
　范氏曰埽之則傷牆道之則傷君必不得已而道之
　則不可復詳必不得已而詳之則不可復讀詩人之
　意本不欲道疾之而不能不道既道而復以為恥又
　悔而相戒也
　　牆有茨三章章六句(楊氏説/見集傳)
君子偕老副(許氏讀/芳覆反)笄(傳副者后夫人之首飾編髪為/之笄衡笄也珈笄飾之最盛者)
(所以别尊卑疏追師注云副之言覆所以覆首服之以/從王祭祀名物疏考周禮追師注云衡垂于副之兩旁)
(當耳其下以紞懸瑱笄則卷髪者横于頭上毛傳連引/追師追衡笄之文以見笄之為玉耳朱傳因此誤合為)
(一釋衡非釋笄也按朱傳以/衡笄為一葢襲孔疏之誤)六珈(音加讀居何反音歌/○箋副既笄而加以)
(六玉為飾如今之步搖上飾/按副是步搖珈又其節也)委委(音/威)佗佗(音駝○爾雅/翼委佗古但)
(作它音拕今字旁加虫而變其音愚按召南委蛇委蛇/此詩委委佗佗集傳皆云自得之貌叶音亦同朱子意)
(葢以委佗即委/蛇特未明釋爾)如山(安/重)如河(寛/廣)象服(象服即三翟周禮/内司服掌王后之)
(服有褘衣褕翟闕翟鄭注褘當為翬褕當為搖翟雉名/翬亦是翟故謂之三翟也疏翟言象者象鳥羽而畫之)
(虞書觀古人之象謂以日月星辰等畫于衣故知畫翟/羽亦為象也按毛傳云褕翟闕翟羽飾衣也孔氏謂衣)
(服隨身卷舒非可羽飾故主周禮/注彩畫翟羽之説集傳下章引之)是宜(讀牛何/反音俄)子之不
淑云如之何(何楷曰此章以祭服為言見夫人承宗祧/之重不可慢易必有委佗山河之度而後)
(可與象服相宜有如子/之不善如此象服何哉)○玼(音/泚)兮玼兮(説文玼玉色鮮/也王肅曰衣服)
(鮮明/貌)其之翟也(翟見上注周禮侯伯夫人褘翟子男夫/人闕翟衞侯爵是褘翟也周禮注副配)
(褘/褕)鬒(音軫○説文/鬒髪稠也)髪如雲不屑髢(音第○疏言髪自/美不用他髪為髲)也
玉之瑱(吐殿反天去聲○羅中行曰紞織如縧上屬于/衡者瑱以玉為之以纊縳之而屬于紞懸之當)
(耳/)也象之揥(敕帝反音涕一云音帝○傳揥所以摘髪/疏云以象骨搔首因以為飾廣韻揥枝整)
(髪釵也陳啟源曰西京雜記言武帝宫人搔頭皆用玉/搔頭正摘髪之義豈揥之遺制歟詩緝以為若今之箆)
(兒未知/然否)也揚且(音疽○按朱子清揚婉兮注清目之美/揚眉之美錢氏美目揚兮注揚目峻也)
(葢眉目皆以揚起為美清揚並言則當為眉凊目揚指/目言揚則但當為目揚也此詩兩言揚且則皆為眉上)
(廣/也)之晳(顧炎武曰集傳叶征例反似因易大有傳明辨/晳也而誤按易傳之晢从折从日音制明也與)
(陳風明星晢晢之晢同亦作晰此章之晳从析从白音/析白也即曾晳之皙今依石經監板注疏正之轉音為)
(息例/反)也胡然而天也胡然而帝也(吕記言汝自省容服/尊嚴胡然而天乎胡)
(然而/帝乎)○瑳(吕記七我反音脞他本差从/荖非○説文瑳玉色鮮白也)兮瑳兮其之展
(叶諸延反音旃○傳禮有展衣以丹縠為衣箋后妃六/服之次展衣宜白按此詩重言瑳然鮮白者是其展衣)
(也則展兮宜從鄭展衣是見君/及賔客之盛服禮記作襢衣)也蒙彼縐(音/皺)絺是紲(音/屑)
袢(汾乾反按袢釋文符袁反音煩韻㑹本入元韻不必/叶○傳絺之靡者為縐是當暑袢延之服也疏展衣)
(之裏不恒以絺而云蒙彼縐絺者衣展衣者夏則裏之/以縐絺舉時事言之故云是紲袢也○王志長曰毛傳)
(云丹縠為衣其曰蒙彼縐絺即周禮所謂素紗天官内/司服掌王后之六服褘衣褕翟闕翟鞠衣展衣褖衣素)
(紗素紗之文總在六服之下則先用正服而後蒙以素/紗可知郝仲輿云素紗白紗也古婦人盛服以薄絹蒙)
(於外凡繒薄細者皆名絺不獨葛其説是也鄭氏解周/禮云六服皆袍制以白紗為裏使之張顯遂於此蒙彼)
(縐絺亦云夏則裏衣縐絺然則展衣何以獨指當暑且/云使之章顯亦豈古人尚絅之意哉介父王氏云暑服)
(則加紲袢所以自斂飭也與朱子云紲袢束縳意正合/葢以縐絺收束展衣斂其文之太著也先儒但泥縐絺)
(二字遂以絺綌用于暑服而訓紲袢為當暑袢延之服/恐未有據王氏斂飭之訓甚合經㫖而必云暑服加紲)
(袢是猶為毛鄭之説所拘爾愚按説文徐曰袢煩溽也/近身衣也舊解展衣覆縐絺之上為之紲繫平仲説與)
(注疏集傳皆不合/然極有據當並存)也子之清揚揚且之顔(讀魚堅反音/妍○疏眉上)
(平廣且額角豐滿説/文顔眉目之間也)也展如之人兮邦之媛(音/院)也
序君子偕老刺衞夫人也夫人淫亂失事君子之道故
陳人君之德服飾之盛宜與君子偕老也(夫人宣姜也/惠公之母人)
(君小/君也)
　此本刺詩但盛稱其服飾容貌與猗嗟詩意同
　　君子偕老三章一章七句一章九句一章八句(東/萊)
　　(説見/集傳)
爰采唐(陸璣疏唐蒙即女蘿一名/兎絲蔓連草上黄色如金)矣沫之鄉(疏酒誥注/妹邦紂之)
(都于詩風屬鄘故其風有沬之鄉則沬之北沬之東皆/朝歌也今鄘併于衞故傳言衞邑按紂都朝歌今淇縣)
矣云誰之思美孟姜矣(蘇傳刺無禮則稱孟美孟姜矣/言雖長而無禮也美有禮則稱)
(季有齋季女言雖/幼而知好禮也)期我乎桑中要(平/聲)我乎上宫(上宫公/館也世)
(族淫亂故要之于此孟子之滕館于/上宫與此同集傳以為地名非也)送我乎淇之上矣
○爰采麥(讀訖力反音棘/古音考音密)矣沬之北(崩入聲古/音考音必)矣云誰
之思美孟弋(春秋定姒公穀作定弋/弋姒同一姓乃把女)矣期我乎桑中要
我乎上宫送我乎淇之上矣○爰采葑矣沬之東矣云
誰之思美孟庸(集傳庸/姓未聞)矣期我乎桑中要我乎上宫送
我乎淇之上矣
序桑中刺奔也衞之公室淫亂男女相奔至于世族在
位相竊妻妾期于幽逺政散民流而不可止
　李氏曰姜弋庸皆著姓也衞陳多淫泆之事葢有由
　矣惟其公族既化則下化之矣○吕記桑中溱洧諸
　篇幾于勸矣夫子取之何也曰詩之體不同有直刺
　之者新臺之類是也有微諷之者君子偕老之類是
　也有鋪陳其事不加一辭而意自見者此類是也或
　曰後世狹邪之樂府冒以此詩之序豈不可乎曰仲
　尼云詩三百一言以蔽之曰思無邪詩人以無邪之
　思作之學者亦以無邪之思觀之閔惜懲創之意隠
　然自見于言外矣○方回曰朱文公吕成公于思無
　邪各為一説成公謂詩人以無邪之思作之學者當
　以無邪之思讀之文公則辨之云彼雖以有邪之思
　作之而我以無邪之思讀之文公謂桑中溱洧即鄭
　聲衞樂二雅乃雅也成公則謂桑中溱洧亦是雅聲
　彼桑間濮上已放之矣王魯齋(柏/)著可言集雖引成
　公説十三條而桑中詩後一條不録無乃疑文公之
　説謂今之三百五篇非盡夫子之三百五篇乎秦法
　嚴密詩豈獨全意刪去之詩容有存于里巷浮薄之
　口漢儒病其亡逸取之以足數(近時王陽/明主此説)小序又文
　以他辭而後儒不敢議欲削去淫詩三十有一以合
　聖人放淫大訓此説余未敢從竊謂桑中溱洧非淫
　奔者自作葢淫奔者有其事旁觀之人作此以譏刺
　醜惡若今鄙俚如賺如令形容狹邪之語無所不至
　豈彼人自為之乎文公以淫奔之詩出于淫奔者之
　口故不惟不信小序并大序止于禮義語亦致疑焉
　謂桑中溱洧等篇未嘗止于禮義也余以為采詩觀
　風詩亦史也鄭衞之淫風盛矣其國豈無人焉察見
　其人情狀從而詠歌之其所以詠歌之葢將以楊其
　惡雖近乎戲狎而實足以為戒也文公謂淫奔者自
　為是詩則其人已至不肖大無恥矣聖人何録焉○
　淫人妻妾惟恐人知詩人表暴其事指斥女子及期
　㑹送迎之地雖幽逺而蹤跡不可掩是即所謂刺也
　大抵此等詩出自詩人之口便足懲戒朱子駁序并
　駁東萊且云夫子之于鄭衞絶其聲于樂以為法而
　立其詞于詩以為戒如夫子不語亂而春秋所書無
　非亂臣賊子之事也此説亦有理但詩與春秋不同
　春秋之義直而嚴詩之義微而婉畢竟東萊説不可
　廢○樂記云鄭衞之音亂世之音也比于慢矣桑間
　濮上之音亡國之音也其政散其民流誣上行私而
　不可止也朱子云桑間即此篇故小序亦用記語按
　鄭箋謂濮水之上地有桑間者亡國之音于此水出
　焉是桑間濮上本有定所(考史記桑間濮上乃紂使/師延所作淫聲後師涓從)
　(衞靈公游為公寫之于濮水上師曠以為此亡/國之音○郡縣志云桑間在濮陽城外廣陽里)此詩
　恐概言桑林之中耳衞在古兖州桑土之野河淇之
　間何地無桑况記以桑間濮上與鄭衞别言似不在
　三百五篇之内(陳啟源曰小序所云政散民流而不/可止語偶與樂記同耳非謂桑中即)
　(桑間也記以鄭衞為亂世之音桑濮為亡國之音而/一則怨以怒一則哀以思則樂音亦不相同安可合)
　(之為一周禮大司樂禁其淫聲過聲凶聲慢聲/注謂淫聲為鄭衞凶聲為桑間濮上明有分别)東萊
　謂桑中非即桑間三百篇皆入雅而桑間濮上則俗
　樂也戰國之際魏文侯與子夏言古樂新樂齊宣王
　與孟子言古樂今樂葢皆别而言之雖今之世太常
　教坊各有司局初不相亂况上而春秋之世寧有編
　鄭衞樂曲于雅音中之理乎桑中溱洧諸篇其辭雖
　近于諷一勸百然猶知止于禮義仲尼編之于經所
　以謹世變之始也論語論為邦于鄭聲亟欲放之豈
　有刪詩示萬世反收鄭聲以備六藝乎其説不為無
　本朱子則深非之辨擊數千言不少休今按左傳季
　札請觀周樂為之歌邶鄘衞為之歌鄭則鄭衞之詩
　固可弦可誦矣六卿餞韓宣子於郊賦詩不出鄭志
　則燕饗亦嘗用之矣夫國風固有不可入雅樂者如
　鶉奔狐綏桑中洧外等篇夫子只存之于詩以稽時
　俗而備監戒伯有賦鶉奔宣子知其為戮則他可知
　已葢凡樂皆詩而詩不皆可樂太史公謂三百五篇
　夫子皆弦歌之以求合于韶武此誠不可信必如朱
　子説則里巷狹邪之所用周樂安得有之而魯亦何
　取異國狹邪之詩陳之于磬夏濩武之間哉
　　桑中三章章七句
鶉(音純○釋/文鶉䳺鶉)之奔奔(鶉能不/亂其匹)鵲之彊彊(音姜○鵲能/不淫其匹)人
之無良我以為兄(讀虚王/反音荒)○鵲之彊彊鶉之奔奔人之
無良我以為君(小/君)
序鶉之奔奔刺衞宣姜也衞人以為宣姜鶉鵲之不若
也
　陳啟源曰埤雅云兄女兄也此娣刺宣姜君女君也
　此妾刺宣姜葢詩人託為娣妾之辭序云刺宣姜不
　云刺頑毛以兄為君之兄不如陸之合序
　楊氏曰此詩列定之方中之前著衞為狄滅之因也
　　鶉之奔奔二章章四句
定(音/訂)之方中(按夏正十月建亥是月昏時定星見南方/午位為營作之候左傳云水昏正而栽水)
(營室栽築/牆板也)作于楚宫揆之以日(度日景考極星以正東/西南北詳周禮考工記)
作于楚室(箋楚宫謂宗廟室居室也君子將營/宫室宗廟為先廐庫為次居室為後)樹之榛
栗椅(音/伊)桐梓漆(按爾雅椅梓郭注以為即楸草木疏云/楸之疎理白色而生子者為梓梓實桐)
(皮為椅故毛傳以椅為梓屬實二木也桐/有白桐青桐二種此當是白桐可斵琴)爰伐琴瑟(吕/記)
(爰於也他日于此伐為琴瑟范氏曰椅桐可以伐琴瑟/則榛栗之為女贄梓漆之供器用可知是詩美其新造)
(而志于/永久)○升彼虛(傳虚漕墟也疏漕有故墟可登之逺/望猶左傳稱晉侯登有莘之虚按左)
(傳宋桓公迎衞之遺氏渡河野處而廬于漕/故曰漕墟集傳但言故城則何邑之城乎)矣以望楚
(箋楚丘與漕不甚相逺疑在東郡界中疏楚丘在濟河/之間西有河東有濟杜預曰楚丘濟隂成武縣西南郡)
(縣志隋于滑州置楚丘/縣後改衞南今為開州)矣望楚與堂(陳寅羣書考博/州有堂邑縣)景
山與京(讀居良反音姜○傳景山大山京髙丘箋望楚/丘而觀其旁邑及其丘山集傳以景為測日景)
(則與望字對劉瑾曰此章景山與京先審其丘山之方/向也上章揆之以日復定其宫室之方向也或曰營室)
(正方面則用八尺之臬以測日景此審/大勢耳測景何為仍依傳解大山為是)降觀于桑(吕記/升虚)
(以領畧其大勢降/觀以細察其土宜)卜云其吉終焉允臧(王氏曰卜言吉/于是遂建城市)
(而營宫室也終焉允臧/言今信善如卜所言也)○靈雨既零(嚴緝靈雨猶杜甫/詩好雨知時節故)
(云靈也何楷曰零説文云/餘雨也葢雨將闌之時)命彼倌(音/官)人(主駕/者)星言夙駕
(蘇傳星言夙駕/見星而駕也)説(音/税)于桑田(讀徒因反音豚楊旭曰當/叶池因反音陳古音考云)
(古田陳通音故陳敬仲奔齊改姓田氏也/  説于桑以勸女紅説于田以勸農人)匪直也人秉
心塞淵(讀一均反音因○蘇傳富强之業必深/厚者為之非輕揚淺薄者之所能致)騋(音/來)牝
三千(讀倉新反音親○釋文騋馬六尺以上也陳啟源/曰騋牝毛訓為騋馬與牝馬葢以周禮邦國六閑)
(為馬千二百九十六匹三千已為過制若專指牝者則/牡馬在外其數益多踰禮甚矣故言騋與牝則牡亦在)
(其内也集傳馬七尺而牝者已有三千之衆是專指牝/馬與古注異按楚語古者有國馬有公馬國馬君之家)
(馬牧于閑廐公馬田賦所出散在民間箋疏所述六閑/之制國馬也集傳之意豈指公馬乎然左傳言文公元)
(年革車三十乗季年乃三百乗此正言公馬也三百乗/為馬千二百匹耳豈得專數牝馬反有三千乎古注以)
(為國馬庶幾近之嚴氏謂三百乗馬千二百匹正合六/閑之制是誤以公馬為國馬也獨不思大國千乗當得)
(馬四千衞國新復故以三百乗為多耳豈可凖為定制/乎嚴又云革車不用牝馬今并牝馬數之故為三千亦)
(不然費誓馬牛其風左傳城濮之戰晉中軍/風于澤風謂牝牡相誘此軍中有牝馬之證)
序定之方中美衞文公也衞為狄所滅東徙渡河野處
漕邑齊桓公攘夷狄而封之文公徙居楚丘始建城市
而營宫室得其時制百姓説(音/悦)之國家殷富焉(事見左/傳地理)
(志齊桓公更封衞于河南營/楚丘而河内殷虚更屬于晉)
　首章言建國之事次章方言相土度地之初屬文之
　勢然也既度其可然後卜以決之人謀臧則龜筮從
　矣卜洛亦然末章則叙其勤勞以致殷富説于桑田
　文公能重農務本以蕃育其人也非直人也其秉心
　塞實而淵深騋牝亦至三千之盛如此解于上下文
　方協(此華/谷説)
　劉瑾曰春秋紀事用周正定星中時乃周之十二月
　衞懿公九年狄滅衞戴公立而卒文公繼立以次年
　為元年至文公二年嵗首之月齊桓始城楚丘則詩
　所指定星方中其在文公元年之終楚丘未城之先
　歟然詩言終焉允臧騋牝三千則是作于文公之季
　年追言其始遷時事耳
　　定之方中三章章七句
蝃(音/帝)蝀(音凍○疏虹雙出色鮮盛者為雄雄曰虹闇者/為雌雌曰蜺劉瑾曰虹之為質不映日不成葢)
(雲薄漏日日映雨氣則生也/今以水噀日亦成青紅之暈)在東莫之敢指(傳虹天氣/之戒君子)
(見戒而懼/故莫敢指)女子有行逺(去/聲)父母兄弟(吕記此二句與泉/水竹竿詞同意異)
(此詩國人疾淫奔者言女子終當適人非久在家者何/為而犯禮也泉水竹竿乃衞女思家言女子分當適人)
(雖欲常在父母兄弟/之側而不可得也)○朝隮(音賫○升/氣日隮)于西崇朝其雨
女子有行逺兄弟父母(讀滿補反音姥○范氏曰隂陽/和則成雨女子有行逺兄弟父)
(母亦猶是矣嚴緝此喻/昏姻以禮則家道成)○乃如之人也懐昏姻也大無
信也不知命也(王志長曰小星詩寔命/不同此所謂知命者也)
序蝃蝀止奔也衞文公能以道化其民淫奔之恥國人
不齒也
　程子曰虹朝西而暮東在東者隂方之氣就交于陽
　也隂來交陽人所醜惡故莫敢指之(今世俗不以手/指者因詩之言)
　在西者陽方之氣來交于隂也陽感隂則陽唱而隂
　從此理之順故崇朝其雨(范氏嚴氏皆同此/説與朱子集傳異)或曰朱
　子虹見雨止之説于物理未然俗謂虹能截雨此暮
　虹在東者也馮復京曰按鄭箋朝升氣于西方終其
　朝則雨氣應自然朱傳方雨虹見則雨終朝而止二
　説正相反據玉厯通政經旦見于西則為雨暮見于
　東則雨止旦見于西而純赤者則大雨暮見于東而
　色黄者則雨止然則在東者截雨者也在西者行雨
　者也(楊旭曰崇朝其雨即今諺東鱟日頭西/鱟雨之驗也集傳誤以暮虹為朝虹)
　　蝃蝀三章章四句
相(去聲也/相視)䑕有皮(讀蒲何/反音婆)人而無儀(讀牛何反音/俄○威儀)人而
無儀不死何為(讀吾何反音譌○陳啟源曰䑕最貪惡/卑汚之物故以喻無禮儀之人言䑕則)
(僅有皮耳人而無儀則亦如䑕非以皮喻/儀也箋疏甚明後人多誤解惟嚴緝得之)○相䑕有齒
人而無止(容/止)人而無止不死何俟○相䑕有體人而無
禮(禮/義)人而無禮胡不遄死
序相䑕刺無禮也衞文公能正其羣臣而刺在位承先
君之化無禮儀也(先君謂惠/宣懿諸公)
　吕記相䑕之惡無禮何甚也葢溺于淫亂之俗不如
　是不足以自拔
　　相䑕三章章四句
孑孑干旄(干與竿通疏干之首有旄有羽旄者牛尾也/羽夏翟之羽也其下有旒縿程子曰注旄干)
(酋凡旗皆然九旗之物所建各異若王建大常諸侯建/旂孤卿建旃大夫士建物是也干旄干旟干旌皆通言)
(之爾朱子曰旄/旟旌建之車後)在浚(音峻○浚/見邶風)之郊素絲紕(音/避)之(箋素/絲為)
(縷以縫紕旌旟之旒縿或以維持之疏縿謂繋于/旌旗之體旒謂縿末之垂者以縷縫之使相連)良馬
四之彼姝者子何以畀之○孑孑干旟(音餘○疏周禮/司常云州里建)
(旟又大司馬云百官建旟旟亦有旌言旄則有旒縿言/旟則亦有旄二章互文也解頥新語干旄干旟干旌分)
(言之以叶韻其實皆旟也鳥十為旟謂畫鳥隼以為飾/以其注旄于于首謂之干旄以其析夏翟之羽以為緌)
(謂之干旌許氏曰見賢載旟禮無明文或以疑此詩然/司常下文明言賔客亦如之而陳祥道曰州里建旟者)
(州里之常百官載旟者一時之事軍國之客固不同耳/此詩于旟乃是箋所謂州長之屬疏所謂遂内酇長里)
(宰鄰長同建者也首章三章旄旌皆因旟/而言紕者縫之組者飾之祝者維之也)在浚之都(下/邑)
素絲組之良馬五之彼姝者子何以予之○孑孑干旌
(疏爾雅云注旌首曰旌則干旄干旌一也既設/旒縿有旃旟之稱未設旒縿空有析羽謂之旌)在浚之
城素絲祝(箋祝當作/屬屬著也)之良馬六之(按禮大夫四馬兩服/兩驂無五馬六馬之)
(理故毛云驂馬五轡四馬六轡葢以御車之法驂馬執/一轡服馬則二轡併執四之謂服馬四轡加一驂馬益)
(一轡故言五之又益一驂馬益一轡故言六之鄭則以/四之五之六之皆見賢之數于文義俱未安朱子直云)
(五馬六馬五六取/協韻未知然否)彼姝者子何以告(音/谷)之
序干旄美好善也衞文公臣子多好善賢者樂告以善
道也
　嚴緝彼姝者子乃自他國至衞之賢如季札聘鄭子
　産如晉之類季札告子産以謹禮子産告叔向以實
　沈臺駘所謂畀之告之也若謂衞有賢者隠處浚邑
　而文公不能用則曷見其能以好善風耶○四之五
　之六之馬益多見禮益加在郊在都在城好益篤則
　賢者益至序所謂臣子多好善也
　　干旄三章章六句(朱子説/見集傳)
載馳載驅(叶袪尤/反音丘)歸唁(音/彦)衞侯(箋衞侯/戴公也)驅馬悠悠言至
于漕(讀為愁○時/戴公廬漕)大夫跋涉(跋涉鄭云衞大夫來告難/也集傳指許大夫朱氏曰)
(夫人父母不在當使大夫寧其兄弟夫人欲自/歸唁其兄而託以不欲勞其大夫之跋涉也)我心則
憂○既不我嘉不能旋反視爾不臧我思不逺(箋爾爾/許人也)
(吕記許人既不以我歸衞為是則我亦不能旋反于衞/矣為許人者盍亦視爾父子兄弟之間有災患不臧者)
(其心如之何則/我之思不逺矣)既不我嘉不能旋濟視爾不臧我思不
閟(傳閟閉也吕記不閟謂此情曉然易見初無所閉也/按此章吕解大勝集傳即令許人設身處之情辭切)
(至不臧猶王風/遇人之不淑)○陟彼阿丘言采其蝱(音盲讀謨郎反/音芒當作莔貝)
(母草/也)女子善懐亦各有行(讀為/杭)許人尤之衆穉且狂○
我行其野芃芃其麥控于大邦誰因誰極(陳啟源曰箋/解控于大邦)
(謂夫人欲歸問衞侯求助大國誰因乎誰至乎非自往/控也此説有理如朱傳解夫人欲歸本國尚不可况欲)
(往他/國乎)大夫君子無我有尤(音/怡)百爾所思不如我所之
序載馳許穆夫人作也閔其宗國顛覆自傷不能救也
衞懿公為狄人所滅國人分散露處于漕邑許穆夫人
閔衞之亡傷許之小力不能救思歸唁其兄又義不得
故賦是詩也
　疏載馳是許穆公夫人作得入鄘風者於時衞戴公
　國於鄘地故使其詩屬鄘也戴公東徙渡河野處漕
　邑漕地在鄘○按集傳許穆夫人將歸衞許大夫有
　來止之者夫人憂之作此詩葢據首章跋涉二語然
　此本據禮託言非真有既行追留之事白雲許氏仲
　輿郝氏皆持此説○歸子慕曰詩以不得歸唁而作
　而夫人之意不在歸唁也衞滅野處許為昏姻之國
　宜急告大邦以救衞而許人不能故作是詩以歸唁
　為辭而未顯其㫖所以諷也○陳啟源曰歸唁衞侯
　夫人意中事也義不得歸唁亦夫人意中事也故曰
　馳驅曰驅馬曰陟丘曰行野此意中欲如此而言之
　也曰不我嘉不我臧曰許人尤之亦意中料其必如
　此而言之也如泉水詩之出宿飲餞皆是想像當然
　非真有其事也序云思歸唁其兄于義不得詩意只
　如此集傳將詩中所言皆指為實事竟似夫人倉皇
　就道直至中途被大夫追還者事情必不爾爾説詩
　者可以辭害志乎
　陳氏曰泉水竹竿載馳皆衞女思歸也泉水竹竿作
　于無事之時故其辭緩以嫁載馳賦于宗國已亡之
　日故其辭切以怨
　　載馳四章二章章六句二章章八句(舊本此詩五/章一章六句)
　　(二章三章四句四章六句五章八句蘇傳據左傳/賦載馳之四章取控于大邦之意遂合二章三章)
　　(以為一章集傳亦/同蘇説今從之)
衞
瞻彼淇奥(音郁○爾雅厓内為隩厓外為/隈劉氏曰奥水涯灣曲之地)緑竹(注疏以/為王芻)
(篇竹今從集/傳辨詳考異)猗猗(音伊讀於/何反音阿)有匪(斐通王氏曰考工記/且其匪色必似嗚矣)
(匪者有文/章之謂)君子如切如磋如琢如磨(陳啟源曰爾雅骨/謂之切象謂之磋)
(玉謂之琢石謂之磨毛傳亦用其語四者各為一義初/無淺深朱傳既切而復磋既琢而復磨與古訓異矣)
瑟兮僴(音/限)兮赫兮咺(况晚反/諼上聲)兮有匪君子終不可諼(音/喧)
(讀况/逺反)兮(程子曰首章言其德美/文章由善學自治而然)○瞻彼淇奥緑竹青青
(音精鄭氏訓菁程子曰猗猗/言竹之態青青言其色也)有匪君子充耳琇(音秀釋/文沈重)
(音/誘)瑩(音營○説文琇石次玉者錢氏曰瑩玉色之榮也/嚴緝瑩鮮潔也琇瑩猶齊風著篇言瓊瑩瓊華瓊)
(英也○以琇瑩之美石為瑱/服冕旒時有之皮弁則無)㑹(音/怪)弁(釋文皮變/反音便)如星(箋/㑹)
(之縫中飾之以玉皪皪而處狀似星也疏㑹縫中也皮/弁縫中結玉為飾謂之􁈞天子玉用五采􁈞飾十二武)
(公諸侯玉用三采􁈞飾以七三采朱白蒼也玉藻天子/皮弁以日視朝在朝君臣同服故諸侯亦皮弁以視朝)
(也/)瑟兮僴兮赫兮喧兮有匪君子終不可諼兮(程子曰/二章言)
(其威儀之美/服飾之盛)○瞻彼淇奥緑竹如簀(音責讀側歴反音/職○檀弓注簀謂)
(牀第即牀棧也竹/疏密得宜似之)有匪君子如金如錫如圭如璧(傳金/錫鍊)
(而精圭璧性有質疏首章如琢如磨言道德/未成之初此章如圭如璧言道德既成之候)寛兮綽兮
(疏性寛容/而情綽緩)猗(音倚○釋/文云依也)重(平/聲)較(音角○疏重較謂侯伯/之車補傳較髙五尺五)
(寸軾髙三尺三寸較既出于軾上故曰重較古今注車/較車耳也在車軾上重起如牛角楊慎曰周禮輿人注)
(云較兩輢上出軾者説文輢車旁也䡈車輢上曲銅也/䡈即較字葢較在軾上恐其墜故以曲銅闗之古謂較)
(為車耳古諺云仕宦不止車生耳○劉瑾曰古人立乗/平常則憑較若應為敬則落手憑下式而頭得俯故以)
(猗較目寛/綽時焉)兮善戲謔兮不為虐兮
序淇奥美武公之德也有文章又能聽規諫以禮自防
故能入相于周美而作是詩也(朱子曰武公年九十有/五猶作賔之初筵抑戒)
(詩以自警其有文章而能聽/規諫以禮自防亦可知矣)
　疏入相于周即充耳㑹弁猗重較兮是也傳謂重較
　卿士之車言武公入相為卿士也賔之初筵云武公
　既入而作是詩則武公當幽王之時已為卿士矣又
　世家云武公將兵佐周平戎甚有功平王命為公則
　平王初未命為公亦為卿士矣此云入相于周不斥
　其時之王或幽或平未可知也
　前二章言瑟僴赫喧張之時也末章言寛綽戲謔弛
　之時也謹密而又寛廣莊嚴而又和易所以為德之
　盛也陳君舉云肅肅不廢雝雝僮僮不廢祁祁有所
　拘者必有所從也
　　淇奥三章章九句
考槃在澗(讀居賢反音堅○傳考成槃樂也嚴/緝成樂在澗猶云園日涉以成趣)碩人之
寛(讀區權/反音圈)獨寐寤言永矢弗諼○考槃在阿(曲/陵)碩人之
薖(音科○傳寛廣貌/集傳薖義未詳)獨寐寤歌永矢弗過(音/戈)○考槃在
陸碩人之軸(蘇傳軸者槃桓不/行從容自廣之謂)獨寐寤宿永矢弗告(音/谷)
序考槃刺莊公也不能繼先公之業使賢者退而窮處
(先公謂/武公)
　辯説詩文未有見棄于君之意則亦不得為刺莊公
　矣序葢失之而未害于義也至于鄭氏遂有誓不忘
　君之惡誓不過君之朝誓不告君以善之説則害義
　殆有甚焉鄭氏之失葢生于序文之誤○愚按孔叢
　子子曰吾于考槃見遯世之士無悶于世朱子本此
　為説解弗諼弗過弗告甚明(黄震曰弗諼程子以為/不忘君但弗過弗告難)
　(通朱傳弗忘/此樂也得之)但駁序以為非刺則不然賢者隠處澗
　谷至于獨寐獨寤獨宿則時君不能用賢之失亦可
　知已
　　考槃三章章四句
碩人其頎(音/祈)衣(去/聲)錦褧(音頃釋文苦迥反音檾韻㑹褧/説文本訓檾枲屬古作顈與絅)
(通楊旭曰沈存中謂褧輿檾同褧衣是用檾麻織布為/之絅本音扃説文訓急引也中庸借同褧俗遂讀褧如)
(絅又並轉/上聲音迥)衣(箋國君夫人翟衣而嫁今衣錦者在塗之/所服尚之以禪衣為其文之太著疏玉藻)
(禪為絅故知絅襌衣也按衣有表無裏曰襌其訓檾者/本之説文朱子云不知是否嚴緝則云褧以縠為之縠)
(縐紗/也)齊侯之子衞侯之妻東宫之妹邢(邢周公之後今/順德府邢䑓縣)
侯之姨譚(譚國近齊今濟南府歴/城縣東七十里有譚城)公維私○手如柔荑
膚如凝脂領如蝤(音/囚)蠐(音齊○傳蝤蠐蝎蟲也本草注/郭璞曰腐木根下有之瘦而白)
齒如瓠(音/户)犀螓(音/秦)首蛾眉巧笑倩(傳倩好口輔疏左傳/輔車相依服䖍云輔)
(上頷車也與牙相依則是牙/外之皮膚頰下之别名也)兮美目盼(讀匹見/反音騙)兮○碩
人敖敖(音/翶)説(音/税)于農郊四牡有驕朱幩鑣鑣(音標○釋/文鑣馬銜)
(外鐵也一名扇汗疏人君以朱纒鑣因/以為馬之飾而四牡之馬鑣鑣然盛美)翟茀(音弗○疏/周禮巾車)
(王后五路重翟為上厭翟次之此乗翟蔽之車乃厭翟/也厭翟者次其羽使相迫陳祥道曰齊襄公方叔詩之)
(車以簟茀衞夫人之車以翟/茀此婦人男子車蔽之别)以朝(音潮○/朝内朝)大夫夙退無
使君勞○河水洋洋(董氏曰齊西距河而衞居河/西則自齊適衛河界其中)北流
活活(音/括)施罛(音/孤)濊濊(呼活反音豁○説文濊/礙流也集傳罛入水聲)鱣(音/邅)鮪(音/洧)
(○西京賦李善注引毛傳云鱣似鮎按郭璞云鱣體有/邪行甲無鱗肉黄今江東呼為黄魚鮪亦名鱘魚有二)
(種大者王鮪/小者􁍃鮪)發發(音撥○釋文馬融曰/魚著網尾發發然)葭(音/加)菼(他覽反/音坦又)
(音淡○爾雅葭蘆菼薍毛傳引之又大車傳云菼騅也/蘆之初生者葢以蘆薍為一草季巡樊光注爾雅與毛)
(同/)掲掲(音子/長貌)○庶姜(娣/姪)孽孽(盛/飾)庶士(名物疏庶士毛云/送女者朱云媵臣)
(按送女是卿不得言士卿止/一人不得言庶朱説為優)有朅(音挈○/朅武貌)
序碩人閔莊姜也莊公惑于嬖妾使驕上僭莊姜賢而
不答終以無子國人閔而憂之(事見左傳隠三/年序與傳合)
　詩本閔莊姜不見答卻無一語道及但舉其族類之
　貴容貌之美來嫁時禮儀之備媵送之多就人情所
　易見稱述之而莊姜之賢與莊公之狂惑俱見之言
　外意婉詞厚所為善于諷刺也
　　碩人四章章七句
氓之蚩蚩(音/癡)抱布貿絲匪來貿絲來即我謀(讀謨悲/反音迷)送
子涉淇至于頓丘(讀袪竒反音欺○爾雅丘一成為頓/丘水經注淇水東屈而西轉逕頓丘)
(城北又屈逕頓丘城西/是頓丘在淇水東南)匪我愆期子無良媒(讀謨悲/反音迷)將
(音搶○/將請也)子無怒秋以為期○乗彼垝(音/鬼)垣(古音考/音延)以望
復闗(何楷曰復闗當是古闗名寰宇記澶州臨河縣南/有復闗城又有復闗堤陳啟源曰淇水東南流入)
(河復闗隄即古黄河北岸氓/居在焉則河之北淇之南也)不見復闗泣涕漣漣(音/連)既
見復闗載笑載言爾卜爾筮體無咎言以爾車來以我
賄遷○桑之未落其葉沃若于(音/吁)嗟鳩(鶻鳩爾雅鶻鳩/氏司事即此鳩)
(也詳小/宛詩)兮無食桑葚(甚上聲○鴞食桑椹則革暴鳩食/桑葚則醉而淫故以興女之耽士)
于嗟女兮無與士耽(讀持林/反音沈)士之耽兮猶可説也女之
耽兮不可説也(箋説解也士有百行可以功過相除/至于婦人無外事惟以貞信為節)○
桑之落矣其黄而隕自我徂爾三歳食貧淇水湯湯(音/傷)
漸(音/尖)車帷裳(箋帷裳童容也疏童容以帷/障車之旁如裳以為容飾)女也不爽士
貳其行(讀為/杭)士也罔極(罔極謂反/覆無窮極)二三其德○三歳為
婦靡室勞矣夙興夜寐靡有朝矣言既遂矣至于暴矣
(以酷暴/加我)兄弟不知咥(音/戲)其笑矣靜言思之躬自悼矣○
及爾偕老老使我怨淇則有岸隰則有泮(同畔○蘇傳/淇猶有岸隰)
(猶有畔何汝心之無畔岸不可/知也嚴緝即上章所云罔極)總角(疏甫田云總角丱/兮是男子總角未)
(冠則女子總角未笄也王志長日或曰總角葢氓所私/所謂士貳其行者捐故憐新婦人之所為恨也亦通)
之宴言笑晏晏信誓旦旦不思其反反是不思亦已焉
哉(讀如/資)
序氓刺時也宣公之時禮義消亡淫風大行男女無别
遂相奔誘華落色衰復相棄背或乃困而自悔喪其妃
(音/配)偶故序其事以諷焉美反正刺淫泆也
　吕記序語煩贅美反正三字尤非見棄而悔何美之
　有○沈守正曰詩雖作于悔恨然悔所託之非人不
　悔始奔之不正此所謂淫人之悔也○此婦始合後
　奔終于見棄詩人述其事如此詩曰三嵗食貧曰三
　歳為婦曰總角之宴則此婦來奔未久不應容色遽
　爾凋謝歐陽云桑之沃若喻男子情意盛時可愛至
　黄而隕又喻男子情意易得衰落此解勝朱(朱傳用/序説)
　及爾偕老老使我怨言我本欲與汝偕老今老矣汝
　反薄我使我怨也(黄震曰按以我賄遷則女有資財/三歳食貧是男反無以養之此婦)
　(一時為氓所誘已即不堪/而還非獨氓之逐此婦也)
　輔氏曰谷風與氓二詩皆怨然谷風雖怨而責之其
　辭直葢其初以正也氓則怨而自悔其辭隠葢其初
　不以正也讀此詩真可為士君子失身之戒
　　氓六章章十句
籊籊(音/笛)竹竿(羅泌曰竹竿長而根大其/末漸小故傳云長而殺也)以釣于淇(歐陽/義云)
(衞女思歸述其國俗之樂云有籊籊然執竿以釣于淇/者我在家時常出而見之按集傳作衞女自釣從歐陽)
(氏説/為長)豈不爾思逺莫致之○泉源在左淇水在右(讀羽/軌反)
(音以○吕氏曰泉源在左淇水在右葢主山/而言之相衞之山東向故以北為左南為右)女子有行
逺(去/聲)兄弟父母(讀滿彼反音米○李氏曰言舊時常游/泳二水之間今嫁異國不得見也故曰)
(女子有行逺/兄弟父母)○淇水在右泉源在左巧笑之瑳(吕記七/可反音)
(脞/)佩玉之儺(乃可反那上聲○傳儺行有節度徐鍇曰/佩玉所以節步歐陽義思衞女之在其國)
(者巧笑佩玉盛儀閒睱怡然于二水之上嘆已之不/如也按集傳云自恨不得笑語遊戲于其間亦通)
淇水滺滺(音/悠)檜楫松舟駕言出遊以寫我憂
序竹竿衞女思歸也適異國而不見答思而能以禮者
也
　序云不見答不過原衞女思歸之因耳毛鄭泥此而
　曲為取喻俱牽强朱傳最直截葢本之永叔○郝敬
　曰朱子辨説云是詩無不見答之意使直言不見答
　則怨矣不見答而憂憂而不直言之所以為厚
　蘇傳泉水載馳竹竿皆異國詩而係之衞者以其聲
　衞聲歟記云鄭音促數煩志衞音好濫淫志齊音敖
　僻驕志葢諸國之音未有同者衞女思歸而作詩其
　為衞音也固宜
　　竹竿四章章四句
芄(音/丸)蘭(詳集傳本草蘿/摩葉似女青)之支(疏芄蘭之支柔弱阿儺以/興君子之德當柔潤温良)
童子佩觿(音/畦)雖則佩觿能不我知(按吕記引朱氏云雖/則佩觽然無成人之)
(德但能傲然不我知而已言驕而無/禮餘無所能也此解較集傳為長)容兮遂兮(嚴緝離/騷云遵)
(赤水而容與祭義云及祭之/後陶陶遂遂皆舒緩之狀)垂帶悸(其季反音忌一音/季○悸帶下垂之)
(貌/)兮(顧炎武曰古人音韻雖寛而用之則密故同一部/而有親疎如此章支觿知平與平為韻遂悸去與)
(去為韻而合之則通為一也干旄二章旟都平與平為/韻組五予上與上為韻而合之則通為一也木𤓰二章)
(桃瑶平與平為韻報好去與去為韻而合之則通為一/也同一聲而有親疎如秦詩黄鳥之首章棘息特為韻)
(穴慄為韻而合之則通為/一也其用音之密如此)○芄蘭之葉童子佩韘(吕記/失涉)
(反音説○説苑能治煩决亂者佩觿能射御者佩韘○/陳啟源曰佩韘毛以為决决鈎弦也鄭以為沓沓以沓)
(指放弦也朱傳兩存其解説文與毛同禮書則是鄭而/非毛許名物疏則是毛許而非鄭按决以象及棘為之)
(沓亦名極以韋為之今/韘字從韋則訓沓為近)雖則佩韘能不我甲(傳甲狎也/吕記能不)
(我甲言但能不我親狎妄自尊大而已愚按多方因甲/子内亂鄭𤣥王肅皆解作狎葢古訓如此程朱諸家以)
(狎為不美字故解作君長然此非䙝狎之狎/乃親狎之狎伊訓予不狎于不順與此同)容兮遂兮
垂帶悸兮
序芄蘭刺惠公也驕而無禮大夫刺之
　鄭云惠公以幼童即位按左傳惠公之即位也少杜
　預云時方十五六葢宣公以隠四年立假令五年即
　娶齊女至桓十二年見經凡十九年而朔(即惠/公)尚有
　兄壽則是宣公即位三四年始生惠公故知為十五
　六也序以此詩屬惠公不為無據朱子謂不可攷當
　闕亦疑序太過耳
　尚書注云國君十二以上冠佩為成人(左傳國君/十四而冠)惠
　公即位之年非童子也然驕蹇自尊德不稱服則猶
　是童子而已惠公以䜛搆取國為左右二公子所惡
　逐之奔齊春秋書衞侯朔出奔齊不言二公子逐罪
　之也是詩也其即二公子之徒為之歟○何楷曰通
　篇皆比體是借童子躐等之狀為刺
　　芄蘭二章章六句
誰謂河廣一葦(音/偉)杭之誰謂宋逺跂(音/企)予望之○誰謂
河廣曽不容刀(釋文字書作舠説文作􁉆並音刀楊旭/曰按刀字篆書作􁌯似舟形後人加舟)
(于旁/作舠)誰謂宋逺曽不崇朝
序河廣宋襄公母歸于衞思而不止故作是詩也(箋宋/桓公)
(夫人衞文公妹/生襄公而出)
　此詩慈母念子不為不切而義不可往之意終不自
　言詩之婉而不盡類如此
　嚴緝箋謂宋襄公即位其母思之而作孔氏因以為
　衞文公時詩非也衞都朝歌在河北宋都睢陽在河
　南自衞適宋必涉河衞自狄入之後戴公渡河而南
　此詩言誰謂河廣一葦杭之則是作于衞未遷之前
　時宋桓公猶在襄公方為世子衞戴公文公俱未立
　按史衞文公元年宋桓公之二十三年也文公十年
　宋襄始立舊説誤矣孔氏又以河廣屬衞風當作于
　衞人非宋襄公母所親作然宋襄母本衞女又歸衞
　而作此詩不屬之衞何所屬乎
　吕記説苑云宋襄公為世子請于桓公曰請使目夷
　立公曰何故對曰臣之舅在衞愛臣若終立則不可
　以往味此詩知其母子之心葢不相逺所載似可信
　也不曰欲見母而曰欲見舅者恐傷其父之意也母
　之慈子之孝皆止于義而不敢過焉不幸處母子之
　變者可以觀矣
　　河廣二章章四句(范氏説/見集傳)
伯兮朅(音/挈)兮邦之桀兮伯也執殳(音殊○陳啟源曰説/文殳積竹八觚徐鉉)
(謂積竹者削去白取青處合之取其有力是殳用竹也/考工記廬人為殳乃攻木之工則又用木葢木為之榦)
(不純用竹青古今注云後世以赤油韜之謂之油㦸亦/謂之棨㦸乃殳之遺象非古制也殳本應作杸或云杸)
(殳古/今字)為王前驅○自伯之東首如飛蓬豈無膏沐(吕記/膏沐)
(膏所以沐面沐葢瀋也瀋米汁可以沐頭魯展喜以/膏沐犒齊師則非專婦人所用今之賜面脂是也)誰
適(音/的)為容○其雨其雨杲杲(古老反/音藳)出日(箋人言其雨/其雨而杲杲)
(然日復出猶我言伯且/來伯且來則竟不來)願言思伯甘心首疾(嚴緝首疾/頭痛也)
○焉(音/煙)得諼草(爾雅諼忘也詩本言忘憂之草毛傳云/諼草令人忘憂朱子又誤解合歡辨詳)
(攷/異)言樹之背(音佩○疏背者向北之義故知在/北婦人所常處者堂也故知北堂)願言思
伯使我心痗(音妹吕記音悔○朱子曰思得草之美者/玩以忘憂然世豈有是哉則亦思之不已)
(而至于心痗焉爾按集傳解/末二語太紆曲此解勝之)
序伯兮刺時也言君子行役為王前驅過時而不返焉
(箋衞宣公之時蔡人衞人陳人/從王伐鄭事見春秋桓五年)
　王志長曰按左傳王奪鄭伯政鄭伯不朝王以諸侯
　伐鄭王為中軍衞人屬焉詩云為王前驅則衞可免
　於罪故序不云刺宣公而曰刺時也○李氏曰古者
　師出不逾時所以重民力也春秋用兵多矣未有書
　師還者獨于莊公八年書之以見逾時而不返也然
　采薇之役踰年方歸東山之師三年始至詩人乃美
　之者葢用之得其道則民無怨懟之心不得其道則
　逾時之久而人怨矣
　從王伐鄭事在衞宣公十三年三國之從王正也而
　序以為刺者刺其過時非刺宣公也(疏過時者謂三/月一時榖梁傳)
　(伐不/踰時)鄭在衞之西南而詩言東者時三國從王必㑹
　兵東都乃行也上云為王前驅下云自伯之東明是
　從王為前驅東行伐鄭非謂鄭在衞東也孔仲達解
　此詩最當朱子終以鄭在衞西疑之又云無明文可
　考然則春秋非明文耶若但是衞國用兵何以有為
　王前驅之語
　　伯兮四章章四句(范氏説/見集傳)
有狐綏綏(黄震曰綏綏毛傳匹行貌朱傳反之為獨行/求匹貌李迂仲祖毛説謂狐尚匹行而女乃)
(無夫家戴岷隠以綏綏為安閒不迫似皆得詩意諸家/從朱傳反古説者特以狐非美物不欲以綏綏訓安閒)
(耳然詩人託物/起興不如此拘)在彼淇梁心之憂矣之子無裳(箋之子/無裳無)
(為作裳者欲/與為室家)○有狐綏綏在彼淇厲(如字古音考音賴/按漢書有祖厲縣)
(李斐云音嗟賴○厲深則厲之厲王氏曰岸近危曰厲/陳啟源曰深水之岸定是可危故以厲言之若解作涉)
(水之名不與/梁側為類)心之憂矣之子無帶(讀丁計反音蒂古音/考讀如字按屈宋古)
(音考又以帶音蒂/葢二音皆可讀)○有狐綏綏在彼淇側心之憂矣之
子無服(讀為/白)
序有狐刺時也衞之男女失時喪其妃偶焉古者國有
凶荒則殺禮而多昏㑹男女之無夫家者(許氏曰謂未/成室家不得)
(授夫家/之田者)所以育人民也
　集傳國亂民散喪其妃偶寡婦見鰥夫而欲嫁之亦
　本序意
　　有狐三章章四句
投我以木𤓰(讀攻乎反音孤○本草木/𤓰狀如奈爾雅謂之楙)報之以瓊琚(音/居)
(○詩詁玉色之美者為瓊非玉名也説文云赤玉恐非/爾雅翼琚處玉佩之中所以貫蠙珠而上繋珩下維璜)
(衝牙/者)匪報也永以為好(去/聲)也○投我以木桃(木桃埤雅/云即樝子)
(李時珍曰木𤓰酸香而性脆/木桃酢澀而多渣故謂之樝)報之以瓊瑶匪報也永以
為好也○投我以木李(木李本草名榠樝蘇頌曰榠樝/比木𤓰差大味濇而黄色無重)
(蒂埤雅云亦名/木梨葢聲之誤)報之以瓊玖(音九讀舉/里反音几)匪報也永以為
好也
序木𤓰美齊桓公也衞國有狄人之敗出處于漕桓公
救而封之遺之車馬器服焉衞人思之欲厚報之而作
是詩也(事見左傳/乃齊語)
　蘇傳言微物必當厚報况桓公之德如此其大則報
　之者當如何○序説極有據可從毛傳引孔子曰吾
　于木𤓰見苞苴之禮行此出孔叢子朱子遂云疑亦
　男女贈答之詩夫贈答是矣必曰男女何居劉瑾又
　據集傳以駁序云桓公之德豈可僅比于草木衞人
　之報何乃自擬于重寶如此説詩真固陋矣
　
　
　
　
　
　
　
　
　
　
　
　
　
　
　詩經通義卷二
欽定四庫全書
　詩經通義卷三　　　　　吳江朱鶴齡撰
王
　王應麟曰范甯榖梁序云孔子就太師正雅頌因
　魯史修春秋列黍離于國風齊王德于邦君明其
　不能復雅政化不足以被羣后也然左氏襄公二
　十九年季札適魯觀周樂工已為之歌王矣孔子
　至哀公十一年始自衞反魯正樂雅頌得所則降
　王于國風非孔子也○鄭樵曰七月西周之風黍
　離東周之風也世謂黍離降為國風此説不然西
　伯尊為文王矣周南何以不升為雅魯且有頌矣
　豳風何以不遂雅頌之夫風固詩樂之名王風之
　為風以音節命也非貶為風也周雖衰春秋紀事
　必尊之曰天王豈于詩而獨肆然貶哉○陳啟源
　曰舊説以為國風雅頌分屬天子諸侯竊謂風雅
　頌者聲音之節固有定體諸侯得以用雅頌而不
　得作雅頌若夫天子之詩則兼風雅頌而有之何
　則風者民俗歌謡之辭天子畿内之民何獨無歌
　謡乎想當時太史亦採之特未必可入樂耳是以
　二南為文王之風而召伯甘棠則武王以後之風
　也豳詩本成王時之風特名之為豳以從其始云
　爾然則自文武以至厲宣代皆有王風但有存有
　不存非謂直至平王始有王風也縁東遷以後既
　無周公召公聖人之徒為作正雅而又無賢人君
　子如家父蘇公衞武公召穆公之輩作為變雅以
　表其忠厚惻怛之心陳善閉邪之意則雅詩遂以
　廢而獨有悼時之士傷亂之民本其怨怒哀思之
　情形為咏歌嗟歎之語雖黍離作于行役大夫亦
　僅可謂之風而不可謂之雅耳葢有雅詩則風多
　逸無雅詩則風獨存所以平王而後有王風也若
　謂降為國風豈風雅曽無一定之體而可以意為
　升降且夫子安得以天子之詩而降之于侯國之
　列耶是不可不辨
彼黍離離彼稷之苗(傳彼彼宗廟宫室箋宗廟宫室毁/壊其地徧為禾黍許氏曰黍稷稍)
(相類但黍黄而稷黒黍小而稷大朱子解二物似差互/今以傳文兩易之曰黍似稷而小穗黄色稷一名穄苗)
(似蘆髙丈餘穗黒色實圓重如此庶得其實陳啟源曰/陶貞白有黍苗似蘆粒亦大之語晦菴殆祖之然此乃)
(今之蘆粟非黍也今北土自有黍苗似茅髙可二丈餘/一莖數穗穗散垂實細而長黄色用以釀酒俗亦呼黍)
(子黍之不粘者為稷顔師古注急就篇言黍似粢而粘/粢即稷也黍稷相類但性有粘疏之别俗通呼黍子)
行邁靡靡中心摇摇知我者謂我心憂不知我者謂我
何求悠悠蒼天此何人哉○彼黍離離彼稷之穗行邁
靡靡中心如醉知我者謂我心憂不知我者謂我何求
悠悠蒼天此何人哉○彼黍離離彼稷之實行邁靡靡
中心如噎(音咽讀於/悉反音壹)知我者謂我心憂不知我者謂我
何求悠悠蒼天此何人哉
序黍離閔宗周也周大夫行役至于宗周過故宗廟宫
室盡為禾黍閔周室之顛覆徬徨不忍去而作是詩也
　劉瑾曰小弁踧踧周道鞠為茂草我心憂傷惄焉如
　擣正此詩之意然則黍離之感不待大夫行役之時
　而已兆于褒姒母子僭亂之日大夫之怨有所歸矣
　稷言苗言穗言實劉元城(安/世)所謂往來非一見也或
　以彼黍只云離離乃變文叶韻不知離離垂也自秀
　至實皆可言之○桃夭因葉以及花因花以及實所
　見非一女也此詩因稷之苗以及穗因穗以及實所
　過非一時也楊用修謂一日所賦譏元城説為固殆
　不然
　　黍離三章章十句
君子于役不知其期曷至哉(讀音資○何楷曰不知其/期計時也不知何時可以)
(竣事也曷至哉計地也并/其所至之處亦不能知也)雞棲于塒(音/時)日之夕矣羊牛
(埤雅羊性畏露晚出而早歸/曰羊牛序序其歸之先後也)下來(讀音/釐)君子于役如之
何勿思○君子于役不日不月曷其有佸(音/括)雞棲于桀
日之夕矣羊牛下括(何楷曰禮記注括猶結也挈也葢/以繩繋之挈而來歸曰下括太元)
(經四馬就/括義同此)君子于役苟無飢渴
序君子于役刺平王也君子行役無期度大夫思其危
難以風焉
　吕記考經文未見思其危難之意
　依序説則君子是稱其僚友朱傳作國人行役而室
　家念之之辭
　謝氏曰雨雪霏霏遣戍役而預言歸期也卉木萋萋
　勞還卒而詳言歸期也四牡之使曽幾何時勞之曰
　我心傷悲吉甫在鎬不過千里勞之曰我行永久葢
　先王之心惟恐一人之勞苦一人之怨咨何也不如
　是非所以體羣臣也本於推已及物之恕而發于序
　情閔勞之仁豈有無期度者哉今君子于役至于不
　知其期仁恕之意泯然矣先王之治何由可復見乎
　　君子于役二章章八句
君子陽陽(董氏曰陽陽者氣充/于内色貌不枮也)左執簧右招我由房(傳/國)
(君有房中之樂箋由從也招我欲使我從之于房中俱/在樂官也我者君子之友自謂也疏房中謂路寢之下)
(室小寢也小寢以燕則樂奏于小寢之中矣房中之樂/天子以周南諸侯以召南按集傳房東房也是指大夫)
(言與注疏異李氏曰國君左右房大夫東房西室又朱/子云房只是人出入處古人于房前有壁後無壁所以)
(通内○陳啟源曰或據儀禮房中絃歌周南召南之詩/而不合樂今詩云執簧執翿則樂舞備矣疑非房中而)
(云房在路寢引顧命東房西房為證愚按燕禮注云房/中之槃弦歌周南召南而不用鐘磬之節此但指后夫)
(人侍御于君子女史諷誦之耳若燕饗時樂工奏之則/衆聲並作周禮磬師教縵樂燕樂之鐘磬注云燕樂房)
(中之樂所謂隂聲也然則執/簧執翿安見非房中樂哉)其樂(音/洛)只(音/止)且(音疽○嚴/緝君子之)
(樂如此而已葢非所樂而/樂焉知時事之不可為矣)○君子陶陶左執翿(音桃○/顧氏考)
(軼曰翿方言翿幢翳也/楚曰翿闗東西皆曰幢)右招我由敖(音翺○由敖無的/解鄭云欲使我從)
(之于燕舞之位錢氏曰敖遊也因/謂遊處為敖猶周禮之囿遊也)其樂只且
序君子陽陽閔周也君子遭亂相招為禄仕全身逺(去/聲)
害而已(箋禄仕者苟得禄/而已不求道行)
　蘇傳君子以賤為樂則貴者不可居也雖有貴位而
　君子不居則周不可輔矣此所以為閔周也
　輔氏曰古之樂官非甚賤實掌教事如舜命夔典樂
　教胄子周禮大司樂掌教國子可見故賢者多隠于
　樂官如簡兮詩之類至春秋時如魯太師諸人猶知
　踰河蹈海以去亂
　此詩之序最當鄭箋亦有發明朱子初解本從序説
　後改為婦人美其夫又謂即前篇君子之婦則鑿矣
　　君子陽陽二章章四句
揚之水不流束薪(大木析之曰薪○傳揚激揚也箋激/揚之水至湍迅而不能流移束薪以)
(興平王政教煩急而令不行于下民按説文揚飛舉也/集傳解作悠揚與古義正相反以為平王微弱之比則)
(集傳解/得之)彼其(音/記)之子(按鄭箋云彼其之子思其郷里之/處者廬陵潁濵俱云此周人謂他)
(諸侯國人之當戍者也總是行役不均之嘆朱傳謂指/其室家如果室家不當以彼其之子目之古未有攜其)
(室家而從軍者戍人/亦不當以此為怨)不與我戍申懐哉懐哉曷月予還
(音/旋)歸哉○揚之水不流束楚(叢/木)彼其之子不與我戍甫
(集傳甫國不知所在按甫即吕也唐世系表云宣王時/改吕為甫水經注宛西吕城四岳所受封括地志故吕)
(城在鄧州南陽/縣西四十里)懐哉懐哉曷月予還歸哉○揚之水不
流束蒲(毛云水草鄭云蒲桞集傳從鄭嚴緝楚小/于薪蒲輕于楚至不流束蒲則弱之甚矣)彼其
之子不與我戍許懐哉懐哉曷月予還歸哉
序揚之水刺平王也不撫其民而往屯戍于母家周人
怨思焉
　朱子曰先王之制諸侯有故則方伯連帥以諸侯之
　師討之王室有故則方伯連帥以諸侯之師救之天
　子鄉遂之民以供貢賦衞王室而已平王微弱威令
　不行于天下無以保其母家使畿甸之民逺為戍守
　故周人以非其職而怨之也又况幽王之禍申侯實
　為之此平王不共戴天之讎也乃不能討而反戍焉
　愛母忘父其悖理亦甚矣民之怨也豈不以此歟(此/據)
　(吕記所引與/集傳不同)
　揚之水不流束薪喻王室政衰不能召發諸侯而獨
　使我周人逺戍不得代也(此程/子説)申為平王母家甫許
　皆母族也(鄭語史伯謂桓公曰申繒西戎方强王欲/殺太子以成伯服必求之申申人弗畀必)
　(伐之伐申而繒與西戎㑹以伐周周不守矣繒與/西戎方將德申申吕方强其隩愛太子必可知也)竹
　書紀年云幽王十一年為犬戎所弑申侯魯侯許男
　鄭子立故太子宜臼于申然則平王戍此三國葢皆
　以助已而德之耳孔氏謂甫許皆姜姓故併言之實
　不戍此二國不然
　　揚之水三章章六句
中谷有蓷(音推○蓷即益母/草故以興女子)暵(音/罕)其乾矣有女仳(音/痞)離
嘅(音/慨)其嘆(平/聲)矣嘅其嘆矣遇人之艱難矣○中谷有蓷
暵其修(讀式竹/反音束)矣有女仳離條(何楷曰條猶長也漢/郊祀歌聲氣逺條)其
歗(讀悉六反音肅釋/文云歗籕文嘯字)矣條其歗矣遇人之不淑矣○中
谷有蓷暵其溼矣有女仳離啜(張劣反音拙○詩/詁啜泣而縮氣也)其泣
矣啜其泣矣何嗟及矣
序中谷有蓷閔周也夫婦日以衰薄凶年饑饉室家相
棄爾
　按本草荒蔚子(益母草一/名荒蔚)生海濵池澤其性宜溼必
　隂潤而後能生故暵則乾矣以興夫婦樂嵗則能相
　保凶年則至相棄也(此程/子説)暵其修矣言修長者亦為
　所暵也暵其溼矣言雖生于溼者亦不免也(此潁/濵説)三
　章次第如此毛傳陸草傷水鄭箋始溼中修終乾之
　説都失之拗斷應從朱
　　中谷有蓷三章章六句(曽氏范氏/説見集傳)
有兎爰爰雉離于羅我生之初尚無為(讀善禾/反音譌)我生之
後逢此百罹(讀良何/反音羅)尚(何楷曰尚説文云曽也庶幾也/尚無為之尚當從曽解尚寐之)
(尚當從/庶幾解)寐無吪(音蛾○徐鍇曰吪字從/口人寐既覺必有聲氣)○有兎爰爰雉
離于罦(音孚讀步廟反音/票古考反音保)我生之初尚無造我生之後
逢此百憂(讀一笑/反音要)尚寐無覺(音/教)○有兎爰爰雉離于罿
(音衝○考爾雅罦罿本一物詩何以兩言/之釋文以翻車大網解罦或罦大而罿小)我生之初尚
無庸我生之後逢此百凶尚寐無聰(黄震曰人寤則憂/寐則不知故欲無)
(吪無覺無聰付理亂于不知/耳近世釋以為欲死者過也)
序兎爰閔周也桓王失信諸侯背叛搆怨連禍王師傷
敗君子不樂其生焉(左傳桓王即位奪鄭伯政鄭伯不/朝王以諸侯伐鄭鄭伯禦之戰于)
(繻葛王卒大奔/祝耼射王中肩)
　吕記此詩即所見為比兎之狡以比諸侯雉則周人
　以自比也言諸侯背叛者恣睢自如而周人反受其
　禍也(何楷曰繻葛之戰蔡衞陳三國先奔王師遂敗/作詩者以兎比列國之卒以雉比王師或以兎)
　(喻鄭人/未是)○此詩必作于繻葛之後不然何其詞之深
　悲極怨如此乎蘇傳引或云羅所以取兎也兎之狡
　則脱矣而雉之介則罹之天下之禍首亂者則逝矣
　而為之繼者則受之非其所為而身受其禍是以寐
　而不欲動也此説雖不合序却有理
　　兎爰三章章七句
緜緜葛藟(音壘○左傳宋昭公欲去羣公子樂豫曰不/可公族公室之枝葉也若去之則本根無所)
(芘䕃矣葛藟猶能芘其本根故君子/以為比况國君乎即此詩起興之意)在河之滸終逺(去/聲)
兄弟謂他人父謂他人父亦莫我顧○緜緜葛藟在河
之涘(音俟○/涘水厓)終逺兄弟謂他人母(叶音/米)謂他人母亦莫
我有(叶音以○嚴緝亦莫/我有言視之若無也)○緜緜葛藟在河之滣(音唇/○爾)
(雅夷上灑下曰滣灑猶洗也岸上面/平夷而其下為水洗蕩齧入若唇也)終逺兄弟謂他人
昆(王志長曰母之所以為母昆之所以為昆皆由于父/苟謂他人父則謂他人母謂他人昆不待言矣故曰)
(天之生物也/使之一本)謂他人昆亦莫我聞(李氏曰亦莫我聞/不與我相聞知也)
序葛藟王族刺平王也周室道衰棄其九族焉(釋文作/刺桓王)
(云本亦作刺平王按詩譜是平王詩皇甫/謐以為桓王之詩崔靈恩集注亦作桓王)
　王志長曰平王勞民戍申因有揚之水之刺其于母
　族過厚矣惟宜薄者厚則宜厚者薄親疎倒置故王
　族刺之○葛藟枝蔓連屬有宗族之義焉夫葛藟必
　生山谷丘野之間緜延草木條枚之上今生于水厓
　則非其地以興宗族之失其所依也(此東/萊説)下乃言王
　今棄九族逺兄弟而謂他人父彼非王族亦安肯顧
　王哉朱子解作流民適異鄉呼他人為父母與興意
　殊不闗切
　　葛藟三章章六句
彼采葛兮一日不見如三月兮○彼采蕭(讀疎鳩反音/修○蕭薌蒿)
(也似白蒿科生/多者數十莖)兮一日不見如三秋兮○彼采艾(吕記/毛傳)
(葛為絺綌蕭共祭祀艾以療疾特訓/釋三物見采之由不于此取義也)兮一日不見如三
嵗(本與/艾叶)兮
序采葛懼䜛也
　傳事雖小一日不見于君則懼䜛吕記所謂事雖小
　葢連采葛采蕭采艾言之鄭箋所分殊失傳意○歐
　陽義詩人以采葛采蕭采艾言者皆積少以成多如
　王聽䜛積微而成惑夫䜛者疎人之所親疑人之所
　信奪人之所愛非一言可效一日可為必須累積而
　成或漸入而日深或多言之並進故曰浸潤之譖又
　曰積毁銷骨采葛之義如是而已郝敬曰䜛口傷人
　多乗間而入趙髙蠱二世人不得見而後鹿馬之計
　行霍光出沐而後上官桀之譖入故曰一日不朝其
　間容刀詩人憂一日不見其慮深矣朱子改為淫奔
　之詩失之千里○唐風采苓之詩亦以比聽䜛則古
　説為得情(東發云晦菴新/説仍從古注)
　　采葛三章章三句
大車檻檻毳(尺鋭反/音脆)衣(按箋疏皆引毳冕毳畫于衣者/三章繡于裳者二章畫以宗彞)
(為首宗彞即虎蜼毳者虎蜼毛也畫繡皆具五色其青/者如菼其赤者如璊二章各舉其一耳埤雅疑毳冕非)
(所以聽訟季彭山馮嗣宗皆云毳冕五章之畫衣以絲/為之如菼如璊之毳衣以毛布為之陳啟源曰季説似)
(是而非毛布者褐也此賤服大夫安得服之竊思大夫/爵命之數舉其車服而可知作詩者借以指目其人毳)
(冕仍當如古説但不/必云服之以聽訟耳)如菼(吐敢反音毯/○菼蘆始生)豈不爾思畏子
不敢○大車啍啍(音/吞)毳衣如璊(音門○璊/玉赤色)豈不爾思畏
子不奔○榖則異室死則同穴(讀戸橘反音聿古音考音/綌○疏檀弓合葬非古也)
(自周公以來未之有改然則同穴者周公以後之事吕/記古所謂合葬同其兆而已非必同坎也葢死有先後)
(前喪已葬復啟之以納後喪仁人/有所不忍此云同穴者亦同兆也)謂予不信有如皦日
序大車刺周大夫也禮義陵遲男女淫奔故陳古以刺
今大夫不能聽男女之訟焉
　吕記此詩所謂陳古其在文武成康之後歟葢惟止
　其奔未能革其心與行露之詩異矣亦僅勝于東遷
　之時而已王氏曰序所謂周大夫者卿也故服毳冕
　周禮司服所謂卿大夫之服自元冕而下者諸侯之
　卿大夫也○聞車聲而恐睹毳衣而懼見古大夫能
　聽男女之訟也末章言古大夫能使男女有禮其生
　死信誓之言皎然如此而今之大夫則聽訟之未能
　是以為刺也刺之之意全在言外朱子謂周衰大夫
　能以刑政治其私邑淫奔者畏而歌之則直以為當
　時之事矣榖則異室死則同穴謂古男女守禮之正
　即葛生百嵗之後歸于其居意若如朱傳解生既不
　得相奔以同室矣死又安得合葬以同穴耶
　　大車三章章四句
丘中有麻彼留子嗟彼留子嗟將(音/槍)其來施施(讀如蛇/○嚴緝)
(庶其施施然舒行以從我乎即/白駒所謂伊人于焉逍遥之意)○丘中有麥彼留子國
彼留子國將其來食(嚴緝猶杕杜中心好之曷/飲食之愛而欲食之也)○丘中
有李彼留之子彼留之子貽我佩玖(讀為几○嚴緝貽/我佩玖欲其貽我)
(以善道也張衡四愁詩序云屈原以珍寶為仁義騷人/之詞原于國風也○王志長曰施施擬其始來之狀也)
(來食則已致其授餐之誠貽我佩玖則賢者肯以善道/惠我即白駒以金玉之音望之伊人者意漸深而思漸)
(切/也)
序丘中有麻思賢也莊王不明賢人放逐國人思之而
作是詩也
　序云思賢不指賢為何人毛氏則云留大夫氏子嗟
　字也又云子國子嗟父歐陽氏云子嗟子國從無證
　據下章之子復是何人若泛言留氏皆賢而皆被棄
　則尤不可信此葢賢人退處丘壑藝植為生國人歎
　其身留于彼而不見用故庶幾其來耳愚按留作羈
　留之留朱子本之義亦無害然考留本古邑名後人
　以為姓(名物疏云説文有鎦而無劉疑留即劉也此/詩所詠當為周地今河南緱氏縣有劉聚周)
　(大夫劉康公劉夏劉摯劉狄/皆食采于此非彭城之劉也)當時必實有所謂留子
　者隠居丘中之地若夫子嗟之為字歟子國之為子
　嗟父之子之即前二人歟則固無從而考矣朱子必
　坐以淫奔是何留氏之子人盡夫也地理志云周人
　之俗纎嗇而治生黍離以下大抵迫蹙憂傷之辭其
　風决非鄭衞之比
　　丘中有麻三章章四句
鄭
　嚴緝鄭衞多淫詩衞由上之化鄭由時之亂也漢書
　皆以為風土之習使然則教化為虚言而二南之義
　誣矣○按國語鄭桓公從史伯言寄帑賄于虢鄶而
　謀取其十邑武公隨平王東遷遂取之公羊傳云先
　鄭伯有善于鄶公者通乎夫人以取其國而遷鄭焉
　而野留是為新鄭由其先得國不以正故再傳之後
　爭奪不休而其音亦好濫淫志多女惑男之詩然則
　風化之原其可不謹哉○顧炎武曰自邶至曹皆周
　初太師之次序何以知其為周初太師之次序邶鄘
　之存其名也晉而謂之唐也皆西周之舊也惟鄭乃
　宣王所封中興之後始立其名于太師而列于諸國
　之先者鄭在王畿之内故次于王也桓公之時其詩
　不存故首緇衣也
緇衣(傳緇黒色卿士聽朝之正服也箋緇衣/者居私朝之服也天子之朝服皮弁服)之宜兮敝
予又改為兮適子之館(疏古天子宫内卿士各立曹司/以治事是之謂館如今朝堂諸)
(曹之/處也)兮還予授子之粲兮○緇衣之好兮敝予又改造
兮適子之館兮還予授子之粲兮○緇衣之蓆(讀祥龠/反音嚼)
(古音考音芍○韓詩云/蓆儲也説文云廣多)兮敝子又改作兮適子之館兮
還予授子之粲兮(鄒忠𦙍曰敝字還字俱宜稍斷蘀兮/倡予和女倡字懿戒辟爾為德辟字)
(亦然又有宜兩字稍斷者如泉水之/不瑕有害葛生之誰與獨處是也)
序緇衣美武公也父子並為周司徒善于其職周人宜
之故美其德以明有國善善之功焉(武公父/桓公)
　黄震曰明善善之功費解朱云武公有善而天子善
　之亦就其文為説耳
　吕記此詩武公入仕于周而周人美之也講師習其
　讀而不知其義誤以為稱武公之好賢若鄭人所作
　何為三章皆言適子之館記曰好賢如緇衣所謂賢
　即武公父子也○按諸侯入為天子卿士皆受館受
　采禄序所謂國人宜之即周人耳平王東遷武公有
　迎立之功周人德之深故其情見乎辭如此
　　緇衣三章章四句
將(音/槍)仲子兮無踰我里無折(音/哲)我樹杞(栁/屬)豈敢愛之畏
我父母(讀為米○疏于時其父雖亡/遺言尚存故于母連言之)仲可懐也父母之
言亦可畏(讀於非反音威古音/考云畏威古通用)也○將仲子兮無踰我
牆無折我樹桑豈敢愛之畏我諸兄(讀為荒○傳/諸兄公族)仲可
懐也諸兄之言亦可畏也○將仲子兮無踰我園無折
我樹檀豈敢愛之畏人之多言仲可懐也人之多言亦
可畏也
序將仲子刺莊公也不勝其母以害其弟弟叔失道而
公弗制祭(音/蔡)仲諫而公弗聽小不忍以致大亂焉(事見/左傳)
(隠元/年)
　傳仲子祭仲也疏皆陳莊公拒仲之辭○蘇傳莊公
　必欲致叔于死叔之未襲鄭也有罪而未至于死是
　以諫而不聽非愛之也未得所以殺之也序乃云小
　不忍以致大亂夫莊公豈不忍者哉吕記無踰我里
　無折我樹杞辭雖拒仲而意則與之如寺人僚柤告
　昭公以去季氏之謀公執戈以拒之之類豈敢愛之
　畏我父母則于段非有所不忍而不得已于姜氏也
　畏我諸兄畏人之多言特迫于公族國人之議未嘗
　忘段也具文見意而莊公之情得矣(范淳夫説大叔/于田意亦同)
　按叔段之難制國人知之矣祭仲之諫莊公國人亦
　知之矣特骨肉間事難以顯言故託為公之拒仲以
　婉諷之意欲公申繹仲語先事而圖之惜乎公之不
　悟卒以養成其惡也雖然莊公豈真欲殺段者哉祭
　仲諫京城不度而曰姜氏欲之焉辟害其始特重違
　母意處之大邑迨夫叔寖强盛不得不以同氣為敵
　國伐京克鄢勢迫使然爾是故春秋傳所云處心積
　慮志成乎殺者究其末也垂戒之言也詩序所云小
　不忍以致大亂者原其初也平情之論也蘇吕云云
　葢據春秋家説從而為之辭○王志長曰詩辭極似
　婦人語氣所以鄭漁仲作淫奔之辭葢為鄭聲淫一
　語所誤○陳啟源曰左氏傳春秋于隠元年鄭伯克
　段云譏失教也持論甚平將仲子詩序亦言莊公不
　勝其母以害其弟小不忍以致大亂意與左氏合欲
　定莊公罪案者當以傳序之言為正公榖二傳始謂
　春秋甚鄭伯大鄭伯之惡以為莊公有意養成弟惡
　陷之于死夫公榖未嘗見國史段實出奔誤以為殺
　彼特據傳聞以為懸斷耳豈能定當曰之情事哉
　　將仲子三章章八句
叔于田(讀如/陳)巷無居人豈無居人不如叔也洵美且仁
○叔于狩巷無飲酒豈無飲酒不如叔也洵美且好(讀/許)
(厚反音吼古/音考音丑)○叔適野(叶音/墅)巷無服馬(叶音/姥)豈無服馬
不如叔也洵美且武
序叔于田刺莊公也叔處于京(曹氏曰滎陽故東虢國/京邑在滎陽縣東敖倉)
(鴻溝在縣西官渡在/中牟皆古戰爭處)繕甲治兵以出于田國人説(音/悦)而
歸之
　疏國人注心于段悦之若此而公不知禁故刺之○
　嚴緝此不過京邑之黨媚叔而從之耳後序謂國人
　悦而歸之非也鄭師臨其境京人亦叛之矣又曰叔
　段豈真美且仁哉其黨私之之言猶河朔之人謂安
　史為聖也
　　叔于田三章章五句
叔于田乗乗(下去/聲)馬(讀如姆○何楷曰凡物四數者皆/名乗故四馬曰乗四雁曰乗四矢)
(曰乗又田制/四丘曰乗)執轡如組(解見/邶風)兩驂如舞(董氏曰此即五/御之法所謂舞)
(交衢者馬在車中為服在車外為驂服/馬制于衡不得如舞其如舞者驂也)叔在藪火烈具
舉(陳氏曰火烈具舉疏以為宵田不知周禮仲春蒐田/火弊獻禽以祭社爾雅火田曰狩田未嘗不用火也)
襢(袒/同)裼暴虎獻于公所將(音/槍)叔無狃(讀女古/反音圉)戒其傷女
(音/汝)○叔于田乗乗黄兩服上襄(箋兩服中央夾轅者襄/駕也上駕言為衆馬之)
(最/良)兩驂雁行(音杭○疏兩驂與服其首/差退如雁行之有次序)叔在藪火烈具
揚叔善射忌(音記○陳第云彼其之子或作/忌忌通作記表記注云語辭)又良御(音/迓)
忌抑罄(騁/馬)控(止/馬)忌抑縱(放/矢)送(送矢傳騁馬曰罄止馬曰/控發矢曰縱從禽曰送集)
(傳舍拔曰縱覆彇曰送按舍拔見秦/風彇弓弰也廣韻注彇弓弭弭弓末)忌○叔于田乗乗
鴇(當作鴇/鳥驄也)兩服齊首兩驂如手(箋如左右手/之相助也)叔在藪火
烈具阜叔馬慢忌叔發罕忌抑釋掤(音氷○左傳公徒/執氷而踞掤即氷)
(也服䖍云氷櫝丸是箭筒其葢可以取飲嚴緝用矢/則舉掤以開筩既用則納矢筩中釋下掤以覆筩)忌
抑鬯(本作韔説/文云弓衣)弓(讀姑/𢎞反)忌(箋田事且畢則其馬行遲發/矢希射者葢矢弢弓言田事)
(畢/)
序大叔于田刺莊公也叔多才而好勇不義而得衆也
(蘇傳二詩皆曰叔于田故此加大以别之非謂段/為大叔也然不知者又加大于首章則失之矣)
　嚴緝左傳公子吕曰厚將得衆謂段所憑者厚則羣
　小將以利合序祖其説以為得衆非謂其真能得人
　心也吕記鷙鳥將撃必匿其形二詩所載叔段之輕
　揚麄猛如此宜其為莊公之所易也詩人乃若憂其
　不能制者豈未得莊公之情也哉○二詩詞若美段
　意在諷公郝仲輿云凡詩諷刺不在多言前篇言巷
　與羣小狎可知此篇言襢裼暴虎粗豪不檢可知莊
　公知之而不禁則是陷弟于惡
　　大叔于田三章章十句
清人(清邑注疏未詳考杜預春秋釋地中牟縣西有清/陽亭水經注清陽水出清陽亭西南平地東南流)
(即故清人城也本/鄭地今屬開封府)在彭(讀普郎反音滂/古音考音傍)駟介旁旁(讀補/岡反)
(古音考音滂○釋文/王肅云彭彭强貌)二矛(酋矛/夷矛)重(平/聲)英(讀於郎反音央/○疏魯頌説矛)
(之飾曰朱英則以朱染為英飾二矛/長短不同其飾重累故曰重英也)河上乎翺翔○清
人在消駟介麃麃(音標○/武貌)二矛重喬(疏釋詁云喬髙也/矛建車上五兵之)
(最髙者二矛同髙其髙復有等級故云重喬也○陳啟/源曰重英重喬解者紛紛英云絲纏喬云懸羽此孔疏)
(之説也英以朱羽為矛飾矛上勾曰喬以懸英者此朱/傳之説也按重英傳云英飾而已並不言何物為飾箋)
(無解意亦同傳矣孔疏絲纏之解見于閟宫篇然彼文/亦云葢以存疑是絲纏本無的據也至重喬之為懸羽)
(孔通箋意而已不以為然故以髙訓喬以二矛最髙復/有等級訓重喬此解當矣朱傳朱羽之説始于王氏之)
(用鄭箋然箋云矛矜近上及室題所以懸毛羽此訓喬/也非訓英也孔云經傳不言矛有毛羽鄭以時事言之)
(然則懸羽乃漢制朱傳以朱羽解英以懸英解喬是合/英喬為一事而以漢制為周制矣至矛上勾曰喬古無)
(此訓也馮嗣宗云葢縁爾雅木上勾曰喬之語推類而/知之噫釋木之文可借以釋器乎合此諸説觀之其得)
(失可/見)河上乎逍遥○清人在軸(讀如胄○疏彭消軸皆/河上地久不得歸師有)
(遷移三地應/不甚相逺)駟介陶陶(讀徒候反音豆釋/文徒報反音幬)左旋右抽(讀/敕)
(救反音臭○旋旋車也抽/毛云抽矢以射鄭云抽刃)中軍作好(讀許候反音鱟按/陶從釋文音則好)
(讀虚到切陶叶好為一韻軸叶抽隔句又為一韻不必/拘上二章例也古音考軸陶俱音由抽讀如字好音休)
(存之備考○居/中軍為容好)
序清人刺文公也髙克好利而不顧其君文公惡而欲
逺之不能使克將兵而禦狄于竟陳其師旅翺翔河上
久而不召衆散而歸髙克奔陳公子素惡髙克進之不
以禮文公退之不以道危國亡師之本故作是詩也(事/見)
(左/傳)
　疏髙克若擁兵作亂則是危國若將衆出奔則是亡
　師公子素故作詩以刺文公朱子曰此序本春秋傳
　而以他説廣之未詳何據
　何楷曰是時狄人入衞衞在河北鄭在河南故使髙
　克將兵防禦河上為克者當枕戈茇舍不遑寧處而
　乃盛其軍容嬉遊自若使狄人一旦軼境何以禦之
　春秋書鄭棄其師正譏文公命將非人觀此詩可見
　舊注但以師久不召為言失其㫖矣
　清人作于文公時文公厲公之子也毛詩編在蘀兮
　有女同車諸詩之前諸詩皆序所命為刺忽者不宜
　越次如是故知詩之錯簡甚多
　　清人三章章四句(胡氏説/見集傳)
羔裘如濡(音/儒)洵直且侯(讀洪孤反音胡楊慎曰史匈奴/傳胡王作侯王侯元有胡音今)
(以喉嚨為㗅嚨可驗○按侯字毛鄭訓君疏云言有人/君之度釋文引韓詩訓美也美義較順集傳從之然云)
(毛順而美複説羔裘于義未/安解下章孔武句尤費力)彼其(音/記)之子舍(音/赦)命(釋文/王肅)
(云舍受也王志長曰舍命/猶易訟九四所謂即命也)不渝(音/俞)○羔裘豹飾孔武有
力彼其之子邦之司直○羔裘晏兮三英(程子曰三英/若素絲五紽)
(之類乃衣服制度之節范氏曰五紽/五緎五總皆所以英裘是謂之三英)粲兮(羔裘黒而英/之以素絲故)
(粲然光明按每章第二句皆言美德末章獨言/裘飾葢變文耳毛鄭以洪範三德訓之豈可通)彼其之
子邦之彦(讀如/雁)兮
序羔裘刺朝(音/潮)也言古之君子以風其朝焉
　箋鄭自莊公而賢者陵遲朝無忠直之臣故刺之○
　辯説序以變風不宜有美故以此詩為言古刺今詳
　詩意恐未必然集傳作美其大夫之辭按詩所稱彼
　其之子如王風揚之水魏風汾沮洳唐風椒聊曹風
　候人皆刺則此詩恐非美之三章末二句皆有責望
　之意若曰彼其之子果能稱是服而無愧否乎(本郝/仲輿)
　(説/)
　　羔裘三章章四句
遵大路兮摻(所覽反/衫上聲)執子之袪(音/區)兮無我惡(去/聲)兮不寁
(音/昝)故也○遵大路兮摻執子之手兮無我魗(音/讎)兮不寁
好(讀許口/反音吼)也
序遵大路思君子也莊公失道君子去之國人思望焉
　吕記武公之朝葢多君子矣莊公尚權謀專武力所
　任無非祭仲髙渠彌祝耼之徒君子安得不去之乎
　不寁故也不寁好也詩人豈徒勉君子遲遲其行哉
　感于事變而懐其舊者亦深矣嚴緝不寁故不寁好
　言不可倉卒于故舊謂棄之速也不言其惡公而言
　其惡我婉辭也言故舊葢以先君之義諷之庶其或
　留耳漢申公白公强起穆生曰獨不念先王之德歟
　亦此意
　此詩即難定為莊公之詩而繋思舊好情詞藹然朱
　子本從序説後乃改為淫婦見棄挽其人而留之葢
　據鄭聲淫一語以概鄭風諸篇也夫所謂淫者鄭之
　聲耳聲與詩有辨詩志也聲辭也(楊慎郝/敬俱云)孟子云説
　詩者不以辭害志如此詩志本思望君子而其辭輕
　儇乃似出自婦人之口所謂鄭音好濫淫志葢風氣
　使然安得以其辭故遂命為淫詩乎朱子又引宋玉
　賦遵大路兮□子袪之句為證不知宋玉好色賦本
　出寓言屈宋騷賦言男女之事者多矣豈可盡以淫
　辭斥之乎○陳啟源曰淫者過也非專指男女之欲
　也古之言淫者多矣于星言淫于雨言淫于水言淫
　于刑言淫于遊觀田獵言淫皆言過其度耳樂之五
　音十二律長短髙下皆有節焉鄭聲靡曼幼眇無中
　正和平之致使聞之者導欲增悲沈溺而忘返故曰
　淫也朱子解淫過之淫為淫欲之淫故盡反小序諸
　説
　　遵大路二章章四句
女曰雞鳴士曰昧旦子興視夜明星(啟明/星)有爛將翺將
翔弋鳬與雁○弋言加(讀居何/反音歌)之與子宜(讀如俄○内/則牛宜稌羊)
(宜黍豕宜稷犬宜/梁雁宜麥魚宜苽)之宜言飲酒與子偕老(讀如簍古/音考音栁)琴
瑟在御莫不靜好(讀如吼集傳以此章為婦語其夫何/楷曰此章承上翺翔二句皆其夫之)
(語下章乃婦答/其夫也亦通)○知子之來(讀如/扐)之雜佩(集傳引玉佩/詳矣但于雜)
(字未協吕氏説得之按古人左佩紛帨刀礪小/觿金燧右佩箴管線纊大觿木燧之屬見内則)以贈(讀/如)
(則/)之知子之順之雜佩以問之知子之好(去/聲)之雜佩以
報之
序女曰雞鳴刺不説(音/悦)德也陳古義以刺今不説德而
好色也(箋德謂士大夫/賔客有德者)
　嚴緝古者夫婦相警以勤生又能同心以取友其好
　德而不淫于色也○辯説以詩中未見陳古刺今故
　集傳云此詩人述賢夫婦相警戒之辭然述夫婦之
　賢者正所以諷不賢者與序意亦不相悖也二章三
　章五子字毛鄭俱云賔客甚謬朱子即指其夫方順
　亦本之永叔
　　女曰雞鳴三章章六句
有女同車(傳親迎同車疏引士昏禮/壻揖婦出門御婦車授綏)顔如舜華(讀如敷/○舜説)
(文作蕣即木槿也疏云其華朝生暮落與草同氣故爾/雅入草中李時珍曰花小而豓或白或粉紅湖南北人)
(多植為籬障/一名籓籬草)將翺將翔佩玉瓊琚彼美孟姜洵美且都
(上林賦妖冶閑都○嚴緝舊説以有女即齊女其文重/複彼乃别指之辭言同車之女雖美豈若孟姜之尤美)
(哉/)○有女同行(叶音杭○傳行行道也箋女始/乗車壻御輪三周御者代壻)顔如舜
英(讀如/央)將翺將翔佩玉將將(音/鏘)彼美孟姜德音不忘
序有女同車刺忽也鄭人刺忽之不昏于齊齊侯請妻
之齊女賢而不取卒以無大國之助至于見逐故國人
刺之(忽莊公世子祭/仲逐之而立突)
　疏如左傳文齊侯欲以文姜妻忽後敗戎師復欲以
　他女妻之此言齊女賢而不娶非文姜也他女當幼
　于文姜而經云孟姜者猶桑中刺奔曰孟姜孟弋孟
　庸何必三姓之女皆處長也
　辯説此詩未必為忽而作疑亦淫奔之詩序者但見
　孟姜二字遂指為齊女而附之于忽耳假如其説則
　忽之辭昏未為不正而可刺至其失國又特以勢孤
　援寡不能自定亦未有可刺也序乃云作詩以刺之
　其亦誤矣○何楷曰彼美孟姜明言齊女事與左傳
　合而朱子以為淫奔之詩則昭十六年鄭六卿餞韓
　宣子子旗賦有女同車宣子稱善豈有淫奔之詩而
　可登之燕饗者哉○愚按昭公失國罪在祭仲春秋
　書鄭忽出奔衞鄭世子忽復歸于鄭皆無貶辭夫國
　人正以忽無罪見逐而突因宋人之援􁅀然稱兵奪
　嫡苟忽有齊助何至于此故閔惜而追歎之非真刺
　也猶叔于田二章盛稱叔段才藝之美非真美也(章/夢)
　(易曰此詩只如後人美女篇耳有女同車乃二女同/車非已與之同車也將翺將翔下車而遊遨也彼美)
　(孟姜又于同車中指其尤美者都是體態閑雅德音/則善其音吐猶子建賦所云吹氣如蘭也咏美人而)
　(深致其慕悦之意詩賦如此/者多矣目以淫奔不亦枉乎)
　陳啟源曰按左傳忽兩為君始以桓十一年五月立
　是年九月奔衞繼以桓十六年六月歸十七年冬遇
　弑孔氏以有女同車褰裳二篇為作于前立時山有
　扶蘇蘀兮狡童揚之水四篇為作于後立時今合之
　鄭事殆不謬忽之立而即出奔也因宋人之執祭仲
　也釁起于外也使結齊昏有大援或當世有賢方伯
　起而正之則突不能恃宋以竊國矣故有女之刺辭
　昏褰裳之思見正皆汲汲于外援也忽之歸而見弑
　也因惡髙渠彌而不能去也禍生于内也使忽能甄
　别賢奸斷制威福權臣不得擅命與忠臣良士共圖
　國政則逆節無自萌矣故山有扶蘇諸篇刺其逺君
　子近小人主弱臣專孤立無輔之事所憂在内也然
　則前立二詩其作于忽之既奔後立四詩其作于忽
　之未弑乎既奔故多惋惜之情未弑故多憂危之語
　詩人忠愛之思千載如見
　　有女同車二章章六句
山有扶蘇(小/木)隰有荷華(讀如/敷)不見子都乃見狂且(音/疽)○
山有喬松隰有游龍(游龍詳集傳今水葓草也其枝幹/樛曲著土處便有根如龍故名)
不見子充乃見狡童
序山有扶蘇刺忽也所美非美然(所美之人實非美所/謂賢者佞智者愚也)
　范氏曰山不但有小木而又有大材隰不惟有荷華
　而又有紅草然則一國之大賢才無不有人君所美
　宜得其美者也今昭公之朝止見狂狡焉其暗于知
　人可知矣○嚴緝扶蘇無名之小木也游龍放縱之
　凡草也荷華與扶蘇不類喬松與游龍不類見君子
　小人本不難辨忽暗于知人故所美之人非真美也
　子都子充皆假言賢者若專主美貌與狂且狡童意
　不協○陳啟源曰扶蘇喬松皆木也宜于山荷華游
　龍皆草也宜于隰反興昭公用人髙下大小失宜山
　隰之不如也傳義本明簡康成不用其説分首章之
　興為用臣失所次章之興為養臣失所鑿而迂矣後
　儒爭出新説以勝之總不如傳義之當子都子充指
　君子狂且狡童指小人則鄭説為是毛以狂狡目昭
　公失之矣鄭氏解興意太穿鑿葢泥序而失之朱子
　謂扶蘇以下四詩皆男女戲謔之辭又排序而失之
　　山有扶蘇二章章四句
蘀(音託○疏落/葉謂之蘀)兮蘀兮風其吹女(音/汝)叔兮伯兮倡予和
(去聲讀户/圭反音回)女○蘀兮蘀兮風其漂女叔兮伯兮倡予要
(平/聲)女(吕記要謂要結也葢君不/能倡故其下自相倡和也)
序蘀兮刺忽也君弱臣强不倡而和也(言君臣不/相倡和)
　何楷曰蘀兮蘀兮風其吹女言忽之必為突所逐猶
　蘀之必為風所吹也叔兮伯兮呼諸大夫而告之言
　叔伯其亟圖之汝倡我則我和汝矣謂患無其倡不
　患無和之者也當時卒無倡之者由忽無忠臣良士
　也(本嚴/緝)○陳啟源曰叔兮伯兮倡予和汝毛以為君
　謂臣之辭言倡者當是予和者則是女也鄭以為羣
　臣相謂之辭言女倡矣則我將和之也毛義合序鄭
　之君臣不相倡和應舉倡和之常理以正之也○張
　氏曰忽葢不足道而人之情猶不欲遽絶之者以其
　立之正故爾
　　蘀兮二章章四句
彼狡童兮不與我言(笺不與賢/者謀國)兮維子之故使我不能
餐兮○彼狡童兮不與我食(傳不與賢/者共食禄)兮維子之故使
我不能息(息安/息也)兮
序狡童刺忽也不能與賢人圖事權臣擅命也(箋權臣/謂祭仲)
　吕記賢者於忽懇懇如此而忽不之察焉上下可謂
　不交矣夫疏其可親親其可疏斯其所以亡也○辯
　説昭公嘗君鄭國矣不幸失國豈可遽以狡童目之
　且昭公為人柔懦疎濶不可謂狡即位之時年已壯
　大不可謂童以是名之殊不相似况序于山有扶蘇
　所謂狡童者方指昭公之所美此篇又移以指公之
　身焉則其説尤舛矣○愚按程子謂春秋止書鄭忽
　不以忽為君也不以忽為君故詩人目為狡童此説
　殊非夫春秋書鄭世子忽則國固忽之國也立不一
　時而為突所逐歸國二年旋為髙渠彌所弑中間不
　書鄭伯非故畧之也生不同盟死不赴告孰從而書
　之春秋此類多矣杜預譏忽守介節而失大援父没
　而不能自君鄭人亦不君之此葢為篡國者左袒也
　伊川奈何亦踵其失乎朱子之辨正矣但解此詩為
　淫女所作則其失殆又甚焉以愚臆之此詩乃昭公
　見弑後國人哀之而假狡童以為刺也狂且狡童葢
　當時有此方言動相指斥不必未成人者始可加之
　也史記箕子過殷墟作麥秀之歌(尚書大傳以/為微子作)曰彼
　狡童兮不與我好兮狡童可目紂則此不嫌于擬忽
　矣朱子又謂忽無大罪國人不應數刺之然昭公之
　復國也祭仲擅權而不能制髙渠彌發難而不能察
　突居鄭别都而不能討外無强援内無良輔以至于
　亡則固多可刺之道矣聖人録此等詩以示戒萬世
　豈私一鄭忽乎哉
　嚴緝忽麻于用人非狂則狡此詩狡童正指忽所用
　之人耳為告忽言之故斥狡童為彼而稱忽為子彼
　者薄之子者親之也如此解則抑揚分明舊説狡童
　與子俱指忽言非也(此説極有理/東發亦取之)
　　狡童二章章四句
子惠思我褰裳涉溱子不我思豈無他人(蘇傳言我恐/他人之先子)
(也激/之)狂童之狂也且(音/疽)○子惠思我褰裳涉洧(音委讀/于已反)
(音/以)子不我思豈無他士狂童之狂也且
序褰裳思見正也狂童恣行國人思大國之正已也(疏/狂)
(童謂突也春秋桓十五年忽復歸于鄭突居鄭之櫟邑/其年冬公㑹宋公衞侯陳侯于袲伐鄭十六年四月公)
(㑹宋公衞侯陳侯蔡侯伐鄭左傳云謀納厲公也則是/諸侯皆助突為篡故國人思大國之正已也○愚按鄭)
(忽諡昭而突諡厲則國/人之不與突亦可見矣)
　歐陽義言大國惠然念我欲討正我鄭國之亂則褰
　裳溱洧非道逺而難至也如不我思則諸侯衆矣豈
　不更望之他人乎所以然者狂童之狂已甚而不可
　緩爾○按左傳鄭六卿餞韓宣子子太叔賦褰裳宣
　子曰起在此敢勤子至于他人乎意正與序合可證
　古説相承如此朱子作淫奔解語似近而意則離
　嚴緝鄭人始作蘀兮望大夫相與維持之既無其人
　則又作褰裳褰裳及有女同車皆欲求援大國葢惓
　惓于忽也王道既微小國無所控愬往往思方伯之
　拯已焉霸圖之所以興也
　　褰裳二章章五句
子之丰(音風○傳/丰豐滿也)兮俟我乎巷(讀胡貢/反音閧)兮悔予不送兮
○子之昌(齊還箋昌/佼好貌)兮俟我乎堂(疏士昏禮主人揖賔/入于廟主人升堂西)
(面賔升堂北面奠雁再拜稽首降出婦從降自西階是/則士禮受女于廟堂庶人雖無廟亦當受女于寢室)
兮悔予不將(程子曰將迎也男俟我于/堂非不有禮女不將迎也)兮○衣(去/聲)錦褧
衣裳錦褧裳(箋褧襌也中衣裳用錦而上加襌縠焉為/其文太著庶人妻嫁服也士妻䊷衣纁□)
(疏婦人之服衣裳連俱用錦皆有/褧䊷又作緇□縁也博雅云蔽膝)叔兮伯兮駕予與行
(音/杭)○裳錦褧裳衣錦褧衣叔兮伯兮駕予與歸
序丰刺亂也昏姻之道缺陽倡而隂不和男行而女不
隨
　疏男親迎而女不隨後乃追悔此陳其辭也○坊記
　云壻親迎見于舅姑(女之/父母)舅姑承女以授壻恐事之
　違也以此坊民婦猶有不至者殆即此類
　　丰四章二章章三句二章章四句
東門之墠(音/善)茹(音/如)藘(音閭○傳茅蒐也即今/茜草陸璣疏一名地血)在阪(音反/○阪)
(是髙/阜)其室則邇其人甚逺○東門之栗(箋栗人啗食而/甘故女以自喻)
有踐(伐柯傳踐/行列貌)家室豈不爾思子不我即(蘇傳栗女贄/也東門之栗)
(固有取之為贄以踐室家之約者我豈不欲往汝家以/行此禮哉無如子之不我就何爾上章思之而未得見)
(此章思之切而/冀其亟來也)
序東門之墠刺亂也男女有不待禮而相奔者也
　集傳用序説楊旭曰此思賢之詩序云刺亂謂因亂
　而賢人隠也男女云云恐是漢人妄益
　　東門之墠二章章四句
風雨凄凄雞鳴喈喈(讀如/雞)既見君子云胡不夷○風雨
瀟瀟雞鳴膠膠既見君子云胡不瘳○風雨如晦雞鳴
不已既見君子云胡不喜
序風雨思君子也亂世則思君子不改其度焉
　范氏曰如晦又甚于瀟瀟而雞鳴終不失其期所以
　為不改其度
　嚴緝世亂俗敗士之怵于利害隨勢變遷失其常度
　者多矣故詩人思見君子焉陸機連珠云貞乎期者
　時累不能淫是以迅風陵雨不謬晨禽之察正用序
　意○陳啟源曰世之亂也日甚一日君子行已之道
　止得其常而已以世亂而稍貶非君子也以世亂而
　加峻是有心矯俗亦非君子也故序云不改其度焉
　按辨説謂詩辭輕佻狎昵不類思君子改為淫女于
　風雨之時見所期之人而心悦非也此詩音節風雅
　中多有之何獨于鄭風而目為輕佻狎昵耶
　　風雨三章章四句
青青子衿(疏爾雅衣背謂之襟孫炎曰/襟交領也衿與襟音義同)悠悠我心縱我
不往子寧不嗣音(傳嗣習也古者教以詩樂誦之歌之/弦之舞之疏云學樂學詩皆是聲音)
(之事故責其不來習音箋嗣續/也責其不傳聲問我集傳從鄭)○青青子佩(玉佩以青/色為組綬)
(疏玉藻士佩瓀玫而緼組綬毛引作青/組綬者毛讀禮記作青其本與鄭異也)悠悠我思(叶音/西)
縱我不往子寧不來(讀如/釐)○佻兮達(音獺傳佻達往來/相見貌程子曰佻)
(輕躍也達放恣/也集傳從程)兮在城闕(城樓也疏釋宫云觀謂之闕/此言城之上别有髙闕非宫)
(闕/也)兮一日不見如三月兮(傳言禮樂不/可一日而廢)
序子衿刺學校廢也亂世則學校不修焉(疏廢言/廢學問)
　箋士子俱在學校之中已留彼去故隨而思之程子
　曰學校不修學者廢業賢者念之而悲傷故曰悠悠
　我心悠悠我思至于一日不見如三月之久也士之
　于學不可一日忘廢一日忘之則其志荒矣放僻邪
　侈之心勝之矣范氏曰鄭無忠臣良士大亂五世學
　廢之由也此詩之義最為明白朱子例作淫奔殆不
　可解
　　子衿三章章四句
揚之水不流束楚終鮮(上/聲)兄弟維予與女(音/汝)無信人之
言人實迋(音誑按廷本音旺/訓往也借同誑)女○揚之水不流束薪終
鮮兄弟維予二人(箋二人謂我身與忽曹氏曰左莊十/四年忽與子儀子亹皆死原繁謂厲)
(公曰莊公之子猶有八人不得/為鮮但相殘者多相助者少耳)無信人之言人實不信
序揚之水閔無臣也君子閔忽之無忠臣良士終以死
亡而作是詩也
　箋為此詩者忽之同姓臣也朱子曰兄弟既不相容
　所與親者二人而已然亦不能自保于䜛間此忽之
　所以亡也(見吕記葢/朱子初説)○郝敬曰國風揚之水有三皆
　微弱之比一王風比平王不能令諸侯也一唐風比
　昭侯不能制曲沃也此篇比昭公不能制突也昭公
　之于突與昭侯之于曲沃其事同故其比同突與子
　儀子亹皆忽之弟同氣相殘迄無寧嵗詩所以謂之
　終鮮兄弟傷忽之無助也○何楷曰鄭突奪嫡非正
　然其出奔也諸侯尚有㑹師而謀納之者忽以世子
　當立乃自其失位以至復國迄于被弑外不聞隣國
　之援内未有臣民之戴意其人必多猜喜忌于物無
　親者讀此詩可想其概朱傳改為淫者相㑹之詞而
　于兄弟難通則曰兄弟婚姻之稱禮所謂不得嗣為
　兄弟是也或又云兄弟如所謂宴爾新昏如兄如弟
　者葢親之之辭然章首揚之水二句當作何解
　　揚之水二章章六句
出其東門有女如雲雖則如雲匪我思存縞(疏縞細繒/也薄繒不)
(染故/色白)衣綦(音/其)巾(疏顧命四人綦弁注青黒白綦此詩毛/傳及説文云綦蒼艾色蒼即青也艾謂)
(青而微白如艾草顧命以為弁此以/為巾故青色小别耳巾佩巾即紛帨)聊樂我員(音/云)○出
其闉(音/因)闍(音都○陳氏曰門之外有副城回曲以障/城者謂之闉闍訓城臺似即今之門樓)有
女如荼(箋荼茅秀物之輕者飛行無常按如荼與如雲/同意皆言女之美耳不必如毛云喪服既云閔)
(亂何暇稱揚美麗當如箋説雲言其/從風無定荼言其飛行無常可耳)雖則如荼匪我思
且(音/疽)縞衣茹蘆(鄭云茅蒐染巾是以/茜草染絳色為巾)聊可與娛
序出其東門閔亂也公子五爭兵革不息男女相棄民
人思保其室家焉(疏桓十一年祭仲立突而忽奔衞一/爭也十五年突使雍糾殺祭仲仲覺)
(殺糾突出奔蔡忽復歸干鄭二爭也十七年髙渠弑忽/立公子亹三爭也十八年齊人殺子亹祭仲逆公子儀)
(于陳而立之四爭也莊十四年傅瑕/殺子儀而納突五爭也事見左傳)
　曽氏曰氓以華落色衰而相背棄谷風以淫于新昏
　而棄舊室出其東門則不然夫婦之情未嘗衰薄特
　以兵革不息室家不保所以為閔亂
　聊樂我員聊可與娛兵戈散亂之後以得免孤曠為
　幸也序云思保室家與經末二語本合鄭乃云時亦
　棄之心不忍絶則非聊樂聊娛之義矣朱傳以為惡
　淫奔者而作亦可從
　　出其東門二章章六句
野有蔓草零露漙(音/團)兮有美一人清揚婉兮邂(音/械)逅(音/候)
(○嚴緝以綢繆詩見此邂逅證此/詩云邂逅正言昏姻不是淫奔)相遇適我願(上/聲)兮○
野有蔓草零露瀼瀼有美一人婉如清揚邂逅相遇與
子偕臧
序野有蔓草思遇時也君之澤不下流民窮于兵革男
女失時思不期而㑹焉
　嚴緝思遇時者厭亂而思治也不期而㑹非詩意○
　吕記君之澤不下流葢講師見零露之語從而附益
　之
　詩人借男女邂逅以比君子遇主故子太叔賦此詩
　趙孟曰吾子之惠也(言太叔喜于相/遇故已受其惠)又子齹賦此詩
　韓宣子曰善哉吾有望矣(言君子相遇/己所望也)如但作男女
　相遇于野田草露之間則其詞媟矣何以觀志
　　野有蔓草二章章六句
溱與洧方渙渙兮士與女方秉蕳(音間○陳藏器本草/蕳草生澤畔婦人和)
(油澤頭一名澤蘭盛𢎞之荆川記云都梁山下有水清/淺生蘭草因名都梁香樂府迷迭艾蒳都梁香即此也)
(李時珍云今名省頭章○采蘭毛無明/文集傳以為上已袚除葢本韓詩之説)兮女曰觀乎士
曰既且(音/疽)且往觀乎洧之外(鄧元錫曰專言洧者水經/謂洧水過新鄭縣南溱水)
(西北來注之是溱已為/洧所有故不必言溱也)洵訏(音吁○/大也)且樂(音/洛)維士與女
伊其相謔贈之以勺藥(釋文韓詩云勺藥離草也言相/離别贈此草也陳啟源曰勺藥)
(毛云香草陸璣以為非今之芍藥惟埤雅直以今芍藥/當之吕記又加辨證謂陸璣泥香草之言徒求香于柯)
(葉置其花不論朱傳嚴緝皆言花但芍藥孟夏方開恐/上已時未得以其花相贈朱傳云三月開花豈閩中地)
(暖故獨/早歟)○溱與洧瀏(音/留)其清矣士與女殷其盈矣女曰
觀乎士曰既且且往觀乎洧之外洵訏且樂維士與女
伊其將(鄭云將大也集/傳云當作相)謔贈之以勺藥
序溱洧刺亂也兵革不息男女相棄淫風大行莫之能
救焉
　詩人暴其事以刺如衞之桑中云爾非奔者自叙之
　辭
　　溱洧二章章十二句
齊
　嚴緝樂記言鄭音好濫淫志衞音趣數煩志齊音傲
　僻驕志皆淫于色而害于德齊亦二南之變也○郝
　敬曰魯既升為頌諸侯無先齊者矣齊風多魯事魯
　無風而于齊可以觀魯夫子葢微之也○鄧元錫曰
　齊其有逸詩乎三代之遺音未識也季札所謂泱泱
　大風不知何據而云使未有逸詩太公之風斯下矣
　○按古稱齊音柔緩故記云温良而能斷者宜歌齊
　班固曰齊詩如還如著此亦其舒緩之體今不知柔
　緩者何謂豈以音節言之耶
雞既鳴矣朝(音/潮)既盈矣匪雞則鳴蒼蠅之聲○東方明
(讀謨郎/反音芒)矣朝既昌矣匪東方則明月出之光(輔氏曰首/章疑于耳)
(也二章疑于目也季本曰蒼蠅之聲此疑其/已遲之辭也月出之光此幸其尚早之辭也)○蟲飛薨
薨甘與子同夢(讀莫縢反音氓/古音考音民)㑹且歸矣(蘇傳云羣臣/亦欲退朝而)
(歸治其家事此毛説也集傳云/俟君不出將散而歸恐無此禮)無庶予子憎(音増○曽/氏曰無庶)
(予子憎庶無/憎予與子也)
序雞鳴思賢妃也哀公荒淫怠慢故陳賢妃貞女夙夜
警戒相成之道焉
　此與鄭風雞鳴詩同義書大傳云古者后夫人入御
　于君雞鳴太師奏雞鳴于階下然後夫人鳴佩玉于
　房中告去曰奏則必有詩矣師乙亦云三代之遺聲
　齊人識之豈即此詩歟
　或曰初告言非但雞鳴亦有蒼蠅之聲以蠅飛則天
　將曙也次告月當作日(此朱傳/之説)言非但東方之明日
　出且有光以人君日出而視朝也三告則其辭愈迫
　皆所以速君之起○陳啟源曰此詩人陳古刺今設
　為警戒之辭耳首章舉君夫人可以起之時(傳云雞/鳴而夫)
　(人作朝盈/而君作)次章舉君夫人可以朝之時(傳云東方明/則夫人纚笄)
　(而朝朝已昌/盛則君聽朝)以為立言之次第非真有兩告末章又
　自言警戒之故與上二章亦一時語非兩告不起至
　蟲飛時又促之也
　　雞鳴三章章四句
子之還(音/旋)兮遭我乎峱(音/嶢)之間兮並驅(王氏曰並驅則/遭我者非一人)
(而/已)從兩肩兮揖我謂我儇(音/懁)兮○子之茂(曹氏曰茂謂/才藝之美茂)
(也/)兮遭我乎峱之道(讀如/鋀)兮並驅從兩牡兮揖我謂我
好(讀如/吼)兮○子之昌兮遭我乎峱之陽兮並驅從兩狼
兮揖我謂我臧兮
序還刺荒也哀公好田獵從禽獸而無厭國人化之遂
成風俗習于田獵謂之賢閑于馳逐謂之好焉
　章濟曰子之還兮已譽人也謂我儇兮人譽已也並
　驅則人已皆與有能也詩人直述其辭不加一語刺
　之之意隠然言外○吕記齊之遊畋成俗其馳驅而
　相遇也意氣飛揚鬱鬱見于眉睫之間染于功利者
　深矣豈一朝一夕所能返哉○鄧元錫曰言俗好獵
　不言君從禽斯風人之言
　　還三章章四句
俟我於著(同/宁)乎而充耳(充耳即瑱懸之者曰紞紞以雜/采線織成故有素有青有黄其)
(色不同鄭云人君五色臣則三色朱氏/曰古者五等之爵朝㑹祭祀皆以充耳)以素乎而尚(疏/尚)
(謂尊尚此物/而加飾也)之以瓊華(讀如敷○箋瓊華懸紞之末所/謂瑱也張子曰充耳非一物先)
(以纊塞後以玉加之陳啟源曰紞即今之絛繩纊所以/縛瑱而屬于紞以黄綿為之漢書黈纊充耳黈黄綿也)
(集傳/未詳)乎而○俟我於庭乎而充耳以青乎而尚之以瓊
瑩(音/榮)乎而○俟我於堂乎而充耳以黄乎而尚之以瓊
英(讀如/央)乎而(釋文木謂之華草謂之榮榮而不實者/謂之英瓊華瓊瑩瓊英皆玉石光色)
序著刺時也時不親迎也
　吕記昏禮壻往婦家親迎既奠雁御(音/訝)輪壻乃先歸
　俟于大門之外婦至壻揖婦以入及寢門揖入升自
　西階齊人既不親迎故但行婦至壻家之禮俟我於
　著乎而此壻俟于門外婦至揖婦以入之時也俟我
　於庭乎而庭在大門之内寢門之外此及寢門揖入
　之時也俟我於堂乎而升階而後至堂此升自西階
　之時也壻道婦入故于著于庭于堂每節皆俟之也
　按此解甚明如鄭氏説則著庭堂皆在嫁者之家正
　與序反
　此詩人託為新婦之言以刺失禮按著乃朝内之位
　人君所宁立處又充耳惟冕服有之士弁則否(周禮/弁師)
　(惟五冕/云玉瑱)序云刺時葢為當時諸侯以下皆廢親迎之
　禮毛傳以充耳瓊華為士服失之矣
　　著三章章三句
東方之日兮彼姝(音/樞)者子在我室兮在我室兮履我即
兮(旦則躡我/之跡而來)○東方之月兮彼姝者子在我闥兮在我
闥兮履我發兮(暮則躡我/之跡而去)
序東方之日刺衰也君臣失道男女淫奔不能以禮化
也
　東方之日東方之月只因其時以起興毛鄭分君臣
　解支離甚矣歐陽義以日月喻姝子顔色美盛亦有
　致本之韓詩薛君章句(神女賦云其始來也耀乎若/白日初出照屋梁其少進也)
　(皎若明月舒其光洛神賦云逺而望之皎若太/陽升朝霞又云彷彿若輕雲之蔽月皆此意)
　　東方之日二章章五句
東方未明(讀如/芒)顛倒衣裳顛之倒之自公召之○東方
未晞顛倒裳衣倒之顛(讀典因反音敦/古音考音真)之自公令之○
折(音/哲)栁樊圃狂夫瞿瞿(音/句)不能辰夜(傳辰時也挈壺氏/以水火分日夜以)
(告時于朝疏挈壺氏不言告時于朝周禮告時乃春官/雞人之職毛言挈壺告時者葢天子備官挈壺掌漏雞)
(人告時諸侯兼官不/立雞人故挈壺告也)不夙則莫(音慕○程子曰栁柔脆/之木折之以為籓籬非)
(堅固也狂夫知其有限見之則瞿然而驚晝夜之限非/不明也乃不能知而不早則晏言無節之甚朱子解本)
(此/)
序東方未明刺無節也朝廷興居無節號令不時挈壺
氏不能掌其職焉(箋號令猶召呼也周禮挈壺氏掌漏/刻者疏壺盛水器挈者懸係之名置)
(箭壺内刻以為節而浮/之水上令水漏而刻下)
　程子曰言其不能正時矣非特刺是官也○何楷曰
　按左傳襄公立無常鮑叔牙曰君使民慢亂將作矣
　管子亦云僖公卒諸兒以長得為君政令無常管鮑
　相謂曰君亂甚必失國二書云無常即序所謂無節
　者此詩之作當在襄公時
　陳啟源曰東方未明東方未晞皆言早也末章云不
　夙則莫則有時失之晚矣詩互文相備故序云刺無
　節葢太早太晚兼之不然與警雞鳴問庭燎者何殊
　而以為刺哉
　　東方未明三章章四句
南山崔崔雄狐綏綏魯道有蕩齊子(王氏曰謂文姜曰/齊子者以為此齊)
(之子世而/淫于齊)由歸既曰歸止曷又懐止○葛屨五兩(如字/又音)
(亮○季本曰夏葛屨冬皮屨周禮屨人注有纁屨黄屨/白屨黒屨散屨之五等毎屨皆二隻故言五兩兩亦雙)
(也/)冠緌(音/㽔)雙(讀所終反音菘○按緌冠係之下垂者必/雙方可結傳葛屨服之賤者冠緌服之尊)
(者吕記貴賤各有偶也屨與屨為偶雖五兩之多各有/偶冠緌之雙自為偶也襄公文姜非其偶猶冠屨之不)
(可雙/也)止魯道有蕩齊子庸止既曰庸止曷又從止○蓻
麻如之何衡(音/横)從(音/宗)其畝(嚴緝齊民要術云種麻功不/厭熟縱横七遍以上則麻生)
(無葉衡從其/畝葢古法也)取(去/聲)妻如之何必告(音/谷)父母(音某○考左/傳魯惠公生)
(桓公而薨桓母仲子以隠二年卒桓三年文姜乃歸魯/是娶姜時桓無父母也此言必告父母者箋云議于生)
(者卜于死者曰告桓公雖/無父母不得謂之不告也)既曰告止曷又鞠(王志長曰/毛訓鞠為)
(窮謂窮極其邪意也東萊訓鞠為養謂養/其奸而至于極也故下章云曷又極止)止○析薪如
之何匪斧不克取妻如之何匪媒不得既曰得止曷又
極(窮極/其欲)止
序南山刺襄公也鳥獸之行淫乎其妹大夫遇是惡作
詩而去之(襄公妹魯桓公夫人文姜也左傳桓公與夫/人姜氏如齊齊侯通焉公謫之以告使公子)
(彭生乗公/公薨于車)
　疏上二章刺襄公淫其妹下二章刺魯桓公縱恣文
　姜序主刺襄公故不及魯桓耳○何楷曰考左傳桓
　三年文姜歸魯桓公自與齊侯為嬴之㑹而成昏是
　桓娶姜時既無父母又不由媒妁下二章云必告父
　母匪媒不得葢反言之以微致其意
　　南山四章章六句
無田(音/佃)甫田維莠(音/酉)驕驕無思逺人勞心忉忉(音/刀)○無
田甫田維莠桀桀(嚴緝驕驕桀桀皆由人力不足致/莠草之長茂有驕縱桀傲之狀)無
思逺人勞心怛怛○婉兮孌(讀如/鍊)兮總角丱(音慣讀古/縣反音絹)
(○傳總角聚兩髦也疏/總聚其髦以為兩角)兮未幾(上/聲)見兮突而弁兮
序甫田大夫刺襄公也無禮義而求大功不修德而求
諸侯志大心勞所以求者非其道也
　辯説云未見其為襄公之時愚按左傳襄公即位之
　四年師首止殺鄭子亹轘髙渠彌五年遷紀八年滅
　紀九年伐衞納子儀十二年降郕其年遂遇弑其不
　修德而求諸侯可以概見何必疑之
　蘇傳田甫田必自其小者始小者之有餘而甫田可
　啟矣思逺人必自其近者始近者之既服而逺人自
　至矣夫欲得諸侯而求之此失諸侯之道也彼總角
　之童而至于突然弁也豈其求之哉其道則有所必
　至也君子之得諸侯亦未嘗求之矣苟修其身而治
　其政令諸侯不來將焉往○按末章疑是欲速而求
　大功之喻如舊解吾不謂然以語氣不類
　　甫田三章章四句
盧令令(音/零)其人美且仁○盧重(平/聲)環其人美且鬈(音權/○説)
(文鬈髪/好貌)○盧重鋂(音/梅)其人美且偲(楊旭曰偲説文倉才/切音猜本訓强力也)
(讀詩記從之集傳音鰓訓多䰅貌與上章鬈字意重/出○按朱傳音本左傳于思于思然不如説文為正)
序盧令刺荒也襄公好田獵畢弋而不修民事百姓苦
之故陳古以風今焉
　按國語桓公問管仲曰昔我先君襄公田狩畢弋不
　聽國政卑聖侮士而惟女是崇戎車待遊車之裂戎
　士待陳妾之餘序以此詩刺襄公可信　何楷曰襄
　公荒于田國人賦此以風之鬈與偲明是見其人之
　狀貌非陳古也
　　盧令三章章二句
敝笱在梁其魚魴鰥(讀五倫反音矜古音考云鰥矜古/通用○鰥魚未詳孔叢子衞人釣)
(于河得鰥魚焉其大盈車是大魚也吳任臣曰山海經/鱤魚即􁍄魚一名鰥魚李時珍曰鱤敢也其性獨行故)
(曰鰥/魚)齊子歸止其從(去/聲)如雲○敝笱在梁其魚魴鱮(音/序)
(○鱮今/鰱魚)齊子歸止其從如雨○敝笱在梁其魚唯唯(音/委)
(○疏唯唯魚/行相從之貌)齊子歸止其從如水
序敝笱刺文姜也齊人惡魯桓公微弱不能防閑文姜
使至淫亂為二國患焉
　三章皆惡魯桓以刺文姜也朱傳作刺莊公不然郝
　敬曰笱之制魚可入不可出敝則魚出矣帷薄不修
　之比也莊公于文姜為子桓公其夫也夫為妻綱如
　笱可制魚夫不能制其妻則固敝笱矣故敝笱刺夫
　而猗嗟刺子序説各有當也
　陳啟源曰女子于歸曰歸歸寧曰歸大歸曰歸舍是
　無言歸者文姜如齊始于桓之末年時僖公已卒不
　得言歸寧又非見出不得言大歸則此詩歸止定是
　歸魯注疏指初嫁時言當矣但文姜淫行于歸時未
　著也末年如齊桓即殞于彭生之手何自而防閑之
　而詩以為刺哉嘗考桓公弑君自立惟恐諸侯討之
　故汲汲婚齊以固其位觀其不由媒介自㑹齊侯于
　嬴以成婚此可見已文姜復為僖公愛女于其嫁也
　親送于讙則嫁時扈從之盛與文姜之驕逸難制皆
　可知桓公既恃齊以自安勢不得不畏内養成驕婦
　之惡已非一朝特于晚年發之耳然則笱之敝也不
　敝于彭生乗公之日而敝于子翬逆女之時矣詩人
　探見禍本故不于如齊刺之而于歸魯刺之㫖深哉
　集傳以為刺歸齊既失考證意味亦短
　　敝笱三章章四句
載驅薄薄(音粕○薄/薄疾驅聲)簟茀朱鞹(音廓○疏用方文竹簟/以為車後敝又有朱色)
(之革為/車之飾)魯道有蕩齊子發夕(讀祥龠反音嚼古音考音/芍○乗夜而行曰發夕朱)
(解近/拙)○四驪(音離○/馬黑色)濟濟(上/聲)垂轡瀰瀰(音你○/衆也)魯道有
蕩齊子豈(音/愷)弟(嚴緝此言豈弟所/謂美惡不嫌同辭)○汶水湯湯(音傷○/疏汶北)
(是魯地襄公當入魯境㑹文姜于此水經注汶水又南/逕鉅平縣故城東而西南流城東有魯道詩所謂魯道)
(有蕩也汶上夾/水有文姜臺)行人彭彭(音邦○/多貌)魯道有蕩齊子翺翔
○汶水滔滔行人儦儦(音標○/衆貌)魯道有蕩齊子遊敖
序載驅齊人刺襄公也無禮義故盛其車服疾驅通道
大都與文姜淫播其惡于萬民焉(左傳魯莊公二年冬/夫人姜氏享齊侯于)
(祝丘五年如齊師七年春㑹/齊侯于防冬㑹齊侯于榖)
　王志長曰曰豈弟曰翺翔則徜徉自得并慙沮之意
　而無之曰行人彭彭曰行人儦儦則禽獸之事公然
　與衆人徴逐為之矣序所云播其惡于萬民也○襄
　公疾驅其車以㑹文姜文姜疾發㑹之箋疏解同集
　傳作文姜乗此車來㑹襄公非是以經云簟茀朱鞹
　簟茀乃諸侯車飾
　　載驅四章章四句
猗(於宜反/音伊)嗟昌兮頎而長(疏其形狀頎/然而長好)兮抑若揚兮(抑/而)
(揚言髙下有節/嫻于容止也)美目揚(疏美日揚兮目揚皆美傳解揚/為眉葢以眉毛揚起故名眉為)
(揚集傳則/云目之動)兮巧趨蹌兮射則臧兮○猗嗟名(傳目上曰/名集傳名)
(猶稱也辨/詳考異)兮美目清兮儀既成兮終日射(音/石)侯不出正
(音征○傳二尺曰正疏正之言正也射者内志正則能/中又鳥名齊魯之間名題肩為正正鳥之黠捷者射之)
(難中故以/中為雋)兮展我甥兮○猗嗟孌(讀音/鍊)兮清揚(目清/眉揚)婉
(讀許願/反音絢)兮舞則選(去聲○箋選謂/于倫等最上也)兮射則貫(讀扃縣/反音眷)兮
四矢反(讀孚絢反音變古音考讀去聲○四矢乗矢也/儀禮司射搢三而挾一个射禮一發四矢謂之)
(井儀鄭云四矢皆復故處言常中正鵠○王志長曰不/出正兮言其巧也射則貫兮言其力也四矢反兮巧之)
(中又有巧兮所以/詳言其射之臧也)兮以禦亂(讀靈眷/反音戀)兮
序猗嗟刺魯莊公也齊人傷魯莊公有威儀技藝然而
不能以禮防閑其母失子之道人以為齊侯之子焉(公/羊)
(傳夫人譖公于齊侯公曰同非吾子齊侯之子也/齊侯怒與之飲酒于其出也使彭生拉幹而殺之)
　母亂而責子故其辭比敝笱為婉三章皆以猗嗟發
　嘆歴數莊公之美正見其所不足○或問趙氏制其
　僕御之説莊公能行乎曰不能也考莊公之立止十
　五嵗慶父叔牙季友皆桓公子慶父庶兄也其才不
　在人下叔牙又佐之莊公特以母之貴壓于其上其
　得立也葢齊襄為之援也文姜方挾舅氏以制其子
　莊公而讎齊制母焉則國非其有也安能不俯首帖
　耳惟母欲之是徇乎哉或曰莊公之受制于母以其
　重視此魯國也使公能敝蹝千乗以復讎大義求見
　正于天子遜國慶父而已去之庶可以有辭于天下
　雖然當時周天子果能命方伯連率出六師以問齊
　襄之罪乎慶父君魯叔牙必蹶起而爭之魯難寧有
　已乎然則為莊公者誠無計以處此也
　　猗嗟三章章六句
　
　詩經通義卷三
欽定四庫全書
　詩經通義卷四　　　　　　吳江朱鶴齡撰
魏
　按魏為晉獻公所滅詩皆未滅時作公行公路雖晉
　官或魏亦嘗有之○儉太過則褊嗇褊嗇之流為好
　利好利之流為重斂魏風以葛屨始以碩䑕终亦勢
　使然乎
糾糾(音九○郝敬曰糾/糾既敝而繚纏之)葛屨可以履霜(箋葛屨賤皮屨/貴魏俗至冬謂)
(葛屨可以履/霜利其賤也)摻摻(音纎楊旭曰摻/乃㩥字之俗書)女手可以縫裳(箋女/未三)
(月未成為婦魏俗使未/三月婦縫裳利其事也)要(音/腰)之襋(音/棘)之好人服(讀如白/○傳好)
(人好女手之人范氏曰女而未婦為/容好者也服鄭訓整治謂屬著之)之○好人提提(安/詳)
(審/諦)宛然左辟(音避○疏婦至門夫揖而入此好人宛/然而左還辟之不敢當主故就客位)佩
其象揥(注見鄘風陳祥道曰以象骨搔首因以為/飾名之曰揥葢有事則為飾無事則佩之)維是
褊心是以為刺
序葛屨刺褊也魏地陿隘其民機巧趨利其君儉嗇褊
急而無德以將之
　王志長曰禮者上下有章而已矣當時魏之卿大夫
　皆習其君之教而為褊急無禮之行故以為刺也詩
　曰佩其象揥則非士庶以下可知夫管大夫之難為
　上與晏大夫之難為下其不可立教一也不然儉為
　美德立國之先務也而何刺焉○朱傳解首章本用
　毛鄭惟好人異耳好人即縫裳之女(蘇傳婦人既嫁/未廟見猶稱女)
　如此解于下章左辟象揥語方順左辟婦入門避夫
　不敢當尊也象揥婦人之盛飾言女子始嫁治其禮
　儀如此而遽可使之縫裳要襋以自服歟魏俗如此
　由其用心褊急吾是以刺之序刺其君意只見之言
　外朱子疑縫裳之女所作而以好人為大人則佩其
　象揥如何作男子之服
　　葛屨二章一章六句一章五句
彼汾(音文○蘇傳汾水/出于晉其流入魏)沮(去/聲)洳(音/孺)言采其莫(音暮○菜/也陸璣疏)
(莖大如著節節一葉今人繅以取/繭緒其味酸而滑子如楮實而紅)彼其(音/記)之子美無度
美無度殊異乎公路○彼汾一方言采其桑彼其之子
美如英(讀如央○/草木英華)美如英殊異乎公行(音/杭)○彼汾一曲
言采其藚(音續○菜也爾雅藚牛脣如續斷寸寸有節/拔之復生郭璞注毛詩傳云水蕮也陳啟源)
(曰陸璣疏云藚今澤蕮也葉如車前而大味亦如之郭/璞注爾雅不用其説而于蕍蕮下注云今澤蕮是明以)
(陸疏為非矣正義兼存兩説而不置辨/吕記朱傳因之嚴緝取郭説辨之甚詳)彼其之子美如
玉美如玉殊異乎公族(疏公路與公行一也變文以韻/句爾以其主君路車則謂之公)
(路以其主兵車行列則謂之公行/其公族則適子為之掌君公族)
序汾沮洳刺儉也其君儉而能勤刺不得禮也(疏云王/肅孫毓)
(皆以為大夫采菜崔靈恩集注其君作其/君子釋文亦作其君子云一本無子字)
　　汾沮洳三章章六句
園有桃其實之殽心之憂矣我歌(合/曲)且謡(徒/歌)不知我者
謂我士也驕(王氏曰儉而非/之則疑于驕)彼人是哉(讀如/齎)子曰何其
(音/基)心之憂矣其誰知之其誰知之葢亦勿思○園有棘
(棘如棗而多刺陸佃曰大/者棗小者棘酸棗棘也)其實之食心之憂矣聊以行
國(讀于逼/反音役)不知我者謂我士也罔極(范氏曰罔極言/責君無已也)彼
人是哉子曰何其心之憂矣其誰知之其誰知之葢亦
勿思
序園有桃刺時也大夫憂其君國小而迫而儉以嗇不
能用其民而無德教日以侵削故作是詩也
　集傳詩人憂其國小而無政故作是詩○首二句一
　章託賦所由鄭解最迂謬夫桃賤果也(家語孔子曰/果實有六而)
　(桃為/下)棘小棗也園有桃園有棘亦可用其實以為殽
　為食興國雖小亦可用其政以為治今彼人不能故
　中心憂之其曰我士葢賦詩者士也○嚴緝陳國區
　區而衡門欲誘掖其君檜至微矣而羔裘欲其君自
　强于政治與園有桃意同葢國無不可為患其君不
　能為耳此孟子告滕文意也
　此與前篇二詩皆刺而所刺之故終不明言鄭氏即
　以采莫采桑采藚及殽桃食棘為刺儉嗇則失興意
　矣
　　園有桃二章章十二句
陟彼岵(音户○爾雅/岵山有草木)兮瞻望父兮父曰嗟予子行役夙
夜無已上(尚/通)慎旃哉猶來無止(猶傳訓可未詳無/止集傳二説俱通)○陟
彼屺(音起○爾雅屺山無草木○按毛傳岵屺/與爾雅正反疏云傳寫之誤集傳從毛)兮瞻望
母(讀如/米)兮母曰嗟予季行役夙夜無寐上慎旃哉猶來
無棄(吕記無棄言無/棄我而不歸也)○陟彼岡兮瞻望兄(讀如/荒)兮兄曰
嗟予弟行役夙夜必偕(讀舉里/反音几)上慎旃哉猶來無死
序陟岵孝子行役思念父母也國迫而數(音/朔)侵伐役乎
大國父母兄弟離散而作是詩也(鄭譜與秦晉隣國日/見侵削疏春秋桓四)
(年傳秦師圍魏/是秦師數伐之)
　鄭箋作思其父母兄之戒較朱傳想像思己之言更
　有味
　　陟岵三章章六句
十畝(疏古一夫百畆今云十畝魏雖削小未必即然舉/十畝以喻其陿隘耳張子曰周禮國郛之外有聽)
(為場圃之地者疑家授十畝以毓草木按二説不同集/傳用張説東萊云正使周制果家賦園廛十畝魏之小)
(豈容尚守古法詩所云十畝/特甚言之耳未可為定數也)之間兮桑者閑閑兮(疏田/中不)
(得有桑此言桑者民/之所便雖田亦樹之)行與子還(音/旋)兮○十畝之外(讀五/墜反)
(音義古音考音/意云吳棫讀)兮桑者泄泄(音/異)兮行與子逝兮(疏還兮/相呼而)
(共歸逝兮相/呼而共往)
序十畝之間刺時也言其國削小民無所居焉(疏謂土/田陿隘)
(不足耕墾非謂/民無居宅也)
　水經注故魏國城南西二面距河僅二十餘里北去
　首山可十餘里處河山之間土田迫隘故著十畝之
　詩
　閑閑泄泄毛氏訓往來多人以見國之削小此解未
　安朱子謂政亂國危賢者不樂仕其朝思相率歸于
　農圃語意豁然葢本之潁濵
　　十畝之間二章章三句
坎坎伐檀(讀徒沿/反音田)兮寘之河之干(讀居焉/反音肩)兮河水清且
漣(按魏在晉之南河曲董氏云河濁而在岸之干之側/之滣者則清也毛傳伐檀以俟世用若俟河水之清)
(漣解太紆僻故集傳不從然集傳之解亦有未安伐檀/河干本即所居以起興耳何必云河水清漣車無所用)
(欲自食其力/而不可得哉)猗(兮/同)不稼不穡胡取禾三百廛(疏地官遂/人云夫一)
(廛田百畝揚雄傳有田一廛晉灼注謂有宅一廛則其/田百畝也按三百廛謂一夫百畝之税三百言其多)
兮不狩不獵胡瞻爾庭有縣(音/𤣥)貆(音暄○爾雅/貉子曰□)兮彼君
子兮不素餐(讀如/千)兮○坎坎伐輻(音偪讀筆力反音偪/○説文輻輪轑謂車)
(輪中木之/直指者)兮寘之河之側兮河水清且直(蘇傳水平/則流直)猗
不稼不穡胡取禾三百億(疏三百億與三百廛三百囷/相類若為釡斛之數則太多)
(故為禾秉之數秉猶/把也謂刈禾之把數)兮不狩不獵胡瞻爾庭有縣特(獸/三)
(嵗/)兮彼君子兮不素食兮○坎坎伐輪兮寘之河之滣
(音/唇)兮河水清且淪(爾雅小/波為淪)猗不稼不穡胡取禾三百囷
(丘倫反/音髠)兮不狩不獵胡瞻爾庭有縣鶉(音純○/䳺屬)兮彼君
子兮不素飱兮
序伐檀刺貪也在位貪鄙無功而受禄君子不得進仕
爾
　吕記伐檀之君子不能進仕悠然于河干已爾國人
　見君子在此而小人在位者如彼乃責之曰汝未嘗
　稼穡禾何為積汝未嘗狩獵獸何為來汝獨不見河
　干之君子義不素餐親伐檀以自給者乎此葢旁觀
　者之辭
　郝敬曰朱子改為美君子之不素餐非也不稼穡而
　取禾不狩獵而縣貆此無功受禄之比歎君子之不
　素餐正所以刺小人也
　　伐檀三章章九句
碩䑕(陸璣疏河東有大䑕能人立食人禾苗人逐則走/入樹空中亦有五技或謂之雀䑕孔疏主此説)
碩䑕無食我黍三嵗貫(音/慣)女(音/汝)莫我肯顧逝將去女適
彼樂(音/洛)土(王志長曰三嵗貫汝而後去以見其非恝也/適彼樂土而無擇焉葢去汝則無往非樂土)
(也/)樂土樂土爰得我所○碩䑕碩䑕無食我麥三嵗貫
女莫我肯德(箋言莫肯/施德于我)逝將去女適彼樂國樂國樂國
爰得我直(嚴緝直猶伸也受抑/于此而欲伸于彼也)○碩䑕碩䑕無食我苗
(謝氏曰食黍不足而食麥食麥不足而食苗苗者/禾方樹而未秀者也食至于此以比其貪之甚)三嵗
貫女莫我肯勞(范氏曰莫我肯勞/者不以我為勞也)逝將去女適彼樂郊
樂郊樂郊誰之永號(音豪○張氏曰誰之永號言我將/去爾而適樂郊當誰復長號于爾)
(之土者乎猶有未忍絶/者焉此可以見其情也)
序碩䑕刺重斂也國人刺其君重斂蠶食于民不修其
政貪而畏人若大䑕也(解頥新語蠶之食葉無時而厭/食盡方已喻重斂者莫切于此)
(䑕之食物且食且驚四顧/不寧喻貪畏者莫切于此)
　辯説此託碩䑕以刺其有司也
　　碩䑕三章章八句
唐
　叔虞封唐侯其地在晉陽子燮更號晉十七傳為曲
　沃武公所并唐久更為晉而猶存舊名者以其風俗
　有陶唐之遺
蟋蟀在堂嵗聿其莫(音/暮)今我不樂(音/洛)日月其除(去/聲)無已
大(音/泰)康職思其居(陳啟源曰職主也主思其所居之事/注疏解本渾成集傳云顧念其職之)
(所居則職字當畧斷歐陽義于次章云不/廢其職事而更思其外則句法尤破碎)好(去/聲)樂無荒
良士瞿瞿(音/句)○蟋蟀在堂嵗聿其逝今我不樂日月其
邁(讀力制/反音厲)無已大康職思其外(讀如義吳棫讀若志○/箋謂國外至四境歐陽)
(義職思其外者廣周慮/也謂思慮常在事外)好樂無荒良士蹶蹶(音桂古音/考音躓云)
(沈約/讀)○蟋蟀在堂役車其休今我不樂日月其慆(讀佗/侯反)
(音偷古音/考音由)無已大康職思其憂(思其可/憂之事)好樂無荒良士
休休(何楷曰休休爾雅以為儉也樂而不淫不願乎外/皆儉意也此瞿瞿蹶蹶之本舊以安閒解之末盡)
序蟋蟀刺晉僖公也儉不中禮故作是詩以閔之欲其
及時以禮自虞(娛/同)樂也此晉也而謂之唐本其風俗憂
深思逺儉而用禮乃有堯之遺風焉
　序云儉不中禮舉其風俗之舊而言也欲其及時三
　章上四句是也以禮虞樂下四句是也太儉逼下故
　欲其自樂樂過恐失之淫故欲其節以禮序説無可
　疑者特所云刺晉僖公不知何據朱子謂特以諡得
　之考諡法小心畏忌曰僖非惡諡也嵗暮而始為樂
　則一嵗之中其固陋廢禮者必多矣序所為刺意在
　此乎朱傳改為民間嵗晚行樂之詩説亦可從葢國
　儉示禮其義原通行于上下耳○張氏曰僖公徒從
　事儉嗇而不知以禮為國專務于小者而思慮不能
　及逺故詩人閔之先欲開廓其心胸謂嵗且晚矣不
　可不念所以自樂然樂不可過甚也于是而思我之
　所當思者夫有以自樂庶幾舒泰和豫而無拘迫之
　患樂而無荒則能周旋四顧而所憂者必得凡夫政
　之所當務與患之所當防者斯可次第而理矣○吕
　記是詩欲僖公之自娛樂而曰無已大康好樂無荒
　無乃大早計乎凡人之情解其拘者或失之縱廣其
　儉者易流于奢故疾未已而新疾復生者多矣信乎
　唐風之憂深思逺也
　　蟋蟀三章章八句
山有樞(刺榆也陸璣疏針刺/如柘葉如榆為茹美)隰有榆(嚴緝榆有十種葉/皆相似皮及理異)
(此榆葢總言之耳不知指何榆/也集傳舉白枌乃榆之一種)子有衣裳弗曳弗婁(吕/記)
(力俱反/音閭)子有車馬弗馳弗驅宛其死矣他人是愉○山
有栲(音考讀去九反音糗疏云許慎正讀如糗今人失/其本音○爾雅栲山樗郭璞曰色小白生山中栲)
(似樗亦似漆俗云櫄樗栲漆相似如一詩詁今山間/有木生子如橡栗而無□韜呼如栲平聲亦曰栲□)隰
有杻(音紐○一名檍説文梓屬徐鍇曰二月花白子似/杏今官園種之名萬嵗樹謝朓詩風動萬年枝是)
(也/)子有廷内弗洒弗埽(讀如/叟)子有鐘鼓弗鼓弗考(讀如/糗)
宛其死矣他人是保(讀如㨐古/音考音剖)○山有漆隰有栗子有
酒食何不日鼓瑟且以喜樂(音/洛)且以永日宛其死矣他
人入室
序山有樞刺晉昭公也不能修道以正其國有財不能
用有鐘鼓不能以自樂有朝廷不能洒埽政荒民散將
以危亡四隣謀取其國家而不知國人作詩以刺之也
　吕記詩人豈真欲昭公馳驅飲樂者哉葢曰是物也
　行且為他人所有曽不若及今為樂之為愈所以激
　發之非勸其為樂也吕禄棄軍其姑吕嬃悉出珠玉
　寶器散堂下曰毋為他人守也乃此詩之意也末章
　尤可見嚴緝此非勸昭公為樂也謂可惜此衣裳車
　馬將為他人所有欲以覺悟昭公託言何不曳婁馳
　驅耳昭公若得其言外之意必瞿瞿然懼汲汲然思
　為防患者何暇曳衣裳驅車馬事鐘鼓琴瑟以為樂
　哉○唐俗儉嗇不應此詩忽作曠達語序以為刺昭
　公可信也特後序不能修道以下語太繁雜耳是時
　曲沃成師勢盛昭公不能制日就危亡故詩人作此
　以諷之其辭不直斥昭公託為同儕相告語者憂危
　之情最為迫切朱子乃以為答蟋蟀之詩相勸行樂
　若然不過如後世將進酒箜篌引來日大難之類此
　何闗于理亂者而夫子録之乎○郝敬曰朱子辨説
　謂此詩之辭非臣子所加于君父夫風之作不知所
　起也作者隠其端而聞者忘其譎故曰言之者無罪
　若論臣子施于君父何但辭不可倨即刺亦豈可乎
　夫人有性情則不能無好惡有好惡則不能無美刺
　有美刺則其辭不得不深切故有雄狐碩䑕之譬而
　非詈有狂且狡童之呼而非侮必如朱説欲明忠厚
　之義反開世主惡謗之端而詩人之志幾乎窮矣
　　山有樞三章章八句
揚之水白石鑿鑿(鑿鑿集傳訓巉岩貌謂石如鑿成也/歐陽義揚之水其力弱不能流移白)
(石以興昭公微弱不能制曲沃而桓/叔之强如白石鑿鑿然見于水中)素衣朱襮(音博○/嚴緝冕)
(服絲衣中衣用素素絲也疏釋器黼領謂之襮孫炎曰/繡刺黼文以褗領郊特牲繡黼丹朱中衣大夫之僭禮)
(也大夫服之為僭知諸侯當服之也中衣者朝服祭/服之裏衣○以素絲為裏衣其領繡刺為黼色丹朱)從
子于沃(讀鬱博反音握○漢地/理志聞喜縣故曲沃)既見君子云何不樂(音/洛)
○揚之水白石皓皓素衣朱繡(讀先妙/反音嘯)從子于鵠(讀居/號反)
(音告○曲沃邑也疏晉封桓/叔其都在曲沃其旁更有邑)既見君子云何其憂(讀一/笑反)
(音/要)○揚之水白石𥻘𥻘(何楷曰言桓叔篡晉之謀已成/如白石在清水中昭然可見所)
(謂司馬昭之心/路人知之也)我聞有命(讀如/民)不敢以告人
序揚之水刺晉昭公也昭公分國以封沃沃盛强昭公
微弱國人將叛而歸沃焉(左傳晉昭侯封其叔父成師/于曲沃師服諫曰天子建國)
(諸侯立宗今晉甸侯也而建國本既/弱矣其能久乎成師卒諡曰桓叔)
　嚴緝考史是時將叛者潘父之徒而已國人拳拳于
　昭公無叛心也後序之言過矣又曰時沃有篡晉之
　謀故此詩設為國人從沃之言以深警之有命言桓
　叔命其徒以舉事禍將作矣我聞其事不敢以告人
　也言不敢告人者乃所以深告昭公葢反其辭以見
　意也諸家皆謂國人助之而匿其情引陽生夜至齊
　國人知之而不言為比(見集/傳)晉人之心異于齊也自
　桓叔至武公屢得志矣而晉人終不服相與攻而去
　之其後更六世逾六七十載迫于王命而後聽在昭
　公之初晉人之心豈從沃哉若助桓叔而匿其情則
　此詩不當作亦既形之于詩使采風者颺之以諷其
　君矣安在其為匿之也
　　揚之水三章二章章六句一章四句
椒聊(椒聊之聊本語助何楷曰按爾雅朹檕梅朻者聊/謂檕梅名朹其朻者名聊也朻説文云髙木聊即)
(朹之髙者郭璞云朹狀如梅子如指頭赤色似小柰可/食舊説以聊為語助辭似非文理愚按爾雅朻者聊郭)
(注未詳今姑録其説待/考朹音求朻與摎同)之實蕃衍盈升(箋椒性芬香而/少實一梂之實)
(蕃衍盈升以興桓叔晉君之支/别耳今其子孫衆多將日以盛)彼其(音/記)之子碩大無朋
(言無/比)椒聊且(音/疽)逺條且(陳氏曰是椒也其條/逺矣言子孫將大也)○椒聊之
實蕃衍盈匊(音掬○陸佃曰兩手為匊兩匊為升宋董/氏引崔靈恩集注以為匊大于升云古升)
(上徑一寸下徑六分深八分/陳氏吕氏亦言二升曰匊)彼其之子碩大且篤椒聊
且逺條且
序椒聊刺晉昭公也君子見沃之盛强能修其政知其
蕃衍盛大子孫將有晉國焉
　嚴緝其辭皆言桓叔之强而其意實憂昭公之弱言
　在此而意在彼也○惟意主昭公故稱桓叔為彼其
　之子彼其者外之之辭
　　椒聊二章章六句
綢繆束薪(傳男女待禮成若薪芻待人事而後束故借/以起興疏綢繆者束薪之狀蘇傳合異姓以)
(為婚姻如錯取衆薪以束之耳葢薪之為物/釋之則解必綢繆固之而後可望其合也)三星(按心/宿三)
(星似連珠而稍曲中獨明即大/火也左傳火出于夏為三月)在天(讀如吞○/始見東方)今夕何
夕見此良人子兮子兮如此良人何○綢繆束芻(讀側/九反)
(音/走)三星在隅(讀語口反音/偶○東南隅)今夕何夕見此邂逅(傳邂逅/解説之)
(貌按解説/音蟹悦)子兮子兮如此邂逅何○綢繆束楚三星在
户(月令季夏之月昏/火中是心星直户)今夕何夕見此粲(傳三女為粲大/夫一妻二妾)
者(讀章與/反音渚)子兮子兮如此粲者何
序綢繆刺晉亂也國亂則昏姻不得其時焉
　疏昏姻之禮必在仲春今晉國之亂昏姻皆後于仲
　春之月在天謂三月之末四月之中在隅謂四月之
　末五月之中在户謂五月之末六月之中三章歴言
　其失以刺之○吕記三星見則非昏姻之時在天在
　隅在户隨所見而互言之不必以為時之先後○朱
　傳解此詩與序意本合葢惟男女失時益見遂其昏
　姻者之可樂也三星毛作參(十月/始見)鄭作心(三月見/東方)朱
　子從鄭而專主建辰之月言之則化前人之拘固矣
　毛鄭所説昏期各異吕記亦從鄭惟嚴緝從毛李氏
　主毛説(説苑載越人歌今夕何夕兮得與搴舟水流/正用此詩今夕何夕語不可云不得見而思)
　(之/也)
　　綢繆三章章六句
有杕(音第○/杕特生)之杜(説文杜甘棠也白者棠/赤者杜郭云今杜棃)其葉湑湑(上/聲)
(○湑湑/言潤澤)獨行踽踽(音/矩)豈無他人不如我同父嗟行之人
胡不比(音/避)焉人無兄弟胡不佽(音/次)焉○有杕之杜其葉
菁菁獨行睘睘(音/瓊)豈無他人不如我同姓(王氏曰同姓/雖非同父猶)
(愈于/他人)嗟行之人胡不比焉人無兄弟胡不佽焉
序杕杜刺時也君不能親其宗族骨肉離散獨居而無
兄弟將為沃所并爾
　郝敬曰晉自昭公被弑與沃五世相攻宗族離叛公
　室孤立故詩人以杕杜特生比晉椒聊蕃衍比沃一
　盛一衰比晉將折而入沃也如王風葛藟鄭風揚之
　水皆親戚叛之所以不振安得目為泛泛行道之語
　乎
　吕記杜雖特生而此詩方言其葉湑湑其葉菁菁即
　非以比晉君不親宗族也葢言公室枝葉凋殘曽杕
　杜之不若也二語是反興獨行踽踽言孤立無親豈
　無他人不如我同父言他人之不足恃也嗟行之人
　胡不比焉人無兄弟胡不佽焉言苟以他人為可恃
　則彼行道之人胡不自相親比也凡人無兄弟者胡
　不外求佽助也葢深曉晉君以行道之人必不相親
　比苟非兄弟必不相佽助信乎他人之不如我同父
　也○東萊葢主序説然序首云刺時也未見必刺晉
　君將為沃并句恐後之講師益之夫曲沃固晉之同
　姓族屬猶未逺也其以孽傾宗必欲篡奪之而後已
　豈其君不能親親之過哉失在甸侯建國卒至尾大
　不掉耳詩人不當以不能親親為弱主罪若謂曲沃
　之外别有宗族書傳又無明文朱子作人無兄弟而
　自傷是矣所云求助于人則不然夫詩已明言不如
　我同父不如我同姓求助于人者立言固若是乎吾
　意此詩當與常棣凡今之人莫如兄弟同讀言行路
　之人決無相比相佽之理所以勸人之篤于同氣也
　　杕杜二章章九句
羔裘豹袪(温公書儀注袪今/袖口也袂今袖也)自我人居居(嚴緝自從也/言爾從我衆)
(人處居居然傲狠何楷曰居古通作/倨漢書郅都傳丞相條侯至貴居)豈無他人維子之
故(顧夢麟曰祛叶起據以就故字遵大路已然/且居叶斤御則似倨傲之倨更與注疏理合)○羔裘
豹褎(同/袖)自我人究究豈無他人維子之好(去聲讀如鱟/古音考休去)
(聲/)
序羔裘刺時也晉人刺其在位不恤其民也
　疏爾雅注云居居不狎習之惡究究窮極人之惡懐
　惡而不與民相親是不狎習也用民力而不憂其困
　是窮極人也大夫于民如此我豈無他人可歸往乎
　維子之故舊恩好不忍去耳○北風刺虐則云攜手
　同行碩䑕刺貪則云適彼樂國此詩之情篤摰如此
　信乎唐風之厚也
　　羔裘二章章四句
肅肅鴇(音保○疏鴇鳥連蹄性/不樹止樹止即為苦)羽集于苞栩(音許○今/櫟樹陸璣)
(曰徐州人謂櫟為杼或又謂之栩陳啟源曰唐之苞栩/秦之苞櫟皆有柞櫟之名説詩者不明言兩木嘉祐本)
(草指為一木亦莫辨其非惟詩緝云詩有二柞櫟爾雅/栩杼唐風之苞栩是也爾雅櫟其實梂秦風之苞櫟是)
(也大全于唐風不引栩/杼而引櫟實梂誤甚)王事靡盬(音古○董氏曰説文/煮海為鹽煮池為盬)
(盬苦而易敗故傳以不堅固訓之按説文云河東鹽池/袤五十一里廣七里周一百十六里河東正晉地陳氏)
(曰春秋之初諸侯猶以王命征役故/曰王事靡盬言王事不可以不堅固)不能蓺稷黍父母
何怙(音/户)悠悠蒼天曷其有所○肅肅鴇翼集于苞棘王
事靡盬不能蓺黍稷父母何食悠悠蒼天曷其有極○
肅肅鴇行(音/杭)集于苞桑王事靡盬不能蓺稻粱父母何
嘗悠悠蒼天曷其有常(范氏曰曷其有常者思得休/息以反其常厭亂之甚也)
序鴇羽刺時也昭公之後大亂五世君子下從征役不
得養其父母而作是詩也(箋大亂五世者昭公孝侯鄂/侯哀侯小子侯也事見左傳)
(陳啟源曰鄭氏以昭公孝侯鄂侯哀侯小子侯為五世/此非也序既云昭公之後自不應并數昭矣朱子初説)
(不數昭而數緍最為得之緡在位二十八年視前數君/獨久其時豈得無亂又滅緡之後曲沃始繼晉而作無)
(衣之詩不容言晉亂/者反闕緡而不數也)
　按綢繆以下四詩序不言刺何君孔氏槩判為昭公
　詩非也至以鴇羽為追刺昭公尤不然
　　鴇羽三章章七句
豈曰無衣七兮(周禮司服侯伯服鷩冕而下七章如公/之服注鷩謂華蟲以下其衣三章其裳)
(四/章)不如子之衣安且吉兮○豈曰無衣六兮(王氏曰六/者子男之)
(服也子男之服以五為節而云六者天子之卿六命與/子男同服故也○按集傳變七言六者不敢必當侯伯)
(以得受六命比天子之卿為幸此全用鄭箋疏云鄭以/大車詩毳衣如菼是子男入為大夫得服毳冕知侯伯)
(入為卿士依其本國之命不服六章之衣故云謙也何/𤣥子引典命天子之卿六命出封加一等晉侯爵出得)
(七命則入為王卿正當得六命此與疏説相反且晉/文侯輔平王本侯伯也豈以天子之卿出封者耶)不
如子之衣安且燠(音/郁)兮
序無衣美晉武公也武公始并晉國其大夫為之請命
乎天子之使而作是詩也(疏左傳桓八年王使立緡于/晉至莊十六年云王使虢公)
(命曲沃伯為晉侯不言滅晉之事晉世家晉侯緡立二/十八年曲沃武公伐晉滅之盡以其寶器賂周釐王王)
(命曲沃武公為晉侯計緡以桓八年立至莊十六年乃/得二十八年然則虢公命晉侯之年始并晉也虢公未)
(命晉之前有使適晉/晉大夫就之請命)
　辯説此詩若非武公所作以述其賂王請命之意則
　詩人所作以著其事而隂刺之耳序以為美之是奬
　姦誨盜非所以教也○按序本言武公之大夫作此
　以美武公猶秦風之車𥻘駟鐵云爾豈謂編詩者以
　是為美乎○戴氏曰武公恃其强大既欲假重于周
　又不肯少屈于周故已不請命使其大夫風天子之
　使而取之其辭傲然(與劉仁恭旌節吾自有之但/求長安本色耳語意相類)
　吕記喬琳為朱泚吏部尚書選人白前所注某官不
　便琳曰足下謂此選竟便乎朱泚雖有吏部選而不
　可謂之便晉國雖有冕服苟無天子之命亦不可謂
　之安且吉安且燠也琳之為泚臣王師復振旦夕誅
　滅宜其發此言若武公之篡當周之衰雖以枝代宗
　豈即有禍是詩之作乃其中心大有不安爾仲尼録
　之所以見民彝之不可澌滅而王綱之猶可舉也以
　史記左傳考之平王二十六年晉昭侯封成師于曲
　沃專封而王不問一失也三十二年潘父弑昭侯欲
　納成師而王又不問二失也四十七年曲沃莊伯弑
　晉孝侯而王又不問三失也桓王二年莊伯攻晉王
　非特不能討曲沃反使尹氏武氏助之及曲沃叛王
　王尚能命虢伐曲沃立晉哀侯使其初師出以正豈
　至此乎四失也十三年曲沃武公弑晉小子侯王雖
　不能即討明年猶能命虢仲立哀侯之弟緡于晉又
　明年猶能命虢仲芮伯梁伯荀侯賈伯伐曲沃至是
　武公篡晉僖王反受賂命之為諸侯五失也以此五
　失觀之則禮樂征伐移于諸侯降自大夫竊于陪臣
　其所由來者漸矣○鍾惺曰末世天子反為亂臣所
　資曹瞞所以終身不廢漢獻
　　無衣二章章三句
有杕之杜生于道左彼君子兮噬(音逝蘇氏/曰噬逝通)肯適我中
心好(去/聲)之曷飲(去/聲)食(音/嗣)之(集傳好無/叶音未詳)○有杕之杜生于
道周彼君子兮噬肯來遊中心好之曷飲食之
序有杕之杜刺晉武公也武公寡特兼其宗族而不求
賢以自輔焉
　杕杜特生隂寡人不休息故以為不能求賢之比中
　心好之曷飲食之風其推誠盡養以來賢也但云刺
　晉武公則無考朱傳汎言好賢而恐不足以致之亦
　通
　　有杕之杜二章章六句
葛生蒙楚蘞(音亷○本草蘞一名兎/荄作藤根如天門冬)蔓于野(讀如墅○/程子曰葛)
(生託于物蘞生依于/地以興婦人依君子)予美亡此誰與獨處(箋吾誰與居/乎獨處家耳)
○葛生蒙棘蘞蔓于域予美亡此誰與獨息○角枕粲
兮錦衾爛兮予美亡此誰與獨旦(蘇傳物在而夫亡/是以感物而思之)
夏之日冬之夜(讀如/裕)百嵗之後歸于其居(叶音/據)○冬之
夜夏之日百嵗之後歸于其室
序葛生刺晉獻公也好攻戰則國人多喪矣(獻公伐驪/戎又滅耿)
(滅霍滅魏又使太子申生伐東山臯落氏/又滅下陽滅虢又敗狄于采桑俱見左傳)
　張氏曰雖婦人思存者而作然以獻公攻戰不休知
　其死亡之無日也則斷之以百年之後庶幾得同歸
　于丘而已其傷之也至矣
　　葛生五章章四句
采苓(苓見/邶風)采苓首陽(疏首陽在河東蒲坂縣南按首山/即雷首山首陽乃雷首山之南)
之巔(讀典因反音敦/古音考音真)人之為言苟亦無信(箋首山之上/信有苓美然)
(今之采者未必于山而人/每信之喻事有似而實非)舍(上/聲)旃舍旃苟亦無然人之
為言胡得焉○采苦(苦菜即荼/見邶風)采苦首陽之下(讀音/户)人
之為言苟亦無與(許/與)舍旃舍旃苟亦無然人之為言胡
得焉○采葑(葑見/邶風)采葑首陽之東人之為言苟亦無從
舍旃舍旃苟亦無然人之為言胡得焉
序采苓刺晉獻公也獻公好聽讒焉
　朱子曰獻公好聽讒言觀驪姬譖殺太子及逐羣公
　子之事可見也(此見吕記集傳/止云刺聽讒)
　吕記采苓采苦采葑不曰郊野而曰首陽者興采聽
　之當逺也孔子以譖愬不行為逺不輕聽易動而徐
　觀其是非惟逺者能之○苓生隰苦生田野葑生圃
　今必曰生首陽則駕虚之辭耳故以興讒言之不可
　信胡得焉言徐察其言從何而得之漢昭帝悟燕王
　上書之詐葢察其書所由來也輔氏曰進讒者不畏
　人之不聽而畏人之能審一時不聽彼將浸潤而入
　之以祈于必聽惟審察則無由而進此止讒之法也
　　采苓三章章八句
秦
　按季札觀樂以秦風為夏聲夏者大也大則將有中
　國夫子葢憂之也春秋録秦僅等吳楚而詩則以秦
　風次魏唐帝王之都之後其知微也夫○沈守正曰
　夫子刪書而以秦誓殿知代周者秦也刪秦風而以
　寺人之令冠知亡秦者寺人也
有車鄰鄰有馬白顛(讀如敦/一音真)未見君子寺人之令(平/聲)○
阪(説文阪山脅也/或云即隴阪)有漆隰有栗既見君子並坐鼓瑟今
者不樂(音/洛)逝(即日月逝/矣之逝)者其耊(音垤讀地一反音/突古音考讀如姪)○阪
有桑隰有楊既見君子並坐鼓簧今者不樂逝者其亡
序車鄰美秦仲也秦仲始大有車馬禮樂侍御之好焉
(疏秦仲以字配國者附/庸未得爵命無諡可稱)
　史記秦自非子封為附庸曾孫仲入為宣王大夫按
　禮天子之大夫視伯于是始有車馬寺人與諸侯同
　故秦人創見而誇美之
　吕記既見君子並坐鼓瑟簡易相親之俗也今者不
　樂逝者其耋悲壯感歎之氣也秦之强以此而止于
　為秦者亦以此
　　車鄰三章一章四句二章章六句
駟驖(音/鐵)孔阜六轡在手(疏叔于田兩驂如手謂馬之進/退如御者之手故為御之良此)
(言六轡在手謂御人執轡在手而已不煩控制故為馬/之良也陳祥道曰駟馬八轡詩言六轡者駕馬之法游)
(環以止驂馬之外出脅驅以止驂馬之内入有脅驅則/驂馬之内轡無所施繋于軾前而已所以言六轡也)
公之媚子從公于狩○奉時辰牡(奉謂翼之也翼者驅/獸而聚之一處疏傳)
(引冬獻狼等出天官獸人文獸/之供食各有其時故謂之辰牡)辰牡孔碩公曰左之(逐/禽)
(由左董氏曰五御之法三曰逐禽左/自左膘而射之達于左腢為上殺)舍(上/聲)拔(音/鈸)則獲(傳/拔)
(矢末也疏以鏃/為首故拔為末)○遊于北園(傳北園園/近在國北)四牡既閑(叶胡/田反)
(音/𤣥)輶(音/由)車(箋輶車驅逆之車疏夏官田僕掌設驅逆之/車注驅驅禽使前趨獲逆御還之使不出圍)
鸞鑣(和鸞皆鈴也毛云和在軾鸞在鑣鄭以為戎車鸞/在鑣乗車鸞在衡置鸞于鑣異于乗車也埤雅鸞)
(鑣異于乗車者驅逐/之車尚輕疾故也)載獫(音險○/長喙)歇驕(短喙○此章朱/子解大勝毛鄭)
(陳啟源曰以輶車載田犬/其説始于文選張銑注)
序駟驖美襄公也始命有田狩之事園囿之樂焉(始命/命為)
(諸侯也平王封襄公為/諸侯賜之岐西之地)
　按禮諸侯之君乃得順時遊田治兵習武取禽祭廟
　附庸未成諸侯其禮則闕前篇美仲故但誇其車馬
　禮樂侍御此篇美襄公故盛稱其田獵園囿序説各
　有當也
　首章言往狩之事次章言方狩之事末章言畢狩而
　遊觀之事
　　駟驖三章章四句
小戎(兵車駕/兩馬者)俴(音/踐)收(淺短/其軫)五楘(音/木)梁輈(音舟○輈車轅/即軏也輈上曲)
(勾衡衡横輈下輈形若屋梁然車之進退以/輈為主恐其易折故束以皮五處因以為飾)游環脅驅
(讀如去又居録反音匊郝音丘○箋游環者靷環在背/上無常處貫驂之外轡以禁其出脅驅者著服馬之外)
(脅以止/驂之入)隂(傳隂軌也按軌應/作軓車軾前曰軓)靷(驂馬之首當服馬之/胷胷前有靷皮為之)鋈
(音/沃)續(讀辭屢反音苧又如字○詩詁靷所以引車續者/續靷端也靷之一端繫于隂板續以環沃白金為)
(飾/)文茵(音因○/虎皮褥)暢轂(讀居䕶反音故又如字○説文轂/輻所湊也朱氏曰轂所以貫車輪)
(者兵車/長轂)駕我騏(音/其)馵(音注又之六反音足郝音竹○疏/色青黒曰綦馬名騏知其色作綦)
(文釋畜云馬右足/白驤左足白馵)言念君子温其如玉在其板屋(漢地/理志)
(天水隴西山多林/木民以板為屋)亂我心曲(此章古音畧作三換韻以/收輈為一韻驅續馵玉為)
(一韻屋曲為一韻六帖云通章止兩換韻收輈一也驅/音去續音緒馵如字玉音裕曲讀去聲共一韻也郝氏)
(亦作兩換韻而不同收輈驅一也續轂馵玉屋曲皆讀/入聲二也按郝氏説覺自然止叶驅馵二字耳驅讀丘)
(本古/音)○四牡孔阜六轡在手騏駵(音留从卯誤/即驊騮之驑)是中(讀/居)
(仍反音蒸○顧炎武曰中字不入韻集傳叶諸仍反非/古人之字必有定音非盡字而可叶也若中字止有竹)
(冲竹仲二反或通為仲字古今惟此三音而已集傳于/桑中叶諸良反于此篇又叶諸仍反何中字之多音耶)
(○愚按劉貢父詩話云闗中以中為烝據/此則朱子之叶亦非無本意者其方音歟)騧(音/𤓰)驪是驂
(讀疏簮反音森○箋中中服也驂兩騑也疏車/駕四馬在内兩馬謂之服在外兩馬謂之騑)龍盾之
合(黄震曰盾狹車廣一盾不足為衞故須合/載非止防其破毁也與二矛重弓意不同)鋈以觼(音/厥)
軜(音納○疏鋈以觼軜謂白金飾皮為觼以納物也四/馬八轡而經言六轡明有二轡當繫之驂馬欲入則)
(偪于脅驅内轡不須牽挽故知軜者納驂/内轡繫于軾前其繫之處以白金為觼也)言念君子温
其在邑(讀于合/反音匼)方何為期(期歸/期)胡然我念之○俴駟(傳/俴)
(駟四介馬也韓詩駟馬不著/甲曰俴駟正相反集傳從鄭)孔羣(甚/和)厹(音/求)矛(三隅/矛)鋈錞
(音隊讀朱倫反音諄○曲禮注矛鋭底/曰鐏取其鐏地平底曰鐓取其鐓地)蒙伐(疏厖蒙同/音雜色也)
(楯有大小櫓是大/盾故以伐為中干)有苑(讀如氲○/苑文貌)虎韔(音/暢)鏤(音/漏)膺(疏其/弓則)
(有虎皮之􁃝其馬則有金鏤之膺膺胷也何楷曰鏤膺/上下皆言弓不應訓為馬當胷帶飾按弟子職執箕膺)
(揭此乃以虎皮為弓室而以金鏤飾其/胷也與采芑崧髙韓奕之鏤膺不同)交韔二弓(讀姑/𢎞反)
竹閉緄(音/衮)縢(音滕○陳祥道曰䪐以閉之故亦謂之閉/緄以繫之故亦謂之紲如此納之韣中則)
(可定往來之體無偏反之失矣按弓有閉有韔閉/以竹韔以韋閉狀如弓以繩約之然後納之韔中)言念
君子載寢載興厭厭(平/聲)良人秩秩德音
序小戎美襄公也備其車甲以討西戎西戎方强而征
伐不休國人則矜其車甲婦人能閔其君子焉
　疏襄公能説以使民故國人忘軍旅之苦而矜夸其
　車甲婦人無怨曠之憂而閔念其君子詩人序内外
　之情以美之三章上六句是夸其車甲下四句是閔
　其君子
　此詩集傳備矣首章主言車俴收車軫之制梁輈鈎
　衡之制游環脅驅御驂之制隂靷鋈續驂馬引車之
　制也兵車故須暢轂騏馵者駕車之馬不必齊毫也
　二章主言馬騏駵中服也騧驪外驂也龍盾所以蔽
　車觼軜控驂之轡也三章主言兵器鋈錞矛之飾蒙
　伐盾之飾虎韔交韔竹閉緄縢弓之飾與制也郝敬
　曰詩本託興婦人非必婦人自作也
　　小戎三章章十句
蒹葭(按葭菼蒹葭萑葦諸名皆見詩而難别郭璞云蒹/萑之未秀者即今之荻葭葦之未秀者即今之蘆)
(嚴緝辨/之甚詳)蒼蒼白露為霜所謂伊人在水一方遡洄從之
道阻且長溯游從之宛在水中央○蒹葭凄凄白露未
晞所謂伊人在水之湄溯洄從之道阻且躋溯游從之
宛在水中坁(音/遲)○蒹葭采采(讀如/泚)白露未已所謂伊人
在水之涘溯洄從之道阻且右(讀音以○疏若正與相/當行則易到今乃出其)
(右是難/至也)溯游從之宛在水中沚
序蒹葭刺襄公也未能用周禮將無以固其國焉
　序説與詩不附毛鄭太泥周禮永叔諸家推衍愈覺
　紆回潁濵云襄公不知以周禮治其國故告之曰有
　賢者于是不逺也胡不求與為治哉此近之
　周自平王東遷襄公父子畧取岐豐之地頓以攻戰
　為威其氣肅殺文武成康之禮教蕩然矣周之遺民
　思見周之子孫而不可得故有所謂伊人之思焉溯
　游從之言逆流求之而甚逺則將順流而東以求之
　非道逺莫至者也宛在中央思之切也郝仲輿曰周
　民習先王禮教數百年矣一旦襄公據有其地始以
　攻戰得國思昔太和景象不可復見故東望河洛有
　游從宛在之思焉喜與余合并録之
　　蒹葭三章章八句
終南(李氏曰终南山西距鳯/翔武功北距萬年長安)何有(程子曰終南髙大以/興君位之尊山之髙)
(大必生美材人君/尊崇必有令德)有條(傳條稻也疏釋木云槄山/榎檟同郭璞云今之山楸)有梅
(讀莫悲反音迷○傳梅柟集韻或作楠皮葉似豫章宋/祁云即交讓木也朱傳于此獨無解豈以為摽梅之梅)
(歟/)君子至止錦(鄭云/素錦)衣狐(狐白/皮)裘(叶渠之/反音其)顔如渥丹(箋/顔)
(色如厚漬之丹/言赤而澤也)其君也哉(讀將黎反音齎○吕記其君/也哉猶書所謂孺子王矣戒)
(之辭/也)○終南何有有紀(傳紀基也集傳/云山之亷隅)有堂(爾雅山如/堂者曰畢)
(傳堂畢道/平如堂也)君子至止黻(楊旭曰古黼黻作□□形□象/斧取其斷□象兩弓相背取其)
(辨集注兩弓相背俗誤作已讀為戊/已之已非是弓不成字無音可讀)衣繡裳(言衣裳而/繡以黻也)
(其實黻在/裳不在衣)佩玉將將(音/鏘)壽考不忘(欲其不忘王命/亦戒勸之辭)
序終南戒襄公也能取周地始為諸侯受顯服大夫美
之故作是詩以戒勸之(歐陽義史記平王賜襄公岐西/之地襄公十二年伐戎至岐而)
(卒子文公立十六年以兵伐戎戎敗走遂收周遺民而/有之地至岐葢周之東遷雖以岐豐賜秦使自攻取終)
(襄公之世不能有之但嘗以兵一至岐至文公始逐戎/而有岐豐也朱子曰襄公雖未能遽有周地然既有天)
(子之命矣榖梁子曰王/者無外命之則成矣)
　補傳周地雖有王命時尚為戎有序云戒勸者戒其
　無負天子之託而勸其必取也
　按終南山在今西安府跨岐豐之地詩云君子至止
　謂至终南山下則此詩殆作于畧有岐豐之日乎○
　世儒謂平王不宜以岐豐之地與秦考其時犬戎弑
　幽王取宗周非闗東一二諸侯力所能制且召犬戎
　者申侯也立平王者亦申侯也平王既不能背申侯
　以令諸侯又安能率諸侯以伐犬戎惟秦與戎世為
　讎敵勢不得不假手于秦以靖戎難然襄公有功爵
　之使列于諸侯可也賜以岐西之地則祖宗興王之
　基一旦拱手授人何以令天下岐西賜而岐東即豐
　鎬也史云文公伐戎敗之岐以東獻之周秦即獻之
　平王能撫而有之乎周不能有其地亦必折入于秦
　此周之所以不復振而秦遂有代興之勢也
　　终南二章章六句
交交黄鳥(左傳注黄鳥往來得/所傷三良之不然)止于棘誰從穆公子車
奄息維此奄息百夫之特臨其穴(讀如/聿)惴惴其慄(箋國/人臨)
(視其壙皆/為之惴慄)彼蒼者天(讀如/吞)殱我良人如可贖兮人百其
身○交交黄鳥止于桑誰從穆公子車仲行(音/杭)維此
仲行百夫之防臨其穴惴惴其慄彼蒼者天殱(音/尖)我良
人如可贖兮人百其身○交交黄鳥止于楚誰從穆公
子車鍼(音/拑)虎維此鍼虎百夫之禦臨其穴惴惴其慄
彼蒼者天殱我良人如可贖兮人百其身
序黄鳥哀三良也國人刺穆公以人從死而作是詩也
(事見/左傳)
　史記秦武公之葬從者六十六人至穆公用百七十
　七人子車氏三子與焉按詩人不刺康公而刺穆公
　者三良之殉穆公命之罪其不能革西戎之俗也(史/記)
　(正義引應劭云穆公與羣臣飲酒酣公曰生共此樂/死共此哀于是奄息仲行鍼虎許諾及公薨皆從死)
　(葢三良之殉穆公命之故左/氏太史公皆以罪穆公也)
　王志長曰詩序哀三良也曰哀則不必有譏之之意
　矣王粲詩結髮事明主受恩良不訾臨没要之死焉
　得不相隨若康公能為魏顆不從亂命則三良其何
　以死乎君子是以深尤康公也
　　黄鳥三章章十二句
鴥(音/聿)彼晨風(讀如分○鸇也陸璣疏鸇似鷂青黄色/燕頷勾喙因風飛急疾擊羣鳥食之)鬱
彼北林未見君子憂心欽欽如何如何忘我實多○山
有苞櫟(音歴叶歴各反音洛○陸璣云柞/櫟柞即櫟也一名槲一名皁斗)隰有六駮(音/駁)
(○疏王肅云六者據所見而言陸璣疏駮梓榆也樹皮/青白駮犖遙視似駮馬故名古今注木如豫章皮多蘚)
(駮蘇傳山則有櫟隰則有駮/可以大國而獨無其人乎)未見君子憂心靡樂(音/洛)如
何如何忘我實多○山有苞棣(唐/棣)隰有樹檖(釋文音遂/○樹檖言)
(成樹之檖陸璣云山梨一名/赤羅子文木實似梨可食)未見君子憂心如醉如何
如何忘我實多
序晨風刺康公也忘穆公之業始棄其賢臣焉
　程子曰以晨風興君子者取其去來之疾人君待士
　有禮則賢者歸之否則浩然去矣林木茂盛為飛鳥
　所集興朝廷有道則賢者所就也如何如何歎之也
　詩主賢者見棄而言故曰忘我
　吕記此詩亦如權輿之意未見君子憂心欽欽言康
　公初立想望賢者如是也如何如何忘我實多責其
　不能終也秦之寡恩于晨風權輿二詩見之
　君子是指賢者辭㫖甚明朱子謂此詩是婦人念其
　君子豈君子必婦人始得稱其夫乎又證以扊扅之
　歌扊扅事出風俗通不當引
　　晨風三章章六句
豈曰無衣與子同袍(讀步謀/反音裒)王于興師修我戈矛與子
同仇(讐同左傳/怨耦曰仇)○豈曰無衣與子同澤(澤應從鄭箋/作襗褻衣也)王
于興師修我戈㦸與子偕作○豈曰無衣與子同裳王
于興師修我甲兵與子偕行
序無衣刺用兵也秦人刺其君好攻戰亟用兵而不與
民同欲焉(序不指刺何君箋以為刺康公也左傳康公/屢伐晉戰令狐河曲又與楚人滅庸是好攻)
(戰/也)
　朱子曰襄公以王命攘戎狄報君父之仇故征伐不
　休而詩人美之康公令狐河曲等戰修私怨逞小忿
　故好攻戰急用兵而詩人刺之詩可以觀于此見矣
　蘇傳此詩傷今之無恩于民而用其死也秦本周地
　故其民猶思周之盛時而稱先王焉○或曰襄公承
　王命伐戎此詩詠之以刺康公之好戰亦通
　首二句興也(從毛/傳)三言王于興師者王肅云疾其君
　好攻戰不由王命故思為王興師是也周室覆于西
　戎岐豐之地雖屬秦矣猶有先王之遺民焉故其同
　儕相謂之言如此欲其君之上奉王命而為討賊復
　讎之舉也(此豐城/朱氏説)曰與子同仇者戎弑幽王殺秦仲
　乃臣子百世必報之讎也毛傳解序意不明朱子謂
　序與詩不協故集傳但以秦俗樂于戰鬭言之
　　無衣三章章五句(朱子説/見集傳)
我送舅氏曰至渭陽(郡縣志京兆府咸陽縣本秦舊縣/渭水南去縣三里秦咸陽在今縣)
(東二十/二里)何以贈之路車乗(去/聲)黄○我送舅氏悠悠我思
(嚴緝送舅而有所思則思母也詩不言/母但言見舅而念母之意溢于言外)何以贈之瓊瑰
(音/媯)玉佩(讀蒲眉/反音皮)
序渭陽康公念母也康公之母晉獻公之女文公遭驪
姬之難未反而秦姬卒穆公納文公康公時為太子贈
送文公于渭之陽念母之不見也我見舅氏如母存焉
及其即位而作是詩也
　疏秦姬生存之時欲使文公反國康公見舅得反憶
　母夙心故念母之不見見舅如母存也
　朱子疑我見舅氏以下又一手所為按序云即位者
　謂晉文公即位而康公思前事也若康公即位文公
　卒已七年矣不應至是始作詩也今從集傳康公為
　世子送舅時作
　三百篇無齊桓晉文之詩卻附見衞秦二國于衞風
　録木𤓰以表桓公存亡繼絶之功于秦風録渭陽以
　示文公没後秦晉不當兵爭累世
　　渭陽二章章四句(吕記朱傳皆引南/軒張氏説當刪)
於我乎夏屋渠渠(毛云夏大也鄭云屋具也渠渠猶勤/勤也陳啟源曰鄭説本爾雅釋言文)
(王肅以屋為屋宇孔氏疏云下皆言飲食此不得獨言/房屋其説得之楊用修駁王肅以為夏屋即大俎引閟)
(宫詩大房為/證甚合古義)今也每食無餘于(音/吁)嗟乎不承權輿(陳氏/曰造)
(衡自權始造車自/輿始輿車底也)○於我乎每食四簋(讀已有反音九/○黍稷稻粱)
今也每食不飽(讀補苟反音褓/古音考浮上聲)于嗟乎不承權輿
序權輿刺康公也忘先公之舊臣與賢者有始而無終
也
　　權輿二章章五句(毛鄭以來皆以四乎字各自/為句葢乎與餘輿叶韻故也)
　
　
　
　詩經通義卷四
欽定四庫全書
　詩經通義卷五　　　　　吳江朱鶴齡撰
陳
　蘇傳列國之風皆有所由起其降也雖善者不能無
　弊是故晉以堯之遺風為儉不中禮陳以太姬之餘
　俗為遊蕩無度(説本鄭/氏詩譜)亦理勢然也○王應麟曰變
　風終于陳靈詩遂亡矣夏南之亂諸侯不討而楚討
　之中國為無人矣春秋所為作歟
子之湯兮宛丘(郡縣志宛丘在陳州宛丘縣南三里季/本曰毛傳四面髙中央下曰宛丘爾雅)
(丘上有丘曰宛丘輿地廣記獨取爾雅/之説謂今其地形則然葢必有所徴矣)之上兮洵有情
兮而無望兮○坎其擊鼓宛丘之下(讀如/户)無冬無夏值
(音穉○/傳持也)其鷺羽(無冬無夏與末章同不必叶○周禮有/大舞有小舞大舞籥舞也左手執籥右)
(手秉翟是也小舞羽/舞也值其鷺羽是也)○坎其擊缶(音/否)宛丘之道(讀如/鋀)無
冬無夏值其鷺翿(音導讀殖/酉反音受)
序宛丘刺幽公也淫荒昏亂游蕩無度焉
　子之湯兮毛以為刺大夫與序不同然二説本合葢
　風行自上刺大夫亦是刺幽公耳朱子以為不知何
　指則此詩果安屬耶無望謂無威儀可瞻必斥有位
　者言之説者謂詩序毛公所作觀宛丘傳知其不然
　也使序果出毛公不應與傳異同
　　宛丘三章章四句
東門之枌(音文○爾雅榆白枌孫炎曰榆之白者名/枌郭璞曰枌榆先生葉卻著莢皮白色)宛
丘之栩(音/許)子仲(傳子仲陳/大夫氏)之子婆娑(吕記婆娑不必是/舞但裵徊翺翔之)
(義/)其下(讀如/户)○榖旦于差(音釵讀七何反音蹉○榖旦/猶言良長孔氏以為無隂雲)
(風雨為穀旦差鄭訓/擇謂擇善地而遊)南方之原(毛鄭作南方原氏之女/疏云春秋如陳葬原仲)
(是陳有大夫姓原氏/也集傳作髙原之處)不績其麻(叶謨婆/反音磨)市也婆娑(集傳/差麻)
(與娑叶原/字無韻)○榖旦于逝越以鬷(音/宗)邁(讀力制反音利○/箋言男女總集而)
(行往所/會之處)視爾如荍(音翹○爾雅郭璞云今荆葵也似葵/紫色陸璣疏芘芣一名荆葵花紫緑)
(色微/苦)貽我握椒
序東門之枌疾亂也幽公淫荒風化之所行男女棄其
舊業亟㑹于道路歌舞于市井爾
　疏序云男棄其業子仲之子是也女棄其業不績其
　麻是也㑹于道路首章上二句是也歌舞市井婆娑
　是也○嚴緝後序附益講師之説時有失詩意者首
　序之傳源流甚逺方作詩之時非國史題其事于篇
　端雖孔子無由知之或欲并首序去之非也桑中凑
　洧諸詩或謂淫者自道此詩亦謂男女聚㑹賦其事
　以相樂葢不用首序刺奔刺亂疾亂之説耳如此則
　凡刺詩皆淫人動于淫思發為淫辭非止于禮義者
　矣聖人何取淫人之言著之為經而使天下後世諷
　誦之耶故凡刺詩皆作者刺淫非淫者自作此詩不
　績其麻市也婆娑正是誚責語非相樂之辭信首序
　未易去也
　　東門之枌三章章四句
衡(古横/字)門之下可以棲遲泌(王志長曰泌毖通泉水云/毖彼泉水傳云毖然流也)
(此傳云泌泉水然則泌為泉/水之流貌非謂泌為泉水也)之洋洋可以樂(音/洛)飢○豈
其食魚必河之魴豈其取(去/聲)妻必齊之姜○豈其食魚
必河之鯉豈其取妻必宋之子
序衡門誘僖公也愿而無立志故作是詩以誘掖其君
也(疏云誘者誘其自/强令興國致治也)
　歐陽義首章言陳國雖小苟有志于立事則亦可以
　有為二章三章又言何必大國然後可為大國不可
　待而得蘇傳食魚必魴鯉娶妻必姜子則終身有不
　獲者矣故從其所有而為之及其至也雖天下之美
　無以加之不然雖有天下之至美而常挾不足之心
　以待之則終亦不為而已○據序説猶孟子云滕雖
　褊小可為善國朱子作隠居自樂而無求之辭語意
　酷類從之可也但譏序愿無立志為因僖公之諡而
　配以此詩則不然凡序所分作詩時世雖不盡可考
　然相承必有原委決無以諡法强配欺天下後世者
　朱子之論毋乃過于深文乎
　　衡門三章章四句
東門之池可以漚(為豆/反)麻(讀如/磨)彼美淑姬(董氏曰周姬/姓陳因元女)
(以封故詩人猶言淑姬孔氏以姬姜為婦人美稱於書/無所攷按成九年左傳引逸詩雖有姬姜無棄憔悴何)
(云無/考)可與晤歌○東門之池可以漚紵(音/宁)彼美淑姬可
與晤語○東門之池可以漚菅(音間○菅茅屬陸璣疏/根下五寸中有白粉朱)
(傳云莖有白/粉恐脱誤)彼美淑姬可與晤言
序東門之池刺時也疾其君之淫昏而思賢女以配君
子也
　蘇傳陳君荒淫無度不可告語故詩人思得淑女以
　化之于内葢婦人之于君子日夜處而無間庶可以
　漸革其非如池之漚麻漸漬而不自知也(李氏曰如/周宣王之)
　(姜后齊桓公之衞姬楚莊王之樊妃皆能夙夜儆戒/輔君以成其德不獨人君也吳許升少為博徒妻吕)
　(榮躬勤家業奉養其姑教勸升修學升/感激自厲遂以成名賢女之助如此)○麻紵資女
　工菅茅柔白故思賢女者以之託興朱子作男女聚
　㑹之辭意味殊短
　　東門之池三章章四句
東門之楊其葉牂牂(音/臧)昬以為期(士昏禮漏下三商為/昬尚書緯刻謂之商)
(蘇易簡文三商而眠髙舂而起昏/以為期者親迎之禮必在昏時)明星煌煌(箋時女留/他邑不行)
(乃至大星/煌煌然)○東門之楊其葉肺肺(楊旭曰肺從本音廢/方與皙叶集傳音沛)
(或借義當轉此音耳然于韻難諧且甘棠蔽芾/音廢借盛貌此讀本音而借盛貌亦無不可)昬以為
期明星晢晢(音制俗本/從析非)
序東門之楊刺時也昬姻失時男女多違(句/)親迎(句/)女
猶有不至者也
　疏昬姻失時者毛以為失秋冬之時鄭以為失仲春
　之時按荀子霜降逆女冰泮殺止此毛説所本周禮
　仲春之月㑹男女之無夫家者此鄭説所本○序説
　與鄭之丰相類然此事世所希有朱子則曰男女期
　㑹而負約之詩
　　東門之楊二章章四句
墓門有棘斧以斯(釋文所宜反又音梳古音/考音其云徐鍇讀如西)之夫也不
良國人知之知而不已(箋已猶/去也)誰昔然矣(蘇傳知而不/之去者昔誰)
(為此乎集傳誰昔/昔也猶言疇昔也)○墓門有梅有鴞(疏鴞一名鵩亦名/梟亦名鴟陸璣疏)
(鴞大如班鳩緑色入人家凶賈誼所賦鵩鳥是也按楚/詞注䲭鴞二物鴞今謂之鵂鶹一名怪䲭鴞肉甚美可)
(為羮臛又/可為炙)萃止夫也不良歌以訊(讀悉悴/反音碎)之(古音考云/唐本作訊)
(止/)訊予(集傳云疑當/依前章作而)不顧顛倒思予
序墓門刺陳佗也佗無良師傅以至于不義惡加于萬
民焉(陳佗文公子桓公鮑之弟也桓公疾病佗殺其太/子免而代之桓公卒佗立明年為蔡人所殺蔡人)
(立桓公子躍是為厲公事見左傳○按史記以佗為厲/公又以躍為利公葢厲利聲相近故誤班固以厲公為)
(桓公弟/亦誤)
　墓門凶僻之地棘生必析之以斧以興陳佗之必當
　去也梅雖美木生墓門而惡鳥集之以興太子免之
　终見害于佗也(本蘇/傳)夫也不良言陳佗也誰昔然矣
　言疇昔已然追咎桓公不為佗置賢師傅以致弑逆
　之事也顛倒思予亦追咎之辭○按程吕諸家皆從
　序蘇傳同而不用其師傅之説集傳以為不知何指
　辯説又謂陳無可紀獨佗作亂以是詩與之夫存序
　此説亦可垂訓必以無所考據而廢之過矣左傳佗
　如鄭莅盟歃如忘洩父知其必不免夫也不良國人
　知之此獨非一證耶○郝敬曰陳之有佗猶衞之有
　州吁鄭之有叔段皆國家大故采風而無刺奚取乎
　風故陳之墓門與衞之終風鄭之叔于田其立戒同
　也
　吕記左傳載佗勸陳侯許鄭平親仁善鄰之言中于
　事理陳侯不許卒見侵伐既而遣佗往鄭盟歃如忘
　考其嵗月纔數年爾而蠱惑變壊如此此詩人之所
　傷也○王志長曰按桓公鮑之立佗生才十年爾桓
　公在位三十八年間擇良師傅與佗遊寧必佗之不
　義至此極哉桓公以弟之賢否無與於已而孰知身
　肉未寒子即受其毒故父兄之棄子弟實自棄也
　　墓門二章章六句
防有鵲巢卭(音窮○後漢書注博物記曰/卭地在陳縣北防亭在焉)有㫖苕(此苕/謂苕)
(饒可食與小雅苕之華不同彼乃凌霄疏防多樹木故/鵲往巢焉卭丘地美故㫖苕生焉以喻宣公信讒故讒)
(人集/焉)誰侜(音/舟)予美(爾雅侜譸同程子曰侜謂譸張迂回/誣妄人者必迂回以致其惡予美者)
(憂讒人之誣賢善也集/傳指所與私者不可從)心焉忉忉(音/刀)○中唐(傳中中庭/也唐堂塗)
(也疏釋宫云廟中路謂之唐堂塗謂之陳堂塗堂/下至門之徑也唐與陳廟廷之異名其實一也)有甓
(音闢○釋宫瓴甋謂/之甓郭璞云㼾甎也)卭有㫖鷊(音逆○綬草也陸璣疏/五色作綬文故曰綬草)
誰侜予美心焉惕惕
序防有鵲巢憂讒賊也宣公多信讒君子憂懼焉(詩人/為賢)
(者憂/之)
　何楷曰陳宣公信讒事無所考惟史記載宣公二十
　一年有嬖姬生子欵欲立之乃殺其太子禦寇禦寇
　素愛公子完完懼禍奔齊此亦足為信讒之一證○
　歐陽義讒言惑人非一言一日之致如防有鵲巢積
　漸搆成之爾又如苕饒之蔓引牽連也中唐有甓非
　一甓也亦以積絫而成綬草雜衆色以成文猶多言
　交織以成惑義與貝錦同王志長曰防有鵲巢以逺
　者試之耳中唐有甓則言及目前矣邛有㫖苕其説
　蔓延牽連耳㫖鷊則羅織成文矣讒人之情狀如此
　　防有鵲巢二章章四句
月出皎兮佼(音/絞)人僚(音了○/好貌)兮舒窈糾(音矯○疏行止/舒遲姿容窈糾)
(然而美按窈糾指佼人言此古説也集傳則云思者之/情以字義言之窈糾懮受天紹于姿容不類從集傳為)
(長/)兮勞心悄兮○月出皓兮佼人懰(音桞叶朗/老反音浩)兮舒懮
(音/黝)受(叶時倒/反音紹)兮勞心慅(音草○王氏曰慅/言不安而騷動)兮○月出照
兮佼人燎(音/料)兮舒夭(上/聲)紹兮勞心慘(當作懆七弔反音/慥○王氏曰慘言)
(不舒而/憂愁)兮
序月出刺好色也在位不好德而説美色焉
　集傳作男女相説而相念之辭○陳近楚窈糾懮受
　等語已近騷人之致神女賦其少進也皎若明月舒
　其光月賦美人邁兮音塵闕隔千里兮共明月意俱
　本此
　吕記此詩用字聱牙意者方言歟
　　月出三章章四句
胡為乎株林(王氏曰株夏氏邑名邑外曰郊郊外曰牧/牧外曰野野外曰林國語單襄公假道于)
(陳道路若塞野場若棄民將築臺于夏氏及陳陳靈公/與孔寧儀行父南冠以如夏氏可證夏氏之邑在國都)
(外/)從夏南(讀如/吟)匪適株林從夏南○駕我乗(去/聲)馬(讀如/姥)
説(音/税)于株野(音/墅)乗我乗(去/聲)駒朝食于株
序株林刺靈公也淫乎夏姬驅馳而往朝夕不休息焉
(夏姬陳大夫御叔妻夏徵舒之母鄭穆公女也徴舒字/子南徴舒祖字子夏故為夏氏以氏配字謂之夏南陳)
(靈公淫夏/姬見左傳)
　吕記國人問靈公何為乎株林而從夏南乎詩人則
　為之隠曰公非適株株從夏南乃他有所往爾然而
　駕我乗馬則舍于株野矣乗我乗駒則又食于株矣
　雖欲為之隠亦不可得也
　朱氏曰衞之亂至牆有茨而極于是有狄入衞之禍
　陳之亂至株林而極于是有楚入陳之禍然則狄非
　能入衞也宣姜實召之也楚非能入陳也夏姬實召
　之也此所謂女戎也
　　株林二章章四句
彼澤之陂有蒲(説文蒲似莞而褊/有脊滑柔而温)與荷(芙/蕖)有美一人傷
如之何寤寐無為涕泗滂沱○彼澤之陂有蒲與簡(音/間)
(○即鄭/風之簡)有美一人碩大且卷(音權義/與鬈同)寤寐無為中心悁
悁(音/娟)○彼澤之陂有蒲菡萏(芙蕖/未開)有美一人碩大且儼
(李氏曰儼者/望之儼然也)寤寐無為輾轉伏枕(讀知/儉反)
序澤陂刺時也言靈公君臣淫于其國男女相説憂思
感傷焉
　王氏曰東門之枌宛丘之應也澤陂株林之應也○
　極道男女慕悦之情如此所以為刺蒲比性之温柔
　簡比體之芬芳芙蕖菡萏比色之華豓(三章皆言蒲/而變言荷簡)
　(菡萏者以柔弱為質而又/極其色之美氣之芳也)或疑碩大且卷碩大且儼
　不宜以目美人然安知非女悦男之語耶
　　澤陂三章章六句(東萊説/見集傳)
檜
　按鄭語史伯以幽王之亂為桓公謀滅虢鄶至平王
　初武公滅之則幽王時檜國尚在幽王之前為宣王
　宣王任賢使能周室中興不當有匪風之思周道也
　宣王以前為厲是衰亂之主考其時事理得相當潁
　濵以為檜詩皆為鄭作如邶鄘之于衞不然
羔裘(箋諸侯之朝/服緇衣羔裘)逍遥狐裘(箋黄衣狐裘蜡祭之服按/玉藻君衣狐白裘錦衣以)
(裼之當引此集傳以錦衣狐裘為朝天子/之服用蘇傳之説蘇又本秦風終南詩疏)以朝(蘇傳檜/君好盛)
(服故以其朝服燕而/以其朝天子之服朝)豈不爾思勞心忉忉○羔裘翺翔
狐裘在堂(疏公堂謂/正寢之堂)豈不爾思我心憂傷○羔裘如膏
(去聲○疏上言變易/衣裘此言裘色鮮美)日出有曜(傳日出照曜然/後見其如膏)豈不爾
思中心是悼
序羔裘大夫以道去其君也國小而迫君不用道好潔
其衣服逍遥遊燕而不能自强于政治故作是詩也
　箋先言燕後言朝見不能自强于政治以道去君者
　三諫不從待放于郊得玦乃去
　范氏曰急于遊燕而怠于政治此賢人所以去也然
　其心豈舍君哉故曰豈不爾思勞心忉忉○集傳用
　序説而不用其大夫以道去君語則豈不爾思何以
　解之
　　羔裘三章章四句
庶見素冠兮棘人欒欒(音/鸞)兮勞心慱慱(音/團)兮○庶見素
衣兮我心傷悲兮聊與子同歸兮○庶見素韠(音畢○/蔽膝)
兮我心藴(上/聲)結(讀訖力/反音吉)兮聊與子如一兮
序素冠刺不能三年也
　疏傳曰素冠練冠(練冠布為之/練熟色益白)也至期而練至祥(大/祥)
　乃除練後常服此冠故曰練冠曾氏曰詩人思見練
　冠葢當時止為一嵗服歟○吕記鄭康成王肅皆以
　素冠為大祥之冠引喪服小記除成喪者其祭也朝
　服縞冠(縞冠絹為之/黒經白緯)之文其説誤矣惟其不能三年
　之喪是以嗟傷不見既練之冠若除喪之縞冠雖使
　短喪其除之也葢亦服是服矣至于二章之素衣鄭
　説尤不通朝服緇衣素裳初無素衣之制遂轉衣為
　裳牽合益甚矣三章之素韠于既練之服雖無所考
　觀詩者當得其大意不必委曲瑣細拘于禮文况為
　鄭説者既曰衣者衣裳之大名則為毛説者亦曰韠
　從裳也衣裳既素則素韠豈不可乎孔氏述鄭又謂
　經傳未有以布為素者殊不知經傳以白為素如繪
　事後素之類多矣不必專以絹為素也○郝敬曰喪
　制朞年外一月小祥以練熟麻布為衣冠再朞外一
　月大祥又一月禪而服除閏月不計周衰禮廢不行
　三年之喪如春秋諸侯居喪而親迎㑹盟征伐大夫
　以下可知故詩人刺之素冠主練冠是能練冠則能
　三年矣(以上皆/從毛説)○按毛以素冠為至期而練之冠鄭
　以素冠為既祥素紕之冠從毛則所謂不能三年直
　是朞即釋服從鄭則謂三年將終特少日月耳王肅
　與箋合東萊黜鄭從毛朱子則從鄭
　　素冠三章章三句
隰有萇(音/長)楚(羊桃也陸璣疏葉似桃尖長而狹花/赤紫色枝莖弱過一尺引蔓草上)猗(音/阿)
儺(音娜古音/考音那)其枝夭(平/聲)之沃沃樂(音/洛)子之無知○隰有
萇楚猗儺其華夭之沃沃樂子之無家○隰有萇楚猗
儺其實夭之沃沃樂子之無室
序隰有萇楚疾恣也國人疾其君之淫恣而思無情慾
者也
　序云疾恣謂疾檜君之恣于政刑不知惠恤其下猶
　所云淫刑以逞也國人疾其君以下當是後人誤解
　恣字而妄益之鄭氏曲説傅㑹抝僻甚矣朱子謂政
　煩賦重國人不堪其苦而作文義粲然朱子每駁序
　然亦有功于序如此詩是也(王平仲説/與余合)○兎爰之尚
　寐無覺苕華之不如無生皆此詩意也東發謂樂子
　之無室無家恐難指萇楚不亦固乎
　　隰有萇楚三章章四句
匪風發兮匪車偈(音/挈)兮(陳啟源曰毛傳發發飄風非有/道之風偈偈疾驅非有道之車)
(王吉諫昌邑王疏用之吉治韓詩者/也可見毛氏之學重于當時如此)顧瞻周道中心怛
兮○匪風飄(爾雅李巡曰回風/旋風也一曰飄風)兮匪車嘌(音漂○傳嘌/嘌無節度也)
兮顧瞻周道中心弔兮(向楷曰上言風發未明為何風/此言飄則所發者是旋風也上)
(言車偈是行之不安此言嘌則不安之見于聲/音者也上言怛此言弔先驚痛而後悲傷也)○誰能
亨(吕記普庚/反音烹)魚溉(音/葢)之釡鬵(音尋○説文上大下小若/甑曰鬵○傳烹魚煩則碎)
(治民煩則散知烹魚則知治民矣陳啟源曰西周之衰/極于幽厲其時政煩民散可知故詩人寓其感于烹魚)
(溉釡上所云風飄車嘌心傷周道者意正在此老子云/治大國若烹小鮮言治道貴于簡易也毛語葢有本惜)
(箋疏不/能發明)誰將西歸(謂朝聘于周也箋檜在周之東故言/西歸何楷曰此時周猶都豐鎬故云)
(然/)懐之好音
序匪風思周道也國小政亂憂及禍難而思周道焉
　首二句言人之不安如常在疾風之中奔車之上(此/張)
　(氏/説)周道雖適周之路意之所託則周室盛時也北方
　魚少烹魚人所願以興周道人所思(此程/子説)誰能烹魚
　乎吾則滌濯其釡鬵誰將西歸乎吾則懐望其有好
　音謂以周室復興之音慰我也朱傳云我願慰之以
　好音此好音不知何指
　吕記匪風下泉思周道之詩獨作于曹檜何也曰政
　出天子則强不凌弱各得其所政出諸侯則徵發之
　煩共億之困侵伐之暴惟小國偏受其害所以睠懐
　宗周為獨切也戰國房喜謂韓王曰大國惡有天子
　而小國利之以此二詩驗之益明
　　匪風三章章四句
曹
蜉蝣(音浮游○爾雅孫炎曰蜉蝣渠畧也朝生暮死/陸璣疏甲下有翅能飛夏月隂雨時地中出)之
羽衣裳楚楚心之憂矣於我歸處(吕記詩人憂其君危/亡將至猶驕浮自喜)
(而莫可告語也曰吾君倘無所依其于我歸處/乎葢欲如楚芋尹申亥舍靈王于家之為也)○蜉蝣
之翼采采衣服(讀如/白)心之憂矣於我歸息○蜉蝣掘(求/勿)
(反音/倔)閲(集傳掘閲未詳李本曰蜉蝣土中所生掘地而/出其文采即有可見也埤雅引管子掘閲得玉)
(今管子無此文/或曰閲當作穴)麻衣如雪(箋麻衣深衣諸侯之服夕則/深衣也疏麻衣者白布衣禮)
(記注諸侯夕服十五升布深衣而純以采大祥深衣純/用布無采飾純音準衣縁也陳啟源曰古時棉種未入)
(中國凡所云布皆麻也吉凶皆用但以精粗為辨而染/之以𤣥黄之色惟深衣則不染鍛濯灰治之純以采與)
(大祥之服異焉此詩麻衣如雪謂/深衣也如雪者鍛濯灰治之功也)心之憂矣於我歸說
(音税讀輪/爇反音設)
序蜉蝣刺奢也昭公國小而迫無法以自守好奢而任
小人將無所依焉(釋文諸本此序都無昭公字雀/靈恩集注有之未詳其正也)
　補傳詩不及小人序者以其將無歸依知其所用小
　人故不足恃
　陳氏曰有法則儉無法則奢儉則寡欲寡欲則小人
　無所投奢則多欲多欲則小人得以中其欲而自售
　小人得志則其國家必有危亡之禍而彼致禍小人
　亦且立而觀之因而挺之耳孰與圖其難而共其憂
　哉○鄧元錫曰奢者苟目前為觀而已而不顧其後
　故刺之以蜉蝣如蜉蝣之生死止旦暮也即衣裳楚
　楚何為矣夫志競則奢愈競則愈奢歸處歸息歸説
　不競矣是約奢之道也(解末句/亦一説)○奢則國必敝大猶
　不堪况小而迫乎衣裳舉一端耳朱傳作刺時人玩
　細娛而忘逺慮者葢推廣言之○陳啟源曰每章次
　句指曹君言注疏本以蜉蝣興曹君集傳改為比按
　爾雅郭注蜉蝣黄黑色恐不得以麻衣如雪比之
　　蜉蝣三章章四句
彼候人兮(傳言賢者之官不過/候人彼彼曹朝也)何(上聲/荷同)戈與祋(都律都/外二反)
(咄帶二音疏候人見夏官身何戈祋謂候人之徒屬非/官長也祋注疏説文俱云即殳也集傳從之辨詳考異)
彼其之子三百赤芾(何𤣥子本非律博葢二反弗口/二音○疏芾之形制同于韠)○
維鵜(音梯○爾雅注鵜鶘喙長尺餘頷下胡大如/數升囊好羣飛入水食故名洿澤义名淘河)在梁
(傳梁水/中之梁)不濡其翼彼其之子不稱(去/聲)其服(讀如白○其/服即赤芾是)
(也/)○維鵜在梁不濡其咮(音/晝)彼其之子不遂其媾(音姤/○張)
(子曰不遂其媾不稱其寵待也今人謂遂意亦曰稱意/○歐陽義鵜鶘當居泥水中以自求食而食今乃髙處)
(魚梁之上竊人之魚以食未嘗濡其翼咮如彼小人髙/位竊禄而不稱其服也陸佃曰鵜沈水食魚則濡其翼)
(咮宜矣今徒立于梁上非特不濡其翼不濡其/咮小人無嘉言獻替而尸居于位亦猶是也)○薈(音/穢)
兮蔚(音/畏)兮(薈蔚鬱茂之貌毛傳云雲興集傳云草木衆/多王志長曰薈蔚從草皆草木盛貌詩葢以)
(草木之盛况/雲興之勢也)南山(曹南山也郡縣志在曹/州濟隂縣東二十里)朝隮(音賫○/隮雲氣)
(升也薈蔚之氣上升為雲/吕覽云山雲草莽是也)婉兮孌兮季女斯飢(顧炎武/曰詩有)
(一句之中而兼用二韻如其虚其邪日居月諸是也此/章則薈蔚自為一韻婉變自為一韻而隮飢又自為一)
(韻古人屬辭之工比音之密如此○蘇傳小人朋黨相/援並進于朝如南山之升雲薈蔚而上莫之能止君子)
(守道固窮于下如幼弱之女雖有飢/寒之患而婉孌自保不妄從人也)
序候人刺近小人也共(音/恭)公逺君子而好近小人焉
　疏左傳晉文公入曹數其不用僖負羇而乗軒者三
　百人與此詩三百赤芾語合正共公時也(郝敬曰諸/侯大夫不)
　(過五以曹之蕞爾舉羣臣不能三百人而况大/夫言三百者極道其盛耳説詩者不以辭害志)
　　候人四章章四句
鳲鳩(鳲鳩爾雅名鴶鵴又名布穀方言謂鳲鳩即戴勝/郭璞云非也愚按月令鳲鳩拂其羽戴勝降于桑)
(二鳥葢同類而首有别廣韻云戴鵀頭上毛似勝亦名/戴勝埤雅男事興布榖鳴女功興戴勝鳴朱傳鳲鳩一)
(名戴勝葢據/方言而云耳)在桑其子七兮淑人君子其儀一兮其儀
一兮心如結兮(心如結即衞文公/之秉心塞淵是也)○鳲鳩在桑其子在
梅(叶莫悲/反音迷)淑人君子其帶伊絲其帶伊絲其弁伊騏(騏/綦)
(古字通辨詳考異○王志長曰其帶伊絲其弁伊綦正/謂其儀一也心之如結不可見觀其儀而已矣服飾容)
(止似屬小節然德器學問于此徵之羔羊素絲五紽素/絲五緎都人士狐裘黄黄其容不改詩人美君子之德)
(而寄嘆于衣冠裳帶之間者屢矣檜君羔裘逍遥狐裘/以朝則以為變易衣服而刺之傳曰服之不衷身之災)
(也可不/慎乎)○鳲鳩在桑其子在棘淑人君子其儀不忒其
儀不忒正是四國○鳲鳩在桑其子在榛淑人君子正
是國人正是國人胡不萬年(讀如/寧)
序鳲鳩刺不壹也在位無君子用心之不壹也
　箋興者喻人君之德當專壹于下也以刺今在位之
　人不如鳲鳩郝敬曰物性誠壹無如鳥之哺于者以
　鳲鳩比見人不如鳩所以為刺○以鳲鳩起興刺為
　政之不均而其辭乃專美淑人君子葢即美以見刺
　猶鄭之有羔裘也曹未聞賢君足以當此者故知其
　為刺也詩緝解末章云思古人而不得見曰胡不使
　之壽考萬年乎與序意甚合
　蘇傳鳲鳩惟在桑而已其子則不可常也從其在梅
　則失其在棘從其在棘則失其在榛是以居一以俟
　之而無不及者此得一之要也(李氏曰若母無常處/則其子不知所在)
　　鳲鳩四章章六句
冽(寒/也)彼下泉浸彼苞稂(音郎○/童粱也)愾(音/慨)我寤嘆(寤嘆者厭/亂思治之)
(切一寤/即嘆也)念彼周京(讀如姜○慨念周道之/衰所謂思明王之時也)○冽彼下泉
浸彼苞蕭(讀疎鳩/反音修)愾我寤嘆念彼京周○冽彼下泉浸
彼苞蓍(蓍/草)愾我寤嘆念彼京師○芃芃(音/蓬)黍苗隂雨膏
(去/聲)之四國有王郇(音荀○左傳畢原酆郇文之昭也水/經注涑水西逕郇城故郇侯國李氏)
(云郇國今河/中猗氏縣)伯(毛云二伯鄭云州伯集傳從鄭/王制二百一十國為州州有伯)勞之
序下泉思治也曹人疾共公侵刻下民不得其所憂而
思明王賢伯也
　田萊多荒惟見稂莠蕭蓍以興民之不得其所(此嚴/氏説)
　序推本言之以為其君侵刻所致也末章則追古傷
　今
　程子曰泉之潤物猶政令膏澤之及人今寒冽則不
　能潤物在下則不能及物浸漬則害物苞樷生之茂
　者乃反害之是皆不得其所也所以愾然既寤而嘆
　念周道之盛也
　吕記匪風下泉皆思周道之詩然匪風作于東遷之
　前此一時也下泉作于齊桓之後又一時也(鄭氏曰/匪風尚)
　(覬周道之復興故曰誰將西歸懐之好音下/泉則不復有覬望之意直愾嘆想慕之而已)
　序於檜之卒篇曰思周道也傷天下之無王也於曹
　之卒篇曰思治也傷天下之無伯也
　　下泉四章章四句(程子説/見集傳)
豳(文中子説/見集傳)
　疏豳者周公之事欲尊周公故次于諸國之後小雅
　之前非諸國例也○范氏曰豳居風雅之間何也風
　之終而雅之始也變風終于曹思明王賢伯而不可
　得于是次之以豳反之于周公而後至于鹿鳴言周
　之所以成者由周公也○疏義曰豳實周公詩耳何
　以不編于魯魯者伯禽封周公不之魯也周公作詩
　意在於豳而周公之詩無所可繫故因謂之豳也公
　劉入于雅七月不入雅者何公劉言政事七月言風
　俗也豳處于變風之末者何曰尊之也尊之者何曰
　變而克正也○豳風何以為變䲭鴞之詩君臣之變
　也破斧之詩兄弟之變也
七月流火(讀虎委反音喜○疏左傳大火中而寒暑退/服䖍云十二月平旦火星正中在南方大寒)
(退六月黄昏火星中大暑退是火為寒暑之候七月暑/退則此星流于地之未位○曹氏曰公劉正當夏時所)
(用者夏/正也)九月授衣一之日觱(音/畢)發(讀芳吠/反音廢)二之日栗烈
(讀力制/反音厲)無衣無褐(讀許例/反音戲)何以卒嵗(古音考音試又音/泄○范氏曰言何)
(以卒嵗為嵗之終/此所謂夏正也)三之日于耜(陳啟源曰毛傳豳地晚/寒始修耒耜鄭答張逸)
(以為寒晚温亦晚嚴緝云温晚寒當早鄭説非也毛謂/氣候晚而多寒故遲至正月耳此解實本釋文今按箋)
(傳所指晚寒者三條于耜舉趾在正二月與月令季秋/修耒耜孟春耕帝籍異期一也七月鳴鵙與月令五月)
(鵙始鳴不同二也纘武功即大閱之禮不以仲冬而以/二之日三也孔疏所指者六條月令仲春倉庚鳴而此)
(以蠶月是夏三月一也月令季秋草木黄落而此云十/月隕蘀二也月令季秋令民入室而此以改嵗三也月)
(令季秋嘗稻此十月穫稻四也月令仲秋嘗麻此九月/叔苴五也月令季冬取冰此云三之日納于凌隂六也)
(凡此九者不指人事即紀物候耳論人事則一在夏商/之時一在周秦之際相去千五六百年國家之典制民)
(間之土俗不可一律論矣論物候則禽鳥之飛鳴非一/鳴即止草木之黄落非一落即盡紀其始則早詠其繼)
(則遲至五榖之種亦有早晚天子嘗新薦廟當在初出/時民間則重在收穫季秋入室季冬修耒耜上始出令)
(耳踰月而民畢從令焉季冬取冰即是二之日鑿冰藏/之則遲一月勢當然也大閲纘武子丑兩月俱可行周)
(家既有天下或稍更其制總之豳風月令一重在布政/令必舉其初而言之一重在紀風俗當舉其盛而言之)
(自不能無後先之異非盡地氣使/然也毛公晚寒之説不必過泥)四之日舉趾(傳一之/日周正)
(月也二之日殷正月也三之日夏正月也四之日周四/月也疏此篇從夏正之十一月至二月皆以數配日從)
(夏正之四月至十月皆以數配月惟三月不書下云春/日遲遲蠶月條桑皆是建辰之月而不以數配日月者)
(葢以日月相對日陽月隂陽則生物隂則成物建子之/月陽氣初動物牙蘖將生故以日稱之建已之月隂氣)
(已萌物有秀實成者故以月稱之夏之三月當隂陽之/月處生成之際物生已極不得同前而言五之日物尚)
(未成不得類後而稱三月/故或日或月不以數配也)同我婦子(顔師古曰其婦/子同以食來)饁
(音/曄)彼南畝(讀如/米)田畯(音俊○/田大夫)至喜(集傳通章一韻六帖/欲作三換韻火衣一)
(也發烈褐嵗二也耜趾子畝喜三也按二章三章于第/三句即換韻則此説得之發烈褐皆如字嵗讀如雪)
○七月流火九月授衣春日載陽有鳴倉庚(叶古郎/反音剛)女
執懿筐遵彼微行(讀如杭○傳㣲行牆下徑/也五畝之宅樹之以桑)爰求柔桑
(王氏曰以九月授衣也故/春日始陽則求桑而蠶)春日遲遲采蘩(徐光啟曰蠶/之未出者煮)
(蘩沃之則易出今俗猶然故毛云所以生蠶集傳謂蠶/生未齊未可食桑故以蘩啖之葢未嘗目覩其事以意)
(解之/耳)祁祁女心傷悲殆(毛云殆/始也)及公子同歸(傳春女怨/秋士悲感)
(其物/化也)○七月流火(箋將言女工自始/至成故又本于此)八月萑葦(音完偉/○傳薍)
(為萑葭為葦豫/畜萑葦為曲簿)蠶月(蠶事非一月/故總言蠶月)條(音/挑)桑取彼斧斨(音/搶)
(○疏斨即斧也惟銎孔異耳銎斧受/柄處孔形狹而長曰隋隋湯果反)以伐逺揚(逺枝/揚起)猗
(音伊○取葉存條/曰猗辨詳攷異)彼女桑(程子曰伐逺揚猗/女桑皆用斧斨)七月鳴鵙
(吕記主覔反音臭○伯勞一名鵙郭璞曰似鶷鶡而大/惡鳥也仲夏始鳴至七月則鳴之極陸佃曰倉庚知分)
(鳴鵙知至故陽氣分而倉庚鳴可蠶之候也隂氣至而/鵙鳴可績之候也王志長曰豳人于七月之内聞鵙鳥)
(之鳴瞿然知為績麻之候矣故曰七月/鳴鵙八月載績非謂七月鵙始鳴也)八月載績(傳八/月載)
(績絲事畢而/麻事起矣)載𤣥載黄我朱孔陽(王氏曰周禮染人秋/染夏夏五色也于時)
(五色皆可以染故/有𤣥黄及朱之色)為公子裳○四月(王氏曰陽生言日/隂生言月四月正)
(陽而言月何也四月/隂生氣之先至者也)秀葽(音腰○箋物成自秀葽始故/首舉之陳啟源曰葽鄭氏以)
(為王萯孔疏已疑之曹氏謂即藥草之逺志名物疏云/不榮而實曰秀逺志有花不得云秀且本草言四月采)
(根葉不云采實也未見必為逺志按説文云葽草也詩/四月秀葽劉向説此味苦苦葽也葽為苦葽漢人已有)
(具解今逺志味苦又爾雅有葽繞之名曹説宜為可信/三月開花必四月結實經雖不言采實亦從可意之耳)
五月鳴蜩(音條○嚴緝蕩詩如蜩如螗不得為一物毛/于彼傳云蜩蟬也螗蝘也其説是矣此云蜩)
(螗也恐/字有誤)八月其穫(音鑊○穫/未可穫也)十月隕蘀(黄震曰説文乾/葉為蘀當從之)
(注云蘀落也/與隕字何别)一之日于貉(音/鶴)取彼狐狸為公子裘(叶渠/之反)
(音其○陳啟源曰貍狐貈皆見爾雅貈即貉也音義同/字林云狐善疑貉善睡埤雅云貍善擬狐善疑貉狐貍)
(明是三獸集傳乃云貉狐貍也于貉謂往取狐貍竟以/貉為狐貍之總名謬矣原其故由于誤讀毛傳毛云于)
(貉謂取狐貍皮也此本于貉讀謂取為句以解上句之/文狐貍讀皮也為句以解下二句之文葢上言往未言)
(取故毛以取字申之下言狐貍未言皮故毛以皮也申/之且狐貍言皮則貉不言可知其義又相足也鄭箋云)
(于貉往摶獸以為裘狐貍以供尊者鄭㑹毛意故不更/解而但明用裘之不同朱子誤以取狐貍皮也為一句)
(遂合于貉取狐貍/為一事失之逺矣)二之日其同(箋其同者君臣及民因/習兵俱出田也疏獨言)
(冬獵以取皮在冬/且大閲禮備故也)載纘武功言私其豵(音/宗)獻豜(音堅○/傳豕一)
(嵗曰豵三嵗曰/豜集傳從之)于公(周禮大獸公/之小獸私之)○五月斯螽(按斯螽/即爾雅)
(蜤螽蜤與斯同音毛傳所謂蚣蝑是也陸璣/云蝗類五月以股相切作聲當即今蚱蜢)動股六月
莎(音/蓑)雞(古今注莎雞名/絡緯俗稱紡婦)振羽(李氏曰考工記有以股鳴/者以翼鳴者以股鳴者斯)
(螽是也以翼鳴/者莎雞是也)七月在野(讀如/墅)八月在宇(古音考音武/○釋文屋四)
(垂曰/宇)九月在户十月蟋蟀入我牀下(讀如户○自七月/在野至十月入牀)
(下皆謂蟋蟀也箋詳舉三/物見將寒有候非卒來)穹(起弓反/音銎)室熏䑕(疏穹室熏/䑕言窮盡)
(塞其室之孔穴/熏䑕令出窟也)塞向墐(音/覲)户(疏明堂位注嚮牖屬塞北/出之嚮墐塗荆竹所織之)
(户令寒氣不入許氏曰塞向以禦北/方之寒氣墐户以禦南方之寒氣)嗟我婦子(讀兹五/反音祖)
(古音考/音止)曰為(釋文云一/讀于偽反)改歳入此室處(上聲○豳風皆/用夏正改嵗即)
(卒嵗之嵗若曰嵗將改矣可以入/室而處矣非以建子月為改嵗也)○六月食鬱及薁(音/郁)
(○疏鬱樹髙五六尺五月實大如李正赤食之甜本草/名雀李一名車下李一名棣蘡薁是鬱類而小别按蘡)
(薁唐本草注云名山蒲萄蘇頌曰蘡薁蔓生苗葉與蒲/萄相似而小亦有莖大如椀者子味甘酸陳啟源曰按)
(毛云鬱棣屬則非即棣矣孔疎引晉華林園有車下李/二百十四株薁李一株車下李即鬱薁李即薁也據此)
(則薁乃木生而本草/以為蔓生恐有誤)七月亨(音/烹)葵(爾雅注葵承露也大/莖小葉華紫黄色可)
(茹/)及菽(廣雅菽/大豆也)八月剥棗(讀子有反音走○嚴緝/剥棗者就樹擊而落之)十月
穫稻(讀徒苟/反音鋀)為此春酒(毛云凍醪疏以為即三酒之清/酒月令注古者穫稻而漬术麴)
(至春而/為酒)以介眉壽七月食𤓰(讀如/孤)八月斷(音/短)壺(瓠同通/用○疏)
(斷壺與食𤓰連文/謂甘瓠可食者也)九月叔苴(音疽○疏叔苴謂食取麻/子以供食也月令仲秋以)
(犬嘗/麻)采荼(荼詳/邶風)薪樗(敕書反音樞按樗當作㯉辨詳考/異○疏㯉惟可為薪故云惡木)
食(音/嗣)我農夫(程子曰食鬱以下果蔬棗酒皆為養/老之具食𤓰以下皆為壯者之食)○九
月築場(釋文大良反/一作塲非)圃(疏築場于圃之/中以治穀也)十月納禾稼(讀/古)
(穫反/音故)黍稷重(平聲説文/本作種)穋(音六讀六直反音力○釋文/先種後熟曰重後種先熟曰)
(穋/)禾麻菽麥(讀音吉○黍稷重穋禾麻菽麥是/統言一嵗所種非成熟于一時)嗟我農
夫我稼既同(嚴緝同齊也言無/此饒彼乏之嘆也)上入執宫功(自田野入/都邑故曰)
(上宫功集傳/具二説皆通)晝爾于茅宵爾索綯(言絞/成索)亟其乗屋其始
播百榖(此章五換韻圃稼一也穋麥二也夫字無韻同/功三也茅綯四也屋榖五也○疏明年播種百)
(榖田事不久美/農夫之趨時)○二之日鑿冰冲冲(説文冲冲/涌摇也)三之日
納于凌隂(讀于容反音雍○箋前言禦/寒此言備暑見禮教之備)四之日其蚤(其/蚤)
(謂二/月朔)獻羔祭韭(讀已小反音皎○羔韭以祭/司寒之神然後開冰薦寢廟)九月肅霜
十月滌場朋酒斯饗(朋酒斯饗毛解為黨正飲酒之禮/鄭解為國君大飲烝之禮皆有據)
(横渠謂民饗/公集傳從之)曰殺羔羊(疏燕禮記云其牲狗此大/飲大于燕禮故用羊也)躋彼
公堂稱彼兕觥(讀如/光)萬壽無疆(吕記豳之先公國容未/備無君民之間故國人)
(得以朋酒羔羊躋/公堂而稱壽也)
序七月陳王業也周公遭變故述后稷先公之所由致
王業之艱難也(箋遭變謂/管蔡流言)
　程子曰七月大意憂深思逺周公葢欲成王知先王
　致王業之由民之勞力趨時稼穡艱難如此詩中多
　陳節物大要言嵗序之遷人事當及時耳所言或與
　月令異者月令多舉其始此但言其有時不必始有
　也嚴緝七月之篇一言以蔽之曰豫而已凡感節物
　之變而修人事之備皆豫為之謀也○周公遭管蔡
　之變作此詩以感動成王故居變風之末左傳季札
　觀樂為歌豳曰其周公之東乎是居東時所作也集
　傳則云周公以冢宰攝政恐成王不知稼穡艱難故
　作此以戒之
　首章上六句陳人以衣褐為急下五句陳人以稼穡
　為重民用食急于衣此先言衣褐者豳地在西北苦
　寒尤甚慮事有豫貴于半嵗前提策故頻舉七月而
　言也(此張/子説)二章述女子勤蠶桑之事因春日而有感
　于情也三章言預備來嵗蠶務及絲事畢而麻事又
　興皆以供公上之用也以上二章终首章無衣之意
　四章言取皮為裘以助布帛因及田獵奉上之事終
　首章無褐之意五章言時物漸變禦寒不可不用終
　首章衣褐卒嵗之意六章述農圃衣食之事其優老
　而薄壯則豳俗之厚也七章終始農事以極憂勤艱
　難之意焉八章述藏冰以備祭祀及燕享祝頌之事
　見君民相親周之王業所基也以上三章终首章于
　耜舉趾之意
　豳詩本風而周禮籥章氏祈年于田祖則吹豳雅蜡
　祭息老物則吹豳頌考之于詩未見篇章之所在鄭
　氏三分七月之詩以當之謂桑女感時思歸是豳風
　春酒介眉壽是豳雅兕觥祝君公是豳頌或謂豳詩
　吹之隨事而變其音節可為雅亦可為頌或又謂楚
　茨大田甫田是豳雅噫嘻載芟豐年是豳頌王介父
　謂豳詩自有所謂雅頌今亡朱子以為諸説皆通今
　備存待考(黄東發述王雪山以器别聲/之説最為乖謬長發已辨之)
　　七月八章章十一句(王氏説/見集傳)
䲭鴞(吕記爾雅䲭鴞鸋鴂郭璞云䲭類葢鸋鴂乃䲭鴞/之别名也方言自闗以東謂桑飛曰鸋鴂此乃陸)
(璣疏所謂巧婦似黄雀而小其名偶與䲭鴞之别名同/與爾雅所載實兩物也毛鄭誤指以解詩歐陽雖知其)
(失乃并爾雅非之葢/未考景純之注耳)䲭鴞既取我子(如字又讀子/悉反音即)無毁
我室(讀所止反音/始又如字)恩斯勤斯鬻(育/同)子之閔斯○迨天之
末隂雨徹彼桑土(音/杜)綢繆牖户今女(音/汝)下民(箋下民巢/下之民)
或敢侮予(何楷曰承上章毁室言而深以綢繆牖户望/成王早圖之也舊説謂周公自述其締造周)
(密則于末章予室翹翹句難通且汲汲自多其功于忠/淺矣前以毁室屬䲭鴞而此以侮予屬下民葢室一毁)
(則探鷇取卵之事必有起而乗之者所/以武庚蠢動而四國亦洶洶不靖也)○予手拮据(音/吉)
(居/)予所捋(力活反/鸞入聲)荼(疏傳言萑苕謂薍之秀穗也出其/東門箋云荼茅秀然則茅薍之秀)
(其物相類故/皆名荼也)予所蓄租(子胡反/音祖)予口卒瘏(音徒○拮据/二句順文也)
(蓄租二句倒文也蘇傳云以手捋荼則至于拮据以口/蓄租則至于卒瘏嚴緝云予手拘持者是予所捋取萑)
(苕也予所蓄積租取而予口為之盡病也/俱明當集傳以手口並作訓拮据則混矣)曰予未有室
家(讀如姑○此周公自明前日之輔/政非為身謀正以王室未定之故)○予羽譙譙(音/焦)予
尾翛翛(音/消)予室翹翹風雨所飄摇予維音嘵嘵(音囂○/集傳解)
(末章全/用潁濵)
序䲭鴞周公救亂也成王未知周公之志(未知周公安/王室之志)
公乃為詩以遺王名之曰䲭鴞焉
　朱子曰成王之疑末釋則亂未弭也故周公作䲭鴞
　之詩以貽之告之以王業艱難不忍毁壊之意所以
　為救亂也(見吕/記)○按此詩周公自明已志而序以為
　救亂者是時國家新造中外危疑公之心在乎安王
　室以安天下而非為已謀也黄佐曰䲭鴞詩周公不
　惟明已之心亦勸王先事之備
　䲭鴞比武庚我子比管蔡(吕記周公謂管蔡為子者/為周家語殷民之辭也)
　我室比王室鄭箋作䲭鴞自言又謂周公救其屬黨
　大謬王肅固已正之朱傳出而詩義如發矇矣但謂
　周公東征二年得武庚管叔而誅之其後乃作此詩
　則因書傳誤解金縢弗辟之語(孔安國解作致辟之/辟鄭氏詩譜以為避)
　(流言/之變)而沿襲其譌也考居東東征是二時居東者周
　公始聞流言而避居于國之東也(東不詳其地大抵/去國不逺觀金縢)
　(王親迎出/郊可見)東征者成王既迎公歸而往正武庚管叔
　之罪也居東之時武庚管蔡方相煽為亂周公處骨
　肉之間必無遽興師往征之理又成王方疑周公公
　不應不請而自誅之若請之于王亦必不從(此朱/子説)金
　縢罪人斯得謂周公居東之後成王始知流言之罪
　人為管蔡非謂即誅管蔡也自風雷示警成王感悟
　周公歸乃承王命作大誥往征之東山破斧等詩皆
　作于其後觀金縢云居東二年東山云自我不見于
　今三年則知居東東征首尾共五六年間事朱子晚
　年與蔡九峯辨書傳弗辟之説以為宜從鄭氏特詩
　傳未及追改耳
　劉瑾曰此詩專罪武庚而于管蔡則有閔惜之意葢
　為親者諱也如書之大誥亦然觀其告䲭鴞以無毁
　我室可見其詩作于武庚未誅之先
　　䲭鴞四章章五句
我徂東山(東山注疏不言其地季本云當在魯魯葢古/奄國時商奄四國連兵以叛多士所云昔朕)
(來自奄孟子所云周公伐奄三年討其君即東征之事/也公之東征未必用兵攻戰特經畧東方三年而後歸)
(耳/)慆慆不歸(章首二/句無韻)我來自東零雨其𪷟(范氏曰人情/憚往而樂歸)
(于其歸猶閔其遇/雨則其往可知矣)我東曰歸我心西悲(喜極而悲也杜/詩喜心翻倒極)
(嗚咽淚沾/巾亦此意)制彼裳衣(易軍中/之服)勿士(事/也)行(音/杭)枚(讀如迷○/無事于行)
(陣銜/枚)蜎蜎(音/娟)者蠋(音蜀○傳蠋桑蟲説文/葵中蟲也集傳從毛)烝(程子云烝/升也下同)
在桑野(讀如/墅)敦(音/堆)彼獨宿亦在車下(讀如户○末四語/又睹物託興幸其)
(完師/而歸)○我徂東山慆慆不歸我來自東零雨其𪷟果臝
(力果反/音裸)之實(本草括樓子實如𤓰/瓣皮黄肉白九月熟)亦施(音/異)于宇伊威(陸/璣)
(疏伊威一名䑕婦在壁根下甏/底土中生如白魚涇生蟲也)在室蠨蛸(音蕭筲○陸/璣疏小蜘蛛)
(長脚者俗/呼喜母)在户町(音/挺)畽(他短反/湍上聲)鹿場(吕記町畽舍旁畦/隴為麋鹿之場)
熠(音/翊)燿(音/鷂)宵行(音杭○按毛云熠燿燐也陳思王以熠/燿為螢火宵行是夜飛説文引詩熠燿)
(光也集傳從之但云宵行蟲也此未詳出何書楊慎曰/熠燿本訓螢火今注以熠燿為明貌而以宵行為蟲固)
(矣古人用事有虚有實熠燿之為螢火實也熠燿為倉/庚之羽虛也小雅交交桑扈有鶯其領與此句法相似)
(彼謂桑扈之領如鶯之文此謂倉/庚之羽如熠燿之明其義一也)亦可畏(謂如/隈)也伊可
懐(讀如/回)也(嚴緝别家者久住猶或相忘至于歸而未至/則思家之情最切故序其在塗之情以慰勞)
(之○王志長曰讀東山而知宗周之為樂國也士雖從/征而田廬井邑無恙也出入守望黨賙閭䘏可恃也故)
(歸士思家不過以伊威蠨蛸麋鹿熠燿為言而已如祈/父嘆有母尸饔則其思念者奚暇及伊威熠燿哉至漸)
(漸之石酸心于涉豕何草不/黄惕志于芃狐又無論矣)○我徂東山慆慆不歸我
來自東零雨其𪷟鸛(音/灌)鳴于垤(讀地一反音近突古音/考音姪○此丘垤之垤)
(不必云蟻冢疏鸛是好水之/鳥知天將雨故長鳴而喜也)婦嘆于室(箋鸛將雨則鳴/行者隂雨尤苦)
(婦念之則/嘆于室也)洒埽穹窒我征聿至(讀之一反音質古音考/音即○嚴緝行人想其)
(婦在家嘆望如此猶白詩想得閨/中夜深坐還應説著逺行人也)有敦(音/堆)𤓰苦烝在栗
薪自我不見于今三年(讀如寧○按四句毛鄭作婦人/思見其君子如此正小序室家)
(望汝意也但解有敦𤓰苦太紆曲今當云婦人因見苦/𤓰繫于栗薪之上而嘆曰我之不見君子已三年矣上)
(言聿至望之切也此言不見思之深也陳啟源曰次章/是行者之思三章是居者之望兩章各一意曲盡人情)
(集傳謂征士至家所見/雖可通而趣味頗短)○我徂東山慆慆不歸我來自
東零雨其𪷟倉庚于飛(箋倉庚仲春而/鳴嫁娶之候)熠燿其羽之子
于歸皇(黄/白)駁(聊/白)其馬(讀如/姥)親結其褵(讀離羅二音○疏/昏禮言結帨此言)
(結褵則褵當是帨帨佩巾也郭言香纓非陳祥道曰香/纓帶曰衿婚禮所謂施衿也帶結而垂曰褵爾雅所謂)
(褵□也矜者纓之帶褵者衿之緌先施衿而後結褵總/是一事孔穎逹依孫炎説徑以結褵為結帨誤也二説)
(備存/待考)九十(九與十/數之多)其儀(讀宜俄/二音)其新孔嘉(讀基歌/二音)其舊
如之何(讀奚河二音○郝本/褵儀歌何俱從後叶)
序東山周公東征也周公東征三年而歸勞(去/聲)歸士大
夫美之故作是詩也一章言其完也二章言其思也三
章言其室家之望女(音/汝)也四章樂男女之得及時也君
子之于人序其情而閔其勞所以説(音/悦)也説以使民民
忘其死其惟東山乎
　朱子曰完謂全師而歸無死傷之苦思謂未至而思
　有愴恨之懐至于室家望切男女及時亦皆其心之
　願而不敢言者上之人乃先為詠歌以勞苦之則其
　歡欣感激之情何如哉葢古之勞詩皆如此
　　東山四章章十二句
既破我斧又缺我斨(音/搶)周公東征四國(按四國毛傳謂/管蔡商奄也多)
(士云昔朕來自奄大降爾四國民命則奄為四國之一/明矣毛解與書傳合當從之説文奄國在魯與淮夷相)
(近括地志即曲阜縣之奄至鄉書序云成王既踐奄將/遷其君于薄姑薄姑齊地也奄屢不靖故遷之干齊猶)
(遷殷民于洛邑也四國之君禄父管叔殺之蔡叔放之/奄遷之皆有經傳可考朱子概言四方之國非也陳氏)
(又謂殷與管蔡霍為四國亦非左傳管蔡啟商惎間王/室不及霍叔葢霍叔罪本輕故止降為庻人不煩加之)
(以兵/也)是皇哀我人斯亦孔之將○既破我斧又缺我錡
(音竒讀巨何反音/近柯古音考音阿)周公東征四國是吪(音俄○嚴緝吪/化也言化之而)
(已不殺/之也)哀我人斯亦孔之嘉(讀如/歌)○既破我斧又缺我
銶(音/求)周公東征四國是遒(嚴緝遒聚也言不/使之離散失所也)哀我人斯
亦孔之休
序破斧美周公也周大夫以惡四國焉
　箋惡四國者惡其流言毁周公也疏四國之民被誘
　作亂周公不以為罪而正之此周公哀矜我民其德
　甚大故美之○此大夫代為征士之辭未見必為征
　士所作以答東山也
　嚴緝詩人言兵器必曰弓矢干戈矛㦸無專言斧斨
　錡銶者斧雖兵器所用而以斨並言乃豳人所用以
　采桑者又錡為鑿屬銶為木屬以類言之知皆非兵
　器矣周公奉王命討罪有征無戰四國聞王師至即
　窮蹙自守周公又遲之三年不為急攻之計故未嘗
　從事于戰陣也惟行師有除道樵蘇之事斧斨之事
　為多歴時之久必敝故詩之言若此朱傳謂兵器破
　缺則是與之血戰僅而勝之恐非東征氣象也
　　破斧三章章六句
伐柯如何匪斧不克取(去/聲)妻如何匪媒不得○伐柯伐
柯其則不逺我遘之子籩豆有踐(上/聲)
序伐柯美周公也周大夫刺朝廷之不知也
　吕記觀金縢所載二公之知周公至矣今曰朝廷則
　二公亦與焉葢大臣與國同體主未悟而事未回國
　人所當責而二公所當受也
　成王感風雷之變出郊親迎周公周人幸公之將歸
　而作此詩序所云刺朝廷之不知謂公之忠誠如此
　何向者朝廷不知乃以流言疑之乎程子云刺朝廷
　不知所以還周公之道非也首章言伐柯須斧猶娶
　妻須媒以比周之不可無公次章言伐柯之則不逺
　以比欲公之歸亦不逺但陳籩豆以迎之斯見之矣
　之子即指周公與下章一例毛鄭種種僻説斷不可
　從朱子謂東人喜公至而作亦非本㫖
　何楷曰金縢予小子其親迎我國家禮亦宜之孔穎
　達云國家尊崇有德宜用厚禮詩稱衮衣籩豆是也
　此篇言以饗禮迎公下篇言以冕服迎公也周公闗
　王室安危二詩斷當主周人幸公歸立説
　　伐柯二章章四句
九罭(音域○爾雅孫炎曰九罭/魚網魚之所入有九囊也)之魚鱒(音撙○爾雅翼/俗呼赤目鱒魚)
(之美/者)魴我覯之子衮衣繡裳(程子曰鱒魴魚之美者施/九罭之網則得鱒魴用隆)
(厚之禮則得聖賢我欲覯之/子當用上公之禮服往迎之)○鴻飛遵渚公歸無所(朱/子)
(曰飛歸字是句腰/用韻詩中有此格)于女信處○鴻飛遵陸公歸不復于
女信宿○是以有衮衣兮無以我公歸兮無使我心悲
兮
序九罭美周公也周大夫刺朝廷之不知也
　郝敬曰朱子改為周公居東東人喜之而作恐未必
　然夫居東公之不幸也不以朝廷失公為憂而以東
　人見公為喜立言失輕重之義矣一章謀所以逆公
　之禮二章三章揣公必歸而託為辭東人之語四章
　迎公而歸而託為東人留公之語也葢公不忘王室
　往迎即返故東人悲公歸而朝廷始者不恤公去詩
　所以嘆其不知也
　此詩作于成王迎公之時序云刺朝廷不知與前篇
　同皆是追刺亦只言外意耳首章以魚網得魚興周
　人喜得公而見之衮衣繡裳迎公之盛服也二章三
　章陳往迎時告曉東人之辭遵渚遵陸以鴻之卑飛
　興公之居東為失所也公歸無所公歸不復言公歸
　豈無所乎公歸豈不復乎復言復位相成王也末章
　承上言公特信處信宿于彼是以我得見此衮衣之
　服然使風雷不作安能有此無謂公今日歸遂無使
　我銜悲往日之事也葢痛定思痛之辭(本何𤣥/子説)歐陽
　以末二句為述東人留公語則章法不完朱子作東
　人喜公而相語以留之解末章似矣而全㫖又未合
　　九罭四章一章四句三章章三句
狼跋其胡載疐(音/致)其尾(疏老狼有胡謂頷下垂胡進則/躐其胡謂躐胡而前倒也退則)
(跲其尾謂卻頓而倒于尾上也嚴緝狼猛健之獸老者/雖下垂胡平時亦無跋疐之理所言跋胡疐尾謂其在)
(檻穽中進退/求脱不能耳)公孫(音/遜)碩膚(義詳/集傳)赤舄(音昔○周禮注複/下曰舄單下曰屨)
(又云天子諸侯吉事皆/舄赤舄者冕服之舄也)几几(陳啟源曰傳云几几絇貌/絇是舄頭飾几几即其狀)
(安重意只言外見之王荆公謂几乃人所憑以為安故/几几訓安此鑿説耳○嚴緝凡人處利害之變則舉止)
(不安其常懼者或至于喪屨喜者或至于折屐/詩人以赤舄几几見周公之聖其善觀聖人矣)○狼疐
其尾載跋其胡公孫碩膚德音不瑕(讀洪孤反音胡○/箋不瑕不可疵瑕)
(也/)
序狼跋美周公也周公攝政逺則四國流言近則王不
知周大夫美其不失其聖也
　程子曰狼貪獸也猛于求欲故陷于機穽羅縶前跋
　後疐危困如是周公進退以道無利欲之蔽避大美
　而弗居不有其尊不矜其德故雖在危疑之地安步
　舒泰赤舄几几然也毛氏以狼之跋疐不失其猛興
　公之不失其聖夫詩人比興必以類是以香草比君
　子惡鳥譬小人豈有以豺狼興聖人乎且以上二句
　言跋言疐安有几几不瑕之義葢此詩體與他詩不
　類故不通耳上二句是反興○傳解公孫作成王大
　非孫毓已經辨正箋作公孫于齊之孫近之但以為
　復成王之位而欲歸老又非是不如程説之精也
　　狼跋二章章四句(范氏説/見集傳)
　
　
　
　
　詩經通義卷五
欽定四庫全書
　詩經通義卷六　　　　　吳江朱鶴齡撰
小雅(大小雅義/見首卷)
　釋文從鹿鳴至菁菁者莪凡二十二篇是文王武
　王成王之正小雅六篇亡從六月至無羊十四篇
　是宣王之變小雅從節南山至何草不黄凡四十
　四篇是幽王之變小雅○陳啟源曰劉瑾考儀禮
　上下通用止小雅二南不歌大雅可見大雅獨為
　天子之樂斯言誤矣鄭譜云用于樂國君以小雅
　天子以大雅然而饗或上取燕或下就所謂上取
　者如左傳以文王為兩君相見之樂禮記謂賔入
　大門而奏肆夏又謂兩君相見升歌清廟下管象
　孔氏引證甚明劉豈未見乎儀禮亡逸者多所存
　諸侯之禮止鄉飲燕禮鄉射大射諸篇稍及奏樂
　之制何可執以為據也
　鹿鳴之什(雅無諸國之别故毛氏列為什如軍法/十人為什也朱子集傳將笙詩六篇編)
　(什内故分什為七與毛公本不同吕氏讀記亦然而/第二什以南陔為首與朱傳小别葢用蘇氏之説)
呦呦(音/幽)鹿鳴(疏鹿得草必相呼/共食故以起興)食野之苹(讀如旁○今/籟蒿陸璣疏)
(苹葉青白色莖似筯/而輕肥始生香可食)我有嘉賔鼓瑟吹笙(讀師莊反音/桑○儀禮燕)
(禮云工四人二瑟瑟堂上之樂鼓瑟而歌笙堂下之樂/立于懸中○李氏曰鼓瑟工歌鹿鳴之三是也吹笙笙)
(奏南陔以/下是也)吹笙鼓簧(笙中/之簧)承筐是將(奉筐行幣帛箋飲/之而有幣酬幣也)
(食之而有幣侑幣也○顧炎武曰君子不親貨賄束帛/箋箋實諸筐篚非徒盡飾之道亦所以遠財而養亷恥)
(也以此坊民民猶/有輕禮重貨者)人之好(去/聲)我示我周行(讀如杭○疏/申毛云示我)
(以先王至美之道鄭云置/于周之列位集傳從毛)○呦呦鹿鳴食野之蒿(今青/蒿本)
(草注春生苗葉秋開淡/黄花結子如粟米大)我有嘉賔徳音孔昭視(與示/同)民
不佻(音/挑)君子是則是傚我有㫖酒嘉賔式燕以敖(音/翺)○
呦呦鹿鳴食野之芩(音琴○陸璣疏生澤中下地鹹/處牛馬亦喜食之羅愿曰香草)我
有嘉賔鼓瑟鼓琴鼓瑟鼓琴和樂(音/洛)且湛(音躭叶持林/反音沈古文)
(耽湛/通用)我有㫖酒以燕樂嘉賔之心
序鹿鳴燕羣臣嘉賔也既飲(去/聲)食(音/嗣)之又實幣帛筐篚
以將其厚意然後羣臣嘉賔得盡其心矣
　序及毛鄭皆專指羣臣為嘉賔羣臣而謂之賔者恩
　禮之厚也集傳兼及諸侯之使葢本儀禮注鹿鳴者
　君與臣下及四方賔燕講道修徳之樂歌然作詩之
　本意實為羣臣孔疏已辨之矣○嚴緝詩求忠益序
　所云盡心謂忠告無隱也上下之情不通則羣臣嘉
　賔雖欲有以告君而不可得故待燕而後可以盡其
　心也杜甫詩聖人筐篚恩實欲邦國活得古人用詩
　之義矣按燕禮鼓瑟吹笙在工歌笙入之時吹笙者
　以笙吹詩也示我周行徳音孔昭葢在旅酬之後周
　行至道也徳音善言也鄉射禮記古者于旅也語樂
　記于是語于是道古是也
　鄒忠𦙍曰集傳以鹿鳴諸詩為燕饗通用之樂歌然
　燕與饗異饗重而燕親饗者天子所以享元侯及卿
　大夫之有功與諸侯享鄰國使臣燕則有因祭而餕
　如楚茨之備言燕私是也有因朝聘而飲如湛露之
　在宗載考是也有因勞而勞如四牡之勞使臣杕杜
　之勞戍卒是也有因暇而㑹如伐木之飲湑是也又
　有繼饗而燕如左傳鄭饗趙孟禮終乃燕是也其禮
　不若饗之盛饗在廟燕在寢饗親獻燕不親獻饗爵
　盈而不飲燕無算爵此燕與饗之别也是詩云嘉賔
　式燕以敖又云燕樂嘉賔之心則知是燕非饗矣或
　疑燕禮無用幣之文然周語云先王之燕體解節折
　共飲食之于是乎折俎加豆酬幣宴貨以示容合好
　則燕未嘗不用酬幣也
　關睢夫婦也而曰友鹿鳴君臣也而曰賔葢王者退
　處于宫則懼溺牀第故相敬如友以持之尊居于朝
　則慮隔堂亷故相洽如賔以通之而引翼之資啟沃
　之益亦因以收焉傳曰師臣者帝賔臣者王此之謂
　乎
　　鹿鳴三章章八句(范氏説/見集傳)
四牡騑騑(音/非)周道(傳周道岐周之道也吕記使臣初發/葢自岐周以往故以周道言之若武)
(王之時則溥天之/下莫非周道矣)倭(音/威)遲(歴遠/貌)豈不懐歸王事靡盬我
心傷悲○四牡騑騑嘽嘽(音灘○説文嘽嘽喘息也陸/佃曰駱焉奈勞今喘息不平)
(則以甚苦故也○陳啟源曰毛訓騑騑為行不止貌嘽/嘽為喘息貌駸駸為驟貌皆取疲苦義葢以馬之勞見)
(使臣之勞也朱子合采芑嘽嘽訓衆常武嘽嘽訓盛以/訓此詩曰衆盛貌與勞使臣義全不相蒙矣方知古人)
(釋經用意之精/非後人所及)駱馬(讀如/姥)豈不懐歸王事靡盬(嚴緝文/王未嘗)
(稱王而云王事靡盬者諸侯受天子之命治/其國西伯受天子之命統諸侯皆王事也)不遑啟處
(傳啟跪也處居也臣受命舍幣于禰乃行按跪乃危坐/朱子曰記云授立不跪授坐不立葢跪有危義兩膝著)
(地伸腰及股而勢危者為跪兩膝/著地以尻著蹠而稍安者為坐也)○翩翩(音/篇)者鵻(音隹/隹音)
(追○傳鵻夫不也箋鳥之謹愿者疏左傳祝鳩氏為司/徒即此鳥也蘇傳云祝鳩孝鳥故不獲養者稱焉今按)
(此鳥本名夫不故曰䳕鳩䳕即夫音集傳作鵓鳩恐是/傳寫之譌耶陳啟源曰爾雅注疏陸璣詩疏方言博雅)
(諸書並無鵓鳩之名吕記嚴緝皆作鵓鳩嚴緝至並數/䳕鳩鵓鳩以為鵻有十四名則䳕之誤為鵓久矣疑朱)
(子作集傳時已然不/關後人之傳寫也)載飛載下(讀如/户)集于苞栩(音/許)王事
靡盬不遑將父(蘇傳鵻之飛也則亦下而集于栩以興/使臣之行久不返至不得將其父戴氏)
(曰將者扶持/奉侍之謂)○翩翩者鵻載飛載止集于苞杞(今枸杞/本草名)
(仙人杖根名地骨皮莖榦三五尺作叢嚴緝此/詩苞杞杕杜北山采杞四月杞桋皆枸杞也)王事靡
盬不遑將母(讀如/米)○駕彼四駱載驟駸駸(音侵○嚴緝/走馬曰馳不)
(馳而步/疾曰驟)豈不懐歸是用作歌將母來諗(音審○王氏曰/母恃子以養甚)
(于父范氏曰末章再言將母本其恩之所起/以教愛也愛母則敬父矣敬父則尊君矣)
序四牡勞使臣之來也有功而見知則説(音/悦)矣(使臣之/來謂事)
(畢來/歸也)
　程子曰四牡之義閔人之勤勞故云有功而見知則
　説矣上不知下之勞則下不自盡其力故曰四牡廢
　則君臣缺矣○郝敬曰此文王之詩而稱王事者凡
　風雅歌文王之事非即作于文王之世周道大行然
　後禮樂興則是成王周公之世矣故稱王事稱天子
　文武同也
　此為使臣自述之辭故末章託言作此詩以來告蓋
　臣有勞苦患君不知今探其情以勞之所以為悦非
　謂使臣必待知而後悦也
　　四牡五章章五句(毛傳鄭箋范/氏説見集傳)
皇皇者華(音/敷)于彼原隰駪駪(音/辛)征夫每懐靡及○我馬
維駒六轡如濡(音儒○/鮮澤)載馳載驅周爰咨諏(釋文子須/反音苴吕)
(記同○左傳/咨事為諏)○我馬維騏六轡如絲(調/和)載馳載驅周爰
咨謀(讀如迷○左傳咨/難為謀難為患難)○我馬維駱六轡沃若載馳載
驅周爰咨度(左傳咨/禮為度)○我馬維駰(音因○爾雅/疏今名泥驄)六轡既
均載馳載驅周爰咨詢(左傳咨親為/詢親為親戚)
序皇皇者華君遣使臣也送之以禮樂言遠而有光華
也(朱公遷曰勞先而遣後者以恤情勸義/輕重為次第見君之厚于其臣如此)
　按周禮大小行人出使諸侯其責甚重燕以遣之所
　謂禮也歌以樂之所謂樂也遠而有光華是皇華所
　取義也疏草木之華不以髙下而易其色臣之出使
　當光顯其君常不辱命不以遠近而易其志也程子
　曰皇華之光明于野猶王澤之流布光華于天下也
　故以為興天子遣使四方以觀省風俗采察善惡亷
　訪疾苦宣道化于天下下國蒙被徳澤是以光華
　朱子曰叔孫穆子謂君教使臣曰每懷靡及諏謀詢
　度必咨于周此詩意也詩本以戒使臣而託于其自
　道之辭以發之忠厚之至也○每懐靡及鄭箋據國
　語懐私為訓不可從忠信為周又嘗引國語本言諏
　謀詢度必咨于忠信之人而詩文乃云周爰咨諏者
　東萊謂古語多倒是也永叔觧作周詳訪問集傳因
　之然詩㫖未必如此(六月序云皇皇者華廢則忠信/闕矣可證忠信為周是此詩本)
　(㫖/)
　　皇皇者華五章章四句(范氏説/見集傳)
常棣之華(按召南唐棣之華與論語唐棣之華爾雅所/謂栘今白楊也此常棣與采薇維常之華爾)
(雅所謂棣今郁李也吕氏曰常棣今玉李也花萼相承/甚力郁李是薁不是常棣郁李實如李常棣實如櫻桃)
(各一/木)鄂(五各反/音噩)不(鄭云當/作跗)韡韡(音偉當作□○疏華下/有萼萼下有跗花萼相)
(承覆故得韡韡而光明也○歐陽義不韡韡者韡韡也/古詩之語如此者多何煩改字為柎葢已言鄂則足見)
(兄弟相承之意矣程子曰韡韡鮮華壯盛之貌不作柎/可如字亦可以華萼相依生相親力相承興人之莫如)
(兄弟也按歐陽之説本于王肅/集傳從之然古義自不可廢)凡今之人莫如兄弟(上/聲)
○死喪(去/聲)之威兄弟孔懐(讀音/回)原隰裒(薄侯反音掊○/王氏曰不得保)
(其常居而裒聚于原隰之中此與人同患難時/也集傳云積尸裒聚于原野葢䝉上死喪言之)矣兄弟
求矣(程子曰此章叙兄弟相賴之事當死生危難之可/畏則思兄弟之助及困窮離散羣散郊野之時則)
(惟兄弟/相依恃)○脊令(音零○嚴緝今名雪姑其/色蒼白鄭氏以為水鳥非)在原兄弟急
難(此患難之難讀平聲庾信哀江南賦本無情于/急難正用此作平聲言兄弟當相急于患難)每有
(鄭云每有雖也/本爾雅釋訓文)良朋况也永歎(蘇傳况甚也其甚者不/過為之長歎息○此章)
(東萊説/見集傳)○兄弟鬩(許歴反音虩/○鬩鬭狠)于牆外禦其務(音侮○/傳務侮)
(也嚴緝務猶事也䦧牆禦侮葢以/恩情甚薄而猶有不能已者言之)每有良朋烝也無戎
(讀而至反音汝○元熊朋來五經説曰此詩外禦其務/當依左傳侮字為據烝也無戎與常武以昭我戎並當)
(音汝崧髙戎有良翰即汝有良翰民勞戎雖小子即汝/雖小子可見古者戎汝同音吳氏改務音蒙而不顧左)
(傳引詩之文失之矣愚按洪範曰雨曰霽勺蒙蒙史記/引作霿索隱云音蒙又周禮太卜注引作雺楊用修云)
(雺一作霚又作蒙古音務亦叶謨蓬反故才老讀作蒙/下與戎叶而朱子非之然此説仍當備一義○曹氏曰)
(烝衆也言朋友雖衆而無助朱子/曰此章正為管蔡啟商之事而發)○喪亂既平既安且
寧雖有兄弟不如友生○儐(賔𦙍反/音擯)爾籩豆飲酒之飫
(於慮反/音芋)兄弟既具和樂(音/洛)且孺(程子曰孺者親慕之義/言無異于孺子相慕)
○妻子好(去/聲)合如鼓瑟琴兄弟既翕(音/吸)和樂且湛(讀如/沈)
○宜爾室家(讀古胡/反音姑)樂爾妻帑(音奴釋文云帑依字吐/蕩反經典通為妻帑字)
(今讀音/拏也)是究是圖亶(吕記都但/反音胆)其然乎
序常棣燕兄弟也閔管蔡之失道故作常棣焉
　按國語引富辰云周文公之詩曰兄弟鬩于牆外禦
　其侮則此詩自是成王之時周公所作以親兄弟也
　左傳又引富辰云周公弔二叔之不咸封建親戚以
　藩屏周召穆公(虎/)思周徳之不類故糾合宗族于成
　周曰常棣之華鄂不韡韡凡今之人莫如兄弟二書
　皆富辰之言且其時去召穆公未遠不知其説何以
　不同杜預以為周公作之召公歌之據序云閔管蔡
　則當屬周公無疑左氏葢傳聞異辭耳(陳啟源曰正/雅文王詩九)
　(篇天保以上治内采薇以下治外各有取義常棣詩/雖作于成王時既在治内之列不得不先詩譜推其)
　(故以為周公閔管蔡被誅若在成王詩中則彰明其/罪故推而上之託於文王親兄弟之義理容有之)
　首章以常棣之蕚著于柎交相映發興至親莫如兄
　弟下二章漸次以死喪急難禦侮騐兄弟之至情言
　不惟求原野急患難者可恃即鬩牆非令兄弟然猶
　愈朋友之無助也五章責人以兄弟之相賴如此乃
　或無事而忘之乎六章勸人以兄弟之恩當常相和
　樂末二章又因常人之情多厚妻子而薄兄弟故言
　妻子雖好合必兄弟具和乃為樂之久而可以宜室
　家樂妻子矣人誠究其理圖是事則吾言豈不信然
　耶朱子曰燕兄弟之詩當極其和樂而此詩專言死
　喪急難之事其志切其辭哀葢周公處兄弟之變孟
　子所謂其兄闗弓而射之則已垂涕泣而道之者也
　文武燕兄弟之詩雖不可見然意其辭氣和平必異
　于此故序者以閔管蔡之失道發之○蘇傳小人好
　以親為怨而樂從其疏故此詩每陳朋友之不足恃
　者以告之
　　常棣八章章四句
伐木丁丁(音/爭)鳥鳴嚶嚶(箋嚶嚶兩鳥聲也疏鳥聞伐木/而驚嚶嚶然以興朋友二人相)
(切/磋)出自幽谷遷于喬木嚶其鳴矣求其友聲(箋鳥之遷/處髙木者)
(求其尚在深谷者其/相得則復鳴嚶嚶然)相(去/聲)彼鳥矣猶求友聲矧伊人矣
不求友生(張氏曰詩人多相因之辭如伐木而感鳥鳴/葢因此以興焉者也故下章皆以伐木言之)
(蘇傳事之甚小而須友者伐木也物之無知而不忘其/羣者鳥也鳥出谷而升于木以木為安而不獨有也故)
(嚶然而鳴以求其友况事之大于伐木而人為有知者/哉真氏曰玩其辭只見為人之求友而不為君之求臣)
(葢先王樂道忘勢但知有朋友相須/之義而不見有君臣相臨之方也)神之聽之終和且
平(朱子曰人能盡其道于朋友雖鬼/神亦必相之而錫之以和平之福)○伐木許許(音虎/○伐)
(木必衆人共力故有邪許之聲以興朋友之相助陳啟/源曰舉伐木可兼鳥鳴故二三章皆承伐木古多省文)
(也季氏以四牡詩/將母例之良是)釃(音師○釋文/以筐􁈢酒)酒有藇(音序○/美貌)既有
肥羜(音宁○小羊爾雅注今俗呼五月羔為羜疏聘禮/云天子享太牢以饗賔知燕禮用羊諸侯燕禮以)
(狗不用/羊豕)以速諸父寧適不來微我弗顧於(音/烏)粲灑埽(叶/音)
(叟/)陳饋八簋(叶音九○疏粲然洒埽其室庭陳飲食之/饋上肥羜為燕禮此是食禮五陳之也燕)
(禮主于飲酒無飯食此簋盛黍稷是飯食可知/劉氏曰簋八則籩豆倍之天子燕禮之數也)既有肥
牡(大/牛)以速諸舅寧適不來微我有咎○伐木于阪(音反/○此)
(句舊無解者愚謂于往也阪山脅也伐木必/往取之于阪險以興朋友尤相須于急難)釃酒有衍
籩豆有踐(上/聲)兄弟(箋疏兼同/姓異姓)無遠民之失徳乾餱以愆
(乾餱不相及此民之失徳薄于/朋友故舊也君子豈當然乎)有酒湑(胥上聲○湑莤/也莤與縮同以)
(筐曰釃以/草曰湑)我無酒酤(音古○嚴緝無酒設言之耳/酤毛云一宿酒鄭云買也)我坎
坎鼓我蹲蹲(音/存)舞我(樂始于鼓終于舞謝氏曰湑我我/湑之也酤我我酤之也鼓我舞我)
(我鼓之舞之也/此皆倒句法)迨我暇(讀後五/反音户)矣飲此湑矣
序伐木燕朋友故舊也自天子至于庶人(伐木乃庶/人之事)未
有不須友以成者親親以睦友賢不棄不遺故舊則民
徳歸厚矣
　朋友故舊兼同姓異姓而言燕主同姓故曰親親
　以睦正義指上常棣篇非也華谷云後序于理無害
　而以此説詩則支離○古之聖王有以后妃為友者
　關雎琴瑟友之是也有以羣臣為友者六月飲御諸
　友假樂燕及朋友是也此詩燕諸父諸舅而序以朋
　友故舊括之葢同姓異姓天子有下交之理皆得言
　朋友也與上篇之以良朋友生與兄弟相較而言者
　義稍不同或駁朱傳取序首句刪下二句直以父舅
　兄弟作朋友者為非不知周之列位非同姓即異姓
　也同姓異姓之外更以何者為朋友乎陳啟源曰常
　棣伐木二詩兄弟朋友名稱相混愚謂伐木之父舅
　兄弟即常棣之朋友常棣之兄弟則非伐木之兄弟
　當以九族内外别之常棣之兄弟九族以内也伐木
　之諸父及同姓之兄弟九族以外也九族在五服之
　内可稱兄弟不可稱朋友九族之外無服大傳云六
　世親屬竭斯可謂之朋友矣九族之内歌常棣以燕
　之九族之外歌伐木以燕之觀常棣之六章毛傳云
　九族㑹曰和鄭云九族從已上至髙祖下至元孫之
　親明是常棣詩燕此而其餘則燕之于伐木不然二
　詩之兄弟朋友何以别乎
　山中伐木必與人共之有朋友之義焉故取為興而
　因以鳴木之鳥聲為比也下二章只一句興辭殺而
　意同伐木之人猶不可無助君子于閒暇之時可無
　以藇酒盛具召朋友而燕樂之乎詩内凡言我皆燕
　朋友者自我也鄭以有酒四句族人陳王恩迨我二
　句又述王意太支離
　　伐木三章章十二句(毛氏分六章章六句劉氏云/伐木三章章十二句每一章)
　　(首輒言伐木凡三云伐木故知當三章朱傳吕記/皆從之○陳啟源曰按小序下孔疏指伐木許許)
　　(釃酒有藇為二章首二句伐木于阪釃酒有衍為/卒章首二句又指諸父諸舅為二章兄弟無遠為)
　　(卒章則已判此詩為三章矣其説不自劉氏始也/但孔氏釋詩專遵毛鄭不自立説故無一語申明)
　　(之耳朱吕皆云從劉若/未見孔疏者此不可解)
天保定爾(天保與召誥天迪從子保天迪格保義同/歐陽義詩人爾其君者葢稱天以為言)亦
孔之固俾(吕記必以/反音鄙)爾單(音/丹)厚(箋天使汝盡厚天下之/民何楷曰單與殫通厚)
(謂仁厚周家以仁厚開基今厚而/益盡其厚書所云乃單文祖德也)何福不除(去聲○疏/除訓開者)
(若有閉藏畜積今開出予之吕記除有消去之義所稟/薄者雖小福而不能容載惟其甚厚故福祉之來不問)
(多寡其受之也皆若消去而未嘗有者所/謂何福不除也何楷曰以新易舊曰除)俾爾多益以
莫不庶(鄧元錫曰多益多受益也天下之/益無方能𢎞受而何益不衆也)○天保定爾
俾爾戩(音剪○陳啟源曰戩字毛鄭皆訓福本爾雅釋/詁朱傳從聞人氏説戩與翦同訓為盡此又本)
(説文戩字引詩實始翦商語故合戩翦為一耳然説文/翦字注云滅也轉滅義為盡義殊費力從爾雅為長)
榖罄無不宜受天百禄降爾遐福維日不足(輔氏曰罄/無不宜二)
(句已然之事也降爾遐/福二句方來之事也)○天保定爾以莫不興如山如
阜如岡如陵如川之方至以莫不增(吕氏曰受百禄降/爾福言其莫不庶)
(也既庶矣則欲積累至于崇髙故曰以莫不興如山阜/岡陵言其興也既興矣則欲增益而不絶故曰以莫不)
(増如川之方/至言其增也)○吉蠲為饎(音熾○吉蠲詳集傳/儀禮注炊黍稷曰饎)是用孝
享禴(音/樂)祠烝嘗(劉長翁曰禴祠烝嘗各/倒一字為句此音節也)于公(疏鄭云先/公后稷至)
(諸盩中庸注組紺以上至后稷組紺即諸盩太王父也/集傳后稷以下至公叔祖類按史記公叔祖類生古公)
(亶父祖類即組紺葢一人有三名索隱引皇甫/謐云公祖一名組紺諸盩字叔類號曰太公也)先王君
曰卜爾萬壽無疆(歐陽義此章又言非惟天福我君如/此至于四時豐潔酒食祀其先公先)
(王而神亦/嘏之以福)○神之弔(音/的)矣(弔矣言王已/致神之來格)詒爾多福(讀畢/力反)
(音/偪)民之質(集傳訓實/本伊川説)矣日用飲食羣黎(箋訓衆本/釋詁文)百姓
徧為爾徳(以質實為徳詩人之知所本也民之徳皆君/之徳猶思文篇云莫非爾極也○嚴緝此祝)
(君之福而曰爾德歸美之中有責難者寓若盡言/福禄則全篇皆獻諛之詞豈古君臣相與之義耶)○如
月之恒(傳恒弦也箋月/上弦而就盈)如日之升(王志長曰月不言望/日不言中皆指未盛)
(而言未盛而後不可量也曰孔固矣曰單厚矣曰多益/矣曰戩榖罄宜矣曰降福維日不足矣亦既盛矣而猶)
(指未盛以況之何也葢降福已盈而迓福/之王躬未盈也不然人滿則天概之矣)如南山之壽
不騫不崩(騫是缺損/崩是傾覆)如松柏之茂無不爾或承(朱子曰/松柏葉)
(非不凋但舊葉凋時新葉已生故有承繼之義木樨亦/然○歐陽義前既欲其興盛此又欲其永久故多引長)
(久不虧壊/者以為况)
序天保下報上也君能下(去/聲)下(上/聲)以成其政臣能歸美
以報其上焉(○下下謂鹿鳴至伐木皆君所以/下臣也臣亦歸美于王以答其歌)
　詩曰于公先王周未有稱先王者其作于武王以後
　明矣此詩既曰答前五篇然則前五篇亦作于武王
　之後明矣
　前三章言天之降福于君四五章言祖之降福于君
　羣黎百姓徧為爾徳此受福禄之本也末又終四章
　以下之意與三章遥接
　　天保六章章六句
采薇采薇薇亦作(讀則古反音詛○/作生也猶云怒生)止曰歸曰歸歲亦
莫(音/慕)止(箋重言采薇者丁寧行期/也又丁寧歸期定其心也)靡室靡家(讀如姑○/王氏曰男)
(有室女有家今男靡得以/室為室女不得以家為家)玁狁(音險/允)之故(古音考/讀平聲)不遑
啟居玁狁之故(重言玁狁之故見師出于不/得已使戍役各有怒寇之心)○采薇采
薇薇亦柔止曰歸曰歸心亦憂止憂心烈烈(烈烈猶/云内熱)載
飢載渴(讀巨烈/反音謁)我戍未定靡使歸聘○采薇采薇薇亦
剛止曰歸曰歸嵗亦陽止(爾雅十月為陽許氏曰鄭云/時坤用事嫌于無陽故以此)
(名月扶陽抑隂固聖人之意然名其月為陽果能扶陽/乎不然則是以虚言而欲奪造化之實必不然矣夫隂)
(陽消息自微而著皆有其漸一陽之生至子半而成其/胚胎乃在亥半則小雪之時正六隂之極陽絶于上而)
(回于下之幾也以此/名陽月其義甚明)王事靡盬不遑啟處憂心孔疚(讀/訖)
(力反/音棘)我行不來(讀六直反音力○箋來猶返也據家曰/來王志長曰此行是戍後復他有所行)
(當時或有趨利進攻之事故下/章以戍車既駕一月三捷言之)○彼爾(當作薾/華盛貌)維何維
常之華(音敷○孫奕示兒編常棣常字諸家無音合如/字讀采薇維常之華毛謂常為常棣亦無音常)
(棣與唐棣異俗或/書作棠棣大非)彼路(戎路主/帥所乗)斯何君子之車(按華既/叶敷則)
(車當音車集傳叶尺奢非○疏以/常棣花色之美喻君子車飾之盛)戎車既駕四牡業業
豈敢定居一月三捷(三捷是期之之/辭非紀實事)○駕彼四牡四牡騤
騤(求龜反音其○説文/騤騤馬行有威儀也)君子所依小人所腓(音肥○按/鄭云腓當)
(作芘此本非正訓故集傳加猶字程子隨動之説朱子/已欲刪之特未改耳二句見古人車戰之利依者依之)
(以為備禦腓者芘之以為進退也顧炎武曰小人所腓/正是隨動之説古制一車甲士三人步卒七十二人炊)
(家子十人固守衣裝五人廐養五人樵汲五人見司馬/法隨車而動如足之腓步乗相資短長相衞行止相扶)
(所以為節制之師也傳云腓辟也箋云腓芘也皆未是/隨動之説合于軍制而戾于腓義恐不可用○陳祥道)
(曰古之用兵也險野又為主易野車為主險野非不用/車而主于人易野非不用人而主于車車之于戰動則)
(足以衝突止則足以營衞將卒有所芘衣裝器械有所/齎春秋鄭為魚麗之陣先偏後伍伍承彌縫邲之戰楚)
(戎車分為二廣廣有一卒卒偏之兩先偏後伍伍從其/偏也卒偏之兩兩從其偏也先其車足以當敵後其人)
(足以待變則古者車/戰之法略可知也)四牡翼翼象弭(音米○傳弭弓反/末也疏孫炎云不)
(以繳束骨飾兩頭為弭是弭乃弓稍弛則反/曲故為弓反末嚴緝即受弦處以象齒飾之)魚服(讀如/白)
(以魚皮/為矢服)豈不日戒(讀訖力/反音急)玁狁孔棘(何楷曰三捷既奏/矣而戍事未畢不)
(敢弛備此章所/述正防秋之事)○昔我往(謂遣/戌時)矣楊栁依依今我來
(謂戍/畢時)思雨(去/聲)雪霏霏行道遲遲載渴載飢我心傷悲莫
知我哀(讀於市/反音噫)
序采薇遣戍役也文王之時西有昆夷之患北有玁狁
之難(去/聲)以天子之命命將率(音/帥)遣戍役以守衞中國故
歌采薇以遣之出車以勞(去/聲)還杕杜以勤歸也(勞來其/勤曰勤)
(洛誥周公/咸勤是也)
　疏此與出車五言玁狁惟一云西戎玁狁大於西戎
　出師主伐玁狁故戒敇戍役以玁狁為主而略於西
　戎也
　程子曰文王遣戍役以守衞歌此詩遣之叙其情而
　風以義當時之事後世因用之以遣戍役朱子曰文
　王既受命為西伯得專征伐而其征伐也必稱天子
　之命以行之此足見以服事殷之實矣或者謂文王
　受命而稱王則是二天子也而可乎(朱子又以此未/必為文王之詩)
　嚴緝遣戍役者指師衆言之其實將帥同遣故詩中
　兼言君子小人(首序不及將帥者以將/帥體國為心不待勉也)
　前三章以大義曉之而託于軍士之自道四章五章
　期其立功之速而因勉之以戒備也末章預叙得還
　之日以閔其勞楊栁依依即采薇之時雨雪霏霏即
　嵗亦莫止葢相為首尾之辭
　　采薇六章章八句(程子説/見集傳)
我出我車于彼牧矣(傳出車就馬于牧也按荀子天子/召諸侯諸侯輦輿就馬禮也詩曰)
(我出我車于彼/牧矣傳解本此)自天子所謂我來(讀音/力)矣召彼僕夫謂
之載(叶節力/反音即)矣王事多難(去/聲)維其棘矣○我出我車于
彼郊(集傳郊在牧/内本爾雅)矣設此旐(音兆○龜蛇四/斿此後軍也)矣建彼旄
矣(箋設旐者屬之于/干旄而建之戎車)彼旟(音餘○鳥隼七/斿此前軍也)旐斯(朱子曰/此章所)
(謂旐者元武也旟者朱雀/也下章所謂旂者青龍也)胡不旆旆(讀蒲寐反音譬説/文从□从市今从)
(巾誤○傳旆旆旒垂貌董氏曰禮/徳車結旌武事綏旌綏謂垂舒之)憂心悄悄僕夫况瘁
(况借滋義金氏曰言我憂心已自悄悄僕夫况又勞瘁/○輔氏曰兵隂事也必嚴重深謀然後與隂氣合而圖)
(功必成不然輕佻率易烏能有所/為哉○楊氏東萊二説見集傳)○王命南仲往城于
方(范氏曰往城于方所以守衞中/國也非取玁狁之地而城之)出車彭彭(讀如/滂)旂旐
(疏交龍為旂葢南仲所建以下或載旐或/載旟也軍吏載旗經所不陳文不具耳)央央(鮮/明)天子
命我城彼朔方(朱子曰天子命我城彼朔方者文王以/商王之命命南仲而南仲語其軍士以)
(天子之命也朔方今靈夏州西夏所據之地○朔方注/疏不言所在集傳始引漢朔方郡以漢立郡名必因于)
(古也按虞書宅朔方必正北之地正北是雲朔等州不/與周京相直中隔黄河此非玁狁來路故惟今靈夏等)
(州足以/當之耳)赫赫南仲玁狁于襄(程子東萊二/説見集傳)○昔我往(往/而)
(在/道)矣黍稷方華(音敷○箋黍稷方華朔/方之地葢六月時也)今我來(歸而/在道)思
雨雪載塗(傳塗凍釋也箋征伐玁狁因伐西戎至/春凍始釋而來反也  東萊説見集傳)王事
多難(去/聲)不遑啟居豈不懐歸畏此簡書(古者無紙書之/于簡䇿故曰簡)
(書/)○喓喓草蟲趨趯阜螽未見君子憂心忡忡既見君
子我心則降(讀如/洪)赫赫南仲薄伐西戎(箋喻近西戎之/諸侯聞南仲將)
(伐西戎之命皆跳躍而嚮望之如阜螽之聞草蟲鳴焉/君子斥南仲吕記喓喓草蟲六句説者以草蟲之詩有)
(之遂亦以為室家之語觀其斷句曰赫赫南仲薄伐西/戎其詞奮張豈室家思望之語乎毋逝我梁毋發我笱)
(我躬不閲遑恤我後兩見于谷風小/弁之詩其一夫婦也其一父子也)○春日遲遲卉(音/諱)
木萋萋倉庚喈喈(讀如/基)采繁祁祁執訊獲醜(郝敬曰敵/之為魁首)
(者執于王而訊問之/醜者降服之衆也)薄言還(音/族)歸(歸京/師)赫赫南仲玁狁
于夷
序出車勞還帥也
　箋遣將帥及戍役同歌同時欲其同心也反而勞之
　異歌異日殊尊卑也禮記賜君子小人不同日此其
　義也按文王之時為難者昆夷也伐玁狁無考本紀
　文王虞芮質成之明年伐犬戎書大傳西伯三年伐
　犬夷漢書云隴以西有畎戎顔師古謂犬夷即畎戎
　亦曰昆夷孟子文王事昆夷是也亦曰混夷緜詩混
　夷喙矣是也亦曰緄戎史記自隴以西有緄戎是也
　帝王世紀云文王受命四年混夷伐周一日三至周
　之東門文王閉門修徳不與戰是可證采薇序之昆
　夷即此詩所云西戎也若玁狁是北狄即太王時獯
　鬻在朔方之外未聞文王時為患中國毛鄭以天子
　為殷王受南仲為文王屬觀首章云自天子所謂我
　來矣三章云王命南仲往城于方天子命我城彼朔
　方其辭甚鄭重豈是西伯承王命遣其屬為軍將者
　耶朱子解此詩本用古義集傳更之葢亦有疑于此
　耳及考文王之臣四友十亂並無南仲之名惟宣王
　時常武詩有南仲太祖太師皇父鄭氏解云皇父以
　南仲為太祖則是南仲之曾孫朱子亦從其説意者
　南仲為將西征北討自在成王初年(本東陽許/氏之説)史軼
　其名氏而詩特著之耶或曰據毛公解常武云命南
　仲于太祖皇父為太師是以南仲皇父為二人彼南
　仲當即此南仲也六月為宣王伐玁狁之詩今采薇
　出車二詩亦皆有玁狁恐是同時事然宣王北伐既
　有尹吉甫不應復命南仲况采薇出車杕杜三詩相
　次是周公所定斷非宣王時詩也
　首章二章述其聞命而忠敬與臨事而憂勞以慰勞
　之也三章盛稱元帥之威靈氣燄有扞禦北狄之功
　四章言自朔方來歸而西戎又警遂承王命移師以
　伐之移師西伐之命所謂簡書也(本鄭箋劉長樂/吕東萊同此説)五
　章言南仲伐西戎為一方所徯望如草蟲阜螽其類
　相應(本鄭箋程子/東萊同此説)末章則言春晚到家叙景物之暄
　妍稱主將之功伐皆喜而詳之也○此章兩言王事
　多難前玁狁後西戎也西戎近在汧隴玁狁既却還
　師伐之自可不勞餘力○季本曰古朔方今在寧夏
　衞其東北為北狄其西南為西戎朔方者狄人通西
　戎之要路也城朔方則狄失右臂之助不待攻戰可
　伐其謀故曰玁狁于襄襄者駕出其上也黍稷雨雪
　叙自北而西往來道塗所見所謂不遑啟居也戎與
　玁狁先嘗表裏為患今西戎服則獵狁平矣故曰玁
　狁于夷小序以為文王時詩文王無伐玁狁之事亦
　未嘗為天子稱王也○陳啟源曰汲冢紀年帝乙三
　年王命南仲距昆夷城朔方逸周書序文王立西距
　昆夷北備獵狁謀武以昭威懐作武備合此二條可
　為出車詩之證帝乙三年乃文王即位之五年正初
　立時也西距昆夷則昆夷為西戎無疑而北備玁狁
　亦在此詩葢南仲乃殷大夫帥王師出㑹諸侯者文
　王正與之同事然則南仲非文王私屬而天子亦豈
　殷王紂耶常武詩之南仲鄭氏解為皇父之太祖意
　殷亡後南仲之子孫仕于周而皇父正當宣王之世
　南仲克戎有顯功于殷故詩人推本其祖言之亦作
　詩之法也毛傳分為二人未然又按紀年宣王六年
　皇父休父從王伐徐戎正與常武太師皇父程伯休
　父語相合並不言南仲從王則毛氏之誤益信矣愚
　按此説與詩序相合何氏古義説亦同汲冢書未可
　深信而逸周書則兩漢時已有之非偽撰此可據也
　　出車六章章八句
有杕之杜(杕杜雖識時物之變而義取于杕/亦因征夫在外傷其孤特無依)有睆(音莞/○睆)
(明貌檀弓/華而睆)其實(杜實在秋/冬之交)王事靡盬繼嗣我日日月陽
(十/月)止(止通/作只)女心傷止征夫遑止○有杕之杜其葉萋萋
(杕實落矣而葉又/盛為明年二月時)王事靡盬我心傷悲卉木萋止女心
悲止征夫歸止(程子曰古者戍役兩朞而還今年春暮/行明年夏代者至復留備秋至過十一)
(月而歸又明年仲春至春暮遣次戍者每秋與冬初兩/番戍者皆在疆圉如今之防秋也按采薇詩曰歸曰歸)
(嵗亦莫止即過十一月而歸之時也杕杜詩/卉木萋止征夫歸止即明年仲春至之時也)○陟彼北
山言采其把(枸把可采/則春已暮)王事靡盬憂我父母(音米○李/氏曰我我)
(君子也父母君/子之父母也)檀車幝幝(音/闡)四牡痯痯(音管○何楷曰/檀車耐用而亦)
(敝牡馬有力而亦疲/以見其久且勞也)征夫不遠○匪載(裝/載)匪來(讀如/力)憂
心孔疚(讀音/棘)期逝(歸期已/往過)不至(叶朱力/反音側)而多為恤(王氏/曰多)
(恤者憂其飢渴歟疾病歟/死傷歟何期過而不至也)卜筮偕(讀如/几)止㑹(傳卜筮㑹/人占之)
言近(古音考/音記)止征夫邇止(顧炎武曰崧髙箋近辭也聲/如彼記之子之記古近字多)
(與幾同愚按辭乃語辭近非/遠近之近上从亓辨詳考異)
序杕杜勞還卒也
　王氏曰上之人能知其下中心委曲之情而形于歌
　咏則下説之出車杕杜是也上之人不能知而下自
　陳其勞苦之狀悲傷之情則怨也揚之水鴇羽是也
　范氏曰出車勞帥故美其功杕杜勞衆故極其情朱
　氏曰四章皆述其未至之思而不言已至之喜葢未
　歸時思之切如此則既歸之喜有不待言
　　杕杜四章章七句
魚麗(音離○魚麗者魚入其中/而不能出也陣名取此)于罶(音栁○傳罶柚樑/寡婦之笱魚所留)
(也詩詁古者獺祭魚然後魚人入澤梁川澤之利人不/得專之惟寡婦之家上所矜閔使得織曲簿絶水為梁)
(以笱承之以時取魚/若遺秉滯穗之意)鱨(音/常)鯊(音沙讀蘇何反音/娑○鱨鯊詳集傳)君子有
酒㫖且多(朱子曰舊説有酒㫖為句且多為句非是當/以有酒為句㫖且多為句罶酒鯊多亦隔句)
(叶韻也○蘇傳其酒既/㫖且多言無所不備也)　魚麗于罶魴鱧(音禮○本草/鱧今黒鯉魚)
(夜向北斗/膽獨甘)君子有酒多且㫖○魚麗于罶鰋(音/偃)鯉(埤雅/鱧圓)
(魴方鰋/偃鯉俯)君子有酒㫖且有(讀如/以)○物其多矣維其嘉(讀/音)
(歌/)矣○物其㫖矣維其偕(讀如/紀)矣(吕記㫖即所謂嘉也/物雖嘉㫖然陸産或)
(不如水産之盛澤物或不如/山物之盛猶未可以言偕也)○物其有(同上/音)矣維其時
(讀上紙反音氏/古音考音始)矣(此詩後三章復與前三章叶音節至/善○吕記有即所謂偕也物雖盛多)
(而齊有必適當其時然後盡善所謂時者不專為用之/之時也苟非國家閒暇内外無故則物雖盛不能全其)
(樂/矣)
序魚麗美萬物盛多能備禮也文武以天保以上治内
采薇以下治外始于憂勤終于逸樂故美萬物盛多可
以告于神明矣(箋内謂諸夏/外謂夷狄)
　程子曰太平之時庶物繁盛故能備禮六月序云魚
　麗廢則法度闕矣物不足則不能備法度也文武以
　下傳詩者之言不可取嚴緝文王之風终于騶虞序
　以為王道成則近于雅矣文王之雅終于魚麗序以
　為可告神明則近于頌矣○治内治外文武之政也
　天保采薇等篇則非文武時作乃天下既定之後周
　公述文武之志播之樂章耳
　　魚麗六章三章章四句三章章二句
序南陔孝子相戒以養也(李善曰/陔隴也)
序白華孝子之潔白也
序華黍時和嵗豐宜黍稷也
　傳有其義而亡(失/也)其辭箋此三篇者鄉飲酒燕禮用
　焉曰笙入立于縣中奏南陔白華華黍(此燕/禮文)是也孔
　子論詩雅頌各得其所時俱在耳(子夏得為立/序則詩未亡)篇第
　當在于此(以六月/序知之)遭戰國及秦之世而亡之其義則
　與衆篇之義合編故存至毛公為詁訓傳乃分衆篇
　之義各置于其篇端又闕其亡者以見在為數故推
　改什首遂通耳(遂通盡/小雅)而下非孔子之舊(從此什而/下非孔子)
　(之舊○疏此云有其義而鄉飲酒之禮注皆云今亡/其義未聞葢為記注後乃得毛公傳記注已行不復)
　(改之彼注又云孔子之時六/篇已亡亦為不見此序故也)張氏曰六篇必有其辭
　所以亡者良由施之于笙非若歌之可習
　六月序小雅諸篇魚麗之後次南陔次白華次華黍
　次由庚次南有嘉魚次崇丘次南山有臺次由儀考
　鄉飲酒禮鼓瑟而歌鹿鳴四牡皇皇者華笙入堂下
　磬南北面立樂南陔白華華黍乃間(代/也)歌魚麗笙由
　庚歌南有嘉魚笙崇丘歌南山有臺笙由儀燕禮亦
　然朱子以為曰笙曰樂曰奏而不言歌則是有聲而
　無其辭(此劉原/父説)意古經篇題之下必有譜焉如投壺
　魯鼓薛鼓之節而亡之耳吕東萊云此説不為無理
　然魯語叔孫穆子聘晉伶簫咏歌鹿鳴之三鹿鳴三
　篇既可與簫相和而歌則南陔以下豈不可與笙相
　和而歌乎嚴華谷云樂以人聲為主人聲即所歌之
　詩也序特因其辭以知其義若本無辭安得有所序
　之義耶郝仲輿云朱子據儀禮于南陔諸篇曰笙曰
　樂曰奏而不言歌以為有聲無辭之徵今按鄉射亦
　儀禮也云奏騶虞貍首騶虞有辭而曰奏則凡稱奏
　者非無辭也國語金奏肆夏樊遏渠肆夏樊遏渠即
　時邁執競思文等篇周禮之九夏也金奏九夏有辭
　笙奏南陔以下獨無辭乎周禮籥章以籥吹豳詩豳
　詩即七月籥吹七月有辭笙吹南陔以下獨無辭乎
　又禮記文王世子升歌清廟下管象象即維清謂管
　奏維清于堂下也管有辭而笙獨無辭乎夫樂由聲
　成聲由辭生古未有有聲無辭之樂朱子謂笙無辭
　但有譜不知今之腔譜所以調辭也有譜則所譜之
　音自成辭矣集傳之説恐不然○鄭氏謂燕禮升歌
　鹿鳴下管新宫新宫辭義皆亡無以知其篇第之處
　今按左傳昭二十五年宋公享昭子賦新宫謂之賦
　明有辭矣新宫有辭則笙詩之有辭何疑(鄭曉古言/曰笙詩有)
　(聲有辭如其無辭宜曰笙調不曰笙詩燕禮升歌鹿/鳴下管新宫新宫今亡有謂斯干為新宫者非也笙)
　(詩之亡猶管詩之亡也書曰琴瑟以咏笙鏞以間/詩咏之聲依之律和之自后夔以來未之有改也)○
　古詩以魚麗足鹿鳴什數毛公遷南陔白華華黍附
　于其後因以南有嘉魚為次什之首潁濵嫌毛公推
　改什首為非古于是復為南陔之什而由庚崇丘尚
　仍毛公之舊東萊從潁濵説又悉依六月序編之朱
　子則據儀禮以南陔足鹿鳴之什而以白華為次什
　之首又云魚麗由庚南有嘉魚崇丘南山有臺由儀
　六者葢一時之詩為燕饗通用之樂毛公分魚麗以
　足前什説者遂分魚麗以上為文武詩嘉魚以下為
　成王詩其失甚矣今考鄭康成説則魚麗殿鹿鳴之
　什毛公以前本如此朱子謂魚麗是毛公所移恐亦
　未詳今一依毛公原本詮次(郝本/同)
　南有嘉魚之什
南有嘉魚(疏此實興也傳文畧但于三章曰興舉中以/明上下知魚鵻皆興也朱子曰北方以魚為)
(重故魚麗南有嘉魚皆特舉之陳啟源曰集傳以嘉魚/為丙穴魚實本埤雅埤雅云鯉質鱒鱗肌肉甚美集傳)
(誤作鱒鯽肌諸本皆同必寫刻之譌也又按嘉非魚名/猶下章樛木之樛甘瓠之甘耳自蜀都賦有嘉魚出于)
(丙穴而埤雅引之朱子遂取以釋此詩然此詩嘉魚决/非專指丙穴魚而丙穴嘉魚乃是因此詩得名也孔仲)
(達疏止云善魚孔是唐人豈不知丙穴嘉魚之名而不/引以為證葢後世事不可以訓古詩其識過後儒遠矣)
烝然(○嚴氏釋烝以為有進衆久三義此烝/然當訓衆意集傳云發語聲不知何本)罩罩(音笊/○取)
(魚必以其具興/燕賔必以其禮)君子有酒嘉賔式燕以樂(讀五教反音/効○吕記嘉)
(魚羣然入于網罩之又罩取之不竭興得賢之多也賢/才多寡係于君心樂與賢則衆多不樂與賢則亦從而)
(衰少矣君子有酒嘉賔式燕以樂道其樂與賢之心也/○蘇傳魚之在水至深遠矣然人未嘗以深遠而不求)
(即不可得猶久伺而多罩之是以魚無不得也苟君子/之求賢心誠好之而不倦如是人之于魚則豈有不可)
(得者/哉)○南有嘉魚烝然汕汕(音訕○爾雅罺謂之汕説/文魚逰水貌集傳從爾雅)
(淮南子罩者抑之罾者舉之為之難易得魚一也詩詁/罩今提罟罟之自上而下者也汕今撩罟􁊥類罟之自)
(下而上/者也)君子有酒嘉賔式燕以衎(音/看)○南有樛木甘瓠
(音䕶○匏/苦瓠甘)纍之(吕記樛木下垂以興君子瓠之甘者以/興賢○蘇傳魚非有求于人而人則取)
(之以為賢者亦如是而吾則强求之歟非也𤓰蔓于地/是豈可强使從人然其遇樛木也未嘗不纍之而上物)
(之相從物之性也豈有賢而不/願從人者哉獨患不之求耳)君子有酒嘉賔式燕綏
之○翩翩者鵻(音/追)烝然來(讀音/力)思君子有酒嘉賔式燕
又(讀夷昔反音亦○又者燕而又/燕也禮上公三燕侯伯再燕)思(此章思字皆語助/辭與漢廣詩同)
序南有嘉魚樂與賢也太平之君子至誠樂與賢者共
之也
　嚴緝南有嘉魚南山有臺皆燕賢之樂歌故曰樂與
　賢樂得賢言以樂樂之也猶射義言騶虞樂官備采
　蘋樂循法采繁樂不失職皆以播之樂歌為樂之也
　嘉魚曰與賢以詩言有酒燕賔是與之相親也有臺
　曰得賢以詩言邦家之基民之父母是得之為用也
　王志長曰烝然罩罩烝然汕汕興君子求賢之誠甘
　瓠纍之烝然來思興嘉賔從王之志惟求賢之誠既
　孚則從王之志自切此詩先後之序也○按嘉魚甘
　瓠味之美鵻禽之孝皆以喻賢也上籠之如罩下撩
　之如汕至誠求賢之道也木樛瓠纍言上能屈己下
　賢則賢得以上進固結不可解也烝然來思言上求
　之至則賢如鵻鳥之羣然來集也曰來曰又俱有親
　就之意朱子謂興之全不取義何也顧大韶曰既不
　取義矣又何興乎
　　南有嘉魚四章章四句
南山有臺(讀田飴反音題○臺一名夫須陸/璣云莎草也本草實即今香附子)北山有萊
(讀陵之反音黎○爾雅翼萊落帚或云落藜初生可食/莖可為杖○歐陽義髙山多草木以興周大國多賢才)
樂只君子邦家之基樂只君子萬壽無期(疏無期無/期竟也)○
南山有桑北山有楊(吕柟曰臺萊多根故以興/基桑楊遠發故以興光)樂只君
子邦家之光樂只君子萬壽無疆○南山有把(陸璣疏/把木如)
(樗理白而滑何楷曰以陟彼北山/言采其把例之此把當作枸檵)北山有李樂只君子
民之父母(讀如/米)樂只君子徳音不已○南山有栲(音考/讀如)
(口/)北山有杻(音紐○栲/杻見唐風)樂只君子遐不眉壽(上聲○箋/言其遐遠)
(也豈不眉壽乎愚謂此是倒句法/詩中多有之不必訓遐為何也)樂只君子徳音是茂
○南山有枸(音矩○木蜜也本草名枳椇朱子曰味甘/能解酒毒人家種此木者則醖酒不成)
北山有楰(音庾○爾雅楸屬/集韻似山楸而黒)樂只君子遐不黄耉(音苟/讀五)
(果反/音古)樂只君子保艾(五葢反/音礙)爾後(讀下五/反音户)
序南山有臺樂得賢也得賢則能為邦家立太平之基
矣
　箋人君能以禮樂樂此賢者則能為國家之本得太
　平之福集傳純以頌賔客言之○郝敬曰此詩朱子
　亦改為燕饗通用之樂惟以燕禮歌南山有臺為據
　夫鹿鳴魚麗嘉魚辭云有酒猶疑似燕饗此詩不及
　飲酒本非為燕饗作也山有草木多材之比也亟歎
　樂只君子言得賢才則君身君徳名譽福祚邦家無
　窮之慶所以為樂得賢也○陳啟源曰魚麗嘉魚有
　臺三詩朱子因儀禮間歌之文遂皆指為燕享通用
　之樂而斥序為非不知序所云作詩之本意也間歌
　三詩用詩為樂之事也作詩時原不為間歌今之釋
　詩者自當推求作詩之本意序説可概廢乎(用樂與/作詩之)
　(意本不相謀馬/端臨已辨之)
　　南山有臺五章章六句
序由庚萬物得由其道也
序崇丘萬物得極其髙大
序由儀萬物之生各得其宜也
　傳有其義而亡其辭箋此三篇者鄉飲酒禮亦用焉
　曰乃間歌魚麗笙由庚歌南有嘉魚笙崇丘歌南山
　有臺笙由儀亦遭世亂而亡矣(疏言間歌者堂上與/堂下逓歌不比篇而)
　(間取之笙者/在笙中吹之)陸徳明曰依六月序由庚在南有嘉魚
　前崇丘在南山有臺前今同在此者以其俱亡使以
　類相從(吕記以孔氏説考之則毛公/降由庚崇丘下從由儀耳)○古樂南陔合
　吹黄鍾大吕二宫白華合吹太簇應鍾二宫華黍合
　吹姑洗南吕二宫由庚合吹蕤賔林鍾二宫崇丘合
　吹夷則中吕二宫由儀合吹無射夾鍾二宫
蓼(音/六)彼蕭(陸佃曰蕭蒿也微物而香能/上達故詩以況四海之諸侯)斯零露湑(上/聲)兮
(露零于蓼蕭有天道/下濟之象故以為興)既見君子(箋既見君子言/朝見于天子也)我心寫
(讀想/羽反)兮燕笑語兮是以有譽(蘇傳譽豫/通樂也)處(上聲○/安處)兮(蘇/傳)
(諸侯來朝天子推恩以接之無所不及如零露之于蕭/故其既見天子也其心莫不傾盡天子又申之以燕禮)
(于其燕也極其笑語而無間張子曰有譽處兮謂君/接之温厚則下情得伸䜛毁不入而美名可保也)○
蓼彼蕭斯零露瀼瀼(吕記如羊/反音攘)既見君子為龍(寵/也)為光
(箋言天子之恩/澤光曜被及也)其徳不爽壽考不忘○蓼彼蕭斯零露
泥泥(音你古音/考音瀰)既見君子孔燕豈(吕記開在/反音愷)弟(言甚哉/燕時如)
(此樂/易也)宜兄宜弟(蘇傳兄弟同/姓諸侯也)令徳壽豈(讀如字○嚴緝/天子能宜其兄)
(弟之國與之親睦有令善之徳/壽而且樂也舉同姓以親該疏)○蓼彼蕭斯零露濃濃
(音/農)既見君子鞗(音/條)革(何楷曰鞗即轡之别名革乃轡之/垂者轡以皮為之故云鞗革轡馬)
(韁也御/者所執)冲冲(吕記敕弓/反音充)和鸞(按集傳在鑣曰鸞與駟鐵/詩注不合劉瑾曰鑣恐當)
(作衡衡是車前横木即軏也鸞在衡上近于馬和在軾/上升車則馬動馬動則鸞鳴鸞鳴則和應自然有節奏)
(若車行速則不相應遲則不/響若雜然都響便不合節奏)雝雝萬福攸同
序蓼蕭澤及四海也(言澤及天/下之諸侯)
　澤及四海序櫽括興義為文也王者建萬國親諸侯
　故其來朝者以蕭草自喻以零露喻王澤詩中君子
　皆指天子(蘇傳/同)燕笑語兮言接已之温厚也為龍為
　光言恩寵光耀及已也宜兄宜弟言兄弟之國同來
　朝者無不親睦也鞗革冲冲和鸞雝雝鄭康成謂諸
　侯燕見天子天子必乗車迎于門故云然疏引周禮
　大行人朝位賔主之間九十步立當車軹注云賔位
　者大門内賔下車及王車出迎所立處也此一説也
　王介父謂乗馬路車天子所以好諸侯也有車馬則
　有鞗革和鸞矣東萊云韓奕之二章王錫韓侯鞗革
　金厄三章其贈維何乗馬路車即其事也此又一説
　也朱子則謂天子燕諸侯之詩君子指諸侯鞗革和
　鸞諸侯車馬之飾也愚按左傳宋華定來聘享之為
　賦蓼蕭弗知又不答賦昭子曰燕語之不懐寵光之
　不宣令徳之不知同福之不受將何以在杜預注賦
　蓼蕭義取燕笑譽處樂與賔燕語也為龍為光欲以
　寵光賔也宜兄宜弟令徳壽豈言賔有令徳可以壽
　樂也和鸞雝雝萬福攸同欲與賔同福禄也元凱葢
　以賦詩之意是主人頌賔朱子據此為説與序意亦
　可相通也
　　蓼蕭四章章六句
湛湛(吕記直減/反巉上聲)露斯匪陽不晞(音/希)厭厭(平聲○疏/云安閒)夜飲
(歐陽義古雖以禮飲酒燕示慈惠有至夜者故燕禮有/宵則設燭之文○儀禮燕禮宵則庶子執燭于阼階上)
(司宫執燭于西階上甸人執大/燭于庭閽人為大燭于門外)不醉無歸○湛湛露斯
在彼豐草厭厭夜飲在宗載考(載鄭訓則考成也何楷/曰按儀禮受賔聘饗則)
(于太廟食則于禰廟惟燕行于寢故燕禮云膳宰具官/饌于寢東此云在宗載考者葢饗畢而燕在宗廟寢室)
(之中成此燕禮也陳啟源曰毛云夜飲必于宗室箋疏/俱無訓宗室謂宗廟之寢室也爾雅室有東西廂曰廟)
(無東西廂有室曰寢是廟寢俱可名室燕則是寢非廟/矣鳧鷖詩既燕于宗與此在宗義同但彼為賔尸在廟)
(門外之西室此為燕同姓在廟後之寢室要之同在廟/中則可同謂之宗也集傳以宗為路寢之屬未詳明)
○湛湛露斯在彼把棘(陸璣疏山木也或云枸把○歐/陽義言在豐草把棘者以露之)
(被草木如王/恩被諸侯)顯允君子莫不令徳(程子曰忠順之心温/克之容皆令徳也)
○其桐其椅(音/醫)其實離離豈弟君子莫不令儀(疏當奏/陔夏之)
(節猶善/威儀)
序湛露天子燕諸侯也(左傳甯武子/云云見集傳)
　天子燕諸侯之禮三禮無文鄭以豐草為同姓是矣
　又分杞棘為異姓桐椅為二王之後則鑿説也
　歐陽義露以夜降者也因其夜飲故近取為比豐草
　杞棘露之無不被也卒章别引他物詩人比事多然
　　朱子曰前二章言厭厭夜飲所以道其情之相親
　後二章言令徳令儀又美其徳將而無醉中亦寓規
　　湛露四章章四句(曽氏説/見集傳)
彤弓弨(音超○疏説文弨弓反謂弛/之而體反也嚴緝賜弓不張)兮受言藏之(毛鄭/謂諸)
(侯受王賜而藏之王介甫改訓為王受/工獻藏以待賜吕記朱傳皆用其説)我有嘉賔中心
貺之鐘鼓既設一朝饗之(東萊説/見集傳)○彤弓弨兮受言載
(讀子利反音祭○劉瑾曰載彤弓于/弓檠抗弓體使正言其藏之謹也)之我有嘉賔中心
喜之鐘鼓既設一朝右(讀于記反音意○右者勸飲而/尊其位謝氏曰古者以右為尊)
之○彤弓弨兮受言櫜(音髙○/韜弓衣)之我有嘉賔中心好(去/聲)
之鐘鼓既設一朝醻(音酬讀大到反音導○/醻者復勸而報其勞)之
序彤弓天子錫有功諸侯也
　嚴緝彤弓非常賜也鐘鼓大樂也饗盛禮也設盛禮
　所以重彤弓之賜也(李氏曰周室東遷之後賞罰無/章然彤弓之賜惟及晉文侯文)
　(公二人則先王/盛時可知已)郝敬曰朱傳作燕有功諸侯錫以弓
　矢之樂歌詩言饗非燕也燕饗皆酒而饗主于錫以
　酒行禮非行禮以飲酒也國語王饗有體薦燕有折
　俎公當饗卿當燕燕或至夜饗行于朝故曰一朝饗
　之嚴緝二章傳云右勸也三章傳云醻報也孔氏以
　勸功報功釋之葢酬酢是燕禮其饗禮為訓共儉爵
　盈而不飲非必有獻醻也孔説為得愚按燕饗固異
　然饗畢即繼之以燕左傳鄭饗趙孟禮終乃燕是也
　甯武子言報宴(報功/宴樂)而鄭氏解右之醻之引儀禮賔
　受爵奠于薦右及主人獻賔賔酢主主復酌賔曰醻
　皆出燕禮葢言饗可以包燕也華谷引左傳饗醴命
　宥謂右與宥侑通皆助也饗醴必有賜以為宥彤弓
　乃宥之大者夫饗禮本為彤弓而設豈有以之為助
　者乎
　　彤弓三章章六句(東萊説/見集傳)
菁菁者莪(蘿蒿也陸璣疏葉似邪蒿而/細科生三月中莖可生食)在彼中阿(説文/阿曲)
(阜也大陸曰阜其曲處名阿按莪本/生澤田亦生髙阜故陵阿通有之)既見君子樂(音/洛)且
有儀(讀如/俄)○菁菁者莪在彼中沚既見君子我心則喜
○菁菁者莪在彼中陵既見君子錫我百朋(按箋云五/貝為朋集)
(傳用之貝有五種貝中以相與為朋非總五貝為一朋/也漢食貨志二貝為朋貝即瑇瑁出南海或云貝非瑇)
(瑁存以/待攷)○汎汎楊舟載沈載浮(陳啟源曰鄭云沈物亦/載浮物亦載喻人君用)
(人文亦用武亦用于人之材無所廢孔氏以載沈載浮/與載飛載止載震載夙相類例訓為則按詩中載字如)
(謂之載矣受言載之載是常服皆取任載為義何必專/訓則耶集傳以未見君子心無所定言之則近于曲説)
既見君子我心則休
序菁菁者莪樂育才也人君能長育人才則天下喜樂
之矣
　陳氏曰正小雅二十二詩皆因其事而歌之也菁菁者
　莪之詩則宜何歌其天子行禮于學校燕飲而歌之
　歟嚴緝樂與賢樂得賢樂育才三詩一體皆言以樂
　樂之育才于學校而燕飲作樂歌此詩焉是謂樂育
　才也
　此詩毛鄭以君子為人君則既見君子主賢才言之
　不如謂人君樂于得才其説為長莪蒿雖微物美而
　可食故為人才之比首章二章言王者育才如陵沚
　之育物見此濟濟多士為之喜樂且有禮儀以晉接
　之也(謂燕飲/之禮儀)三章錫我百朋言人才珍重朝廷猶易
　云或益之十朋之龜也末章言楊舟于物無不載(從/鄭)
　(説/)以興國之人才無不可用今既見之故我心安適
　而休休也序云天下喜樂之乃是旁意韓退之推衍
　其説文雖工而義無當朱子作宴飲賔客之詩此又
　失之泛矣○范氏曰養天下之才莫如致敬有禮則
　賢者出而風俗厚樂且有儀所以為先也菁菁者莪
　廢則無禮儀矣葢謂此也
　　菁菁者莪四章章四句
六月棲棲(音西○傳棲/棲簡閲貌)戎車(疏春官革路以/即戎其等有五)既飾(音/敕)四
牡騤騤(音/逵)載是常服(讀如白○傳日月為常按周禮司/常云王建大常大司馬云若大師)
(則見太常比軍衆誅後至者載是常服謂車中或載太/常或載戎服兩舉之也鄭氏訓韋弁服為常服集傳從)
(之○陳啟源曰太常惟王建之大師王親征也王肅因/毛訓大常遂謂六月乃宣王親征今既從鄭遣吉甫之)
(説則常服/從鄭為當)玁狁孔熾我是用急王于出征以匡王國(叶/于)
(逼反音域○箋于曰也命汝出征玁狁以正王國之封/畿陳啟源曰于曰也爾雅釋詀文左傳于民生之不易)
(于勝之不可保杜/亦訓為曰是也)○比物四驪(比物詳集傳疏比物者/比同力之物言四驪者)
(戎事雖以齊力為主/亦不厭其同色也)閑之維則(陳啟源曰二章傳云必/先教戰然後用師二語)
(正簡閲/之事)維此六月既成我服(叶同上○王氏曰上既言/四牡騤騤矣此又追本比)
(物而閑之之事以美之上既言載是常/服矣此又追本其成服之時以美之)我服既成于三
十里(箋王戒之曰日行/三十里可以舍息)王于出征以佐天子(出征以佐/天子述王)
(命吉甫/之言)○四牡修廣其大有顒(説文顒/頭大也)薄伐玁狁以奏
膚公(大/功)有嚴有翼(謝氏曰為將必嚴不嚴則軍心不/齊為帥必敬不敬則軍事不整)共
(音/恭)武之服(讀同上○/供其武事)共武之服以定王國○玁狁匪茹
(音/孺)整居焦穫(音䕶○何楷曰爾雅十藪周有焦穫郭注/在扶風池陽縣瓠中亦名瓠口漢溝洫志)
(韓水工鄭國説秦令鑿涇水自中山西抵瓠口為渠是/也今在西安府三原縣其地有焦吳里焦村數處王翺)
(云焦吳即焦穫之訛朱傳分焦穫為二非也陳啟源曰/毛傳云焦穫周地接于玁狁者此言非也焦穫在漢池)
(陽縣今西安府三原涇陽兩縣地也三原在府城北九/十里涇陽在府北七十里焦穫又在其北要亦不甚遠)
(其去周京不過百里安/得便與玁狁為鄰乎)侵鎬(音/浩)及方(鎬方二地毛鄭皆/不詳劉向以為千)
(里之鎬必非鎬京方亦必非朔方也經文自鎬而方而/涇陽可見方之去周京比鎬為近矣豈得為靈夏之朔)
(方/哉)至于涇陽(疏水北曰陽故/云涇水之北)織(音志與幟同○箋織幑/織也將帥以下衣皆著)
(焉疏幑織者制如所建旌旗而畫之其象但小耳以絳/為縿各畫其章又絳為旒書名于末為幑織以著于衣)
(兵凶事若有死/者亦以相别)文鳥章(周禮司常鳥隼為旟疏自王以/下皆畫其所當建獨言鳥章以)
(綂其餘吕記日月為常交龍為旂之類皆織之文也鳥/章特其一耳詩之所指乃所建之旗鄭氏所箋乃所服)
(之號初非一物以其/古之軍制故附見焉)白斾(陳啟源曰白斾是大將所建/之旗按司常九旗不列斾名)
(爾雅繼旐曰斾注云帛續旐為燕尾意無燕尾為旐有/燕尾為斾此其别乎又巾車革路建太白以即戎注云)
(太白殷旗鄭答趙商以為王不親將故建先王之正色/劉熈釋名亦云白斾殷旌也帛繼旐者也然則白者斾)
(之色繼旐者斾之形也詩之白斾與左傳僖二十/八年之大斾同皆戰時所建則斾即太白何疑)央央
元戎十乗(去聲○史記注韓詩章句法大戎十乗謂車/縵輪馬被甲衡軛之上盡有劍㦸名曰陷陣)
(之/車)以先啟行(音/杭)○戎車既安(讀于連/反音烟)如輊(音/致)如軒四牡
既佶(音/吉)既佶且閑薄伐玁狁至于太原(古音考音延○/顧炎武曰詩薄)
(伐玁狁至于太原傳箋皆不注所在集傳以為今太原/府陽曲縣恐非葢至于涇陽在今京原之間後漢書靈)
(帝紀段熲破先零羌于涇陽注涇陽縣屬安定在原州/郡縣志原州平原縣本漢涇陽縣地今縣西四十里涇)
(陽故城是也然則太原當即唐之原州今之平凉固原/涇州皆周人禦玁狁之地若晉陽之太原在大河之東)
(距王畿千四五百里安有寇從西來兵乃東出者乎國/語宣王料民于太原亦以其地近邊而為禦戎之備必)
(不料之于唐叔所封之國也若禹貢既修太原至于岳/陽春秋晉荀吳帥師敗狄于太原及子産對叔向宣汾)
(洮障大澤以處太原則是今之晉陽也古書地名多有/相同者不可不辨又曰今之平凉後魏始置原州其所)
(以立名或取詩至于太原之文趙時春平凉志曰太原/之大當讀如字玁狁侵西周其去也宜從涇北平凉之)
(太原以出安有渡黄河/而至山西之太原者哉)文武吉甫萬邦為憲(禮記武坐/致右憲鄭)
(氏讀作軒○謝氏曰漢唐而下縉紳介胄分為二途儒/士武夫各為一説不知三代將帥必文武兼才可為萬)
(邦之法/則者也)○吉甫燕喜既多受祉來歸自鎬(千里/之鎬)我行永
久(讀如/几)飲(去/聲)御諸友(讀如以○疏王飲之酒進其在家/諸同志之友與共飲以盡其歡范)
(氏曰諸友諸臣也古天子以羣臣/為友集傳作吉甫與朋友私燕)包(音庖即/炮字)鼈膾鯉(何/楷)
(曰考燕禮天子之燕不過牲牢鼈鯉非禮/所載故集傳以為吉甫私燕于理為優)侯誰在矣張
仲孝友(讀同上張朱右曰宣王非吉甫無以成其功/吉甫非  仲無以成其徳○朱説從集傳)
序六月宣王北伐也(疏毛意此篇宣王自征鄭云六月/使吉甫采芑命方叔江漢命召公)
(惟常武宣/王自行爾)鹿鳴廢則和樂缺矣四牡廢則君臣廢矣皇
皇者華廢則忠信缺矣常棣廢則兄弟缺矣伐木廢則
朋友缺矣天保廢則福禄缺矣采薇廢則征伐缺矣出
車廢則功力缺矣杕杜廢則師衆缺矣魚麗廢則法度
缺矣南陔廢則孝友缺矣白華廢則亷恥缺矣華黍廢
則蓄積缺矣由庚廢則隂陽失其道理矣南有嘉魚廢
則賢者不安下不得其所矣崇丘廢則萬物不遂矣南
山有臺廢則為國之基隊(直類/反)矣由儀廢則萬物失其
道理矣蓼蕭廢則恩澤乖矣湛露廢則萬國離矣彤弓
廢則諸夏衰矣菁菁者莪廢則無禮儀矣小雅盡廢則
四夷交侵中國微矣(疏宣王所以北伐者由小雅盡廢/致四夷交侵○此序原變雅之所)
(由/始)
　郝敬曰毛公此序厯舉鹿鳴諸詩所由廢一以見世
　道興衰之由一以見聖人刪詩正樂之意故孟子曰
　詩亡然後春秋作詩與春秋相終始非徒為聲樂而
　已毛公所以有功于詩也
　篇中凡稱我者皆詩人代為吉甫之辭首章述吉甫
　受命之始也二章三章言戎事之備四章五章言却
　狄之功末章言吉甫既歸天子以燕禮樂之又進諸
　友與共飲而張仲與焉(用鄭/説)葢使文武之臣禦外以
　孝友之臣居朝(見毛/傳)宣王所以克成中興之功也(范/氏)
　(曰戎狄四支也朝廷心腹也有孝友之/臣日納王于善然後吉甫征伐有功)
　　六月六章章八句
薄言采芑(音起○按毛氏以采芑為菜豐水有芑為草/維糜維芑為榖臨川王氏皆以為榖范氏補)
(傳云新田菑畝中鄉不應指菜葢以田畝善養嘉榖喻/周家善養士卒也嚴氏主此説李氏又云既謂之采必)
(非榖矣集傳則以芑菜軍行采之人馬皆可食故賦其/事為興或疑三代行師恐無取菜民田之事然采芑與)
(采薇一類不過借此起興耳何必深泥耶又按集傳解/采芑本用陸璣疏但璣云似苦菜今集傳直云苦菜又)
(云即今苦蕒則與荼苦/之苦相混矣未知然否)于彼新田于此菑(音淄○疏孫/炎曰菑始災)
(殺其草木也新田新成柔田也畬和也田舒/緩也郭璞曰今江東呼初耕地反草為菑)畝(音/米)方叔
涖止其車三千(三千箋以為羨卒盡起疏以為兼起鄉/遂之衆王氏云㑹諸侯之師劉氏曰凖)
(司馬法其車三千則為甲士九千步卒二十萬六千劉/瑾曰兵車戰鬬之車駕馬所謂小車也重車輜重之車)
(駕牛所謂大車也兵車一乗則士卒共七十五人重車/一乗則將之者二十五人其中炊家子十人固守衣甲)
(五人廐養五/人樵汲五人)師干(程子曰師干猶今云兵車也劉氏曰/師衆也干楯也言楯則戈矛􁀦矢在)
(其/中)之試(蘇傳試其衆/以扞敵之法)方叔率止(吕氏曰涖止則布其行/陣故止曰其車三千率)
(止則作而用之故下言/其車馬之盛服飾之美)乗其四騏四騏翼翼路車有奭
(疏下言鈎膺知路車是金路也巾車云金路同姓以封/方叔或是同姓不乗革路者革路臨戰所乗此方受命)
(率軍故不言戎車也季本曰朱傳以戎車釋路車按戎/車革輓而漆之是為墨車今曰路車有奭奭訓赤則非)
(戎車/矣)簟笰(音弗○疏其車以方文竹簟為蔽飾陳祥道/曰衞夫人之車以翟笰齊襄公方叔之車以)
(簟笰此婦人男/子車蔽之别)魚服(音白衞魚服見采薇或引左傳齊/桓歸  夫人之魚軒非是嚴緝其)
(車之所載有/魚皮之矢服)鉤膺(疏巾車五路惟金路無錫而有鉤鉤/以金為之馬頷之飾也在膺之飾惟)
(有樊纓故毛云鉤樊纓也/樊纓皆以五采罽飾之)鞗革(音棘○楊旭曰此章起/韻與三四六七句叶而)
(次句猶與五句叶/下二三章倣此)○薄言采芑于彼新田于此中鄉(六/鄉)
(適中之地何楷曰田愈治則/愈美以興衆愈練則愈精)方叔涖止其車三千旂旐
(箋蛟龍為旂龜蛇為旐此言軍中將帥之車皆備董氏/曰旂諸侯所建旐縣鄙所建也諸臣之旗旂為上旐為)
(下言上下所建/則餘得兼舉矣)央央方叔率止約軧(音/祗)錯衡(讀户郎反/音杭○箋)
(約軧轂也乗篆轂金飾錯衡之車篆轂約也疏説文云/軧長轂也考工記説兵車乗車其轂長于田車傳云朱)
(而約之謂以皮纏之而上加以朱漆也錯者雜也雜物/在衡是有文飾某氏曰説文錯金塗也車軛曰衡塗金)
(于軛所以為文鄭解商頌錯衡亦曰金飾按集傳云以/皮纏束兵車之轂而朱之錯文也解此句未備又商頌)
(烈祖詩助祭諸侯亦乗約軧錯衡之車則此不必/言兵車矣荀子云錯衡以養目和鸞之聲以養耳)八鸞
瑲瑲(音倉○疏四馬八鸞/車行動則聲瑲瑲然)服其命服朱芾(芾服腰垂股/所以蔽膝以)
(韋為/之)斯皇有瑲葱珩(音衡讀戸郎反音杭○珩繋組貫/珠以玉為之疏三命赤芾葱珩至)
(九命皆葱珩非謂方叔惟三命也○輔氏曰約軧錯衡/以下言車馬之盛命服之美以見天子付託之重錫命)
(之蕃而方叔之威儀整暇/如此可以决其有成也)○鴥(音/聿)彼飛隼(息允反音筍/○陸佃曰鷹)
(之擊物不能無失獨隼/為有凖故取以為興)其飛戾天(箋隼飛至天喻士卒/勁勇能深攻入敵也)
亦集爰止(程子曰隼之急疾亦集于所止/興兵雖强用之有節而不過)方叔涖止其
車三千師干之試方叔率止鉦(音征○説文鉦鐃也似/鈴柄中上下通陳啟源)
(曰鐃與鐲皆名鉦此鉦則是鐃非鐲毛云鉦以靜之鐲/以節鼔非靜之義故知非鐲孔氏辨之甚詳不知集傳)
(何以/不從)人伐鼓(本云鉦人伐鉦鼓人伐鼓疏凡軍進退皆/鼔動鉦止非臨陣獨然依文在陳師鞠旅)
(之上是未/陣時是也)陳師鞠旅(古音考/音魯)顯允方叔伐鼓淵淵(讀如/因)
(王氏曰淵淵深也/師衆則鼔遠聲深)振旅闐闐(音田叶徒鄰反音豚○嚴/緝方誓師伐鼓以往即言)
(振旅葢蠻夷望風畏服不待戰/也闐闐衆盛也言旋師而歸)○蠢爾蠻荆大邦為讎
方叔元老(傳五官之長出于諸侯曰天子之老陳啟源/曰時方叔以命卿為五官之伯元老以官言)
(不重在齒也朱傳云方叔雖老而/謀則壯一似輕其老者于義短矣)克壯其猶方叔率止
執訊獲醜戎車嘽嘽(音/灘)嘽嘽焞焞(釋文焞吐雷反又他/屯反○漢書韋元成)
(傳引此作嘽嘽推推顔師古讀吐雷反後人遂并此焞/字讀為吐雷反亭林顔氏嫌其改經文以就史傳云焞)
(見左傳僖五年音他屯反此與彼同愚謂焞讀吐/雷反音推此音與下雷威韻正協從之未為不可)如霆
如雷顯允方叔征伐玁狁蠻荆來威(此詩多以三句/為韻又是一體)
序采芑宣王南征也
　首章二章言軍容之盛三章言師律之嚴末章遂言
　其成功也○曽氏曰芾與佩非軍服金路非戎車和
　鸞非戎馬所以然者方叔克壯其猶如吳起將戰不
　帶劒武侯臨陣不親戎服羊祜輕裘緩帶盛著功名
　杜預身不跨馬自能制勝故詩人但咏其車服之美
　而已
　郝敬曰六月事勢張皇采芑氣象暇豫葢吉甫承頽
　敗之後敵驕兵惰應變不得不敏及北狄既平軍聲
　已振方叔再出服命服乗命車從容運籌而南蠻奪
　氣矣詩可以觀于此見之○王志長曰宣王于玁狁
　之難命吉甫為大將必以方叔佐之至北狄畏威遠
　竄國勢既壯荆蠻小醜先聲已奪其氣及方叔率師
　一出遂望風來威是以六月之美吉甫曰文武吉甫
　萬邦為憲有不止于將帥之任者采芑之美方叔曰
　顯允方叔顯則隂陽進退無不明允則賞罰號令無
　不信此正必勝之將也以吉甫當玁狁而不謂之小
　其才以方叔威蠻荆而不至于隳厥績宣王之赫然
　中興豈偶然哉
　　采芑四章章十二句
我車既攻(堅/緻)我馬既同(齊同○按傳引宗廟齊豪戎事/齊力田獵齊足本爾雅文以尚)
(純尚强尚疾釋之吉日云既差我馬差擇也此云/我馬既同同齊也擇之以使之齊二義相因也)四牡
龐龐(音龍○董氏曰説文訓龐為/髙屋此葢言馬之髙大也)駕言徂東(蔡汝楠曰/周公營洛)
(非獨化殷中原之地鎬遠洛近洛中乃兵車輻輳之處/天子都鎬以建邦極幸洛以合中原此聖人貽謀之善)
(也車攻幸洛蒐狩/故詩人美而咏之)○田車既好(讀如/吼)四牡孔阜東有甫
草(讀此苟反○毛云甫大也鄭音/補云即鄭圃田澤集傳從之)駕言行狩○之子(傳/之)
(子有司也朱子曰不敢/斥王故以有司言之)于苗(疏周禮夏獵曰苗之子于/苗明是在夏上言行狩狩)
(是獵之/總名)選徒囂囂(音/翺)建旐設旄(建旐以綂人/設旄以飾旐)搏獸于敖
(吕記敖山名左傳士季設七覆于敖前則敖山之下平/曠可以屯兵蘙薈可以設伏所謂東有甫草即此地也)
(愚按圃田在中牟敖山在滎澤二地相去不遠宣王時/鄭未徙國猶為東都畿内故得往田焉但康成以甫草)
(為圃田之草破字非古/故東萊仍從毛傳之解)○駕彼四牡四牡奕奕赤芾(王/氏)
(曰人君宜朱芾而此赤芾者㑹同故也莅其臣庶則朱/芾君道也故方叔服其命服則朱芾㑹同于王則赤芾)
(臣道也故此/㑹同則赤芾)金舄(疏金舄即禮之赤舄/也赤舄而加金飾)㑹同有繹(此言/諸侯)
(皆㑹合同朝見天子于東都非行時見殷見之禮也考/周禮大宗伯注時見殷見不同時其禮各别  曹氏曰)
(東都本諸侯朝覲之地夷厲以來此禮久廢/宣王中興復古再見斯㑹詩人所以美之)○決拾(決/拾)
(詳集/傳)既佽(音/次)弓矢既調(讀如同○疏決之與拾既與指/臂相比次而和利矣弓之與矢)
(又强弱相配/而適調矣)射夫既同(郝敬曰同謂/協力助王)助我舉柴(音恣借/積也當)
(從説文作□○按調本田聊切一徒弔切一職流切又/一叶徒紅切離騷摯咎繇而能調叶求矩矱之所同是)
(也此吳棫韻補之説朱子從之顧炎武曰此章首尾為/一韻中二句為一韻葢詩之變體周頌思文后稷克配)
(彼天立我烝民罔非爾極稷與極為韻天與民為韻同/此例也○陳啟源曰諸侯而目為射夫此章所言葢皆)
(射禮也孔疏以為從王田罷賜射餘獲之事既同者同/復射位在澤宫也射雖不中必助中者舉積禽乃鄭箋)
(之説集傳指為田獵意以下章言田而此章先言田罷/叙事倒置耳然詩人叙事前後間有不拘即此章言舉)
(□下章乃言如破亦豈依前後為次耶又曰助我舉柴/亦因班餘時聚諸禽以待射故有積禽若方獵時其所)
(殺獲尚布散原野安見有積舉柴當在澤宫明矣愚按/此章事在田獵之後文在田獵之先者孔氏謂承上章)
(諸侯來㑹而言令其事相次故射夫即指諸侯又謂田/無射禮惟既田乃有班餘獲射古説如此今得長發闡)
(明甚/快)○四黄既駕(王氏曰前曰四牡既言力之强此曰/四黄又言色之純何楷曰康王之誥)
(言諸侯布乗黄朱以為庭實此周馬/貴黄之證故孔氏以此章屬宣王也)兩驂不猗(讀于箇/反音恗)
(○疏兩驂之馬不相依猗集傳作倚云偏倚不正王氏/曰兩驂不倚言御之能正其馬也獨言兩驂者驂在服)
(外易于/出入也)不失其馳(讀徒卧反音惰○劉瑾曰五御之目/一曰逐禽左此御田車馳驅之法)
舍矢如破(古音考猗讀阿馳讀駝破讀婆郝本同○箋/射者之工矢發即中如推破物○何楷曰毛)
(𫝊田者刈蘭以為防褐纏旃以為門裘纏質以為槸間/容握驅而入轚則不得入槸門中闑也握四寸轚挂著)
(車兩軸去門各止四寸若軸頭挂于門則不得入故貴/于兩驂不猗也入此門當疾馳葢乗車馳之勢以從禽)
(稍遲則失故貴于不失其馳也不失其馳然後射者/能中是以舍矢如破也不明古禮安能解古經哉)○
蕭蕭馬鳴悠悠斾旌徒(徒行輓/輦者)御(車上御/馬者)不驚大庖不
盈(集傳引頒禽之禮皆本毛傳榖梁傳射而中田不得/禽則得禽田得禽而射不中則不得禽是知古之貴)
(仁義而賤勇力也儀禮注引尚書大傳曰戰鬭不可不/習故于蒐狩以閑之也凡祭所餘獲陳于澤然後卿大)
(夫相與射中者雖不中也取不中者雖中也不取所以/貴揖讓賤勇力向之取于囿中勇力之取今之取于澤)
(宫揖讓之取也皆可與相證○陳啟源曰大庖是王所/擇取之三十禽與士大夫無與王者之田殺不盡物豈)
(如後世所誇風毛雨血禽/相鎮壓獸相枕藉者哉)○之子于征有聞(音/問)無聲(聞/師)
(之行而不聞/喧譁之聲)允矣君子展也大成(傳大成謂致太平嚴/緝大成謂功業極盛)
(無遺/憾也)
序車攻宣王復古也宣王能内修政事外攘夷狄復文
武之境土修車馬備器械復㑹諸侯于東都因田獵而
選車徒焉
　古田獵之制毛傳備矣宣王之往東都以㑹諸侯為
　主因田獵而選車徒而二章三章先言田獵者葢有
　司先為戒具以待㑹同畢而出獵也(此東/萊説)赤芾金舄
　㑹同有繹言諸侯來朝其儀物之盛等威之嚴如此
　詩人美之猶後世云不意今日復覩漢官威儀也(此/曹)
　(氏/説)五章六章言田獵時獲禽之衆與射御之良據孔
　疏以五章為頒餘獲之射在于澤宫其義可通也蕭
　蕭馬鳴以下言獵罷而歸始終靜治
　　車攻八章章四句
吉日維戊既伯(疏釋文云既伯既禱馬祭也為馬而祭/故知馬祖謂之伯伯者長也馬祖始是)
(長也愚按馬祖乃天駟房星也孫炎云龍為天馬故/房四星曰天駟毛傳以伯為馬祖豈即指房星耶)既
禱(讀丁口反音斗/○毛云禱獲)田車既好(讀如/吼)四牡孔阜升彼大阜
從其羣醜(禽獸之/衆醜類)○吉日庚午(曲禮外事以剛日戊與/庚午皆剛日也崔靈恩)
(云外事指/用兵之事)既差我馬獸之所同麀鹿麌麌(音/語)漆沮(音苴/  漆)
(沮在岐周左傳成有岐陽之蒐即此地陳啟源曰朱傳/以漆沮在涇渭之北按宣王石鼔文實在岐陽文中述)
(魚獸甚多則此為岐/周之漆沮無疑矣)之從天子之所(傳從漆沮驅禽而/致天子之所姚舜)
(牧曰言漆沮之旁禽獸最多非甸侯采邑之地乃天子/所宜獵者若漢武帝射獵近郊蹂躪稼穡則非其地矣)
○瞻彼中原其祁孔有(音/以)儦儦(音/標)俟俟或羣或友(音/以)悉
率左右以燕天子(箋悉驅禽順其左右之宜以安待天/子之射按射禽必自其左故云順其)
(宜也集傳則云率同事之人各供其事此説為長燕天/子不專在獲禽蒐狩之禮天子親執路鼓申號令明賞)
(罰人心競勸光復大業是所以樂天/子也豈區區以射御追逐言之耶)○既張我弓既挾
我矢發彼小豝(音/巴)殪(音/意)此大兕(豝小以中為難故曰發/兕大以斃為難故曰殪)
以御賔客且以酌醴
序吉日美宣王田也能慎微接下無不自盡以奉其上
焉
　疏留意于馬祖之禱祈是能謹于細微也求禽獸惟
　以給賔是恩隆于羣下也程子曰漆沮之從天子之
　所悉率左右以燕天子皆羣下盡力奉上(嚴緝詩美/田獵耳後)
　(序舉三/隅言之)○王志長曰漆沮之從天子之所悉率左右
　以燕天子此下奉上也以御賔客且以酌醴此上迨
　下也下恒奉上則永無飛隼之嗟上恒逮下則永無
　尸饔之歎君子所以貴有終也
　車攻田于東都之敖地吉日田于西都之漆沮也上
　之射夫此之賔客皆諸侯也選徒舉柴頒禽之類言
　于車攻伯禱差馬酌醴之類言于吉日葢彼此可以
　互見也(劉瑾曰率左右以樂天子猶車攻之射夫同/而助舉㧘也進賔客以酌醴猶車攻之大庖)
　(不盈/也)
　　吉日四章章六句(東萊説/見集傳)
　
　
　
　
　
　
　
　詩經通義卷六
欽定四庫全書
　詩經通義巻七　　　　　吳江朱鶴齡撰
　鴻雁之什
鴻雁于飛(鴻雁春則北徂秋則南翔/故以為流民往來之比)肅肅其羽之子(歐/陽)
(義之子/使臣也)于征劬勞于野(讀如/墅)爰及矜(如/字)人(矜人人之/可矜憐者)哀
此鰥寡(讀果五反音古○吕記還定安集之政必不遺/窮民然後為至故曰爰及矜人哀此鰥寡爰及)
(者不遺之辭也非安/集萬民然後及之也)○鴻雁于飛集于中澤(讀徒洛反/音鐸○集)
(于中澤言鴻雁/之來賔而還也)之子于垣百堵(毛傳説板堵與韓詩左/傳注不同集傳從毛)
皆作雖則劬勞其究安宅(讀逹各反音鐸按堯典宅嵎/夷蔡邕石經作度鄭氏周禮)
(注引詩度西曰栁谷朱子語録云古字宅度通用度讀/鐸○使者所至招徠流民使返都邑築其牆垣而安處)
(之/)○鴻雁于飛哀鳴嗸嗸(正作嗷/音翺)維此哲人謂我劬勞
維彼愚人謂我宣驕(陳啓源曰鄭云謂我役作衆人為/驕奢非也王介甫以矜憐撫掩為)
(宣驕得之葢矜憐撫掩有類于姑息則疑于驕/與驕子之驕同義史記田蚡曰此我驕灌夫罪)
序鴻雁美宣王也萬民離散不安其居而能勞來還定
安集之(王氏曰宣王之民勞者勞之來者來之往/者還之擾者定之危者安之散者集之)至于
矜(鰥/同)寡無不得其所焉
　嚴緝此詩述使臣之勤勞能宣布其上之徳意也美
　使臣所以美宣王也王者事業以安民為本此可見
　復興之規模矣
　厲王之後人民離散宣王能使還定安集各復其居
　詩人賦其事以美之毛鄭解之子為侯伯卿士葢指
　巡行邦國者左傳文十三年鄭伯宴公于棐子家賦
　鴻雁注云詩義取侯伯哀恤鰥寡有征行之苦可證
　古解如此集傳改作流民相謂雖亦可通而去古義
　遠矣
　一章二章皆述使者還定安集之事三章又代為使
　臣之辭哀鳴嗸嗸憂流民之未盡安集也維彼哲人
　謂我劬勞以于征于垣言也維彼愚人謂我宣驕以
　矜憐慰勞言也(本王/氏説)葢深歎使臣之劬勞能知其心
　者少也
　　鴻雁三章章六句
夜如何其(音/基)夜未央(説文央中央也夜/未央言夜未中)庭燎(釋文在地/曰燎執之)
(曰燭又云樹之門外曰大燭于/内曰庭燎皆所以照衆為明)之光君子至止鸞聲將
將(音/鏘)○夜如何其夜未艾(音乂○毛云乆也集傳/訓盡本之王逸注楚辭)庭燎
晣晣(音/制)君子至止鸞聲噦噦(音/諱)○夜如何其夜鄉(音/向)晨
庭燎有煇(音/熏)君子至止言觀其旂(讀渠斤反音勤林堯/叟左傳注音芹云温)
(公讀古音/考音斤)
序庭燎美宣王也因以箴之(箴之者慮其/勤而易怠也)
　列女傳宣王嘗晏起姜后脱簮珥待罪于永巷由是
　勤于政事早朝晏退卒成中興之名以此證之果為
　宣王之詩也
　黄震曰此詩人自設為問答之辭古説皆謂宣王夜
　興而問早晚王雪山云人君數問夜亦非體恐是殿
　陛之間宫掖之内執事者相為問答耳周禮雞人夜
　呼旦以嘂(音/叫)百官漢儀中黄門持五夜甲乙丙丁戊
　相傳未幾衛士鴉唱所謂雞鳴歌或是此曹董氏云
　百官官箴王闕此詩其司烜(音/毁)之屬所為乎○此詩
　自為問答亦如齊風雞鳴之體陳啓源曰亦形容勤
　政之心如此非真有三問
　　庭燎三章章五句
沔(音/免)彼流水朝宗于海(讀虎洧/反音喜)鴥彼飛隼載飛載止嗟
我兄弟邦人諸友(讀如/以)莫肻念亂誰無父母(音/未)○沔彼
流水其流湯湯(音/傷)鴥彼飛隼載飛載揚念彼不蹟(不循/道之)
(諸/侯)載起載行(音杭○載飛載揚載起載行箋疏皆指諸/侯妄相侵伐吕記以起行指念亂者謂念)
(之甚而起居不寧/也嚴緝朱𫝊同)心之憂矣不可弭忘○鴥彼飛隼率
彼中陵民之訛言(訛言詐偽之言吕記凡譸張為幻以/罔上惑聽者皆謂之訛言○周禮大)
(司徒以鄉八刑糾萬民造言之刑次于不孝不弟而禁/暴氏掌誅庶民之作言語而不信者此即大舜堲䜛説)
(殄行之意也至訛言/莫懲而宗周始衰矣)寧莫之懲我友敬矣䜛言其興(吕/記)
(䜛人在朝乃諸侯疑畏之本故于末章明言之王志長/曰䜛言其興則䜛猶未盛也葢見幾者招呼同類預為)
(戒勉/之辭)
序沔水規宣王也(國語秦伯享公子賦河水韋昭云河/當作沔其詩云沔彼流水朝宗于海)
(言已反國當朝事秦正此詩首章之義/杜預左傳注則以為逸詩未知孰是)
　規王之聽䜛而諸侯擕貳也首章言流水必朝宗于
　海猶諸侯必朝宗天子今乃如飛隼之或飛或止去
　來無定(本鄭箋下/二章同)此亂之所由生也我兄弟諸友可
　無以禍及父母為念乎次章以流水湯湯喻諸侯强
　盛不朝又如鴥隼之飛揚自恣所謂念彼不蹟者也
　念彼不忘則詩人憂亂之辭三章以飛隼循其陵阜
　喻諸侯之循道而來朝者今訛言亂政而王不察則
　彼必䜛言是懼矣惟敬可以弭䜛故又託為相戒之
　言以悟王也歐陽義吕記嚴緝皆同古説惟集傳但
　云此憂亂之詩按墨子及汲冡書皆言宣王殺杜伯
　而非其罪殆以䜛言致然觀此詩所規容有之矣
　　沔水三章二章章八句一章六句(朱子曰疑當作/三章章八句卒)
　　(章脱前/两句耳)
鶴鳴于九臯(臯澤也韓詩/云九折之澤)聲聞于野(音/墅)魚潛在淵或在
于渚樂(音/洛)彼之園爰有樹檀(讀如/田)其下維蘀(音託○蘀/落葉也)
他山(鄭云他山/喻異國)之石可以為錯(入聲○/礪石)○鶴鳴于九臯
聲聞于天(讀如/吞)魚在于渚或潛在淵(音/因)樂彼之園爰有
樹檀其下維榖(从木不从禾即楮也陸機疏幽州人謂/之穀桑荆揚人謂之榖中州人謂之楮)
(其皮可/擣為紙)他山之石可以攻玉(陳啓源曰集傳引程子之/言甚美然斷章則可非正)
(辭也詩以他山之石喻逺國沉滯之/賢非以玉石相對為一美一惡之喻)
序鶴鳴誨宣王也(疏上言規此言誨者規是/正其己失誨是教所未知)
　箋教宣王求賢人之未仕者董氏曰此詩其師傅所
　作歟
　毛鄭謂教王用賢其説必有自也鶴善和鳴魚多潛
　伏故以比賢人園樹山石皆用賢之比也鳴臯聲聞
　身隱而名著也潛淵在渚時隱而時見也樹檀下蘀
　朝廷當上賢者而下小人也他山為錯旁求側陋則
　可以治國也通篇全用罕譬舉類邇而見義遠納牖
　之體當如是也朱傳分作四解文義不貫且是講學
　非説詩矣
　　鶴鳴二章章九句
祈(疏司馬掌封圻兵甲古圻祈/畿字通用故此作祈書作圻)父(音/甫)予王之爪牙(讀五/胡反)
(音吾○疏鳥用爪/獸用牙以防衛)胡轉予于恤靡所止居(箋六軍之士/出自六鄉法)
(不取于王之/爪牙之士)○祈父予王之爪士胡轉予于恤靡所底
(詩緝曰底音止傳曰底至也今本/作底誤按小旻篇伊于何底同)止○祈父亶不聰胡
轉予于恤有母之尸饔
序祈父刺宣王也(范氏曰箴之不可而規之規之不可/而誨之誨之不可然後刺焉見古人)
(愛其君之至也夫有宣王之功而/不至于文武此詩人之所惜也)
　司馬之屬有司右虎賁旅賁皆宿衛天子所謂爪牙
　也六軍不足用乃出禁衛以從征所謂轉予于恤也
　毛鄭以為作于宣王末年敗績姜戎之時其説可信
　○吕記讀是詩見宣王變古制者二焉前二章既刺
　其以禁衛之士從征役矣末章復以有母尸饔刺其
　不聰古者親老而無兄弟則免其征役必有成法越
　勾踐伐呉有父母耆老而無昆弟者皆遣歸魏公子
　無忌救趙亦令獨子無兄弟者歸養此可見矣詩人
　責司馬之不聰其意謂此法人皆聞之汝獨不聞乎
　乃驅我從戎使我親不免尸饔之勞也責司馬者不
　敢斥王也(此據讀詩記集傳/所引乃刪改之)
　　祈父三章章四句
皎皎白駒(賢者乗白/駒而去)食我塲苗(草始生曰苗非必未也/本草多言春夏采苗○)
(嚴緝愛其人而并愛其所乗之駒雖食我之塲/苗而不恤也杜詩與奴白飯馬青芻亦此意)縶(音/執)之
維之以永今朝所謂伊人于焉逍遥○皎皎白駒食我
塲藿(説文藿尗之少也嚴/緝藿豆葉用以作羹)縶之維之以永今夕(讀祥龠/反音嚼)
(古音考/音芍)所謂伊人于焉嘉客(讀克各/反音恪)○皎皎白駒賁(音/閟)
然來思爾公爾侯逸豫無期慎爾優游勉爾遁思(陳啓/源曰)
(此章兩句一韻天然相協但思字重出耳然亦詩所常/有也朱傳隔句叶似屬不必況次句來字下尚有思字)
(叶之尤不可解○四爾字皆指賢者言爾若為公為侯/則將勤勞國事無有逸豫之期今爾優游肥遯志在自)
(樂其慎之勉之而已葢知其不可留故為決别之詞也/四句舊無定解華谷東萊皆主此説今從之朱𫝊慎勿)
(過也勉母決/也似非語意)○皎皎白駒在彼空谷生芻一束其人如
玉(嚴緝言賢者所處窮約其飼馬止新芻一束而已然/其人之美則如玉也陳啓源曰白駒一入空谷不復)
(返矣然我猶束生芻以待之/誠愛其人之徳美如玉也)毋金玉爾音而有遐心
序白駒大夫刺宣王也
　宣王之末不能用賢(宣王殺杜伯而非其罪/以是知其不能用賢也)賢有見
　幾而去者同朝大夫惜其去而思之故有是作首章
　二章欲得賢者來止其家而留之也(此張/氏説)伊人猶云
　彼人乃其人不在而想望之非覿面之稱也三章冀
　其來而又愛其去也末章則嘆息賢者之遠去猶望
　其念己音問無絶華谷云極稱其美而思慕之所以
　見其人之賢而時之不用為可刺也
　　白駒四章章六句
黄鳥(孫奕示兒編黄鳥有二種名同實異如黄鳥于飛/集于灌木睍睆黄鳥載好其音此鸎也如交交黄)
(鳥止于棘于桑于楚者黄雀也無啄我粟我粱我黍亦/黄雀也今人稻粱熟時黄鳥羣飛田隴為人所羅此自)
(在七八月間豈復有鸎哉愚按古有野田黄雀行疑孫/説得之但鸎至冬間始蟄見爾雅翼此云七八月無鸎)
(則不/然)黄鳥無集于榖(从/木)無啄我粟此邦之人不我肯榖
(从/禾)言旋言歸復我邦族○黄鳥黄鳥無集于桑無啄我
粱此邦之人不可與明(讀如芒○不/可與之明言)言旋言歸復我諸
兄(讀如/荒)○黄鳥黄鳥無集于栩(音/許)無啄我黍此邦之人
不可與處(吕記人之所以相依者以其明足以知其/緩急休戚故也不可與明則不可與處矣)言
旋言歸復我諸父
序黄鳥刺宣王也
　嚴緝此與黄鳥告别之辭也杜詩岸花飛送客檣燕
　語留人謂送留人惟花燕亦此詩告别惟黄鳥意也
　毛鄭以為室家相棄王氏蘇氏以為賢者不得志而
　去朱傳則以為民適異國不得其所故作此詩郝敬
　曰民不得所時政使然故詩人託為民言以諷上所
　謂刺也下章放此
　　黄鳥三章章七句(東萊説/見集傳)
我行其野蔽芾(音/沸)其樗(音樗當/作□)昏姻之故言就爾居爾
不我畜復我邦家(讀如姑○按□木與下遂菑皆詩人/託興語集傳釋為賦體殊覺支離王)
(氏曰□惡木尚可以庇息今以昏姻之故就/爾而爾不我畜則□之不如矣辭旨曉然)○我行其
野言采其遂(音逐○陸璣疏今羊蹄菜/似蘆菔而莖赤一名秃菜)昏姻之故言就
爾宿爾不我畜言歸斯復(王氏曰蓫惡卉也尚可采以/治疾今以昏姻之故就爾而)
(爾不我畜則/蓫之不如也)○我行其野言采其葍(音福讀筆力反音/偪○陸璣疏幽州)
(人謂燕葍根白可食荒歳蒸以禦飢原始/云俗名老鴉蒜昔生燕地今隨處有之)不思舊姻求
爾新特(箋求汝新外昏特來之女特者不以禮嫁無肻/媵之集傳則云匹也即實惟我特之特○王氏)
(曰葍野菜之惡者也然尚可以禦飢昏姻之相與固為/其窮則相収困則相卹也今棄舊姻而求新特則又葍)
(之不/如也)成(蘇氏云當從/論語作誠)不以富亦秪(音/支)以異(讀亦織反音/赤○二句集)
(𫝊解/極明)
序我行其野刺宣王也
　王氏曰此民適異國從其昏姻而不見収卹之詩也
　朱子從之
　嚴緝周之盛時以睦婣任䘏教道其民至黄鳥我行
　其野二詩作則教道微而習俗薄矣君子是以知周
　道之衰也
　　我行其野三章章六句
秩秩斯干(疏易注云干大水之/旁秩秩言其流有序)幽幽南山(嚴緝西京賦/言長安于前)
(則終南太乙于後則浮渭據涇此詩言南/山即終南干是大水之旁即涇渭諸川也)如竹苞(讀補/苟反)
(音/㨐)矣如松茂矣(黄震曰王雪山云如竹如松言物色之/嘉如非比喻乃枚舉之詞按漢書言鄠)
(杜竹林南山檀柘之/饒則如非比喻明矣)兄及弟矣式相好(去聲讀/音吼)矣無相
猶矣(首及兄弟者人之居/室必兄弟睦而後安)○似續妣祖(顧炎武曰古人/自祖妣以上通)
(謂之妣周人以姜嫄為妣是以妣先于祖周禮大司樂/享先妣在先祖之前斯干詩曰似續妣祖鄭云妣先妣)
(姜嫄也祖先祖也或/謂變文以叶韻不然)築室百堵西南其户(集傳解此句/用疏述毛○)
(陳啓源曰鄭氏釋西南其户為天子燕寢之户比于大/夫一房之室户則較偏于西比于宗廟路寢之四户則)
(獨有其南不如毛云西鄉/户南鄉户也語為平正)爰居爰處爰笑爰語(此章五/句一韻)
○約(束版也緜詩/縮版以載)之閣閣㭬(音卓○㭬如椓杙/之㭬謂以杵築之)之槖槖
風雨攸除(去/聲)鳥䑕攸去君子攸芋(芋訓大嚴緝即/所云居移氣也)○如
跂斯翼(疏如跂如人跂足/直立竦臂翼然)如矢斯棘如鳥斯革(讀如棘/○毛訓)
(棘云棱廉也鄭訓革云如鳥暑希革張其翼時歐/陽訓棘為急革為變朱𫝊從之以變解革難曉)如翬
(音輝○雉五色/備成章曰翬)斯飛君子攸躋(音/賫)○殖殖(平/正)其庭有覺
(毛云高大鄭云直/也集傳兼用之)其楹噲噲(音/快)其正(正為陽/南也)噦噦(音/嘒)其
冥(冥為陰/北也)君子攸寧(嚴緝上章言其堂故曰升此章言/其室故曰寕季本曰攸躋謂升以)
(聴事者葢路寢禮君日出眂朝退適路寢是也攸寧葢/小寢禮后眡朝聽政使人眂大夫退然後適小寢釋服)
(是/也)○下莞(音/官)上簟(讀徒錦反定上聲○釋文莞草叢/生水中莖圓江南以為席簟竹席)乃
安斯寢(疏宫寢稱室經皆言考室之事正指其文/則乃安斯寢是也既考之後居而寢宿)乃寢
乃興乃占我夢(讀彌登反音盲/古音考音民)吉夢維何維熊維羆(音/碑)
(讀彼何/反音波)維虺維蛇(讀于其土何二反移佗/二音○此章凡三換韻)○大(音/泰)人占
之(周禮太卜掌/六夢之法)維熊維羆男子之祥維虺維蛇女子之
祥(祥猶兆也熊羆强壯故/兆男虺蛇隂伏故兆女)○乃生男子載寢之牀載衣
(去/聲)之裳載弄之璋(王氏曰男子不衣之衣而衣之裳裳/下飾也不弄之圭而弄之璋璋半圭)
(也成人有/漸故也)其泣喤喤(音/皇)朱芾斯皇室家君王○乃生女
子載寢之地載衣之裼(音替○傳裼褓也疏褓縛/兒被也故箋以為夜衣)載弄
之瓦(讀魚位反音義○傳瓦紡磚黄震曰瓦是覆/膝以索麻線者今俗猶然非屋瓦之瓦也)無非
無儀(𫝊婦人質無威儀也丘氏曰婦人尚靜黙不當有/所是非尚質慤不當為威儀按以儀為威儀者毛)
(説也以儀為善者鄭説/也鄭本爾雅集傳從之)唯酒食是議無父母詒罹(陳第/曰儀)
(罹古有俄音舊讀議如字乃以議音義罹音麗叶之似/泥○王志長曰男子不舉其職不舉者備之也曰室家)
(君王室家君王之内缺一焉而隳也女子則舉其職舉/之者實之也曰酒食而已酒食之外謀一焉而僣也)
序斯干宣王考室也
　厲王流彘宫室圯壊宣王即位更作宫室既成而落
　之(劉向引詩/亦同序説)集傳則云未見必為宣王之時又引或
　説(李寳/之云)儀禮升歌鹿鳴下管新宫新宫即此詩考新
　宫久亡(疏左傳昭二十五年宋公享昭子賦新宫孔/子時年三十餘後此詩亡孔子録而未得故)
　(子夏不為/之序也)不足信
　古人將營宫室宗廟為先序止云考室者室是總名
　言室足以兼寢廟也毛傳不及宗廟而鄭箋以似續
　妣祖為成宗廟築室百堵以下為成燕寢(按鄭云宗/廟及路寢)
　(制如明堂每室四户此詩二章云西南其户/故知是燕寢其路寢文雖不載亦作之可知)劉向昌
　陵疏亦云宣王儉宫室小寢廟詩人美之其言與鄭
　合然則宣王考室必非不及宗廟孔疏云雜記言廟
　成則釁之寢成則考之此序云考室取義甚廣可以
　通釁廟也此辨甚明
　吕記首章總述其宫室之面勢而願其親睦二章三
　章述其作室之意與營室之狀至于風雨除鳥䑕去
　則宫室成矣故四章言望其外則雄壯軒翥如此五
　章言觀其内則高明深廣如此望其外則未入也故
　曰君子攸躋言其方升也觀其内則已入也故曰君
　子攸寧言其既處也六章以下皆頌禱之辭
　　斯干九章四章章七句五章章五句
誰謂爾(爾指牧人之官鄭云/指宣王也恐無此理)無羊三百維羣誰謂爾無
牛九十其犉(音淳○黒唇歐陽義呼牧人而告之曰/誰謂爾無羊牛乎其數若此之多也)爾
羊來思其角濈濈(音/戢)爾牛來思其耳溼溼(羊觸以角故/言角毛牛尚)
(耳故言耳○疏周禮牧人掌牧六牲而阜蕃其物六牲/牛馬羊犬豕鷄也此詩唯言牛羊者葢經言爾牲則具)
(主以祭祀為重馬則祭之所用者少豕犬鷄/則比牛羊為卑故特舉羊牛以見其盛也)○或降于
阿或飲于池(讀唐何反音沱古音/考云古池沱通音)或寢或訛爾牧來思
何(上/聲)簑何笠(簑禦雨笠/兼禦暑雨)或負其餱(古音考/讀去聲)三十維物(疏/牲)
(有青赤黄白黒五色經言三十維物則每色之物皆有/三十謂青赤黄白黒毛色别異者各三十也蘇傳物類)
(也何楷曰與比/物四驪之物同)爾牲則具(讀居律反音僪古音考音臼/○按集傳阿池訛為一韻笠)
(物具為一韻故餱字無叶陳第謂舊叶與上爾牧三句/不諧改具與餱叶而笠物為隔句叶亦可從○疏祭祀)
(之牲當用五方之色故箋/云爾之祭祀索則有之)○爾牧來思以薪以蒸以雌
以雄(讀于陵反音盈○王氏曰牧人將歸而又辨牛羊/之雌雄以視多寡之數按此説是也集傳出搏禽)
(獸用鄭/氏説)爾羊來思矜矜兢兢不騫不崩(陸佃曰六畜之/死皆善耗敗而)
(羊為甚故不騫/不崩本羊言之)麾之以肱畢來既升(曰畢來則兼及牛/可知以牛隨羊後)
(而至故/以括之)○牧人乃夢衆維魚矣旐維旟矣大人占之衆
維魚矣實維豐年(音/寧)旐維旟矣室家溱溱(按集傳郊野/建旐州里建)
(旟乃錯舉周禮司常大司馬文旐統人少旟統人多本/横渠之説○陳啓源曰衆維魚矣衆謂魚之多傳云隂)
(陽和則魚衆多不以為人衆也魚麗詩舉魚以美萬物/之盛多此亦以多魚為豐年之夢義正同耳旐旟本二)
(物箋云夢旐與旟傳云旐旟所以統衆是也兩維字不/必泥吉日之伯禱一事也而兩言既此詩之旐旟二物)
(也而一言維各從文便耳旐旟聚衆故知人民蕃庶集/傳所引或説云夢人乃是魚夢旐乃是旟此不可解也)
(又云旐郊野所建統人少旟州里所建統人多按周禮/春官司常夏官大司馬所頒旗物各異葢司常所頒仲)
(冬大閲之禮大司馬所頒季秋治兵之禮也司常云州/里建旟縣鄙建旐注州里縣鄙鄉遂之官互約言之疏)
(謂鄉之下次州又次黨又次族皆建旟又次閭又次比/皆建旐遂之下次縣又次鄙又次酇皆建旐又次里又)
(次鄰皆建旟也大司馬云郊野建旐百官建旟注郊謂/鄉遂之州長縣正以下也野謂公邑大夫載旐者以其)
(將羨卒也百官卿大夫也載旟者以其屬衛王也由此/觀之司馬之郊已兼司常之州里縣鄙而野與百官又)
(在其外二職所舉本不倫安得各取其一以相配乎至/以司常所頒而言則五職建旐五職建旟所統鄉遂之)
(民數畧相等也以大司馬所頒而言則六官之屬豈能/多于六鄉六遂及四等公邑之羨卒哉不知横渠何據)
(而云/然)
序無羊宣王考牧也
　箋厲王之時牧人職廢宣王始興而復之至是有成
　謂復古之牧法陳啓源曰鄭解序意極明嚴緝以考
　牧為落成牧養之牢古未有以牧名牢者此葢因作
　室落成而誤夫落成者必為酒食而燕飲其中豈有
　君臣聚飲于圈牢者乎經典考字多訓為成宫室既
　成謂之考室牧事有成謂之考牧云爾燕飲落成之
　説本不必拘嚴緝又解首章爾羊來思爾牛來思為
　來歸于牢謂兩言來以見牢之成夫作詩之意在牧
　人稱職牛羊蕃息以歸美宣王爾與牢何與乎況牛
　羊來思果為歸牢則下章兩言爾牧來思即繼以何
　簑何笠以薪以蒸豈亦謂之歸牢耶
　箋疏所引牧人謂牧人之官詩所言爾牧簑笠薪蒸
　者乃牧養之人也降阿飲池牧之地也簑笠負餱牧
　之具也以薪以蒸遊牧也以雌以雄别羣也皆牧法
　也矜矜兢兢羊知所畏也不騫不崩無耗敗也畢來
　既升入于牢也(羊盛如此/則牛可知)衆魚旐旟鄭氏謂牧人得
　此夢而獻于王華谷謂設辭以頌禱二説皆通○黄
　氏曰古人以畜之多寡卜其人之盛衰故奉牲以告
　曰博碩肥腯謂民力之普存也于是人和而神降之
　福此頌禱之詞所以詳及于羊牛衆多牧人安逸以
　致民物富庶之效也
　皇甫謐曰宣王三十年伐魯諸侯從此不睦葢周衰
　自此而漸也大局宣王美詩多是三十年前事箴規
　之篇當在三十年以後王徳漸衰亦容美刺並行不
　可以限斷(吕記斯干無羊皆宣王初年之詩乃次于/刺詩之後何也葢宣王雖晚歳怠政然中)
　(興周室之大徳豈可以是而掩之乎故復取二詩以/終之也大雅有美無刺大雅論大體者也論其大體)
　(則宣王固一/世之賢王也)
　　無羊四章章八句
　節南山之什
節(音截借/同嶻)彼南山維石巖巖赫赫師尹民具爾瞻憂心
如惔(音/談)不敢戲談(輔氏曰戲談且不敢而況/敢正言其失直指其非乎)國既卒斬
何用不監○節彼南山有實其猗(音伊讀如阿○蘇傳/山之實草木是也山)
(之生物其氣平均如一凡生于其上者無不猗猗然而/長也按集傳所引第三説即此落實取材出左傳猗訓)
(長出毛傳何謂難通/吕記嚴緝皆用此説)赫赫師尹不平謂何(箋責三公之/不平不如山)
(之為/也)天方薦瘥(音/嵳)喪亂𢎞多民言無嘉(讀如歌○李氏/曰言民曽無善)
(言但怨/讟爾)憯(音慘○/憯曽也)莫懲嗟(讀遭哥反左平聲○/此章蘇氏説見集傳)○尹氏
大(音/泰)師維周之氐(王氏曰京室以大族為氐朝廷以尊/官為氐氐者安危存亡所出也尹氏)
(大族也太/師尊官也)秉國之均(疏秉國之均是居權衡之任朱子/語類秉國之均均當从鈞所謂如)
(泥之在鈞不知鈞是何物潘時舉云恐是為瓦器者所/謂車盤是也葢運得愈急則成器愈快今集傳訓平者)
(此物亦唯平/乃能運也)四方是維天子是毗(音/琵)俾民不迷不弔(釋/文)
(弔如字左傳注弔/愍恤也集傳從之)昊天不宜空(黄公紹/讀去聲)我師○弗躬弗
親庶民弗信弗問弗仕(問詢問仕任使也弗/仕對下膴仕言之)勿罔君子
式夷(式發語辭/夷平也)式已(已止也謂/止而不用)無小人殆(讀養里/反音以)𤨏𤨏
姻亞則無膴(音/武)仕(嚴緝尹氏不躬親王事而信任匪人/庶民所以不信服也君子豈眞不可)
(用哉既不詢問之不任使之勿誣君子以為不可用也/小人豈眞可用哉當平夷其心察知其奸而廢退之無)
(信小人至危殆其國家也𤨏𤨏姻亞之小人無以親昵/故置之大位也大臣官使人才當昭布公道乃于君子)
(則弗仕惟姻亞則膴仕所謂不平也按集傳以君子目/王言王委政尹氏尹氏又信任小人以欺罔人主今不)
(從/)○昊天不傭(勒龍反音/庸○均也)降此鞠訩(音/凶)昊天不恵降此
大戾(釋文音利○吕記鞠凶大戾匪降自天皆尹氏/為之也民罹其害無可奈何而歸之于天也)君
子如届(音戒讀居利反音記古音考云古與暨通郝叶/雞○釋詁云届極至也即上章躬親問仕之謂)
俾民心闋(音缺讀苦住反/音氣郝叶葵)君子如夷惡(去/聲)怒是違(集傳/以届)
(闋與恵戾叶文勢轉換似另叶為宜○君子如届四句/集傳明矣一説届訓至即解四朋至斯孚之至必朋至)
(而後知拇之果解也必君子届而後知小人之果退也/小人退則民心息矣此解亦是而于君子如夷句難通)
(夷者平也正與師尹不平相對仍從舊説為得○許氏/曰集傳以此章刺王及尹氏愚以為專刺尹氏亦可通)
(與前後兩/章意尤貫)○不弔昊天(讀如/吞)亂靡有定式月斯生(言月/月増)
(亂/)俾民不寧憂心如酲(音/呈)誰秉國成不自為政卒勞百
姓(末二句亦可轉韻讀不必叶○嚴緝國之有成乃紀/綱法度天下之所倚以為平者今誰秉持之乎尹氏)
(實秉之而乃不自為政信任姻亞羣小用事終勞苦我/百姓也按不自為政即二章弗躬弗親意葢専責尹氏)
(而責王之意言外見之/○此章蘇氏説見集傳)○駕彼四牡四牡項(大/也)領我瞻
四方蹙蹙靡所騁(嚴緝世亂則一身無所容若見天地/之狹如唐人詩出門便有礙誰謂天)
(地寛/也)○方茂爾惡相(去/聲)爾矛矣既夷既懌如相醻(音/酬)矣
(疏言相惡既深和解又/疾皆是小人無常之態)○昊天不平我王不寧不懲其
心覆(音/福)怨其正(吕記此章篇將終矣故復歎曰昊天其/使尹氏不平乎我王豈得安寧乎今尹)
(氏不自懲創反怨人之正己者方且報復未/已吾是以憂吾王之不寧也此憂豈為身哉)○家父(音/甫)
作誦以究王訩(窮究王致/亂之由)式訛爾心以畜萬邦(讀卜工/反音崩)
(○此章陳氏/説見集傳)
序節南山家父刺幽王也(箋家父字周大夫疏春秋之/例天子大夫則稱字桓十五)
(年天王使家父來求車上距幽王之終七十五歳古人/以父為字或累世同之雲漢序云仍叔箋引桓五年仍)
(叔之子來聘仍氏或亦世字叔如趙氏世稱孟智氏世/稱伯也○吕記左傳韓宣子來聘季武子歌節之末章)
(杜氏謂取以畜萬邦之義/然則此詩在古止名節也)
　此詩家父乃求車者之先世韋昭以為平王時作劉
　瑾據國既卒斬喪亂𢎞多語亦以為東遷後詩恐不
　然葢節彼南山即終南山家父因所見起興則是作
　于未遷之時又詩曰我王不寧曰以究王訩可見其
　時幽王尚在也
　首章以師尹失民望憂周之卒歸于亡也二章言師
　尹致亂在于不平而召天人之怨三章言太師委任
　之重尹氏以不平不稱其職也四章言師尹之不平
　在于遠君子而任小人君子對下小人謂邪正之當
　辨也勿誣罔君子以為不可用勿信任小人以自取
　危殆文意瞭然五章言如用君子則可以囘天心而
　息民怒歎師尹之不能也六章憂尹氏不但不能弭
　天災抑且生禍亂七章思避亂而無可往也八章形
　容小人喜怒無定葢怒以立威喜以植黨也九章責
　師尹不平而不知反已十章言致亂雖師尹而亂本
　實在王心故終以式訛冀之也
　　節南山十章六章章八句四章章四句
正(音/政)月(建巳/月)繁霜(解頤新語或疑四月不得有霜考之/漢武元光四年四月隕霜殺草晉武)
(咸寧九年四月/隕霜傷粟麥)我心憂傷民之訛言亦孔之將(董氏曰/霜降非)
(時災降于上也訛言非常禍起于下/也上下相應如此則國亡無日矣)念我獨兮憂心京
京(讀居良反音姜○歐陽義念我獨兮憂心京京言已/獨為王憂耳以見幽王之朝多小人而君臣不知憂)
(懼/也)哀我小心癙(音/䑕)憂以痒(音羊○劉氏曰䑕病而憂在/于穴内人所不知也我有癙)
(憂至于痒病亦/人所不知也)○父母生我胡俾我瘉(音/庾)不自我先不
自我後好言自口(讀孔五/反音苦)莠言自口(同上○王氏曰莠/惡也榖謂之善則)
(莠惡可知也王志長曰小人之言必有所為其便于私/者則飾之而謂其可也碍于私者則抑之而謂其不可)
(也人之與己比者則庇之而謂其賢也與己左者則排/之而謂其不肖也好言自口莠言自口所謂所好生羽)
(毛所惡生瘡痏爾即好言自口之時而推/其言之心無非害正廢公者故曰訛言也)憂心愈愈是
以有侮(輔氏曰君子之處亂世彼以為是而己以為非/彼以為樂而己以為憂動與衆違所以反見侵)
(侮也王志長曰盡人顛倒于訛言昏濁之中則反以君/子憂亂之言為無端之痛哭其能免于侮乎此申上章)
(念我獨/兮之意)○憂心惸惸(音/㷀)念我無禄民之無辜并其臣僕
(并其臣僕毛鄭皆以為濫刑臣僕即周官所謂五𨽻也/古者有罪没入及俘虜之人司𨽻掌其政令而役之)
哀我人斯于何從禄瞻烏爰止于誰之屋(陸佃曰富人/之屋利之所)
(在也烏以能食已故/集焉民之從禄如之)○瞻彼中林侯薪侯蒸(蘇傳言虐/政所殘其)
(民凋敝如中林之木惟有/薪蒸而已此説勝朱傳)民今方殆視天夢夢(音蒙讀/莫登反)
(音盲○視天若夢夢/罔聞民困無所告訴)既克有定靡人弗勝(音升○集傳/解四句全用)
(潁濵言天之既定雖强力樂禍之人無/有不勝之者如羿奡不得其死是也)有皇上帝伊誰
云憎(王志長曰既克有定靡人弗勝易姤象所謂有隕/自天志不舍命也有皇上帝惟徳是予寧有終于)
(憎人而不/可轉者乎)○謂山葢卑為岡為陵(按疏云山猶謂之卑/況岡陵乎此語未安)
(故集傳易其解葢山脊曰/岡岡不可云卑于山也)民之訛言寧莫之懲召彼故
老訊之占夢(同上○箋君臣在朝侮慢元老召之不問/政事但使占夢爾信徴祥之甚漢藝文志)
(惑者不稽之躬而忌妖之見所以詩刺召彼故老訊之/占夢傷其舍本而憂末不能勝㐫咎也嚴緝訊之占夢)
(言所問不急也李義山詩可憐夜半虚前席不問蒼生/問鬼神亦此意也○按召故老訊之占夢一事也集傳)
(詢之故老訊之占夢似分為/二矣以詢字解召字亦未安)具曰予聖(傳君臣皆/自謂聖)誰知
烏之雌雄(讀如盈○歐陽義凡禽鳥之雌雄多以首尾/毛色不同而别之烏之首尾毛色雌雄不異)
(人所/難别)○謂天葢高不敢不局(叶居亦/反音擊)謂地葢厚不敢不
蹐(音積○側行也家語孔子讀詩至正月六章惕然懼/曰彼不逹之君子豈不殆哉從上依違則道廢違上)
(離俗則身危謂天葢高不敢不局謂地葢厚/不敢不蹐此言上下畏罪而無所自容也)維號斯言
有倫有脊(王氏曰人號呼而出斯局脊之/言者非誕也乃有倫序有脊理)哀今之人胡
為虺蜴(音亦○字林在壁曰守宫在草/曰蜥蜴虺蜴肆毒害人之喻)○瞻彼阪(音/反)田
(崎嶇墝/埆之田)有菀(音/鬱)其特(茂特/之苗)天之扤(音/兀)我(胡氏曰扤有齟/齬頓挫之意歐)
(陽義天之扤我者君子居危推其命于/天也下文執我仇仇正所謂扤我者)如不我克(李氏/曰賢)
(者之挺然特立如特生之苗在陂田中而/小人成羣思有以中傷之惟恐其不及也)彼求我則(求/我)
(為法/則)如不我得執我(鄭云空/執留我)仇仇(爾雅仇仇傲也郭璞/云傲慢賢者陳啓源)
(曰依此解于詩意甚恊改/訓如仇讐反失重語之義)亦不我力(不使我得盡力也/箋不問我在位之)
(功力言其有貪賢之名無用賢之實○蘇傳書云凡人/未見聖若不克見既見聖亦弗克由聖此之謂也歐陽)
(義此章大夫自傷獨立于亂朝也既傷獨立/而知其無可如何故于下章遂及亡國之憂)○心之憂
矣如或結之今茲之正(政/同)胡然厲(叶力桀/反音烈)矣燎之方揚
(按燎之方揚正指褒姒淫妒擅寵䜛諂蔽明之時而言/故下云赫赫宗周褒姒滅之如集傳解于語氣未合)
寧或滅之赫赫宗周褒姒烕(呼悦反音/血與滅異)之○終其永懷
又窘隂雨(承上言王日為淫虐而不止我永/思其終如行道之必困于隂雨也)其車既載
乃棄爾輔(上聲古音考音甫○/輔兩旁夾車木也)載(如字/則也)　輸(疏隠六年/公羊傳輸)
(平猶墮成墮成敗其成/也是輸為墮壊之義)爾載(釋文杰再/反音在)將(音/槍)伯助予(上/聲)
(○箋其車既載以車之載物喻王之任國事也乃棄爾/輔喻逺賢也棄汝車輔則墮汝之載乃始請長者見助)
(以言國危而後求賢已晚/矣○此章蘇氏説見集傳)○無棄爾輔員(音云○/益也)于爾
輻(讀筆力反音偪○輻/以固轂輔以益輻)屢顧爾僕(僕以/將車)不輸爾載(音在/讀節)
(力反音即/古音考同)終踰絶險曽是不意(讀入聲音憶○歐陽義/戒其無棄輔而以益其)
(輻又屢顧其僕使不墮所載者駕車者如此猶恐覆敗/而今乃履絶險而不以為意則宜其覆矣○范氏曰治)
(天下者任重道逺/故以將車為喻)○魚在于沼(叶音/灼)亦匪克樂(音/洛)潛雖
伏矣亦孔之炤(音灼○箋魚在池沼非能有樂及潛伏/于淵又灼然易見而難逃以喻賢者在)
(朝廷道不行無所樂退/而窮處又不可以避)憂心慘慘(當作/懆)念國之為虐(陳/第)
(曰沼説文從水召聲樂讀撈炤讀照虐讀/研耀切則此章自叶舊註似不知北音)○彼(嚴緝彼/彼小人)
(也/)有㫖酒又有嘉殽(二句集傳無叶古音考酒一音才/笑反讀若唯又韻會殽一音户教)
(切二字皆當讀去聲/可援以補朱傳之缺)洽比(音/鼻)其隣昏姻孔云(傳云旋也/謂周旋保)
(愛釋文云本又作員同上/章員于爾輻作益解亦通)念我獨兮憂心慇慇(歐陽義/哀小人)
(不知危亡將及而猶以酒殽與其隣里/親戚為樂我則失志窮獨憂之而痛也)○佌佌彼有屋
蔌蔌(音/速)方有榖民今之無禄天天(釋文天/災也)是㭬(音卓讀/都木反)
(音篤○起二句毛鄭皆言王者寵貴小人朱傳從之嚴/緝以佌佌䔩䔩指小民言宣王方還定安集之而今又)
(逢此天㭬亦通○郝敬曰民之/無居無食是天降天禍㭬擊之)哿(音/可)矣富人哀此惸獨
(吕記勞役之甚者又就其間自較輕重故曰土國城漕/我獨南行困苦之甚者又就其間自較淺深故曰哿矣)
(富人哀此惸獨李氏曰衰亂之世要其極也貧富均受/其禍言其一時虐政則富者猶可以勝其求貧者愈不)
(堪/爾)
序正月大夫刺幽王也
　首章言訛言害國甚于繁霜害物故已獨為懷憂二
　章言訛言變易好醜故憂心愈甚而反見侮于小人
　也三章傷國之將亡莫知底止四章究天定之可畏
　不終于夢夢五章歎訛言之莫懲徒相蒙以自聖六
　章言上下畏罪而無所自容七章言小人扤我而求
　賢無實八章言宗周之必滅由王惑溺女色推禍亂
　之本也九章以棄輔隳載責王之逺賢人而致危殆
　十章因言駕車之道當周慎于始斯踰險不難而王
　曽不以為意也十一章憂君子之罹害十二章惡小
　人之比周末章悲小民天㭬㷀獨為尤可念也幽王
　之禍原于褒姒而成于小人専政故前數章皆以訛
　言為憂葢訛言者譸張變幻小人所恃以罔人而惑
　衆者也(此東/萊説)後言洽比其隣昏姻孔云與上篇𤨏𤨏
　姻亞語合此詩所刺者殆即尹氏之徒歟
　此詩鄭氏以為宗周未滅時作朱子引或説疑是東
　遷後詩以詩文赫赫宗周褒姒滅之為據然考西周
　亡後不即東遷(詳余尚/書埤傳)自犬戎發難至平王即位首
　尾葢數年事此詩既言赫赫宗周褒姒滅之又云哀
　我人斯于何從禄瞻烏爰止于誰之屋其作于未遷
　之時乎若既遷後人有定主不當為瞻烏誰止之歎
　矣
　　正月十三章八章章八句五章章六句(集傳多採/用蘇氏説)
十月之交(按鄭箋周之十月夏之八月也潁濵以為此/夏正十月十月謂之陽月朱子從之交者日)
(與月交會也左傳注大率一百七十三日有餘而道始/一交非交則不相侵犯故朔望不常有食集傳解最明)
(實本/孔疏)朔月(今本作/日非)辛卯(叶莫後反音某郝音柳王伯厚/云大篆卯字讀為柳古柳卯同)
(字○魏氏曰七月詩先儒皆以夏正為斷十月之交則/十一月矣是周人正朔之月故曰朔月辛卯正朔日食)
(古人所忌故曰亦孔之醜今按左傳注晦朔者日月之/會也春秋日食必書朔為例此詩十月之交正謂十月)
(朔也朔月即月朔見玉藻是倒字法猶論語以月吉為/吉月也儀禮用朔月甚多注云朔月月朔日也鶴山解)
(作周人正朔之月非是其意特欲援此證周人不改時/月耳辛隂金卯隂木月為純隂而日又純隂陽㣲可知)
(顧偉曰虞鄺推十月辛卯朔在幽王六年乙丑歲大衍/厯以為然以投時厯推之是歲十月辛卯朔泛交十四)
(日五千七百九分入食限余按唐書言漢世大儒皆以/日食非常闕而不論黄初以來始課日食疎密則孔疏)
(謂漢儒未有以厯考此辛卯日食者固其宜也仲逹唐/初人不見大衍厯法亦何由知日食在幽王六年乎大)
(抵厯法至後世愈精故漢以前日食之差以日計唐以/時計宋元以刻計今以分計○來斯行曰唐虞之時厯)
(象已極詳密獨日月之食缺而不講良有深意/後世疇人豫定視為固然修省之意蔑如矣)日有食
之亦孔之醜(明其將有大變應在幽王驪山之禍/則以陽月之灾為古人所甚重也)彼月
而微此日而微(王氏曰月有虧盈虧則微矣彼月而/微則固其所此日而微則非其常)今
此下民亦孔之哀(讀於希反音依○蘇傳天變既見君/子知國之將亡國亡則民首被其患)
(是以哀/之也)○日月告凶不用其行(讀如杭○箋行道度也/不用謂相干犯也李氏)
(曰望而至于黄道是謂臣干君明則陽斯蝕之矣朔而/至于黄道是謂臣壅君明則隂為之食矣凡日月之食)
(而垂象以告凶者/皆不用其常道)四國無政不用其良彼月而食則維
其常(李氏曰春秋日食三十六月食則未/嘗書豈月未嘗食耶亦以為常故耳)此日而食于
何不臧(許氏曰于何不臧未/知有何災禍之應也)○􁉁􁉁(音/燁)震電不寧不令
百川沸騰(箋百川之水/沸出相乘陵)山冡萃崩(疏山之冡頂萃然崔/嵬者皆崩落陳啓源)
(曰川沸山崩即周語之三川震岐山崩也在幽王三年/日食在幽王六年詩本因日食而作并數從前之灾變)
(耳朱傳以震電川沸山崩俱/指為十月事恐未必有據)高岸為谷深谷為陵哀今
之人胡憯莫懲○皇父(音/甫)卿士(按集傳六卿之外更為/都官此説本孔疏未見)
(周禮經典言卿士甚多此恐只六卿之長耳集傳乂引/或説云卿屬觀下文有作都于向擇三有事語明是畿)
(内諸侯畿内諸/侯未聞為卿屬)番(音/翻)維司徒家伯維宰(集傳以宰為冢/宰本鄭箋説按)
(鄭司農周禮宰夫注引詩作家伯維宰周禮/宰夫下大夫若是冢宰不當叙于司徒之下)仲允膳夫
棸(音/鄒)子内史蹶(音/愧)維趣(子口反音走古/音考湊上聲)馬(叶音姥○疏/周禮趣馬下)
(士一人箋言/中士者誤也)楀維師氏(箋六人雖官有尊卑而權寵相/連朋黨于朝是以疾之皇父則)
(為之端首兼總羣職故但目以卿士云疏父及伯仲皆/字之義番棸蹶楀單言人棸子以子記之若曽子閔子)
(然故知/皆氏)豓(音/艶)妻煽(音/扇)方處(上聲○煽言其勢盛若火之/煽然正月詩所云燎之方揚)
(也/)○抑(鄭讀/噫)此皇父豈曰不時胡為我作(即下文作都/于向之作)
不即我謀(讀如迷○胡氏曰三代之時每有興作必謀/及庶民今皇父反之故云胡為我作不即我)
(謀/)徹我牆屋田卒汙(音/烏)萊(讀陵之反音釐○疏汙者池/停水之名萊者草穢之名)
曰予不戕禮則然矣(末二語又責其文過○疏皇父以/親寵封于畿内既封即築都邑令)
(邑人居之先毁牆屋而後令遷邑/人廢其家業故述其情以責之)○皇父孔聖(甚自/謂聖)作
都于向(疏左傳説桓王與鄭十二邑向在其中杜預云/河内軹縣西有地名向上王氏曰作都于向徙)
(民而作/其邑也)擇三有事(疏王制注云畿内諸侯二/卿今増一卿以比列國也)亶侯多藏
(去聲○作都立三卿/信維貪淫多藏之人)不憖(魚靳反銀去聲俗作憗非○/釋文引爾雅憖願也强也且)
(也今爾雅無此文惟/願也强也見小爾雅)遺一老俾守我王(箋盡將舊在位/之人與之皆去)
(無留/衞王)擇有車馬以居徂向(擇民之富有車馬者以往向/邑而居所以自實其邑也○)
(鄒忠𦙍曰向在東都畿内而此時周尚都西鎬皇父既/總集朝權何肻去此徂彼夫亦見西戎之强王室方騷)
(自知負天下之怨而營狡窟以自固耶且如鄭桓公亦/賢司徒也懼周難之及謀所以逃死乃東寄帑賄于虢)
(鄶葢當時諸侯皆有郿塢之營焉而皇父為之首其背/公植私如此卒至王室播遷三事大夫莫肯夙夜斯固)
(勢所必至者○謝氏曰平王命晉文侯推原召亂之由/亦曰罔或耆夀俊在服西周之亡實由于此使皇父秉)
(政之時能留老成以守衛王如周召之師保如仲山甫/之保王躬則幽王未必身辱國亡如此皇父之罪可勝)
(誅哉○王志長曰五六章獨責皇父之專權好利皇父/為卿士實總諸臣故獨責之獨責皇父則司徒以下六)
(人之專權好利可知此/可悟文章紀事之法)○黽勉從事(箋自勉以/從王事)不敢告
勞無罪無辜䜛口囂囂(音翺○蘇傳無罪猶且/見䜛而況敢告勞乎)下民之
孽匪降自天(讀如/吞)噂(音/樽)沓背(音/佩)憎職競由人(陳氏曰噂/聚談也沓)
(猥并也小人相見之狀如此背則憎疾也/用此等人在位所以興孽未可諉于天也)○悠悠我里
(里居/也)亦孔之痗(音妹○自嘆/所居之甚病)四方有羨我獨居憂民莫
不逸我獨不敢休(李氏曰幽王之時豈四方之民盡皆/饒羡優游大夫方言已之勤勞故為)
(此辭/爾)天命不徹(叶直質反音秩/古音考音赤)我不敢傚我友自逸(王/氏)
(曰不通以言其窮也其窮命也勉之而已故不敢傚吾/友自逸葢親屬之臣心不能已嚴緝不敢傚自逸之友)
(潔身而去也與雨/無正卒章意同)
序十月之交大夫刺幽王也
　鄭氏云十月之交雨無正小旻小宛四篇皆刺厲王
　葢以正月惡褒姒此篇疾豓妻又幽王時司徒乃鄭
　桓公友非此篇所謂番也蘇傳鄭桓公在幽王時與
　番葢先後用事又褒姒以色居位謂之豓妻誰曰不
　可漢儒異師相攻甚于仇讐毛公誠改詩第他師將
　不肯信而韓詩之次與毛詩合此足以明其非厲王
　也今按唐書天文志云十月之交以厯推之在幽王
　之六年又周語幽王三年西周三川皆震是歳三川
　竭岐山崩伯陽父歎為亡國之徴與百川沸騰山冡
　崒崩語合鄭云幽王八年鄭桓公為司徒桓公死于
　驪山之禍其司徒必代番為之者此詩作于幽王時
　歴歴可據康成云云最為謬説
　前三章述天變之後災異洊臻四章言致災由任用
　羣小又有内寵主之所以難去也五章六章專言皇
　父之惡七章八章歎已從事被䜛安乎命而不敢自
　逸也(項氏曰幽王時為惡者皆宣王時故家率犬戎/攻王者崧高之申伯也為趣馬以亂朝者韓奕)
　(之蹶父也為卿士而貪殘擅利為太師而迷民誤國/者常武之皇父尹氏也四人雖未必皆其身亦無皆)
　(死之理以此知人才惟上所用唐裴矩即隋佞人魏/華歆即漢名臣也嚴緝宣王在位四十六年大雅所)
　(美諸臣皆初年中興之佐幽/王時未必存葢皆其子孫耳)
　　十月之交八章章八句
浩浩昊天不駿(大/也)其徳降喪(去/聲)饑饉斬伐四國旻天疾
威弗慮弗圖(蘇傳豈天怒之迅烈曽弗之慮而弗/之圖乎嚴緝弗慮弗圖主責幽王説)舎(釋/文)
(一音/捨)彼有罪既伏其辜若此無罪淪胥以鋪(平聲○陳/啓源曰舎)
(毛云除也舎彼有罪而伏辜者不加刑戮其無/罪之人反牽連相引而徧得罪如此説方合)○周宗
(周室為天下所宗故曰/周宗宗尊也非族姓)既滅靡所止戾正(周官八職一/曰正六官之)
(長/)大夫離居莫知我勩(音/異)三事大夫(疏三事大夫王肅/以三事為三公大)
(夫為其屬董氏曰陳壽翁云如漢魏/以來史曰位登三事皆指為三公)莫肻夙夜(讀弋灼/反音龠)
(古音考/音裕)邦君諸侯莫肻朝夕(讀祥龠反音嚼○錢氏/曰朝朝見也夕莫見也)庶
曰式臧覆(音/福)出為惡(陳第曰此章夜字舊叶約與夕惡/為韻無所考據不知夜與戾勩叶)
(下四句又轉韻也按陳説亦/可從若論文勢仍當從舊叶)○如何昊天(叶音/吞)辟(音璧/○法)
(也/)言不信(讀如/伸)如彼行邁則靡所臻(嚴緝不信法言則/必信非法之言如)
(人迷塗而逺行倀倀/然我不知其所至矣)凡百君子各敬爾身胡不相畏不
畏于天(同上○疏天道設教以卑承尊若下不事上是/不畏天道○王氏曰世雖昏亂君子不可以為)
(惡自敬故也畏人故/也畏人者畏天也)○戎成不退饑成不遂(傳遂安也/疏兵宼已)
(成不能禦而退之天下之衆饑困已傳/成不能恤而安之此解甚明似勝集)曽我􁂎(音/薛)御(吕記/􁂎御)
(如揚雄為郎/于哀平之間)憯憯(音/慘)日瘁凡百君子莫肻用訊(讀息悴/反音碎)
(顧炎武曰徐邈音息悴反按此當作誶與墓門同/○郝敬曰凡爾諸臣莫肻用心問訊以求忠益)聽言
則答譖言則退(傳云言進退人也疏申其意云有道聽/非法之言則答而受之若有譖毁之言)
(則信而退之葢責王也集傳以為責臣按此蒙凡百君/子莫肯用訊言之則責臣者是度王欲聽之言則答之)
(不敢直諌也一聞譖己之言則奉/身而退二語極臣下落落之態)○哀哉不能言匪舌
是出(音/脆)維躬是瘁(言忠言本之于心非/取口給而罪反及之)哿矣能言巧言
如流俾躬處休(此言君子戅而得/禍小人佞而得福)○維曰于仕孔棘且
殆(讀如/以)云不可使得罪于天子亦云可使怨及朋友(讀/如)
(以○疏朋友之道相切以善今從君為/惡故朋友怨之○此章蘇氏説見集傳)○謂爾遷于王
都曰予未有室家(音/姑)䑕思(范氏曰物之多畏者惟䑕/為甚故曰䑕憂又曰䑕思)泣
血(叶虚屈/反音綌)無言不疾(痛/疾)昔爾出居誰從作爾室(疏居者/呼其友)
(之去者遷于王都其友託以無室家可居乂責之曰我/所以憂思泣血欲汝遷者以孤特在朝無出言而不為)
(人所憎疾故思汝耳且爾昔從王都出誰復從爾作室/者本汝自作之也今還王都亦可自作室家何當以無)
(室為辭哉范氏曰君子閔周之將亡故招/諸臣之賢者使遷于王都以繫天下之心)
序雨無正大夫刺幽王也雨自上下者也衆多如雨而
非所以為正也(箋言王所下教令甚/多而非所以為正也)
　歐陽義古人于詩多不命題而篇名往往無義例其
　或有命名者則必述詩之意如巷伯常武之類是也
　今雨無正之名據序所云與詩絶異當闕疑元城劉
　氏恕曰嘗讀韓詩有雨無極篇序云正大夫刺幽王
　也其詩之文比毛詩篇首多雨無其極傷我稼穡八
　字朱子曰劉説有理然第一二章本皆十句今遽増
　之則長短不齊非詩之例又此詩實正大夫離居之
　後􁂎御之臣所作其曰正大夫刺幽王者亦非○詩
　篇之名有絶不用詩語者此篇則甚難解潁濵云雨
　無正猶天失常託天災以刺時也天降饑饉有罪無
　罪同死即雨失其正也華谷云此詩刺刑罰不中忠
　言不用遂致人心離散所謂衆多如雨也或曰當從
　韓詩作雨無極朱子疑前二章皆十句不宜獨多二
　句今若分作二章章六句何為不可且章各一韻分
　之正宜
　䘮亂之後大臣多去位其不去者作此以責之首章
　言天變于上二章言人離其心三章言已忠言不見
　用而因以敬畏戒羣臣四章責羣臣之莫肻盡言也
　五章六章言彼之離散而去者葢以忠直罹尤巧佞
　易入仕者進退皆難故爾又體其情而言之末章則
　深責去者以無室家為辭
　劉瑾曰詩文四章言曽我􁂎御慘慘日悴固可見其
　作于􁂎御之臣矣但二章首言宗周既滅繼言正大
　夫離居卒章又言謂爾遷于王都曰予未有室家似
　是東遷之際羣臣懼禍離居不復隨平王遷于東都
　故見諸詩辭如此○先儒謂此篇東遷後詩以周宗
　既滅靡所止戾恐非逆料未然遷于王都正指東都
　也若止以去而挽之來則曰還曰歸皆可何必以遷
　為辭乎幽平之際災變頻仍臣工解體考之文侯之
　命可見其曰殄資澤于下民即此詩降喪饑饉斬伐
　四國之謂也其曰冈或耆夀俊在厥服即此詩正大
　夫離居莫肻夙夜莫肻朝夕之謂也其曰侵戎我國
　家純即此詩戎成不退之謂也平王遷洛本迫於戎
　難其時將兵匡衛者晉文侯鄭武公衛武公而外無
　聞焉觀詩末有昔爾出居語知幽王之末大臣多避
　難潛身者此詩人所以深責之也○陳啓源曰朱子
　以宗周既滅疑東遷後詩安成劉氏又申之似矣實
　不然太康失位夏未亡也而五子曰乃底滅亡西伯
　戡黎紂未亡也而祖伊曰既訖殷命又如伯陽父史
　伯論周之亡皆直言無忌此亦幽王時也何嘗以不
　祥語而諱之離居出居正與十月末章我友自逸語
　相合幽王時大臣多見幾去國鄭桓公尚寄帑虢鄶
　為逃死計則其他可知矣不當泥遷于王都一語謂
　東遷後作況詩中有決不可通于東遷者首章云若
　此無罪淪胥以鋪次章云庶曰式臧覆出為惡是也
　平王庸懦之主不至若幽王之無道且遷洛之初人
　心未固何敢淫刑以逞恣行惡政哉
　　雨無正七章二章章十句二章章八句三章章六
　　句(集傳多/採蘇説)
旻天(爾雅秋曰旻天王肅/云仁覆閔下謂之旻)疾威敷于下土謀猶囬遹(音/聿)
何日斯沮(釋文辭吕反苴上聲一云讀如組○嚴緝沮/者有所憚而止也蘇傳天禍迅烈徧于下矣)
(而王之邪謀/終未見衰止)謀臧不從不臧覆用我視謀猶亦孔之卭
(音/笻)○潝潝(音/吸)訿訿(音紫○集傳解潝潝訿訿用潁濵説/劉向曰言衆小在位而從邪議歙歙)
(相是而背君子/是蘇説所祖)亦孔之哀(叶音/依)謀之其臧則具是違謀
之不臧則具是依(王志長曰謀之其臧四句與首章辭/意俱同但謀臧不從不臧覆用獨斥)
(幽王此章則槩指/羣小二具字可見)我視謀猶伊于何底(古音考音脂/云顔師古讀)○
我龜既厭不我告猶謀夫孔多是用不集(讀集救反音/就顧炎武曰)
(王應麟詩考序言漢廣不可休息朱子從韓詩作不可/休思小旻是用不集朱子從韓詩作是用不就余本思)
(仍作息就仍作集而集下叶疾救反則/非王氏所見之本疑是朱子未定本也)發言盈庭誰敢
執其咎(箋言小人争/智而讓過)如匪行邁(嚴緝引釋文/云邁逺行也)謀是用不
得于道(讀徒候反音豆○陳第曰韓詩集作就舊因以/集為去聲按吳越春秋載河上歌集與捄流叶)
(當音讐猶讀如字發言句下义轉韻○嚴緝如人欲行/路必問于經行者非行邁之人而與之謀問其所不知)
(宜無得于道路之/事也此解勝集傳)○哀哉為猶匪先民是程匪大猶是
經維邇言是聽維邇言是爭(邇言大猶之反是聽言在/上者是爭言在下者然亦)
(互有之王志長曰前言謀臧不從不臧覆用猶有君子/小人相持但君子不能勝耳至此則能為臧者皆卷舌)
(而退惟羣小盈庭聚訟羣小之中/又自有排擠所謂維邇言是爭也)如彼築室于道謀是
用不潰于成(如作室不謀于工師而/謀于路人室必不成)○國雖靡止(靡止/言無)
(定論/也)或聖或否(讀如鄙○言不可薄/待人謂皆否而無聖)民雖靡膴(音呼○/王肅讀)
(為幠幠大也集傳云/民雖無多葢用玉説)或哲或謀(讀莫徒/反音謨)或肅或艾(音乂/與乂)
(同/)如彼泉流無淪胥以敗(讀蒲寐反音備○陳第曰舊/以謀音謨以叶膴按上文否)
(既叶止民雖靡膴三句一韻下二句一韻艾與敗叶最/順若音謨氣脈似㫁矣○疏如彼泉之流行則清壅則)
(濁無相牽率為惡以自濁敗○蘇傳雖世亂民辟猶有/賢者在焉哲謀肅乂用之皆可有濟也苟廢而不用使)
(愚者壅之于上則相/與淪敗無能為矣)○不敢暴虎不敢馮(平/聲)河人知其
一莫知其他(音/拖)戰戰兢兢如臨深淵(讀音/因)如履薄冰(嚴/緝)
(荀子云人不肖而不敬則是狎虎也遂引此詩末章葢/斷章取義耳毛公祖其師之説以不知其他為不敬小)
(人之危殆考本詩諸章止言不能聽謀無畏懼小人之/意左傳昭元年晉樂王鮒曰小旻之卒章善矣吾從之)
(注云取非惟暴虎馮河之可畏也不敬小人亦危殆王/鮒從斯義故不敢譏議公子圍葢杜氏亦用毛説○按)
(此章當以集/傳解為正)
序小旻大夫刺幽王也
　吕記小旻小宛小弁小明言小者篇在小雅恐與大
　雅相亂故以别之今大雅止有大明餘篇疑亡(蘇傳/同)
　○四篇皆以小名其義未詳若謂别其為小雅小雅
　多矣何獨别此四篇大東名小東正宜何反以大名
　乎小旻小明别于大雅召旻大明則小宛小弁將何
　以别乎又謂宛弁刪其大而小者獨存此説近之然
　亦無證據
　前二章言謀有善不善而不能擇三章言謀之非其
　道四章言謀而不能斷故于事無成五章言不擇賢
　者謀之必將致敗末章言懼禍之深
　　小旻六章三章章八句三章章七句
宛彼鳴鳩(毛云鶻鳩也爾雅注似上鵲而小短尾青黒/色多聲今江東亦呼鶻鵃陳啓源曰鳴鳩是)
(鶌鳩鶻鵃即莊子之鷽鳨所謂決起而飛搶榆枋/者非班鳩也名物疏辨之甚明吕記朱傳皆誤)翰飛
戾天(讀如吞○言鳴鳩雖小鳥亦有高飛戾天之志為/人子者不自勉强奮起以墜先人之業曽鳴鳩之)
(不如此説本之/歐陽大勝毛傳)我心憂傷念昔先人明發不寐有懷二
人○人之齊聖飲酒温克彼昏不知壹醉日富(壹醉日/富則用)
(燕䘮威儀/故戒之)各敬爾儀天命不又(讀夷益/反音亦)○中原有菽庶
民采(讀如/泚)之螟蛉有子蜾(音/果)蠃(音/裸)負(讀蒲美/反音婢)之(傳蜾蠃/蒲盧也)
(郭璞曰蒲盧即細腰蜂也俗呼蠮螉黄震曰古説皆謂/蜾蠃負螟蛉之子為子置空桑中七日而化楊子雲所)
(云類我類我者解頥新語云有人取蜾蠃之巢毁而視/之乃自有細卵如粟寄螟蛉之身以育之其螟蛉不生)
(不死在穴中久則螟蛉盡枮其卵日益長大自為蜾蠃/之形穴竅而出非蜾蠃以螟蛉之子為子也如月令腐)
(草化為螢亦螢宿其子于腐草既成形則目腐草而出/杜詩云幸因腐草出最精于物理○大全引本草注云)
(細腰無雌皆取青蟲教祝變成已子嘗折窠視之亦生/子如半粟米大所負蟲却在子下此説與解頤新語又)
(不同以本章興義/言之從舊説是)教誨爾子式榖似之(按鄭箋以中原/采菽喻王位無)
(常家蜾蠃負子喻幽王不能治萬民能治者得而子之/華谷又謂教誨爾子式榖似之刺王不能教太子宜臼)
(申侯負之而去曲説至此極矣㫁應從集傳無疑教誨/爾子式榖似之言用善道以教子使之似續詩中似字)
(多訓續非如/似之似也)○題(音弟○/視也)彼脊令(平/聲)載飛載鳴(嚴緝他/鳥飛則)
(不常鳴惟脊令且飛且鳴口翼俱/勞無有止息人可以不自勉勵乎)我日斯邁而(汝/也)月斯
征夙興夜寐母忝爾所生○交交桑扈(音户○桑扈為/九扈之一二三)
(月間採桑時來故名左傳疏云爾雅注及詩箋皆以桑/鳸竊脂謂盜人脂膏也即如此言夏鳸竊𤣥秋鳸竊藍)
(冬鳸竊黄棘鳸竊丹者豈復作盜竊解乎釋獸云虎竊/毛謂之虦貓竊即古之淺字竊毛者淺毛也此鳥色具)
(不純竊𤣥淺黒竊藍淺青竊黄淺黄竊丹淺丹則竊脂/為淺白也按此説可正諸儒之失埤雅謂桑鳸有二種)
(青質者觜曲食肉好盜脂膏此詩率場啄粟是也素質/者其翅與領皆有文章後詩有鶯其領是也此説吾未)
(敢信李時珍本草有辨甚明○陳啓源曰爾雅桑扈竊/脂郭璞云俗謂之青雀嘴曲朱傳用其語而曰俗呼青)
(嘴不成文義/必傳梓之誤)率(循/也)場啄粟哀我填(音顛○傳塡盡也箋/謂窮盡寡財之人集)
(傳則云與/瘨同病也)寡宜岸(本作犴石/經訛為岸)宜獄(疏衰亂之世政以賄/成窮盡寡財者濫被)
(繫禁在上反謂之宜有此訟宜有此/獄歐陽義宜者言其勢不得不然)握粟出卜(日者傳/云卜而)
(有不審不見奪楈見/古之以粟問卜也)自何能榖(榖善也吕記獄中以輕/為善以重為不善王氏)
(曰方是時也填寡不能自直必/矣則雖出卜何自而能榖乎)○温温恭人如集于木
惴惴小心如臨于谷戰戰兢兢如履薄冰
序小宛大夫刺幽王也(晉語秦伯賦鳨飛/注即小宛首章)
　朱傳作大夫遭亂兄弟畏禍而相戒之詩此解最明
　切復不悖序首章以鳴鳩亦可戾天興兄弟當努力
　以求及其親也次章欲其敬威儀以治身所以繼先
　人也三章欲其用善道以教子亦所以繼先人也四
　章以毋辱所生申首章之意五章至末章言遭亂如
　此易罹刑獄故雖無罪之人猶懷恐懼而可無戒乎
　詩雖不顯斥幽王而彼昏不知壹醉日富政與賔之
　初筵同旨至哀我填寡宜犴宜獄及集木履冰等句
　則刺時之意莫切于此解者必欲牽合幽王父子事
　故其説穿鑿無理今盡汰之
　　小宛六章章六句
弁(音/盤)彼鷽(音豫○/今烏鴉)斯歸飛提提(音匙吕記同○箋樂乎/彼鴉鳥出食在野羣飛)
(而歸提提然傷/今太子獨不)民莫不榖我獨于罹何辜于天我罪伊
何心之憂矣云如之何○踧踧(音/笛)周道鞠為茂草(讀此/苟反)
(湊上聲○二/語是賦非興)我心憂傷惄(音/溺)焉如擣(讀丁口/反音斗)假寐永歎
(謝氏曰事闗心者夢中/亦長呼故曰假寐永歎)維憂用老(讀音/簍)心之憂矣疢如
疾首(疏疾首/頭痛也)○維桑與梓必恭敬止靡瞻匪父靡依匪
母(讀如/米)不屬(音/燭)于毛不離于裏天之生我我辰(箋辰謂/六物之)
(吉㓙六物者歳/時日月星辰也)安在(讀此里反音泚/古音考音止)○菀(音/鬱)彼柳斯鳴
蜩(音/條)嘒嘒(陳第云當音意舊/音會則韻不諧)有漼(于罪反/音璀)者淵雈(音/丸)葦
淠淠(音譬○箋栁木茂盛則多蟬淵深而旁生雈/葦物之大者無所不容以興王不能容其子)譬彼
舟流不知所屇(當音/既)心之憂矣不遑假寐○鹿斯之奔
維足伎伎(音祈○/舒緩)雉之朝雊(音/姤)尚求其雌譬彼壊(胡罪/反音)
(悔/)木疾用無枝(箋傷病之木内/有疾故無枝)心之憂矣寧莫之知(蘇/傳)
(鹿走而求其羣雉鳴而求其雌物莫不有恩于其親者/親之不可去非獨以其愛亦以其助也今王獨棄后而)
(逐太子兀然如壊木之無枝而曽莫/之顧何也嚴緝此章憂王之孤立)○相彼投兎(投人/之兎)
尚或先(去聲讀蘇/晉反音信)之(劉氏曰先之謂及驅/者未至而先存之)行有死人尚
或墐(音/覲)之(疏墐者埋瘞之名/左傳道墐相望)君子秉心維其忍之心之
憂矣涕既隕之○君子信䜛如或醻之(疏奠酬之爵不/舉旅酬在奠酬)
(之後交錯相酬得即飲之/以喻得䜛即受而行之)君子不恵不舒究之(采苓苟/亦無信)
(苟亦無然所/謂舒究之也)伐木掎(音已讀居/何反音欹)矣析薪扡(音侈叶湯/何反音拖)矣
(疏掎者倚也畏木倒而以物倚其/顛扡者施也觀其裂而漸相施及)舎(音/捨)彼有罪予之佗
(音/拖)矣(按毛云佗加也集傳同然考之字畫佗即他無訓/加者嚴緝云佗者置之他所謂斥居于申也此説)
(有據當/從之)○莫高匪山(讀音羶古/音考音先)莫浚匪泉(集傳解二句/用鄭箋此以)
(上二句興下二/句不當作賦)君子無易(去/聲)由言(何楷曰任意/而言曰由言)耳屬(音/燭)
于垣(古音考/音延)無逝我梁無發我笱(音苟○蘇傳恐褒姒/伯服之壊其成業故)
(告之以無敗梁笱/猶谷風之意也)我躬不閲遑恤我後
序小弁刺幽王也太子之傅作焉
　疏以太子不可作詩刺父自傅意述而刺之○郝敬
　曰凡詩託為其人之言不必真出其人之口也毛公
　獨于此詩明之者非謂小弁獨託而他詩皆真也以
　明子之于父無刺而小弁之親親非宜臼所及耳○
　辨説云此為放子之作無疑但未見必為宜臼耳愚
　按詩言踧踧周道鞠為茂草是憂國家之將亡非宜
　臼作必無此語況孟子集注已純用序語何此獨疑
　之
　前五章皆言被廢無依故心憂之甚皆怨慕之辭六
　章以下純乎怨矣君子秉心維其忍之君子信䜛不
　舒究之此是幽王黜后放子之本宜臼作詩時其身
　已被逐故曰舍彼有罪予之佗矣宜臼之廢也其始
　必幽王嘗泄其意于語言之間左右因傅會而成之
　故曰君子無易由言耳屬于垣李泌所謂左右聞之
　將樹功于舒王太子危矣者也(此東/萊説)宜臼既廢伯服
　遂立為太子故告之曰毋逝我梁毋發我笱我躬不
　閲遑恤我後逐子之悲同于棄婦故其辭一也
　朱氏曰小弁前六章皆興白華八章皆比小弁婉以
　切猶有望之之意父子之道也白華簡而莊不無責
　之之意夫婦之道也
　　小弁八章章八句
悠悠昊天曰父母且(音/疽)無罪無辜亂如此憮(音呼○憮/訓大見爾)
(雅釋/詁文)昊天已威(讀紆胃反音畏陳/第曰古威畏通音)予慎(毛云誠也/本爾雅)無罪
昊天大(音/泰)憮予慎無辜(叶/)亂之初生僭(不信/也)始既涵(音/含)
亂之又生君子信䜛(此君子斥幽王也陳氏曰小人以/不根之言摇動君子人君不為之)
(别白遂致並畜于胸次而涵之于疑信之間日月既久/心志惑移猜忌不能不生猜忌既深則心所疑惑者往)
(往以為/有驗)君子如怒亂庶遄沮(釋文辭吕/反苴上聲)君子如祉亂庶
遄已(疏言怒䜛人福賢者則亂可/疾止○此章潁濵解見集傳)○君子屢盟(讀莫郎/反音芒)
亂是用長(上聲讀如字○王氏曰不能如怒如祉以明/是非好惡而誣罔誕謾者衆至則任賢安能)
(不貳去邪安能勿疑既貳且疑豈免詛/盟屢盟而不知反本此亂之所以長也)君子信盜亂是
用暴(真氏曰䜛人乗間伺隙以中君子如穿/窬之盜然盜而信之亂之所以暴起也)盜言孔甘
亂是用餤(音談○説文餤食也趙/世家故以齊餤天下)匪其止共(音/恭)維王之
卭(音笻○集傳解二句用鄭箋許氏曰䜛人往往謬為/恭敬以欺其上則明告之王曰是非實恭也徒為王)
(之病/爾)○奕奕寢廟(前曰廟/後曰寢)君子作之秩秩大猷聖人莫
(毛訓謀集/傳云定也)之他人有心予忖度(音/鐸)之躍躍(音/笛)毚兔遇犬
獲(讀黄郭/反音穫)之(此章以作寢廟定大謀興䜛人心雖深/藏亦易忖度如狡兔之必獲于田犬也)○
荏苒柔木(傳柔木椅/桐梓漆也)君子樹(古音考/音暑)之往來行言(箋作/善言)
(往來皆可行其解紆曲集傳云往/來行道之言用歐陽説今從之)心焉數(上/聲)之蛇蛇(音/移)
(○歐陽義蛇蛇/舒緩安閒之貌)碩言(箋碩大也大言者不顧其後歐蘇/同此解集傳以為善言考字書碩)
(無訓/善者)出自口矣巧言如簧顔之厚矣(口厚是轉韻不必/叶○此以柔木宜)
(樹興行言宜辨彼大言任口既非可信矣若巧/言之人工為䜛間顔實赧然是烏可不加察耶)○彼何
人斯居河之麋(音眉/湄通)無拳無勇職為亂階(讀居奚/反音基)既微
(骭/痬)且□(市勇反音/腫○腫足)爾勇伊何為猶將多爾居徒幾(音/紀)何
序巧言刺幽王也大夫傷于䜛故作是詩也(以五章巧/言二字名)
(篇/)
　首章為傷亂之辭以發端次章言亂生于䜛䜛生于
　王之涵容不斷漢𢎞恭石顯與蕭望之周堪劉更生
　相辨論元帝始不之察其終也望之等皆為恭顯所
　排則譖始既涵之失也三章言信䜛致亂雖屢盟何
　益左傳幽王為太室之盟諸侯畔之此其證也盜言
　即䜛言詆為盜者疾之深也四章言已能忖度䜛人
　之心也五章備言聽言宜審巧言尤不可惑葢䜛人
　之言非巧不入詩人所深惡也故摘取巧言二字名
　篇末章斥䜛人所在而深賤之言本易驅除特王不
　悟爾按晉語幽王與虢石父比而立伯服太子出奔
　申又鄭語虢石父䜛佞巧從之人而立為卿士此詩
　于信䜛之禍痛之深矣彼何人斯殆指虢石父之徒
　歟
　　巧言六章章八句(歐陽義以奕奕寢廟至予忖度/之六句為一章躍躍毚兔至心)
　　(焉數之為一章蛇蛇碩言四/句為一章與毛鄭異不可從)
彼何人斯其心孔艱(讀音/巾)胡逝我梁(鄭云/魚梁)不入我門伊
誰云從維暴之云○二人從行(謂暴公/與其侣)誰為此禍胡逝
我梁不入唁我(疏知已被譴而不/唁明其譖己内慙)始者不如今云不我
可(嚴緝不以我為可言不悦我也劉向傳/上問楊興朝臣齗齗不可光禄勲何耶)○彼何人斯胡
逝我陳(毛云陳堂塗本爾雅國䇿美/人充下陳下陳猶堂下也)我聞其聲不見其
身不愧于人不畏于天(讀音吞○微/責其譖已)○彼何人斯其為
飄風(讀如分○傳飄風暴起之風按爾雅囘風為飄囘/旋之風必猝然而起義相通也言其往來之疾如)
(飄風/然)胡不自北胡不自南(讀音/寧)胡逝我梁祇(音支○/適也)攪
我心○爾之安行亦不遑舍(讀商居反音舒魏氏云六/經舍皆音暑平讀則曰舒)
爾之亟(音/棘)行遑脂爾車(吕記謂汝行之緩乎何為不少/息而見我也謂汝行之急乎何)
(為復有暇而脂車/也如此説勝集傳)壹者之來云何其盱(音呼○箋盱病/也集傳訓望引)
(字林盱張目也及易與三都賦為證/當從之○疏此章極言其情以詰之)○爾還而入我心
易(去聲○丘氏/曰易平易也)也還而不入否難知也(否與可對言汝/之不來必有不)
(可乎我者難以知其/故也集傳未甚明)壹者之來俾我祇(音支○/安也)也○伯
氏吹壎(音/諼)仲氏吹箎(音池○壎箎詳集傳張萱曰他音/各自為五聲如宫磬鳴而徴磬和)
(惟壎箎則二器共為一音壎為宫而箎之/徴和伯宫也仲徴也古人所以喻兄弟)及爾如貫(箋/與)
(爾俱為王臣其相比/次如物在繩索之貫)諒不我知(今豈誠不我/知而譖我乎)出此三物
(犬豕/雞)以詛(阻去/聲)爾斯(疏盟大而詛小皆殺牲歃血告誓/神明愚按大事正禮盟必用牛詛)
(則不必用牛左傳孟武伯問高柴諸侯盟誰執牛耳是/盟必用牛也鄭莊公使卒出豭行出犬雞以詛射穎考)
(叔者是詛不用牛也豭犬雞即此詩/三物也○集傳解此章全用潁濵)○為鬼為蜮(音域/○黄)
(公紹曰漢東方朔傳人主之大蜮師古音或云魅也今/俗猶云魅蜮陸氏釋文音或正師古所注魅蜮者也又)
(引沈重音域而以短狐如鼈三足釋之誤矣錢氏詩詁/謂短狐非三足鼈辨釋文之誤是矣不知蜮本音或亦)
(非短/狐也)則不可得有靦(音腆○傳靦姡也疏説文云靦面/見人姡面姡也户括反然則靦與)
(姡皆面見人之貌李氏曰後/世用此句以為愧恥非也)面目視人罔極(箋姡然有/面目汝乃)
(人也人相視無有極/時終必與汝相見)作此好歌以極反側(王氏曰作是/詩將以絶之)
(也而曰好歌者惟其好也是以極求/其反側非終絶之不可與復合也)
序何人斯蘇公刺暴公也暴公為卿士而譖蘇公焉故
蘇公作是詩以絶之(暴蘇皆畿内國名蘇國在温子爵/忿生之後見左傳○陳啓源曰左)
(傳文八年公子遂㑹雒戎盟于暴注云鄭地幽/王時鄭尚未遷葢暴在東都畿内輿蘇子國同)
　三言彼何人斯皆假託暴公之侣以刺暴公也前六
　章反覆言不入之可疑七章乃責以大義末章又峻
　其辭焉雖云絶之仍有冀其悔悟之意○蘇公與暴
　公同為王卿士其從行之人亦卿士也詩云不入唁
　我知蘇公是時已因譖失位吹壎吹箎追言同為王
　臣之日也蘇之絶暴必因國事參商故責其反側若
　薄物細故不應詆斥如此
　　何人斯八章章六句(集傳解此詩/全用永叔)
萋兮斐兮(傳萋斐文/章相錯也)成是貝錦(箋喻䜛人集作已過以/成其罪猶女工之集彩)
(色以成錦文埤雅錦/文如貝謂之貝錦)彼譖人者亦已大(音/泰)甚○哆(昌者/反音)
(扯○傳哆大也/説文哆張口也)兮侈(疏侈者因物而大也禮于/衣袂半而益一謂之侈袂)兮成是
南箕(箋箕星哆然踵狹而舌廣嚴緝箕東方蒼龍之宿/考星者多驗于南方故曰南箕○朱氏曰萋斐以)
(成貝錦喻䜛人者能因細小而飾成大罪也哆侈/以成南箕喻䜛人者能因疑似而搆成實罪也)彼譖
人者誰適(音/的)與謀(讀音/迷)○緝緝翩翩(讀批賔反音彬○/嚴緝䜛人情狀接)
(續増益緝緝然如女之織往/來輕飄翩翩然如鳥之飛)謀欲譖人慎爾言也謂爾
不信○捷捷幡幡(讀芬遷反借音邊古音考音掀/○捷捷然輕儇幡幡然反覆)謀欲
譖言豈不爾受既其女(音/汝)遷(輔氏曰謂爾不信自譖者/而言也既其女遷自聽者)
(而言也皆必至之/理故以之為忠告)○驕人(謂王聽信其言/所驕縱之人也)好好勞人草
草(箋憂將/妄得罪)蒼天蒼天視彼驕人矜此勞人(于是呼天而/告之何不視)
(彼驕人之有罪乎憫此勞人之無辜/乎下章投畀有昊所以要之令視也)○彼譖人者(讀掌/與反)
(音/渚)誰適與謀(讀滿補/反音姥)取彼譖人投畀豺虎豺虎不食投
畀有北(讀如迫○疏北方太隂之氣不生草/木故棄擲于彼葢不欲其生之甚)有北不受
投畀有昊(讀許候反吼去聲○者謀虎一韻食北一韻/受昊一韻○疏當擲予昊天自制其罪以物)
(皆天之所生天/無推避之理)○楊園之道猗(音倚○毛云倚加也集/傳從之或云猗通作倚)
于畝丘(讀祛寄反音欺○疏丘如田畝曰畝丘孫炎云/方百歩也箋欲之楊園之道當先歴畝丘以興)
(䜛人欲譖大臣故從近小者始朱傳亦用鄭意而以/楊園為自況則不可○楊園畝丘葢即所見以起興)寺
人孟子作為此詩凡百君子敬而聽之
序巷伯刺幽王也寺人傷于䜛故作是詩也(疏後宫稱/永巷是宫)
(中道名伯長也寺人之長○愚按周禮寺人屬于内小/臣集傳以為即巷伯葢自稱曰寺人自人稱之曰巷伯)
(猶唐人號御/史為端公耳)
　首章二章言䜛口中人小可使大虚可成實也三章
　四章述䜛人之情狀因以其身所必受者戒之五章
　六章訴之天而欲其死亡末章又以䜛禍警在位諸
　臣也○朱子謂寺人以䜛被宫刑為巷伯而作此詩
　葢因班固論司馬遷云跡其所以自傷悼小雅巷伯
　之倫而有此説又引楊氏謂寺人親近而遭此䜛則
　幽王之不明可知陳啓源曰巷伯詩是本為寺人又
　被䜛譖而作使其遭䜛後宫則殘刑之時尚未為奄
　安得自稱寺人耶
　小弁以下四詩作而内外上下皆困于䜛矣此幽王
　之所以亡也
　　巷伯七章四章章四句一章五句一章八句一章
　　六句(詩之編次固有以事類相從者/如巧言何人斯巷伯三篇是也)
　
　
　
　
　
　
　
　
　
　
　詩經通義卷七
欽定四庫全書
　詩經通義卷八　　　　　　吳江朱鶴齡撰
　谷風之什
習習谷風維風及雨(箋風而有雨則潤澤行/喻朋友同志則恩愛成)將恐將懼
維予與女(音/汝)將安將樂(音/洛)女轉棄予(上聲○傳言朋友/趨利窮達相棄吕)
(記朋友之義出于天其相求本非以利害也故窮/達若一不知其義則利害已爾離合安可常哉)○習
習谷風維風及頽(爾雅李巡曰焚輪暴風從上下謂之/○頽下也扶搖暴風從下上謂之焱)
(焱上也疏頽風力薄不能更升谷風與并力/乃相扶而上以喻朋友同心乃相率而成也)將恐將懼
寘予于懷將安將樂棄予如遺(讀夷隈/反音為)○習習谷風維
山崔嵬無草不死無木不萎忘我大徳思我小怨(怨字/無韻)
(未詳古音考云當作于隈切音威與嵬萎叶○言谷風/生長之時草木猶不免有萎死者以比小怨無損于交)
(好也○吕記生物之恩及于崔嵬之山不知以為徳草/木偶然萎死則怨其恩之不足此忘我大徳思我小怨)
(也/)
序谷風刺幽王也天下俗薄朋友道絶焉
　吕氏曰急則相求緩則相棄恩厚不知怨小必記皆
　小人之交俗薄道絶由于上之所致故以刺也
　嚴緝谷風大谷之風習習然繼之以雨喻事變不安
　也維風及頽喻事變未已維山崔嵬喻事變益大也
　患難之時賴朋友以濟安樂豈可忘之舊注谷風為
　生長習習為和調今考二章言頽風頽暴風也非和
　調之類三章言草木萎死無生長之意其説難通(此/説)
　(有理東發取之但/與爾雅注疏不合)○章夢易曰谷風和調及其久而
　大也則雨從之又及其變也則為焚輪矣若有崔嵬
　之山蔽之則旋轉阻鬱而草死木萎矣夫其初之和
　調非不善也而後乃至于迴旋害物以比朋友之始
　相慕用後漸疎逺以成仇怨也維山崔嵬是比䜛間
　之人此四句以易象山下有風蠱證之便明
　郝敬曰小雅短章叠詠如此篇類猶似風體大雅俱
　莊嚴大篇所以有大小雅之别
　　谷風三章章六句
蓼蓼(音/六)者莪匪莪伊蒿(吕記莪蒿不能報天地之長育/猶人子不能報父母之劬勞孟)
(郊詩誰云寸草心報得三春暉亦此意也朱傳則云莪/美菜蒿賤草自傷不得養父母故云匪莪也此説較長)
(按爾雅翼云莪即古之蘩也春生可食為莪至秋長大/則為蒿是莪蒿本一物特因可食不可食而美賤頓殊)
(耳莪蘩各一草皆蒿類也蒿是總名○嚴緝釋草蘩之/醜秋為蒿注云醜類也蘩蕭蔚莪之類氣味既異為名)
(不同至秋老成則皆蒿也此説莪蒿甚明蓋莪美而蒿/惡故菁莪以喻人才而蒿止為鹿食喻父母生我初以)
(為美至于長大而不能終養此孝子自怨其身/之辭與凱風言棘非美材僅堪為薪之意正同)哀哀父
母生我劬勞○蓼蓼者莪匪莪伊蔚(音尉○蔚疏名牡/蒿一名菣邢昺云)
(蔚即蒿之雄無子者故云牡菣/菣去慎切埤雅蔚粗而莪細)哀哀父母生我勞瘁○
瓶之罄矣維罍之恥(嚴緝瓶以汲水罍以盛水瓶小喻子/罍大喻父母瓶汲水注罍猶子之)
(養父母瓶竭則罍無所資為罍/之恥猶子窮困則貽親之羞矣)鮮(上/聲)民(單孑/之民)之生不如
死之久(讀如/几)矣無父何怙無母何恃(按怙恃毛鄭無解/釋文引韓詩云怙)
(賴也恃負也/此可補之)出則銜恤入則靡至(曾氏曰入則靡/至無所歸投也)○父
兮生我母兮鞠我拊我畜我長(上/聲)我育我顧我復我(嚴/輯)
(顧復謂父母去之則/回視反覆不能舍也)出入腹我(謝氏曰腹者/懷抱于腹間)欲報之(之/是)
(也/)徳昊天罔極○南山烈烈飄風發發民莫不穀我獨
何害(讀如曷○言民莫不善/而我獨何以遭此害也)○南山律律(借同/嵂)飄風弗
弗民莫不穀我獨不卒
序蓼莪刺幽王也民人勞苦孝子不得終養爾
　首二章自傷不得養父母而報其恩三章言父母與
　子相資故以失養為戚四章言父母生我之恩不知
　如何可報末二章以南山氣寒飄風暴發傷己見役
　之勞苦(本鄭説/歐蘇同)不得如他人之終養其親也
　　蓼莪六章四章章四句二章章八句
有饛(音/蒙)簋飱有捄(音/求)棘匕(音比○儀禮少牢雍人廩人/溉匕匕有四吉祭及待賓客)
(則用棘棘取赤心○疏有饛然滿者簋中黍稷之飱也/有捄然長者棘木載肉之匕也蘇傳思先王之世諸侯)
(富足其簋之飱饛/然其鼎之匕捄然)周道如砥(音/紙)其直如矢君子所履小
人所視睠(音/眷)言顧之澘(音/山)焉出涕○小東大東(讀都郎/反音當)
(○箋小大以賦歛言小亦于東大/亦于東言其政偏失砥矢之道)杼(直吕反/音芧)柚(音軸○/疏杼持)
(緯者一云即梭/也柚卷織者)其空(讀枯郎/反音匡)糾糾葛屨可以履霜佻佻
(音/桃)公子(傳譚/公子)行彼周行(音/杭)既往既來(讀如/力)使我心疚(讀/如)
(棘/)○有冽氿(音/軌)泉(讀才勻反音旬○爾雅/氿泉穴出注從旁出也)無浸穫薪契
契(舊音器徐邈讀苦結反古音/考音挈與挈濶之契同音)寤歎哀我憚(丁佐反音/妬釋文云)
(字亦作癉○疏云/哀我勞苦之民人)人薪是穫薪尚可載(讀節力/反音即)也哀我
憚人亦可息也(此章蘇傳解/最精見集傳)○東人之子職勞不來(去/聲)
(讀如力○專主勞苦/之事無有慰撫之者)西人之子粲粲衣服(叶音/白)舟人之
子熊羆是裘(讀渠之/反音其)私人(疏私人謂本無/官職卑賤之屬)之子百僚是
試(嚴緝東人困頓雖貴者猶葛屨以履霜而西/人逸樂雖賤者皆美衣厚禄言不均如此)○或以
其酒不以其漿鞙鞙(釋文胡犬反音/泫○鞙鞙長貌)佩璲(音遂○璲瑞/玉以瑞玉為)
(佩也箋云鞙鞙佩璲徒美其佩/而無其徳雖本爾雅不可從)不以其長(長謂所佩/璲組之長)維
天有漢(楊泉物理論漢水之精也精華浮/上宛轉隨流名曰天河一曰雲漢)監亦有光跂
(説文作吱疏織女三星鼎足而成/三角望之吱然如隅故傳云隅貌)彼織女(史記正義織/女三星在河)
(北天紀東天女也考要云織女在婺女之北一/名天女亦名天孫女或以織女亦名婺女誤矣)終日七
襄(七襄傳云反也箋云駕也謂更其肆也從旦暮七辰/一移集傳本此為解○至此則愬之于天庶幾天漢)
(之光以監代織女成/反報之章以恤我也)○雖則七襄不成報章(傳報章反/報成章也)
(疏織之用緯一來一去是報反成章織女有西無東/不見倒反是無成也本通朱傳則云成文章以報我)睆
(音莞○疏睆/睆然而明也)彼牽牛(疏爾雅河鼓謂之牽牛以為一星/李巡孫炎以為二星不知其同異)
(○天官書牽牛為犧牲其北河鼓河鼓大星上將左右/左右將正義曰河鼓三星在牽牛北主軍鼓按孫炎云)
(河鼓之旗十二星在牽牛北故或名河鼓/為牽牛耳牽牛非即河鼔當主此為説)不以服箱(疏/兩)
(較之内謂之箱箱是車内容物/之處丘氏曰服箱猶云駕車也)東有啓明(讀如/芒)西有長
庚(讀如岡○庚續也續日之光毛傳以啓明長庚為一/星朱子從之李氏曰啟明即太白長庚不知何星李)
(白母夢長庚名白字太白蓋因毛傳之説鄭氏曰啟明/金星長庚水星也金在日西故日將出則東見水在日)
(東故日將没則西見實二星也毛氏以為一星者非何/楷曰水星自名辰星天官家未聞以長庚名水星者史)
(記稱太白出以辰戌入以丑未辰星出入亦當以辰戌/丑未安得毎日東西見乎太白謂之長庚無可疑者但)
(從前之解似每日東西兩見則不然夫金星歲一周天/東西本非同時晨見東方去夕見之期甚逺及夕見西)
(方去晨見之期甚逺啟明長庚正因東西見而異其名/耳陳啓源曰金水二星皆有晨昏度若如鄭説則金無)
(昏度水無晨度矣漁仲/博雅士何舛誤至此)有捄天畢(疏掩兎之畢/象畢星為之)載施之
行(音杭○/行列)○維南有箕不可以簸(上/聲)揚維北有斗(按北/斗七)
(星南斗六星朱傳具載二説凌濛初云詩/明言維北有斗于二十八宿之南斗何與)不可以挹酒
漿維南有箕載翕其舌維北有斗西柄之揭(箕其踵似/箕且有舌)
(斗其方如斗且有柄箕四星二為踵二為舌踵狭而舌/廣故曰翕北斗七星四星為斗三星為柄垂而下引故)
(曰/揭)
序大東刺亂也東國困于役而傷于財譚大夫作此詩
以告病焉(譚嬴姓子爵箋譚國在東故其大夫尤苦征/役之事左傳注譚國在濟陰平陵縣西南通)
(典譚在齊州全節縣其地産絲枲故詩云杼柚其空也/疏不指譚而言東者譚大夫雖自為己怨而王政大經)
(偏東非譚獨然/故言束以廣之)
　首章思周道也(周道雖指道路言意實/在周之王道與匪風同)先王之世侯
　國豐饒簋飱棘匕百禮皆備葢由周道坦直而賦役
　甚均其時君子小人恃以各得(歐蘇/同)至于今則不然
　是以睠顧焉而出涕也二章三章述東人皆困轉輸
　而庶㡬其休息四章歎王政不均東人勞苦而西人
　則驕奢得志也五章至末即酒與佩以言西人之徵
　求不已(從集傳説嚴/緝吕記同)故無可控愬而仰愬于天又無
　可歸咎而歴咎東西南北之象緯所謂告病之辭也
　　維天有漢以下鄭意皆喻衆官廢職蓋為廢職故
　不恤民勞也永叔云天雖有織女不能為我織而成
　章雖有牽牛不能為我駕車而輸物雖有啟明長庚
　不能助日為晝裨我營作雖有天畢不能為我掩捕
　禽獸雖有箕不能為我簸揚糠粃雖有斗(北/斗)不能為
　我挹酌酒漿箕斗非徒不可用而已箕引其舌反若
　有所噬斗西其柄反若有所挹取于東也皆作望天
　怨天窮困無聊之歎最得情㫖朱傳純採用之
　嚴緝此詩其作于秋乎露漸為霜雲漢分明斗指西
　箕在南皆秋時也時惟畢尚未見因言星象故牽連
　及之耳
　　大東七章章八句(嚴緝將或以其酒四句綴百僚/是試之下為一章維天有漢四)
　　(句綴雖則七襄之上為一章按詩意雖在不以其/長句截古本因漿長光襄一韻故合為一章集傳)
　　(從之不/可易也)
四月維夏(讀後五反音戸/古音考音虎)六月徂暑先祖匪人胡寧忍
子(王楙曰如注解似詈先祖為非人此豈理哉不若云/先祖不以我為人乎何忍使我當此亂世陳啓源曰)
(古人文字簡質須頓挫讀之如節南山昊天不傭昊天/不惠鄭云昊天乎師尹為政不平又為不和順之行又)
(昊天不平箋亦云昊天乎師尹為政不平巧言篇昊天/已威昊天太憮箋亦云昊天乎王甚已畏王甚傲慢皆)
(昊天二字畧讀下二字指師尹與王葢呼天而訴之也/此詩先祖亦呼而訴之當云先祖乎我獨非人乎何忍)
(使我遭此亂呼天呼祖總是/怨極而無所控告之辭耳)○秋日凄凄百卉具腓(病/也)
(本作/痱)亂離瘼(音/莫)矣爰其適歸(集傳改爰作奚今不從辨/詳攷異○王氏曰亂出于)
(上而受患常在下其極也乃適歸于其所出其/亂離之病不獨天下受之且還歸于國家也)○冬日
烈烈(張氏曰夏則暑秋則腓冬則烈言禍亂日進無時而/息也范氏曰言夏秋冬獨不及春葢天氣和暢萬)
(物茁生治之象也自古治世/少亂世多觀四時可知已)飄風發發民莫不榖我獨
何害(音/曷)○山有嘉卉(詩詁卉草也通言/之則草木皆卉也)侯栗侯梅(讀莫/悲反)
(音/迷)廢為殘賊(傳廢忕也忕時世反釋文引説文忕習也/言習為惡行疏云定本訓廢為大此王肅)
(義集傳則云變也君子猶嘉卉也今亦變為小人猶離/騷云胡昔日之芳草今直為此蕭艾也○蘇傳廢為殘)
(賊言幽王暴而剥/下下無完民也)莫知其尤(讀于其反音移/○莫知誰之過)○相(去/聲)彼
泉水載清載濁(讀殊玉反音蜀古音考音獨/○嘆世道昏亂清者皆濁)我日搆(箋/構)
(猶合也/集也)禍曷云能穀○滔滔江漢南國之紀(蘇傳思得/王者以紀)
(諸侯如江漢之紀衆水使天/下國有所宗而人有所賴)盡瘁以仕寧莫我有(讀羽/已反)
(音以○王志長曰我有謂知其瘁也若卷耳之金罍永/懷四牡之將母來諗出車勞還枤杜勤歸則所謂我有)
(也/)○匪鶉(音團○釋文云或作鷻鵰也與䳺屬之鶉不/同嚴緝鶉似鷹而大黒色俗呼皂鵰其飛上)
(薄雲/漢)匪鳶(音沿讀以/旬反音寅)翰飛戾天(讀如吞○蘇子瞻曰鳥/飛不在翼而在翰翰者)
(翼之/鋭也)匪鱣(音/氊)匪鮪潛逃于淵(讀音因○言雖欲髙/飛深藏而不可得)○山
有蕨薇隰有把(枸/把)桋(音夷○赤棟/也詳集傳)君子作歌維以告哀
(讀音/依)
序四月大夫刺幽王也在位貪殘下國構禍怨亂並興
焉
　董氏曰韓詩四月嘆征役也○大夫行役南國(以六/章言)
　(江漢知/為南國)自初夏歴秋至冬而未得歸故前三章敘其
　始末以發歎也孔叢子引孔子曰于四月見孝子之
　思祭也葢于先祖匪人句見之四章推亂之所生曰
　莫知其尤者不忍斥言王也五章言禍亂之來無時
　可免六章言勞悴之臣棄之在下七章八章言如此
　則欲去而不如魚鳥之遂性天淵欲居而不如草木
　之得依山隰惟有作歌以告哀而已
　　四月八章章四句
陟彼北山言采其把偕偕士子朝夕從事(上/聲)王事靡盬
憂我父母(讀如/米)○溥天之下(讀音/户)莫非王土率土之濱
莫非王臣大夫不均我從事獨賢(讀下珍/反音形)○四牡彭彭
(讀音/滂)王事傍傍(音崩讀/布光反)嘉我未老鮮(釋文沈重云/鄭音仙善也)我方
將(箋王獨嘉我未老乎善我/方壯乎何獨久使我也)旅力(旅力解詳余/尚書埤傳)方剛經
營四方○或燕燕居息或盡瘁事國或息偃在牀或不
已于行(音/杭)○或不知呌號(平聲○疏云/徵發呼召)或慘慘劬勞或
栖遲偃仰(吕記有栖遲于/家而偃仰者)或王事鞅掌(毛云鞅掌失容/也何楷曰鞅馬)
(鞅也掌説文云手中也控馬者執組在手/一釋手則馬逸矣故以為身肩王事之喻)○或湛(音/耽)樂
飲酒或慘慘畏咎或出入風(去/聲)議(釋文云協句音/宜古音考音俄)或靡
事不為(古音考/音譌)
序北山刺幽王也役使不均已勞于從事而不得養其
父母焉
　補傳大東言賦之不均此篇言役之不均
　讀後三章知當時以役使不均不得養父母者非獨
　賦北山之一人也連用十二或字章法甚奇
　　北山六章三章章六句三章章四句
無將大車祗(音/支)自塵兮無思百憂(何楷曰憂至于不欲/思正其思之深也)
祗自疧(釋文都禮反音抵集傳無音叶古音考云當作/□音民何楷曰疧武巾反趙宧光謂大雅多我)
(覯痻之痻即此字本作􁈶説文昬以民得聲唐刻石經/避太宗諱民省從氏後人因通用此疧字下從氏非葢)
(本從民也顧炎武曰疷石經作疧從氏宋劉彛以為當/作□音民病也唐人避諱凡字從民者皆省而為氏今)
(人書昬為昏猶其遺法也後人不解或乃于氏下添一畫/而讀為氐則誤矣楊旭曰覯痻之痻乃疧之重見異文)
(觀經文疧字兩見痻字一見皆訓病/也又説文有疧無痻其非兩字明矣)兮○無將大車維
塵㝠㝠(讀莫迴/反上聲)無思百憂不出于熲(耿同○陳啟源曰/按説文熲火光也)
(從火頃聲玉篇熲火光也亦作耿錢氏詩詁始有小明/之訓鄭箋云思衆事為憂使人蔽闇不能出于光明之)
(道此與㝠㝠正/相應古義本優)○無將大車維塵雍(上平/二聲)兮無思百憂
祗自重(集傳雍重有二音吕記從上聲讀○鄭云重猶/累也王氏曰凡物之行不為物所累則輕而速)
(為物所累則重而遲此言不思則己/一思則百端交集徒自覺重累耳)兮
序無將大車大夫悔將小人也
　箋幽王之時小人衆多賢者與之從事反見譖害自
　悔與小人並
　郝敬曰小車駕馬大車駕牛車行利輕而惡重貴馬
　而賤牛故以牛車為小人負重之比始不察而用之
　至于誤國僨事所以可憂朱子因篇次北山小明間
　遂改為行役勞苦而憂思者之作非也○將者推之挽
　之也君子推挽小人小人既進必傾害君子無所不
　至觀自塵自疧自重俱有咎己之意如王介甫引用
　吕惠卿後每嘆為福建子所誤是也
　荀子大畧篇云君人者不可以不慎求臣匹夫不可
　以不慎取友友也者所以相有也道不同何以相友
　也均薪施火火就燥平地注水水流溼類之相從如
　此其著也詩曰無將大車維塵㝠㝠言毋與小人處
　也荀子引此詩意與序合戴岷隠云詩言世既亂矣
　力微而挽重無益于時故憂之非悔將小人之謂此
　説東發取之存以待考
　　無將大車三章章四句
明明上天照臨下土(明明上天照臨下土喻臣/下賢勞君當察而恤之)我征徂
西至于艽(音求○蘇/𫝊地名)野(叶音/墅)二月初吉(卯月之/朔日)載離寒
暑心之憂矣其毒大(音/泰)苦念彼共(音恭/下同)人(按集傳以共/人為僚友之)
(處者即下靖共爾位之人也丘氏嚴氏以為隠居者謂/不仕之友閒居自守欲似之而不得故涕零如雨也此)
(解于悔仕意甚切小宛之卒章温/温恭人如集于木即此共人也)涕零如雨豈不懷歸
畏此罪罟(王氏曰世亂矣欲/去而畏罹罪也)○昔我徃矣日月方除(去/聲)
(○疏上章二月初吉謂始行之時故傳言除舊生新/二月也下章日月方奥傳言暖即春温亦謂二月)曷
云其還歲聿云莫(音/暮)念我獨兮我事孔庶心之憂矣憚
(丁佐反音/妬見大東)我不暇(讀胡故反音䕶○疏事多/勞我不得有閒暇之時)念彼共人
睠睠懷顧(内/顧)豈不懷歸畏此譴怒○昔我徃矣日月方
奥(音燠與/燠同)曷云其還政事愈慼(音/蹴)歲聿云莫采蕭穫菽
(或疑歲莫安得有蕭菽此葢言歲既莫矣/又將值采蕭穫菽之時極嘆行役之久也)心之憂矣自
詒伊戚(讀子六反音足古音考音促○/箋我冒亂世而仕自貽此憂)念彼共人興言
出宿豈不懷歸畏此反覆(音/福)○嗟爾君子無恒安處(上/聲)
靖共爾位正直是與神之聽之式穀以女(音汝○與汝/以禄○靖共)
(四句鄭解作不汲汲求仕之詞意太屈折從朱傳為長/居亂朝事暗主與回邪之人共處最易隨風而靡惡直)
(醜正故以正直是與好是正直戒之○伐木云神之聴/之終和且平此詩云神之聴之式穀以女可見古人事)
(君交友之際無日不臨之以/天臨以天故誠誠故能動)○嗟爾君子無恒安息靖
共爾位好(去/聲)是正直神之聽之介爾景福(讀筆力反音/偪○按毛云)
(介大也鄭云介助也鄭解是若如毛訓則大爾大福成/何語後章報以介福又當訓大葢介字本有二義當隨)
(文取之○王志長曰靖共正直君子之常也亂世之風/波無窮君子道其常而已靖共正直之外安得更有所)
(謂式榖景/福者哉)
序小明大夫悔仕于亂世也
　歐陽義鄭氏謂篇名小明者以幽王日小其明損其
　政事據詩終篇但述征行勞苦不敢懷歸了無幽王
　日小其明意大雅明明在下謂之大明小雅明明上
　天謂之小明自是名篇者偶為誌别不關詩義也苟
　如鄭説則小旻小宛之類有何義乎○陳啓源曰詩
　篇之名作詩者為之乎編詩者為之乎觀金縢言公
　作詩名之曰鴟鴞左傳言許穆夫人賦載馳秦人賦
　黄鳥國語亦言衞武公作懿戒可見作詩時篇名已
　定矣大雅之大明作于周之初年安得預知幽王時
　有作小明者而加大以識别哉且詩篇重名固亦多
　矣雅之杕杜黄鳥谷風甫田名皆與國風同而白華
　之名兩見于小雅國風之柏舟無衣則亦兩見羔裘
　揚之水則三見何不加一字以别之也然則小之為
　義雖未必如箋疏所云歐蘇二家以為别于大雅斷
　不然矣
　此詩乃西征之大夫寄其僚友之處者而作前三章
　以仕于亂世久役不休故有懷歸之歎後三章則與
　其僚友自相勞苦而告以善全之道也
　王志長曰此詩雖敘行役之苦而多悔恨之情各章
　念彼共人思自全之策惟有恭順可化憂患為景福
　處亂世而獲安全其為怨悔語甚明若但以為為久
　役而作恐不盡作者之意○章夢易曰昬亂之朝逺
　之猶可以免禍近之實難以保身故小明之大夫逺
　行久出雖其甚苦而不敢即歸者畏歸而有罪罟譴
　怒之反覆也若在朝之僚友進退維谷罪罟譴怒在
　所不免惟靖共正直可為神明之所佑耳君子本共
　又勉之以靖共靖即自靖自獻之靖能自靖而共始
　至也
　　小明五章三章章十二句二章章六句
鼔鐘將將(音/鏘)淮水湯湯(音/傷)憂心且傷淑人君子懷允不
忘(嚴緝聞先王之樂而/思其徳信不能忘也)○鼓鐘喈喈(讀如/雞)淮水湝湝(音/諧)
(讀賢雞/反音奚)憂心且悲淑人君子其徳不回(讀乎為/反音移)○鼓鐘
伐鼛(音髙讀居尤反音鳩○疏鼛即皐也古今字異耳/○王志長曰按周禮注鼛鼔長丈二尺所以鼔役)
(者綿詩鼛鼓弗勝是也此詩先言鼔鐘末言琴瑟笙磬/乃是金奏之樂當用晉鼓而言伐鼛者豈王在淮上有)
(興衆動役之事如繕/治離宫别館之類乎)淮有三洲憂心且妯(音抽○方言/云妯擾也)
淑人君子其徳不猶(頴濱説此/章見集傳)○鼓鐘欽欽(欽欽聲之/有節也)
鼓瑟鼓琴笙磬同音(箋同音者堂上/堂下其聲克諧)以雅以南(讀如吟/○蘇傳)
(雅二雅/南二南)以籥(周禮籥師以教國子舞羽吹籥籥雖吹器舞/時與羽並執故得舞名籥舞文舞也又曰)
(羽/舞)不僭(讀七心反音侵○攷儀禮凡樂四節首節歌也/工升自西階歌鹿鳴四牡皇皇者華是謂升歌)
(三終毎一篇一終三終則主人酌獻工焉其比歌則以/瑟二節笙也笙入于堂下奏南陔白華華黍是謂笙入)
(三終亦一篇一終三終主人亦酌獻工其輔笙則以磬/于是間歌堂上堂下更代而作為間堂上歌魚麗堂下)
(笙由庚堂上歌南有嘉魚堂下笙崇丘堂上歌南山有/臺堂下笙由儀是為間歌三終此樂之三節也于是合)
(樂堂上堂下歌瑟及笙並作為合工歌闗雎笙吹鵲巢/合之工歌葛覃笙吹采蘩合之工歌卷耳笙吹采蘋合)
(之是為合樂三終闗雎為風始以合樂在間歌之後故/曰闗雎之亂此樂之四節也升歌以磬為主衆音並作)
(以笙為主磬止則笙亦止是謂鼓瑟鼔琴笙磬同音也/先之以雅終之以南秉羽吹二南之籥而舞之舞必依)
(樂音以為節是謂以雅以南以籥不僭也此鄭漁仲説/據鄉飲燕禮二篇文朱傳用之若鄭箋以萬舞為雅毛)
(傳以南為南夷之樂則/程泰諸家已有辨正)
序鼓鐘刺幽王也
　刺幽王為流連之樂而不知禍亂將作也嚴緝説者
　以史無幽王東巡之事遂謂淮水為害幽王作樂而
　不恤然古事亦有不見于史而因經以見者詩即史
　也
　董氏曰樂雖正而用于淮上則其地逺也用于三洲
　則其役久也其地逺其役久則民愁而音變凄苦之
　氣貫金石入匏笙故聞之者憂傷也同音不僭皆言
　聲是而人非所謂淑人君子其徳不猶也
　疏鄭氏中候握河注云昭王時鼓鐘之詩所為作者
　鄭時未見毛詩依三家為説今按毛詩小雅七十餘
　篇刺幽王者過半前此何無一詩豈有之而皆刪耶
　史云懿王之時詩人作刺昭王去成康未逺不當遽
　有刺詩故毛鄭從序皆以此詩屬幽王
　　鼓鐘四章章五句(集傳多/採蘇説)
楚楚者茨(當作薺注/見鄘風)言抽其棘(傳抽除也集傳用之王/氏嚴氏作抽發之抽以)
(為傷今之薺棘而思古盛時乃傅㑹序説東發辨之甚/詳○嚴緝詩有二棘吹彼棘心園有棘是酸棗楚茨以)
(棘配茨青蠅以棘為樊必非酸棗當是爾雅之茦刺按/茦刺注云草刺鍼也方言凡草木刺人北燕朝鮮之間)
(謂之茦自闗而西謂之/刺江湘之間謂之棘)自昔何為我蓺黍稷我黍與與
(音/餘)我稷翼翼(何楷曰與與者黍黍相並如人之有儔侣/也翼翼者稷稷相輔如鳥之布翅相接也)
(吕氏春秋云苖其弱也欲孤其長也欲相與俱其熟/也欲相扶故三以為族乃多粟此與與翼翼之義也)我
倉既盈我庾(國語野/有庾積)維億(傳萬萬曰億箋改/云十萬朱傳從之)以為酒食
以享(此享獻之享注疏及吕嚴諸本皆/然惟集傳作饗當是傳寫之誤)以祀(讀夷織/反音乙)以
妥以侑(讀夷益反音亦○集傳妥尸侑尸/皆儀禮少牢文在迎尸初入之時)以介景福(讀/如)
(偪/)○濟濟(上/聲)蹌蹌(音槍○曲禮大夫濟濟士蹌蹌何楷/曰主人自慤而趨賔客則有容儀故)
(濟濟蹌/蹌也)絜(音潔古潔通作絜○劉氏/曰絜者在滌而芻之也)爾牛羊以徃烝嘗
(何楷曰廟祀莫重于烝/嘗田功成而品食備也)或剥或亨(音烹字讀鋪郎反音/滂○剥亨治牲之事)
或肆或將(肆將獻牲之事○按肆毛云陳也鄭/讀剔言剔其骨體于俎集傳從毛)祝祭于
祊(音崩讀補光反一讀甫良反音方○疏孫炎曰祊廟門/也知祊為廟門内者以正祭之禮不宜出廟門也○)
(祊祭有二一是正祭之時既設祭于廟又求神于祊一/是祭之明日繹祭之時行禮于祊此乃正祭之祊也王)
(氏曰凡祭祼鬯求諸陰焫蕭求諸陽索祭于祊求諸陰祝/陽之間夫遊魂為變無不之無不在求之不可一所故)
(祭于祊祀事所以/孔明也焫先彫反)祀事孔明(讀如/芒)先祖是皇神保(保毛/訓安)
(鄭云安而饗其祭祀集傳始以神保為尸之嘉號按篇/中神保三見言神安而饗之神安而格之神安之而遂)
(歸本可通況五章皇尸載起鼓鐘送尸已明號為尸矣何/必更有嘉號乎又引楚辭靈保為證楚辭思靈保兮賢)
(姱王逸注靈巫也思得賢姱之/巫與神明保樂原不用為巫號)是饗孝孫有慶(叶袪羊/反音羌)
報以介福萬壽無疆○執㸑踖踖(音積讀七畧反音鵲/○傳引饔㸑廩㸑見)
(儀禮疏饔㸑以煮肉廩㸑以煮/米執㸑竈之人皆踖踖然敬慎)為俎孔碩(讀常約反音/芍○丘氏曰)
(載牲體于/俎甚大)或燔或炙(音隻讀陟畧反音灼○周禮量人/云凡祭祀制其從獻脯燔之數傳)
(燔取膟膋炙炙肝也○吕記為俎孔碩謂薦熟也或燔/或炙謂從獻也從獻者既獻酒則以燔肉從之鄭氏誤)
(以為一事燔肉與肝/炙豈得謂之孔碩乎)君婦莫莫(音麥讀末各反音漢○/箋君婦謂后也祭禮后)
(夫人主共籩豆王志長曰稱君婦者涖以祖考/也猶前章之稱孝孫莫莫即奏格無言之意)為豆孔
庶(叶陟畧反音鵲○疏有司徹云宰夫羞房中之羞于/尸侑主人主婦皆右之司士羞庶羞于尸侑主人主)
(婦皆左之房中之羞内羞也大夫賓尸尚有二羞則天/子正祭可知矣天子庶羞百有二十品李氏曰内羞穀)
(物庶羞/牲物)為賓為客(讀克各/反音恪)獻酬交錯(獻尸之後有獻賓/之禮坊記尸飲三)
(衆賓飲一示民有上下是/也傳東西為交邪行為錯)禮義卒度(音/鐸)笑語卒獲(讀黄/郭反)
(音鑊○鄉射云古者于旅/也語笑語而不敢肆曰獲)神保是格(讀剛鶴/反音閣)報以介福
萬壽攸酢○我(箋我孝/孫也)孔熯(音善○毛鄭以熯為敬與/爾雅同説文訓乾吕記從)
(之集傳云竭也蓋以熯字本/訓强通之于詩然古義自順)矣式禮莫愆(讀起巾/反音傾)工祝
(祝善其事曰工祝/周禮有太祝之官)致告徂賚孝孫(箋祝致神意告主人/使受嘏既而以嘏之)
(物徃與主人疏嘏之物謂黍稷牢肉/○按祝傳神意如下文所云是也)苾(音/必)芬孝祀(讀音/乙)
神嗜飲食卜(卜猶/期也)爾百福(讀如/偪)如幾(音/機)如式(疏其來如/期不遲晚)
(也其多如法/不乏少也)既齊(如/字)既稷既匡既敇永錫爾極(極鄭訓/中即皇)
(建有極/之極)時萬時億(嚴緝爾之祭祀既整齊既稷疾既誠/正既戒敇故錫爾以中其福至于億)
(萬之多也不言錫福而言錫極者/人君能建其有極則五福備矣)○禮儀既備(讀蒲北/反音白)
鐘鼓既戒(讀如急○箋既戒戒/諸在位者以祭禮畢)孝孫徂位(讀力入反音/立○箋位者)
(堂下西面之位何楷曰郊特牲少牢皆言/主人出立西面故知天子之位亦西面也)工祝致告(讀/右)
(得反音骼○祝以利成告主人非告尸也利/順養成畢也下文神具醉止正致告之語)神具醉止
(具皆也疏言皆醉者/所祭羣廟非止一神)皇尸載起鼓鐘送尸(陳啓源曰疏/言鳴鼔鐘以)
(送尸是二器名周禮鐘師掌金奏以鐘鼔奏九夏其二/曰肆夏此其證也但鼔鐘偕作仍以鐘為主故謂之金)
(奏而掌以鐘師李氏曰送尸送之廟門也尸在/廟門外則疑于臣故送迎尸皆以廟門為斷)神保聿
歸(疏神尸相將神無形故尸象焉/尸起則神歸矣歸者歸于天也)諸宰君婦廢(去/也)徹不
遲(疏周禮九嬪云凡祭祀贊后薦徹豆籩知君婦豆籩/而已餘饌諸宰徹之也諸宰膳夫屬不遲以疾為敬)
諸父兄弟備言燕私(疏特牲云祝命徹胙俎豆籩設于/東序下注云設于東序下將私燕)
(也歸之俎所以尊賓客/留之燕所以盡私恩)○樂具入奏(音族陳第曰古奏/族通音○疏祭時)
(之樂皆復入于寢而奏之燕祭不得同/樂而云皆入者歌詠雖異樂器則同)以綏後禄(疏後/禄從)
(今以後之福也骨肉/歡而君之福禄安)爾殽既將莫怨具慶(讀如/羌)既醉既
飽(叶浮/上聲)小大(箋小大猶少/長皆同姓)稽首神嗜飲食(疏神嗜飲食/以下是慶辭)
使君壽考(叶去九/反音糗)孔惠孔時(箋惠順也甚順于禮甚得/其時何楷曰時謂春祠夏)
(禴秋嘗冬/烝之時)維其盡(楊慎曰盡音儘曲禮/虚席盡後坐席盡前)之子子孫孫勿
替引之
序楚茨刺幽王也政煩賦重田萊多荒饑饉降喪民卒
流亡祭祀不饗故君子思古焉
　嚴緝楚茨信南山甫田大田四篇維楚茨首章二句
　言當時所見餘皆全述古事形容田野修治田穀豐
　穰祭祀禮樂之備燕飲威儀之美言之反覆而不厭
　者葢詩人遐想太平之盛如此恨不生于其時所以
　傷今而思古也○辨説自此篇至車舝凡十篇似出
　一手詞氣和平稱述詳雅無風刺之意序以其在變
　雅中故皆以為傷今思古之作詩固有如此者然不
　應十篇相屬而絶無一言以見其為衰世之意也竊
　恐正雅之篇有錯脱在此者爾序皆失之○愚按鄭
　康成云賦詩者或造篇或誦古如周公常棣之篇左
　傳又以屬召穆公也楚茨以下諸詩所云刺幽王者
　或是先有其作重歌之以為諷(此説本鄭/樵奥論)如魯詩以
　關雎刺康王晏起太史公以鹿鳴刺仁義陵遲之類
　若作此解庶于序説可通
　陳啓源曰楚茨所詠皆天子祭禮也儀禮殘闕天子
　諸侯祭禮無存焉故箋疏引特牲少牢士大夫禮推
　類以明之如燔炙受嘏利成之類是也其天子祭禮
　載周禮戴記而亦見于此詩者則如剥亨祭祊鼓鐘
　送尸之類是也朱子以此詩為公卿力農奉祭之詩
　蓋據少牢嘏辭不知少牢禮乃侯國之大夫所行非
　天子公卿也又謂若是天子之詩不應列在小雅夫
　小雅諸篇何一非天子詩耶○愚按儀禮少牢云皇
　尸命工祝承致多福無疆于汝孝孫來汝孝孫使汝
　受禄于天宜稼于田眉夀萬年勿替引之疏以此大
　夫嘏辭故畧天子嘏辭必多于是夫苾芬孝祀八語
　獨不可為王者之嘏辭歟馮嗣宗云集傳解此詩皆
　準少牢饋食禮至鼓鐘送尸引大司樂尸出入奏肆
　夏則仍以天子之禮言之矣何𤣥子云祭禮之見于
　少牢饋食者初無祝祭于祊鼔鐘送尸之文即此可
　證其非矣又況滌牛燕毛皆天子之禮乎
　首章述黍稷既成為酒食以祭祖考所謂先成民而
　後致力于神也二章述助祭之舉職祀禮之著明而
　神福之三章述俎豆之盛主婦之䖍賓客之賢旅酬
　之洽四章述祝傳神意以嘏予主人五章述祭畢送
　尸祝告利成歸俎而留同姓焉末章述燕寢受福而
　幷載燕者之慶辭也(樂章一升奏為一闋故/各章下繫以受福之語)
　何楷曰楚茨信南山皆一時所作特此兼言烝嘗下
　專為烝祭耳此章祭祊以前尚有灌地迎牲告幽全
　升臭等事故言祀事孔明而不詳及之者以與信南
　山互見也嘗參繹郊特牲禮器之言祊者而得之郊
　牲特云詔祝于室坐尸于堂用牲于庭升首于室直
　祭祝于主索祭祝于祊不知神之所在于彼乎于此
　乎禮器云納牲詔于庭血毛詔于室羹定詔于堂三
　詔皆不同位葢道求而未之得也設祭于堂為祊于
　外故曰于彼乎于此乎二篇所記畧同今按信南山
　所云祭以騂牡即納牲詔于庭及用牲于庭也啓毛
　取血即血毛詔于室也膟膋燔燎先儒皆以為詔祝
　于室之事在取血膋之後即朝踐時也室之中有主
　在焉因而升牲首于室郊特牲所謂直祭祝于室而
　自解之曰首也者直也是可見升首之為直祭也此
　時尸坐于堂亦設有牲爓之祭焉所謂設坐于堂也
　猶恐神之或不在求而未之得也因于祊以求之郊
　特牲于直祭祝于主之下即繼之曰索祭祝于祊禮
　器于設祭于堂之下即繼之曰為祊于外互相備也
　皆曰于彼乎于此乎葢汲汲于求神也自是而神若
　至矣始行薦熟之禮則下章執㸑以後(云云/)是也楚
　茨詳薦熟以後事而畧于前但以祀事孔明一語該
　之信南山詳朝踐以前事而畧于後亦以祀事孔明
　一語該之此古人文章互見之法也
　　楚茨六章章十二句
信彼南山維禹甸(讀徒隣反音豚/古音考音陳)之(箋信乎彼南山之/野禹治而丘甸之)
(六十四井為甸甸方八里出兵車一乘疏論語禹盡力/乎溝洫與匠人井間有洫同也尚書濬畎澮距川與匠)
(人同間有澮專達于川同也是則丘甸之法禹之所為/左傳説少康之興有田一成有衆一旅則十里為成非)
(始自周也嚴緝言禹治之則平水患理溝洫皆在其中/不必解甸為乘也韓奕亦云維禹甸之不專言丘乗朱)
(氏曰將言原隰/之事故推其始)畇畇(音/勻)原隰曾孫(曽孫毛鄭謂成王吕/記此泛指周之盛王)
(也書有道曽孫周王發/對祖考而言皆得稱之)田(讀池因/反音陳)之我疆我理南東其
畞(讀如米○蘇傳疆者正其經界理者分其土宜劉氏/曰疆謂有夫有畛有塗有道有路以經界之也理謂)
(有遂有溝有洫有澮有川以疏道之也何楷曰地勢東/南下水勢皆趨之故順地勢以為遂為溝遂横則溝從)
(遂從則溝横劉長樂所云其遂東入于溝則其畞南矣/其遂南入于溝則其畝東矣是也○周禮百畝為夫夫)
(間有遂十夫有溝遂深廣/各二尺溝深廣各四尺)○上天同雲雨(去/聲)雪雰雰(傳/豐)
(年之冬必/有積雪)益之以霡(音/麥)霂(音木○陸佃曰雪欲盛而遍/故言雰雰雨欲微而潤故言)
(霡/霂)既優既渥(叶烏谷/反音屋)既霑既足生我百穀○疆埸翼翼
黍稷彧彧(音郁讀于逼反音域○劉氏曰疆埸翼翼謂/萬井縱横左右翼翼整齊也黍稷彧彧謂萬)
(井棊布廣野/彧彧成文也)曾孫之穡以為酒食畀我尸賓(王獻尸之/後主人亦)
(有獻賓之禮丘氏曰畀尸謂獻熟食并酌賓獻尸是也/畀賓謂助祭者酌齊獻尸尸因酌以酢賓并祭末燕同)
(姓于寢是也此祭/始終用酒食之事)壽考萬年(讀宜因反古/音考音寧)○中田有廬
(説文廬寄也春夏居秋冬去○陳祥道曰古五畝之宅/廬舎二畝半田中之居也廛亦二畝半國中之居也春)
(出于野冬/入于邑焉)疆埸有𤓰(讀公乎/反音孤)是剥是葅(側居反音租○/是剥是葅剥𤓰)
(為葅也疏周禮場人祭祀共其果蓏是祭必有𤓰葅/矣醢人豆實無𤓰葅者主説正豆之實故文不具爾)獻
之皇祖曾孫壽考(讀如/苦)受天之祜(音戸古音/考音古)○祭以清
酒(即鬱鬯之酒非周禮/清酒亦非𤣥酒也)從以騂牡(疏牧人云陽事用騂/牡注以陽事為宗廟)
享于祖考(讀如糗○箋享于祖考納亨時疏納亨見周/禮君牽牲入廟將殺授亨人故謂之納亨也)
(納亨而曰獻于祖考者地官充人云碩牲/則贊贊助也助君牽牲入告肥是獻之也)執其鸞刀(疏/鸞)
(刀刀環有鈴其聲中節聲和而後斷也祭義卿大夫鸞/刀以刲之取膟膋則是卿大夫執之也愚按祭義曰祭)
(之日君牽牲入廟門麗于碑卿大夫袒而毛牛尚耳鸞/刀以刲祭統又云君執鸞刀羞嚌夫人薦豆注疏謂饋)
(熟之時君以鸞刀割牲取羞進嚌肺奠于俎上葢/牽牲時卿大夫執鸞刀饋熟時君自執鸞刀也)以啟
其毛(楚語毛以示物韋昭注/物色也是取毛色告之)取其血膋(音聊又音勞○/取血告殺即所)
(云膟也取膋/為燔燎之用)○是烝是享(何楷曰于是行烝祭享獻之/禮謂薦熟也薦熟之禮周禮)
(謂之饋獻亦/謂之饋食)苾苾芬芬(郝本讀如方○此黍稷之/苾芬祭以黍稷為重也)祀事
孔明(音芒○王志良曰祀事交于幽之道也交于幽何/以孔明也君子之齊思其居處笑語入室則見乎)
(其位周旋則聞乎其容聲出户而聴則愾然聞乎其歎/息之聲故曰致愛則存致慤則著夫亡而愈存幽而愈)
(著所謂明也楚茨信南山極言祭祀之盛而君子/之内心總以祀事孔明一語括之其意簡而精矣)先祖
是皇報以介福萬夀無疆
序信南山刺幽王也不能修成王之業疆理天下以奉
禹功故君子思古焉
　此詩大㫖與前篇同我疆我理南東其畝乃槩率土
　而言左傳所謂先王疆理天下物土之宜而布之利
　也如以為公卿之詩其辭不類何𤣥子云我疆我理
　王事也鸞刀啓毛王禮也以曾孫田之配維禹甸之
　非天子不敢當朱子以為公卿奉宗廟之詩何也葢
　前三章言黍稷之盛由于土宜得而天時和遂穫之
　以為祭享之用也四章五章述獻新及割牲之事末
　章則祭而受福
　　信南山六章章六句
　甫田之什
倬(曹氏曰倬訓明者/言其事顯然也)彼甫田(讀音/陳)歲取十千(讀如親○/傳十千言)
(多也鄭謂一成公田萬畝之税其説較有據故集傳從之/蘇傳吕記同嚴緝則云十千謂十一之法猶孟子萬取)
(千焉千取/百焉亦通)我取其陳食(音/嗣)我農人(箋倉廩有餘民得賒/貰取之所以紓官積)
(滯亦使民愛存新穀按食我農人謂取官庾之陳者以/食之即後世貸官法然但貸不收非如後世之必責償)
(于民/也)自古有年(讀泥因反音民古音考音寧○自古猶/云自昔穀梁傳五穀皆熟曰有年○謝)
(氏曰民生三代之前其命制乎君民生三代之後其命/制乎天吾求其所以制命之道矣取民常少與民常多)
(自古以來豈無水旱霜蝗吾民/常如有年者歛散得其道也)今適南畞(讀如米下同/○畝以南為)
(正故曰南畝嚴緝適南畝不必王自行箋疏作農/民為是至三章曽孫來止方言王者之省耕耳)或耘
或耔(音子○耔者擁其根本集傳用孔疏疏引漢書食/貨志而有訛脱朱傳吕記皆因之按志云苗生葉)
(以上稍耨壠草因隤其土以附苗根比盛/暑壠盡而根深能風與旱應據此正之)黍稷薿薿(音/蟻)
攸介攸止烝我髦(音/毛)士(嚴緝介助也攸介攸止烝我髦/士言有司行田者見黍稷之盛)
(乃相勸而休息之又進其秀髦而勞勉之若周禮/鄉大夫興其賢能遂大夫率其吏而興甿是也)○以
我齊(音/咨)明(讀如芒○傳器實曰齊在器曰盛疏云六穀/皆為器之實齊明言齊盛之明潔也集傳引)
(稷曰明粢云齊與/粢同倒文協韻)與我犧羊(純色之羊疏獨言羊以/㑹句實非止羊而已)以
社(按集傳云社后土以句芒配此本之祭法非/與皇天對言之后土也良耜序云秋報社稷)以方(曲/禮)
(天子祭四方歲徧注謂句芒祝融蓐收𤣥㝠之神疏社/謂陰祀其犧用純黒色方祀則各以其方之色報祭四)
(方在仲秋/見周禮)我田既臧農夫之慶(讀如羌/下同)琴瑟擊鼓以御
(牙嫁反/音迓)田祖(田祖先嗇神農也箋云報樂/以迎祭先嗇謂郊後始耕)以祈甘雨(胡/氏)
(曰農夫之慶以上秋報也琴瑟擊鼓以下又是春祈也/按社方在仲秋祈年在孟春周禮仲秋獮田羅弊獻禽)
(以祀祊注祊當為方字之誤也月令孟春祈穀于上帝/是也報成舉禮之盛祈年舉樂之盛互見耳○陳啓源)
(曰此章先言報後言祈合兩年之事相為首尾猶生民/詩以興嗣歲之義也社方田祖凡三祭馮氏名物疏欲)
(以月令仲夏大雩當之彼見詩言祈雨與大雩帝之文/相合又上章耘耔正大雩之時故為此説不知大雩之)
(祭以上帝為尊詩言田祖不應反畧之也大雩用盛樂/月令所言十有九詩止及其三不得為盛也馮又以祈)
(穀非祈雨譏注疏則尤不然詩詠農事往往及雨如信/南山之霡霂大田之興雨皆是此章述春祈之祭因兼)
(及甘雨特起下黍稷之文耳非專言祈雨也豈可據/此一語遂合社方田祖為一祭而以祈雨槩之哉)以
介我稷黍以穀我士女○曽孫來止以其婦予饁彼南
畝田畯至喜攘(吕記曰攘者喜/之甚而取之疾)其左右(讀如/以)嘗其㫖否
(讀如/鄙)禾易(治/也)長畞終善且有(讀如以○何楷曰終善且/有預期之辭善者實頴實)
(栗之美有者萬/億及秭之饒)曾孫不怒農夫克敏(讀母鄙反音米○/吕記曾孫不怒農)
(夫克敏者言農夫能敏于田事如此王者無由譴怒也/不曰喜而曰不怒者若不敏于農則怒矣葢其喜怒專)
(在于農也洛人稱張全義曰張公他無/所好見嘉穀大繭則喜爾正此意也)○曾孫之稼如
茨如梁(稼是禾未刈者未刈故/望之如屋葢如車梁)曾孫之庾如坻(音/池)如京
(讀如姜○庾是穀露積者露/積故望之如髙地如髙丘)乃求千斯倉乃求萬斯箱
黍稷稻梁(蘇傳黍稷稻粱言/其無所不有也)農夫之慶報以介福萬夀
無疆(郝敬曰凡此黍稷稻粱莫非農夫之慶而敢忘曾/孫哉願方社田祖報之以大福使之萬夀無疆也)
(季本曰民愛其君故頌禱之如此集傳以為歸美于下/失之矣君之于民豈有稱萬夀者哉按疏云報者自神)
(之辭明求神而得報也上為農夫祈慶/而神以此報之報農夫正以報曾孫耳)
序甫田刺幽王也君子傷今而思古焉
　朱傳以此詩為述公卿有田禄者力農事以奉方社
　田祖之祭東發非之定為王者之詩
　首章述徹法取民及補助勸農之事二章述報成與
　祈年之祭三章述天子省耕時事末章述豐年之樂
　東萊曰此詩後二章皆述前二章之意三章所言申
　首章南畝勞農之事也故曰曾孫來止田畯至喜四
　章所言申二章田祖祈福之事也故曰報以介福萬
　壽無疆自曾孫之稼以下所謂大福也
　按周禮籥章氏凡國祈年于田祖吹豳雅擊土鼓以
　樂田畯而此詩有琴瑟擊鼓以御田祖故説者以為
　即豳雅也但祈年田祖與社方不同時徐𤣥扈云此
　詩本報賽之樂當作于秋祭時而首述耘耔次述報
　祈次述省耕末述收穫葢詩人敘事錯舉成文必拘
　拘于時月次第則失之矣
　　甫田四章章十句
大田多稼(嚴緝大田猶甫田謂天下田也曹氏曰多稼/或宜髙燥或宜下溼或利先種或利後種)
既種(上/聲)既戒(月令季冬令民出五種所謂既種也又命/農計耦耕事修耒耜具田器所謂既戒也)
既備乃事(箋是既備矣至孟春土長冒撅陳/根可㧞而事之疏云乃者緩辭)以我覃(音/剡)
(○覃當依爾雅注作剡説文/剡鋭利也剡覃音同通用)耜俶載南畞(讀如/米)播厥百
穀(讀工落/反音郭)既庭且碩(讀常約反音若○庭言/不卷曲碩言不低小)曾孫是若
(箋若順也王于是止力役以順民事不奪其時嚴/緝曽孫所重者稼穡而民能順之也此説本潁濵)○既
方(疏初秀始欲結實之時故云/方房也禾生于中若人房舎)既皁(讀子苟反音走○/疏皁訓成故云成)
(實/)既堅(堅/熟)既好(讀如吼○齊好○陳啓源曰方皁堅好/四者皆以穀實言不若生民詩歴道禾)
(稼生成之次第葢生長之條茂已具于前章庭碩中矣/此詩之方皁與生民實發實秀相當此堅好即生民之)
(堅好也發管而秀出則先有乎甲而實猶/未堅所謂皁也故二詩皆以堅好繼之)不稂不莠(釋/文)
(稂童粱草也説文作蓈禾粟之秀/生而不成者謂之童蓈莠稗草也)去其螟螣(音/特)及其蟊
賊(集傳解四蟲本爾雅説文吏犯法則生/螟乞貸則生蟘抵冒取民財則生蟊)無害我田穉
(疏蟲災穉禾偏/甚故舉言之)田祖有神秉畀炎火(讀虎委反音喜○/疏月令仲夏行春)
(令百螣時起陽盛而蟲生消之則付于所生之本○田/祖有神乎為我持四蟲付之炎火中使消亡也此是禱)
(辭姚崇遣使捕蝗引之為證設火/掘坑且焚且瘞則信以為實事矣)○有渰(音揜○劉氏/曰天將降雨)
(則地氣上騰蒸為/溼潤渰浸萬物)萋萋興雨祁祁(嚴緝祁祁然不暴/疾所謂雨不破塊)雨
(去/聲)我公田遂及我私彼有不穫穉此有不斂穧(音/劑)彼有
遺秉(盈手/曰秉)此有滯穗(釋文音遂一音嗣○劉氏曰穉謂/穗之低小刈穫所不及者穧謂刈)
(而遺亡束縳所不及者遺秉謂束而輦載之所不盡者/滯穗謂刈而折亂秉穫之所不逮者皆縁豐稔故也)
伊寡婦之利○曾孫來止以其婦子饁彼南畞(讀同/上)田
畯至喜(何楷曰四句與前篇不同此來止/省民之歛此至喜喜其趨穫事也)來方禋祀(讀/如)
(亦○言曾孫此來舉禋祀于方之禮是倒句方謂四/方之神董氏云隨所來之方而禋祀之此曲説也)以
其騂黒(傳騂牛也黒犬豕也箋引周禮騂牲黝牲黝黒/也集傳從鄭其云四方各用其方色之牲舉南)
(北以見其餘則疏説/也季彭山以為不然)與其黍稷以享以祀(叶同/上)以介景
福(音/偪)
序大田刺幽王也言矜(鰥/同)寡不能自存焉(疏不言思古/者承上章而)
(畧/之)
　朱傳以此詩為農夫頌美其上若以答前篇之意恐
　不然補傳曰此詩疑為王者省歛因舉方祀而作所
　謂穉穧秉穗皆省歛以助不給之事也
　首章地廣而盡耕種之功次章苗盛而袪蟲蝗之害
　三章望雨而豫期年豐末章有年而徧舉方祀吕記
　大田多稼總言之也既種既戒以下至于卒章自始
　及末以次陳之
　李氏曰以上四詩詞雖不同其意則一始皆言黍稷
　次言祭祀末乃以福禄終之張文潛同此説愚謂前
　二詩詳于祭祀而畧于田功後二詩詳于田功而畧
　于祭祀前二詩為烝嘗之祭故多祝嘏之辭後二詩
　乃祈報之祭故多勸農之語㫖各不同
　　大田四章二章章八句二章章九句
瞻彼洛矣維水泱泱(音央起二句無/韻例見東山)君子(君子傳箋皆/以為指諸侯)
(集傳云君/子天子也)至止福禄如茨韎(音/昧)韐(音閤○韐韠也以韎/韋為韐韎者茅蒐所)
(染茅蒐/即茜草)有奭以作六師○瞻彼洛矣維水泱泱君子至
止􁄵(補頂反/音秉)琫(音/菶)有珌(音必○傳􁄵容刀􁄵也琫上室/珌下室天子玉琫而珧珌諸侯)
(璗琫而鏐珌珧蜃甲以飾物璗黄金説文􁄵刀室也小/爾雅刀鞘謂之室○按此詩毛傳云琫上飾珌下飾公)
(劉傳又云下曰􁄵上曰琫葢彼/傳有誤馮氏名物疏已辨之)君子萬年保其家室○
瞻彼洛吳維水泱泱君子至止福禄既同(蘇傳既同言/與諸侯共之)
(也/)君子萬年保其家邦(讀卜工反/一音崩)
序瞻彼洛矣刺幽王也思古明王能賞善罰惡焉
　集傳此天子㑹諸侯于東都以講武事而諸侯美之
　之詩濮氏曰洛邑初成成王嘗往受諸侯之朝宣王
　復㑹諸侯于此序所謂明王也安知非當時美之之
　詩而必别之為思古歟
　毛鄭于裳華桑扈鴛鴦所云君子之子皆為天子而
　此篇君子又謂諸侯止因解韎韐為士服故不得不
　異其説耳(箋諸侯世子服士服入見時有征伐之事/天子使代卿士將六軍而出○士冠禮爵)
　(弁服韎韐凡衣從冠色/弁韎韋則衣亦韎韋也)考周官凡有兵事韋弁服即
　左傳所云韎韋之跗注(本王氏/之説)意天子亦然從集傳
　可也(廣韻仰視曰瞻詩曰瞻彼洛矣/其為諸侯美天子之詞甚明)
　　瞻彼洛矣三章章六句
裳裳者華(傳裳裳猶堂堂董氏曰裳古文作常按説文/常下帬也从巾尚聲本作常後从衣作裳而)
(常但為常久字是裳裳本作常常下云芸其黄矣又云/或黄或白或疑即常棣劉勰文心雕龍云雅咏常花或)
(黄或白亦以裳作常然徧檢諸書並無言常棣花黄者/爾雅常棣棣注云棣白棣也花若李而小又有赤棣似)
(白棣子赤五月熟吕氏曰常棣今之玉李花蕚相承甚/力即小雅常棣之華維常之華也此詩既以其花為黄)
(白色則非常棣明矣集傳無定説華谷竟解作常棣尚/未詳恐仍以毛訓堂堂為正堂堂盛也若果是常棣亦)
(無疊言常/常之理)其葉湑(上聲○錢氏曰湑/猶沃也葉美如沃)兮我覯之子我心
寫(讀如/暑)兮我心寫兮是以有譽處(上/聲)兮○裳裳者華芸
其黄矣我覯之子維其有章(蘇傳有章有文也其/文燦然如華之盛)矣維其
有章矣是以有慶(叶音/羌)矣○裳裳者華或黄或白(叶僕/各反)
(音薄古音/考音博)我覯之子乘其四駱乘其四駱六轡沃若○左
之左之君子(箋君子斥其先人也集/傳無解葢即指諸侯)宜(讀如/俄)之右(讀如/以)
之右(同/上)之(傳左陽道朝祀之事/右陰道兵戎之事)君子有(讀如/以)之維其有
(同/上)之是以似之(傳似嗣也陳啓源曰先人有是才徳子/孫宜嗣其禄位以似為嗣亦詩之恒訓)
(耳今云有之于内是以形之于外者無不似其所/有左之右之不可言在内形于外者又何指乎)
序裳裳者華刺幽王也古之仕者世禄小人在位則讒
諂並進棄賢者之類絶功臣之世焉
　蘇傳為序説者不過以乘其四駱為守先人之禄位
　是以似之為嗣其先祖至于小人讒諂則是詩之所
　無
　集傳此天子美諸侯之詩鄒忠𦙍曰孔叢子載孔子
　曰于裳裳者華見古之賢者世保其禄也世保其禄
　于末章見之葢前三章所稱之子指繼世之新侯末
　章所稱君子則追美其先人也先世之君子才全徳
　備左宜右有是以其子孫肖似之(此朱子初説/見讀詩記)曲禮
　諸侯既𦵏見天子曰類見謂繼先君之徳乃得受國
　而見天子此云似之即小宛所云式穀似之也篇中
　未有此意鄭箋尤多踳駁○王志長曰章首二句鄭
　氏謂興君臣而後儒以為興賢者之世類之子鄭氏
　謂古明王而後儒以為亦指賢者之後皆後儒為勝
　左之右之當讀如左右逢其原之左右亦不必如毛
　氏以吉凶為説
　　裳裳者華四章章六句
交交桑扈有鶯其羽(箋竊脂飛而徃來有文章人見而/愛之喻君子以禮法威儀升降于)
(朝廷天下亦/見而仰樂之)君子樂(音/洛)胥(傳胥皆也疏孫毓云與/天下皆樂樂之大者)受天
之祜(音/戸)○交交桑扈有鶯其領君子樂胥萬邦之屛(音/丙)
(○蘇傳樂循禮儀/則足以屛萬邦矣)○之屛之翰(讀胡見/反音現)百辟(音/璧)為憲不
戢不難(音乃多反音儺○戢歛難慎也一/説難通作儺説文云行有節也)受福不那(音/同)
(上○/多也)○兕觥其觩(箋兕觥罰爵也燕飲無失禮/者罰爵徒觩然陳設而巳)㫖酒思
柔(飲美酒者/皆柔和)彼交(上/聲)匪敖(音/傲)萬福來求(嚴緝萬福來求/猶云自求多福)
(古人多/倒句)
序桑扈刺幽王也君臣上下動無禮文焉
　陳啓源曰禮文法度王者所以整齊一世不可一日
　無也君臣上下守此而勿失則尊卑得安其位親疎
　得遂其情長幼得順其序家國内外皆得循其分而
　洽其歡政令于是成風俗于是美中國以寧四裔以
　服天祐之萬邦賴之此非徒一人之樂而天下之樂
　故曰樂胥不然鸎然之桑扈猶有文章可觀人反不
　如乎三章之戢難禮文之在率下者也末章之思柔
　匪敖禮文之在上交者也幽王之朝上下動無禮文
　則放恣驕僻無所不為將何以保福禄乎孫毓述毛
　樂胥之㫖而未暢故為衍之如此
　集傳謂天子燕諸侯之詩君子皆指諸侯今按之屛
　之翰百辟為憲即維周之翰四國于蕃文武吉甫萬
　邦為憲也從朱説甚安記曰髙而不矜所以常守貴
　滿而不溢所以常守富此戢難那福之義也彼交匪
　敖即戢難之見于飲酒者也中亦寓戒勉之意
　　桑扈四章章四句
鴛鴦于飛(吕記詩獨以鴛鴦為興者偶/見人之掩捕適有所感爾)畢之羅之(疏網/小而)
(柄長謂之畢鳥罟謂之羅畢/則執以掩物羅則張以待鳥)君子萬年福禄宜(讀如/俄)之
○鴛鴦在梁戢其左翼(箋歛其左翼以右翼掩之無恐/懼疏云此舉雄者而言按爾雅)
(云鳥翼右掩左雄左掩右雌鄭孔説本此集傳載張子/説亦通○蘇傳惟俟其飛而後取故在梁者戢翼而安)
君子萬年宜其遐福(叶音/偪)○乘(去/聲)馬在廏(説文周禮馬/有二百四十)
(匹為/廏)摧(箋云摧今莝字釋文采臥反芻也○顧炎武曰/傳云摧莝也但訓字義陸氏遂以摧字音來卧)
(反則與摧不/協當從本音)之秣(音末讀莫佩反音昧/○釋文秣穀馬也)之君子萬年福
禄艾(讀魚肺/反音乂)之○乘馬在廏秣之摧(讀如字/又音剉)之君子萬
年福禄綏(如字又讀上/果反音妥)之
序鴛鴦刺幽王也思古明王交于萬物有道自奉養有
節焉
　陳啓源曰鴛鴦詩以實義為興此又一興體也交萬
　物有道不盡于鴛鴦之畢羅自奉養有節不盡于乘
　馬之摧秣舉一以槩其餘故傳以為興而箋復廣其
　義要之祭魚獸而後田漁齊三舉而恒日減亦畧舉
　之耳明王愛養樽節之政固不可悉數
　集傳謂此詩所以答桑扈或然君子皆指天子也(朱/子)
　(語類小雅燕飲諸詩道主人之意以譽賔如今人宴/飲有致語之類亦有敘賓客答辭者如鴛鴦詩是也)
　(愚謂天保詩康成以為答上五篇則/朱子以鴛鴦為答桑扈亦非創説)○鴛鴦乘馬雖
　即所見以起興卻有㫖鴛鴦于飛畢之羅之不射宿
　不盡取也在梁戢翼若其性也廏馬摧秣飼之有其
　時又有其節也(有節于馬不/食粟見之)王者之世物無駭羣國
　無妄費即此可見(本鄭箋/劉氏同)宜其享福禄于遐逺也
　　鴛鴦四章章四句
有頍(音跬○説文頍舉首貌董氏/曰頍者圍其項而結之也)者弁(疏王燕同姓服/皮弁古皮弁上)
(下通/用)實維伊何爾酒既㫖爾殽既嘉(讀如/歌)豈伊異人兄
弟匪他(音/拖)蔦(音/鳥)與女蘿(本草蔦一名寓木凡桑槲櫸栁/楊楓等樹上皆有之子赤黒甜)
(美爾雅唐蒙女蘿女蘿兎絲以為一物毛傳同陸璣疏/辨之謂松蘿非兎絲按草木之異物而同名者多有李)
(善注文選于兎絲附女蘿既引陸璣疏之/言又云古今方俗名草不同斯得之矣)施(音/異)于松栢
未見君子憂心奕奕既見君子庶㡬説(音/悦)懌(柏奕懌三/韻本諧不)
(必從集/傳叶)○有頍者弁實維何期(鄭云期辭也釋文音基/集傳無音叶或云期約)
爾酒既㫖爾殽既時(時者時物魚/麗維其時矣)豈伊異人兄弟具來
(讀如/釐)蔦與女蘿施于松上未見君子憂心怲怲(音丙讀/兵旺反)
(音/謗)既見君子庶㡬有臧○有頍者弁實維在首爾酒既
㫖爾殽既阜豈伊異人兄弟甥舅如彼雨(去/聲)雪先集維
霰(音線○按集傳解霰本鄭箋箋又本大戴禮今驗/之不爽若如毛傳訓暴雪則先集二字不明矣)死
喪(去/聲)無曰無㡬(音/紀)相見樂酒今夕君子維宴
序頍弁諸公刺幽王也(疏諸公謂/同姓諸公)暴戾無親不能燕樂
同姓親睦九族孤危將亡故作此詩也
　辨説序見詩言死喪無日便謂孤危將亡不知古人
　勸人宴樂多為此言如逝者其耋他人是保之類漢
　魏以來樂府猶多如此少壯㡬何人生㡬何是也
　序謂刺幽王不能宴樂同姓然詩云既見君子庶㡬
　説懌末又云樂酒今夕君子維宴則此時兄弟甥舅
　已同在賓筵且厭厭夜飲矣何鄭箋云皮弁酒殽宜
　以宴而弗為乎朱子作宴兄弟親戚之詩是已其以
　君子為兄弟則不然此詩乃同姓諸公與宴者所作
　故曰蔦與女蘿施于松柏葢以兄弟之託王譬蔦蘿
　之託松柏(此潁/濱説)則君子當指時王無疑也死喪無日
　無㡬相見與唐風山有樞不同彼是痛國之將亡此
　懼王疎逺宗族故以死喪無日感動之冀其常相親
　睦耳(此豐城/朱氏説)
　　頍弁三章章十二句
間闗車之舝(吕記胡瞎反音轄○董氏曰説文舝□也/故謂之闗又曰舝車聲也車□而行則有)
(聲故古人以間闗為聲又為驅馳也錢氏曰/間闗猶艱難也軹轄之間縝宻故設之難)兮思孌(音/臠)
季女逝兮匪饑匪渴徳音來括雖無好友(叶音/以)式燕且
喜(集傳舝逝二字無音叶顧夢麟曰疏義大全舝介二/反則依逝為叶章當三轉韻六帖逝石列反音舌則)
(依舝為叶舝逝渴括俱入聲上四句一韻愚按此/章逝字當與抑詩言不可逝同叶六帖説可從)○依
彼平林有集維鷮(音驕○疏鷮是雉之别名雉有耿/介之性以喻碩女有貞專之徳)辰
彼碩女令徳來教式燕且譽好(去/聲)爾無射(音亦讀都/故反音妬)○
雖無㫖酒式飲庶㡬雖無嘉殽式食庶㡬雖無徳與女
(音/汝)式歌且舞○陟彼髙岡析其柞(音/昨)薪(叶音襄○曹氏/曰詩人每以薪)
(喻婚姻以其析于彼而合于此有/婚姻之義焉柞尤堅韌而繁枝葉)析其柞薪其葉湑(上/聲)
兮鮮我覯爾(箋鮮善也善/乎我得見爾)我心寫(叶音/暑)兮○髙山仰(陳/第)
(云古卬/仰通音)止景行行(讀如/杭)止四牡騑騑六轡如琴覯爾新
昏以慰我心
序車舝大夫刺幽王也褒姒嫉妬無道並進讒巧敗國
徳澤不加于民人思得賢女以配君子故作是詩也
　鄭箋衍序説與陳風東門之池同解或曰彼為譎諫
　此則難通無論艷妻驕煽寵不再移其時申后被廢
　非不徳也詩人何不諷復故嫡而乃勸以别選賢女
　豈不悖哉今按左傳叔孫婼聘于宋宋公享昭子賦
　新宫昭子賦車舝其時將為季孫迎宋公女則此自
　當從朱傳為燕樂新昏之詩然汎言新昏又與王者
　之政無干不得入小雅吾意詩言季女碩女猶闗雎
　之淑女必是納為后夫人者詩人喜得賢媛為君子
　配故一則曰徳音來括再則曰令徳來教諷君子之
　勿悦其色而好其徳也集鷮喻來配析薪喻牉合(喪/服)
　(傳夫妻/牉合也)行大道而調車馬言親迎時如此(此東發説/集傳引表)
　(記云云乃/斷章取義)應間闗車舝葢首尾之辭○西亭王孫疑
　婚禮不賀記云娶婦之家三日不舉樂思嗣親也新
　婚安得有宴愚謂戴記(云云/)恐是士庶之禮天子納
　后共承宗廟社稷必與士庶家不同
　　車舝五章章六句
營營青蠅止于樊豈弟君子(陳氏曰讒言多由持心傾/險而後入故君子當持心)
(樂/易)無信讒言(程子曰讒人之情常欲汙白為黒而其言/不可直達故必營營徃來吕記止于樊行)
(且止于几案槃盂之間葢憂之也○/青蠅驅之不去小人亦驅之不去)○營營青蠅止于
棘讒人罔極交亂四國○營營青蠅止于榛讒人罔極
構我二人
序青蠅刺幽王也
　歐陽義詩人以青蠅喻讒言取其飛聲之衆可以亂
　聽猶云聚蚊成雷也其曰止于樊者欲其逺之當限
　之于籓籬之外鄭説是也棘榛皆所以為籓也○三
　章一例皆比朱傳所分吾不敢從
　　青蠅三章章四句
賓之初筵左右(箋左右謂折/旋揖讓也)秩秩籩豆有楚殽核維旅
(箋殽豆實葅醢也/核籩實桃梅之屬)酒既和㫖飲酒孔偕(讀如几○疏射/義曰古者諸侯)
(之射也必先行燕禮故此/言升筵薦酒行燕禮也)鐘鼓既設(讀書質反音瑟○/箋既設者將射改)
(懸也疏天子宫懸階間妨射位故改懸以避之/按集傳解既設參約大射鄉射禮文本孔疏)舉醻逸
逸(疏舉醻即旅酬燕禮旅後乃射旅/以長幼為序逸逸徃來次序也)大侯既抗(箋天子/諸侯之)
(射皆張三侯故君侯謂之大侯疏鄭以此大射故云張/三侯若燕射則張一侯而已按集傳解張侯皆據大射)
(禮文亦本孔疏○劉瑾曰燕禮主于飲酒獻酢旅醻之/後司射乃命納射器司馬命張侯司正命遷樂于是乃)
(射故此言大侯既抗于/設鐘鼓舉醻爵之後也)弓矢斯張射夫既同(比耦也疏/天子大射)
(賔射皆六耦吕記鄉射禮司射比三耦/于堂西注云比選次其材相近者也)獻爾(爾即/賔也)發功
(奏其發矢/中的之功)發彼有的(讀丁藥反當入聲/古音考音灼)以祈爾爵(此章起/二句無)
(韻後三章四章亦然楚旅㫖偕一韻設與逸叶抗與張/叶的與爵叶凡五轉韻○射義引此云祈求也求中以)
(辭爵也集傳謂以此求爵汝從鄭氏嚴緝舊説求勝以/爵不勝不若射義云求勝以辭爵也酒者所以養老所)
(以養病求中以辭養也/此讓道也其義為優)○籥舞笙鼓(籥該武舞在庭笙/鼓該八音在堂下)
樂(如/字)既和奏(讀宗五/反音祖)烝衎(音/㸔)烈祖以洽百禮(蘇傳百禮/九州諸侯)
(所獻以助祭者所/謂庭實旅百也)百禮既至有壬有林(壬大林衆也/禮大而且衆)錫
我純嘏(純大也嘏謂尸/與主人以福)子孫其湛(音耽讀/如沈)其湛曰樂(音/洛)
(○受神嘏則福/及子孫故喜樂)各奏爾能(叶奴金反音同寧/○能謂射之能)賔載(再/通)手
仇(按鄭箋仇讀曰㪺音居朱傳從之吕記讀音求/引董氏曰仇匹也所謂耦也鄭改經文不可從)室人
入又(傳手取也室人主人也主人請射于賔賔許諾自/取其匹而射主人亦入于次又射以耦賔也疏次)
(若今更衣帳張席為之○按鄭氏以其湛曰樂各奏爾/能為各奏勸酬之能不主旅酬之後命耦復射之説集)
(傳解各奏爾能三句皆/從鄭氏當以毛氏為正)酌彼康爵(康安也傳酒所以安/體疏射義云酒者所)
(以養老所以養病故毛云所以安體○何楷曰名奏爾/能謂復射也賓載手仇謂再取耦也酌彼康爵謂射後)
(無算爵也俱見大射禮集傳引康讀/抗出明堂位鄭氏注破字不可從)以奏爾時(讀市流/反音酬)
(此章凡三轉韻古音考仇音居又音/意時音是○奏爾時謂薦以時物)○賔之初筵温温
其恭其未醉止威儀反反(讀分邅反音偏/古音考音番)曰既醉止威
儀幡幡(讀芬邅反/借音邊)舎其坐遷屢舞僊僊(何楷曰此舞非/樂舞乃後世以)
(舞屬客之類屢舞僊僊如江表孫譚酒/酣屢舞而不知止顧雍深責之是也)其未醉止威儀
抑抑曰既醉止威儀怭怭(音/弼)是曰既醉不知其秩(董氏/曰犯)
(貴朝廷犯齒袵席所謂不知其秩也○秩即天秩有禮之/秩古之君子狎侮之態不出于廟朝謔傲之私不施于)
(觴豆自世尚通方人安媟嫚淳于滅燭之昵告諸君王/舎人齧唇之言宣于侍宴于是摇頭而舞八風連臂而)
(歌萬嵗禮/法蕩然矣)○賔既醉止載號(平/聲)載呶(音/鐃)亂我籩豆屢舞
僛僛(音/欺)是曰既醉不知其郵(讀于其/反音移)側弁之俄屢舞傞
傞(音/娑)既醉而出並受其福(讀音偪○福謂徹俎歸胙/上下皆醉受福而歸也)醉
而不出是謂伐徳(疏醉前無失為有徳既醉/為愆以喪之是伐徳也)飲酒孔嘉
(讀如/歌)維其令儀(讀如俄○蘇傳此章申/言其亂而終誨之也)○凡此飲酒或
醉或否(讀如/鄙)既立之監或佐之史(董氏曰立之監以監/之佐之史以書之古)
(之慎禮如此吕記淳于髠曰賜酒大王之前執法在旁/御史在後可証燕飲之制戰國猶存或立之監即執法)
(也鄉射注所謂立司正以監立儀法者也或佐/之史即御史也董氏所謂佐之史以書之者也)彼醉不
臧不醉反恥(王氏曰醉者失其禮儀則不善也今反/以醉者為善恥彼不醉者而强之以醉)式
勿從謂無俾大(音/泰)怠(讀養里反音唉○嚴緝式發語辭/從就謂就告也彼已醉矣勿就其)
(位而與之言與之言則彼愈益號/呶使之大為怠慢也此解勝集傳)匪言勿言匪由(從/也)勿
語(輔氏曰言自言語與人語也/苟不可從則豈可語人哉)由醉之言俾出童羖(音/古)
(○傳羖羊不童也箋使汝出童首無角之羖羊郝敬曰/羖有角童羊無角童而角即抑詩彼童而角實虹小子)
(必無之物醉語繆也因醉者語以難之何楷曰此戒人/以醉言不可聴如人言羖羊無角不足信甚明集傳云)
(設言必無之物以恐之非也/既曰必無烏足以恐之哉)三爵(疏三爵獻也酢也酬/也旅與無算爵不止)
(三此言于飲三爵禮之/時非謂人止三爵也)不識矧敢多又(讀夷益反音亦/○古音考識音)
(志又音意○末二/語從集傳為順)
序賔之初筵衛武公刺時也幽王荒廢媟近小人飲酒
無度天下化之君臣上下沈湎淫液武公既入而作是
詩也(箋入者入/為王卿士)
　後漢書引韓詩曰賔之初筵衞武公飲酒悔過也(幽/王)
　(沉湎淫泆武公既入必有侍燕之時/故曰飲酒悔過非武公自燕其臣也)○朱子謂此類
　抑戒故集傳從韓詩序以為武公悔過而作若止是
　悔過當與衛風淇澳為類矣序云刺時者武公幽王
　之時入為卿士不敢斥言王過借悔過以刺之
　考射禮有三大射賔射燕射也大射者天子將祭擇
　士于澤射于射宫射宫在郊中者得與于祭不中不
　得與賔射者諸侯來朝與之射于朝燕射者因燕賔
　客即與射于寢三者其處不同其侯亦别冬官張皮
　侯而棲鵠則春以功(注春音蠢作也作其/容體與之事鬼神)張五采之
　侯則逺國屬張獸侯則王以息燕皮侯大射侯也五
　采之侯賔射也獸侯燕射也(何楷曰三射皆有飲酒/之禮但賔射燕射因饗)
　(燕而射意止于娛賓大射是因祭而/射意主于擇士飲酒乃其中之儀節)毛氏以此篇為
　燕射鄭氏以為大射崔靈恩集注以一章為大射二
　章為燕射集傳參取毛鄭(孔疏引燕射鄉射禮申毛/也引大射禮申鄭也集傳)
　(兼兩家之義長發氏疑其/錯雜著論辨之詳稽古編)今按首章述古人將祭大
　射以擇士先行燕禮大侯既抗以下則射事也二章
　言祭而又燕因燕而又射也籥舞笙歌至子孫其湛
　是祭禮之盛鄭氏所謂烝衎烈祖其非祭歟者是也
　(疏鄭以為大射擇士/與祭故于此言祭事)子孫主祭之子孫也子孫湛樂
　明是受嘏而燕飲矣各奏爾能明是燕而又射矣賓
　載手仇室人入又言賓黨射則手敵主黨入射又手
　敵賓主皆善射也毛于此章不言祭鄭不言射葢互
　有得失也(本介甫潁濱説吕記嚴緝同○陳啟源曰/各奏爾能下鄭所指祭末之禮有三焉各)
　(奏爾能子孫獻尸之禮也手仇入又賔長兄弟佐食/加爵之禮也酌彼康爵弟子舉觶之禮也集傳用其)
　(獻尸加爵二意而康爵/二語亦總于加爵中)三章以下陳時王廢禮耽飲
　之失賔之初筵謂祭畢而燕也(以四章言受福故/知是祭畢之燕)曰
　既醉止旅酬之後載號載呶無算爵之後醉而不出
　君臣沈湎也立監佐史古人君燕飲之制鄭解謂督
　酒令醉非也匪言勿言以下訓告醉者之辭何𤣥子
　云此設為監史語亦通
　　賔之初筵五章章十四句
　魚藻之什
魚在在藻有頒(音/焚)其首王在在鎬(歐陽義魚在在藻言/萬物之得性也王在)
(在鎬謂武王/安其樂也)豈(音/愷)樂(音/洛)飲酒○魚在在藻有莘其尾(劉/氏)
(曰魚戲水靣既升而露其首/又降而露其尾莘然其長)王在在鎬飲酒樂豈(讀去/几反)
(音起李氏云倒文便韻○許氏曰豈樂飲酒飲酒豈樂/固易韻以反覆其辭然意亦有異上章樂而飲酒四方)
(和平諸侯賔服也下章飲酒/而樂禮儀既備人情洽和也)○魚在在藻依于其蒲王
在在鎬有那(音儺○/安也)其居
序魚藻刺幽王也言萬物失其性王居鎬京將不能以
自樂故君子思古之武王焉(獨言思武王者/以武王始居鎬)
　集傳此天子燕諸侯而諸侯美之之辭
　易需君子以飲食燕樂九五曰需于酒食貞吉讀需
　卦可得此詩之義
　　魚藻三章章四句
采菽采菽筐之筥之(何楷曰以菽興車馬衣服以采菽/之儲筐筥興諸侯來朝不可無車)
(服以畀/之也)君子來朝(音/潮)何錫予之雖無子之路車乘(去/聲)馬
(讀如/姥)又何予之𤣥衮及黼(疏玊藻注云𤣥卷畫龍于衣/卷或作衮以龍首卷然謂之)
(衮龍衮是龍之狀也傳白與黒謂之黼陳啓源曰𤣥衮/惟上公方可服黼則自公以下至于毳冕之子男絺冕)
(之孤卿皆得服之故詩言及則五等諸侯皆在其/中東萊祖子由之説以為專指上公恐未必然)○觱
(音/必)沸(音/弗)檻(胡覽反音/限當作濫)泉(讀才匀反音旬○爾雅濫泉正/出正出涌出也李巡云水泉從)
(下上出/曰濫泉)言采其芹(何楷曰濫泉自下上出興諸侯自下/國來朝濫泉之旁有芹可采興諸侯)
(來朝有車旂之可觀也○嚴緝王饗諸侯以太牢其鉶/羮用菽葅用芹故前二章以之起興也○黄震曰采菽)
(采芹只是託物起興必/云以待燕享意味反淺)君子來朝言觀其旂(讀如/芹)其旂
淠淠(音/譬)鸞聲嘒嘒(古音考音意○説文嘒嘒小聲王氏/曰嘒嘒聲之細也聲細則無敢馳驅)
載驂載駟君子所届(讀音/暨)○赤芾(芾與韍通箋芾太古/蔽前之象也冕服謂)
(之芾他服謂之/韠以韋為之)在股邪幅(古音考音偪○陳氏曰左傳/帶裳幅舄昭其度也幅雖㣲)
(而有等差之/度故幷觀之)在下(讀如戸○劉熙曰芾為膝衛謹拜跪/也幅以束脛利趨蹌也此二句紀諸)
(侯入朝/之禮)彼交匪紓(音舒讀上/與反音墅)天子所予樂只君子天子
命之樂只君子福禄申之(董氏曰命之有命爵有命服/有命車古者發大命頒爵禄)
(必自其先祖廟示不敢専則/以徳受命其福于神也宜矣)○維柞之枝其葉蓬蓬(李/氏)
(曰柞堅韌之木新葉將生舊葉乃落附著甚固嚴緝柞/木枝長葉茂枝葉相承以衛其榦而根本堅固喻諸侯)
(率其左右上下相承以/衛天子而邦國乂安也)樂只君子殿(多見反音墊○疏/軍行在後曰殿取)
(鎮重之義故/傳云鎮也)天子之邦樂只君子萬福攸同平平(音楩/○辨)
(治/)左右(鄭云連屬之國集/傳以為諸侯之臣)亦是率從○汎汎楊舟紼(音/弗)
纚(音/黎)維之(疏紼訓為繂繂是大絙纚訓為緌緌又為繫/謂舟之止息以絙繫而維持之以興天子以)
(禮教約/制諸侯)樂只君子天子葵之(葵與揆義通嚴緝天子蔡/之言天子錫子當揆度其)
(親疎隆殺之宜左傳王命諸侯名位不同禮亦異數如/虢公晉侯來朝皆賜玉五瑴馬三匹君子以為非禮是)
(不能揆度/其宜也)樂只君子福禄膍(音/琵)之(疏揆度其功徳之多/少而以福禄厚賜之)
優哉游哉亦是戾矣(優游而至言來朝非出勉强○王/志長曰樂只君子箋訓只為是謂)
(天子以禮樂樂是君子恐非當時諸侯率左右而殿邦/皆由君子中心之樂易所以能樂易者則以一人威福)
(皆揆于義而出之信不見疑忠不見猜功不見嫉可以/樂循侯度無忌諱救過之心以永攸同之福經所謂優)
(哉游哉正樂易之謂也采菽稱樂只者/六南山有臺稱樂只者十皆是此意)
序采菽刺幽王也侮慢諸侯諸侯來朝不能錫命以禮
數(音/朔)徴㑹之而無信義君子見㣲而思古焉
　孔叢子載孔子曰于采菽見古之明王所以敬諸侯
　也集傳則謂天子所以答魚藻首章言諸侯來朝而
　好之無已也二章三章美其車旂之盛又即下服而
　見其上交之小心所以為可予也四章五章美其能
　盡忠天子而享福禄于優游也
　　采菽五章章八句
騂騂(當作/觪)角弓(陳啟源曰角弓非以角飾弓也冬官以/六材為弓角居六材之一乃弓之體可)
(云飾乎爾雅以金以蜃以玊注云以/飾弓兩頭則弓之飾當用此三者矣)翩其反矣(李氏曰/九族我)
(親之則附疎之則離/亦如角弓翩然而反)兄弟昏姻無胥逺矣(反逺本諧不/必叶與鄘風)
(載馳/同)○爾之逺矣民胥然矣爾之教矣民胥傚矣○此
令兄弟綽綽有裕不令兄弟交相為瘉(疏天下善人少/惡人多惡人相)
(病須上/化之)○民之無良相怨一方(猶云/一隅)受爵不讓至于己
斯亡(傳爵禄不相讓故怨惡及之比周而黨愈少鄙爭/而名愈辱求安而身愈危王氏曰受爵不讓專利)
(而有之也至于己斯亡怨之所歸禍之所集也○此章/質言交相為瘉之事兄弟昏姻而胥逺則各居一方而)
(相怨矣其流至于奪嫡爭位受爵不讓/而國家之亂亡隨之春秋時事變多然)○老馬反為駒
(傳已老矣而/孩童慢之)不顧其後(讀下故反音禍古音考音虎○/吕記彼慢老者獨能常少而不)
(老乎所謂不顧其後也嚴緝讒人之言老馬可指為/駒顛倒是非久則自敗二説皆通如集傳解亦可從)如
食(音/嗣)宜饇(音嫗與/飫同)如酌孔取(如食如酌承上受爵不讓/者言其不量才徳貪婪無)
(厭是所由至于/亡也吕嚴説同)○毋教猱升木(猱獮猴胡氏曰毋教云/者申二章爾教之義而)
(戒/之)如塗(泥/也)塗附(劉瑾曰以塗塗附/其塈必相著不脱)君子有徽猷小人與
屬(讀殊遇反音樹古/音考音注○連屬)○雨(去/聲)雪瀌瀌(音/標)見晛(音現○/日氣)曰
消(按箋疏以雪喻小人日能消雪喻王能誅滅小人劉/向災異疏引詩同此義蘇傳解為消釋親族之怨吕)
(記嚴緝皆從之集傳/引横渠説仍用古注)莫肻下遺式居婁(音慮與/屢同)驕(蘇傳/遺子)
(也歐陽義謂王不以恩意下及九族而自為驕/傲也吕記婁驕如屢空之屢言其驕之非一也)○雨雪
浮浮見晛曰流如蠻如髦(讀莫侯反音矛當作髳/即牧誓庸蜀羌髳之髳)我是
用憂(王氏曰燦然有文以相接歡然有恩以相愛中國/之道也中國道盡則如蠻髦矣此大亂之道故我)
(憂/之)
序角弓父兄刺幽王也不親九族而好讒佞骨肉相怨
故作是詩也
　吕記漢書杜鄴曰人情恩深者其養謹愛至者其求
　詳夫戚而不見殊孰能無怨此角弓之詩所為作也
　首章戒王毋信讒佞而逺九族二章言王苟逺之非
　徒王族乖離民且化之矣三章至五章言民化而不
　善始則相病已而相怨相爭奪而不止已而暴蔑其
　宗老(老馬為駒/從毛説)不顧後之必敗但求恣取目前(解如/食二)
　(句/)此皆王化之也六章嘆世俗乖薄王又從而導之
　是教猱升木以塗附塗也夫上之化下甚速使以婣
　睦之道教民民其有不善乎七章言王苟篤于親親
　則猜怨如雪之見曰無不消者王曾不以恩禮逮下
　(本歐/蘇説)居上位而屢驕焉則何以勸彼哉末章又申言
　雨雪易消如此今王骨肉相棄將化中國如蠻髳然
　此詩人之所憂也
　　角弓八章章四句
有菀(音/鬱)者栁不尚息焉(蘇傳君子之願庇于王如行道/之人無不庶㡬息于茂栁者)
上帝(疏王肅孫毓皆/以上帝為斥王)甚蹈(傳蹈動也疏謂王心甚變動/不恒集傳云當作神雖據戰)
(國策上天甚神無自瘵也然古義本通似不必/易蹈即樂記蹈厲之蹈言奮足怒厲不安靜也)無自暱
焉俾予靖之後予極焉(二句集傳/解極明)○有菀者栁不尚愒
(音/器)焉上帝甚蹈無自瘵(音債讀子/例反音祭)焉俾予靖之後予邁
(讀力制/反音利)焉○有鳥髙飛亦傅(音/附)于天(讀如/吞)彼人之心于
何其臻曷予靖之居以凶矜(言我何能靖之但見其以/凶暴驕矜自居而已即角)
(弓所云式/居屢驕也)
序菀栁刺幽王也暴虐無親而刑罰不中諸侯皆不欲
朝言王者之不可朝事也
　或疑幽王雖無道諸侯豈可不朝事愚謂夫子録此
　詩葢以示戒也王者之待諸侯懷逺以恩招攜以禮
　其時兄弟方來朝享不絶幽王失禮諸侯數徵㑹之
　而無信義諸侯咸貳相戒莫朝驪山之禍卒基于此
　夫子録蓼蕭諸詩于正雅又録菀栁于變雅王者待
　諸侯之道亦可見矣
　　菀栁三章章六句
彼(傳彼彼/明王也)都人士狐裘黄黄其容不改出言有章行(釋/文)
(下孟反吕記嚴/緝皆讀去聲)歸于周(傳周忠信也言所行之行歸于/忠信表裏如一左傳楚子囊卒)
(君子謂子囊忠忠民之望也詩曰行歸于周萬民所望/忠也古訓如此朱子以周為鎬京夫曰都人士則其人)
(已在周京安徃而復有行歸耶陳啟源曰表記云君子/恥服其服而無其容恥有其容而無其辭恥有其辭而)
(無其徳恥有其徳而無其行葢徳藏于心行見/于事故徳必驗之事也從古注與表記正相合)萬民所
望○彼都人士臺(即南山有/臺之臺)笠緇撮(箋以臺皮為笠緇/布為冠古明王之)
(時儉且節也○謂之/撮則無梁僅可撮髪)彼君子女(蘇傳君子女女之/有君子行者亦通)綢直
如髪(説文綢宻也箋言其性情宻緻操行正直如髪之/本末無隆殺也疏云能始終不虧故言本末無隆)
(殺集傳直言其髪之美此于如字難通解頤新語云其/髪綢宻而不曲一如髪之本然不假髮髢為髙髻也陳)
(啟源曰此詩自首章而下皆以士女對言綢直言其性/行尹姞舉其氏族卷髪美其儀容三章意各有指末章)
(承帶髪而反覆言之若以此章綢直言髪則/與四章複出矣解頤之説雖可通吾終疑之)我不見兮
我心不説(音/悦)○彼都人士充耳琇(音/秀)實(按淇澳詩充耳/琇瑩毛傳琇瑩)
(美石也説文琇石次玉瑩玉色齊風尚之以瓊華瓊瑩/瓊英鄭云石色似瓊都人士充耳琇實毛惟以美石訓)
(琇而實字無解疏引王肅云以美石為瑱塞實其耳則/其説之鄙極矣詩詁云凡玊石之生以及其成有榮有)
(英有華有實猶草木也瑩猶榮也謂玉之始生如草木/之榮也英謂一玉之中最美者如草木之英華謂玉之)
(方成如草木之華實謂玉之既成如草木之實/皆可用之玉也此説有理可補注疏所未及)彼君子
女謂之尹吉(鄭讀為姞云尹氏姞氏周昏姻舊姓按吉/即大雅韓姞之姞左傳我聞姬姞偶其子)
(孫必蕃説文巨乙切黄帝之後百䱔姓后稷妃也陳啓/源曰尹是氏見詩與春秋姞則姓也古者稱婦人必稱)
(其姓未有單舉其氏者其稱姓或係之于諡或係之以/國或係之于字或係之于氏其係于氏者或係于父母)
(家之氏如狐姬孔姞之類是也或係于夫家之氏如夏/姬欒祁之類是也今尹姞之稱恐是姞姓之女而歸于)
(尹氏者不得/分為兩氏也)我不見兮我心菀(音/韞)結(讀徼質/反音吉)○彼都人
士垂帶而厲(讀落葢反音賴○左傳鞶厲游纓注云鞶/帶也一名大帶厲大帶之垂者禮大帶垂)
(三/尺)彼君子女卷(音/權)髪如蠆(音瘥○卷髪如蠆謂鬢髪曲/上者後世燕尾髾之制葢自)
(古有/之)我不見兮言從之邁○匪伊垂之帶則有餘匪伊
卷(同/上)之髪則有旟(鄭云枝旟揚起何楷曰象髪于旟者/謂如旌旟舒卷之狀羅願云鄭舞者)
(髪若結旌許氏謂屈而後舒也結旌則有旟之義○蘇/傳帶由其自餘而垂之髪由其自揚而卷之言古之為)
(容者從其自/然而非强)我不見兮云何盱矣
序都人士周人刺衣服無常也古者長(張丈/反)民衣服不
貳從容有常以齊其民則民徳歸一傷今不復然也(董/氏)
(曰禮記緇衣公孫尼子作也其書曰長民者衣服不貳/從容有常以齊其民則民徳一詩序葢雜出于古之遺)
(言/也)
　疏都邑之士近政化有道先被其徳無道先化其淫
　此時奢淫巧偽都邑尤盛故舉古以駮今也郝敬曰
　衣服者身之章先王所以齊民俗辨等威莫先于此
　王畿首善之地明王端好貴家大族不敢競浮華以
　傷雅道四方于是乎取正焉幽厲奢淫都人化之士
　女服冶膏首炫服如後世髙髻大袖之謂服妖詩人
　所以興刺也
　朱傳作亂離之後人不復見昔日都邑之盛人物容
　儀之美作此以歎惜之亦可從
　士者貴賤通稱首章都人士論長民者故不言女二
　章以下統言男女也臺笠緇撮賤者之服充耳帶厲
　皆貴者之服也
　何楷曰首章專以士言而曰其容不改出言有章行
　歸于周萬民所望則是言其徳之備美也二章以下
　兼言士女但稱其服飾而已葢曰非惟有徳之士大
　夫其威儀文辭不可得見雖世家大族之士女容儀
　亦不可見矣以深致其盛衰之感也(此主集/傳之説)
　　都人士五章章六句
終朝采緑(箋王芻爾雅注菉蓐也今呼鴟脚莎唐本草/注葉似竹而細薄莖亦圓小以染黄極鮮俗)
(名菉/蓐草)不盈一匊予髪曲局薄言歸沐(蘇傳予髪曲局矣/庶㡬君子之歸而)
(沐/之)○終朝采藍(本草藍草治婦人下血語云青出于藍/即此齊民要術云七月刈藍按緑藍皆)
(染草婦人所有事也/故詩人以之託興)不盈一襜(音擔○襜/今蔽膝)五日為期六
日不詹(傳詹至也爾雅同/集傳云與瞻同)○之子于狩言韔(音/暢)其弓(叶/音)
(昆/)之子于釣言綸之繩(疏韔謂射訖弛弓納于韔中/綸是繩名謂繫繩于釣竿也)○
其釣維何(上章兼言狩此偏言釣者因/上章釣在下文接而申之)維魴及鱮(音/序)維
魴及鱮薄言觀者(讀如/渚)
序采緑刺怨曠也幽王之時多怨曠者也
　疏婦人怨曠由于行役過時是王政之失故録之以
　刺嚴緝古者新昏三月不從政此新昏者之怨辭也
　○郝敬曰幽王使人不以道詩人託閨怨以刺之古
　者用民之力歲不過三日新昏三月不從政䘏其私
　也今使其室家暌離匹婦銜怨故聖人録是詩以明
　王道本乎人情○愚謂若是戌役無有期以五日者
　華谷以新昏言之極有理
　　采緑四章章四句
芃芃(音/蓬)黍苗隂雨膏(去/聲)之(以隂雨能潤物/興召伯能撫衆)悠悠南行召
伯(疏召穆公/為二伯)勞(去/聲)之○我任(音/壬)我輦(疏器物人所負任/輦車人輓以行)
我車我牛(讀魚其反音疑○箋有將車者有牽傍牛者/疏此轉運載任則是大車以駕牛者也在前)
(曰牽在旁曰傍地官牛人凡軍旅行役共其牛/車與其牽傍注云在轅外挽牛不與將車同也)我行既
集蓋(黄公紹讀盍引孟/子葢反其本為證)云歸哉(讀如躋○嚴緝預示以/歸期安其心也此與下)
(章皆召伯之語/所謂勞之也)○我徒我御(箋有步行者/有御兵車者)我師(五/旅)我旅
(五百/人)我行既集蓋云歸處○肅肅謝(後漢志南陽郡宛/縣本申伯國棘陽)
(縣東北百里有謝城李/氏曰謝申伯改封之邑)功召伯營之烈烈征師(征行之/師衆)
召伯成之○原隰既平泉流既清(平原隰清水道正崧/髙王命召伯徹申伯)
(土疆/之事)召伯有成王心載寧(何楷曰謝邑為荆徐要衝封/申伯于此則足以鎮撫南服)
(宣王之心始安非/獨以篤厚元舅也)
序黍苗刺幽王也不能膏潤天下卿士不能行召伯之
政焉
　疏崧髙言王命召伯定申伯之宅又云因是謝人與
　四章肅肅謝功相當故知此南行謂召伯營謝邑也
　(時召穆公為司空故主營繕之事按嚴華谷謂此詩/乃兼美營謝伐淮夷二役葢以徒御師旅及烈烈征)
　(夫為平淮夷之事耳然平淮與營謝/未見同時注疏皆無此説今不取)朱子曰此宣王
　時美召穆公之詩非刺幽王也與大雅崧髙相表裏
　何楷曰崧髙意重申伯此詩意重召伯命㫖各别愚
　按國語注采菽王賜諸侯命服之樂也黍苗道召伯
　述職勞來諸侯也韋昭已有是説
　　黍苗五章章四句
隰桑有阿(疏下溼曰隰隰之近畔/宜桑以今目驗良然)其葉有難(音儺○箋/隰中之桑)
(枝條阿阿然長美其葉又茂/盛喻君子野處可芘䕃人)既見君子其樂(音/洛)如何○
隰桑有阿其葉有沃既見君子云何不樂(音/洛)隰桑有阿
其葉有幽(讀于交反音腰○王志長曰舊注幽黒色也/愚謂葉之茂而深則幽矣如葛覃所云其葉)
(莫莫恐/非黒色)既見君子徳音孔膠(王氏曰徳音孔膠者其徳/音之所及人附麗之甚固)
○心乎愛(讀許既反音戲/古音考音緯)矣遐(遐箋訓逺集傳云遐與/何同用表記注辨詳考)
(異/)不謂矣中心藏之何曰忘之(蘇傳苟我心誠愛之君/子豈逺我而不告哉苟)
(我心誠藏之何曰而忘之哉我之所以忘者心不藏也/君子所以不告我不愛也此解明當左傳鄭伯饗趙孟)
(子産賦隰桑趙孟曰武請受其卒章杜預注武欲子産/之見規誨正取遐不謂矣之義朱傳引楚辭思公子兮)
(未敢言以釋此/章未為當也)
序隰桑刺幽王也小人在位君子在野思見君子盡心
以事之
　朱子謂辭意與菁莪相類疑與上篇皆脱簡在此也
　末章詩人自道其愛賢之意
　　隰桑四章章四句
白華菅(音/姦)兮白茅束兮(爾雅茅菅白華一名野菅郭璞/曰白華茅之類也漚之柔韌在)
(野未漚者為野菅○鄭氏以白華比申后白茅比褒姒/伊川程子云白華則漚以為菅白茅則用之裹束物之)
(美惡用之各有所宜興尊卑上下各有其分其説與鄭/小異愚按白華白茅皆潔白之草但菅韌茅脆耳二章)
(云露彼菅茅明二者似一類以白茅比褒姒恐未允孔/氏曰菅茅二者以潔白相纒束而成用興夫婦以恩禮)
(相申束然後成室家/此本之王肅宜從之)之子之逺俾我獨兮○英英白雲
露彼菅茅(讀莫侯反音矛○黄震曰有雲之夜露必無/之此覆露之露非雨露之露也或曰露亦有)
(雲孔疏未的葢/霧露非一物也)天步艱難之子不猶○滮(皮休反/音彪)池(按/毛)
(傳滮流貌説文亦作水流貌鄭云豐鎬之間水北流水/經注鎬水又北流西北注與滮池合則直以滮池為水)
(名長發云凡後世地名/與經語合者多此類)北流浸彼稻田(讀音/陳)嘯歌(既嘯/而復)
(歌所謂長歌之/哀過于痛哭)傷懷念彼碩人(碩人即之子皆指幽王/蘇氏以為周人指申后)
(程子曰言之子者直謂是人也言碩人/者以其居尊大之位而所為如是也)○樵彼桑薪卬
(音/昂)烘(吕記火東/反音□)于煁(音忱○疏煁即今/火爐説文云行竈)維彼碩人實勞
我心○鼓鐘于宫聲聞(音/問)于外(箋王失禮于后下國聞/而化之王不能治如鼓)
(鐘于宫中而欲外人不聞亦不可止按此解與序語下/國化之甚合李氏曰鼓鐘于宫聲聞于外以比中有實)
(徳則王必知之而有感動/也此説本之伊川尤有味)念子懆懆(音/造)視我邁邁(王氏/曰邁)
(邁然逺我/而不顧)○有鶖(音秋○秃鶖貪惡長頸赤目劉/楨魯都賦緑鷁蔥鶖鶖色葢青)在梁
有鶴在林(蘇傳鶖鶴皆以魚為食然鶴之于鶖清濁則/有間矣今鶖在梁而鶴在林鶖飽而鶴則飢)
(矣/)維彼碩人實勞我心○鴛鴦在梁戢其左翼(疏鴛鴦/之雄者)
(在于魚梁尚歛其左翼是左翼歛在右翼之下為雄下/雌之義故恩情相好以成匹偶以興男當下女以成室)
(家按此雖非正説實本易咸男下女之義存之/王氏曰鴛鴦能好其匹雌雄相從不失其性)之子無
良二三其徳○有扁(音/褊)斯石履之卑兮(傳扁乘石貌王/乘車履石疏夏)
(官𨽻僕云王行則洗乘石鄭司農云乘石所登上車之/石也后出入禮與王同申后向嘗履此石故睹而傷之)
(蘇傳石之施于履者乘石也其扁然下者可施于卑而/不可施于貴如人之賤者可以為妾而不可以為后也)
(朱傳葢取蘇説但不兼乘石言之則卑字不明陳氏云/扁然之石可履以乘車其受任不過如此今王以卑人)
(加之上位何/也此説亦通)之子之逺俾我疷(楊旭曰據説文本音祈/引此詩為證集傳音抵)
(叶喬移反是以本音為叶音不可從顧炎武曰/廣韻巨支反病也俗本有從氐者韻書無此字)兮(李氏/曰以)
(逺我為病非為我之失愛也正以王自賤則失其所以/尊耳漢成帝立飛燕為后劉輔諌曰腐木不可以為柱)
(卑人不可以為主/即此詩末章之意)
序白華周人刺幽后也幽王取申女以為后又得褒姒
而黜申后故下國化之以妾為妻以孽為宗而王不能
制周人為之作是詩也(疏帝王世紀云幽王三年納褒/姒八年立為后則黜申后在八)
(年/)
　辨説漢書注引此幽字下有王廢申三字可補序之
　闕下國化之皆衍説耳(程子曰下國化之以下言/當時事如此詩中所不及)
　此周人為申后之言以刺王也首章以白茅束白華
　興夫婦有相申束之義嘆王之逺我使窮獨無依也
　二章言雲氣無不覆露管茅均被其澤焉今王不如
　是豈非天運之艱難乎三章言小水尚能溉物而王
　澤獨不及我四章遂言桑薪之善而但以烘燎烓竈
　我之失職猶是矣能無念王而心勞乎五章自傷誠
　意不能感動乎王也(本伊/川説)已雖念王而王曾不顧已
　則鼓鐘聲聞之謂何六章以鶖飽鶴饑傷嫡妾之倒
　置七章以禽鳥好匹悲偶處之失常末章方顯其意
　言扁石非乘石履之則卑王今寵惑賤妾適自賤其
　身所以憂之而成病也
　　白華八章章四句
緜蠻黄鳥止于丘阿(箋小鳥知止于丘中曲阿靜安之/處而託息焉喻小臣擇卿大夫之)
(有徳者而/依屬焉)道之云逺我勞如何飲(去/聲)之食(音/嗣)之教之誨
之命彼後車謂之載之(箋車敗則命後車載之後車倅車/也陳氏曰飲食之教誨之後車載)
(之皆大臣所施于/從行小臣之事)○緜蠻黄鳥止于丘隅豈敢憚行畏
不能趨飲之食之教之誨之命彼後車謂之載之○緜
蠻黄鳥止于丘側豈敢憚行畏不能極(至/也)飲之食之教
之誨之命彼後車謂之載之
序緜蠻微臣刺亂也大臣不用仁心遺忘㣲賤不肻飲
食教載之故作是詩也(箋微臣謂士也古者卿/大夫出行士為末介)
　程子曰詩序必是同時所作然亦有後人增者如此
　序但見詩有飲之食之教之誨之命彼後車謂之載
　之即云教載絶不成語○按古人作詩非若今人先
　有題目而後為之序非題也詩陳于太師肄于樂工
　教于國學其作詩之由必轉相傳授説詩者乃繹其
　意義而為之序大抵出于子夏之徒而漢之經師如
　衞宏輩又各以其見增益之所以其辭不免殽雜雅
　詩尤多伊川謂詩序作于同時尚非的論
　黄震曰集傳黄鳥自言止于丘隅而不能前恐不若
　諸家謂役人奔走道路見黄鳥得所止而感歎也
　郝敬曰朱子辨説以詩中未見刺大臣意夫行有後
　車能飲人食人非大臣而何又謂序言褊狹無温柔
　敦厚之意不知温柔敦厚以求詩非以求序也況詩
　人之㫖不敢直愬而自託于鳥不敢辭勞而但告哀
　于人志苦而詞卑乃所謂温柔敦厚也又謂全詩皆
　鳥言尤不成文義陳啟源曰詩之託為鳥言者必如
　䲭鴞篇則可彼云徹土云捋荼云予羽予尾以為鳥
　自謂宜也此詩教誨車載豈鳥之所望于人哉
　　緜蠻三章章八句
幡幡(音/翻)瓠葉采之亨(讀如/滂)之君子有酒酌言嘗之(王氏/曰嘗)
(其㫖否然後/行獻酬之禮)○有兎斯首炮(音/庖)之燔之君子有酒酌言
獻之○有兎斯首燔之炙(音隻讀步畧反音灼○箋凡/治兎之宜鮮者毛炮之柔者)
(炙之乾者燔之錢氏曰凡物置/火中曰炮爇之曰燔近火曰炙)之君子有酒酌言酢之
○有兎斯首燔之炮(讀蒲侯/反音裒)之君子有酒酌言醻之(胡/氏)
(曰主人酌賔曰獻賔酌主人曰酢/主人又先自飲而再酌賔曰醻)
序瓠葉大夫刺幽王也上棄禮而不能行雖有牲牢饔
餼不肻用也(箋牛羊豕為牲繫養者為牢熟曰饔腥曰/餼生曰牽不肻用者自養厚而薄于賔客)
　嚴緝觀賔之初筵知幽王沉湎淫泆過于宴飲故此
　詩謂烹瓠燔兎亦可為禮葢極言簡儉之意以刺之
　後序以為有牲牢饔餼而不肻用失之矣
　集傳此燕飲之詩○燕禮之至豐者魚麗是也易所
　謂大烹養聖賢也其至薄者瓠葉是也易所謂二簋
　可用享也然此詩與魚麗氣象不同自應屬之變雅
　(古者蔬以芼羮未聞徒羮瓠葉禮有兎羮/兎醢未聞用首此詩明是衰世荒簡之象)
　　瓠葉四章章四句
漸漸(音讒借同巉/吕記音嶃)之石維其髙矣山川悠逺維其勞矣
武人東征不皇朝(音潮○歐陽義言久處于外不得朝/見天子集傳讀如字言無朝旦之暇)
(也/)矣○漸漸之石維其卒(借同/崒)矣山川悠逺曷其没矣
武人東征不皇出(出如易需四爻/出自穴之出)矣○有豕白蹢(音滴/○爾)
(雅豕四蹄皆白曰􁈱􁈱者躁疾之名劉氏曰中國有豕/純黒為常南蠻有豕無非白蹢也謂四足連趾皆白按)
(白蹢之豕性躁/故知雨尤先)烝涉波矣(埤雅馬喜風豕喜雨故/天將雨則羣涉水波)月離
(宿/也)于畢俾滂(吕記普郎/反音霶)沱矣(疏畢為月所離而雨是隂/雨之星故傳曰隂星洪範)
(星有好風星有好雨好風者箕星好雨者畢星也鄭氏/注風土也為木妃雨木也為金妃故二星好焉箕東宫)
(木宿也畢西宫金宿也胡氏曰畢星好雨月水之精也/月宿畢而雨星象相感如此顧偉曰月入畢中則多雨)
(舊以陰陽為説非也天街在畢之陰七政中道也焉得/謂之由其陰則水乎畢在天街之陽月入之即雨焉得)
(謂之由其陽則旱乎余屢驗之家語離陽離陰必非孔/子之言史記載有若事刪去此語良有見也○歐陽義)
(履險遇雨征行所尤苦故以為言按華谷引横渠張子/説以為豕性負塗雖有白蹢而不見今久雨停潦羣然)
(涉水而見白停潦尚多而月離于畢天又將/雨矣其説冣明集傳所引似遺月離二句)武人東征
不皇他(音/拖)矣
序漸漸之石下國刺幽王也戎狄叛之荆舒不至乃命
將率東征役久病于外故作是詩也
　朱子解此詩一本歐陽可正康成與王肅孫毓將戎
　狄荆舒分配詩辭之謬
　幽王季年繒西戎發難此其事之見于史傳者也觀
　此詩則荆舒又叛之于東葢周都豐鎬去東南絶逺
　西戎有變則東南挺起應之如今時楚粤箐峒中蠻
　獠出没不恒中國坐受其敝漸石之刺興而苕華何
　草不黄繼之作矣東征之事不載于史而詩著之詩
　可以裨史闕也○王志長曰幽王淫昏嬖寵申侯犬
　戎將甘心焉其大患在西爾乃撤腹心之衛問罪荆
　舒是忘榱棟之焰而救郊原之火也篇中三言武人
　東征豈逆見驪山之禍而隠諷之乎
　　漸漸之石三章章六句
苕(陵苕也按本草云今紫葳蘇恭修唐本草以為/即今陵霄花集傳從之長發辨其不然待考)之華
芸其黄矣(愚謂爾雅陵苕有二種黄花名蔈白華名茇/據此則苕花本自黄色非如毛鄭所云將落)
(始黄芸者黄之盛也芸其黄矣其葉/青青葢皆反興自傷草木之不如耳)心之憂矣維其傷
矣○苕之華其葉青青(音/菁)知我如此不如無生○牂(音/臧)羊
墳(音/焚)首(鄭氏曰牝羊首小今也羸瘦反首大而身小按/牡羊三歲曰羝牝羊三歲曰牂牡羊首大牂羊)
(首/小)三星(三星之大而易見者/莫如心故鄭訓心星)在羀(音栁○箋牝羊首大/喻周已衰不可復興)
(也三星在羀喻周將亡如心星光耀見于魚羀之中其/去須㬰也董氏曰心出在明堂者正也至將没而望于)
(魚羀之中/其可久乎)人可以食鮮(上/聲)可以飽(讀如/㨐)
序苕之華大夫閔時也幽王之時西戎東夷交侵中國
師旅並起因之以饑饉君子閔周室之將亡傷己逢之
故作是詩也
　　苕之華三章章四句
何草不黄(王氏曰何草不黄則歲/暮矣可以休息之時也)何日不行(音/杭)何人不
將經營四方○何草不𤣥(讀胡匀反音云○箋𤣥赤黒/色始春之時草牙蘖者將生)
(必𤣥王氏曰黄者既黄而死矣死者復生其色既𤣥則/又改歲矣陳啟源曰按𤣥與黒異周禮鍾氏注𤣥在緅)
(緇之間緅赤青色也據鄭氏意葢謂明年初春猶禾歸/故以赤黒訓𤣥劉彞直以為黒腐之色集傳既黄而𤣥)
(用劉説也然草之朽腐/黒而已豈復兼赤乎)何人不矜(釋文本古頑反讀居/陵反與下民協○傳)
(無妻曰鰥顧炎武曰禮記王制老而無妻者謂之矜禮/運矜寡孤獨廢疾者並讀為鰥是鰥矜二字古通用)
哀我征夫獨為匪民○匪兕匪虎率彼曠野(讀如墅○/此亦興也)
(若曰循彼曠野/者非兕虎耶)哀我征夫朝夕不暇(讀如戸○陸佃曰/言兕抵觸虎搏噬)
(先王驅而逺之則率彼曠/野今征夫如之亦可哀矣)○有芃(音蓬○丘氏曰/芃芃毛尾長貌)者狐
(與車/叶)率彼幽草(疏人常在野外與狐/在幽草同故傷之也)有棧之車(周禮士/乘棧車)
(庶人乘/役車)行彼周道(上/聲)
序何草不黄下國刺幽王也四夷交侵中國背叛用兵
不息視民如禽獸君子憂之故作是詩也
　自菀栁至此多似風體夫子猶存之雅者不忍忘周
　之舊也
　　何草不黄四章章四句
　
　
　
　
　
　
　
　
　詩經通義卷八
欽定四庫全書
　詩經通義卷九　　　　　吳江朱鶴齡撰
大雅
　釋文文王以下至卷阿十八篇是文王武王周公之
　正大雅民勞至桑柔五篇厲王之變大雅雲漢至常
　武六篇宣王之變大雅瞻卭召旻二篇幽王之變大
　雅
　文王之什
文王在上於(音/烏)昭于天(讀如吞○疏言文王為西伯在/民上可歎美哉其德昭明著見)
(于天也集傳則云文王既没而其神在上昭明于天/愚謂於昭于天猶周頌桓云於昭于天以徳言為正)周
雖舊邦其命維新有周不顯帝命不時(言帝命豈不/及時而至乎)文
王陟降在帝左右(讀如以○傳言文王升接天下接人/也箋在察也文王能察知天意順其)
(左右之宜而行之蘇傳文王陟降在帝左右葢聖人先/天而天弗違後天而奉天時與天如一故也詩于天人)
(之際多以陟降言之○陳啓源曰首章首尾皆言文王/與天合德德與天合斯能受命也朱傳皆解為既没而)
(其神在天與合德之旨殊矣愚按吕記所引朱説本用/古注集傳更之葢以昭七年傳周王追命衞襄公語與)
(在帝左右相似也然詩意不同此章皆言文王/以德受命為全詩之網不應以神之在天立説)○亹亹
(音尾○/勉也)文王令聞(音/問)不已陳錫哉周(爾雅哉始也箋文/王有此令聞者由)
(能布恩惠之施以造始周國集傳則貫下文言之而云/哉語辭○陳啓源曰左傳兩引此詩皆曰能施國語一)
(引此詩亦曰布利義與毛鄭同/朱傳解為上帝敷錫于周恐非)侯(維/也)文王孫子(嚴緝陳/錫敷施)
(也推懷保惠鮮之澤也夫陳錫哉周者錫民也而又錫/其子孫葢文王惟知錫民而錫民者乃所以錫孫子也)
(孫又生子/言其遠)文王孫子本(本/宗)支(支/子)百世凡周之士不顯亦
世(陳啓源曰本支百世不顯亦世二世字相應故亦之/言君世為君臣亦世為臣葢不僅世其禄并世其官)
(焉所世者皆顯德之士意世卿自是先王舊典非始于/春秋也愚按王制雖云外諸侯世内諸侯禄然周初周)
(召毛祭蘇芮諸家皆代為王朝卿士則畿内不徒世禄/明矣當時元臣之後必擇其人而官之公羊譏世卿之)
(説恐不盡然辨/詳余春秋集説)○世之不顯厥猶翼翼思皇(美/也)多士生
此王國(讀如/域)王國克生維周之楨濟濟多士文王以寧
(劉氏曰多士本由文王教化陶範而生也而文王之國/又待多士以為安寧焉猶人勤于菑田反以自養樂于)
(植材適/以自庇)○穆穆文王於緝熙敬止假(大/也)哉天命有商孫
子(箋使臣有殷之孫子謂臣而有之也嚴緝文王之時/未能有商之孫子葢推原周之代商由于文王故以)
(為文王能有之也黄震曰朱傳是以天命集焉以/有商孫子觀之則可見矣此于上下文脉不順)商之
孫子其麗(曹氏訓麗為/附嚴緝引之)不億上帝既命侯于周服(讀如/白)
(箋為君于周九服之中今/解云維于周而服事之)○侯服于周天命靡常殷士
(傳殷士殷侯也疏即前商之孫子服周者陳啓源曰士/者男子之通稱五等諸侯及公卿大夫皆可得此名上)
(文凡周之士思皇多士濟濟多士/即其證也不必云商子孫之臣屬)膚敏(美而/疾)祼(音灌○/周禮疏)
(祼謂以圭瓚酌鬱鬯始獻尸也嚴緝祼/灌古字通宗廟有灌天地大神不灌)將(行/也)于京(讀如/姜)
厥作祼將常服(董氏曰常服則不變其服/矣不變其服存商制也)黼冔(音許○/士冠禮)
(周弁殷/冔夏收)王之藎臣無念爾祖○無念爾祖聿修厥德永
言配命(配合上天/眷命之意)自求多福(讀如/偪)殷之未䘮(去/聲)師克配
上帝(吕記王者代天理物擅典禮命討之/柄以臨天下故曰配命又曰配上帝)宜鑒于殷駿
命不易(去/聲)○命之不易無遏爾躬(讀姑𢎞/反音昆)宣昭義問(宣/昭)
(言遍求其理而昭明之義問以徳/義詢問于人也吕嚴同此解亦通)有(又/通)虞(度/也)殷自天(讀/如)
(吞○李氏曰有虞殷自天又以/殷之見絶于天者自審度也)上天之載無聲無臭儀
刑文王萬邦作孚(讀房尤/反音浮)
序文王文王受命作周也
　序但言受命作周不言受命稱王也受命作周猶康
　誥云肇造區夏乃後人推本言之耳史遷遂以虞芮
　質成為文王受命稱王之始漢儒惑于讖緯又雜以
　赤雀丹書之説其誣甚矣永叔潁濵皆有辨然文王
　雖無稱王事而受命改元則不可謂妄周公言文王
　享國五十載而武成云惟九年大綂未集九年非受
　命之年乎(予有辨詳/尚書埤傳)
　古序文王以下諸詩並不言作者何人惟吕氏春秋
　引文王在上四語以為周公之詩東萊謂非周公不
　能作
　國語文王大明兩君相見之樂也韋氏曰兩君相見
　必歌文王大明者欲其知周家世德如此明尊王之
　義也朱子謂周公追述文王之德以戒成王因以
　為天子諸侯朝㑹之樂首章言文王有顯德而受天
　成命也德顯即於昭之謂命時即維新之謂陟降左
　右即在上於昭之謂也二章言天命集于文王不惟
　其身又使其傳世永久三章述文王得人之盛以明
　其世顯者如此四章推言文王以敬德為受命之本
　故天命文王有此商之孫子而商後人皆臣服之也
　五章述殷後人祼將之事而因以為戒六章戒成王
　當念祖而監殷配命言其用配帝言其體其義一也
　末章又申上監殷法祖之意能法文王則萬邦信之
　而天命可永保文王即天也○此詩自三章以下語
　相承接纍纍如貫珠王世貞謂是曹植贈白馬王詩
　章法所祖
　　文王七章章八句
明明在下赫赫在上(明明毛專目文王鄭兼目文武集/傳以二句槩言天人之理愚謂作)
(槩論亦是然章首為全詩發端/明明之德當即屬文武言之)天難忱(音/諶)斯不易維王
天位殷適(音嫡○紂為/帝乙嫡子)使不挾(子變反/音接)四方○摯仲氏
任(音壬○周語摯疇之國由太任注云二國奚仲仲虺/之後國名記蔡之平與有摯亭一綂志平輿故城在)
(汝寧府東摯仲氏任言摯國任姓之仲女也漢儒説禮/惟嫁長女餘皆為媵自殷以前皆然然則摯任非耶)
自彼殷商(摯國在/商畿内)來嫁于周曰嬪(音/賔)于京(讀如/姜)乃及王
季維德之行(讀如秔○箋配王季/而與共行仁義之德)大(音/㤗)任(王氏曰摯仲/氏任係其父)
(而言也大任係/其子而言也)有身(讀尸羊/反音商)生此文王(大任娠文王能/胎教詳列女傳)
○維此文王小心翼翼昭事上帝聿懷多福(讀如/偪)厥德
不囘以受方國○天監在下有命既集(讀昨合/反音雜)文王初
載天作之合在洽之陽(水經注河水逕郃陽縣城/東故有莘邑為太姒之國)在渭
之涘(音士○爾雅注涘水邊洽陽渭涘莘國/所在箋天為文王生配于氣勢之處)文王嘉(昏/禮)
止大邦有子○大邦有子俔(牽遍反音欠○/説文俔譬也)天之妹(即/帝)
(乙歸妹/之妹)文定厥祥(文王定其吉/祥謂納幣)親迎(去/聲)于渭造舟(造本/作艁)
(○説文古文從舟方言艁舟謂之浮梁李廵注爾/雅亦云比其舟而渡曰造舟與造作之造不同也)為梁
(嚴云/渡渭)不顯其光○有命自天命此文王于周于京(音/姜)纘
女維莘(集傳無叶或讀尸羊反音商○輿地廣記同州/郃陽縣古莘國季本曰莘本姒姓國在郃陽縣)
(南二十里與伊尹耕于有莘之莘不同伊尹之莘史/記正義以為在汴州陳畱縣東五里故莘城是也)長
(上/聲)子維行(音杭○邶泉水女子有行遠父母凡弟是嫁/曰行此言纘太任之女事者惟此莘國長女)
(來嫁于周也鄭云即/上維德之行亦通)篤生武王保右(音/佑)命爾燮(師克在/和故曰)
(燮/)伐大商(吕記大商者所以大文武之德以/為商大矣非德大不能伐之也)○殷商之
旅其㑹如林矢于牧野維子侯興(箋侯諸侯也嚴緝予/侯猶云我后商人稱)
(之也商人謂武王以諸侯而/興起與前篇侯訓維不同)上帝臨女(音/汝)無貳(疑/貳)爾心
○牧野洋洋(箋言戰地宜廣明不用權詐也水經注自/朝歌以南南暨清水土地平衍據臯跨澤)
(悉牧野之地/故詩稱洋洋)檀車煌煌駟騵(音元○馬赤色黒鬛而白/腹者名騵檀弓周人戎事)
(乘/騵)彭彭(讀如/滂)維師尚父時維鷹揚凉(音亮○/佐也)彼武王肆
伐(李氏曰肆伐/大聲其罪也)大商㑹朝(㑹戰之朝武成/所云甲子昧爽)清明(音/芒)
序大明文王有明德故天復命武王也
　箋二聖相承明德日以廣大故曰大明歐蘇則云此
　以别于小雅之小明非有他義(辨見/小雅)序于文王言明
　德不言天命武王言天命不言明德葢互見爾
　此詩朱子謂亦周公作以戒成王首章言天監明德
　故周以之興而殷不免于亡也二章述太任生文王
　三章述文王之德四章述天命太姒以配文王五章
　六章述文王親迎太姒生武王以伐商也七章八章
　述武王伐商天人協應之休以終首章之意○陳櫟
　曰人必有配偶之賢而後有嗣續之賢故詩美聖德
　往往推其所自來如生民言稷而及姜嫄此詩言文
　王而及太任言武王而及太姒皆是也聖賢之生豈
　偶然哉
　　大明八章四章章六句四章章八句
緜緜𤓰瓞(音垤楊旭云説文从𤓰失聲當叶直質反音/秩○疏瓞名瓝小𤓰也近本初生之𤓰必小)
(于前歲之𤓰故謂之瓞至末而後大王氏曰先歲之𤓰/嘗大矣嗣歲之瓞則小末則復大周帝嚳之胄也中嘗)
(衰小後至太王文王更大故以𤓰/瓞况之緜緜則言雖弱而不絶也)民之初生(猶言/初起)自土
沮(音/疽)漆(自土沮漆言周人初興自漆沮之土乃倒句疏/云漆沮二水在豳東流亦過岐地然今豳岐間)
(止有漆水耳沮水自在北地○劉瑾曰厥初生民時/維姜嫄此一初也民之初生自土沮漆又一初也)古
公(疏在豳為公故曰公年世久/遠故曰古公猶云先公也)亶父(音/甫)陶(音/桃)復(音福當/從説文)
(作/覆)陶穴(讀音聿○箋復者復于土上鑿地為穴皆如陶/然何楷曰古者窟居平地則累土為之謂之復)
(高地則鑿地為坎謂之穴皆如陶竈然然此只民俗如/此耳非必太王自居之也陳啓源曰如集傳解則似太)
(王居于窑竈之内恐無是理况陶復/既各為一物下文不應複出陶字)未有家室(程大昌/曰自土)
(沮漆此唐普潤縣之漆水也凡緜詩所指自太王遷岐/為始曾無一語上及公劉自鄭氏以陶復陶穴為在豳)
(時談詩者悉主本其説季本曰雍州有二漆沮而皆入/渭其一在漢馮翊之地涇之下流也其一在漢扶風之)
(地澧之上流也禹貢導渭東至漆沮則馮翊之漆沮也/意者扶風漆沮小而可略馮翊漆沮大而當詳歟以詩)
(言之馮翊漆沮即潛猗歟漆沮者是也扶風漆沮即緜/自土沮漆者是也自土沮漆顔師古謂齊詩作自杜葢)
(太王始避狄難來居杜與漆沮之地是去邠踰梁山後/事三水皆在岐梁間于時尚未至岐下故末定周原之)
(居舊説以此句為指豳言非也陳啓源曰以首章為居/豳事者鄭箋之説耳毛傳于首章即述太王避狄遷岐)
(事三章傳又云周原漆沮之間是明以首章之沮漆即/是周原矣葢遷岐之始土地榛蕪民居復穴理固有之)
(公劉至太王已經十世豳地安有尚穴居之理不獨于/豳斯舘已見篤公劉七月詩曰入此室處曰亟其乘屋)
(曰躋彼公堂豈無室家者乎葢詩之首章先言岐地之/荒凉下章方言太王相度經營之事次第如此未有家)
(室正與下俾立室家相應皆指岐周言耳孔仲逹既知/豳地之無室家于理難通而曲為置解亦信鄭之太過)
(也名物疏謂緜詩首章本説岐周得之愚按陶復陶穴/疏謂土俗如此儘通但專指豳言則失之未有家室本)
(言未有人君室家之/盛非謂無室可居也)○古公亶父來(自豳地/而來)朝走馬(叶/音)
(姥/)率西水滸至于岐下(讀音五○地理考異岐山在鳯/翔府美陽縣東北十里○疏循)
(西方水涯漆沮之側東行而至岐山之下何楷曰雍錄/云邠在岐西北二百五十餘里自邠而南一百三十里)
(為奉天縣有梁山孟子踰梁山是也渭水在梁山之/南循水西上可以逹岐按水經杜水合漆水入于渭)爰
及姜女聿來胥宇(箋自來相可居者/著太姜之賢知)○周原膴膴(音/武)堇
(音謹○按疏云爾雅芨堇草注即烏頭也集傳從之嚴/緝以烏頭有毒不可食引内則堇荁為言若是堇荁之)
(堇此本美草何必周原始甘哉聞/西北人啖烏附如芋亦非不可食)荼(蓼/屬)如飴(音/移)爰始爰
謀(讀音/迷)爰契(春官菙氏掌共燋契以待卜事注云契苦/葉切按毛云契開也今猶云開龜集傳引)
(後説即此義/當並存之)我龜(李氏曰始者謀于已也爰謀謀于人/也爰契我龜謀于鬼神也即洪範謀)
(及乃心謀及卿士庶/人謀及卜筮之序)曰止曰時(居止已得其地/土功又當其時)築室于
兹○廼慰廼止(王氏曰既築室于兹矣乃勞來其臣/民而慰之乃安集其臣民而止之)廼
左廼右(讀如以○疏公宫在中民居左右王/肅云或左或右開地置邑以居民也)廼疆廼理
廼宣廼畝(讀如米○嚴緝民居既定乃治内事疆則盡/其經界理則分其土宜宣則導其溝洫畝則)
(度其/廣狹)自西徂東(疏豳在岐山西北四百里從/漆沮西南行正東乃得周)周爰執事
(徧為/其事)○乃召司空乃召司徒俾立室家(讀如/姑)其繩則直
縮版以載(讀如即○集傳解縮版以載全用疏文李氏/曰左傳凡興土功則言板榦葢立木兩㫄所)
(以障土用之相承載也劉氏曰其繩則直揆/其基址必正也縮版以載築其垣墉必堅也)作廟翼翼
○捄(音俱○盛/土于器)之陾陾(音仍○/衆也)度(入聲○投/土于版)之薨薨(衆/聲)
築之登登(相應/聲)削屢馮馮(音慿○牆成而削治堅/凸以就平直聲馮馮然)百堵
皆興鼛(音/臯)鼔弗勝(平聲○周禮鼓人掌鼛鼔即考工記/之臯鼔鼛臯通用臯者緩也故以節)
(鼓考索曰以鼛鼓節之/而不能止故曰弗勝)○廼立臯門(郭/門)臯門有伉(音/抗)廼
立應(平/聲)門(正門朱子曰書言天子有應門春秋書魯作/雉門禮記云魯有庫門家語云衞有庫門無)
(云諸侯有臯應者則臯/應為天子之門明矣)應門將將(音/槍)廼立冢土(大社王/氏曰宗)
(廟宫室内事也自内/及外故于卒言冢土)戎醜攸行(音杭○宜于/社以出師)○肆(爾雅/注肆)
(既為故/又為今)不殄(音/佃)厥愠亦不隕厥問(聞通○姚舜牧曰不/殄厥愠集傳以愠屬)
(昆夷按太王所避者狄人即獯鬻非昆夷也即就昆夷/言既不殄絶其愠怒將侵陵無已何不隕問之有此厥)
(愠厥問俱屬太王太王避狄以祖宗之土地人民一旦/棄之遠徙聲問不從此隕乎吾寧無愠心乎今遷于岐)
(下建國立都如此即中心不能無愠而創造基宇聲問/仍如昔時邠人曰仁人也不可失也此便是厥問孟子)
(引之特斷/章取義耳)柞(見小/雅)棫(音域○白桵也柞類爾雅注小木/叢生有刺實如耳璫紫赤可食)
拔(音佩○挺/拔而上)矣行道兌(音懟○/通道)矣混(音/昆)夷駾(音兌○説/文駾馬行)
(疾/貌)矣維其喙(音諱○傳喙困也疏云喙之為困未詳按/晉語靡笄之役郤獻子傷曰余病喙韋昭)
(注喙短氣貎短氣正喙之状吕大臨曰喙張喙/而息也奔趨者其状如此吕記嚴緝皆引之)矣(按此/章鄭)
(箋專指文王嚴緝專指太王皆未安孟子曰文王事昆/夷文王猶事昆夷太王安得有昆夷脱矣維其喙矣之)
(事乎皇矣詩曰柞棫斯拔松柏斯兌帝作邦作對自太/伯王季然則柞棫拔矣行道兌矣安可專指為文王之)
(事乎葢總敘周家王業畜積累世始于太/王而終于文王耳此東萊説集傳從之)○虞芮(季本/曰郡)
(縣志虞在陜州平陸縣東北芮在陜州芮城縣西今按/平陸芮城俱屬山西解州在河東通典謂古芮城在同)
(州馮翊縣非也馮翊城在高陵縣南二里/乃河西地去平陸遠史記正義亦辨之矣)質厥成(按左/傳有)
(請成求成行成董成質厥成言二國質文王得成其和/平也正指相讓而退言之○蘇傳文王始國于岐山之)
(下其地甚狹故孟子言文王由百里起其後克宻須而/國于岐渭之間克崇然後渉渭作都于豐其地既廣其)
(所服從之國亦衆然其政猶止行于西南未/能及于東北至虞芮質成則東北既集矣)文王蹶(音/愧)
厥生(何楷日生是興起之義陳啓源曰蹶生與初生意/相首尾周家王業太王始之而漸興文王動之而)
(益大正見文王之興/本于太王與序義合)予曰有疏附予曰有先(去/聲)後(去聲/讀如)
(户/)予曰有奔奏(音走讀宗/五反音祖)予曰有禦侮(集傳解疏附四/句全用傳四予)
(字皆屬詩人自言東萊云虞芮質成則道化大行矣文/王懼無以致之也予曰有附疏云云言我無以致此是)
(皆諸臣之力德盛而/不居也此説亦通)
序緜文王之興本由太王也
　朱子曰此亦周公戒成王之詩追述太王始遷岐周
　以開王業文王因之而受天命也
　首章二章言太王自豳遷岐周之事四章至七章詳
　定民居次築宗廟宫室立門社之事八章言由太王
　至文王而昆夷始服末章言文王受命之事歸功四
　友是章末波瀾
　　緜九章章六句
芃芃棫樸(音卜○箋白桵相樸屬而生者枝條芃芃然/疏釋木云樸枹也孫炎曰樸屬叢生謂之枹)
薪之醮(音/酉)之(嚴緝積以待其乾而用之○疏棫木叢/生喻賢人衆多薪醮喻引而置之于位)濟
濟辟(音/璧)王左右趣(讀此苟反/奏上聲)之(美文王用才不遺微/小人皆趨而事之)○
濟濟辟王左右奉璋(疏祭之用瓚惟灌為然祭統云君/執圭瓚祼尸大宗伯執璋瓚亞祼)
(小宰云凡祭祀贊祼将之事是助行祼事非獨一人曹/氏曰璋以為瓚柄所以祼也周禮玉人祼圭尺有二寸)
(有瓚而璋則半之故曰半圭沈括曰璋者圭之半體/合之則成圭象左右之臣合體一心趨向乎王也)奉
璋峩峩髦士攸宜(讀音俄○箋奉璋之儀峩/峩然故今俊士之所宜)○淠(音/譬)彼
涇舟烝徒楫之(箋淠淠然涇水中之/舟衆徒以楫櫂之)周王于邁(何楷曰/謂有所)
(征往如伐崇伐須宻之類按宻國在今涇州靈臺縣/西文王伐宻必道由涇水則涇舟雖興亦賦實事也)六
師及之(陳氏曰六師及之/言不待戒命而至)○倬彼雲漢為章于天(讀如/吞○)
(蘇傳天之蒼蒼豈自有章哉亦有雲漢以為之章耳歐/陽義雲漢在上為天之文章猶賢人在朝為國之光采)
周王壽考遐不作人(文王久道化成豈不遐遠哉其作/人乎遐用毛義朱傳云與何通)
○追(音堆○傳/追雕也)琢(金曰雕/玉曰琢)其章金玉其相(質也王氏曰/文王作人外)
(則使有章内則使有質鄧元錫日金玉微追琢不章以/興俊髦微教化不成按追琢即追琢此金玉也必追琢)
(之煥發其章而後顯其為良金美玉之質此王荆公説/王肅云以興文王聖德其文如追琢矣其質如金玉矣)
(亦通集傳分三/至矣不可從)勉勉我王綱紀四方(疏綱者網之大繩/紀者别理絲縷以)
(喻為政有舉大綱/者有理細事者)
序棫樸文王能官人也
　王志長曰首章言文王得人之助次章言助祭得人
　三章言師行得人國之大事在祀與戎故二者舉重
　而言也然一代之才天生之必君成之四五章遂推
　文王造就人才之本雲漢為章言其規模之廣大追
　琢金玉言其陶冶之精純而總歸于我王之勉勉棫
　樸之勉勉作人之本也文王之亹亹思皇之本也思
　齊之無斁譽髦之本也葢造就人才非德之盛者不
　能也○祭祀軍旅才皆可用見文王之能官人而人
　皆趨向之也雲漢自然之章也追琢之章與自然之
　章相成而勉勉之綱紀乃其所以夀考作人者也
　　棫樸五章章四句
瞻彼旱(傳旱山名也曹氏曰按地理志漢中南鄭縣有/旱山沱水所出東北入㵄㵄古文漢字旱山在)
(梁州之境與漢廣相/近故取以為興焉)麓榛楛(音/戸)濟濟(上聲○吕記榛楛/喻君子榛楛得麓)
(而茂盛喻君子承先祖而受福郝敬曰榛可/以供籩楛可以為矢文武之才以比聖德)豈弟君子
干祿豈弟(豈弟而福禄隨之則其干禄也以豈弟矣陳/氏曰周家世以樂易為德故其子孫之求福)
(也亦遵是樂易而已○國語引此章云旱麓之榛楛殖/故君子得以樂易干禄焉毛傳依此為義然未必詩人)
(發興之㫖故朱/傳吕記皆不從)○瑟(箋瑟潔鮮貎/朱云縝宻)彼玉瓚(才旱反音贊/○瓚勺也疏)
(玉瓚盛鬯酒之噐以圭為柄黄金為勺而有鼻口酒從/中流出故曰黄金所以飾流鬯也玉人云祼圭尺有二)
(寸有瓚以祀宗廟典瑞注引漢禮瓚槃大五升口徑/八寸下有槃口徑一尺則瓚如勺為槃以盛之也)黄
流在中(按毛謂以黄金為勺流出而照見其黄鄭謂和/以鬱金草故在中流動而黄當兩存之金色黄)
(鬱金草色又黄酒/流其中故曰黄流)豈弟君子福禄來降(讀呼攻/反音烘)○鳶飛
戾天(音/吞)魚躍于淵(音因○飛天躍淵皆言自得之意集/傳引李氏説似以鳶飛喻魚躍矣王)
(志長曰鳶飛魚躍以興因材而篤盡天下智/愚賢不肖歸之大道此聖人作人之極功)豈弟君子
遐不作人○清酒既載(讀如即○箋既載/言已在尊中也)騂牡既備(讀/如)
(白/)以享以祀(讀如/亦)以介景福(讀如/偪)○瑟(箋茂/盛貎)彼柞棫民
所燎矣(嚴緝箋謂柞棫所以茂者乃人熂燎除其㫄草/治之使無害不若云民取以供燎不費辭也説)
(文芟草燒/之曰燎)豈弟君子神所勞(去/聲)矣(疏上言祭以助福此/言得福之自嚴緝此)
(柞棫之茂盛其長育者非一日故民得以為燎/薪之用猶文王之得福由其祖先之積累也)○莫莫
葛藟(音/壘)施(音/異)于條枚(箋葛藟延蔓于木之枝榦喻/子孫依縁先人之功而起)豈弟
君子求福不囘(以豈弟而求福其求福也豈有回邪之/行乎嚴緝表記言得之自是不得自是)
(以聽天命遂引此章葢稍/有覬倖之心即為囘邪矣)
序旱麓受祖也(疏言文王受/其祖之業也)周之先祖世修后稷公劉
之業大(音/泰)王王季申以百福干禄焉
　郝敬曰文王以聖德承祖考綦隆之業可以王而不
　王小心恭順養和平之福以啓後人故曰豈弟君子
　干禄豈弟詩人可謂善頌而古序曰受祖也箋疏誤
　以詩中君子即太王王季朱子因詆序説為謬皆未
　深究其旨耳文王以下諸詩義各不同首篇言代商
　之事故序曰作周次篇言文武之生故序曰文王有
　德後命武王三篇言遷岐故序曰興由太王四篇言
　左右諸臣故序曰能官人五篇言祀神故序曰受祖
　又歴序祖德而于太王王季借詩中福禄語以推重
　其功德見文王凝承祖德者厚非以此詩為為太王
　王季作也箋疏之誤并以累序故讀詩難讀序亦不
　易也王志長曰前人有治功而後世凉薄不能承受
　則先烈易隳后稷公劉太王王季之業非文王不能
　載也故曰受祖也○按後序干祿百福語不成文鄭
　氏以詩中豈弟君子為太王王季毛傳本無此説疑
　後序毛所未見也(此東萊説/華谷同)朱傳解君子為文王得
　之朱子又云詩中有享祀神勞等語或受釐之樂歌
　吕記以旱麓榛楛起興言文王承前人積累而興所
　謂受祖也次章申干禄之義王季受圭瓚之賜(孔叢/子子)
　(思曰殷王帝乙之時王季以九命作伯于西受圭瓚/秬鬯之賜竹書紀年文丁十一年周公季歴伐翳徒)
　(之戎獲其三大夫/王賜之圭瓚秬鬯)而文王因之亦受祖也三章言文
　王作人之盛至于如鳶飛魚躍非積累薰陶之久不
　能亦所謂受祖也清酒三章皆言受福于神之事○
　林屬于山為麓承山之氣者也其山髙大則麓之得
　其氣也深厚其氣深厚故草木盛長旱麓之榛楛衆
　多惟得山氣厚也山喻祖先麓喻子孫榛楛喻福禄
　也(此華/谷説)玉瓚黄流言主祭之事賦中有興意集傳所
　謂見寶器不薦夫褻味而黄流不注于瓦缶則知盛
　德必享夫福禄而福澤不降于淫人是也鳶飛戾天
　魚躍于淵猶韓愈所謂魚川泳而鳥雲飛上下自然
　各得其所也周家作人其氣象如此(此潁/濵説)言作人而
　即以助福得福繼之葢祖先遺子孫之業莫大于人
　才(此東/萊説)子孫善承其道則百福集矣求福不囘與首
　章干祿豈弟應句法畧同
　　旱麓六章章四句
思齊(音/齋)大(音/㤗)任文王之母(音某古音/考音米)思媚周姜(太姜太/王之妃)
(文王祖/母也)京室之婦(音阜古音考音喜○王氏曰齊者母道/也媚者婦道也為人母盡母道為人婦)
(盡婦道者/太任也)太姒嗣徽音則百斯男(讀尼心反音近/吟古音考音寧)○惠
于宗公(傳疏訓宗廟先公集傳從之張氏曰未追王故/稱公鄭云大臣也與晉語胥臣引詩合但下二)
(語即言神從/傳疏為正)神罔時怨神罔時恫(音/通)刑于寡妻(寡妻毛/云嫡妻)
(鄭云寡有之妻言徳也集傳用蘇説訓寡小君詩人于/此不應代為謙辭○吕記德至鬼神無怨恫然後可以)
(刑于/寡妻)至于兄弟以御(當讀/如字)于家邦(讀卜工反音崩古音/考音崩○説文御使)
(馬也愚謂此御即御車之御鄭云治也邦家之衆猶車/馬然整齊之調適之所以御也碩人疏述毛云治民如)
(御馬之執轡使之成文章如織組然以御者執轡于此/使馬騁于彼織組者總紕于此而成文于彼皆動于近)
(成于遠也此御于家邦之説也毛于此讀迓訓迎/非是朱子注孟子從鄭箋詩傳却從毛殊不可解)○雝
雝在宫肅肅在廟不顯亦臨無射(音/亦)亦保(此無射舊注/作斁解按淮)
(南子天文訓引月令律中無射高誘注云射出也九月/陽氣收藏不復出也詩言雖不頤著而常若監臨雖無)
(散越而猶加保/守如此説似勝)○肆戎疾(大/難)不殄烈假(大/也)不瑕不聞亦
式不諫亦入(此章殄瑕二字集傳無叶未詳○亦式亦/入文德之見于事者如此此章集傳解極)
(明/)○肆成人有德小子有造(嚴緝王制云順先王詩書/禮樂以造士謂造成之也)
古之人(就作詩之時言之則文王為古人矣許氏曰典/謨作于虞夏其稱堯舜禹皐已曰稽古則此詩)
(追述文王以為古/之人復何疑哉)無斁(音/亦)譽髦斯士(此章斁與德叶乃/隔句用韻次句末)
(句集傳無叶亦未詳顧炎/武曰此與上章俱無韻)
序思齊文王所以聖也(箋言非但天性/德有所由成)
　郝敬曰母聖妻賢聖人之遇而其所以聖不在此無
　斁者乃其所以聖也無斁則純純一不已文王之所
　以為文也二南之化始于宫闈孚于祖考逹于家邦
　故首章言母妻之賢和敬藹于壼内其培植者深也
　二章言宗公之惠和敬孚于鬼神其感通者遠也三
　章言德純肅雝遭大難而不變四章言功妙神化開
　來學而作人此孰非造端于齊媚之徽音而醖釀于
　肅雝之無斁者故論文德之純無若思齊此序謂之
　所以聖也王志長曰若如舊解似文王之聖都賴家
　庭况周姜太任旱麓受祖之説已包舉在内太姒婦
　德方以為文王刑于之效奈何亦指為文王之所以
　聖乎如郝仲輿説可以無弊○首章言文王之聖本
　于太任之賢而太姒嗣之則化成于内次章詳文德
　之孚格神人而臨保式入則文王之所以聖也終言
　譽髦斯士則化成乎天下矣即前詩遐不作人意
　　思齊五章二章章六句三章章四句(鄭氏作四章/章六句諸本)
　　(皆從/毛氏)
皇矣上帝臨下有赫(讀黒各/反音郝)監觀四方求民之莫(箋求/民之)
(定謂所歸往也/按孟子定于一)維此二國(夏/商)其政不獲(讀音鑊○疏夏/殷二國之政不)
(得于民心詩意主于紂耳以桀亦亡夏其惡相/等故配而言之猶崧高之美申伯而及甫侯也)維彼四
國(四方/之國)爰究爰度(音/鐸)上帝耆(吕記巨夷反音奇劉瑾曰/耆釋文音鰭集傳訓為致)
(則當音指讀如/耆定爾功之耆)之憎(當作/増)其式廓乃眷西顧此維與宅
(讀如鐸○與太王以/岐周之地而宅之)○作之屏(去/聲)之其菑(音緇○菑木/立死者荀子)
(周公身/如斷菑)其翳(音壹○翳木倒地/者其枝葉蔽塞)修之平之其灌(木叢/生)其
栵(音例○爾雅栵栭注云子如小栗陸/璣疏葉如榆訓行生者乃程傳之説)啓之辟(音/闢)之其
檉(吕記敕貞反音稱/○赤莖小楊也)其椐(音居○節中/腫即靈夀木)攘之剔之其檿
(音揜○/山桑)其柘(讀都故反音妬○桑類○埤雅作屏至攘/剔八者皆刋除之次第葢生聚日繁故刋)
(除林木為作室治田之計耳輔氏曰菑翳則因其死斃/而拔去之灌栵則因其叢列而修治之檉椐凡木則芟)
(除之檿柘美材則/攘剔之皆順其理)帝遷明德串(當讀古患切/音慣與貫通)夷載路(此/句)
(難解毛云串習也夷常也按太王遷岐豳人曰仁人也/不可失也從之者如歸市故言民貫習其平夷之德來)
(歸者在道而不絶也程解蘇/傳吕記俱同此説今從之)天立厥配(程子曰天立厥/配言天監其德)
(足以配天而立之使王歐陽義吕/記嚴緝同集傳配賢妃謂太姜也)受命既固○帝省其
山(岐/山)柞棫斯拔(音/佩)松柏斯兌帝作邦(天興/周邦)作對(立聖君/為已配)
(謂文王也何楷曰作邦即所謂周雖舊邦/其命維新作對即上章所云天立厥配也)自大(音/㤗)伯王
季(疏由太伯讓于王季而文王得起是興國立/君在太伯王季之時也故曰自太伯王季)維此王
季因心則友(讀如以○真氏曰曰因心者見至情出于/天性非有所為而為之也後世漢顯宗以)
(東海王疆遜已而友之唐𤣥宗以宋王成器/遜已而友之其友同而所以友之者則異)則友其兄
(讀如/荒)則篤其慶(讀如/羌)載錫之光受禄無䘮(不失/先業)奄有四
方(王志長曰太伯至德不必言王季儼然得國或嫌過/任故詩又原其因心則友之懿著其篤慶錫光之美)
(以見天之所興王季不得而郤葢聖人之事以順天時/行為正餘非所計也○金氏曰横渠嘗言殷自中世棄)
(西方之地不顧又昆夷玁狁為患非王季不足當之故/帝乙時王季以九命作伯使專征伐九命作伯見孔叢)
(子○此章集/傳解最精)○維此王季帝度其心(傳心能制義曰度/疏服䖍云心能制)
(事使得其宜朱氏曰帝/度其心者使之能權也)貊(靜/也)其德音其德克明(照臨/四方)克
明克類(知類/通逹)克長(上聲○道德/足以先人)克君(政教足/以臨民)王(去/聲)此大
邦克順(能使/人愛)克比(當音避下同○能使人從愚謂此即/比萬國親諸侯之比舊注作比方解)
(故音七集傳既更為上/下相親仍從舊音非也)比于文王其德靡悔(讀如喜○/德盛無可)
(悔之/事)既受帝祉施(音/異)于孫子(陳啓源曰章首維此王季/左傳引作文王是也此語)
(毛公無傳王肅述毛而解為文王則毛本作文王可知/左傳引詩後復云近文德矣申言九德為文王之德則)
(傳文非誤又可知又孔氏疏以韓詩亦作文王三者皆/同豈不足信乎鄭箋作王季安知非傳習之訛愚謂此)
(説極有理惟比于文王句難通然比于不必訓至于此/句蒙大邦來言文王能順而比之故國人皆親比文王)
(也/)○帝謂文王(鄧元錫曰帝謂文王何也由文王靣/稽天若而天亦諄諄然靣命之也)無
然畔援(音院○毛云/畔道援取)無然歆(心動/也)羡(毛云/貪羡)誕先登于岸
(王氏曰以渉川喻渉難登岸者無難之地程子曰天謂/文王無以黨比為强無以貪欲而動惟是所先者濟天)
(下于險難此謂順天征伐之道吕記文王雖赫怒用師/實出于無心畔援歆羡皆有心者也文王之心與斯民)
(速濟于大/難而已)宻(季本曰括地志隂宻故城在鶉觚縣西其/東接縣城即古宻國按鶉觚縣城在今涇)
(州靈臺縣西五十里與邠州/西界相接葢亦戎翟之國)人不恭敢距大邦侵阮(阮/在)
(宻之南界亦近邠國張/氏云涇州有共池即此)徂共(音/恭)王赫斯怒爰整其旅以
按(釋文安旦反/吕記如字讀)徂旅(宻人往共之衆○陳啓源曰毛以/阮共旅為宻人所侵文王遏之鄭)
(以阮徂共為三國名徂旅為徂國之旅至集傳之解實/本汲冢紀年紀年云帝辛三十二年宻人侵阮西伯率)
(師伐宻三十三年宻人/降于周師遂遷于程)以篤于(注疏石經皆有此于字/吕記嚴緝同惟集傳無)
(之疑/誤脱)周祜以對于天下(讀音/户)○依其在京(讀音姜○吕/記用兵必有)
(根本之地文王駐兵周京以/為三軍之鎮故曰依其在京)侵自阮疆(嚴緝侵自阮疆/言却自阮疆而)
(侵宻句法猶春/秋書公至自晉)陟我高岡無矢我陵我陵我阿無飲我
泉我泉我池(讀如駝○文王師至其地故内之而稱我/也楊氏曰聖人一視天下無彼我之異陵)
(阿泉池皆視之猶我也葢戒其軍士不為暴擾之辭陳/啓源曰無矢無飲言敵人畏避無敢我當耳楊中立以)
(為戒輯軍士語近鑿夫陳師飲/泉出兵之常事何得禁之哉)度其鮮(毛引爾雅釋山/云小山别大山)
(曰鮮鄭引爾雅釋詁云善/也二解不同皆音息淺反)原(何楷曰周書和寤解云王/乃出圖商至于鮮原孔晁)
(以鮮原為近岐周之地度其鮮原文王/因宻人既服班師而歸道經于此也)居岐之陽(疏文/王以)
(民歸益衆乃遷居要所太王初遷已在岐山此云居岐/之陽是去舊都不遠也周書稱文王在程作程寤程典)
(皇甫謐云文王徙都于程葢謂此也知此非豐/者以此居岐之陽豐則岐之東南三百里耳)在渭之
将(側/也)萬邦之方(傳則也箋/猶嚮也)下民之王(疏背山跨水營建/國都乃為萬邦之)
(所法則下民之所歸往季本曰舊説以度鮮原居岐陽/為徙都程邑則于上文伐宻事不連屬而又不言遷程)
(之詳竊意太王遷岐已歴三世豈可輕議遷都雖民歸/漸衆自宜就野受廛何必并國邑遷之而况岐陽渭将)
(非遠在故都之外者乎觀文王有聲詩歴敘文武豐鎬/之遷而不及于程則遷程之説未可深信考史記亦無)
(遷程之事惟逸周書稱王宅程三年遭大荒而遷豐葢/傅㑹也後儒因以程為漢扶風安陵即今咸陽又或以)
(程為畢郢之郢皆臆説耳/按此説極近理并錄之)○帝謂文王予懷明德不大
聲以色不長(嚴緝讀/上聲)夏以革(吕記聲與色謂聲音與笑/貎也夏與革謂侈大與變)
(革也不大聲與色則不事外飾矣不長夏與革/則不縱私意矣無外飾無私意此明德之實也)不識不
知(不作/聰明)順帝之則(季本曰将舉伐崇之事先言/其喜怒之合于天而無私也)帝謂文
王詢爾仇方(按仇方集傳訓讐國本之鄭箋葢謂與民/為讐之國也若云讐已則文王伐崇乃修)
(怨之師矣又按毛云仇匹也仇方謂匹已之與國如秦/誓所云友邦也文王為西伯其連屬之國必多自鄭訓)
(怨耦曰仇因以崇侯虎/當之不若從毛為當)同爾兄弟(謂同姓/之國)以爾鉤援與
爾臨衝(陳祥道曰臨車高衝車大高則可以臨下大則/可以突前楚子使解揚登巢車以告宋人葢臨)
(車之類也孫武子曰攻城之/法修其轒輼葢衝車之類也)以伐崇墉(顧夢麟日同爾/二句無韻宜直)
(貫崇墉四/句為一連)○臨衝閑閑崇墉言言(高/大)執訊連連攸馘(音/虢)
安安(讀户肩反音𤣥/古音考音烟)是類(出師/祭天)是禡(音罵○季本曰禡/軍行之祭如今祭)
(六纛之神集傳謂祭黄帝及蚩尤此説本周禮肆師注竊意/黄帝聖人也蚩尤逆臣而可與並祭乎鄭氏于王制言)
(禡固謂其禮亦亡而妄取一説為證其失甚矣陳啓源/曰肆師注云其神葢蚩尤或曰黄帝葢者疑辭或曰者)
(兼存異説也從不言並祭並祭者後儒之誤耳愚按史/高帝紀亦有祭黄帝及蚩尤于沛廷語集傳葢據之未)
(及深考肆/師注也)是致是附(集傳解致附/本王荆公説)四方以無侮臨衝茀
茀(音/弗)崇墉仡仡(音/屹)是伐是肆(伐撃刺/肆犯突)是絶是忽(絶之使/救援不)
(通忽則遂/滅其國)四方以無拂(集傳解此/章極明)
序皇矣美周也天監代殷莫若周周世世修德莫若文
王
　疏此實文王之詩而言美周者以經有太伯王季之
　事故言周以廣之
　首章二章言天命太王鄭箋指文王亦是但于次章
　作之屏之等句難通太王當殷高宗祖甲之時王室
　方大競豈有西顧與宅之理此是後人追言猶頌言
　時維太王實始翦商也耆憎式廓朱傳載或説較鄭
　箋為長言四國中有䆒心治理度量民瘼者帝心即
　耆定焉而増大其疆宇惟太王可以當此耳作之屏
　之八句頌所云天作高山太王荒之也帝遷二句頌
　所云彼徂矣岐有夷之行也此本太王遷岐時事鄭
　箋謬作昆夷朱子遂引混夷駾矣為證不知此在文
　王時不可言太王也此章既主太王則厥配指太姜
　何疑鄭氏以為太姒亦非也三章言天命王季繼太
　王而啓文王也作邦作對又當從鄭箋即以文王言
　之追遡太伯王季者太伯讓于王季而後文王起也
　四章當是詳文王之德此詩之序専重文王不應略
　文德而遽及其武功從左傳説可也五章六章言天
　命文王伐宻七章八章言天命文王伐崇依其在京
　侵自阮疆依慿也言文王先駐兵國都為三軍聲援
　(此東/萊説)然後出兵自阮疆以侵宻也陟我高岡軍行右
　背山陵必依山而止也既略定宻地即徙都于程(一/作)
　(郢即/畢郢)所以處歸附之衆也鉤援臨衝攻城之具訊馘
　伐肆殺敵之功崇侯黨紂故服之視宻為難也左傳
　言文王修德崇人因壘而降葢知戰不勝然後降爾
　(劉瑾曰文王伐宻伐崇討罪而已初非貪其土地故/詩人皆以帝命發之○按崇國復見左傳宣元年葢)
　(文王徙其君/而復封之)
　萬時華曰緜詩意在叙王業艱難之由故詳在太王
　遷岐而以文王為餘波此詩意在叙王業盛大之由
　故詳在文王伐宻伐崇而以太王王季為緣起
　　皇矣八章章十二句
經始靈(陳啓源曰三靈字本以文王之德言鄭云文王/化行似神之精明説苑云積愛為仁積仁為靈)
(是也蘇傳訓靈為善亦是集傳云/如神靈所為則專從不終日取義)臺(叶田飴反音題○/周本紀文王作靈)
(臺于時年九十六疏含神霧云作邑于豐起靈臺易乾/鑿度亦云伐崇作靈臺是靈臺在豐邑之都也左傳秦)
(獲晉侯歸舍諸靈臺杜預注在京兆鄠縣周之故臺也/三輔黄圖靈臺在長安北四十里高二十丈周一百二)
(十歩居豐水東吕記文王之作臺止于望氛䘲觀民/俗因以疏瀹精神節宣勞逸葢一張一弛無非事也)經
之營之(劉氏曰經謂度其規/模營謂定其基址)庶民攻之不日(箋不日謂/不設期日)
(而成之國語注不/程課以時日也)成之經始勿亟庶民子來(讀如/力)○王
在靈囿(讀如/郁)麀鹿攸伏麀鹿濯濯白鳥翯翯(音/鶴)王在靈
沼(讀如/灼)於(音/烏)牣魚躍(疏鄭駁異義云于臺下為囿沼真/氏曰鹿之在囿如在山林魚之在)
(沼如在江湖文王之德/及飛潛各安其所也)○虡(音/巨)業(虡鐘鼓之柎柎足也/横曰栒植曰簴業者)
(栒大板之飾栒與簨同音筍/何楷曰虡即下鼖鼔之虡)維樅(音匆○樅者崇/牙之峻峙貎)賁(音/焚)
(與鼖/同)鼓維鏞(音庸○/大鐘也)於(鄭如字釋/文音烏)論(音/倫)鼓鐘(鄭云論之/言倫也本)
(樂記論倫無患蘇傳論講也講求鐘鼓之度○毛甡曰/樂記論倫無患謂論其倫也使以論為倫則曰倫倫可)
(乎樂記又曰使其聲足樂而不流使其文足論而不息/葢樂本有論文論倫之理故曰於哉可論者此鼓鐘也)
(何楷曰鐘師掌金奏必以鼔倡之鼔師掌六鼓必以/四金和之此正有義可論言鼔鐘則八音皆舉之矣)於
樂(音/洛)辟(音/璧)廱(疏璧體圓而内有孔此水亦圓而内有地/如璧然以水繞丘所以節約觀者令在外)
(陳祥道曰璧廱外圓内方明德當圓行當方其制始自/文王後遂以為天子之學名○此章述文王既遊囿沼)
(遂于辟廱/作樂之事)○於論鼓鐘於樂辟廱鼉鼓(鼉鼓與鼖鼓不/同陳晹日鼉鼓)
(其制大以短所以鼔金奏非所以/節樂鼔鼉鼔而後矇瞍始作樂也)逢逢(音/蓬)矇瞍奏公(傳/公)
(事也集傳解二句用東萊一/曰官所曰公言作樂于公所)
序靈臺民始附也文王受命而民樂其有靈德以及鳥
獸昆蟲焉
　張子曰民之歸周已久序因靈臺之詩益見其親附
　耳若謂至此始來附則不然如東西南北無思不服
　非作辟廱而後服也○郝敬曰詩人作是詩以見文
　王造周功成葢民樂而後君樂民樂君之樂而後見
　民樂也雖民心歸周不自今始而文王之求寧今始
　觀成焉故序曰民始附也
　箋文王立靈臺而知民之樂附立靈沼靈囿而見物
　類之得所以為聲音之道與政通故合樂以詳之合
　樂辟廱羣感于中和之至(按鄭氏以辟廱及三靈皆/同處在西郊振鷺云于彼)
　(西廱故知在西王制云大學在郊故知在西郊也/袁準正論云靈臺望氣之觀辟廱大射養老之處)○
　吕記前二章樂文王有臺池鳥獸之樂也後二章樂
　文王有鐘鼓之樂也皆述民樂之辭也或疑序臺池
　苑囿之樂何為忽以辟廱學校入之彼葢未深考三
　代人君與士大夫甚親遊宴之􁂎御征行之扈從無
　徃而不與俊髦俱焉樂正司業父師司成則樂者固
　學士之所常𨽻也夫豈有二事哉何楷曰辟廱作人
　論樂興化乃文王制作之大者故詩人重叠言之
　　靈臺四章二章章六句二章章四句(毛鄭以此詩/為五章章四)
　　(句朱傳如此分章甚協嚴氏詩緝從之東萊云國/語椒舉引此詩止于麀鹿攸伏葢全舉前二章之)
　　(文也若以首章為章六句則椒舉所引末二句在/他章矣然則章句其傳甚逺未易以意改也按此)
　　(説雖有據然以文/義言之斷當從朱)
下武(按毛云武繼也鄭云下猶後也後人能繼先祖者/惟有周最大集傳不用其解云下義未詳又引或)
(説下當作文然文王在下文三后數内為武王所配而/首句先並提文武豈文章之體乎或曰下當作大武王)
(以武功定天下故曰大武古文大與下形相似此説近/之吕記武王一戎衣天下大定其樂曰大武故言周王)
(業之成必/曰武焉)維周世有哲王三后在天王配于京(音/姜)○王
配于京世德作求永言配命成王之孚(讀如浮○陳氏/曰三后之孚著)
(于民久矣至武王配/天然後成王者之信)○成王之孚下土之式永言孝思
孝思維則(維則毛云則其先人也集傳解為民之法/則葢用李氏之説似與下土之式複出)○
媚兹一人應侯順德(張氏曰惟孝思維則故應之亦維/以順德聚順在家效順在國也)
永言孝思昭哉嗣服(讀如/白)○昭兹來許(當讀如虎○來/來世也陳氏曰)
(許語助吕/嚴皆用之)繩其祖武於(郝音/烏)萬斯年受天之祜○受天
之祜四方來賀於萬斯年不遐有佐(疏豈不逺有佐助/乎吕記不遐有佐)
(者四方皆來佐助雖/萬年不以為逺也)
序下武繼文也武王有聖德復受天命能昭先人之功
焉
　王志長曰文王有聲曰繼伐則此言繼文者非繼文
　王也繼三后之文德也太王王季文王功德雖大然
　世守臣節文王服事尤謹至武王肆伐清明三后規
　模盡變恐後世疑其有戾于祖父在天之靈故此詩
　歴言繼文之美曰王配于京曰世德作求曰考思維
　則曰昭哉嗣服曰繩其祖武詳言武王代商正其善
　繼善述與三后之恪守臣節無悖故繼伐者武王救
　世之事而繼文者武王逹孝之心二詩之意互備而
　著者也○周家三后之緒繼于武王武王成信于天
　下以孝思為本順德者孝也二章三章四章皆詳言
　首章之義五章六章又言武王之道足以福及後人
　　下武六章章四句
文王有聲遹(音聿○鄭云遹述也/即康誥祇遹之遹)駿有聲遹求厥寧遹
觀厥成文王烝(毛云烝/君也)哉(蘇傳文王之所以有聲者能/述而大其先人之聲耳凡求)
(其所以安觀其所以成無非述/之者此文王之所以為君也)○文王受命有此武功
既伐于崇作邑于豐(季本曰崇國即今鄠縣豐地在鄠/縣杜陵西南括地志云周豐宫在)
(鄠縣東二十五里○疏武功非獨伐崇所伐邦耆宻須/昆夷之屬皆是也别言伐崇者以其功最大其伐最後)
(故特舉之為作邑張本言功成乃作邑也季本曰文王/既滅崇則拓地漸廣而其民未馴宜親撫治之故徙都)
(焉/)文王烝哉○築城伊淢(音洫○馮復京曰淢毛訓成/溝鄭據周禮匠人云方十里)
(為成淢其溝也廣深各八尺其意本謂文王築城惟在/一成之洫洫内十里豐邑亦十里與之相匹耳朱傳改)
(成溝為城溝城溝豈可限/八尺引匠人文為失據矣)作豐伊匹(陳氏曰匹稱也作/豐之制不為侈大)
(惟其稱/而已)匪棘(急/也)其欲遹追來孝(讀許六反音旭元熊朋/來曰此章匪棘其欲自)
(有禮記匪革其猶可證乃不改欲字作猶而改孝字音/許六反失之矣○吕記本禮噐注云追先人之意而來)
(致其孝嚴緝用曹氏説云致其方來之孝來者嗣續無/乏之意愚謂如此解遹追當略讀不若云述追先世以)
(來相傳之孝/句法更渾成)王后烝哉(此章古音考分二韻與集傳不/同欲讀宥孝讀齅存之待攷)
○王公(六月以奏膚公/傳云公功也)伊濯(毛云濯大也本釋詁文集/傳云著明葢因滌濯而轉)
(為此/訓)維豐之垣(音袁○箋文王之功益大作豐/邑成之既成又垣之立宫室焉)四方攸
同王后維翰王后烝哉○豐水東注維禹之績四方攸
同皇王維辟(音璧○嚴緝豐水之東注于河者以禹之/功也四方之同歸周者以武王為天下之)
(君也葢以武王之功/配禹皆除害濟民也)皇王烝哉(嚴緝變王后為皇王一/綂天下其事又大也)
○鎬京(後漢地理志周鎬京在京兆上林苑中孟康云/長安西南有鎬池何楷曰武王之遷鎬久矣及)
(有天下鎬/始稱京)辟廱(疏箋云于鎬京行辟廱之/禮謂養老以教孝弟也)自西自東自
南自北(周自西土興近者先被其化後乃漸及于東故/曰自西自東文王時化已南行江漢後乃漸及)
(于北故曰/自南自北)無思不服(讀音白○嚴緝四方之服已久此/言于辟廱之後者教化之深入其)
(心/也)皇王烝哉○考卜(箋考猶稽也稽疑之/法必契灼龜而卜之)維王宅是鎬
京(叶音/姜)維龜正之(疏龜出吉兆/以正定之)武王成之(箋言遂居之/以成龜兆之)
(吉/)武王烝哉○豐水有芑(毛云草也陸疏孔疏俱/不詳疑即采芑之芑)武王
豈不仕(毛云仕事也疏云豐水猶以潤澤生芑菜况武/王豈不以澤及後人為事乎詩緝則云仕者官)
(使之也此主樹/人為説亦通)詒厥孫謀以燕翼子(嚴緝翼輔翼之也/表記引此章鄭氏)
(注云燕安輔翼其子按康成注禮本可通及箋詩又云/安其敬事之子古人解經不拘一説如此集傳從箋其)
(引或説當刪長發云豐水乃豐鎬所共不/得云以貽謀子孫故而不得不遷鎬也)武王烝哉
序文王有聲繼伐也武王能廣文王之聲卒其功伐也
(繼伐者繼文/王伐崇之功)
　吕記序言武王繼伐而此詩未嘗一及征伐之功何
　耶定都而無思不服創業而貽厥子孫固非大誥武
　成之前所能致也詩人之意葢有本末具載精粗兼
　舉者矣亦有言其意而略其事者矣不可以一體求
　也○王志長曰繼伐當為功伐之伐左氏荘二十八
　年傳云且旌君伐杜預注伐功也下武言武王繼列
　聖之德故言繼文文王有聲言武王繼列聖之功故
　曰繼伐德無愧于列聖則知武王無取天下之心功
　無愧于列聖則知列聖當武王之時亦不能不有天
　下矣武王之大雅止此二篇可謂精微廣大無所不
　該鄭氏因經文有既伐于崇一語遂云文王伐崇而
　武王伐紂則古序繼伐之説不明况紂與崇豈可並
　言哉
　前四章詳文王遷豐之事首以遹駿發端言述前人
　之事而益大之也書大傳云文王受命三年伐宻須
　遷程越三年伐崇自程遷豐豐即崇國之地故言作
　邑于豐而先之以伐崇也築城二句作豐之制也作
　豐則規模日廣似有急于取天下之心然其意不過
　述追周家孝德而已其功豈不甚大可為四方之屏
　翰哉後四章詳武王遷鎬之事豐鎬相去二十五里
　豐在豐水之西鎬在豐水之東此言東注葢據鎬京
　所見也豐水東入河惟禹之功以興四方同歸周惟
　武之德若如集傳解則武王君天下全賴禹功矣鎬
　京既宅首舉辟廱之禮養老教士所以悦服四方而
　成龜兆之占也末遂以豐芑興人材之盛武王之時
　多士烝烝其才豈不皆可仕乎(此華/谷説)此葢以傳及孫
　謀者而燕安輔翼其子耳孫所該遠子則指成王也
　帝王之愛子孫莫大乎貽之以人材此章嚴説為長
　首尾四章稱文王武王中四章稱王后皇王特變文
　以成章耳章末各用烝哉結之又詩之一格
　　文王有聲八章章五句
　生民之什
厥初生民時維姜嫄(音原讀音/倫反音銀)生民如何克禋克祀(禋/祀)
(祀郊/禖也)以弗無子(傳弗去也去無子求有子也箋弗祓/也祓除無子之疾集傳叅用毛鄭)履
帝武敏歆(古本皆歆字為句朱傳以履帝武敏為句歆/字屬下句讀故敏叶母鄙反今敏字略斷而)
(歆字仍屬上讀○傳帝高辛氏之帝履踐武跡敏疾也/從帝而見于天将事齊敏也嚴緝歆感動也何楷白歆)
(即下居歆之歆愚謂此章言帝下兩言上帝有别帝/者帝嚳也上帝者天也敏訓拇雖見爾雅不可從)攸
介攸止(嚴緝言若有所介/助之有所依止之)載震(娠/也)載夙(讀相即反音息/○夙毛訓早嚴)
(云闕宫彌月不遲謂滿十月即/生是早也鄭訓肅戒集傳從之)載生載育(讀曰逼反音/奕古音考音)
(益/)時維后稷○誕(誕毛鄭訓大每章皆以大義起葢歎/辭也集傳作發語辭本之横渠張子)
彌厥月先生如逹(音闥説文本/作㚔他末切)不坼(音/拆)不副(孚廹反/音拍)無
菑(音/災)無害(讀音/曷)以赫厥靈上帝不寧不康禋祀居然生
子(集傳解上帝不/寧三句勝毛鄭)○誕寘之隘巷牛羊腓(音/肥)字之(許氏/曰六)
(書故云腓脛後肉嬰兒不能跂乳牛羊/俯嘔而乳字之在其腓間故曰腓字)誕寘之平林㑹
伐平林誕寘之寒冰(疏郊禖在𤣥鳥至之月其生正值/寒冰是在母十月也王氏曰以為)
(適與伐木者㑹而收之未/足為棄故又置之寒氷)鳥覆翼(音/異)之(傳大鳥來一翼/覆之一翼藉之)
鳥乃去矣(疏人往收取/鳥乃飛去)后稷􁀾(讀去/聲)矣實覃實訏(疏適/始能)
(坐而覃然適始/張口而訏然)厥聲載路(按集傳翼與字為韻下去􁀾/訏路亦俱一韻平林四句一)
(氣貫下而林林冰三字又自為韻參差隔叶章法最變/○稷之見棄毛鄭以為欲顯其異史記以為疑其不祥)
(後儒皆/從史記)○誕實匍匐(嚴音/白)克岐克嶷(嚴音逆○傳岐/知也嶷識也)以
就口食(疏上既言收取后稷/此説其長養之事)蓺之荏(音/餁)菽(箋戎菽/大豆也)荏菽
斾斾禾(禾兼稻/黍稷)役(傳役列也疏/云有行列)穟穟(音遂○詩詁穟/穗通禾多穗也)麻
(麻子可食故/序麥之先)麥幪幪(莫孔反/䝉上聲)𤓰瓞(𤓰瓞可以佐食/故附五穀之末)唪唪
(音/蚌)○誕后稷之穡有相(去/聲)之道(讀如餖○箋有見助之/道謂若神助之力此解)
(勝集/傳)茀(治/也)厥豐草(讀如/湊)種(去/聲)之黄茂(陳啓源曰傳云黄/嘉穀也茂美也上)
(言榖種之嘉疏以黍稷色黄當之下言其美盛二字/各一義蘇氏云黄茂嘉榖也則并為一義集傳從之)實
方(箋苗生齊等嚴緝大田方皁與堅好文連是成熟時/故以方為孚甲始生此在種褎之前是苖初生時故)
(以方為/齊等)實苞(讀音㨐○爾雅/注叢生曰苞)實種(上聲○箋苖生不雜/嚴緝前言種之黄茂)
(已是擇種此言于方苞/之後故為生不雜也)實褎(疏禾長/之貎)實發(發/管)實秀(成/穗)實
堅實好(讀如吼○郝敬曰堅榖/漸滿也好無災害也)實頴實栗(頴者垂末栗/者不秕左傳)
(云嘉栗旨酒是/栗為榖熟也)即有邰(音/台)家室(杜預曰始平武功縣斄/城是古邰國司馬貞曰)
(邰􁆻古今字國后稷于母家以顯姜嫄之/烈○此章是后稷已為農師而教民之事)○誕降嘉種
(疏后稷能于稼穡上天乃下善/榖之種與之使得種以祭祀)維秬(音/巨)維秠(音痞○疏/郭璞云秬)
(黑黍總名柸則黒黍/之中一稃二米者)維穈(音/門)維芑(疏郭璞云穈今赤/粱粟芑今白粱粟)恒(音/亘)
(○毛訓徧/也當作亘)之秬秠是穫是畝(讀如/米)恒之穈芑是任(音/壬)是負
(讀扶委/反音尾)以歸肇祀(毛鄭謂后稷郊祀集傳不從李氏董氏/皆有辨劉瑾曰后稷得國而始主祭則)
(宗廟羣神之/祀皆始此也)○誕我祀如何(承肇祀而問其如/何下乃詳言祀事)或舂或
揄(音由○説文揄/引也引之出臼)或簸(毛云/簸糠)或蹂(毛云蹂黍疏蹂/踐其榖復舂之)釋(説/文)
(釋漬米从米从/睪今从釆誤)之叟叟(音/搜)烝之浮浮載謀載惟(箋諏謀/其日思)
(惟其禮劉氏曰載謀謂卜日/擇士也載惟謂致齋滌慮也)取蕭(蒿/也)祭脂(膟/膋)取羝(牡/羊)以
軷(音鈸又讀蒲昧反音佩○軷道祭也嚴緝内言焫蕭/外言羝軷則羣祀皆舉何楷曰軷祭有二有出行之)
(軷有冬祀行之軷據此章末云/以興嗣歲當主冬祭行言之)載燔載烈(如字又讀力/制反音例)
(箋燔烈其肉為尸羞嚴緝燔烈兼宗廟軷/祭葢廟與軷祭皆有尸所以為尸羞也)以興嗣歲(讀/音)
(雪乂如字○疏欲以興起來歲/使之繼嗣往歲而恒得豐年也)○卭(音昂○卭主/時王而言)盛(音/成)
于豆于豆(木日豆/薦葅醢)于登(瓦曰登/盛太羹)其香始升上帝居歆胡
臭亶時(箋胡芳臭之誠得其時乎/美之也士冠禮嘉薦亶時)后稷肇祀庶無罪悔
(叶上/聲)以迄(音/肸)于今(此章前四句以登升歆為韻後四句/以時祀悔為韻末句今字仍上與登)
(升歆叶與平林章例同○后稷肇祀鄭箋述毛以為后/稷祀上帝于郊其注表記則云後人祀后稷于郊以配)
(天庶幾無罪悔乎福禄傳世乃至于今集傳全用彼注/之説嚴緝后稷封邰而祀宗廟天心眷之久矣子孫世)
(修其業不敢失墜以獲罪于天遂至今日得成王業而/郊祀天之歆饗葢在此耳○無罪悔以後世子孫言集)
(傳引曾南豐説得之以迄于/今與起厥初生民遥相呼應)
序生民尊祖也后稷生于姜嫄文武之功起于后稷故
推以配天焉(疏禮記稱萬物本乎天人本于祖俱為/其祖可以相配故王者皆以其祖配天)
　此詩叙后稷功德以明配天之由非郊祀后稷之樂
　歌也郊祀樂歌則周頌思文是頌主嚴肅其辭簡故
　于此詳之首章原后稷之所以生下數章俱述后稷
　之事六章七章言其以功封邰始為宗廟羣神之祀
　末章則言子孫始郊天尊后稷以作配也此詩帝武
　敏歆攸介攸止即閟宫所云上帝是依豈有形跡之
　可求哉(此華/谷説)巨跡之説出列子(列子后稷/生乎巨跡)司馬遷好
　奇而載之康成信䜟緯傅㑹是説遂謂姜嫄無人道
　而生子誕莫甚焉(姚舜牧曰姜嫄生后稷特異以恠/而棄之不必以無父神其説也若)
　(如鄭氏解拇乃足大指耳若何歆歆如有人道之感/哉敏歆為拇指歆動則下云載震者又是何物此不)
　(經之談朱子郤/信之殆不可曉)又祭法云周人禘嚳而郊稷家語世
　本大戴禮史記俱云姜嫄為帝嚳妃無可疑者康成
　據命歴序云帝嚳傳十世堯非嚳子稷年又少于堯
　姜嫄不得配帝嚳故云高辛氏世妃謂後世子孫之
　妃也其説亦非可從皆當以毛傳為正姜嫄于從帝
　郊禖之時若有神靈歆格感而懷妊此于事理固有
　之稷之見棄以不坼副無菑害蘇明允謂如鄭伯寤
　生驚姜氏遂惡之之類牛羊腓字寒冰覆翼如若敖
　之棄於莵乳之昆莫之棄野鳥銜肉飼之之類偉人
　之生固有默佑者何疑于后稷哉
　　生民八章四章章十句四章章八句(毛本第三章/八句第四章)
　　(十句朱傳以第三章為十句第四章為八句則去/􁀾訏路音韻諧叶􁀾聲載路文勢亦通貫又七章)
　　(以前每章之首皆有/誕字當從之無疑)
敦(音/團)彼行葦(敦聚也敦敦/然行道之葦)牛羊勿踐履方苞方體(張氏/曰苞)
(叢生以喻兄/弟體幹也)維葉泥泥(音/禰)戚戚兄弟莫遠具爾(邇同○/箋俱揖)
(而進之疏云進/之令自近也)或肆之筵或授之几(劉氏曰肆之筵所/以行燕禮也授之)
(几者優/尊也)○肆筵設席(周禮注筵亦席也鋪陳曰/筵藉之曰席説文筵作席)授几有
緝御(讀如迓○陳氏曰非特肆筵而已又設重席非特/授几而已又有侍御續代之人以待兄弟之老者)
(李氏云緝御/即所云更僕)或獻或酢洗爵奠斝(音假○疏斝者爵也/爵是總稱客受醻爵)
(而奠之不舉/在旅酬之前)醓(音嗿嗿/音疃)醢(音海○疏醢肉汁也用肉為/醢特有多汁者故以醓為名)
(醢人云朝事之豆/非葅醓醢是也)以薦(讀即略/反音爵)或燔或炙(讀如/灼)嘉殽脾
臄(其虐反音噱○通俗文口上肉曰臄疏燔/炙是正饌以脾與臄為加助故謂之嘉)或歌(比于/琴瑟)
或咢(音岳○咢徒撃鼓也集傳解歌咢用毛何楷曰歌/在旅酬之後即儀禮工歌鹿鳴諸詩笙奏南陔諸)
(詩時也咢在釋獲之後即儀禮樂正命曰不鼔不釋奏/貍首以射時也鼔者射之鼓節也此語已包下章射事)
(言之見古詩/章法錯綜處)○敦(音雕雕/通畵也)弓(何楷曰雕弓既天子之弓/不應賔得並用考魯大弓)
(公羊傳以為弓繡質陳祥道云繡其弣也弣者把中也/意天子之弓竟體畵之天子以下但繡畵其弣亦謂之)
(雕弓/耳)既堅(讀古音/反音斤)四鍭(音/侯)既鈞(四矢皆輕重/鈞亭詳集傳)舍矢既均
序賔以賢(讀如形○下云曽孫維主對主而言則皆/賔也鄭云序賢謂以射中多少為次第)敦
弓既句(音姤彀通或曰當讀/古侯反與下鍭叶)既挾四鍭四鍭如樹序賔
以不侮(箋不侮者敬也其人敬于禮則射多中呂記四/鍭既鈞槩言射者故繼之曰序賔以賢四鍭如)
(樹專言勝者故繼之曰序賔/以不侮賢其能不侮其德也)○曾孫維主(埤雅周官王/燕則膳夫為)
(獻主臣莫敢與君抗禮今云曾孫/維主則以尊事黄耉所以為厚也)酒醴維醹(音/乳)酌以大
斗(疏大斗長三尺言其柄也漢禮器注勺五升徑/六寸長三尺此葢從大器挹之于樽用此勺也)以祈
(疏祈求也求善/言而報養之)黄耉(楊旭曰集傳主叶當口去今音太/遠遂轉叶醹字以從之下斗耉之)
(本諧者反改叶他韻似不可解郝本四字俱讀本音為/是當從之○嚴緝祈黄耉謂乞言也古者燕飲于旅也)
(語必求誨言于老成/人不徒為燕樂也)黄耉台背(讀必墨反音百○釋名/九十曰鮐背或曰黄耉)
以引以翼夀考維祺以介景福(讀如偪○箋養老之禮/在前引之在㫄翼之養)
(老人而得吉所以助大福也吕記上言成王厚酒醴以/酌黄耉下言黄耉相導左右成王庶其登夀祺而介景)
(福/也)
序行葦忠厚也周家忠厚仁及草木故能内睦九族尊
事黄耉養老乞言以成其福禄焉
　疏此成王時詩則美成王矣不言成王者欲見先世
　皆然故言周家以廣之辨説此詩章句甚明序不知
　比興之體與全詩之意而碎讀之但見勿踐行葦便
　謂仁及草木但見戚戚兄弟便謂親睦九族但見以
　祈黄耉便謂養老乞言但見介爾景福便謂成其福
　禄隨文生義無復倫理○周道親親故序以忠厚括
　之自周家忠厚以下東萊云意是講師附益王志長
　曰孔子曰斷一樹殺一獸不以其時非孝也行葦之
　謂也君子敬其親無往而不敬也愛其親無往而不
　愛也敬愛及于行葦者可以治天下矣篇中言養老
　言燕兄弟孝之推也故敦彼行葦牛羊勿踐履興之
　兼賦者也周家忠厚以下撿括詩中語以發明首句
　忠厚之意與經正合而朱子以為不知比興之體東
　萊亦以為講師附益之辭余竊謂不然
　集傳此祭畢而燕父兄耆老之詩(祭必于廟/燕必于寝)○鄭箋
　謂周先王將養老先與羣臣行射禮擇可與者以為
　賔大禮将祭而射是為大射大射則先擇士未聞養
　老亦然也王肅以此為燕射良是(東萊主/此説)第燕射于
　旅酬後為之而此設文于曾孫維主之上故孔氏疑
　其先燕射而後酌酒不知次章即云爵斝獻酢獨非
　酌酒乎序賔以賢序賔以不侮(賔即父/兄耆老)亦必有祈爵
　之禮明矣今按儀禮燕射如鄉射禮射雖畢而飲未
　終舉觶無算爵獻醻尚多故言酌大斗夀黄耉于既
　射之後(此東/萊説)郝仲輿疑詩中絶無祭祀語以朱傳祭
　畢而燕為非以今考之周先王射必有祭冬官祭侯
　是也(考工記将射有祭侯之禮其辭云抗而/射女强飲强食詒女曾孫諸侯百福)燕射亦
　有祭賔筵次章烝衎烈祖是也况四章言曾孫維主
　曽孫非主祭之稱乎但詩意重在燕親故語不詳及
　耳酌大斗祈黄耉朱傳不用序説引古器物欵識以
　為頌禱之辭然攷王制云凡養老有虞氏以燕禮夏
　后氏以饗禮殷人以食禮周人修而兼用之然則燕
　飫時固當行養老之禮矣養老則乞言矣前章筵几
　緝御正為黄耉而設詩序當從甚明(陳啓源曰曽孫/維主以下是言)
　(養老之事故以引以翼毛鄭以為成王之事黄耉吕/嚴以為黄耉之輔成王義皆可通若指此為頌禱之)
　(辭則黄耉特虚稱耳引翼/之者誰又誰所引翼者乎)
　　行葦四章章八句(此詩毛公本七章二章章六句/五章章四句鄭八章章四句朱)
　　(子云毛首章以四句興二句不成文理二章又不/協韻鄭首章有起興而無所興皆誤今正之如此)
　　(東萊則云文義當從毛氏首章以行葦興兄弟宜/六句二章言陳設宜四句三章言燕樂宜六句後)
　　(四章不可増損毛鄭所同今按毛氏分章固為得/體而以音韻之協言之則朱傳為優大抵朱子所)
　　(分章句皆不容易但此詩譏毛鄭分章之誤則不/然長發云詩之興體無定以少興多者類有之亦)
　　(有以多興少者凱風之首章小雅谷風之末章小/宛之三章是也有全用興者蒹葭衡門鶴鳴之類)
　　(是也朱子摘毛以四句興二句鄭有興無賦何以/服先儒之心况行葦首四句毛鄭未嘗以為興乎)
既醉以酒既飽以德(詩兩言既毛云既者盡其禮終其/事也禮謂旅醻之屬事謂施惠先)
(後及歸爼之屬○醉酒言旅酬無算/爵之後飽德者燕接之間恩意充足)君子萬年介爾景
福(讀如/偪)○既醉以酒爾殽既将君子萬年介爾昭明(音/芒)
(○天既錫之以夀考又助之/以光明之德則受福無窮也)○昭明有融(左傳云明而未/融是融為昭之)
(盛/也)高朗令終令終有俶(尺六反/音畜)公尸(公尸注疏未詳按/白虎通引曾子問)
(曰王者宗廟以郷為尸射以公為偶禮記疏云天子必/取孫列之諸侯入為卿大夫者為尸故曰公尸葢以諸)
(侯稱公也朱傳不用其説東萊曰周之追王止于太王/則宗廟之祭尸之尊者乃公尸也與朱傳合何楷曰如)
(吕説當于諸祖中舉其最尊者乃后稷之尸也周/祭旅酬六尸先儒謂后稷之尸發爵不受旅是也)嘉告
(叶沽沃反音鵠○以/善言告之即嘏辭)○其告維何籩豆靜嘉(讀音歌○/吕記靜嘉)
(言潔清/而新美)朋友攸攝(劉瑾曰将祭之先筮其臣之吉者戒/之使之助祭為祼獻之事曰賔客曰)
(朋友皆尊之之辭所/以重祭也攝佐也)攝以威儀(讀如俄○疏攝者收歛/之言各自收歛以相佐)
(助為威儀之事祭綂/所謂濟濟漆漆也)○威儀孔時君子有孝子(集傳以/孝子為)
(主人嗣子故引儀禮祭終舉奠為説按文主世子其登/餕獻受爵皆以上嗣上嗣適子之長者陳啓源曰君子)
(有孝子鄭箋指羣臣葢求合序説然通篇君子皆成王/不應獨異朱傳吕記皆指嗣子言恐與下三章説𦙍祚)
(孫子複出惟嚴緝云威儀甚得其宜者由成王有/孝子之行以先之也上承朋友下起不匱甚合)孝子
不匱永錫爾類(傳匱竭類善也疏云以孝道轉相教化/無有匱竭則天長賜王以善道也箋孝)
(行無竭時長以與汝之族類言廣孝于天下也與左/傳頴考叔純孝也施及荘公意合集傳解類字從毛)○
其類維何室家之壼(音悃○何楷曰説文壼宫中道室/家之壼言錫類之孝近在宫壼間)
(以其由内而感乎外也國語壼也/者廣裕人民之謂也殆不可曉)君子萬年永錫祚𦙍
(音/孕)○其𦙍維何天被(音/備)爾祿君子萬年景命有僕(疏僕/御必)
(附近于人故/傳訓僕為附)○其僕維何釐(予/也)爾女士釐爾女士從以
孫子
序既醉大(音/泰)平也醉酒飽德人有士君子之行焉
　朝野清寧無事而後祭祀以時燕享以禮故序曰太
　平也○或疑人有士君子之行止是四章下二語括
　詩義不全愚謂此語合與祭之人言之朋友攸攝攝
　以威儀錫以賢臣也永錫祚𦙍錫以賢子孫也釐爾
　女士錫以淑配也無一人不可以當神嘏者此太平
　之極也
　蘇傳成王與羣臣祭畢而燕于寝羣臣作此詩以美
　之集傳則云父兄所以答行葦○吕記自既醉以酒
　至高朗令終皆祭畢而燕頌禱之辭也自令終有俶
　至于卒章皆追道祭之受福以明頌禱之實也○鄭
　箋以景福為洪範五福孔疏云君子萬年夀也天被
　爾禄富也室家之壼康寧也昭明有融攸好德也高
　朗令終景命有僕考終命也説近牽合以令終為考
　終命尤不然凡人靡不有初鮮克有終故以令終祝
　之令終在于有始即仲虺所云慎厥終惟其始之意
　也四章設為嘏辭五章以下則承嘏辭之意而衍之
　天被爾禄景命有僕錫祚也釐爾女士從以孫子錫
　𦙍也問以𦙍而言福祚問以祚而言𦙍嗣義互見爾
　　既醉八章章四句
鳬鷖(音醫○鳬野鴨鷖即鷗韻㑹鳬好没鷖好浮/箋水鳥而居水中猶人為公尸之在宗廟也)在涇
(何楷曰首言在涇者周之先祖居邠其後再遷至武王/始居鎬涇水經流亦從邠界來迤邐東北流近鎬故睹)
(涇水而興祖功宗德之思焉詩入祖廟而作所以有取/于涇猶潛詩之有取于漆沮也以後沙渚潨亹皆非水)
(名即䝉在涇為/文意可識矣)公尸來燕(疏曰公尸來燕明是祭/後燕尸非正祭時也)來寧
爾酒既清爾殽既馨公尸燕飲福禄來成○鳬鷖在沙
(讀桑何/反音娑)公尸來燕來宜(讀如/俄)爾酒既多爾殽既嘉(讀如/歌)
公尸燕飲福禄來為(讀如譌○陳啓源曰鄭云為猶助/也為訓助故釋文于偽切又云叶)
(句如字集傳訓助/而無音失之略矣)○鳬鷖在渚公尸來燕來處爾酒既
湑爾殽伊脯公尸燕飲福禄來下(讀如/户)○鳬鷖在潨(音/叢)
公尸來燕來宗既燕于宗福禄攸降公尸燕飲福禄來
崇○鳬鷖在亹(音門○箋亹之言門也漢志金城有浩/亹縣注云浩水名亹者水流峽山間兩)
(岸若/門)公尸來止熏熏㫖酒欣欣燔炙芬芬公尸燕飲無
有後艱(讀如/巾)
序鳬鷖守成也大(音/泰)平之君子能持盈守成神祗祖考
安樂之也
　序本因祖考而廣及神祗九廟妥靈公尸醉飽則孝
　子之守成可知矣(五章皆言公尸又第四章有既/燕于宗語其為祭宗廟甚明)鄭
　氏以在涇在沙在渚在潨在亹分配天地宗廟社稷
　山川永叔已正其謬孔疏云此祭之明日繹而賔尸
　之樂集傳從之(鄭謂天地諸神社稷山川俱有尸張/横渠楊信齋皆辨之然石渠論云周)
　(公祭天用太公為尸白虎通云周公祭太山用召公/為尸見既醉詩孔疏其説不可謂妄○陳啓源曰周)
　(禮大司樂大祭祀尸出入奏肆夏大祭祀者兼天神/地祗人鬼而言也國語言晉祀夏郊董伯為尸是郊)
　(祀天地有尸矣周禮士師祀五帝則沃尸是祭五帝/有尸矣祭勝國社稷則為之尸是祭社稷有尸矣禮)
　(記曾子問天子既殯五祀之祭尸三飯不侑酳不酢/又月令注引逸禮中霤禮云凡祭五祀于廟用特牲)
　(有主有尸皆先設席于奥是祭五祀有尸矣絲衣篇/繹祭高子以為靈星之尸是祭星辰有尸矣此皆見)
　(于經傳鄭謂天地諸神皆有尸/非臆説但以分配各章則鑿耳)但祭祀樂章宜入頌
　不入雅况繹祭詩自有絲衣矣疑此是賔尸後燕同
　姓于廟寝而作
　　鳬鷖五章章六句
假(傳假嘉也陳啓源曰假音暇詩禮記爾雅釋文皆同/是訓嘉非音嘉也考假有遐賈嫁暇格五音並無音)
(嘉者近世俗本集/傳直云音嘉誤甚)樂君子(讀如/則)顯顯令德宜民宜人受
禄于天(讀音/吞)􁀇右命之自天申之(鄭氏中庸注天乃保/安佑助命之為天子)
(又申重福之/大勝箋義)○干禄百福(讀如/偪)子孫千億穆穆皇皇宜
君宜王不愆不忘率由舊章○威儀抑抑德音秩秩無
怨無惡(去聲○蘇傳無所不容故/無怨無所不矜故無惡)率由羣匹(嚴緝羣匹/羣臣之賢)
(匹偶于已者率由舊章不自是而惟先王/是法率由羣匹不自是而惟羣臣是從)受福無疆四
方之綱○之綱之紀燕及朋友(音以之以周頌燕及皇/天類  集傳燕訓安為)
(是鄭云燕飲嘗及/羣臣此曲説也)百辟卿士媚于天子不解(音/懈)于位(當/讀)
(于置切/音異)民之攸塈(音戯○不懈于位則綱常張而不弛/民之所由安息也○東萊説末章見)
(集/傳)
序假樂嘉成王也(嘉即/美也)
　此詩未詳所用意是受釐之詩集傳則云公尸所以
　答鳬鷖○依箋疏解全詩皆主成王言寓規于頌後
　二章即申前二章意耳集傳作稱願其子孫亦可通
　　假樂四章章六句(按中庸引首章語則毛本四章/章六句無可疑矣華谷惑于陳)
　　(氏之説分六章章四句斷不可從東/發反云四句為章文義甚順何歟)
篤公劉匪居匪康(箋不以所居為居/不以所安為安)廼埸(音/亦)廼疆(場畔/也疆)
(界也集傳以田/畔訓埸疆未明)廼積(音/恣)廼倉(何楷曰孟子言居者有積/倉疆埸積倉自為民之畱)
(居者儲備葢新都未定亦無空國而去之理末章止基/乃理爰衆爰有乃是就續至者言之按東萊云國都雖)
(遷而疆埸積倉自在其/封内也𤣥子本此為説)廼裹餱糧于橐于囊思輯(音/集)用
光弓矢斯張干戈戚揚(疏傳以威為斧揚為鉞鉞大而/斧小太公六韜云大阿斧重八)
(斤一名天鉞是/鉞大于斧也)爰方啓行(音杭○毛鄭皆釋為方開道/路而行即方行天下之方)
○篤公劉于胥(相/也)斯原既庶既繁既順(箋順順/其事也)乃宣(疏/乃)
(宣與緜既宣乃畝同/王肅云編其廬井)而無永歎(音/灘)陟則在巘(音讞○按/毛云巘小)
(山别于大山郭璞云山形如累兩甗上大下小/甗甑也集傳則云山頂也葢不用毛鄭之説)復降在
原何以舟(讀之遥反音昭/○傳舟帶也)之維玉及瑶鞞(必頂反/音秉)琫(音/菶)
(○疏鞞者刀鞘之/名琫者鞘之上飾)容刀(讀徒招反音條○疏容刀容飾/之刀集傳引容臭容臭見内則)
(乃香囊也輔氏曰此章前五句在相土而居之後後五/句在相土而居之前民之所以即其安者由公劉初時)
(躬執其勞/如此也)○篤公劉逝彼百泉(通典漢安定朝那縣地/唐為原州百泉縣因詩)
(百泉而得名一統志平凉府涇州有泉眼百餘大旱不/竭季本曰百泉者平凉府北地所出之水皆流入涇至)
(邠/州)瞻彼溥原乃陟南岡乃覯于京(音/姜)京師之野(音墅○/箋絶高)
(謂之京升其南山之脊乃見其可居者謂可營立都邑/之處京師之野謂是京乃大衆所宜居之野也季本曰)
(未有室廬/故曰野)于時處處于時廬旅(箋廬舍/其賔旅)于時言言于時
語語○篤公劉于京斯依蹌蹌濟濟俾筵俾几既登乃
依(疏既登席矣/既依几矣)乃造(音/慥)其曹執豕于牢(曹羣牧之所/牢曹之一也)酌
之用匏食(音/嗣)之飲(去/聲)之君之宗之(二句無韻○東萊謂/為之立君立宗朱子)
(謂公劉自為君宗皆通後説更勝于羣臣則君之以君/臣之禮燕飲也于同姓則宗之己為大宗而以四小宗)
(序其族也○箋此章述依京以營宫/室及其既成與羣臣飲酒以落之)○篤公劉既溥既
長(箋既廣其地之東/西又長其南北)既景乃岡(疏民居田畝或南或北/皆順正其方靣故以日)
(景定/之)相(去/聲)其隂陽觀其流泉其軍三單(音丹讀多涓反/音顛○三單毛)
(云相襲也王肅謂三重為軍婦女在内老弱次之强壮/在外以備宼鈔説殊鑿鄭云大國三軍以其餘卒為羡)
(公劉遷豳丁夫適滿三軍之數單者無/羡卒也此稍通蘇吕嚴三家都引之)度(吕記待/洛反)其隰
(下/溼)原(廣/平)徹田為糧(嚴緝三軍惟單賦法以徹/兵食皆不病民厚之至也)度(同/上)其夕
陽(山西夕始得陽故曰夕陽疏以為總言豳/人一國之所處考其地當在梁山之西)豳居允荒
(大也雍大記豳谷在邠州東北/三十里舊三水縣公劉立國處)○篤公劉于豳斯館渉
渭為亂(截流/横渡)取厲(礪/同)取鍛(疏鍛者冶鐡之名箋言鍛石/所以為鍛質者質椹也○集)
(傳謂公劉始來時華谷云此述處新氓也/新氓之至者公劉為作館以居之亦可從)止基廼理(既/定)
(居止之基乃/疆理其田野)爰衆爰有(讀如以○止基以居其民則民/聚而衆矣疆理以治其田則財)
(足而/有矣)夾其皇澗遡其過(平/聲)澗(疏民居以南為正皇澗縱/在兩㫄而夾之過澗横在)
(北而嚮之王肅云或/夾或嚮皆以利民)止旅廼宻芮(音/汭)鞫(音菊本作鞠○/傳芮水涯也爾)
(雅厓内為隩外為鞠鄚箋云就澗水内外而居以修田/事是也集傳引周禮職方之汭葢本之蘇傳今不從辨)
(詳考/異)之即
序公劉召康公戒成王也成王將莅政戒以民事美公
劉之厚于民而獻是詩也(周本紀后稷生不窋不窋生/鞠陶鞠陶生公劉是后稷之)
(曾孫也窋竹律反諄入聲○疏按譜以公劉當太康之/時韋昭注國語以不窋當太康之時太康禹之孫公劉)
(不窋之孫計不窋宜當太康公劉應在其後不窋以太/康時失稷官至公劉而竄豳其遷豳時不必當太康也)
(又外傳稱后稷勤周十五世而興周本紀亦以稷至文/王為十五世計虞及夏殷周有千二百歲每世在位皆)
(八十許年子必将老始生以理推之實難據信太康之/後比至少康之立幾将百年葢太康始衰之日不窋失)
(官少康未立之前公劉見逐也陳啓源曰周本紀拘太/子晉十五王之語所紀世次最為疎漏公劉之為后稷)
(曾孫未可信也婁敬説高祖言周自后稷封邰積德累/善十餘世公劉避桀居豳漢初去古未逺敬所聞當有)
(據夫十餘世則非曽孫避桀則非與/太康同時此足正本紀及豳譜之失)
　首章述公劉自邰遷豳之事毛鄭以公劉居邰遭夏
　人亂廹逐遷豳且以為棄積倉而去考之此章氣象
　整暇不見廹逐之意以國語史記參之葢自不窋已
　竄于戎翟之間(今慶陽府境内有不/窋城公劉自此遷豳)至公劉而復興
　疆埸積倉内治既備然後裹糧治兵拓大境土而遷
　居于邠也(此東/萊説)次章述公劉至豳相土居民之事帶
　劒珮以上下山原美其有是珮服而親是勞苦也(亦/東)
　(萊/説)三章述營度都邑之事處處廬旅言言語語謂安
　民館客施教令也四章述定居之後上下相親與羣
　臣飲燕以聯屬之也五章述辨土宜因定軍賦興税
　法豳在梁山之西度山西之田益廣民居也末章總
　叙其始終渡渭為亂取厲及鍜即史記所云自漆沮
　渡渭取材用者也止旅廼宻芮鞫之即言新附者衆
　皆就澗水内外而居○王氏曰周之有公劉言乎其
　時則甚微言乎其事則甚勤稱時之甚微以戒其盈
　稱事之甚勤以懲其逸葢召公之志也
　　公劉六章章十句
泂(音迥○/遠也)酌彼行潦挹彼注兹可以餴(音/分)饎(音熾○傳/餴餾也爾)
(雅孫菼曰蒸之曰餴勻之曰鐂饎酒/食也嚴緝言可灌沃饙米以為酒食)豈弟君子民之父
母(讀如米○王志長曰君子不愧民之父母則行􁆤可/以饗皇天不然雖有粢盛肥腯嘉栗㫖酒神其吐之)
(矣假樂非民之攸塈不可以受禄于天卷阿/非媚于庶人不可以媚于天子其義一也)○泂酌彼
行潦挹彼注兹可以濯罍(音/雷)豈弟君子民之攸歸(讀古/囘反)
○泂酌彼行潦挹彼注兹可以濯溉(音葢讀古氣反音/既○按毛云溉清)
(也言洗之使清潔也如/集傳解則是滌滌矣)豈弟君子民之攸塈(音戯○民/之攸塈皆)
(以終首章豈/弟父母之意)
序泂酌召康公戒成王也言皇天親有德饗有道也(餴/饎)
(可用之祭祀故序/以皇天親饗言之)
　左傳潢汙行潦之水可薦于鬼神可羞于王公雅有
　行葦泂酌昭忠信也鄭箋云有忠信之德潔齊之誠
　以薦之葢本此為説○陳啓源曰鄭氏釋此詩正合
　序意潦水可薦神所謂皇天親饗也豈弟為民父母
　所謂有德有道也蘇潁濵以為流潦至薄苟挹而注
　之則可以餴饎見物皆可用是以君子之于人才强
　敎之悦安之未嘗有所棄猶父母之無棄子也可以
　濯罍可以濯溉喻人才養成無所用而不可也此與
　序意不相蒙况公劉泂酌卷阿三詩皆召公作以戒
　成王公劉戒以厚民事也泂酌戒以修德行道也卷
　阿戒以求賢用士也意各有屬用賢才乃下篇本㫖
　豈必于此章預及之耶
　　泂酌三章章五句
有卷(音/權)者阿飄風自南(讀如吟○箋大陵卷然而曲廻/風從長養之方來入之喻王當)
(屈體下賢王氏曰有卷者阿虚中屈體之大陵也飄風/自南長養萬物之囘風也不虚中則風無自而入不屈)
(體則風無自而畱其為陵不大則其化養不博集傳謂/召公從王游卷阿之上叙其事以發端朱子之説實本)
(汲冡紀年紀年云成王三十三年遊于卷阿召康公從/長發云紀年之書先儒不用以釋經故朱子采其説而)
(不著所/自也)豈弟君子來游來歌(按箋謂樂易之君子來就/王游而歌集傳云豈弟君)
(子指成王也因王來/㳺而作歌于理為順)以矢其音○伴(音/判)奐(音煥○傳廣/大而有文章)
(也疏云伴為廣大奐為文章故孔晁引孔子曰奐乎其/有文章伴乎其無涯際愚謂此言周之治道𢎞逺明備)
(故王得安享太平而來遊于此集傳/云閒暇之意葢本鄭箋與下句語複)爾游矣優游爾休
矣豈弟君子俾爾(吕記俾爾者祝辭也/祝之所以戒之也)彌爾性(疏保全/己之性)
(命無他患禍吕記彌/性者彌益其德性)似先公酋(音/遒)矣(傳似嗣也酋終也/箋嗣先君之功而)
(終成之愚謂不言王言先公者周之七/廟始于后稷言先公則可該先王也)○爾土宇昄(音/版)
章(版章作/版圖是)亦孔之厚(讀狠口下主二/反吼予二首)矣豈弟君子俾爾
彌爾性百神爾主(讀當口主庾二/反斗煮二首)矣○爾受命長矣茀
禄爾康矣豈弟君子俾爾彌爾性純嘏爾常矣(箋純大/也予福)
(曰嘏使汝大受/神福以為常)○有馮(音/慿)有翼(何楷曰馮翼與下引翼/相應賢人日侍王側能)
(引君故君以之為慿能/翼君故君以之為翼)有孝有德(謝氏曰求賢不取非/常之才而止曰有孝)
(有德何也孝于親者必忠于君取其考正求其忠也唐/虞以上取人以德無才德之分如臯陶九德皆才也舜)
(舉八元八愷之才皆德/也有德則才在其中矣)以引以翼豈弟君子四方為則
○顒顒邛邛(音昂○箋體貌則顒顒然/敬慎志氣則邛邛然高朗)如圭如璋令聞
(音/問)令望豈弟君子四方為綱○鳳凰于飛(鳳凰有道則/見故為賢才)
(之比○此雖取興鳳凰亦當時實事也周語周之興也/鸑鷟鳴于岐山鸑鷟鳳凰别名也又周書王㑹解云西)
(申以鳳鳥方揚以皇鳥正言成王時王城既成朝㑹諸/侯及四夷之事至竹書紀年云成王十八年鳳凰見遂)
(有事于河沈約注鳳凰翔庭王援/琴而歌作神鳳操此則未可據信)翽翽(音/諱)其羽亦集爰
止藹藹(按毛云藹藹猶濟濟鄭云奉職盡力/皆本爾雅蘇氏改訓衆多集傳從之)王多吉士
維君子使媚于天子(或疑此二句文義有碍欲從嚴緝/之説以君子指大賢大賢任使吉)
(士愚謂自作詩者而言則稱王為君子自/王所使者而言則稱王為天子義亦可通)○鳳凰于飛
翽翽其羽亦傅(音/附)于天(讀如吞○吕記亦集爰止言萃/聚也亦傅于天言布散也文義)
(最佳萃聚喻在朝廷與下媚天子/應布散喻莅民社輿下媚庶人應)藹藹王多吉人維君
子命媚于庶人(吕記引箋云親愛庶人謂撫擾之令不/失職何楷曰上言媚于天子近于以容)
(悦為媚也故此又質言之若/曰媚庶人乃所以媚天子耳)○鳳凰鳴矣于彼高岡(喻/賢)
(才生于/治朝)梧桐生矣于彼朝陽(喻明君出/于盛世)菶菶(音/琫)萋萋雝
雝喈喈(讀如雞○喻人主禮賢然後羣才類出劉瑾曰/梧之菶菶萋萋者人君待賢之盛禮也鳳之雝)
(雝喈喈者羣賢/和集之德音也)○君子之車既庶且多君子之馬既閑
且馳(叶音駝○毛鄭云錫賢者以車馬集傳云待賢者/而用之義稍别輔氏曰王今有車馬既多而且閑)
(習将安所用乎亦惟延禮賢者于無/窮耳不明言其事葢欲王自得之)矢詩不多維以遂
歌(按廣韻遂成也以成王之/所歌集傳云賡歌是也)
序卷阿召康公戒成王也言求賢用吉士也
　辨説求賢用吉士本用詩文後之説者誤以豈弟君
　子為賢人遂分賢人吉士為兩等失之矣○愚按此
　與上篇同一豈弟君子同是召公所作不應此君子
　忽為賢人華谷泥序説謂求豈弟君子以任用吉士
　尤支離斷以朱子為允
　吕記首章具興比賦三義共作詩之由當從朱氏其
　因卷阿飄風而發興當從毛氏以卷阿飄風興求賢
　因以虚中屈體化養萬物為比當從鄭氏王氏之説
　三言俾爾彌爾性祝其充益德性以嗣先公主百神
　常純嘏所以戒也其辭尚未及求賢而求賢之意已
　在其中有馮二章遂明言賢者之益焉必孝德之人
　引翼左右然後主德修而有顒卭珪璋之望宣王中
　興其在内者惟張仲孝友蕭望之謂張敞才輕非師
　傅之器亦此意也鳳凰以下至末章言賢才衆多皆
　應期而出王但隆車馬以待之焉耳矢詩即首章矢
　音也反覆更端亦既多矣而曰不多者愛君無已之
　心不自以為多也
　　卷阿十章六章章五句四章章六句
民亦勞止汔(幾/也)可小康惠此中國(京/師)以綏四方無縱詭
隨(後漢書陳忠傳注詭隨詭誑委隨之人/集傳云不顧是非而妄隨人也葢本此)以謹無良式
遏寇虐憯不畏明(音芒○季本曰不畏明謂/肆行于人所共見之地)柔遠能邇
(能邇解見余尚書埤傳鄭云猶侞也/侞字唐初已不見字書音義莫攷)以定我王(首章蘇/氏説見)
(集/傳)○民亦勞止汔可小休惠此中國以為民逑(箋逑聚/也何楷)
(曰民勞則散故必/思所以歛聚之)無縱詭隨以謹惽怓(音鐃讀尼猶反/音牛○按説文)
(惽不憭也怓亂也書所謂辨言亂政利/口亂官者也舊但訓諠譁于義未盡)式遏寇虐無俾
民憂無棄爾勞以為王休(箋無棄汝始時勤政事之功/以為我王之美述其始事者)
(誘掖之也王志長曰詭隨之人其初必以小忠小信自/結于主迨主心既固而後恣其無良故曰毋棄爾勞)
○民亦勞止汔可小息惠此京師以綏四國無縱詭隨
以謹罔極式遏宼虐無俾作慝敬慎威儀以近有德(嚴/緝)
(無縱詭隨而必近有德勸之以逺佞而親賢然非修身/則賢不可得而親故必敬慎威儀然後可以近有德也)
○民亦勞止汔可小愒(音/器)惠此中國俾民憂泄(音異○/去也)
無縱詭隨以謹醜厲(衆/惡)式遏宼虐無俾正敗(讀蒲寐/反音備)戎
(汝/也)雖小子而式𢎞大(讀特計反音棣○輔氏曰以身言/之則為小子以職言之則是王官)
(故曰/𢎞大)○民亦勞止汔可小安惠此中國國無有殘(言國/無殘)
(敗之/禍)無縱詭隨以謹繾綣(疏繾綣者牢/固相著之義)式遏寇虐無俾
正反(王氏曰正敗者敗而已未盡反/而為不正若正反則無正矣)王欲玉女(音/汝)是用
大諫(顧炎武曰民勞本召穆公諫王之辭乃託為王意/以戒公卿百職事故曰王欲王汝是用大諫猶之)
(轉予于恤而呼祈父從事不均而呼大/夫所謂言之者無罪聞之者足以戒也)
序民勞召穆公刺厲王也(召穆公名虎康公之後○疏/左傳服䖍注云穆公召康公)
(十六世孫按燕世家康公九世至惠侯當厲王共和之/時惠候與穆公不應世數懸絶如此又武王至厲王凡)
(九世而康公至穆公已十六/世亦大懸絶恐服注有誤)
　集傳此同列相戒之詩未必專為王而發嚴緝詩言
　以定我王以為王休又言戎雖小子皆語同列之辭
　戒同列所以刺王也又言無良惽怓罔極醜厲繾綣
　總之以詭隨詭隨即書所云靣從也小人之媚君子
　其始皆以詭隨入之其終無所不至
　　民勞五章章十句
上帝(上帝毛鄭皆以稱王者蕩詩同凡詩/人呼上帝呼天皆無所歸咎之辭)板板(反/也)下民
卒癉(音/亶)出話不然為猶不遠靡聖(箋王無聖/人之法度)管管(傳管/管無)
(所依繫一云管管小見也言無通/明之德但自用其私智小見耳)不實于亶(不實之于/誠信言其)
(矯誣詐偽/無所不至)猶之不遠(許氏曰為猶又出話/之本故此推言之)是用大諫○
天之方難無然憲憲天之方蹶(音/媿)無然泄泄(音/異)辭之輯
(讀祖合/反音帀)矣民之洽矣辭之懌(讀弋灼/反音藥)矣民之莫矣(朱氏/曰輯)
(者和也和于天理民所以洽懌者悦也悦于人情民所/以定  陳啓源曰辭輯辭懌鄭氏以為王者之政教葢)
(上文戒羣臣無助王為虐因言國之安危係于教令如/此不得輕變先王之法又言此戒語時之大臣其意以)
(教令雖出王者而輯之懌之則大臣之職也嚴緝譏鄭/以為上下文皆責僚友此忽言王者出令辭義不倫不)
(知鄭解正與/上下文一意)○我雖異事及爾同寮我即爾謀聽我囂
囂(箋謷謷然/不肻受)我言維服(説命説乃言惟服/服行也朱傳從箋)勿以為笑先
民有言詢于芻蕘○天之方虐無然謔謔老夫灌灌(猶/欵)
(欵/)小子蹻蹻(其略反音臄○/説文舉足高也)匪我言髦(讀毛博/反音莫)爾用憂
謔(以憂/為謔)多將熇熇(許酷反音焅讀許各反/音壑○説文火熱也)不可救藥○
天之方懠(音/隮)無為夸毗(音皮○傳夸毗體柔人也本爾/雅李廵曰屈己卑身求得于人)
(曰體柔集傳則云大言夸之諛言毗之○陳啓源曰爾/雅籧篨口柔也戚施靣柔也夸毗體柔也曲盡小人之)
(態而皆見于詩合之他典則周書巧言令色便辟語異/而義同巧言即口柔令色即靣柔便辟即體柔耳論語)
(巧言令色足恭注云足恭便辟貌書傳亦云便辟足恭/伸逹釋夸毗云便辟其足前却為恭則足恭也便辟也)
(夸毗也三名/而一實也)威儀卒迷善人載尸(尸者祭祀之尸○愚/謂惟夸毗用事善人)
(必至于載尸白居易䇿有云以拱黙保位者為明智以/柔順安身者為賢良以直言危行者為狂愚以中立守)
(道者為固滯故朝寡敢言之士庭鮮執咎之臣/以箕子之忠猶不敢封紂之失日况下此者乎)民之方
殿屎(音希○/呻吟)則莫我敢葵(楊旭曰當叶渠之/反音祈與揆同義)䘮亂蔑資
(傳蔑資無資財也按蔑資猶言云殄資澤于下民也集/傳解非是○民方殿屎以刑罰之峻言䘮亂蔑資以賦)
(歛之/重言)曾莫惠我師○天之牖民如壎(音/塤)如箎(音/池)如璋如
圭如取如攜(疏以上言政惡民困此言可反之于善如/壎箎之和言民必應君命也如圭璋之合)
(言民必同君心也如取攜/之易言民必從君化也)攜無曰益(疏上有六如獨言/攜者以攜處末故)
(承而/言之)牖民孔易(去聲讀/入聲)民之多辟(音僻/下同)無自立僻(釋文/多辟)
(音匹亦反立辟音婢亦反箋云無自謂所建為法左傳/注音義同集傳皆作邪僻之僻○嚴緝攜而必從非别)
(立一道以増益之也因其固有牖民之道甚易爾今民/既多邪僻王又自立法以强之則是益之也非天也陳)
(啓源曰小人逢迎其主往往好立新法以助其虐厲王/之時紛更舊典必多國語厲始革典此其證也首章靡)
(聖管管六章無自立辟同一意爾雅釋訓云憲憲泄泄/制法則也孟子解泄泄云言則非先王之道惟以先王)
(為非故敢于/自立法也)○价(音/介)人(傳价善也本爾雅集/傳則云大德之人)維藩大師
(大師大泉言/萬民之衆也)維垣大邦維屏(音/丙)大宗維翰懷德維寧宗
子維城(按宗子與大宗須辨箋大宗王之同姓宗子王/之適子集傳大宗巨室也宗子同姓也本之王)
(介甫此説為長史載厲王亂而宣王中興實頼周召共/和之力周召皆同姓宗子維城其言信矣若適子是五)
(者之主不得但以城言之○董氏曰籓在外屏在内垣/限内外翰資以築王者之固其國如此然必懷之以德)
(斯無不安若宗子則/又為城以禦患者也)無俾城壞(讀胡罪胡威二/反慧囘二首)無獨斯
畏(讀紆㑹於非二反蔚威二首○按周語彘之亂宣王/在召公之宫國人圍之召公以其子代宣王非禍及)
(宗子乎左傳至于厲王王心戾虐萬民弗忍居王於彘/非獨居而畏乎此章告王以弭亂之道集傳解懷德四)
(句極明○此章六維字雖平然/在第四句截懷德以下另轉)○敬天之怒無敢戲豫
敬天之渝無敢馳驅(嚴緝戲豫即無逸所謂耽/樂馳驅即無逸所謂遊田)昊天曰
明(音/芒)及爾出王(往/通)昊天曰旦及爾游衍(箋昊天在上仰/之皆謂之明常)
(與出入往來游衍相從視汝所行善/惡可不慎乎集傳從鄭其義甚精)
序板凡伯刺厲王也(疏左傳凡蒋邢茅胙祭周公之胤/也隱七年天王使凡伯來聘注云)
(汲郡共縣有凡城葢世/仕王朝東都畿内之國)
　嚴緝此詩切責僚友用事者而義歸于刺王與上篇
　同首章責其出話為猶皆反常道故二章因戒以辭
　輯而懌則民無不合無不定(華谷以辭為僚/友言論今不取)然自用
　者終不能舍己從人故三章言我即爾謀聽我謷謷
　四章言匪我言耄爾用憂謔謂告以善言而不見聽
　也善言不見聽在朝之人多便辟側媚屈體順從(依/注)
　(疏/)善人見其如此不敢復言矣故五章言無為夸毗
　善人載尸也六章告以導民甚易而無自為非七章
　告以立國有輔而德為之本末章則告以天監之甚
　嚴責僚友正以誨王也
　上篇責詞緩以是用大諫終此篇責詞深以是用大
　諫起各一體格
　　板八章章八句(蘇氏説四/章見集傳)
　
　
　
　詩經通義卷九
欽定四庫全書
　詩經通義卷十　　　　　　吳江朱鶴齡撰
　蕩之什
蕩蕩上帝下民之辟(音/璧)疾威上帝其命多辟(音/僻)天生烝
民其命匪諶(音忱○此與帝命不時句法/相類言天命豈非可信者乎)靡不有初鮮
克有終(讀諸深反○言有初鮮終特/人之所為天非有私好惡也)○文王曰咨咨女
(音/汝)殷商曽是彊禦(傳彊禦彊/梁禦善也)曽是掊(音/抔)克(陳啓源曰釋/文掊聚歛也)
(毛傳克好勝人也王氏曰掊歛好勝之人得之集傳解/為聚歛之臣恐遺克義漢書序傳顔師古注云掊克好)
(聚歛克害人也似謂聚歛正是克害朱子盖用顔説愚/按廣韻云克通作剋故訓聚歛侵害曰掊剋集傳殆本)
(此/)曾是在位曾是在服(讀如白○何楷曰曾是者怪詫/之辭上二曽是言何乃有此人)
(下二曽是言何/乃用此人也)天降滔(傳滔/慢也)徳女(音/汝)興是力(嚴緝君子/小人之生)
(皆有天焉将治則生君子将亂則生小人天降滔徳是/将亂生小人然亂世未嘗無君子也厲王之世天非獨)
(生榮夷衛巫凡伯召穆之徒皆在焉/特小人則盡力興起之使競于惡耳)○文王曰咨咨女殷
商而秉義類(汝當用/善人)彊禦多懟(音/隊)流言以對(輔氏曰暴/虐多怨之)
(人懼禍之及也採取流浪不根之言以應對乎丄而自/掩其惡顧炎武曰彊禦之臣其心多所懟疾獨窺人主)
(之情深居禁中而好聞外事則假流言以中傷之夫不/根之言何地蔑有以斛律光之舊将而有百升明月之)
(謠以裴度之元勛而有坦腹小兒之誦所謂流言/以對者也如此則寇賊生乎内怨詛興乎下矣)寇攘
式内(箋寇盗攘竊為奸/宂者使用事於内)侯作(讀為/詛)侯祝(音/咒)靡届靡究(如/是)
(則人之怨惡而詛咒者寕有窮極哉輔氏曰人君好用/暴歛多怨之人怨謗必将反移於己吕正獻公云小人)
(聚歛以佐人主之欲而不知其終為害也賞其納忠/實大不忠也嘉其任怨實怨歸於上也正謂此也)○
文王曰咨咨女殷商女炰(音/庖)烋(音/哮)于中國(謝氏曰以/傲狠作氣)
(勢以暴虐作威聲如虎狼炰烋之状○陳啓源曰傳云咆/烋猶彭亨也鄭述毛云炰烋氣矜自健之貌按易大有)
(釋文引干寳注彭亨驕滿貌與鄭解合韓愈/鼎腹詩豕腹漲彭亨雖用毛詩而意微異)斂怨以為
徳不明爾徳時無背(音/貝)無側爾徳不明以無陪無卿(傳/無)
(背無側背無臣側無人也無/陪無卿無陪貮無卿士也)○文王曰咨咨女殷商天
不湎(音/免)爾以酒不義從式(讀式吏反音試○惟/不義之行從而用之)既愆爾
止(容/止)靡明靡晦(讀呼洧/反音戯)式號式呼(去/聲)俾晝作夜(讀羊茹/反音裕)
(陳第云古晝讀注夜讀裕○箋醉則/號呼相傚用晝日作夜不視政事)○文王曰咨咨女
殷商如蜩如螗(傳蜩蟬也螗蝘也陸璣疏螗之大/而黒色者一名蝘虭字林虭作蟟)如沸
如羮(讀盧當/反音郎)小大近䘮人尚乎由行(音杭○所行小大/之事皆近䘮亡尚)
(由此而行/不知其罪)内奰(音避○傳不醉而怒曰奰西京賦巨靈/奰屭以流河曲奰者怒而自作氣之貌)
于中國覃及鬼方(王質曰楚俗多鬼盖指楚也史記楚/世家熊渠畏厲王暴虐去其王號則)
(覃及鬼方非/荆楚而何)○文王曰咨咨女殷商匪上帝不時(輔氏/曰不)
(時猶言/不辰也)殷不用舊(讀巨已反音技/古音考音几)雖無老成人尚有典
刑曾是莫聴大命以傾○文王曰咨咨女殷商人亦有
言顛沛之揭(讀紀竭去例二反刧既二音○傳顛仆也/沛拔揭見根貌李氏曰謂本根揭起也)
枝葉未有害(讀許曷瑕憇二/反喝異二音)本實先撥(讀筆烈方吠二/反鱉廢二音○)
(歐陽義穆公作詩時周室尚存然知/其必亡者以王為無道本根先絶爾)殷鑒不逺在夏后
之世(讀私列如制二反泄試二音古音攷四韻皆讀人/聲云古世與泄通○歐陽義言殷當以夏亡為鑒)
(正言厲王當以紂亡為鑒/也○潁濵説末章見集傳)
序蕩召穆公傷周室大壞也厲王無道天下蕩蕩無綱
紀文章故作是詩也
　陳啓源曰爾雅板板盪盪僻也箋云蕩蕩法度廢壞
　之貌盖上帝本目厲王譏其無法度而居民上為人
　君也此詩蕩蕩與堯之蕩蕩無名洪範之王道蕩蕩
　絶不同歐陽改訓為廣大蘇子由因謂小序蕩蕩語
　與詩之蕩蕩不合皆誤解詩義也夫經典語同而美
　惡異者多矣何此詩之蕩蕩必欲從廣大解哉
　兩言上帝以託君也君之惡若命於天然非天使之
　也人自不以善道終故致命之多僻耳此章為綱以
　下七章詳鮮終之事鄭云厲王弭謗召穆公朝廷之
　臣不敢斥言王惡故上陳文王咨嗟殷紂以切刺之
　　蕩八章章八句
抑抑(古音考/音懿)威儀維徳之隅(傳隅亷也疏隅者角也亷/者稜也角必有稜故曰亷)
(隅以屋之外角喻人之外貌由内方而外正故觀外以/知内也王氏曰徳譬則宫城威儀譬則亷隅也觀其亷)
(隅則宫城之中可知有/諸内必形諸外故也)人亦有言靡哲不愚(按靡哲不/愚必如集)
(傳解以無威儀言於上文方貫或疑謂之哲人安有無/威儀者不知此哲人乃自以為哲猶哲婦傾城之哲耳)
庶人之愚亦職(主/也)維疾(讀集二反音自古音考音/祭○即民有三疾之疾)哲人
之愚亦維斯戾(戾其/常道)○無競維人(箋人君為政莫/強於得賢人)四方
其訓之(李氏曰苟能得人則/四方皆訓傚之矣)有覺(傳覺直也箋訓大/集傳兼取二義)徳
行四國順之訏謨定命逺猶辰告(讀古得反音格○吕/記所謀必計天下之)
(安危鑒百世之損益所謂大也既大謀以定其命矣猶/未敢輕出必長慮却顧思其所終稽其所弊然後以時)
(而播告焉故曰訏謨定命遠猶辰告陳啓源曰二句鄭/箋當有闕文以孔疏合之箋當云大謀定命謂正月始)
(和布政於邦國都鄙也為天下逺圖庶事而以嵗時告/施之即正嵗縣之象魏也今本注疏脱末句八字按周)
(禮太宰正月縣治象小宰正嵗觀治象正月周之正月/正嵗夏之正月是再縣之也二時不同今脱去正嵗一)
(證則文/義不全)敬慎威儀維民之則○其在於今興(即微子方/興沈酗于)
(酒之興嚴緝讀/興為句不通)迷亂于政顛覆厥徳荒湛(音/躭)于酒(讀子/小反)
(音勦古音考才/笑反云讀若噍)女(音/汝)雖湛樂(音/洛)從弗念厥紹(嚴緝弗念/繼紹祖考)
(之/事)罔敷求於先王克共(音/恭)明刑(讀胡光反音黄古音考/音杭云李善讀○執守)
(明法歐陽義前二章皆/泛論此章乃専刺王)○肆皇天弗尚如彼泉流無淪
胥以亡(箋疏解此二語與小/旻異從集傳為長)夙興夜寐灑埽庭内(疏職/事在)
(庭治之故假庭内不/埽以見職事不修)維民之章(表/也)修爾車馬弓矢戎兵
(讀鋪亡/反音邦)用戒戎作用逷(音剔○傳剔逺也鄭云當作/剔治也治九州之外不服者)蠻
方○質(爾雅質/成平也)爾人民謹爾侯度用戒不虞慎爾出話
敬爾威儀(讀如/俄)無不柔嘉(讀如歌○非定人民謹侯度在/不可以杜不虞之禍要其本)
(於修身故下極言語言之不可/不慎能慎言則威儀必飭矣)白圭之玷尚可磨也斯
言之玷不可為(讀如/譌)也○無易(去/聲)由言無曰苟矣莫
捫(音門○/執持)朕舌言不可逝(讀之列反音折集傳逝與舌/叶無易二句無韻郝氏苟叶)
(舉逝叶始/不知何據)矣(言不可既/往而追)無言不讎(讀市又反音售古/讐售二字通用)無
徳不報(讀蒲救反音售古/音考音彪去聲)惠於朋友(音/以)庶民小子子孫繩
繩(箋繩繩戒也本爾雅蘇傳/解為不絶貌後儒從之)萬民靡不承(何楷曰無言/不讎兼言善)
(惡無徳不報専指言之善者惠于朋友以/下正承此句言之前用戒後則用勸也)○視爾友君
子輯柔爾顔(讀如/妍)不遐有愆(箋遐逺也不/逺有過矣)相(去/聲)在爾室
尚不愧于屋漏(疏陰厭于奥也陽厭于屋漏也奥室西/南隅屋漏室西北隅正祭必先之以陰)
(厭終之以陽厭求神無定在也按爾雅孫炎注屋漏當/室之白日光所漏入也集傳不主祭祀言于義為長)
無曰不顯莫予云覯神之格(讀剛鶴/反音各)思不可度(音/鐸)思矧
可射(音亦讀弋灼反音/藥古音攷音約)思○辟(音/壁)爾為徳俾臧俾嘉(讀/如)
(歌○辟后也辟字當略斷今君人者非爾乎爾為徳於/内所以使臧嘉於身也下遂言身無不善則人皆法則)
(之/)淑慎爾止不愆于儀不僣不賊鮮不為則投我以桃報之以
李彼童而角(朱氏曰投桃報李言理之必有者以勉之彼童而/角言理之必無者以戒之○陳啓源曰毛云童羊)
(之無角者而角自用也此有義童羊而有角葢以喻王朝用/事之臣無能而自謂有能也詩言彼必實有所指如徒以譬)
(理之必無/恐非本旨)實虹(音紅釋文/云與訌同)小子○荏染柔木言緡(音/民)之
絲(箋柔忍之木荏染然人則被之絃以/為弓張子曰柔和之木乃弓之材)温温恭人維徳
之基其維哲人告之話言順徳之行其維愚人覆謂我
僣(讀如侵○/不信也)民各有心○於(音/烏)乎(音/呼)小子未知臧否(音/鄙)
匪手攜之言示之事匪面命之言提其耳借曰未知亦
既抱子民之靡盈誰夙知而莫(音/暮)成(夙知知臧否也知/之早而成反暮盈)
(故/也)○昊天孔昭(讀如/灼)我生靡樂(音/洛)視爾夢夢(音/蒙)我心惨
惨(音懆讀七/各反音錯)誨爾諄諄聴我藐藐(音/邈)匪用為教(讀入/聲)覆
用為虐(歐陽義臣言至切而君聴至忽/不以為教之也反以為虐之)借曰未知亦聿
既耄(讀如莫○古音攷昭音灼樂音澇藐音貌慘讀懆/虐讀去聲教耄俱如字此據吳才老韻補亦可從)
(○吕記既耄非謂其老也猶今人責/未更事者曰既老大矣甚言之也)○於乎(同/上)小子告
爾舊止(歐陽義言告爾非臆説/皆據舊事之已然者)聴用我謀庶無大悔天
方艱難曰䘮(去/聲)厥國(讀音/域)取譬不逺昊天不忒囬遹其
徳俾民大棘
序抑衞武公刺厲王亦以自警也
　楚語左史倚相曰昔衞武公年數九十五矣猶箴儆
　于國曰自卿以下至於師長士苟在朝者毋謂我耄
　而舍我必恪恭朝夕以交戒我干是乎作懿以自警
　及其没也謂之叡聖武公韋昭注懿讀為抑即大雅
　抑之篇也侯包曰(包漢人/學韓詩)衛武公刺王室亦以自戒
　(與序説同惟/不言厲王)行年九十五猶使人日誦是詩而不離
　于其側(與楚語/小異)孔氏曰如國語説武公年耄始作抑
　詩按史衞世家武公僖侯之子共伯之弟以宣王十
　六年即位平王十四年卒(戴埴曰劉恕通鑑外紀用/汲冡紀年以武公為宣王)
　(十五年立平王十三年卒/前後與史記止差一年)則厲王之世武公特諸侯
　之庶子爾未為國君不應與知王朝美惡便託譏刺
　必是後來追作(蘇傳主/此説)朱子曰序所云刺厲王失之
　據史武公即位不與厲王同時又詩以小子目其君
　而爾汝之無人臣禮與所云敬威儀慎出話者自相
　戾或以為追刺則聴用我謀庶無大悔豈所望于既
　往之人耶全詩之指與賔筵所悔相表裏其曰爾曰
　汝曰小子皆使誦詩者命己之辭也當以左史之言
　為正○國語不及刺王詩序及毛鄭並不引國語愚
　謂二義相須當折衷取之篇中爾汝小子及手攜耳
　提諄諄藐藐等語皆設為老成訓戒後生之言用以
　自警意實在諷刺時王古人不欲顯斥君惡故隠託
　其辭如此若止曰自戒則是侯國之時與王政無關
　序徒以此詩在蕩之後桑柔之前遂目為刺厲王不
　知武公即位年四十餘當厲王時不過年二三十許
　耳嚴華谷從補傳謂作於為庶子之時此謬説也考
　武公嘗為幽王卿士賔筵之詩既為刺幽作則此詩
　亦可例推矣(劉瑾曰賔筵抑二詩衞武公/作于為王卿士之日此説是)幽王任羣
　小惑艷妻暱奄寺其出話無常威儀不類可知故詩
　中屢致意焉平王之初武公将兵平戎有功則訓四
　方謹侯度戒戎作逷蠻方夫亦素所勅厲者然乎天
　方艱難曰䘮厥國取譬不逺昊天不忒明是指流彘
　之事(本郝氏/經解)葢追言厲王之覆轍以申監戒即謂之
　刺厲王可耳或又據亦聿既耄語以為武公年九十
　五作(從國/語)此又不然借曰未知亦既抱子借曰未知
　亦聿既耄若曰汝且長大矣且老耄矣日月逾邁可
　不省乎此皆假設進諫者之辭非真謂己年己耄也
　如以詩有亦聿既耄即云作於既耄之年然則亦既
　抱子将亦云作於抱子之日耶此詩編在大雅知必
　武公入相王朝之時借自警以託刺及其耄也猶誦
　之而不忘焉古今諸儒之解惟侯包為通義朱子集
　傳引之却刪其刺王室一語葢務欲排序以合於國
　語之説也東莱篤信小序乂并國語史記而疑之與
　朱子同矣○王志長曰或以刺厲王為名而意在幽
　如蕩咨女殷商之體
　首章概言威儀為修德之符哲人之愚正以無威儀
　而見其愚也次章舉用人舉修徳舉出令治道之大
　端略備又終之以威儀所以申首章之意也三章四
　章始直言諷王而告之以修内攘外之事五章六章
　言人君之道當備不虞謹出話苟言而無失則獲報
　及於子孫矣七章言自修于顯尤當勿懈于微葢以
　神無往而不在也八章戒王修徳之事而又以為善
　為不善著其應之必然九章言人之質性不同非温
　恭不可進徳故有可告語不可告語之異十章至末
　章則因王之不可告語而深致其憂危迫切之情焉
　然其辭俱若為他人之戒己責己者此主文譎諌之
　道也
　鄭氏解此詩多謬如靡哲不愚謂刺王政暴虐賢者
　佯狂彼童而角譬王后與政事實虹小子為天子未
　除䘮之稱皆汨亂詩義之大者永叔論之詳矣集傳
　最簡當然因永叔辨正之力居多
　　抑十二章三章章八句九章章十句(歐陽義分十/四章非是)
菀(音/鬰)彼桑柔(歐陽義他木皆有枝葉惟桑常見采/捋而空枝故以為王室凋敝之比)其下
侯旬(庇廕其下/者無不徧)捋(力活反/鸞入聲)采其劉(按劉字毛訓爆爍而/希爾雅訓毗劉與書)
(之遏劉咸劉䖍劉訓殺者不同黄公紹云枝葉稀疎謂/之毗劉是也集傳解作殘亦本雅傳之意而不用其辭)
瘼(音/莫)此下民不殄心憂倉(音創與/愴同)兄(音況與怳同愴/怳悲閔之意)填
(釋文音塵箋云古寘填塵同音古音考音正按填訓久/也或疑與瘨同非是瘨病也本音顛與下矜字不叶)
兮(蘇傳君子憂之不絶于/心思之益久而不能已)倬彼昊天(叶音/吞)寧不我矜○
四牡騤騤(音/其)旟旐有翩(讀批賔/反音彬)亂生不夷靡國不冺(箋/軍)
(旅久出征伐而亂日生不平無國不見殘/滅也言王之用兵不得其所適長宼虐)民靡有黎(按/孔)
(氏書傳云黎庶也鄭氏天保詩箋亦云黎衆也訓黒者/王介父之説黎固有黒解于此則未安華谷所譏民靡)
(有黒不成語也詩只周餘黎民靡/有孑遺之意豈謂民皆白首乎)具禍以燼(俱遇此禍/而為餘燼)
於(音/烏)乎(音/呼)有哀(讀音/依)國步斯頻(箋頻猶比也禍害比比/然○按以下三章皆厭)
(苦兵革語鄭箋是也永叔疑厲王征伐史傳/無攷夫三代以前征伐之事豈盡可攷哉)○國步蔑
資(蔑資解/見板詩)天不我将靡所止疑(音屹讀如字○集傳疑讀/如儀禮疑立之疑按儀)
(禮注疑立正/立自定之貌)云徂何往君子(箋謂諸侯及卿大夫/嚴緝君子指厲王也)實維
(即四方是/維之維)秉心無競(讀其兩反音滰○傳競彊也即無/競維人之競嚴緝言厲王不自强)
(於為善按左傳叔向曰諸臣不心競而力爭秉心之競/即心競之謂也一云君子實國家之綱維則心所秉持)
(不當與天下為競一有競心将為荼毒為/囬遹無所不至矣即下職競用力之競)誰生厲階(讀/音)
(基/)至今為梗(讀古黨反音港○古音考疑音仡往音汪/則将讀如字下競梗二韻本諧不必如集)
(傳叶從一韻也○錢氏曰/梗水浮木壅水者斷梗也)○憂心慇慇念我土宇我生
不辰逢天僤(音亶○/厚也)怒自西徂東靡所定處(嚴緝時鎬/京在西中)
(原在東靡所定處言/京師及中原皆亂也)多我覯􁈶(音/民)孔棘我圉(邉/圉)○為謀
為毖(讀音/必)亂況斯削(言王亦嘗為謀乎為毖乎不謀不/毖則亂益滋日見侵削耳蘇傳云)
(王豈不謀且毖/哉似非語意)告爾憂恤誨爾序爵(箋次序賢/能之爵)誰能執
熱(集傳手持熱物本鄭箋陽慎曰執熱言熱不去體若/執持然非手執熱物也杜詩執熱露白頭韓文若執)
(熱者之濯清風也/可證古義如此)逝(發語/辭)不以濯(嚴緝欲止亂而不用/賢猶欲止熱而不以)
(濯/也)其何能淑載胥及溺(讀奴學反音諾/古音考音弱)○如彼遡風亦
孔之僾(音愛○箋如鄉疾/風唈然不能息)民有肅(進/也)心荓(音烹○/使也)云不
逮(言民有肅進于善之心而卒不能及者由王/使之也嚴緝不逮謂奪其農時使不得耕耨)好是稼
穡力民代食稼穡維寶代食維好(疏司勲云治功曰力/力民謂功加於民者)
(言王當務知稼穡之艱雖其有功於民者則使代耕而/食焉葢稼穡不可輕禄食不可濫而刺今之不然也按)
(此本王肅之説歐陽義吕記嚴緝皆用之集傳引蘇説/亦通王志長曰蘇説承上章序爵言朝不用賢而賢亦)
(不樂于用以見亡國/之庭無人焉甚可感)○天降䘮(去/聲)亂滅我立王(立王定/當從集)
(傳鄭氏蘇氏皆云我/王所恃以立者不通)降此蟊賊稼穡卒痒(音/羊)哀恫(音/通)中
國具贅(傳贅屬/也綴同)卒荒(箋哀痛中國之人皆見/繫屬於兵役家盡空虚)靡有旅力
以念穹蒼(嚴緝羣臣無有集衆力以念及于囬天者陳/啓源曰旅本訓為衆訓膂者於此難通詩意)
(責在朝諸臣莫肯竭力憂國非謂己無/力以念天禍也念天禍安用膂力為)○維此惠君民
人所瞻(讀側姜/反音章)秉心宣猶考慎其相(去聲○嚴緝考察范/謹擇其輔相之人)
(氏曰序爵獨言考相何也君序/相相序官而爵無不序者矣)維彼不順自獨俾臧(獨/任)
(己見謂所/使皆善)自有肺腸俾民卒狂○瞻彼中林甡甡(音/莘)其
鹿(以鹿之相從興朋友/之相譖亦反興也)朋友已(蘇傳讚音僣讀子林反/作以讚音簪或作譊譛)
(之譛/亦通)不胥以榖(箋譛不信也朝臣皆/欺背不相與以善道)人亦有言進退維
谷(谷窮/也)○維此聖人瞻言百里(百里之逺/無有不察)維彼愚人覆
狂以喜(所謂抱火厝之積薪之/下火未及然猶謂之安)匪言不能胡斯畏忌(箋/懼)
(犯顔得罪罰嚴緝懼/王監謗将得罪也)○維此良人弗求弗迪(讀徒沃/反音毒)維
彼忍心是顧是復民之貪亂寧為荼毒(疏荼苦菜毒螫/人蟲皆惡物故)
(比惡/行)○大風(爾雅西風/謂之大風)有隧(音/遂)有空大谷(箋大風有所/從而來必在)
(大空谷之中喻賢愚/之所行各由其性)維此良人作為式榖(作起也起而為/者皆用善道)
維彼不順征以中垢(讀居六反音谷○箋云征行也/毛以闇㝠訓中垢集傳云未詳)
(蘇傳言善人之作也以用其善小人之行也以播其穢/季本曰中藏之垢穢盡發行之以致害物如大風之暴)
(猛無/異也)○大風有隧貪人敗類聼言則對誦言如醉(箋見/道聴)
(之言則喜而對之誦詩書之言則/冥然如醉○言貪人之好諛如此)匪用其良覆俾我悖
(音佩○箋反使/我為悖亂之行)○嗟爾朋友予豈不知而作(即下章既/作爾歌之)
(作自此章以下皆/自明其作詩之意)如彼飛蟲時亦弋獲(讀音鑊○飛蟲/猶言羽蟲疏蟲)
(是鳥之大名故羽蟲三/百六十鳯皇為之長)既之陰(去聲/蔭同)女(音汝○之往也/往蔭覆於汝謂)
(進忠/告)反予来赫(讀黒各反音壑○反以赫然之怒加已/言貪人之拒諫乂如此○張氏曰予宻)
(以天下事忠告于汝/汝反謂予来相恐也)○民之罔極職涼(涼薄/也)善背(讀必/墨反)
(音迫古音考音必○言民心罔中/者由小人圭於刻薄善為反覆)為民不利如云不克
(害民之事如恐不勝所謂/凶人為不善亦惟日不足)民之回遹職競用力(言民行/曰僻主)
(由為政者彊力相尚故也王志長曰危亂之國必多制/多制之國必尚力多制尚力則奸邪得志而善良罹禍)
(矣何則庸主遭亂以為積弛之所致也則必不論事之/鉅細緩急人之智愚賢不肖一切以操切從事亂世之)
(法惟作奸/足以避之)○民之未戾職盗為寇(為政者主作盗賊/為寇害之行故民)
(心靡/定)涼曰不可覆背善詈(音利○我薄告之不可彼己/反背而詈之即上章所云職)
(涼善背也王志長曰奸人未嘗不好名也若大聲疾呼/顯斥其敗類之事未有不激而愈横者葢小人恒不樂)
(與君子以救正之美而自暴其過涼口不可薄言之也/既之陰汝隠言之也可謂深得待小人之術而無如其)
(来赫善/詈何也)雖曰匪予既作爾歌(古音考音箕○此章集傳/無韻疏義大全並云叶法)
(未詳○彼雖自解謂非我/所為我已得其情而歌之)
序桑柔芮伯刺厲王也(箋芮伯周卿士宇良夫疏書序/云巢伯来朝芮伯作旅巢命武)
(王時也顧命召六卿芮伯與焉成王時也桓九年王使/虢仲芮伯伐曲沃桓王時也此詩又作於厲王之時葢)
(世仕王朝為卿上書序注云芮伯周同姓杜預云芮國/在馮翊臨晉縣則在西都之畿内也文元年左傳云周)
(芮良夫之詩曰大風有隧貪人敗類且周書有芮良夫/之萹知字良夫也陳啓源曰周書芮伯曰予小臣良夫)
(自稱當以/名非字也)
　周本紀厲王三十年好利説榮夷公芮良夫諫不聴
　此詩當作於其後中云天降䘮亂滅我立王疑在共
　和之時(此朱子説○本紀厲王出奔於彘召公與周/公行政號曰共和共和十四年厲王死於彘)
　(乃立太子静/是為宣王)時厲王尚存故陳其事而刺之匪言不
　能胡斯畏忌則衞巫監謗道路以目也貪人敗類職
　盗為寇殆即指榮夷公之屬歟朱子曰厲王之惡曰
　貪曰暴而已惟貪也故所用皆聚斂之臣惟暴也故
　所用皆暴虐之臣此詩惟彼忍心是顧是復則用暴
　虐之證也貪人敗類職盗為寇則用聚斂之證也蕩
　詩曰曾是彊禦即忍心之謂曽是掊克即貪人之謂
　貪人用必至於竭人之財暴人用必至於竭人之力
　民財竭而愁怨作民力竭而謗讟起國隨以亡則君
　子之憂何時而息哉○吕記厲王之亂在於用小人
　故此詩於聴任之際屢致意焉一章至四章皆極言
　其禍亂也五章告以用賢之道而憂其不能改也六
　章復告以息民重農而居位食禄者不可不慎擇也
　七章因上息民重農之言而深歎饑饉䘮亂之可哀
　也八章言治亂之分由於用舍異路思古而傷今也
　九章言君暗於上故譛毁之俗成於下自傷處斯世
　之難也十章言朝皆小人以禍敗為樂欲諫而不敢
　也十一章言王棄君子而厚小人民皆趨亂而王不
　知也十二章言治亂皆有所由来治由君子之為善
　亂由小人之播穢也十三章言貪人為政忠言無自
　而入也(原作王之疎棄君子者由小人/之言先入也今以李氏説易之)十四章至十
　六章皆託為公卿儕輩語以反覆諷切之也
　陳啓源曰周書芮良夫解與桑柔詩往往相合意芮
　伯先作解以戒王及執政戒之不從又作詩刺之乎
　詩所謂告爾憂恤誨爾序爵及誦言如醉正目作解
　而言也解云爾執政小子不圖善偷生苟安爵以賄
　成夫偷生苟安則不知憂恤矣爵以賄成則不能序
　爵矣亦既告之誨之無奈其如醉何故復著之於詩
　冀其改悟古大臣憂國惓惓無己之心如此又厲王
　朝自召穆公芮伯凡伯二三賢臣外率皆貪佞小人
　為専利監謗之事故解責其導王不若専利作威惟
　事貪諛不勤徳備難又責其飾言事主面相誣蒙賢
　知箝口小人鼓舌而詩之刺王亦深言信用小人之
　患如維彼愚人覆狂以喜維彼忍心是顧是復不一
　辭而足其刺羣臣亦不外貪佞二意如貪人敗類征
　以中垢及善背善詈用力為寇諸語皆與周書所載
　相符合而觀之可也
　　桑柔十六章八章章八句八章章六句
倬彼雲漢(疏天河水氣與雨為類/故渴雨者望而占之)昭回于天(讀音吞○/曹氏曰雲)
(漢起于東方經尾箕之間向西南行至七星南而没此/其回旋之度陸佃曰水氣之在天為雲水象之在天為)
(漢今皆倬然昭明回轉于上則非/雨之候也末章有嘒其星即此意)王曰於(音/烏)乎(音/呼)何辜
今之人天降䘮(去/聲)亂饑饉薦臻靡神不舉(舉者舉其祀/周禮荒政十)
(二有索鬼神鄭司農云索/鬼神者求廢祀而修之)靡愛斯牲(讀䘮經反音星○/祭法鄭注祭水旱)
(用少/牢)圭璧既卒寧莫我聴(平/聲)○旱既大(音/泰)甚藴隆蟲蟲
不殄禋祀(言享祀/不絶)自郊徂宫上下奠瘞(音異○奠其禮/瘞其物疏奠置)
(之于地瘞埋之于土/謂酒食牲王之屬也)靡神不宗后稷不克上帝不臨(讀/力)
(中反音隆○王氏曰在宫之神莫尊于后稷既無/以勝旱災在郊之神莫尊于上帝又不臨顧我也)耗斁
(音/妬)下土寧丁我躬(集傳後解本之蘇傳此説為長如唐/太宗吞蝗曰寧食我之肺腸是也)
○旱既太甚則不我推(吐雷反音蓷○/不可推而去之)兢兢業業如霆
如雷周餘黎民靡有孑遺(讀夷回反音韋下同○疏孑/孤獨之貌無有孑然得遺漏)
(者/)昊天上帝則不我遺(何楷曰天意不欲為我留遺/此餘黎非但上帝不臨而已)胡
不相畏先祖于摧(何能不相畏乎先祖/之業将于是摧落矣)○旱既大甚則
不可沮(苴上/聲)赫赫炎炎云我無所大命近止(何楷曰大/命以國祚)
(言盤庚懋建大命是也/近謂滅亡之期不逺)靡瞻靡顧羣公先正(疏羣公先/正是雩祀)
(所及羣公即月令注所稱上公正長/也先世長民者如后稷勾芒之類)則不我助父母先
祖胡寧忍予(父母先祖何亦忍/于我而不見救乎)○旱既大甚滌條山川
(讀樞倫反音春○王氏/曰山枯川竭如滌濯然)旱魃(神異經南方有人長二三/尺袒身而目在頂上行走)
(如風名魃所見之/國太旱赤地千里)為虐如惔(音/談)如焚我心憚(陳啓源曰/憚毛訓勞)
(丁佐反鄭訓畏徒旦反集傳/兼取二義不知當讀何音)暑憂心如熏羣公先正則
不我聞昊天上帝寧俾我遯○旱既大甚黽勉畏去胡
寧瘨(音/顛)我以旱憯(音/慘)不知其故祈年孔夙(曹氏曰自去/嵗孟冬己祈)
(今嵗之豐稔孟春/又祈之可謂夙矣)方社(疏方社即以/方以社是也)不莫(音/暮)昊天上帝
則不我虞敬恭明神宜無悔怒○旱既大甚散無友紀
(箋人君以羣臣為友集傳紀綱紀也郝敬曰友紀百官/之政紀也嚴緝羣臣以救旱之急于常務可緩者不暇)
(整理故云/散無友紀)鞠哉庶正(衆官/之長)疚哉冡宰(讀如/滓)趣(音/走)馬師氏
膳夫左右(讀如以○集傳嵗凶年榖/不登以下皆用毛傳文)靡人不周(箋周當/作賙)
無不能止(疏無有自言不能賙/救而遂止不為者)瞻卬(音仰/下同)昊天云如何
里(箋里憂也王但卬天曰當如我之憂何/集傳以為即漢書無俚之俚辨詳考異)○瞻卬昊天
有嘒(音/晦)其星大夫君子昭假(音/格)無嬴(音盈○疏當昭見/其至誠於天下無)
(敢有盈餘而/不敷散者)大命近止無棄爾成何求為(去/聲)我以戾(定/也)
庶正(平聲○我亦何所求而何所/為哉将以定爾庶正而已)瞻卬昊天曷惠其寧
(曷惠然其寕我民也/○此章集傳解極明)
序雲漢仍叔美宣王也(按仍氏叔字周大夫春秋桓五/年天王使仍叔之子来聘當是)
(其子/孫)宣王承厲王之烈(鄭云烈餘/也本爾雅)内有撥亂之志過烖
而懼側身修行欲銷去之天下喜於王化復行百姓見
憂(謂憂及/百姓)故作是詩也
　宣王遇旱年月經傳無文皇甫謐以為宣王元年不
　藉千畝(周本紀不藉千/畝在十二年)天下大旱自二年不雨至六
　年乃雨謐此言不知何據按詩曰饑饉薦臻疑旱非
　止一年故世紀云然竹書又云宣王二十五年大旱
　王禱於郊廟乃雨今以序語詳之旱當在宣王初即
　位之時竹書不足信
　自首章至五章所以憂旱者至矣昊天上帝寧俾我
　遯言苟我之不徳不當天心寧使我避位而去毋以
　我故苦斯民也下章黽勉畏去又言棄位避灾非人
　主之義故黽勉於此求濟斯難不敢去也(此蘇氏説/勝集傳)
　七章言救旱有實政非徒籲呼禱祈而已末章又勉
　羣臣以毋棄脈救之成功庶幾得雨以安此生民乎
　民安則衆正定矣
　　雲漢八章章十句
崧(崧髙/貌)高維嶽駿及于天(音/呑)維嶽降神生甫及申(按鄭/氏謂)
(甫即作吕刑之甫侯申申伯也葢以申吕皆姜姓為嶽/神降生之説東莱謂甫侯申伯皆宣王時賢臣甫乃穆)
(王時甫侯之後三復文義此説當然鄭氏禮記注以甫/為仲山甫則孔疏己辨之華谷反從其説云甫為字申)
(為國古人文詞多不拘如舜典稱稷契稷以官契以名/漢書稱絳灌絳以封邑灌以姓言雖有據非詩義也)
維申及甫維周之翰(讀音/賢)四國于蕃(讀分遭反音緶/古音考音軒)四
方于宣(蕃言扞蔽/宣言敷布)○亹亹申伯王纘之事(使纘先/世之事)于邑
于謝(疏申伯先受封於申國本近謝今命為州牧故改/邑于謝焉嚴緝于邑謂去京師而就國邑于謝其)
(邑之所/在也)南國(疏南國謂/謝旁諸國)是式(讀如/試)王命召伯(讀逋莫反/音博○召)
(穆公虎疏必使召公往營之者/王肅謂召公為司空主營繕)定申伯之宅(讀如/鐸)登是
南邦(古音考/音崩)世執其功(嚴緝世執其功言世世/執守其功常為收也)○王命
申伯式是南邦(同/上)因是謝人以作爾庸(按周禮民功曰/庸此當從鄭説)
(非城也言因是謝地之人俾之/屬爾統轄以奮起爾之事功也)王命召伯徹申伯土田
(讀如陳○箋徹者正其井牧定其賦税/按左傳井衍沃牧臯隰此箋文所本)王命傅(傅申伯/傅相)
御(傳御治事之/官葢王官也)遷其私人(疏對王朝之臣言則家人為/私屬也有司徹云主人降獻)
(私/人)○申伯之功(功謂營/建之功)召伯是營有俶其城寝廟既成
既成藐藐(音/邈)王錫申伯(音/博)四牡蹻蹻(吕記渠略/反音臄)鉤膺濯
濯(疏鉤者馬婁頷之鉤膺飾繁纓按巾車金路鉤繁纓/九就同姓以封中伯異姓得此䁑者以其命為侯伯)
(故得車如上公○此章述召伯既營謝及王錫遣申伯/之事鄧元錫曰古王者封諸侯凡定宅築城作寝廟至)
(于徹田皆司空職之司空掌邦土也工作既成/而全畀之胙土之道宜然非獨以寵異申伯也)○王遣
申伯路車乗(去/聲)馬(讀音/姥)我圖爾居莫如南土錫爾介圭
以作爾寳(讀通古反音補○傳寶瑞也箋圭長尺有二/寸謂之介諸侯瑞圭自九寸以下按鄭説本)
(爾雅集傳以為諸侯之圭葢主毛説東萊曰韓奕以其/介圭入覲於王則當是諸侯之瑞圭葢介之為言大也)
(詩人特美大其圭而稱之非周官所云天子之介圭也/愚謂天子之圭豈有以賜人者周禮典瑞公執桓圭九)
(寸侯執信圭七寸申伯韓侯皆自諸侯進/為州牧故皆以公圭錫之介者大言之爾)往近(傳近己/也箋近)
(辭也讀如彼記之子之記按辭/乃語辭斤當从亓辨詳考異)王舅(言往己王舅疏/云皆命遣之辭)南
土是保(讀音補陳第云寶/保音補皆古音)○申伯信邁(信邁猶言/果行也)王餞
于郿(音眉○疏郿于漢屬右扶風自鎬適申塗不經郿/時宣王葢省視岐周申伯從王至岐自岐遣之故)
(餞之於郿也愚謂王餞於郿申伯葢北就王命於岐周/箋疏説是也華谷謂至豐冊命申伯徒以文王廟在豐)
(然江漢云于周受命自召祖命則岐周豈無文王廟哉/長發云豐鎬相去止二十五里豐亦在郿東與鎬等耳)
(何得道郿/而入謝也)申伯還南(按輿地岐周最在西北稍東則為/郿又東則為鎬而謝又在鎬之東)
(南/)謝于誠歸(言誠歸於謝/也是倒句法)王命召伯徹申伯土疆以峙
(音/雉)其粻(音張○疏自京至謝/所在道路具粮食)式遄其行(音杭○按詩曰/信邁曰誠歸曰)
(式遄其行似疑行之不果者鄭箋以為申伯不忍/離王室集傳以為宣王之數留二義當兼有之)○申
伯番番(音波讀分邅反音緶古音考音軒云吳棫讀郝/本叶潘○按毛云番番男武貌鄭亦云威武番)
(番然曹氏改釋為耆艾之状嚴緝從之韻㑹云説文/皤髮白也亦作畨如從耆艾解則番當音婆與皤通)既
入于謝徒御嘽嘽(音灘○箋車徒之行嘽嘽安/舒言得禮也禮入國不馳)周邦咸
喜(陳啓源曰鄭氏訓周為徧言徧國之人相喜而慶也/嚴氏云普天王土侯國皆可稱周邦此南方諸國得)
(良牧而喜也然前章屢稱南國南邦南土皆别而名之/何至此忽統名周邦也詩中周字不訓國名者甚多鄭)
(解甚合當時/情事應從之)戎(汝/也)有良翰不顯申伯王之元舅文武是
憲(曹氏曰文武美申伯之有全徳/也蘇傳言其文武皆足法也)○申伯之徳柔惠且
直揉(按鄭箋揉訓順集傳訓治葢順其理以為治也漢/書公孫𢎞云揉曲者不累日師古注揉謂矯而正)
(之説文揉曲伸木也强者克以/剛弱者撫以柔此治之之義也)此萬邦聞(音/問)于四國吉
甫作誦其詩孔碩其風(述於言為詩歌于工為誦形諸/咏歌足以感人則為風或謂此)
(雅詩而有/風體非也)肆好以贈申伯
序崧高尹吉甫美宣王也(箋尹吉甫申伯皆周卿士尹/官氏申國名疏官氏者其先)
(世嘗為尹官/而因氏焉)天下復平能建國親諸侯褒賞申伯焉
　疏此詩之作美申伯而已美申伯所以美宣王故為
　宣王詩也(下二章/義同)郝敬曰申伯出封於謝尹吉甫送
　之此事已見詩中故序不復贅吉甫對揚于朝而國
　史録之聖人存之以表親親崇賢封建復古之治人
　臣立功紀勛見於小雅人主治定功成見於大雅詩
　至大雅作者之意愈逺序者之義愈精故雲漢不謂
　救旱以明格天之徳崧高不謂贈行以明親賢之禮
　烝氏不謂贈山甫以表使能之功梁山不謂美韓侯
　以紀馭福之柄江漢以下皆可知也
　申侯先受封於申今命為州牧故改邑於謝漢志南
　陽宛縣有申國棘陽縣東北百里有謝城其地相近
　春秋時楚得申吕始彊漢高祖入關光武起兵皆先
　取宛為形勢控扼之要故曰南國是式曰登是南邦
　曰南土是保正以翰周期之也(此王伯/厚説)郿即董卓郿
　塢在岐之東鎬之西飲餞不于鎬而于郿者祭統云
　賜爵禄必于太廟周先王廟在岐周故王至岐周册
　命申伯而餞之於郿也(此曹/氏説)曰王之元舅知宣王姜
　氏所出又曰申伯番番知申伯是時已老(從曹/氏説)周本
　紀云申侯與西戎共攻幽王彼申侯必此申侯之子
　或其孫也王伯厚乃謂宣王封申伯以召驪山之禍
　豈不謬哉○嚴緝此詩多申複之辭既曰王命召伯
　定申伯之宅又曰申伯之功召伯是營既曰南國是
　式又曰式是南邦既曰于邑于謝又曰因是謝人以
　作爾庸既曰王命召伯徹申伯土田又曰王命召伯徹
　申伯土疆既曰謝于誠歸又曰既入于謝既曰登是
　南邦世執其功又曰南土是保既曰四牡蹻蹻鉤膺
　濯濯又曰路車乗馬每事申言寓丁寧鄭重之意自
　是一體難一一穿鑿分别也
　胡氏曰崧高與黍苗相表裏黍苗述召伯營謝之事
　崧高則尹吉甫送申伯多述王命故雅有大小不同
　　崧高八章章八句
天生烝民有物有則民之秉彞(從系不/從分)好是懿徳天監
有周昭假(音/格)于下(讀如户○以昭明/之徳感格于下)保兹天子生仲山
甫(傳仲山甫樊侯也疏爵為侯而字仲山甫也國語稱/樊仲山甫諫宣王是山甫為樊國之君也韋昭云食)
(采于/樊)○仲山甫之徳柔嘉維則(王志長曰柔嘉維則即/五章所稱柔亦不茹剛)
(亦不吐曰維則而剛在其中矣猶崧高柔惠且直即文/武是憲曰且直而武在其中矣乾之無首也坤在其中)
(坤之永貞也乾在其中是故參言之則洪範之三徳是/也對言之則烝民之剛柔崧髙之文武是也合言之則)
(繫辭一陰一陽/之謂道而已矣)今儀令色小心翼翼古訓是式威儀是
力天子是若明命使賦(若賦二字集傳無叶未/詳○布施王者之政令)○王命
仲山甫式是百辟(音/璧)纉戎祖考王躬是保(朱子曰式是/百辟則是為)
(冡宰王躬是保/則是為太保)出納王命(胡氏曰即書出納朕命盖謹/審上之命今善者宣出之不)
(善者還納之如後世封還辭頭之類○陳啓源曰出納/王命與舜命龍者不同龍為納言之官其職掌不過如)
(後世封駁之任山甫式百辟保王躬則是庶僚之長佐/王出政者也故傳以喉舌為冡宰疏亦引周官太宰之)
(賛聴治及嵗終詔王/廢置為出納之實事)王之喉舌賦政于外四方爰發(讀/方)
(月反音撒○疏四方諸侯被/其政令于是皆發舉而應之)○肅肅王命仲山甫将之
邦國若否(音/鄙)仲山甫明(音/芒)之(嚴緝諸侯有賢否者山甫/則辨而明之此申上章賦)
(政之事又曰将王命者行於朝廷明若否者掌四方之/事如舜以百揆而兼四岳周公為冡宰兼東方侯伯召)
(公為冢宰兼/西方侯伯也)既明且哲以保其身(嚴緝以保其身謂善/處功名無悔吝瑕疪)
(之可指此惟明且哲者能之又曰保身非自為身謀乃/所以定國也銷禍亂於未萌措邦家於磐石此正保身)
(之事也人臣事君致身以死效官其恒爾大臣/則不然大臣而徒以效死為事其國豈不殆哉)夙夜匪
解(音/懈)以事一人○人亦有言柔則茹之剛則吐之惟仲
山甫柔亦不茹剛亦不吐不侮矜(音/鰥)寡(讀果五/反音古)不畏彊
禦○人亦有言徳輶(音/酉)如毛民鮮(上/聲)克舉之我儀(傳儀/宜也)
圖(古音考/讀土聲)之維仲山甫舉之愛莫助之(黄氏曰助生于/有所不足山甫)
(能舉衆人不能舉之徳則無所不足/何助之有故能愛之而莫能助之也)衮職有闕維仲山
甫補之○仲山甫出祖四牡業業征夫捷捷每懷靡及
(讀極業/反音桀)四牡彭彭(讀音/滂)八鸞鏘鏘王命仲山甫城彼東
方(林之奇曰當時北有玁狁南有荆蠻東有淮徐之夷/故式是南邦以申伯至于太原以吉甫奄受北國以)
(韓侯東方屏障齊為大則以城/齊屬山甫可識宣王中興大略)○四牡騤騤八鸞喈喈
(讀如/基)仲山甫徂齊式遄其歸(讀如/機)吉甫作誦穆如清風
(讀如/分)仲山甫永懷以慰其心
序烝民尹吉甫美宣王也任賢使能周室中興焉
　宣王命樊侯仲山甫築城於齊尹吉甫作此詩誦之
　烝民四語為通篇發端下皆言山甫之能全是懿徳
　國語載宣王立魯公子戲仲山甫諫料民太原山甫
　又諫其于王命固非徒将順而已又于國子中舉魯
　侯之孝能訓定其民者洵明於若否哉柔不茹剛不
　吐既非胡廣趙戒之柔而流於佞復非汲黯朱雲之
　剛而近於狂所以能補衮闕而為中興之佐也城齊
　毛傳以為徙都臨淄則當上在夷王之世故疏謂史
　遷言未必實朱子意其徙於夷王時至是而始備城
　郭之守理或然也甫徂齊而旋速其歸葢以山甫永
　懷衮職有不忘於心者非吉甫孰能明之陳啟源曰
　此詩雖因贈行而作然意不專在贈行也經八章其
　言出祖言徂齊末二章始及之耳首章言山甫之生
　次章言山甫之徳三章言山甫之職四五六章備言
　山甫之徳可以事上率下保身出政能稱厥職而宣
　王之知人善任不言可知矣葢與崧高同是贈行而
　體制既殊意義亦别申伯之職以蕃翰為重故首章
　即及之而通篇述就封始末甚詳山甫之職兼總内
　外城齊之役其暫耳故篇末方言之復惓惓望其遄
　歸二詩旨各有在崧高序云建國親侯烝民序云任
　賢使能得其解矣
　　烝民八章章八句
奕奕梁山(疏言梁山者表韓國所在括地志梁山在韓/城縣東南一十九里雍大記梁山在今西安)
(府同州郃陽縣北四/十里與韓城縣接界)維禹甸(治田出穀/税曰甸)之(嚴緝功莫大/於禹故詩人)
(美人君之功多配禹言之文王有聲云豐水東注維禹/之績而繼之皇王維辟以武王配禹也信南山云信彼)
(南山維禹甸之而繼以曽孫甸之以成王配禹也此詩/亦以宣王配禹語勢略同孔氏𫐠毛以為美韓侯能復)
(禹之功則/非其倫矣)有倬其道(言宣王有倬然著明之治道/以為韓侯由此道而来者謬)韓侯
受命(按韓國侯爵武王子所封/宣王是時命韓侯為侯伯)王親命之(纉戎以下命/之之辭也)
纉戎祖考無廢朕命夙夜匪懈(音懈讀訖/力反音㦸)䖍共(音/恭)爾位
朕命不易(如/字)榦(音/幹)不庭方(輔氏曰汝宜修其職業有不/来庭之諸侯則助王以榦正)
(之/也)以佐戎辟(音璧○此章道考/一韻解易辟一韻)○四牡奕奕孔修且張
(嚴緝駒傳云張/腹幹肥張也)韓侯入覲以其介圭入覲于王王錫韓
侯淑旂(傳淑善也鄭云/善色交龍為旂)綏章(傳綏大綏也疏王制有大/綏小綏是交龍旂竿所建)
(與旂共一竿為貴賤/之表章故曰綏章)簟茀錯衡(讀如杭○/詳采芑)𤣥衮赤舄鉤
膺鏤(音/漏)錫(音羊○箋眉上曰錫刻金飾之疏以鏤金加/於馬靣之錫按金路無錫有鉤此言鉤膺必)
(金路矣而得有/錫者葢特賜之)鞹(音/廓)鞃(音/横)淺幭(音覔○以去毛之皮施/于軾之中央又以虎豹)
(之淺毛/覆軾)鞗(音/條)革(詳蓼/蕭)金厄(箋以金為小環往往纏搤之/詩詀厄者接轡之環以金為)
(之○季本曰淑旂綏章旂飾也簟茀錯衡車飾也𤣥衮/赤舄服飾也鉤膺鏤錫馬飾也鞹鞃淺幭所以施于車)
(者鞗革金厄所以施於馬者備言/所錫所以表其見重於天子也)○韓侯出祖出宿于
屠(王應麟曰毛傳屠地名不言所在潏水李氏以為同/州䣝谷按説文有左馮翊䣝陽亭馮翊即同州也解)
(頤字義曰同州之䣝谷似太逺或以為屠杜古通/即鄠縣之杜陵則在鎬南非適韓之道當更詳之)顯父
(音甫○/周卿士)餞之清酒百壺其殽維何炰(音/庖)鼈鮮魚其蔌(音/速)
維何維筍(音/笋)及蒲(傳蒲蒲蒻也疏蒻大如匕柄正白生/噉之廿脆鬻而以苦酒浸之如食笋)
(法鬻/煮同)其贈維何乗(去/聲)馬路車籩豆有且(音疽○/多貌)侯氏(吕/記)
(覲禮稱来朝之/諸侯皆曰侯氏)燕胥(箋諸侯来朝未去/者皆来相與燕)○韓侯取(去/聲)妻
汾(音/焚)王之甥蹶(音/媿)父(音甫○疏蹶氏父字不書國爵則/非諸侯下言靡國不到是為王聘)
(使之人故傳/知為卿士也)之子韓侯迎(去/聲)止于蹶之里百兩(音亮又/如字)
彭彭(讀如/旁)八鸞鏘鏘不顯其光(蹶父為王卿士其居必/在京師韓侯入覲因以)
(親迎事與時㑹故/詩人美之如此)諸娣(音/弟)從之祁祁如雲韓侯顧之爛
其盈門○蹶父孔武靡國不到為(去/聲)韓姞(巨乙反○蹶/父姞姓韓姞)
(蹶父之子韓侯妻也王氏曰婦人稱姓以姓配夫之國/故謂之韓姞按姞黄帝之後黄帝子十五人為姓十二)
(姞其/一也)相(去/聲)攸(擇可嫁/之所)莫如韓樂(音洛讀/如澇)孔樂韓土川澤
訏訏魴鱮甫甫麀鹿噳噳(音語與吉/日麌麌同)有熊有羆有貓(苗/毛)
(二音○爾雅似虎淺毛謂之虦貓/其似虦貓而食虎豹者謂之狻猊)有虎慶既令居韓姞
燕譽(箋韓姞安之盡/其婦道有顯譽)○溥彼韓城燕(平/聲)師所完(吕記春/秋時城)
(邢城楚丘城縁陵城杞之類皆合諸侯為之伯/者尚如此則周之盛時命燕城韓固常政也)以先祖
受命(傳受命受王命/為一州侯伯也)因時百蠻(何楷曰言築韓城而使/韓之先祖居之者以其)
(受命為牧伯實就是百蠻/所處之也而資其彈壓焉)王錫韓侯其追(釋文云如字/又都回反)
其貊(説文貊北方國豸種本作貉師/古曰貉在東北方三韓之屬)奄受北國因以其
伯(何楷曰王錫韓侯以今日言也王畀韓侯以/北國令撫治因以其先世侯伯之職盡予之)實墉實
壑實畝實籍獻其貔(音/毘)皮赤豹黄羆(修城池治田畝正/税法貢方物皆侯)
(伯總領之職故末章申明之與/首章榦不庭佐乃辟語相應)
序韓奕尹吉甫美宣王也能錫命諸侯
　李氏曰此宣王錫韓侯以命耳曰能見賜之者非妄
　予得之者非妄受春秋書錫命三荘元年王使榮叔
　来錫公命文元年王使毛伯来錫公命成八年王使
　召伯来錫公命皆妄予妄受何以為能錫命乎郝敬
　曰朱子駁序謂錫命諸侯為常事非也如天子常能
　命諸侯則幽厲不衰王迹不熄矣如天子錫命諸侯
　為常事則蓼蕭湛露彤弓不足稱盛美矣又謂春秋
　戰國亦有行之者夫春秋戰國何嘗知天子哉平王
　命晉文侯惠王命齊桓公襄王命晉文公顯王命秦
　孝公皆不得不命非力能制命者也宣王之命韓侯
　則不然有南征北伐平淮㑹洛之功然後有封申錫
　韓之舉安得與彼相方乎張文濳(耒/)曰崧高之序止
　于建國親諸侯褒賞申伯韓奕之序止于能錫命諸
　侯葢周至厲王亂極矣王室衰微天子且不能有國
　而況能建國乎諸侯背叛搆怨連禍而況能親諸侯
　乎賞命不行于上則褒賞申伯為可美也錫命不行
　于下則錫命韓侯為可喜也楊子曰習治則傷始亂也
　習亂則好始冶也方宣王之初可謂習亂矣而宣
　王始能行天子之職詩人為樂其始治而好之此所
　以美之也○黄震曰謝即南陽宛縣衞武關以制楚
　韓即今韓城扞臨晉以制狄皆天下形勝所在故宣
　王中興特著二詩焉
　韓侯来朝受侯伯之命而歸尹吉甫作此以送之集
　傳謂韓侯初立来朝引禮即位除䘮以士服入見聽
　命天子毛鄭諸家都無此説宣王平大亂命諸侯周
　道倬然著明故首章以禹功儗之詩曰以其介圭入
　覲于王知是修常朝之禮又曰奄受北國因以其伯
　知是命為侯伯(即州/牧)周禮正北曰并州葢為并州牧
　兼領諸夷部也中述韓侯娶妻之盛者汾王之亂王
　室幾亡宣王任賢使能然後王甥更適樂國而威儀
　具備光顯如此王室尊安人情暇樂亦可因是想見
　此是文章波瀾
　顧炎武曰水經注聖水逕方城縣固城北又東南逕
　韓城東詩漙彼韓城燕師所完王錫韓侯其追其貊
　奄受北國王肅曰今涿郡方城縣有韓侯城世謂韓
　虢非也(魏書地理志范陽郡/方城縣有韓侯城)按史記燕世家易水東
　分為梁門今順天府固安縣有方城村即漢之方城
　縣也水經注亦云溼水逕良鄉縣之北界歴梁山南
　高梁水出焉舊説以韓國在同州韓城縣曹氏曰武
　王子初封於韓其時召康公封於北燕實為司空王
　命以燕衆城之竊疑同州去燕二千餘里即令召公
　為司空掌邦土量地逺近興事任力亦當發民於近
　甸豈有役二千里外之人而為築城者哉召伯營申
　亦曰因是謝人齊桓城邢不過宋曹二國此皆經中
　明證況貊乃東北之夷而蹶父之靡國不到亦似謂
　韓土在北陲之逺也又曰毛傳梁山韓城皆不注其
　地鄭箋乃云梁山今在左馮翊夏陽西北韓姬姓國
　也後為晉所滅故大夫韓氏以為邑名至漙彼韓城
　燕師所完則自知其説之不通故訓燕為安而曰大
　矣彼韓國之城乃古平安時衆民所完築惟王肅以
　梁山為涿郡縣之山以燕為燕國孫毓亦云今於梁
　山則用鄭説於燕師則用王説二者不可兼通而又
　巧立召公為司空之説亦甚難而實非矣又其追其
　貊鄭以經傳説貊多是東夷因於箋末添二語云其
　後追貊為玁狁所逼稍稍東遷此又可見康成之不
　自安而遷就其説也今按此説有理王伯厚困學紀
　聞亦引水經注韓侯城為據但梁山韓城在北國者
　不著而晉所滅之韓國自在同州又馮翊梁山為大
　河所經春秋時嘗壅河三日不流禹施功於此必多
　故首云奕奕梁山維禹甸之若從水經注於末章可
　通而於首章又未合姑筆之以俟明者○愚按黍苗
　詩召穆公城謝凡任輦車牛徒御師旅皆自京師率
　之以行此正古司空之職其先世召康公城韓當亦
　然(召康公為司空雖未見經典而/宣王時穆公為之恐是世職)因召公封國在燕
　遂謂燕師所完非必發燕地之衆往築韓侯之城也
　奄受北國因以其伯或是分陜二伯之伯故東北蠻
　夷皆在所綂康成追貊東遷之説殊不足據集傳解
　末章最當東莱亦同不必疑也○陳啓源曰命燕城
　韓朱傳吕記之説當矣所謂燕師者當是燕國之衆
　召公之子封燕者率之以城韓也周公作洛五服咸
　至不問近逺山甫城齊自鎬而往與燕之去韓路亦
　相等耳但謂韓初封時召康公為司空王命其衆為
　築此城則未必然燕雖召公之國召公自食采畿内
　未嘗之燕為此説者特因崧高疏引王肅語謂召公
　為司空主營繕遂意其世居此職耳然宣王時城齊
　使召穆公城謝則使仲山甫穆公一身未必常居司
　空之職況其先世乎又按召康公歴事文武成康封
　韓大約在成王時顧命列六卿位次召公為冡宰而
　司空則屬毛公左傳又云𣆀季為司空(宣四/年)召公不
　與焉則世居其職之説豈足信耶
　　韓奕六章章十二句
江漢浮浮武夫滔滔(讀他侯反音偷古音攷音由○箋/江漢二水合而東流浮浮然宣王)
(于是水上命将士使循流而下滔滔然林之奇曰古者/畿兵不出所以重内調兵於諸侯各從其方之便武王)
(伐商實用西土至於征徐則以魯平淮夷則以江漢季/本曰荆蠻既服而後召公伐淮夷故此詩言江漢浮浮)
(武夫滔滔若荆蠻方畔則武/夫何由可從江漢而下战)匪安匪逰淮夷来求(疏言/其肅)
(将王命所以克勝也淮夷来求正是来求淮夷/古人之語多倒按左傳率師以来惟敵是求)既出我
車既設我旟(疏上言来求己至淮夷之境此言出車設/旟明兵已至境而臨戰地何楷曰鳥隼曰)
(旟軍行前朱雀此/舉前軍以􁀲其餘)匪安匪舒淮夷来鋪(即鋪敦淮/濆之鋪)○江
漢湯湯(音/傷)武夫洸洸(音光○説文洸水湧貌引詩有洸/有潰此云洸洸言勇氣如水之湧)
(也/)經營四方(嚴緝准夷止是南方南方不寧四方皆/将騷動故經營南土而謂之四方也)告
成于王四方既平王國庶定(彭執中曰用兵非美事不/得已而興師故曰王國庶)
(定庶者幸其僅然/非以是為美也)時靡有争王心載寧○江漢之滸王
命召虎(何楷曰召公平淮之師仍從江漢歸適/承王之後命式辟以下命之之辭也)式辟(音/闢)
四方徹我疆土匪疚匪棘王國来極(言来取正於王國/是倒句法  嚴緝)
(武事甫定即行疆理賦税之法疑於病民且急迫矣不/知非疚也非棘也什一乃周之定制天下皆於王國来)
(取中/焉耳)于疆于理至於南海(讀音喜○吕記准夷在南是/以極其逺而言之曰至于南)
(海/)○王命召虎来旬(李氏曰十日為/旬故旬訓徧)来宣文武受命召
公(召康/公)維翰(朱氏曰先王受命召公日辟國百/里則召公者實文武之楨榦也)無曰予
小子召公是似肇敏戎公用錫爾祉(吕記自召康公之/後其風烈寥寥無)
(聞矣至穆公始復敏于戎事以繼其功我用是/錫汝以福也按戎作即戎之戎此本之蘇傳)○釐(即/釐)
(爾女士/之釐)爾圭瓉(疏賜汝以圭柄之王瓉天子之瓉其柄/之圭長尺有二寸賜諸侯盖九寸以下)
秬鬯(陳啓源曰秬鬯毛鄭異説秬鬯必和鬰不和鬰不/名鬯此毛説也和鬰名鬰鬯不和鬰名秬鬯此鄭)
(説也鄭止因周禮有鬯人鬰人二職而鬰人掌鬰鬯明/是鬯人所掌尚未和鬰故分而二之然詩書左傳所用)
(皆稱秬鬯並無稱鬰鬯者以言鬯則鬰在其中也鬯之/為義以芬芳條暢元因鬰草得名説文鬯字注云以秬)
(釀鬰草芬芳以/降神也此可證)一卣(音酉○爾雅彜卣罍注尊/彛為上罍為下卣居中)告于文
人(按疏云以告祭于汝先祖有文徳之人此葢謂康公/也集傳以為文王詩緝從之長發云若是文王圭瓉)
(秬鬯王何不自用之而以晹虎哉下言于周受命此方/是就文王廟命之以告文王耳詩人立言自有次第)
錫山土田(讀如/陳)于周受命自召祖命(箋周岐周自用也/使虎受山川土田)
(之命于岐周用其祖/康公受封之禮也)虎拜稽首天子萬年(讀音/寕)○虎拜
稽首對揚王休作召公考(讀去九反音糗○陳氏曰作/為也考成也自期為吾祖康)
(公成其终以荅王自召祖命之語東莱華谷皆同此説/集傳謂作康公廟器而勒王策命以考其成且祝天子)
(以萬壽如古器物銘/之類此解吾不敢從)天子萬壽明明天子令聞(音/問)不已
矢其文徳(古音考/音的)洽此四國
序江漢尹吉甫美宣王也能興衰撥亂命召公(召穆/公虎)平
淮夷
　疏命召虎在江漢之上葢順流而行将至淮夷乃北
　行向之也召公所伐淮夷在漢水之南魯公所伐淮
　夷在淮水之北當淮之南北皆有夷也陳氏曰淮夷
　之地不一徐州有夷則在淮北者也揚州有夷則在
　淮南者也江漢常武二篇同言淮夷以地理攷之江
　漢之滸王命召虎是淮南之夷也若在淮北則江漢
　非所由入之路矣曰率彼淮浦省此徐土是淮北之
　夷也若在淮南則徐土非聨接之地矣○詩曰江漢
　之滸王命召虎葢宣王征徐戎時道出江漢即於是
　水上命召穆公東莱謂或者㑹江漢之師以伐之是
　也惟由江漢進兵故詩因之以起興渤海胡氏疑江
　漢合流大别山去淮夷絶逺昧其義矣首章言討罪
　二章即言告成葢淮夷望風而服不待戰也三章言
　辟地定賦之事古人用兵之後必急去苛政平税法
　所以大慰民心也四章述王命召虎上纉祖烈之辭
　五章来旬来宣以下至六章自召祖命皆述王賜召
　虎策命之辭所云用錫爾祉也虎拜稽首盡末章述
　召虎受賜而深致其稱願之意如此
　嚴緝周興西北岐豐去江淮絶逺故淮夷最難服從
　化則後倡亂則先周人經理淮夷用力最多成王初
　年淮夷同三監叛又同奄叛伯禽就封又同徐戎叛
　至厲王時四夷交侵宣王一命吉甫北方旋定繼命
　方叔蠻荆来庭其後命召公平淮南之夷乂命皇父
　平淮北之夷葢南方之役至再至三淮夷未寧則一
　方倡亂天下皆危必淮夷平然後四方定此江漢常
　武所以為宣王之終事而繫之大雅之末也○王志
　長曰方叔南征蠻荆考之采芑亦以戎車致勝江漢
　成功實三代以来涉險出奇之祖
　　江漢六章章八句
赫赫明明王命卿士(讀音/所)南仲大(音/泰)祖大(同/上)師皇父(音/甫)
(其王氏曰王所命之卿士言其世則以南仲為太祖言/  官則太師言其字則皇父陳氏曰自冢宰而下為六)
(卿太師而下為三公既曰王命卿士乂曰太師皇父者/周家不特設三公皆兼職而已如周官以冡宰兼太師)
(也/)整我六師以修我戎(讀如汝陳第云/或武字之誤)既敬既戒(讀音/棘○)
(敬者将所以自治戒/者将所以治衆也)惠此南國○王謂尹氏命程伯休
父(音甫○郡國志河南洛陽縣有上程聚古程國伯休/父之國也疏王謂其内史尹氏汝當作此策書命此)
(程國之伯字休父者為大司馬内史職云凡命諸侯/及孤卿大夫則策命之當是尹吉甫為卿而兼内史)左
右陳行(音/杭)戒我師旅率彼淮浦省(即省方/之省)此徐土不留
不處(上/聲)三事就緒(箋三農之事各就其業或曰此即十/月之擇三有事兩無正之三事大夫)
(也/)○赫赫業業(讀直却反音虐/古音考音岳)有嚴天子王舒保作匪
紹(集傳紹糾𦂳也本説/文陳風舒夭紹兮)匪逰徐方繹騷(讀蘇侯反音搜/○言王師舒徐)
(安行非糾𦂳也非遨遊也/而徐之人已絡繹騷動矣)震驚徐方如雷如霆徐方震
驚(此章業作一韻遊/騷一韻霆驚一韻)○王奮厥武如震如怒(上聲○王/氏曰江漢)
(曰匪安匪舒此曰王舒保作葢江漢武夫之事此王音/之事也如雷如霆先加以聲也如震如怒復致其實也)
進厥虎臣闞(音/勘)如虓(音/哮)虎鋪敦淮濆仍(就/也)執醜虜(左傳/後者)
(敦陣整旅箋令布陳敦厚之/陣于淮水之涯就執其衆虜)截彼淮浦王師之所(何楷/曰進)
(厥虎臣用奇兵以邀擊之鋪敦淮濆正兵不動但更番/迭出囚執其拒敵者葢王師先據地利截斷淮浦而居)
(之彼欲拒則不能欲逸則無路所以服也/按截本訓斷也不作治解𤣥子此説得之)○王旅嘽嘽
(音難○/衆盛貌)如飛如翰(傳疾如飛鷙如翰陳啓源曰疾言其/神速鷙言其精悍有二義疏云摯是)
(鷙鳥若鷹顫之類集傳如飛如翰/疾也併二義為一如翰為贅矣)如江如漢(疏江漢以/比盛大軍)
(師之衆其/廣長比之)如山之苞(鋪鈎反/音近褒)如川之流(疏兵法有動有/静静則不可驚)
(擾故以山喻動則不可禦止故以川喻顧炎武曰如山/之苞營法也如川之流陳法也古之善用師者能為營)
(而後能為陳管子霸國之謀猶作内政以寄軍令使之/耳目素習心志素定如山之不可動搖然後出而用之)
(如決水于千/仞之谿矣)緜緜(不可/絶)翼翼(不可/亂)不測不克(疏兵法應/敵出奇故)
(美其不可測/知不可攻勝)濯(大/也)征徐國○王猶(猶訓道謀出于/道謀即道也)允塞
(朱氏曰首章言敬戒卒章言允塞非敬戒無以見軍旅/之嚴非允塞無以見王道之大惟軍律之嚴所以戰而)
(必勝惟王道之大所/以不戰而自服也)徐方既来(讀如/力)徐方既同天子之
功四方既平徐方来庭徐方不回(違/命)王曰還歸
序常武召穆公美宣王也有常徳以立武事因以為戒
然
　朱子曰詩中無常武字召穆公特名其篇葢有常徳
　以立武則可以武為常則不可此所以有美而有戒
　也(陳啓源曰宣王懲艾前愆勵精圖治誠中興令主/但鋭于始者必至鮮終故穆公此詩以常武名篇)
　(而因美為戒厥後敗績美戎料民太原武事不立實/由厥徳不常穆公殆早見之小雅宣王詩十四篇美)
　(刺兼之大雅宣王詩六篇有美無刺然小雅兼美刺/而終之以美善善長也大雅專於美而終之以戒不)
　(欲没其/實也)
　此詩美宣王自将平淮北徐州之夷也淮水中界南
　北淮北即徐州鄭氏謂既定淮浦之國遂進而伐徐
　季彭山云當時挾淮夷以叛者徐戎也故省徐土以
　威之而淮夷自服淮夷亦在徐州之域故總謂之徐
　方云首章二章述王命元帥及大司馬之辭也南仲
　太祖太師皇父毛氏云命卿士南仲于太祖之廟(左/傳)
　(帥師者受命于廟/疏云太祖后稷)皇父為太師意謂南仲主兵皇父
　監撫王肅述毛云皇父以三公而撫軍也殊南仲于
　王命親兵也鄭氏以王命卿士為大将不應並命二
　人故云用其以南仲為太祖者今太師皇父是也(南/仲)
　(見出車篇皇父/以卿士兼太師)孫毓述鄭云宣王之大将復字南仲
　傳無聞焉且古之命将皆于禰廟未有於太祖之廟
　者故以南仲為太祖非命於太祖也孔氏依違兩説
　朱子則斷從箋(介甫潁濵東/莱華谷俱同)尹氏掌命卿士即内史
　也策命程伯休父為大司馬楚語程伯休父重黎
　氏之後宣王時失其官守而為司馬氏是也周禮司
　馬職云及師大合軍大師(謂王/親征)則掌其戒令故云左
　右陳行戒我師旅也不留不處三事就緒期以蚤平
　徐土歸就朝廷職業程伯與皇父皆公卿之官所謂
　三事也三章述王師在道時事四章五章述進兵克
　敵時事末章則言徐服而振旅王猶允塞不尚權也
　王曰還歸不黷武也所謂因美為戒者如此
　張文濳(耒/)曰先王之道文所以立常武所以禦變宣
　王有常徳以立武事則其武也未嘗去文也何以明
　之詩云惠此南國省此徐土而終之以王猶允塞所
　謂修文徳以来之也雖然因以為戒武不可觀故也
　夫以宣王中興之君皇父賢才之将而征蕞爾之徐
　土必曰既敬既戒者兵凶器戰危事也不留不處尚
　神速貴省費也王舒保作舒者不竭士力以逐利保
　者軍行必依水草山陵所以為固也王者之兵不以
　怒戰怒戰者不勝其忿者也王奮厥武如震如怒則
　未嘗震未嘗怒也如雷如霆如震如怒所謂先聲後
　實也徐方震驚而後進厥虎臣擊其亂也鋪敦淮濆
　則我乗地利敵逼於水矣所以能執醜虜也王旅嘽
　嘽以逸待勞也如飛如翰管子所謂有飛鳥之舉善
　超高也如江如漢所謂有積水之洋善守下也固如
　山之苞止營壘也順如川之流行部伍也緜緜為弱
　外誘敵也翼翼為飭内謹法也先王之用兵雖動以
　仁義然行之有紀馭之有術不為小仁末義以陷人
　於死地所謂有常徳以立武事者也
　淮夷徐戎並興挻禍自伯禽就封已然穆王時徐戎
　率九夷以伐宗周遂有偃王之亂厲王時淮夷入洛
　命虢公長父征之不克(見汲冡周書/及後漢書)宣王初年先逐
　玁狁繼征荆蠻二方既平乃謀東畧伐淮詩云江漢
　之滸王命召虎伐徐詩云王奮厥武如震如怒二師
　意同時並發(此劉汝/楨説)葢淮徐接壤勢相犄角又徐大
　而淮夷小故淮夷則遣召穆公徴兵江漢南下經畧
　而徐方則以天子六師臨之詩曰鋪敦淮濆仍執醜
　虜截彼淮浦王師之所知是天子親将駐淮遏截南
　北二處使不得相救兵法所謂合者離之也征徐必
　須勝之以兵威征淮不過出車設旟不待戰而下合
　觀二詩當時進兵形勢略可想見矣考竹書宣王五
　年夏伐玁狁秋伐荆蠻六年召穆公帥師伐淮夷王
　帥師伐徐戎皇父休父從王次於淮亦以淮徐二役
　為一時事當得其實也華谷云召公既平淮南之夷
　未㡬淮北之夷復挾徐戎以叛宣王於是親征之不
　知何據而云然
　　常武六章章八句
瞻卬(音/仰)昊天則不我惠孔填(吕記音塵古音/考音真○久也)不寧降此
大厲邦靡有定士(士/卒)民其瘵(音債讀側/例反音制)蟊賊(謂小人皇/父虢石父)
(之/徒)蟊疾(疏蟊賊害禾稼之蟲/蟊疾實言其害稼)靡有夷届(讀如既○無有/平夷可極其所)
(至/者)罪罟不收(疏罪罟謂多立科條使民易犯若設網以/待禽獸然網罟有收歛之期而王施刑禁)
(則不/收也)靡有夷瘳(無有平夷如/疾之得瘳者)○人有土田女(音/汝)反有之
人有民人女覆奪之此宜無罪女反收之彼宜有罪女
覆説(音/脱)之(此章有叶收奪叶説是隔句用韻之法○人/有土田四句蟊賊之害也此宜無罪四句罪)
(罟之害也/申説上章)○哲夫成城哲婦傾城懿(鄭讀噫李迂仲引/師古漢書注幽王)
(以褒姒為/美亦通)厥哲婦為梟(土/梟)為䲭(怪/䲭)婦有長舌維厲之階
(讀音基○丁奉曰幽王之厲甚矣申后黜而太子廢家/厲也小人盛而刑獄煩國厲也諸侯叛而夷狄侵天下)
(厲也三川竭而岐山崩天地厲也凡此之屬皆從長舌/以為階小雅赫赫宗周褒姒烕之然則其所以烕者此)
(舌/耶)亂匪降自天生自婦人匪教匪誨(讀呼位/反音戲)時維婦寺
(言婦寺非可教誨而王偏聴之婦人干預朝㩲無不假/手奄宦故兼及寺人也潁濱云王不用教誨之言惟婦)
(寺是聴/亦通)○鞫人忮忒譛(音僣按小雅巧言詩僣始音譛/此詩譛始音僣葢二字可通用)
始竟背(音佩讀必墨反音迫○言婦寺之禍忮害變忒/窮屈正人始譛毁而終則背棄之此李氏説勝)
(集/傳)豈曰不極伊胡為慝(其惡豈為不極而反/曰是何足為慝乎)如賈(音/古)三
倍君子是識婦無公事休其蠶織(箋小人居貨而有三/倍之利君子知之非)
(其宜也今婦人休其蠶桑織絍之職而與朝廷之事其/為非宜亦猶是矣何楷曰如賈三倍刺鬻獄者坐而罔)
(利也休其蠶織刺内外/關通而王不能制也)○天何以刺何神不富(讀方味/反音廢)
(○嚴緝天何為出譴告以責王乎何神亦不/福王而降災害乎凡以王信任婦人之故)舍(音/捨)爾介狄
(介狄謂大狄即周語史伯所云申繒西戎/方强王室方騷将以縱欲不亦雖乎者也)　維予胥忌
不弔不祥(天降不祥如日食星隕山崩川竭之屬顧炎/武曰威儀之不類賢人之䘮亡婦寺之專横)
(皆國之不祥而日月之眚山川之變鳥獸草木之妖其/小者也故孔子對哀公以老者不教㓜者不學為俗之)
(不/祥)威儀不類(善/也)人之云亡邦國殄瘁○天之降罔維其
優矣人之云亡心之憂矣天之降罔維其幾(危/也)矣(疏優/者自)
(天降而多也幾者至人/身而危也二者相接成)人之云亡心之悲矣○觱(音/必)沸
(音/弗)檻(音/限)泉(解見采/菽詩)維其深矣心之憂矣寧自今矣(箋湧/泉之)
(源所由者深喻已/憂所從来者久)不自我先不自我後(讀如/虎)藐藐(音/莫)昊
天無不克鞏(讀如古○天雖高逺然仁/愛人君無不能鞏固其命)無忝皇祖式救
爾後(讀同上○末四語猶冀王之改過/而以皇祖感動之皇祖謂文武也)
序瞻卬凡伯刺幽王大壞也(曹氏曰凡伯作板詩在厲/王末至幽王大壞時七十)
(餘年矣决非/一人猶家父)
　　瞻卬七章三章章十句四章章八句(毛傳第二章/十句集傳以)
　　(哲夫二句屬/三章今從之)
旻天疾威天篤降䘮(去/聲)瘨(音/顛)我饑饉民卒流亡我居圉
卒荒(箋民盡流移故國/中至邊境盡空虚)○天降罪罟蟊賊内訌(音紅○/胡氏曰)
(犬戎之害在外小人之害在内故云蟊賊内訌葢蟊賊/之害稼亦不在外而在内也按下章泉竭自中正與此)
(應/)昬㭬(音/卓)靡共(音恭○言昬亂椓䘮之又無肯共其職/事者鄭以昏為閽又椓為毁陰破字故)
(集傳/不從)潰潰回遹實靖夷我邦(讀如崩○陳啓源曰毛以/靖訓謀本釋詁文鄭以夷)
(訓滅則恒解也言此昏椓回遹之人所謀皆滅國之道/語本徑捷後儒以靖夷為治平取義太紆愚按書微子)
(自靖孔傳亦訓謀葢漢/初人釋經皆宗爾稚)○臯臯訿訿(音紫○王氏曰臯/臯緩不共職也訿)
(訿與小/雅同)曽不知其玷兢兢業業孔填不寧我位孔貶(兢/業)
(守職者甚久矣不自安其位必見貶斥○此/章言用者不賢賢者不用其顛倒錯亂如此)○如彼嵗
旱草不潰茂如彼棲苴(吕記士始反音止楊旭曰苴字/本有上聲與下止叶洪武正韻)
(音沮是也集傳作七如反恐㸃畫有譌陳啓源曰此苴/與幽風叔苴之苴不同考韻書水中浮草當讀如槎釋)
(文士如反恐如乃加之譌也吕記士始反始又如之譌/也嚴緝苴音茶獨得之愚按音沮者乃履中草也未知)
(棲苴之苴可借音否若音茶又於全詩/不叶此章叶法未曉詩本音云無韻)我相此邦無不
潰止(春秋傳國亂曰潰邑亂曰叛嚴緝谷風有光有潰也/潰怒也小旻是用不潰于成召旻草不潰茂潰遂)
(潰潰囘適無不潰止潰亂也水之潰者必横暴而四出/故怒之甚者為潰遂之甚者為潰亂之甚者為潰皆一)
(理/也)○維昔之富不如時維今之疚不如茲(昔之富善/人非若今)
(時也今之病君/子莫若此甚也)彼疏(與麄/同)斯粺(音敗楊氏曰當叶旁費/切音避與下替字叶本)
(訓毇也米一斛舂九斗○彼疏斯粺/君子病而食麤小人進而食粺也)胡不自替職兄(音/況)
(○兄古與況通本訓滋也益/也集傳作愴怳之怳見小雅)斯引(集傳引字無韻疏義/大全並云叶法未詳)
(○嚴緝彼小人何為不自退廢以避君子乃/主此滋益之務引植其黨乎此解勝集傳)○池之竭
矣不云自頻(當依鄭/作濵)泉之竭矣不云自中(讀如烝○池之竭/豈不云由外之)
(不入乎泉之竭豈不云由内之不出乎此正喻/禍亂有所從起集傳以兩不云作實説失之)漙斯害
矣職兄(音/况)斯𢎞不烖(音/哉)我躬(此章頻中一韻𢎞躬一韻/○嚴緝漙徧被害如此而)
(小人猶主此滋益之至于/𢎞大是豈不烖我身乎)○昔先王受命有如召公日
辟(音/闢)國百里今也日蹙國百里於(音/烏)乎(音/呼)哀哉維今之
人不尚有舊(讀巨儿反音技○陳櫟曰此詩及瞻卬篇/末皆拳拳有望治之意前詩望其改過而)
(無忝皇祖此詩望其改圖而擢用舊人審如是/則否猶可泰危猶可安寧至有犬戎之禍乎)
序召旻凡伯刺幽王大壊也旻閔也閔天下無如召公
之臣也
　蘇傳因其首章稱旻天卒章稱召公故謂之召旻以
　别於小旻而已序旻閔也以下葢是衍説爾○潘笠
　江曰瞻卬言内惑于嬖妾召旻言外嬖于小人葢内
　有褒姒之寵則外無召公之臣矣低昻輕重之勢如
　持衡然故曰後宫色盛則賢者隠微羣婢倡言則善
　類喑啞邦國殄瘁恒必有之二詩非千古之永鑑哉
　陳氏曰周南繫于周公召南繫于召公化之盛者必
　有待於二公也風之終繫以豳雅之終繫以召旻化
　之衰者必有思於二公也
　　召旻七章四章章五句三章章七句
　
　
　詩經通義卷十
欽定四庫全書
　詩經通義卷十一　　　　　吳江朱鶴齡撰
周頌
　蘇傳周頌皆有所施于禮樂葢因禮而作頌非如風
　雅有徒作而不用者也周頌篇第之先後則不可究
　矣朱子曰周頌三十一篇多周公所定韻多不叶未
　詳其説
　清廟之什
於(音/烏)穆清廟肅雝顯相(去聲○箋有顯著/之德者來助祭也)濟濟(上/聲)多士
秉文之德對越在天駿(大/也)奔走在廟不(一説不/作丕)顯不承
(即如承大祭之承劉氏曰書言烝祭文武此樂歌專頌/文王之德者父子並祭綂于尊也逸則陶氏曰書以丕)
(顯屬文謨丕承屬武烈疑此不顯不承兼頌文/武其曰秉文之德則綂于尊耳此説極有理)無射(音/亦)
于人斯(按顯承無射毛傳皆主文王之德鄭箋以/顯明承順屬助祭者言之集傳從毛義)
序清廟祀文王也周公既成洛邑朝諸侯率以祀文王
焉
　疏周公成洛邑在居攝五年(此鄭/氏説)其朝諸侯則在六
　年明堂位云周公踐天子之位以行王政六年朝諸
　侯于明堂即此時也此詩既作之後其祭皆升堂歌
　之以為常曲禮記每云升歌清廟是也文王之德莫
　重于清廟故為周頌之首朱子曰書稱王在新邑烝
　祭嵗文王騂牛一武王騂牛一實攝政之七年而此
　其升歌之辭也樂記曰清廟之瑟朱絃而疏越一倡
　而三歎有遺音者矣即謂此(鄭氏曰朱絃謂練朱絲/為絃練則聲濁越瑟孔)
　(底也疏之使聲遲倡發曲句也三歎三人從歎之耳/○按一倡三歎是四人歌之每成一句已似一章句)
　(末自然成韻周頌多/不叶韻殆以此歟)漢因秦樂乾豆上奏登歌獨上
　歌不以管絃亂人聲欲在位者徧聞之猶古清廟之
　瑟也○吕記洛誥在十有二月惟周公誕保文武受
　命惟七年則是周公成洛邑在于七年非在五年朝
　諸侯者成王就新邑祀文武周公率諸侯以從之耳
　明堂位云云乃漢儒之妄
　　清廟一章八句
維天之命於(音/烏)穆不已於乎(音嗚/呼)不顯文王之德之純
(純毛訓大當從之集傳云不/雜是以中庸解詩非本義也)假(釋文音暇/蘇傳音嘏)以溢我我其
收之(假毛鄭皆訓嘉即嘉樂之嘉蘇傳云大也皆通溢/鄭云盈溢也收毛鄭皆訓聚孔疏云溢是流散收)
(是收聚上下相成集傳謂何之聲轉而為/假恤之字訛而為溢今不從辨詳攷異)駿惠(嚴緝惠/謂體其)
(德大惠則無斯須/毫髪之違反也)我文王曽孫篤之(疏篤之者用意專/而隆厚即假樂所)
(云不愆不忘率由舊章也嚴緝去聖浸逺典型易墜非/用意篤厚不能守也又曰頌者成功告神必言子孫勉)
(力保守以慰祖考之意故此詩曰曽/孫篤之烈文天作亦曰子孫保之)
序維天之命太平告文王也
　蘇傳文王受命未終而没周公成王繼之天下太平
　以為文王之德所致也故以告之郝敬曰不言治功
　而言天命文德者治具鋪張非太平也太平無象故
　以天命於穆文德不顯形容其至天無言而萬物生聖
　無為而萬民化此所以為太平也
　王者制禮作樂為太平之事詩不言而言文德者原
　其本也毛傳引孟仲子美周之禮本非正㫖鄭箋遂
　以周禮六官之職解駿惠文王失之矣假以溢我我
　其收之言文王之德大而被及于我我當有以受之
　不敢失墜也(本箋/疏説)駿惠我文王曽孫篤之言我既以
　大順文王之德自勉後世子孫亦當篤厚之而不忘
　斯可以保太平之業也
　　維天之命一章八句
維清緝熙文王之典(此與儀式刑文王之典句法相類/何𤣥子云維清為句與下禋成禎)
(叶未知然否○清也緝也熙也備舉文王之德以典言/之者德寓于法爾集傳云所當清明而緝熙者文王之)
(典也所當/二字宜刪)肇禋(句○周禮大宗伯以禋祀祀昊天上帝/嚴緝云文王有典則以貽子孫王業雖)
(未成而禋祀上帝之禮已肇始于此吕記言周人宗祀/文王于明堂以配上帝其禮始于此也二説並通)迄
用有成維周之禎(首二句無韻下三句禋成禎為韻○/嚴緝祀文王之典為周之禎祥祥者)
(吉之先/見者也)
序維清奏象舞也(象以管奏列在堂下故曰下管象/然堂下合樂則必舞故又曰象舞)
　疏左傳見舞象箾南籥者服䖍云象文王之樂舞象
　也杜預云箾舞者所執南籥以籥舞也其言箾為所
　執未審何器要知箾與南籥必是此樂所有也此樂
　名象以其象事為舞故稱象舞也象舞之樂象文王
　之事其大武之樂象武王之事故禮記文王世子明
　堂位祭綂皆云升歌清廟下管象象與清廟相對即
　俱是詩篇(二詩同時所用但/一升歌一管奏)劉氏曰象則文王之樂
　所謂象箾者葢文舞也文王之舞謂之象武王之舞
　謂之武將舞象則先歌維清是以序曰奏象舞其辭
　曰文王也將舞武則先歌武是以武之序曰奏大武其
　辭曰於皇武王也内則十三學舞勺十五學舞象
　象則象箾也(蘇傳/同)曹氏曰季札觀樂見舞象箾南籥
　者文王樂也見舞韶箾者舜樂也是象有箾韶亦有
　箾(左傳注以象箾之箾音朔韶/箾之箾音簫嚴云皆當音朔)説者謂舞竿曰箾然
　則執箾以舞猶干舞也執籥以舞即籥舞也樂以象
　成文王雖大業未究而本其功德之所起可得而形
　容也故作樂以象之謂之象舞鄭氏以象舞為專象
　刺伐然籥非刺伐之物也嚴緝象文舞也鄭以為象
　用兵時擊伐之聲如此則武舞矣維清象舞之樂歌
　武大武之樂歌大武為武舞故武頌言勝殷遏劉之
　事維清不言征伐則象舞非武舞也又曰鄭于文王
　世子明堂位祭統升歌清廟下管象皆以管象為武
　王之舞謂周頌武也孔申鄭義以文王武王之舞皆
　名象維清象舞為文王下管象為武王其意葢謂清
　廟與管象若皆為文王不應有上下之别耳古樂歌
　者在上以人歌者皆曰升歌亦曰登歌匏竹在下以
　管奏者皆曰下管春官大師率瞽登歌下管備樂器
　益稷下管鼗鼓是也清廟以人歌之自宜升象以管
　奏之自宜下凡樂皆有堂上堂下之别也何楷曰按
　舞象箾而歌維清賈氏謂詩為樂章與舞人為節殆
　近之若舞籥則歌二南鼓鐘所謂以籥以南是也武
　舞左執朱干右執玉戚文舞則左執籥右秉翟故知
　象箾之舞原武舞康成之解非無據也華谷謂文王
　作樂宜象文而不象武夫文之為文武之為武從其
　重者言之非謂文王不足于武武王不足于文也戡
　黎伐崇遏密不彰彰歟○陳啟源曰勺象皆舞曲也
　鄭氏注内則以勺為文舞象為武舞疏引熊氏語證
　之葢勺即頌之酌象即頌之武也其維清序云奏象
　舞獨見于左傳襄二十九年不在六樂之列(見孔/疏)與
　大武之象異大武之象象武王之伐維清之象象文
　王之伐此雖經無明文先儒相承之説當有本也况
　文王七年五伐其武功最多豈必專象其文耶愚按
　𤣥子長發之説最為得之可正曹嚴諸家之偏論左
　傳明言見舞象箾箾為舞干干非武舞乎康成惟專
　主武舞故解文王之典為征伐之法肇禋為文王受
　命始祭天而枝伐(伐紂之/枝黨)後儒以祭天非文王事又
　枝伐出緯書故不用其説然伐崇而類祭見皇矣詩
　類祭之為祭上帝見舜典泰誓及王制鄭説不得謂
　之無稽
　　維清一章五句
烈文辟(音/璧)公(疏呼諸侯而告之也王炎曰為國/君故稱辟舉五等之貴者故稱公)錫茲祉
福(毛云文王錫之鄭云天錫之歐陽云文武錫我君臣/皆可通集傳則云諸侯錫我祉福楊用修深非其説)
(然解此猶通下念茲戎功亦以為助祭錫福之大功則/太泥矣朱睦㮮曰毛鄭解錫福于事情為近不失天子)
(戒諸侯之體洪範云天子斂福以/錫民未聞諸侯反錫天子以福也)惠我無疆子孫保之
無封靡于爾邦維王其崇之(王氏曰戒之以無封以專/利無靡以傷財則王之所)
(崇/也)念茲戎(大/也)功繼序(子孫繼世/以序相及)其皇之無競維人四方
其訓之(箋莫强于得賢人也得賢人則國/家强矣故天下諸侯順其所為也)不顯維德(集/傳)
(莫顯于德/從鄭箋)百辟其刑之(王氏曰先王之戒諸侯也欲其/競競則中國强矣欲其顯顯則)
(中國尊矣四方訓之百辟刑之則欲其各以德善胥訓/胥倣也内則百僚師師外則諸侯胥訓胥倣則能以天)
(下為一家中國為一人矣先儒乃謂不欲諸侯名譽出/境是乃力征征營天下惴惴恐天下軋己之私意而何)
(足以語/先王哉)於乎(音烏/呼)前王不忘(朱子曰此篇以公疆二韻/相叶未審當從何讀意亦)
(可互用也劉瑾曰第一句與第六句第七句相叶第/三句與第五第八第十三句相叶亦隔互叶韻也)
序烈文成王即政諸侯助祭也
　疏周公居攝七年致政成王(本史/記)成王以明年嵗首
　即政(辨見載/見篇)于是祭祖考戒諸侯○按朱子辨説以
　詩中未見即政之意故集傳但云此祭于祖廟而獻
　助祭諸侯之樂歌(儀禮賔三獻尸之/後主人酌酒獻賔)然序説本通不
　必易宗廟之中助祭為重觀此詩及載見詩可見揚
　子雲云孝莫大乎寧親寧親莫大乎寧神寧神莫大
　乎萬國之歡心嚴緝成王即政之初周興未久也助
　祭諸侯多身佐武王定天下者故詩曰錫茲祉福美
　其夾輔以興周祚也曰念茲戎功念其屏翰之大功
　也曰前王不忘欲其不忘文武也箋説諸解多失之
　　列文一章十三句
天作(即帝作邦/作對之作)髙山(岐/山)大(音/泰)王荒之(即豳居允荒之荒/輔氏曰治荒謂之)
(荒猶治亂/謂之亂)彼作矣文王康之彼徂矣(箋彼彼萬民也嚴/緝彼作謂舊民之)
(樂遷如百堵皆作庶殷丕作之作也彼徂謂新民之歸/往如其子焉往之往也按古本皆徂矣為句朱傳解徂)
(作岨連岐為句今/不從辨詳考異)岐有夷之行(讀如杭○夷易行道也/民之望岐周而歸之者)
(以岐周之君有平易之道故下云子孫保之正言世世/守此道也毛鄭義如此集傳則云岐山有平易之道路)
(括大雅拔兑駾喙等語在内○蘇傳云大王既作之矣/文王從而安之大王文王雖往矣人咸望岐山而歸之)
(是集傳所本而改徂/為岨又小變其説)子孫保之
序天作祀先王先公也(箋先王謂大王以下先公諸盩/至不窋嚴緝引天保箋云先公)
(謂后稷至諸/盩盩音周)
　疏祀先王先公謂四時之祭祠禴嘗烝也時祭所及
　惟四親廟及太祖(此據祭法并二祧廟/為七廟與王制不合)成王時祭當
　自大王以下上及后稷一人詩人近舉王跡所起不
　及后稷序以祭時實祭后稷故并先公言之郝敬曰
　時祭之樂非一章此詩止頌大王文王當時舉功德
　之最盛者歌之耳朱傳作祭大王之詩不兼文王葢
　以文王若與祭不應遺王季也然詩并頌二王安得
　獨為祀大王既祀大王文王安得遺王季后稷從序
　説是○何楷曰周易兩言王用享于岐山則岐山之
　祭周固有之矣季彭山以此為祀岐山之樂歌亦一
　説
　　天作一章七句
昊天有成命二后受之成王不敢康夙夜基命宥密(楊/慎)
(曰國語叔向解云宥寛密靜也毛傳用之鄭箋寛仁所/以止苛刻安靜所以息暴亂豈不明白正大得帝王之)
(體集傳解宥為宏深密為靜密以字/義言之宥者寛宥未聞宥為宏深也)於(音/烏)緝熙單(釋文/都但)
(反音/旦)厥心肆(傳肆固也鄭云當作故字/之誤也按固故古通用)其靖之(箋於哉/又續而)
(廣之單盡其心故能咸和永清/安靖天下受命而成其為王也)
序昊天有成命郊祀天地也
　歐陽義此詩言二后者文武也則成王者謂成王誦
　當為康王以後之詩而毛鄭以頌皆成王時作遂以
　成王為成此王功執競曰不顯成康自彼成康者成
　王康王也猶文王武王謂之文武云爾然則執競當
　是昭王以後之詩而毛以為成大功而安之鄭以為
　成安祖考之道皆以為武王也噫嘻曰噫嘻成王者
　亦成王也而毛鄭皆以為武王由其以頌皆為成王
　時作耳以為成王康王豈不簡且直而于詩文理易
　通如毛鄭之説豈不紆且曲文理亦不完而難通學
　者何苦而從其紆曲而難通哉蘇傳此詩有成王不
　敢康執競有不顯成康世或以為此言成王誦康王
　釗也然則周頌有康王子孫之詩也周公制禮禮之
　所及樂必從之樂之所及詩必從之故頌之施于禮
　樂者備矣後世無庸易之且詩曰成王不敢康夙夜
　基命宥密又曰自彼成康奄有四方成王非基命之
　君而周之奄有四方非自成康始也朱子曰國語叔
　向引此詩而曰是道成王之德也成王能明文昭定
　武烈者也以此證之其為康王以後祀成王之詩無
　疑而毛鄭舊説定以頌為成王時周公所作故凡頌
　中有成王及成康字者例皆曲為之説以傅己意古
　今諸儒無有覺其謬者獨歐陽著時世論以斥之其
　辯明矣然學者狃于習聞未肯深信也小序又以此
　詩篇首有昊天二字遂定為郊祀天地之詩諸儒往
　往亦襲其誤殊不知其首言天命者止于一句次言
　文武受之者亦止于一句至于成王以下然後詳説
　不敢康寧緝熙安靜之意乃至五六句而後已則其
　不為祀天地而為祀成王無可疑者又况聖人制為
　祭祀之禮必以象類故祭天于南祭地于北而其壇
　壝樂舞器幣之屬亦各不同若曰合祭天地于圜丘
　則古未嘗有此凟亂繁雜之禮若曰一詩而兩用如
　所謂冬薦魚春獻鮪者(此劉安/世説)則此詩專言天而不
　及地使于澤中方丘奏之于義何取乎序説(云云/)反
　覆推之皆有不通故今特上據國語旁采歐陽以定
　其説庶不失此詩之本㫖耳或曰國語所謂始于德
　讓中于信寛終于固和故曰成者其説成字不為王
　誦之諡而韋昭之注大畧亦如毛鄭之説矣此又何
　耶曰叔向葢言成王之所以為成以是三者正猶子
　思所謂文王之所以為文班固所謂尊號孝昭不亦
　宜乎者耳韋昭何以知其必謂文武以是成其王業
　而不為王誦之諡乎葢其為説本出毛鄭而不悟其
　非者今欲一滌千古之謬而不免于以誤而證誤則
　將何時而已耶或者又曰蘇氏不信小序而于此詩
　無異辭且以為周公制作所定後人不容復有改易
　成王非創業之主此詩不應言基命執競不應言奄
　有四方此又何耶曰蘇氏不信小序未嘗見其不可
　信之實也夫周公制作亦及其身而止耳若乃後王
　之廟所奏之樂自當隨時附益若商之𤣥鳥作于武
　丁孫子之世漢之廟樂亦隨時而更定焉豈有周之
　後王乃獨不得褒顯其先王之功德而必以改周公
　為嫌耶基者非必造之于始亦承之于下之謂也如
　云樂只君子邦家之基豈必謂大王王季之臣乎奄
　有四方皇矣王季章中已有此句矣又豈可以其太
　早而别為之説乎○愚按周禮冬至祀昊天于圜丘
　夏至祀地祇于方澤禮記燔柴于泰壇祭天也瘞埋
　于泰折祭地也天地分祭禮有明文(宋胡五峯宏又/謂古無北郊之)
　(祭而以社即是祭地朱子中庸郊社注從之方回又/斥周禮大司樂文為劉歆偽作不足信詳余尚書埤)
　(傳/)後世人主每不克兼行葢禮儀繁重則憚勞賞賚
　優渥則憚費故多主合祀南郊之説宋元祐間蘇子
　瞻條議最明晰合宜但引昊天有成命詩序以為合
　祀天地之證則不然夫昊天有成命乃成王即政郊見
　上帝之詩序言天而并及地猶言父者并及母經
　典多然禮記兆于南郊就陽位也器用陶匏象天地
　之性也亦兼地言之若如子瞻説則周人本無合祀
　之禮安得有合祀之詩乎祀天而詩不詳言天者以
　天無聲臭非形容之可既也周郊配以后稷而詩不
　及稷者以獻稷自有思文又受命配天始于文武則
　專稱二后其宜也昊天不可形容故成王不敢康以
　下推本文武受命對越上天之小心以形容之頌文
　武即以頌昊天也(郝仲輿詩解鄧潛/谷詩繹皆同此説)成命言天命之
　成成王言王業之成二成字對舉如必以為指成王
　誦則下武云成王之孚酒誥云成王畏相又將何指
　乎朱子援國語(云云/)以為成王誦之證夫左氏解經
　就文立義多違本指故韋昭注取鄭訓以救之今謂
　國語説此詩為必可信則左傳郕降齊師引臯陶邁
　種德德乃降以降為降服之降此亦可據之以解書
　乎國語之解每懐靡及周爰咨諏朱子何以仍不用
　其説乎朱子又援商頌武丁孫子謂周頌亦當有昭
　王以後之詩夫商頌作者非一世周頌止作于成周
　盛時恐不可同論(周頌美先王之盛德告己之成功/成王之初禮樂新定故頌皆作于)
　(其時此見/孔疏甚明)本紀云昭王之時周道微闕班固云成康
　没而頌聲寢昭王作頌本無依據止斷以執競一詩
　不知執競是九夏之一昭王以後必無人更撰此樂
　章也朱子説詩專取明白簡直此以論風雅猶可頌
　告神明辭㫖幽奥安得盡絀古注而一以明白簡直
　者求之乎(吕記嚴緝皆/不用朱説)王志長曰此詩頌二后耳何
　以郊祀天地用之夫帝王之功莫大于作君師以靖
　亂則昊天之德莫大于生帝王以開治矣桑柔云我
　生不辰逢天僤怒蕩云疾威上帝其命多辟板云上
　帝板板下民卒癉節南山云天方荐瘥喪亂𢎞多瞻
　卬云瞻卬昊天則不我惠葢疾喪亂者每致憾于天
　之生暴君則樂太平者必致頌于天之生聖主然則
　肅然于禋祀之下者舍篤生文武又何以頌天地之
　大德也哉
　　昊天有成命一章七句
我將我享維羊維牛(疏祭法云燔柴于泰壇祭天也用/騂犢明堂祭天不用特牛者此祀)
(以文王為配故用太牢于禮得有羊也詩故夏官羊人/曰釁積共羊牲鄭氏謂積柴祭天葢用羊實柴也先柴)
(而後獻故維羊在維牛之上按二説不同長發云此詩/維羊乃為配享而設非享帝所用也嚴緝亦用詩故之)
(説不如孔/疏義優)維天其右之(按説文右訓助鄭云右助之是/也神無不在豈可言在羊牛之)
(右乎集傳解本周禮享右祭祀之文然不可從季本曰/右與佑同若謂在饌之右則下言既右享之于義難通)
(豈有文王與上帝同/列而右牲之理哉)儀式刑文王之典(嚴緝儀式刑猶/書云嚴祗敬文)
(王之典毛于維清訓法此又/訓常鄭以為常道義實一也)日靖四方伊嘏(音假○受/福曰嘏)
文王既右饗之(饗歆也天曰其者望之而不敢必也/文王曰既者信之而知其必饗也)我
其夙夜畏天之威(夙夜畏威只是常法/文典以靖四方耳)于時保之
序我將祀文王于明堂也
　疏即孝經所云宗祀文王于明堂以配上帝宗者尊
　也朱子語類郊曰天明堂曰帝一天而分祭何也曰
　為壇而祭故謂之天祭于屋下以神祗事之故謂之
　帝(帝居中文王/西坐東向)
　饗帝明堂三禮不言何時惟月令云季秋大饗帝鄭
　氏注謂即饗帝于明堂大饗謂徧祀五帝然月令者
　秦世之書周制未必然也(此孔/氏説)明堂配帝不及武王
　故孝經以為周公之孝康成誤解祭法祖文王而宗
　武王遂云以文王配五帝(五方/之帝)及五人帝(帝太/皥等)于堂
　上以武王配五人神(神勾/芒等)于庭中其説迂怪(鄭以祖/宗為明)
　(堂之配蘇傳/辨之甚詳)自漢以來明堂乃有並祭五帝及三宗
　並侑之禮去嚴父之本意逺矣
　　我將一章十句(程子陳祥道吕東/萊説俱見集傳)
時邁(行/也)其邦昊天其子之實右(助/也)序(此序謂帝/王之傳序)有周(嚴/緝)
(天其子之乎設為問辭應/之曰天實右序有周矣)薄言震之莫不震叠懐柔百
神及河喬嶽允王維后明昭有周式序在位(王志長曰/在位之序)
(如禮數有等命討有/别皆依典式而施之)載戢干戈載櫜弓矢我求懿德肆
(箋肆/陳也)于時夏(中/國)允王保之
序時邁巡狩告祭柴望也
　疏武王既定天下巡行侯國至于方岳之下柴祭昊
　天望祭山川周公述其事而為此歌左傳云昔武王
　克商作頌曰載戢干戈明此篇武王事也國語稱周
　公之頌曰載戢干戈明此詩周公作也○周禮春官
　鐘師以鐘鼓奏九夏王夏肆夏昭(一作/韶)夏納夏章夏
　齊夏族夏陔夏驁夏注云夏大也樂之大歌有九(箋/云)
　(樂歌之大/者稱夏)又引吕叔玉云肆夏樊遏渠皆周頌也肆
　夏時邁也樊遏執競也渠思文也又國語金奏肆夏
　樊遏渠天子所以享元侯也韋昭注云肆夏一名樊
　昭夏一名遏納夏一名渠周禮九夏之三也(杜預左/傳注同)
　二説不同(既曰肆夏一名樊矣又曰樊/遏執競何也二説必有一誤)禮尸出入奏
　肆夏牲出入奏昭夏四方賔來奏納夏(毛甡曰今謂/時邁為肆夏)
　(不過因詩有肆于時夏之一語耳或云别自有樂章/鄭司農謂九夏諸篇頌之類也樂亡而諸篇亦亡故)
　(皮日休有補九夏歌劉敞鄭/樵則直云九夏皆有聲無辭)
　陳氏曰此詩是告方岳以革命之事因時巡而震服
　諸侯故其詩與他廟樂不同○考武王在位止五年
　集傳引周制十有二年(云云/)者葢此詩本述武王巡
　狩事後王時巡因而皆用之耳○黄氏曰武王巡狩
　之事詩有時邁書有武成時邁告祭之樂章也武成
　識其故事以示天下後世也庚戌柴望大告武成此
　告祭懐柔之實也昭我周王天休震動此莫不震叠
　之實也庶邦冢君暨百工受命于周此式序在位之
　實也偃武修文歸馬放牛此非戢干戈櫜弓矢之意
　乎建官位事重民五教惇信明義崇德報功此非求
　懿德以保之乎
　　時邁一章十五句(此詩集傳/解甚明)
執競武王(武王能持/自强之道)無競維烈(按無競與下不顯義同/皆反辭也箋云不强乎)
(其克商之功業若如集/傳解則下競當訓爭矣)不顯成康(傳不顯乎其成/大功而安之也)上帝
是皇(天以是/故君之)自彼成康奄有四方斤斤(去/聲)其明(音芒○/斤斤然)
(為有周明/德之君)鐘鼓喤喤(音/皇)磬筦(音/管)將將(音/槍)降福穰穰(音/攘)降
福簡簡威儀反反既醉既飽(醉飽謂祭/終而受福)福禄來反(李氏/曰上)
(言祭時樂備而和故神降之福下言祭終/而飲威儀益謹福禄所以日來而未艾也)
序執競祀武王也
　嚴緝此詩成康言成王業安天下(本毛/鄭)歐陽氏以為
　成王康王有窒礙不通者鄧元錫曰昊天曰成王執
　競曰成康于時成康未有諡不嫌也又安知二王之
　諡不舉頌為稱乎○愚按朱子改序作祭武王成王
　康王之詩竊反復求之難改者有五夫此詩之歌于
　祖廟者非時祭則祫祭也天子七廟廟各有主祫則
　羣廟之主咸入太廟三王並祭此何禮耶如謂舉功
　德之最盛者不應上舍文王而下逮成康其難改一
　也既曰祭三王矣頌武王僅二語不顯以下皆頌成
　康豈成康功德逺過武王耶其難改二也文武並受
　命開基之主祀文王有詩何祀武王獨無詩其難改
　三也此詩曰樊遏曰昭夏與時邁思文為三夏皆樂
　章之大者昭王以後未聞繼周公作禮樂即有新聲
　可以配九夏乎其難改四也周頌次第先後多不可
　考如此篇定為昭王以後詩則是錯簡當移酌桓般
　賚之末其難改五也夫不顯成康猶雝詩云文武維
　后皆非舉諡為言也康侯見于易寧侯見于周禮寧
　王見于大誥𤣥王武王見于商頌成王見于酒誥及
　下武此詩所云成康其類同耳朱子之説本于歐陽
　雖覺文從字順而其義則大有牴牾不若仍從毛鄭
　之為安也陳啟源曰九夏見春官鐘師職若昭夏是
　昭王以後詩周公安得預取為樂章使鐘師奏之哉
　且集傳于時邁詩既取國語注及吕叔玉之説而于
　執競又云此昭王以後詩不免自相矛盾
　嚴緝箋以鐘鼓磬筦為武王祭廟作樂不可從陳氏
　以為祀武王得之
　　執競一章十四句
思文后稷克配彼天立(粒/通)我烝民莫匪爾極(極即洪範/所謂汝極)
(疏言民賴后/稷復其常性)貽我來牟(愚謂貽我來牟與生民詩誕降/嘉種同康成以為天貽之未嘗)
(不然但不必/引赤烏事耳)帝命率育(讀于逼/反音域)無此疆爾界(按界當如/字讀與下)
(時夏叶集傳叶/訖力反不必從)陳常(常/道)于時夏
序思文后稷配天也
　公羊傳郊則曷為祭稷王者必以其祖配王者曷為
　必以其祖配自内出者無匹不行自外至者無主不
　止疏國語引周文公之為頌曰思文后稷克配彼天
　則此篇周公所自歌與時邁同也黄氏曰生民為述
　事之辭思文為告神之辭此雅頌之所以異歟
　頌稷以文農功盛而文治始興也陳常道于中國即
　富而後教之説鄭解非是
　　思文一章八句
　臣工之什
嗟嗟臣工敬爾在公王釐爾成(此下皆/無韻)來咨來茹(箋當/來謀)
(來度于王之朝無自專蘇傳王既賜/爾成法有所不知則來咨度以定之)嗟嗟保介(月令孟/春天子)
(親載耒耜措之于參保介之御間參參乗保介車右也/疏以諸侯耕籍勸農則此人與之同車而置田器于其)
(間常見勸農之事故勅之也愚按保介若云車右則介/當如鄭云甲也髙誘吕覽注保介副也介有佑助之義)
(後説近之集傳則云農官之副長發云農官之正安在/乃獨命其副乎○嚴緝諸侯歸國有王事有民事臣工)
(者諸侯之羣臣百工所與共治其國者也故以王事戒/之保介者車右之士載耒耜以輔君耕籍者也故以民)
(事戒/之)維莫(音/暮)之春(按鄭箋周之季春于夏為孟春諸侯/朝周之春故晚春遣之朱子不從鄭)
(説故以維莫之/春為夏正三月)亦又何求(曹氏曰亦又何求言不/可舍農事而他求也)如何
新畬(音余○毛云田二嵗曰新三嵗曰畬與爾雅説文/異集傳從毛嚴緝新墾之田用力尤難故首問之)
於(音/烏)皇來牟將受厥明(嚴緝來牟二麥夏初即熟今/已暮春新受天之明賜矣)明
昭上帝迄用康年(言天監有周至/今常賜康年)命我衆人(陳啟源曰/集傳衆人)
(甸徒也甸徒有二禮記祭義五十不為甸徒是四丘之/甸所出長轂一乗之甲士步卒從君蒐狩者也周禮天)
(官甸師徒三百人亦名甸徒用以耕耨王籍國/語所謂庶人終畝者也朱子之意不知何指)庤(音/峙)乃
錢(音/剪)鏄(音博○錢鍤也/以起工鎛鉏屬)奄觀銍(音/質)艾(音刈通作刈○釋/文銍穫禾鐵也用)
(銍以刈禾曰銍刈治田之法耕用錢芸用鎛收用銍朱/氏曰即來牟以為嘉榖之占又可卜豐年于後日當知)
(錢鎛之用方勤而銍艾之收忽至豈可謂/久而難待哉言豐穰之必然以勸勉之也)
序臣工諸侯助祭遣于廟也
　疏諸侯助祭于廟(蘇傳諸侯朝正于王因助祭于廟/○按蘇説依鄭箋朝正見左傳)
　祭畢而遣之天子賔敬諸侯不直戒其身呼其臣以
　警切之實亦戒諸侯也張氏曰先王深知禮義之本
　原起于稼穡故于諸侯之歸首戒之以農事也先王
　巡狩較諸侯之功罪其慶始于土地辟田野治其罰
　始于土地荒蕪田野不治夫惟戒諸侯之事莫急于
　新畬之勤制諸侯之賞罰莫先于土地田野之政則
　先王之意可槩見矣○詩曰來咨來茹其為勅遣就
　國之辭明矣若但為訓農官何與于頌耶周之先以
　力農開國故因廟祭遣歸而以王家之成法訓之暮
　春夏正建辰月也宗廟之祭皆用仲月則春祭宜在
　建卯之月(周四時之祭皆用夏正仲/月本春秋家啖趙之説)助祭而歸正及
　莫春故告以農事不可緩也(此朱子初/説見吕記)
　　臣工一章十六句
噫嘻(曹氏曰噫嘻歎辭所/謂吁嗟而求雨也)成王(成此/王事)既昭假(音/格)爾(昭假/見烝)
(民首章集傳云猶言格汝衆庶則脱却昭字吕記引朱/子初説云昭格于爾上帝亦未安嚴緝引錢氏云爾語)
(辭又不成句法郝氏解爾指/農官作倒句差妥當從之)率時農夫播厥百榖駿發
(疏傳云發伐也以耜/擊伐此地令發起)爾私(傳上欲富其民而讓于下欲/民大發其私田疏大田雨我)
(公田遂及我私是民意之先公也此云駿發爾私言不/及公是王意之讓下也盛世君民相愛之情如此集傳)
(云溝洫用貢法無公田故皆謂之私與毛説異愚謂惟/有公田故以私田别之不然豈得偏名為私哉陳祥道)
(據遂人職辨鄉遂亦制井/田恐朱子之説未必然也)終三十里(箋竟三十里者一/部一吏主之計萬)
(夫之地方三十三里少半里也言三十里者舉成數陳/啟源曰朱子以溝洫法論此詩本鄭箋也鄭因詩三十)
(里十千耦適合一川萬夫之數當是每三十里分為一/部設一主田之吏即詩所云農官也故引地官遂人文)
(證成其説似專指鄉遂貢法矣然疏謂萬夫乃四縣之/田六遂三十縣為七部猶餘二縣葢與公邑采地共為)
(部何者遂人云川上有路以達于畿鄭云至畿則中有/都鄙遂人盡主其地是都鄙與遂同制此法故知其共)
(為部也據此則鄭所謂一川萬夫應兼鄉遂都鄙言井/田八家之衆亦在其内矣朱子專以溝洫言之祖鄭而)
(未究/其指)亦服爾耕十千維耦(讀如儗古音魚矩反○箋于/是民大事耕其私田萬耦同)
(時舉也説文耒廣五寸為伐二伐為耦吳澄曰遂人萬/夫有川川上有路詩所云十千維耦終三十里者也遂)
(人總九千二百一十六夫之成數故曰萬夫/詩人總三十二里之成數故曰終三十里)
序噫嘻春夏祈榖于上帝也
　按月令孟春天子以元日祈榖于上帝(注云郊祭天/而配以后稷)
　(為祈榖也此非/冬至圜丘之郊)仲夏大雩帝以祈榖實(雩者祈/雨之祭)此其
　樂歌也左傳稱凡祀啟蟄而郊龍見而雩啟蟄孟春
　建寅之月也(按周厯啟蟄在寅月雨水在卯月至漢/定太初厯方改雨水在前驚蟄在後見)
　(左傳/注疏)龍見(蒼龍之宿/昏見東方)孟夏建巳之月也朱傳作戒農
　官之詩非是説見前篇
　王業之成莫先于務本故嗟歎而言曰我周家世勤
　稼穡以成王業爾農夫亦既昭明感格于天矣我將
　率之播厥百榖自是駿發以終畝服耕以齊力庶幾
　天有豐年之賜乎所謂祈榖于上帝也嚴緝月令元
　日祈榖之後天子乃躬耕帝籍故言率時農夫以張
　本也言駿發爾私不及公田為民祈也郝敬曰祈榖
　不言有年者人事為先不敢必其福應也豐年稌黍
　則于報言之○爾雅田畯謂之農夫是典田之官也
　郊稷祈榖之時田官在焉曰爾私曰爾耕乃對田官
　之辭也三十里為萬夫之田故知此云農夫者必田
　官也
　　噫嘻一章八句
振(詩詁振自/振其羽也)鷺于飛于彼西雝(韻㑹辟廱之廱通作雝/○箋白鳥集于西雝之)
(澤喻杞宋之君有潔白之德來助祭周廟/朱子曰先儒多謂辟廱在西郊故曰西雝)我客戾止亦
有斯容在彼無惡(去/聲)在此無斁(讀丁故反音妒陳第曰/古斁與射通並音妒○)
(二句集傳本鄭箋錢天錫曰為勝國之遺易起猜嫌在/革命之際易生厭薄○無惡無斁謂在本國在王朝人)
(皆愛敬之也陳止齊説以/惡屬客斁屬我不可從)庶幾夙夜(讀如/裕)以永終譽
序振鷺二王之後來助祭也(二王之後與三恪不/同辨詳余讀左日鈔)
　朱子曰振鷺詩都無告神之語恐是獻助祭之臣古
　者祭祀每一受胙主與賔尸皆有獻醻之禮既畢然
　後亞獻至獻畢復受胙如此禮意方接續至唐時猶
　然黄光昇曰正祭時未聞有獻助祭諸臣之樂歌綂
　于尊也祭後歸賔客之俎獨留同姓燕飲二王之後
　不在意是他日燕飲歌此詩愚按如黄説則此詩當
　班之于雅矣古者諸侯來朝見于祖廟見則必與于
　助祭此詩或是初來朝時作列之頌者以其陳于廟
　中也謂助祭時所獻則未必然
　　振鷺一章八句
豐年多黍多稌(音杜○爾雅郭璞曰/今沛國呼稻為稌)亦(按亦服爾耕亦/有髙廩鄭俱訓)
(大集傳于此云助語辭詳其文義鄭解為優孔云/亦與奕音義同故鄭訓為大今字書不云通用)有髙
廩萬億及秭(咨履反/音姊)為酒為醴烝畀祖妣以洽百禮(曹/氏)
(曰洽百禮非特言祭祀而已/養耆老享賔客亦在其中)降福孔皆(讀舉里/反音几)
序豐年秋冬報也
　陳氏曰噫嘻祈之于春夏豐年報之于秋冬是一體
　之詩序于祈曰上帝而報不言者省文耳按鄭氏以
　報為嘗烝據詩云烝畀祖妣也然載芟祈社稷亦曰
　烝畀祖妣豈亦祭宗廟乎潁濵云報謂秋祭四方冬
　祭八蜡朱子因之云此秋冬報賽田事之樂歌葢祀
　田祖先農方社之屬也此説得之且與序合(朱克升/疏義謂)
　(集傳初本作榖始登而薦于宗廟報賽田事乃其/改本又辨説譏小序為誤及為集傳仍用序説)○
　蘇傳豐年載芟皆非宗廟之詩而曰烝畀祖妣何也
　以為所以能進享先祖者皆方蜡社稷之功也
　　豐年一章七句
有瞽有瞽在周之庭設業設虎(音/巨)崇牙樹羽(東京賦李/善注引毛)
(傳云置羽于栒上以為飾也疏牙即業之上齒置羽者/置之于栒虎之上角按虎者立于兩端栒則横入于虎)
(其栒之上加以大板曰業業側著于栒栒又刻/為崇牙牙即業之上齒也崇牙之上樹五采羽)應(大射/禮應)
(鞞在建鼓東取應和/之義是應為小鼓)田(箋當作朄朄音𦙍小鼓/也周禮注為大鼓先引)縣(平/聲)鼓
(明堂位周人懸鼓懸/鼓懸而擊之大鼓也)鞉(音桃○/即鼗鼓)磬(磬頌磬笙磬也陳暘/曰應笙之磬謂之笙)
(磬應歌之磬/謂之頌磬)柷(尺叔反/音祝)圉(書作敔○疏樂記有椌楬之/文與此柷圉為一徐光啟曰)
(柷之制中虚聲之所出以虚為本也/圉之制中實聲之所止則歸于實也)既備乃奏(讀如/祖)簫
管備舉(以上六句與/首句瞽字叶)喤喤厥聲肅雝和鳴先祖是聽(平/聲)
我客戾止永觀厥成(以上五句與/次句庭字叶)
序有瞽始作樂而合乎祖也(釋文本或作合乎太祖箋/合者大合諸樂而奏之)
　疏周公作樂成合諸樂器于太祖之廟奏之不因祭
　祀朱子曰通言先祖也孔氏以為始作大武之樂(蘇/傳)
　(嚴緝同○陳啟源曰春官大司樂以六舞大合樂注/謂徧作六代之樂而此箋亦云大合諸樂則序所云)
　(始作樂是始作大武所云合乎祖是以大武而與諸/樂合奏之也疏謂經止説周之樂器當獨奏大武合)
　(樂者合諸樂器非合/異代之樂恐不然)○郝敬曰禮曰凡釋奠必有合
　也凡大合樂遂養老此則始作樂而已非為釋奠養
　老也
　　有瞽一章十三句
猗(音/依)與(平/聲)漆沮(傳漆沮岐周之二水按今豳岐止有漆/水而諸書多兼沮水言之不可强通辨)
(詳嚴/緝)潛(按毛云潛槮也本爾雅其積柴水中/之説見爾雅注孔疏朱傳並用之)有多魚有
鱣(音/氊)有鮪(音/委)鰷(音/條)鱨(音/嘗)鰋(音/偃)鯉以享以祀(讀如/亦)以介景
福(讀如/偪)
序潛季冬薦魚春薦鮪也(箋冬魚性定春鮪新來/薦獻之者謂于宗廟)
　月令季冬命漁師始漁天子親往乃嘗魚先薦寢廟
　季春薦鮪于寢廟此其樂歌也
　彭氏曰祭時九州美味莫不畢具然樂歌必言其所
　興之地取所産而薦之者示不忘本亦思其所嗜之
　意也王志長曰知三星在罶為凋殘之狀則知潛有
　多魚為豐預之徴頌于廟宜矣
　　潛一章六句
有來雝雝(與公/叶)至止肅肅相(去/聲)維辟(音/璧)公天子穆穆於
(音/烏)薦廣牡相(去/聲)予肆祀假(大/也)哉皇考(讀音/口)綏予孝子宣
哲維人(蘇傳先王之臣有與祭/者故此稱宣哲維人焉)文武維后(古音户○箋/以文德武功)
(為之/君)燕及皇天(音/吞)克昌厥後綏我眉壽介以繁祉既右
烈考(讀如/口)亦右文母(讀滿彼反音米○/此詩俱隔句用韻)
序雝禘大(音/泰)祖也
　箋太祖謂文王也疏經云假哉皇考又云文武維后
　是皇考為天下之人君明非后稷故知謂文王也此
　祭文王則于禮當諱而經云克昌厥後者詩書不諱
　故無嫌烝民四方爰發亦此類也辨説祭法曰周人
　禘嚳而郊稷又曰天子七廟三昭三穆及太祖之廟
　而七周之太祖即后稷也禘嚳于后稷之廟而以后
　稷配之所謂禘也(按鄭氏謂帝嚳者祀昊天于圜丘/而以嚳配之也王肅則云大祭于)
　(廟而以嚳為祖之自出夫周人之廟至稷而止又推/而上之曰稷生于姜嫄乃立姜嫄之廟曰先妣姜嫄)
　(帝嚳妃而特立廟是嚳無廟矣無廟則無主無主則/無以禘無廟則無所禘將禘于后稷之廟是以父而)
　(下食于子孫之廟非禮也潁濵致疑于此故詩傳非/肅而取鄭然鄭説禘郊相亂斷不可從愚謂周人之)
　(于嚳葢以天事之也天無廟而南郊則設主配之以/稷嚳無廟而大禘則設主配之以稷是等嚳于天也)
　(等嚳于天/何不可哉)祭法又曰周祖文王而春秋家説三年喪
　畢致新死者之主于廟謂之吉禘(春秋閔二年夏五/月乙酉吉禘于莊)
　(公/)是禘一名而二祭也今此序曰祭太祖則宜為禘
　嚳于后稷之廟矣而其詩之辭無及于嚳稷者若以
　為吉禘于文王則于時不協(武王嗣位十三年伐紂/後為天子詩稱天子穆)
　(穆其非免喪/之祭甚明)當是武王祭文王而徹俎之詩後乃通
　用于他廟耳(集傳云皇考文王/也烈考猶皇考也)吕記禮不王不禘周
　所以王天下得行禘禮于太祖者皆文王武王之功
　也故成王于禘之時推其得禘之由播之樂歌以告
　太祖曰大哉我皇考武王綏予小子以已成之業其
　臣克宣克哲其君允文允武所安者上及于皇天用
　能昌大後人居王位而行禘禮而茂膺壽祉焉是皆
　武王之力而文王太姒之所右助也(王氏曰皇考武/王也烈考文王)
　(也毛傳云文母太/姒也東萊主此説)豈予小子所能致哉文武雖同建
　王業而武王實得天下故歸功之言詳于武王而卒
　章則本之文王太姒焉閔予小子之頌曰於乎皇考
　永世克孝故皇考者武王之稱也烈考與文母相配
　為言故烈考者文王之稱也郝敬曰禘行于太祖之
　廟追祀太祖所自出之帝而下逮羣廟之主即大祫
　也合饗曰祫先公先王皆在詩獨言皇考者歸功始
　禘之人以周之有禘自武王始也猶商頌五祭皆言
　湯以商有天下自湯始也序云太祖者后稷也詩云
　孝子者成王也皇考烈考者武王也文母者邑姜也
　稱天子辟公廣牡相祀者表大禮也鄭氏以太祖為
　文王朱子因之謂是武王祀文王之詩夫文王穆考
　世室主稱太祖則后稷何加焉武王末受命雖有王
　祭禮樂未興周公成文武乃制禘作雝故其辭亦頗
　似武王語耳鄭氏謂禘與祫殊禘三年祫五年禘大
　于四時而小于祫此緯書之説也夫祭未有大于禘
　者矣禘帝也三王始祖皆古帝之苗裔王者追祭始
　祖所自出之帝故曰禘非審諦昭穆之謂也逺祖格
　則羣主咸集故曰祫商頌濬哲亦禘也徧及羣公先
　正即祫也禘惟合饗故其禮重魯僭禘春秋論語譏
　之未言禘上有祫也○愚按集傳謂此武王祭文王
　之詩若是武王祭文王詩中不應有克昌厥後語直
　斥其諱歌于太祖之前則無嫌此亦序説當從之一
　證也烝民四方爰發方可援詩書不諱之例又按郝
　氏解大畧祖東萊惟烈考文母小異耳烈考指武王
　毛傳本有此説武王無競維烈故稱烈考洛誥云光
　烈考武王立政云揚武王之大烈其明證也烈考既
　屬武王則文母自可屬邑姜不必以違古注為嫌也
　至于禘祫之分諸儒尤為聚訟今世所尊信者謂禘
　祭不兼羣廟之主以其疏逺不敢䙝此趙匡(伯/循)之説
　也三年一祫五年一禘此張純答光武問之説也然
　稽之經典實無明文惟曽子問云祫祭于祖為無主
　(祫祭則廟/虚而無主)而不及禘王肅謂禘祫皆殷祭舉祫則禘
　可知未見禘不合食也公羊文二年傳云大事者何
　大祫也五年而再殷祭楊氏謂三年一祫五年再祫
　猶天道三年一閏五年再閏于禘祭無與也鄭康成
　臆揣為禘祫相因之論又妄據春秋魯禮及緯書以
　文致其説其謬可勝辨哉(辨詳文/獻通考)及考禮記大傳則
　禘祫本一祭而異名大傳曰王者禘其祖之所自出
　以其祖配之諸侯及其太祖(諸侯不敢禘但/祫于太祖之廟)大夫士
　省于其君干祫及其髙祖(省察也干與也大夫士不/敢祫必有大勛勞見察于)
　(君乃得與祫四/世及其髙祖)致堂胡氏謂王者禘其所自出之帝
　為東向之尊其餘合食于前此之謂禘諸侯無所自
　出之帝則于太祖廟合羣廟之主而食此之謂祫天
　子禘諸侯祫大夫享上下之殺也所謂不王不禘者
　也魯侯國當用祫而以賜天子禮樂得行禘禮故春
　秋論語言禘不言祫也(左傳疏鄭𤣥解禮三年一祫/五年一禘左傳無祫語則祫)
　(禘止是一祭故杜預以審諦昭穆為禘明其更無祫/也其説與大傳合程子説禘祫亦與大傳同朱子論)
　(語注/不用)若王制所云春礿夏禘又云天子祫禘祫嘗祫
　烝又云諸侯禘一犆一祫又云諸侯礿則不禘禘則
　不嘗其言紛錯殽亂莫可依據葢王制乃漢儒雜采
　傳記為之非孔氏之舊也今觀詩序雝禘太祖也而
　歌皇考文母長發大禘也而歌相土武王與與祭之
　阿衡則禘祭之合饗羣主明矣知禘祭之大饗羣主
　則禘祫非二祭復何疑乎郝氏之説頗似駭俗深得
　大傳之㫖故特著之
　　雝一章十六句
載見(音/現)辟(音/璧)王曰求厥章(載見始見也當踐阼之初故/來求禮儀法度而遵奉之朱)
(氏曰先王者法度之所從出而/宗廟者又禮法之所從施也)龍旂(疏交龍為旂/諸侯所建)陽陽
(曹氏曰陽陽色之鮮/明也七月我朱孔陽)和鈴(疏和亦鈴也釋文有鈴曰旂/左傳錫鸞和鈴昭其聲也注)
(鸞在鑣和在衡鈴在旂動皆/有聲○按鈴懸于旂干之首)央央鞗革有鶬(音槍通作/瑲○何楷)
(曰有鶬鄭云金飾貌集傳云聲和按説文瑲玉聲也鞗/革安得有瑲音惟纏搤其上者以金為之曰金厄其聲)
(所觸或如玉之鳴有/鶬葢指金厄言也)休有烈光率見(同/上)昭考(武王/也)以孝
以享以介(助/也)眉壽(陳啟源曰疏以孝享眉壽通為一事/有未盡孝者内盡其心也所謂合萬)
(國之歡心也享者外備其物也所謂三牲魚腊四海九/州之美味也介眉壽者祭畢而受嘏也所謂小大稽首)
(使君壽考也三者皆/以祭言而義微别)永言保之思皇多祜(音/户)烈文辟(同/上)
公綏以多福俾緝熈于純嘏(讀如古○徐光啟曰以介/眉壽而下三句一韻秦人)
(功德碑本此○陳啟源曰綏以多福安諸侯以多福也/俾緝熈于純嘏使之繼續廣大其純嘏也李氏此解本)
(于箋疏而緝熈義較長朱子初説以為均福于諸侯意/本同後復更其説與烈文錫茲祉福同解未見其勝愚)
(按天子受福曰大嘏魯頌曰天/錫公純嘏是諸侯亦為大嘏也)
序載見諸侯始見乎武王廟也
　蘇傳烈文言成王即政諸侯助祭此言始見武王廟
　其成王未即政歟○郝敬曰武王年九十三崩(見禮/記)
　成王年十三即位(見世/史)此詩乃初朝見諸侯率以祭
　武王廟之樂歌也孔氏惑于明堂位七年即政之説
　以此為七年後成王即政作葢據洛誥周公誕保文
　武受命惟七年彼謂成王七年周公留洛耳(依孔氏/書傳)
　非謂七年前成王非親政也十三嵗即位而又七年
　則二十矣乃始朝見諸侯乎
　　載見一章十四句
有客有客亦白其馬(讀如姥○傳殷尚白亦亦周也疏/先代之客亦得如王朝自尊所尚)
(也/)有萋有且(疽上聲○傳萋且敬慎貌集傳云未詳何/楷曰萋且儀物之甚盛也大雅菶菶萋萋)
(與籩豆有且/可以互證)敦(音堆韻㑹云追/亦治玉通作敦)琢其旅(疏敦琢治玉之/名謂以治玉之)
(法擇人也何楷曰旅陳也即庭實旅百之旅雕琢為治/玉而禮器有束帛加璧之文正言助祭時事則知萋且)
(之即為束帛敦琢之即/為加璧也此説亦通)有客宿宿有客信信(爾雅宿宿/再宿也信)
(信四/宿也)言授之縶以縶其馬薄言追之左右綏之(追送也/于微子)
(去王使餞送之左右之臣又與燕飲安樂之此箋義也/韓奕詩韓侯出宿而顯父往餞葢古禮如此集傳解左)
(右為無方本潁濵/之説于義為短)既有淫威(陳啟源曰毛云淫大威則/鄭申之謂用殷正朔行其)
(禮樂如天子也吕記嚴緝俱載什方張氏説以淫威為/誅伐武庚事此最為無識不知吕嚴何以取之周家忠)
(厚待人其命微子也但勉之以踐修先烈並無猜防之/意豈于其來朝無故舉亂亡之禍以傷其心哉○淫威)
(集傳云未詳或曰即等威之威綂承先王/修其禮物乃等威之大者亦不出毛鄭意)降福孔夷(神/與)
(之福/甚易)
序有客微子來見祖廟也
　疏序言見于祖廟必微子受封後來朝而助祭也
　王者崇重先代之後故于其來朝祖廟作詩美之振
　鷺作于始至有客作于將歸玩詩辭可見
　　有客一章十二句
於(音/烏)皇武王無競維烈(義與執/競同)允文文王克開厥後嗣
武受之勝殷遏劉(遏劉訓止殺如武成所云以遏亂畧/李氏曰大武之意在于止戈大武之)
(詩在于止殺也王志長曰非允文不足以開/武非遏劉不足以嗣文孰謂文武有二哉)耆(音/指)定爾
功(釋文耆毛音指致也鄭巨移反韓詩音同疏引曲禮/六十曰耆嚴緝汲冢周書及史記皆載武王告叔旦)
(曰惟天不享殷發之未生至于今六十年據此則武王/正以耆嵗伐殷康成云老年乃定汝之大功其説是也)
(愚按左傳兼弱耆昧杜預注致討于昧則耆當訓致明/矣禮記言武王九十三而崩則伐紂非耆年亦明矣然)
(嚴説自有據/今並存之)
序武奏大武也
　箋大武周公作樂所為舞也張氏曰武以奏之冠者
　舞之朱子曰春秋傳以此為大武之首章(辯詳/後)大武
　周公象武王武功之舞歌此詩以奏之禮曰朱干玉
　戚冕而舞大武是也然傳以此為武王所作今觀篇
　内已有武王之諡則其説誤矣曹氏曰孔子語賔牟
　賈以武樂始于總干而山立終于周道四達禮樂交
　通豈止于武功而已哉季本曰樂記始奏以文復亂
　以武孔氏謂樂有文舞有武舞其入廟也必先文而
　後武故祭綂曰及入舞君執干就舞位冕而總干率
　其羣臣以樂皇尸通典序此于九獻之後葢樂舞之
　節如此○左傳楚子曰武王克商作武其卒章曰(曰/卒)
　(章者周頌以一句為/一章一人倡三人和)耆定爾功其三曰(賚為第/三篇)鋪時
　繹思我徂惟求定其六曰(桓為第/六篇)綏萬邦屢豐年篇
　次與今不同杜預注謂楚樂歌次第按周頌皆止一
　篇左氏云云疑未正樂以前其篇次如此耳
　　武一章七句
　
　
　
　
　
　詩經通義卷十一
欽定四庫全書
　詩經通義卷十二　　　　吳江朱鶴齡撰
　閔予小子之什
閔予小子(陳啟源曰孔氏引曲禮天子在喪曰予小子/以證閔予小子三詩是初免喪時作非也按)
(予小子乃古天子之恒稱召洛二誥及周官載成王之/言皆有此稱康王命畢公穆王命君牙皆稱予小子江)
(漢詩亦云無曰予小子/曲禮之言殆未可泥)遭家不造(讀徂侯/反音春)嬛嬛(音/煢)在疚
於乎(音烏/呼)皇考永世克孝(讀呼侯/反音鱟)念茲皇祖陟降庭(傳/云)
(庭直也本爾雅集傳常若見其陟降于庭此解本師古/漢書注但大招云三公穆穆登降庭止今以穆穆為揖)
(讓葢引/用之譌)止維予小子夙夜敬止於乎(同/上)皇王(兼文/武)繼序
思不忘
序閔予小子嗣王朝(音/潮)于廟也
　按此及小毖四篇王肅述毛以為周公致政成王始
　朝于廟之樂歌鄭以成王免武王喪將即政而朝廟
　作閔予小子訪落敬之詩小毖詩則作于歸政之後
　長發以王肅義為然
　　閔予小子一章十一句
訪予落(傳云落始也宫室成/則落之故以落為始)止率時昭考於乎(音烏/呼)悠
哉朕未有艾(爾雅艾歴也幼小/而未有所歴也)將予就之繼猶判渙(賴/爾)
(諸臣扶將我以就之欲繼其道/而尚恐判焉不合渙焉不屬也)維予小子未堪家多難
(去/聲)紹庭上下陟降厥家(王氏曰庶幾昭考之靈往來不/絶于廟庭或上陟于家或下降)
(于家以/啟翼我)休矣皇考以保明其身(通篇/無韻)
序訪落嗣王謀于廟也(箋謀者謀/政事也)
　此詩朝廟後作以道延訪羣臣之意多難指管蔡之
　事而言
　　訪落一章十二句
敬之敬之天維顯思命不易(去/聲)哉(讀如/齎)無曰髙髙在上
陟降厥士(事/也)日監在茲維予小子不聰敬止日就月將
學有緝熈于光明(音/芒)佛(鄭音弼與弼通○嚴緝輔謂之/佛者言正救其失不專順從也)
(學記其求之也佛猶/孟子云法家佛士也)時仔(音/茲)肩示我顯德行(去/聲)
序敬之羣臣進戒嗣王也
　敬之以下述羣臣之戒辭維予小子以下承其戒而
　答之也鄭氏謂成王自知未能成文武之功周公乃
　居攝大謬按蔡仲之命云惟周公位冢宰正百官羣
　叔流言葢武王初崩周公即攝政為成王元年時即
　有流言之變所謂攝政者不過行冢宰之職耳非真
　如明堂位所云負斧扆南鄉而朝諸侯也歸政于王
　大約在東征之後此詩歐陽駮鄭義最明
　　敬之一章十二句
予其懲而毖後患莫予荓(音/俜)蜂(傳荓蜂􁅆曳也摩音翅/爾雅作甹夆釋訓同朱)
(子不取仍同桑柔傳/訓使葢本王介甫説)自求辛螫(音釋○嚴緝人近蜂則/被其螫前日之事無人)
(使蜂螫我乃我自求之也季本/曰此喻已自惑于流言以致禍)肇允彼桃蟲(爾雅桃蟲/鷦其鴵鴱)
(陸璣疏今鷦鷯是也微小于黄雀其鶵化而為鵰埤雅/鷦鹩喙利如錐取茅秀為巢至精密以麻紩之一名巧)
(婦化輒/為雕鶚)拚(音/翻)飛維鳥(嚴緝我始信桃蟲之㣲能翻飛為/鳥言小物之能成大不敢不毖也)
(郝敬曰方武王誅紂宥其子而封之人以為孤雛耳未/幾挾徐奄諸國以叛東征三年而後定此桃蟲之為大)
(鳥/也)未堪家多難(去/聲)予又集于蓼(音/了)
序小毖嗣王求助也(疏訪落言謀于廟則/進戒求助亦在廟中)
　箋天下之事當慎其小小時而不慎後為患大(集傳/引蘇)
　(説本/此)故成王求羣臣早輔助已以救患難疏周公歸
　政之後成王因祭在廟以求羣臣助已經言創艾往
　過戒慎將來是求助之事也陳啟源曰桃蟲飛鳥之
　喻汎言事理如此當慎之于微非定指管蔡流言之
　事也鄭氏謂懲不誅管蔡以致叛亂謬矣管蔡乃成
　王叔父安得先事誅之郝仲輿又謂悔宥武庚其謬
　亦同武庚既叛而誅頑民猶且不服使誅之于反形
　未露之日其召亂不更速哉家多難方入管蔡末又
　慮將來事變以見求助之切又曰訪落小毖皆云未
　堪家多難四詩非免喪時作明矣嘗考之金縢武王
　喪而流言作流言作而王疑王疑而周公出不知閲
　幾時也二年之後得罪人而王不悟因作詩貽王王
　猶不悟始有風雷之變又不知閲幾時也居喪二十
　七月除居東二年前後不過數月豈能歴此多故哉
　况成王衰絰中不應迎以衮衣也然則四詩之作在
　七年歸政後無疑矣若成王初免喪方在疑公之日
　安得有懲前毖後之言乎
　　小毖一章八句
載芟(除/草)載柞(音窄讀疾各反/音咋○除木)其耕澤澤(音釋讀徒落反/音鐸○箋土氣)
(蒸達而和耕之/則澤然解散)千耦(疏千耦謂為耦者千當得二千人/也輿十千維耦異彼謂萬人相與)
(為耦實五/千耦爾)其耘徂隰徂畛(田/畔)侯主侯伯侯亞侯旅侯疆
(有强/力者)侯以(閒/民)有嗿(他感反音疃/○衆飲食聲)其饁思媚其婦(古音考/音喜)
有依其士有畧其耜俶載南畝(讀如/米)播厥百榖實函(含/也)
斯活(讀呼酷/反音熇)驛驛其達有厭(擇文於/艶反)其傑厭厭其苗(疏/有)
(厭然而特茂者其傑立之苗也厭/厭然而長大者其齊等之苗也)緜緜其麃(表驕反音/標○王氏)
(曰芸以緜緜為善恐傷苗也嚴緝芟芸麃皆除草也芟/柞並言是新墾田除地上之草也既耕言芸是反土而)
(除土中之草根也既苗言/麃是除苗中之草根也)載穫濟濟(上/聲)有實其積(音/漬)萬
億及秭為酒為醴烝畀祖妣以洽百禮有飶(音/邲)其香(箋/芬)
(香之酒醴/食之香也)邦家之光有椒(古人祭祀用椒楚詞/奠桂酒兮椒漿是也)其馨胡
考之寧(李氏曰胡考者老人也士冠禮祝曰永享胡福/注云胡遐也嚴緝以上皆秋冬豐熟之事而春)
(祭言之者葢以/此祈于神也)匪且(如字嚴云一/讀咀平聲)有且匪今斯今(二句/集傳)
(解明/白)振(毛云/自也)古如茲(三句無韻未詳○嚴緝自古以來/神之降康久矣繼此以往願其勿)
(替可/也)
序載芟春籍田而祈社稷也
　疏農民樂治田業收穫𢎞多由王者耕籍田祈社稷
　勸之使然序本多穫所由言作頌之意經則主説年
　豐故其言不及籍社也○月令孟春天子祈榖于上
　帝乃擇元辰載耒耜躬耕帝籍此其祈榖于社稷之
　樂歌也愚按祭法王為羣姓立社曰泰社王自立社
　曰王社二社皆應以春祀之疏云泰社在庫門内之
　右故小宗伯言右社稷王社所載書傳無文崔氏(靈/恩)
　云王社在籍田中王所自祭以供粢盛周頌序春籍
　田而祈社稷是也蘇潁濵主此説陳氏(祥/道)禮書又云
　國語王籍則司空除壇農正陳籍禮歴代所祭先農
　而已不聞祭社詩序所云非謂社稷建于籍田也然
　考榖梁傳云天子親耕故自立社為籍而報也又王
　肅云王社亦謂春祈籍田秋而報之也據此則崔氏
　之説不為無本(季本曰祭社則以稷配故經/傳凡言祭社者稷在其中)朱子謂
　詩意與豐年相似改作秋冬報賽之樂歌非也又按
　周禮大司馬仲春教振旅遂以蒐田獻禽以祭社然
　則天子祈社在仲春與孟春耕籍異月序連言之葢
　謂春時既耕籍田而又祈社稷凡以重民事也如此
　則不主崔氏之説亦可陳啟源曰此詩孔疏引祭法
　以序云祈社是泰社其祭法疏引載芟序則以此詩
　所祈是王社兩疏皆出孔氏而説不同按詩言主伯
　亞旅婦媚士依自説民間父子家室知是為民祈祭
　若籍田終畝惟甸徒三百人乃庶人役于官者不得
　有斯稱也則籍田祈社當合為一事而社為泰社無
　疑矣
　載芟二句言耕千耦二句言耘侯主以下詳耕之事
　也播厥以下詳耘之事也載穫至末言秋成之豐備
　禮祭祀自古如此今胡不然
　李氏曰噫嘻豐年其説為畧載芟良耜其説為詳葢
　祈上帝所以尊之也故其辭畧祭社稷所以親之也
　故其辭詳
　　載芟一章三十一句
畟畟(音/測)良耜(利善/之耜)俶載南畝(讀如/米)播厥百榖實函斯活
(讀如/熇)或來瞻女(音/汝)戴筐及筥其饟(武亮反/餉同)伊黍其笠伊
糾(讀其了反音矯○笠所以禦暑雨糾糾結也/説文糾繩三合也季本曰結于頷下使不動)其鎛(音/博)
斯趙(上聲○疏云/趙刺地也)以薅(説文拔/田草也)荼蓼(疏此荼非苦菜與/蓼皆穢草王肅以)
(荼為陸穢/蓼為水穢)荼蓼朽止黍稷茂止(月令于季夏日土潤溽/暑大雨時行燒薙行水)
(利以殺草可以糞田疇可以美土/疆此荼蓼朽而黍稷茂之證也)穫之挃挃(音/窒)積之栗
栗其崇如墉其比如櫛(側瑟反音責○/櫛者梳箆總名)以開百室(箋百/室開)
(户納之一族同時納榖親親也嚴緝百室在六鄉為族/而族師掌以嵗時校登其夫家之衆寡在六遂為鄼而)
(酇長掌趣其耕耨與其戒令政事莫不同之/故使之同時納榖所以示親睦均有無也)百室盈止
婦子寧止殺時犉(音/淳)牡(犉黄牛黒唇按周禮隂祀用黝/牲隂祀注謂祭地北郊及社稷)
(也牛用黄者土之正色而/黒唇正黝牲之義黝黑也)有捄(音求與/觩通)其角(音六○社/稷之牛大)
(角/)以似以續(傳以似以續嗣前嵗續往事也集傳續先/祖以承祭祀按斯干詩云似續妣祖則續)
(古指奉祭祀以/承先也未説是)續古之人(人字無韻未詳或云疑與上/盈寧為隔句韻也○何楷曰)
(甫田詩言自古有年而載芟亦曰振古如茲良耜又/曰續古之人所謂古者何人乎葢追后稷言之耳)
序良耜秋報社稷也(疏引大司徒五地之物云此五土/地者生養萬物王者秋祭之以報)
(其/功)
　嚴緝此詩為報社稷必陳農功之本末故當秋時而
　追述春耕又預言冬穫也記曰有祈焉有報焉有載
　芟之祈而後有良耜之報故二詩相次○邦家之光
　胡考之寧祈之之辭也振古如茲庶其勿替引之乎
　殺時犉牡有捄其角報之之事也嗣續古人豈非社
　稷之功乎二詩語意微别朱子辨説謂未見祈報之
　異不然
　方回曰以成周之盛而别無祭地之樂章何也胡五
　峯謂社即是祭地詩載芟春籍田而祈社稷也良耜
　秋報社稷也此亦人主親祭周頌别無祭地之詩即
　知祈報社稷為祭地也
　　良耜一章二十三句
絲衣其紑(孚浮反否平聲○疏爵弁之服/𤣥衣纁裳皆以絲為之紑鮮絜)載(箋猶/戴也)弁俅
俅(音求○雜記大夫冕而祭于公士弁而祭于公/注弁爵弁也色赤微黑如爵頭然俅俅恭順)自堂
徂基(疏繹必在門故知基是門塾之基謂廟門外西夾/之堂基也爾雅云門側之堂謂之塾○按基者塾)
(前之地主人所立處三告皆往于基以告/主人也三告者告濯具及告充告絜也)自羊徂牛鼐
鼎及鼒(釋文音茲○爾雅注鼒鼎斂口者疏堂基但言/所往之處不言所為羊牛但言所視之物不言)
(所往互相足也鼐鼒不言自徂蒙上自徂之文也王氏/曰自羊徂牛先小後大也鼐鼎及鼒先大後小也或先)
(小後大或先大後小反/覆展視所以致勤敬也)兕觥(疏天子正祭無兕觥繹禮/至旅酬而用兕觥變于正)
(祭/也)其觩(音/求)㫖酒思柔不吳(音話説文/吳大言也)不敖胡考之休
序絲衣繹賔尸也髙子曰靈星之尸也(箋繹又祭也天/子諸侯曰繹以)
(祭之明日卿大夫曰賔尸與祭同日疏序言繹者此祭/之名賔尸者此祭之事也漢書髙祖命郡國立靈星祠)
(張晏曰龍星左角曰天田主榖即農祥也晨見而祭之/按農祥即房宿以霜降晨見于東方則祠靈星當在夏)
(正九/月)
　蘇傳絲衣本宗廟之詩其曰靈星既已失之又以知
　毛氏雜取衆説以解經非皆子夏之言凡類此耳
　按鄭箋皆引特牲之文疏云特牲雖士禮而士卑不
　嫌同君故準特牲為説也朱傳采用其解而不從繹
　祭之説豈以繹祭之制于禮有未詳歟○馮復京曰
　周禮正祭視滌濯逆齊省鑊告時告備皆使小宗伯
　此繹祭輕故使士耳朱傳汎言祭而飲酒非是
　疏上五句言祭之初下四句言祭之末初言卑者恭
　順則主祭尊者可知末言旅酬不慢則當祭時之敬
　明矣是舉終始以見中舉輕以明重
　　絲衣一章九句(按全詩皆一韻第三第五第八句/不必叶朱子則云此詩或紑俅牛)
　　(觩柔休並叶基韻/或基鼒並叶紑韻)
於(音/烏)鑠(音/爍)王師遵養時晦時純熈矣是用大介(箋介助/也集傳)
(訓/甲)我龍(寵/同)受之蹻蹻(音/矯)王之造(讀如奏古/音考音走)載用有嗣實
維爾公允師(晦介一韻受造/一韻嗣師一韻)
序酌告成大武也言能酌先祖之道以養天下也(以大/武樂)
(成告之于祖廟也告者/告所以作為大武之意)
　疏武王酌取先世之道除殘去暴育養天下故詩人
　為立篇名曰酌酌左傳作汋古今字耳朱子曰酌即
　勺也内則十三舞酌(内則十三舞勺成童舞象注云/勺詩作酌舞勺學武也舞象學)
　(文/也)即歌此詩以為節而舞也(曹氏曰詩為樂章與舞/人為節故以詩為舞也)
　然此詩與賚般皆不用詩中字名篇疑取樂節之名
　如曰武宿夜云爾(禮記舞莫重于武宿夜注云武曲/名武王至商郊停止宿夜士卒皆)
　(歌舞以待/旦故名焉)嚴緝説者多以酌即是勺然考漢志周公
　作勺勺是成王樂名樂莫盛于韶勺以皆繼治世也
　若酌頌則述武王用兵創業酌其時宜(解酌字不用/序説本蘇傳)
　故序云告成大武則此酌是武舞之樂與勺别也(儀/禮)
　(禮記皆減酉旁作勺葢古時字少/通用耳嚴謂彼言成王之勺不然)朱氏據左傳以桓
　賚二篇皆大武篇中之一章然則酌與賚般一體亦
　大武篇中之一歟(辨詳/後)但古人制樂多沿襲前人為
　之張子謂周公制樂時于大武有所増添其説是也
　如漢武德舞髙祖所作象其除暴葢武舞也後孝景
　采武德舞為昭德之舞以尊太宗孝文之廟則為文
　舞矣周公増大武以為勺亦猶是也勺舞必自有樂
　章今不得而考講師見此頌名酌遂以酌祖道養天
　下之説攙入之此正説成王之勺非武王之酌也兼
　此詩所言遵養亦非養天下也(按説文酌勺皆挹取/之義漢志云周公作)
　(勺言能酌先祖之道也安知班氏非用此序/語以言成王之樂耶嚴謂講師攙入亦不然)黄震曰
　此詩即成王之勺也成王初年多方騷動能繼武王
　之武以定天下我龍受之載用有嗣皆主成王而言
　養時晦用大介乃推本武王之功以起之也序所云
　能酌先祖之道者也華谷以為非成王之勺豈未深
　考歟愚按酌詩本頌武王又以為成王之樂者葢成
　王時周公所作耳華谷分酌勺為二辨雖博而非其
　義東發謂頌成王亦失之且與序告成大武也不合
　左傳遵養時晦耆昧也杜預曰言武王遵天之道須
　晦昧者惡積而取之葢兼采毛鄭之意(毛云養取也/晦昧也鄭云)
　(養紂闇昧/以老其惡)王導語陶侃以遵養時晦侃謂乃遵養時
　賊可證當時解多如此潁濵云武王初有於鑠之王
　師而不用退自循養與時偕晦(歐陽/説同)其後既純光矣
　則天下無不助之此解出而毛鄭之膏肓立砭矣我
　龍受之蹻蹻王之造言成王寵受而承之者此蹻蹻
　然武王之大業也載用有嗣實惟爾公允師言後王
　世承其業實以武王取天下一出至公而無私允矣
　可謂王之師矣(此歐/陽説)
　　酌一章九句(毛傳允師二字為句共九/句集傳改為八句今從毛)
綏萬邦屢(音/慮)豐年天命匪解(音/懈)桓桓武王保有厥士(即/顧)
(命所謂亦有/熊羆之士)于以四方(箋用武事/于四方)克定厥家(定周家/王業)於
(音/烏)昭于天皇以間(去/聲)之(毛云間代也與書/多方有邦間之同)
序桓講武類禡也桓武志也
　郝敬曰講武類禡武王所以克商也而其心在乎安
　民保士定王業答天心非利天下而為之也故曰武
　志
　朱子曰春秋傳以此為大武之六章賚為大武之三
　章則今之篇次葢已失其舊矣又此詩内已有武王
　之諡則其謂武王時作者亦誤矣序以為講武類禡
　之詩豈後世取其義而用之于其事也歟
　　桓一章九句
文王既勤止我應受之敷時繹思我徂維求定時周之
命於(音/烏)繹思
序賚大封于廟也賚予也言所以錫予善人也
　疏武王克商大封功臣四百人兄弟之國十有五人
　姬姓之國四十人所謂賚也廟文王廟也古者爵人
　必于祖廟示不敢專也武王既封諸臣有功者于文
　王之廟因以文王之道戒敕之○大封功臣乃繼述
　文王之大者故此詩以文王敕勸之言文王勤勞天
　下故我受其業布此茅土以賚有功皆文王之意我
　紬繹思之不敢忘也又言崇德報功往以求天下之
　安定此周命之所以維新者爾美哉爾諸臣受封賞
　(封必有賞如車/旗命服之類)亦當以文王之德紬繹思之不可忘
　也篇中我字詩人代為武王之辭朱傳云此頌文武
　之功經文並不及武或云文武恐文王之誤
　何楷曰武成散鹿臺之財發鉅橋之粟大賚于四海
　而萬姓悦服説者以散財發粟即大賚之事非也散
　財發粟不過一時矯革之政所及幾何必藉衆諸侯
　來旬來宣而後天子之德澤始遍此賚之詩所為作
　而賚之所以名也
　　賚一章六句
於(音/烏)皇時周陟其髙山嶞(音隋○山/狹而長)山喬嶽(小山與髙/嶽無不祭)
(嶽五/岳也)允猶(允信也/猶由同)翕(音/吸)河(又以誠信由大河而祭之/河曰翕者大河受泉水也)敷
天之下裒(音/抔)時之對時周之命(王氏曰裒時之對者裒/聚山川之神而對越之)
(以祭祀也時周之命者能懐柔百神則/受命長矣集傳作對于天下之對亦通)
序般(釋文薄寒反/音槃吕記同)巡狩而祀四嶽河海也(箋般樂也孔/云崔靈恩集)
(注用此/句為序)
　曹氏曰説文般旋也今名篇曰般取盤旋之義巡狩
　而遍乎四岳所謂盤旋也王志長曰按般鄭氏云樂
　也蘇氏云遊盤也以此訓般是孟子所謂般樂怠傲
　秦誓民訖自若是多盤之説斷非武樂命篇之㫖曹
　居貞引説文近之天子巡狩按節徐行盤旋而返故
　謂之盤耳
　此詩與時邁相似亦告祭之樂歌也曹氏以為頌成
　王不然
　郝敬曰酌以下四章皆武王詩次成王後者武樂或
　定于成之季年也
　按朱子謂春秋傳以武為大武之首章桓為大武之
　六章賚為大武之三章嚴華谷因其説謂酌與般亦
　大武篇内之一章以愚考之其説誤也周頌簡嚴故
　篇止一章無有叠章者左傳楚子云武王克商作武
　其卒章曰耆定爾功既以耆定爾功為大武卒章則
　傳未嘗以武為大武之首章而下之其三其六斷皆
　以篇言而非以章言矣(杜預注/本如此)傳之意葢謂武為武
　王之樂桓與賚亦皆武王之樂故以其三其六數之
　雖當時篇次已不可考然桓賚四篇必無屬武樂分
　章之理今即以傳證之隨武子引汋曰於鑠王師遵
　養時晦又引武曰無競維烈以酌與武對舉則酌非
　大武篇中之一章而其餘可知已况頌各一章章各
　一義武頌功酌頌成桓頌志賚頌封賞般頌巡行皆
　為武王作也如酌桓以下不過武樂内之一章而已
　則作詩者何必各立篇名以繫之耶後之偽作申公
　詩説者遂以武為大武之首章賚為二章時邁為三
　章般為四章酌為五章桓為六章巧合武樂六成之
　數此又以説詩為舞文實考亭誤解左傳啟之也不
　可不辨
　　般一章七句
魯頌
　疏此雖名為頌而體實國風非告神之歌故有章句
　也舒瑗云魯不合作頌故每篇言頌名生于不足也
　王氏曰周頌之辭約約所以為嚴德盛故也魯頌之
　辭侈侈所以為夸德不足故也○朱子曰舊説皆以
　為伯禽十九世孫僖公申之詩今無所攷獨閟宫一
　篇為僖公無疑耳夫子曰魯之郊禘非禮也周公其
　衰矣葢不與其僭也然則刪詩何取乎此而著于篇
　耶曰著之所以見其僭也春秋書郊禘大雩雉門兩
　觀猶是意也削之則没其實矣抑是頌之作嘗請命
　于天子而為之其體猶列國之風其辭特以賛美當
　時之事于宗廟無與固未純乎商周天子之頌也若
　其所歌之事又皆有先王禮樂教化之遺意焉則其
　文疑若猶可予者况夫子魯人亦安得而削之哉或
　曰魯之無風何也先儒以為時王褒周公之後比于
　先代故巡狩不陳其詩其篇第不列于太師之職是
　以宋魯無風其或然歟(此鄭康/成説)或謂夫子有所諱而
　削之則左氏所記當時列國大夫賦詩及吳季子觀
　周樂皆無曰魯風者其説不得通矣(與集傳/小異)
駉駉(音扃○腹/幹肥張)牡馬(讀如/姥)在坰(音/扃)之野(讀如墅○箋牧/必于坰野者避)
(民居與民田何楷曰如舊解坰在野外今曰在坰之野/文義未順考坰是地名郡縣志坰澤俗名連泉澤在兖)
(州曲阜縣/東九里)薄言駉者(讀如渚○季本曰薄言駉者謂畧/自駉者言之自駉而外尚多也)
有驈(音/聿)有皇有驪(音/離)有黄以車(以車馬/以之也)彭彭(讀如/滂)思無
疆思馬斯臧○駉駉牡馬在坰之野薄言駉者有騅(音/佳)
有駓(音/披)有騂有騏以車伾伾(釋文敷悲反/音披吕記同)思無期(無期/限)
斯馬斯才(讀前西/反音齊)○駉駉牡馬在坰之野薄言駉者有
驒(音/陀)有駱有駵(音/留)有雒(音洛隹/部諧各)以車繹繹(讀弋灼/反音龠)思無
斁(讀同/上)思馬斯作○駉駉牡馬在坰之野薄言駉者有
駰(音/因)有騢(音遐讀洪/孤反音胡)有驔(音/簟)有魚(爾雅馬一目白/瞷二目白䁩)以車
袪袪(音/區)思無邪(讀祥余/反音徐)思馬斯徂
序駉頌僖公也僖公能遵伯禽之法儉以足用寛以愛
民務農重榖牧于坰野魯人尊之于是季孫行父請命
于周而史克作是頌(李氏曰牧馬坰野既不害農又使/馬得所養重農務榖即此可見)
　疏僖公生時不應聽臣請王自頌己德明是僖公薨
　後也(本鄭/氏説)文六年行父始見于經十八年史克始見
　于傳然則此詩之作當在文公之世序云史克作是
　頌不專指駉篇則四篇皆克所作嚴緝孔氏謂魯頌
　作于僖公身後非也觀閟宫等篇多未有事實而願
　其如此如俾爾耆艾黄髪兒齒明是生前祝頌之辭
　葢生前作之後乃聞之天子以自解耳未必作于得
　請之後也愚按左傳行父没于襄公五年上距僖公
　薨時已六十年當僖公朝恐無請頌之事嚴説或然
　馬有四種首章言良馬良馬朝祀所乗故曰斯臧二
　章言戎馬戎馬齊力尚强故曰斯才臧言其德才言
　其用也三章言田馬田馬齊足尚疾故曰斯作四章
　言駑馬駑馬主給雜使故曰斯徂作者習其動作之
　節徂則足以行而已(此張文潛/説本孔疏)馬愈下而皆能養之
　則可以變駑為良而利有攸往于此見僖公之善牧
　馬也
　　駉四章章八句
有駜(音/邲)有駜駜彼乗(去/聲)黄夙夜在公在公明明(音芒○/歐陽義)
(修明/其職)振振鷺(歐陽義振鷺取其修潔翔集有威儀也○/振振鷺與周頌振鷺同亦興也謂舞者所)
(執鷺羽/恐不然)鷺于下(讀音/户)鼓咽咽(音/淵)醉言舞(疏無算爵而醉/為君起舞以盡)
(其/歡)于胥樂(音/洛)兮(結句三章同不用韻章夢易曰振振鷺/以下五句漢鐃歌十八曲音節昉此)
○有駜有駜駜彼乗牡夙夜在公在公飲酒振振鷺鷺
于飛(箋喻羣臣飲/酒醉欲退也)鼓咽咽(同/上)醉言歸于胥樂兮○有駜
有駜駜彼乗駽(音絢○馬/色青黒)夙夜在公在公載燕自今以
始嵗其有(讀如/以)君子有榖詒孫子于胥樂兮
序有駜頌僖公君臣之有道也
　何楷曰此詩疑僖公飲酒泮宫而作以振振鷺鷺于
　飛意之周頌振鷺于飛于彼西雝鷺固澤鳥也又疑
　為喜豐年而作以自今以始嵗其有意之春秋于僖
　公三書不雨既而書六月大雨嵗其有者始有年也
　　有駜三章章九句
思樂(音/洛)泮水薄采其芹魯侯戾止言觀其旂(讀如/芹)其旂
茷茷(音斾飛/揚貌)鸞聲噦噦(音/嘒)無小無大從公于邁(于往邁/行也)
○思樂泮水薄采其藻魯侯戾止其馬蹻蹻其馬蹻蹻
其音(箋德音或曰此蒙/上言鸞和之音)昭昭載色載笑匪怒伊教○思
樂泮水薄采其􁊹(釋文云徐邈音桺楊旭曰當讀力久/切音桺説文作􁊹本訓鳬葵也丣乃)
(酉之古文俗譌從卯遂讀卯集傳叶/謨九反明母音某亦誤謂从卯也)魯侯戾止在泮飲
酒既飲㫖酒永錫難老(讀如簍○疏天常/與以難老之福)順彼常道(讀/如)
(鋀/)屈(屈/服)此羣醜○穆穆魯侯敬明其德敬慎威儀維民
之則允文允武昭假(音/格)烈祖靡有不孝自求伊祜(音/户)○
明明魯侯克明其德既作泮宫淮夷攸服(讀如/白)矯矯虎
臣在泮獻馘(音虢讀况/璧反音剨)淑問如臯陶(讀夷周反音由○/疏善問獄如臯陶)
(者/)在泮獻囚○濟濟(上/聲)多士克廣德心桓桓于征狄(音/剔)
(與逷/同)彼東南(讀如吟○淮/夷在魯東南)烝烝皇皇不吳(音/話)不揚不告
于訩(音凶○箋無有爭訟之事告于治獄之官者李氏/曰征伐有交爭者必告治獄之官如伯州犁之事)
(是/也)在泮獻功○角弓其觩束矢(疏荀卿論兵云橾十二/之弩負矢五十个是一)
(弩用五十个也大司寇入束矢于朝注云古者一弓/百矢在軍之禮重弓以備折壊或亦分百矢為兩束)其
搜戎車孔博徒御無斁(讀弋灼/反音龠)既克淮夷孔淑不逆(讀/宜)
(脚反音虐古/音考音博)式固爾猶淮夷卒獲(讀黄郭反音鑊/古音考音霍)○翩
彼飛鴞集于泮林食我桑黮(音葚○黮桑/葚之黒者)懐我好音(箋/懐)
(歸也懐就我以善音嚴緝喻淮/夷慕泮宫之化改惡從善也)憬(音耿一/音冋)彼淮夷來獻
其琛(敕金反音真○疏言僖公既克淮夷/以其國寶為獻非必其地所産也)元龜象齒大
賂南金
序泮水頌僖公能修泮宫也
　首章二章言僖公至泮水從之者衆而樂親其教也
　三章言與羣臣飲酒因祈其壽考而服衆或云古者
　養老于東序在泮飲酒行養老之禮永錫難老祝之
　也四章稱僖公德兼文武以起下征淮夷五章至末皆
　未然事獻馘獻囚獻功必在于學者先禮儀而後勇
　力也角弓束矢班師之事懐音獻賂服逺之功皆
　稱願其如此也蘇傳此詩言作泮宫克淮夷閟宫言
　作新廟春秋皆不載世疑之泮宫閟宫僖公因舊而
　修是以不見于春秋至于淮夷之功予亦疑焉然此
　詩有之式固爾猶淮夷卒獲有所未獲而欲終之則
　其所獲尚小也今此詩之言甚美而大其君臣之辭
　歟劉瑾曰朱子以作泮宫克淮夷他無所考故不質
　其為僖公之詩而且以克淮夷為頌禱以愚攷之春
　秋不書常事則夫泮宫之作十二公之經固宜皆無
　所見也至于僖公克服淮夷雖亦不見于春秋而僖
　十三年嘗從齊桓㑹于鹹為淮夷之病杞十六年又
　從齊桓㑹于淮為淮夷之病鄫矣但詩中所言不無
　過實(考左傳淮之㑹公見執于齊其辱甚矣/不應作詩誇美余春秋集説别有辨)
　　泮水八章章八句
閟(音/祕)宫有侐(音/洫)實實(鞏/固)枚枚(疏枚枚者細密之意晉語/及書傳説天子廟飾皆云)
(斵其材而礱之加密/石焉故傳云礱密)赫赫姜嫄(音/元)其德不回上帝是依
(讀如/隈)無菑無害彌月不遲(讀陳回反音隨楊旭曰小雅/鼓鐘其德不回叶音移閟宫)
(其德不回當讀此與下依遲二字叶今集傳/反以依遲叶上韻而回从本音非是宜正之)是生后稷
降之百福(叶音/偪)黍稷重(平/聲)穋(音六叶音力○/重穋詳豳風)稙(音/職)穉(先/種)
(曰稙後種曰穉釋文引韓/詩云稙長稼也穉幼稼也)菽麥(讀如棘○重穋稙穉非/榖名因黍稷熟有早晚)
(菽麥種有先後故/有此四者之名耳)奄有下國(讀如/域)俾民稼穡有稷有黍
有稻有秬(音/巨)奄有下土(劉氏曰奄有下土書云后稷建/邦啟土是也奄有下國論語云)
(稷躬稼而有天下是也/上原其始下要其終)纉禹之緒(稷之播種所/以成禹之功)○后稷
之孫實維大(音/泰)王居岐之陽(陳啟源曰居岐之陽兩見/于詩皇矣言文王則程邑)
(也此言太王乃周原也太王遷周文王/宅程皆在岐山之陽相去百里而近)實始翦(斷/也)商至
于文武纉大王之緒致天之届(極/也)于牧之野(讀如/墅)無貳
無虞上帝臨女(音/汝)敦(音/堆)商之旅(厚集其伐商之衆謂/十亂一心三千同德)克
咸(同/也)厥功(讀居古/反音舉)王曰叔父建爾元子(讀茲五/反音祖)俾侯于
魯大啟爾宇為周室輔(上/聲)○乃命魯公俾侯于東錫之
山川土田附庸周公之孫莊公之子龍旂承祀(曹氏曰/司常云)
(日月為常王建之交龍為旂諸侯建之僖公雖僭郊禘/而猶以龍旂承祀不敢全用天子禮也明堂位乃曰魯)
(公乗大路載弧韣旂十有二旒/日月之常祀帝于郊則過矣)六轡耳耳(柔/從)春秋(舉春/秋以)
(該四/時)匪解(音懈讀/如㦸)享祀不忒皇皇后帝皇祖后稷(魯郊/以夏)
(正孟春家語魯無冬/至大郊降殺于天子)享以騂犧(胡翰云當讀為/羲赤牛純色)是饗是
宜降福既多(讀如/秪)周公皇祖(此皇祖在周公/之下是謂伯禽)亦其福女
○秋而載嘗(舉大嘗/以該禘)夏而楅(音/偪)衡(讀又郎反音/杭○詳集傳)白牡(春/秋)
(繁露成王賢周公而貴之故使祭周公以/白牡上不得與天子同色下有異于諸侯)騂剛(説文剛/特也特)
(特牛也集傳解白牡騂/剛本何休公羊傳注)犧尊將將(音/槍)毛炰(音/庖)胾(音/恣)羮(讀/盧)
(當反/音郎)籩豆大房(集傳俱本鄭箋/大房用毛説)萬舞洋洋孝孫有慶(讀/如)
(羌/)俾爾熾而昌俾爾壽而臧保彼東方魯邦是常不虧
不崩不震不騰(傳震動/騰乗也)三壽(集傳具二/説鄭説是)作朋如岡如陵
○公車千乗(陳啟源曰論語馬融注引司馬法謂百井/為成每成出車一乗包咸注謂每十井出)
(車一乗説各不同李迂仲以百里之國提封萬井適合/千乗之數若百井一乗必十萬井而出千乗十萬井之)
(地開方計之方三百一十六里有竒與大國百里之制/不合故取包氏之説然魯地實不止百里明堂位七百)
(里之説不可盡謂其誣必如包咸所云則十井之田止/八十家使之出兵車一乗輜車一乗四馬十二牛甲士)
(步卒等共百人以及甲胄弓矢五兵旌旗之屬無不具/民豈能堪先王之世寧有此重賦耶朱子取司馬法以)
(釋閟宫良為有見/且與箋疏意合)朱英緑縢(音/滕)二矛重(平/聲)弓(叶音裩疏/朱英絲纏)
(而朱染之以為矛之英飾小戎云竹閉緄縢傳云緄繩/縢約此傳云縢繩者謂以緑繩束弓非訓縢為繩也二)
(句自相充配所異者二矛各自/有英飾二弓共束以緑繩耳)公徒三萬(集傳解公車/公徒皆用鄭)
(箋孔疏據春秋襄十一年書作三軍謂僖公時止二軍/不應以三萬為三軍按費誓魯人三郊三遂伯禽已來)
(已有三軍襄公時作三軍則以三卿專魯之權分軍以/為已賦故作三軍耳非至襄公始有三軍也此李氏之)
(説嚴緝取之○陳啟源曰集傳三軍為車三百七十五/乗此以每乗百人計之并炊家子等二十五人皆數之)
(為軍也此二十五人皆老弱可責以出戰乎/按三軍當用車五百乗步卒三萬六千人)貝胄朱綅
(音䘲讀息稜反音生疏貝非為胄之物故知/是胄飾説文綅綫也朱綅以赤綫連綴甲)烝徒増増
戎狄是膺荆(即/楚)舒(舒國郾姓疏傳有舒鳩舒鄝/舒庸又有舒龍謂之羣舒)是懲則
莫我敢承俾爾昌而熾俾爾壽而富(讀方未/反音廢)黄髪台背
(讀蒲寐/反音避)壽胥與試(集傳引王蘇二説皆通何楷曰夀/胥之壽指老成人言此主王説)俾
爾昌而大(讀特計/反音地)俾爾耆而艾(讀五計/反音乂)萬有千嵗眉壽
無有害(讀暇憩/反音係)○泰山巖巖(讀魚杴/反音嚴)魯邦所詹(與瞻/同)奄
有龜蒙遂荒(奄/有)大東至于海邦(讀卜工反古/音考音崩)淮夷來同
莫不卒從魯侯之功○保有鳬繹(讀如藥○地理考異/鳬山在兖州鄒縣東)
(南三十里繹山一名鄒/山在鄒縣南二十二里)遂荒徐宅(讀音/鐸)至于海邦淮矣
蠻貊(讀莫博/反音莫)及彼南夷莫不率從莫敢不諸魯侯是若
○天錫公純嘏(讀果五/反音古)眉壽保魯居常(箋或作嘗/在薛之旁)與許
(按管子常地見侵于齊左傳許/邑見易于鄭皆魯朝宿之邑)復周公之宇魯侯燕喜
令妻(聲/姜)壽母(叶音米/○成風)宜大夫庶士(疏燕于内寢則善其/妻壽其母燕于外寢)
(則宜其大夫與衆士皆謂為之祝慶也陳啟源曰令壽/宜本一例皆承魯侯燕喜言若如集傳云令善之妻壽)
(考之母則句法直下可云大/夫庶士是令妻壽母宜之耶)邦國是有(讀如以○/常有魯國)既多
受祉黄髪兒齒○徂來(後漢志兖州博城縣有徂來/山酈道元云今猶有美松也)之
松新甫(後漢志魯郡汶陽縣有新父山通典/漢汶陽故城在兖州泗水縣東南)之柏(讀適/莫反)
(音/博)是斷(音/短)是度(音/鐸)是尋是尺(叶赤約/反音綽)松桷(音/角)有舄(讀七/約反)
(音鵲一云他各反徐邈讀楊旭曰按舄字説文本訓䧿/也䧿即舄之篆文从隹諧昔流俗通从鳥作鵲而舄專)
(為履舄之舄此又/借大貌仍讀本音)路寢(陳氏曰路寢廟/中之正寢也)孔碩(讀常約/反音若)新
廟奕奕(讀弋灼/反音龠)奚斯(公子魚/字奚斯)所作孔曼(音/萬)且碩(同上○/疏孔曼)
(且碩謂廟甚/長廣而且大)萬民是若
序閟宫頌僖公能復周公之宇也
　嚴緝此詩止為僖公能修寢廟張大其事而為頌禱
　之詞序摘詩中復周公之宇一語以題之非其實也
　攷春秋所紀僖公伐楚侵陳伐鄭圍許等役皆齊(桓/公)
　晉(文/公)主兵其自用兵者伐邾敗莒滅項皆小國爾豈
　有膺戎狄懲荆舒荒大東服蠻貊之事乎
　按閟宫即末章新廟(從集/傳説)葢周公之廟也毛傳以新
　廟為閔公廟固非以閟宫為姜嫄廟亦非詩舉姜嫄
　特原郊祀后稷之故若魯人立廟則三禮未聞(疏大/司樂)
　(舞大濩以享先妣以此知/姜嫄之廟在周魯無其廟)復周公之宇蒙前章大啟
　爾宇大抵僖公之修廟祀志在邀福周公恢拓土境
　耳故序以此語櫽括全篇朱子辨説謂誤解修周公
　之屋宇恐作序者不應陋至此
　首章二章述周所自始與周公所自封三章述周公
　封魯之盛施及僖公能致敬郊廟而神降之福也四
　章五章六七章稱願其有攘荆蠻服淮徐之功申上
　熾而昌壽而臧保彼東方意也八章極言受福之多
　欲其復侵地宜室家臣庶以長保魯國也(黄佐曰隠/戕于鍾巫)
　(桓殞于彭生般賊于圉犖閔喪于卜齮入春秋以來/四公皆不令終故此詩頌僖惓惓以壽考為言見魯)
　(人之/厚也)末章叙所以新寢廟者與首章開端相應(胡氏/曰閟)
　(宫卒章依倣/殷武而作)
　偽子貢詩傳云僖公八年始用郊禘史克頌之賦閟
　宫按魯之郊禘不詳所始明堂位云成王命魯公祀
　周公以天子禮樂此不可信吕氏春秋云魯惠公(隠/公)
　(父/)請郊廟之禮于天子天子使史角往惠公止之(竹/書)
　(紀年通鑑外紀同劉恕曰惠公止之則是周不與之/矣不與而魯用郊自用之也昔者荆人請大號周人)
　(不許荆人稱之然則/魯之郊禘可知也)王伯厚謂惠公此請葢在平王
　之季也偽傳云云徒以此詩有皇皇后帝皇祖后稷
　及春秋僖八年秋七月禘于太廟用致夫人為據而
　説者又云夫人不稱諡不稱小君葢成風也(左傳禘/而致哀)
　(姜焉非禮也榖/梁以為成風)成風妾母時聲姜與成風同與廟祭
　故詩以妻母叠稱亦可謂巧于附㑹矣然魯僭郊禘
　必非始自僖公若僖公為之行父史克請命天子而
　頌之此越禮之大者夫子顧録之以為天下後世勸
　耶
　　閟宫九章五章章十七句二章章八句二章章十句
　　(朱子曰舊説八章二章章十七句一章十二句一/章三十八句二章章八句二章章十句多寡不均)
　　(雜亂無次今正之○自王曰叔父至如罔如陵毛/鄭合為一章朱子取首章十七句為例以王曰叔)
　　(父五句屬上章以乃命魯公至如岡如陵分為二/章體裁極整但謂第四章少一句則未見必然葢)
　　(古詩章法原不拘長短○三百篇以一百二十句/成篇者僅見此詩吳草廬以公車千乗至莫我敢)
　　(承是為周公魯公説簡編錯亂當與土田附庸為/連文葢成王封伯禽于魯錫以山川土田附庸有)
　　(千乗之賦三軍之衆使之膺戎狄懲荆舒也伯禽/征淮夷徐戎正周公在時事故孟子兩引詩皆言)
　　(周公膺之王魯齋金仁山/許白雲皆同此說今存之)
商頌
　朱子曰太史公云宋襄公修行仁義欲為盟主其大
　夫正考父美之(據鄭譜正考/父當宣王時)故追道契湯髙宗所以
　興作商頌葢本韓詩之說諸儒多惑之者今考此頌
　皆天子之事非宋所有且其辭古奥亦不類周世之
　文而國語閔馬父之言亦與序合韓詩太史公之說
　謬矣(蘇氏/同)○朱得之曰師乙謂寛而靜柔而正者宜
　歌頌肆直而慈愛者宜歌商頌指周頌商則此頌也
　乃子夏又云宋音燕女溺志則宋嘗有風而亡之矣
猗(音/醫)與(平/聲)那與置(傳如字箋讀/植集傳從毛)我鞉(同/鼗)鼓(疏猗歟湯之/功甚多故能)
(制作濩樂植立此鞉鼓也王制云天子賜諸侯樂則以/柷將之賜伯子男樂則以鞉將之注云柷鞉皆所以節)
(樂是樂成亦由鞉也樂記鼓無當于五/聲五聲不得不和是樂之所成在于鼓)奏鼓簡簡衎我
烈祖湯孫奏假(格通○奏樂以/格烈祖亦倒句)綏我思成(箋極明集/傳全引之)鞉
鼓淵淵(讀如/音)嘒嘒管聲既和且平(國語聲應相保曰/和細大不踰曰平)依
我磬聲(玉聲清越以長聲有定準不可以人力髙下和/平則能依之張子曰玉磬聲之至和至平者可)
(以養心其聲一定始終如一無隆殺也陳暘曰堂上言/依我磬聲則鳴球琴瑟之類舉矣堂下言鼗鼓管鏞則)
(柷敔笙簫/之類舉矣)於(音/烏)赫湯孫穆穆厥聲庸(鏞/通)鼓有斁(説文訓/解也又)
(借晟也傳鐘鼓/之聲斁斁然盛)萬舞有奕(萬兼文舞武舞故曰奕奕然/有次序何楷曰説文奕大也)
(美其綴兆之/衆大也亦通)我有嘉客亦不夷懌自古在昔(詩話自古/謂古以後)
(也在昔謂/今以前也)先民有作(謂作為/祭祀)温恭朝夕執事有恪顧予
烝嘗湯孫之將
序那祀成湯也微子至于戴公其間禮樂廢壊有正考
父者得商頌十二篇于周之太師以那為首(自正考父/至孔子時)
(又亡其七篇周用六代/之學故太師有商頌也)
　國語閔馬父曰正考父校商之名頌(有名/之頌)十二篇以
　那為首其輯之亂曰(韋昭注詩者歌也所以節舞者/也如今三節舞矣曲中乃更變)
　(章亂節故/謂之亂)自古在昔先民有作温恭朝夕執事有恪
　先聖王之傳恭猶不敢專稱曰自古古者在昔昔曰
　先民即此詩也置鞉奏鼓此臭味未成(臭未成未用/灌也味未成)
　(未用/牲也)滌蕩其聲時也鼓管交作依堂上升歌之王磬
　此樂三闋迎牲而祭時也鏞鼓萬舞則九獻之後祭
　將畢時也卒章歸本于執事恪恭云此乃湯孫之所
　將以為奏格者也三稱湯孫皆指主祭之時王(不知/何王)
　(鄭氏謂/是太甲)自歐陽永叔疑於赫湯孫時王不應自誇戴
　岷隠遂以為商世之先王黄東發云樂以悦神故曰
　於赫湯孫穆穆厥聲以侈言其樂之美猶飲食云苾
　苾芬芬以侈言飲食之美凡以悦神非自誇也武王
　祭山川自稱有道曽孫豈亦自誇耶○樂記商人尚
　聲尚聲求諸陽也于此詩見之祭義禘有樂嘗無樂
　此詩云顧予烝嘗則秋冬非不用樂矣
　　那一章二十二句(毛牲曰那詩毛傳作一章朱傳/分作五節仍曰一章二十二句)
　　(按魯語閔馬父引自古在昔四語為輯之亂説詩/者謂不宜合作一章但從來詩章判節與樂章判)
　　(節不同詩本一章而作樂者必分解之如樂府東/門行本一章而晉樂一章所奏判作四解魏文帝)
　　(艶歌何常行本七章而晉樂所奏判前一章為艶/後一章為趨此明著也那詩雖一章然閔馬父以)
　　(樂章例之則輯之為亂故朱子既為分之復為合/之或是㫖耳但樂章分解自為節次不以韻義為)
　　(起絶假如清廟詩每句一唱三歎而成四韻則一/句自為一章武詩於皇武王本七句左傳云其卒)
　　(章曰耆定爾功則亦以一句為一章故清廟維清/般武諸詩俱通體無韻然則分解節次原不必拘)
　　(限韻㫖如朱子所分者且其云輯者成也以學之/既成則輯之以為亂此猶繹如以成之成然亦可)
　　(以解作趨如樂府前為艶後為趨趨促也言樂當/急促也輯趨促字音之轉耳顧予烝嘗湯孫之將)
　　(閔馬父引那詩無此二語而次詩烈祖篇二語並/同當是羨詞或如信南山甫田末各有報以介福)
　　(萬壽無疆古樂府大篇後各有延年萬嵗期陛下/壽萬年等語若然則此又在亂之外别是一體楚)
　　(辭湘君湘夫人兩歌其末章皆有捐予佩兮江/中四語可驗但古樂既亡不能確行其説耳)
嗟嗟烈祖有秩斯祜(音/户)申錫無疆及爾斯所(吕記及爾/斯所言流)
(慶無窮茲方及爾之所其後/正未艾也所謂申錫無疆也)既載清酤(音古○一/宿酒也)賚(傳/賚)
(賜也箋讀如往來/之來集傳同毛)我思成(讀如常○朱右曰方載清酒/于樽而烈祖之神已與我以)
(所思而成之人/言應之疾也)亦有和羮(讀如/郎)既戒既平(讀如旁○嚴/緝亦有和羮)
(其事既戒謹而不苟/其味既和平而適宜)鬷(音宗傳總也集傳音奏云古奏/族相近族聲轉平而為鬷今不)
(從辨詳/考異)假(音/格)無言(讀如/昂)時靡有爭(讀如/章)綏(釋文/音妥)我眉壽
黄耉無疆約軧(音/祗)錯衡(讀如杭○/詳采芑)八鸞鶬鶬(音/搶)以假(音/格)
以享我受命溥將(由我湯孫受天眷命故普/天諸侯皆來奉祭事也)自天降康
豐年穰穰來格來享(當作歆/饗之饗)降福無疆顧予烝嘗湯孫
之將(嚴緝末二句辭與那同而意各有主那美湯此美/中宗謂湯之子孫世世奉烝嘗之祭者以中宗中)
(興之/功也)
序烈祖祀中宗也(中宗太戊也王者祖有/功宗有德不毁其廟)
　辨説此詩未見為祀中宗末言湯孫則亦祀成湯之
　詩也序但不欲連篇重出又以中宗商賢君不欲遺
　之耳按中宗中興本于成湯故頌始烈祖及爾斯所
　正言自湯及中宗也湯孫凡後王主祭者皆得稱之
　朱子說亦通但古序不必易耳既載清酤亦有和羮
　皆言祭之始東萊引儀禮羮定可正鄭箋曲説鬷格
　無言時靡有爭永叔謂執事之臣總無諠譁又不交
　侵職位義本毛鄭較朱傳為優矣約軧錯衡八鸞鶬
　鶬諸侯助祭而始至也以格以享諸侯來助祭致享
　于神也來格來享神來至而歆享也祀中宗而曰湯
　孫者有天下以湯故也
　劉瑾曰頌詩皆自歌工道達主祭者之意自歌工指
　主祭者則曰爾自先祖指主祭者則曰湯孫自主祭
　者而言則曰我曰予立言雖殊所指之人則一如周頌
　雝詩既稱天子又稱孝子又稱我稱予亦然○
　前篇多言樂衎之以聲也此篇多言味侑之以食也
　其義可互見
　　烈祖一章二十二句
天命𤣥鳥降而生商(傳湯之先有娀氏女簡狄配髙辛/氏之帝帝率與之祈于郊禖而生)
(契故本其為天所命以𤣥鳥至而生焉按契始封于商/皇甫謐云今上洛商縣是也括地志商州東八十里商)
(洛縣古/商國)宅殷土(箋自契至成湯八遷湯/始居亳之殷地而受命)芒芒(左傳芒芒/禹迹注逺)
(貌/)古帝(古時/上帝)命武湯正域彼四方(正四方/之封域)方命厥后(隨/其)
(方以施命/令于諸侯)奄有九有(讀如/以)商之先后受命不殆(讀養里/反音以)
在武丁孫子(郝敬曰商先王受命既久經衰亂而不/危殆者在武丁為之孫子繼序重光耳)武
丁孫子武王(按湯號武王後人追穪之耳本紀湯/曰吾甚武遂自號武王此史遷謬説)靡不
勝(平/聲)龍旂十乗(去聲○十乘者鄭以為二王後及/八州之大國葢獨舉尊者言之)大糦
(音/熾)是承(諸侯無不奉黍/稷以來助祭)邦畿千里維民所止肇域彼四
海(讀如喜○始復/以四海為境域)四海來假(音/格)來假祁祁景(傳景大也/集傳引或)
(説作山名左傳成湯有景亳之命按寰宇記景山在廢/緱氏縣西南八里緱氏今屬河南府偃師縣偃師即西)
(亳/)員(傳員均也集傳/與下幅􁇠義同)維河(按景山在今偃師縣南二十/里正臨大河景員維河紀武)
(丁紹湯中/興之間)殷受命咸宜(讀如/俄)百禄是何(音荷陳第云古/擔荷之荷悉作)
(何河與何為韻祁宜本叶似亦隔句韻也○武丁以令/德宜民宜人故能擔荷天之多福以申上文肇域彼四)
(海之/意)
序𤣥鳥祀髙宗也(髙宗武丁也/箋祀當為祫)
　此與殷武同為時祀但所述之事各有廣狹鄭氏以
　為若是時祀不應逺述上祖故改祀為祫按本紀盤
　庚以後殷業寢衰至髙宗乃復興頌髙宗而推本祖
　德正以表中興之功耳
　𤣥鳥生商毛傳為𤣥鳥至日祈于郊禖而生契此説
　有理鄭引簡狄吞卵出緯書中候及太史公不足信
　也方命厥后奄有九有以成湯創業而言也商之先
　后受命不殆在武丁孫子以武丁中興而言也武丁
　孫子言武丁善為湯之孫子(此孔氏説/華谷同)非謂武丁之
　孫子也(朱傳指武丁之/孫子本鄭箋)武王靡不勝武王即成湯也
　與長發武王載斾同言武丁之善為孫子者以其于
　成湯之事無不勝任故諸侯服徒而皆來助祭如下
　文所云也是時殷道已衰而復興故云肇域彼四海
　與湯之正域彼四方葢先後重光也朱子不主序説
　故汎言祭祀宗廟之樂而以武丁孫子為時王主祭
　者(東萊/説同)若子孫祀其先王而誇言已之武烈于義未
　安又以武主湯號武丁之孫子亦以自稱此殆類于
　楚義帝之自稱懐王矣皆非是
　　𤣥鳥一章二十二句(項氏曰猗與烈祖二詩以韻/考之皆五章章四句章末各)
　　(有顔予烝嘗湯孫之將二語為亂辭依他詩例皆/當作五章四章章四句一章六句國語稱那之)
　　(末章為輯之亂曰則原非一章明矣𤣥鳥一詩亦/當分四章三章章五句一章七句其詩每章皆承)
　　(上章末句發辭正與文王下武一例要之商魯二/頌自比周頌不同辭義深淺較然可見烏得以一)
　　(律論哉况長發殷武皆明著章數不應一頌中分/為二體按集傳章句依毛鄭然此説極有理當從)
　　(之/)
濬哲維商長發其祥洪水芒芒禹敷下土方外大國是
疆(疏禹敷下土以正四方京師外之大國于是畫其疆/境按朱子引天問語斷于古字絶句然古人句讀原)
(如此嚴緝以方/字屬下句非也)幅員(音圓箋與圓同○嚴緝自其直方/言之曰幅自其周圍言之曰員)
既長有娀(音崧○按有娀國自漢以前其地不詳故淮/南子以為在不周山之北不周山崑崙之西)
(北朱子謂其不應絶逺如此史殷本紀桀敗于有娀之/墟奔鳴條正義以為在蒲州蒲州即古蒲坂在鳴條西)
(此説/近之)方將(大/也)帝立子生商(上帝立有娀女所生者為商/謂契也頌契而及有娀猶大)
(明之言/摯莘也)○𤣥(即𤣥德升/聞之𤣥)王桓撥(讀必烈反音鼈古音考/音撇○𤣥王桓武而能)
(撥治王志長曰契在虞廷功在人倫且敷教在寛何以/稱桓撥也水土未平亂在中國粒食既奏亂在人心契)
(獨以五教撥之昏者撥之使明獷者撥之使/擾懦者撥之使振畫者撥之使趨非武而何)受小國是
達(讀他悦反/音貼下同)受大國是達(箋始堯封之商為小國舜末/年益其土地為大國皆能達)
(其教令疏稷契皆公爵堯封之當/百里舜益封之當不止于百里)率履不越遂視既發
(讀方月反音撇○金氏曰/言觀瞻之者皆感發也)相土(本紀契生昭明昭明生/相土左傳陶唐氏火正)
(閼伯居商丘相土因之竹書紀年夏后相十五年/商侯相土作乗馬遂遷于商丘乗馬即甸賦也)烈烈
海外有截(疏相土止一國之君而已不得威行海外故/鄭云入為王官之伯出長諸侯也王肅云相)
(土在夏為司馬之職得掌/征伐以威四海與鄭異)○帝命不違至於湯齊(何楷/曰自)
(契及相土皆順承天命而不/違至于成湯能與之齊等)湯降不遲聖敬日躋(音/賫)昭
假(音/格)遲遲(久也王志長曰夏道方衰而智勇之聖已篤/生其間故曰湯降不遲見上帝之急于求莫)
(也昭假遲遲又見聖敬之密未嘗急于得天/葢聖人于天人感通之際慎重不苟如此)上帝是祗
(吕記諸時/反音支)帝命式于九圍○受小球大球為下國綴(音/贅)
旒(音流○公羊傳君若綴旒然旂/之正幅為縿旒乃結于縿者)何(音/荷)天之休不競不
絿(陳啟源曰絿毛云急也説文同疏云不急躁是也集/傳訓緩義正相反朱子之意欲與競字相對耳然訓)
(詁豈可/無本)不剛不柔敷政優優百禄是遒○受小共(音恭/蘇傳)
(曰共/珙通)大共為下國駿龎(釋文莫邦反徐云鄭音武講反/集傳叶莫孔反音蠓○傳駿大)
(龎厚也集傳引董氏云/駿駹馬也説本齊詩)何(同/上)天之龍(讀且勇/反音寵)敷奏其勇
不震不動(讀上/聲)不戁(音/赧)不竦(音/聳)百禄是總○武王戴斾
有䖍秉鉞如火烈烈則莫我敢曷(遏/通)苞有三蘖(集傳解/三蘖用)
(歐陽/説)莫遂莫達九有有截韋顧(韋豕韋也通典滑州韋/城縣古豕韋國郡國志)
(顧城在濮州范縣東/二十八里夏之顧國)既伐昆吾(括地志濮陽縣古昆吾/國故城在縣西三十里)
夏桀(竹書紀年夏桀十八年昆吾氏伐商商㑹諸侯于/景亳遂征韋商師取韋遂征顧十九年商師取顧)
(三十年商師征昆吾三十一年商自陑征夏邑克昆吾/大雷雨戰于鳴條夏師敗績桀出奔三朡商師征三朡)
(戰于郕獲桀于/焦門放之南巢)○昔在中葉(中葉謂相土以/後湯未興之前)有震且業
(箋震猶威也業危也何楷曰竹書夏帝泄十二年殷侯/子亥賔于有易有易殺而放之至十六年其子上甲微)
(伐有易殺其君緜臣此湯之先世嘗中/衰之一證不然何僅以七十里興乎)允也天子降予
卿士(箋信也天命湯而子之下予之卿士王/氏曰降猶嶽降神之降言天賜之也)實維阿衡
(讀户郎/反音杭)實左(音/佐)右(音/又)商王(與祭非一臣獨言/伊尹舉其著者爾)
序長發大禘也
　王氏曰雝序曰禘太祖周無四時之禘故也此序曰
　大禘則商有四時之禘故也四時之禘為小則禘其
　祖之所自出為大(王制祭綂言春礿夏禘秋/嘗冬烝注云葢夏殷制)
　商人之禘契為太祖其所自出之帝則嚳也(祭法殷/人禘嚳)
　(而郊㝠㝠/契五世孫)詩不言嚳而言有娀猶生民不言嚳而言
　姜嫄也朱子意其為祫祭之詩然禘祫非二祭説見
　雝詩
　首章二章述𤣥王相土之事明商所由興三章以下
　述湯受天命而享百禄秉鉞四征王有天下由得賢
　臣為之輔也綴旒以旌旗喻駿駹以馬喻綴旒喻諸
　侯附著駿駹喻能乗載諸侯也敷政優優言政事敷
　奏以勇言武功惟先政事而後武功故其興師翦亂
　一本三蘖不勞而定也伊尹以佐命元功得與大禘
　之祭故章末并及之
　　長發七章一章八句四章章七句一章九句一章
　　六句(蘇氏説/見集傳)
撻彼殷武(撻然彼殷/王之武)奮伐荆楚(傳荆州/之楚國)冞(面規反音眉/○説文冞周)
(行也一/云深也)入其阻裒(音/抔)荆之旅有截其所(曹氏曰王師所/在截然無敢犯)
(之者猶常武云截彼淮浦王師之所按荆楚即春秋戰/國楚地荆楚以南髙山深谷叢林密箐夷人乗間出没)
(不恒至今猶然髙宗伐之不窮追急搗惟裒集荆/之衆庶固守其所而其地盡平此治夷之長䇿也)湯孫
之緒(上/聲)○維女(音/汝)荆楚居國南鄉昔有成湯自彼氐(音/堤)
羌(音匡○漢地理志/隴西有氐道羌道)莫敢不來享莫敢不來王曰商是
常○天命多辟(音/璧)設都于禹之績(凡建國于禹功所及/者王志長曰詩之思)
(禹功者多矣信南山云信彼南山維禹甸之文王有聲/云豐水東注惟禹之績韓奕云奕奕梁山維禹甸之閟)
(宫云奄有下土纉禹之緒長發云洪水芒芒禹敷下土/方此又云設都于禹之績葢商興以契周興以稷而稷)
(契之功皆由禹平水土微禹則民皆為魚雖有誕降敬/敷之聖何由致其功烈于天下乎故商周二代歌其祖)
(宗之功德必推及于禹也謂/詩兼夏后氏之雅頌可也)嵗事(嵗事如周禮春朝夏/宗秋覲冬遇之類)
來辟(同上○以嵗時朝/覲之事來見君王)勿予禍適(謫同○鍾惺曰以禍/謫為言商道先罰後)
(賞/也)稼穡匪解(音懈讀/音棘)○天命降監(下與/濫叶)下民有嚴(讀五/剛反)
(音昂古音/考音莊)不僭不濫不敢怠遑命于下國封建厥福(讀/音)
(偪○傳封大也疏引左傳封豕長蛇為證集傳從之蘇/傳云命于下國之中封建其所當福者亦通○嚴緝上)
(章言天命諸侯朝于天子此章言天命天子/下察諸侯而髙宗能盡其封建諸侯之道也)○商邑翼
翼四方之極赫赫厥聲濯濯厥靈壽考且寧以保我後
生(後生謂後/嗣子孫)○陟彼景山松柏丸丸(讀胡員反音圜楊/慎曰山海經鳳卵)
(作鳯丸又作鳳欒丸丸恐是樹之圑圞/所謂如車葢者也詩傳解丸丸為直非)是斷(音/短)是遷方
斵(取松柏之材斷而徙之又/以繩墨方正而斵削之)是䖍松桷(音/角)有梴(五連反/音延)
旅楹有閑(以松為榱桷梴然而長/列其衆楹閑然而大)寢成孔安(讀於連反/音煙○傳)
(寢路寢也箋疏并言寢廟寢/廟既成髙宗之神甚安妥矣)
序殷武祀髙宗也
　朱子曰髙宗中興特為百世不遷之廟不在三昭三
　穆之列此詩則廟成始祔而祭之詩也(禮三年喪畢/祔主于廟)
　愚按𤣥鳥詩序已云祀髙宗也此詩又云祀髙宗故
　集傳以不遷之廟立説葢商止三宗武丁既尊稱為
　宗必特立寢廟斯説可通也但不必以文武世室百
　世不祧之制例之元稹云太戊武丁雖有中宗髙宗
　之名特子孫加之懿號非不祧之説又考其世次髙
　宗迄殷亡僅八君祖甲庚丁又弟及紂乃髙宗七世
　孫紂之時髙宗尚在三昭三穆中未應祧也百世不
　遷之廟誰立之乎劉瑾以為立于帝乙之時是并數
　二及為世其疎甚矣長發辨之最悉
　首章言伐楚之功二章言責楚之義三章言既服荆
　楚則諸侯來王所先者惟農事耳四章言髙宗所以
　受命中興者天監其刑賞之不頗也五章備言中興
　之盛慶及子孫末章以立寢廟終之與魯頌閟宫異
　彼更新此始作也(從朱子廟/成祔祭説)
　人主繼衰亂之後非武功不能中興此頌髙宗而首
　陳伐荆楚者三代以前皆都西北楚據南方世亂則
　先畔世治則後服天下常視之為向背也(按易云髙/宗伐鬼方)
　(三年克之説者謂鬼方北狄種夏曰獯鬻殷曰鬼方/周曰玁狁今觀此詩頌髙宗武功止曰奮伐荆楚罙)
　(入其阻而已其時之不來王者自在南不在北意鬼/方即荆楚之地夷俗尚鬼故以鬼方名之考竹書髙)
　(宗三十二年伐鬼方次于荆三十四年王師克/鬼方氐羌來賔此亦可證鬼方之非北狄矣)鄭箋
　以三四五章皆為曉告楚則大謬髙宗之功豈止服
　楚可頌乎潁濵解出始訂其譌朱子從之
　　殷武六章三章章六句二章章七句一章五句(此/詩)
　　(第三章止五句又一句不叶韻與/前後不類朱子疑脱一句或然)
　
　
　
　
　
　
　
　
　
　詩經通義卷十二
