#+TITLE: 周禮傳-明-王應電
#+DATE: 2018-05-12 10:14:04
#+SOURCE: github.com/kanripo/KR1d0015 master 54b10cdf                
欽定四庫全書　　　　　經部四
　周禮傳　　　　　　　　禮類一(周禮之屬)
提要

　　　　(臣)等謹案周禮傳十卷圗説二卷翼傳二卷
　　　　明王應電撰應電字昭明崑山人嘉靖中遭
　　　　倭亂避居江西遂終於泰和受業魏校之門
　　　　其書中稱師云者即述校語故明史儒林傳
　　　　即附之校傳後焉史稱應電篤好周禮謂周
　　　　禮自宋以後胡宏季本各著書指摘其瑕釁
　　　　至數十萬言俞夀翁呉澄則以為冬官不亡
　　　　雜見于五官中而更次之近世何喬新陳鳯
　　　　梧舒芬亦各以己意更定然此皆諸儒之周
　　　　禮也乃覃研十數載先求聖人之心溯斯禮
　　　　之源次考天象之文原設官之意推五官離
　　　　合之故見綱維體統之極因顯以探㣲因細
　　　　以繹大成周禮傳數十卷云云葢應電於周
　　　　禮之學用力頗深此三書雖各為巻帙實相
　　　　輔而行核其大致亦瑕瑜互見其傳十卷黜
　　　　考工記不録猶曰専解古經至割裂序官之
　　　　文凡同職相統者使區分部居各以類從則
　　　　頗嫌竄亂然論説頗為醇正雖畧于考證而
　　　　義理多所發明其圖説二巻用以稽考傳義
　　　　中如職方氏九州之類有圖無説又有如女
　　　　宫女奚女奴諸辨有説無圖上巻明堂表一
　　　　篇亦有録無書葢原本所闕下卷闕井邑邱
　　　　甸諸圖則别見翼傳故不復載也所説間有
　　　　舛誤者如謂社即地祇夏至有事於方澤乃
　　　　祭大社考春官司服飾冕以祀社稷五祀序
　　　　於毳冕以祀四望山川之下故鄭康成酒正
　　　　註列社稷於小祭其説本明應電以當地祇
　　　　大祭殊於經義有乖至謂明堂即王之六寢
　　　　宗祀文王以配上帝不得於王之寢地當在
　　　　南郊與郊天同迎尸則於明堂又謂郊天迎
　　　　尸亦當於明堂考通典載南郊去國五十里
　　　　明堂在國三里之外七里之内則相距凡四
　　　　十餘里安有祭時迎尸逺在四十里外者周
　　　　禮掌次凡祭祀張尸次葢尸幄切近壝宫迎
　　　　尸即於此幄應電未核註疏故有此訛他如
　　　　圖南郊於朝日之前既從其序而圖祈榖於
　　　　迎暑之後又頗顛舛然其自序謂舊周禮圖
　　　　冕服則類為男女之形而章服仍不明井邑
　　　　則類為大方隔而溝洫仍不分則亦頗有所
　　　　訂正今姑與其傳並存以備一家之説其翼
　　　　傳二卷凡分七篇上卷曰冬官𥙷義曰天王
　　　　㑹通曰學周禮法曰治地事宜下巻曰握竒
　　　　經傳曰非周禮辨曰經傳正譌其冬官𥙷義
　　　　擬補土司空工師梓人器府四瀆匠人壘壁
　　　　氏巡方攷工準人嗇夫柱下史左史右史水
　　　　泉魚政鹽法豕人十八官未免意為揣測其
　　　　天王㑹通以天官書所列諸星分配諸官以
　　　　為王者憲天而出治亦多涉附㑹其讀周禮
　　　　法論周禮有必不可復者及凶人假仿之妄
　　　　舊註解釋之謬改聲改字之非與細物為自
　　　　古相傳之遺官事有兼涉不擾之法皆為有
　　　　見餘則多録舊文其治地事宜真欲復井田
　　　　之制殊失之迂其握竒經傳雜㕘以後世之
　　　　法亦失之駁其非周禮辨駁正諸家尚為明
　　　　析其經傳訛字則於周禮以外兼涉羣經非
　　　　惟以篆改隷併欲以籀改篆則拾其師魏校
　　　　六書精藴之説而不知其流於詭誕矣大抵
　　　　三書之中多㕘臆説不盡可從周禮儀禮至
　　　　明幾為絶學故取長棄短畧採數家以姑備
　　　　一朝之經術所謂不得已而思其次也三書
　　　　凡十四巻明史作數十卷葢約舉之詞朱彝
　　　　尊經義考惟載傳十卷圖説二卷學周禮法
　　　　一卷非周禮辨一卷而不載翼傳之名頗為
　　　　疎漏又所引黄虞稷語乃翼傳之解題而繫
　　　　之周禮傳下亦為舛誤豈偶然疎畧未及檢
　　　　其全書歟乾隆四十六年十一月恭校上
　　　　　　　總纂官(臣)紀昀(臣)陸錫熊(臣)孫士毅
　　　　　　　　總　校　官　(臣)　陸　費　墀
周禮傳原序
天地之道貞觀焉而變易者五氣之行也日月之道貞
明焉而往來者所乗之機也帝王之治貞一焉而損益
者所值之時也粤稽古羲黄而上未嘗先天以開人成
周而下亦不能為太古之無事故五帝不同禮三王不
相沿樂而其所以貞夫一者則萬古如一日蓋世有升
降治灋不能不與之推移心無滅息則立人之道不可
得而改也周公之時何時也當殷之末造成之多難其
憂患也深其防慮也周監于四代爰建六官各率其屬
以倡九牧覆承生長收藏彌綸宥密如上下四方之六
合治敎禮政㓝事卷舒闔闢如花瓣之六出大而王躳
后宫切而朝廷圻輔迄于五服四夷百官萬務六官共
聞其政一職不專其理錯綜繚繞如束物之六札故一
職脩可以扶顛持危撥亂反正六職脩則天下太和萬
物咸若今其綱條具在其人存則其政舉矣至其物必
有則事必有司其作止有時其措置有所君臣上下之
交泰男女内外之交際禮之叙樂之和郁郁乎文前作
者莫之先後作者莫之繼時焉而已後之學禮者吾惑
焉誦其文不究于用泥其名不揆諸道類以當世之弊
政而釋先王之良灋致後之瞽矇聖經是疑而或知其
分不知其合見其異不見其同迺欲析其合同而化理
者分隸以補冬官之缺紛紛臆見人自為書至于鹵莽
求之不得其義妄意詆毁竊其糟粕用濟其私卒歸廢弛
皆是書之罪人也應電玩習累年不質之註而質之經
不求之我而求之天遇有不得虛以待之久之若有所
會通者敬為傳詁然愚豈泥其蹟而欲盡如其所設耶
器便于盆盂而籩豆猶存服習于長衫而衣常不廢先
王制作幸而未墜者有是經在庶乎治有根柢得以取
衷不失之太逺云爾嗚呼三百六十屬洋洋乎廣大而
精密師其意不師其迹用其道不用其名變而通之以
盡利非英君碩輔孰能與于此且造化不收斂則不能
發散不混沌則不開文明丘園之賁先進之從周公孔
子蓋嘗發之董子有言少損周之文用夏之忠百世可
知矣乃若天王后世子廟朝宫衛之式君臣同體宇内
一家之情飬民治兵敷敎用賢之方百職各正六官聨
事之灋密于理財而以義為利詳于會攷而謹終如始
五常並立而不遺七敎兼陳而不悖是則與天地共為
貞觀日月共為貞明者也徴古驗今推舊為新愚所傳
者不在兹乎嘉靖戊午秋日吳人王應電書
欽定四庫全書
　周禮傳卷一上　　　　　明　王應電　撰

天官上

　(六官曰天地春夏秋冬者天官所掌王宫内外及百官皆在上之事天覆象也地官所掌敎飬斯民皆根)
　(本之事地載象也春官掌禮樂合天地之和春生象也夏官掌政皆均平大事夏長象也秋官掌刑裁物)
　(之過秋殺象也冬官掌事萬物各止其所冬藏象也故六官皆實理以成天下之務如天宇之六合也)
惟王建國(聖人繼天而王必宅中圖大而建立國都)辨方(以日景定其方向)正位(中為)
(王宫后宫前朝後市左祖右社即洛誥攻位于洛汭也)體國(國中之道九經九緯如人之四體)經
野(井牧其田野為都鄙鄉遂之制如布之有經)設官(天地春夏秋冬)分職(治敎禮政刑事)以
為民極(極至也民之所歸猶之北辰衆星所拱屋正中衆木所湊故謂之北極屋極也)
　(四海之治歸于王畿王畿歸于王朝王朝歸于王躬而王建其有極故辨方正位則前王後后内外不相)
　(嬻前朝後市義利不相干而朝廷正矣體國經野則王國王畿各止其所而邦畿千里正矣設官分職則)
　(天下之治大綱小紀靡不畢舉矣所以大中至正為萬民之表極焉治道不出于此故六官之首皆以此)
　(語冠之也)
乃立天官冡宰(鄭氏曰山頂曰冡宰主也以其緫制六官之治曰冡宰以其司主一卿之事曰)
(大宰冢宰不主一職宗伯緫掌其禮故皆不言司)使帥其屬而掌邦治以佐王
均邦國
　(按書周官曰冢宰掌邦治統百官均四海大宰治典曰以經邦國以治官府以紀萬民小宰治職曰以平)
　(邦國以均萬民以節財用冡宰者天下之治所自出故曰掌邦治百官皆其所任用故曰統百官天下之)
　(治必始扵財用主制國用故曰節財用布帛縱引者曰經邦國于是乎有統緒而不亂故曰經邦國網之)
　(目曰紀萬民在規條中而不敢越故曰紀萬民曰均四海曰均邦國曰平邦國曰均萬民皆指其均平天)
　(下而言也)
治官之屬大宰卿一人小宰中大夫二人宰夫下大夫
四人(鄭氏曰小宰與大宰同名小大為異故六卿之下中大夫為十二小卿宰夫曰攷以其攷此一官所)
(主之事也)上士八人中士十有六人旅下士三十有二人(鄭氏)
(曰旅衆也下士治衆事者凡官尊者少宜逸卑者多宜勞故下士稱旅)府六人史十有二
人胥十有二人徒百有二十人(蔵貨財曰府以府名者主守蔵之吏也掌文書)
(曰史以史名者取其善于書計也徒奔走之稱以徒名者主徴求號召給使令之役也胥説文别有諝字釋云)
(知也謂凡人有才知之稱設官之數每徒十人胥一人即徒之什長所以序次諸徒役使之事俾有次第而不)
(偏頗者當用諝字胥蟹醢也借用非)
　取用府史胥徒之灋
宫正　宫伯(宫正之屬○序官原有大夫士府史胥徒之數今附于各職下)　膳夫
庖人　内饔　外饔　亨人(烹同○已上並屬膳夫)　甸師　獸
人　䱷人(漁同)　鼈人　腊人(已上甸師之類並統于膳夫)　醫師(當作)
(毉下同)　食醫　疾醫　瘍醫(音陽)　獸醫(已上並屬毉師)　酒正
酒人　漿人　凌人(去聲)　籩人　醢人(音海)　醯人(音希)鹽
人　幂人(音密○已上並屬酒正)　宫人　掌舍　幕人　掌次
(已上並屬宫人)　大府　玉府　内府　外府(已上並屬大府)　司會
司書　職内　職歳(歳當作出)　職幣(已上並屬司會)　司裘　掌
皮(司裘之屬)　内宰　内小臣　閽人　寺人　内竪(音樹○已)
(上並屬内宰)　九嬪　世婦　女御　女祝　女史(已上並屬九嬪)
(統扵内宰)　典婦功　典絲　典枲(音徙○已上並屬典婦功)　内司服
䙜人　染人(已上並屬司服)　追師(堆同)　屨師(已上内司服之類)　夏
采
　(以上天官之屬凡六十官王者奉天道以理天下也故曰天王冢宰佐王以奉天也故曰天官是故王宫)
　(后宫之事冢宰無所不統宫正而下主宿衛及王之左右内宰而下主内政及后之左右膳夫主食酒正)
　(主飲宫人主宫室典婦功主女工内司服主衣服醫師主疾病罔有一事一物出扵他門違扵式灋者俾)
　(王及后率由天道也萬物皆天物故主制國用而有大府以掌其出入之權百官府皆天職故主統百官)
　(天下事皆天工故主贊王聽邦治而特立司㑹一職緫贊天下之治㑹天下之職稽之虞廷謂之百揆六)
　(十屬皆主在上之事故曰天覆象也)
　(按舊説周禮設官諸言伯者以尊長為名師者取可為師灋也言人者以其事名官言氏者有二義若桃)
　(氏為劔築氏為削族有世業故以氏名官若馮相氏保章氏師保氏官有世功則有官族也司者専任其)
　(事事由扵已典者出入由己課彼作人職者財不乆停職之而已守者專扵其地無敢移易掌者執掌其)
　(事不得放失曰夫者剛陽之稱曰大夫則尤尊矣曰僕侍御之名曰隷卑之也曰正貞固之義曰宗禮灋)
　(之主府主藏火主禮文他若饔醫卜祝虞衡車馬瞽矇眡瞭布憲象胥之屬皆因其事而立名也)
太宰之職掌建邦之六典以佐王治邦國(典常也主也謂所主執經)
(常之道也)一曰治典以經邦國以治官府以紀萬民二曰敎
典以安邦國以敎官府以擾萬民三曰禮典以和邦國
以統百官以諧萬民四曰政典以平邦國以正百官以
均萬民五曰刑典以詰邦國以刑百官以糾萬民六曰
事典以富邦國以任百官以生萬民(擾從憂獸名不從憂)
　(建邦之六典者建國設官不離乎此王執之以治天下邦君執之以治其國故大宰掌之以佐王也六官)
　(各以邦國言者自王國以至諸侯之國兼舉之矣各以官府言者六官互相管攝不止治一職也各以萬)
　(民言者民惟邦本為政主扵臨兆民也治道無綱不足以言治大宰主出治亮采惠疇舉其大綱邦國如)
　(布縷之有經進退人才百官府皆其所統治于是萬民如在網目中而不敢越無禮義則上下亂司徒敬)
　(敷五教邦國頼以安寜六鄉六遂皆受教灋于司徒百官府皆其所教于是民生遂馴擾而無叛亂然猶)
　(未諧和也秩宗典禮樂直哉唯清神人以和邦國頼以和協百官府習于禮樂心志有所統攝萬民因以)
　(諧和而無乖戾然苟有外患内訌禮教將安施乎政典以正之九灋脩明邦國頼以底平百官府無先後)
　(失時弗納扵邪萬民因之均齊無敢亂行干紀刑典以糾之制百姓于刑之中惟明克允邦國之不如灋)
　(者有以詰責之百官府皆有所儀刑入于軌度萬民因之以舉正此二者所以禍亂無由起也然苟有廢)
　(壊不舉之處則不生司空度地居民水火金木土穀唯脩邦國頼以殷富百官之事皆其所任用萬民因)
　(之生生而不困也此六典之相合而無罅漏周匝而無厭殬相承而有序如此六典既定王國于嵗首則)
　(以此縣之邦國于嵗首則以此施之諸侯之獄訟則以此定之所以佐王治邦國也)
　(按惟王建國而大宰之六典司徒之土地人民宗伯之神示鬼之禮司馬之九灋司寇之三典與夫小宰)
　(之宫刑小司徒之教灋小宗伯之神位大司樂治建國之教灋必稱建國者謂有是國即有是典圗禮教)
　(刑法神位教法非此無以立國國存與存國亡與亡商受夏周受殷百王不易故繫之建國有國者當知)
　(所執守矣)
　(聞之師曰先王封建諸侯以道治天下定為萬世常經是曰六典後世廢封建為郡縣専務以法把持守)
　(令不復有君道六典滅亡久矣大宰偏言則一職專言則包六職故六典皆大宰所掌治典大宰自主之)
　(其次分掌于五官○應電業師魏恭簡公諱校學者稱為莊渠先生仕至大常卿有周禮沿革傳止天地)
　(二官餘闕)
以八灋治官府(灋古法字從水取其平從廌觸邪獸去惡之意今文省廌非○鄭氏曰百官所)
(居曰府)一曰官屬以舉邦治(即小宰之六屬)二曰官職以辨邦治
(即小宰之六職)三曰官聮以會邦治(即小宰之六聮)四曰官常以聽邦
治(即宰夫之四曰旅掌官常以治數常古所常行也周官其爾典常)五曰官成以經邦
治(即小宰之八成宰夫二曰師掌官成以治凡謂比居簡稽八者)六曰官灋以正邦治
(即宰夫三曰司掌官灋以治目及經中治灋教灋與凡稱灋者皆是)七曰官刑以糾邦治
(伊訓制官刑司寇官刑尚能糾職小宰以官刑詔冡宰而誅之及經中稱誅罰皆是)八曰官計以
弊邦治(即小宰六計弊㫁也)
　(六官各有六十屬舉賢自助則邦治興舉而無鰥矌六職各有攸司責有所歸則邦治有分辨無相奪倫)
　(國有大事如吉凶軍賓嘉非一官所供六官相聮共行則邦治㑹合如一而無離散事變無窮創立之始)
　(節目有未盡舉古所常行者而折中之則邦治有以聽斷而不眩官府各有成事品式六官依此聽决則)
　(邦治如布之有經而不紊每事各有成灋百官各循其灋則邦治各正而不忒以至人無所懲戒則心易)
　(懈制官刑儆于有衆邦治得以糾察無廢墜有善不舉則衆無所勸㑹計功叙以弊斷之邦治所以成終)
　(也)
　(師曰治天下有體邦國君道也以六典治之官府臣道也以八灋治之)
以八則治都鄙(三百里外邦縣邦都之地)一曰祭祀以馭其神(宗廟社稷)
(山川五祀及凡有功徳之在其地者或因國之在其地而無主後者都鄙主其神之祭祀)二曰灋則
以馭其官(有爵位者兩伍之屬以王灋紀之)三曰廢置以馭其吏(庶人在官)
(者有過則廢有善則置)四曰禄位以馭其士(學士將仕者論定官之位定禄之)五
曰賦貢以馭其用(自上所收曰賦自下所供曰貢用所以待王朝之徴調及守宗廟之典籍)
(也)六曰禮俗以馭其民(凡鄉俗之禮有不同而無害于義者如祔有離合衣有玄端䙜)
(腋冠禮有醮冇醴因其俗而節文之以禮俾民相安而不敢越)七曰刑賞以馭其威(都鄙)
(冇君道故封内刑有罪賞有功得自專之方士所謂書其刑殺之成與其聽獄訟者上之于國猶今之題知而)
(不屑屑兼聽之故事治而上逸也)八曰田役以馭其衆(大田簡衆大役任衆都鄙之君)
(農隙得自為之)
　(王畿千里自鄉遂公邑之外有家削縣都之地天子不能親治不得不封其臣子以分治之然不可聽其)
　(自治而不為之節制又不可一一束縛之使不得以有為故有八則以馭之使得專其治無過其則而已)
　(葢幽則有鬼神示明則有官吏士皆為治之綱領賦貢以足用禮俗以施教皆為治之具而刑以詰奸兵)
　(以禦侮則輔治之灋故祭祀禮俗則有都家宗人法則則有都則家則刑則有方士兵則有都家司馬至)
　(若大宰之建長立兩鄉大夫以法憲于所治之國春官大史逆都鄙之治夏官司士掌都家縣鄙卿大夫)
　(士庶子之數秋官朝大夫掌都家之國治凡歳終之所攷正歳之所施治朝之所聽一以此八則而馭之)
　(又有公邑錯綜其間天子使吏治之此千里之内所以昭明而無後世世家之禍也)
　(師曰先王建都邑以封公卿大夫在王朝則臣道也以八灋治之在封邑則君道也故以八則治之灋者)
　(從上之令而下不自專也則者受節制于上而下得自專也馭者節制之義)
以八柄詔王馭羣臣(鄭氏曰柄所秉執以起事者)一曰爵以馭其貴
(公侯伯子男孤卿大夫士之命也有徳者尊之以爵使貴于凡民)二曰禄以馭其富(自國)
(君至庶人在官者之食也有功者厚之以禄使豐其所享)三曰予以馭其幸(常禄外賜與特)
　恩即九式好用(勲賞功幸)易承天寵　四曰置以馭其行(有善行者論定官之置之于位)
五曰生以馭其福(人情莫不欲壽罪疑惟輕死刑者赦之使得其生為福大矣)六曰
奪以馭其貧(大則收其田里小則下其食不善而君所棄者貧乏以困之)七曰廢以
馭其罪(有罪者罷黜不叙使不任事)八曰誅以馭其過(誅麗于五刑即内史之殺)
(也罪而至于典刑非常過惡舊以罪重于過故訓誅為薄責然不可以對生當以内史之殺為據或曰過對福)
(當是禍字禍與過形聲相似而誤猶詩莫予禍謫亦作過也○柄説文從秉作棅)
　(周禮叙大宰治天下之綱凡十條而唯六典曰佐王八柄八統曰詔王葢治邦國馭羣臣馭萬民乃王之)
　(大權王所自操大宰但參賛之禮所謂雖有庇民之徳不敢懐君民之心也其餘大宰執之王不必専書)
　(所謂罔攸兼于庶言庶獄庶慎也爵禄二者王所以馭羣臣八柄之大者予奪二者自其禄而施低昂之)
　(柄廢置二者自其爵而操進退之柄生誅二者制其死生之命也予置生皆作福之事奪廢誅皆作威之)
　(事洪範所謂唯辟作福唯辟作威臣無有作威作福故以詔王也)
以八統詔王馭萬民(統包舉倡率之意)一曰親親(如堯之親九族)二曰
敬故(如髙宗之舊學于甘盤光武故人嚴子陵)三曰進賢(有徳行者)四曰使能(有才)
(藝者)五曰保庸(有功者)六曰尊貴(有爵者)七曰逹吏(在官小吏)八曰
禮賔(如三恪二代之不臣者以賔禮之及待四方之賔客也)
　(四海之廣兆民之衆大君以一人之身欲操御之使皆循軌苟無其道不㡬于舉一而廢百乎惟其統領)
　(之道有此八者然後能不動而變無為而成耳篤于親則民興于仁故舊不遺則民不偷進賢使能則民)
　(勸于為善有功者保安之則民知趨事赴功有爵者尊崇之則朝廷愈尊屬吏有勤勞王事察舉奬勸之)
　(俾得行其志則民相勸而勤于事禮賓則民興讓八者上行而下效故能以一而御萬所謂譬如北辰居)
　(其所而衆星拱之者也足故先王以道治天下似難而實見後世以灋把持天下似易而實難也)
以九職任萬民(任者使負荷其職事而責其成)一曰三農生九穀(三農者山)
(農澤農平地之農也九穀者黍稷稻粱麻麥菽瓜蕡也黍禾髙丈餘稷俗名穄髙四五尺二者皆宜于陸稻一)
(名稌有百種宜于水粱即良也有黄白二種麻芝蔴也有數種月令食蔴與犬麥有來麥大麥小麥三種熟于)
(夏一名荍麥熟于秋菽俗名豆其類二一生于冬而收于蠶月有大小二種一生于夏與禾齊熟有黄白赤緑)
(黒絳大小刀扁之名百餘種苽茭所結實也生于水涯食醫苽宜魚蕡黄蔴仁也籩人䵄蕡穀類尚多此特取)
(經傳所載者明之○菰蕡音孤文荍音喬)二曰園圃毓草木(毓育通繁息之意○圃樹植之)
(地園其樊即載師所謂園㕓也草者蓏實及菜茹木者果實及桑柘與凡嘉禾也○蓏禮果反上中果也柘音)
(蔗)三曰虞衡作山澤之材(山林川澤有自然之利不撙節愛飬之則至于困竭山虞)
(澤虞林衡川衡敎民作興其利)四曰藪牧養蕃鳥獸(藪音叟○澤生草曰藪牧者牧地皆)
(善水草之處滋飬鳥獸使之蕃殖)五曰百工飭化八材(飭音勅○八材者曰圡曰木曰)
(金曰玉石曰骨角曰皮革曰羽毛曰采漆土之陶木之斵金之冶玉石曰琢磨骨角曰切磋皮革曰剥羽毛曰)
(析采色之文膠漆之固所謂百工也飭者修治之如土金去其滓玉去其瑕木刋其皮皮革治熟之因其質而)
(作新之耳化者變化之如木之為室土金之為器皮之為衣采色之有象更易之而非舊形也)六曰商
賈阜通貨賄(賈音古○金玉曰貨自然之物也布帛曰賄若聘禮賄用束紡人所為也物之生聚)
(有地自其多處遷于所無曰商物之多寡有時自其多時積以待乏曰賈故能利者使阜無者使有)七曰
嬪婦化治絲枲(枲音徙○絲出于蠶枲出于草變為布帛故曰化治嬪指宫中之人及有爵者)
(之妻掌于典婦功婦泛指國中婦人掌于閭師等官)八曰臣妾聚斂疏材(疏材者草木枝)
(葉根實可以食用藥材者地官掌茶之所掌也臣妾男女賤者之稱葢一男一婦勢不能自立而依于私家則)
(使之為此職也)九曰閒民無常職轉移執事(閒民者不服農圃山澤藪牧之勞又)
(不從事于工商之葉故使轉移執事若今之脚夫舟師車夫等人)
　(古語曰一夫不耕或受之饑一婦不蠶或受之寒民無職事則不生不事事而求生亂之道也然人情好)
　(逸惡勞非長民者各以其職而任之則相率而為惰逰矣生民之本在食農圃二者民生之本故居其首)
　(虞衡藪牧二者虞書所謂若上下鳥獸草木皆生財之源故次于農工商二者民用之不可缺所以資農)
　(故視農為末人情勞則思善逸則思淫惟夫嬪婦皆勤于女工此内人之所以無不有事而富足之資也)
　(其一家專務為織則任之以女事而貢布帛耳至于疏材者天地之遺利則以臣妾聚之轉移者百職之)
　(所需則以閒民司之葢既不強人以所不能而又足以濟人事之不可無者庶㡬天下無廢人而事易舉)
　(矣九職既任即大學所謂生之者衆為之者疾也何憂乎貧今民之無職者多矣一曰佛二曰老三曰冗)
　(兵四曰冗吏五曰逰民六曰作無益之工七曰通異物之商宜乎民之困窮而無以為生矣抑不特此風)
　(俗奢僣于下賦役歳增于上而縱貪汚官吏日夜疾視其民而斂之若仇不至于大壊不止也善乎節卿)
　(鄭氏之論曰先王制民之産以厚其生既而聽民自為生下則困之使民無以為生嗚呼天之立君以為)
　(民夫何使之至于此極也大有為之君聽民自為生不止也其當制民之産哉)
以九賦斂財賄(賄月鬼興鬼二切○賦取于民之稱兵有車馬兵器亦取于民故謂兵為賦人)
(功所成曰賄周禮取民之制不專于米故以財賄言)一曰邦中之賦(在城郭者以待賔客)二
曰四郊之賦(去國百里近郊逺郊也以待芻秣)三曰邦甸之賦(二百里以待工)
(事)四曰家削之賦(削恤敎反古文作善○三百里以待匪頒)五曰邦縣之
賦(四百里以待幣帛)六曰邦都之賦(五百里以待祭祀)七曰關市之賦
(市或在闗或在國以待王之膳服)八曰山澤之賦(虞衡所掌山農澤農以待喪紀)九曰
幣餘之賦(掌事者之餘財以待賜予)
　(此王國賦入之定灋舊說賦為口率出泉如漢灋口賦人百二十以為筭也關市山澤之税有人占㑹取)
　(之幣餘之物指斥與人賣之皆為官出息若後世賈人倍筭矣愚謂有田則有賦有身則有役未有税其)
　(身者口率出泉商貨取税斥賣官物有息皆漢已後事用此以觧九賦謬甚葢自邦中四郊甸稍縣都皆)
　(田賦也關市有廛布山農澤農有十一之貢此皆正賦惟夫幣餘者葢九式之用雖有定灋然㑹計之始)
　(必稍為􁏏餘故事畢必有所餘以待王之小用賜予其詳見于職幣古人節用故用于上而有幣餘後世)
　(横征故取于下而有羡餘名相似而實不同也)
以九式均節財用(鄭氏曰式謂用財之節度)一曰祭祀之式(祭祀有大小中)
(三者出于邦都之賦)二曰賔客之式(朝覲㑹同及諸侯諸臣聘問往來之饔飱牢禮也出于邦)
(中之賦)三曰喪荒之式(喪古喪字○喪謂大喪小喪也大府山澤之賦以待喪紀荒謂凶札)
(遺人縣都之委積以待凶荒又傳曰三年耕必有一年之積此亦荒之式也葢每賦式皆當以三年而存其一)
(卒然無征而國用有所支又以其餘及縣都所積者而散之于民故每遇凶札既能薄征又能散利也)四
曰羞服之式(王之膳羞衣服出于關市之賦)五曰工事之式(百工器物之材與其)
(食也出于邦甸之賦)六曰幣帛之式(諸臣適四方之幣獻玉帛也出于邦縣之賦與邦國之幣)
(貢)七曰芻秣之式(芻音初○養牛馬禾穀出于四郊之賦)八曰匪頒之式
(匪分也諸臣之常禄出于家削之賦)九曰好用之式(好去聲○君之于臣或親故賢能于常禄)
(之外特恩加厚有所賜予所謂予以馭其幸也出于幣餘然亦有式則不至于過多無節)
　(此王朝用出之定式王者莫尊于天地祖宗故祭祀為首禮莫重于尊賢故賔客次之喪禮以送終荒禮)
　(以救災二者事之至急故喪荒次之羞服所以供王工事亦上用為多此國用之至大而次于祭祀賔客)
　(喪荒者即大禹之菲飲食惡衣服卑宫室薄于自奉之意也匪頒主供臣下芻秣乃軍國犧牲之所需故)
　(􁏐次于上供好用非常典故在經用之末也)
　(按軍旅有國莫大之費而九式不言者葢軍旅之賦出于邱甸其穀積在廩人倉人薪芻在稍人委人皆)
　(取于公田之入務多積以待不測與凶荒互用者其金石之費則職金所謂凡有大故而用金石則掌其)
　(令也其車馬兵器别取辦于農所謂邱甸之車數者此非若常用之可以一定而無損益故不在九式之)
　(内也)
　(師曰九式言均節也者以三十年之通制國用總計國賦歳入若干國費歳出若干四分為率量用其三)
　(而存其一三年矣則其積可供一年三十年則有十年之積國不幸多故不待加賦以病民民不幸有水)
　(旱之災上又得以蠲賦所以飬王仁心助成恭儉之徳而禁奢侈于未萌也事有定格王不得濫費有司)
　(毋敢濫供監守者不得侵沒上下交相正焉祖宗創業立灋謹嚴子孫守成遵而不易不至由儉入奢王)
　(政之至善也嗚呼九式廢人主太平逸樂將必生其侈心而有司逢君為容説國費日靡民賦且日增至)
　(于窮奢極欲竭民之脂膏而不能給矣上下相師風俗胥為侈靡四海所以困窮也今欲復九式則何先)
　(曰寡欲則費省而稅斂薄多欲則多費而多取于民此古今治亂興亡之訣也)
以九貢致邦國之用(致者定為式灋使其自致也)一曰祀貢(供祭祀之所需)
(禹貢荆州包匭菁茅以其坚實條脊利于縮酒其産特良也)二曰嬪貢(嬪音賔○供嬪婦之所化)
(治禹貢青州岱畎絲枲厥篚檿絲兖之絲荆之枲皆堅韌肥美利于女工也)三曰器貢(吉凶禮樂)
(之所需九州各有所制禹貢徐州之泗濵浮磬攷工記所稱燕之函胡之弓及肅慎氏楛矢成器精妙非他方)
(所能造也)四曰幣貢(供神人幣帛之用禹貢所謂厥篚揚之織貝兖之織文荆之玄纁組徐之玄纎縞)
(豫之纎纊也此與服貢相類故大行人采服之貢但言服貢而不及于幣貢皆堅緻而有文章非他方之所及)
(也)五曰材貢(供百工之所飭化禹貢徐之土五色嶧陽孤桐易之篠簜齒革惟禾荆之杶幹栝栢)
(礪砥砮丹箘輅楛美材適用非他方之所産也)六曰貨貢(山澤所生自然之物禹貢徐之淮夷蠙珠)
(荆揚之金三品荆之大龜梁之璆鐵銀鏤雍之球琳琅玕得天地之精英者也○蠙玭通弼眠切璆球通)七
曰服貢(供衣服之用禹貢冀之島夷皮服揚之島夷卉服荆之絺綌梁之熊羆狐狸織皮是也)八
曰斿貢(斿旒通又音由○供旌旗之用禹貢荆揚之羽毛徐之羽畎夏翟此皆出自南方葢天文南方)
(七宿為朱鳥感之而生者也)九曰物貢(九州之物各有所宜禹貢之厥包橘柚青之海物徐之魚)
(物有適用而不可無者也)
　(此侯國職貢于王之定灋召公訓于武王曰明王慎徳四夷咸賔無有逺邇畢獻方物惟服食器用夫聖)
　(經每言制其貢各以其所有後世之貢責以非其地者不可勝數誅求貨買之弊殃民不可勝言苟律以)
　(此灋一切裁革其利民不亦大乎)
以九兩繫邦國之民一曰牧以地得民二曰長以貴得
民三曰師以賢得民四曰儒以道得民五曰宗以族
得民六曰主以利得民七曰吏以治得民八曰友以任
得民九曰藪以富得民
　(師曰兩猶耦也所以協耦萬民繫聫綴之使不渙散先王能以天下為一家中國為一人者有道以固結)
　(其心耳牧者諸侯各有分地世養其民民皆親戴之後世守令數易不復以地得民矣長者畿内諸侯雖)
　(不世然徳尊位隆民皆尊仰之後世公卿不親民不復以貴得民矣師者學校之官興教化善風俗民尊)
　(其賢後世師道不立不復以賢得民矣儒者學校所造之士篤信力行有道為人所重後世儒者志于利)
　(禄習為空言不復以道得民矣宗者大宗百世不遷收合其族後世宗灋不立人不知統繫不復以族得)
　(民矣主者大夫各食其采地利益及民後世仕不世禄與民爭利不復以利得民矣吏者若比長鄰長已)
　(上等吏治教與民相安後世鄉遂灋廢上下乖離不復以治得民矣友者同井合耦之人互相保任情各)
　(親睦後世井田廢出入不相友不復以任得民矣藪者虞衡掌澤藪公其利于民後世山澤之利盡榷于)
　(官國富民貧不復以富得民矣此古今治亂之大較也有志復古者以民吾同胞為心則有是灋矣愚按)
　(府史之屬服勤公事亦以治得民也)
正月之吉(夏正月正元日)始和布治于邦國都鄙(有不調之處和洽而布之)
○乃縣治象之灋于象魏(縣音玄掛也○象者國家之灋如天之垂象也魏大也闕)
(旁两觀巍然故以為名两觀主縣灋故曰象魏)使萬民觀治象挾日而歛之(挾音)
(接○挾日更一旬也久則生玩故斂之)
　(歳首天運更始人事當一新治敎禮政刑事建國之所倚頼六官之所執守萬民之所觀灋王畿内外之)
　(所奉行者也然時移世改必有不可行之處治道當有變通故每歳首則和而布之于邦國都鄙使行之)
　(無弊斟酌而縣示于民使有持循葢邦中鄉遂之民六官所自治故縣以示之邦國都鄙之民各有其君)
　(六官但節制之而已故布而使自縣之也宗伯獨不言和布縣灋者其有缺文歟司空則亡之矣)
　(又按周公制禮述為一代大典後賢後王率由舊章而已而六官于正月之吉皆曰和布何也立人之道)
　(生生不息事變無窮治道與之推移宰相佐王御天豈拘拘守其䋲墨之謂哉故必有協和之布而後可)
　(以守之無弊也是故舜禹以聖紹聖而尚有作新之政成王名為守成而周家一代典章皆其所立後世)
　(不知此義凡于先君已行之事時移世改有所廢缺則不敢少有損益曰變亂成灋也其小人隂壊黙損)
　(則更不能問故必至于大壊極弊然後英雄之君相起而振飭之此不善守成者也周公之㫖深哉雖然)
　(苟無協和之道而徒取舊章紛更之以至于速天下之禍多矣故事冇當變通偷惰而不肯為非也事非)
　(有弊喜事而擅改作誠前王之罪人也)
乃施典于邦國而建其牧(九州之牧在舜典為十二牧周官所謂九牧也)立其
監(監平聲○监于方伯之國及名山大川者)設其参(参清含反○諸侯之三卿記所謂大國三卿次)
(國二卿小國一卿命于天子者)傅其伍(傅音附○益之也伍五大夫)陳其殷(衆也謂上中下)
(士)置其輔(府史胥徒輔治者)乃施則于都鄙而建其長(都鄙之君)立
其兩(孟仲兩卿)設其伍陳其殷置其輔○乃施灋于官府而
建其正(六卿)立其貮(十二小卿)設其攷(成也宰夫鄉師等成治者)陳其殷置
其輔
　(前所言和布縣觀者六官各下其一官之事于邦國都鄙萬民若天之賦式地之教灋春之三禮夏之九)
　(灋秋之三典即小宰所謂六職也每嵗施行之際有所損益故各官自行之此所言典灋則者邦國官府)
　(都鄙一代之典章一定不易大宰總執其體要而施之也夫牧而曰建者不可則有所更置州牧未嘗専)
　(其任曰監曰叄皆自王立之設之此天下之治所以常出于一也長而曰建者有罪得而廢之都家未嘗)
　(有其土曰兩曰伍皆自王立之設之此王畿之治所以為首善之地也正而曰建者嵗終則致其事六卿)
　(未嘗世其官曰貮曰攷皆自王立之設之葢嵗終于百官府之受會致事而詔王廢置故此若更置其人)
　(在位者所以無姦慝之可容也此皆天子之大權大宰得而佐之若侯國之五大夫其君自擇之及夫殷)
　(與輔皆其君長正自主之王與大宰固不得而屑屑矣夫典灋則非有變更也每嵗首必施之則為治之)
　(具燁然有日新之意牧正長非必改易也而每嵗首必建之則為治之人欣然有日新之功故灋乆立而)
　(不玩人乆任而不倦也)
凡治以典待邦國之治以則待都鄙之治以灋待官府
之治以官成待萬民之治(八灋中之官成自官府所執而言此則自萬民之有事于)
(王朝而治之)以禮待賔客之治(五禮之賓禮自常時言此則因事變不齊而治之蓋大宰)
(聽邦治則有萬民賔客之至故特舉此二者)
　(師曰治灋立矣擇人而任之矣大宰清心無為候事之至各舉舊章應之未嘗作聪明焉所謂無偏無黨)
　(王道蕩蕩也)
祀五帝(五帝者一氣流行而變為木火土金水徳各不同以宰制萬物王者因而祀之也詳見郊社總)
(釋)則掌百官之誓戒(誓警勵之詞若不共有大㓝戒使知儆即齋戒)與其具脩
(具所當供之物牲幣之類脩所當舉之事滌濯掃除之類)前期十日帥執事而卜日
遂戒(卜者請命于天也卜吉遂戒而散齋七日致齋三日故必前期十日而卜此誓戒之事也)及執
事眡滌濯(祭之前夕世婦帥女宫而濯溉宗伯眡之大宰復親眡之此所脩之事也)及納亨
贊王牲事(亨音烹○納亨者祭之晨王親割牲以授亨人納之鼎俎也納亨之牲大宰牽之以授王)
(故曰贊王牲事)及祀之日賛玉幣爵之事(玉與幣所以禮神各如其方之色爵所以)
(獻齊酒宗廟用玉爵祀五帝不用玉尚質也牲與幣此所具之事也○齊音劑)祀大神示亦如
之(大神示謂郊社)享先王亦如之贊玉几玉爵(玉几者天子平日左右玉几故)
(享先王設之以依神玉幣爵玉几玉爵皆大宰執以從王而授之故皆曰贊)
　(禮莫重于祭凡卜日具脩詔相大禮雖大宗伯所掌而大宰有司之表故凡百官之誓戒與其具脩復掌)
　(之)
大朝覲會同贊玉幣玉獻(朝覲會同見大宗伯玉幣諸侯享幣也玉獻獻國珍異亦)
(執玉以致之二者大宰賛王授之)玉几(王所依也即司几筵之左右玉几所以優尊者)玉爵(王禮)
(諸侯之酢爵王朝諸侯立依前南靣其禮之于阼階上二者大宰賛王為禮)
大喪賛贈玉含玉(王及后之器贈玉既窆而納于壙者含玉歛而實口者大宰助王為之)
作大事則戒于百官贊王命(大事軍旅田役也王親命之冢宰為之賛助)
　(國之大事在祀與戎祭祀之戒大宰掌之則此戎事之戒非大宰則司馬今不屬之二官何也此有三義)
　(其一君徳以剛為善故欲其當萬衆之中布昭聖武其二治安則玩兵故欲後王身親師旅之事安不忘)
　(危三則大宰于治無所不統不可復專兵事之戒大司馬統兵于外其權特重軍容不可入國故亦不専)
　(其戒皆防㣲杜漸之意也)
王眡治朝則賛聽治(治朝路門朝也)眡四方之聽朝亦如之(謂廵)
(狩于方岳)凡邦之小治則冢宰聽之聽四方之賔客之小治
　(王日出眂朝宰夫叙羣吏之治而王聽邦之大治及大行人有四方之大事則受其幣而聽其辭與廵狩)
　(而聽治于明堂並冢宰佐王平斷若畿内與四方賔客之小治則冡宰自聽之四方聽朝不言小治廵狩)
　(皆大政也)
　(師曰王恭已南靣大治與宰臣平章一人之體也大治與聞助王所不及小治不以煩王百揆之體也上)
　(奉王命次請于冢宰衆務各以其職自治之庶僚之體也故曰主好要百事詳主好詳百事荒)
歳終則令百官府各正其治受其會聽其致事而詔王
廢置
　(百官府六官之僚屬也嵗終天運一終人事告成將除舊布新故令百官府各正其治謂申明其職掌也)
　(受其㑹謂攷覈其功叙也致事者休致其職事于上一則王事告成而不徒使一則臣事告終而不徒禄)
　(于是詔王廢置以為正月建立之地葢大僚中有當舉當黜不能俟大比之期也他官或言正治致事或)
　(言會政致事義並同)
三歳則大計羣吏之治而誅賞之
　(凡人事必以三嵗而成一為創始二為損益三則成立若教民而使之感格治地而使之成熟豈一嵗之)
　(功故攷治者必以三年也嵗終之考止于百職之首去泰去甚三嵗大比則大計其羣吏之治訃者審察)
　(商度之謂無功者不徒廢之而已必加以下官不職之罪有功者不徒置之而已必受進賢之賞書周官)
　(舉能其官唯爾之能稱匪其人唯爾不任是矣葢興起事功出内財用士大夫不能一一親之皆出于羣)
　(吏之手而其所以用此羣吏者則士大夫也故周公之灋必詳于羣吏御史賛其書宰夫正其會司㑹攷)
　(其成内史逆其㑹如是則事功之興廢財用之生耗不得毛髪欺隠其誅賞皆實績而非虗應故事矣若)
　(羣吏之廢置誅賞皆各屬長官自專之觀鄉師嵗終攷六鄉之治以詔廢置大比則攷校察辭稽器展事)
　(以詔誅賞乃各官之著例也夫然則大僚務以求賢為急而必明于其官百揆不侵百官府之權使得精)
　(于用舍此其大小煩簡所以各得其職也後世百官皆攷選于吏部豈為長官者不能知其屬吏而為吏)
　(部獨能詳其各屬各部之官皆不可信獨吏部為可信耶是所謂舛也)
　(按羣吏不止府史胥徒亦有兼言士者觀宰夫言三公六卿大夫羣吏之位可見六官之中言羣吏者非)
　(一大宰三嵗大計羣吏之治小宰月終受羣吏之要指六官之屬吏也宰夫歳終則令羣吏正嵗㑹正嵗)
　(則以灋警戒羣吏專言天官一屬之吏也鄉大夫令羣吏正要㑹遂大夫帥其吏而興甿即鄉遂之官司)
　(市市之羣吏即胥師等官司馬令羣吏撰車徒即鄉遂之吏受灋于司馬者也唯司㓂之詢羣吏則指諸)
　(侯之陪臣言若小宰以官府之六叙正羣吏則兼大夫士而言猶御僕言掌羣吏之逆不言士大夫在其)
　(中矣)
　(師曰六典而下建立治道紀綱也正月之吉率百官興事也嵗終省其成也有事詔王賛王順承天施之)
　(義也故曰乾知大始坤作成物乾以易知坤以簡能昔者堯舉舜而敷治焉舜有臣五人而天下治此乾)
　(坤易簡之理萬世之灋也)
　(又聞之師曰冢宰統百官則既掌其廢置誅賞矣然冡宰之賢否王何以知之乎昔夫子稱鄙夫之患得)
　(患失洪範稱臣無有作威作福玉食秦誓稱一个臣之休休有容觀于此三者而相定矣愚謂爵禄威福)
　(出自于君臣何有焉技能彦聖出自于天已何與焉彼鄙夫淺丈夫知自利其身故患得患失以至于奢)
　(縱擬君自有其善故妬賢嫉能以至于殃民病國大臣者以天下之樂為樂而不有其身何意于富貴威)
　(權以天下之善為善而不有其善何敢以自賢自聖在髙位者非此斯亦無足觀矣求之近代王安石能)
　(不患得失公孫弘能不作威福王旦能不忌賢才而相業者未盡者非以其有得有失歟抑宰相者佐天)
　(王以御天四海理亂百世安危孰非其責臯陶之謨曰在知人在安民知人則哲能官人安民則惠黎民)
　(懐之此舜以不得禹臯陶為己憂而伊尹以一夫不獲為時予之辜也察此而無餘藴矣)
小宰之職掌建邦之宫㓝(在王宫中者之㓝)以治王宫之政令
(王宫各司職事命令)凡宫之糾禁(糾者檢察而攻發之禁若士師宫禁)
　(王宫統于天官故小宰掌建邦之宫㓝王宫内外其㓝特嚴所以衛至尊肅政本也各司政令或有不舉)
　(糾禁或有所犯皆得以宫㓝治之)
掌邦之六典八灋八則之貳以逆邦國都鄙官府之治
○執邦之九貢九賦九式之貮以均財節邦用(貳副也)
　(典灋則大宰所頒為治之道小宰迎受而攷覈之使天下之治不徒為文具貢賦式大宰所以制國用小)
　(宰參議而圴節之使上下之財不得違于式灋)
以官府之六叙正羣吏(大夫而下三等士庶人在官者)一曰以叙正其
位(宫伯歲終圴叙爵雖同階而有先後之次猶孟子之不歴位也)二曰以叙進其治(奏事)
(于王有輕重緩急不得参越即宰夫叙羣吏之治也)三曰以叙作其事(朝廷七事及各官職)
(事有大小遲速當率作申戒)四曰以叙制其食(攷其勤惰工拙為之下上其食即宫伯月)
(終均秩也)五曰以叙受其會(即下文以官府之叙受羣吏之要賛冢宰受嵗㑹也各有次第)
六曰以叙聽其情(情謂事有時移勢改不可執一湏冇變通之方當白于上者即官常以聽)
(邦治也或曰情謂私家之事非王政而欲白于上者)
　(朝廷主莊公卿望隆事簡自無不肅羣吏人衆事煩苟不有以齊之能免喧嘩者乎所以有六叙以正之)
　(也朝廷莫如爵故正位為首王視朝則聽治故進治次之不戒則事不成故百官府之事所當率作而興)
　(起之其在王所食有豐嗇當制其食事成則有要會當受其㑹事未安則有所白當聽其情六者並以叙)
　(正之斯無争先越次而致有不肅者矣)
　(冡宰主統百官故六叙六屬六職六聯八成六計凡所以治百官府之灋皆小宰掌之)
以官府之六屬舉邦治一曰天官其屬六十掌邦治大
事則從其長小事則専逹二曰地官其屬六十掌邦敎
大事則從其長小事則專逹三曰春官其屬六十掌邦
禮大事則從其長小事則專逹四曰夏官其屬六十掌
邦政大事則從其長小事則專逹五曰秋官其屬六十
掌邦㓝大事則從其長小事則專逹六曰冬官其屬六
十掌邦事大事則從其長小事則専逹
　(周禮六官通言六十屬然攷之于序官天官六十地官七十五春官六十六夏官六十五秋官六十二而)
　(不甚齊者葢周天三百六十五度設官之數因之故所謂六十者舉大數而已天官之九嬪世婦女御春)
　(官之宫卿世婦内宗外宗本后所立之六官而亦附載其職掌者天官兼内外之治春官兼内外之禮故)
　(皆掌内官之大畧也必六十屬者官盛任使大小相承然後邦治得以脩舉不至于缺人廢事也且其多)
　(寡不甚殊者固聖人擬議之使繁簡相等亦天然之妙也○六官之下有各司之長若天官之膳夫大府)
　(地官之司市遂人各司之下有分司若膳夫之庖人内饔大府之内府外府司市之質人㕓人遂人之縣)
　(正鄙師有大事焉則分司之旅承命于各司之長各司之長又承命于六官之長而無敢専行如鄉大夫)
　(攷灋于司徒而小司徒頒比灋六牲皆有専官而奉之者必長官也其小事則各司之長専行之而六官)
　(有弗與或分司之旅専行之而其長亦弗與如内竪掌内外之通令凡小事肆師凡國之小事治其禮儀)
　(小史凡國之用禮灋者掌其小事上逹于王下逹于民旁逹于六官皆専行之也葢大事而弗從其長則)
　(政出多門小臣横而大臣無權小事而不專逹則大臣親細務以多事自敝下僚賢者不得盡其才不肖)
　(者得以推姦藉口二者皆非也)
　(聞之師曰王舉大宰大宰舉五官于王六卿各舉其僚屬之長數人使自以類相舉此乾坤易簡之道也)
　(漢制公卿亦得自舉掾屬争以辟士相髙非其人則負知人之明而亦自失其助故漢治猶為近古後世)
　(天下之官盡選于吏部人才不能周知不得已而用資格賢不肖大混淆矣)
以官府之六職辨邦治一曰治職以平邦國以均萬民
以節財用二曰教職以安邦國以寜萬民以懐賔客三
曰禮職以和邦國以諧萬民以事鬼神四曰政職以服
邦國以正萬民以聚百物五曰㓝職以詰邦國以糾萬
民以除盗賊六曰事職以富邦國以養萬民以生百物
　(冢宰云六典者謂所當行經常之道人君之所操故有治官府教官府統百官正百官㓝百官任百官六)
　(官互相管攝者也此言六職者謂所主掌之事人臣各有攸司故曰辨邦治而不云官府百官乃六官之)
　(分職也節財用者大府司㑹主制國用懐賓客者八政以食為先遺人主供道路之委積以懐逺人事鬼)
　(神者典祀大司樂等官主禮樂以假鬼神聚百物者大司馬九灋皆天下之大政主糾聚百物除盗賊者)
　(囚戮㓝刺等官皆主除盗賊生百物者居四民時地利而百物自生也)
　(聞之師曰古者百官府各有分職委任而責其成功故得展布以為治弗稱其職則去之其人可得而去)
　(其職弗可得而侵也後世君行臣職大臣行小臣之職煩碎拘攣萬事棼不可理矣然則何如曰王者勞)
　(于求賢逸于任人)
以官府之六聯合邦治一曰祭祀之聯事(大宰誓百官賛玉幣司徒)
(奉牛牲宗伯視滌濯涖玉鬯省牲鑊奉玉齍司馬羞魚牲奉馬牲司冦奉明水火)二曰賔客之
聯事(大宰賛玉幣玉獻玉几宰夫掌牢禮大司徒令野脩道委積大宗伯為上相大司馬帥士庶子而掌)
(其政令大司冦前王)三曰喪荒之聯事(大喪大宰賛贈玉含玉司徒帥六鄉之衆庶屬其六)
(紖遂人屬六綍宗伯主喪禮司馬平士大夫司㓂前王荒大宰㑹計司徒主荒政宗伯主荒禮司㓂荒辨之灋)
(小行人令賙委)四曰軍旅之聯事五曰田役之聯事(六軍軍將皆命卿田)
(役亦然大宰賛王戒百官大司徒以旗致萬民大宗伯主軍禮大司馬建大常比軍衆司㓂涖戮)六曰
斂弛之聯事(斂謂征賦役弛謂舍其征大宰任貢賦司書凡税斂掌事者受灋焉小司徒辨征役)
(之施舍司馬施貢分職閭師征賦大府受財)○凡小事皆有聯(如司門聯門市充人聯六)
(牲其詳錯綜互見于各官之下)
　(一事而一官専行之此六職也一事而合六官共行之此六聯也葢大事非百職具不克舉行且大禮所)
　(在必六官皆在方不至于缺失也通貫而無扞格會合若出于一人故曰聯必分見各官者使各有所職)
　(掌也)
以官府之八成經邦治一曰聽政役以比居(征役凡起軍旅作田)
(役比追胥令貢賦也聽之者辨其可任與其弛舍及貢賦之更易以比居者所謂民訟以地比正之也)二
曰聽師田以簡稽(師旅田役分數宜明簡稽者遂人職云稽其人民簡其兵器為之要簿則)
(多多益辨)三曰聽閭里以版圖(六鄉二十五家為閭六遂二十五家為里人民之版以人)
(為主以業為客土地之圗以地為母以人為子聽閭里以版圖所謂地訟以圖正之也)四曰聽稱
責以傅别(此指民間相假借言稱借而責其必償故曰稱責傅地之附近鄰比為證佐也别者上下)
(劵書合而分之兩相執一猶今合同也)五曰聽禄位以禮命(禄之多寡位之崇卑皆出)
(于命數禮有九命載于方冊故以聽禄位)六曰聽取予以書契(此指官與民相交言始則)
(民取之于官終則官取之于民若泉府之同貨而斂賒旅師之平頒其興積書者録之于冊契則刻之于木曰)
(取予者两平交易而不拘上下之分也)七曰聽賣買以質劑(此指市中貨物言大市以)
(質若中見也小市以劑但刻以為識皆質人存之所謂期内聽期外不聽也)八曰聽出入以
要會(此指百官府互冇出入言此出彼入各存于日成月要歳會故以聽出入)
　(人之情偽無窮而官府之施舍措置有一定品式可以依據不勞而理經邦治者如布之有經而不亂也)
　(四六七八皆主財貨之相交言凡交財最易起爭端劵書之類所以絶訟端于始也)
以聽官府之六計弊邦治(聽字無意義以上下之例推之當是衍字八灋中官常以)
(聽邦治經無其文豈此其缺文歟弊邦治一本作弊羣吏之治然此本從大宰八灋作弊邦治與上文為類故)
(從之○計如會計之計弊斷也謂計其人之有某事某事而施廢置誅賞之典故邦治于此而斷也)一曰
廉譱(廉察也譱謂愷悌慈良)二曰廉能(人有才藝如治民治兵典禮典樂各有所長)三
曰廉敬(勤謹畏慎不懈于位)四曰廉正(公清正直行無傾邪)五曰廉灋(奉公守灋)
(不違憲典)六曰亷辨(明哲果斷臨事不惑)
　(人之才行萬有不齊棄其所短取其所長皆可適于用非仁不足以長人故譱居其首非才不足以興舉)
　(事功故能次之惰慢邪僻則身不正枉法蓄疑則事不理敬正以律己斯無悔尤灋辨以應務斯可以無)
　(憾六者于吏治盡之矣然人才未必皆全而取人者不可以求備故以此六者斟酌低昂以定人之髙下)
　(故曰計如書之三徳六徳傳所謂用人之知仁勇而各去其所短者庶乎天下無棄才也)
以灋掌祭祀朝覲會同賔客之戒具軍旅田役喪荒亦
如之(國之大事皆天官掌之故祭祀之誓戒與其具修大宰掌之軍旅田役之戒則王親命而大宰贊之)
(此七事之誓戒具修復小宰掌之者特佐大宰耳云以灋者小宰以灋守為事也)七事者令百
官府共其財用治其施舍聽其治訟(百官府合共其財齎與其具修皆有)
(常規然有當共而施以職事者或舍而不用者須有變通至有因而争訟者當斷其曲直並小宰司之○已上)
(小宰于禮事所掌之灋)凡祭祀賛玉幣爵之事(大祭祀用玉幣爵大宰賛王小宰執)
(以授大宰故亦曰賛)祼將之事(祼音貫小宗伯單用果論語借灌用此為善○小宗伯以時將瓚祼)
(小宰賛之者酌欝鬯也)凡賔客贊祼(大賔客大宗伯攝后載祼小宰贊之)凡受爵之
事凡受幣之事(受爵受幣即大宰玉爵王幣王受于賔客大宰贊之受于王也小宰又贊之受)
(于大宰也)○喪荒受其含襚幣玉之事(喪有含襚之禮凶荒有賙委之幣玉小宰)
(專受之○已上小宰于禮事所執之事)
月終則以官府之叙受羣吏之要贊冢宰受歲會(凡言官府)
(百官府皆兼六官言若單言羣吏則止一官之吏而已叙即以叙受其會之叙百官府之月要小宰受之歲㑹)
(冡宰受之而小宰贊之)
歲終則令羣吏致事(羣吏指天官一屬之吏致事休其職事致于冡宰而廢置之也凡五)
(官歲終致事皆少卿令之)
正歳率治官之屬而觀治象之灋(正月之吉大宰縣治象之灋于象魏小宰)
(帥治官之屬往觀之)徇以木鐸曰不用灋者國有常刑(徇恤慎反○鄭氏曰)
(古者有新令必奮木鐸以警衆使明聽也木鐸金口木舌文事奮木鐸武事奮金鐸○凡五官觀灋皆少卿令)
(之)
乃退以宫刑憲禁于王宫(觀灋而退即以宫刑宫禁表縣于王宫)令于百
官府曰各修乃職攷乃灋待乃事以聽王命(復令于王宫之百官)
(府俾各修明其職掌無敢廢墜稽于式灋無敢遺忘所當行之事豫為以待無敢緩急失措職統言故曰修事)
(尤切故曰待)其有不共則國有大刑(共恭通○宫中皆王事比外尤重故不共則有)
(大刑重于常刑也)
　正月正歲春王正月辨
宰夫之職掌治朝之灋以正王及三公六卿大夫羣吏
之位掌其禁令(治朝之位見夏官司士司馬主政故司士掌正朝儀之位辨其貴賤之等冢宰)
(贊聽治故宰夫之職掌治朝之灋糾其不如儀掌其禁令者朝廷之禁戒命令皆宰夫宣行治出于一也)
叙羣吏之治(叙即所謂以叙進其治也)以待賔客之令(賔客四方諸侯及使臣也)
(令謂政事)諸臣之復(諸臣王臣也復白也)萬民之逆(逆上奏也自上而下為順自下而上)
(故曰逆諸侯諸臣萬民皆有復逆或言復或言逆互文見義)
　(凡諸侯諸臣凡民奏事不出于六職而六曹吏治不過統此三等之人但其事有尊卑大小緩急聽之當)
　(有先後故每日先期叙六曹吏治使依次進之以待此三等之人也夏官大僕掌諸侯之復逆小臣掌三)
　(公及孤卿之復逆御僕掌羣吏之逆庶人之復三官主受之于外故有尊卑宰夫主白之于王故有先後)
　(也詳見命令復逆圖説)
　(按冢宰贊聽治則朝廷之政令章奏皆得與聞之故宰夫主肅朝儀宣行禁令及受其復逆所以為一體)
　(相承後世小宰散為御史大夫故肅朝儀之事亦散于御史承受章奏散于尚書中書以侵奪宰相之職)
　(于是政出多門宰相名存實亡矣)
掌百官府之徵令辨其八職(王有徴召命令于百官府皆宰夫掌之其尊卑之職)
(掌有八宰夫辨而施其徵令或下于其正長或下于其屬旅正與大事從其長小事專逹相通小宰六職自各)
(官府辨之也宰夫八職自一官府辨之也)一曰正掌官灋以治要(一曰正掌官灋以治)
(要與三曰官灋字重此灋字誤當作官屬○正六官之長也八灋中官屬以舉邦治掌于六官之正任賢才以)
(充各職則治無不舉此為治之大綱故曰要也)二曰師掌官成以治凡(師六官之丞言)
(可為師灋也官成即小宰之八成每事之至有一定之科條六官之貮聽之治一官之大凡也)三曰司
掌官灋以治目(司六官各屬之長如大宰之膳夫大府司徒之鄉大夫遂人宗伯之大司樂司)
(馬之職方氏司宼之大行人之屬各有攸司官灋者飲食倉庫鄉遂禮樂每事各有成灋如網之有日故曰治)
(目)四曰旅掌官常以治數(旅六屬分司之佐也官常者事雖有成灋亦有變態不一)
(在乎親其事者舉古所常行者而斟酌損益之書所謂學古入官議事以制其爾典常作之師也當纎悉數其)
(科條而治理之故曰治數○已上四職皆王臣)五曰府掌官契以治藏(府居守之名掌)
(官府文契以治所藏圖書器物貨賄米穀)六曰史掌官書以贊治(史吏知文墨者掌官)
(府之書寫以助為治)七曰胥掌官叙以治叙(胥人有才知之稱徒之什長也官叙者掌)
(官府中當先當後之事如小宰六叙之類因以次叙役使者而行不數數煩于士大夫)八曰徒掌
官令以徴令(徒奔走之稱掌官府中之有命令則為之徴求號召給其使令之役也其煩辱之事)
(與囚執人之類别掌于司隷故此胥徒非若今隷胥之賤也○已上四職皆庶人在官者)
　(師曰古之官府卿大夫士轉相副貮其數居多府史胥徒其數反寡後世吏多于官數倍奔走在官者往)
　(往千百維羣積為奸弊囊槖坐而蠧耗生民此古今盛衰之判抑亦有故矣古之治也以道卿大夫士同)
　(寅協恭清心而致理後世上下相疑不復推誠委任天下之事一决簿書變成胥吏世界矣)
掌治灋以攷百官府羣都縣鄙之治(百官府羣都縣鄙通王畿而言灋即)
(大宰之八灋八則也大宰出灋以治之小宰執灋以逆之宰夫循灋而攷之每加詳焉)乗其財用
之出入(乗即筭灋乗除之乗以其入數攷其出數而知其贏耗也)凡失財用物辟名
者以官刑詔冢宰而誅之其足用長財善物者賞之(辟避)
(通)
　(財謂穀帛貨賄用謂費出物謂樹畜失財用物者侵漁而財耗散妄費而用不足失養而物凋弊辟名者)
　(追改日月移易數目規避以為姦欺此有辠而當誅責者若稱量得宜而用不乏運用冇方而財自生培)
　(飬冇道而物充盛此有功而當賞者一功一辠每事告成咸詔于冢宰而誅賞之或疑財用物有定曰足)
　(曰長曰善不㡬于聚歛乎生財有大道唯用天道因地利與夫轉輸斂散之適宜調度費出之有方若夫)
　(子之畜蕃息蕭何餽餉劉晏理財其充裕阜蕃視夫拘攣無變通至于困急消耗者所差百倍不特無損)
　(失而已唯識時務者知之)
以式灋掌祭祀之戒具與其薦羞(祭祀之誓戒具修太宰掌之小宰以灋掌)
(之然財用出納割亨調和小宰不親之故誓戒之事官府之具與脯醢之薦内羞庶羞之物並宰夫以式灋掌)
(之特治其詳也)從大宰而眡滌濯(滌濯大宰眡之小宰曰贊宰夫曰從禮之等差也)
凡禮事贊小宰比官府之具(凡禮事即小宰之七事也具即共其財用小宰令之)
(宰夫贊而比之謂較齊其美惡具否)
凡朝覲會同賔客以牢禮之灋掌其牢禮委積膳獻飲食
食賔賜之飱牽與其陳數(三牲牛羊豕為一牢聘禮歸饔餼于賔有五牢餁一腥二)
(牽二也委積禾米薪芻也膳獻禽獻及四時珍美新物也飲食燕享也賔賜之飱牽謂中間加賜之牢與牽也)
(牢禮皆掌客所主小宰陳之故掌其數)○凡邦之弔事掌其戒令與其幣
器財用凡所共者(鄭氏曰弔事弔諸侯諸臣幣所用賻也器所致明器也凡喪始死弔而含)
(襚葬而賵贈其間加恩厚則有賻焉○賵賻音諷附○已上國之大事􁏐宰夫佐大小宰掌其具脩禮灋)
大喪小喪(小喪夫人已下之喪也)掌小官之戒令帥執事而治之
○三公六卿之喪與職喪帥官有司而治之(官有司王官也)凡
諸大夫之喪使其旅帥有司而治之(有司大夫家臣也)
　(國之喪禮皆小宰掌其戒具故小官之戒令則宰夫掌之及凡執事之人皆宰夫帥之以各供治其職公)
　(卿大夫士之喪皆職喪所掌公卿與王一體宰夫帥王官治其事猶王家事也大夫亦貴臣故宰夫使其)
　(下士帥其家臣而治之但不若公卿之率公有司士已下則旅亦不命但職喪治之耳○已上國之喪禮)
　(並宰夫掌之)
歲終則令羣吏正歳會(此令天官一職之羣吏也歳會致于冡宰)月終則令
正月要(月要致于小宰)旬終則令正日成而以攷其治(旬終十日之終)
(也令正日成宰夫自攷其治)治不以時舉者以告而誅之(治不以時舉廢時失)
(事也財用事小故告于冢宰宫中事重故告于王此所告者大則于王小則于冢宰也)
　(此條乃六官攷課之著例也每官之攷若鄉師肆師軍司馬士師皆令羣吏以嵗㑹致于其正月要致于)
　(其丞日成自攷之治不以時舉者皆以告而誅之)
　(考課之灋凡日成一則六官各司之長受之如酒正之出日入其成酒正所自聽也一則六官各入于其)
　(攷宰夫之令正日成而以攷其治餘五官則鄉師士師等聽之也一則六官縂入于司㑹所謂以参互攷)
　(日成也凡月要一則入于各官之丞一則入于小宰所謂以官府之叙受羣吏之要也一則入于司㑹所)
　(謂以月要攷月成也凡嵗㑹一則入于各官之正一則入于冢宰一則入于司㑹○或疑百官府至賾也)
　(毎月每嵗之事至繁也大宰司㑹咸受之不㡬于文具乎曰三百六十屬雖衆而其大屬每官數人而已)
　(故所謂日成每日出入之數及所成之事似于繁也至于月要則縂計一屬之財貨入㡬何出㡬何合行)
　(政事某事已行某事未行如是兩條甚為簡要故稱月要至於嵗㑹則縂訃其一嵗之出入行事較量而)
　(稱度之以為之縂故謂之㑹尤為易辦安得謂之繁後世唯不知㑹要之灋故文書愈詳而愈不可致詰)
　(所以為文具也○師曰百官府各有長吏得自攷課僚屬而上訃於其六官之正為之正者攷課其長吏)
　(數人并覈實其所攷之僚屬而悉上訃於天官天官縂覈百官府羣吏之計大宰提其綱故以嵗㑹覈其)
　(大者小宰挈其紀故以月要覈其次者宰夫兼理其目故以日成覈其小者蓋帥百官府興事而屢省其)
　(成也漢郡守辟除長吏得自課第刺史得課郡國守相而丞相御史得雜考郡國計書其灋猶為近古後)
　(世天下之官銓選皆出吏部故攷課悉歸於攷功上下欺誕多文具矣)
正歲則以灋警戒羣吏令修宫中之職事(小宰於正歲以宫刑憲禁)
(於王宫令于百官府大約令之修職攷事無敢違慢宰夫云以灋令修宫中之職事則八服食宫毉之事一一)
(戒令之不越于式灋矣)書其能者與其良者而以告于上(能謂舉其職良)
(謂有善行上謂王必書而告使有實跡可稽非若後世之浮詞得以朦朧庶王知近臣之賢否也)
　(師曰小宰貳大宰而宰夫又以貳小宰也故大宰以寛簡為治而小宰濟之以嚴宰夫加之以密上下所)
　(以相承也)
　(按天官之職甚為博大驟而觀之若散出無紀然有要焉典灋則治天下之迶貢賦式制國用之矩八柄)
　(八統御天命之權九兩九職保萬民之方此總述圴平之事所以運量天下者也冢宰主節制王及后世)
　(子而有宫中之政令王統百官以攷其治理財以制國用而有歲終正治受㑹此一官灋守也自和布縣)
　(灋而下則帥六十屬以舉天下之治建其牧而下則縂擇天下之官以任天下之職此特春王正月新政)
　(也以其宅百揆故賛王聽治而有六叙以肅百僚六計以察百官八成以聽萬民六屬而事之職掌有定)
　(規六職而事下六官有定式八職而事下各職冇定式此皆每日之事也國之大事七或以百職之首而)
　(提其綱或以天官所掌而治其要此則每時所值之事也小宰宰夫其職掌並與冢宰而相亞大約尊者)
　(博而要卑者少而詳故雖雜而不越大積焉而不苑者以此嗚呼天無為作之君以代天君不能自為立)
　(之相以代君求之切擇之審待之隆相視為一體相胥為一家君之所以付託相之所以負荷皆家事也)
　(故宰相事業不過輔王以承天奉嗣王以統承于先王而已葢主器者天子而相之者天官天子之位雖)
　(傳于一家而天下之治則公于四海是故天官之職俾王及后世子靡不由于式灋不必傳賢而天下無)
　(不治雖曰家天下而實常得賢也伯益伊尹周公所世守者後世人君所以求之待之既與古異而人才)
　(亦不古若或貪戀權勢肆志妄行或罷軟不勝任推姦避事故天子每每自用相不得冇為豈一體相承)
　(意哉三代而下唯孔明君臣有古立冡宰之風耳小宰佐大宰及夫五卿之職皆自王躬后宫王朝王畿)
　(以及四海無所不統皆所以儲相才也)
宫正上士二人中士四人下士八人府二人史四人胥
四人徒四十人(掌百官府執事于王宫之長)
宫伯中士二人下士四人府一人史二人胥二人徒二
十人(掌士庶子宿衛于王宫之長)
　(以分職言宫正専掌官府如所謂比宫中之官府令于王宫之官府是也宫伯專掌士庶子所謂掌王宫)
　(之士庶子凡在版者是也以兼職言則宫正縂掌王宫戒令糾禁故宫伯為中士而統于宫正)
宫正掌王宫之戒令糾禁(戒者先事而戒令者率作興事二者即宰夫以灋警戒羣)
(吏令修宫中之職事也糾者舉其違慢即下文糾其徳行禁者禁于未發即小宰以宫㓝憲禁于王宫士師之)
(宫禁也)以時比宫中之官府次舎之衆寡為之版以待(宫中)
(官府若膳夫酒正毉師典婦功師保氏大史等官各有職事于王宫莫相統一皆宫正主之次其涖事之處舍)
(其私居其人有升降出入時常比較之為之圗籍以待比及聽政令咸按籍為之)○夕擊柝而
比之(柝音託野廬氏作􁏆○夜則每官府各自戒備宫正總擊柝而比之庶無懈惰失守也)○國
有故則令宿其比亦如之(凡經中言大故專謂宼戎之事此有故若日食天火大烖)
(大喪皆是也令諸司宿衛王宫宫正總擊柝而比之此與夏官司士國有故則致士而頒其守秋官脩閭氏邦)
(有故守其閭互聨事通國上下皆為之戒備也○已上皆版籍宿衛之事)
辨内外而時禁(王宫后宫有内外之别常禁防之無得妄有傳遞出入)稽其功緒
(興事造業曰功事業有倫曰緒)糾其徳行(德行見師氏糾勸之以敬良為本)㡬其出入
(有當出入者則㡬察其操持及疏數)均其稍食(稍小也即稾人所謂内外朝之冗食給事王朝者總)
(共其食則體統一而事功易起也均謂平頒之)去其淫怠與其竒衺之民(衺斜通○)
(民宫中官府各有庶人在官者放辟怠惰奇異衺曲者察而去之)會其什伍而敎之道
藝(凡官府之在王宫者雖各有職司宫正總以時而會之使之五人為伍二伍為什鄭氏云使之軰作軰學)
(相觀率且寄宿衛之令道藝見保氏敎之者令王所皆善士也)月終則㑹其稍食(防其虧耗)
歲終則會其行事(糾其廢職○已上皆叙正其人之事)
凡邦之大事令于王宫之官府次舍無去守而聽政令
(大事七事之大者政所當共之事令别有所徴召攝官之類宫正令之以待)○春秋以木鐸
脩火禁(鄭氏云火星以春出秋入脩火禁者因天時而設戒也)○凡邦之事蹕宫
中廟中則執燭(蹕音畢○邦事小宰之七事也蹕止行者以備非常宫中宫正所専掌廟中乃)
(其兼掌闇則藏姦必執燭以為明)○大喪則授廬舍辨其親疎貴賤之
居(廬倚廬親貴者所居舍堊室疏賤者所居○已上皆有事警戒之事)
　(天官之職唯宫中為至要故小宰宰夫以宫職為至重宫正乃天官設屬之至大者于王宫之官府士庶)
　(子無所不統故内宰掌版圗之灋矣此則縂為之版王宫八面常均一無衆寡不均師氏使其屬帥夷隷)
　(守王門矣此則擊柝而比其宿晝夜廵警無頃刻疎虞師保氏敎以徳行道藝矣此復糾而敎之王所其)
　(惟吉士閽人禁暴氏稽其出入去其竒衺矣此復稽而禁之無得越其禁防膳夫毉師等各掌其功叙矣)
　(此復稽而㑹之惟恐曠天職舍人司禄等既掌其禄食矣此復均而㑹之惟恐其暴天禄四時有司爟以)
　(掌火政矣宫中尤宜慎火此時以木鐸修之凡有邦事宫門廟門閽人掌其蹕燎矣宫中廟中不可無備)
　(此特掌其蹕燎大喪司士大僕既掌其守政首服矣此復授其廬舍凡若此類雖各司之長所自掌而宫)
　(正為宫官之長故又為之挈其總禁密之地無一處而不究心内外之衆無一人而不致察百職無一事)
　(之敢慢通歲無一時之敢忽與小宰宰夫相成交舉乃天官之第一義所以列衘百職之首也)
宫伯掌王宫之士庶子凡在版者(士庶子卿大夫之適子庶子及士之適子)
(也凡在版者謂宿衛王宫皆有名籍以擬校比施政令也○適音的)
掌其政令行其秩叙作其徒役之事授八次八舍之職
事
　(八次八舍者王宫四正四隅各有宿衛常處整行列便檄候謂之八次又各有私居謂之八舍職事者擊)
　(柝巡警等事皆宫伯授之此即所謂掌其政令也)
若邦有大事作宫衆則令之
　(司士㑹同賔客作士從大喪作士掌事諸子大事帥國子而致于太子皆宫伯令之此即所謂作其徒役)
　(之事)
月終則均秩歲終則均叙
　(秩謂禄之高下一事而功有勤惰則為之下上其食叙謂位之等級一官而才有升降則為之先後其次)
　(月終均秩則禄冇不同故宫正因而㑹其稍食嵗終均叙則能有不同故宫正因而㑹其行事此即所謂)
　(行其秩叙)
以時班其衣裘○掌其誅賞
　(班其衣裘者王所以厚世臣之子掌其誅賞者以王命賞其功而治其罪以其未仕故不與天官之攷也)
　(○已上宫伯所掌凡五事敎則于師保氏詳焉)
　王宫官府八次舍圖
膳夫上士二人中士四人下士八人府二人史四人胥
十有二人徒百有二十人
　(人非食不生孟子曰口腹豈適為尺寸之膚哉然苟失其養則疾病因之以王及后世子可不致其謹歟)
　(故天文有天厨内厨為是故也況畿之内外凡可以致養者貢獻為至多而祭祀賔客之禮極于繁縟司)
　(之者尤不可以非其人膳夫者以禮制王之食以道節王之欲贊王之祭代王之獻謹其出入明其黜陟)
　(非知道者不能故庖人内外饔亨人主庖厨之事甸師獸人䱷人鱉人腊人主生聚取辨食物之事凡九)
　(職皆統于膳夫也)
庖人中士四人下士八人府二人史四人賈八人胥四
人徒四十人(主庖厨中一應生物)
内饔中士四人下士八人府二人史四人胥十人徒百
人
外饔中士四人下士八人府二人史四人胥十人徒百
人
　(主調和五味熟食為事朝食曰饔日中及夕餕朝之餘故官以饔名王后世子之食及宗廟之祭與燕飲)
　(食其事皆在内故曰内饔外祭祀賔客饗耆老孤子及師役其事皆在外故曰外饔)
亨人下士四人府一人史二人胥五人徒五十人(亨烹同)
　(主薪水然煑之事)
膳夫掌王之食飲膳羞以養王及后世子(食飯也飲酒漿也膳牲肉)
(也羞有滋味者)○凡王之饋(進食尊者曰饋)食用六榖(稻黍稷粱麥苽)膳用六
牲(馬牛鷄羊犬豕)飲用六清(水漿醴涼醫酏)羞用百有二十品(羞庶羞也出于)
(牲及禽魚菓實以備滋味)珍用八物(即八珍見内則謂淳熬淳毋炮檮珍漬熬糁肝膋也○膋音遼)
醬用百有二十罋(醢六十罋醯六十罋合之為醬百有二十其詳並見下諸職)
　(或謂周公設王之飲食何其太豐侈也夫居崇髙之位享天下之飬下自士大夫等而上之升降以兩其)
　(數不得不加四海九州之富各欲盡其奉上之心其物不得不多故非勉強以致之苟王而不御之其物)
　(亦何所用萃彖曰用大牲吉亦理勢之自然也且物性各得隂陽之氣于人身必有所益如食治本草之)
　(云備物致味亦所以助王精氣而益其聪明非但為肥甘之足于口而已然王日一舉不過一牛而又與)
　(后同牢其羞醬之百有二十者則出于六牲之所雜制與夫菓實菜品而􁏐陳之較之太古似于奢眡後)
　(世御食之費其約不知㡬倍矣柰何以寒士所習見于民間之事而遂疑于周公之制哉抑此但總言饋)
　(食之物有此數而已觀夫月令云孟春之月其食麥與羊之類盖四時錯共非必一日盡共之也正如記)
　(稱四海九州之物皆以備孝饗而籩人醢人止于四籩四豆之實合之為三十二物自有簿正存焉可以)
　(類推矣)
王日一舉(殺牲盛饌曰舉玉藻皮弁以日眡朝遂以食日中而餕日一舉謂朝日也)鼎十有
二物皆有俎(牢鼎九陪鼎三總而十二物皆有俎謂牢鼎皆實于爼也鄭氏云王日一大牢以王)
(制君無故不殺牛之例推之理或然也)○以樂侑食(侑猶導也)○膳夫授祭(古人)
(每食必祭先代始為飲食之人不忘本也膳夫授王祭謂祭肺也其餘餚之序偏祭之)品嘗食王
乃食(玉藻云火熟者先君子一恐火齊之不得一以備非常也○齊去聲)卒食以樂徹于
造
　(人于飲食之際心氣和暢則多食而易化拂欝則食不消而致疾古人當食不歎者謂是故也樂乃天機)
　(之嗚脾喜聲音故毎飯皆奏樂以侑之食畢仍以樂徹于故處終之以和皆所以飬胃氣使不至于欝滯)
　(也)
王齊日三舉(齊齋同將祭而齋○日三二字當作則不)大喪則不舉大荒則
不舉大札則不舉天地有烖則不舉邦有大故則不舉
(札子八反)
　(齊之日宜冲淡以養其精誠故不飲酒不茹葷不聽樂舉則飲酒侑食故齋則不舉與下文類相從大喪)
　(􁊾粥之食自天子逹于百官府大荒饑饉也大札疫癘也為民父母子有憂患自然不安天地有烖如日)
　(月食山崩川竭地動之類為天之子父母有變自然恐懼修省大故謂宼戎也上下戒嚴期敉安之自不)
　(遑寜處六者皆當徹膳以自貶損其禮皆膳夫掌之又凡㓝殺大臣之喪臣民弑逆古人皆不舉此不盡)
　(述王或不以禮自處膳夫當隨事救正如檀弓所記杜簣之揚觶于平公是也○葷音昏􁊾飦同敉音米)
　(寜也)
王燕食則奉膳贊祭(已上每日王食此事之至重故必膳夫親之)
凡王祭祀賔客食則徹王之胙俎(胙音酢○胙俎王與尸及賔相酢之俎)
○凡王之稍事設薦脯醢(稍事謂非饗燕大事偶有事賜飲臣下)○王燕
飲酒則為獻主(燕羣臣嘉賔以示慈恵)
　(祭祀賔客以胙爼為尊故膳夫親徹稍事以脯醢為重故膳夫設薦燕飲酒一則畿内諸臣不敢當君客)
　(禮一則不使賢者冇亟拜之勞故膳夫為獻主先王所以恩禮曲盡也)
掌后及世子之膳羞(内饔供之膳夫特掌其數玉藻云夫人與君同牢后牢肉當亦與王)
(同)
凡肉脩之頒賜皆掌之(肉脩薑桂煆治者王有加恵于臣制肉脩頒賜之盖孟子所謂)
(鼎肉)
凡祭祀之致福者受而膳之以摯見者亦如之
　(致福謂羣臣祭祀若畿内都鄙山川及四海五嶽四瀆古帝王之在其國都或王五服之親凡以王命而)
　(祭者當歸胙于王也摯見卿羔大夫雁士雉之類所以伸臣子之誠敬二者皆受而膳之使鬼神之恵臣)
　(下之誠不至于虛也○后世子膳羞頒賜致福贄見四者膳夫但掌其出入命令不親為之)
歲終則會唯王及后世子之膳不會
　(舊説謂不㑹計多少優尊者則任所用夫九式羞服好用之式正先王所以立為定灋節制後王之膳羞)
　(衣服好用賜與故司書云凡上之用財用必攷于司㑹豈得而任其所用謂之優尊者哉且庖人酒正外)
　(府等官唯言王及后不㑹則世子除正膳之外餘皆有㑹矣司裘唯王之裘與其皮事不㑹是后之用皮)
　(亦有㑹也何獨不優之而任其所用乎愚謂凡掌財賦之官皆有日成月要歳會盖百官則有進退陟降)
　(庶務則有行止豐約其財之用否盈縮萬有不齊故必以彼之入數較此之出數而互相㑹計王及后世)
　(子一而已計日而其數可知百司皆了然故不必彼此互相勾攷也其事甚明而添一註釋遂使蔡京執)
　(此為説務以侈靡惑人主使海内虛耗卒召裔夷之禍釋經者言可不慎乎)
庖人掌共六畜六獸六禽(六畜即前六牲六獸麋鹿狼麕野豕兎也六禽雁鶉鷃雉)
(鳩鴿也○麕坤倫反鶉音純鷃英諫切鴿敎合切)辨其名物凡其死生鱻薧之
物(名如兎曰明視豕曰剛鬛也物謂各以其方之色及用牷用駹也鮮曰鱻乾曰薧○鬛音獵牷音全駹音)
(茫襍色也)
　(凡水陸之産不可生得者不嫌其死可以生致者死則味變當生畜之凡腥物新致者以鱻為美逺來者)
　(以薧為用入則辨而受之出則辨而頒之○已上庖人所共之物)
以共王之膳與其薦羞之物及后世子之膳羞(備品味曰薦即)
(醬用百有二十罋也致滋味曰羞即羞用百有二十品也)○共祭祀之好羞(若禹貢徐州之)
(魚鄭氏謂荆州之䱹魚青州之蟹胥○䱹子馬反亦作鮺即鮓也)共喪紀之庻羞(虞祔之祭)
(乃有薦羞)賔客之禽獻(掌客上公乗禽日九十雙侯伯七十雙子男五十雙)
　(王言薦羞者味以不䙝為尊后世子言膳羞致滋味也祭祀好羞喪紀庻羞者記稱四海九州之美味莫)
　(不咸在以致孝于鬼神也賔客曰禽獻者尊之曰獻○已上庖人所當供之事)
凡令禽獸以灋授之其出入亦如之
　(禽獸不可久處將獻賔客取于獸人掌畜等必書所當獻之數是以灋授之也及其來致禽依此數受之)
　(是入以灋也至獻賔客又以此數付使者展行之是出以灋也一則不失禮于賔客二以待㑹計○已上)
　(出入之灋)
凡用禽獻(此謂煎和之以獻王及凡祭祀賔客也)春行羔豚膳膏香(香當從禮)
(記作膷从肉為是香乃禾氣也○行用也通下四行字内則俱作宜)夏行腒鱐膳膏臊(腒音)
(渠鱐音搜臊音稍)秋行犢麛膳膏腥(麛音迷)冬行鱻羽膳膏膻(鱻音)
(鮮膻勝堅反)
　(按禽獻四時各因其類而用之今人于夏膳亦以腊薧為宜推此類可見羔小羊豚小豖始生而肥春氣)
　(柔嘉之象故春行羔豚春木克土而土死于春膷牛也牛屬土故春膳以牛膏和之腒乾雉鱐乾魚爆熯)
　(而乾夏時火盛之象故夏行腒鱐夏火克金而金死于夏臊犬也犬屬金故夏膳以犬膏和之犢牛子麛)
　(鹿子牲成而克秋物長大之象故秋行犢麛秋金克木而木死于秋腥鷄也鷄屬木故秋膳以鷄膏和之)
　(鱻魚也潜于水羽雁也巢土不木棲冬氣潜藏之象故冬行鱻羽冬水克火而火死于冬膻羊也羊屬火)
　(故冬膳以羊膏和之禽獻各以其時必先歲氣也復因其時舉其死絶之氣而和之者無使太過以傷天)
　(和也○已上用物之宜)
歲終則會唯王及后之膳禽不會(日食有常)
内饔掌王及后世子膳羞之割亨煎和之事(亨讀作烹和去聲○)
(鄭氏曰割肆觧肉也烹煮也煎和齊以五味)辨體名肉物辨百品味之物(體名)
(脊脅肩臂臑之屬肉物胾燔之屬百品味庻羞之屬言百舉成數○臑寜報反牲臂節胾音子乾肉也)
王舉則陳其鼎爼以牲體實之(取于鑊以實鼎取于鼎以實俎實鼎曰脀實俎)
(曰載○脀音烝升也)選百羞醬物珍物以俟饋(百羞饔人所辨百品味之物也醬物)
(醯人醢人所造也珍物即八珍先進食之時選擇王所當御者以俟膳夫饋之)○共后及世子
之膳羞(后世子直言共内饔自饋之降殺之等也○已上共王及后世子之灋)
辨腥臊羶香之不可食者(腥臊羶香鷄犬羊牛之味也無疾肥美則其氣味雖存而)
(可食有疾而形體變則臭味惡而特著斯不可食者)牛夜鳴則庮(庮音由○鄭氏曰牛不夜鳴反)
(常則病庮朽木臭也)羊泠毛而毳羶(泠音零毳音翠○羊曰柔毛泠毛而毳者毛長總結其肉)
(必羶甚也)犬赤股而躁臊(犬股裏無毛曰赤發狂曰躁其肉必臊甚也)鳥皫色而
沙鳴貍(皫丕表反貍音埋○鳥毛失色曰皫聲細而澌曰沙其肉氣貍欝而不疏通也)豕盲眡
而交睫腥(肓杜作望豕聽物不望眡此豕望視而眼睫毛交肉必成米如星也)馬黒脊而
般臂螻(般班同螻音樓○馬脊肉黒色前脛毛有文般般其肉如螻蛄臭也○已上選擇牲肉之灋)
凡宗廟之祭祀掌割亨之事凡燕飲食亦如之(宋廟祭祀謂四)
(時告朔祫禘等祭也燕飲食者燕羣臣以示慈恵也掌割亨之事而不言煎和者此行正禮之時不貴䙝味也)
○凡掌共羞脩刑膴胖骨鱐以待共膳(刑當作鉶膴音呼胖音判○羞)
(庶羞也脩脯也加薑桂煆治之曰脩不煆治曰脯不乾而腥曰胖䐑肉大臠曰膴刑鉶羮也骨肴也鱐乾魚也)
(祭畢而燕與燕飲食皆先具此七者以待共膳也上言選百羞醬物此言共修羞刑膴互文也○已上宗廟燕)
(飲食之事○䐑音蝶)
凡王之好賜肉脩則饔人共之
　(王所愛好若親故賢能有所賜肉脩比膳夫之頒賜為重故云好賜也饔人内饔也此即孟子所謂庖人)
　(繼肉不以君命將之者歟)
外饔掌外祭祀之割亨共其脯脩刑膴陳其鼎俎實之
牲體魚腊(外祭祀謂天地四望山川社稷五祀等神也内饔有羞胖骨鱐而此止于脯脩刑膴内饔)
(不言陳其鼎俎實之牲體魚腊而此言之蓋互文也)○凡賔客之飧饔饗食之事
亦如之(飧客始至之禮饔既将幣之禮饗以酒為主食以飯為主其割亨共膳陳鼎爼亦皆外饔掌之)
邦饗耆老孤子則掌其割亨之事饗士庻子亦如之
　(耆老孤子死事者之父祖子孫也饗之于朝所以示恩而民勸于功士庶子宿衛王宫之適子庶子也饗)
　(之亦所以示恩使之益知親上死長皆死饔掌其割亨之事按呉子頒賜有功者父母妻子于廟門外以)
　(功為差有死事之家遣使者勞賜其父母著不忘于心左傳陳成子朝設乗車两馬繫五邑焉召顔庚之)
　(子而賜之此皆禮耆老孤子之事也又按王制周人饗國老于東膠饗庶老于虞庠樂記食三老五更于)
　(大學天子袒而割牲執醬而饋執爵而酳冕而摠干所以敎諸侯之弟也國老有爵者之老庶老庶人之)
　(老猶國子庶子之云也養之所以敎敬而民勸于徳)
　(以藁人例之共外内朝冗食者之食此外饔並當共其膳)
師役(大師用衆大役任衆)則掌共其獻賜脯肉之事(獻賜皆有脯肉)
　(遣帥之禮君親推轂曰閫以外將軍治之故尊之曰獻犒兵衆曰賜記云賜君子與小人不同日即此意)
　(也)
凡小喪紀陳其鼎俎而實之(殷奠及虞祔之祭皆有鼎俎大喪紀則内饔掌之)
　(按外祭祀賔客之飧饔饗食其事皆在外國學在郊其事逺耆老孤子士庶子雖在朝其事煩師役其事)
　(亦煩小喪紀雖在内其事䙝故皆外饔掌之内饔掌王及后世子之膳宗廟祭祀及燕飲食故不相混也)
亨人掌共鼎鑊以給水火之齊(齊去聲○凡肉物先實于鑊煑之以水然後脀)
(于鼎調以五味各因其物而加水之多少火之進退故曰齊皆亨人給之○脀音烝)職外内饔之
爨亨煑辨膳羞之物(爨清亂反然火也○分職外内饔之亨煑然火之事及辨其所當膳)
(羞之物)
祭祀共大羮鉶羮賔客亦如之(大音泰羮音庚)
　(大羮大古之羮肉湆不調以五味及菜設之貴其始也鉶羮後世之羮調以五味加以菜芼牛用藿羊用)
　(苦豕用薇之類所以致滋味也羹以亨煑所得故亨人共之○湆古汁字音執芼音毛菜葉也)
甸師下士二人府一人史二人胥三十人徒三百人
　(郊外曰甸師猶長也自此以下五職皆主生聚取辨野物甸師主齍盛為重故居其先)
獸人中士四人下士八人府二人史四人胥四人徒四
十人(主佃獸之政事者)
䱷人中士二人下士四人府二人史四人胥三十人徒
三百人(主取魚之政事者)
鼈人下士四人府二人史二人徒十有六人
　(主取介物及貍藏水中之物者甲虫三百有六十而龜為之長此主食而言故以鼈命官)
腊人下士四人府二人史二人徒二十人(昔字古人作㫺上即疊肉)
(從日乾之今文旁加肉贅○主凡乾肉)
甸師掌帥其屬(即徒三百人記謂庶人)而耕耨王藉(耨寜豆反去草也○躬耕)
(雖在君而實借其力于民故以藉名)以時入之以共齍盛(齍音資○黍稷曰齍在器曰盛)
　(按月令孟春元辰天子親載耒耜躳耕帝藉天子三推三公五推卿諸侯九推庶人終于千畆一以示敬)
　(恭神祗致孝于天地祖考一以勸農率先天下也以時入之者小滿而來麥成熟霜降而百榖用登收入)
　(地官神倉不敢以為他用所以祭則受福也諸侯為藉百畆卿以下則有圭田)
祭祀共蕭茅(蕭香蒿也茅白茅也)共野果蓏之薦(蓏禮果反○木實曰果草實曰)
(蓏)
　(詩曰取蕭祭脂郊特牲云蕭合黍稷臭陽逹于牆屋故既奠然後焫蕭合馨香謂以黍稷率膫實于蕭以)
　(為燔燎既取其明又取其氣之上逹求諸陽之義也士虞禮束茅長五寸立于儿束謂之苴郊特牲鬰合)
　(鬯臭隂逹于淵泉謂以鬯酒灌地以茅藉而滲之一取其潔二象具歆之意求諸隂之義也又按司巫云)
　(祭祀共蒩舘郷師云大祭共茅蒩凡茅皆出自甸師祭宗廟則司巫為苴以共之祭天地則鄉師為苴以)
　(共之其聨事若此又楚之貢曰包茅其産特良故以為貢蓋亦入于甸師而共之也詩云園有桃又云疆)
　(埸有瓜野果蓏之謂也地官埸人祭祀賔客共其果蓏職與此聨事上四物皆野之所有故皆甸師共之)
　(○率膫音律遼腸間脂也苴蒩並疽租二音埸音亦場音脹)
喪事代王受青烖(青生上聲)
　(鄭氏曰齍盛者祭祀之主也國遭大喪若云此齍盛不馨使鬼神不逞于王既殯大祝作禱詞授甸人使)
　(禱藉田之神受青烖弭後殃○按商俗尚鬼周人因之觀盤庚金縢所稱極誠確矣代王受青災者意以)
　(齍盛不蠲乃甸人之責非先王之過恐降禍非一端則當罪及甸人不當延于嗣王亦臣子之至情也)
王之同姓有辠則死刑焉(辠古罪字罪乃取魚器也秦人以辠似皇故借用罪)
　(文王世子曰公族有死辠則磬于甸人又曰獄成致刑于甸人甸師主郊廟齍盛不以即市而戮于是者)
　(以示得辠天地祖宗非王所専也又掌囚云凡有爵者與王之同族奉而適甸師氏以待刑殺貴貴與親)
　(親同此不言者于秋官互見也)
帥其徒以薪蒸役外内饔之事(木大可析曰薪小曰蒸耕藉之餘則樵蘓以分)
(給外内饔之柴薪)
　(按甸師共胥徒三百三十人蓋非此衆則農功之時不足以集事然止耕此千畆則農隙之時遂㡬于徒)
　(食故多其員則事事而人無不給兼其役則無事而禄不妄費周禮攝官之意皆此類也)
獸人掌罟田獸辨其名物(罟音古网别名○野獸皆有名號物色用之各有所宜取)
(而辨之以共獻○网古網字)○冬獻狼夏獻麋春秋獻獸物(鄭氏曰狼山獸)
(其膏聚聚則温冬苦寒故獻狼麋澤獸其膏散散則涼夏苦熱故獻麋春秋温寒適故獸物皆可獻若内則狐)
(去首狸去正脊之屬也○右用物之宜)
時田則守罟(四時之田謂獀苗獮狩也守罟者獸投罟則取之一使不得奔逸二以備其觸攫○)
(獮音選攫敎縛切)○及弊田令禽注于虞中(弊田謂春火弊夏車弊秋羅弊冬徒)
(弊也令禽注于虞中者凡田在山山虞萊山田之野田在澤澤虞萊澤田之野及弊田植虞旗虞旌于中致禽)
(而珥焉於是獸人主令田衆得禽者置于虞旗虞旌之中大獸公之小禽私之也右田獵所執之事○珥刵通割獸)
(耳也)
凡祭祀喪紀賔客共其死獸生獸(凡獸之生獲而可畜者百獸並入于囿人)
(猛獸則入于服不氏以待喪紀賓客用時取之囿人祭祀喪紀賓客共其生獸死獸之物服不氏祭祀共猛獸)
(是也獸可生共者共之而後殺不可生共者殺之而後共並主獸人共之)○凡獸入于腊人
(腊音昔○其獸之有所傷而不可畜者並入于腊人而乾之亦以待祭祀喪紀賔客之用)皮毛筋角
入于玉府(皮毛筋角堪作器物者入于玉府以給百工之用○右供獸入獸之灋)
凡田獸者掌其政令
　(畋狩有時王制云獺祭魚然後虞人入澤梁豺祭獸然後田獵鳩化為鷹然後設尉羅昆虫未蟄不以火)
　(田是也取獸有灋若不麛不夘不殺胎不殀夭不覆巢踐毛不獻不成禽不獻是也田獵有地若東有甫)
　(草駕言行狩是也及夫辨其死生鱻薧之物當公當私之宜斷其争禽之訟皆所謂政令也○麛音迷鹿)
　(子也)
䱷人掌以時䱷為梁(䱷古漁字○梁者匽水為闗而中空之以笱承其空而取之詩敝笱)
(在梁是也取魚之時歲有四月令孟春獺祭魚之時得取一也季春薦鮪于寢廟二也鼈人秋獻龜魚三也月)
(令季冬漁人始漁即潛詩序云季冬薦魚四也○匽音燕笱音苟)○春獻王鮪辨魚為
鱻薧以共王膳羞凡祭祀賔客喪紀共其魚之鱻薧(鮪月)
(鬼反○王大也王鮪鮪之大者鱻生也薧乾也共王膳羞共于膳夫以共王也祭祀賔客喪紀共于内外饔而)
(共之也)○凡䱷者掌其政令(政令見上獸人)凡䱷征入于玉府
　(周之先澤梁無禁而有所謂䱷征者盖無禁者謂虞人入澤梁之時與民公其利征者謂水族中若鬚骨)
　(珠蜃堪餙器物者取之有定數民有得之者䱷人以漸收之以時而入于玉府以當山澤之賦二者並行)
　(而不悖也)
鼈人掌取互物以時簎魚鼈龜蜃凡貍物(簎昌角反貍音埋○互有)
(甲之物其殻相交互故名簎义刺泥中而取之也貍物謂水族之貍藏泥中者掌取互物而以時簎凡貍物者)
(互物皆貍故兼及于凡貍物取之為便也)○春獻鼈蜃秋獻龜魚(鼈字乳以夏蜃大蛤)
(十月雉入大水所化亦有自産者龜用以卜秋則殻堅實其内亦可食能補心益知也貍藏之魚多生于秋冬)
(至春而消春鼈蜃秋龜魚各因其盛美之時而獻之)○祭祀共蠯蠃蚳以授醢人
(蠯弼猛反嬴音羅蚳青遲○蠯揩作蜯說文脩為蠯圎為􁏑蠃介虫旋殻者蚳說文蛾子未詳醢人有蠃醢蠯)
(醢蚳醢故此于祭祀共此三物以授醢人而其之也)○掌凡邦之簎事(簎事非一凡冇取于)
(水中若金珠玉石或異物及有所遺失以鼈人善于簎事故兼掌之也)
腊人掌乾肉凡田獸之脯腊膴胖之事(日乾曰腊亦有火乾者凡乾肉)
(總名之曰腊折言之大物觧肆乾之曰乾肉小物全乾曰腊大臠曰膴薄折而乾之曰脯棰之而施以薑桂曰)
(脩脯而腥曰胖凡田獸畢宜為此數等之肉者腊人治之以共于膳夫)○凡祭祀共豆脯
薦脯膴胖凡腊物(籩人職曰祭祀共其籩薦羞之實此言共豆脯薦脯者共于籩人也)○
賔客喪紀共脯腊凡乾肉之事
　(凡畋䱷有時方其入山澤也則有餘而無用及其設禁也則欲用而不得故于其多時取以為昔所以用)
　(足而不費且不至于多殺亦所以養不忍之心昔吕正獻公每貯昔薧以待客正為此耳)
醫師上士二人下士四人府二人史二人徒二十人(已下)
(五毉字皆當用毉从巫謂其通神明如巫也此醫字乃梅漿以造灋如酒故从酉今用此醫字非○毉師衆毉)
(之長)
食醫中士二人(即今食治灋)
疾醫中士八人
瘍醫下士八人(瘍音陽創腫也)
獸醫下士四人
醫師掌醫之政令(政令謂衆毉疾病藥材等事)聚毒藥以共醫事
　(毒藥得天地之偏氣寒熱之性過甚者也人身具造化與天地相流通非時不正之氣感則成疾與夫七)
　(情六慾所傷亦能成疾是皆冇不和之氣者故以偏勝之物攻之即得其平然藥亦有平補者終不免有)
　(所偏可暫用止疾而已久服必有所傷故縂以毒名也)
凡邦之有疾病者疕瘍者造焉則使醫分而治之(疕兵米反)
　(輕曰疾重曰病内科主治頭瘍曰疕身瘍曰瘍外科主治邦國有内外疾來求治者毉有専科故毉師使)
　(分治之或疫癘大作民不能就毉量地逺近民之多寡分命衆毉往治之以活人為上不責其直以救民)
　(天札也)
歲終則稽其醫事以制其食
　(凡禄食必本于功事每屬之長稽而制之若毉師内宰所云是也小宰總稽百官府而制之所謂以叙制)
　(其食也唯公正則凡宫中之官府又以時稽而制之禁密之地尤宜加嚴耳又冢宰受嵗㑹故毉師以嵗)
　(終考課羣毉蓋官屬各課于其屬之長冢宰但執其要而已)
十全為上十失一次之十失二次之十失三次之十失
四為下
　(凡疾病有生道則可治無生道則不可治又有命數短促或老而氣散亦非醫藥所能起故醫可以治人)
　(之疾不可以治人之死十全者指凡治人疾十人而皆驗也其不可救而不救非毉之辠矣所謂失者非)
　(謂失而死也變症之輕重情狀投藥之多少効驗豫言之而無徴即為失耳故藥有起病者苟不能豫定)
　(其情偶中而已不可以為全病有不起者苟能預决其死不可以為失如此則毉不可以僥倖失一失二)
　(失三失四以次而降制食因之過是而失五則不足為毉矣蓋人有不服藥者病亦吉凶相半毉而至于)
　(失五何以異于不服藥哉)
食醫掌和王之六食六飲六膳百羞百醬八珍之齊(齊去)
(聲)
凡食齊眡春時羹齊眡夏時醬齊眡秋時飲齊眡冬時
　(此飲食寒温之節也食飯也五榖食之主宜温故眡春羹大羹鉶羔菜羔也所以調食宜熱故眡夏醬豆)
　(實之主言醬則豆在其中所以致滋味宜涼故眡秋飲主觧渴宜寒故眡冬)
凡和春多酸夏多苦秋多辛冬多鹹調以滑丼(和去聲)
　(此調和五味之宜也春屬木主酸夏屬火主苦秋屬金主辛冬屬水主鹹故和飲食者各因四時之味而)
　(稍加之所謂必先嵗氣也木火金水載于土酸苦辛鹹成于甘故復調以滑甘内則棗栗飴蜜以甘之菫)
　(荁枌榆娩薨滫瀡以滑之甘者脾家本宫之味滑以通和諸竅也○飴音兮菫音謹荁音桓枌音文白榆)
　(也娩音問薧音考菫已下新生者曰娩久畜者曰薧滫恤久反久泔也瀡髓通竅坤敎反)
凡會膳食之宜牛宜稌羊宜黍豕宜稷犬宜粱鴈宜麥
魚宜苽(稌音杜苽音孤)
　(此合食之灋也凡物性有同類以助其生者有相制以洩其過者合食則能益人有相反而為逆者有相)
　(惡而為者合食則能害人故膳之與食相合各有其宜牛稌土羊黍火豕稷水犬粱金鴈麥陽魚苽隂)
　(同其所稟故合食為宜)
凡君子之食恒放焉(君子自士而上也)
　(食數有品節限制養道則上下同之寒温之節調和之宜會合之灋皆如食毉○按食毉以王為主疾毉)
　(以萬民為主大人治于未病而其灋通乎下卑者不能備物也小人治于已病而其灋通乎上尊者不敢)
　(指斥也)
疾醫掌養萬民之疾病(疾毉而曰養者病每加于小愈療治易將養難不專于攻治而)
(已)四時皆有癘疾春時有痟首疾夏時有痒疥疾秋時
有瘧寒疾冬時有嗽上氣疾(痟音消痒音羊疥音介嗽恤媾反○四時皆有癘疾)
(此主萬民之通疾言蓋感時氣所生即所謂疫癘也鄭氏云痟酸削也嗽欬也上氣逆喘也六癘作見春金沴)
(木夏水沴火秋火沴金冬土沴水)
　(師曰春氣不正人傷于風氣升而上涼金所制酸削頭痛夏氣不正人傷于熱汗泄于外寒水所制生疥)
　(而癬二者感而即病也夏傷于暑火邪傅脾土旺未病至秋火金争脾病乃見瘧而振寒秋傷于濕土邪)
　(侵肺金旺未病至冬寒包熱肺病乃見氣欬而逆二者感之逾時而後發也然亦有感而即發者夏季金)
　(畏火而伏至秋金盛隂陽争人感之而為寒熱交作之疾冬時寒極人身感寒皮毛先受之肺主皮毛故)
　(為嗽上氣疾)
以五味(醯酒飴蜜薑鹽之屬)五榖(稻黍稷麥菽)五藥(草木蟲石榖)養其病
　(凡病由氣勝負而生毉者攻其贏補其不足使之平而已五藥治之主也五穀食治也五味所以佐藥與)
　(穀也三者皆貴乎養之)
以五氣(五藏所出氣肝温心熱肺涼腎寒脾平也)五聲(言語宫商角徴羽及肝呼心笑脾歌肺哭)
(腎呻也)五色(見于體貌肝青心赤脾黄肺白腎黒也)眂其死生兩之以九竅
之變(竅坤敎反○九竅者耳目口鼻陽竅七大小便隂竅二變謂開閉異常)參之以九藏
之動(九藏者心肝脾肺腎精藏五胃膽膀胱脹形藏四九藏在内以脉之動而知之)
　(凡毉之視疾曰望聞問切五色望而知之五聲聞而知之五氣問而知之九藏切而知之九竅兼望與問)
　(而知之兩之參之云者既察其氣聲色則其死生之候既已不可逃而復以九竅九藏參互比並則其愈)
　(之次第死之遲速皆能得之而不可易藥之所投可以百發百中矣)
凡民之有疾病者分而治之死終則各書其所以而入
于醫師(或來就于毉者或不能就而來告以病者皆毉師分命衆毉而治之其不愈者少曰死老曰終)
(書其所以不愈之狀而入于醫師得以制其食而進退之也)
瘍醫掌腫瘍潰瘍金瘍折瘍之祝藥劀殺之劑(祝音晝劀音刮)
(劑字細反○腫瘍瘰癧瘤壅腫而不散者潰瘍癰疽成膿而必决者金瘍矢刃所傷軍中尤急者折瘍跌樸)
(杖擊所傷四者皆外科疾也祝者隂陽家之術主于移精變氣去疾于無形者藥者或内消之或外治之劀謂)
(將潰而以刀决出膿血不使其内滋蔓殺謂已潰而以藥殺去惡肉不使嘉肉腐爛四者内外治灋皆有齊量)
(瘍毉掌之)
凡療瘍以五毒攻之以五氣養之以五藥療之以五味
節之(疾毉以五味五榖五藥養其病此五氣字誤當作五穀)
　(或以毒藥從内㧞去病邪所謂五毒攻之也或别以五藥治其所患五穀飬其正氣五味節其藥力四者)
　(皆主治于内療瘍之常灋也鄭氏云今毉方有五毒之藥以黄堥合之置石膽丹砂雄黄礐石磁石其中)
　(燒之三日三夜其烟上著以鷄羽掃取之以注創則惡肉破骨盡去此蓋治灋之一端○堥音牟礐音豫)
　(創古瘡字)
凡藥以酸養骨以辛養筋以鹹養脉以苦養氣以甘養
肉以滑養竅
　(此六味專以所走形體中而言以外科所患在形體也嘗参之毉家之說人之生也四月受水精以成血)
　(脉故脉之行于身如水之流脉軟則和鹹能軟所以養脉也五月受火精以成其氣故氣之出入無形如)
　(火之炎氣堅則壯苦主燥所以養氣也六月受金精以成其精故筋之絡如金之能纒合異物筋散則不)
　(攣辛主散所以養筋也七月受木精以成其骨故骨之植如木之根立地中骨收則強酸主收所以養骨)
　(也八月受土精以成膚草故肉之豐如上之含載四者肉緩則不壅甘主緩所以養肉也竅者形體骨肉)
　(空虚之處非此無以通氣血形神之往來者澁則氣著滑則流通此滑以養竅之義也)
凡有瘍者受其藥焉
　(國中冇瘍者或造或否並得于瘍毉受藥其分治死終亦當如疾毉之䂓○按外科死生于瘍之徴驗自)
　(易見故眡其死生之灋于疾毉為特詳内科之主治在臟腑故六味所養形體之灋于瘍毉為尤切然亦)
　(互相發也)
獸醫掌療獸病療獸瘍(家畜之獸五羊犬豕其疾既少治之甚易雖不治亦無大害唯)
(牛馬畜之貴其疾當有以治之故有獸毉也視人為輕故病瘍同一毉)○凡療獸病灌而
行之以節之以動其氣觀其所發而養之(獸病狀難知者灌以發散)
(之劑行之節之以動其脉氣然後觀其所發而調飬之)○凡療獸瘍灌而劀之以
發其惡然後藥之養之食之(獸瘍已成形症可辨灌以攻毒之劑劀潰其瘍以發)
(其惡然後補養之)○凡獸之有病者有瘍者使療之死則計其
數以進退之(獸毉之療治進退亦皆毉師掌其政令)
　(毉仁術也生民不幸而有疾病古之神人立為治灋專于濟人而已其酬之者出于病者之情也世之毉)
　(者非以活人為事而專以牟利為心不識其病而妄為營謀以試藥術能救之而故為聲價以要利于同)
　(類則排擠之而唯恐其有功于勝己者則妬嫉之而惟幸其瑕釁如此則亦奚以毉為故術日下而心日)
　(非宜夫病者亦不以誠待之也是故先王立之師以掌之使衆毉分治民疾計其功而制其食使毉者無)
　(求于病則心清而業精病者不必酬乎毉則藥之所及廣而活者衆能者舉之于上不能者黜之不得行)
　(毉于是毉者務以活人為心而民無夭札之患故毉師者總執體要器使衆毉不自用而使人各盡所長)
　(通乎道者也食毉者飲食過則成疾得灋亦能治病特設此職調和飲食之齊一則不使其過治于未病)
　(一則或有不安節則以食治之不藥之藥故在疾毉之先也疾毉者大方毉也經文所載四時之疾即今)
　(傷寒科也瘍毉者曰腫瘍潰瘍外科也曰刃瘍金鏃科也曰折瘍接骨科也曰祝祝由科也獸毉者兼于)
　(育物也或疑毉有十三科而周禮所載止此何也治古之時氣化和平民患疾者少且古人欲寡六氣受)
　(病為多今人多欲七情受病為多又古者婦人小兒不若今之豢飬恣肆如彼村童野婦自然無疾故不)
　(設婦人小兒等科也況古之毉者毉道通明能兼衆灋其鍼灸按摩之術眼目口齒之科則皆統于大方)
　(故亦不別設然毉家自有全書此固不得而詳矣)
　周禮傳卷一上
欽定四庫全書
　周禮傳卷一下　　　　明　王應電　撰
天官下

酒正中士四人下士八人府二人史八人胥八人徒八
十人(掌酒而曰正王以灋正王及后世子與夫百官使之剛制于酒若酒人漿人則有司之事而已)
酒人奄十人女酒三十人奚三百人(奄閉藏也去勢者精氣閉藏故稱奄)
漿人奄五人女漿十有五人奚百有五十人
凌人下士二人府二人史二人胥八人徒八十人(凌去聲藏)
(冰室)
籩人奄一人女籩十人奚二十人
醢人奄一人女醢二十人奚四十人(醢音海)
醯人奄一人女醯二十人奚四十人(醯音希醋也)
鹽人奄一人女鹽二十人奚四十人
幂人奄一人女幂十人奚二十人(幂音密覆也)
　(酒人主造酒者漿所以解渴與酒皆飲之類故事相聮籩竹噐以盛果實脯脩乾物者醢切肉及海物雜)
　(醯醬為之木豆所盛也籩人共籩則曰籩人醢人共豆而不曰豆人者醢人主共醢物六十罋醯人主共)
　(醯物六十罋皆造豆實醢人特兼豆事故不曰豆人而曰醢人也鹽水産其出産之政令掌于冬官此唯)
　(共于籩人與凡飲食之所用而已籩人所共皆乾物止以陳設為事故女及奚皆少醢人醯人鹽人則兼)
　(造物故女及奚皆倍之幂以巾覆物酒漿醯醢凡停久之物非此則氣散味惡而酒尤為切要也籩醢醯)
　(鹽皆獻酒之所薦幂乃尊之所用其事皆與酒相聮故並屬之酒正凌人掌冰而亦屬于此者酒性屬陽)
　(而大熱冰性屬隂而大寒故附于此取相制之意又冰于六飲為凉亦屬漿人所共也)
酒正掌酒之政令(凡當共當授及出入之式誅賞之政也)以式灋授酒材
(式灋謂多寡之數及月令所謂秫稻必齊麯蘖必時湛饎必㓗水泉必香陶噐必良火齊必得也以酒材授之)
(酒人必以其式)凡為公酒者亦如之(公酒謂羣臣以公事飲酒若飲射祭祀酒正以式灋)
(授之酒材公釀而不敢私釀此古灋也○饎昌乂反炊米也)
辨五齊之名一曰泛齊二曰醴齊三曰盎齊四曰緹齊
五曰沈齊(齊去聲盎英浪切緹禮記作醍􁏐音體○舊說大意泛者米蘖相得泛溢噐中浮于水面)
(也醴者汁滓相將已有酒意而甘也盎者和氣欎蒸滃滃温煖也緹者赤色之名言酒成而色赤即禮記所謂)
(粢醍此緹字蓋借用也沉者滓沉而下酒成而上也大約酒成熟之候有此五者造酒者因其莭以為名各随)
(其所宜而用之也)
辨三酒之物一曰事酒二曰昔酒三曰清酒(事酒者因事而釀釀)
(畢即漉所謂濁醪也昔酒者乆釀乃熟其味最厚所謂舊醳也清酒者熟而停乆其色清其味醇即詩所謂祭)
(以清酒也)
辨四飲之物一曰清二曰醫三曰漿四曰酏(音義見下漿人)○
掌其厚薄之齊以共王之四飲三酒之饌及后世子之
飲與其酒(酒人造酒漿人為漿而酒正省其成故云掌其厚薄之齊王及后世子皆酒正自共之王)
(備物故四飲三酒無不具后世子不必備故但云飲與酒而已)○凡祭祀以灋共五齊
三酒以實八尊(凡祭祀有八尊合五齊三酒各實一尊故為八祼噐曰彞而此通曰尊者古彞)
(亦曰尊也)大祭三貳(郊社宗廟三貳者正尊一而副尊三倍之也)中祭再貳(日月山川)
(之類再貳者正尊一而副尊二倍之也)小祭一貳(羣小祀四方百物之類一貳者正尊一而副尊)
(加一倍也)皆有酌數唯齊酒不貳皆有噐量
　(已上酒之名物數量齊味薄于酒而其氣特盛酒氣定于齊而其味尤厚人之所飲者主于味鬼神之所)
　(享主于氣故雖王所共亦唯三酒而已祭祀則特設五齊専以為祀神之用三酒則設于堂下以為人之)
　(飲此周公所以為多才多藝而善事鬼神也或疑經有五齊三酒而不知其所用夫豈虚設者哉愚以九)
　(獻之儀攷之一獻王祼二獻后祼此主用乎鬱鬯也三獻王薦腥四獻后薦豆籩是為朝踐之禮禮運云)
　(醴醆在户是三四獻所用即泛齊醴齊也五獻王薦熟六獻后薦豆籩是為饋食之禮禮運云粢醍在堂)
　(是五獻六獻即盎齊緹齊也七獻王酳尸八獻后酳尸是為加事之禮則王用沉齊而后用事酒自此之)
　(後事神之禮殺而交人之禮隆于是而用味矣至九獻則后進羞籩羞豆而諸臣酳尸則全用交人之禮)
　(故于是而用昔酒至夫清酒者則但諸臣以為酢酒而已齊酒主于獻神之用神有定位則獻有定數故)
　(五尊皆無副益之尊三酒羣臣酢爵所用助祭諸臣數不可拘故三尊皆有副益之尊然齊酒于毎尊之)
　(所容各有限量獻神之外不得以濫供三酒則每所用之酌皆有其數應用之外不得而妄費蓋酒人之)
　(所甚好而尤易侵自商都沉湎于酒以取敗周公以為戒故防之周密如此○醆音盞醍音體酳音胤)
共賔客之禮酒共后之致飲于賔客之禮醫酏糟(酒陽飲隂)
(王致酒后致飲隂陽之義也)皆使其士奉之○凡王之燕飲酒共其
計酒正奉之○凡饗士庶子饗耆老孤子皆共其酒無
酌數○掌酒之賜頒皆有灋以行之○凡有秩酒者以
書契授之
　(賔客禮酒朝㑹大射饗食之禮王有玉獻玉爵也冡宰贊之后于賔客大饗有致飲之禮助王養賢也宗)
　(伯之屬攝之故酒正使其士率酒人漿人以奉之王與羣臣燕飲以示慈惠恐其過飲故先計其獻酬之)
　(酌數酒人依數共之酒正為獻主親自奉之使之不節自戒士庶子耆老孤子饗之以示恩厚禮故不限)
　(其酌數使之各充其量也酒之賜頒者羣臣皆不得私為酒王有惠以酒頒賜之灋謂大宰匪頒之式尊)
　(卑有差酒正遵而行之也秩酒者王制所謂日有秩酒以扶陽老人氣衰頼酒以飬日共其膳與酒有常)
　(數故謂之秩以書契給其家使以書契來取而授之酒所以防詐冒也○已上酒正共奉行酒之灋)
酒正之出日入其成月入其要小宰聽之歲終則會唯
王及后之飲酒不會(有定式也不及世子者有用則共之亦在所會中)以酒式
誅賞
　(出謂凡酒材皆先入于酒府然後以式灋授于酒人及酒人成酒又以式灋而共百用皆自酒正而出也)
　(日入其成者每日造酒及用酒之多少宰夫旬終則令正日成而酒正所自聽也月入其要者每月造酒)
　(及用酒之多少宰夫月終則令正月要而小宰聽之者也歳終則㑹者宰夫歳終則令羣吏正歳㑹而冡)
　(宰之所受也酒式者造酒用酒之灋􁏐因日成月要歳會而攷之誅其不如式者賞其如式者宰夫所謂)
　(治不以時舉者以告而誅之也○已上酒府入出要會之式)
　(按日入其成月入其要歲終則會凡百官府皆然而于此獨詳焉者天官掌財賦膳酒用財之始而周官)
　(尤嚴于酒故特為百官之著例也)
酒人掌為五齊三酒祭祀則共奉之以役世婦共賔客
之禮酒飲酒而奉之○凡事共酒而入于酒府○凡祭
祀共酒以往賔客之陳酒亦如之
　(書曰祀茲酒唯元祀造酒之初専因祭祀故五齊三酒専為祭祀而造酒正但辨其名物酒人主釀為之)
　(世婦者謂宫卿世婦掌女宫之宿戒及祭祀比其具故大祭祀則酒人共酒以聽役于世婦也禮酒饗食)
　(之酒飲酒燕飲之酒􁏐酒正共奉之此酒人亦共奉之者贊酒正也凡事謂酒正應奉酒者如王之日飲)
　(酒入于酒正之府使自奉之又如酒之賜頒秩酒之類亦入于酒正之府使自出之也凡祭祀謂小祀也)
　(賔客之陳酒歸饔餼之酒掌客所謂壺四十皆陳者酒人以式灋往共之也)
漿人掌共王之六飲水漿醴凉醫酏入于酒府(醫上聲酏飴通)
(音夷)
　(六飲之說先儒不明字義又以漿人酒正内則所載不同泥而不通使夫宜于古者遂不可行于今愚以)
　(此所載六飲為據夫飲主于解渇有大病非得水不生者故此曰水者即井泉所汲水之本質冬月或以)
　(火煎百沸而飲之所謂白湯也曰凉者字從二即冰也大暑用之可以清溽氣漿者以水和米煮之去滓)
　(而存其飲即今米飲極能利水道者醫鄭氏以為梅漿能生津止渇者醴甜酒也酏即今飴糖一名餳糖)
　(米麥釀成蓋以白糖為湯有消食止渇之功者造灋與酒畧同故字從酉先儒遂誤解為酒也四物于語)
　(說辨論間可以生津液助神氣乆而不渇故漿人主共此六飲于王入于酒府而酒正奉之也内則有稻)
　(醴清糟黍醴清糟梁醴清糟者稻黍粱皆可以為醴蓋兼設之故曰重醴清糟者濁者為糟泲之則清也)
　(又曰或以酏為醴者謂以白糖湯代醴即此酏是也其曰醷濫者即此之醫意殹同聲故各諧之文異而)
　(義一濫則飲之别名耳曰漿曰水所缺者凉盖非以共王故不備物也酒正云辨四飲之物清醫漿酏者)
　(清謂醴濁不可飲必泲而清之猶内則之三醴必云清也水凉皆本質不用辨四物湏造之得灋故云辨)
　(四飲之物也○冫音義見下餳是英反泲子禮反蓿去其滓也)
共賔客之稍禮(常日所給小禮猶後世賜茶也)共夫人致飲于賔客之
禮清醴醫酏糟而奉之(據酒正辨四飲之物曰清醫漿酏當以為正醴當作漿○糟謂)
(醫酏漿醴之質猶俗稱糖糟也四物去糟失味故必合糟而奉臨用而後泲之)凡飲共之(謂非食時)
(渇而欲飲也)
　(夫酒正后之致飲二漿人夫人之致飲四豈后與夫人致飲各不同亦猶冡宰之有好賜與以佐王者歟)
　(是不然漿人共于夫人世婦等使之親泲以致其㓗敬酒正復以后之命使其士致于賔客其實一事而)
　(已夫人言四飲而后止于醫酏者盖夫人兼設之以備用而在后則有用不用故文冇詳畧耳至于后之)
　(致飲冡宰之好用皆統之于王也苟后致飲而夫人又貳之是后為主矣豈理也哉)
凌人掌冰正歳十有二月(夏正)令斬冰三其凌○春始治
鑑(鑑盛冰噐)凡内外饔之膳羞鑑焉凡酒漿之酒醴亦如之
○祭祀共冰鑑賔客共冰大喪共夷盤冰(夷盤廣八尺長丈二尺深)
(三尺漆赤中實冰其中置尸牀下以寒尸令不敗夷之為言平也儀禮牀曰夷牀衾曰夷衾移尸曰夷于堂蓋)
(取安平意)夏頒冰掌事秋刷(刷聖結反冰古文作仌象其初結形省文作冫此冰字音迎乃)
(凝結字經文用為仌字非)
　(十二月令斬冰豳詩所謂二之日鑿冰冲冲三之日納于凌隂也三倍其凌之冰以備消釋凡酒肴得温)
　(氣則失味故春始治鑑即詩四之日獻羔祭韭而啟冰也于是外内饔之膳羞酒人漿人之酒醴皆以鑑)
　(而置物其上此自啟冰後凡御用食飲之用冰也祭祀冰鑑賔客饔餼饗食之冰喪紀夷盤冰此三者大)
　(事之用冰也夏暑氣盛王以冰頒賜左傳所謂命夫命婦至于老疾無不授冰此大暑大頒冰以廣其惠)
　(之事也已上皆凌人主其事秋則清除冰室以備來歳藏冰之用)
　(左傳申豐曰古者日在北陸而藏冰西陸朝覿而出之其藏冰也深山竆谷固隂沍寒于是乎取之其出)
　(之也朝之祿位賔食喪祭于是乎用之其藏之也黒牡秬黍以享司寒其出之也桃弧棘矢以除其災獻)
　(羔而啟之公始用之火出而畢賦自命夫命婦至于老疾無不授冰山人取之縣人納之隸人藏之夫冰)
　(以風壯而以風出其藏之也周其用之也徧則冬無愆陽夏無伏隂春無凄風秋無苦雨雷出不震無災)
　(霜雹厲疾不降民不夭札今藏川池之冰棄而不用風不越而殺雷不發而震雹之為災誰禦之七月之)
　(卒章藏冰之道也○雹弼角反)
籩人掌四籩之實(籩豆之容實皆四升四籩者朝事饋食加籩羞籩也)朝事之籩
其實麷蕡白黑形鹽膴鮑魚鱐(䵄音風蕡音文○熬麥曰䵄鄭氏謂河間以北)
(煮穜麥賣之名曰逄是也麻子曰蕡熬稻米曰白即内則煎醢加于陸稻上沃之以膏者黑黍也形鹽積鹵所)
(結其形似虎者膴以魚肉為大臠鮑魚于楅室中糗乾之出于江淮即今鮝鱐乾魚出東海即今石首魚鮝)
(八物者朝事籩實也)饋食之籩其實棗㮚桃乾䕩榛實(㮚古栗字䕩音老○)
(饋食之籩榛實下缺三物○棗㮚桃榛實皆北方之産乾䕩乾梅也梅乃南方之産故乾而用之内則冇桃諸)
(梅諸盖桃亦可乾用也舊說桃梅棗皆乾濕相間合之而八為饋食籩實)加籩之實蓤芡㮚
脯蓤芡㮚脯(蓤音陵芡音欠○加籩之實蓤芡㮚三物重設非又㮚與饋食重亦非蓋缺四物而)
(誤○蓤芰也芡雞頭也脯芻豢之肉所為舊説蓤芡㮚脯重設而八為加籩之實)羞籩之實糗
餌粉餈(餌日志反餈音慈○糗熬米麥也餌其中之䧟糗餌者謂以米若麥為餅中以肉為䧟熬而乾)
(之也粉磨米成塵也粉餈者以秫為餅而蒸熟之以其粘故加粉于外一物羞籩之實也)
　(祭統云昆䖝之異草木之實隂陽之物凡天之所生地之所長苟可薦者莫不咸在示盡物也今合籩豆)
　(之實止于五十二者盖應薦之物各以其時此正所謂簿正也按薛氏宗廟之禮一二獻王及后之祼未)
　(有薦三獻王薦腥四獻后亞獻于是薦朝事之豆籩各八五獻王薦熟六獻后亞獻于是薦饋食之豆籩)
　(各八七獻王酳尸八獻后酳尸于是薦加事之豆籩各八既酳尸畢后又獻羞籩羞豆各二諸臣進而酳)
　(尸焉是為九獻愚謂饋食之籩以桃梅棗乾濕相間則合㮚榛止于五物加籩之實以蓤芡㮚脯相重且)
　(㮚既見于饋食而此復重出則止于三物夫桃梅棗出各以時豈得生者而常用之饋食缺三物無疑加)
　(籩之中唯脯則諸肉皆可為故有重設猶醢人醓醢之重其蓤芡與㮚字必皆誤文實缺四物盖栝棐李)
　(杏梨柿榴蓮皆北土嘉果其餘可珍者尚多胡不用之以薦且王者備物孝享天下之物豈少而以兼設)
　(為哉)
凡祭祀共其籩薦羞之實喪事及賔客之事共其薦籩
羞籩(凡祭祀非止宗廟也薦籩薦豆者謂朝踐饋食未獻而先薦也羞籩羞豆者謂酳尸訖而後為加事)
(既食而後羞也凡祭祀及喪紀之殷奠賔客之享燕籩人􁏐共其薦籩羞籩醢人􁏐共其薦豆羞豆)○為
王及后世子共其内羞(膳夫共王羞用百有二十品掌后及世子之膳羞籩人醢人􁏐)
(云為王及后世子共其内羞即此是也)凡籩事掌之(若饗耆老孤子士庶子師役稍事凡用籩)
(者皆籩人共其實醢人共醢醯人共醯亦此類也)
醢人掌四豆之實(豆木器故所載皆菹齏醓醢臡醬濕物)朝事之豆其實
韭菹醓醢昌本麋臡菁菹鹿臡苑菹麇臡饋食之豆其
實葵菹蠃醢脾析蠯醢􁏒蚳醢豚拍魚醢加豆之實芹
菹兔醢深蒲醓醢箈菹雁醢筍菹魚醢(韭音乆菹音疽醓貪上聲臡音)
(泥菁音精蠃音騾蠯朋上聲􁏒日謹反菭音臺麇音囷坤君反别作麏亦音君拍音魄筍恤尹反糝恤感反○)
(凡齏菹菜肉皆冇之全物若䐑為菹細切為齏凡醢冇骨曰臡無骨曰醢肉醬無骨有汁曰醓醬者菹醢總名)
(膳夫之醬用百有二十罋也又合豆麥鹽水暴之而成以和五味亦曰醬内則之醯醬處内也韭即詩之獻羔)
(祭韭菁蔓菁也葵也三者皆羙菜茆也芹也皆水菜之羙者箈箭萌也筍竹萌也七者水陸植物所謂七菹昌)
(本即左傳之昌歜也脾析牛羊百葉也冇膜包裹去之為齏􁏒大蛤也豚拍豚肩動肉四寸可為膾深蒲深水)
(中蒲白嫩者五者水陸動植之物所謂五齏醓醢也魚醢也兎醢也雁醢也蠃蠯蚳解見前龞人皆水陸動物)
(所謂七醢麋鹿麋三者其骨中之髄益人兼取其骨為之所謂臡已上二十二物醓魚之屬非一故兼設之合)
(之為二十四以為朝事饋食加事之豆各八也其設之氣味相成皆有意義郊特牲曰恒豆之菹水草之和氣)
(也其醢陸産之物也加豆陸産也其醢水物也此之謂歟)羞豆之實酏食糝食(糝恤感反)
(○酏糖也酏食者以糖和麻糓熬之為食也糝食者内則所謂取牛羊豕之肉三如一小切之以稻米二肉一)
(合以為餌而煎之者也)○凡祭祀共薦羞之豆實賔客喪紀亦如
之○為王及后世子共其内羞王舉則共醢六十罋以
五齊七醢七菹三臡實之(齊當作齏○膳夫王日一舉醬用百有二十罋醢人共醢)
(六十罋醯人共醯六十罋合之為百有二十也餘解見上)○賔客之禮共醢五十罋
○凡事共醢
醯人掌共五齊(通下四齊字鄭氏云􁏐當作齏)七菹凡醯物以共祭祀
之齊菹凡醯醬之物賔客亦如之(五齊七菹凡醯物本醯人所造以専職也)
(醢人復掌之者蓋醯人共之醢人特主豆實而設之耳祭祀之齏菹凡醯醬之物者齏菹之外凡以醯而成之)
(物以醯而成之醬皆醯人所有事也)○王舉則共齊菹醯物六十罋共后
世子之醬齊菹(后世子不備物故但云醬齏菹餘解見上)○賔客之禮共醯
五十罋○凡事共醯
　九獻籩豆圖
鹽人掌鹽之政令以共百事之鹽(政令謂四方貢鹽而入之膳夫醢人等官)
(欲需鹽而出之及煎䰞收貯之灋也百事謂祭祀賔客軍旅喪紀頒賜凡用鹽也)○祭祀共其
苦鹽散鹽(苦鹽即鹽也出于鹽池未加涑治其味微苦故以苦名今之顆鹽也散鹽䰞海水為之其)
(形散今之末鹽也祭祀共此二者貴其自然也○䰞古煮字盬音古)賔客共其形鹽散鹽
(形鹽掘地以出之積卤所結其形似虎或如文章字不成形者亦必方賔客共此取其精㓗也其有不足則以)
(散鹽益之然前朝事之籩冇形鹽則祭祀亦以此為用也)○王之膳羞共飴鹽后及
世子亦如之(飴鹽甜生于戎地王及后世子之膳羞用之取其羙而益人也盖不易得故不以給)
(他用云)○凡齊事䰞盬以待戒令(齊去聲○齊者和五味之事盬鹽未涑治及風)
(化而濕者苦不堪食䰞治以待各司徴取)
　鹽灋議
幂人掌共巾幂(凡酒漿醯醢氣泄則味薄風入則䖝生皆主幂人掌共其巾幂)祭祀以
疏布巾幂八尊以畫布幂六彝(司尊彝掌六尊六彝之位此八尊字盖以每祭)
(言畫古文畫通○八尊以承五齊三酒言疏則不畫六彝以承鬱鬯言畫則不疏蓋鬯為酒之至尊故特重之)
(凡郊社宗廟之尊彝疏畫咸如之舊說禮器有祭天以疏布冪遂以為天地之神尚質而用疏宗廟尚文而用)
(畫然觀司尊彝皆主宗廟而言及此尊用疏布彝用畫布則宗廟亦用疏布其曰畫者以雲氣有覆象理或然)
(也)○凡王巾皆黼(王巾者燕射饗食及王日一舉凡王所用尊罋之羃也凡巾裳扆所稱黼)
(者皆繡為斧形取威㫁意設色之灋白黑曰黼斧刃白而銎黑故謂斧為黼也)
　(夫有一物則冇收藏之灋而又特設此官何也蓋共物者專心于禮事不暇于覆冪少失其謹則以有用)
　(為無用非所以敬共人神而且虚費夫天産故設冪人一職以専于其事則可以乆而如新也凡醯醢之)
　(罋酒之尊乆藏者冪之以土旋設者冪之以布因畫之以為文焉)
宮人中士四人下士八人府二人史四人胥八人徒八
十人(掌王内外居室中之事)
掌舍下士四人府二人史四人徒四十人(掌王行在舍事)
幕人下士一人府二人史二人徒四十人(掌帷幕幄帟之材)
掌次下士四人府四人史二人徒四十人(掌王行禮止息張設之事)
宮人掌王之六寢之脩(路寢一小寢五為六寢玉藻曰君眡朝退適路寢聽政使人視)
(大夫大夫退然後適小寢釋服眡朝者路寢門治朝也路寢者即明堂前大堂室用以治事小寢者即明堂後)
(五小堂室左青陽前明堂右總章後玄堂中央大室四時各有所居以時宴息脩謂脩除黝堊之也)為其
井匽(匽音宴○井以汲水外内不共井也匽以止水宫中瀦水一以為用一以備火乆停决之以洩其汚)
除其不蠲去其惡臭(蠲㳙通○不蠲不㓗也惡臭厠惡也除去之使常㓗清)○共
王之沐浴凡寢中之事(枕席牀笫唾壺虎子之屬)埽除執燭共鑪炭
凡勞事(埽古掃字)
四方之舎事亦如之(㑹同王城之外廵守方岳之下凡有故而適于四方宮人随行舎中)
(掌事一如在國)
　(宮室所以居身宮人既掌其居于是沐浴以致其㓗埽除以清其神寢中之事以為安昏則執燭以為明)
　(寒則爐炭以為温與凡便身煩勞之事亦併共之在後世皆屬之宦寺而周公顧舎之而不用者按内小)
　(臣之職莫大于掌王后之命正其服位寺人之職止于掌王之内人及女宮之戒令盖以男子不可入内)
　(故不得已而用之非以其柔媚可近而使執事于左右也其不屬之内竪者㓜小童子好動不常止可以)
　(傳内外之通令而已是故親身之事必以屬之士人宜其有承弼啓沃之功而無逢迎消蝕之禍也漢猶)
　(近古孔光以名士親執唾壺侍中後世宫人意亾而治彌不古若矣)
　六寢圖
　吕大均選小臣宿衞議
掌舎掌王之會同之舎
　(㑹者合諸侯而命以征討之事同者王不廵守六服諸侯衆見天子而命之政也會同皆為壇國外或于)
　(諸侯之國擇便為之其不行于國中者蓋朝覲與夫諸侯免喪之見皆主諸侯以事而見天子故必入天)
　(子之朝㑹則天子以事而召諸侯同則天子應廵守而不廵守故于城外行之以見天子徃㑹之意且入)
　(國則冇廟見饗食饔飱之禮在外則其禮皆畧盖一于會同之事不暇及其他故費省而事易舉凡諸侯)
　(會遇之禮意亦如此)
設梐枑再重(梐枑音避互即行馬也)設車宮轅門(鄭氏曰仰两乗車之轅相向以)
(表門)為壇壝宮棘門(鄭氏曰棘㦸也即左傳子都㧞棘以逐穎考叔者)為帷宮設
旌門無宮則供人門
　(凡會同舎外先設梐枑再重使勇士守之虎賁氏舎則守王閑是也其次以車為宮内為王居與會所古)
　(人用衆必以車自環為營也其出入處以轅為門壇壝宮即築壇以行會同之事者其下起土為壝覲禮)
　(所謂宮方三百歩四門壇十冇二尋深四尺是也壝端植棘以表門壇上張帷為宮以出政令幕人所供)
　(掌次所張也植旌以表門即司常于會同賔客所置旌門也凡王有遊觀登眺不及張帷旁立長大之人)
　(以表門)
凡舎事掌之
　(已上會同宮門之灋五者必兼用之若王廵行軍旅大射大田凡有出宮之事其舎止也必冇梐枑阻險)
　(則為車宮平地則為壝宮冇所號令或展隷則為帷宮倉卒間則共人門或兼設或單陳各随其宜􁏐舎)
　(人掌之)
　王會同宮舎圖
幕人掌帷幕幄帟綬之事(鄭氏曰王出宮則冇是事圍旁曰帷在上曰幕或在地展)
(陳于上聘禮管人布幕官陳幣史展幣皆于幕上帷幕皆以布為之既夕禮明衣裳用幕布可以證幕之為布)
(也四合象宮室曰幄即大次小次也帟座上承塵也幄帟皆以繒為之喪大記有素錦禇可以證帟之為繒也)
(凡居幕中有帟師田張幕設重帟是也居幄中冇帟朝日祀五帝張大次小次設重帟是也綬以聨繫四者)
凡朝覲會同軍旅田役祭祀共其帷幕幄帟綬(王及諸侯賔祭)
(事各有大次小次帷宮旅幕等師田則冇幕帟􁏐幕人共于掌次而張之)大喪共帷幕帟綬
(帷以帷堂喪大記始死帷堂及殯亦為之幕即綴衣盖以依神書顧命狄設黼扆綴衣牖間南向是也帟在柩)
(上)三公及卿大夫之喪共其帟(公卿大夫之喪皆幕人共其帟唯士無帟檀弓)
(曰君於士有賜帟)
　(師云王以事出不可露次故以繒布為之帷幕幄帟用畢撤之後復可用事簡而便費不及民後世險者)
　(乎蒲為行宮事已則費奢者乎錦為歩障費多勞民皆不知有幕人之灋也)
掌次掌王次之灋以待張事(灋謂大小丈尺及張時節度)
王大旅上帝則張氊案設皇邸(邸等禮反○國有故祭上帝亦遍祭羣神故曰)
(大旅禮器曰一獻之禮不足以大旅大旅至矣不足以饗帝是大旅不若祀天之禮繁此言有故之祭而不及)
(常祭經文于百職多互舉也氊案以氊布地而坐所以代筵席野外取其軟温而難敝邸後板屏風皇邸者染)
(五采羽象鳯䍿施邸上以為飾)○朝日祀五帝則張大次小次設重帟
重案(重平聲○春分拜日于東門之外祀五帝于四郊次謂幄也大幄初徃所止居小幄既接祭退俟之)
(處祭義曰周人祭日以朝及闇雖勥力孰能支之是以退俟與諸臣代有事焉重帟複帟重案牀重席皆設幄)
(中氊案皇邸大次小次盖亦互文觀下文張幕設案可知矣)合諸侯亦如之(合諸侯于壇亦)
(張大次小次)
師田則張幕設重帟重案(軍旅田獵張幕以蔽雨日不設帷幄者軍中不可壅蔽也)
諸侯朝覲會同則張大次小次師田則張幕設案孤卿
有邦事則張幕設案(覲禮上介皆奉其君之旂置于宮即小次待事之處大次張于宮外)
(初徃所止居也師田諸侯從王師田也孤卿有邦事謂以事從王或以王命出也􁏐為之張幕設案不言公者)
(於諸侯卿見之)凡喪王則張帟三重諸侯再重孤卿大夫不重
(喪之有帟為柩上承塵也一而足矣諸侯再而王三者自下而加耳諸侯已下之帟盖併及其禮非掌次與張)
(之鄭氏曰喪言凡者以其自王而下后視王世子三夫人視諸侯嬪婦視孤卿大夫御妻與士有賜則得帟)
凡祭祀張其旅幕張尸次(鄭氏曰祭祀言凡者天地宗廟外内祭祀皆有羣臣助祭)
(其人既多不能人人獨設故張旅幕旅衆也謂衆人共幕祭必有尸尸尊故别張尸次)射則張耦
次(耦謂升射者次在洗東燕射曰遂命三耦取弓矢于次)
　(諸侯之至王國則待以客禮王臣之從王則皆王事且使之自張則必參差有不得地者故其次幕皆國)
　(有司共之可以見當時體統之一恩禮之厚矣)
掌凡邦之張事(王國凡有張事不止于朝㑹師田喪祭射事也􁏐掌次掌之)
　(王者常居在天文為五帝座内外執事極其嚴備故周官特設宮人以掌之至于廵守方嶽之下其宮室)
　(亦象路寢為之孟子所謂明堂也其不廵守而殷見與夫有事而㑹諸侯于王城之外及凡出行或在道)
　(則其所居息之處曰舎其建立營衞皆掌舎之事其行禮之處初至所止為大次待事之處為小次即所)
　(謂幄也一取其造次之意一取待于此而上進之意觀宮伯所稱八次八舎可以知次舎之别其在次舎)
　(復有帷幕帟以為障覆盖王之所居雖造次不可苟于天文為張宿凡此皆掌次之事其帷幕幄帟之材)
　(則幕人之事而王居明堂與夫在次舎中其居寢所需又皆宮人主之四官雖分職而聨事宮人為上士)
　(所以統之也)
大府下大夫二人上士四人下士八人府四人史八人
賈十有六人胥八人徒八十人(治藏之長)
玉府上士二人中士四人府二人史二人工八人賈八
人胥四人徒四十有八人(每一工一賈綂徒六人每一胥綂十二人)
　(王之御帑以玉名官重玉也工八人所以攻玉限其員者不得作無益也賈八人所以相玉也○帑孥儻)
　(二音)
内府中士二人府一人胥二人徒十人(主良貨賄藏于内者)
外府中士二人府一人胥二人徒十人(主邦布藏于外者)
大府掌九貢九賦九功之貳以受其貨賄之入(九功即九職所)
(任也事冇成績故曰功九賦不外乎九職所供但言賦而不及功則無以見其所出故必􁏐舉之九貢九賦九)
(功皆大宰所定而其貨賄之物則皆入于大府故掌其貳其正則藏于各司也)頒其貨于受藏
之府頒其賄于受用之府(賄月鬼興鬼二反藏去聲○受藏者内而藏焉謂玉府也)
(受用者内而旋用謂内府外府也玉府所入貨為多故曰頒其貨于受藏之府内外府所入賄為多故曰頒其)
(賄于受用之府然玉府于王之獻及好賜皆共之則不專于受藏且玉府亦有文織良賄不止于貨内府亦有)
(金玉銀貨不止于賄此皆就其多者言之耳)凡官府都鄙之吏及執事者受
財用焉
　(此主大府之屬經收財用盖米榖蒭薪亦大府通職而唯貨賄則内府等府所收故専掌之凡財賦之入)
　(也必先受灋于司㑹司書授之以灋掌事者依灋征斂入于大府而存其貳于司書大府乃頒于玉府内)
　(府外府而職内復存其貳毋敢額外多取凡財賦之出也必攷于司會司書驗其合式灋與否然後得支)
　(于大府而存其要貳于司書大府乃復于内外等府撥與而職出復存其貳毋有額外多用此利權所以)
　(常歸于一也)
凡頒財以式灋授之闗市之賦以待王之膳服(王之膳羞衣服)
(其用物最不一門闗市廛商旅所㑹雜物為多故以當膳服)邦中之賦以待賔客(饔飱)
(牢禮所湏惟食物邦中城廓内外載師所任廛里場圃之地取之為便故以當賔客)四郊之賦以
待稍秣(六畜所食禾榖也小事故稱稍必近地乃可供四郊去國百里載師所任近郊逺郊之地取之)
(為近故以當芻秣即禹貢之百里賦納總也)家削之賦以待匪頒(削恤教反當作○)
(王所頒賜羣臣羣吏之祿家削三百里載師所任家邑之地大夫采地也)邦甸之賦以待工
事(以大宰九賦載師任地之序推之邦甸之賦當在家削之賦前工事百工廩餼邦甸二百里載師所任公)
(邑之地也)邦縣之賦以待幣帛(幣帛以勞贈賔客邦縣四百里載師所任小都之地卿之)
(采地也)邦都之賦以待祭祀(大祀中祀用大牢小祀用特牲及夫幣物其用為至尊邦)
(都五百里載師所任大都之地公之采地也公臣之最貴故以供其所尊卿亞于公故供賔客之幣帛大夫亞)
(于卿故供匪頒)山澤之賦以待喪紀(任虞衡以山澤之事貢其物以其賦當大喪小喪又)
(按王制云祭用數之仂喪用三年之仂盖有喪則不祭故得以三年之仂而當喪用此亦所以待喪紀者大宰)
(九式以荒喪竝言而此闕之者盖荒之用出于三十年之所積也○仂禮革反十之一也)幣餘之賦
以待賜予(王有親故及臣之賢能欲特恩加厚者亦天理人情之所不免即好用也此在常用之外)
(幣餘掌事者之餘財歸于職幣者亦常賦之所餘故以當賜予)
　(此通計畿内九賦九功財賄以為九式之用盖大府所收雖止于貨賄而倉廩稍委之物皆當入其㑹計)
　(故此若稍秣匪頒工事等皆其所頒也式灋大宰歳杪制國用之定格也頒于内外等府則授之以灋使)
　(知以某物預偹某用盖取民有定制國用有定式所謂量入為出也如此則用無或過而財無不足矣)
凡邦國之貢以待弔用(侯國寳藏貨財各有所産諸侯以為歲之常貢即九貢致邦國)
(之用也國用之餘以充王之弔用使各國之産相易以為禮則物益適于用矣)凡萬民之貢以
充府庫(畿内虞衡所掌畿外名山大澤之不以封閒田之未班諸侯之絶世者皆天子所自入所謂萬)
(民之貢也存之于府庫以待移用)凡式貢之餘財以供玩好之用(上文頒財)
(式灋與此邦國萬民之貢充九式弔用府庫而冇餘者然後可以供玩好之用不以末傷本也)
　(此主侯國萬民職貢以為王國之用書曰玩物喪志而有所謂玩好者何也夫天理豈能外于人欲在適)
　(其可與過不及之間耳人非聖人則天機不能無間斷情性有時而拂鬰當其倦怠時以灋象制噐貴重)
　(而有文章若古之欹噐金人又如顧命所陳者時一玩之既不縱情于物欲亦不至于壹滯以傷天和不)
　(然必至于放縱不可收拾矣此與囿遊同意皆所以接續此心天機之術也)
凡邦之賦用取具焉歳終則以貨賄之入出㑹之(入出之數)
(有日成月要歳終則總計其大數而㑹之以待司㑹鈎攷)
　(國家經費悉取給于大府則權不分一則絶滲漏之源一則因其有餘不足之處而知所以節量裁抑之)
　(方也按財者民之心國家之血脉也大府治藏之長民命國脉所繫屬之大宰者宰相均平天下必以理)
　(財制國用為先務則王宮后宮與夫百官府之用皆冇定灋不得妄費王國以及于四海之賦貢皆冇定)
　(式不得多取而天下之治裕如矣)
玉府掌王之金玉玩好兵噐凡良貨賄之藏(式貢良善者乃得入)
(于此)共王之服玉佩玉珠玉王齊則共食玉○大喪共含
玉復衣裳角枕角柶(含去聲柶音四○含玉以共口實尸得玉氣不敗也角枕以枕尸柶)
(匕也以楔口令可飯含必以角者剛而韌也○楔音屑)○掌王之燕衣服袵席牀
笫(袵日錦反笫子禮反○燕衣服巾絮寢衣袍襗之屬皆良貨賄所成袵席卧中親身之席牀笫附牀之簀)
(至尊所御亦良噐也凡此以其共上用不可不謹故􁏐掌于玉府○襗音鐸簀音責)凡䙝噐(私䙝便身)
(之噐以其燕寢所用故亦附掌于此)○若合諸侯則共珠槃玉敦(敦音對○司儀)
(職將合諸侯為壇十有二尋既會而盟以珠飾槃所以盛牛耳尸盟者執之玉敦㰱血玉噐戎右職盟則玉敦)
(辟盟○㰱恤甲反)
凡王之獻金玉兵噐文織良貨賄之物受而藏之(織音職○)
(鄭氏曰謂百工為王所作可以獻遺諸侯古者致物于人尊之則曰獻也文織即書之厥匪織文布帛之冇文)
(織而成者玉府受于作治之工藏之以待用)○凡王之好賜共其貨賄(王于羣臣)
(有恩好而賜之貨賄者玉府共之)
　(玉府所掌一為王之正用即九式羞服之式九貢噐服之貢在内府中尤為精羙要切者舉以供至尊異)
　(于常用也一為玩好主式貢之餘所共及獸人䱷人所入止供玩好賜與不可以混于國之大用也)
　(師曰玉者君子比徳焉服玉冠飾以尊其首帶飾以重其體也佩玉琚瑀珩璜行以為節閑非僻之心也)
　(珠玉琢玉為珠即冕旒蔽目而視于無形也玉者純陽之精齊食玉屑以助精明之氣也○琚瑀珩璜音)
　(居禹衡黄)
内府掌受九貢九賦九功之貨賄良兵良噐以待邦之
大用
　(九貢諸侯每歳常貢若祀貢犧牲物貢橘柚則入于膳夫牧人嬪貢絲枲則入于典婦功材貢斿貢則入)
　(于噐府其噐幣貨服精羙以供王者入于玉府餘則皆入于此九功即九職之所成斂之以當九賦頒之)
　(以共九式之用其餘亦皆入于此大用謂式事及朝覲㑹同之頒賜也已上以貢賦當國之大用)
凡四方之幣獻之金玉齒革兵噐凡良貨賄入焉凡適
四方使者共其所受之物而奉之凡王及冡宰之好賜
予則共之
　(幣獻四方諸侯來朝合幣以獻即大宰所贊玉幣玉獻小行人職圭以馬璋以皮璧以帛琮以錦琥以繡)
　(璜以黼或以齒革兵噐随其國之所有此不繫于貢賦之正王遣使聘問諸侯即以所受于四方之物共)
　(于使者而奉之盖各以其國之所無者交錯而分遺書所謂昭徳之致于異姓之邦無替厥服分實玉于)
　(同姓之國時庸展親也幣獻之物視貢賦為稍輕使者所奉及君相之好賜予亦非大用故􁏐取諸此夫)
　(冡宰之賜予而得于内府支用者盖與君為體如吏之足用長財善物者賞之或待賔客之小治有善而)
　(應有所賜或使者至侯國應有所問遺若使者有私覿之禮也此皆公事而非私惠故内府共之)
外府掌邦布之入出以共百物而待邦之用凡有灋者
　(布即布帛之布故云共衣服之用古者以布帛為財故又以待邦之用也漢人以鑄銅之錢與枲織之布)
　(通名曰布泉鄭氏習見當時之事遂解此布為錢獨不思經文明言衣服之用則其為布帛無疑若司市)
　(無征而作布則銅錢之謂不可相混也入謂貢賦之布從大府頒之而入于外府也出謂邦用之合于式)
　(灋者從外府受之而出也共百物者合用布或以布而易他物皆取給于此其用不一故曰共百物也已)
　(上以布共有灋邦用)
共王及后世子之衣服之用(即九式羞服之服也○此以布共王宮衣服之用)
凡祭祀賔客喪紀㑹同軍旅共其財用之幣齎賜予之
財用○凡邦之小用皆受焉
　(祭祀喪紀賔客皆有不一之需會同軍旅則冇犒師皆外府共之幣即邦布凡皮曰幣布乃帛類故亦曰)
　(幣齎猶云資以其輕便可持行者所資也云財用之幣齎者謂以幣齎為財用也云賜予之財用者謂以)
　(幣齎為賜予也小用若使者聘問諸侯行道之資其用無常􁏐取給于此已上主以布為財齎之用)
歲終則會唯王及后之服不會
　(師曰内府主公帑之在内外府主公帑之在外王者以四海為家曷有内外曰内府掌邦賦以待王之大)
　(用故儲于内帑以慎重也外府掌邦布以待邦之小用故發于外帑以從便也其為公帑則一而與玉府)
　(同統于大府西漢天下經用盡度大司農人主奉飬勞費一出少府古意尚存惜乎散出無紀耳)
司會中大夫二人下大夫四人上士八人中士十有六
人府四人史八人胥五人徒五十人(㑹音怪計也○司㑹計官之長)
司書上士二人中士四人府二人史四人徒八人(主書㑹計)
(簿籍)
職内上士二人中士四人府四人史四人徒二十人(内音)
(納)
職歳上士四人中士八人府四人史八人徒二十人(歲當)
(作出凡出内之出讀作去聲昌税反與歳音相類又歳出二字建首亦相似因此而誤或曰歳猶今管年也夫)
(管年兼出入故可謂之年今職内三入字職歳三出字可驗豈可以歳字混用乎)
職幣上士二人中士四人府二人史四人賈四人胥二
人徒二十人(主㑹計邦賦之餘)
司㑹掌邦之六典八灋八則之貳以逆邦國都鄙官府
之治
　(此主平治之道以賛天下之治也典灋則大宰曰掌治之也太史亦曰掌執之也小宰曰貳副大宰也司)
　(㑹亦曰貳攷逆之也六典以逆邦國之治八灋以逆官府之治八則以逆都鄙之治而天下之治無不舉)
　(矣)
以九貢之灋致邦國之財用以九賦之灋令田野之財
用以九功之灋令民職之財用以九式之灋均節邦之
財用
　(此主理財之灋以制國用也九貢之灋者畿外侯國之財用以九等貢灋施于大司馬職方氏大行人等)
　(職而致之萬邦唯正之供也九賦九功之灋者自邦中至于山澤其地有八自三農至于閒民其職冇九)
　(民無不受田有粟則出粟無粟則貢其所職載師縣師等以九賦之灋随地總徵之故曰令田野之財用)
　(閭師旅師等以九功之灋隨職户徵之故曰令民職之財用合之為九賦以待邦之經用非有二事也詳)
　(見九賦九職相胥圖九式之灋者執九式以均節邦之財用司書所謂凡上之用財用必攷于司㑹其他)
　(可知矣)
　九賦九職相胥圖
掌國之官府郊野縣都之百物財用(百官府至郷遂甸稍縣都凡財用之)
(入出莫不掌之)凡在書契版圖者之貳以逆羣吏之治而聽其
會計
　(此主攷課之灋以舉天下之功也紀録為書徵驗曰契人民之數曰版土地之形曰圖其正藏于司書其)
　(貳上于司㑹以相校勘因而知征斂之虧完放散之餘欠存積之多少而吏治之殘刻寛簡貪汚廉潔皆)
　(不可逃矣)
以參互攷日成以月要攷月成以歳會攷歳成以周知
四國之治以詔王及冡宰廢置
　(日成月成歳成者職内掌賦入職出掌賦出一旬為日成一月為月成一歳為歳成也參互者百司毎日)
　(出入之數兩存以為證者月有要歳有㑹以二者而互相參攷則欺隠無所容而姦弊不生也四國謂四)
　(方侯國其治教禮政刑事之大綱皆統于六官故攷官府之治則凡四國生民之利病國計之盈縮皆可)
　(周知也課既定然後詔王及冡宰不職者廢之稱職者置之此則不特百官府之吏縣都之參貳而已侯)
　(國之命卿大夫亦在廢置之列此所以能一天下之治也)
　(劉氏曰司㑹職財計者也苟不顧國政之是非不度民生之弊疚惟利是積則或傷于仁唯財是節則或)
　(害于義故禮樂衰㣲黎民困溺非所以存國體也於是擇中大夫之賢徳猷為亞于冡宰才于列卿者以)
　(司㑹計是故必知六典八灋八則之本然後施九貢九賦九功九式之灋知其治之本而不失則財用可)
　(致而不害于王之所以建極于天下者矣)
　(師曰此聖人格王平天下之要道也平天下在用人理財宰臣當務大體而國計唯至纎至悉乃能周知)
　(此萬命鰅鰅之所頼也故設司㑹為計官之長主考天下㑹計以賛冡宰唐以宰相判度支是冡宰自行)
　(司㑹也後世理財歸于户部是司㑹為大司徒也漢蕭何為相國張倉為計相其古之遺意乎)
　(按舊說司㑹職若卑不足以制大府故周禮設官秩尊于大府此說非也夫司㑹乃監臨之官設其秩雖)
　(卑大府安得以尊臨之盖司㑹執典灋則之貳贊王及冡宰以均平天下操日成月要歳㑹之總以詔王)
　(及冡宰廢置總賛天下之治㑹天下之職其權下于大宰不止財用一事故其職隆而位尊也)
司書掌邦之六典八灋八則九職九正九事邦中之版
土地之圖以周知入出百物以叙其財受其幣使入于
職幣
　(典灋則九職九貢九式大宰所掌而司書亦曰掌者此主簿書之長以贊冡宰及司㑹謂掌其書也九職)
　(大府作功九正即九貢四方唯正之供故曰正九事即九式謂以集邦之九事也不言九賦者在九職之)
　(中矣邦中之版土地之圖屬大司徒而亦掌其書者理財必知户口之登耗疆域之廣狹也凡賦貢式用)
　(版圖無不掌之故能周知百官府入出百物之數叙其財者凡財用入出比次倫類簿録成書各有條理)
　(便于㑹計也受其幣百官府掌事者有餘幣先送司書受而書之然後頒于職幣有餘幣者知其出受餘)
　(幣者知其入也)
凡上之用財用必攷于司會
　(凡財之出司書必存其數司㑹存其貳然後下職歳闗大府就所司支給上之用財用謂九式常格之外)
　(若好賜與也司書存數之時必攷于司㑹合式灋與否合于式灋然後下于職歳苟其事弗當則彼此互)
　(相執奏所以杜奢侈之萌也)
三歳則大計羣吏之治以知民之財噐械之數以知田
野夫家六畜之數以知山林川澤之數以逆羣吏之徵
令
　(歳會攷歳成每歳固有㑹至于三歳又通計之故謂之大計大宰三歳大計羣吏之治而誅賞之司書掌)
　(㑹計之書以賛冡宰必知其數而後能攷其徵令也民財九職所共有荒有熟知財之數則諸府所受之)
　(貢賦必知其欠餘噐械吉凶禮樂賔射及兵噐有備有乏知噐械之數則司教化之官可以攷其勤惰田)
　(野夫家六畜之數有登有耗知其數則凡田役之事可以聽其簡稽山林之材木有童植川澤之蒲葦魚)
　(鱉有盛衰知其數則虞衡之所共可以知其盈虧徵謂取于民令謂作其事先知其本數而後攷其所徵)
　(所令故其事覈而易舉也)
凡稅斂掌事者受灋焉及事成則入要貳焉
　(司稼以年之上下出斂灋冡宰制國用具有成灋藏于司書閭師旅師等掌斂事者皆來司書處受灋不)
　(得灋外取民事畢有要簿入于冡宰其貳藏于司書以為攷逆之證)
凡邦治攷焉
　(典灋則職貢式無不掌版圖吏治靡不知故欲知國家治灋吏治得失皆于是攷之猶太史凡辨灋者攷)
　(焉也)
職内掌邦之賦入辨其財用之物而執其總以貳官府
都鄙之財入之數以逆邦國之賦用(内音納○賦入兼九職九貢而言閭)
(師旅師縣師之所徵職方行人之所致也官府若大府等掌財廪人等掌米穀及泉府職金等職也都鄙凡甸)
(稍縣都所收之賦也辨其財用之物某物該若干某物該若干執其總數官府都鄙存其正職内存其貳于是)
(以其所入之數攷邦國九式之用合用㡬何則其冇餘不足皆可得而知矣)○凡受財者受
其貳令而書之及會以逆職歳與官府財用之出(受財冇二)
(一謂膳夫舎人等冇司常用一謂祭祀軍旅等一時之用令謂于大府廪人等支財之令大府等存其正職内)
(存其貳及㑹計之時則以其受財之數攷其出財之數與職歳出財之數相同與否則其有無存積與夫公清)
(欺隠皆可得而知矣)而叙其財以待邦之移用(賦入冇限費出不齊于是更以其見)
(在之物比次而叙正以待邦之移用如喪三年不祭則移祭祀之用于喪豐年而動大衆則移凶荒之用于役)
(都有餘則可移于縣甸不足則取之于稍冇司守常不得擅移通融之灋皆職内主之也)
職歳掌邦之賦出以貳官府都鄙之財出賜之數以待
會計而攷之(歳當作出○賦出謂所收九職九貢之財物以待邦之大用者官府都鄙出財之數)
(此有司之常灋也其出賜之數以王命而非常灋也官府都鄙存其正職出存其貳以待㑹計之時則以其貳)
(攷其正更不可得而隠矣)○凡官府都鄙之出財用受式灋于職歳
(凡費出嚴之于後不若正之于始故凡官府都鄙羣吏之出財用必先于職歳受大宰所頒應用與否及應豐)
(應約之式灋然後得出毋敢擅出之也)○凡上之賜予以叙與職幣授之
(賜予之禄有常數仕者之廪禄也予上之好用賜予也叙即以叙制其食及好用之式也雖上之賜予亦必以)
(叙而與職幣授之則㤙不至于濫矣)○及㑹以式灋贊逆㑹(財用出時皆職歳以式灋)
(授之及冡宰司㑹㑹計之時仍以式灋贊而逆之則羣吏豈冇私出而天子亦豈有私恩所以為蕩蕩平平之)
(道也)
　(職内主㑹計邦賦之入職出主會計邦賦之出入出各司其事而不相混雜則耳目専而鈎攷明職内以)
　(每歳所入而考其所出職出以每歳所出而考其所入出入互相考則考覈詳而姦欺無所容職内者賦)
　(入以時其數簡故官吏省職出賦出以漸其數煩故官吏多也)
職幣掌式灋以斂官府都鄙與凡用邦財者之幣(幣若布帛)
(皮幣金玉龜貝皆是也)振掌事者之餘財(振收也亦刷清之意)皆辨其物而
奠其録以書楬之以詔上之小用賜予(楬音竭○辨其物者品色及美)
(惡使以類相從奠其録者定其數而書于簿籍以書楬之者每物標識其上非此三灋則統紀條貫不分難于)
(尋檢也上之小用賜予量度其宜詔王而共之大者固不足以給也)○歲終則會其出(此雖)
(出于㑹計之餘亦必㑹其出以謹之)○凡邦之會事以式灋贊之(將以斂其餘也)
　(國之賦用有定數而冇所謂餘者古人于用財必稍有盈餘使得寛裕而不急廹故事畢而復收之也凡)
　(餘財有三其一大府廩人都鄙等收邦賦以待用者若以待祭祀以待賔客每歳所入必有餘也其二内)
　(宰膳夫酒正舍人等用邦財者每歳冇司常事而其事冇行否人冇進退則每官所用必有所餘也其三)
　(祭祀賔客軍旅喪紀每事所掌幣齎及賜予之財用事畢必有所餘也職幣掌式灋以斂此三等之財蓋)
　(有餘則以式灋而斂之故不欲其吝嗇以為羡盈應餘而無所餘則橾式灋以攷之亦不容其侵牟而埋)
　(没)
司裘中士二人下士四人府二人史四人徒四十人
掌皮下士四人府二人史四人徒四十人
　(裘服之本故古人重之且北方地寒非此無以敵其凛冽之氣朝祭所不能廢也又冇共射侯頒裘物等)
　(故冇司裘之官皮之用猶廣不止于裘也故别設掌皮與司裘聯事而分職)
司裘掌為大裘以共王祀天之服(大裘用黒羔皮不分衣裳大占裘也王祀)
(天服衮郊特牲曰王被衮以象天其外服大裘猶裳之有不忘本也大裘不褐冇緇衣以襲之說見春官司)
(服)
中秋獻良裘王乃行羽物季秋獻功裘以待頒賜(中音仲○)
(裘自然完善之謂良稍加人工補綴之謂功玉藻云唯君冇黼裘又云君衣狐白裘白與黒謂之黼謂毛白黒)
(相間如斧文也狐白裘即孟嘗君持以入秦者或云狐五百歳則毛白或云聚狐腋為之也皆輕暖而冇文章)
(者所謂良裘也仲秋獻之于王以仲秋誓獮孟冬始裘也又玉藻云君子狐青裘豹褎麛裘青豻褎羔裘豹飾)
(皆所謂功裘也季秋獻之以頒賜于羣臣羽物小鳥鶉雀之屬鷹所擊者仲秋鳩化為鷹王順殺氣衣黼裘而)
(誓獮獮則得烏獸于是行羽物頒禽自此始也仲春鹰化為鳩王順生氣而不殺羅氏仲春羅春鳥獻鳩以飬)
(國老行羽物頒禽自此而止也○獮恤蹇反褎古袖字豻音岸)
王大射(王將有郊廟之事以射擇諸侯羣臣與邦國所貢之士可以與祭者)則共虎侯熊
侯豹侯設其鵠(鵠音谷○侯以布為之所用以射者侯之中復棲皮以為射之的畫以鵠者取)
(其髙飛迅疾而難中故以射中為善猶北虜所稱射鵰手也虎侯王與其耦所射熊侯諸侯與其耦所射豹侯)
(卿大夫與其耦所射此皆在王朝射灋也)○諸侯則共熊侯豹侯卿大夫則
共麋侯皆設其鵠(諸侯共熊侯已下因天子而并及其禮耳餘當參攷夏官射人○侯皮所)
(為故司裘兼共射侯)
　(按侯之云者言矢之所至以此為候故古文侯字作医象矢集于布之形其諸侯與俟候字則皆從人而)
　(諧医聲人在上作矦為諸侯字人在旁作□為俟候字前人不識古文遂謂射中者得為諸侯不知射□)
　(元非諸侯字且自諸侯而下安得為諸侯上則為天子亦胡以侯為又考工記祭□之辭曰惟若寕侯毋)
　(或若汝不寜侯不屬于王所故抗而射汝強飲強食貽汝曾孫諸侯百福夫祭者為用之有功而報之也)
　(今為不屬于王而射之又何祭焉且既惡而射之又祈以多福乎况天子習射而以射諸侯為名不祥孰)
　(甚焉至于諸侯自射其身大夫而下射其君尤為非禮凡此皆俗傳為諸侯字故悖繆至此也夫射者)
　(兵之以近及逺男子之所有事古者君臣相與盡志于射者取其能禦外侮以安善良而已虎熊豹皆獸)
　(之極猛者春秋書多麋亦害稼之獸取其皮為侯以示驅猛獸除民害之意射之所冇事者在此不于此)
　(求其義而乃妄求之于侯不失之逺哉)
大喪廞裘飾皮車(廞音歆陳也○生時所服陳之不忍死其親王喪車五乗飾其蔽􁉛○􁉛)
(音密)凡邦之皮事掌之歳終則會(邦中用皮之事皆掌之此不盡述)唯王
之裘與其皮事不會(王之裘與皮冇定式故不會不及后世子者有用共之亦在所會中)
　鵠正圖
掌皮(獸皮治去其毛曰革已柔曰韋全毛與其通稱皆曰皮)掌秋斂皮(仲秋鳥獸希革毛毨)
(則其毛有文章凡飾噐物者用之仲冬烏獸􁏓毛則其毛内生細絨凡為裘者用之秋斂皮者春夏之皮不足)
(貴自秋而後始可斂虞衡有即斂之也○毨恤蹇切􁏓日勇反)冬斂革(革湏乾乆而完善故至冬而斂)
(之)春獻之(凡皮革至春然後總獻之于王)遂以式灋頒皮革於百工(式灋)
(故事作物所用多少百工謂凡裘氏韋氏函人之用皮者使之作為衣服噐物蓋越歳而後可服用也已上皮)
(革斂散之事)
共其毳毛為氈以待邦事(毳音翠氈氊同○麤曰毛細曰毳皆可為氊但有美惡之)
(不同皮與毛一類掌皮并斂其毛凡氈工所需毳毛並掌皮共之邦事即掌次氊案之類氈事掌皮兼掌)
歳終則會其財齎(財謂皮革之材可以為用者行者所持口齎皮為幣帛之用故亦曰齎猶)
(外府以布為財用之幣齎也歳終則凡邦之用皮與幣齎並以其入皮之數而會之)
　(按裘無與于天官之事而為之屬者古者以皮為幣又與布而同為百用之財齎盖亦外府之類故附于)
　(職幣之後也)
内宰下大夫二人上士四人中士八人府四人史八人
胥八人徒八十人(后宫官之長)
内小臣奄上士四人史二人徒八人(主給事后宮鄭氏曰奄稱士者異其)
(賢)
閽人王宮每門四人囿㳺亦如之(閽音昏㳺音由○司晨昏啟閉者路寢王)
(宮也后宮王之北宮也今言每門兼臯雉庫應及廟社而言囿㳺苑囿之離宮也􁏐每門四人)
寺人王之正内五人(寺之為言侍也正内路寢)
内竪倍寺人之數
　(十嵗上下童子朴實解事情竇未開者若天奄而年㓜者亦可兼之在于王所若文王世子内竪以告玉)
　(藻童子無事則立于主人之南北靣者也)
内宰掌書版圖之灋以治王内之政令均其稍食分其
人民以居之
　(此正后宮地與人之灋欲施政教先湏叙正其地分布其人然後為之圖畫后宮宮室官府次舎之形象)
　(為之版書閽寺女宮女奚之録籍由是按圖而知其所居守之地執版而可以稽其所事之業政若酒漿)
　(籩豆醯醢衣服祭祀賔客之所當供者令若閽人掌守王宮中門之禁寺人掌王之内人及宮女之戒令)
　(唯版圖既定皆可得而治之矣稍食有事于后者不可不給其食猶王朝之冗食也解見宮正人民國中)
　(婦女執事宮中者上為祝史等下則為奚猶云庶人在官也后宮之外不可直接宿衛周廬故列女宮于)
　(旁部分其居略如宿衛之灋而後總以垣墉限隔閽寺守之其外乃為官府次舎此周之内宮所以為善)
　(也)
以隂禮教六宮以隂禮教九嬪以婦職之灋教九御使
各有屬以作二事(隂禮者婦人所當行之禮六宮王后所立猶王之六官也教六宫者鄭氏)
(曰后也不敢斥言若今稱中宫矣愚謂亦兼夫人而下也婦職之灋婦人所當脩之職事絲枲等事也禮與職)
(亦互文女御九九相屬于九殯故曰九御使九御各屬于九嬪以率作之其他教道進御禮事亦莫不然矣)
正其服禁其奇衺展其功緒(衺斜通○婦人之服易于過侈正之使長短大小有)
(定式文繡物色冇定制不得随意變更奇衺竒巧左道非僻者禁之于微使不得惑衆致力曰功業次曰緒以)
(時展視不至怠荒也)
　(此主教其宮嬪之事按内宰教嬪婦之灋此古今人世昏明偏全澆淳美惡之一大界限也夫天之生人)
　(有一男則冇一女豈男子有教而婦人獨可無教乎古者宮中必設師傅保姆之官故周南后妃言告師)
　(氏而後得歸寜宋國夫人保母不至以及于水難百姓婦女亦必有師四十無子為人間女師是也今觀)
　(夫祭祀賔客禮也闗雎所稱琴瑟鐘鼔樂也國風諸篇詩也女史所記書也非學何以能之唯如是故古)
　(者女子之盛徳高識若敬姜孟母者無忝于男子而凡祭祀賔客喪紀冇男子之事則有婦人之事是以)
　(能上奉神靈之統下理萬物之宜也此所謂内宰之教盖傳其學于師傅保姆而教之然亦有齒尊徳卲)
　(如昭帝后之親受書于夏侯勝者矣秦漢而下其君既無脩身齊家之學至于呂不韋審食其武三思或)
　(委以國事令監宮中者遂使人疑而不復信苟得人如内宰者以治之豈有是醜哉以是知周公之灋似)
　(迂而實深切也○食其音異箕)
　后立六宮圖說
大祭祀后祼獻則贊瑶爵亦如之(祼灌通瑶音遥○宗廟之祭王既祼后從)
(後亞祼王薦腥薦熟后亦從後獻也尸卒食王既酳尸后亞獻其爵以瑶為飾􁏐内宰賛之)正后之
服位而詔其禮樂之儀(服謂内司服之六服正之使服當其事位謂房中户内堂上及)
(阼所立處正之使不失處所后行禮之時皆合于樂節詔之使各當其威儀)贊九嬪之禮事
(九嬪賛后薦玉齍薦徹籩豆與凡從后之禮内宰亦賛之使不失)○凡賔客之祼獻瑶
爵皆贊(王同姓及二王之後為賔客者祼亞王禮賔也獻王饗燕亞王獻賔也瑶爵亞王酬賔也后從)
(王内宰皆贊之)致后之賔客之禮(酒正致后之致飲于賔客之禮掌客夫人致禮豆籩等物)
(内宰將后命而致之盖唯大饗有夫人之禮餘但致之而已詳見大行人掌客)○凡喪事佐
后使治外内命婦正其服位(喪事佐后行喪禮内命婦九嬪世婦九御也外命婦)
(卿大夫之妻也使治者使其屬上士治之正其服之精麤位之前後也)
　(此佐后行禮之事按后夫人與尸賔獻酬后哭諸侯嬪御弔臨于卿大夫士之喪此古人之至大禮非中)
　(古以上莫之能行也禮國君取夫人之辭曰與寡人共冇宗廟社稷故祭必夫婦親之天子以天下為家)
　(建侯樹屏雖世爵而必命有徳者故其來朝以禮神之禮禮之是以后皆從王古者君臣同體大臣之死)
　(王為之服故后夫人亦有弔臨之禮且古者世道淳篤人心純一漙天之人專以行禮為務而無媱姣衺)
　(偽之風為之尸者則足以象神而人亦以神事之為之賔者果才徳出類而人亦以賢禮之有喪者主于)
　(哀戚而人之弔之者亦眞冇哀戚之心是故可以行獻酬弔臨之禮而無嫌也况所謂尸者皆王同姓懿)
　(親而卜吉者苟匪人則不足以為尸矣所謂賔者亦微子箕子魯公太公之流苟泛常諸侯則宗伯攝之)
　(矣所謂弔臨者亦必王之諸父兄弟及姑姊妹或嬪御父母之家耳不然則内外宗命秩視嬪御者掌之)
　(豈以少年宮嬪數數入諸臣之家以行禮哉後世祭無尸君臣無復獻酬之禮后夫人不復出宮此禮皆)
　(不必復講然觀宋之宣仁賜忠宣公社飯為温公申公弔臨徹朝猶有君臣一家之意後王不可不知而)
　(周禮自當存之未可以輕訾也○臨去聲數入聲)
凡建國佐后立市(謂諸侯始封或如殷周之遷國也國必靣朝後市故王立朝而后立市)
設其次置其叙(凡市必區畫有制思次居中司市涖之于是以次叙分地而經畫之每二十肆)
(則為一介次胥師賈師涖焉思次介次所謂設其次也經畫其地所謂置其叙也)正其肆陳其
貨賄(肆各藏物而不錯雜物各以類而相從比可以平價可以禁偽所謂正其肆陳其貨賄也皆后命官)
(為之)出其度量淳制(淳音純○度謂分寸丈尺引量謂籥合升斗斛淳謂布帛幅廣狹之度制)
(謂長短之式皆自后宮而出)祭之以隂禮(鄭氏云市中之社祭以婦人)
　(此佐后立市之事乾坤之道乾主資始坤主化生市所以利物故后立之天文下垣市樓斗斛帛度列肆)
　(等星即内宰佐后所立者歟)
中春詔后帥外内命婦始蠶于北郊以為祭服(中音仲○中春)
(蠶月也北郊純隂之地婦道屬隂故公桑蠶室于北郊后帥外内命婦親蠶者一則供祭服以奉郊廟一則勤)
(職事以化百姓也為祭服見後典枲)○歳終則㑹内人之稍食稽其功事
(内人九御及女宮女奚也稍食給事后宮之冗食正歲均之歲終則㑹之功事凡酒漿醯醢衣服等事正歲施)
(之歲終則稽之)佐后而受獻功者比其小大與其麤良而賞罰
之(麤粗通○典婦功凡授嬪婦功及秋獻功内宰佐后受之小大者猶云粗細盖各有適用麤惡也良善也)
(小大各冇善惡良善則可用麤惡則不堪用比而賞罰之靡不兢為精美也)會内宮之財用
(内宮夫人而下也後宮用財易于侈靡先為定式使冇品莭限制歲終而會之庶不至于驕奢浪費也)正
歲均其稍食施其功事(正歲均之施之歲終會之稽之與天道相始終也)憲禁
令于王之北宮而糾其守(北宮對王宮在南而言繫之王者王兼内外也禁謂宮禁)
(令謂宮中之職事正歳懸之以時糾之)
上春詔王后帥六宮之人而生穜稑之種而獻之于王
(穜稑音同六○鄭氏云六宮之人夫人已下分居后之六宮者使后宮藏種以其有傳類蕃孳之祥必生而獻)
(之示能育使不傷敗且以佐王耕事供禘郊也先種後熟曰穜後種先熟曰稑○已上皆衣食本原之事)
　(内宰之官掌版圖之灋而辨内外稽人民此其大綱也教六宮之禮職憲北宮之禁令此其大職業也莫)
　(尊于后而正其服位詔其禮樂耕桑立市之事莫費于内宮而㑹其財用莫貴于嬪御而正其服稽其功)
　(事王設之以治王内之政故曰内宰於天文為天相乃軒轅附星正主輔女后以為職者也非齒徳皆尊)
　(及王至親不可以居此官内宰之職舉内治寕有不脩乎冡宰兼治后宮故復統于冡宰)
　(又按内宰寺人閽人世婦女史等職所言后宮其辭不一曰内宮對王宮為外而言曰北宮對王宮在南)
　(而言曰中門以内外之中而言曰王内曰王之北宮曰王宮中門􁏐係之王而言也其曰六宮者乃后所)
　(立六宮擬于六官者故曰以隂禮教六宮帥六宮之人而生穜稑之種也其曰女宮者乃民間女服事于)
　(六宮典司職事于后宮之旁者故曰帥女宮而致于有司帥女宮而濯溉為齍盛莅陳女宫之具觀寺人)
　(稱掌王之内人及女宮之戒令王之内人則指女御言故係之于王女宮即民間婦女故不繫之王也詳)
　(見六宮圖說)
　女宮女奚女奴辨
内小臣掌王后之命(后聽内治有命内宰所詔内小臣傳之)正其服位(服位)
(内宰所正内小臣傳而正之)后出入則前驅(為之開道○已上主侍朝之事)
若有祭祀賔客喪紀則擯(皆内小臣為之傳辭)詔后之禮事相九
嬪之禮事正内人之禮事(詔者先事而告相者助其不及正者糾其違慢異尊卑也)
徹后之爼(謂后受尸之爵飲于房中之爼○已上主相禮之事)
后有好事于四方則使徃(畿外王同姓二王之後或后兄弟之國姊妹之嫁于諸侯)
(者時有問遺故曰好事)有好令於卿大夫則亦如之(畿内正宮夫人六卿世婦)
(内宗外宗之家后雖無政令時有言教至焉故曰好令二者皆内小臣衘命以徃○已上主為后使命之事)
掌王之隂事(鄭氏云隂事羣妃御見之時若今掖庭令晝漏不盡八刻日録所記推當御見者是)
(也云王之隂事亦先乎隂之意)隂令(王居路寢有命令教戒于北宮則内小臣令之也○已上主王假于)
(有家之事)
　(夫婦三綱之首閨門萬化之原衆庶莫不然而况母儀天下者乎宦寺者不能不用而不可以輕用其選)
　(有甚于外廷之臣者故其職曰掌后命正服位出入前驅與大㒒之于王無一爽庶㡬出入起居罔有不)
　(欽也若禮事在后曰詔九嬪曰相内人曰正一大小宗伯之賛于王庶六宮閑于禮儀而無有愆忒也若)
　(好事好令則使徃親親賢賢與王同志即齊詩女曰鷄鳴之意也掌王之隂事隂令則恩逮下而無嫉妬)
　(庶有樛木螽斯之美也古稱婦寺以其去勢柔媚如女人也今觀其職如此非剛正之士其孰能之是故)
　(奄悉無命爵唯此稱上士盖必其有士噐士行士徳而錫以士爵也)
閽人掌守王宮之中門之禁(王宮每門四人専言中者北宮之門于内外為中男)
(女之别尤為嚴也舊謂庫門于王之五門為中盖内為大府天府路寢皆禁密之地守之當嚴其說亦通但玩)
(經文則専指后宮言耳)喪服凶噐不入宮(喪服衰絰之服凶噐喪事之噐曲禮苞履极袵)
(厭冠不入公門)潜服賊噐不入宮(潜服若衷甲賊噐若懐刃)竒服怪民不入
宮(冠服異常左道怪誕)凡内人公噐賔客無帥則㡬其出入(内人女御)
(也公噐籩豆等禮噐賔客謂女賔公卿之夫人世婦以好禮徃來者)以時啟閉
　(喪服凶噐避不祥也潜服賊噐防不軌也竒服怪民慮惑衆也三者門闗皆所當禁于此言之雖有天子)
　(之命若唐憲宗之迎佛骨亦不得入也内人公噐賔客三者冇時而出入然苟無使者符節以帥之則在)
　(所㡬察不得私出入也晨昏啟閉以時○已上每門禁防之事)
凡外内命夫命婦出入則為之闢(外命夫内宰醫師以事入宮者内命夫奄)
(士也)
　(命夫命婦出入中門則為之闢除行人使違避無干犯賤事貴之禮餘則驗其出入隷㒒為之蹕此閽人)
　(兼職)
掌掃門庭(門所相值之地曰庭掃除不蠲)大祭祀喪紀之事設門燎(燎地)
(燭也束葦百根塗蜜焚之手執者為手燭或昧爽既夕設以為明)蹕宮門廟門(蹕止行者無得)
(相翔喧囂)凡賔客亦如之
　(平時掃門庭有事設門燎二者每門之事蹕則唯宮廟為然尤嚴密也必為之燎與蹕禁防之意在其中)
　(矣)
　(按閽人有職無爵若北宮之門則奄人也其餘疑以庶人在官者之賢者然禮稱墨者使守門盖黥靣㓝)
　(之至輕者罪薄過小而能改過遷善故可用之抑亦以示戒盖兼用之歟)
寺人掌王之内人及女宮之戒令(内小臣士也故所掌皆后及總宮中之事)
(寺人卑所掌止内人已下之事而已内人女御也女宮民間婦女服公事于宮中者戒謂所當禁戒之事令所)
(當脩之職寺人掌之)相道其出入之事而糾之(相去聲○出入謂内人以禮事出宮)
(還宮及女宮女奚以事出入宮門者寺人相助教道其所不及違禁者糾之)
若有喪紀賔客祭祀之事則帥女宮而致于有司佐世
婦治禮事掌内人之禁令(春官宮卿世婦云掌女宮之宿戒及祭祀比其具故寺人)
(于吉凶賔客三事則帥女宮之各司致于宮卿世婦而執事併佐相世婦之禮事及糾正女御之禁戒政令也)
凡内人弔臨于外則帥而往立于其前而詔相之(相去聲○)
(弔臨于外謂哭其族親也女御雖卑亦有父母兄弟不以賤廢禮寺人帥而詔相之盖不使失儀)
　(寺之為言侍也王之正内五人主侍于王路寢之旁者也今攷經文唯曰掌王之内人及宮女之戒令乃)
　(其專職其餘則于大禮之時佐世婦禮事掌内人之禁令及佐内人弔臨于外而已故所謂侍者非以執)
　(事于王也王當總内宮之治而不可用夫士人故以屬之奄盖侍于王所而代王以正其宮人也夫正其)
　(宮人而常在于王所得與王左右大夫士雜處豈憸人可得而容苟宮中有纎㣲差忒有不上聞者乎此)
　(周之内治所以至嚴且宻也且名雖侍于正内而實不近于王豈虞其竊弄之禍後世䆠寺至以數萬計)
　(左右前後罔非是輩幽曠隔絶靡所不為天子以一人耳目安能照察之然後知周公正内五人之制所)
　(以不可易也)
　奄人義(見學禮通今録)
内竪掌内外之通令凡小事(内北宮外治朝外朝王有命令若有所湏于内或有)
(召于外也小事者左右使令之役不便于成人者皆内竪掌之以其出入便疾無與為禮也)○若有
祭祀賔客喪紀之事則為内人蹕(内人從世婦有事于廟者命婦閽人蹕内)
(人則内竪蹕也)○王后之喪遷于宮中則前蹕(自北宮之中遷而朝于祖以在)
(内故亦内竪蹕出宮則閽人蹕矣)及葬執䙝噐以從遣車(遣去聲○䙝噐巾以振飾)
(盤􁏔以頮沭之類也喪車就道使内竪執而從之亦以其便于小事如生時也○􁏔音移頮月貴反)
九嬪(嬪之為言賔也言其徳為王及后之所賔禮也鄭氏曰夫人于后猶三公之于王坐而論婦禮故無)
(官職)
世婦(秩比于大夫故大夫妻亦曰世婦)
女御　宮女得以進御故以名官秩比于元士(已上三官原不具數有徳者充之解見内宰六宮條下)
女祝四人奚八人(婦人習于祭祀之禮者在天文為尾宿之傳說星也)
女史八人奚十有六人(婦人賢而知詩書禮義者)
九嬪掌婦學之灋以教九御婦徳婦言婦容婦功各帥
其屬而以時御叙于王所○凡祭祀贊玉齍贊后薦徹
豆籩若有賔客則從后大喪帥叙哭者亦如之(齍音咨)
世婦掌祭祀賔客喪紀之事帥女宮而濯摡為齍盛及
祭之日涖陳女宮之具凡内羞之物○掌弔臨于卿大
夫之喪(摡音盖)
女御掌御叙于王之燕寢○以歲時獻功事○凡祭祀
贊世婦大喪掌沐浴后之喪持翣○從世婦而弔于卿
大夫之喪(翣恤甲反)
　(宮中之事凡四曰教學曰進御曰禮事曰攷工○所謂教學者一婦徳非柔媚之謂也以順正為主二婦)
　(言非便佞之謂也以和信為貴三婦容非冶容之謂也以無暴慢為善四婦功非文繡之謂也以絲枲為)
　(事九嬪自其家時受阿保之教比入宮内宰人以隂禮教之習于四事世婦女御采于民間㓜未知學故)
　(九嬪掌其灋以教之則王内無不學之人矣記稱婦人未嫁三月教于公宮此灋諸侯之國亦莫不然也)
　(○所謂進御者鄭氏謂羣妃御見之灋倣月紀朔後從微向著卑者宜先女御八十一人當九夕世婦二)
　(十七人當三夕九嬪當一夕三夫人當一夕后當一夕十五日而徧朢後從著向微卑者宜後自后妃以)
　(漸及于女御每以一嬪綂三世婦九女御自九九三九而屬之九嬪故曰九御九嬪云各帥其屬而以時)
　(御叙于王謂日常執役事王俾無失禮也女御云掌御叙于王之燕寢明其得進御也曰王之燕寢王不)
　(至后宫婦人徃承君子耳以此灋觀之大較后之進御于王每月二夕三夫人每季人二夕九嬪世婦女)
　(御約一歳之中每人均得三進御焉豈若後世掖庭多怨女終身不得見君王之靣者哉○所謂禮事者)
　(一祭祀后主薦玉齍薦徹豆籩九嬪賛之六宮之人主供齍盛内羞之物世婦帥之濯概涖陳其具皆女)
　(御賛之也二賔客后有祼獻酬之禮九嬪皆從世婦于齍盛内羞之事皆如祭祀三喪紀大喪后主正外)
　(内命婦服位及叙哭者九嬪皆從世婦于齍盛内羞之事亦如祭祀女御于大喪則掌沐浴在后則躳親)
　(之王則男子抗衾女御盖掌其具而已后之喪特翣乃擁衛親身之事亦不使男子近之其卿大夫之喪)
　(世婦掌其弔臨女御從之也○所謂攷工者典婦功凡授嬪婦功及秋獻功内宰教九御使各冇屬以作)
　(二事正歳施其功事歳終佐后而授獻功者故女御以歳時獻其功事也)
女祝掌王后之内祭祀凡内禱祠之事(内祭祀六宮之中竈門户中)
(水泉及先蠶先嗇高媒等出宮則有祓祭也禱疾病求瘳禱爾于上下神祗也祠報福也)○掌以時
招梗禬禳之事以除疾殃(梗音鯁禬音怪禳日羊反○招迎善祥若春招弭梗禦惡)
(氣若時儺及冬堂贈禬除灾害若祈水旱禳却變異若日月食鼔射凡此皆女祝掌之非以求福所以除疾病)
(殃禍)
　(内祭祀禱祠其說有五凡物必有神若五杞蠶桑之類古人用之者則有祈有報一也鬼有所歸則不為)
　(厲夫人而下無子者或后有厲祭古人必有以處此二也天地之氣有正和則有乖邪以時而迎其正和)
　(禦其乖邪此亦理之所有三也水旱日月食雖皆天數然自古冇救却之理后與王一體同其休戚四也)
　(天道福善禍淫故疾病之禱若曰遷善改過以祈神祐五也鬼神之事婦人信之尤酷聖人深識鬼神之)
　(情狀因人情之所不能已制為正祀則彼淫祠不禁而止矣後世不知此一切禁絶此淫祀之所以紛紜)
　(也)
女史掌王后之禮職○掌内治之貳以詔后治内政○
逆内宮○書内令○凡后之事以禮從
　(后匹天王非行侔天地無以奉神靈之綂理萬物之宜故聖王立之史以佐之其職不隆且重歟禮職者)
　(凡后于行大禮執事有常者若經所稱后祼獻脩齍立市蠶于北郊等職事禮儀女史掌之貴用其中也)
　(内治者若内宰所掌版圖之法六宮之禮職北宮之禁令女史貳之詔后以時而班以時而省治其不法)
　(以聽天下之内治也逆内宮者人情無稽則廢弛凡政事財用靡不鈎考而司其㑹計猶天官之司㑹也)
　(書内令者后冇政令美惡直書以示勸戒此其專職也后冇事必在左右執禮以行因而獻可替否猶大)
　(臣之以道事君不可則止也周人所以佐后者如此宜其克配君子以成内治歟按史之為官手持中而)
　(不失者也故主記人君言動納之金匱為上者不得而與雖至暴如桀紂者亦無容其私人君設欲覽之)
　(或有所更易為史者知冇灋而不知冇其身頭可斷而手不可易有死而已繼之者亦然所以謂之信史)
　(春秋之時齊有大史之簡晉冇董狐之筆此意尚存盖自古相傳之灋也夫人君唯其言而莫予違后夫)
　(人深居禁中尤易縱恣然而好善名惡惡名之心人孰無之故垂象于天有柱史女史各司其職先王灋)
　(之故特設女史以婦人之賢且能者執彤管以待后猶王之左右史而兼掌夫禮職内治㑹計之事盖王)
　(政繁故分掌于大史内史諸職后事簡故總一職而已)
典婦功中士二人下士四人府二人史四人工四人賈
四人徒二十人(主婦人絲枲功官之長工以脩治織作之器賈以奠定布帛之直)
典絲下士二人府二人史二人賈四人徒十有二人
典枲下士二人府二人史二人徒二十人(枲音徙)
典婦功掌婦式之灋(婦人所常執之業冇定式即敬姜所言其餘量物而粗細冇常灋計)
(日而多寡冇常數也)以授嬪婦及内人女工之事齎(嬪婦内之九嬪世婦外之)
(宮卿世婦也内人女御而下也女工民間女治絲枲于宮中者事齎絲枲之材也以婦功之式灋授外内命婦)
(及内人女工之物料絲以為帛枲以為布)凡授嬪婦功及秋獻功(隆冬寒沍非女工時)
(故秋獻功先授之功以齊其業然後受其獻功以責其成母使之間曠以生驕侈與内宰以婦職之灋教九御)
(以作二事互相成也)辨其苦良比其小大而賈之物書而揭之(賈音)
(稼揭音竭○苦良者凡絲枲布帛湏用其美善者惡則無用絲之美者出于自然天成故曰良凡麻枲人工倍)
(而苦則美省而逸則惡雖粗者調勻圓緊即人工加倍故麻枲謂之苦功亦猶良裘功裘之云皆其美善者非)
(苦較良為不美也小大者猶云粗細各有所適用如冕之三十升衰則至于四升祭服當極精巾冪帷幕當稍)
(疏也于獻功之時辨而受之絲帛欲其良枲布欲其苦比者分配之使精粗各自為類大抵適用有苦良小大)
(為美惡之異也于是每物使賈定貴賤之直并與其長短多寡之數書而掲于物之上則用時不忒内宰官尊)
(故比其小大與其粗良而賞罰之此則但辨而受之耳)以共王及后之用(凡冕服之組畫)
(及賜予于典婦功即共之)頒之于内府(其餘頒之于内府以内府受良賄存之以待用也)
典絲掌絲入而辨其物以其賈曷之掌其藏與其出○
以待興功之時頒絲于外内工皆以物授之凡上之賜
予亦如之○及獻功則受良功而藏之辨其物而書其
數○以待有司之政令上之賜予凡祭祀共黼畫組就
之物喪紀共其絲纊組文之物凡飾邦噐者受文織絲
組焉○歳終則各以其物會之(畫古畫字纊音曠)
典枲掌布緦縷紵之麻草之物(紵音主)○以待時頒功而
授齎○及獻功受苦功以其賈掲而藏之○以待時頒
頒衣服授之(時頒頒衣服衍一頒字盖上時頒授之齎以為功也下時頒授之布以為衣服也)
賜予亦如之○歳終則各以其物㑹之
　(二官職掌雖有絲枲之殊然其大要不過有五人而受之也興工而頒之也獻功則受而藏之也用而出)
　(之也歳終而㑹之也盖其時與事無不相同故其文多彼此互見合而觀之可也物謂絲有黃白粗細白)
　(者宜為縑黄者宜染及粗細各有適用絲縷苧皆布名十五升布去其半曰緦七升半也白而細疏曰紵)
　(麻謂蕡麻草謂苧檾焦葛之屬絲入若兖州厥貢漆絲青州厥篚檿絲及九職嬪婦所貢咸辨其物以其)
　(賈掲之枲亦有所入若青州之岱畎絲枲荆州之枲絺綌掌葛所徵山農絺綌之材澤農之草貢皆當辨)
　(其物而以賈掲之此入而受之之灋也○興功之時謂春和時也外工宮卿世婦等内工九嬪而下以物)
　(受之縑帛授以素絲文繡授以采絲也上謂王及后以絲賜與人亦以其物典枲言時頒功即興功之時)
　(云授齍者謂枲之材料即以物授之上之以枲賜予亦必以其物矣此興功而頒之之灋也○秋而獻功)
　(典絲則受良功而藏之典枲則受苦功而藏之盖凡絲枲之或粗或細必欲其美善者絲以良為貴枲以)
　(苦為貴于是辨其物使粗細各以類聚用各有所宜奠其良賤之價及其長短多寡之數書而掲于其物)
　(即典婦功之比其小大物書而掲之此受而藏之之灋也○冇司之政令若司服内司服弁師追師屨人)
　(冪人幕人車馬旗常與内外府之用布帛者以式灋于此典絲典枲而取之也上之賜予以布帛賜人也)
　(時頒衣服若宮伯之以時頒其衣裘也祭祀喪紀之所共者盖以布帛製為冕服冠屨則彼職各共之唯)
　(黼畫組就等完成之物不必復有裁製者則典絲典枲掌共之也黼若黼扆黼巾畫若畫布巾組就瑞玉)
　(繅藉巾車纓就也喪紀共其絲者若裁縫之線縷共其纊者喪大紀屬纊也共其組文者士喪禮握手玄)
　(纁著組繫也飾邦噐者茵席帷幄之屬司几筵冪人等所職也但于此受文織絲組而已几此絲之用為)
　(廣故于典絲特詳時頒衣服則布縷為多故于典枲言之皆互文以相備此用而出之之灋也○歳終則)
　(計其所入之數攷其所出之數毋使侵牟此㑹之之灋也)
　(按四方之奢儉勤惰皆起于后宮后夫人者佐天子以理天下之内治正以其貴而勤富而儉有以率先)
　(天下耳天文有扶筐星后妃親蠶之噐也織女星者宮嬪親織之象也咸列象于紫微垣故周禮特為典)
　(婦功一職以司後宮工作之事此内治之所以脩舉而無怠荒之禍也敬姜冇云民勞則思思則善心生)
　(逸則淫淫則忘善忘善則惡心生沃土之民不材淫也瘠土之民莫不嚮義勞也是故王后親織玄紞公)
　(侯之夫人加之以紞綖卿之内子為大帶命婦成祭服列士之妻加之以朝服自庶士以下皆衣其夫社)
　(而賦事蒸而獻功男女效績愆則有辟古之制也敬姜可謂知言矣抑周之先自昔相傳男勤于耕女勤)
　(于織故以絲枲之事不特典婦功掌之而已九嬪教之内宰職之又佐后而賞罰之宜其女有餘布而財)
　(不可勝用也及其衰也后宮休其蠶織民間則杼軸其空貢禹諌元帝曰故時齊三服官輸物不過十笥)
　(方今齊三服官工作各數千人一歳費數鉅萬三工官費五十萬東西織室亦然夫一婦不織或受之寒)
　(柰何民不困竆也即周之内治如此宜其永世也歟○笥恤志反)
内司服奄一人女御二人奚八人(主后宮裁䙜官之長)
縫人奄二人女御八人女工八十人奚三十人(主裁䙜之事)
染人下士二人府二人史二人徒二十人
　(染人繫于此者嬪婦染練之事欲其精美故與典絲典枲等職聮事而屬之典婦功也其他染職屬于冬)
　(官)
内司服掌王后之六服禕衣揄狄闕狄鞠衣展衣緣衣
素沙(禕音翬揄音摇鞠音菊展古文作檀哲兖反緣音彖○鄭氏曰后之服自翬衣至緣衣為六禕當作)
(翬揄當作摇狄當作翟翬翟皆雉名伊雒而南素質五色皆備成章曰翬江淮而南青質五色皆備成章曰摇)
(王后之服刻繒為之形而采畫之綴于衣以為文章禕衣色玄畫翬從王祭先王之服揄狄色青畫摇從王祭)
(先公之服闕狄色赤刻而不畫從王祭羣小祀之服鞠衣色黄告桑事之服展衣即記之䄠衣誠也色白朝王)
(及見賔客之服緣當作禒或作税色黒御于王之服亦以燕居男子上衣下裳異色婦人尚專一徳無所兼故)
(衣裳同色王之祭服六常服三后之祭服唯三翟者以不與天地山川社稷之祭也)辨外内命婦
之服鞠衣展衣縁衣素沙(外内命婦受服者辨而命之已命者則辨其不中式者也)
　(愚按六服之見于經傳者祭綂云夫人副禕立于東房玉藻王后禕衣夫人揄狄君命屈狄再命褘衣一)
　(命禪衣士禒衣唯世婦命于奠繭其他則皆從男子)　　　　　　　　　　　喪大記朝服君以卷　
　(夫人以闕狄月令三月薦鞠衣于上帝告桑事詩國風玼兮玼兮其之翟也瑳兮瑳兮其之展也雜記曰)
　(夫人税衣揄狄喪大記曰士妻以褖衣其名之可見者如此而制則畧無可攷以愚觀之天子之服九章)
　(則后之服亦當有九等之章詩所謂象服是也所畫之象雖不可強為之説而其命數則有可言者以司)
　(服之例推之上自上公九命其服九章至再命受服二章而止故此褘衣九命服也揄狄七命服也闕狄)
　(五命服也鞠衣四命服也展衣三命服也緣衣再命服也素沙者即士昏禮之宵衣亦作綃衣沙宵綃古)
　(字以聲相近而通用謂之素者猶素以為絢有質無文五色皆可非喪主素之謂上下之常服在六服之)
　(外者也凡婦人從夫之爵上公夫人九命服禕衣盖唯二王之後與天子三公加命為二伯者得服之故)
　(祭統謂副褘立于房也侯伯夫人七命服揄狄玉藻所謂夫人揄狄也子男夫人五命服闕狄喪大記所)
　(謂夫人闕狄也盖禮記本雜記故三等之服錯見如此三公夫人八命天子之三夫人視之卿之内子六)
　(命天子之九嬪視之是皆當有八章六章之服大夫之世婦四命天子之二十七世婦視之大國孤之婦)
　(亦四命是皆當服鞠衣元士之妻三命天子之女御視之候國卿之内子亦三命􁏐當服展衣天子中士)
　(之妻侯國大夫之婦小國卿之内子皆再命􁏐當服緣衣喪大記所謂士妻以縁衣也其曰薦鞠衣與詩)
　(之展衣者皆上得以兼下云爾鄭氏所云狄之為翟展之為禪皆為有理揄摇字古文亦通用但褘之為)
　(翬則無謂且以后之六服止畫雉之一章何以為九命之别王與諸侯之衮名同制異則后與夫人之褘)
　(亦當冇辨後王議禮者當别取灋象九以為之等可也)
　内司服圖
凡祭祀賔客共后之衣服(祭祀謂先王先公羣小祀高媒先蠶招挭禬禳也賔客諸)
(侯之䙮享女賔之禮見者后各有所應用之服)及九嬪世婦凡命婦共其衣服
(凡命婦謂三夫人而下至九御之受命者其衣服􁏐内司服共之以祭祀賔客當一新也然此皆指王宫言追)
(師稱外内命婦之首服則外命婦錫命之服亦内司服共之矣)共喪衰亦如之(衰清雷反古文)
(作褎)○后之喪共其衣服凡内具之物(鄭氏曰后喪所共衣服謂襲時十二)
(稱小斂十九稱大斂百二十稱内具之物謂絲帨線纊鞶袠之屬)
　(掌王后與夫人而下之衣服及外内命婦衣服之制猶王之司服也不與王同屬于春官者凡后之事咸)
　(屬天官也后之服用故女御掌之統之以奄者制出于宗伯禁令掌于内宰可以通于内外也)
縫人掌王宫之縫線之事以役女御以縫王及后之衣
服(王宮縫線之事上為王及后之衣服其餘凡内之縫事若世子三夫人而下之衣服及共命夫命婦之衣)
(服與喪褎棺飾皆是也女御者年尊有徳而譱于縫事者主率女工八十人以成衣服此縫人聽役之以通内)
(外之令也)○喪縫棺飾焉(棺飾者既啟殯載飾以行有龍帷錦褚等象生時居于帷幕中其制)
(詳見喪大記)衣翣栁之材(翣形如方扇畫黼黻禮噐天子八翣諸侯六大夫四以蔽棺者栁栁)
(車也二者之材必先以綵繒纒衣其木乃以張飾○翣恤甲反)○掌凡内之縫事
　(凡針黹之事必女子為善以其心細宻而精専也女御王之御妻善于裁制者女工民間女之暁縫事者)
　(其次為奚以執役使統之以奄二人者凡衣服當随人身以為變通至尊衣服不可使女工度量且有布)
　(帛衣服内外出入之政令于奄為宜也○黹哲禮反)
染人掌染絲帛凡染春暴練夏纁玄秋染夏冬獻功(暴音)
(㒒○鄭氏曰暴練者練其素而暴之春時陽氣燥逹宜于暴練今呉人漂縷者亦以清明為及時㡛氏練絲帛)
(皆晝暴諸日夜宿諸水也玄纁者天地之色以為祭服后染當及盛夏熱潤時鍾氏以朱湛丹秫三月而識之)
(是也染夏者染五色也謂之夏者禹貢羽􁆵夏狄其類有六曰翬曰摇曰曰甾曰希曰蹲其毛羽五色皆備)
(成章染者擬以為淺深之度秋凉乃大染至冬功成􁏐獻之○音夀)掌凡染事(布緦縷紵之物)
追師下士二人府二人史二人工二人徒四人(追音堆)
追師掌王后之首服為副編次追衡筓
　(按詩副筓六珈祭統云夫人副禕立于東房少牢禮云主婦髲髢衣移袂士昏禮云女次純衣特牲禮云)
　(主婦纚筓宵衣左傳云衡紞綋綖又詩云鬒髮如雲不屑髢也玉之瑱也象之揥也婦人之首服見于經)
　(傳者如此而已夫副以配褘衣是為首飾之上次以配純衣純衣即縁衣是為首飾之下編不知所配愚)
　(觀夫衣之序展先于縁首服之序編先于次展衣者朝衣也其袂哆少牢之移袂蓋哆字之誤即展衣也)
　(夫以髲髢配展衣則編即髲髢而為首服之中也然衣有褘衣榆狄闕狄而首服止于副者猶王以一冕)
　(而兼五服也王后之首服副而諸侯夫人亦以是者其制雖同而所飾之數則有等威之異詩六珈之謂)
　(亦猶冕之旒自九至二也追亦首服盖以纚作䯻如堆故以為名士冠禮所謂纚長六尺以韜髮是也宵)
　(衣或作綃衣盖即素沙在命服之外凡婦人皆可服之者如王之弁服也衡之為言横也與夫左傳之紞)
　(詩之瑱盖横于副之上其兩旁繫之以紞懸瑱而垂于耳以蔽聰也筓所以固髮凡婦人皆有之亦謂之)
　(揥或以玉詩所謂玉筓或以象儀禮所謂象筓詩言象揥也其名之可言者如此而其制則别無可攷鄭)
　(氏云副之言覆于聲近似但副解為覆字義不通又云次者次第髮長短為之亦以意度之而已唯夫髲)
　(髢者觀詩云鬒髮如雲不屑髢也知其以髮為之則編為編髮無疑也凡若此類姑當闕之天王議禮自)
　(當有通明博古之士取諸灋象而為之耳○珈音嘉褘音翬髲髢音避弟瑱音殿揥昌制反哆昌者反)
　(又按禮男子冠而婦人筓今以王后之首服不過如此然則珎寳盈頭不㡬于冶容誨淫乎且以九章之)
　(所畫與夫尊彝之所鑄觀之則見夫聖人逺取諸物皆人之所易見而有至理存焉後世婦人衣服首飾)
　(率憑織作金工鬪巧争妍無所不至皆當為之限制而禁絶之可也)
為九嬪及外内命婦之首服以待祭祀賔客喪紀(祭祀賔客)
(九嬪等當新其首服皆追師為之外内命婦亦為之者盖必錫之而後得服也)共筓絰亦如之
(筓絰者筓而加絰也儀禮喪服傳有吉筓惡筓惡筓者箭筓也有首或以髽或以布總吉筓者象筓也折其首)
(布總服之重輕以是為差)
　(男子之冠曰委皃委者禾收于田間之稱言在人上如委也殷曰章甫爾雅山正平曰章甫者大也羙也)
　(言其服之而平正羙大也夏曰牟追牟承黍稷噐一作毋聲相同也追當作堆言其在首如牟之堆也故)
　(婦人之首服亦謂之追夫追非冠之上而以之命官者以其常服亦猶弁師不以冕而以弁稱也)
屨人下士二人府一人史一人工八人徒四人
屨人掌王及后之服屨為赤舄黒舄赤繶黄繶青句素
屨葛屨(句音居據儀禮當作絇繶音億○鄭氏云重底曰舄單底曰屨盖據當時言之未知是否繶者)
(舄屨之合縫處别用異色絢夾縫之以為界絇着于舄屨之頭以為行戒純緣屨之口以為固儀禮所謂純博)
(寸也凡絇繶純同一色鄭氏謂凡舄之飾如繢謂六色相對而設屨之飾如綉謂五色相次而設然觀爵弁纁)
(屨黒絇繶純亦是相對則知舄屨之飾或如繢之次或如綉之次盖亦不拘但不可雜耳服屨者吉服之屨也)
(素屨者素服之屨凶喪去飾之用也已上王及后之屨皆屨人為之下文功屨者功裘所用盖即皮屨也散屨)
(者常時所服不在等者王及后言葛屨則知有功屨命夫命婦言命屨則知有命舄言功屨則知有葛屨矣)
○辨外内命夫命婦之命屨功屨散屨(詩錫韓侯以赤舄則凡外内命)
(夫命婦自畿外上公王朝三公及其夫人而下以至于諸侯卿大夫及其世婦皆王及后錫之内命婦自三夫)
(人而下以至御妻皆后錫之五命而上為命舄四命而下為命屨已上舄屨􁏐屨人辨而為之)○凡四
時之祭祀以宜服之(四時祭祀各有所宜夏葛冬皮與夫春青夏赤之類王則共于莭服)
(氏后則共于内司服)
　(舄屨之見于經傳者詩稱周公曰赤舄几几又云王錫韓侯玄衮赤舄士冠禮玄冠黒屨青絇繶純素積)
　(白屨以魁拊之緇絇繶純爵弁纁屨黒絇繶純純博寸夏葛屨冬皮屨不屨繐屨唯此數語而已先儒所)
　(言王及后與命夫命婦之舄屨多缺誤愚觀月令天子于四時服色不同則舄屨􁏐當有五色之不同是)
　(故王之五冕皆玄冕其服皆玄衣纁裳則其下皆赤舄黒絇繶純至于祀五帝與王居明堂則其衣各倣)
　(其方之色故衣青衣則白裳白舄而其飾為青衣赤衣則黒裳黒舄而其飾為赤衣白與黒反之后備服)
　(如王亦當有五等之舄又天子爵弁纁屨綦弁黒屨素積白屨王后展衣白屨縁衣黒屨此所言舄止于)
　(赤黒繶唯赤黄絇唯青而又不言純舊說以為互見不應如此之太畧愚以為缺文耳不可為據制禮者)
　(當通其意而為之可也)
　(按人受天地之中以生故萬物之中獨肖天地具體而㣲是故聖人為之服飾皆灋天地為之冕弁者天)
　(之覆也屨舄者地之載也腰已上屬天故衣冠同色腰已下屬地故裳屨同色又有與冠同色者取天運)
　(地下之意且足者人之所由以行者也善惡吉凶靡不由之聖人因屨以示戒焉夫屨雖小物而所繫之)
　(重如此故特設官以掌之男女首服造灋異制故弁師追師分職能不可兼也男女屨舄造灋不殊非若)
　(後世婦人之鞋以刺綉與男子異故以一官兼之此亦事勢自然舊以為冠尊而分屨卑而合説禮者求)
　(之過而失之類如此)
夏采下士四人史一人徒四人
　(夏大也采取也以其招取之廣逺故以名官猶廣求逺招之云也此官主死中求生忠孝至情非不祥也)
　(故屬天官之終)
夏采掌大喪以冕服復于大祖以乗車建綏復于四郊
　(精氣妙合為生魂㳺魄降為死故人之死也大抵以其魂之升耳自古盖有死而復生者以其魂之復也)
　(此復之禮所由始歟禮曰哭先復謂氣絶而哭哭而復所以盡人子徬徨以求之之心也復而不蘇而後)
　(死事始矣凡魂之下必自體魄漸離而上也故升屋而號復于庫門焉祖廟者平日致嚴之地心神所在)
　(又人本乎祖自明而幽也故復于廟及寢焉天子運量至廣魂或至于祀天地致日月迎四時之所又人)
　(本乎天自近而逺也故復于四郊焉夏采者天官因事而設專綂復之禮故復于大祖之廟及四郊祭㒒)
　(者平日掌祭祀故復于小廟高祖已下四親廟也隷㒒者平日掌五寢之掃除故復于小寢大寢冕服車)
　(旗皆平日體魄之所依庶㡬其魂因此而反冕服不岀郊故止于廟而以乘車建綏復于四郊祭㒒隷㒒)
　(不言以冕服當與夏采復于大廟同升屋及庫門復之最先不見于經者其掌于冬官之屬歟)
　周禮傳卷一下
欽定四庫全書
　周禮傳卷二上　　　　明　王應電　撰
地官上

惟王建國辨方正位體國經野設官分職以為民極乃
立地官司徒使帥其屬而掌邦教以佐王安擾邦國
　(書周官曰司徒掌邦教敷五典擾兆民太宰教典曰以安邦國以教官府以擾萬民小宰教職曰以安邦)
　(國以寧萬民以懷賔客司徒主民必先教導之使得生養生養既遂又必教誨之使知禮義故曰掌邦教)
　(五典教之具也擾萬民者寛柔以教習與性成也教官府者十二教通乎上下也懷賔客者設其門關符)
　(節供其委積芻薪以柔逺人也曰擾邦國曰安邦國曰寧萬民者習于禮義自然易使故安寧也)
教官之屬大司徒卿一人小司徒中大夫二人鄉師下
大夫四人上士八人中士十有六人旅下士三十有二
人府六人史十有二人胥十有二人徒百有二十人
　(大司徒正也小司徒貳也職雖有煩簡不同皆通掌鄉遂都鄙邦國之教者六鄉天子首善之地多近臣)
　(近親司徒自治而教之鄉師為之師長領䄂六遂以及都鄙皆天子畿内之地司徒不能遍及故于六逆)
　(特設遂人一職治而教之遂師為之師長領袖都鄙之治教則屬諸其長而有都則都士都宗人朝大夫)
　(等官以提挈之若邦國之治教則在于諸侯而有牧伯以統率之其教灋皆本于司徒也)
鄉老　鄉大夫　州長　黨正　族師　閭胥　比長
(比音避已上屬郷大夫)　封人　鼔人　舞師(鼔人之屬)　牧人
牛人　充人(牧人牛人之屬)　載師　閭師　縣師　遺人
均人(已上並屬載師)　師氏　保氏　司諫　司救　調人
媒氏(已上並屬師保氏)　司市　質人　廛人　胥師　賈師
(賈音古)　司虣(古暴字弼報反)　司稽　胥　肆長　泉府(已上􁏐屬)
(司市)　司門　司關　掌節(已上並屬司門)　遂人　遂師
遂大夫　縣正　鄙師　酇長　里宰　鄰長　旅師
　稍人　委人　土均　草人　稻人(已上􁏐屬遂人)　土訓
　誦訓　山虞　林衡　川衡　澤虞　迹人　卝人
(古礦字教猛反)　角人　羽人　掌葛　掌染草　掌炭
掌荼　掌􁏒(辰上聲)　囿人　場人(已上􁏐屬虞衡)　廩人
舍人　倉人　司禄　司稼(已上􁏐屬廩人)　舂人　饎人(昌乂)
(反)　稾人(舂人之類)
　(已上地官之屬几七十五官地之道主任養萬物故地官之職主教養斯民士農工商四者皆民六鄉多)
　(士故鄉大夫而下於庠序之教詳六遂多農故遂人而下於田里之教詳市商也司市而下治教商人之)
　(灋也工則見於冬官矣師氏保氏輔導王躬及教其左右司諫司救董畿内之教也饎人養之義也地之)
　(所生莫大于土故主建邦之土地之圖載師任土地者也土均均人平土也封人制畿封國邑也虞衡若)
　(上下草木鳥獸也門關守土者也稍縣寓兵于農也倉廩土地之所出也牧人蕃育犧牲也牛土畜也虞)
　(廷司徒敷五教后稷播百穀益作虞周禮並屬於地官者後世地益開闢視古為易故兼此三事也六十)
　(屬皆邦本之事地載象也)
大司徒之職掌建邦之土地之圖與其人民之數以佐
王安擾邦國
　(土地人民立國之本司徒掌邦教非此無以為為政之基故掌建邦之土地之圖與其人民之數以之爲)
　(準因列國封滅慶削為土地之損益因戸口生息衰耗為人民之増損大約或勝於前或不及于前則所)
　(以兢業自持務于開闢易治生聚教訓唯恐至于野荒民散自有不能已者所以佐王安擾邦國也)土　
　(地之圖有二有以土地為主而附載邦域其中者此堪輿之大圖也有以邦國為主而附載土地人民其)
　(中者此每國各自為圖者也司徒並存之)
以天下土地之圖周知九州之地域廣輪之數(地東西為横廣)
(南北為從長輪惟向前直行故謂從為輪九州揚荆豫青兖雍幽冀并也)辨其山林川澤丘
陵墳衍原隰之名物而辨其邦國都鄙之數(隰音習)
　(師曰立地之道剛柔盡之矣融結之始勢如漾沙剛者屹而獨存柔者洶而漸去積石曰山竹木曰林山)
　(林至髙地脈所發源也注瀆曰川水鍾曰澤川澤至下地勢之委所趨也土高曰丘大阜曰陵脈發土中)
　(若伏若連地有王氣土隨而起也水厓曰墳下平曰衍沃饒之地地脈隆起亘為大防支有止氣水隨而)
　(比也髙平曰原下濕曰隰水土所交會髙者廣平其下卑濕也辨五等名物大以封國立君小以制邑居)
　(民辨邦國都鄙之數者去山林川澤等虚數用實地以封國邑其數自可知也)
制其畿疆而溝封之(畿猶限期謂地之所至也疆界也)設其社稷之壝
而樹之田主(壝回移二音土髙若岸者)各以其野之所宜木遂以名
其社與其野
　(此制封疆立社稷經野之灋畿疆者王畿内外之界外以建邦國内以建都鄙溝穿地以為阻封起土以)
　(為界此先王所以疆理天下書所謂申畫郊圻愼固封守也社祀后土以勾龍配稷祀穀以后棄配一以)
　(報功一以保民也社稷不屋而壇起土以為壝樹之木以為土之主所以依神也所宜木若松柏栗之類)
　(其以松為主者則名松社松野以柏為主者則名柏社柏野所以别方面也孟子言旱乾水溢則變置社)
　(稷或謂易其神與其禮非也凡立社稷必擇氣之所聚能興雲致雨之處故變置者更易其地耳)
以土會之灋辨五地之物生(會音怪計也)一曰山林其動物
宜毛物其植物宜皁物其民毛而方(皁字早反○山林氣髙寒毛物狐貉)
(之屬穴居毛深温厚皁物柞栗之屬有殻包固民毛而方者腠理密耐寒而形勁正也○柞音酢)二曰
川澤其動物宜鱗物其植物宜膏物其民黑而津(川澤多水)
(鱗物水族魚龍之屬膏物生于水中蓮芡之屬民黒色而津潤血盛故也)三曰丘陵其動物
宜羽物其植物宜覈物其民專而長(覈音核專音團○丘陵土髙厚羽物)
(翟雉之屬伏地而能飛核物李梅之屬其仁在内民專而長其形魁梧稟氣厚盛也)四曰墳衍其
動物宜介物其植物宜莢物其民晳而瘠(莢教恊反晳音錫○墳衍)
(邊髙中下介物龜鼈之屬有甲陸生而水居莢物薺棘之屬皆外剛内柔晳者血不華色瘠露骨少肉也)五
曰原隰其動物宜臝物其植物宜叢物其民豐肉而庳
(隰字急反臝禮果反庳音婢○原隰髙卑錯雜水土疏薄臝物虎豹之屬淺毛者也叢物萑葦之屬連生而不)
(長其民肌體肥肉多于骨形卑弱筋力弛緩稟氣柔弱也○萑音九)
　(師曰五地隨氣異形氣行地中人物之生復隨形異稟蓋天氣以為父地質以為母子肖母形居多聖人)
　(仰稽天運俯察地理以土㑹之灋通計所生物何者為多因而知其土之所宜所以周知地利而能盡人)
　(物之性也)
因此五物者民之常而施十有二教焉(五物者五地之名物也)一
曰以祀禮教敬則民不苟二曰以陽禮教讓則民不爭
(祀禮陽禮二者鄉大夫所掌)三曰以隂禮教親則民不怨(此媒氏所掌飲射在)
(門外故曰陽禮冠昏在門内故曰隂禮)四曰以樂禮教和則民不乖(此鼓人舞)
(師所教樂之節奏比于禮故曰樂禮)五曰以儀辨等則民不越(即司儀九儀之禮掌)
(于秩宋奉行于教官)六曰以俗教安則民不愉(愉偷同○本俗六安萬民)七曰
以刑教中則民不虣(虣暴通○書云制百姓于刑之中)八曰以誓教恤
則民不怠(誓即凡徵令有常徇以木鐸者恤憂也)九曰以度教節則民知
足(度即典命所稱國家宮室車旗衣服禮儀各視其命之數而司徒以之為教也儀度二者相因儀自威儀)
(禮節言度自物采言也)十曰以世事教能則民不失職(即職事十有二民各)
(有世業)十有一曰以賢制爵則民愼徳十有二曰以庸制
禄則民興功(制爵禄乃冢宰司馬之事然賔興賢能始于郷大夫給禄由于舍人司禄其事並屬)
(司徒○按此十二教雖與五官聨事然皆司徒教民之事故列序之舊註多引他文為解終有未安不若專舉)
(司徒之事而義自足也)
　(五方風氣不同其民習以成俗若有恒性王制所謂廣谷大川異制民生其間者異俗故曰五物者民之)
　(常也變化氣質在于脩道之教大扺人情惰慢則事皆苟且五禮吉祭為先于國之祀禮祀物及祭社祭)
　(榮祭脯祭先皆極其誠敬此立敬之道故凡事不苟人有血氣尚力則爭鄉射鄉飲酒之禮相與揖讓則)
　(民知貴徳而賤力婬僻怨讐多生于男女以婚冠之禮親成男女則無怨曠人心不和則乖離寡合樂以)
　(導和則與人同而無乖刖人好髙自矜故越禮犯分自一命以至九命儀皆不同故尊卑有定分而不踰)
　(越人不土著則情澆薄各懷其土俗之美自生忠厚而不偷薄小人不威不懲刑以治其辠過務恊于中)
　(則民自畏灋而虣亂不作不戒則事不成憂民之犯灋常有以警戒之則民勤于事而不怠人心無節故)
　(不知止足上下辨則民志定而知止足民無常業則相率而廢時失事世守其業則各有所能而不至于)
　(失職以至有徳而賤有功而貧則民無所勸以徳詔爵以功詔禄則民愼于徳而興起事功敬讓和親安)
　(分知止不偷不愆無怠無荒而又勸之以徳行道藝皆聖王齊民之術此道徳所以一風俗所以同而斯)
　(民之不復囿于風氣也)
以土宜之灋(地利有宜有不宜大者民居小者樹蓄皆有已然之灋也)辨十有二土
之名物(地理上應天文十二分野其精氣相通因别為十二州辨其名者即上文山林川澤五者辨其)
(物者其中又有肥瘠美惡之等也)以相民宅而知其利害以阜人民以
蕃鳥獸以毓草木以任土事(相去聲毓音育○阜康盛也自人民言蕃滋息也自)
(動物言毓蕃育也自植物言土事若山之金玉錫石澤之魚鹽陸之田蠶任之以職)辨十有二壤
之物(壤土耕治之名十二州之壤物色不同鄭氏曰以萬物自生焉曰土土吐也以人所耕而樹蓺焉曰)
(壤壤和緩之皃)而知其種以教稼穡樹蓺
　(人之于土必有所宜蓋鳥獸草木人民所賴土宜則二者皆美而民盛不宜則二者皆惡而民衰故設土)
　(方師等職必相其隂陽觀其流泉察其物産莫非因土宜以奠民居之事稼穡之于土亦如之種同而)
　(所收異者土有宜有不宜也故設爲司稼草人等職辨穜稑之種周知其名與其所宜若宜黍宜稻宜三)
　(種宜五種及騂剛用牛等變化之術莫非因土宜以教稼穡之事也)
以土均之灋辨五物(辨山林川澤邱陵墳衍原隰五等之名物)九等(復差擇參伍以)
(上中下三而三之有九等之不同如禹貢所定)制天下之地征(制為征賦之式)以作民
職以令地貢以斂財賦以均齊天下之政(于是任民以九職今邦國)
(以九貢以此而斂其財賦卑高各隨其土性輕重各適其地宜而天下之政事均平齊一可從而理也)
　(此主征斂財賦言肥瘠美惡之不同地之性也立法以均平之使無不齊聖人贊化育之功也然此不過)
　(舉其大綱而已地里有變遷人道有興衰故設均人掌國中以至于四郊土均自甸稍以及于天下使各)
　(有所司凡歳之上下地之媺惡以為力政禮俗之低昻庶不至于固滯不通而正月之吉所以有和布之)
　(教也)
以土圭之灋測土深正日景以求地中日南則景短多
暑日北則景長多寒日東則景夕多風日西則景朝多
隂日至之景尺有五寸謂之地中天地之所合也四時
之所交也風雨之所會也隂陽之所和也(景古影字)
　(土圭之灋以玉爲之其長尺有五寸夏至日正中時樹八尺之表以候日景景有長短偏側每一寸為若)
　(干里則地之中邊大小皆可得而知然地有髙卑則日景隨而異猶今步天者北極出地之度數每州多)
　(寡各不同必先測土之深淺然後可正以土圭故先曰測土深也求地中者取天中心與地中心相對謂)
　(之地中天之中心東西以日升没之正中定之南北以各出地上九十一度下當嵩髙之處是也然無以)
　(知之故以夏至日行當晝漏午時正中之刻其景之所射尺有五寸而得之蓋夏至日行去天中心南十)
　(一度每度為一千二百五十里其景下射于八尺之表却得尺有五寸之景使日行正當天之中即無景)
　(之可得矣此求地中之灋也或據釋氏之説以葱嶺爲地中者蓋地西北有餘東南不足故據輿地而論)
　(誠為正中殊不知東濵大海地雖若不足水獨非地乎以此知為夷人一偏之見若以日景求之則天地)
　(之正中皆得聖人之道所以為大中至正也地在日之南則景短于尺五寸南方屬火故多暑地在日之)
　(北則景長于尺五寸北方屬水故多寒地在日之東則當日正中時而景已過故曰景夕東方屬木故多)
　(風地在日之西則當日正中時而景尚早故曰景朝西方屬金故多隂唯地之正中則日至之景尺有五)
　(寸與土圭合西北地髙天不足東南地下地不滿中則天地平故曰天地之所合此以髙下言也南則多)
　(暑北則多寒四時皆偏中則四時正故曰四時之所交此以南北言也東則多風西則多隂風雨不時中)
　(則風雨時故曰風雨之所㑹此以東西言也凡地髙及西北為陽地下及東南為隂中則隂陽不愆故曰)
　(隂陽之所和四語本六合分言不必別為訓釋)
然則百物阜安乃建王國焉制其畿方千里而封樹之
　(以上四者故百物皆阜盛而平安乃建王國者周公攝政四年營洛邑于成周即其事也千里之境為畿)
　(畿之界為溝溝之上為封封之上樹之木以為阻固也)
凡建邦國以土圭土其地而制其域
　(地理有髙深及山川限隔道路紆曲地之大小曷從而知日在天其景在地唯量夫景之長短則可以知)
　(夫道里之逺近故以土圭測日景之度而制其封疆之域也)
諸公之地封疆方五百里其食者半諸侯之地封疆方
四百里其食者三之一諸伯之地封疆方三百里其食
者三之一諸子之地封疆方二百里其食者四之一諸
男之地封疆方百里其食者四之一(諸公其食者半當作其食者四之一)
(諸子諸男其食四之一􁏐當作其食者半蓋諸公之地方五百里其食半實封為二百五十里似于過大諸男)
(之地方百里其食者四之一則實封止二十五里似于過小故諸公當為四之一實封田一百同出車千乘正)
(合大國車數諸男食者恰得五十里與冉有所謂如五六十孟子小國地方五十里司馬同十為封無不相符)
(舊註因解食字爲王食其稅小國地既小不應王又食其半遂謂大國貢重以正之小國貢輕以字之而改大)
(國爲食者半小國爲食者四之一也今因各經傳正之)
　(諸公方五百里其食者四之一實封田一百同蓋上公天子之賔郊祀之禮皆天子之事守故地獨多諸)
　(侯方四百里其食者三之一實封田八十五同諸伯方三百里其食者三之一實封田四十六同諸子方)
　(二百里其食者半實封田三十二同諸男方百里其食者半實封田八同舊註食字􁏐指王言夫天子畿)
　(内之地自足以供九式之用豈于五等諸侯之分地而復食之乎詳見封國攷)
　(或疑天子之地方千里而侯國乃有五百里四百里末大必折尾大不掉無乃非居重馭輕之道乎夫有)
　(管轄之地有實封之地有所食之田此稱方五百里已下者即詩所謂錫之山川土田附庸皆以管轄之)
　(地而言也其所稱食者半三等及經傳所載千乘之國皆以實封之地而言也孟子所言君十卿禄者一)
　(嵗君所自食之禄爲田三萬二千畮爲井三百二十可食二千八百八十人之類也夫所食之禄實封之)
　(地皆有限制唯夫附庸之國各自有君大國特為之綱領名山大川之要害者又不以封而王官自監之)
　(且周之上公甚寡異姓唯宋同姓唯虞為公爵而已亦何自而生亂乎但愚詳觀周禮封國之制于周初)
　(孟子皆有不同者書武成曰列爵惟五分土唯三而周禮爵雖五其命數禮儀則公從上等以九為節侯)
　(伯從中等以七為節子男從下等以五為節分地雖五其所食則公以四之一侯伯以三之一子男以半)
　(大扺列爵惟五而其等則三分土亦五而其食則三視周初為更密蓋周公制禮而稍更定者也)
凡造都鄙制其地域而封溝之以其室數制之不易之
地家百畮一易之地家二百畮再易之地家三百畮(畮畝)
(通)
　(此造都鄙之灋也邦國主分地故以土圭度地制域都鄙主治民故地域大小以室數為差除山川邑居)
　(等虚數而以居民之實數計之謂之不易一易再易者地道雖敏樹大勤則力竭故歳常種而地力不竭)
　(者爲不易之上地休一嵗而種者為一易之中地休二嵗而種者為再易之下地即趙過所謂代田也其)
　(灋地廣六尺半為畮半為􁆵廣尺深尺與壠相間今嵗播種􁆵中明嵗休其力以􁆵為壠嵗更代則地力)
　(完苗既滋長稍耨草因隤其土以附苗根比草盡壠平則根深耐風與旱故能以薄地而倍收此所謂一)
　(易也再易者間二壠而為􁆵也不易者人與之一夫之地一易者人與之二夫之地再易者人與之三夫)
　(之地故即其地可知室家之數因其室制為都鄙之域也○􁆵畎同耐音奈)
乃分地職奠地守制地貢而頒職事焉以爲地灋而待
政令
　(邦國都鄙既定于是分農圃山澤藪牧等之九職定名山大川要害之守制九畿之貢各以其所有頒方)
　(伯連帥甸稍縣都之職事各以其所能以為地之常灋以待上之政教徵令也○已上建王國及建邦設)
　(都制其大小之灋也司徒主地故掌封國度地之事)
　諸侯封國圖　兩都􁏐建議
以荒政十有二聚萬民一曰散利二曰薄征三曰緩刑
四曰弛力五曰舍禁六曰去幾七曰青禮八曰殺哀九
曰蕃樂十曰多昏十有一曰索鬼神十有二曰除盜賊
(弛聖子反舍捨同青恤井反少也殺去聲損也蕃音凡閉也)
　(凶年饑歲老羸轉乎溝壑壯者散而之四方故特設荒政以聚之所以合其散也其一公家舊日積貯發)
　(散于民遺人縣都之委積以待凶荒旅師之散利倉人之用有餘蔵之以待凶荒而頒之也其二荒者捐)
　(之均人無財賦不收地職其有不盡荒而應征者如漢灋七八熟者征其半蓋統體中使之寛裕則不足)
　(者自有通融後世率以荒地之稅加派熟地失此意矣二者損上以益下救荒之本也其三輕罪出之俾)
　(得自食其力朝士所謂慮刑貶其四釋其力役均人無年則公旬用一日凶札則無力政二者不坊民力)
　(以便之也其五山林川澤恣民入不以時不設禁防其五關市之中不察異物聽民有物則市以為食及)
　(司關國凶札則無關門之征使百貨流通二者去其嚴密以寛之也其七青禮其八殺哀禮有繁文末節)
　(有無不足為輕重而費財者吉禮則眚之凶禮則殺之掌客凶荒殺禮是也其九閉蔵樂器大司樂大凶)
　(札令弛縣曲禮祭祀不設縣其十會男女不必六禮使以禮物相養又得完聚以相保四者損緩以助急)
　(也其十一祈于鬼神凡饑荒必多疾疫靡神不舉􁏐走羣望以弭天災祈豐年其十二嚴于捕盜民迫于)
　(饑寒易于為暴或姦慝乘之以倡亂即士師之糾守益加謹之以絶禍亂之源二者防變之道也按人有)
　(恒言救荒無善策然觀大司徒所陳曰眚禮殺哀蕃樂在上者自損以憂民之心可以想見曰緩刑舍禁)
　(去幾多昏則施寛博之政而不一一以小禮束縛之民固得以先其所急矣薄征弛力則上無所求下無)
　(所輸其悅豫孰大焉然非平日有所預備安能無取于民至于散利又非有十數年之積烏能有所施而)
　(不竭哉抑不特此耳此下云令邦移民通財蓋天下無皆荒之理故為之移民以就食通財以給其不能)
　(移者又司市職云國凶荒札喪則市無征而作布蓋採金為幣或賖與民而用其力或以之而斂貨之不)
　(售二者又在十二荒政之外後世救荒者當知此矣)
以保息六養萬民一曰慈幼二曰養老三曰振竆四曰
恤貧五曰寛疾六曰安富
　(保息者保愛其民使之生息也凡民強壯者能有為自足以謀生幼則未能為老則不能為故幼者慈之)
　(若産子三人與之母二人與之餼十四不從征老者養之如七十養于鄉五十異糧又如司刺一赦幼弱)
　(二赦老耄皆是也凡民天倫全者得以相生養鰥寡孤獨天民之無告發政施仁必先施四者所以振起)
　(之使不遂斃也家道寛裕則有所資藉身體康寧則志意舒展皆有以自得若貧無貲財則欲為不遂疾)
　(不能舉動則有志不伸皆洪範所謂極也恤貧者若春省耕而補不足秋省斂而助不給泉府民之貸者)
　(國服為之息也寛疾者若司救嵗時有天患民病廵國野而以王命施惠漢灋癃不可事者不算也富者)
　(用有餘暴君汚吏必掊克之使不自存以至於小户無所倚賴載胥貧困而已于富者則平其徵役不專)
　(取而責備焉所以安之也夫老幼二者民生自然之數使各得其所窮貧疾三者天命不齊之理使不至)
　(于失所富者本天之所厚亦有以保全而不困之尚何有一犬之不獲其所者哉)
以本俗六安萬民一曰媺宫室二曰族墳墓三曰聯兄
弟四曰聯師儒五曰聯朋友六曰同衣服(媺美同)
　(本俗舊俗也民安其故土樂其舊俗自然有忠厚之心無僥倖之意然所以安之其道有六宫室居身之)
　(所務為完媺則人重遷墳墓祖宗本根之地人死欲反本以族類相葬使人重本人與人同類而相親門)
　(内則有兄弟以相親門外則有朋友以相與習業則有師儒以明道制為族食之禮以合其同姓之親制)
　(爲朋友之服以合其異姓之義設為庠序之教師以賢儒以道而使百姓之相宗此民所以内外維繫固)
　(結而不離也衣服者身之章若宋之章甫魯之䙜腋皆先王灋服而其制不能無小異者鄉俗各有所便)
　(異服則有幾民自不敢他適有此六者此民所以有賴藉而樂于為善也)
正月之吉始和布教于邦國都鄙乃縣教象之灋于象
魏使萬民觀教象挾日而斂之(義見大宰)
　(自正月之吉而上建土地之圖制畿疆之封掌土會土宜土均土圭之灋及十有二教荒政十有二保息)
　(六本俗六皆司徒平日之事乃一官之灋守自正月之吉已下比閭族黨之灋十二職鄉三物鄉八刑皆)
　(正月之後以天運一新而施之乃每嵗正月之定規蓋比閭族黨之長則有易置十二職亦有變更三物)
　(以舉賢八刑以懲惡人事不齊復取而作新之也)
乃施教灋于邦國都鄙使之各以教其所治民(教灋者即十二)
(教也使教其民者各立其長以帥之也○帥音率)令五家爲比使之相保(比弼志反)
五比為閭使之相受四閭為族使之相葬五族爲黨使
之相救(黨乃黨惡字古用䣊)五黨為州使之相賙五州爲鄉使之
相賓(賙音周)
　(比閭族黨州鄉教民之灋施之于邦國都鄙者五家為比以比次之義善惡纎微必知使相保任不得為)
　(惡二十五家為閭左右為之門以稽其出入同巷而居者使相容受所居皆良民有為惡者則衆共發覺)
　(無得相容隱百家為族以冋宗合族之義一家有喪百家助之五百家為黨以相黨與之意有患難合力)
　(救援守望相助二千五百家爲州州之為言周也有無相通賙其匱乏萬二千五百家為鄉六郷之中有)
　(賢者能者合衆論之公相與賔興之凡治民必從其有司此教民之本也凡邦國與都鄙近城郭者通謂)
　(之郷則以此灋紀而教之其逺于城郭者則謂之野遂人以鄰里酇鄙之灋紀之也大國三郷三遂以次)
　(而降都鄙亦如之大抵王都侯國之郷遂皆卿大夫士所兼其秩尊若都鄙則賜民以秩耳)
　比閭族黨州郷圖
頒職事十有二于邦國都鄙使以登萬民一曰稼穡(三農)
(生九榖)二曰樹蓺(蓺音乂○園圃毓草木)三曰作材(虞衡作山澤之材)四曰
阜蕃(藪牧養蕃鳥獸)五曰飭材(百工飭化八材)六曰通材(商賈阜通貨賄)七曰
化材(嬪婦化治絲枲)八曰斂材(臣妾聚斂疏材)九曰生材(閒民轉移執事)十曰
學藝十有一曰世事十有二曰服事
　(大司徒主天下人民之數故頌職事十有二于天下邦國及王畿都鄙使登萬民之數必頒職事而後入)
　(其數蓋以其民可任者將以施政教行徵令故與司冦司民所登民數自生齒已上微不同也自一至九)
　(即大宰以九職任萬民也形也有定人各類其祖世事者世其父祖之業使服習易也氣化不齊亦有不)
　(繫于世類自為別業而異于父祖學藝者因材而成就也服事庶人在官服公事者大宰百揆之職兼知)
　(民事其以九職任民者治其大凡而已司徒專主民事九職之中有變更損益皆因此三等之民故復益)
　(之以此三事也)
以鄉三物教萬民而賔興之一曰六徳知仁聖義忠和
二曰六行孝友睦婣任恤三曰六藝禮樂射御書數(婣音)
(姻任去聲)
　(師曰物猶事也賔興以賔禮舉賢能于王也根于心爲德知者心體之良知開天聰明也仁者心德之全)
　(體克去己私也聖者知通乎微神明厥德也義者心之裁制揆事宰物也忠者發已自盡懇惻爲善也和)
　(者發皆中節無過不及也體于身爲行人生本于父母罔極之恩也故孝居先兄弟與吾同出于親故友)
　(次之九族同出于祖宗故睦次之五服異姓之親骨肉相聯故婣次之朋友合志同方故任次之鄰里鄉)
　(黨相安而居故恤又次之見于事爲藝五禮以道中六樂以道和五射以觀徳五御以服事六書以攷文)
　(九數以會計先王之教本末具舉内外交養所以成人材而正風俗也後世教以無用之空言是故下無)
　(實學上亦無由得眞材)
　(按五禮六樂詳見大宗伯大司樂五射者曰白矢謂彎弓彀率矢至弓靶而見白此彎弓之灋也曰參連)
　(謂先發一矢三矢夾于三指間相繼拾發不至斷絶此注矢之灋也曰剡注謂矢頭剡處直前注于侯不)
　(從高而下猶今人所謂水平箭此發矢之灋也曰襄尺襄包也尺謂肱至手為尺射者常以肱蔽其胸脇)
　(無使他人之矢從虚而入此自防之灋也曰井儀謂四矢集侯如井字即詩四矢如樹此射灋之妙也五)
　(馭者鳴和鸞疾徐之節過君表步乘之節逐水曲周旋之灋舞交衢折旋之灋逐禽左左右之灋也六書)
　(者曰象形謂肖萬物之形而識之如日月山川此字學之本也曰㑹意謂以其形而反仄増損或重疊配)
　(合及配他文成字如本末比从幺孑干形不類而意則可通也曰處事謂以形以意合數文而為經)
　(綸之象如祭冠射相皆自人而言也曰形聲謂主一字之形而以他字之聲合之如露霆霖雩昃曏歴景)
　(之類也曰轉注謂一字而轉為數聲如令長辟冘之類也曰假借謂一字而借為數義如風氣而借為風)
　(俗能獸而借爲才能也前人之論互有得失其詳􁏐見于字學九數者算灋所謂方田粟米差分少廣商)
　(功均輸方程贏不足旁要鄭氏又以為重差夕桀勾股其詳􁏐見于算書也○彀率音構律拾乾刼反剡)
　(月撿反)
以鄉八刑糾萬民(糾察舉禁戒之意)一曰不孝之刑二曰不睦
之刑三曰不婣之刑四曰不弟之刑五曰不任之刑六
曰不恤之刑七曰造言之刑八曰亂民之刑
　(鄉八刑者皆鄉民之所犯司徒主民故所糾止此大宰則有官刑小宰則有宫刑宗伯則有教刑司馬則)
　(有軍刑司空則有野刑各不同而􁏐歸于士自一至六皆六行之反六行之友專施于兄弟故在睦婣之)
　(前此則變言弟兼施于師長故在睦婣之次也造言者邪説誣民異端者流也亂民者桀黠犯灋敗類者)
　(也)
以五禮防萬民之僞而教之中以六樂防萬民之情而
教之和凡萬民之不服教而有獄訟者與有地治者聽
而斷之其附于刑者歸于士
　(上既陳大司徒施教之道然三物者教之灋也而莫要于禮樂八刑者治其罪也而必先于聽斷故復結)
　(之以此偽者外有所為喪其天真者也五禮以防其偽使其行得中情者中有所動離其天性者也六樂)
　(以防其情使其心應和中以立天下之大本和以行天下之達道而民豈有麗于刑者乎教之如此其至)
　(猶有不率教而獄訟者然未忍遽加以刑也與其郷遂親民之官聽而斷之以息其爭不幸而有麗于五)
　(刑者然後歸之士師始終必欲成其善所以爲仁之至也)
祀五帝奉牛牲羞其肆享先王亦如之(牛土畜順而能任載故屬地官)
　(祭祀莫大于五帝先王故大司徒奉之進其肆解骨體)
大賔客令野修道委積
　(畿内委積之入皆地官所掌大賔客諸侯來朝者使遂師廵其道修遺人共其委積小宰六職所謂懷賔)
　(客也)
大喪帥六郷之衆庶屬其六引而治其政令(引音胤)
　(引喪車之索執之以前道者自行而言故曰引綍舉棺之索負之以下棺者自繩而言故曰綍六郷近掌)
　(殯及啓朝祖在道之事故止言大喪屬其六紖六遂逺主下棺之事故云及葬帥而屬六綍郷遂相為始)
　(終必均其役者使百姓各致其情也六鄉之民大司徒親率之治其政令者部署檢校之使不雜亂也綍)
　(紼同紖引同)
　(按周禮于喪紀之事必極其厚者人之所以有禮義者生全康樂則敬共慈愛以相與死亡患難則哀戚)
　(圖猷加厚于平時故其愛敬皆為實若夫患邪婬者朝死而夕亡之遇患難委而棄之則其相與之情皆)
　(為虚假視彼鳥獸之哀鳴躑躅者反不若矣是故先王所以厚于喪禮者不過因夫人不背本之眞情而)
　(品節之使夫不肖者有以企而及之也且必均其職于百官府均其役于鄉遂之萬民者使夫委積之臣)
　(各致其臣子之誠王國之百姓靡不盡其如喪考妣之情是故疾病之禱祠醫藥患難之捍衛營救無所)
　(不用其極不幸而有敗亾之禍則以身徇之而與之俱死皆此道也彼治喪以薄為道者則視夫患難喪)
　(亡如虚舟飄瓦然設國家有事何所寄托此所以為異端者流也)
大軍旅大田役以旗致萬民(旗即鄉師遂人所謂大旗本大司馬中軍所建郷遂)
(皆王親兵司徒為王致民故得建之解見九旗圖說軍旅田役刻日樹旗期民于其下遂人不用命者誅之此)
(亦當然也)而治其徒庶之政令
　(萬民既至則致于大司馬而司徒猶治其徒庶之政令蓋伍兩卒旅之吏本皆六卿之屬但主以司馬之)
　(灋治之而不易其人也)
若國有大故則致萬民于王門令無節者不行于天下
　(冦戎之事宮正既比其官府次舍之宿衛司士致士而頒其守此復致萬民于王門以備不虞而待任用)
　(臣民各致其守也無節者不行即郷大夫以旌節輔令則達之掌節司險無節者有稽則不達此防姦細)
　(之要灋)
大荒大札則令邦國移民通財舍禁弛力薄征緩刑
　(前言荒政十有二聚萬民矣此復言之者謂令于邦國且不止大荒更有大疫癘之時也移民者一以辟)
　(災一則就米粟通財者謂有守之不可移老稚之不能移者則輸粟與之此乃令邦國之事故比前為畧)
嵗終則令教官正治而致事
　(嵗終天道之成五官各帥其屬攷正其治道休致其職事冢宰受而聽之也解見天官)
正嵗令于教官曰各共爾職修乃事以聽王命其有不
正則國有常刑
　(正嵗天道之始人事亦當作新六官各帥其屬行王之令而致之于民奉天以始終也)
小司徒之職掌建邦之教灋以稽國中及四郊都鄙之
夫家九比之數(凡比灋先定其貧富則可以施政令夫家者匹夫匹婦受田之家也夫家有上)
(中下三等三而三之是為九比)以辨其貴賤老幼廢疾凡征役之施舍
(施鄭氏云當作弛式子反此釋良是蓋貴賤老幼廢疾􁏐當寛而舍之大宰斂弛之聨事正此義也郷師遂師)
(􁏐同唯閭胥單言辨其施舍當從舊○貴若卿大夫賤若胥徒以其服公事亦在所免六十以上為老十五以)
(下為幼及罷癃殘疾不可事者凡征役皆在所優免故辨而弛舍之以厚風教也)與其祭祀飲
食喪紀之禁令(祭祀謂州祭社黨祭禜族祭酺飲食謂鄉飲族食喪紀族相葬埋辨其禁令之)
(舉廢使不失禮灋也)
　(掌建邦之教灋而其下唯言立邦比之灋者弛舍其民則教民貴貴尊賢老老幼幼寛疾之道祭祀以教)
　(敬飲食以教讓喪紀以教厚及夫攷其吏職之舉廢比之者所以教之故不曰比灋而曰教灋也)
乃頒比灋于六郷之大夫(比灋比要大比較比􁏐音鄙唯五家爲比地比正之音避)
(○比灋者即上文九比之數與施舍禁令也)使各登其鄉之衆寡六畜車輦
(輦音連○衆寡謂人民可任之多少六畜馬牛鷄羊犬豕所以為兵備守禦養老賔祭之不可缺者車謂革車)
(及大車輦人挽行車登謂進而上之)辨其物(定其財産之多寡即所謂九比也)以嵗時入
其數以施政教行徵令(施政教即祭祀飲食喪紀之政教行徴令即征役及貢賦之事)
　(六郷之大夫六卿也下兼有司之守故小司徒頒以灋若六遂則遂人令之都鄙則其君令之而􁏐受灋)
　(于司徒治民則地官為主也)
及三年則大比大比則受邦國之比要
　(大比者使天下大簡閲民數及其財物也比要者其詳蔵于侯國其總數則登于天府小司徒受之王國)
　(嵗時入其數侯國則三年而入其要内外詳畧之不同也)
乃會萬民之卒伍而用之(比民從人民其事繁而詳用民以要簿其事簡而畧㑹萬)
(民之卒伍者將定民之卒伍必聚集而配合之也用之者用為軍旅田役等事也)五人為伍五
伍為兩四兩爲卒五卒為旅五旅為師五師為軍以起
軍旅以作田役以比追胥以令貢賦
　(此伍兩制軍之灋通鄉遂都鄙以達于天下者也謂之伍者以一統四一居中而旁各二故字以五人為)
　(文二十五人為兩以乘車一車兩輪得名百人為卒卒之為言終也兵車重車各一乘兵灋自此而成故)
　(以卒名五百人為旅旅衆也故字從旗師衆也二千五百人為師師大也衆也車二十五乘為大偏故字)
　(從􁃟帀以據險而營衞周匝也萬二千二百人為軍兵車一百二十五乘謂之伍大車亦如之又合二車)
　(之倅為車五百乘可以自環為營故字以包車為文也軍伍之灋立有會同征伐起而用之四時講武及)
　(大役作而趨之有警比之追以逐捕盜賊胥以俟候姦細平居則凡貢賦若委積芻薪令輓漕之各隨道)
　(里之便貯以備用要之于比閭之中取強有力者充之故曰會萬民之卒伍也舊謂五家為比故五人為)
　(伍二十五家為閭故二十五人為兩居則為比閭族黨州郷行則為伍兩卒旅師軍此說是矣而非覈實)
　(之言也夫苟定于比即為伍則征行而用衆何以居守豈百里之内曠然無人耶且凡貴賤賢能老幼廢)
　(疾皆舍則伍不有缺耶愚嘗詳攷六鄉居民之數一比長所統合有五十家然則所謂一伍之人亦于五)
　(十家内而取之十家而取一人也故比閭族䣊州鄉者教訓其居民之灋有家則在所教者也伍兩卒旅)
　(師軍者部署其勇力之灋凡有材藝者又自會而用之也庠序師田各自為制征行有時而居守不可缺)
　(不外乎比閭而不泥于比閭實􁏐行而不悖故以比閭中之民而簡閲之為伍兩則可謂比閭之民與其)
　(長即伍兩之兵與將豈其然乎)
　(又按凡車一乘卒百人必不可分雖有調遣更休必以其一卒周而復始至其役于司馬凡鄉遂都鄙所)
　(統之兵原合卒伍及所統之吏更不可易是故行伍之人素相親識軍之與吏素相忠愛所以能相安唯)
　(參遊等將在大將所任故兵之所屬無常若軍士有物故疾病等不足于隊伍則重為配合乃稍有更易)
　(耳)
　伍兩卒旅師軍圖
乃均土地以稽其人民而周知其數上地家七人可任
也者家三人中地家六人可任也者二家五人下地家
五人可任也者家二人凡起徒役毋過家一人以其餘
為羨唯田與追胥竭作
　(此均役以稽民數之灋一夫上父母下妻子旁有兄弟為家雖有數弟皆食百畝之内必壯而有室乃授)
　(餘夫田凡供男子征役之事者為可任鄉自七尺野自六尺皆征之故可任者自三人至二人一家不止)
　(一夫也夫有休代之灋則田之收固無不均但上地不易費人工少故其入食七人計其家之可任者當)
　(有三人中地一易費人工加一倍故其入食六人計其家之可任者二家當有五人下地再易費人工加)
　(二倍故其入食五人計其家之可任者當有二人大約以三等之地通計之每一井不過四家可用之民)
　(十人几起徒役四家止用四人其餘六人悉為羡卒惟田獵則凡有材藝者皆作而盡其材所謂惟為社)
　(田單出里人各致其報本之心也追胥亦然使盗賊無所容也按孟子云百畝之糞上農夫食九人上次)
　(食八人中食七人此經唯舉七人而下賦役以寡者立灋雖有三人二人而起徒役無過家一人皆寛仁)
　(之政也)
　夫家受田總論
凡用衆庶(用為軍旅田役追胥貢賦之事)則掌其政教與其戒禁(政以正其)
(不正教以輔其不及戒者先事而戒禁者禁于未發)聽其辭訟施其賞罰誅其犯
命者
　(爭訟者辨其曲直以安良善功過者施其賞罰使人務功違犯上命者誅戮以一衆志三者皆馭衆庶之)
　(灋)
　(按政教戒禁數見而語稍變宫正諸子主貴胄小司徒鄉大夫主民司市主商周公于四民治而教之道)
　(一而已)
凡國之大事致民大故致餘子
　(几經中言大事皆謂七事之大者小司徒致所應執事守備之人而用之大故皆謂冦戎餘子謂羨卒也)
　(不特致民而已并致其餘子部署而卒伍之使人盡為守即脩閭氏所比國粥追胥也)
乃經土地而井牧其田野九夫為井四井為邑四邑為
丘四丘為甸四甸為縣四縣為都以任地事而令貢賦
凡稅斂之事乃分地域而辨其守施其職而平其政
　(此治井牧貢賦之灋自國都以達于天下者也經土地者即孟子所謂經界也井牧者春秋傳云井衍沃)
　(牧隰臯地勢寛平畫而為井其形正方此井田之常灋也地形髙下不齊與夫地狹民稠之處田不可井)
　(則十夫共為一溝或田不足于一夫則取數塊以補之或士賈官牧等家受田不及百畝則亦隨分量授)
　(之此井田之活灋也九夫為井者方里而井井九百畝通公田言故稱九夫猶司馬灋所謂夫三為屋屋)
　(三為井也中為公田八家皆私田百畝同養公田實則八夫故孟子云八家同井然民有單丁受田二十)
　(五畝者一井實不止于八家故云十夫有溝也然此指治成極盛之時國都地闢民聚之處大約如此若)
　(以上中下三等不易一易再易之地計之一夫耕二夫之地每井實止四家四井為邑十六家論語所謂)
　(十室之邑也四邑為丘丘十六井六十四家丘之為言聚也舜所居一年成聚是也前漢志有戎馬一匹)
　(牛三頭畢賦之灋期于甸魯成公作丘甲春秋所以書其重賦也四丘為甸甸六十四井二百五十六家)
　(前漢志有戎馬四匹兵車一乘牛十二頭甲士三人步卒七千五人干戈備具將重車者二十五人是謂)
　(乘馬之灋車馬兵器靡不備具可用以軍旅田役故以甸名也又司馬灋曰井十為通通為匹馬通十為)
　(成成百井革車一乘士十人徒二十人夫革車一乘而止言徒士共三十人者蓋伍皆有長徒百人則伍)
　(長二十人以其長之寓于徒内故稱徒二十人而百人在其中矣百人四兩兩司馬中士四人二兩為聯)
　(亦曰隊二隊則有隊長隊副四人四兩為卒卒正上士一人卒副一人故稱士十人是故武王革車三百)
　(兩合有三萬三千人不言其徒而止舉其士故曰虎賁三千人也然同一兵賦也漢志則曰四丘為甸有)
　(兵車一乘司馬灋則曰通十為成革車一乘甸六十四井成百井其數不同何也夫井邑丘甸者主出兵)
　(賦之灋通成終同者主治水之灋各自為經緯者也故兵賦定于一甸者以室數制之指其實數若一成)
　(百井之地除邑居溝渠道路等三分之一其實備車之家亦但如甸之一成也昔少康有田一成即周之)
　(百井有衆一旅即甸之五百家其數大畧相類則知此灋自古然矣舊註不得其說以謂旁加一里治溝)
　(洫夫溝洫縱横于地方之内遂人明言百夫有洫千夫有澮萬夫有川合衆力而治之何以旁加為哉但)
　(此一甸夫數五百家實數二百五十六家出兵止于一卒百人而少康謂之旅則五百家内人人盡用屯)
　(難草創時與此全盛自不同也四甸為縣二百五十六井出兵車四乘四縣為都一千二十四井出兵車)
　(十六乘司馬灋成十為終地方千井三分去一實為十甸之地出車十乘終十為同地方萬井三分去一)
　(實為百甸之地出車一百乘其義亦猶甸之與成詳見井田圖說或疑司馬灋乃穰苴所述與經文丘甸)
　(不合蓋非先王之制不足為據然愚觀夫井十為通正與徹法字相符及夫少康之有田一成詩之終三)
　(十里此經之同徒輂輦蓋無不合且與遂人百夫之洫千夫之澮萬夫之川正相表裏故雖非經文而實)
　(為古灋自不可廢也○經界既正則中為田賦君子之禄九式之用于是而取外為兵賦車馬兵器于是)
　(乎胥任民以九職令以貢賦凡稅斂之事此自民而言也分地域謂建邦國造都鄙制鄉遂于是辨其要)
　(害之守施以貢賦之職均平其政使不偏此自上而言也)
　井邑丘甸縣都圖
凡小祭祀奉牛牲羞其肆(王玄冕所祭)○小賔客令野修道
委積(諸侯使臣也)○大軍旅帥其衆庶(帥之而致于大司徒)小軍旅巡
役治其政令(小司徒自巡治)○大喪帥邦役治其政教
　(此數事皆與大司徒同職大司徒大祭祀奉牛牲羞其肆大賔客令野修道委積大軍旅田役治其徒庶)
　(之政令故此小司徒􁏐掌其小者大喪大司徒治其政令但令之而已此云治其政教以送死大事凡正)
　(棺引窆復土小司徒親自教之)
凡建邦國立其社稷正其畿疆之封
　(大司徒立王社稷小司徒則立諸侯社稷大司馬所制九畿内為國畿外九服為九畿小司徒封土以為)
　(識也)
凡民訟以地比正之(比音避)地訟以圖正之
　(民訟爭是非正以地之比鄰朝士以地傳而聽其辭也地訟爭疆界攷其地之圖形八成之聽閭里以版)
　(圖也二者聽民間辭訟之灋)
嵗終則攷其屬官之治成而誅賞令羣吏正要㑹而致
事
　(治成即宰夫所謂日成也治功必以漸而積故日所爲謂之治成本鄉師所聽小司徒據之以行攷課之)
　(灋月要小司徒所聽復致于小宰嵗會小司徒致于大司徒大司徒復致于冢宰)
正嵗則帥其屬而觀教灋之象(以治象之例推之當云教象之灋)徇以
木鐸曰不用灋者國有常刑
　(正月之吉大司徒縣教象之灋于象魏故小司徒率教官之屬觀而徇之也)
令羣吏憲禁令脩灋糾職以待邦治(表縣其各司之禁令脩其常灋毋使)
(廢墜糾其職事毋敢怠緩國家有事則應之)○及大比六鄉四郊之吏平教
治正政事攷夫屋及其衆寡六畜兵器以待政令(此大比謂)
(一嵗之始大核實之非三嵗大比也師曰四郊之吏吏在四郊之内主民事者平章其教治優劣論正其政事)
(得失夫屋者九等之民有勤惰貧富五畝之宅有脩廢百畝之田有荒熟也及夫户口有衆寡六畜有登耗器)
(械有備乏皆閲計爲比要國家有事則用之)
鄉師之職各掌其所治鄉之教(鄉師司徒之攷也共四人二人共三鄉之事故)
(云各掌教即戒令糾禁也)而聽其治
以國比之灋(小司徒所頒比灋)以時稽其夫家衆寡辨其老幼
貴賤廢疾馬牛之物辨其可任者與其施舍者(施當作弛可任)
(正與弛舍異也○弛舍即貴賤老幼廢疾也)掌其戒令糾禁聽其獄訟(戒者先事)
(而戒令者率作興事糾者詰其違慢禁者禁于未發)
大役則帥民徒而至治其政令(佐大司徒也)既役則受州里
之役要以攷司空之辟以逆其役事(辟音壁○按州里遣役之本數攷司)
(空治役之章程則役事可得而鈎攷矣)凡邦事令作秩敘(邦事謂凡致民之事秩者部署)
(其位常敘者次第其功程解見宫伯及下里宰郷吏作之郷師令之也凡野民之難統甚于軍者以其無秩敘)
(耳大役而寓軍灋則能馭萬衆如一人矣)
大祭祀羞牛牲共茅蒩(蒩音租○甸師共蕭茅鄉師以茅為蒩刌之長五寸用以藉祭)
(黍稷及膚)
大軍旅會同正治其徒役與其輂輦戮其犯命者(輂輦音菊)
(璉○稍人作其同徒輦輦鄉師正治之輂重車駕牛者故字從共取載之多為義輦人輓行小車也故字從二)
(夫此二車行以載任器止以爲蕃衞者司馬灋輦一斧一斤一鑿一梩一鋤周加二版二築)
大喪用役則帥其民而至遂治之(治謂監督其事)及葬執纛以
與匠師御匶而治役　纛毒道二音匶古柩字(纛鄭氏曰羽葆幢大旗也以指揮挽匶之)
(役正其行列進退匠師事官之屬主衆匠雜記諸侯執綍五百人四綍皆銜枚司馬執鐸左八人右八人匠師)
(執翿以御匶而治役鄉師共司其事也○葆音保幢牀狀二音即翿也綍紼通引棺索翿音道纛通也)及
窆執斧以涖匠師(窆音變葬下棺也○匠師主豐碑之事郷師執斧涖之使戒其事天子六)
(綍四碑前後兩傍各一碑)凡四時之田前期出田灋于州里簡其鼓
鐸旗物兵器脩其卒伍(四時田獵以講武事州里雖有成灋必前期復出灋以戒令之)
(几旗鼔兵器須閲計使完善卒伍須配合使得宜也)及期以司徒之大旗致衆庶
而陳之(司徒致民解見前大司徒郷師司其事陳之以就行列)以旗物辨郷邑而
治其政令刑禁(州里鳥隼之旗每郷邑之民各在其旗物之下無相干則可以施其政令刑禁)
(也)巡其前後之屯而戮其犯命者(車徒異部險野人在前易野車在前郷師)
(總巡之)斷其争禽之訟
凡四時之徵令有常者以木鐸徇于市朝(徵令有常謂田狩及正月)
(命脩封疆二月命雷且發聲之類)
以嵗時巡國及野而賙萬民之囏阨以王命施惠(囏古艱字)
　(遺人掌郷里之委積以待民之囏阨但掌其所賙之物耳于是司稼巡野觀稼而賙其急而平其興所以)
　(補助其耕斂之不足也司救嵗時有天患民病以王命施惠所以救其疾病也然二官所治者廣恐徒為)
　(文具故鄉師親出而巡其所治嵗時者隨事而行不拘其時囏阨者兼不足與疾病二者以王命施惠代)
　(王廵行也)
嵗終則攷六鄉之治以詔廢置(每嵗之終攷其六鄉之治即其賢否之尤著者)
(詔于司徒冢宰賢者置之否則廢之)
正嵗稽其鄉器比共吉凶二服(吉服祭服也凶服喪服也)閭共祭器
(簠簋俎豆之屬)族共喪器(素俎揭豆夷盤輁軸之屬)黨共射器(弓矢候旌福中之屬)州
共賔器(尊俎笙瑟之屬)鄉共吉凶禮樂之器(鄉之所治廣或有境内山川等祠或)
(冇公卿大夫之喪故几吉凶禮樂之器無不預備之)
　(禮非器不行故每正嵗則稽其鄉器之備乏服者人人自衣其身不可移用故每比各自備之家必有祭)
　(然器不能皆備故使一閭之内必有祭器得以移用喪器不常用族主相葬故使共喪器以相葬埋黨主)
　(患難相救欲其人人閑于弓矢故使共射器嵗時演習有故則用之川長以禮會民而射于州序故州共)
　(賓器以禮賔鄉之所治廣且王畿首善之地禮教之所自出故几吉凶禮樂之器無不預備器備而後禮)
　(行禮行而後教成也)
若國大比則攷教察辭稽器展事以詔誅賞
　(三年大比則視其所教賢能之人而知其教灋之善否教以得人為主也詢之以事察其言之合治與否)
　(所謂攷言也簡閲其鄉器之備乏展省其政事之勤惰責以實事非可以文飾也因而贊王及冢宰善者)
　(賞之不善者治其罪)
　(按嵗終廢置三嵗誅賞與冢宰相成百職皆然也)
鄉老二鄉則公一人(王之三公下兼也一人治二鄉之事)鄉大夫每鄉卿
一人(王之六卿下兼也每人治一鄉之事)州長每州中大夫一人(每鄉五州六鄉)
(州長凡中大夫三十人)黨正每黨下大夫一人(每鄉二十五黨六鄉黨正凡下大夫)
(一百五十人)
族師每族上士一人(每鄉一百五十五族六鄉族師凡上士七百五十人)閭胥每
閭中士一人(每鄉五百閭六鄉閭胥凡中士三千人)比長五家下士一人
(每鄉二千五百比六鄉比長凡下士一萬五千人)
　(鄉大夫即六卿也州長而下及遂大夫等即六卿已下之貳屬也周禮之灋在朝則為六官在國則兼為)
　(郷遂之官及都鄙之君故平居則六卿各教其所治民不必别立守令國有大事而致民則六卿各帥其)
　(郷遂之民而至不必别有徴召國有大故則六卿各糾其民而守不必别爲長帥其有會同師田而用衆)
　(則六卿各帥其都家所統之民而往不必别為之將觀夏書甘誓乃召六卿即六事之人則此灋自古已)
　(然春秋列國三卿即三軍之將則此灋末世不廢以此見古者公卿大夫靡不親民豈以清高為務而重)
　(内輕外文事必知武備豈唯詞翰是工而文武異揆以内則為王朝之臣治官府之事以外則為郊野之)
　(君統邦畿之政此體統合一情意流通而無後世内外隔絶上下司猜疑扞格之弊也其族師而下未必)
　(皆王臣不過民自推擇其長因而秩之故曰使民興賢出使長之漢賜民爵一級已上蓋其遺灋也夫有)
　(爵則有禄此古今通道八則之禄位以馭其士正由于此故其人皆得以清心化理以民事為重後世民)
　(間之吏唯以催督錢粮勾攝公事是急不唯無禄以養之而凡所以聚斂于民者百責皆萃其身每强其)
　(所不能不至于逃絶不止尚望其以教化為事哉)
　(世疑六鄉六遂七萬五千家而設萬有八千九百三十九官遂亦如之民不勝擾奈何愚嘗詳攷周官之)
　(灋矣六鄉六遂近郊逺郊四面方二百里之地為田六十四同當為一百五十萬餘家今觀六鄉六遂序)
　(官之數比鄰之長共三萬人所統之民止于卜五萬家十倍其數者此乃簡稽之灋與今之設里同蓋每)
　(比合有五十家而每嵗為之長以司教化者一人當簡稽之數者止于五家官有定員其民則相更代數)
　(十年而周一比長所統實五十家故官不見其多而民不知擾也苟泥于十五萬家則近郊逺郊一百里)
　(之居民一何少而井邑之夫有定數又將焉往也哉)
　六官分治鄉遂都鄙邦國圖
　成周兵民之制
鄉大夫之職各掌其鄉之政教禁令(鄉大夫凡六其一即大司徒其五為)
(五官分天子之六鄉而治之故云各掌其鄉政以正其不正教之使効上之所行禁以防其惡令以率其事)
正月之吉受教灋于司徒退而頒之于其鄉吏使各以
教其所治以攷其德行察其道藝
　(正月之吉天運維新六鄉各受教灋于司徒退而頒之于州長已下之吏使各教其所治之民徳行道藝)
　(者每嵗以黨正之所書州長之所攷者而復考察之以為異時賔興之本也德與行並言善行皆天徳之)
　(發則不流于小行藝與道並言游藝皆至道所寓則不局于一藝)
以嵗時登其夫家之衆寡辨其可任者(小司徒頒比灋于六鄉之大夫)
(以嵗時入其數故此登其夫家辨其可任弛舍而入其書于小司徒將以施政教而行徴令也)國中自
七尺以及六十野自六尺以及六十有五皆征之其舍
者國中貴者賢者能者服公事者老者疾者皆舍以嵗
時入其書
　(此征字謂用為力役之征也凡人壯而有室者即可任以男子之事此固易辨其末有室者則以軀幹高)
　(下而定其氣力之強弱故髙及六尺七尺者雖年未壯亦可服男子之役城郭之民其役煩載師近郊十)
　(一其征頗輕故得以晚賦早免野鄙之民其役省載師逺郊二十而三其役頗重故早賦晚免大扺低昂)
　(相派以足用而已貴已仕者賢有徳行能有道藝養于庠序而升之司徒者服公事庶人在官者老國中)
　(六十已上野六十五已上疾謂疲癃殘疾皆復除而不任所以尊貴優士達吏養老寛疾也)
三年則大比攷其德行道藝而興賢者能者(興謂人才在下興而)
(舉之也)○鄉老及鄉大夫帥其吏與其衆寡以禮禮賓之
(鄉老三公賔興重事親往涖之衆寡鄉人之善者無拘多少咸在)厥明鄉老及鄉大夫
羣吏獻賢能之書于王王再拜受之登于天府内史貳
之
　(大司徒以鄉三物教萬民而賔興之曰六德六行即此所謂德行曰六藝即此所謂道藝鄉大夫平日之)
　(所作成黨正正嵗之所書州長嵗時之所攷司諫之所巡問觀察不出乎此至是大比復攷而興之所以)
　(為公卿大夫士以任天職以治天民者皆不外是焉與其衆寡者稽合衆論出于至公必素服于宗族鄉)
　(黨不得以掩襲也以賔客之禮禮之而不復以鄉人待之自此而用賔于王也録其姓名及其賢能之實)
　(獻之于王王再拜受其書重得賢也登于天府以天祐國家降生賢才也内史詔王爵禄故藏其貳將授)
　(以天位也後世上以空言取士而不必其實下以空言自售而不必上之求公卿之所作成天王之所優)
　(禮皆非其道于是真才不易得天職曠而不舉矣)
退而以鄉射之禮五物詢衆庶一曰和二曰容三曰主
皮四曰和容五曰興舞
　(賢能者既獻之于王以為公朝之臣矣其比閭之吏與夫府史胥徒大比黜陟之後將何所取哉于是鄉)
　(老等復退而至鄉以鄉射之禮五物詢其衆庶量材而用之庶即庶人在官之庶也其以射者古之用人)
　(欲加之任使必以射觀其器能虞書所謂侯以明之下文五者非射不能知猶後世觀身言之灋也和者)
　(愷悌温良此立人之本容者容止可觀如漢選舞者以形容魁梧也主皮者不失正鵠和容者容體比于)
　(禮興舞者節奏比于樂以此五者觀其人于是郷遂之官與夫百官府之羣吏靡不有守有為可以輔成)
　(君子之治而非庸戻壊政之人矣但其上者以賔禮之而薦之于王王自以射選之或即授之禄爵或復)
　(養之成均其權在于司馬此則仕于其家云爾故鄉老自以射選之也)
此謂使民興賢出使長之使民興能入使治之
　(鄉人夫大比之事皆稽于衆而不自為私蓋小民合而聽之則公使民自舉其類之賢者能者于是出而)
　(在野則為鄉遂都鄙長民之官吏是舉賢所以為民上以長于己也入而在朝則為六職治事之官吏是)
　(舉能所以為有司以治己也民其肯徇私而不公者哉孟子曰國人皆曰賢然後察之見賢焉然後用之)
　(公天下事以公天下之心處之也)
　成周造士興賢制(古今造士得失利弊酌古取士灋)
嵗終則令六鄉之吏皆會政致事(鄉大夫掌一郷之教而云六鄉者言六鄉)
(之大夫令其六鄉之吏也)
　(會計其政休致其事因而考覈其稱職與否以待廢置之典蓋羣吏上于鄉大夫郷大夫致于大司徒大)
　(司徒致于冢宰也此灋百官府皆然司徒為五官之首故發其例)
正嵗令羣吏攷灋于司徒以退各憲之于其所治之國
　(正月之吉鄉大夫受教灋于司徒退而頒于鄉吏六郷者郷大夫所親治故自頒其教也此令羣吏攷灋)
　(于司徒者鄉大夫所主都鄙之國以身仕王朝不得親治使吏攝之故令攷灋于司徒而各憲之于其所)
　(治之國蓋親聽教戒則受命唯謹上之人亦得延見長吏以訪民情也)
大詢于衆庶則各帥其鄉之衆寡而致于朝(大詢詳見小司冦鄉)
(之衆寡凡有職者及賢能者皆在也)
國有大故則令民各守其閭以待政令以旌節輔令則
達之
　(各守其閭者以静制動凡軍中搏賊之灋皆然見動者即擒之則姦細無所容民有公事不免于行則以)
　(旌節輔令乃得通達否則不敢行無節而擅行雖良民亦納于圜土則諜賊無從而逸此灋所以簡而密)
　(鄉大夫之為旌節所謂道路用旌節也)
　(按治天下以正風俗得賢才為本故鄉大夫之職莫急于教民莫重于興賢而比灋次之正嵗之所攷嵗)
　(時之所登嵗終之所會致三嵗之所大比不過于此鄉大大特舉其要而其節目則有司存也)
州長各掌其州之教治政令之灋(州長中大夫所統二千五百家教之而倫)
(理明治之而争奪息與夫政事徴令皆有成灋)
正月之吉各屬其州之民而讀灋以攷其德行道藝而
勸之以糾其過惡而戒之(屬音燭)
　(鄉大夫于正月之吉受教灋于司徒退而頒之于其鄉吏故州長即于是日聨聚其州之民而讀之所以)
　(警動人心使不怠也黨正于正嵗書其德行道藝故此因聚衆之時攷其實而勸勉之使益進于善糾察)
　(其有過惡者訓戒之使不麗于罪)
若以嵗時祭祀州社則屬其民而讀灋亦如之(嵗時謂春祈年)
(秋報成)○春秋以禮會民而射于州序(州序州學也以禮㑹民蓋鄉飲酒之)
(禮射以觀徳序以習射為義也)
　(按正月之吉春秋祭社讀灋攷行凡三春秋禮射凡二此州長教民之事)
凡州之大祭祀大喪皆涖其事(州之大祭祀山川古蹟之在州境州之大喪公)
(卿大夫之卒于州者州長地主故臨其事職喪所謂公有司之所共也)
若國作民而師田行役之事則帥而致之掌其戒令與
其賞罰(致于司徒而後致于司馬凡師帥旅帥卒正等軍吏皆六鄉平日之所選用者故州長即掌其)
(戒令賞罰)
嵗終則會其州之政令(將正治致事也)○正嵗則讀教灋如初
(正嵗謂嗣嵗正月對嵗終言故曰正嵗復如前嵗故曰如初)○三年大比則大攷州
里以贊鄉大夫廢興(五黨之吏治人才皆在所攷舉曰興舍曰廢鄉大夫所治者廣州長)
(助其不及)
黨正各掌其黨之政令教治(黨正下大夫所統五百家)
及四時之孟月吉日則屬民而讀邦灋以糾戒之(孟月吉日)
(四時首月朔也糾戒則勸在其中)春秋祭禜亦如之(禜音詠○左傳霜雪風雨水旱疫癘)
(之不時於是乎禜之)
國索鬼神而祭祀則以禮屬民而飲酒于序以正齒位
壹命齒于鄉里再命齒于父族三命而不齒
　(師曰嵗十有二月大蜡索饗鬼神既蜡行鄉飲酒禮于序所以休老勞農申之以孝悌之義正齒位者朝)
　(廷莫如爵郷黨莫如齒六十者坐五十者立六十者三豆七十者四豆八十者五豆九十者六豆此尚齒)
　(之經制也一命之士與郷人序齒再命惟與父族序齒居鄉人老者之上三命為大夫其爵隆矣抑于父)
　(族下非所以貴貴躐于父族上非所以親親故別設席于尊東而謂之僎兩不相絀此尚齒之權制也)
　鄉飲酒圖義
凡其黨之祭祀喪紀昏冠飲酒教其禮事掌其戒禁
　(黨正愈近民故凡吉凶賔嘉每事教之使無失禮復掌其戒禁犯令者治之以灋也)
凡作民而師田行役則以其灋而治其政事
嵗終則會其黨政帥其吏而致事
　(嵗終會計一黨之政帥族師而下致其事于州長上下轉相承)
正嵗屬民讀灋而書其德行道藝
　(人有德行道藝鄉大夫攷其大約而已黨正近民知之為詳故書其實迹以待攷某賢也以某事知其賢)
　(某能也以某事知其能即虞書之載采采皆衆所推服庶有眞材實行而非無稽之言矣)
以嵗時涖校比及大比亦如之(族師以邦比之灋以時屬民而校比黨正所統)
(五族以嵗時臨視之庶無缺也)
　(按四孟月春秋祭禜讀灋凡六大蜡正齒位正嵗書徳行道藝及掌民間所行之禮此黨正教民之事)
族師各掌其族之戒令政事(族師上士所統百家)
月吉則屬民而讀邦灋書其孝弟睦婣有學者(月吉每月朔日)
(也族師彌近民故讀灋與書其行亦彌數)春秋祭酺亦如之(酺音步○酺合衆飲酒也古禮)
(民不得羣飲故漢人賜民大酺五日此言春秋祭酺蓋亦祭社畢而民得相與飲酒因以書其行也)
　(黨正所書徳行道藝才已成者孝弟睦婣天常篤厚學以充其良心則可以成才故書之因宗族鄉黨所)
　(稱也)
以邦比之灋帥四閭之吏以時屬民而校登其族之夫
家衆寡辨其貴賤老幼廢疾可任者及其六畜車輦(四閭)
(之吏閭胥四人比長二十人也)
　(邦比之灋閭胥而下由族師而定黨正而上據族師而行故于此詳言比灋)
五家為比十家為聯五人為伍十人為聨四閭為族八
閭為聨使之相保相受刑罰慶賞相及相共○以受邦
職以役國事以相葬埋(邦職賦税也國事師田行役也葬埋五族相葬也)
　(民居家則有比灋行役則有伍灋然使無什灋則比自比而伍自伍矣復使其十家十人為聨庶乎合同)
　(而不離絶也詳見秋官士師平居則相保相受刑罰若有罪竒衺失賊師不功則什伍相及慶賞若師有)
　(功追胥有獲則什伍相共庶乎民知勸戒而其相保相受不為虚文矣)
若作民而師田行役則合其卒伍簡其兵器以鼓鐸旗
物帥而至掌其治令戒禁刑罰
　(族字以射中而舉旌以唱獲為文故有聚義大凡人之所居生齒日繁則宗姓日廣聚于一方故謂宗為)
　(族周禮百家為族正此義也夫比閭族䣊主教訓其民也而必兼夫合其卒伍與聨其什伍之灋者蓋一)
　(族之民簡稽雖百家而實則有千餘家平時則教之以俎豆耒耜師田則教之以行伍戰陳居守與征行)
　(各有所司追胥與耕耘同其秩敘且比閭之灋主守禦教訓人人皆與若師田行役則有弛舍而不盡用)
　(故族師必合之而後可補數即鄉師所謂修其卒伍也其差擇器使各當其材斟酌配合務得其所皆族)
　(師之職故比伍之聨與卒伍之合並屬之族師也)
嵗終則會政致事(致于黨正)
閭胥各掌其閭之徵令(閭胥中士所統二十五家各掌其徴發政令如下文所言)
以嵗時各數其閭之衆寡辨其施舍(數上聲下同○數辨即小司徒比灋)
(也嵗時者隨國比之灋行之無常時也)○凡春秋之祭祀役政喪紀之數
聚衆庶既比則讀灋(數上聲○祭祀州社黨禜族酺也役田役也政州射黨飲酒也喪紀)
(若州之大喪也數即比也數聚謂比較而聚集之也讀灋無常但衆庶比聚之時即讀之)書其敬敏
任恤者
　(嘗觀人之常態唯知有已稍執事則驕慢而自恃己長一與人共事即推姦而不肯致力己事則盡心而)
　(人之事則唯虚應故事己身則知愛而黨類則不相顧恤所以謂之小人也故敬謹而不放勤敏而不惰)
　(盡忠而可托和愛而不爭雖若小善一閭中無大善可書以此為勸即能破己私為大同自一閭達于四)
　(海而天下治矣)
凡事掌其比觵撻罰之事(觵教横反○凡事謂鄉州黨族之行禮及師田行役之事)
(也比攷其勤惰敬肆觵罰爵撻朴作教刑罰即族師所謂刑罰定罪由于上施罰各自其閭胥為之蓋懲過而)
(未入于五刑故不入司冦之屬也)
比長各掌其比之治(比長下士所統雖少亦有治灋凡教訓徴令皆是也)
五家相受相和親有辠竒衺則相及(辠古罪字)
　(大司徒比使相比閭使相受此言相受亦謂五家中使相保任皆良民也蓋莫切于比居之民有善惡纎)
　(微皆知故必使之相保為善不容姦非有事頃刻相與故必使相和親不得鬬䦧一家犯灋或有竒衺五)
　(家中不舉發則皆有辠所以懼之必不敢相容隠以為惡而被舉首者亦無怨矣)
徙于國中及郊則從而授之若徙于他則為之旌節而
行之若無授無節則唯圜土内之(圜古圓字)
　(徙謂不便其居自郊徙國中自國中徙郊不出一鄉舊比長送新比長明無辠惡徙于他謂從狹徙寛出)
　(居異鄉也鄉大夫與之旌節乃得行無授無節亡命者也所在不得相容内之圜土叩其所扺鞫其辠惡)
　(正之以灋)
　(按大小司徒鄉遂等官其職分見而雜出然總而言之不過數事間見而互文耳地官司徒主土與民故)
　(土地之圖人民之數治天下之大綱也土會以知地生地宜土均以平土土圭以制地此皆治地之灋也)
　(十二職以植民生本俗以安之保息以養之荒政以聚之十二教以達民性三物以興之八刑以懲之此)
　(皆治民之灋也比閭鄰里之吏立之長以施教化也伍兩卒旅師軍立其帥以制兵也遂溝洫澮川正疆)
　(界通水利以治田也井邑丘甸縣都稽車馬兵器以出兵也夫民富則可以責其貢賦于是而有徵令之)
　(事不省則事不成于是而有校比之灋但鄉遂去王畿冇近逺其風教所被有親疎故其俗尚不能無國)
　(中郊野之異故司徒之職曰鄉飲鄉射鄉三物鄉八刑及夫喪祭讀灋之禮為尤詳而任民之事則皆掌)
　(于閭師遂人之職曰興耡時器疆予土宜及夫瀦防溝澮趨其耕耨稽其女工為尤詳而庠序之教則于)
　(郷大夫而互見此其詳畧之稍異而其大要則統于大司徒而無不同者也至于正嵗鄉之羣吏攷灋而)
　(憲之于所治之國三年大比而小司徒受邦國之比要此以大司徒兼都鄙邦國之教也夫司徒曰地官)
　(地也者以博厚含弘為徳者也易著君子灋坤之道曰厚德載物舜命契曰敬敷五教在寛故周禮地官)
　(庠序田里卒伍市廛虞衡之制寛裕温柔廣博易良寧多其教訓而不使一夫之不獲寧遲以嵗月而不)
　(徼一時之近利故其培植深厚利澤無窮而非後世之所能及也善乎我師之言曰天下之治必從其根扺)
　(是故民制起于比閭鄰里田制起于井邑丘甸兵制起于伍兩卒旅學校貢舉之制起于鄉舉里選苟治)
　(無根柢而求天下太平是累九層之臺而弗為基也可乎)
封人中士四人下士八人府二人史四人胥六人徒六
十人(聚土曰封内而王國外而侯國小而都邑必有社稷之壝疆界之封皆此官主其事故以封人命官)
封人掌設王之社壝為畿封而樹之(壝音回○據大司徒云設王社稷之)
(壝此設王之社壝缺一稷字之字當在稷字下)凡封國設其社稷之壝封其四
疆造都邑之封域者亦如之
　(地官主土故大司徒于王國制其畿疆設其社稷小司徒于邦國正其畿疆立其社稷然但辨其方位定其程)
　(式而已親其事者封人也設王社稷之壝者社稷有壇壇外起土為壝為畿封者四疆封土以為界樹之)
　(林以為阻固佐大司徒也封國已下佐小司徒也都邑亦必封其四疆與社稷之壝則鄉師所自執事也)
令社稷之職(祭社稷之時令諸有事者)
　(郊特牲曰唯為社事單出里唯為社田國人畢作唯為社丘乘共粢盛所以報本反始也)
凡祭祀飾其牛牲設其楅衡置其絼共其水稾(楅福逼二音絼)
(承引反稾音杲○飾其牛牲謂刷治潔清之也楅衡施于牛角以防觸楅以不得逼人立義衡以横木立名也)
(舊說以衡設于鼻誤矣絼牽牛紖著于鼻端水稾者殺牲所用以稾藉之以水洗之皆封人共其事)歌舞
牲及毛炮之豚(炮音袍○君牽牲入時封人隨而且歌且舞言其博碩肥腯及殺豚爓去其毛)
(而炮之時亦封人歌舞其事此與舉豕尾告充同意皆所以歆神也)○凡喪紀賔客軍旅
大盟則飾其牛牲(四者國家大事故牛牲共于牛人而封人復飾之敬其事也)
　(按此職主封土而兼牲事者人君能得人和保其社稷然後鬼神長享其祭故以主社稷封土之人而贊)
　(牲事言孝在于能守土而物次之周公垂教後王之意至深切矣)
鼓人中士六人府二人史二人徒二十人(教民鼔者之師)
舞師下士二人胥四人舞徒四十人(教民舞者之師)
鼔人掌教六鼓四金之音聲(民間學金鼔者皆鼓人教之六鼓雷靈路鼖鼛晉也)
(四金錞鐲鐃鐸也)以節聲樂(鼔無當于五聲五聲不得不和蓋凡作樂必以鼓為節而鐘又與鼔)
(相應和者也)以和軍旅以正田役(大司馬灋所辨路鼖晉提鼙及錞鐃鐸鐲以為坐作)
(進退疾徐之節治安則用之于田役有冦戎則用之于軍旅也田役曰正者使其耳目服習無不止其所之意)
(軍旅曰和者聽金鼔以從將命無敢乖逆以干紀律也○音並見下)
教為鼔而辨其聲用(工造金鼓者亦鼓人教之故云教為鼔辨其聲與其用使為之有灋)
(則司金鼔者與萬民聽之者俱不忒也)以雷鼔鼔神祀以靈鼔鼓祀祭以
路鼓鼓鬼享以鼖鼓鼔軍事以鼛鼓鼔役事以晉鼓鼓
金奏(鼖音奔鼛音髙○路大也凡王所用皆以路名若寢門車馬皆然故王所執曰路而享先王用之鼖)
(字从賁省盛氣之意鼛字从咎古文臯通用臯者聲長而逺聞之意晉與進通取疾進之意攷工記䩵人支)
(鼖鼓長八尺鼛鼓長丈二尺晉鼓長六尺凡鼓短則聲疾而短聞長則聲舒而逺聞軍事尚威壯故以鼖戰事)
(貴武猛故以晉役事貴節其力故以鼛即詩經始勿亟之意也雷靈二鼓舊說八面鼓為雷六面鼓為靈既無)
(意義且制造攷繫並難施工愚謂古人制器必有灋象雷鼔取灋于天靈鼔取灋于地或擇其時日如䩵人所)
(謂冒鼓以啓蟄之日或用其數如廣長幾尺今無所攷不可強為之説也天神大小之祀皆用雷鼔地祇大小)
(之祀皆用靈鼓各從其類也秋官㝠氏攻猛獸亦用靈鼓○䩵音運)○以金錞和鼓(錞音淳○)
(鄭氏曰錞圜如碓頭大上小下樂作鳴之與鼓相和愚謂即鐘之類也蓋鐘鼔皆所以節樂詩賁鼓維鏞鐘師)
(以鐘鼔奏九夏之謂也)以金鐲節鼓以金鐃止鼓以金鐸通鼓(鐲音)
(濁鐃寧髙反○鄭氏曰鐲鉦也形如小鐘鐃如鈴無舌有柄執而鳴之鐸大鈴也司馬職兩司馬執鐸鼓人皆)
(三鼔司馬振鐸所謂通鼓也公司馬執鐲鼓行鼔進皆鳴鐲所謂節鼔也卒長執鐃鼓進鳴鐃且却所謂止鼔)
(也已上鼔之制用及用金之灋)
凡祭祀百物之神鼓兵舞帗舞者(帗音弗○兵舞帗舞見下舞師)○凡
軍旅夜鼓鼜軍動則鼓其衆田役亦如之(鼜音戚夜戒守鼔也)
　(凡祭百物之神能捍蔽近于山川者舞以兵能發育近于社稷者舞以帗所以形容其功德司馬灋曰昏)
　(鼔四通為大鼜夜半三通為晨戒旦明五通為發昫軍動謂臨陳對敵時也鼔之以作士氣所謂援桴鼓)
　(之則忘其身也田獵合圍之時擊鼔亦如對敵灋司馬職所謂鼓遂圍禁也大役則鼔以一衆志詩所謂)
　(鼛鼔弗勝也○已上皆鼓人親鼓之事○桴枹通)
救日月則詔王鼓○大喪則詔大㒒鼓
　(日食者日月合朔時日為月魄所掩隂干陽也月食者日月相朢時月為日暗虚所食隂不避陽也皆君)
　(德昏弱故謫見于天王親鼓助陽且聲其辠鼓人詔之大喪大僕戒鼓傳達于四方亦鼔人詔之右鼓人)
　(詔鼓之事大司樂一官專掌樂舞之事矣而鼓舞又屬之地官者大司樂所教乃國之子弟其樂舞為大)
　(司徒掌邦教則國中鄉遂之民于軍旅田役祭祀喪祀之用樂者其事尤多故復有鼔人舞師以教之與)
　(春官聨事而各司也書曰勸之以九歌俾勿壊蓋鼔舞聖人所以動民而興起教化之至神者司徒特為)
　(之設官有以哉)
舞師掌教兵舞帥而舞山川之祭祀教帗舞帥而舞社
稷之祭祀教羽舞帥而舞四方之祭祀教皇舞帥而舞
旱暵之祭祀○凡野舞則皆教之○凡小祭祀則不興
舞(帗紱同皇古文作䍿即鳳凰之皇字暵音漢小祭祀祀字一本作事字一本無則字)
　(兵舞以干戚所以禦患祭山川用之者以其險固取捍禦之義也帗舞以采繒人所常服祭社稷用之者)
　(以土穀人之所天取功德廣被之義也羽舞以白羽祭四方用之取屏翰之義也凰舞鳳凰備五色和氣)
　(所生染羽象之取其隂陽之氣不偏旱暵陽過盛故舞以䍿取相濟之義也野舞野人為樂之善者記之)
　(縵樂旄人所謂散樂又謂之燕樂也祭祀賔客用之元取于野人故舞師教之藝既成而後入于旄人以)
　(舞之也舊說舞徒四十人之外野人欲學舞者皆教之以待缺也羣小祀若五祀之屬功徳小難于形容)
　(故不興舞)
　(按山川社稷四方旱暵四者之祭切于民事故四者之舞為民間通用舞師所教止此而已若大司樂所)
　(教國子之舞六有雲門咸池大㲈大夏大濩大武皆郊廟之舞漢灋卑者之子不得舞宗廟之酎古之遺)
　(灋舞師所教郊野之民無與于此故不及六樂又樂師所教國子小舞亦六此四舞之外有旄舞人舞旄)
　(舞者四夷之舞人舞者東方韎樂皆大祀大享用以備宇内之和者亦非野人之事故舞師所教不及于)
　(旄舞人舞也○㲈韶通濩音户酎音宙韎音妹)
牧人下士六人府一人史二人徒六十人(六牲每牲一士徒十人)
牧人掌牧六牲而阜蕃其物以共祭祀之牲牷(牷音全)
　(六牲掌于五官然事不可以無統故又特設牧人一官凡祭祀之牲皆掌牧之蓋選擇其可為牲者入于)
　(牧人其大祀者則授充人其次者則留于牧人而養之故曰阜蕃其物也凡畜始養曰畜選擇而將用之)
　(者曰牲純色曰犧體完具無傷敗曰牷充人所謂展牲則告牷也亦為毛純無雜之稱下文云必用牷物)
　(是也)
凡陽祀用騂牲毛之隂祀用黝牲毛之朢祀各以其方
之色牲毛之凡時事之牲必用牷物凡外祭毁事用尨
可也(騂恤雲反黝英九反尨明光反○尨字从犬从彡毛不純之象借凡雜色不純之稱)
　(牧人主擇牲故統述用牲之灋陽祀祭天神及宗廟也騂赤色屬陽隂祀祭社稷也黝黒色屬隂望祀四)
　(海五岳四瀆也各以其方之色東青南赤西白北黒中央黄已上三者俱毛之謂毛之純色者也時事若)
　(祀五帝之各以其時四時迎氣及五祀之祭也其牲春青夏赤秋白冬黒必用牷物純色無雜者也外祭)
　(表貉及王巡守所過之山川也毁祭謂招梗禬禳毁除殃咎也外祭其事遽毁祭其事畧若有牷則用之)
　(無則用尨亦無害)
凡祭祀共其犧牲以授充人繫之凡牲不繫者共奉之
　(牛牲曰犧左傳是生三犧皆用之矣授于充人而繫之者大祭祀也不繫者小祀或非時而祭者)
牛人中士二人下士四人府二人史四人胥二十人徒
二百人(牧人兼六牲而官為下士以其職止芻牧之事故與鷄人羊人犬人等同爵牛人雖主牛之一)
(牲然其用非止于牲事其掌財賦為大故官為中士若馬則尤重于牛故校人為下大夫也)
牛人掌養國之公牛以待國之政令(養于官者曰公牛政令者凡國之用)
(牛或牢為牲或駕于車各有所需如下文所云也)
凡祭祀共其享牛求牛以授職人而芻之(享牛饗神之牛求牛繹祭)
(求神之牛職人猶言有司指牧人充人監門者而言春官肆師亦云頒于職人皆謂是也)凡賔客之
事共其牢禮積膳之牛饗食賔射共其膳羞之牛(積去聲○)
(牢禮饔飱也積生饋之所以給賔之用若司儀主國五積也膳熟而進之所以問禮賔客若掌客殷膳大牢也)
(饗禮烹大牢以飲賔獻依命數食烹大牢以食賔有九舉七舉五舉亦依命數皆速賔行于廟中大射于澤及)
(與賔客射于朝必先行燕禮而有殽俎故云膳羞之牛)軍事共其犒牛(犒坤告反所以勞軍)
喪事共其奠牛(朔朢殷奠及祖奠遣奠也已上皆牛之用于牲者)
凡會同軍旅行役共其兵車之牛與其牽徬以載公任
器(徬旁去聲○行役天子巡守則六師從也兵車行兵任載之重車非牛不能輓人御之者居其前曰牽居)
(其旁曰徬也公任器公家輜重其士卒輜重則出于司馬灋之大車已上牛之用于駕者)
凡祭祀共其牛牲之互與其盆簝以待事(簝音老○互殺牛具牛多)
(力殺之有灋交互制之盆瓦器以盛血簝竹器以受肉乃牛人之所有事故凡祭祀殺牲時共之以待事也)
充人下士二人史二人胥四人徒四十人
　(牧人既掌祭祀之牲矣又特設充人一官專繫享帝祀先之犧牲者覲禮稱享帝用犢國君下齊牛皆指)
　(牛言蓋牛為大物祭品之至重故特致其誠敬之至也)
充人掌繫祭祀之牲牷祀五帝則繫于牢芻之三月享
先王亦如之(牢養獸之䦨也牛羊曰芻大豕則豢三月一時節氣成也)○凡散祭祀
之牲繫于國門使養之(散祭祀司中司命山川五祀之屬其牲繫于國門逺則三月近)
(則浹旬司門所謂祭祀之牛牲繫焉監門養之也)
展牲則告牷碩牲則贊(展牲夕而省牲也)
　(大夫祭禮宗人告充舉獸尾告備此云牷者亦充備之意碩牲者春秋傳曰奉牲以告博碩肥腯充人為)
　(之贊助以歆神與封人歌舞牲同意蓋封人主守土充人養犧牲故交神之始用以告神也)
　(按周禮于六牲有所以養之者初時畜之也有所以共之者將用而以其牲入陳也有所以奉之者既殺)
　(而薦之也乾為馬天官總贊王牲故馬畜于夏官之圉人共于校人而大司馬奉之坤為牛故牛畜于地)
　(官之牛人共之者亦牛人而大司徒奉之鷄春畜大宗伯總掌禮事故春官雞人共之而養于夏官之掌)
　(畜者以其所養擾畜之類也羊火畜養于夏官之羊人大司馬主奉馬牲故特設小子共而羞之犬為金)
　(畜共于秋官之犬人而大司冦奉之養于地官之稾人者以其穀食之宜也豕水畜其養而共奉之者則)
　(在于冬官矣蓋養之者善于知物性而得其飲啄居處孕字之宜者也共之者稍知禮儀者也奉之者則)
　(大人君子而以交于神明大賔客者也小不可以侵大大不可以司小初時生養于各官而使有蕃息之)
　(媺至將為牲合之于牧人充人以盡孝誠之至及祭則共奉之于五官而各伸其忠敬之心畜牧一事曲)
　(盡其道如此)
　(又按六畜不言王之膳羞蓋日供有數所謂唯王不會者歟)
載師上士二人中士四人府二人史四人胥六人徒六
十人(載事也任民以職事而徵其賦)
閭師中士二人史二人徒二十人(主六鄉近地之賦者財入大府穀入倉人)
旅師中士四人下士八人府二人史四人胥八人徒八
十人(原屬遂師主六遂之賦者旅衆也言爲六遂里宰等之師也)
縣師上士二人中士四人府二人史四人胥八人徒八
十人
稍人下士四人史二人徒十有二人(原屬遂師○稍即家削也字當用削)
(今􁏐作稍者豈以兵莫重于委積故以稍秣命名歟)
遺人中士二人下士四人府二人史四人胥四人徒四
十人(主禾穀積餘遺者物餘剰之稱廩人倉人計五穀之數足以給邦中式用存其餘于遺人以待用也)
委人中士二人下士四人府二人史四人徒四十人(原屬)
(遂師○以遺人例缺胥四人委人所掌主于芻薪古文委字從禾從女在後謂收禾之餘詩云彼有不獲穉此)
(有不斂穧伊寡婦之利是也又禾末去穀收于田間小堆古之冠似之故以委皃名謂之委人者謂疏材芻薪)
(等皆遺棄之物故取遺棄義若遺人之所謂委則以其存于田間取存餘意也○穧音濟)
均人中士二人下士四人府二人史四人胥四人徒四
十人
土均上士二人中士四人下士八人府二人史四人胥
四人徒四十人(原屬遂師)
　(按載師主任土者也旅師閭師主徵九式之賦縣師稍人主兵賦遺人委人主芻秣均人土均主平土其)
　(職分掌鄉遂以及畿外而其官分屬于載師與遂師今以其聨職語多互相發故并著于此)
載師掌任土之灋以物地事授地職而待其政令(任土之灋)
(即下文自國中至于畺七等之地征賦之輕重也物地事者即大司徒所謂以土宜之灋辨十有二土之名物)
(十有二壤之物也授地職九職任萬民也載師主任土而必兼授地職可以見九賦不外于九職也待政令者)
(征斂之時與其等皆受灋于司會而行之)
　(師曰何以聚人曰財斂散之灋司徒所以養民也設載師以為之長載之為言事也因民所利而利之各)
　(任以事取其稅以供官教化在其中矣後世聽民自生乃惟聚斂是急而不恤其困窮豈父母斯民之心)
　(哉)
以廛里任國中之地以場圃任園地(廛丞言反○廛之名有四其一廛里)
(者國中四民所居及逺方百族所集王城内外之地也其二市廛者專指國之後市交易之肆也其三園廛者)
(國中隙地為場圃以樹菜菓樊之為園即園地之廛也其四夫一廛者凡民受百畝之田必有五畝之宅以居)
(之或在都邑中或兼公田之地也鄭氏曰任者地之形實不方平如圖受田邑者逺近不得盡如制其所生育)
(賦貢取正于是耳)
以宅田士田賈田任近郊之地以官田牛田賞田牧田
任逺郊之地(宅田六鄉田窄或不能井授民居宅于田中者士田鄉大夫嵗攷其行藝而為儒者)
(其家所受之田賈田商賈之家所受田也三等之田為近郊即六鄉官田以給庶人在官者所食禄之田牛田)
(牧田養牛牧馬之家所受田賞田賞有功者使牧其賦之田四等之田為逺郊即六遂九賦四郊之賦以待稍)
(秣皆虞書所謂百里賦納總者也)以公邑之田任甸地(公邑自六遂之外二百里邦甸)
(之地虞之二百里納銍者其餘稍縣都五百里内凡有餘地皆天子使吏治之者並同于甸也)以家邑
之田任稍地以小都之田任縣地以大都之田任畺地
(稍字當作○舊說王之親子弟與公同處于大都次親子弟與卿同處于小都次疏子弟與大夫同處于家)
(邑夫公治其大都卿治其小都大夫治其家邑此固理勢之自然若子弟之受地則唯其才徳是眂苟以親疎)
(為大小在後世之私情則有之豈可以是而釋先王之制哉家邑小故曰稍虞之三百里納秸也小都間都邑)
(之中故曰縣虞之四百里粟也大都在王畿之界故曰畺虞之五百里米也)
凡任地國宅無征(此任地字即鄉大夫辨其可任之任征字即國中自七尺以及六十野自)
(六尺以及六十有五皆征之之征指每嵗簡稽兵數用為力役之征也觀鄉大夫之以嵗時登其夫家之衆寡)
(辨其可任者而下即云國中自七尺等皆征之是也國宅無征者民于邱甸中各有征賦此不可重凡邑居皆)
(然其市廛之民則孟子所謂廛而不征法而不廛也故並無征)園廛二十而一近郊十
一逺郊二十而三甸稍縣都皆無過十二唯其漆林之
征二十而五(漆音七○園廛二十而一者其民亦農類但用力四時不息故寛之用其一而休其)
(十九近郊十一者六鄉守禦尤重故用其一而休其九逺郊二十而三者六遂征役亦頗煩用其一而休其六)
(甸稍縣都皆無過十二者用其一而休其四漆林樹漆之園其利獨厚用其一而休其三意當時植之者多征)
(之獨重惇本抑末之意也)
　(此經畫王畿之内從近及逺以為征賦之等也按王畿千里之地丘甸出車之灋當有十六萬乘而每嵗)
　(簡稽兵數止于萬乘故合千里之内量其勞佚而均之大約天子之用民近數而逺疎故載師之任民逺)
　(多而近寡有此輕重之等差耳舊誤解征役字為征税字以謂有此數等致學禮者之疑夫十一天下之)
　(中正但使民助耕以為九式之用而已苟十而取二民將何以堪尚得為聖王之政哉)
凡宅不毛者有里布凡田不耕者出屋粟凡民無職事
者出夫家之征以時徵其賦
　(舊説宅不毛者謂不種桑麻也罰以一里二十五家之泉布空田者罰以三家之稅粟以共吉凶二服及)
　(喪器也民無職事者猶出夫税家税夫税者百畝之稅家稅者出士徒車輦給繇役欲勸之宅樹桑麻民)
　(就田業也但周禮國宅無征里本無布百畝助而不税家本無稅况民之惰遊者必多貧乏使一家而出)
　(二十五家之布一民而出百畝之稅一家力役之征雖刑罰日施何能強其所無哉且先王制其田里教)
　(之樹畜任之以職豈容有宅而不種桑麻田而不樹五榖民而遊手好閒者乃定為常職而以時徵之乎)
　(愚謂此皆為工商雜流言也蓋均授之以宅里彼則專于别業家富丁衆構屋皆滿而不毛其差役與衆)
　(同故有里布以宅里得名非出二十五家之布也均授以夫田彼則惟事別業不暇于耕而他人耕之居)
　(夫三之屋而不助耕公田故出屋粟亦如一夫助耕公田之粟以屋室得名非出三夫之粟也同一民也)
　(閒民轉移執事而無專職出夫家之征謂辨其夫家之衆寡而起力役之征也蓋民之受地有上中下三)
　(等而施力役之衆寡閒民雖不受地亦當計其家之衆寡而施以政役以當十一十二等之征也大扺先)
　(王于不農之民必少授之田俾知稼穡艱難又罰其禮使不得同于本業之人以愧其心然習之成俗為)
　(之獲利終或不能強之以移其服習故即其居與身而定為征賦以等于務本力穡之人一則欲使之務)
　(本二則使衆不得倣傚以趨于末三則使民知服事其上非若後世多隠匿之民致賦役之不均也或曰)
　(有田則有粟米有家則有力役有身則有布縷孟子所謂布縷粟米力役之征而後世用之以為租庸調)
　(此古今之通道乃謂里本無布何也蓋周禮任民無不耕者其婦人無不織者有粟則貢粟無粟則貢他)
　(物以當邦賦唯閒民無常職者則使出夫布其一家專務干織者則以布縷為賦耳戰國時因此遂有布)
　(縷之征又與粟米力役一併取之故孟子權時而言君子用其一緩其二後世仍習既乆遂安然不廢其)
　(實先王非九職之民皆有征布也或者又曰夫三為屋旅師掌聚屋粟今曰屋本無粟何也蓋此明言田)
　(不耕者出屋粟則田耕者不出屋粟明矣戰國時宅廛有征而有所謂里布併夫布而征之故孟子言廛)
　(無夫里之布此周家舊灋也苟里而有布屋而有粟是凡宅皆有征即税間架矣夫而有布是凡民皆有)

征即口率出錢矣尚得為盛世之事哉(以時徵其賦者閭師斂六鄉之賦遂師旅師斂六遂之賦此則)

　(復以時而徵之)
　載師閭師相胥圖
閭師掌國中及四郊之人民六畜之數以任其力以待
其政令以時徵其賦(政令徵賦受灋于載師)
　(載師任土自國中以及畺掌其大綱閭師任民自三農以至無常職掌其細目相為經緯六畜者農事之)
　(本周知其數者欲令鷄豚犬羊牛馬之畜毋失其時也)
　(師曰命官曰閭師者以其周知閭閻細民之情偽閭胥所取灋也善于撫字催科自以不煩後世聚斂之)
　(臣上以為能吏乃古之所謂民賊耳)
凡任民任農以耕事貢九榖任圃以樹事貢草木任工
以飭材事貢器物任商以市事貢貨賄任牧以畜事貢
鳥獸任嬪以女事貢布帛任衡以山事貢其物任虞以
澤事貢其物凡無職者出夫布
　(任農以下九等之民自國中至畺七等之地皆有之任之使各有所職即以其職之所有以當邦賦非九)
　(賦之外别有九貢也説見司㑹任嬪以女事貢布帛者女工雖婦人所為然非男子輔助之不能成民間)
　(率多一家專務于織者故任之以貢布帛然要以女工為主故云任嬪而以女事稱非凡婦女皆有貢也)
　(山虞澤虞為中士林衡川衡為下士而此云任衡以山事任虞以澤事者互言之也大宰九職有臣妾閒)
　(民臣妾無匹偶故不責其貢但任之而已無職謂閒民無常職而以轉移為事者故使之出一夫之布也)
　(此布字蓋錢布)
凡庶民不畜者祭無牲不耕者祭無盛不樹者無椁不
蠶者不帛不績者不衰
　(凡民之事有一定而不易者九職是也有兼為而不費者樹畜是也故先王之世雖士工商之家靡不受)
　(田務使人知稼穡之艱難婦女各務蠶絲紡績則業日起而善心生至于梧檟桑柘之植鷄豚狗彘之畜)
　(尤取之天地自然之利而無所費但在乎愛養之而已此皆富民之本而為善之資也不勤于樹畜者則)
　(有五者之罰使不得備禮載師以其不務本業故徵其財閭師以其不能兼職故罰其禮上之人非利其)
　(財也將驅之以務本耳非靳于禮也將愧之而使勤耳)
旅師掌聚野之耡粟屋粟間粟而用之
　(旅師掌徵六遂之賦故曰野耡粟者即興耡合耦于耡之耡也凡受田者或貢或助十一而賦此耡粟也)
　(屋粟者載師田不耕者出屋粟非夫三為屋皆有粟也閒粟者旅師凡無職者出夫布閒民無常職以轉)
　(移為事者使出一夫之布或無布則出粟故謂之閒粟非既有夫布又有閒粟也三等粟供四郊正賦以)
　(當稍秣而有所餘者旅師各隨道里之逺近而聚于田里無得耗費因以濟民所謂用之也)
以質劑致民平頒其興積施其惠散其利而均其政令
　(用之之灋有三一則常年以陳易新而責其償故必用質以為徵若泉府之與其有司辨而受之復刻木)
　(以為信蓋無質則有冒妄之人無劑則無數目期日此致民復還之灋也興者發散之名官貸陳粟與民)
　(即詩之我取其陳食我農人也積者貯峙之義民輸新粟還官也平頒者出入均平無入多出寡之病所)
　(謂責其償者如此二則天患民病或耕斂之不足者司救以王命施惠此則恩有所及而不泛故曰施其)
　(惠三則凶嵗大發其積即荒政之散利人人咸受其利故曰散其利三者之政旅師必欲其均也)
凡用粟春頒而秋斂之
　(專以興積言頒于春則榖不至于騰踊以傷百姓斂于秋則穀不至于太賤以傷農後世常平灋正與此)
　(意暗合也)
凡新甿之治皆聽之使無征役以地之媺惡為之等(甿音)
(萌)
　(生齒日蕃餘夫日衍不徙則無所容每徙民而使與地相得故有新甿之治無征役者王制將徙于諸侯)
　(三月不從政欲啓行而為備也自諸侯來徙期不從政初至而未集也古之保民曲盡其道如此為之等)
　(者不易一易再易三等之制以居之)
　(旅師主六遂之賦猶閭師之于六鄉閭師言任九職以徵其賦旅師言聚其餘粟以散于民徵散各指其)
　(一事又閭師罰惰民之禮旅師聽新甿之治此皆鄉遂之不可少者蓋互文也)
縣師掌邦國都鄙稍甸郊里之地域而辨其夫家人民
田萊之數及其六畜車輦之稽
　(大司徒掌天下之圖數矣此復掌其地域蓋必辨其夫家人民田萊之多寡及稽其六畜車輦之備乏然)
　(後可以為征伐調遣之用也凡治必詳内而畧外此叙地域先邦國而後及于郊里以縣師調兵通于天)
　(下且載師王畿征役逺重近輕故其序如此)
三年大比則以攷羣吏而以詔廢置
　(小司徒大比則受邦國之比要此則佐小司徒攷之以土地之荒闢户口之盈耗為吏治之殿最畿内則)
　(有誅賞畿外則更易其參甚則有慶讓縣師詔王及冢宰行之)
若將有軍旅會同田役之戒則受灋于司馬以作其衆
庶及馬牛車輦會其車人之卒伍使皆備旗鼓兵器以
帥而至
　(軍旅會同田役皆主用衆調發雖出于司徒其多寡遲速地分一聽司馬之戒令節制作者號召之使至)
　(車人各有卒伍以相安旅師合民之卒伍司右合車之卒伍此則總而會之旗鼓軍之耳目兵器軍所致)
　(用使無不備費誓所謂敹乃甲胄備乃弓矢鍛乃戈矛無敢不善也帥之以致于司馬皆縣師之事○敹)
　(禮膠反)
凡造都邑量其地辨其物而制其域(量其地者謂度其大小鄭氏云家邑)
(二十五里小都五十里大都百里此亦以意度之有山林川澤之限蓋亦不可拘也辨其物者辨其地之媺惡)
(以施貢分職制其地域之界以為守)
　(量人量其地邍師辨其名物司空營其工司徒主地故縣師與焉)
以嵗時徵野之賦貢(野甸稍縣都也閭師徵國中四郊之賦以待賔客稍秣縣師徵野賦)
(以當匪頒工事幣帛祭祀存其餘于旅師以濟民)
　(師曰縣師主天下兵賦不屬之司馬而屬之司徒者古者寓兵于農無事則屬之司徒此經制也有事而)
　(後屬之司馬此權制也是故司馬調兵必檄司徒之屬先王所以防微也)
稍人掌令丘乘之政令若有會同師田行役之事則以
縣師之灋作其同徒輂輦帥而以至治其政令以聽于
司馬
　(井邑丘甸縣都出兵之灋此但言丘乘者以邱出馬一匹四丘出車一乘井邑之兵自此成縣都之兵由)
　(此始故舉以為名令之者治其兵賦也會同師田行役縣師受灋于司馬稍人受灋于縣師作之帥之並)
　(同縣師故云以縣師之灋也同徒輂輦者每同除更休之外合有車十乘徒千人據司馬調兵之灋通計)
　(一同合出車徒若干于是就丘甸内更畨調遣使勞逸遞焉即使其吏帥之以至治其政令不易人而治)
　(則其民素相安也)
大喪帥􁏒車與其役以至掌其政令以聽于司徒(鄭氏曰蜃)
(車及役遂人共之稍人者野監是以帥而致之既夕禮曰既正柩賔出遂人匠人納車于階間則天子與士柩)
(路皆從匠人來既至則遂人掌其政令而聽于司徒也)
　(縣師掌六鄉通天下之兵賦稍人掌六遂以及于甸稍縣都之兵賦縣師六畜車輦之稽即稍人丘乘之)
　(政令也卒徒皆司徒所掌司馬徵兵于司徒司徒帥之以往或鄉遂或都鄙或邦國豈散亂而無統耶觀)
　(稍人受灋于縣師則知邦國亦如之此周禮設官所以有統馭提挈之美也)
遺人掌邦之委積以待施惠(積去聲)鄉里之委積以恤民
之囏阨(里不屬鄉當作閭囏古艱字)門關之委積以養老孤郊里之
委積以待賔客野鄙之委積以待羈旅縣都之委積以
待凶荒
　(委者禾未去榖之名積露積以貯米者邦之委積國中所積也以待施惠即委人之餘聚以待頒賜也鄉)
　(里之委積六郷所積也恤民之艱阨者司救職嵗時有天患民病巡國中及郊野而以王命施惠司稼之)
　(均萬民之食而賙其急也門關職云凡財物犯禁與不出于關者舉之以其財養死政之老與其孤郊里)
　(逺郊之地遂人鄰里之所積也賔客至此與主國使者交接即與之廪餼野鄙甸稍之地賔客羈留于旅)
　(寓而不得行者于此加惠使無失所委人言以稍聚待賔客以甸聚待軍旅大扺逺郊甸稍在郊内外賔)
　(客行旅止舍之所故互言之縣都地廣所積尤厚凶荒事大所費不貲故以縣都委積待之倉人職云用)
　(有餘則藏之以待凶而頒之也)
凡賔客會同師役掌其道路之委積凡國野之道十里
有廬廬有飲食三十里有宿宿有路室路室有委五十
里有市市有侯館侯館有積
　(十里有廬以為置郵野侯徒之所憩息廬有飲食者徒行勞苦饑渇即飲食之也三十里則有可止宿之)
　(地路室有委者所以飼牛馬五十里有市以便貨買侯館有積所以供饔餼古者軍行三十里吉行五十)
　(里故以是為節蓋軍行則人馬衆多起止遲頓又恐為敵人所乘或祈寒暑雨故眂吉為反遲然使地利)
　(得天道順人馬輕捷則或經二宿或經二市蓋亦不必拘也)
凡委積之事廵而比之以時頒之
　(凡委積之入各有貯峙之數待用之灋飭除之宜典守之人遺人總監臨之廵而比之者察其侵牟攷其)
　(足否以時頒之者不足則補之有用則賙之使皆充牣而無廢事也○牣音刄滿也)
　(自國中以至縣都既供王九式正用然後以待賑施道路凶荒軍旅之用蓋自王國以及于鄉閭恩由近)
　(以及逺次及于郊里野鄙先百姓而後賔客次及于凶荒師役先常而後變故其序如此)
　(按㑹同師役道路之委積此國之大用而大府不言者蓋大府九式皆主邦中所用甸稍縣都之賦式用)
　(之餘所存甚多也故廩人凡邦有會同師役之事則治其糧與其食倉人凡國之大事共道路之榖積食)
　(飲之具與此所謂會同師役掌其道路之委積互相督領使無失悞蓋平日以式灋之餘各隨道里之便)
　(收貯其地卒然有用所以無餽餉芻輓之勞畿外邦國之灋亦當如此是以雖千里征伐若袵席上過兵)
　(也)
委人掌斂野之賦斂薪芻凡疏材木材凡畜聚之物
　(委人所掌皆草木之事野地之産故云掌斂野之賦斂蓋臣妾聚斂疏材其適用者委人斂之以共雜用)
　(三農生五榖其稾秸則委人斂之以飼牛馬虞衡作山澤之材其木材則委人斂之以為薪蒸園圃毓草)
　(木其畜聚之物則委人斂之以為禦冬㫖蓄也)
以稍聚待賔客以甸聚待羈旅(稍當作○家邦甸自國至畺之中賔客行)
(旅至此兩無所依故致委積者必于此)凡其余聚以待頒賜(余餘通○自鄉遂及縣都)
(之聚凡有余者以待王頒賜羣臣○已上頒畜聚之灋)
以式灋共祭祀之薪蒸木材(式灋即所謂芻秣之式也鄭氏曰祭祀薪蒸給炊及)
(燎粗曰薪細曰蒸木材給張次及幕之事)賔客共其芻薪(委積之物非一委人共其芻薪也)
喪紀共其薪蒸木材軍旅共其委積薪芻凡疏材(薪芻之外)
(又有疏材者草木根實亦可飼牛馬以助禾粟也)共野委兵器(野委謂賔客軍旅夜止于三十)
(里五十里之地而共其薪芻也兵器賔客夜宿守衛陳兵之器也)與其野囿財用(凡大田在)
(澤則有囿在山則有苑共其藩羅以遮禽獸○已上共委積薪芻之事)
凡軍旅之賔客館焉(軍旅賔客邦國奉王命征調而至者○此委人兼職)
均人掌均地政(均人所掌自國中以至于四郊均地政謂以地土而均其財賦力役職事守固)
(等之政也)均地守均地職(地守守固之事地職謂農圃虞衡藪牧工商嬪婦等所職舊以山林)
(川澤之職皆有守禁平守之云故以地守為虞衡之屬然虞衡自屬地職小司徒云分地域而辨其守蓋地官)
(有守土之責故門關之守皆其所司而險固之守皆當與聞也)均人民牛馬車輦之力
政(人民以治城郭涂巷溝渠牛馬車輦以轉委積故曰力政也)
凡均力政以嵗上下豐年則公旬用三日焉中年則公
旬用二日焉無年則公旬用一日焉
　(禮記王制云用民之力嵗不過三日旬均也蓋以家計之則戸口有多寡而不均若以人役之則無不均)
　(矣無年即人二鬴之嵗民無以為食必不得已每人但用一日荒政所謂弛力也)
凶札則無力政無財賦不收地守地職不均地政
　(凶謂年榖不登札癘疫作而民多夭凶札無力政不興役也無財賦不收其地之貢也不收地守即司徒)
　(之舍禁司關之無關門之征也不收地職凡有職事之賦皆不征之也無上四者故不均地政)
三年大比則大均
　(事久不修則數或缺有司各厚其民莫能相通載師等所掌定灋也均人以活灋通之則人人各得分願)
　(故于三嵗攷績之期大均之其事有地政地守地職力政地貢即小司徒所謂登其夫家之衆寡六畜車)
　(輦而辨其物禹貢庶土交正底愼財賦咸則三壤成賦中邦此其遺灋也)
　(均人土均職掌大義本無不同均人止于國中及四郊係之于鄉土均達之天下係之于遂然均人之均)
　(力政以嵗之上下不唯通于遂而亦通之天下土均之施舍禮俗以地之媺惡為輕重之等不惟通于天)
　(下邦國而亦通于鄉則此二職凡有均土之責者並當遵之矣)
土均掌平土地之政以均地守以均地事以均地貢以
和邦國都鄙之政令刑禁與其施舍禮俗喪紀祭祀皆
以地媺惡為輕重之灋而行之掌其禁令(地守謂要害之守地事即)
(九職之事地貢諸侯九貢)
　(土均所掌自甸稍縣都以及于天下故特舉其大綱其節目則君長自均之凡邦國都鄙所以交争上下)
　(之所以䜛怨百姓之所以不睦皆起于不均而已土均平土地之政大而邦國都鄙所以職貢于王朝之)
　(典與夫邦國都鄙取于民之制及夫百姓賦役之當施當舍凡其交際禮俗古所常有喪紀祭祀之禮皆)
　(因地媺惡制為常灋則輕者不至于幸重者不至于困此所以和之之道也掌其禁令者不均者禁而止)
　(之已均者令而行之)
　(按治天下之道唯取其均平而已冢宰均四海司馬平邦國而地官特設均人土均二職者均平必自土)
　(地人民始也蓋因地以令賦地有肥磽而賦由之輕重然地氣有時而衰旺則田賦不可以不均因家以)
　(起役家有上中下而役由之多寡然戸口有時而損益則力政不可以不均諸侯之國各有所出以為嵗)
　(之常貢此地貢也寶藏有興衰侯國有因革故地貢不可以不均九職之民各有所業地職之云也民有)
　(所移業有所更故地職不可以不均山川險易道里逺近大而司馬均諸侯之守小而掌固頒士庶子人)
　(民之守地守之謂也事變不齊若昔治而今亂昔險而今夷故地守不可以不均此司徒所以有均平之)
　(政也然此特均之常耳至于司空度地居民使地周民居而無曠土民盡地利而無遊民必有待于移民)
　(以實其空此則司空之事而宗伯所掌之禮是之謂大均非用大衆不能蓋必合六官而後可也)
　周禮傳卷二上
欽定四庫全書
　周禮傳巻二下　　　　明　王應電　撰
地官下

師氏中大夫一人上士二人府二人史二人胥十有二
人徒百有二十人
保氏下大夫一人中士二人府二人史二人胥六人徒
六十人(師保氏云者謂爲國子之師保以教之使在王所者咸知獻可替否之責親上衞尊之義也)
師氏掌以媺詔王以三德教國子一曰至德以爲道本
二曰敏德以爲行本三曰孝德以知逆惡教三行一曰
孝行以親父母二曰友行以尊賢良三曰順行以事師
長○居虎門之左司王朝○掌國中失之事以教國子
弟凡國之貴逰子弟學焉○凡祭祀賓客㑹同喪紀軍
旅王舉則從聽治亦如之使其屬帥四夷之隸各以其
兵服守王之門外且蹕朝在野外則守内列(媺美通行去聲)
保氏掌諫王惡而養國子以道乃教之六藝一曰五禮
二曰六樂三曰五射四曰五馭五曰六書六曰九數乃
教之六儀一曰祭祀之容二曰賓客之容三曰朝廷之
容四曰喪紀之容五曰軍旅之容六曰車馬之容○凡
祭祀賓客㑹同喪紀軍旅王舉則從聽治亦如之使其
屬守王闈(馭御通闈音爲)
　(二官皆主教國子以輔道王然師之爲言道之教訓保之爲言保其身體其事微有大小故所司亦微不)
　(同以媺詔王者猶將順巽與之意諫王惡者猶䋲愆糾繆之意蓋人才自有愷悌而如圭如玉者亦有直)
　(諒而能下鍼石者故職各有攸當非詔媺則不諫惡截然爲二事也○德性諸心行修諸身師道爲要藝)
　(以應務容以動物保道爲詳也至德者純一無僞本原澄徹萬化所從出也敏德者發強剛毅爲之不惰)
　(百行由此立也孝德者和順積中悖亂之機自不容伏有不善未嘗不知也三者之德皆出于仁心德之)
　(全也孝行者事父母能竭其力親愛之情本其所以生也友行者賢者狎而敬之畏而愛之如兄弟之無)
　(胥逺也順行者左右就養無方事師如事父卑以自牧事長如事兄也三者之行皆本于孝一天德之流)
　(行也以是而教國子則皆元善慈良之人而所以詔王之媺者無窮矣六藝義見前大司徒六儀者記曰)
　(祭祀之容濟濟皇皇賓客之容穆穆皇皇朝廷之容濟濟翔翔喪紀之容纍纍顛顛軍旅之容暨暨詻詻)
　(車馬之容匪匪翼翼養國子以道而乃教之以六藝六容云者蓋藝者道之所寓逰于藝者使之得于手)
　(而應于心容者道之所發習其容者使之根于心而生于色莫非養其道心之方也以是而教國子則皆)
　(多才能足以實用有威儀足以交養而所以能直諫者常不乏矣○虎門天子路門畫虎以示威師氏居)
　(左保氏其居右歟居此以司王朝者主將順匡救之事也○國中失之事國家舊有事之得失者德行道)
　(藝平日之教也此則在朝廷之上而教之以國之典故庶臨事不迷矣○祭祀賓客㑹同喪紀軍旅聽治)
　(王舉則師保氏皆從隨在而當陳善納誨也復使其屬帥司隸所掌四夷之隸守王路門之外蹕止行者)
　(非其事則不得行以備非常必以其兵服者從其所便也朝在野外則守内列蕃營之在内者如守王宮)
　(也保氏使其屬守王闈宫中巷門也二官以親臣而兼守禦之事者蓋以爪牙之士而領之以腹心道義)
　(之臣此所以武人皆知忠義而無肘腋之變也)
　(按虞廷教胄子止典樂一官其教灋唯直寛剛簡四德詩樂二事周禮若天官之宫正宮伯地官之師氏)
　(保氏春官之大司樂夏官之司士諸子秋官之宮禁皆主于教庶子煩簡不同何也夫周制每大事則六)
　(官皆在此固設官之深意豈以胄子之教國家莫大之事而六官有不與者哉然所司未嘗不專而其教)
　(灋未始不同也蓋大司樂教以樂德樂語樂舞與夫春誦夏弦秋禮冬書此自幼至長在于學宮教以詩)
　(書禮樂也師氏教以德行保氏教以道藝此則大司徒敬敷五教故因其在次舍閒暇家庭之中或初仕)
　(爲近侍之臣而教之以修己治人之事也若宮伯所掌糾其德行教之道藝專指在王宫宿衞之時而教)
　(其大凡司士掌國子之士治諸子掌國子之倅之戒令教治則以大司馬主辨論官材故凡國子之已仕)
　(未仕者皆得與聞其教事司冦則以㓝而寓教是三官但主管攝而非教之專官也然其所以爲教則所)
　(謂德行樂德何異于虞之四德所謂樂語樂舞六藝六容云者又豈外于虞之詩樂也哉)
司諫中士二人史二人徒二十人
司救中士二人史二人徒二十人
　(諫者勸之以善而使之上逹救者懲于未甚而不使入于㓝二官聨職猶後世典學使者也其繫于師保)
　(氏者師保氏雖主教國子以詔諫王而實爲萬民之宗主司諫司救雖主教萬民而亦司王躬陳善匡救)
　(之事也)
司諫掌糾萬民之德而勸之朋友正其行而強之道藝
　(德者本心之良友所以輔仁糾其德而勸之朋友者擇其黨類使其善道相切磋端其心術之微也行者)
　(爲善之實道乃事物之則藝爲應務之方正其行而強之以道藝者明道則行日進于髙明逰藝則應務)
　(有餘也)
廵問而觀察之以時書其德行道藝辨其能而可任于
國事者(州長攷其德行道藝而勸之此則咨訪以采夫輿論觀察以審其實行以時書之升之于司徒)
(也)
　(凡人有治事之才而德不足者必不足取雖有行藝可觀而無治事之才亦無所用之故尤貴其有能而)
　(可任于國事者以待賓興之時與鄉大夫互相參酌獻之于王也)
以攷鄉里之治以詔廢置以行赦宥
　(因求賢以攷吏治能作成人才者置之賢才放失者廢之政莫重于得人郷大夫大比之誅賞亦以攷教)
　(爲先也赦宥與司冦聨事居圜土而能改者赦而反于中國役司空而州里任之者宥而釋其罪司諫主)
　(導人之善故能改過者􁏐皆原之也)
司救掌萬民之衺惡過失而誅讓之以禮防禁而救之
　(衺惡心術不正若語言詭譎動止隂險侮慢聖賢不敬師長足以蠱惑善類者過失行事乖方若酗醟好)
　(訟抽拔兵器誤以行傷謀猷不良貽害他人者誅讓皆責之意或數之以言或懲之以朴即下文三讓三)
　(罰之謂出禮則入㓝常以禮防禁之使由于䂓矩之中所以救之使不䧟于㓝戮也)
凡民之有衺惡者三讓而罰三罰而士加明㓝恥諸
嘉石役諸司空其有過失者三讓而罰三罰而歸于圜
土(圜音袁)
　(衺惡即司冦之未麗于灋而害于州里者故歸于士而坐諸嘉石役諸司空過失即司冦之罷民而害人)
　(者故歸于士而寘之圜土讓者聲其罪必以三者使有罪者與衆人皆知所警也但衺惡害人而未麗于)
　(㓝過失害人而已麗于㓝故圜土乃流放之㓝甚于嘉石之坐施職事于圜土不得出外亦甚于司空之)
　(役也然觀司冦坐嘉石者亦謂之罷民歸圜土者亦以明㓝恥之蓋聖人之惡惡也非有與于已故其讓)
　(其罰其役其歸圜土寛柔不遽不過欲使之生其恥心以強其罷不麗于㓝而已後人之惡惡也皆出于)
　(已有是惡即以是㓝加之豈有冀其歸于善之意故每至于殘忍過中而何暇于再三申教之乎)
凡嵗時有天患民病則以節廵國中及郊野而以王命
施惠(官以救爲職不特救其過使不䧟于邪惡亦以救其生使不淪于禍災故兼掌廵施惠之事)
　(師曰天患民病謂疫癘流行民固有闔門卧病飲食醫藥不周或相枕籍而死者上之人所宜惻然動心)
　(也故毎遇此司救以旌節廵問稱王命以賑貸之如王親行民得更生亦如親受王賜矣)
調人下士二人史二人徒十人
媒氏下士二人史二人徒十人
　(媒之爲言謀也謀度二姓以成婚姻也男女之際生民之本事之至重特設官主之一則度量其才齒之)
　(宜二則治其婚姻之訟也嗚呼婚姻之禮廢而淫僻滋凡女之致于獄者十因八九媒氏得其職可以殺)
　(女亂乎)
　(按調人和萬民之難媒氏以隂禮教親皆教化之事故􁏐屬于師保氏○殺去聲)
調人掌司萬民之難而諧和之(難去聲○難即讐也謂殺人之親將爲人所報)
(復而在險難也調人主諧和之)
　(凡殺人者若故殺謀殺在王灋所不赦固不待讐過誤殺者應和而不應讐唯夫戲殺威殺雖有殺之迹)
　(本無殺之心上㓝而當以下服及老耄幼弱與夫八議者皆王灋之所赦宥而私情自不可解苟順其怨)
　(讎之情則王灋爲不行治以報復之罪則人情有不盡故爲辟讎之灋使兩全而無害所以有和難之文)
　(也)
凡過而殺傷人者以民成之鳥獸亦如之
　(過而殺傷人若舉刀欲斫伐以兵矢投射而誤中他人者以民成之使衆人相與和解之此所謂可和而)
　(不應讐者鳥獸亦如之謂猛烈畜産殺傷人亦以民成之舊謂殺傷人之鳥獸此至微細事豈等于人而)
　(亦成之耶)
凡和難父之讐辟諸海外兄弟之讐辟諸千里之外從
父兄弟之讐不同國君之讐眡父師長之讐眡兄弟主
友之讐眡從父兄弟弗辟則與之瑞節而以執之(辟音避)
　(父之讐弗與共戴天辟諸海外九夷八蠻六戎五狄謂之四海也君之尊與父等故其讐眡父兄弟之讐)
　(仕不同國故云千里之外師長之讐殺于君父故眡兄弟然若顔淵于孔子則與君父等矣從父兄弟之)
　(讐主人能則執兵而陪其後此云不同國謂無主人者也大夫之臣與合志之友眡之已上三等􁏐應讐)
　(而調人之所和也弗辟謂弗可辟蓋或王所秉用之臣不可在逺故王以和難之瑞玊及旌節與辟讐者)
　(執之所謂榖圭以和難也王命爲重雖應讐者亦不敢違王命而殺之苟讐之則爲犯王命而服死㓝庶)
　(幾兩相安而可以弗辟矣)
凡殺人有反殺者使邦國交讐之
　(此以報復相殺傷言謂若甲殺乙之人乙亦殺甲之人故云反殺也交讐者謂其子孫皆以爲讐也夫彼)
　(此相殺若足以相當矣然甲爲首惡而無恙終不足以快乙之忿而乙所反殺之子孫又必欲甘心于乙)
　(苟正甲于灋則已被乙之反殺正乙于灋則閔其報復之心且上有王灋而下擅相殺不可爲訓誅之則)
　(傷情不誅則失㓝故使交讐之皆服流放之㓝也舊以反殺謂殺其人又殺其子孫以除害弱敵此不待)
　(教而誅者又何讐焉)
凡殺人而義者不同國令勿讐讐之則死(不同國三字衍文蓋既云)
(令勿讐矣此焉得復辟之由上文兄弟之讐而誤)
　(殺人而義者被殺者不義也若爲奸盗而被殺之類被殺者子孫不爲讐讐之則服死㓝罪其黨惡不服)
　(義也)
凡有鬭怒者成之不可成者則書之先動者誅之
　(鬭怒乃讐殺之漸亦和而平之平之不服則書其應和之端于史首發難者即爲不直而誅之則莫敢先)
　(動矣)
媒氏掌萬民之判(判半也獨陽不生獨隂不成合男女之半所以成室家也)
凡男女自成名以上皆書年月日名焉令男三十而娶
女二十而嫁凡娶判妻入子者皆書之
　(内則子生三月父名之男女自成名以上皆書其所生之年月日與其名爲異日合婚之本男子二十而)
　(冠有爲人父之端至三十壯而有室女子十有五年而笄有適人之道至二十嫁而有家蓋量度其才器)
　(之賢愚知識之早暮氣體之強弱則男自二十至三十皆可以娶女自十有五至二十皆可以嫁聖人斷)
　(爲中制惟未成人者則不可以娶過期則不可以怨曠耳妻云判以合體而成也妾媵不聘故曰入子書)
　(之别未成婚者且以息争端也)
中春之月令㑹男女於是時也奔者不禁若無故而不
用令者罰之(中音仲)
　(仲春天地交泰大合昏禮所以順天時也媒氏出令于鄉遂使以類作合非一一爲之判合也奔者不禁)
　(謂民間以春時男女自相匹偶淫奔家長縱容不能禁止之如三國薛綜稱珠崖之俗人民㑹集之時男)
　(女自相可適乃爲夫妻父母不能止者也無故而不用令謂男女及時非有三年之喪大則背約小則論)
　(財而不從仲春㑹男女之令二者皆有罰也若者及事之詞文雖殊而㑹上意今律文亦有此字非發語)
　(詞舊註于不禁處意斷解爲媒氏不禁奔者則誤矣或曰奔乃奔則爲妾之奔非淫奔也民間或荒札或)
　(長少不敵倉卒成婚猶野合之云也媒氏不必拘以六禮而禁之)
司男女之無夫家者而㑹之(婚姻之道以逺恥無夫家不可以自相嫁娶媒氏司)
(而㑹之爲之主昏也鄭氏曰無夫家謂男女之鰥寡者)
　(按程子云取失節者以配身是已失節也此云司無夫家而㑹之非歟夫天下之人上智寡而中才衆一)
　(與之齊終身不改固女子天然之節苟盡責以此事則失所者必多且非貞節之人徒使之不嫁以避失)
　(節之名則其隂至于敗俗必有甚者故聖人于牧民之政而開爲此灋凡鰥寡而欲嫁娶者于此大㑹婚)
　(禮之時亦量其才齒而㑹合之所以待中人其娶之者即孟子所謂娶妻非爲養而有時乎爲養者至于)
　(婚禮用雁從一而終實萬世綱常爰及鰥寡旌表貞婦常以爲世勸實􁏐行而不悖也)
凡嫁子娶妻入幣純帛無過五兩(兩去聲○純絲名雜記曰納幣一束束五)
(兩兩五尋八尺曰尋五尋即四丈也凡布帛四丈爲匹一匹兩端故又謂之兩然則每端二丈毎兩四丈十端)
(五兩爲一束共二十丈也)
　(按儀禮士昏禮有玄纁儷皮此云純帛無過五兩古者納幣不過于此故男女不至于失時也後世昏娶)
　(論財男家以此責其婦女氏以此驕其夫南方遂以溺女成風禮之失也久矣反之其在士君子歟)
禁遷葬者與嫁殤者(殤音傷)
　(骨肉歸于土以掩藏爲善故附之離合聖人所不拘而死則同穴特匹夫匹婦之私情耳民有遷徙而屑)
　(屑于遷其舊葬以祔其夫或婦者既使死者體魄不安亦使生者不盡人道而酖溺鬼神禁之者裁民以)
　(義也此遷葬事由于夫婦之合故附載于此凡童子之稱七年曰悼言其血氣􁃁弱貴于懷撫而致夫悼)
　(恤之意也八嵗至十一爲下殤十二至十五爲中殤十六至十九爲長殤醫書言凡人精氣未通之時苟)
　(有情慾之事則其骨肉必有不滿之處後必生無名之病當極其保愛而致夫傷憐之意也故未成人而)
　(嫁娶者謂之殤未成人而死者亦謂之殤此則言女子未笄而嫁之及嫁于男子之未成人者皆禁絶之)
　(所以救民之殀札也○􁃁音撰)
凡男女之隂訟聽之于勝國之社其附于刑者歸之于
士
　(隂訟以婬僻而致訟中冓之事故曰陰勝國之社亡國舊社覆以屋而行刑辟者聽之必于此者以其事)
　(醜故于屋中不欲宣布于衆且自古犯婬亂者無有不至于敗亡故于亡國之社以示戒)
司市下大夫二人上士四人中士八人下士十有六人
府四人史八人胥十有二人徒百有二十人(市官之長)
質人中士二人下士四人府二人史四人胥二人徒二
十人
㕓人中士二人下士四人府二人史四人胥二人徒二
十人(㕓者民居區域之稱官曰㕓人者以征㕓得名也)
胥師二十肆則一人皆二史賈師二十肆則一人皆二
史
司虣十肆則一人司稽五肆則一人胥二肆則一人肆
長每肆則一人(胥師而下凡六屬有職而非命官蓋皆庶人在官者故無胥徒之屬胥師即胥)
(徒之胥師其長故賈師而下皆胥師之屬也)
泉府上士四人中士八人下士十有六人府四人史八
人賈八人徒八十人
司市掌市之治教政㓝量度禁令(市官之長市之大綱小紀靡所不統治聽)
(其治訟教示之禮義政征其財賦㓝䋲其有辠量度同其不一禁戒其不灋令率之趨事以下九者是也)以
次敘分地而經市(經畫市地司市之次居中每二十肆則爲胥師之次所謂設其次也其餘)
(邸肆各有行列所謂各于其地之敘也次敘既定然後市中之事如布帛之經冇統緒而不亂矣)以陳
肆辨物而平市(肆長之事美惡不混而價自平也)以政令禁物靡而均
市(胥師之察其詐僞飾行儥慝善良不傷則市自均也)以商賈阜貨而行布(賈音古○)
(物之利者非商賈不阜凶荒作布非商賈不行市中必藉此不可重困之也)以量度成賈而
徵儥(賈音稼儥音肓賣也○同量度則物有定價徵猶召也謂市價公平則賣者願至而物聚也)以
質劑結信而止訟(質人所掌物之中平証信市中有此則人心信服而訟自寡也)以賈
民禁僞而除詐(賈音古○老賈知物價使之展成奠價則詐僞除也)以㓝罰禁虣
而去盗(虣音暴○司虣禁虣亂司稽執盗賊加以憲徇朴之㓝或以金贖辠也)以泉府同
貨而斂賖(賖聖蛇反○泉府以市之征布或斂貨之不售或賖民之極貧者官府相通故曰同貨也)
(○其詳􁏐見下文諸職)
　司市次敘陳肆圖
大市日而市百族爲主朝市朝時而市有賈爲主夕
市夕時而市販夫販婦爲主(昃通販音泛)
　(日日過中而之時也百族者王國之中天下之百姓皆在焉故以此爲期商賈夙興在市故以朝時)
　(爲期販夫販婦朝營夕賣故以夕時爲期各從其便也必爲此期者蓋人皆作市則市道壅塞而不可行)
　(矣此胥所以掌其坐作出入之禁也大市物多貴重夕市物多輕微朝市其兼輕重者歟)
凡市入則胥執鞭度守門(凡應三期而入市則胥執鞭度守門以防姦細鞭度者刻)
(度于殳而末繫以鞭用以量度行㓝一物二用執之以肅衆也)市之羣吏平肆展成奠
賈(自胥師以至于肆長爲之辨其物而均平其肆省視其物色使有定價)上旌于思次以
令市市師涖焉而聽大治大訟(必俟司市上所當市之旌然後得以爲市思次)
(者市之候樓即天文市樓以思爲名者取見利思義也市師即司市也統治一市故治訟止聽其大者)胥
師賈師涖于介次而聽小治小訟(介次者二十肆所設之亭以介爲名者取)
(見利不苟也胥師賈師所掌止二十肆故治訟小者皆聽也)
凡萬民之期于市者(同侶之人相期約也)辟布者(辟音璧○辟灋也謂市灋所當)
(輸之布也)量度者(斗斛丈尺不信而欲較勘也)刑戮者(犯辠而加市刑者)各于其
地之敘凡得貨賄六畜者亦如之三日而舉之
　(市中萬衆所聚苟擁于一處而無分數則百事紛糾亭閣上之人日亦不足矣故使之每事各至其應轄)
　(肆中之敘則自然有條而不紊不虚費時日而事治與夫有辠者在其地爲非即號令其地庶使爲惡者)
　(知懼也得物者亦使置其地則失主求之易三日舉之失主既棄之不可無所歸猶秋官朝士云大者公)
　(之小者庶民私之也)
凡治市之貨賄六畜珍異亾者使有利者使阜害者使
亾靡者使微(亾無通)凡通貨賄以璽節出入之
　(有利于百姓者常當使之阜蕃有害于百姓者絶之不可使有物之不可無者而市中適缺則當使之有)
　(物之不可多者而市中適繁則當使之少蓋或增其價以來之或抑其價以折之或以璽節出入而通之)
　(或不爲之璽節而遏之及有無其征㕓則有無微阜之權皆在上小民不得而任情好惡矣璽節出入者)
　(王國之貨授之璽節而後得出侯國之貨授之璽節而後得入此正所以操商賈之柄也)
國凶荒札喪則市無征而作布
　(此無征者正與大司徒荒政之薄征去幾一義蓋大爲寛恤必有受其惠也市既無征則泉府之國用將)
　(何取具哉於是採金鑄錢以續之商賈貨物以布易之稍髙其直則來者自衆民之貧者以布貸之市之)
　(不售者以布買之民又得以布而易其所欲需則其困自蘇蓋普天之下無皆凶荒之理商賈得布可操)
　(之四方以易此所無之物故曰商賈阜貨而行布也必無征乃作布者金乃天地之精不可以洩其藏且)
　(錢多則貨貴也)
凡市僞飾之禁在民者十有二(若以水和米或他物以麻代絲及布帛外精内)
(麤)在商者十有二(若以冀州産爲揚州産以石爲玉樟腦爲龍腦)在賈者十有
二(若以今而飾爲古以陳而飾爲新)在工者十有二(若輕重其權衡大小其斗斛陶之中)
(窳銅而和錫其數各皆十二今不可攷矣或曰十二者謂九榖果實鳥獸魚鼈布帛材木貨寶采色疏材用器)
(兵器舟車此十二物之僞飾者農工商賈皆不得粥故皆言十二也禁之者輕則征之重則舉之也)
　(凡物之美惡易見而僞飾者難知謂以假物而飾之如眞或以美物而和假于其内也王制所禁皆指不)
　(中于王灋之事此則有害于民故特禁之)
市刑小刑憲罰中刑徇罰大刑扑罰其附于刑者歸于
士(市中之辠不越于犯禁故三等之刑不過于憲徇扑而已憲謂懸其辠以示衆也徇執其人以號于衆也)
(朴撻而痛之也皆主于戮辱之以發其恥心使無再犯且以警衆而已􁏐言罰者聽其以金贖辠也其有累犯)
(不悛或刼奪讐殺及干犯倫理麗于五刑者則定其辠歸于士師蓋刑掌于司冦也○辠古罪字悛音銓)
　(按市易一事于國家大政雖若甚緩而于萬民之食力而欲通功易事者則甚急而要是故見于天文則)
　(有天市垣建國則必立市内宰佐后立市以財利飲食衣服皆婦人所掌也司市之官秩爲下大夫以小)
　(民之命所縣也故必公清慈惠有心計知物情者而後可司市之職舉則􁃁弱朴野之民不至見陵而孤)
　(寡無告者可無失所矣○􁃁音撰)
國君過市則刑人赦夫人過市罰一幕世子過市罰一
帟命夫過市罰一蓋命婦過市罰一帷
　(師曰市者繁華之地君子逺之無故遊觀國君則刑人赦若曰國君好利市人何誅焉夫人世子命夫命)
　(婦罰幕帟蓋帷若曰無以自蔽也尊貴非刑灋所加以禮示罰使知自愧是故畏義甚于畏刑不言王者)
　(至尊不敢指斥故舉國君爲先)
凡㑹同師役市司帥賈師而從治其市政掌其賣儥之
事(賣當作買)
　(大衆所聚不能無所需商賈亦利于以物粥之亦有師衆各持其方物欲以相易者故天文參宿之下有)
　(軍市軍市中野雞精即此賈師也取名于雞者以其能逐時趨利不失時如雞之知時故工商以雞爲贄)
　(者以此市司帥賈師而從治其市政一如國中故古稱軍有紀律曰市不易肆也蓋大則司市親往小則)
　(使其屬往故不曰司市而曰市司)
質人掌成市之貨賄人民牛馬兵器珍異凡賣儥者質
劑焉大市以質小市以劑(儥賣也故賣儥當作買儥猶云買賣也賈師同○質之爲)
(義爲平成爲信正官以質名言物之所取平也取成也人之所取信也取正也成者和合成交之意天生寶玉)
(曰貨人爲布帛曰賄人民舊說以爲奴婢古無市奴婢者記有買妾亦人民之謂猶内宰以女宮爲人民也珍)
(異若飲食藥材自逺方而至可以扶病養老者物之多而貴重者平成之若中人然以爲証佐故曰質少而輕)
(賤者但刻于版以爲識而已故曰劑質人皆存之以聽其治也)○掌稽市之書契(民之賖者)
(貸者始則取之于官終則官取之于民取予則有書契或刻于木而中分之或書于竹帛若今之上下劵彼此)
(各藏其一以爲信稽之者令有期以完并防詐僞也)○同其度量一其淳制廵而
考之犯禁者舉而罰之(度丈尺量斗斛受灋于黄鍾同之不使有長短大小淳幅之廣)
(制匹之長一之不使不中度周視而稽考其度量不中灋淳制不中度者舉其貨而罰其人)○凡治
質劑者國中一旬郊二旬野三旬都三月邦國朞期内
聽期外不聽(既質劑焉而復有所謂治者蓋人之姦僞無窮物之外飾不測有用後而得其情者)
(亦有貨物多不及詳檢者國中十日郊二十日甸稍一月都鄙三月邦國朞因地之近逺爲此期限期内來者)
(治過期則不治欲民及時正明其交易不使訟無已時官民俱勞也)
㕓人掌斂市絘布總布質布罰布㕓布而入于泉府(䊻音)
(次)
　(絘布者胥師賈師涖于介次所罰詐僞飾行儥慝之布總布肆長所斂之布質布質人舉犯禁之布罰布)
　(司市涖于思次所罰犯市令之布㕓布收其市地之布五等之布㕓人主斂之復入于泉府用以斂市中)
　(不售之貨蓋此官與泉府二職相聮一散一斂以權百貨無非欲以利民而已)
　古今錢灋
凡屠者斂其皮角筋骨入于玉府(皮角筋骨可以中器物之用者鄭氏云以)
(當稅非若後世盡入之也)○凡珍異之有滯者斂而入于膳府(四時珍異)
(之物民或無用而停滯則以征布買之或當其㕓布入于膳夫之府民得價而無失官得物而有用是爲兩便)
(也)
胥師各掌其次之政令(每二十肆則立一介次胥師涖焉所轄有司虣二人司稽四人)
(胥十人肆長二十人政令凡買儥征斂度量淳制也)而平其貨賄(使有恒價不得乘急要利)憲
㓝禁焉(㓝謂市㓝禁若質人司虣司稽所掌之禁表縣之使民知避)○察其詐僞飾
行儥慝者而誅罰之(凡詐僞者或飾行而以事欺人或儥慝而以物欺人稽察而誅罰之)
(禁于未發也)聽其小治小訟而斷之(大者則歸于司市)
賈師各掌其次之貨賄之治(賈師音古餘音稼○老賈知物價者所涖之次與胥)
(師同但胥師掌其治賈師但掌其價而已)辨其物而均平之展其成而奠其
賈然後令市(凡商賈之貨賄入于市中者辨其美惡均平其等類之上中下不使有差細考其成)
(色定其物價然後令市蓋物入市中賣者價欲髙買者價欲减争無已時先定其價而後市有此價則取此物)
(不費功不煩辭莫此爲善也)○凡天患禁貴儥者使有恒賈四時之
珍異亦如之(賤時豫買貴時賣之乘急病民商賈通弊天患謂天災流行若豫貯米糓以擬饑荒)
(豫貯棺槨以擬札喪四時珍異謂祭祀賓客所湏者亦賤時豫貯以待急時賣之禁之使有恒價不得病民也)
○凡國之賣儥各帥其屬而嗣掌其月(賣儥當作買儥○國之買儥者)
(若珍異之物適空乏而欲買于民或有所貯蓄當斥賣與民也各次賈師更代直月而掌之使勞逸相均)凡
師役㑹同亦如之(師役㑹同則有軍市賈師亦嗣掌其月也)
司虣掌憲市之禁令(十肆一人主表縣市之禁令)禁其鬭嚻者(嚻音梟)
與其虣亂者出入相陵犯者以屬逰飲食于市者若不
可禁則搏而戮之(搏音博下同)
　(鬭嚻兩下不相平而鬭争喧嘩也虣亂強暴不順理而欺陵寡弱也陵犯若舟車争道阻塞往來少陵長)
　(男犯女之類屬遊飲食比周爲遊狹無故羣飲也已上四者皆市中常事司虣專主禁之違禁有犯者執)
　(而戮辱之)
司稽掌廵市而察其犯禁者與其不物者而搏之掌執
市之盗賊以狥且㓝之(稽察也五肆一人犯禁若司市僞飾之禁質人度量淳制之禁)
(也不物衣服視瞻不與衆同及所操持不如品式也市之盗賊猶今之掏摸偷兒也司稽專主廵察于市犯禁)
(不物者搏之歸于胥師也盗賊情真則直徇且㓝之)
胥各掌其所治之政(二肆一胥所以部叙肆長者也)執鞭度而廵其前
(肆中買儥征斂度量淳制胥皆掌之執鞭度以廵于肆之前使無不正也)掌其坐作出入之
禁令襲其不正者(坐作出入謂大市朝市夕市各有作止之期與出市入市之候無得争先)
(後期以亂市灋掩捕其不正者使無不齊也)○凡有辠者撻戮而罰之(司市胥師)
(賈師定其辠此胥掌其撻戮與罰布之事)
肆長各掌其肆之政令(毎肆一人凡司市所施之政令戒禁皆掌之)
陳其貨賄名相近者相逺也實相近者相爾也而平正
之
　(凡貨賄之等萬有不齊有外觀相似而其中則大異有外觀不同而其中實相近必慣于其事者乃知之)
　(乍至市中未易卒辨故肆長之職專主于辨其貨賄而陳之名相近者别居其所毋使之眩其實實相近)
　(者聚于一處使同其價平者貴賤各稱其情之謂苟美惡同價則不平矣正者美惡各居其所之謂苟真)
　(僞雜處則不正矣肆長陳而平正之即司市所謂陳肆辨物而平市也賈師辨其物而均平之者蓋不外)
　(是胥師所謂平其貨賄者又因而攷之也庶野民之適市者無眩惑而受欺者矣)
斂其總布(總布未詳孟子曰古之市者以其所有易其所無有司者治之耳有賤丈夫焉必求壟斷)
(而登之以左右望而罔市利人皆以爲賤故從而征之豈征此賤丈夫以其總市中之利而得名歟)○掌
其戒禁
泉府掌以市之征布斂市之不售貨之滯于民用者以
其賈買之物楬而書之以待不時而買者買者各從其
扺都鄙從其主國人郊人從其有司然後予之(售音綬扺等禮)
(反)
　(市之征布即㕓人所斂而入于泉府者也貨有賣于市而無所售留滯于民間而不切于用者則從其原)
　(價以此征布買之即揭示原價于其物俟缺乏而有買者仍以原價賣與之賈人居積計嵗月以起息此)
　(則但爲民收貯而無所利之所以爲公天下之心也主謂都鄙大夫有司謂郷遂之吏有此符信然後與)
　(之恐姦民乘急販賣官爲所欺而民不沾實惠也)
　(按泉府所掌主市之征布漢書布泉廣二尺二寸爲幅長四丈爲匹蓋錢謂之泉布亦借名曰泉取其流)
　(行無滯也又司市國凶荒札喪則市無征而作布採金所鑄内方外圓而有周郭者故布縷曰布錢亦借)
　(名曰布取其流傳廣布也是泉府雖以布爲主而錢亦在其中矣)
凡賖者祭祀無過旬日喪紀無過三月
　(賖償價而稍遲也民有喪祭大事或錢布或器物適空乏而不能卒辨從官賖用事過即還故有期以償)
　(祀事一二日而畢故祭祀之賖無過旬日庶人踰月而葬故喪紀之賖無過三月)
凡民之貸者與其有司辨而授之以國服爲之息(貸音泰)
　(凡借財物者還本物曰稱取相稱之義責其必償故曰稱責也以他物代還曰貸故字從代㑹意不必其)
　(原物也國服謂服役于公也民有貧甚缺用而無措者從官假物則貸而與之然不可爲繼故計其物之)
　(貴賤使之爲國服役出力以償但既開此端則有詐爲貧者故又必與其有司辨其果貧而後授之庶不)
　(爲所欺也蓋力者民之所自有而無待乎外公事者上之所不能無而必欲假之于民者貸之而使服公)
　(事上之所以與之者若假之直其所以役之者若收其物與焉而不損周焉而可久下之用物也若食其)
　(力其服役也若還其物用焉有濟于急還焉無耗于身所以生息乎貧民故曰爲之息即大司徒以保息)
　(六養萬民之息也舊說以服爲衣服猶齊三服之云息爲利息夫貧者因困乏無措而假貸乃責其償而)
　(復加之息則貧者反重困矣惡在其爲民父母乎昔周世宗有言民吾子也惡在責其必償曽謂周公而)
　(反不及耶害義傷教莫此爲甚遂使安石因創爲青苖之灋放錢與民令出息二分春散秋斂以爲周公)
　(遺灋用以罔利殃民卒爲宋室禍基釋經者其可苟哉)
凡國事之財用取具焉(國事一作邦○財用謂關市之賦以待王之膳服及入于外府)
(以供百物而待邦用者)○嵗終則㑹其出入而納其餘(入謂㕓人所斂絘布)
(已下五者出謂共王及邦用與賖于民者嵗終則㑹其出入以待司㑹攷之餘則納于職幣)
　(按古之市者以其所有易其所無而已于後乃有商焉注有于無自物所出之處遷之于所無之地有賈)
　(焉積盈待乏自物所多之時藏之以待空竭之時故商之爲言以商計財利爲事也賈之爲言以網羅財)
　(利得名也夫以利相交人已相形不能無私已之心故一物也賣之則欲價多買之則欲價寡彼此競爲)
　(虚誑争辨于是乎起然猶自己之物弊端未甚也若商賈則專以牟利爲事旦暮孶孶凡可以利己而生)
　(息者無所不至濫惡僞飾凡可以欺人而覔利者無所不爲至于天患民病乗急踊價衆方以爲禍災而)
　(彼獨以爲樂幸孤寡貧窮假典稱責此方以爲困苦而彼乃以爲孶息又大利所在則姦盜于是而竊窺)
　(大衆所萃則奇衺于是而聚集故可以利民者莫如市而爲民害者亦莫如市也爲民父母均吾赤子可)
　(以無處治之灋與其轉移之方哉是故肆長陳其貨賄而美惡不得以混淆賈師奠其價而貴賤不得以)
　(仕意司稽廵其犯禁胥師察其飾行儥慝而詐僞不得以相欺有胥以掌其坐作出入則事不亂有質人)
　(以爲之質劑則人心信服同度量一淳制而物有所凖司虣禁虣亂司稽執盗賊而強虣無所容凡此皆)
　(治于未亂之前也其有犯禁而事覺梗化而成訟者小則胥師賈師聽之大則市師聽之則夫民之入市)
　(者交易而退何有不得其所者哉至于市中之物有利于人而不厭其多者則使之阜爲害于人而不可)
　(有者則使之無又有罕用而不可無宜有而不可多者故無則使之有多則使之少蓋或有無其征㕓或)
　(低昻其價直或予奪其璽節以示夫去取輕重之意無非欲以利吾赤子而已然此不過以民間貨物爲)
　(轉移之方耳猶未見夫君民一體之意也民有貨物不適于用市而不售者雖賤而亦樂輸也則以其價)
　(買之事居積者不得抑其價而取焉及市中既乏而民欲買者雖貴而亦樂從也復以其價賣之擁富資)
　(者不得髙其直而與焉是以市中無甚賤之物而民之有貨者不傷亦無甚貴之物而民之有需者不困)
　(也然此猶有交易之意也至于民有喪祭大事適空乏而不能卒辦聽其從官賖用事過即還蓋民有急)
　(而無措官有餘而不用賖而與之有益于彼而無耗于此易所謂弗損之益也然此猶欲其還也至于民)
　(有極貧者則遂貸而與之以其不可以爲繼故以國服爲之息貸之者若賃其傭而不復有所責服公事)
　(者若還其直而即無所負與之而于上無所損還之而于下亦無所耗以是而保息乎貧民市灋之善莫)
　(有大于是也後之人心量既非古人之心量俗儒或以時政而妄釋經語纎人或屈聖經以便已私因有)
　(禁貴儥斂滯貨之云遂爲均輸之說賤則買之貴則賣之使富商大賈不得牟大利人主乃自爲商賈而)
　(牟利焉因國服爲息之云遂有放錢收息之舉惡豪民之取息病民人主乃自爲豪民以病民焉世之人)
　(見其害不見其利遂以謂周禮果若是其病民也夫小人借聖言以文奸斯不足責而俗儒以小知釋經)
　(其罪亦安得而逃諸)
　王安石論
司門下大夫二人上士四人中士八人下士十有六人
府二人史四人胥四人徒四十人每門下士二人府二
人史二人徒四人
司關上士二人中士四人府二人史四人胥八人徒八
十人每關下士二人府一人史二人徒四人
掌節上士二人中士四人府二人史四人胥二人徒二
十人
　(匠人營國九里旁三門門各有監司門總監十二門則各門政令無有不齊而事權歸一也王畿千里地)
　(之竟處因山川之險道涂之便立之關焉關各有守司關總監四境之關則王都政令無有不齊而要害)
　(之處無有不得其人矣由門而出者必至關由關而入者必至門故關統于門司關秩卑而胥徒多者以)
　(關之所轄逺于門也節行旅者所執之信非此則不得行行者必由于門關故節亦統于司門)
司門掌授管鍵以啓閉國門幾出入不物者(鍵乾蹇反管中爲閉)
(之機)
　(國門啓閉每門之士掌之司門昏則授之管而閉晨則授之鑰而啓也不物異服異言視瞻動止非常或)
　(間諜覘視盗賊窺覦者門關之事莫大于此)
正其貨賄凡財物犯禁者舉之以其財養死政之老與
其孤(正其貨賄辨其名實不使相混如肆長所陳犯禁謂司市僞飾之禁及王制不中于王灋者所宜深)
　(惡痛絶故没入于官然不以自利也勞于王事而死者其父祖子孫則以其財養之遺人所謂門關之委)
　(積以養老孤也)
祭祀之牛牲繫焉監門養之凡嵗時之門受其餘
　(城隍間多隙地牛牲繫焉是牧而不費地也每門史二人徒四人以其餘力養牲是用人而不費功也每)
　(嵗春祭門九門磔禳與禜門祈報之祭監門受其餘是惠而不費也用其力而稍有以犒之是使人而不)
　(虚也一事微而衆善集如此)
凡四方之賓客造焉則以告
　(賓客至郊王遣使郊勞至國門門者止之告于王王遣使迎之以入而授之館焉)
　(按門關之設所以豫備不虞而無守禦之兵何也蓋城郭溝池之固有掌固道路之阻有司險封疆之守)
　(有掌疆皆夏官之事若地官則主守土凡王畿吏民皆其所統而特掌門關之管鍵則雖大司馬之屬有)
　(所出入苟無司門之節門關之吏亦得而問之矣後世門關鎻鑰竝屬于大司馬豈知周公之意哉)
司關掌國貨之節以聮門市○司貨賄之出入者掌其
治禁與其征㕓凡貨不出于關者舉其貨罰其人○凡
所逹貨賄者則以節傳出之(傳悊眩反○以節傳出之出字下脫入字司市以璽)
(節出入之可見)
　(司市掌國貨之璽節司關亦掌之者自外入者司關以節通之門門通之市自内出者司市以節通之門)
　(門通之關門獨不言節者舉兩端而中可知也○百貨交割之地多有市故司關掌其市治及幾其犯禁)
　(者與其市之征㕓貨不出于關者挾違禁之物不敢由于關故從間道出入則不特舉其貨加以罰其人)
　(所以重關守也征㕓以供王之膳服舉貨以養老孤○所應逹之貨賄則授之以璽節附之以傳辭而出)
　(入之)
國凶札則無關門之征猶幾
　(無征㕓以寛民幾其不物守關之急務蓋薄征除盗賊竝行而不悖也)
凡四方之賓客敂關則爲之告(敂古叩字)
　(賓客至關關尹以告王王遣小行人以節迎勞之)
有外内之送令則以節傳出内之(出内字入聲)
　(自諸侯以事至王國者則以節傳内之通于門畿内以事至畿外者則以節傳出之逹于侯國之境也)
　(門關之事大畧相符幾察非常一也正其貨賄二也賓客告至三也出内使人四也牛牲繫焉特所兼小)
　(事耳)
掌節掌守邦節而辨其用以輔王命(王臣出使將王之命令行于普天之)
(下何以爲信乎節之爲言所以節制其下唯持節而後可以爲信命有大小不同故曰辨其用以輔王命也)
守邦國者用玉節守都鄙者用角節凡邦國之使節山
國用虎節土國用人節澤國用龍節皆金也以英蕩輔
之(蕩天浪反大竹也字當從竹原本從卝非)
　(守邦國者監于方伯之國及名山大川不以封者事至重故以玉守都鄙者畿内諸侯不世故亦曰守近)
　(至尊而屈故以犀角邦國使節天子遣使于諸侯者山多虎土多人澤多龍各鑄金而象其形英玉也詩)
　(云尚之以瓊英簜大竹也見禹貢以英簜輔之謂飾以玉與竹也易稱玉爲剛柔節金有中德犀角有文)
　(理竹約爲節皆物之有節者故以爲用云五者必以王命然後掌節與之也)
門關用符節貨賄用璽節道路用旌節
　(符刻文于竹漢制竹使符以竹箭五枚長五寸䥴刻篆書苐一至苐五是也外内送令出入于門關者司)
　(門司關以符節與之璽印章貨賄事煩用印文而已司市與之旌節人所持所謂路節也凡有所徵令及)
　(移徙鄉遂之吏與之三者皆官府得自與之也○已上皆王國之使節若諸侯之使節則各國自爲之詳)
　(見小行人)
　八節圖
皆有期以反節(凡節皆篆刻文字而中分之有故則相合反亦合之反節有期日久則防其假)
(之以他圖故不得過期)
凡通逹于天下者必有節以傳輔之無節者有幾則不
逹(傳哲眩反○通逹于天下若布憲行夫虎士訓方氏土方氏等職必有節復輔之以傳言其所齎操及所)
(適所圖爲也無節者納之圜土不得妄行)
遂人中大夫二人遂師下大夫四人上士八人中士十
有六人旅下士三十有二人府四人史十有二人胥十
有二人徒百有二十人
　(王國之外爲六鄉大約去國五十里之内司徒自治之鄉之外爲六遂大約去國百里之内司徒不能盡)
　(治之也特設遂人一職以領之位與小司徒相等遂師者六遂之師亦猶六郷之有郷師也故位亦相等)
遂大夫每遂中大夫一人縣正每縣下大夫一人(每遂五縣)
(六遂縣正下大夫三十人)鄙師每鄙上士一人(每遂二十五鄙六遂鄙師凡上士一百五)
(十人)酇長每酇中士一人(每遂一百二十五酇六遂酇長凡中士七百五十人)里宰
每里下士一人(每遂五百里六遂里宰凡下士三千人)鄰長五家則一人
(每遂二千五百鄰六遂鄰長凡一萬五千人)
　(遂大夫亦以王朝之官兼之卿不自兼者勢有所不逮而以尊卑爲近逺故秩每下一等至鄰長而無秩)
旅師
稍人
委人
土均(已上四職與閭師縣師遺人均人義同竝解見前郷大夫)
草人下士四人史二人徒十有二人(教民治田之官)
稻人上士二人中士四人下士八人府二人史四人胥
十人徒百人(教民種水田之官)
遂人掌邦之野(凡邦國都鄙逺于城郭之民通謂之野)以土地之圖經田
野造縣鄙形體之灋五家爲鄰五鄰爲里四里爲酇(酇音)
(贊)五酇爲鄙(古文鄙字作)五鄙爲縣五縣爲遂皆有地域溝
樹之使各掌其政令㓝禁以嵗時稽其人民而授之田
野簡其兵器教之稼穡
　(大司徒主土地之圖遂人以之而經畫六遂與凡邦野其鄰里酇鄙縣遂大約與六鄉相似地之分界秩)
　(然有支幹脈絡故曰形體之灋鄰者以其如魚鱗相次爲名即五家之比使之相保者也里者民居相近)
　(不出一里之中即二十五家之閭使之相受者也酇者死喪相贊助即百家之族使之相葬者也鄙者以)
　(同井田爲名即五百家之黨使之相救者也縣者即二千五百家之州縣者言民命之所縣也遂者即萬)
　(二千五百家之郷遂者言教化由内而外賦貢由外而内通逹而無礙也小而鄰里大而縣遂皆有地域)
　(所至溝凃以爲界樹植以爲固使各掌其政令㓝禁親民之官皆得自專其治夫定其地以經之分其人)
　(民以居之立之長以治之由是每嵗各以其時稽其人民以定户籍授之田野以制民産簡其兵器以寓)
　(軍灋教之稼穡以勸農事此遂人所以治野之大畧也)
凡治野以下劑致甿(甿氓通)以田里安甿以樂昏擾甿以
土宜教甿稼穡以興耡利甿以時器勸甿以疆予任甿
(疆乾陽反)
　(爲國之道必以地闢民聚爲主苟野荒民散雖有政教將安施乎國郷之外縣都已内土曠人稀甿而不)
　(有以經理之則并良田而汙萊矣致甿已下七者所以教民墾田之灋治野之先務也田雖有上中下而)
　(征役一以下地一家二人爲率所以致民歸附甿即孟子所謂願受一㕓而爲氓山野之民也不曰氓而)
　(曰甿者甿字从亾从田謂死亾所存田因而佃之之稱也民無恒産則易于動摇授以百畝之田五畝之)
　(宅使有恒産則自安其居民無室家則有曠怨之思媒氏㑹男女昏姻匹偶各得其願則自然馴擾而不)
　(離散凡植物失其地之所宜則不蕃滋以十有二壤之物知其種以教稼穡樹蓺則所收自倍民無倡率)
　(則易怠弛田畯率民通力合作則功易起而種植齊致力雖同而利自博民無田器則耕耨失時鑄作耒)
　(耜錢鎛之屬官予以便之則自相勸而開墾以至小民多禽犢之愛不知教其子以力耕餘夫疆壯若國)
　(中七尺野六尺可以征役者各予之以田任之使不遊惰則所得自多夫如是而民有不聚田有不闢上)
　(下有不富足者哉○耡鉏同錢音剪鎛音博)
以土均平政辨其野之土上地中地下地以頒田里(土均)
(掌平土地之政故云以土均平政辨其土之上中下而益以萊之多寡則地無不均矣)上地夫一
㕓田百畮萊五十畮餘夫亦如之中地夫一㕓田百畮
萊百畮餘夫亦如之下地夫一㕓田百畮萊二百畮餘
夫亦如之
　(凡有室者爲夫對婦言也弟有室爲餘夫對正夫言也餘夫有子孫而成家則二十五畝不足以供之乃)
　(别授以㕓田萊上地必及七人者得受中地必及六人者得受下地必及五人者得受皆如正夫故曰亦)
　(如之詳見受田圖說)
　餘夫疆與受田圖說
凡治野夫間有遂遂上有徑十夫有溝溝上有畛百夫
有洫洫上有涂千夫有澮澮上有道萬夫有川川上有
路以逹于畿(畛音軫洫興域反涂塗通澮音怪)

此治水通道之灋自闕　　(于天下者也闕以闕水亦以泄水防以止水亦以闕)　　間有闕　

　　　　則十夫中間有直遂也闕　　　　　　(首闕)　匠人所謂田首倍之闕　　　　也遂之上　

有徑髙廣如遂可以通人行十夫闕　(謂凡牧田井田闕夫之遂共入一横溝匠人所謂闕)廣深四　

　(尺謂之溝者也溝之上有畛髙廣如溝可以容牛馬夫牧之夫數十井則八家而通謂之十夫者餘夫及)
　(士工賈之受田皆不過二十餘畝其實每井必有十餘夫故以十百千萬紀數也○百夫有洫者十溝共)
　(入一直洫則爲十井而百夫矣匠人成間廣八尺深八尺謂之洫言旱則注之潦則瀉之如血脈之流通)
　(也洫之上有涂髙廣如洫可以容乘車一軌盡處則有輿梁司馬灋井十爲通言百夫通力而治一洫且)
　(以合作也○千夫有澮者十洫共入一横澮則爲百井而千夫矣匠人廣二尋深二仞謂之澮言水之所)
　(㑹也澮之上有道髙廣如澮可以容乘車一軌司馬灋通十爲成言兵賦之灋于是成也○萬夫有川者)
　(十澮共入一川則爲千井而萬夫矣司馬灋成十爲終終十爲同同間廣四尋深四仞爲川終之云者水)
　(歸于川因山川之勢而修之水于是而有所終也同之云者爲萬井十萬夫縱横各直二十五里通計四)
　(面爲方百里雷震百里其聲相同故以爲名也川上有路髙廣如川可以容乘車三軌自此而至于大川)
　(以達于王畿其説詳見井田圖○水曰遂溝洫澮川自髙而趨下故禹貢濬畎澮距川以逹于海也行曰)
　(徑畛涂道路由小以至大故禹貢敘職貢皆逹于江河以至于京師也凡疏導之灋輓漕之便皆于是在)
　(而封植以息争端設險以限戎馬之意實寓其中矣自遂溝徑畛而下民各以其力自治之洫涂澮道必)
　(上之人創之合衆力修治若川之與路則其工力爲尤大非一方之民所能辦必損府庫之積移用其民)
　(乃可成軍禮所謂大役任衆者也凡欲積貯富厚必始于此自黄帝立灋禹卑宮室而盡力乎溝洫文王)
　(卑服即康功田功皆謂是爾)
　遂溝洫澮川圖
　通成終同封畿圖
以嵗時登其夫家之衆寡及其六畜車輦辨其老幼廢
疾與其施舍者(鄭註凡施字竝作弛○此與小司徒之比灋同小司徒使六郷各登其郷之衆)
(寡六畜車輦此則登其六遂者凡丁力多寡財産貧富各有定籍百事皆接之以行)以頒職作事
以令貢賦以令師田以起政役(頒職作事頒九職而使爲其事也政役者凡施)
(政教行徵令也)
若起野役則令各帥其所治之民而至以遂之大旗致
之其不用命者誅之(凡有徵調郷師以司徒之大旗致六郷之民遂人別有大旗致六遂)
(之民詳見九旗圖説後至者誅治以軍灋也)
凡國祭祀共野牲令野職(共野牲者入于牧人以待事也野職者委人所謂以式灋)
(共祭祀之薪蒸木材遂人令之而共于亨人也)
凡賓客令修野道而委積(賓客之事大小司徒云令野修道委積者兼郷遂而言也)
(此言令修野道則止于遂而已道路委積遺人所頒)
大喪帥六遂之役而致之掌其政令及葬帥而屬六綍
及窆陳役(綍音紼窆音貶○大喪六遂主下棺之事綍舉棺索也屬之以舉棺陳役者以軍灋部署)
(諸役郷師執斧以涖匠師而爲之者也互見大司徒郷師冡人)
凡事致野役而師田作野民帥而至掌其政治禁令(凡事)
(謂朝覲㑹同軍旅之事遂人帥其民而致于司徒掌其政治禁令也)
遂師(所以佐遂人也二人共三遂之事)各掌其遂之政令戒禁(職猶郷師)
以時登其夫家之衆寡六畜車輦辨其施舍與其可任
者(施當作弛可任與弛舍不同故辨之以遂人之灋頒于六遂而使登之也)
經牧其田野(經畫而井牧之)辨其可食者(上地食者三之二中地食者半下地食者)
(三之一)周知其數而任之以徵財征作役事則聽其治訟
(用以徵財征則止于當年所當耕之田用以作役事則上中下三等之地無過家一人其征役而有不平者因)
(而聽其治訟也)
廵其稼穡而移用其民以救其時事
　(天時有旱乾水溢暴風淫雨非一遂之民所能救地之宜有早晚不同此方胼胝而不足彼則息偃而有)
　(餘遂師因移用其民借其數日之力以救其時事移之者以其有餘而不爲病用之者少借其力而功倍)
　(彼此交然所以爲大公之道也)
凡國祭祀審其誓戒(祭祀冡宰掌百官之誓戒大司冦涖誓并戒于百族此則審而誓戒)
(其遂人也)共其野牲入野職野賦于玉府(職掌與遂人同野職野賦者山澤之)
(民任野之職事入其所有以當邦賦若齒角白蜃之入于玉府澤虞使其地之人守其財物以時入于玉府是)
(也國用莫大于祭祀故此入于玉府專以共祭祀言)
賓客則廵其道修庀其委積(庀當作比○修野道委積之事遂人令之遂師比之)
(也)大喪使帥其屬以幄帟先道野役(大喪遂人主下棺之事故以幄帟先)
(柩而行預張神座并率野役先至墓所以待役也)及窆抱磨(鄭氏曰磨者適歴執綍者名也遂人)
(陳之遂師校數之)共丘籠及蜃車之役(籠禮董反○封土爲丘籠者承土之器蜃車者)
(掌蜃所謂闉壙之蜃車乃載蜃之器也竝遂師共之舊以爲喪車非也豈共喪車而乃在既窆之後與丘籠同)
(事乎)
軍旅田獵平野民掌其禁令比敘其事而賞罰(師田之起徒役)
(遂師平其不均者因爲禁令之比敘者部敘其行伍賞罰者以軍灋從事也)
遂大夫各掌其遂之政令(職同郷大夫彼言政教禁令而此止言政令者文不備也)
以嵗時稽其夫家之衆寡六畜田野辨其可任者與其
可施舍者(施當作弛○稽其夫家者比民之事也遂師先辨可弛舍者而此先辨可任者有司之常)
(灋也)
以教稼穡以稽功事掌其政令戒禁聽其治訟(教稼穡即趨其)
(耕耨也既成曰功所理曰事掌其政令戒禁聽其治訟者此皆教民之事也)
令爲邑者嵗終則㑹政致事正嵗簡稼器修稼政(一遂中民)
(所聚者爲邑猶稍甸縣都謂之公邑家邑都邑也爲邑者即縣鄙之吏嵗終㑹政致事亦猶郷大夫也稼器稼)
(政者月令所謂孟春修封疆審端徑術善相丘陵阪險原隰土地所宜五榖所植以教道民必躬親之也此皆率)
(其吏之事)
三嵗大比則帥其吏而興甿明其有功者屬其地治者
　(田野之民多質少文故不曰興賢而曰興甿漢灋舉孝弟力田蓋本諸此大比之時吏治有功者舉而明)
　(揚之與賢能并薦之于朝其餘凡有地治者屬聚而攷之戒飭其不及誅其有罪亦猶郷師之攷教察辭)
　(稽器展事以詔誅賞也)
凡爲邑者以四逹戒其功事而誅賞廢興之
　(師云四逹治道通行也攷一邑之治必以旁邑相參而後賢不肖勤惰自見誅賞廢興出于大宰誅賞乃)
　(三嵗大計之事廢置則每嵗終一行蓋賢能卓異與夫不職之甚者何待于大比之期百官府皆然也)
　(遂大夫猶之郷大夫嵗時稽其夫家之衆寡即郷大夫之嵗登其可任者自六尺以及六十有五其舍者)
　(賢能貴賤老疾竝見于彼矣三嵗大比之興甿即郷大夫之賓興賢能其賓禮獻賢能之書射禮詢衆庶)
　(亦見于彼矣郷大夫正月之吉親受教灋于司徒退頒于郷吏教其所治之郷又令羣吏攷灋于司徒憲)
　(于所治之國則此亦當如之遂大夫明揚吏治有功者與賢能竝薦屬聚有地治者而教戒之則彼亦當)
　(如之矣唯夫大詢于衆庶則止于六郷蓋彼乃百族所聚六遂多野民故不及之耳)
縣正各掌其縣之政令徵比(縣正下大夫統二千五百家遂大夫掌遂之政令縣)
(正加以徵發校比親民之官兼理期㑹細事也)以頒田里以分職事(田里職事上有成灋)
(縣正親民爲之計畝而授度丁而分也)掌其治訟趨其稼事而賞罰之(趨清)
(谷反○掌其治訟者聽政役以比居也趨其稼事者東作方興督促之俾無後時賞罰者秋官之野㓝尚功糾)
(力也)
若將用野民師田行役移執事則帥而至治其政令既
役則稽功㑹事而誅賞
　(遂師移用其民者謂稼穡有急而移之此移執事者謂師田行役之事有稼穡之急疾疫之厄因而移其)
　(執事移之灋同而所移之事異一則以農事之不可緩一則以師役之不可後也凡役事畢攷其功之成)
　(否事之勤惰而施賞罰則有善不遺惰者不得僥倖秋官之軍㓝上命糾守也)
　(縣正猶郷之州長唯作民而師田行役掌其政令與其賞罰此一事語意皆同至于州長有正月之吉春)
　(秋社祭之讀灋攷行有春秋州序之禮射而此乃缺如則遂大夫之興甿將安所稽乎是縣正亦當有序)
　(矣至于此有頒田里分職事而州長無之者蓋近郊之民百族所聚不止田里之事故于載師特詳焉)
鄙師各掌其鄙之政令祭祀(鄙師上士統五百家所統有民人社稷祭祀者黨有)
(祭禜鄙亦如之也)
凡作民則掌其戒令(作之以師田行役也戒其怠事而令其赴功)
以時數其衆庶而察其媺惡而誅賞
　(數者鄙師親民故得以瑣科條媺謂成于郷三物者惡謂䧟于郷八㓝者誅賞秋官之郷㓝尚德糾孝也)
嵗終則㑹其鄙之政而致事(㑹計一鄙之政帥酇長而下致事于縣正上下轉相)
(承也)
　(鄙師猶郷之黨正凡作民者即作民而師田行役也以時數衆庶者即以嵗時蒞校比也察其媺惡而誅)
　(賞即書其德行道藝也然黨正于孟月吉日春秋祭禜有讀灋之禮嵗終蜡祭有正齒位之飲皆于序行)
　(之然則鄙之㑹聚其衆豈無序乎)
酇長各掌其酇之政令(酇長中士統一百家)
以時校登其夫家比其衆寡以治其喪紀祭祀之事
　(喪紀之器服祭祀之品齊酇有當共者以時校比之使無缺廢此教民禮俗也)
若作其民而用之則以旗鼓兵革帥而至
　(旗鼓軍之耳目兵革軍之致用作民用之則帥而至與族師之以鼔鐸鐲鐃帥而至同此皆寓農以兵之)
　(灋無事則爲民之師有事則爲兵之將也)
若嵗時簡器與有司數之(器謂兵農之器簡之者即遂大夫簡稼器也尊者不親細)
(事故酂長數之)○凡嵗時之戒令皆聽之(戒令出于遂人者躳往聽受歸而宣布于)
(下猶郷大夫令羣吏攷灋于司徒也)○趨其耕耨稽其女工(趨音促○耕織生民之本)
(酂長彌親民督耕夫并課織婦使無惰其業富足之資也)
　(酂長猶郷之族師校登其夫家比其衆寡即校登其族之夫家衆寡則所謂辨其貴賤老幼廢􁂑可任及)
　(其六畜車輦在其中矣作民而用之即作民而師田行役則所謂比伍之聨合其卒伍在其中矣族師有)
　(讀灋書行學士之教以徳行爲本此則治其喪紀祭祀之事趨其耕耨稽其女工民可使由之不可使知)
　(之也)
里宰掌比其邑之衆寡與其六畜兵器治其政令(里宰下士)
(統二十五家戸口登耗六畜多寡兵器備乏無事比之有事可接籍而得遂大夫曰稽縣正曰徵其大凡也酇)
(長曰校登里宰曰比其細數也)
以嵗時合耦于耡以治稼穡(月令季冬命農師計耦耕事修耒耜具田器匠人耜)
(廣五寸二耜爲耦)趨其耕耨行其秩敘(趨音促○秩祿廩之常敘遷進之次郷師作其)
(秩敘即此)
　(人之力有不同差一則可以勉而企及差二則雖勉強不可以企而及甚至有相十百者苟主其強則弱)
　(者敝主其弱則强者惰既不均平而亦不能率作先王于此有道焉于畎畝之中配合其相等者使之竝)
　(耕以相佐助平居用之于耕耨則有強弱遲速有事用之于師田則因而部分之而食之多寡位之髙下)
　(皆于此行焉異等之士不至于藏没而相去不逺者知所勸勉矣)
以待有司之政令而徵斂其財賦
　(徵斂財賦里宰之責然必聽命于上而不敢專先王所以嚴聚斂之防也)
　(里宰猶郷之閭胥比其邑之衆寡即數其閭之衆寡也待有司之政令而徵斂財賦即掌其閭之徵令也)
　(里宰于農中寓教故行其秩敘閭胥于教中寓農故書敬敏任恤此其文之異耳)
鄰長掌相糾相受(鄰長五家之長無秩)○凡邑中之政相贊(祭祀喪紀)
(贊其財師田行役贊其力一里之中如一家然所以爲仁里也)○徙于他邑則從而授
之(他邑在一遂之内也)
　(鄰比之職其要在于居則相受出郷則從而授之比長云五家相受相和親有罪竒衺相及此云相糾者)
　(不得爲奇衺也相受者共保受皆良民也文稍異而意同比長云徙于他則爲之旌節而行之無授無節)
　(納之圜土鄰長亦當如是矣至于比長掌其比之治鄰長邑中之事相贊此則彼此互見)
　(按鄰里鄼鄙縣遂其職分見雜出然不過教民稼穡禮義徵其賦役及比其民與其吏而已詳見鄉大夫)
　(末)
草人掌土化之灋(化義有二一爲生化地利有宜有不宜得其宜則所植自倍即下文之相)
(其宜猶諺云道地也一爲變化地有美惡能有以變之則惡者可與美等即下文之糞種皆所謂土化之灋也)
以物地相其宜而爲之種
　(物地者占其形色知其性之宜因而爲之種即司稼辨穜稑之種周知其名與其所宜也所謂化生之義)
　(如此)
凡糞種騂剛用牛赤緹用羊墳壤用麋渴澤用鹿鹹潟
用貆勃壤用狐埴壚用豕疆㯺用蕡輕爂用犬(騂古文作驊緹)
(音體渇坤割反又音竭潟音昔貆歡萱二音勃音浡埴音直壚音蘆㯺興覽反爂音標○糞種者舊榖乾燥漬)
(以灰汁使易生)
　(天下之土有赤而剛疆者有赤而縓緹者有舊爲澤而今則乾渇者有生㵼鹵而味鹹者壤土之粘膩者)
　(墳壤謂土性墳起勃壤謂土性粉解埴壚土之黏而黒者有堅疆而不和柔者有輕脆而不厚重者九者)
　(之土化之之灋用牛羊麋鹿貆狐豕犬之骨焚爲灰以漬其種蕡則以麻子擣之以漬種也所用之汁不)
　(同因以助其種之生氣以變易地氣則薄可使厚過可使和而稼之所穫必倍常詩云誕后稷之穡有相)
　(之道是也所謂變化之義如此但用牛用蕡今江南猶有是灋而其餘則謾失其傳有志農事者必歴試)
　(乃可得也縓清緣反)
稻人掌稼下地以瀦畜水(瀦音朱)以防止水以溝蕩水以
遂均水以列舍水以澮冩水
　(此教民種水田之灋也中原地髙水深土厚宜于黍稷菽麥唯近水下地乃可以教民種稻以其不服習)
　(故特設官掌之瀦陂池也主貯畜其水使不漏泄以備旱防堤堰也主遏止其水使不横行以備潦溝者)
　(田首受水大溝引瀦水以播于遂遂者井田中受水小溝均平溝水以滿于列列者即匠人所謂廣尺深)
　(尺之􁆵主居水以養苗澮者㑹通諸溝之水以泄于川瀦雖足以畜水苟無灋以引之則苗亦無以爲利)
　(溝遂列三者皆取水之利以爲事也防雖足以止水苟不有以冩之則水終必爲害澮専主除水之害以)
　(爲事也○􁆵畎同音犬)
以涉揚其芟作田凡稼澤夏以水殄草而芟夷之澤草
所生種之芒種(芟音杉)
　(此葑田之灋也凡稼澤者謂將以澤地爲稼也必先于長夏大雨時行水熱如湯芟夷其草掩覆土中以)
　(水浸之可以殄滅其類于是以錢鎛之屬兼以人足發揚其所芟之草則其土必葑菸興發舊日澤生草)
　(之處皆變爲良田而可樹以芒刺之稻矣殺草之灋詳見秋官薙氏彼主刑以除不善之類故兼城郭田)
　(野而治之此專主芟夷下地之草以茂嘉榖也○錢鎛音剪愽)
旱暵共其雩斂○喪紀共其葦事(葦事謂椅廬葦席藉棺萑席喪車萑蔽)
　(大雩所需祭物此專共之者以稻尤不利于旱暵也葦事亦此共之者以下地所出也)
土訓中士二人下士四人史二人徒八人(鄭氏曰以土地所生告道)
(王也)
誦訓中士二人下士四人史二人徒八人(鄭氏曰能訓説四方所誦)
(習及人所作爲久時事者)
土訓掌道地圖以詔地事○道地慝以辨地物而原其
生以詔地求○王廵守則夾王車(慝天得反)
誦訓掌道方志以詔觀事○掌道方慝以詔辟忌以知
地俗○王廵守則夾王車(辟古避通)
　(師曰古者左圖右書土訓圖學也地圖載九州山川形勢及立國封疆詔王以地事者廣谷大川異制民)
　(生其間亦各異俗修其教不易其俗齊其政不易其宜也地氣有偏不能無慝天常生物解之西北多風)
　(防風獨活之屬足理風東南多痺魚鼈螺蜆之屬足治痺江湖多氣橘柚之屬足破氣嶺海多瘴梹榔之)
　(屬足去瘴是矣王所至恐不習水土豫求物以防患匪若後世圖經夸土産專爲口腹玩好以啓暴君汚)
　(吏無厭之求也誦訓書學也四方各有載記古蹟猶存告王覽觀知前代廢興方慝若天阱天䧟之不可)
　(行瘴癭之鄉薄惡之俗不可入者告王知所避忌而風俗之盛衰政教之得失皆可攷見矣夫天子適諸)
　(侯曰廵守廵所守也土訓誦訓夾侍王車備王顧問王中心無爲而左右各以其職獻納以廣王耳目開)
　(拓萬古心胸四海如指諸掌千載如在目前也)
山虞每大山中士四人下士八人府二人史四人胥八
人徒八十人中山下士六人史二人胥六人徒六十人
小山下士二人史一人徒二十人
林衡每大林麓下士十有二人史四人胥十有二人徒
百有二十人中林麓如中山之虞小林麓如小山之虞
(麓音鹿)
川衡每大川下士十有二人史四人胥十有二人徒百
有二十人中川下士六人史二人胥六人徒六十人小
川下士二人史一人徒二十人
澤虞每大澤大藪中士四人下士八人府二人史四人
胥八人徒八十人中澤中藪如中川之衡小澤小藪如
小川之衡
　(土之融結而突起者爲山山之足曰麓木叢生曰林皆山之類也土之缺䧟水所鍾曰澤澤無水而生草)
　(木曰藪其流者曰川皆澤之類也山與澤藪之官曰虞虞之爲言度也以其能度知山澤之深廣與夫財)
　(物之所出也川與林麓之官曰衡衡之爲言平也川之勢長川衡主平川之守林麓之勢夷林衡主平林)
　(麓之守也澤之利博川之利微故設官澤虞爲中士川衡爲下士其序官則川先于澤者以四瀆尊爲輿)
　(地之大戒也然此所掌特地官財賦之事至于疏導之灋則冬官詳焉)
山虞掌山林之政令物爲之厲而爲之守禁
　(山之所産材木禽獸金玉錫石所有不同每物各有蕃界部分其地之人使之爲守不得妄入立灋以禁)
　(之不得妄取非惟使下民無兼併專利争奪攘竊之患亦使物得遂其葆儲孕毓暢茂蕃殖之性所以事)
　(簡而上下均獲其利也按山之利甚博而此下專以材木爲言者蓋鳥獸金玉自有迹人卝人等分職材)
　(木于山爲至重故特詳焉其餘雖掌其政令而自有專職也)
仲冬斬陽木仲夏斬隂木凡服耜斬季材以時入之
　(陽木隂木者鄭氏云春夏生者爲陽秋冬生者爲隂後鄭氏云生山南者爲陽生山北者爲隂二説宜參)
　(用春生之木仲冬而老冬生之木仲夏而老及此時而斬之順其物成之時也若秋官柞氏夏日至刋陽)
　(木冬日至剥隂木則以欲殺之故當其生長之時而摧敗之也服車器耜農器季謂木之老者舊說解爲)
　(穉材非也車農之器其用爲至勞皆須堅韌之材豈以穉木而可用乎季字之義以三時所生之序言則)
　(孟生爲長季生爲少自一物之生而言則孟爲初生而季爲老也以時入之者器有宜陽宜隂若嶧陽孤)
　(桐隂竹之管及老木堪爲服耜者竝取之有時而入于器用之府此皆斬木之灋也)
令萬民時斬材有期日(草木零落然後斧斤入焉既取其應入之時不得戕其生長之)
(性復限以應止之日不得盡物取之也)凡邦工入山林而掄材不禁(掄音倫○)
(大匠爲國家擇取良材貯之以待用有需則入山虞不得而禁之其斬之亦必于冬夏也)春秋之斬
木不入禁(不時所需可斬四野之木亦不得入所禁之中蓋不禁者國家大用與下民異也春秋不)
(入禁者不可以戕物性灋行自上以爲百姓先也)凡竊木者有刑罰(既設厲禁復有非時)
(而取者刑故無小故能令行禁止已上皆斬木之禁)
若祭山林則爲主而修除且蹕(山虞者山林之所依故主其祭及爲之修除壇)
(墠蹕止人行)
若大田獵則萊山田之野(大田獵王親佃也萊謂芟除草萊爲止舍立表致禽之處)
及弊田植虞旗于中致禽而珥焉(珥音筮○田者止則山虞植熊虎之旗于)
(所萊田之中使獲禽者皆致于是珥取禽左耳以獻于王也田獵象討辠致禽而珥若獻囚執馘以効功之意)
(○馘音國)
林衡掌廵林麓之禁令而平其守(禁謂厲禁之中不得妄取者守謂部署其)
(胥徒及居民使各守其地也令若斬木之灋及斬木之禁此皆山虞掌之林衡特奉行之而已故平時以其禁)
(令而廵察之無致疎虞平其守地之民無有不均)○以時計林麓而賞罰之(防範)
(周宻林木盛長者賞之其疎漏以致盗竊及林木衰耗者罰之)○若斬木材則受灋于
山虞而掌其政令(入山有時出山有期及四時各有應斬之木竝受灋于山虞體統常出于)
(一也)
川衡掌廵川澤之禁令而平其守(爲之厲禁取之有灋入之以時皆出自澤)
(虞此川衡主廵察之及均平其守川之人也)以時舍其守(獺祭魚漁人入澤梁又若荒政之舍)
(禁竝不爲之厲禁也)犯禁者執而誅罰之(謂數罟及非時而入者)
祭祀賓客共川奠(籩豆之實魚鱐蜃蛤之屬也)
澤虞掌國澤之政令爲之厲禁使其地之人守其財物
以時入之于玉府頒其餘于萬民(澤虞之職掌其政令爲之厲禁設其典守)
(大約與山虞同財物若骨角珠貝之類其美善者入于玉府取之有數餘則頒于所守及所取之民不以爲私)
(也)
凡祭祀賓客共澤物之奠(籩豆之實芹茆菱芡之屬也)喪紀共其葦
蒲之事(凡喪事所集人衆而遽用畢而廢故以葦席象宮室而爲之以爲覆壙待諸侯之所又司几筵)
(喪事設葦席天子倚廬所用禮既虞卒哭芐翦不納是也又茵著用荼藉棺用萑席皆喪紀所需也○芐月古)
(反萑音丸蘆類)
若大田獵則萊澤野及弊田植虞旌以屬禽(大田獵掌事竝同山)
(虞但山多獸故用熊虎之旗澤多鳥故用析羽之旌山虞言致禽自獵者致于虞中言此言屬禽自王所取而)
(言屬者謂聚之而别其類諸侯之禮每禽三十焉一爲乾豆一爲賓客一以充君之庖天子當有加也)
　(按山林川澤雖天地自然之利苟得其養而無所梏則有無窮之利苟失其養而又日有所害則山林必)
　(至于童赭川澤必至于耗竭故爲之禁以杜其無厭之欲爲之守而責有所歸川衡云犯禁者執而誅罰)
　(之蓋罰必當而後令行林衡言計林麓而賞罰之有勸戒而後人肯盡心也凡周公之政君民一體非徒)
　(厲民以自爲故山虞言令萬民時斬材有期日入山有時出山有期澤亦如之矣澤虞言以時入之于玉)
　(府頒其餘于萬民貴者公之餘則頒之山亦如之矣山澤之物國用所需澤虞云祭祀賓客共澤物之奠)
　(川衡云共川奠而山虞不言者掌于角人囿人等也山澤之地行狩所往山云致禽而珥澤云屬禽致則)
　(必屬彼此相備山澤之神國祀所及山虞爲祭山林之主則澤虞爲祭川澤之主不言可知矣大較虞尊)
　(衡卑故守山澤之禁令出于虞而衡特廵之取山澤之灋出于虞而衡惟受之云)
迹人中士四人下士八人史二人徒四十人
　(獸以夜見然其出入有道路一定而不易但觀其足跡即可得其處故謂凡尋覔者爲蹤跡官以迹人名)
　(者主知禽獸之處田獵則用之爲耳目天文壘璧陣之八魁也○覓音密)
卝人中士二人下士四人府二人史二人胥四人徒四
十人(卝即今礦字古文作卝象開鑿得金之形)
角人下士二人府一人徒八人
羽人下士二人府一人徒八人(此亦斿貢所用後世所謂翎毛之稅也)
掌葛下士二人府一人史一人胥二人徒二十人
掌染草下士二人府一人史二人徒八人
掌炭下士二人史二人徒二十人(露積故無府)
掌荼下士二人府一人史一人徒二十人(荼音徒)
　(此官掌凡疏材之物荼以共喪用其事爲重故以名官)
掌蜃下士二人府一人史一人徒八人(蜃日謹反)
　(主斂互物蜃物而以掌蜃名者蜃用于喪紀祭祀故以命官也)
囿人中士四人下士八人府二人史八人徒八十人
場人每場下士二人府一人史一人徒二十人
迹人掌邦田之地政爲之厲禁而守之
　(山澤之中有善水草之處山無溝水無圍不可以耕稼因用爲邦國時田之地蓋即藪牧長蕃鳥獸者詩)
　(所謂東有甫草駕言行狩也迹人遮列守之禁民無得妄入禽獸無所戕賊自然蕃息其中非特用爲上)
　(下無窮之利而亦使禽獸得安居而遂其性也按迹人之厲禁與爲穽于國中異者此之守以爲公彼之)
　(守以爲私也)
凡田獵者受令焉(迹人素知禽獸所在及林木翳薈不可投䧟之處故用以發蹤指示庶不)
(至于即鹿無虞惟入于林中也)○禁麛卵者與其毒矢射者(麛音迷○麛麋子卵)
(鳥子)
　(聖人之政不殀夭此與不成禽不獻同意毒矢射爲其賊物之心太甚二者雖田獵時猶爲之禁平時可)
　(知矣)
卝人掌金玉錫石之地而爲之厲禁以守之(卝教猛反○金之品)
(有五而獨舉金錫二者金至剛錫至柔又金銀貴銅銕錫賤故各舉其一以配玉石言其實兼五金也玉之類)
(若雍之球琳琅玕揚之瑤琨魯之璠璵石之類若珉璑璁璡其類甚多要之各有所産之地故爲之厲禁以守)
(之也○琨教魂反璠璵珉璑璁璡讀作畨余民無聰進)○若以時取之則物其地
圖而授之(國用有乏不得已而後取之若職金國有大故而用金石也物謂土之色味即其物色而)
(知地脈中之所生猶山師之辨其物與其利害也授之以圖使知所當採之處)廵其禁令(開取之時)
(尤啓攘竊之端禁令者即職金之戒令卝人廵視之庶無疎虞也○掌金玉者非一卝人掌所産之地職金掌)
(取之之政内府玉府掌其入)
　(凡五金玉石皆有所産之地本虞衡之所掌但利之所在姦之所窺又特設卝人專掌而守之蓋黄金百)
　(煉不耗久埋不衣得土之全德玉備五德以比君子其未經琢鑿者能却水火鎭國家其餘四金美石皆)
　(爲世用而不可缺物爲之守所以絶争奪盗竊之源以時取之可以助國家之急取之有度不至于泄天)
　(地之藏此卝地雖不外乎山而厲禁又在虞衡之外卝人之職所以特重而掌之以中士也)
角人掌以時徵齒角凡骨物于山澤之農以當邦賦之
政令(象之齒犀兕牛羊之角牛馬駞魚諸獸之骨及須瓜之屬皆可以爲百工之材也農有三山澤平地)
(靡不受田有粟則出粟無粟則各貢其所有以當邦賦)以度量受之以共財用(量以)
(權其輕重度以度其長短入則爲邦賦輸于官者不得多取出則爲邦用給于百工者不得侵牟也)
　(按山澤之農其所獲米粟視平疇爲艱而國中所須于山澤之物有不能免者故不必強彼所難而此自)
　(可以無匱取彼所羡而此又得以爲利所以爲通融之灋彼此交受其益也)
羽人掌以時徵羽翮之政于山澤之農以當邦賦之政
令(翮鳥之六翮羽強猛者羽翮用干旌旄車飾矢翼邦用之不可無者故征之)凡受羽十羽
爲審百羽爲搏十搏爲縛(搏音博縳文㦝反○十羽爲審言少而詳審之名十審則)
(百羽而爲搏言手可持之名十搏則千羽而爲縛則總而收束之也古者筭物每十則掲其總故雖多而益辨)
(羽不可以權度受之故以其數)
掌葛掌以時徵絺綌之材于山農凡葛征(絺昌兮反綌坤逆反○葛)
(之精者曰絺麤者曰綌葛生于山故以時徵于山農)徵草貢之材于澤農(草貢䔛苧焦蕡)
(卉吉之屬可緝績爲布者草多出于澤故徵于澤農○䔛與檾同坤絅反)以當邦賦之政令
(取之以當邦賦亦與角羽同既徵則入于典婦功)以權度受之(葛草不可以長短度此言度者)
(蓋或以成布輸于官故以度受之也)
掌染草掌以春秋斂染草之物以權量受之以待時而
頒之(染草之物藍以染青蒨以染紫皂斗以染黒槐梔以染黄其餘五色五間各有其物春秋斂之者或)
(採其花葉或採其皮實各有其時也待時頒之者頒于染人夏纁玄秋染夏也○蒨茜同清見反)
掌炭掌灰物炭物之徵令以時入之以權量受之以共
邦之用凡炭灰之事(灰凡石灰蜃灰烟煤之類以共甃砌澣練黝堊之用也炭之所用尤)
(多必以權量受之者或權其輕重或量其多少不以微物而無數周公之克勤小物如此○甃清又反澣月管)
(反黝英九反)
掌荼掌以時聚荼以共喪事(既夕禮茵著用荼謂茅秀也其質輕盈著于茵中柩)
(下壙時用以爲籍既取其軟又取其收濕氣秀時聚之喪則共之○著音勺)○徵野疏材之
物以待邦事凡畜聚之物(野疏材之物即大宰九職中臣妾之所聚斂茅以供祭祀)
(芻茭以飼牛馬萍以豢豕及凡藥材雜物生于山澤曠野不畜于人而爲用于世者凡畜聚之物園圃所毓草)
(木根實可以禦冬者徵之者取于山澤之農以當邦賦也以待邦事者入于委人以共祭祀喪紀賓客軍旅之)
(用也)
掌蜃掌斂互物蜃物(互物者甲虫其殻交互若龜鼈蠃蚌之屬掌蜃主斂其殻蓋以爲器)
(物毉藥蜃灰等用也)以共闉壙之蜃祭祀共蜃器之蜃共白盛之
蜃(闉音因蜃音忍○闉塞也穿壙後實以蜃灰禦濕氣也祭器飾以蜃其用非一鬯人職凡山川四方用蜃)
(春秋天王使石尚來歸蜃公羊以爲宜社之肉行人職云歸蜃以交諸侯之福則主祭宗廟言是山川四方社)
(稷宗廟皆有用蜃者而或以共鬯酒或以共肉用各不同此復言白盛之蜃者黍稷在器曰盛蓋又以飾盛器)
(也凡以蜃飾器者竝取其殻之白而有文采舊謂以蜃灰飾之灰豈可以爲器之飾乎)
　(按大府云山澤之賦以待喪紀蓋材木蜃炭蒲葦金石皆喪紀所需而金又可以佐其用之乏也至于閭)
　(師徵賦之灋曰任衡以山事貢其物任虞以澤事貢其物者山澤之中所産至博喪紀豈能盡用之要之)
　(以待邦國之用故于米粟則入于倉人金石則入于受藏之府其餘角羽葛炭染草荼蜃其物至爲煩碎)
　(且易于毁敗故别設角人羽人掌葛掌染草掌炭掌荼掌蜃等官兼徵于山澤之農則事有統攝職有專)
　(司而無毁敗之虞矣)
囿人掌囿遊之獸禁牧百獸(囿音又○苑中設爲禁防孶養百獸于内蓋凡田獵)
(所得可爲用而不家畜者皆于是乎養之欲用即可得不必求之于壙野此已畜于公民不得取之故有禁也)
　(國中閒曠之地爲之苑囿牧百獸其中以爲祭祀賓客不時之需因而爲遊觀之樂是故呈象于天則有)
　(天苑詩云王在靈囿麀鹿濯濯白鳥鶴鶴王在靈沼於牣魚躍又曰有卷者阿飄風自南來遊來歌以矢)
　(其音其斯之謂歟師曰天理生生之樂根心而萌遏之則天機息縱之則人欲滋夫欲何厭之有故盤于)
　(遊田淫于逸樂聖人既已嚴爲之防而苑囿遊觀又宻寓夫轉移之術九重沉沉天上人間相隔苑中爲)
　(離宮臺榭接于民居人主時出一遊因是以知民俗此一助也殿庭之間所見天咫神爽得無壅乎適野)
　(則天宇四垂鳥獸草木生意盈滿曠然得大觀焉此二助也賢者常館于是人主就而訪之發其尊德樂)
　(道之誠游焉息焉恒與相接此三助也昔孟子見梁惠王于沼上告以賢者而後樂此齊宣王見孟子于)
　(雪宮告以與民同樂其深得周公轉移君心之妙術乎○卷音權)
祭祀喪紀賓客共其生獸死獸之物
　(生獸若麋鹿之可以生共者共于膳夫殺之死獸若狐兎之不可以生共者囿人殺而共之此皆爲喪祭)
　(賓客而畜之若後世掖庭虎豹犀象咸備此周公所放而逺之者也又何畜焉詳見服不氏)
　(按田獸一事錯見于天地夏秋四官其義何居夫藪牧者地官之所掌也故迹人掌田獵之地動物皆天)
　(産故天官獸人掌田獸之政既得其獸其中殺而宜乾之者則入于腊人天官膳夫以供膳爲事也其生)
　(獲而可畜者則入于囿人以待用地官以牧養爲事也其有猛獸若熊狼者亦祭祀所需恐其傷人害物)
　(不可入于囿中則養于服不氏此則夏官以服猛爲義也至于秋官之㝠氏掌攻猛獸穴氏掌攻蟄獸則)
　(凡惡獸之爲害于民物者有即除之使無滋蔓捕之無時取之無禁獲之即殺此則秋官主除惡之義與)
　(驅猛獸同道義各有當如此蓋均有育物之責者也)
場人掌國之場圃而樹之果蓏珍異之物以時斂而藏
之(蓏禮果反○果棗李之屬凡木生者蓏瓜瓠之屬凡草生者珍異蒲萄枇杷之屬品之佳者斂而藏之者)
(時鮮不可常繼乾而畜之以備用也)○凡祭祀賓客共其果蓏享亦如之
(享謂宗廟月享即每月之薦新及賓客之燕享也)
　(字書土受昜明曰場謂地無山水之險林木之䕃而受天日之昜者故樊其外以爲園樹植其中以爲圃)
　(即九職之園圃毓草木者也此與詩之九月築場圃異者彼謂將樹瓜蓏則樊埸爲圃將納禾稼則築圃)
　(爲場宅地在田中者俾無閒曠耳醫書五榖爲養五肉爲補五菓爲輔五萊爲充蓋食以榖爲主然專食)
　(則其氣凝滯動物性悍令人驟補而不易化果實鮮美所以扶助元氣故曰輔菜蓏疏嫩所以宣通胃氣)
　(故曰充皆人生之不可少者此場人之所由設歟城廓居民之外其有隙地或爲公家之圃則此場人所)
　(掌或爲私家之圃則閭師所任而所謂園㕓二十而一者也在天文天園者場人之職敗瓜瓠瓜者閭師)
　(之所掌歟)
　(按九職之序三農園圃虞衡藪牧四職皆主于生物者然九榖有溝洫菑畬灌溉之事有樹植芟夷收穫)
　(之勞非百倍其功不得用登眞所謂粒粒皆辛苦也園圃之職其木實之果一植而有數十百年之利草)
　(實之蓏與夫菜茄植之貴得灋要之亦不若粒食之艱此則場人之所掌也藪牧之地其深阻而可以縱)
　(野獸者則爲之厲禁或爲田獵之地而迹人掌之或畜夫田獵所得之獸而囿人掌之其平漫而可以牧)
　(擾畜者則凡牛人校人小子之所掌皆于是乎牧之也樹畜二事但貴于蕃衞之嚴使無所傷稍加以生)
　(養之方無不茂而茁長者用力少而有自然之利者也至夫山澤之中草木生之禽獸居之寶藏興焉)
　(貨財殖焉其利至博而不假于人力但貴于吾所以取之者有其道而已故設虞衡之官以守之深恐夫)
　(愚民取之無度有傷夫山澤之性故爲之厲以遮列之爲之禁以防閑之均平其地之人以守之有賞罰)
　(以齊其功辠有誅罰以治其犯禁則草木得以暢茂禽獸得以蕃殖金玉錫石珠貝之物得以孕蓄其精)
　(英而不漏泄然後以時而田以時而漁以時而斬木材以時而取金玉之物其出入有期其採取有禁邦)
　(工棆材之外木皆民用也大獸公取之外獸皆民食也入于玉府之外財皆民資也其長養之也初無假)
　(于人力而其取之也若固有上下寧不富足乎然此乃山澤之多利而可以爲官守者耳至于深山大澤)
　(人迹所不及不能以官守者不得不聽民之自取其利也角人以下七官以時徵其物即計其直代其耕)
　(之所獲以當邦賦此則所謂山澤之賦也四者皆生財之路至如百工之所飭化商賈之所阜通嬪婦之)
　(所化治臣妾之所聚斂間民之所轉移皆不過藉前四者以變化之而已然則有國者于三農之外園圃)
　(藪牧山澤之職其不可加之意乎然而迹人邦田之地囿人牧百獸之地不外乎山澤之餘卝人金玉錫)
　(石之地亦不過山川融結之秀場人之所樹果不離于山蓏不離于澤此周禮雖各有專官而竝附于虞)
　(衡之下也歟)
廩人下大夫二人上士四人中士八人下士十有六人
府八人史十有六人胥三十人徒三百人(藏米曰廪又圓曰廩)
舍人上士二人中士四人府二人史四人胥四人徒四
十人
倉人中士四人下士八人府二人史四人胥四人徒四
十人(藏榖曰倉又方曰倉)
司祿中士四人下士八人府二人史四人徒四十人
司稼下士八人史四人徒四十人(種榖曰稼)
廩人掌九榖之數以待國之匪頒賙賜稍食
　(此總掌米榖之事蓋廪人雖掌米而所收有限凡倉人所收與稍委所貯靡不知之故云掌九榖之數也)
　(匪頒家削之賦以待匪頒司祿所掌凡仕者之祿也賙賜王有恩惠以與其臣民遺人邦之委積以待施)
　(惠鄉里之委積以恤民之囏阨也稍食宮正内宰所謂均其稍食即槀人所共外内朝冗食者之食舍人)
　(之所頒也)
以嵗之上下數邦用以知足否以詔榖用以治年之凶
豐(數上聲)
　(此㑹計國用之灋每嵗司稼以年之上下出斂灋廪人量嵗入若干通計國用若干知其有餘不足告之)
　(于王有餘則藏之不足則節省所謂詔榖用治年之凶豐也蓋凶豐者天時有以治之則有餘不至于狼)
　(戻不足不至于饑餒贊助之功存乎是矣)
凡萬民之食食者人四鬴上也人三鬴中也人二鬴下
也(鬴音甫)若食不能人二鬴則令邦移民就榖詔王殺邦
用
　(此㑹計民食之灋民數有定廪人以髙下原隰之所收而總計之每人于一嵗每月得榖幾何鄭氏云古)
　(今皆按月給請故知此皆一月食米是也六斗四升曰鬴所謂每人者止以丁男言而婦人童子在其中)
　(矣鬴者以榖計爲米則减半矣每月人四鬴實計人日米四升故爲大有年人三鬴實計人日米三升故)
　(爲中年人二鬴實計人日米二升故爲無年也不及人二鬴則爲大凶之年移不足處之民就榖有餘之)
　(處近而都鄙逺而王畿外内皆得相通天下一家也殺邦用者若膳夫大荒則不舉司服大荒則素服掌)
　(客凶荒則殺禮大司樂大凶大烖令弛縣爲民父母之心也)
凡邦有㑹同師役之事則治其糧與其食(㑹同大師大役皆主用衆)
(行道曰糧糗糒也止居曰食米也治謂均給之)
大祭祀則共其接盛(接者繼續之義也言舂而又舂即説文所謂米一斛舂八斗爲毇復)
(從毇一斛舂九斗爲鑿也)
　(天子藉田所獲收于御廩此廩人掌之祭天地祖宗用之不以給小用敬之至也其他祭祀共于舂人)
舍人掌平宮中之政分其財守以灋掌其出入
　(王宮之稍食宮正均之后宮之稍食内宰均之政謂用榖之政分其財守者計其用榖之數分派宮正内)
　(宰使守而頒之也取于廪人則有入數分于宮正内宰則有出數竝以大宰之式灋行之右主祿食之米)
　(也)
凡祭祀共簠簋實之陳之賓客亦如之共其禮車米筥
米芻禾喪紀共飯米熬榖(莒音舉熬音敖○圓内方外曰簠以盛稻梁方内圓外曰)
(簋以盛黍稷)
　(祭祀賓客簠簋竝后宫之事舍人主實而陳之賓客致饔餼之禮有筥米設于中庭有車米芻薪陳于門)
　(外喪紀之事飯以實口不忍虚也君用梁大夫用稷皆四升實者唯盈熬榖錯于棺旁亦苞莦之意喪大)
　(記曰君四種八筐大夫三種六筐士二種四筐王其六種十二筐與○已上主用禮之米)
以嵗時縣穜稑之種以共王后之春獻種
　(王將耕藉内宰詔王后獻穜稜之種舍人共之預縣之以逹風氣使無朽腐也)
掌米粟之出入辨其物嵗終則㑹計其政
　(米榖之數通掌于廪人而舍人司其出納者亦猶職内職出之于大府有監臨之意也九榖皆别爲書日)
　(有成月有要嵗終㑹之與冡宰司㑹相通)
倉人掌粟入之藏(粟榖未去殻之稱也閭師徵國中四郊之賦縣師徵野賦竝入于此)辨
九榖之物以待邦用(九榖解見大宰辨九等之名物各爲收貯隨邦國所用而出之)
若榖不足則止餘灋用有餘則藏之以待凶而頒之
　(無年榖不足則于式灋當用之内量爲停止若省禮殺哀去其不急以寛民豐年用有餘則于式灋之外)
　(不敢妄有所費藏以待乏此有司守灋出納之常也)
凡國之大事共道路之榖積食飲之具(積音至○國之大事謂冦戎也)
(廩人治其事此職與遺人隨地給之)
司禄(職掌闕○按天府獻榖數于王則祭天之司禄其星在虚宿下與司命人星相比蓋所以制人禄食)
　(者也故新榖登則祀而用之此官主頒仕者之禄故以司禄名其文闕如者或曰當時有惡其害已者而)
　(去其籍矣然以孟子班祿之灋據春秋及司儀王朝公卿大夫士之爵則自有一定之數因爲之圖説學)
　(禮者當有攷云)
　頒祿圖　　班祿説(班祿定灋)
司稼掌廵邦野之稼而辨穜稑之種周知其名與其所
宜地以爲灋而縣于邑閭(穜稑音同六縣平聲)
　(稼有百種其樹之時同人力又同而所收有多寡者土有宜有弗宜也司稼徧觀而盡識之視其實蕃者)
　(辨其種之名宜于某地立灋縣示于邑閭使嗣嵗依而行之蓋民各居其方局于所便司稼廵于各野故)
　(所見自廣也大司徒土宜之灋載師物地事皆掌其大凡而已百種之宜司稼詳焉)
廵野觀稼以年之上下出斂灋
　(天時有旱潦地里有髙卑每嵗收穫不齊司稼履畆觀之定爲斂灋豐年則全斂中年則有寛减猶漢灋)
　(之十傷二三實除减半之云二三荒者免之七八熟者徵其半凶年則無財賦凡司書稅斂之受灋均人)
　(之均力政廩人之詔榖用皆本于此蓋牧田之貢必有其灋則收斂不頗井田之助亦必有灋則收貯有)
　(數也)
掌均萬民之食而賙其急而平其興
　(凡嵗之豐凶萬民同其利害而天患民病則一人專受其禍災故爲之賙其急即秋省斂而助不給也爲)
　(之平其興春而興舊易新驗户頒之無有所偏也二者所以均萬民之食皆佐旅師爲之)
　(按天文西方宿曰胃主天之儲藏五榖之府所以㑹計邦用又其附星曰天廪主天子御廪以給粢盛此)
　(官主司㑹計榖入之長御廪榖入之至尊故使掌之而因以廩人命官擇舍人以下諸官而稽其出入計)
　(嵗之豐凶以上下其式用計民食之足否而爲之移民通財邦有㑹同師役而調兵食非良轉運之才不)
　(能也其事與大府相聨而米榖出入貴重浩大故秩爲下大夫又天文有天倉主粟入之藏即此倉人也)
　(貢賦之榖于是乎入邦用之榖于是乎取廪人之計國用必與聞故不足則止餘灋有餘則藏之廩人之)
　(調兵食必與偕故大事共其道路之食但廪人主計其數而此則主收貯其物也舍人者掌王宮后宮榖)
　(用凡士庶子庶人之在王宮與夫嬪御女宮奄奚女奴之祿食及祭祀賓客喪紀之禮米聨事于内宰宮)
　(正在王宮八舍之内故以舍名也司祿者主百官府之祿者也司稼者主百種之名物土宜以教民之所)
　(趨避因而廵其嵗之豐歉以爲斂之輕重量其民之貧富以爲賑施之厚薄此粒食之本夫後世倉廩之)
　(官但知以征科爲事而已周公于倉廪之下而特係以司稼一職周知其種地之所宜以示之于民則所)
　(收自倍觀其年之上下立斂灋以示之于吏則徵斂不頗賙其急而平其興則耕無不足欲收米粟也而)
　(必善其種之所自出欲徵其貢賦也而必使其民之有餘力此周公之征稅所以異于後世也)
舂人奄二人女舂扰二人奚五人(舂聖容反扰音遙)
饎人奄二人女饎八人奚四十人(饎昌乂反亦作􁇎)
稾人奄八人女稾毎奄二人奚五人(稾坤告反)
　(舂以手執杵舂于臼也扰以手轉米臼中使舂之勻在天文爲杵臼饎炊㸑榖食之名主祭祀賓客王及)
　(后之食在天文爲天厨内厨稾猶犒師之犒主冗食者故以稾名在天文爲外厨女舂扰女􁇎女稾皆民)
　(間女之長于是者故使董之領之以奄者以執事皆女人也)
舂人掌共米物祭祀共其齍盛之米賓客共其牢禮之
米凡饗食共其食米(饗食音是○米脱粟之後復舂治之去其糠皮而後可食舂人主共)
(之齍盛以實簠簋饗以酒爲主而共食米亦猶食以食爲主而設酒也二者竝共于􁇎人牢禮之米以實筐筥)
(共于掌客)掌凡米事(謂王后世子嬪御外内朝冗食饗耆老孤子士庶子等食米也)
饎人掌凡祭祀共盛共王及后之六食(即食用六榖也)凡賓客
共其簠簋之實饗食亦如之
稾人掌共外内朝冗食者之食(冗日勇反○外朝在雉門王詢萬民之朝也司)
(冦朝士掌焉中朝在路門即治朝也宰夫司士掌焉内朝在路寢公族之所朝也大僕小臣掌焉言外内朝則)
(中朝在其中給事王朝不得歸舍或以事謁王而賜之食竝稾人共之故曰冗食也)○若饗耆老
孤子士庶子共其食
　(按􁇎人之職貴重而簡要稾人之職冗雜而煩多故不以相混又天官内饔共王及后世子之膳羞宗廟)
　(之割烹外饔共外祭祀之割烹賓客之饔飱饗食則與饌人聨事者也外饔掌耆老孤子士庶子之饗則)
　(與稾人聨事者也夫膳穀一事而必分屬于天地二官者膳乃天産故屬之天官榖食乃地産故屬之地)
　(官酒亦地産而屬天官以酒屬陽故也)
掌豢祭祀之犬(豢音患○犬金畜共于秋官而豢于此者以榖食之便且唯屬于槀人而不于)
(􁇎人者以共至尊者雖餘不可䙝也)
　周禮傳卷二下
欽定四庫全書
　周禮傳巻三上　　　　明　王應電　撰
春官(上)

惟王建國辨方正位體國經野設官分職以為民極乃
立春官宗伯使帥其屬而掌邦禮以佐王和邦國
　(書周官曰宗伯掌邦禮治神人和上下太宰禮典曰以和邦國以統百官以諧萬民小宰禮職曰以和邦)
　(國以諧萬民以事鬼神宗伯兼掌禮樂天下事必有序而後和禮先而樂後故曰掌邦禮治神人事鬼神)
　(者指其以禮樂治人事鬼也曰統百官與冡宰統治之意稍異百官有禮而心有統攝也曰和邦國曰諧)
　(萬民者分定而後和諧者恊物之意也)
禮官之屬大宗伯卿一人小宗伯中大夫二人肆師下
大夫四人上士八人中士十有六人旅下士三十有二
人府六人史十有二人胥十有二人徒百有二十人
鬱人　鬯人(鬱人之屬)　鷄人　司尊彛　司几筵　天府
典瑞　典命　司服　典祀　守祧(音挑○典祀之屬)　世婦
内宗　外宗(已上􁏐屬世婦)　冡人　墓大夫　職喪(已上冡人之類)
大司樂　大胥　小胥　大師　小師　瞽矇　眡瞭
典同　磬師　鐘師　笙師　鎛師(音愽)　韎師(音妺)
旄人　籥師　籥章　鞮鞻氏(鞮音堤鞻讀若屨)　典庸器
司干(已上􁏐屬大司樂)　大卜　卜師　龜人　菙氏(日髓反)
占人　簭人(古筮字)　占夢　眡祲(已上􁏐屬大卜)　大祝
小祝　喪祝　甸祝　詛祝(音晝○已上􁏐屬大祝)　司巫
男巫　女巫(已上􁏐屬司巫)　大史　小史　馮相氏(馮音平相去聲)
保章氏　内史　外史　御史(已上􁏐屬大史)　巾車　典路
車㒒　司常(已上􁏐屬巾車)　都宗人　家宗人
　(已上春官之屬凡六十六官春主和宗伯掌邦禮皆諧和之事故取象于春禮之秩序皆天所命天府奉)
　(若天道也禮莫大乎奉天大卜簭人占夢眡祲馮相保章聽命于天和同天人之際也典命典瑞司服巾)
　(車司常禮之秩叙也鬱人司尊彛司几筵行禮之器也巫祝致禮之詞也諸史守禮之官也禮必有樂大)
　(司樂所以和禮兼敎王世子及國子以禮樂也世婦内外宗敎六宫之人以禮也送死大事故冡人職喪)
　(專掌其禮也鷄人春畜也不言木者木生于土掌于地官之虞衡也虞廷命伯夷典禮䕫典樂龍納言周)
　(禮則合于宗伯六十屬合敬同愛春生象也)
大宗伯之職掌建邦之天神人鬼地示之禮以佐王建
保邦國(示音期俗書􁏐借祈此乃禱祈字也惟周禮單用示為當但示乃天垂象之意音視古文別作)
(示更善)
　(聖人繫易于渙曰先王以享于帝立廟于萃曰王假有廟致孝享也祭祀之報本于人心故渙散而萃聚)
　(之者莫有大且急于天地人之祀者盖有此國則有此祀典人心以之繫屬國祚以之永頼與國同其存)
　(亡故繫之建國而宗伯掌之以建保邦國也且五禮皆宗伯所掌而吉祭為先幽能格于鬼神而况于人)
　(乎故孔子云知其説者之于天下也其如示諸掌乎正此意也)
以吉禮事邦國之鬼神示(示祗通○古人大祭祀日尸牲皆用卜吉故祭禮稱吉)
以禋祀祀昊天上帝以實柴祀日月星辰以槱燎祀司
中司命飌師雨師(禋音因槱音酉飌風通)
　(天之靈曰神天神之祭莫尊于昊天上帝其次祀曰日月星辰星謂木火土金水之五星辰謂日月五星)
　(所㑹之十二次也小祀曰司中而下舊解文昌第四星為司命第五星為司中愚謂虚宿下有司命星主)
　(人之夀夭名義甚正司中無攷豈天樞北極主天之中氣故祀之歟若文昌六星自主天子文德不當與)
　(此混也飌師雨師舊説以為箕星好風畢星好雨理或然也大抵祀天神皆主精意以享而以牲體燔燎)
　(上逹其誠故自牲體實于柴中言曰實柴自其焚之而言曰槱燎槱即薪也自其煙氣之升記所謂見以)
　(蕭光假此以上達其誠即書之明禋故曰禋祀三祀互相備天神獨尊故專以禋名也)
以血祭祭社稷五祀五嶽以貍沈祭山林川澤以疈辜
祭四方百物(貍音埋疈音壁辜音孤)
　(地之靈曰示地示之祭莫尊于社稷社土神即地也觀古人言社則不言地言地則不言社可見有社必)
　(有稷土爰稼穡也其次祀有五祀五嶽山川五祀謂春户夏竈夏季中霤秋門冬行也以其切于民用故)
　(祀之或謂五祀者即木火土金水之神其功甚大豈可舎之而祀門户等然觀五帝之祀正主五行流行)
　(之主宰配以五人帝而從以五人神其禮為至隆其餘祀典若山林于木川澤于水司爟于火與夫鄉州)
　(之社無非五行之祀故此之五祀當從月令為善也五嶽岱華嵩衡恒舉四望之大者山林川澤者畿内)
　(之名山大川也小祀有四方百物者亦謂境内四方百物之神若八蜡九門磔禳之類也大抵祀地示皆)
　(殺牲而沉埋之以下達其誠有牲即為血祭貍埋于土沉没于水也境内山川皆即其地而祭故以貍沉)
　(言疈刀判之辜磔而陳之四方百物其神卑多磔牲體而解之各以其體而祀其方故以疈辜言社稷四)
　(望為尊故獨以血祭名也○蜡音乍別作䄍善祫音狎磔音責)
以肆獻祼享先王以饋食享先王以祠春享先王以禴
夏享先王以嘗秋享先王以烝冬享先王
　(人死而魂靈之㳺變曰鬼宗廟之祭四時一舉主祭夫髙曾祖禰之四親廟與夫祖之始受命宗之有功)
　(德而不毁者祭必于四時取夫疏數之中也三年一祫主陳夫毁廟之主而合祀之也五年一禘主追祭)
　(夫祖之所自出而以祖配之也肆陳牲也肆獻者肆解牲體以獻也祼用鬱鬯之酒祼地以降神也饋食)
　(用黍稷以薦也春物初生祭時品物少主以詞達誠故曰祠夏陽盛主用盛樂故曰禴字從龠或從勺皆)
　(樂噐名也秋物初成主以薦新為事故曰嘗冬物大備主合衆物以享故曰烝祠禴嘗烝宗廟中四時常)
　(祭之名所以享祖宗及四親廟故皆曰享先王祭必用牲禮莫重于祼鄭氏謂此主禘言祭以追飬亦莫)
　(重于饋食鄭氏謂此主祫言故亦曰享先王其實肆獻祼饋食凡祭皆有之以禘祫尊故特舉以為名耳)
　(○按立人之道莫大于報本萬物本乎天人本乎祖故天地宗廟之祭國家莫大之事其餘有功于人者)
　(必食其報此中祀小祀之所由設也)
以凶禮哀邦國之憂(哀謂悲傷而思拯之)以喪禮哀死亡(人死在殯曰死)
(既葬曰亡)以荒禮哀凶札(饑饉曰凶疫癘曰札)以弔禮哀禍烖(水火為害之類)
以禬禮哀圍敗(禬㑹通○城郭被圍曰圍兵衂曰敗)以恤禮哀冦亂(兵作于外)
(曰冦作于内曰亂)
　(人情嘉生成而惡死亡大君者以天下為體癢疴疾痛舉切吾身凶禮五以哀邦國之憂者救患分烖以)
　(憂其憂所謂憂以天下也喪禮者含禭賻賵之禮及為之服也荒禮者司徒移民通財小行人國凶荒則)
　(令賙委之膳夫大荒大札則不舉曲禮君膳不祭肺馬不食榖馳道不除祭祀不縣也弔禮者小行人國)
　(有禍烖則令哀弔之宋大水魯莊公使人弔焉曰天作滛雨害于齍盛若之何不弔也禬禮者㑹聚財貨)
　(更其所喪若齊桓公城楚丘也恤禮者同難相恤或救兵或犒師使不困于強暴也○含去聲賻音附賵)
　(風去衂寧六反)
以賔禮親邦國春見曰朝夏見曰宗秋見曰覲冬見曰
遇(鄭氏云朝猶朝也取其來之早宗尊也取其尊王覲之言勤也取其勤王事遇偶也若不期而遇按朝宗)
(覲遇王朝定名諸侯來者隨所值之時即用其禮漢書呉王不朝使人為秋請是也若拘以四方之說豈東方)
(無覲而西方無朝乎○朝猶朝也下朝字音招)時見曰㑹殷見曰同(時事也王將有征討)
(之事為壇于國外合諸侯而命事焉春秋傳所謂有事而㑹也殷衆也即職方氏之殷國大行人之殷同十二)
(嵗王不廵守則六服盡朝王亦為壇合諸侯而命政也鄭氏曰殷國所在無常或在城之外或徃諸侯之國四)
(方四時分來終嵗則徧愚謂周公為東都以為㑹諸侯之所取其道里之中盖即殷同之事也其後穆王廵逰)
(無度昭王廵守不反遂廢廵守之禮而亦不殷同矣六者諸侯見天子之禮所謂大賔也)○時聘曰
問殷頫曰視(頫天敎反○諸侯非朝嵗以時而使其臣存問于天子為時聘王制所謂比年一小)
(聘三年一大聘也天子有事諸侯各使其臣頫􁇘于天子列國皆至故曰殷頫二者皆諸臣之事所謂大客也)
　(易曰先王以建萬國親諸侯賔禮者侯國君臣有事于王國待以賔客之禮使之親附也虞書五載一廵)
　(守羣后四朝故元年廵守四方二年已後每嵗一方諸侯來朝四年而遍至六年而復廵守周制詳宻自)
　(一嵗一見至六嵗一見二匝而王乃時廵朝覲㑹同者諸侯見天子之至大禮此與廵守相對者也王之)
　(所以撫諸侯者有徧頫徧存之禮則諸侯于不朝之嵗其能恝然乎于是乎有時聘之禮也王于諸侯有)
　(賀慶憂恤之禮則諸侯于天子之善與烖可但已乎于是乎冇殷頫之禮也詳見大行人)
以軍禮同邦國(軍字以包車為文古人用衆必以兵車也同者威其不恊僣亂而定于一之意)
大師之禮用衆也大均之禮恤衆也大田之禮簡衆也
大役之禮任衆也大封之禮合衆也
　(天下之事有運籌于尊爼之間而舉之者有必動大衆于原野而後可以集事者此軍禮之所由設也大)
　(師伐國也戰事非殺敵則殺于敵若以貪生為心唯知畏敵斯敗亡無日矣故犯軍法者必誅率其衆致)
　(身從事死中求生故曰用衆大均者司空度地居民移狹土之民實土壙之處將大衆而舎舊即新者也)
　(老弱轉徙道路易至失所新適異鄉未得所安非曲盡夫憂恤者不能故曰恤衆大田者四時畋獵寓講)
　(武之灋所以簡閲大衆使可戰可守故曰簡衆大役者築鑿營建其用衆多其勞民久苟事無統紀則人)
　(得以偷惰必賦之丈尺分之以事然後可以攷其勤惰而責其成故曰任衆大封者或卿大夫出封或侯)
　(國移封正其疆域則四鄰咸在均其職守則同盟畢至主合諸侯而命之故曰合衆大師大田皆司馬主)
　(其事大均大役大封皆司空主其事然司空亦掌田灋者以敎大閲在仲冬也司馬亦與大役者以將大)
　(衆必以軍灋從事也若司徒主民故率民而至並屬之司徒然其民又分屬六官故將其民者不出于六)
　(官之吏此小宰所以有軍旅田役之聨事也歟)
以嘉禮親萬民(嘉美善也宴樂喜慶之事人情之所美善者也)以飲食之禮親
宗族兄弟以昏冠之禮親成男女以賔射之禮親故舊
朋友(故舊王之舊相識及共學者朋友天子亦有友臣也)以饗燕之禮親四方之
賔客(朝㑹聘問而至及諸侯諸臣貢士之賔王者)以脤膰之禮親兄弟之國
(脤日軫反社稷肉膰音煩宗廟肉)以賀慶之禮親異姓之國
　(人與人自為同類而相親君臣上下勢分縣絶苟無㑹合之禮則情意寧無乖離乎同姓貴于親睦先王)
　(有時燕焉國語時燕不淫記族食世降一等是也有因祭而燕焉詩曰諸父兄弟備言燕私唯其有此所)
　(以同姓之親情自浹洽也冠者成人之道歸妹人之終皆人事之成也昏姻冠笄之禮使同姓異姓相親)
　(以樂成之則自王族以及于百姓無怨曠之苦也故舊朋友有禮以禮賔之有射以習禮樂四方賔客有)
　(饗以訓恭敬有燕以示慈恵然四方賔客有貢士之賔射有諸侯之大射故舊朋友有耆老之饗無事之)
　(燕此分属者各舉一事言之耳諸侯入天子之國既有賔射饗燕以禮之矣至于在其國内復有相親之)
　(禮焉兄弟之國祭則歸胙欲其共霑神惠異姓之國冇嘉事則賀慶以樂其樂然大行人云賀慶以贊諸)
　(侯之喜則賀慶通于同姓春秋天王使宰孔賜齊侯胙宋先代之後有事膰焉則脤膰及于異姓此亦各)
　(舉其重者也夫吉禮主嚴凶禮主哀軍禮主威賔禮主莊故復因人情可嘉美之事制為五禮以親之則)
　(上下交而王澤之流沛然矣)
以九儀之命正邦國之位(九儀之命者九命之儀不同也王朝諸臣五等侯國之君)
(臣其相聚雖至賾皆秩然不亂故曰正邦國之位賾音責)一命受職(王朝下士公侯伯之上士子男)
(之大夫)再命受服(王朝中士公侯伯之大夫子男之卿)三命受位(王朝上士公侯伯之)
(卿)四命受器(王朝下大夫公之孤附庸之君)五命賜則(王朝中大夫畿外子男)六
命賜官(王朝六卿)七命賜國(侯伯之國或王朝卿大夫出封或子男加封也)八命作
牧九命作伯
　(人之類聚羣分有尊卑上下之等天所以命有德也王者代天制為命數一視其德以為予奪進退雖匹)
　(夫之賤命之則得以有列雖諸侯之貴不命則不得以嗣爵有功者進之有罪者黜之凡天下之有爵者)
　(皆出于上之命而其國家宫室車旗衣服禮儀一視其命之數不敢有毫髪之干此所以定民志而使人)
　(爭務于功德也受職者始受命于王為正吏府史胥徒非無職也皆官長所自辟除與夫子男之士皆非)
　(受命于王也受服者得服玄冕之服一命而下則皮弁而已受位者列位于王朝而為王臣再命雖得聘)
　(于王不得有列于王朝也受器者王命之得具祭器禮運云大夫具官祭器不假非禮也故未四命不得)
　(具祭器賜則者畿内之臣賜之八則以治都鄙畿外子男亦如之也賜官者六卿在王朝則有六十屬在)
　(其國都則有灋則以馭其官也賜國者有百里之國也或疑子男已有國矣至七命而後云賜國何也觀)
　(夫諸侯未踰年曰子蠻夷雖大曰子故子者未成國之名男之名則猶夫子耳是故三公未有國而執璧)
　(子男執璧而不執圭其例可見故必七命而後可以為侯國也作牧者王朝三公及畿外侯伯有功德者)
　(加為九州牧在舜典為十二牧即大宰大司馬所建之牧詩所謂賜之弓矢得專征伐也作伯者畿外先)
　(代之後為上公之國及王朝三公加為東西二伯領畿外諸侯公羊傳所謂自陜以東周公主之自陜以)
　(西大公主之是也自一至四始無而有故曰受自五至七因有而加故曰賜自八至九不可以輕授必有)
　(大功德者然後可以充是任書所謂官不必備惟其人故曰作也)
以玉作六瑞以等邦國王執鎮圭公執桓圭侯執信圭
伯執躬圭子執榖璧男執蒲璧(鎮大行人作瑱二字通用信如字)
　(瑞者徵祥符應之稱字從玉從耑言美在其中而發耑于外也天子諸侯所執之玉而以瑞名者玉純陽)
　(之精氣備天地之全德故執以為守為信而名曰瑞言德藴于内而徵于外也以其世守之以為寳故曰)
　(守圭諸侯之圭皆王所命故曰命圭其來朝也必輯而合之以為騐故天子之冐圭則邪刻其下諸侯瑞)
　(圭則邪鋭其首上下相合所以立天下之信也攷工記玉人之事鎭圭尺有二寸天子守之命圭九寸謂)
　(之桓圭公守之命圭七寸謂之信圭侯守之命圭七寸謂之躬圭伯守之鎮安也鎮圭者以四鎮之山為)
　(瑑飾所以安四方也雙植謂之桓宫室在上湏桓楹乃安桓圭者圭兩旁如桓楹象其上承王室也夫君)
　(國皆曰侯所執皆為信唯二等之國得侯之稱故圭獨以信名信圭之形直隆之為雙植之桓公執之殺)
　(之為曲身之躬伯執之也子執糓璧男執蒲璧者穀所以養人蒲所以安人故子男取其義鎮圭尺有二)
　(寸灋天數也其餘九七五皆陽數凡南面之君其命數皆從陽桓圭九寸下于天子信圭躬圭七寸下于)
　(公榖璧蒲璧五寸下于侯伯也夫圭直方止而不變者也公侯伯位已定故用之璧圎通流行而未定者)
　(也子男德方進故用之又此公執桓圭者上公之國射人三公執璧者謂王朝三公近于王而屈又不可)
　(同于孤之皮帛故亦視于子男也○按聘禮圭剡上寸半厚半寸愽三寸天子之制未聞然過于愽厚則)
　(重而不勝疑亦不過此其等差在髙卑與玉質之不同而已○耑音端殺去聲剡月檢反削也)
以禽作六贄以等諸臣(人臣之贄以禽所以别于邦君也)孤執皮帛卿
執羔大夫執雁士執雉庶人執鶩(鶩音木)工商執鷄
　(贄之言致也所執以自致其誠也天子無客禮無所用贄唯適諸侯之祖廟及弔臨有介鬯亦贄之意也)
　(諸侯之五瑞天子所命以為信輯而復頒之舊以為贄非也虞有五玉之贄其大各如其瑞周禮復合以)
　(六幣之享此乃謂之贄也孤卿以下何以致其誠乎人道莫大于相養不過服食而已此司士所以掌擯)
　(士者之贄而膳夫以贄見者必膳而獻之也然其物非泛常而可混用咸象其德以自致而尊卑隆殺之)
　(等于是寓焉故曰等諸臣也射人三公執璧此不言者三公官不必備故亦不著其贄也帛即虞書玄黄)
　(纁之三帛天地與純乾之色古人衣服所常用也合之以虎豹之皮取其震服百獸三孤在朝若無所事)
　(而其德能服逺之義也羔羊子羊之性達生跪乳近于孝外柔内剛近于勇非羣不處近于和千百維羣)
　(進止定于一有君道焉觀字書義善祥美等字皆從羊建首者以此故卿執之不用羊而用羔貴其輕煖)
　(也雁進以漸飛以序從陽而不忒一偶而不再大夫執之者道合則服從臨大節而不可奪之象也雉文)
　(明而不生獲士執之者有文德而以死服事之象也羔雁雉三者虞書所謂二生一死也鶩之性有翼而)
　(不能飛有卵而不能乳鳥之至愚者也但能和其醜以依于人而已庶人無他事唯羣居樂業以從上之)
　(命故以為贄焉鷄之性能知時之早暮又知雨暘禍福鳥之知者也及其得食相呼大能字小又有仁德)
　(焉工之灋象制器商之趨時逐利非知不能使去其自私自利之心以資世之所不及亦何賤之有故以)
　(鷄為贄也)
以玉作六器以禮天地四方(上天下地天地各有四方玉器因之)以蒼璧
禮天以黄琮禮地以青圭禮東方以赤璋禮南方以白
琥禮西方以玄瓉禮北方皆有牲幣各放其器之色(琮音)
(崇琥音虎璜音黄放上聲)
　(典瑞言四圭兩圭為祀天地之玉而此復有蒼璧玄璜等玉以禮天地四方何也書金縢曰植璧秉圭蓋)
　(周之禮有所以祀神者植于所祀之處若其主然書所謂植璧即典瑞之四圭兩圭也有所以禮神者執)
　(之以致禮若其所享然書所謂秉圭即此之六器禮天者專指冬至祀天所執冬至一陽生天之全體具)
　(焉璧圓中虚一元統天之象蒼者日月之光爍天玄而為蒼人所見天宇之色必蒼也故以蒼璧禮地者)
　(專指夏至祀地所執夏至一隂生地之全體具焉琮射為八方地體四正四隅之象從日照地為黄人所)
　(見大地之色皆黄也故以黄琮東方者迎春東郊青帝大皥東嶽泰山之類青東方之色圭銳其首象出)
　(震生物也南方者迎夏南郊赤帝神農南嶽衡山之類赤南方之色半圭曰璋章明也象物之相見乎離)
　(也西方者迎秋西郊白帝少皥西嶽華山之類白西方之色琥者以義推之當為半琮形西方屬虎故以)
　(為名象秋氣之肅也北方者迎冬北郊黒帝顓頊北嶽恒山之類玄北方之色半璧曰璜冬初伏藏象天)
　(之半見地上也王作六器以放神示之德牲幣又放其器之色因其類以致其饗也)
　(又按天地四方祀玉二而禮玉六盖祀玉者神之所主也天之四時主宰不同而同出于天地之四方方)
　(向不同而同歸于地神示之精一而已故止以天地為别若禮玉者人之所各致其誠者也故天地各有)
　(四方而以六合為别也)
以天産作隂德以中禮防之以地産作陽德以和樂防
之以禮樂合天地之化百物之産以事鬼神以諧萬民
以致百物
　(天下之聲色氣味數位皆從天地而降凡陽皆屬天故曰天産凡隂皆屬地故曰地産人之耳目口鼻之)
　(所接衣服居處之所寓不出乎二者隂德者人之沉靜持守之體揖讓退巽之節皆是也减而不已則苦)
　(節而過中則偽而禮不可行矣故以物之産乎天者以作起隂德使鼓舞進前由于禮之中則其行不偏)
　(而不至于偽所謂禮主其减以進為文也陽德者人之流動盈滿之氣懽忻發越之情皆是也盈而不反)
　(則放樂而不節則滛而樂不可行矣故以物之産乎地者以作起陽德使優柔平中由于樂之和則其心)
　(不乖而不至于滛所謂樂主其盈以反為文也夫禮樂者合天地中和之化百物隂陽之産作之防之使)
　(無過不及故幽而鬼神有以事之則天神格而人鬼享衆而黎庶有以諧之則庶尹允諧而黎民於變時)
　(雍逺而百物有以致之則百獸率舞四靈畢至記所謂和故百物皆化序故羣物皆别也宗伯叙禮之為)
　(用而總結之以此以著禮樂之功用也)
凡祀大神享大鬼祭大示(大神天帝大鬼宗廟大示社稷也)帥執事而
卜日宿眡滌濯涖玉鬯省牲鑊奉玉齍(鑊月郭反齍音咨)　詔
大號治其大禮詔相王之大禮
　(凡大祀恐有天地災變國家大故以卜日為先雖大卜所掌宗伯必帥之祭以潔誠為主器之濯漑嬪婦)
　(女宫等所掌而必宿眡之禮神祀神之玉灌地之鬯皆交神大節雖典瑞鬯人之事而必親臨之六牲六)
　(官所奉齍盛六宫所共祭物莫有重于是者故牲鑊必躬省之王齍則親奉之大禮若祭主迎尸祼獻割)
　(牲飲福交神之大節小禮又其中之節目蓋若後世之通贊分贊大小宗伯所掌及詔相王並絜其大綱)
　(○此祭祀所掌之事)
若王不與祭祀則攝位
　(凡次祀小祀王不能遍行或王有疾病及諒隂雖大祭祀而不與者並攝王位而行禮此與王居憂則冡)
　(宰攝政王不親將則大司馬將六軍同意皆代王行事者也)
凡大祭祀王后不與則攝而薦豆籩徹大賔客則攝而
載果(與去聲載再通果祼通載果即亞祼也)
　(大祭祀王后主豆籩之薦徹大賔客王后有再祼之禮有故而不與大宗伯代以行禮后佐王守國大禮)
　(不可缺也○已上祭祀攝行之事)
朝覲㑹同則為上相(朝覲㑹同大行人擯者五人出接賔曰擯入相禮曰相)大喪
亦如之(先王之喪嗣王有拜賔之禮或后世子之喪王亦有拜賔之禮)王哭諸侯亦如
之(諸侯薨于其國為位哭之檀弓曰天子哭諸侯爵弁絰䊷衣或來朝而薨于王國王為之緦麻並宗伯為)
(上相○䊷緇同)王命諸侯則儐(儐作擯非○命諸侯者諸侯喪畢受命天子始得為諸侯也)
　(按鄭氏云王將出命假祖廟立依前南鄉儐者進當命者延之使豋内史由王右以策命之降再拜稽首)
　(登受冊以出此其大畧若賜卿大夫士爵則于祭焉皆尊祖不敢自專之意諸侯雖子男必特命而大宗)
　(伯儐之待以客禮也諸臣雖公卿賜于祭而小宗伯儐之待以臣道也右儐相事宗伯掌禮故為上相六)
　(官莫敢先之)
國有大故則旅上帝及四望
　(大故謂冦戎侵叛也旅者祭不一之名上帝者五帝也上帝與四望祭之不一故云旅夫國有大故大宰)
　(贊王戒于百官天子必親總六師于是司馬掌其灋治其政令司徒致其民頒其守司空治其功司冦涖)
　(其戮何虞夫冦難之不平而為此求媚之事乎蓋宗伯者平日寅清其德以佐王則天明事地察故于此)
　(則率其有司各致其精誠相與告于神祗大宗伯主上帝山川之祭大祝主社稷之祭肆師令國人祭則)
　(自州長而下凡有民社之憂者靡不竭其誠以感動于鬼神使效其英靈黙相于幽㝠之中為不道者必)
　(遭險逆有道者常獲順易是一弭災兵之一端也夫豈遇災而懼緩急失措不事夫堂堂正正之典而徒)
　(祈禱于不見不聞之地則與遇圍逼而講老子談苦空者何異周公之志不以荒乎)
王大封則先告后土(卿大夫出封或畿外諸侯加封也)
　(后土即大社總大地之示大封先告者割其方之土而賜之俾立社于其國以為土之主也)
乃頒祀于邦國都家鄉邑(邦國諸侯之國都家鄉邑鄉遂公邑縣都也並頒以應祀)
(神祗)
　(愚按頒祀上有闕文觀天地夏秋四官皆有和布縣灋此獨缺典頒祀者正嵗首之事乃者繼前事之辭)
　(也)
小宗伯之職掌建國之神位(天神人鬼地示大宗伯掌其禮此則掌其位精粗之)
(異建邦之神位者建此邦則立此神位也)右社稷左宗廟(社稷者王畿土榖之神祭灋所謂王)
(自為立社也宗廟者天子祖廟也二者皆王所數行禮者故在王宫左右地道右為尊左為陽故右社稷而左)
(宗廟也)○兆五帝于四郊(帝即易帝出乎震之帝所以主乎元氣革而為五春青夏赤夏)
(季黄秋白冬黒是為五天帝月令云其帝大皥炎帝黄帝少皥顓頊是為五人帝而用以配享者也兆于四郊)
(者青帝東郊赤帝黄帝南郊白帝西郊黒帝北郊即月令迎春于東郊等之地也)四望四類亦
如之(四望者虞書云望于山川不得至其地故望而祀之五嶽四凟四海皆在所望大宗伯但言五嶽舉)
(其大者也四類者祭天神皆主燔燎以達其誠其禮類于祭天故曰類即大宗伯日月星辰司中司命飌師雨)
(師等神也四望四類亦如之者如五帝之兆于四郊也)○兆山川丘陵墳衍各因
其方(畿内山林川澤丘陵墳衍原隰五地隨其方之所有以為之兆)
　(按冬日至祀天圜丘則天神皆降夏日至祀地方澤則地示皆出而此復有四郊之兆者盖冬至乃祀天)
　(之正祭因而總祀夫天神夏至乃祀地之正祭因而總祀夫地示此則各因夫氣之流行與夫天神地示)
　(之所居分方而特祀之也又鄭氏云兆日于東郊兆月與風師于西郊兆司中司命于南郊兆雨師于北)
　(郊其說無據而有得失愚按四望之兆若五嶽四凟四海皆原有定方四類之兆則日于東月于西已無)
　(可疑其餘飌師當于東雨師當于西觀大司徒所云日東多飌日西多雨盖可騐矣唯夫星辰等兆無可)
　(攷愚觀五星流行及七政交錯之次舎皆在天之南司中司命實居紫㣲垣之北然則星辰其兆于南郊)
　(而司中司命其兆于北郊歟)
掌五禮之禁令與其用等(五禮吉凶軍賔嘉也大宗伯掌其禮小宗伯掌其禁令謂)
(禁其不當犯令其所當行及所當用之物與夫降殺之等)
辨廟祧之昭穆(廟始祖及髙曾祖禰四親廟也祧謂始祖而下髙祖而上既毁之廟也自始祖)
(為主其後一世為昭二世為穆三世為昭四世為穆以及于百世皆然也)辨吉凶之五服車
旗宫室之禁(吉謂祭祀凶謂喪紀五服斬衰齊衰大功小功緦麻也五服之人其車旗有貴賤之)
(等宫室若貴宫貴室下宫下室椅廬堊室皆冇貴賤之别也)掌三族之别以辨親疎
(三族者父族已族子族也掌三族之别者自父而上皆為尊屬自子而下皆為卑屬自已之行皆為兄弟之屬)
(辨其親疎者謂有一從再從三從自五世以及于無窮也)其正室皆謂之門子(正室嫡子)
(也門子者言代父而當門之子也)掌其政令
　(王者之道莫大乎親親親親之道莫要于辨昭穆别貴賤分族屬明宗灋廟祧之昭穆既辨則間一世而)
　(行輩同雖族屬疎逺祖父子孫尊卑之序秩然而不亂五服既辨則章服有等而貴賤之義昭然而不紊)
　(三族既别則上下及旁各及四世而親疎之序不可得而混門子既立則宗灋正在祭祀則登餕受爵必)
　(以上嗣親疎各以其次在喪紀則有衰麻之等其居室亦有親疎之異其守于公宫則有父兄子孫之别)
　(與凡居守之八次八舍凡此政令皆小宗伯掌之也)
　廟祧昭穆賜爵圖
毛六牲辨其名物而頒之于五官使共奉之(六牲之名如牛曰一)
(元大武雞曰翰音物如陽祀用騂隂祀用黝頒于五官者地官牛春官鷄夏官馬及羊秋官犬冬官豕大宰總)
(贊王牲事故不奉牲也)辨六齍之名物與其用使六宫之人共奉
之(六齍名物如黍曰香合而冬食其物稷曰明粢而季夏食其物○六牲天産故王割牲而共奉于六官六)
(齍地産故后薦玉齍而共奉于六宫隂陽之義也)辨六彞之名物以待果將辨
六尊之名物以待祭祀賔客(六彞之名若鷄鳥物即鬱鬯六尊之名若犧象物謂)
(五齊三酒皆所以待祭祀賔客者將奉也酌于圭瓚璋瓚而奉于鬼神賔客六彞言祼将知六尊以備酌獻也)
掌衣服車旗宫室之賞賜(賜衣服車旗者即命服命車書所謂車服以庸也賜宫室)
(者猶後世之治第盖特恩也並小宗伯掌其禮)掌四時祭祀之序事與其禮(周人)
(祀神之事至賾天地人之大祀以至于百物之羣小祀皆有次序使無廢墜不舉及每祭其禮甚繁若卜日省)
(牲視滌濯等禮又皆有秩序使無僣差○已上祭祀賔客賞賜之物○賾音責)
若國大貞奉玉帛以詔號(貞正也古人謂卜為貞洛誥曰我二人共貞謂卜而質正)
(其吉凶也大貞者謂大祭祀大喪大師大封大遷立君也玉帛所以禮先卜號即祭卜神與幣之號小宗伯奉)
(而詔之○此下叙其隨事所當掌之禮卜為始故居首)
大祭祀省牲眡滌濯祭之日逆齍省鑊(牲者校人牛人等所共省其有)
(無損傷滌濯者世婦率女宫之事視其潔否齍盛者饎人世婦所共逆而受之共于大宗伯鑊者烹人之所有)
(事省其火齌之得否大宗伯主視滌濯省牲鑊奉玉齍此皆所以佐之也)告時于王告備于
王(告時者應薦陳之時告備者言祭物備具)凡祭祀賔客以時將瓚果(瓉果者天)
(子用圭瓉及祼時奉之)詔相祭祀之小禮凡大禮佐大宗伯(小禮大禮)
(解見前大禮佐大宗伯以詔相王小禮直詔相之)賜卿大夫士爵則儐(祭統云祭之日)
(一獻君降立于阼階之南南鄕所命北靣史由君右執冊命之再拜稽首受書以歸此賜爵之禮也王之賜卿)
(大夫士爵亦當如此命諸侯見大宗伯)小祭祀掌事如大宗伯之禮(大小各有)
(所司)○大賔客受其將幣之齎(諸侯朝覲禮畢以玉幣致三享之禮復有庭實所謂)
(齎也圭璋大宗伯受之庭實小宗伯受之○已上祭祀賔客之禮)
若大師則帥有司而立軍社奉主車(軍社春秋傳曰軍行祓社釁鼓祝奉)
(以從詩曰乃立冡土戎醜攸行也鄭氏曰社主用石必有所據主車者曽子問曰天子廵狩以遷廟主行載于)
(齊車言必有尊也盖古之行軍者用命賞于祖不用命戮于社威福咸不敢自專故營軍壘舎左祖右社亦依)
(在國為之但廟主不可以虚故以遷廟主行也有司謂大祝設軍社司馬奉主軍並小宗伯帥之也)若軍
將有事則與祭有司將事于四望(軍將有事即有事于主及社肆師所謂用)
(牲于社宗也將事于四望即大祝職國將有事于四望也與祭有司文有脫誤盖帥有司而與祭之意此乃用)
(師常禮舊説以謂將與敵合戰而祈之則類于愚夫之所為而非祭祀之正也)○若大甸則帥
有司而饁獸于郊遂頒禽(甸畋通饁月刼反○饁獸于郊者即司馬職仲冬敎大閲)
(遂以狩田致禽饁獸于郊也饁饋也仲冬有四方百物之祭以報成功故于狩畢即于此郊外帥司馬之屬以)
(禽而祭四方百物之神故曰饁獸于郊大甸屬司馬而其禮掌于宗伯故帥之遂頒禽者詩傳曰禽雖多擇取)
(三十焉其餘以與大夫士以射于澤宫而頒之)
　(按此及肆師大祝凡大師大㑹同皆言社而不及稷者以稷司稼穡無與于殺伐之事也○已上師田之)
　(事)
大烖及執事禱祠于上下神示(大烖王有疾也至尊不安豫臣子致其憂烖莫)
(大焉故曰大烖若國有禍烖則以水火凶札言也禱者遷善悔過以祈神之佑上下謂天神地祗論語云禱爾)
(于上下神祗舉此而宗廟在其中矣執事巫祝之屬)○王崩大肆以秬鬯渳(渳音米○)
(肆始死而陳尸于牀也尊之曰大猶死曰大漸浴曰大渳也渳浴尸也鬯滑可以去垢鬱香草和鬯則其芬芳)
(之氣旁達故鬱人鬯人並共之此則省之也)及執事涖大斂小斂帥異族而
佐(斂者尸以掩藏為善故以絞衾衣服斂束之先小斂而後大斂喪大記曰小斂衣十九稱君大夫士一也)
(大斂君百稱大夫五十稱士三十稱鄭氏曰天子盖百二十稱大約小斂親身之衣不可得而加損故尊卑同)
(大斂可以有加故以尊卑命數為降殺也執事大祝大㒒之屬異族異姓也送死大事恐其失禮凡熟于喪禮)
(者可以帥而賛助之以盡禮為貴也)縣衰冠之式于路門之外(衰喪服冠喪冠精粗)
(斬緝親疎貴賤各有式灋縣于路門之外俾百族之服皆以為凖至于男女之首服不同故大㒒又縣首服于)
(宫門專為女人設也)○及執事眡葬獻器遂哭之(天子七月而葬殯畢即當營其)
(事眡葬者眡其地也器謂明器檀弓曰既殯旬而布材先獻素後獻成執事梓人匠人之屬小宗伯因而哭之)
(哀其死生之異也)卜葬兆甫竁亦如之(竁昌絹昌鋭二反○先王體魄所藏不可以犯)
(五患凶然之地然必卜其宅兆而安厝之甫竁者謂初徃穿壙之時當告于殯故亦哭之也)既葬詔
相喪祭之禮(喪祭虞祭也天子九諸侯七大夫五士二檀弓曰葬日虞弗忍一日離也是日也以)
(虞易奠卒哭曰成事是日也以吉祭易喪祭蓋初喪冇奠無祭自虞而有祭禮故曰喪祭也)成葬而
祭墓為位(成葬者邱封已畢也先人形體托于此故祀其墓之土神位者為之兆位也二者皆在墓)
(之事小宗伯掌之其在廟中則大宗伯掌之也○已上喪葬之禮)
凡王之㑹同軍旅田役之禱祠肄儀為位國有禍烖則
亦如之(求福曰禱得所求曰祠凡王㑹同軍旅大甸大役出而在途卒然有星日山川厲鬼之變故有)
(禱祠之禮與其國内有水火凶札之禍烖並小宗伯肄習其儀及為之位也)凡天地之大烖
類社稷宗廟則為位(天地大烖日月食山崩地震也當安社稷宗廟之神類正禮行之亦)
(小宗伯為之位)
　(按大師大㑹同若大祝職宜于社造于祖類于上帝以至大軍社奉主車所過山川此正禮也此條主祗)
　(禱之事非常禮也)
凡國之大禮佐大宗伯凡小禮掌事如大宗伯之儀
　(大小宗伯及肆師其掌禮以次相承國之大事凡七禮之大者大宗伯掌之小宗伯佐之肆師則兼佐夫)
　(大小宗伯國之小禮小宗伯掌事如大宗伯肆師亦如小宗伯之佐其正此正所謂大事從其長小事則)
　(專達也)
肆師之職掌立國祀之禮以佐大宗伯(肆師宗伯之攷也肆之為言陳)
(也掌陳其禮)立大祀用玉帛牲牷立次祀用牲幣立小祀用
牲(劉氏曰天神地示人鬼皆國祀也即其祀中皆有三等之差故以玉帛牲牷明其大小則祀典立矣玉有)
(植玉以為主執玉以為禮幣專以禮神牲所以享神色純者謂之犧體全者謂之牷大祀用玉帛牲則毛而用)
(之中祀無玉小祀無幣牲亦用厖可也)○以嵗時序其祭祀及其祈珥(王祀)
(既立然後祭之各有其時以時序為先後之次不必先大後小也祈珥盟詛而殺牲也詳見夏官小子)
大祭祀展犧牲繫于牢頒于職人(充人職云祀五帝繫一牢芻之三月故于)
(牧人共牲之時肆師展視其牲必體全色純然後頒付于充人而繫之也)○凡祭祀之卜日
宿為期詔相其禮(每祭之前十日卜吉而後齊宿為期者肆師于卜之前夕與卜者及諸執)
(事以明旦為期并詔告相助其卜之禮)眡滌濯亦如之(祭之前夕大宗伯眡滌濯肆師亦詔)
(相其事)○祭之日表齍盛告潔展器陳告備(粢六榖也簠以盛稻梁簋)
(以盛黍稷有蓋不知其實故有徽識以表其名器鼎爼尊彞籩豆也實而陳之故曰器陳肆師展省其完備與)
(否告潔告備蓋告于小宗伯而後小宗伯告備于王也)○及果築䰞(果祼通䰞古煑字○雜記)
(築鬱臼以掬杵以梧煑之以和秬鬯之酒泲之而灌地以降神也此夲鬱人之職而肆師與焉)○相治
小禮誅其慢怠者(祭祀之小禮小宗伯所掌而肆師相治之執事之人有惰慢懈怠者則誅)
(責之)○掌兆中廟中之禁令(兆天神地示及墓兆也廟謂廟祧也平時不可不蠲當祭)
(不可不肅故掌其政令也)○凡祭祀禮成則告事畢(告潔告備相終始也○已上祭)
(祀之禮)
大賔客涖筵几築䰞贊果將(大賔客若諸侯免喪之見也筵几司几筵所設肆師)
(臨之鬱鬯鬱人所共肆師築而䰞之大宗伯載祼肆師贊之)大朝覲佐儐共設匪罋
之禮(匪古篚字○佐儐者為承儐也匪以實幣罋以實醯醢公食大夫禮若不親食使大夫以侑幣致之)
(設者設于其館也掌客籩人所共而肆師主設之)饗食授祭(饗食之祭食膳夫授王肆師授于賔)
(凡祼將匪罋等禮大賔客大朝覲並同各舉之者互文也○已上賔禮)
與祝候禳于畺及郊(候主迎善祥禳者却烖異逺自五百里之畺近在百里之郊小祝掌)
(其祝號而肆師與之同事然豈無故而為此徼福之事乎此盖為王疾也觀小宗伯大烖禱祠于上下神祗王)
(躬千里元氣之所萃且畿内百神之主其安否實相關故其候禳之逺與復之于四郊同義也)○大喪
大渳以鬯則築䰞(浴尸之鬱鬯亦鬱人所共肆師築之)令外内命婦序哭
(始死哭不絶聲故外内命婦相代而哭序之者使尊卑有先後次序也)禁外内命男女之
衰不中灋者且授之杖(衰天王斬王后齊不中灋違升數與裁制之灋也杖王竹后桐)
(喪大記君之喪三日子夫人杖五日既嬪授大夫世婦杖又檀弓云天子崩三日祝先服五日官長服蓋杖即)
(服也○已上喪禮○齊音咨)
凡師甸(甸字誤文師甸當作大師蓋大甸無立軍社奉主車等禮也)用牲于社宗則
為位類造上帝封于大神祭兵于山川亦如之(用牲于社宗者)
(祭軍社與遷廟主也類造皆祭名其禮類詳而造畧盖或類或造即詩之是類也封于大神即小宗伯將事于)
(四望也祭兵于山川所過名山大川也)○凡師不功則助牽主車(師不功大司馬)
(厭而奉主車恐為敵人所得臣子衛君父如手足之捍頭目不敢以祧主忽之故肆師助牽之)○凡四
時之大甸獵祭表貉則為位(貉師祭記所謂禡于所征之地盖祭古之始為兵灋)
(者大閱禮有司表貉于陳前有司者大司馬之屬立表于陳前而祀之肆師為之位也○已上師田之禮)
嘗之日涖卜來嵗之芟獮之日涖卜來嵗之戒社之日
涖卜來嵗之稼(嘗主穀當卜稼社主土當卜芟稼芟二字誤)
　(古人每事皆豫卜其休咎書大誥明王遺我大寳龜紹天明即命曰有大艱于西土春秋傳曰先王卜征)
　(五年嵗習其祥祥習則行不習則增修德而改卜盖古之卜者吉凶不忒故能前知之以自戒備也嘗有)
　(二月令孟秋農乃豋榖天子嘗新先薦寢廟又仲秋獮畢而為嘗祭此嘗之日盖嘗新也嘗者稼穡始成)
　(因而卜來嵗之稼髙黍下稻何者為宜也秋田曰獮獮主治兵以備不虞故于獮之日因而卜來嵗之戒)
　(謂有無冦戎侵叛有戒心與否也社有二仲春為土功之始仲秋為土功之成此盖謂秋社也社之日因)
　(而卜來嵗之芟謂芟除草萊易其田疇雨暘時若與否人功難與易也三者皆卜師之事肆師涖之)
若國有大故則令國人祭(解見大宗伯)嵗時之祭祀亦如之
(嵗時祭祀如州祭社黨祭禜族祭酺之類)○凡卿大夫之喪相其禮
凡國之大事治其禮儀以佐宗伯凡國之小事治其禮
儀而掌其事如宗伯之禮(解見小宗伯)
　(按天地之道春始之王者之政禮基之禮孰為大鬼神示為大昔伯夷為秩宗所典者不過此而已至于)
　(樂以導天地之和史以彌綸天地之文與夫羲和卜筮廸知天道巫祝知鬼神之情狀皆理之至精而事)
　(之神妙苟非潔清精㣲有以通神明之德者不足以知其道非清明正直純一不貳者不足以致其禮周)
　(禮所以並屬之宗伯也歟故舜命伯夷曰夙夜唯寅直哉惟清盖不莊不敬則慢易之心入之而自反不)
　(直靈臺昏塞其何以感假于鬼神示易曰聖人以此洗心退藏于宻又曰齊戒以神明其德夫宗伯之道)
　(斯其至矣)
鬱人下士二人府二人史一人徒八人(鬱字從鬯鬯字從米仄于器中)
(泛溢之意從匕取之從彡指鬱金草葉冂者先事冪之從缶從臼以兩手實于缶也今從林乃木茂鬱字○仄)
(音呉匕音妣取食器)
鬯人下士二人府一人史一人徒八人
鬱人掌祼器(彞以盛匕以酌圭瓚璋瓚以祼也)凡祭祀賔客之祼事和
鬱鬯以實彞而陳之(鬱鄭氏云每十葉為貫百二十貫為築以煑之)○凡祼玉
濯之陳之以贊祼事(祼玉即圭瓚璋瓚)詔祼將之儀與其節○
凡祼事沃盥
　(祭祀之祼達諸隂以降神也賔客之祼廟中之享也至館而造贈也鬱人和之而調其齊實之而陳其處)
　(凡祼玉謂不止賔祭若封國之命鬯廵守之介鬯等並鬱人洗滌之以致其潔陳于用處贊而酌之及夫)
　(王與后奉玉瓉酌鬯以授尸尸受而祭之嚌之儀若執玉奉盈夫人執校尸執足之類節謂時之早晚凡)
　(祼事必先盥鬱人掌祼器故主沃盥其事相因也○已上祼事始終節目並鬱人掌之)
大喪之渳共其肆器(渳音米浴尸也○鬯滑可以去垢故齊之浴喪之渳並用之然浴尸)
(更欲其香故掌于鬱人浴體恐其色黄故但共于鬯人而已肆陳尸也肆器若凌人之夷盤及牀笫之類鬱人)
(主浴故拜共之枕柶則共于玉府)及葬共其祼器遂貍之(明器中之祼器圭瓚璋瓚)
(也故遂貍之)
　(右浴尸之鬱鬯明器之祼器皆鬱人所有事故並掌之)
大祭祀與量人受舉斝之卒爵而飲之(斝音稼○斝與爵器同名異殷)
(曰斝周曰爵少牢饋食禮主人受嘏詩懷之卒爵執爵以興出宰夫以籩受嗇黍主人嘗之乃還獻祝此則尸)
(嘏王王飲不盡故與量人受王舉斝之卒爵而飲之二人通職者鬱人贊祼量人制從獻脯膰其事相成故共)
(終其事也○詩承也)
　(書曰祀兹酒唯元祀鬼神無形與聲聖人制為祭祀之禮以報本追逺而無以自致其誠故制為酒醴以)
　(氣而感格之因擇夫植物之至美者以為之秬黍之一稃二米得天地至和之氣者也鬱芳草色黄馨香)
　(而有中德者也以秬為酒合之以鬱取其和氣之發揚條暢中德之芬芳散越以是而幽達于淵泉庶或)
　(享之故古人之祭莫重于祼而秩宗之屬以鬱人為首也鬯即玄酒以黒黍為之故名曰玄即籩人所稱)
　(之黒也舊以玄酒為水非也盖既謂之酒則非水可知以其味方淡故為酒之至貴猶羮之不和者稱為)
　(大羮耳鬯人但主共鬯猶酒人之類鬱人則掌其共奉之禮故列職居先)
鬯人掌共秬鬯而飾之(凡祭祀賔客喪紀齊事當用鬯者皆鬯人共之飾謂設巾)
凡祭祀社壝用大罍(社壝當作社稷罍音雷○大罍土罍社稷用之以其合土為之也)
禜門用瓢齎(禜音詠齎音咨○禜穰災害之祭也左傳魯莊公二十五年秋大水鼔用牲於門門)
(人所出入且以禦暴禜所以即門也瓢中虚故取其象齎字未詳)廟用脩(即司尊彞之六彞鷄鳥虎)
(蜼之類皆有文飾故曰脩)凡山川四方用蜃(山川四方為國阻固屏翰蜃外堅以捍内故用)
(蜃)凡祼事用概(概槩通○祼事謂享贈于賔客者概平斗斛之器此則尊以朱帶絡腹取平施)
(適中之意)凡疈事用散(疈音壁○疈辜以祭四方百物散罍之無飾者蜡以送終故無飾○已上)
(祭祀祼器)
　(按舊說謂祭天無鬯夫天神在上似不當求之于地然地亦天也何嫌于隂陽上下以求之觀大宗伯祀)
　(神鬼示之下緫之云涖玉鬯司尊彞職云大旅存尊彞表記云天子親耕粢盛秬鬯以事上帝則事天有)
　(鬯明矣但此叙鬯器不言祭天與典瑞灌器止于宗廟何也盖祭天用陶匏貴其自然此特文有不備耳)
　(若因此而遂以為無鬯則司尊彞但言宗廟而不及地示豈祭地無酒乎)
大喪之大渳設斗共其釁鬯(釁塗也釁鬯以浴尸斗以沃鬯共于鬱人合而用之)
凡王之齊事共其秬鬯(齊齊同○齊事不合鬱鬯人自共之)凡王弔臨共
介鬯(弔臨有輔行者執鬯而致之盖天子適諸侯有贄鬯以禮于鬼神此亦禮臣之贄歟○已上喪齋弔)
(事之鬯)
鷄人下士一人史一人徒四人
鷄人掌共鷄牲辨其物(物謂毛色辨之者陽祀用騂隂祀用黝及各以其方各以其時)
(也)
大祭祀夜嘑旦以嘂百官凡國之大賔客㑹同軍旅喪
紀亦如之(嘑嘂呼叫通○旦者夜漏未盡鷄鳴時也大事嘑旦警百官使夙興)
凡國事為期則告之時(有司請行事之期則鷄人告之時)
凡祭祀靣禳釁共其鷄牲(面禳者古者候禳于郊及畺四面禳之以却災變也釁者)
(始作宫室器物殺牲取血以塗其釁隙或壞而新之也釁廟以羊釁門夾室以鷄)
　(凡祭祀及面禳釁共其鷄牲此鷄人専職嘑旦告時以其養鷄知時故兼之)
司尊彞下士二人府四人史二人胥二人徒二十人
　(尊彞罍皆宗廟承酒器郊持牲曰黄目者鬱氣之上尊也是彞亦曰尊明堂位曰山罍夏后氏之尊是尊)
　(亦曰罍然彞為常為灋故承鬱鬯者曰彞以其為酒之至貴在室中而先陳其後五齊三酒皆以是為灋)
　(故以彞名尊之為言尊也古文作從艸執之恭敬之意唯尸與王及后獻酢用之以其尊者所用故以)
　(尊名若諸臣所酢則曰罍其字從缶言其為瓦器而已)
司尊彞掌六尊六彞之位詔其酌辨其用與其實(位室中户)
(間堂上堂下之位酌王及后諸臣所酌為祼獻者用謂四時之祭器各有所用實謂鬱鬯齊酒凡酒器各有所)
(實蓋每祭則以所當用之器實以合用之酒于是設于所當陳之處而詔相其酌也)
春祠夏禴祼用鷄彞鳥彞皆有舟其朝踐用两獻尊其
再獻用两象尊皆有罍諸臣之所昨也秋嘗冬烝祼用
斝彞黄彞皆有舟其朝獻用两著尊其饋獻用两壺尊
皆有罍諸臣之所昨也凡四時之間祀追享朝享祼用
虎彞蜼彞皆有舟其朝踐用两大尊其再獻用兩山尊
皆有罍諸臣之所昨也(獻尊鄭氏云當作犧斝音稼著丞畧反蜼月鬼反昨當作酢下)
(同○祠禴嘗烝解見大宗伯間祀有二曰追享者五年一禘祭其祖之所自出追而享之也曰朝享者三年一)
(祫合祭其毁廟之主盖自除喪朝廟後始行祫禮故曰朝享也)
　(凡宗廟之祭一獻王祼二獻后祼即此之祼也三獻王薦腥四獻后薦豆籩籩人所謂朝事即此之朝踐)
　(朝獻也五獻王薦熟六獻后薦豆籩籩人所謂饋食即此之再獻饋獻也其謂之再獻者對朝踐言蓋一)
　(二獻但主降神既祼然後迎牲始行祭事獻以朝踐為初故謂饋食為再也七獻王酳尸八獻后酳尸籩)
　(人所謂加事九獻諸臣酳尸籩人之修籩修豆于此時進也彞以承鬱鬯唯祼用之每祭止一彞禮運所)
　(謂玄酒在室也鷄春畜為春祠之彝鳥朱鳥南方宿為夏禴之彝斝畫為禾稼秋成象為秋嘗之彝黄彝)
　(者郊特牲曰黄目者鬱氣之上尊也黄者中也目者清明之氣言酌于中而清明于外也用為冬蒸之彝)
　(蓋取黄鍾之義也虎取其慈孝蜼禺屬天將雨自縣于木以尾塞鼻取其知用為追享朝享之彝此六彝)
　(灋象之意也舟彝下承盤取名于舟者以承載意且以沉溺為酒戒也尊以承五齊三酒毎祭有八尊禮)
　(運云醴醆在戸則泛齊醴齊陳于房戸間即此朝踐朝獻之兩尊也曰粢醍在堂則盎齊緹齊陳于堂上)
　(即此再獻饋獻之兩尊也曰澄酒在下則五齊之沉齊與夫三酒之事酒則亦同夫再獻之尊而在西階)
　(之下三酒之昔酒清酒則皆用夫罍尊而在阼階之下為諸臣之所酢記所謂犧尊在西罍尊在阼君西)
　(酌犧象夫人東酌罍尊皆指澄酒言犧尊象尊鑄為犧象之形以實酒古遺器猶有存者著尊鄭氏曰尊)
　(無足著地者壺尊以壺為尊也大尊大古之尊山尊即山罍畫為山雲之形者此六尊灋象之意也)
　(愚觀夫周公于噐數皆取于六代尊彝之用亦不出此意宗彝之畫虎蜼自舜已然是虎蜼者虞之彝也)
　(明堂位曰夏后氏以蜼尊殷以斝尊周以黄目而鷄鳥則周之制是彝之兼用乎四代也明堂位又曰秦)
　(有虞氏之尊山罍夏后氏之尊著殷尊也春秋傳曰尊以魯壺而犧象皆周制是尊之兼用乎四代也大)
　(抵追享朝享以虞夏嘗蒸兼殷周而祠禴則皆周制也罍尊畫為雲雷之形諸臣之所昨謂諸臣獻者酌)
　(罍以自酢不敢與王神共尊也○醆音盞醍緹並音體)
凡六彝六尊之酌鬱齊獻酌醴齊縮酌盎齊涗酌凡酒
脩酌(此總序酌酒之灋也鬱齊主于灌地不嫌其濁酌即獻之故云獻酌醴齊質濁縮者泲去其滓而酌)
　(之然後清明可用郊特牲所謂縮酌用茅也盎齊差清然亦不可飲涗者以舊酒和調取其清者而酌之)
　(郊特牲所謂餞酒涗于清也凡酒謂三酒修巾冪以飾之也凡酒其氣已定恐其泄味蓋藏貴宻故特舉)
　(修言涗音税)
大喪存奠彝(明噐中彝曰奠彝存省視也)大旅亦如之(宗伯國有大故旅于上帝)
(及四望亦存其彝此言自宗廟之外凡用彝者皆司尊彝之職也觀大旅用彝則天神地示之用彝可知也)
司几筵下士二人府二人史二人徒八人(阮氏圗几長五尺髙尺有)
(二寸博二尺攷工記筵之度九尺古者席地而坐鋪廹地者為筵加筵上者為席詩所謂肆筵設席也筵之為)
(言延也所以延神與賔故宫室之度皆起于筵席之為言籍也措之于地籍以致慎也)
司几筵掌五几五席之名物辨其用與其位
　(吉几玉彫彤甸几漆喪几素此五几之名物吉席次繅莞甸席熊噐席萑葦此五席之名物掌之必當完)
　(善吉凶所合用之几席與所當設之處辨之無得僣差)
凡大朝覲大饗射凡封國命諸侯(大饗若大行人上公三饗之屬大射王與)
(諸侯射于澤宫封國謂諸臣出封為諸侯命諸侯謂喪畢而見命之襲爵)王位設黼依依前
南鄉(黼音斧依上聲書作扆善○王位者路寢及廟牖户之間王所立也依卽扆也狀如屛風廣八尺設)
(于後而立其前依之以為安故曰依也畫斧其上取其威斷不施柄以示神武不殺之意凡設色白黒相間為)
(黼斧近刄白近銎黑故又曰黼扆依前南鄉者嚮明而治也)設莞筵紛純加繅席畫
純加次席黼純(純音凖○筵席旁縁曰純莞即今燈心草今人亦用為席布地可以容濕故以)
(為筵紛純白繡也繅席剖蒲蒻展之編以五采如藻文畫純謂雲氣書所謂豐席畫純也次席鄭氏云桃枝竹)
(次第之自然成文黼純即白黒斧形書所謂篾席黼純也禮噐云天子席五重而此不然者觀書敷重篾席席)
(皆有重盖兼繅次而五也)左右玉几(即書華玉几左右設之以優至尊)○祀先王昨
席亦如之(昨當作酢○祀先王安主及尸也昨尸酢王也二者筵席之設皆同上已上天子賔祭几)
(筵)
　黼扆圖
諸侯祭祀席(謂祀先公安主及尸也)蒲筵繢純加莞席紛純右彫
几(繢音胃○蒲粗蒻細故以蒲為筵青白赤黒相次畫之為繢莞席重設與蒲筵而為三彫几疑即書彫玉)
(几神道尚右故右設之)昨席莞筵紛純加繅席畫純(昨席者尸酢王君也繅席)
(亦重設與莞筵而為三)筵國賔于牖前亦如之(國賔養國老于大學也亦如諸侯昨)
(席)左彤几(諸侯昨席及國賔之几並以朱飾人道尚左故左設之已上諸侯祭祀禮賔几筵)
　(按天子之筵無蒲諸侯之席無次是蒲卑次尊也天子之純無繢諸侯之純無黼是繢卑黼尊也又天子)
　(酢席與鬼神同而諸侯則否亦猶天子之酢爵與鬼神同而諸臣則異天子左右几而諸侯單設並貴賤)
　(之等也)
甸役則設熊席右漆几(畋役屬軍禮席用熊皮以示威漆几設于右兵事尚右也)
凡喪事設葦席右素几(葦席即今蘆席剖而織之者天子居廬故用此粗惡之席素几)
(者以喪主素設于右者凶事亦尚右也)其柏席用萑黼純(柏迫通萑音丸○柏席謂籍棺)
(迫地之席也萑似葦而細實故以為籍棺之用喪席用黼純施于死者不嫌于文也)諸侯則紛純
(此亦謂柏席不敢用黼純以避天子其萑席素几則同三年之喪自天子達也)每敦一几(敦音對○)
(敦盛黍稷噐朝夕奠所用不知神之在此乎在彼乎故每敦一几唯神所居顧命陳几之灋亦此意也已上天)
(子諸侯喪事几席)
凡吉事變几凶事仍几
　(宗廟之祭祼于室饋食于堂繹于房亾者既逺而追之每事更易其几各致其誠以求之庻或享之也喪)
　(事始死而䰟未亡朝夕之奠相續每敦之几皆仍其舊不當更易使神有所依而不致散也)
　(按此經所陳几席與書顧命稍異者盖顧命乃路寝中所設王平日所御此所載乃有事所設故不同也)
天府上士一人中士二人府四人史二人胥二人徒二
十人
天府掌祖廟之守藏與其禁令(守藏謂自始祖而下累世傳守而寳藏之者禁)
(令謂不得妄入妄移及陳之藏之之灋也)
凡國之玉鎮大寳噐藏焉(如顧命所陳大玉華山之球夷玉東北之璞天球雍州之)
(玉色如天玉未琢治可以救水火却癘疫鎮撫其社稷故以鎮名赤刀武王伐紂所用一代之庸噐胤之舞衣)
(兊之戈和之弓垂之竹矢皆自古相傳之灋器又如大訓河圖雖非器物為帝王之大寳者皆藏之天府)若
有大祭祀大喪則出而陳之既事藏之
　(祭而追飬繼孝喪而告終易代皆陳之以示其能守此與典瑞異者彼所藏乃時王之器以為國之用此)
　(所藏非一代之物以為國之寳也)
凡官府鄉州及都鄙之治中受而藏之以詔王察羣吏
之治
　(治中者百官府及鄉遂都鄙之治即冡宰之受其㑹聴其致事賢否之實寓焉因革之宜存焉必欲恊于)
　(中故曰治中以其天職故藏于天府詔王察羣吏之治以天道而馭天史也)
上春釁寳鎮及寳噐(玉石去水土乆則枯噐物不用乆則乾每嵗上春殺牲取血以釁之)
(所以接續其生氣以神之也)
凡吉凶之事祖廟之中沃盥執燭(吉祭事凶喪事夏官小臣大祭祀沃王盥)
(此特在祖廟之中沃盥執燭盖其職尤尊也此一事以其掌祖廟之藏故兼此職)
季冬陳玉以貞來嵗之媺惡(貞問也猶質正之意季冬豫問來嵗之􁁷惡于龜書)
(大誥即命曰有大囏于西土是也陳玉以禮龜神重其禮也此掌于大卜天府主陳玉故互見之)
若遷寳則奉之(王遷國以寳從示世守也天府從而奉之)
若祭天之司民司禄而獻民數穀數則受而藏之(司民虚宿)
(下之人星主民之安危司冦孟冬祭之而獻民數祈人安也司禄虚宿下之司禄星主嵗之豊凶司人之禄食)
(祭之而獻穀數祈榖不耗也主其祭者其司徒之司禄歟詳見小司冦及司民職)
　(林氏曰獻民數榖數最為致太平之要務管子制國以為二十一工商之鄉六士農之鄉十五三分其制)
　(而言之則七分其民五農士而二工商也先王所以為此者非他為欲等其民數穀數使之本末相當用)
　(為平嵗之經制至于水旱不虞之至則必有儲蓄以待之此自古在昔所以經綸圖囘以富邦國而生萬)
　(民者其要實在于此也)
　(按地官郷老及鄉大夫羣吏獻賢能之書于王王再拜受之豋于天府秋官嵗終則令羣吏計獄弊訟登)
　(中于天府凡邦之大盟約涖其盟書而登之于天府三事不見于此者互文也夫天府所掌主藏守之事)
　(故曰府玉鎮寳噐國之神物上春釁之喪祭陳之遷寳奉之示能守祖物以承天也藏民數示不敢虐天)
　(民也藏榖數示不敢暴天物也藏治中重天職也司徒獻賢能之書豋于天府天命有德也司冦豋中于)
　(天府天討有辠也國之大盟約登于天府質諸鬼神也陳玉大貞聼命于天也王者奉天以致治已何與)
　(焉故官以天名孟子曰諸侯之寳三土地人民政事寳珠玉者殃必及身觀天府所藏豈寳器云乎哉)
典瑞中士二人府二人史二人胥一人徒十人(凡玉天子諸侯)
(所執曰瑞其餘事神贄享聘問贈死權度之玉皆曰器其用至廣皆典瑞掌之然莫重於瑞玉也故以瑞命官)
典瑞掌玉瑞玉噐之藏辨其名物與其用事設其服飾
(玉瑞玉器國寳也當慎其藏名圭璋璧琮琥璜等名物謂色與玉之質用事謂合用圭璧也服飾玉之繅藉也)
王晉大圭執鎮圭繅藉五采五就以朝日(晉搢通○大圭天子之笏)
(也長三尺居常所執有事則搢于腰間鎮安也舊説瑑四鎮山于其上有大事則執之繅藉者織為繅文以藉)
(玉所以致慎也天子之繅五采皆備凡采色一匝曰就凡繅皆有組以繫之聘禮皆玄纁繫長尺絢組是也天)
(子常以春分拜日于東門之外言朝日凡祀皆然也已上天子瑞玉)
公執桓圭侯執信圭伯執躬圭繅皆三采三就子執穀
璧男執蒲璧繅皆二采再就(信讀如字)以朝覲宗遇㑹同于
王諸侯相見亦如之(桓圭已下解見大宗伯公侯伯之繅三采聘禮所謂朱白蒼也子男)
(之繅二采聘禮所謂朱緑也五等諸侯朝覲宗遇㑹同于天子及其自相朝㑹並執此圭璧與繅藉天子所命)
(而世守之以為瑞者也)○瑑圭璋璧琮繅皆二采一就以覜聘(瑑音)
(篆○覜聘者諸侯遣臣時聘殷覜于天子及諸國自相遣臣覜聘也臣不得執君之守圭璧故瑑圭璋璧琮以)
(為禮瑑者堟為桓信躬穀蒲之文也圭以聘天子諸侯而璧享之璋以聘后夫人而琮享之聘禮賔襲執圭致)
(命公襲受玉于中堂賔裼奉帛加璧公受幣又聘于夫人禮用璋享用琮是也藻皆二采一就朱緑二文已上)
(諸侯瑞玉及諸臣聘享之玉)
四圭有邸以祀天旅上帝兩圭有邸以祀地旅四望(邸音)
(底○四圭者四靣各一圭長尺有二寸邸下趺也以璧為趺而植其上天一而已而氣之流行為五謂之五帝)
(所以主于四時者也四圭以象四時而圭夲著于一璧五帝一天之象祀天者冬至圜丘之祭旅上帝者四時)
(五帝之祭故並以此四圭為植玉也兩圭者前後各一圭長五寸以琮為趺而植其上地一而已而其用偶二)
(偶得四界為四方者也两圭以象地之拆而圭夲著于一琮四方一地之象祀地者夏至方澤大社之祭旅四)
(望者五嶽四瀆之祭故並以此两圭為植玉也)祼圭有瓉以肆先王以祼賔客
圭璧以祀日月星辰璋邸射以祀山川以造贈賔客(瓚以)
(玉為之承鬯酒灌地以降神詩所謂瑟彼玉瓚黄流在中也以圭為柄故曰圭瓚以其承鬯故國語以為鬯圭)
(也祖宗魂氣㳺變故肆享于先王用祼以求之圭璧者圭五寸而植于璧日月星辰附于天故從天而殺也璋)
(邸射者半圭曰璋矢頭鋭穿物曰射璋首微鋭貫于玉瓚所謂璋瓚也山川之神欲其聚故亦用祼山川有大)
(小故攷工記有大璋中璋邊璋也賔客者來朝諸侯也祼賔客者大行人廟中將幣三享王禮再祼一祼並以)
(圭瓚也造贈者造于舘而贈之則以璋瓚也賔客以祼者以神明待之鬱鬯芬芳旁達精誠下交之意也○已)
(上祭祀賔客之玉)
土圭以致四時日月封國則以土地(解見大司徒)○珍圭以
徵守以恤凶荒(珍重也天子之圭尺有二寸莫有重于此者珍圭之制如之故以珍名召監守)
(重臣發倉廪以恤凶荒皆莫大之事故以珍圭也)○牙璋以起軍旅以治兵守
(牙乃猛獸之兵中璋而刻為獸牙之形兵象也起軍旅者用以發兵治兵守者廵視戰事及戍守也)○璧
羡以起度(羡月建反○攷工記璧羡度尺好三寸以為度蓋好之圍三寸則璧之外圍九寸璧羡度)
(尺者九寸而羡餘一寸故度尺天下度之不一者則以此同之也)○駔圭璋璧琮琥璜
之渠眉疏璧琮以斂尸(駔組同○玉氣純和可以飬尸故孝子斂尸以玉六玉乃天地)
(四方之象首在南以璋足在北以璜左圭右琥靣陽在上以璧背隂在下以琮象六合而措全歸之義也駔以)
(穿連之渠眉疏璧琮者舊說六玉兩頭皆有孔又于两孔之間為溝渠兩畔稍髙為眉瑑疏璧琮以通于天地)
(解未融)○榖圭以和難以聘女(植物莫和于五榖因借祥善之意圭刻為榖丈兩不)
(睦則執此以平之及讐不可避者則賜以執之調人所謂與之瑞節也二者皆所以和其難又榖含生生之性)
(故天子以聘女取嗣續無窮之義)琬圭以治德以結好(琬者圭首圓和婉之義攷工記)
(琬圭九寸而繅繅藻通盖為藻文文德之義治德者有德而嘉之結好者和好而贈之也)琰圭以易
行以除慝(琰音剡月冉切○攷工記琰圭九寸判䂓謂從其圓處而判之圭首為兩鋒殺伐之象易)
(行者使之徙義除慝者使之改過諸侯有不道者未加以刑伐姑惟教之使使者執此以徃也)已上制度信　
(使嘉事送死雜用之玉)
大祭祀大旅凡賔客之事共其玉器而奉之(即四圭两圭祼圭圭)
(璧璋邸射也典瑞共而奉之)
大喪共飯玉含玉贈玉(含去聲○飯玉雜于米如生時所食也含玉者鄭氏曰柱左右)
(齻及口中者雜記曰含者執璧將命則是璧形而小耳贈玉葬時以贈死者並典瑞共之而王親奉之也○齻)
(音顛)
凡玉噐出則共奉之(凡六玉之用小喪及好賜與之類並由于典瑞共奉之事出于一也)
　瑞玉圖說
典命中士二人府二人史二人胥一人徒十人
　(命謂王命内史掌冊命謂為冊書命為諸侯孤卿大夫士之爵也受爵之後因其命之數而命以國家宫)
　(室車旗衣服禮儀之制不可以毫髮僣差此則典命所掌故以名官)
典命掌諸侯之五儀諸臣五等之命(五儀公侯伯子男五等之儀也諸臣)
(五等之命王臣也世子也大國次國小國之孤卿大夫士也)
上公九命為伯其國家宫室軍旗衣服禮儀皆以九為
節侯伯七命其國家宫室車旗衣服禮儀皆以七為節
子男五命其國家宫室車旗衣服禮儀皆以五為節
　(大行人先序上公之禮次序諸侯之禮而諸伯如之次序諸子之禮而諸男如之命同爵異故命三而禮)
　(則為五所謂諸侯之五儀也鄭氏曰上公謂王之三公有德者加命為二伯二王之後亦為上公國家國)
　(之城方及宫墻也公之城盖方九里宫方九十歩侯伯之城蓋方七里宫方七十歩子男之城盖方五里)
　(宫方五十歩大行人職則有諸侯圭藉冕服建常樊纓貳車擯介牢禮朝位之數焉)
王之三公八命其卿六命其大夫四命及其出封皆加
一等其國家宫室車旗衣服禮儀亦如之
　(此叙王朝之臣為諸臣命數之一也諸侯在外君道也故其命數從陽公卿大夫在王朝臣道也故其命)
　(數從隂三命已下卑故雖陽數亦以命於臣而不拘也公卿大夫出封者或王臣元未有國若太公康叔)
　(之始封為諸侯或元以諸侯入為王臣若鄭武公父子為周司徒滕侯為周卜正虢公鄭伯為王卿士然)
　(後就封之國盖其在王朝不過為王臣而已故宫室等皆用八六四之命數以近王而屈及各居其國則)
　(全于君故宫室等皆用九七五之命數以逺王而伸也)
凡諸侯之適子誓于天子攝其君則下其君之禮一等
未誓則以皮帛繼子男(適音的)
　(此叙列國世子為諸臣命數之二也立適周之達禮然猶兼象賢之意故諸侯適子必其賢足以繼世天)
　(子乃命為世子而不得擅易既誓于天子則已成其為君故攝君行禮則降一等而執君之玉盖世子之)
　(禮專為朝聘㑹盟而設故宫室玉帛車旗衣服皆用君之物春秋曹伯使其世子射姑來朝行國君之禮)
　(是也但其擯介朝位賔主之禮則降一等以避國君之正如公之子則用八侯伯之子則用六子男之子)
　(則用四以壓于父而從臣道所以嚴父子之分也舊說公之子如侯伯之圭侯伯之子如子男之璧是降)
　(為二等且以侯伯而執璧是失其世守矣未誓則未有為諸侯之義故以皮帛繼子男之後降于諸侯而)
　(隆于諸臣雖上公之子未誓亦如之所以尊天子之命也)
公之孤四命以皮帛眡小國之君其卿三命其大夫再
命其士一命其宫室車旗衣服禮儀各眡其命之數○
侯伯之卿大夫士亦如之○子男之卿再命其大夫一
命其士不命其宫室車旗衣服禮儀各眡其命之數
　(此叙三等侯國之臣為諸臣命數之三四五也凡臣之命眡其君之命半而弱上公九命故公之孤四命)
　(執皮帛者既行聘享之禮更以贄見執束帛而飾以豹皮次于小國之君左傳叔孫婼曰列國之卿當小)
　(國之君固周制也盖魯常為二伯故卿得同于大國之孤卿三命大夫再命士一命以次而降○侯伯七)
　(命故卿三命大夫再命士一命與大國同其無孤者所以降于大國也○子男五命故其卿再命當大國)
　(之大夫其大夫一命當大國之士其士不命同于庻人在官者而已宫室車旗衣服禮儀各眡其命數者)
　(鄭氏曰四命者宫室四百歩貳車四乘旗四斿冕服四章三命者以三為節再命一命者亦以二與一為)
　(降殺也士服爵弁並無章飾故變冕而言爵弁諸侯之大夫一命已上即有二車士雖一命而無貳車天)
　(子之士再命已上而有貳車也○婼音綽)
　諸侯五儀諸臣五命圖
司服中士二人府二人史一人胥一人徒十人
　(服所以蔽體在天文為七星主衣裳文繡先王因為之章等威以辨使之服而思義不徒飾焉易曰黄帝)
　(堯舜垂衣裳而天下治衣裳之制備于舜嘗命其臣以明之至周公而為司服内司服之官其制益大備)
　(矣)
司服掌王之吉凶衣服(吉服者大裘已下冕服六弁服三凶服者凶事弔事二服在喪)
(服之外者)辨其名物與其用事(衣之名號所畫物色所用之事各不同皆司服辨之)
王之吉服(吉服主祭祀舜制十二章日月星辰山龍華虫六章畫于衣宗彛藻火粉米黼黻六章繡)
(于裳)
　(按日月星辰取其天道之垂象山取其鎮安龍取其神化華虫取其文宗彛宗廟鬯器取其德馨致孝鬼)
　(神或曰宗彝有虎蜼風從虎蜼知雨風雨取其澤物不可象故畫以二獸藻潔清火光明米養人黼斧形)
　(取其威斷黻兩已相背取其判已私而有分辨周人損益之以日月星辰畫于旗是為大常唯王得建之)
　(登龍于山次三為華虫次四登火于宗彝五者畫于衣藻粉米黼黻四者繡于裳是為九章之衮衣衮卷)
　(也以其龍首之卷然也以華虫火宗彞藻四者畫于衣粉米黼黻繡于裳是為七章之鷩衣鷩雉别名也)
　(以宗彝藻粉米畫于衣繡黼黻于裳是為五章之毳衣毳獸細毛虎與蜼皆毛虫故謂之毳刺粉米于衣)
　(繡黼黻于裳是為三章之希服謂之希者以其章之少也玄衣無章裳刺黼黻而已故謂之玄服有五而)
　(冕則同故均以冕名○蜼月鬼反)
祀昊天上帝則服大裘而冕祀五帝亦如之
　(郊特牲曰王被衮以象天戴冕璪十有二旒是祀天以衮冕然此云大裘而冕司裘云掌為大裘以共王)
　(祀天之服節服氏云郊祀裘冕未有言衮者何也盖衣衮衣而加以大裘故指其外之所服以為制也夫)
　(大裘祀天不已䙝乎盖北方地寒冬至為祀夫之正祭尤嚴寒之時自古聖人皆用之後世聖人遵而不)
　(改故以大稱亦猶古尊之稱為大尊也且上古無衣裳之制通上下為一亦大之意大裘服之本故尚之)
　(而加于衮猶鞞之加于裳也雖加于衮而有緇衣以襲之則闇然充美是即乘素車器用陶匏牲用犢之)
　(意昔陸佃引郊特牲以謂衮冕祀天又云大裘不裼其説皆是但謂以衮而襲大裘則非盖至敬無文父)
　(黨無文昊天罔極天子将寸心以事之而侈然服其華美之服于心豈安且凡冬時祭祀内必有裘皆以)
　(衮稱何于祀天獨不稱其外之衮而指其内之所服耶祀五帝亦大裘而冕但裘于夏非宜春秋亦有不)
　(可服之時盖當以緇衣襲衮猶詩之衣錦絅衣與鞞之用革而易以絲事相類也)
享先王則衮冕享先公饗射則鷩冕(鷩音鼈)
　(先王后稷及太王而下也先公后稷子不窟而下太王父祖紺已上也享先王四時常祭享先公謂祫祭)
　(饗射謂享食賔客及與諸侯諸臣射也享先王則衮冕五服以衮為尊也享先公則鷩冕者陳氏曰先公)
　(非卑于先王以祭則各以其服授尸尸服鷩冕而王服衮以臨之非所以為敬故不敢也饗射亦用鷩冕)
　(者以其殺于朝覲故朝覲服衮而此則服鷩也)
祀四望山川則毳冕祭社稷五祀則希冕(毳昌鋭反希如字)
　(此序地示之祀在宗廟之下與大宗伯大司樂不同者彼之序先天神地示而後人鬼有天地而後生人)
　(之意此則以服之上下為次上而天中而人下而地以人鬼地示中下為次序非若諸侯以九七五為尊)
　(卑是故宗廟則服衮鷩在上之章地示則服毳希在下之章也又宗伯社稷五祀在五嶽山林之上大司)
　(樂地示亦在四望山林之上此則四望山川反先于社稷五祀者盖嶽瀆山川唯諸侯得祀故湏毳冕社)
　(稷五祀于人最親切而利澤溥博卿大夫皆得祭之故以希冕但不舉日月星辰之祭亦有闕文疑亦用)
　(衮歟)
祭羣小祀則玄冕(羣小祀四方百物之神尤卑故服玄冕○已上天子五冕六服之用)
凡兵事韋弁服眡朝則皮弁服凡甸冠弁服(甸畋同○韋弁以韎)
(韋為弁即爵弁也兵事韋弁則其服亦赤左傳晉卻至衣韎韋之跗注是也皮弁即書顧命綦弁也用文鹿皮)
(說文綦艾蒼色未詳眡朝者眡外内之朝玉藻天子皮弁以日眡朝其衣則素積冠弁者委皃之冠以皮為之)
(田獵不用玉􁈞故以冠左傳不釋皮冦而與之言又曰皮冠以招虞人皮冠玄則其衣亦玄)凡凶事
服弁服(弁服者素弁無飾言服之而已凶事若荒札及國有大故素弁必素服玉藻年不順成天子素)
(服是也)凡弔事弁絰服(弁絰者素弁而加環絰也凡弔于其臣下皆用之王于公侯卿大夫)
(士皆有衰吏民無衰然必素服論語羔裘玄冠不以弔是也○已上天子五弁之用其衣則皆從其首服之色)
(者也)
凡喪為天王斬衰為王后齊衰(為天王斬衰者天王崩宇内喪其元如人之喪)
(父故凡天下諸侯與畿内之臣皆方喪三年也王后佐天子出治故為之齊衰同母之服所謂從服也)王
為三公六卿錫衰為諸侯緦衰(儀禮喪服傳緦與錫皆十五升去其半其為布)
(皆六百縷有事其縷無事其布曰緦無事其縷有事其布曰鍚盖先濯治其麻縷則其工精止濯治其布則其)
(工粗以是為差也)為大夫士疑衰(以十四升布為之凡吉服十五升所粗者一升似于吉故)
(曰疑也)其首服皆弁絰(首服皆弁絰不可以玄也上言弔事弔于其家而服之此言喪服居)
(于王宫服之也)
　(此主叙天子為其臣下之服因先舉臣下為王之服而後言王所以報之也盖禮必有報臣于君服如此)
　(其重然則臣有喪禍天子其忍居然衣錦而不為之服乎諸侯王之屛翰也故為之服緦緦雖服之至輕)
　(然天子絶期則為重也三公六卿王之股肱也故為之錫衰稍加于緦矣大夫士雖衆皆王平日所倚任)
　(而宣力者故服疑衰也或疑諸侯諸臣衆矣天子皆為之弔與服不亦煩勞而日無乃不足乎夫禮者因)
　(理之至極而制為大中之矩其行之則有權焉是故周公康叔始封不降自當依喪制而服之二王之後)
　(待之特隆緦服亦不得而殺又若伊尹太公太甲成王皆當為之心喪者雖錫衰數月何得為過其餘但)
　(聞喪而哭時服之原不廢大禮而所謂弔者或以公卿大夫士爵同者攝之非必天子一一親弔故禮者)
　(制為之極使人有所底止耳)
大札大荒大烖素服(素服即下齊服之素端也○已上凶事二服)
公之服自衮冕而下如王之服侯伯之服自鷩冕而下
如公之服子男之服自毳冕而下如侯伯之服(公二王之後及)
(天子三公加命為二伯者上公九命故服九章之衮冕二王之後亦以衮而享先王其與王異者王之龍一升)
(一降公則有升龍而無降龍所以為别自衮冕而下如王之服則享先公至羣小祀三等冕服兵事至弔事五)
(等弁服皆不與王異矣侯伯七命故服七章之鷩冕亦以之而享先公自鷩冕而下如公之服所不同者衮而)
(已子男五命故服五章之毳冕即以之而享先公及境内山川自毳冕而下如侯伯之服所不同者鷩而已○)
(已上三等諸侯之服)
孤之服自希冕而下如子男之服(孤謂上公之孤也公之孤四命衣四章藻)
(米黼黻冕四旒而自希冕已下之服皆得服之)卿大夫之服自玄冕而下如孤
之服其凶服加以大功小功(公侯伯之卿皆三命當服希衣三章冕三旒大夫皆)
(再命玄衣無章唯裳刺黼黻冕二旒子男之卿再命如次國之大夫以其命數不同故總言自玄冕而下如孤)
(之服也喪服天子絶期諸侯期降而絶功故卿大夫云加以大功小功不言緦者天子諸侯有緦服于其臣與)
(友也)士之服自皮弁而下如大夫之服其凶服亦如之(公侯)
(伯之士子男之大夫皆一命未得受服子男之士不命故皆無冕服但自皮弁而下如大夫之服已上侯國諸)
(臣之服)
　(按典命王之三公八命其卿六命其大夫四命則三公之服山其冕八旒卿之服藻其冕六旒大夫則如)
　(公之孤元士三命如侯國之卿中士再命如侯國之大夫下士一命未得受服自皮弁而下此不言者可)
　(以類推也)
其齊服有玄端素端(齊齋同○齊服將祭而齋無所事事唯玄黙以飬其誠玄端衣領袖)
(袪袵皆正方故以端名色玄無畫吉祭之齊服也素端端而用素喪祭之齊服也此自天子以至于士一也)
(已上齋服)
　玄端圖制
凡大祭祀大賔客共其衣服而奉之(王之衣服成于天官之縫人其制度)
(共奉之掌于司服其為王服之則掌于夏官之節服氏此云奉之者奉于王而節服氏服之也)○大喪
共其復衣服斂衣服奠衣服廞衣服皆掌其陳序(廞音歆○)
(復衣服夏采以冕服復于大祖也斂謂大斂小斂奠衣服陳于幕中以依神廞衣服與明噐共藏于壙中)
　(已上司服掌奉陳王吉凶衣服之事○按詩云何以與之玄衮及黼盖諸侯之服必天子錫之而後得服)
　(也觀内司服云凡命婦共其衣服則几命夫鍚命之服並當司服共之)
　司服圗
典祀中士二人下士四人府二人史二人胥四人徒四
十人(掌郊社等兆域)
守祧奄八人女祧每廟二人奚四人(祧音挑)
典祀掌外祀之兆守皆有域掌其禁令(祀有在國中者有在國外者外)
(祀國外之祀小宗伯所謂兆五帝于四郊四望四類亦如之兆山川丘陵墳衍各因其方是已域者兆表之塋)
(域禁令者不使人犯及脩除之如下文所言也)
若以時祭祀則帥其屬而脩除徵役于司隸而役之及
祭帥其屬而守其厲禁而蹕之(其屬下士胥徒也司隸掌役煩辱之事故徵之)
(以給脩除之役厲遮迾之不使人犯蹕禁止之不使人行)
　(將祭之前帥其屬而脩除之以致其潔及祭之日帥其屬而禁止之以致其嚴先王祀神之禮也)
守祧掌守先王先公之廟祧(廟謂太祖之廟及三昭三穆也遷主所藏曰祧周家)
(先公祖紺已上之遷主藏于后稷之廟先王成康已下之遷主藏于文武之廟盖廟即祧故聘禮云不腆先君)
(之祧既拚以俟此官雖名守祧其職掌則總廟祧之事也○拚音糞掃也)○其遺衣服藏焉
若將祭祀則各以其服授尸(服祖宗之遺衣服大斂之餘也祭則各以其上服授)
(尸服之以象神)○其廟則有司脩除之其祧則守祧黝堊之(黝英)
(九反堊音惡○脩除謂有所廢壊而脩治之也黝黒堊白謂繪畵之常如新也)
　(有司冬官匠人脩除工大必有司為之言廟則祧在其中矣黝堊事易故守祧常時為之言祧則廟在其)
　(中矣)
既祭則藏其隋與其服(隋祭餘脯醢可乆留者薦而不徹故曰隋)
　(周公事先之禮于脯醢不特以薦而已必留之使其食嘗不虚于遺衣服不特以象神而已必藏之使其)
　(靈嘗有所依其羣廟之中不以男子而以奄及女者盖鬼享屬幽隂奄與女皆隂類故平日使守之則其)
　(神不至于渙散禮尸未入隂厭于奥尸旣出陽厭于屋漏無尸者祝闔牖户如食間皆以幽隂為尚正此)
　(意也若迎尸之禮皆陽明之事義各有在非通幽明之故何以與此)
世婦每宫卿二人下大夫四人中士八人女府二人女
史二人奚十有六人
　(世婦女官名也后六宫之官曰二十七世婦大夫之妻亦曰世婦每宫者謂后之六宫也每宫以卿之内)
　(子二人大夫之命婦四人士之妻八人詔相其禮事大夫言下大夫士言中士盖錯舉之也女府掌每宫)
　(文書噐物女吏掌每宫書冩奚以給使令之役皆擇民問女之賢能者猶六官之有府史胥徒也舊説以)
　(宫卿世婦為奄卿者夫自古及今豈有奄而為卿者若果然當如内小臣之例以奄字貫于上士之上亦)
　(當云奄卿二人矣又引漢灋大長秋等亦用士者然大長秋止可以當内宰監臨之官豈有世婦既以士)
　(人在上而府史皆用女乎不可不察也)
内宗凡内女之有爵者(王之女及同姓之女嫁于卿大夫士者記稱婦人無爵何也盖)
(爵皆因夫而得不自有其爵耳故女祝女史等雖賢但有職而無爵也)
外宗凡外女之有爵者(王諸姑姊妹女子等所生之女或外戚女凡嫁于卿大夫士者)
世婦掌女宫之宿戒及祭祀比其具詔王后之禮事帥
六宫之人共齍盛相外内宗之禮事
　(凡祭祀始則有宿齊豫戒次則有濯溉及共齍盛内羞之物故世婦掌女宫之宿戒凡百執事無不散齊)
　(致齊者將祭比其具無有不潔備者帥六宫之人共齍盛無有不潔敬者及凡王后内外宗之禮事皆世)
　(婦詔相之)
大賔客之饗食亦如之(比其具供齍盛詔后禮事相内外宗之禮事並如祭祀)
大喪比外内命婦之朝莫哭不敬者而苛罰之(莫暮通苛音禾)
　(常人之情多忽于死者周公每致隆于喪紀之事故于不敬者而苛罰之教人不以死生易心也)
凡王后有􁆡事于婦人則詔相(􁆡拜同)
　(古者爵人于朝王獻之以爵然後得受諸侯卿大夫士之爵命爵者必􁆡而受之故曰􁆡爵婦人雖以夫)
　(之爵為爵然既謂之曰命婦豈有不受命而服其命服者乎即此所謂􁆡事而内司服云辨外内命婦之)
　(服是也婦人􁆡爵者則世婦詔相其禮舊説謂有大喪二王後之夫人來弔則后􁆡之非也若如其説止)
　(當云有􁆡于夫人耳今云􁆡事于婦人正以命有不同故總稱婦人不特答􁆡故云􁆡事也且國君夫人)
　(父母死不歸寧豈有越國而弔后之禮哉)
凡内事有達于外官者世婦掌之
　(内事達于外官者若天之酒食地之蠶桑市灋春之禮樂噐物夏之􁆡爵秋之㓝女冬之絲枲宫室夫治)
　(其外妻治其内皆合職聮事故或事有所湏或命有所達其緩急輕重皆有酌量之方矣)
内宗掌宗廟之祭祀薦加豆籩及以樂徹則佐傳豆籩
○賔客之饗食亦如之○王后有事則從○大喪序哭
者哭諸侯亦如之○凡卿大夫之喪掌其弔臨
外宗掌宗廟之祭祀佐王后薦玉豆眡豆籩及以樂徹
亦如之王后以樂羞齍則贊凡王后之獻亦如之王后
不與則贊宗伯小祭祀掌事○賔客之事亦如之○大
喪則叙外内朝莫哭者哭諸侯亦如之
　(内宗外宗所掌不外乎祭祀賔客喪紀三者宗廟之祭齍盛豆籩飾皆以玉薦徹皆以樂或言玉齍玉豆)
　(而不言玉盛玉籩言以樂羞齍以樂徹而不言以樂薦以樂獻舉此以例彼也凡王后之眡豆籩薦玉豆)
　(薦加豆籩以樂羞齍王后之獻及以樂徹或佐或贊世婦與内外宗皆與而文有詳畧者亦彼此互見也)
　(賔客饗食之事内外宗掌其薦加豆籩羞齍王后之獻以樂徹之事皆如祭祀之禮内宗言王后有事則)
　(從外宗言王后不與則贊宗伯亦互文也外宗又言小祭祀掌事則賔客之小者亦掌之矣)
　(喪紀之事則内外宗並叙外内命婦朝莫哭者王后哭諸侯謂畿内公卿秩視諸侯及畿外來朝而薨王)
　(后哭之亦叙其應哭者凡卿大夫之喪則内宗掌其弔臨代后行禮外宗不言文有不備也)
冡人下大夫二人中士四人府二人史四人胥十有二
人徒百有二十人
墓大夫下大夫一人中士八人府二人史四人胥二十
人徒二百人
　(墓者孝子于葬親之地心所思故字從省從土山頂曰冡墓封土為丘壠以識别象冡為之故曰冡)
　(冡人者掌公墓之地天文謂之虚梁墓大夫者掌百族兆域天文謂之墳墓盖擇國中西北丘陵之地而)
　(為之在天文即西方婁宿下之天陵記所謂墓地不請葬于北方北首兵家以為林木翳薈之處而避之)
　(者如此庶乎幽明死生異處而不相干也)
冡人掌公墓之地辨其兆域而為之圖(公墓天子諸侯卿大夫墓地也)
(孝經曰卜其宅兆而安厝之天子諸侯始為墓者既卜得吉子孫以次祔葬昭穆貴賤各有應葬之地所謂域)
(也畫其地形及丘壠所處為之圗以藏之)
先王之葬居中以昭穆為左右凡諸侯居左右以前卿
大夫士居後(先王始造塋者子孫附葬廟序為昭則居墓左廟序為穆則居墓右嗣王崩則别卜)
(吉地以葬)各以其族(子孫各就其所出之王祔葬如文王之孫非武王之子則不入武王之兆也○)
(已上兆域之灋)
凡死于兵者不入兆域凡有功者居前(死于兵者刑戮之人也)
　(塟以全歸為善刑人惡其毁傷故不入兆域有功者可以光前裕後故在應葬之域超其列而居前以旌)
　(之舊説居先王墓道之前非也或疑比干杞梁皆死于兵其將不入兆域歟是不然此死于社稷謂之有)
　(功可也豈復咎其毁傷哉此于葬兆而寓褒貶之意也)
以爵等為丘封之度與其樹數
　(爵有尊卑之等因之以定丘封髙卑之度樹植多寡之數孝經緯云天子墳髙三丈樹以松諸侯半之樹)
　(以栢大夫八尺樹以藥草士四尺樹以槐庶人無墳樹以楊栁容或然也然大夫以下疑有誤盖大夫槐)
　(士楊栁而庶人藥草耳此以封樹而别尊卑之等也)
大喪既有日請度甫竁遂為之尸及竁以度為丘隧(竁昌)
(絹反)
　(凡塟事次第竁穿土容棺也有淺深廣狹丘封土為别也有髙卑大小隊穿道以行棺也有寛窄逺近其)
　(制度出于冬官塟期既定冡人先期請度遂為尸以祭墓地及竁而依之以為式此將葬之事)
共喪之窆噐及葬言鸞車象人及窆執斧以涖遂人藏
凶噐正墓位蹕墓域
　(葬有合用之噐下棺之窆有豐碑之屬匠師尸其事而冡人共之有祔葬之物鸞車象人即塗車芻靈也)
　(共于巾車冡人語之棺之入土遂人陳設而冡人涖之凶噐明噐也共于大司樂冡人藏之棺向不正則)
　(乖戻正之使無偏衺塟時人衆則不肅闢之毋得近域○已上皆方葬之事)
守墓禁(為之厲禁而守之以防盗竊之患此塟後永逺之事)
凡祭墓為尸
　(古人每事必祭如行則祭車射則祭侯豈有先人體魄所藏而不為之祭其地者哉故甫竁而祭者以穿)
　(土告也又言凡祭墓者盖或將塟而告期或既葬而為祈祭也冡人主其地故為之尸舊以為墓祭祖考)
　(非也祭先當以子孫為尸冡人不皆同姓豈能以數人而徧為之尸哉且觀甫竁遂為之尸則猶未葬其)
　(非祖考明矣先儒又謂祭社之外更無祠土之禮然觀中霤與行皆土之類故知祭墓為祀其土也)
凡諸侯及諸臣葬于墓者授之兆(上文唯言王及子孫之墓地其同姓異姓)
(之諸侯及卿大夫各自葬于墓者並為之卜其宅兆而授之)為之蹕(亦葬時之事)均其禁
(有逺近尊卑不同平序其徒衆而為之守無有輕重于其間也)
墓大夫掌凡邦墓之地域為之圗令國民族葬而掌其
禁令(邦墓之地域萬民所葬地各有塋域為之圗而藏之以為徵古者民世居其土小民各有其族使以)
(類相從即司徒之聮墳墓而五族相葬也禁令下文四者)正其位(昭穆倫叙一族内正之不得相侵)
掌其度數(丘隴之髙廣樹植之多寡尊卑不得僣越)使皆有私地域凡爭墓
地者聴其獄訟(每族各有私地域聽其争訟不得相陵)帥其屬而廵墓厲
居其中之室以守之(墓厲墓之界限遮迾中之室百族墳墓之中有官寺焉帥其屬廵墓)
(厲使其屬守墓室常恐有侵犯盗竊之者聖王視民之事如已事也)
　(夫人為萬物之靈其死也體䰟則降知氣在上聖人既立之主以定其䰟又為之墓以藏其魄人子志之)
　(所至氣必至焉主固神靈之所依骨乃舊為神靈之舎故廟之與墓皆未可忽也夫孝子生時不忍頃刻)
　(離親則于全歸之地豈忍相違此祔葬之禮所由起及其雨露之濡霜露之降安能恝然于懷此墓祭所)
　(以不能已夫朽骨既有神則其塟地吉凶豈不能䕃其子孫此地理之說所由始也然人苟各欲厚其親)
　(各欲尋吉地則將不盡人道而專用心于死者越禮犯分營求僣奪容有紀極耶且葬固貴于以族知死)
　(而致生之亦為不知故塟于異鄉而欲遷之者亦地官媒氏所禁吉地雖可以為䕃然貴于積德之乆而)
　(自得之有非人力之所能為此聖人所以為之限制使公私各有其地與其度數則富貴者不得用智而)
　(擇之墳墓每族相合則萬姓心有繫屬不至于渙散無統此周人之制所以為善也唯夫墓祭一事古未)
　(有之然禮有繹祭求諸墓豈不尤切後王固不得而廢之矣)
　公墓圗　族葬圖
職喪上士二人中士四人下士八人府二人史四人胥
四人徒四十人
職喪掌諸侯之喪及卿大夫士凡有爵者之喪以國之
喪禮涖其禁令序其事
　(諸侯卿大夫士皆王平日之所尊用而與同休戚者也不幸而至于喪亡豈忍坐視而不為之經紀其喪)
　(事且有爵而在民上者下民之所眡效也慘毒急遽之時苟無主執以涖其事則有過而僣于上者有不)
　(及而遺其親者何以納民于中哉故必以國之喪禮凡五服之制降殺之儀殯殮虞祔葬祭禭含百禮皆)
　(有定灋其鄉俗之禮毋得参焉涖其禁令者不使過不及序其事者不以煩喪主若下文所述也)
凡國有司以王命有事焉則詔贊主人○凡其喪祭詔
其號治其禮○凡公有司之所共職喪令之趣其事(趣音)
(促)
　(國有司王臣也以王命弔勞或含禭贈賻則詔贊主人以禮􁆡命使不失禮于君也喪祭喪中虞祔練祥)
　(禫之祭號如牲號齍號之屬執喪荒迷故職喪詔其號治其禮以相之使得盡情于死者也公有司之所)
　(共若掌六官之事則有官府所當供之物治都鄉之地則有都鄉所當供之物舊有定制不待王命者職)
　(喪令之不以煩喪家所以優賢也趣之者小人恒慢于死者而喪事戒緩故職喪為之趣其事也)
大司樂中大夫二人樂師下大夫四人上士八人下士
十有六人府四人史八人胥八人徒八十人
　(大司樂一官語多不可曉後人所用以疑周禮者或又以為後人竄入此篇者按書藝文志云六國之君)
　(魏文侯最為好古孝文時得其樂工竇公因以其素所隷習大司樂一篇獻之註云竇公年百八十嵗兩)
　(目皆盲文帝竒之問曰何因至此對曰臣年十三失明父母哀其不及衆技教鼓琴瑟臣導引無所服餌)
　(及至成帝時周禮始顯其大司樂一官即竇公所獻則此篇為周禮經文非後人竄入無疑而此文自魏)
　(文俟時已傳習之則周禮為周公之書亦其一證也但其文皆律吕度數神化感通之語後人未嘗肄習)
　(豈可妄意窺測且孔子定禮樂則樂書自為一經此篇之在周禮正如毉經之毉師龜經之卜人易經之)
　(筮人而非其全也執此而議樂猶執毉師卜人筮人諸篇而遂欲通乎毉卜與易道也可乎夫不知其義)
　(而欲語其是非是以瞽者而欲評色相之美惡非其全書而遽欲識樂之統體何異于執太山之一石而)
　(遂指為太山也雖然聲樂之感人最深故聖王修道立教移風易俗莫妙于此自樂經散亾遂為後世一)
　(大缺典不有神人能通其理以紹前古之絶學者乎愚以衰病不復能勉思聊書鄭註以俟亦不能知其)
　(是否也)
　周禮傳卷三上
欽定四庫全書
　周禮傳卷三下　　　　　明　王應電　撰
春官(下)

大卜下大夫二人(卜筮官之長)卜師上士四人卜人中士八
人下士十有六人府二人史二人工四人胥四人徒四
十人龜人中士二人府二人史二人工四人胥四人徒
四十人
　(主相龜而藏之以供占龜之用工四人取龜攻龜也)
菙氏下士二人史一人徒八人(菙日髄反)
　(菙灼龜所爇之木荆木也士喪禮云楚焞置于燋在龜東荆楚本一物也以其為棰笞之用故又名菙此)
　(職主以其木灼龜遂以名官○焞音吞燋音爵棰哲鬼反笞昌兮反)
占人下士八人府一人史一人徒八人
　(占吉凶已明斷决之辭也字从卜从口以卜之吉凶從卜者之口象意職主斷龜之吉凶故以占人命官)
簭人中士二人府一人史二人徒四人(簭音誓)
　(簭揲蓍求卦之人也古簭字作竹蓍草也从巫通幽明之故也从艸两手揲之从昍占之者非一人也)
　(此微變其文廾即艸口即昍之省今楷書作筮則過省矣下文九簭之名􁏐作巫字師云非也古文有)
　(字當為簭字蓋取參伍以變之意今周禮作巫者以巫相似而誤耳)
占夢中士二人史二人徒四人
　(夢者寐而神逰或因思而成或有徵而先見幻境如事事也多主兆吉凶世有知其理者故特設官以掌)
　(之古文作从广取在室中而卧于牀之意從夢聲意今書用夢從夕從瞢省寐而昏蒙不明也以代)

 非　

眡祲中士二人史二人徒四人(祲侵沁二音)
　(鄭氏曰祲隂陽相侵漸成祥者魯梓慎云吾見赤黒之祲按此亦屬之大卜者以其占類也)
大卜掌三兆之灋一曰玉兆二曰瓦兆三曰原兆其經
兆之體皆百有二十其頌皆千有二百○掌三易之灋
一曰連山二曰歸藏三曰周易其經卦皆八其别皆六
十有四○掌三夢之灋一曰致夢二曰觭夢三曰咸陟
其經運十其别九十(觭音欺亦與其同)
　(太卜通掌卜筮夢三者之占而獨以卜名者古人重卜也三兆三夢之灋不傳于三易猶有可言者易體)
　(卦八曰乾坎艮震巽離坤兊重之為六十四夏易首艮即兼山之謂也故曰連山商易首坤即坤乾之謂)
　(也故曰歸藏周易首乾即今易書也三易經卦皆八重之皆六十四但其序次與其辭不同掌其灋者三)
　(易各有通其學之人筮得卦爻使各言其吉凶書所謂三人占大卜從而折衷之也○以此例而推之龜)
　(兆之體若今龜書所載天象山川人物之形者共百有二十體頌爻辭也每體十爻為千有二百頌玉兆)
　(者文如玉拆瓦兆者文如瓦解原兆者文如土裂三者蓋以為序兆之始而辭有不同至其體皆百有二)
　(十其頌皆千有二百大卜總掌三兆之灋而斷其是非也○夢之有運謂人之神變動而有所之也亦若)
　(今夢書所載天地人事動植之物者其經運十每運其别有九故為九十致夢謂事有先兆心無所因而)
　(自致者觭竒也謂夢之異者咸感也陟經歴也謂人心有所感神䰟㳺歴而夢也三者亦以為序夢之始)
　(至其經運皆十其别皆九十大卜則總掌三夢之灋而斷其是非也卜夢二者不過以易之灋因此識彼)
　(而著其大畧如此舊説以顓頊為玉兆帝堯為瓦兆周為原兆致夢作于夏觭夢作于殷咸陟作于周未)
　(詳其説闕焉可也又以連山出于神農歸藏出于黄帝周易出于伏羲其説據宋元豐中毛漸奉使契丹)
　(于民間得書有山墳形墳氣墳謂即古三墳之書因謂山墳為連山形墳為歸藏氣墳為周易亦未知其)
　(是否也)
　(按三易之名實與三正相為表裏其説似精深而實顯明也盖陽氣始于子于律為黄鍾氣屬天故曰天)
　(開于子而周以之建正先天卦位坤之半為復一陽生于重隂之下乃乾之元而所以統天者也是乃天)
　(地人之大德故周易首乾而天下之理得矣天一生水而地六成之萬物之形始于丑于律為林鍾後天)
　(坤居未未之衝丑形屬地故曰地闢于丑而商以之建正先天卦位正北方為純坤之卦萬物之所歸藏)
　(也不翕聚則不發散貞下起元天地人之至妙者也故商易首坤盖周用夫陽之始而啇用夫隂之終義)
　(各有當也夫子為氣之始丑為形之始皆未可有為至寅而後人工可施于律為太簇事屬人故曰人生)
　(于寅而夏以之建正後天卦位為艮萬物之所成終而成始也故夏易首艮艮止也止則生矣是三正三)
　(易其義一也然天地之道一也而已隂特其所收斂耳此洪範之數以陽為主八十一律但紀陽聲易書)
　(但為陽謀故夫子序易以周易首乾為正春秋以一之日紀年也時以作事凡聖人敬授人時莫非所以)
　(為民也建子建丑之月時當寒沍未可有為故夫子論為邦而以夏正建寅為善周禮以寅月施政也)
以邦事作龜之八命一曰征二曰象三曰與四曰謀五
曰果六曰至七曰雨八曰瘳(瘳音抽)以八命者贊三兆三
易三夢之占以觀國家之吉凶以詔救政
　(邦有大事作龜而命之其命辭有八征謂征伐左傳先王卜征五年也象謂天象之變有雲如衆赤鳥夾)
　(日以飛之類也與謂两相交際若聚女仕君也謀謂營為若下文立君大封大遷也果古祼字祭莫重于)
　(祼謂祭祀之日與牲儀禮卜祭春秋之改卜牛也至謂有所往若廵行廵守文王之卜田也舊謂人之至)
　(與不至此小事也何用卜乎雨謂水旱之時有雨與無也瘳謂疾病之時瘳與否書武王有疾周公卜三)
　(龜也凡此八事之命辭非但卜之龜而已三易三夢之人皆用是以占之並大卜贊其事參互而觀因以)
　(知國家之吉凶吉則為之脩德以承之凶則為之脩省戒備所以救國家政事之得失也)
凡國大貞(貞質正之意天府陳玉以貞來嵗之美惡此言大貞則所質問者謂非常事總下所稱也)
卜立君(君無冢嫡庶子中年均德均謀及卜筮)卜大封(諸侯當封以國者故卜其地詩所云)
(卜云其吉也)則眡髙作龜(髙龜殻髙處有紋可灼者作謂先作其墨俟灼後而觀其食與不食)
(也)大祭祀則眡髙命龜(大祭祀唯圜丘方丘之祭以二至其餘若祀五帝旅上帝禘祫)
(大廟之祭必以卜命龜謂命以所卜之事也)凡小事莅卜(蒞臨視也凡小事若嘗之卜芟獮之)
(卜戒卜象卜雨卜瘳之類)國大遷(若盤庚遷都)大師則貞龜(貞正也)凡旅陳
龜(謂旅于四望山川)凡喪事命龜
　(凡卜在禰廟門閾外闑西南北面其叙先陳龜于廟門外西塾即此陳龜也次正之于閾外席上此之貞)
　(龜也次視髙而命之事然後視髙而作其兆復有尊官但臨視而不執事者葢有涖陳貞命作五節之叙)
　(立君宗廟社稷安危所繫封國社稷萬姓所永頼大卜視髙作龜則命之者小宗伯所謂玉帛以詔號而)
　(貞之者大宗伯陳之者大宰涖之者王也大祭祀鬼神假與不假所繫喪事先人永藏之地人子莫大之)
　(事視髙命龜則貞之者小宗伯陳之者大宗伯蒞之者大宰大宰職帥執事而卜日是也大遷因不吉而)
　(求其永安大師衆之死生國之存亡繫焉貞龜則命之者卜師陳之者小宗伯蒞之者大司空大司馬也)
　(凡旅陳龜則涖之者小宗伯也小事涖卜則大卜但臨視之陳貞命作皆卜師已下自為之也此因事之)
　(大小而尊卑相次之叙如此然以小司㓂三詢之例推之則大遷大師當與立君一類此在喪祭下或有)
　(誤文且若周公之卜瘳成王之卜天變皆身親為之豈必于有司執其事乎是又不可一一拘也)
卜師掌開龜之四兆一曰方兆二曰功兆三曰義兆四
曰弓兆(鄭氏曰開開出其占書也經兆百二十體此言四兆者分之為四部若易之二篇書金縢曰開)
(籥見書是謂歟方功義弓之名未聞然所引亦未知是否)
凡小事眡髙揚火以作龜(以火爇龜使拆)致其墨(兆釁微不可辨復以墨潤)
(之而後明凡卜事卜師必主為此)
凡卜辨龜之上下左右隂陽以授命龜者而詔相之
　(上下謂龜之首尾左右謂龜之两旁各有應灼之處如闕)　亦因其上下左右而别木火金水之兆也　

隂龜殻闕　(處陽龜殻表視兆處命龜者既命以所卜之闕)　　　灼于何兆使神可以因事而示　


之象故卜闕　　　(命卜者及詔相其辭使命之者確然闕)　　不貳則神亦斷然以示之而不忒　

　(也)
龜人掌六龜之屬各有名物(名天龜曰靈屬六者是也物謂色與體也)天龜
曰靈屬地龜曰繹屬東龜曰果屬西龜曰靁屬南龜曰
獵屬北龜曰若屬各以其方之色與其體辨之(繹音亦果如字)
　(六龜舊説不明按爾雅有十龜一曰神龜龜最神明者二曰靈龜出涪陵郡縁中文似玳瑁者或云即今)
　(大觜靈蠵龜能鳴者也三曰攝龜腹甲曲折能自張閉好食蛇者也四曰寳龜大寳龜也五曰文龜甲有)
　(文綵者河圗曰靈龜負書丹甲青文六曰蓍龜在蓍叢下者七曰山龜八曰澤龜九曰水龜十曰火龜夫)
　(天曰神又神龜負文故神龜靈龜文龜即天龜也傳曰地不愛寳蓍地中植物故寳龜蓍龜即地龜也後)
　(天卦位東北為艮山龜即東龜也西為兊澤龜即西龜也南為離火龜即南龜也北為坎水龜即北龜也)
　(唯攝龜無用又爾雅云龜俯者靈行頭低仰者繹行頭俯前弇果甲前長後弇獵甲後長左倪不類行頭)
　(左痺右倪不若行頭右痺此言龜之體也但果獵類若字微有差誤葢得天氣多者形下覆而俯靈者神)
　(靈之意得地氣多者形向上而仰繹者土勢髙下相因之意得南方氣者甲前長而向前弇獵者獵而居)
　(前也得北方氣者甲後長而向後弇若者順而在後也得東方氣者目左倪而頭向左卑果木也得西方)
　(氣者目右倪而頭向右卑靁主聲謂金也色者天玄地黄東青西白南赤北黒也天地東西南北之龜雖)
　(其灋象各不同然受氣不能純然無雜但或以其體或以其色辨之而使之各有所屬因之各有所取用)
　(也○蠵音錐弇掩甘二音倪音霓痺皮避二音)
凡取龜用秋時攻龜用春時各以其物入於龜室　上
春釁龜祭祀先卜
　(秋物成而甲堅取而殺之鼈人秋獻龜魚是矣春氣和而甲潤解之不傷六龜分其體色藏于龜室隨所)
　(宜而用之天子備物也大龜其灼非一恐乆而枯朽殺牲取血以塗之使潤澤兼以生氣續之也先卜上)
　(古始為卜者古人于耕食蠶牧靡不祭其先事之神不忘本也月令孟冬釁祠龜策葢本諸此秦建亥故)
　(以孟冬為上春)
若有祭祀則奉龜以往旅亦如之喪亦如之
　(凡國有卜事皆龜人奉龜以往此特舉祭祀及旅與喪者喪祭國之常事餘可知矣)
菙氏掌共燋契以待卜事(燋音爵○燋燒木存性者以木鐩取火用此以傳則易燃)
(也契刻龜之刀刮去其外黒皮可以視兆者故字從刀詩云爰契我龜是也菙氏掌共此二者以待卜事)
凡卜以明火爇燋遂龡其焌契以授卜師遂役之(焌音俊龡)
(吹同)
　(明火者以木鐩取火于日取其精明之意焌即菙木以明火爇燋遂龡其焌者謂先以燋爇得明火然後)
　(龡之于菙以灼龜禮所謂楚焞置于燋也卜師主視髙揚火以作龜故菙氏并契其龜以授卜師而役終)
　(其事也)
占人掌占龜以八簭占八頌以八卦占簭之八故以眡
吉凶(簭之八故即簭人所辨九簭之名大卜作龜之八命也此于簭曰八簭于卜曰八頌其實不過八事)
(而已)
　(凡稽疑簭短龜長必先筮而後卜故占人之占龜以八簭占龜之八頌必先以八卦占簭之八故因兩視)
　(其從違而斷其事之吉凶也)
凡卜簭君占體(兆象天地五行人物之類)大夫占色(兆氣雨霽蒙繹克)史占
墨(先所定之墨食與不食)卜人占坼(坼音冊裂兆聲)
　(卜而兼言筮者卜其所筮之吉者也凡卜簭卜人精其事聞兆聲則不俟徵於象而即知其吉凶故曰占)
　(坼史主定墨觀其食與不食乃史之事故曰占墨既占其食之後然後授于大夫察其色之潤澤光明昏)
　(昧連絡陵犯五者故曰大夫占色君尊但視其體書曰體王其罔害故曰君占體其叙本先卜人此先君)
　(者以尊卑為叙也若玉藻云卜人定龜史定墨君定體則未卜前事也)
凡卜簭既事則繫幣以比其命嵗終則計其占之中否
　(占卜者雖有君已下四者不同然主其事者則占人也故九簭之事既畢則史以幣書其命龜之事與占)
　(人斷决之詞繫之于龜比之者占人非一各存其説也嵗終則計其占之中否屢中者進其秩不中者退)
　(其人盖上責其實則人精其業庶乎國家之事得有所依據而萬無一失矣按書金縢王與大夫盡弁以)
　(啓金縢之書是繫幣非特以稽占人之能蓋以其中者藏之金縢匱中又以為他日决疑之攷驗也○比)
　(音鄙)
簭人掌三易以辨九簭之名一曰連山二曰歸藏三曰
周易(三易解見上辨九簭之名者三代之易各有所斷九簭之詞也)
九簭之名一曰巫更二曰巫咸三曰巫式四曰巫目五
曰巫易六曰巫比七曰巫祠八曰巫參九曰巫環以辨
吉凶(九巫字並當作與簭同)
　(九簭之名解者未當按占人云以八簭占八頌又云占簭之八故未有言九者故愚謂此九簭即大卜作)
　(龜之八命而有分合不同耳于易咸為取女比為輔上故此簭咸筮比即八命之與也左傳秦晉戰晉卜)
　(右慶鄭吉晉致楚師求御于鄭人卜宛射大吉故此筮參筮環即八命之征也祠祼皆主祭言故此筮祠)
　(即八命之果也大卜有立君大遷皆因先不吉而更之謀莫大焉故此之筮更即八命之謀也日月為易)
　(懸象著明莫大于日月故八命之象與雨者即此之筮易也唯夫八命有至與瘳于此未有所合此之筮)
　(式筮目舊解以為筮制作灋式事衆而筮其要目夫古人制事以義未聞以立灋式定要目而問之鬼神)
　(者殆不可強解耳)
凡國之大事先簭而後卜
　(洪範曰龜從筮逆又曰龜筮共違于人大事龜筮兼舉此言先筮後卜者葢必先輕後重也)
上春相簭(擇其神蓍入于蓍室與龜人攻龜用春時同)
　(按龜人云上春釁龜祭祀先卜月令有釁祠龜策之文則此亦當釁蓍祭筮歟)
凡國事共簭(國有簭事皆簭人共之也)
占夢掌其嵗時觀天地之㑹辨隂陽之氣以日月星辰
占六夢之吉凶
　(掌其嵗時者以夢之年與四時為主因據之以推其吉凶也鄭氏曰天地之㑹建厭所處之日辰斗柄所)
　(建為陽建左旋于天日前一次為隂建右旋于天日謂干辰謂支隂陽之氣休王前後前生王者休後王)
　(生者相王所勝者死相所勝者囚如木王則水休火相土死金囚也日月星辰謂合辰所在左傳昭三十)
　(二年十二月辛亥晉趙簡子夢童子倮而轉以歌旦而日食占諸史墨對曰六年及此月也呉其入郢乎)
　(終亦弗克入郢必以庚辰日月在辰尾庚午之日日始有適火勝金故弗克此以日月星辰占夢之灋而)
　(今亡矣倮裸同)
一曰正夢二曰噩夢三曰思夢四曰窹夢五曰喜夢六
曰懼夢(噩乂各反窹乂故反)
　(六夢即大卜之三夢也正夢者心無所感平安自夢即致夢之云也噩夢者如今所謂魘心氣不足或卧)
　(而仰伏神明沉鬰而不舒故字從厭從䰟省䰟驚噩而夢也窹夢覺時而夢若狐突夢太子申生人不見)
　(而已見之䰟與鬼接而夢也二者皆恍忽怪異之事即觭夢之云也人有所願欲憂患思想之極與夫大)
　(喜樂大恐懼三者動其心神逰于外感而成夢即咸陟之云也)
季冬聘王夢獻吉夢於王王拜而受之乃舍萌於四方
以贈惡夢○遂令始難敺疫(舍音釋難當作儺)
　(劉氏曰人之精神通乎天地禨祥兆乎至誠季冬天道終而復始必有禨祥兆乎夢故聘問于王吉則獻)
　(其說王拜受之貴天命也不吉則舍萌于四方萌兆也夢不吉則求其所以不吉之兆于四方而舍去之)
　(以贈送其惡夢使不復效也鄭氏曰獻羣臣之夢言于王而歸美焉詩牧人乃夢此所獻吉夢也舍萌猶)
　(舍菜萌菜始生也祭于四方以贈送惡夢猶司巫之冬堂贈也二說未知孰是占夢之贈夢司巫之堂贈)
　(方相氏之時儺索室敺疫渉于鬼神影響之事而夢猶為有據故自贈夢為始而遂以儺其事相聫也)
　(易曰定天下之吉凶成天下之亹亹者莫大乎蓍龜書曰汝則有大疑謀及卿士謀及庶民謀及卜筮夫)
　(聖人至誠如神而又謀及卿士庶民則所謀亦已得矣而必謀及于蓍龜何也此聖人受命于天也天無)
　(言假物以露其先兆蓍龜又草與䖝之靈而能發天地之秘故聖王用之也洪範王及卿士庶民一有同)
　(于龜筮則吉龜筮共違于人則用作凶是龜筮重于人也龜從筮逆作内吉而筮從龜逆則不言是龜又)
　(重于筮也此左傳所以云筮短龜長不如從長也歟卜筮有象數可徵者而又有所謂占夢何也此天地)
　(神明與人之精神魂魄黙交于幽㝠恍惚之間尤吉凶先見之神巧而自然者是故髙宗以夢帝賚良弼)
　(而得傅説武王以夢恊朕卜而克商宣王以夢熊羆蛇虺而占男女孔子以不夢見周公而知道之衰盖)
　(與稽疑為一類而前夫民用者故大卜一官秩為下大夫而筮人占夢為其屬也○亹音尾)
眡祲掌十煇之灋以觀妖祥辨吉凶(煇當作暈音運古文作隂氣圍日)
(月也煇與輝同古文作火光之發也此用煇誤文也○妖祥者吉凶之先見吉凶者妖祥之已成)○一
曰祲(邪氣圍日如梓慎所云赤黒之祲也)二曰象(如楚有雲如衆赤鳥夾日以飛也)三曰
䥴(䥴錐囘二音邪氣反内刺日也)四曰監(邪氣守日上如監臨之也)五曰闇(日食既晝晦也)
六曰瞢(日色昏蒙無光也)七曰彌(雲彌天宇乆隂不雨也)八曰叙(雲如山次叙日)
(旁也)九曰隮(白虹貫日或白虹竟天也詩朝隮于西正指虹言)十曰想(雲有象無象變態不)
(常也)掌安宅叙降正嵗則行事嵗終則弊其事(嵗首雲物之占尤重)
(故安宅叙降自正嵗而始嵗終則計其効否以行賞罰也)
　(祲者邪氣干正之名而十煇之灋專指夫日者以其為大陽之精大君之象故經天者以日為主而眡祲)
　(者以日為要也以輕重言之則祲與䥴類祲淺而䥴尤烈監與叙類監在上而叙在旁彌與隮類彌蔽之)
　(而隮貫之象與想類象有形而想無形闇與瞢類闇則有食之瞢則其魄自虧耳夫日至陽之精故明出)
　(地上則萬象為之光明百邪為之消爍今以日而有此十暈皆以人君德虧隂小得以千之因而謫見於)
　(天故十暈多主于災唯曰叙曰象曰想猶有吉凶之雜如所謂日下有五色雲見慶雲爛兮者謂之祥瑞)
　(故云觀妖祥辨吉凶也古人于災異之生必有禳却之灋如日食則有救日之鼓以助陽氣有救日之弧)
　(矢以射隂邪安宅者安定之而使之得其所自日而言叙降者叙止而降却之自邪氣言也然此就人臣)
　(愛君無已之心故有此術耳若人君所以彌災之道唯脩德灋天則邪慝自不能干而所以安宅叙降者)
　(固在此而不在彼也○謫音責)
大祝下大夫二人上士四人(祝官之長)小祝中士八人下士
十有六人府二人史四人胥四人徒四十人
喪祝上士二人中士四人下士八人府二人史二人胥
四人徒四十人
甸祝下士二人府一人史一人徒四人(甸畋佃通)
詛祝下士二人府一人史一人徒四人(鄭氏曰詛謂祝之使阻敗也)
大祝掌六祝之辭以事鬼神示祈福祥求永貞(示祗通)
　(神謂昊天上帝日月星辰風雨水旱司中司命司民司禄凡在天成象者示謂社稷五祀五嶽四瀆四海)
　(山林川澤凡在地成形者鬼神自天子以至于庶人死而㳺䰟者永貞謂降福常得其正也)
一曰順祝二曰年祝三曰吉祝四曰化祝五曰瑞祝六
曰筴祝(筴音策)
　(鬼神在天地間昭布森列詩云神之假思不可度思記曰洋洋乎如在其上如在其左右是矣但氣化有)
　(不正則善未必福惡未必禍先王求福不囘惟極其誠敬以事之而無以自逹大祝為之六祝之辭以薦)
　(信于幽冥皆以正而祈之順若臣忠子孝永錫祚􁀮從以孫子又如禮運所謂天下之肥是為大順也年)
　(詩之明昭上帝迄用康年亦有髙廪萬億及秭也吉詩之介爾昭明令終有俶壽考百福也化小祝之彌)
　(烖兵逺辠疾也瑞小祝之逆時雨寧風旱又記所謂天不愛道地不愛寳也筴祈蓍龜之吉凶不忒而嫌)
　(疑猶豫得有考定也六者不過求天心之永正使善者降福無疆而已故天神假地示出人鬼饗善惡之)
　(報咸以正應之而靡有僣忒也)
掌六祈以同鬼神示一曰類二曰造(造清告反○類者書類于上帝小宗)
(伯類社稷宗廟依正禮而祭也造者肆師類造上帝大祝造於祖甸祝舎奠於祖禰造禮畧謂至其地即舎奠)
(也)三曰禬四曰禜(禬敎外反禜音詠○禬若禬國之凶荒民之札喪也禜若春秋傳云日月)
(星辰之神則雪霜風雨之不時於是乎禜之山川之神則水旱疫癘之災於是乎禜之也)五曰攻六
曰說(攻若翦氏以攻禜攻之祀正神以驅其邪也說若庶氏以攻説禬之說以移其神即牧人所謂毁事)
(也)
　(六祝者因祭享正禮而祝之者也氣化不齊鬼神之吉凶有不合于人者祈之為言求也專為有所求而)
　(祭使夫惠廸吉從逆凶一如人道之常故曰同易曰與鬼神合其吉凶此天之已定而聖人合之也此所)
　(謂同鬼神示者天之未定而聖人使之同也六祈之祝號咸掌于詛祝而其禮則大祝掌之百姓不得為)
　(滛詞也)
作六辭以通上下親疎逺近(神示鬼之分有不同作六辭以通達之使精誠透徹)
(則髙及雲漢卑及淵泉親而同氣疎而異類近而宫垣逺而四海無不有以感假之也)一曰祠(若春)
(祠其字從司主祭者與鬼神幽明相隔托諸有司以言詞達之也)二曰命(謂命神之卑者書乃命卜)
(筮易其受命如響也)三曰誥(誥與告通古文作從從共謂神之尊者敬㳟而告之書湯誥敢昭告)
(于上天神后武成告于皇天垕土也)四曰㑹(㑹義未詳疑當作禬即攻説禬之也)五曰禱(有難)
(而黙求于神也語子疾病子路請禱左傳鐡之戰衛太子禱于文王康叔古文從作反覆懇求之意)六
曰誄(叙述功德以告于神明疾病曰誄述其善而求免禍也大喪遣之日讀誄述其善而謚之也古文作)
(讄字從畾積纍之意)
　(此六辭皆所以告于鬼神者以大祝主事鬼神示也舊説皆主以人事言夫誥命禱于人事雖有之然王)
　(者之䇿命掌于内史誓誥掌于士師至所謂善頌禱者出于一時祝禱之詞何與犬祝之事也)
辨六號一曰神號(若昊上上帝)二曰鬼號(若文祖神宗顯考皇考)三曰
示號(若皇土地祗)四曰牲號(若羊曰柔毛豕曰剛鬛)五曰齍號(若黍曰香合稻)
(曰嘉蔬)六曰幣號(若玉曰嘉玉幣曰量幣)
　(神鬼示三者謂其所祭祀者故不敢指斥之以申其尊敬之心牲齍幣三者謂其祭物故不直稱之以致)
　(其歆神之意夫名出于聲氣之自然自黄帝正名百物既各有其名矣周公于祭祀之時復易其常名而)
　(加以美稱此孔子所謂郁郁乎文者哉)
辨九祭一曰命祭二曰衍祭三曰炮祭四曰周祭五曰
振祭六曰擩祭七曰絶祭八曰繚祭九曰共祭
　(劉氏曰大祝之設所以事鬼神者也此九祭當是大享于宗廟而皇尸祭食之灋是以大祝掌之若祭食)
　(祭所先進凡賔主行食禮則莫用焉天子祭禮不存今以大夫少牢饋食之禮明之命祭謂妥尸尸坐祝)
　(始命尸取韭醢徧擩于三豆祭于豆間也衍祭謂上佐食取黍稷及切肺授尸尸受而登于豆間賔尸所)
　(謂兼祭以其衍多故云衍也炮祭謂次賔羞羊膰尸擩塩而祭也周祭謂賔尸依殽祭之也振祭謂凡牢)
　(斡魚腊骼肩背擩塩振之擬祭弗奠是也擩祭謂凡取菹以擩干醢而祭也絶祭謂刲肺以絶其本而祭)
　(也繚祭謂刲肺之大本紾之以為繚祭大夫以下絶而不繚以上繚而又絶故鄉飲酒稱弗繚右絶末以)
　(祭也共祭謂凡尸之食祭皆上佐食工祝共之所以尊之也○按此解未融姑存以俟○妥天果切擩日)
　(宣切刲音奎)
辨九􁆡一曰稽首二曰䪺首三曰空首四曰振動五曰
吉􁆡六曰凶􁆡七曰竒􁆡八曰褒􁆡九曰肅􁆡以享右
祭祀(􁆡古拜字○享獻也謂朝獻饋獻也右侑通詩既右享之勸尸食也)
　(凡􁆡必以頭至于手書所謂拜手稽首是也稽首者以首至于手稽留而後起左傳孟武伯曰非天子寡)
　(君無所稽首知武子曰天子在而君辱稽首寡君懼矣郊特牲大夫之臣不稽首非尊家臣以避君也故)
　(稽首者臣􁆡其君之禮也䪺首者以首及手而即起春秋時晉穆嬴抱大子頓首於趙宣子魯季平子頓)
　(首于叔孫故頓首者平交之禮也空首不見于經傳然以義差之則空之為言以其首不至于手俯而即)
　(起首與手相空而得名此盖尊者答卑㓜之拜今人亦有此禮也振動者鄭氏曰戰栗變動之􁆡書曰王)
　(動色變然其義未明豈應受其􁆡而不答者因有所當敬故不寧而變動以待之歟檀弓云􁆡而後稽顙)
　(頽乎其順此吉􁆡也稽顙而後􁆡頎乎其至此凶􁆡也盖常拜皆拜手唯喪禮則以顙觸地無容聖人恐)
　(其過于野故必兼之以􁆡手齊衰而下先􁆡手而後稽顙不全乎凶故曰吉􁆡斬衰則先稽顙而後􁆡故)
　(曰凶􁆡二者皆喪禮竒􁆡者單一􁆡也臯陶陳謨帝􁆡曰俞燕禮大射禮有一􁆡之時此君于其臣之􁆡)
　(又鄉飲鄉射聘禮士相見禮凡禮之殺者亦皆一􁆡也褒之為言加也君之于臣有加禮之時伊尹以冕)
　(服奉嗣王而太甲􁆡稽首周公復子明辟而成王􁆡稽首君于臣以一􁆡為正此則􁆡師之禮且復政大)
　(事故加為稽首稽首則再􁆡也二者皆君待臣之禮肅拜者軍中之􁆡也却至見楚子之使免胄承命不)
　(敢􁆡三肅使者而退周亞夫對文帝曰介胄之士不􁆡請以軍禮見葢身既衣甲手有所持則不能屈折)
　(記所謂為其􁆡而莝􁆡也故屈膝鞠躬以為禮今之北人猶有此􁆡也鄭氏云婦人亦以肅􁆡為正葢婦)
　(人夾􁆡一屈膝于地而再鞠躬然後可以偕男子之􁆡也九􁆡通于吉凶軍賔嘉此專以祭祀言者以大)
　(祝主鬼神之事也○莝剉通謂剉屈也)
凡大禋祀肆享祭示則執明水火而號祝(禋祀祭天神也肆享祭宗)
(廟也祭示祭地祗也明水火詳見秋官司烜氏凡祭祀明水以和灌明火以燔燎大祝主執之而掌其號祝水)
(火交神之大節故特言之)隋釁逆牲逆尸令鍾鼔右亦如之來瞽令
臯舞(隋者朝事時主婦所薦菹醢藏之廟中以依神者詳見下小祝釁者殺牲取血以塗其鏬隙雜記曰)
(成廟則釁之雍人舉羊升屋自屋中中屋南面刲羊血流于前乃降門夾室皆用鷄交神明之道也隋釁字義)
(本明舊説以為薦血非也逆牲者二祼之後王出廟門迎牲逆尸者記曰廟門之外全于臣全于子廟門之内)
(全于君全于父故君迎牲而不迎尸故小祝職主送逆尸也右尸食而侑之也已上之禮皆主用樂鍾鼔所以)
(節樂者瞽奏琴瑟等樂者臯號也謂升歌也舞人舞也凡用樂時皆大祝令之瞽無目故曰來也)相尸
禮(延其出入詔其坐作也)既祭令徹(既祭而徹亦大祝令之已上所掌吉禮之事)
大喪始崩以肆鬯渳尸(陳尸設鬯以浴尸)相飯(大宰賛王含玉此則相乎大宰)
(以含也)贊歛(冬官主斂此則贊于匠師也)徹奠(始死大小斂之奠並大祝徹之)言甸人讀
禱(甸師于大喪代王受青烖此則為禱詞語于甸師而使讀之也)付練祥掌國事(付當作祔)
(○祔既虞卒哭祔于祖廟也十三月而練二十五月而祥中月而禫皆有祭掌國事者督其祭物相其禮儀也)
(已上所掌喪禮之事)國有大故天烖彌祀社稷禱祠(大故㓂戎也天烖疫癘水)
(旱也彌猶偏也偏祀社稷及諸祈禱既則祠之以報焉凡用師無有言稷者此唯禱祀偏祀百神故及于稷也)
○大師宜于社造于祖設軍社類上帝國將有事于四
望及軍歸獻于社則前祝(宜于社者爾雅曰起大事動大衆必先有事乎社而後出)
(謂之宜宜之云者易曰毒天下而民從之葢不用師則民有東征西怨者故以用師為宜也造于祖舎奠于先)
(王也設軍社解見小宗伯類上帝者司馬灋所謂將用師乃告于皇天上帝日月星辰也國將有事于四望謂)
(祭嶽瀆四海也已上祭祀義見肆師軍歸獻于社者謂大司馬獻㨗于社也其前祝並大祝為之)大㑹
同造于廟宜于社過大山川則用事焉反行舎奠(大㑹同出)
(必告反必面但于廟社行之不告于上帝也過大山川則用事即玉人職宗祝以璋瓚前馬之禮也亦無事于)
(四望葢㑹同常事故其禮殺于大師已上所掌軍禮之事)
建邦國先告后土用牲幣
禁督逆祀命者頒祭號于邦國都鄙
　(逆祀命不禀天子之命而僣于祀典如季氏旅于泰山者祭號謂所應祭鬼神祗之號不應祀者督察而)
　(禁絶之應祀者頒其號而使祀之五禮以吉祭為先故特重其典内而都鄙外而邦國皆大祝頒之)
小祝掌小祭祀將事候禳禱祠之號祝以祈福祥順豐
年逆時雨寧風旱彌烖兵逺辠疾(辠古罪字○小祭祀若祭殤五祀九門之)
(屬將事謂行祀事或候善祥或却烖害禱以反覆求之祠以達其誠其號祝並小祝掌之福祥吉祝也順順祝)
(也豐年年祝也逆時雨寧風旱瑞祝也彌烖兵逺辠疾化祝也不越乎大祝之六祝但大祝主鬼神示之大者)
(而小祝主其小者耳右小祝所合掌之號祝)
大祭祀逆齍盛送逆尸沃尸盥贊隋贊徹贊奠(凡祭祀奠先徹)
(後此贊徹在贊奠先者誤文也當以大祝既祭令徹為據○大祭大宰贊王逆牲故此則逆齍盛王不迎尸故)
(此送逆尸沃盥者尸尊不就洗特牲少牢禮尸入廟門盥于盤其時小祝沃水也隋者置而不舉之義謂菹醢)
(等可乆藏者尸未入時主婦薦朝事之籩豆以饗神祭畢藏之廟中以依神以其薦而不徹故以隋名也此贊)
(隋者贊主婦也徹者大祝職既祭命徹也奠者特牲尸未入時大祝酌祭奠于鉶南也並贊大祝為之)○
凡事佐大祝(凡大祝所掌事小祝並贊其禮右吉禮所掌事)
大喪贊渳(大祝以肆鬯渳尸小祝贊之)設熬置銘(熬者喪大記君四種八筐大夫三種)
(六筐士二種四筐加魚腊焉士喪禮熬饌于西坫南謂初陳之也又曰設熬旁一筐乃塗謂殯之也故此大喪)
(當熬六榖置于棺旁必熬之者取其經乆不敗以香氣歆神孝子不忍死其親之情也銘者書死者名號于旌)
(檀弓曰銘明旌也以死者為不可别故以其旗識之設熬置銘並小祝專之)○及葬設道齎
之奠分禱五祀(道齎之奠謂遣奠也齎之為言資也謂行道而資送之也分禱五祀者告王去)
(此不復反且祈其安也祭灋王立七祀有司命大厲平生出入不以告故止于五祀也右喪禮所掌事)
大師掌釁祈號祝(釁釁鼓一取其堅二取其新三取其得生氣以神之祈禡祭禱于始為兵)
(灋者二者小祝掌其號祝)○有㓂戎之事則保郊祀于社(郊外兆域小祝與士)
(民之應守者相與保之使冦戎無得剽剠姦民無得乘機侵毁祀于社者大祝彌祀社稷小祝贊之也右軍禮)
(所掌事)
凡外内小祭祀小喪紀小㑹同小軍旅掌事焉(鄭氏曰外小祭)
(祀如林澤四方百物内小祭祀如宫中七祀等小喪紀者夫人已下之喪小㑹同謂諸侯遣臣來王使卿大夫)
(與之行㑹同之禮小軍旅謂王不自行遣卿大夫掌事不用六軍者已上小事皆小祝專掌之)
　(神人之交非有詞命則不達故有祝以宣其意猶人之相與亦必有待于言也是故史乃冊祝而武王以)
　(瘳祭神有文而鱷魚以徙祝詞之不可無尚矣大祝主達誠于鬼神之大者小祝主達誠于鬼神之小者)
　(送終大事則别立喪祝勝國邑社稷之祝號屬焉者以其喪亡之義周人勝商故亦名曰商祝也甸獵以)
　(取禽獸則立甸祝禱牲禱馬屬焉以其皆主禽獸之事也至于詛者則又别有操術而能使善者以福惡)
　(者以禍而凡盟詛類造攻説禬禜欲以正敺邪祈福禳禍之祝號並屬焉此三者各為設官務使之精于)
　(其術且使大小祝心無所淆得以致其寅清于天地人之祀也)
喪祝掌大喪勸防之事(鄭氏曰勸謂倡率前引者葢若後世䪥露歌也防謂執纛居柩)
(路前却行左右車脚有髙下則以纛詔告執披者使制持之不至傾反也○䪥音械)及辟令啓(辟闢)
(通○辟謂除菆塗槨也喪祝主命役人開之)及朝御匶乃奠(匶柩通○將葬而朝于廟則喪)
(祝為御匶檀弓曰喪之朝也順死者之孝心也其哀離其室也故至于祖考之廟而後行乃奠者朝廟之奠也)
及祖飾棺乃載遂御(將葬而祖于庭象生時出則祖道也喪祝主飾棺乃載于喪車遂御)
(之以行執纛居前却行為節度也)及葬御匶出宫乃代(比及葬地其路悠逺既祖之後)
(御匶車出宫門就于通衢則喪祝相與更代也)及壙說載除飾(說脫通○説出喪車除去棺飾)
(令可舉移安厝之)○小喪亦如之(夫人已下之喪並同大喪有勸防等六節也○已上喪祝)
(所掌喪禮)
掌喪祭號祝(喪祭虞祔練祥禫也士虞禮始虞祝曰哀薦祫事再虞曰哀薦虞事三虞曰哀薦成)
(事祔練祥禫亦如之○右喪祝所掌喪祭號祝)
王弔則與巫前(鄭氏曰諸侯諸臣死王就室弔之喪祝與巫以桃茢執戈在王前檀弓曰君臨)
(臣喪以巫祝桃茢執戈惡之也所以異于生也桃鬼所畏惡茢菼帚所以埽不祥執戈者喪大記小臣二人執)
(戈立于前二人立于後此諸侯之灋王禮宜隆葢死者之傍恐有凶邪之氣故湏用此也○右䘮祝所掌弔喪)
(之事)
掌勝國邑之社稷之祝號以祭祀禱祠焉(勝國邑之社稷商之舊社)
(稷或在于國或在于邑者也以其禱水旱而獲應民素往于此故有祭祀禱祠喪祝主死喪之事勝國邑之社)
(稷亦既喪者也故并掌之祭則以士師為之尸詳見秋官士師)
掌凡卿大夫之喪掌事而斂飾棺焉(斂初喪時事飾棺葬時事舉此以例)
(其餘)
甸祝掌四時之田表貉之祝號舎奠于祖廟禰亦如之
　(四時之田春蒐夏苖秋獮冬狩也田者以取禽而寓軍灋故亦用夫出師之祭陳氏曰古人祭貉于立表)
　(之處無壇壝置甲胄弓矢于神坐之前置矟于神坐之後此師祭也舎奠于祖禰者出必告反必面皆行)
　(舎奠之禮有牲而無尸所謂造于祖也右甸祝所掌畋狩之祝號)
師甸致禽于虞中乃屬禽及郊饁獸舎奠于祖禰乃斂
禽
　(師甸謂仲冬大閲也大司馬敎大閲遂以狩田饁獸于郊小宗伯大甸則帥有司而饁獸于郊遂頒禽凡)
　(四時之甸皆謂之師甸而仲冬軍禮為備故獨專其稱且謂之大閲大甸也冬時萬物告成當祀之以息)
　(老幼故于大閲之後及郊即以其獸饁餽四方百物之神也致禽者植旌于虞中凡獲禽者皆致于是也)
　(屬禽者各以其類聚之也頒禽者頒之于卿大夫士也斂禽者或入于腊人以為乾豆或入于囿人服不)
　(氏以待不時而取也凡四時之田皆有之而甸祝兼掌其禮以大閲備禮故獨詳焉右甸祝所掌畋狩之)
　(禮)
禂牲禂馬皆掌其祝號(禂禱通○禂牲者牧人充人牛人羊人等官禱于先牧欲其博)
(碩肥腯也禂馬者校人之春祭馬祖夏祭先牧秋祭馬社冬祭馬歩欲其獸之蕃息無疾耗也甸祝主禽獸故)
(并掌獸神祝號○腯豚上聲)
詛祝掌盟詛類造攻説禬禜之祝號(祝哲又反)
　(盟者有事相約恐不根托要質于鬼神使違約者得禍也詛者因犯盟約相與告于明神使之必禍葢神)
　(主乎氣氣發為聲詛者以聲動氣以氣感神故能為禍福也祝號者祝其所盟詛之神之號詛祝之設官)
　(專主于此類造于大祀禬禜于中祀攻説于小祀皆有事而祀者其禮掌于大祝其祝號則并掌于此也)
作盟詛之載辭以叙國之信用以質邦國之劑信
　(作盟詛之載辭者謂以盟詛之辭筆之于書殺牲取血坎其牲加書其上而埋之使夫背盟者與不信而)
　(詛之者必得神禍也如是則王國萬民之有盟詛者有以叙正之而無不騐故曰叙國之信用邦國有疑)
　(㑹同而盟者有以質成之而莫敢渝故曰質邦國之劑信也按人偽無所不至唯天不可欺盟詛之設使)
　(不信者必得禍所以為輔政省刑而不廢也至于大師天地大烖則類造于天地宗廟感動夫宇宙之正)
　(氣使彼不道者必獲凶禍水旱疫癘之烖則禬禜于日月星辰山川之神鼔舞夫隂陽之精使邪僻之氣)
　(自將消匿及夫蠧物生于隠僻者則翦氏以攻禜攻之案隂陽方位布之于祭以正神臨之而惡物自滅)
　(亡毒蠱生于臟腑中者則庶氏以攻説禬之亦以隂陽正神之名號攝之于辭聲音出而神氣應則邪類)
　(自退避此皆本夫隂陽時日星辰生尅制化之理使善者常得福惡者常得禍别為一術而非祭祀之常)
　(正與盟詛同道故其祝號並屬之詛祝也)
司巫中士二人府一人史一人胥一人徒十人(巫官之長)
男巫無數女巫無數其師中士四人府二人史四人胥
四人徒四十人
　(巫者何人為鬼神所降之名也鬼神在聲氣間非人不依故有巫以降之古文巫字作從二人相對而)
　(舞盖凡巫降神必執干羽皇紱而舞相與作其氣而迎之也從工者言有灋度為而必騐非妄作也女巫)
　(止稱曰巫男巫復曰覡以見鬼神㑹意也其師者鄭氏所謂巫能制神之處位次主者爵為中士葢理于)
　(性命而又知鬼神之情狀庶不入于妖怪矣)
司巫掌羣巫之政令(羣巫謂男巫女巫政令謂選擇其賢否及降神祈禱等事)○若
國大旱則帥巫而舞雩(雩音預旱祭也)國有大烖則帥巫而造
巫恒
　(月令大雩帝習盛樂天子之雩上帝而配以人帝也又命百縣雩祀百辟卿士葢都鄙邦國之雩山川社)
　(稷而配以古人有功德之在其地者故云百辟卿士也舞者旱暵之事以皇舞也大烖王疾病及國中疫)
　(癘大作也帥羣巫至于應禱常處若並走羣望及大厲族厲等鬼神也○已上皆有故用巫求神之事)
祭祀則共匰主及道布及蒩舘(匰音丹蒩音租○主者神所依匰承主器也道)
(布者中霤禮曰以功布為道布屬于几葢或以依神或以藉主未詳所用蒩之言藉也以藉祭酒舘所以承蒩)
(士虞禮刌茅長五寸實于筐饌于西坫上也右司巫所掌祭祀求神之禮)凡祭祀守瘞(祀一本作)
(事瘞音意埋也○若祭地祗有埋牲玉者司巫主為之守)
凡喪事掌巫降之禮(人死魂氣無不之孝子為重為主以降其神亦司巫掌其禮)
男巫掌望祀望衍授號旁招以茅(茅當作旌旄之旄古字通用)
　(望祀謂祀四方之神男巫望而降之也望衍謂祀神之時男巫望而留其神使之留連游衍若屈子之九)
　(歌也授號授祭者以號大祝所辨六號也茅舞者所執紱羽之屬也葢授以號而呼之舞以旄而招之皆)
　(降神而衍之之禮也)
冬堂贈無方無筭春招弭以除疾病(弭音米)
　(冬者嵗之窮恐有一嵗邪僻之氣匿于人間故于堂而贈之不拘所向不計其數盡其術而止葢亦儺之)
　(意也春者陽氣方生有善祥之意故招而安之窮隂而送新春而招皆所以為王除疾病也)
王弔則與祝前(弔以臨死者祝掌其詞巫掌其禮􁏐前于王與神交之道也)
女巫掌嵗時祓除釁浴旱暵則舞雩(暵音漢)
　(為女巫者嵗時常自祓除邪穢蓄積精誠以香草塗其室香湯浴其體使足以來明神旱暵亢陽所致故)
　(雩祭以女巫鼔動其隂氣以濟陽之意檀弓云天則不雨而望之愚婦人自古皆然也然則潦用男巫歟)
　(按古者雩于北郊禜于南郊漢制雩衣皂禜衣朱各異其物董仲舒傳求雨開諸隂門閉諸陽門求晴反)
　(是皆此道也)
若王后弔則與祝前(女巫與女祝前于后亦如王之弔禮)
凡邦之大烖歌哭而請(司巫國有大烖則帥而造巫恒歌者哀鳴之辭女子善哭故歌)
　(而請期感於鬼神也)
　(鬼神在天地間其理有不可誣者人與之氣脉相通故從而依之此與立尸同意葢必純一無偽與天無)
　(間隔然後可以為社稷之尸子孫一氣相傳然後可以為祖考之尸也夫神既降之則亦能求之而使假)
　(家宗人所謂掌三辰之灋以猶鬼神示之居也故喪祭則使之掌求神之禮夫能致其神之假則亦能使)
　(之福善而禍滛避災而降祥所以水旱疾疫有招梗禬禳之禮也國語曰古者明神不雜民之精爽不攜)
　(貳者而又能齊肅中正其知能上下比義其聖能光逺宣朗其明能光照之其聰能聼徹之如是則神降)
　(之後世巫者以誣罔覔利為心所降亦求食邪祟而禍福災祥之理始紊故正人君子不能侵之而亦多)
　(不信然愚夫愚婦崇鬼之心則嚻然其未已也故狂巫得以投其欲而欺之皆由于鬼神之禮不正也觀)
　(周禮司巫以神仕者及夏官方相氏巫馬之設豈有後世鬼神之禍哉○攜音兮覡月棘反)
　(又按人與天地氣化流通程子嘗言天人一也更不分別言合天人已剩一合字但常人神氣昏塞故若)
　(有間隔而不能通聖人生而神靈故能通幽明之故而古之稱聖人者曰神明也其次有得氣清明者亦)
　(與天地隂陽鬼神之氣不相殊絶故能與之脗合而知其故此卜簭占夢眡祲馮相保章大祝司巫醫師)
　(等官所由設也葢王之心即天心也王之身即天行也王之左右皆通乎天道者也故王心一動鬼神與)
　(知一善一惡纎微皆與造化相為流通内則徵之于夢有獻贈之灋外則動乎四體有食治之宜明而見)
　(乎蓍龜以詔救政主于思患預防非徒卜其休咎而已幽而察于鬼神以求永貞主于常得其正非徒徼)
　(福而已上而垂象于二辰以㑹天位訪序事遇災而懼敬授人時非徒取必于天時也記曰前巫而後史)
　(王中心無為也以守至正此之謂歟然其道自有脉絡是以各專其業而不能相通如掌巫祝者不能卜)
　(筮善醫者不能巫也子孫一氣相承故凡醫卜天文率多世其業蓋專且乆則歴試而益騐誠精而愈明)
　(故能有裨于國家也夫卜筮者受命于天以斷國是大祝者達王誠于鬼神示以祈享右故二官雖渉于)
　(藝而皆以大夫醫則案天地四時之氣養王躬救民疾故其秩為上士其他占夢眡祲馮相保章司巫之)
　(屬則各司一事故其秩並止中士此設官之等也自聖學不明天人道隔人心散而不合乎天卜祝等官)
　(俱流于術數故子夏云雖小道必有可觀者焉致逺恐泥是以君子不由也荀子云通于天地而不通于)
　(人曰伎夫術家各持其説為專頼此而不知務本非也至于偏見者又以為理之所無無助于國家之治)
　(而可去亦非也孰知周公之禮切而不迂常而非怪也哉○伎期技二音)
大史下大夫二人上士四人小史中士八人下士十有
六人府四人史八人胥四人徒四十人(太史史官之長小史以佐之)
馮相氏中士二人下士四人府二人史四人徒八人(馮音)
(平相去聲○主知天象使有稽憑)
保章氏中士二人下士四人府二人史四人徒八人(世守)
(天文之變動)
内史中大夫一人下大夫二人上士四人中士八人下
士十有六人府四人史八人胥四人徒四十人(掌王之大命)
外史上士四人中士八人下士十有六人胥二人徒二
十人(掌外令職主文書宜有府史此蓋缺文也)
御史中士八人下士十有六人其史百有二十人府四
人胥四人徒四十人(御猶侍也進也執灋之官史在府上者其職以史為事也)
大史掌建邦之六典以逆邦國之治掌灋以逆官府之
治掌則以逆都鄙之治凡辨灋者攷焉不信者刑之
　(建邦之六典與夫八灋八則大宰掌之小宰司㑹貳之矣大史復掌之者葢經世大灋冡宰執而行之至)
　(其為書以成一代制作大史執而藏之故大宰者道揆所出也大史者禮灋所宗也且大史非治事之官)
　(何以逆邦國官府都鄙之治葢史臣據事實錄漢郡國上計亦先送大史公也典灋一定永為遵守其破)
　(灋不信者與守灋者爭是非則攷正于大史刑其不信者以正矯誣之罪)
凡邦國都鄙及萬民之有約劑者藏焉以貳六官六官
之所登若約劑亂則辟灋不信者刑之(六官二字衍文辟音闢○約劑)
(謂神民地功器贄之六約及大盟約之載辭也掌于司約司盟登于六官大史亦藏而貳之故曰以貳六官之)
(所登也約劑亂謂違約及抵冐盟誓也辟開也開灋而刑其不信者)
正嵗年以叙事頒之于官府及都鄙頒告朔于邦國
　(此古羲和氏之職也凡生人之道皆用天時以作事二十四氣唯二至二分當天體東西南北之中此天)
　(之中氣中氣匝為嵗故其字以歩戌為文取歩天者一周而成嵗至亥而木長生也日與月每月一㑹十)
　(二㑹而一周天㑹時為朔朔氣匝為年故其字以千禾為文取禾之成熟為年也然天體三百六十五度)
　(有竒二十四氣每氣十五日二時有餘盡天之中氣則三百六十日之外餘六日故曰氣盈六日月之大)
　(盡三十日小盡二十九日大小盡相等一嵗無過三百五十四日不足六日故曰朔虚六日中與朔盈虚)
　(不齊嵗餘十二日故聖王造律為之三嵗一閠五嵗再閏以齊之而後四時恊嵗功成焉序事者若書之)
　(東作西成南訛朔易月令之春而布德秋而明刑之類頒之于官府都鄙則王國之事叙矣又頒之于邦)
　(國使諸侯以每月朔告于祖廟而行之所以一正朔于天下也)
閏月詔王居門終月
　(凡王者于平日無一事不奉若天道故明堂所居必隨斗柄所建及其衣服飲食車旗器用靡不有灋象)
　(閠月斗柄無所建之次詔王居路寢之門故閏字從王居門為文也)
大祭祀與執事卜日(大卜主卜事大史主定墨也)戒及宿之日與羣
執事讀禮書而恊事(七日戒曰戒三日齊曰宿羣執事凡與祭者讀禮書而肄習之恊者)
(使安和不生疎失錯也)祭之日執書以次位常(尊卑昭穆有恒位存乎書冊故執而)
(序次之)辨事者攷焉不信者誅之(不知禮者與知禮者爭辨于是乎攷焉而責其)
(不知禮者)○大㑹同朝覲以書恊禮事及將幣之日執書以
詔王(大㑹同朝覲亦以書先肄習之并執書告王使無失禮)○大師抱天時與大
師同車(下大字音太樂師也○天時謂時日支干孤虚王相及星辰變動軍衆用以行止者大史掌其)
(事樂師執同律以聼軍聲而知其勝負以為趨避故大師旅使與樂師同車以詔軍將也)○大遷國
抱灋以前(若商之五遷周遷東都也大史守國典灋抱之先往恐有散亡且以為立國之基也)○
大喪執灋以涖勸防(勸挽歌也防執披以備傾側者執灋以涖匶之行無使不安)
遣之日讀誅(遣去聲)凡喪事攷焉(喪葬大事皆于是攷之使無違禮)小喪
賜諡

闕(以易名也誄述其行之詞也記曰賤不誄貴幼不誄長闕)相誄非禮也唯天子稱天以誄之公羊　


闕(謂制諡于南郊也故大師職大䘮帥瞽而廞作匶諡陳其行而諡之大史則于祖奠之時誄其行而)

　(讀之小䘮卿大夫之䘮也將葬而請諡于君記曰公叔文子卒其子戌請于君曰日月有時將葬矣請所)
　(以易名也君親為之制諡使大史賜之小史往為之讀誄夫南郊祀天之處言天所命也作之者大師讀)
　(之者大史以其知天道也既諡而必讀于匶者一則以謂死者有知亦無後言質諸鬼神而無憾一則以)
　(謂生時所行死而不可掩善者以勸惡者以戒使夫人之知懼也)
凡射事飾中舎筭執其禮事(舎釋通○中以承筭射中則釋之飾以致潔射之禮)
(事並大史執之)
　(國之大事曰大祭祀也大㑹同朝覲也大軍旅也大喪也至于射事亦國之大禮大遷國尤國之大變大)
　(史禮灋所自出故于此七事曰讀禮書曰執書曰抱灋曰執灋曰抱天時曰執其禮事葢凡禮事莫非大)
　(史所掌也)
小史掌邦國之志奠繫世辨昭穆
　(大史掌邦之典灋則與夫禮書當時所行禮灋之書也故朝廷大政事皆得與聞小史掌邦國之志如周)
　(志鄭書魯春秋之屬記前人行事之書繫謂帝繫周之統繫出于后稷猶史記所謂帝紀也世謂世本諸)
　(侯各自立宗猶史記之世家也繫世既定則昭穆自辨而凡親疎逺近皆不勞而定此其職如後世之志)
　(書譜諜以備徵攷小史所以佐大史故其職之輕重如此)
若有事則詔王之忌諱
　(鄭氏曰先王死日曰忌名曰諱葉氏曰王制大史執簡記奉諱惡小史者大史之屬故詔忌諱與奉諱惡)
　(之職同盖以人君行事當知就善而避惡即吉而忌凶故王之忌諱莫如惡事之當諱惡避忌亦如地官)
　(誦訓之掌道方志以詔避忌也若忌日者則出于孝子慈孫之心尚何待于小史之詔耶愚謂以古為鑒)
　(可明得失人君行事倘有不灋以古者敗亡之事言之自知所懲戒葉説良是若所謂諱者記稱周人以)
　(諱事神孟子亦有諱名之説鄭説亦通但不當如後人之拘耳小史辨昭穆者以其詳于世繫詔忌諱者)
　(以其熟于典故也)
大祭祀讀禮灋史以書叙昭穆之爼簋(大史讀禮書小史讀禮灋其事)
(相成昭穆有定次按書而叙次其爼簋宗廟子孫皆然也)
大喪大賔客大㑹同大軍旅佐大史凡國事之用禮灋
者掌其小事(大䘮以下皆國之大事也大史所掌而小史佐之小事若小祭祀小䘮紀小賔客小)
(軍旅及燕射亦主用禮灋小史自掌之)
卿大夫之喪賜諡讀誄(解見大㕜)
馮相氏(馮弼兵反相去聲○相猶象也嵗月日星辰上天垂象以示人者馮猶稽憑也世主知天文之)
(序次故曰馮相氏)掌十有二嵗(大嵗左行于地歴十二辰一嵗移一辰凡周十二舎為一紀則)
(有十二嵗之位)十有二月(日與月每月㑹一辰故斗柄月建一辰凡歴十二朔為一嵗則有十二月)
(之位)十有二辰(天之十二次舎東西南北各有三次舎氣各不同者也)十日(十干十日一易)
(葢五行之氣各有隂陽甲陽木乙隂木火土金水皆如之始于一而終于十也)二十有八星之
位(二十八宿東蒼龍角亢氐房心尾箕北玄武斗牛女虚危室璧西白虎奎婁胃昴畢嘴參南朱雀井鬼栁)
(星張翼軫四方各有七宿為二十八分屬于七政角木亢金氐土房日心月尾火箕水禀受各不同餘三方並)
(如之也十二辰二十八宿天位之體十二嵗十二月十日紀歴之數)辨其叙事以㑹天位
　(生人之道一順天時以作事聖王治天下不過欽若昊天敬授人時而已故嵗之所在可以伐人大嵗所)
　(在不可以犯此㑹合夫嵗之位也平秩東作南訛西成朔易此㑹合夫月之位也外事剛日内事柔日恊)
　(日刑殺之類此㑹合夫日之位也大約如今造歴之灋矣)
冬夏致日春秋致月以辨四時之叙
　(鄭氏曰致日月者樹八尺之表四維四中引八䋲以正之以土圭測其景冬至日在牽牛景丈三尺夏至)
　(日在東井景尺五寸此長短之極極則氣至冬無愆陽夏無伏隂春分日在婁月上弦在東井圎于角下)
　(弦于牽牛秋分日在角月上弦于牽牛圎于婁下弦于東井此長短之中亦以景知氣至否春秋冬夏氣)
　(皆至則四時之叙正矣故日之行黄道外則晷長晷長則隂勝而水日之行黄道内則晷短晷短則陽勝)
　(而旱進尺二寸則侵陽而月食退尺二寸則陽弱而日食此日之不得其叙月行出陽道則旱風出隂道)
　(則雨此月之不得其叙也)
保章氏(章猶文也七政之麗天九州之分星五行之支干與夫風氣雲物皆天之文章保猶守也世守)
(天文之變動以救政序事故曰保章氏也)掌天星以志星辰日月之變動以
觀天下之遷辨其吉凶(志識通記也○天星者經星也占候以經星為體而七政流行)
(雲物變見于是占之故曰掌天星也鄭氏曰星謂五星辰七政所㑹五星有嬴縮圎角日有薄蝕暈珥月有盈)
(虧朓側匿之變七者右行列舎變動無常而與人事之得失善惡變移于下者實相符騐故觀其變動而有以)
(前知其吉凶也)○以星土辨九州之地所封封域皆有分星以
觀妖祥(分去聲○星土鄭氏曰星所主之土也大抵列國各有其星如天市两垣二十二星河鼔下十)
(有二國之星于地里各有所主也又春秋傳曰參為晉星商主大火國語曰嵗之所在則我有周之分野大界)
(為九州每州諸國之封域又皆有分星而其書已亡堪輿家雖有諸國所入之度而非古數今可言者十二次)
(之分星紀呉也玄枵齊也娵訾衛也降婁魯也大梁趙也實沈晉也鶉首秦也鶉火周也鶉尾楚也夀星鄭也)
(大火宋也析木燕也九州之域皆有星主之彗孛客星見于其分而妖祥可得而知矣)○以十有
二嵗之相觀天下之妖祥(相猶肖也隂陽書子鼠丑牛十二嵗皆有所肖也嵗之支)
(干生尅而天下之妖祥可得而知如云甲子豐年丙子旱也)○以五雲之物辨吉凶
水旱降豐荒之祲象(鄭氏曰物色也以二分二至觀雲色青為䖝白為喪赤為兵荒黒為)
(水黄為豐春秋傳曰凡分至啓閉必書雲物為備故也)○以十有二風察天地之
和命乖别之妖祥(命乖别之妖祥疑有脫誤乖字當在和字上○十有二風者十有二月風)
(生於十二方各有主也其所至之風有不齊則天地之氣乖和於此而見因以别夫人事之妖祥也)
凡此五物者以詔救政訪序事
　(五物者七政之變動也九州分星也十二嵗之相也五雲也十二風也有吉凶妖祥豐荒乖和之不同善)
　(則詔王脩德以承之否則詔王脩省戒備匡救其政事之失如行赦宥黠戎兵與大卜之詔救政同一畏)
　(天之意也大史既正嵗年以序事矣于此五物有變動復訪求其序事之不備者斟酌行之如宜黍宜稌)
　(之類實與大史相表裏大約政大綱事小紀微不同耳)
　鄭註八風
　九州分星圗
内史掌王之八枋之灋以詔王治一曰爵二曰祿三曰
廢四曰置五曰殺六曰生七曰予八曰奪(枋柄通古文作棅取秉執)
(之義善)○執國灋及國令之貳以攷政事以逆㑹計○掌
叙事之灋受納訪以詔王聽治○凡命諸侯及孤卿大
夫則策命之○凡四方之事書内史讀之○王制祿則
贊為之以方出之賞賜亦如之○内史掌書王命遂貳
之
　(内史之職四執國家典灋上以詔王治也下以攷劾天下之政事也出納王命也納臣下之言也○大宰)
　(掌八柄詔王馭羣臣矣此云八枋之灋者謂何事當爵何事當祿何事當生殺廢置子奪指其目言也執)
　(之以詔王治者如此○國灋國家典灋則也國令王所以令于邦國官府都鄙以率作興事者也執其貳)
　(以攷邦國都鄙羣吏之政事以逆㑹計盖司㑹既執其貳而攷逆之矣内史復考其王令之行否以逆㑹)
　(計之大凡則司㑹容有不盡職者乎所謂攷劾天下之政者如此○叙事之灋即宰夫之叙羣吏之治以)
　(待賔客之令諸臣之復萬民之逆也但宰夫主叙而進之此則主叙而受之也納下有謨而獻者訪王有)
　(問而荅者内史引以白王俾人得自盡因而詔王以聽天下之治從違損益務于用其中也四方之事書)
　(監牧章奏也有煩簡不同王不能一一親覽内史取其要而讀之以俟王與宰臣平章不善者得而攷之)
　(所謂納臣下之言者如此○策命者諸侯則書之文侯之命孤卿大夫則畢命冏命亦猶後世之誥文内)
　(史掌為之詞士不言者其有命無冊歟制祿者大則分土授田小則若宫正之均其稍食槀人之攷其弓)
　(弩以下上其食此本司禄之事故内史主贊之而以方版行之也賞賜者大則司勲之賞地小則玉府内)
　(外府之好賜賜予亦内史贊之而以方出之也掌書王命者凡王之命于臣下並内史書之遂貳之者存)
　(史舘以備稽攷也凡此善則將順而出之否則匡救而納之所謂出納王命者如此)
外史掌書外令○掌四方之志掌三皇五帝之書○掌
達書名于四方○若以書使于四方則書其令
　(外史佐内史者也其職有三掌王之外令也典籍也字畫也○外令者王令下畿外諸侯若徵守起軍旅)
　(也以書使于四方事有當以簡書達意如賜璽書也此皆令之行于外者並外史掌書之○四方之志若)
　(附庸閒田名山大川及四夷海外之所記者小史所掌邦國之志則主王畿與諸侯之國所以不同皇者)
　(始立君道者也故其字從自從王言王道之所自出也世傳天皇地皇人皇不可攷矣帝者主宰天下者)
　(也其字作帝象冕而衣裳形伏羲以木德王神農以火黄帝以土帝堯以金帝舜以水故易序此五帝而)
　(稱其垂衣裳而天下治也伏羲畫卦而始有文黄帝制字而始有書三皇無書後世仰錄其時事之書也)
　(五帝之書若伏羲之易神農之百草黄帝之古文握竒與夫尚書之堯典舜典此皆外史所掌之典籍也)
　(○書名六書之灋也黄帝正名百物遂以制字故謂字為名自是而後帝王代作皆有所制人無所適從)
　(或逺方之國及四夷亦有文字莫相統一外史掌達書名于四方使書同文也)
御史掌邦國都鄙及萬民之治令以贊冡宰○凡治者
受灋令焉掌贊書○凡數從政者(數上聲)
　(冡宰掌邦治統百官治令者冡宰所以佐王而布之邦國都鄙萬民者也灋令者凡為治之有司所以受)
　(于冡宰為治之灋也從政者即凡百官府為治之有司也御史乃王侍御之臣執灋之官于冡宰出治之)
　(令則贊之盖為之參議可否以助其不及也于有司所受于冡宰之灋則贊書之盖冡宰所授于有司者)
　(皆王事也故以王臣贊之事同一家也于凡從政者則計數之盖人之才行不可以一途取故總計其事)
　(而知其賢否因而糾舉之以進退人才也凡此皆所以贊之而非以貳之此王朝之上所以為同寅恊恭)
　(之道也)
　(按御史與内史其職相似但内史掌王命御史掌治令内史攷政事御史但攷其人所以不同後世御史)
　(之職益親故戰國獻書者多云大王御史渑池之㑹各命御史書事淳于髠亦曰御史在前執灋在後至)
　(秦重灋令人主自與灋官决事疏逺丞相而御史大夫遂與宰相分權矣○渑音免)
　(史者何文書之名也其掌于春官者禮有秩叙史所以制其節文也古文作㕜从中从又謂手持中而不)
　(失孔子曰文勝質則史非貶下之辭以其主言不主行故以為文勝質之况耳夫星辰麗于天而為天之)
　(文簡書行于世而為人之文史者則天以立教故播遐垂後非史弗傳也○大史者掌為禮書禮灋之宗)
　(也故凡攷禮灋者必于此凡大事必執禮灋以往也又主知天道正嵗年以叙事在古為羲和歴象授時)
　(之官于天文為六甲主布政敬授民時故馮相氏者在天文為天柱主推歩之事保章氏者在天文為靈)
　(䑓漸䑓主占騐之事在後世為大史令周禮則分職于二官而􁏐屬之大史氏也小史者所以佐大史而)
　(掌邦國之志在天文為下垣之宗正所以正玉牒明宗灋也○内史者主出入王之命令而書之叙復逆)
　(而受之古納言之職天文為尚書及亢宿王之喉舌也因而執國灋及國令而救正于王攷政事逆㑹計)
　(焉外史所以佐内史掌古書及書名猶後世秘書監正字之職在天文為璧宿天下圖書之秘府也○御)
　(史者主參議政事以贊冡宰灋令皆出焉及主糾劾百司朝廷耳目之官灋律之宗也聞之師曰御史職)
　(與冡宰内史常相通格王正厥事冡宰大臣之任也獻可替否内史近臣之任也䋲愆糾謬御史小臣以)
　(之保氏諫王惡矣御史何以名爭臣保氏所諫王躬過失御史所爭朝政是非因糾劾百司矣○左右史)
　(者主左㕜書言右史書動而老𣆀為周柱下史盖兼掌左右史之事即天文之柱史在天子寢殿之柱下)
　(記其美惡以垂後故以為名此職殆掌于冬官而今亡矣○已上諸官釐為四職以其並掌文學記載之)
　(事而實相表裏故並以史稱夫有行也而後有言有實也而後有文史云史云詞章云乎哉)
巾車下大夫二人上士四人中士八人下士十有六人
府四人史八人工百人胥五人徒五十人(車官之長巾者以布冪物)
(之名凡乘車兵車多無蔽覆王至尊五路必有葢䘮車五乘皆有蔽及后之五路皆有容葢此職專掌公車故)
(以巾名)
典路中士二人下士四人府二人史二人胥二人徒二
十人(專掌王及后車之出入)
車㒒中士二人下士四人府二人史二人胥二人徒二
十人(專掌戎車之正倅)
巾車掌公車之政令辨其用與其旗物而等叙之以治
其出入(公車王及后之車也用祀賔朝戎田喪也旗物犬常大旂大赤大白大麾也等者差其髙下謂)
(同姓異姓四衛蕃國孤卿大夫士庻人也叙者次其先後若書之大路綴路先路次路也當用則出而共之已)
(用則入而藏之至於服車五乘或始命而賜之或已命而乘者亦當辨之與凡㑹計之事皆所謂政令也)
王之五路(路者行道之名凡王之寢門車馬皆以路貫之取其有章明通達之義也而車則行于道)
(路為尤切故不著其名而直謂之路焉王之五路皆以木為質而漆之其有玉金象革之名者以玉金象革飾)
(其木之末若木路則無所飾直漆之而已故有五路之不同也)一曰玉路錫樊纓十有
再就建大常十有二斿以祀(錫音陽斿音留○玉路車之至貴大常旂之畫日月)
(者斿旗幅所垂之縿十二幅故十二斿于旗為至尊故建之以祭祀唯王得用之其下莫敢參焉者也)
金路鉤樊纓九就建大旂以賔同姓以封(旂音祈○金路建大旂青)
(旗而畫交龍者乘之以朝覲㑹同封同姓諸侯以此錫之左傳萇弘所稱武王封魯以大路大旂是也然觀衮)
(衣天子之龍一升一降上公有升無降旂之制其亦若此歟)象路朱樊纓七就建大
赤以朝異姓以封(象路即道車建大赤旗之赤而不畫者乘之以日視朝封異姓諸侯以此)
(錫之)革路龍勒條纓五就建大白以即戎以封四衛(革路即戎)
(車以革纒木末如詩小戎五楘梁輈也建大白旗之白者乘之以征伐封蠻服已内諸侯以此錫之○楘音木)
木路前樊鵠纓建大麾以田以封蕃國(前音剪○木路一名斿車建大)
(麾旗之黒色者乘之以廵遊田獵封蠻夷鎮蕃等國以此錫之)
　(按五路樊纓有十二就九就七就五就之異而旗則稱大旂大赤大白大麾而不言其旒之數者盖蒙大)
　(常之制旗幅皆十二故皆貫之以大猶之五服之章雖異而冕皆十二旒天子與諸侯自當有辨也已上)
　(天子五路)
王后之五路重翟錫靣朱總(用雉羽重疊以飾車蔽后從王祭宗廟所乘也)厭
翟勒靣繢總(鱗次翟羽相厭為飾后從玉賔饗諸侯所乗也)安車彫靣鷖總(安車)
(坐乘車也凡婦人車皆坐乘此特無飾故以安車命名后朝見于王所乗也)皆有容蓋(容車旁蔽)
(者亦曰䡴容蓋車蓋也后所至皆當自擁蔽以為別故上三車皆有容蓋也)翟車貝靣組總
有握(握當作幄○翟車不重不厭以翟飾車之側后所乗以蠶于北郊者以其出入故有幄)輦車
組輓有翣羽蓋(輦車無飾四輪而卑小用組為輓人引之以行后居宫中從容所乘也翣即扇)
(也以禦風塵羽蓋以羽作小蓋以蔽雨日宫中所接皆女流故不施蔽幄唯翣羽蓋而已已上皆舊説鍚靣朱)
(總勒靣繢總彫靣鷖總貝靣組總並未詳○已上王后五等之路)
王之喪車五乘(乗去聲)木車蒲蔽犬􁉛尾櫜疏飾小服皆
疏(鄭氏曰服當作箙櫜音髙○蔽車旁禦風塵者􁉛以覆車軨男子立乗湏馮軾軾上以皮覆之曰􁉛櫜戈)
(㦸之弢飾緣也小服當作箙刀劒短兵之衣木車木之本質編蒲草席為蔽以犬皮為覆鈴以犬尾為戈㦸之)
(弢其􁉛與櫜皆以疏布為緣其小服亦以疏布為之始遭喪所乗也○軨音陵軾也弢音滔)素車棼
蔽犬􁉛素飾小服皆素(棼當作薠􁉛幂同○素車以白土為飾以棼為蔽以犬皮為覆)
(軨以素繒為􁉛之縁此卒哭所乗也)薻車薻蔽鹿淺􁉛革飾(薻水草蒼色薻車以蒼土)
(為飾以薻為蔽以夏時鹿皮淺毛者為覆軨又以所治去毛之革為􁉛之縁此既練所乗也棼薻義未詳舊説)
(棼謂麻布薻為蒼繒按下駹車始以葦為蔽今若用麻布與蒼繒則反精矣蓋以薠麻水草編之以為蔽耳)
駹車萑蔽然􁉛髤飾(駹尨通萑髤豻音丸休岸○駹車者車之交縫處有漆其色不純萑)
(細葦也以萑席為蔽以然獸之皮為覆軨髤赤多黒少之韋以為􁉛之縁此既祥所乗也)漆車藩蔽
豻􁉛雀飾(墨車漆而純黒者藩織竹為之即簟笰也以為蔽以豻獸皮為覆軨雀頭赤韋色如之以)
(為􁉛之緣此禫時所乗也已上天子居喪五等之車)
　(按士喪禮主人乗堊車白狗幦蒲蔽犬服盖端衰䘮車無等父母之喪無貴賤一也墨車大夫吉時所乘)
　(禫亦乘之禮窮則同也其用兵器者古人有文事必有武備始遭喪尤當戒嚴也)
服車五乗孤乗夏篆卿乗夏縵(縵暪慢二音○夏翟羽五色夏篆刻轂約為文)
(而施以五采夏縵畫以五采而不篆左傳山崩川竭君降服乗縵即此)大夫乗墨車士乗
棧車(棧字産反○墨車黒漆而不畫棧編木名故編木以為行路謂之棧道棧車素而不漆暢轂可編之)
(以為營衛故以棧名詩有棧之車是也兵車皆用此主虎士所乗凡有爵之士亦乗之墨車惟大夫所乗而士)
(昏禮主人乗墨車者攝盛故也)庻人乗役車(方箱可載器物以供役者即牛車也已上臣民服事)
(五等之車)
凡良車散車不在等者其用無常(良車者車有囱牖可以開閉所謂輼輬武)
(帝以安車迎申公又如婦人所乘輜軿也散車若輂輦之類皆不在五服車之等其華飾不陵上之度而大小)
(咸適于用故其用無常也右不在等者之車○囱古窓字輂輦音菊璉)
凡車之出入嵗終則㑹之凡賜闕之毁折入齎于職幣
　(車之出入謂欲用而出用畢而藏嵗終總㑹計其完敗多少命車賜人出而不入故闕而不㑹其毁敗闕)
　(折而不可用者金玉等入于職幣以備他用也其弊壊而材料尚可用者則存之凡出賜毁折不足于常)
　(數嵗時更造而補續其數則以此共之工費省而良材不至于淪棄也○右㑹計更續車之灋○齎音韲)
大喪飾遣車遂廞之行之及葬執蓋從車持旌及墓嘑
啓關陳車(遣去聲○遣車即明器之鸞車用以從葬者故將葬則廞之于宫行之於道及葬則嘑冡)
(人開墓門而陳之也王生時車有蓋建大常蜃車無蓋故執蓋從不建大常故持旌也)小喪共匶
路與其飾(匶古柩字○小喪並共其載匶之車與帷翣之屬○右共喪車之事)
嵗時更續共其弊車(解見上)
大祭祀鳴鈴以應雞人(雞人主夜嘑旦以嘂百官車者王之所資以行故此則鳴鈴以)
(應之答以王將啓行之意亦所以警王無得宴安也)
　(易曰服牛乘馬引重致逺以利天下盖以數牛馬而可以勝百人之任載多而力不竭所以為利于是以)
　(為乘車而代徒歩之勞以為兵車而格戎馬之衝人有貴賤則等威不可以不辨戰為危事則倅貳不可)
　(以不備車乃為器之至急而重者矣是故呈象于天下垣天市則有車肆主制造貿易閣道下則有車府)
　(主天子五路所藏畢上五車主兵車所藏氐下天輻為士大夫之車天之垂象其詳如此周禮特設巾車)
　(一職掌公車之政令典路者辨車之等而駕脫之也車㒒者掌兵車而用之也冬官輪人輿人則造車之)
　(肆也造車與駕車者各司其事王車與兵車各分其職所以志專而事辨巾車兼統之故其秩為下大夫)
　(凡公車所駕之馬即校人所掌者專以供王五路及王臣之所乘其卿大夫之車馬各出于其采地士卒)
　(之兵車大車出于司馬灋之田賦以人治田以田出車馬兵之與農人之與車馬常相連而不離故國無)
　(養兵之費民無養馬之弊武備常修而易集所以為善也○又按造車之費其用邦財甚廣故天文謂之)
　(車府盖即九府之一也故巾車職云毁折入齎于職弊與九府相通可見詳見司空義器府下)
典路掌王及后之五路辨其名物與其用說(說脫通下通○王之)
(五路玉路已下五者后之五路重翟已下五者車欲用則出而駕之不用則脫而入之傳曰日出而駕日入而)
(脫此駕脫之辨也)
若有大祭祀則出路贊駕說大喪大賔客亦如之凡㑹
同軍旅弔于四方以路從
　(大祭祀出路出玉路也大喪出路如顧命所陳也大賔客謂朝覲則出金路也㑹同出金路以革路從合)
　(衆亦用兵車也軍旅出革路以金路從有武事者必有文備也弔于四方王弁絰衰服當用木路以路從)
　(者以金路革路從行弔畢而歸不用木路也○已上大事出路之灋)
車僕掌戎路之萃廣車之萃闕車之萃苹車之萃輕車
之萃(萃倅通貳也廣平聲苹音平)
　(戎路王之革路也革路以即戎故曰戎路若卒伍之車直曰兵車而已廣車者横布戰車在古戰灋為龍)
　(虎之陣更迭而戰猶楚之兩廣也輕車者用以馳敵致師即夏官之驅逆使車在古戰灋為風雲之陣主)
　(于翼擊猶後世之跳蕩竒軍也遊車曰闕車陣後逰軍所乘左傳邲之戰帥逰闕四十乘也苹蔽也苹車)
　(者或軍行在前或對敵自蔽或安營為衛元戎十乘以先啓行之類凡此五戎車必有倅以備毁折並車)
　(僕掌之)
凡師共革車各以其萃㑹同亦如之(凡師謂軍旅之事王親將也上文五)
(等革車及其倅並車僕共之㑹同用金路猶以革路從故曰亦如之也)
大喪廞革車(典路廞五路其革車亦車僕陳之)
大射共三乏(凡營陳之灋皆以車為苹蔽乏亦苹蔽之事故以其類兼掌之)
　車制說(二)
司常中士二人下士四人府二人史二人胥四人徒四
十人
　(主王旌旗及諸侯諸臣命數之旗者王建大常旗莫尊焉故以為名即天文坐旗也旗鼓為軍中耳目軍)
　(事之旗尤重故參旗九斿麗于參畢之下夫車服以庸天所以命有德也車旗聮事故次于巾車)
司常掌九旗之物名各有屬以待國事(物旗色及所畫也名大常旂旗)
(旐旟旞旜旌物等名也各有屬謂自王已下建旗于此而各有所統國事謂師田祭祀㑹同賔客之事也)日
月為常交龍為旂通帛為旜雜帛為物熊虎為旗鳥隼
為旟龜蛇為旐全羽為旞析羽為旌(旜哲言反隼恤允反旟音餘旐音兆)
(旞音遂)
　(畫日月星于旗者則天之眀王者示人典常之象故曰常也交龍龍一升一降取其變化鳥隼取其摯疾)
　(莫敢攖熊虎取其威猛不可犯龜蛇取其捍衛而不犯難凡旗物皆因統衆而用以表尊者故皆取其威)
　(武之義若以之辨方位則取象于二十八宿左青龍右白虎前朱雀後玄武也其無所統衆則用色而已)
　(通帛猶純白即大白也雜帛雜幅為之以例推之青色也道車載旞即大赤斿車載旌即大麾色黒全羽)
　(析羽皆以五采羽注于千首詩孑孑干旌是也又詩建旐設旄則凡旗旐皆有旄此獨于旞旌言之互文)
　(也詳見九旗圖釋)
及國之大閲贊司馬頒旗物(司常于平日掌九旗之物名以待國事故大閲則司)
(馬為主以頒旗物而司常贊之大司馬職仲秋教治兵辨旗物之用而此言大閲頒旗物者大閲之禮兼乎三)
(時也)王建大常(巾車大常以祀旗之至尊不以他用大白乃以即戎今大閲而建大常者即記之招)
(摇亦名大常也詳見九旗圗說)諸侯建旂(覲禮曰公侯伯子男各就其旂而立巾車諸侯有同姓異)
(姓四衛蕃國之不同而此言載旂者謂自旂而下也)孤卿建旜大夫士建物(孤卿大夫)
(士從王而屈故孤卿建旜大夫士建物)師都建旗州里建旟縣鄙建旐(師都)
(三公采地大都兵將縣鄙卿大夫采地小都家邑公邑兵將州里鄉遂兵將皆統衆而尊故其旗皆有象而建)
(旗旟旐舊説凡有軍旅則畫異物無者帛而已)道車載旞斿車載旌(斿音由○道車象路)
(也王以朝夕燕出入斿車木路也王以田以鄙旞大赤也旌大麾也)皆畫其象焉(總結言之)官
府各象其事州里各象其名家各象其號(孤卿大夫師都縣鄙州里)
(雖各有所建然猶恐其相混官府即孤卿而下各書其六官所執事如大師大史州里即鄉遂大夫各書其地)
(之名如云某州某里家則總師都縣鄙各書其主之號如云祭公凡伯則物色各有識別而不相混矣○已上)
(司常所掌旗之名物)
凡祭祀各建其旗㑹同賔客亦如之(王之旗大常以祀大旂以賔大赤以)
(朝兵車之㑹亦以大白云各建其旗者諸侯之旗各不同又各有所止之地司常蓋叙次之)置旌門
(掌舎職曰為帷宫設旌門司常共之而掌舎設之也)○大䘮共銘旌建廞車之旌
及葬亦如之(銘旌設于殯士喪禮曰為銘各以其物廞車之旌朝祖時設于遣車及葬明器中所)
(用並司常共之)○凡軍事建旌旗及致民置旗弊之甸亦如之
(軍旅田獵王車所設之旌司常建之及大司馬建大常鄉遂大旗致民亦司常植之弊之)○凡射共
獲旌(服不氏以旌居乏而待獲司常共之○已上司常所共旗之用事)
嵗時共更旌(有司用旌有弊壞而欲更易也並司常共與)
　司常九旗圖說
都宗人上士二人中士四人府二人史四人胥四人徒
四十人(都司馬云每都朝大夫云每國則此亦當云每都缺文也)
家宗人如都宗人之數
都宗人掌都祭祀之禮凡都祭祀致福于國○正都禮
與其服○若有冦戎之事則保羣神之壝○國有大故
則令禱祠既祭反命于國
家宗人掌家祭祀之禮凡祭祀致福○國有大故則令
禱祠反命祭亦如之○掌家禮與其衣服宫室車旗之
禁令
　(二官掌都家之禮禮莫重于祭故以之為首都家祭祀致福于國者王命所使為祭若都鄙内山川社稷)
　(古帝王與凡有功德者之在其地或王五服之親祭則歸胙于王祭僕展而受之膳夫受而膳之也)國　
　(有大故則令禱祠于前所應祀之神令之者宗伯也反命于國者反命于王也家宗人復言反命祭亦如)
　(之者有祈而効報祭也○冦戎之事則令其有司保其所應祀之壇域家宗人不言互文也○此官專掌)
　(其禮事與其衣服宫室車旗之禁令都宗人但云正其禮與其服文有詳畧耳)
凡以神士者無數以其藝為貴賤之等(士據下文稱仕則此亦當作仕)
　(神士者謂明神理而仕者巫祝之類也此亦天地間氣所生世不常有故有即入之不為定員藝即事神)
　(之術其能不同上等則命爵為貴下等則不命如庻人在官者為賤也)
凡以神仕者掌三辰之灋以猶鬼神示之居辨其名物
(示祗通○猶圗謀也)
　(天神地示人鬼在天文有常居若五帝座及北辰為太乙常居鬼宿下天社天稷則地示之居天廟則人)
　(鬼祖廟也三辰日月星所至之次舎也凡祀神各有其時與其日月此以神仕者能按其三辰所臨之時)
　(日謀猶其鬼神示之居而祀之猶隂陽家祀神之日有宜有不宜也鄭氏曰居謂坐也郊之布席象五帝)
　(座祭天圓丘象北極祭地方澤象后妃及社稷之席祭宗廟序昭穆似虚危即國語所謂居以天灋也愚)
　(謂居字當合此二義為備名謂鬼神之名及處位次舎之類物謂鬼神物色及祀物國語神降于莘内史)
　(過所謂以其物享焉其至之日亦其物也凡名物亦以三辰之灋而辨之若月令所載孟春之月日在營)
　(室其帝大皡其神勾芒其祀戸祭先脾是其灋也)
以冬日至致天神人鬼以夏日至致地示物鬽以禬國
之凶荒民之札喪(鬽魅通明閉反禬音胃)
　(冬至一陽生祭天于圜丘凡天神屬陽故皆于是而致之夏至一隂生祭地于方澤凡地示屬隂故皆于)
　(是而致之人鬼祭于宗廟四時有常祭此專屬之冬至者盖泰厲國厲之屬人與天合故從天神物鬽百)
　(物之精也若八蜡之屬致之于壇墠物鬽作于地故從地示夫于祭天地祖宗大報之後而必祭此天地)
　(人物之百神者盖宇宙内有是物必有是神故用之而有功則有報賽之禮焉將用而欲求吉祥則有祈)
　(禱之禮焉或不得其所而有烖則有禳禬之禮焉盖以國之凶荒民之札喪故祭百神以禬之吉凶與民)
　(同患也)
　周禮傳巻三下
欽定四庫全書
　周禮傳卷四上　　　　明　王應電　撰
夏官上

惟王建國辨方正位體國經野設官分職以為民極乃
立夏官司馬使帥其屬而掌邦政以佐王平邦國
　(書周官曰司馬掌邦政統六師平邦國太宰政典曰以平邦國以正百官以均萬民小宰政職曰以服邦)
　(國以正萬民以聚百物司馬王執邦灋之大者以正天下故曰掌邦政統六師者司馬之所有事聚百物)
　(者主令貢賦也正百官正萬民者以正率之莫敢不正也服邦國者僭亂無不從也曰平邦國曰均萬民)
　(者服而正之自然均平也)
政官之屬大司馬卿一人小司馬中大夫二人軍司馬
下大夫四人輿司馬上士八人行司馬中士十有六人
旅下士三十有二人府六人史十有六人胥三十有二
人徒三百有二十人
凡制軍萬有二千五百人為軍王六軍大國三軍次國
二軍小國一軍軍將皆命卿二千有五百人為師師帥
皆中大夫五百人為旅旅帥皆下大夫百人為卒卒長
皆上士二十五人為兩兩司馬皆中士五人為伍伍皆
有長一軍則二府六史胥十人徒百人
　(儒先之説曰六鄉七萬五千家六軍七萬五千人居則為比閭族䣊州鄉行則為伍兩卒旅師軍是故人)
　(服習而政便安上易事而民易使此周人之灋所以為善也夫兵不外乎民將不出乎吏此說是矣惜乎)
　(知其一而未嘗㑹其全也夫使王之所以守國者止此六軍苟事變紛㳫如天子廵守于方岳夷狄交侵)
　(姦宄竊發王城要害之􁏐守逺近征討之迭用將何以為備耶蓋鄉遂近郊逺郊二百里之地為田六十)
　(四同當有一百六十萬餘家以丘甸出車之灋計之當為五十餘軍矣苟謂一家出一人而有十二軍之)
　(衆則二百里内豈止十五萬家而已乎故以鄉而言約二十五軍遂亦如之此猶後世之京軍以居守為)
　(重而不可廢弛者也每都鄙各有鄉遂之兵視夫侯國之制而在野則有井邑丘甸出車之賦此猶後世)
　(之畿輔軍各守衛其國都而拱護王畿者也故凡有大故致萬民於王門大喪用役凡事致野役此惟鄉)
　(遂之民有之也大事致民用之軍旅田役大故致餘子令各守其閭由鄉遂至都鄙定灋皆然也至于大)
　(司馬所握之六軍通王畿千里之内相更休而調遣之每以十分有餘而用其一觀四時教閲之旗物號)
　(名必兼州里野家都鄙而􁏐陳之可以見矣其在王國則用之以為㑹同軍旅田役喪紀其出畿外則用)
　(之以為廵狩征討此皆公卿大夫各師其鄉遂都鄙采地之民在後世猶更畨上直郡國調遣之兵故鄉)
　(遂之征止十一與二十而三用一而休九而七甸稍縣都則其征十二用一而休四大較天子之役民近)
　(數而逺䟽故大司馬之用衆近輕而逺重豈有專以六鄉為六軍之理苟比即為伍人人盡用嵗歲無更)
　(休豈自古制軍之灋且六鄉盡用而千里則居然無事何其勞逸不均況六軍每出則天子之近郊曠然)
　(無人胡以居守此皆悖理之大者昔人何不察至此耶以此觀之則五等之國其三軍二軍一軍皆通于)
　(四畺可以類推矣學禮者尚詳之)
司勲　馬質　量人　小子　羊人(小子之屬)司爟　掌固
司險　掌疆　候人　環人(已上掌固之類)　挈壺氏　射人
服不氏　射鳥氏　羅氏　掌畜(已上􁏐屬射人)司士　諸子
(司士之類)　司右　虎賁氏　旅賁氏　節服氏　方相氏
(方放通相去聲○已上司右之類)大僕　小臣　祭僕　御僕　隸僕
(已上􁏐屬大僕)　弁師　司甲　司兵　司戈盾(已上司甲之類)　司
弓矢　繕人　槀人(音考○已上􁏐屬司弓矢)　戎右　齊右(齋通)
道右(已上皆戎右之類)　大馭　戎僕　齊僕(齋通)道僕　田
僕　馭夫(已上皆大馭之類)　校人　趣馬(趣清斗反)　巫馬　牧
師　廋人(音叟)　圉師　圉人(圉音語○已上􁏐屬校人)　職方氏
土方氏　懷方氏　合方氏　訓方氏　形方氏　山
師　川師　邍師(音原)　匡人　撢人(探同○已上􁏐屬職方氏)　都
司馬　家司馬
　(已上夏官之屬凡六十三官夏萬物盛長大司馬掌邦政主天下之大事故取象於夏量人邍師制畿封)
　(國也職方氏施貢分職也都司馬家司馬簡稽鄉民也司勲司士諸子進賢興功也四者皆政事之大者)
　(也政者正也大僕節服氏格王正厥事也司士正朝儀之位正朝廷以正百官也九伐之灋正萬國也服)
　(不氏而下正及禽獸也兵司馬之用器則有司甲司兵司弓矢馬司馬之乘畜則有馬質校人戰司馬之)
　(事戎僕主軍之御司右主軍之右射人主軍之左環人挈壺皆有事于戰者也兵莫大于自衛守險虎賁)
　(旅賁備輦轂以衛王掌固司險掌疆設險以守其國也兵莫大于防徴杜漸懷方合方訓方制治于未亂匡)
　(人撢人消患于未萌也司爟主火夏氣也小子羊人主共羊火畜也弁師首服夏象也六十屬使萬物各)
　(正品物咸亨之象也)
大司馬之職掌建邦國之九灋以佐王平邦國(九灋脩明天下)
(邦國自是平治非此無以立國故曰建邦國之九灋也)制畿封國以正邦國(制以九等)
(之畿封以五等之國逺近大小各有封疆界限故曰以正邦國此職方量人之事也)設儀辨位以
等邦國(以九儀之命正邦國之位使有隆殺等級故曰以等邦國此宗伯大行人之事司馬與之通職)
(共掌者也)進賢興功以作邦國(賢而有徳者進而用之能而有功者賞以興之則人莫不)
(作起于事功司士邦國三歳稽士任司勲掌賞地之事也)建牧立監以維邦國(監平聲○)
(諸侯各自為守建以九州之牧立以要害之監然後邦國有所維繫大宰所謂建牧立監也)制軍詰
禁以糾邦國(詰音乞○為三軍二軍一軍之制詰察姦慝而禁之所以糾率邦國凡環人匡人撢)
(人皆其事也)施貢分職以任邦國(制其連帥等職各以其所能施以服食等貢各以其)
(所有為王國所任此亦職方氏之事也)簡稽鄉民以用邦國(列國鄉邑皆有簡冊以稽)
(其人民車馬器械之數然後得以用之邍師掌四方地名小司徒受邦國比要之事也)均守平則
以安邦國(要害之地量其逺近均而守之與夫器械財用人民守之之灋務得其平所以使邦國安)
(寧而無外患之侵此掌固司險之事也)比小事大以和邦國(制地犬牙相入使大國比)
(小國小國事大國而邦國大小相和此形方氏之事也)
　(犬畿封先定天下之政如綱之舉而可施故為九灋之首邦國立矣亂之所生則儀位以為階故正名分)
　(為先異賢能而後人心作起于事功故進賢興功次之有王官而後天下之政出于一故建牧立監次之)
　(足兵而後姦雄不獲逞故制軍詰禁次之夫四海之財孰非天子之富天下之險孰非天子之守方域乂)
　(安然後得任用而使之故施貢分職簡稽鄉民均守平則又次之然不能治其相凌虐豈恊和萬邦之道)
　(哉故比小事大終焉此九灋者皆天下之大政邦國所以均平而大司馬所以佐王者如此)
以九伐之灋正邦國馮弱犯寡則青之(馮音平本馬歩冫聲也因借為)
(乘陵之義青本目病音與省同因借為省削之義冫古作仌音兵今俗用冰乃凝字○以彊而陵踐乎弱以衆)
(而侵犯乎小故青削其四面使彊大不獲逞)賊賢害民則伐之(賊賢如遺老失賢賊虐諌)
(輔害民謂掊尅在位重賦多徭有鐘鼓曰伐聲其罪而責之)暴内陵外則壇之(兼前二惡)
(壇者除地之義謂分北其惡黨變置其君而更立之)野荒民散則削之(土地荒蕪百姓流離)
(削其地以示不能有)負固不服則侵之(恃其險阻不服王朝政役無鐘鼓曰侵掩其不備既)
(服即止)賊殺其親則正之(若晉殺其世子申生衛侯殺其弟叔武正治其煽亂者驪姫優)
(施之屬也)放弑其君則殘之(放逐也若季孫逐昭公崔杼弑齊君殘戕也如秋官掌戮辜之)
(焚之罪不容于死也)犯令陵政則杜之(如變禮易樂或僭王號于犯陵越王朝政令此皆夷)
(狄恃彊所致先治其與國使不得交通然後從而討之若桓公伐楚而先江黄也)外内亂鳥獸
行則滅之(行去聲○若陳靈齊諸兒此鳥獸之行也既誅其人復滅之使其後不得嗣爵)
　(九伐之序首三節並諸侯恃其崇高富貴之勢因而不謹侯度陷于剛惡者也第四節荒滛怠惰不恤國)
　(事䧟于柔惡者也賊殺以上殺下放弑則覆載不容之惡二者皆其國内之亂也不服但不供政役陵犯)
　(則至于僭擬二者皆有于王紀之惡也至于鳥獸行者則無復有人道大約惡有大小灋有輕重此九伐)
　(之㫖也)
正月之吉始和布政于邦國都鄙乃縣政象之灋于象
魏使萬民觀政象挾日而斂之(義見大宰)
乃以九畿之籍施邦國之政職方千里曰國畿其外方
五百里曰侯畿又其外方五百里曰甸畿又其外方五
百里曰男畿又其外方五百里曰采畿又其外方五百
里曰衛畿又其外方五百里曰蠻畿又其外方五百里
曰夷畿又其外方五百里曰鎮畿又其外方五百里曰
蕃畿(畿音雞蕃音凡)
　(鄭氏曰畿猶限也九畿四面五千里皆有典籍大司馬以此籍施其政職于諸侯國畿者據王畿内千里)
　(而言以此為本向外每五百里加為一畿侯者言為天子伺候非常甸者為天子治田以出貢男者任也)
　(任王之職事采者擇也量擇所出以供天子衛者為天子守衛蠻者縻繫之以政教大行人變蠻云要亦)
　(要束以文教也自此已上六服每服五百里通王畿千里四面各為三千五百里為中國之九州自此已)
　(外三服為夷狄之諸侯云夷者以夷狄而得夷稱鎮者去中國稍逺理須鎮守蕃者以其最逺故得蕃屏)
　(之稱夷鎮蕃三服大行人總云九州之外謂之蕃國)
凡令賦以地與民制之上地食者三之二其民可用者
家三人中地食者半其民可用者二家五人下地食者
三之一其民可用者家二人
　(此簡稽鄉民以出兵賦之灋亦大均之意解見井田夫家總論)
中春教振旅(中古仲通○兵入曰振旅振收也仲冬教大閱之後仲春而收之示不用之意也)
司馬以旗致民平列陳如戰之陳(以旗致民者樹大司馬中軍旗即大閱灋)
(建旗弊旗誅後至等事平列陳者即大閱灋陳車徒斬牲聽誓等事也)○辨鼓鐸鐲鐃之
用王執路鼓(鐲音濁鐃寧髙反○辨者叙正脩明之意路大也路鼓王之所有事)諸侯執
賁鼓(賁音奔○賁即地官鼓人之鼖也從奔字建首盛氣之意鼖鼔鼔軍事諸侯下于王而代其事故執)
(之)軍將執晉鼓(晉鼔鼓金奏晉奏皆進也將戰而用金以殺則擊晉鼓使進而趨敵軍之進退)
(由元帥故軍將執之)師帥執提(猶後世馬上鼓有曲木可提持者二千五百人之師帥執之)旅
帥執鼙(鼙音脾○鼔之尤卑者蓋如後世絡于項下之鼔也五百人之旅帥執之)卒長執鐃
(如鈴無舌有柄以止鼔大閱灋鼔退鳴鐃且卻百人之長執之)兩司馬執鐸(大鈴金口金舌以通)
(鼔振鐸作旗摝鐸弊旗二十五人之長執之)公司馬執鐲(如小鐘以節鼔鼔行鼔進皆鳴鐲五)
(人之長執之伍長謂之公司馬者雖卑同其號且别于都家司馬等之私人也○按兵以鼓進以金退旅帥師)
(帥軍將而上靡不執鼔率軍士以進也故兩司馬而下靡不從之然知進而不知退兵之大忌故卒長執鐃以)
(止鼔蓋指揮雖在軍將而其所執唯主于鼓以進衆故退軍之金屬于卒正此制金鼔之㫖也)以教坐
作進退疾徐䟽數之節(旗舉則作卧則坐令鼔則進鳴鐃則退鼓急則疾行慢則緩行)
(旗居卒間逺則䟽近則數並見下大閱灋)○遂以蒐田(蒐音搜○春田曰蒐搜取不孕者用之也)
有司表貉(貉月各反○肆師職祭表貉則為位謂立表而祭始田獵者也詩一之日于貉田獵而亦)
(以取貉為事蓋貉穴居獸貴而難得故田與祭並取以為名也)誓民(誓以無犯田灋無干車無自後射之)
(類即大閱禮羣吏聽誓于陣前月令司徒北面誓之是也)鼓遂圍禁(鼓者中軍令鼔鼓人皆三鼓也)
(禁者虞衡守禽之厲禁圍而焚之以取禽)火弊獻禽以祭社(火止虞人植旗衆皆獻其所獲)
(之禽以祭社其中殺者入于腊人而乾之為乾豆賔客君庖之用其生獲者則畜于獸人及服不氏以待用此)
(但舉祭社者畧言之耳)
　(右仲春教振旅之灋以辨金鼔為主)
中夏教茇舍如振旅之陳(茇舍農民夏所居田舍也軍行在途夜有草止之灋故以)
(為名以旗致民平列陳如戰之陳皆如振旅)○羣吏撰車徒讀書契(羣吏師帥而下)
(也撰差擇飭具也書契以簿書校録軍實之凡要即八成之聽師田以簡稽也)辨號名之用帥
以門名縣鄙各以其名家以號名鄉以州名野以邑名
(几兵司徒帥而至若鄉遂若甸稍若縣都皆其有司以率之鄉遂則以州里名野則以其甸稍之邑名縣鄙都)
(家則以其主之號名各有所抵也至于司馬合其卒伍則陣有八門門各有帥帥即以其陣之門為名民各屬)
(其門之下焉如云東門師帥某卒伍軍係某州里人或某甸稍邑人或某縣鄙都家人也)百官各象
其事(如掌次掌舍師氏保氏大師大史環人校人條狼銜枚等六官各有職事以從王于軍者則象其事)
(以為名)以辨軍之夜事(號名既定出戰則從其軍帥在營則從其有司其有執事者則從其)
(官夜則聲相聞即以書契之所讀者以為呼召所謂辨軍之夜事也)其他皆如振旅(謂教坐作)
(進退疾徐疏數之節也)○遂以苗田如蒐之灋(夏田為苗除害故曰苗如蒐之灋者)
(表貉誓民中軍令鼔之類也)車弊獻禽以享礿(礿禴通○夏田不用火羅故止言車弊王)
(制天子殺則下大綏諸侯殺則下小綏大夫殺則止佐車然後百姓田獵此車灋也並解見田僕車止虞人植)
(旗衆皆獻其所獲之禽以為宗廟之夏祭)
　(右仲夏苃舍之灋以辨號名為主)
中秋教治兵如振旅之陳(秋分後霜降天氣肅殺故以治兵為名)○辨旗
物之用王載大常諸侯載旂軍吏載旗師都載旜鄉遂
載物郊野載旐百官載旟(按司常王建大常諸侯建旂正與此同孤卿建旜大夫建)
(物旜物皆不畫以象奉王政教之意師都建旗州里建旟縣鄙建旐皆有所綂率故畫異物以取灋象之意與此所)
(載皆不同舊說凡旌旗有軍衆者畫異物無者帛而已軍吏諸軍帥也以其統衆故皆載旗百官即孤卿大夫)
(士也以其有事故皆載旟師都鄉遂兵已屬軍吏已無所將故載旜載物郊野即公邑家邑大夫以其或將羨)
(卒故載旐其大㫖如此夫司常于國之大閱贊司馬頒旗物則凡祭祀賔客㑹同軍旅並當以之為凖唯安營)
(出戰則其旗灋與此不同詳見八陣灋若其初至不當又有所更置蓋旌旗以一人之耳目豈得數易以亂之)
(此蓋誤文也)各書其事與其號焉(事與號者軍帥以門有司以地百官以事與茇舍所)
(辨號名相符畫則可以相識也)其他皆如振旅(解見前)○遂以獮田如蒐
田之灋(獮恤蹇反○秋田曰獮殺也)羅弊致禽以祀祊(祊音方○秋田主用網中)
(殺者多羅氏社則張羅襦易曰王用三驅失前禽謂開一面之網此羅灋也羅止祀四方之神以報成物之功)
(月令季秋天子既田命主祠祭禽四方是也○襦音如)
　(右仲秋教治兵之灋以辨旗物為主)
中冬教大閱前期羣吏戒衆庶脩戰灋(羣吏司徒之吏鄉師而下也戒)
(衆庶鄉師所謂前期出田灋于州里簡其鼓鐸兵器脩其卒伍縣師之受灋于司馬以作其衆庶及馬牛車輦)
(㑹其車人之卒伍也)
虞人萊所田之野為表百步則一為三表又五十步為
一表(除地為萊立高木為表示人進止之處五十步表乃大司馬所居去後表百步之半也)
田之日司馬建旗于後表之中(即五十步之表)羣吏以旗物鼓
鐸鐲鐃各帥其民而致(旗物即司常于國之大閱贊司馬所頒仲秋治兵復辨之鼓鐸)
(鐲鐃即鼓人所教仲春振旅復辨之至此則大簡閱之也)質明弊旗誅後至者
　(旗者期也建旗以期其至期而不至侮慢不恭者也弊旗誅後至者此軍灋之始)
乃陳車徒如戰之陳皆坐羣吏聽誓于陳前(羣吏司馬所合卒伍)
(師帥而下也誓若甘誓牧誓及條狼氏所職謂大將之戒令也)斬牲以左右徇陳曰不
用命者斬之(徇恤運反)
　(凡用大衆大將誓以出師之意并告師衆以所當禁戒者于是斬牲徇陳行而示之不用命者如其牲蓋)
　(軍令不一則無統而衆亂故軍灋不用命雖有功必誅也)
中軍以鼙令鼓鼓人皆三鼓司馬振鐸羣吏作旗車徒
皆作(鼙音脾○令鼔蓋擊晉鼔鼙字未詳鼔人皆三鼓兵以鼔進也兩司馬振鐸以通鼓作士氣也羣吏)
(作旗凡正旗傔旗皆立車執轡徒立示將行也○傔音欠)鼓行鳴鐲車徒皆行及表
乃止(師帥旅帥擊鼔以行伍長鳴鐲以節鼔于是車徒皆行自五十步表進至後表)三鼓摝鐸
羣吏弊旗車徒皆坐(摝音鹿掩也兩司馬手掩鐸聲羣吏旗皆偃于是御者步者皆跪)
　(旗舉則作卧則坐此作止之灋)
又三鼓振鐸作旗車徒皆作○鼓進鳴鐲車驟徒趨及
表乃止坐作如初(鼔勢前進車驟徒趨者以漸赴敵也自後表進至中表)
　(鼓慢則緩行急則疾行此疾徐之節)
乃鼓車馳徒走及表乃止(乃鼓者鼓急疾不暇鳴鐲以節之也車馳徒走者對敵行)
(益疾自中表進至前表)鼓戒三闋車三發徒三刺(闋音缺○疾雷擊鼔曰戒)
　(每鼓戒一則車一轉發徒一擊刺戒者作氣使戰闋者不極其力書所謂乃止齊焉是也止于三示敵已)
　(服)
乃鼓退鳴鐃且卻及表乃止(鐃卒長所執以止鼓者及表乃止自前表退至中表)
(也)坐作如初(如初者三鼓摝鐸弊旗車徒皆坐又三鼓振鐸作旗車徒皆作)
　(旗卧則坐舉則作退軍亦有節度如前○以鼓進以金退此進退之節已上仲冬教大閱之灋)
遂以狩田以旌為左右和之門(植旗于左右以為門軍門曰和師克在和也)
羣吏各帥其車徒以叙和出(以次第出和門)○左右陳車徒有
司平之(門之左右各陳車徒使有司平叙之)旗居卒間以分地前後有屯
百步(凡旗常居一卒之中百人悉聚于旗下可以知部曲所屬因而分其所屯之地凡設圍之屯前後錯)
(居相去百步此䟽數之節亦竒正之意也)有司廵其前後險野人為主易野
車為主(險野人為主者人在車前以為輔易野車為主者車在人前以為衛也)既陳乃設
驅逆之車(驅逆者驅在外之禽趨于獲逐脫走之禽反于圍此但設之至百姓畋獵然後用也)
　(分屯地以䟽數廵人車之險易設驅逆以期大獲此皆田之要務已下皆為田事)
有司表貉于陳前(見前振旅)中軍以鼙令鼓鼔人皆三鼓羣
司馬振鐸車徒皆作遂鼓行徒銜枚而進(銜音咸○鼔動而軍作鼔)
(行而軍行一如前大閱旗鼔作止之灋)大獸公之小禽私之(大獸公之者百姓先公後)
(私之意小禽私之者人君與民同利之意詩獻豜于公言私其豵意亦如此○豜音肩三歳豕豵音宗一歲豕)
獲者取左耳(亦如軍灋之執馘也○馘音國)及所弊鼓皆駴車徒皆譟
(駴戒通譟恤告反○田獵盡其所禁之處獸益多而窮廹于是鼔益急疾車上與步卒皆大呼俟大獲而後止)
徒乃弊(冬田用衆多百姓竭作故以徒弊言)
致禽(虞衡植旗甸祝致之也)饁獸于郊(饁音葉餽也○至郊而索享百物以獸餽之)入
獻禽以享烝(入國而為冬烝之祭)
　(按師田之政聖人所以仁義曲盡而有國者之至急務也安而忘戰則危無事而教殺則不祥是故因田)
　(以寓軍灋蓋夷狄冦賊如禽獸禽獸害人如冦戎故教戰而繼之以田也田而必先教戰者不用不教之)
　(民以戰也○仲冬教大閱閱簡也大簡閱其軍實農隙而可以大用其民蓋行之非一故傳曰三時務農)
　(一時講武三時農事方殷非不用也但可一為之冬則農功已畢故曰大閲其禮為特備其行當不一而)
　(三時之田皆以是為凖焉三時田灋非有畧也于冬述之不復重出耳兵出曰治兵入曰振旅仲春為一)
　(歳教戰之始而曰振旅者為仲冬大閱之後將收而藏之藏之以禮則用而不忒故曰振旅者反尊卑也)
　(反尊卑也者出則壯者在前老者在後入則反之所以明尊卑長㓜之序也其田之名曰蒐蒐之為言搜)
　(也鳥獸方孳尾搜取其不孕字者故孕者雖獲而不獻也茇舍者田間草宿止舎之名仲夏講武而曰茇)
　(舍者夏則百姓畢出郊野以治田夜則止宿于草舍恐有非類之侵故取名于茇舍雍氏春令為阱㨦亦)
　(此意也其田之名曰苗夏苗在田故除禽獸之害苗者蜡之迎猫迎虎者謂是故也四時皆治兵而秋獨)
　(專其名者為仲冬大閱之始故以出兵為名也其田之名曰之為言殺也秋氣肅殺順天時以裁物)
　(之過也○旗鼓號名者軍之耳目教戰莫此為急四時之田靡不用之春而辨鼓鐸等器鄭氏謂象雷發)
　(聲故以辨其聲為主亦猶攷工記云冐鼓必以啓蟄之日也夏而辨號名之用者夏主夜宿夜戰聲相聞)
　(故以辨號名為主也秋而辨旗物之用者秋氣清明物色莫辨于秋故以辨其色為主也用之者四時皆)
　(然不可有缺也辨之者三時各專其一則習之審也○其田之灋有火有車有羅者昆虫未蟄不以火田)
　(春而火止故春以火言鳩化為鷹然後設罻羅秋而始羅故秋以羅言四時非不用車也夏無火羅之用)
　(故單以車言冬則兼而用之故言及所弊百姓竭作因以徒弊言也○聖王之于祭祀也必有資于物故)
　(其于禽獸也非獨去其害亦所以資其用故田之後必終之以祭四時皆有宗廟之祭禴夏以迎來烝冬)
　(以送徃錯舉其盛者也春秋皆祭社獨于春言者土方施功也秋田主祭四方報成萬物也聖人之于禽)
　(獸不得不除也而必有其名不得不用也而必以其禮且物之害人常也故四時之田有定時人之害人)
　(無常也故為之備有急則移而用之耳實教戰也而不以為名若無形也而實藏其用此師田之政所以)
　(為仁義曲盡也○孳音自擭音話古獮字又作)
及師大合軍以行禁令以救無辜伐有罪
　(大合軍者合聚軍衆兵車之㑹也行禁令若葵丘五禁及令貢賦救無辜如救圍救伐興滅繼絶伐有罪)
　(即九伐之灋以此三者而後合軍否則不為徒㑹也)
若大師則掌其戒令(戒令即軍灋也)○涖大卜(用兵必先于卜司馬灋曰上卜)
(下謀是謂叄之)帥執事涖釁主及軍器(主謂遷廟之主載于齊車凡帥既受甲迎主于)
(廟及社祝奉以從軍器旗鼔戈兵之屬殺牲取血塗之)○及致建大常(即王之大常畫北斗)
(其上者按巾車大常以祀大白以即戎今大師而建之者記曰招摇在上急繕其怒舊註解云即北斗第七星)
(名摇光者以其杓尾用以指十二方軍中貴于指揮故以取義非畫日月之大常也若兵車所建則仍用夫大)
(白而已王都之衆皆王之親兵王親御六軍則司馬為王建之若司馬居中軍則代王之將且有社宗故亦得)
(建之以其旗之至尊故稱大也餘詳見九旗總釋)比軍衆誅後至者(比上聲○比其軍衆)
(之在否而戮其犯命者)○及戰廵陳眡事而賞罰(對敵交戰時親廵陳後恐有疎)
(虞以致蹉跌及眡其事機以為變化其有功辠者因而賞罰之與安坐城堡而唯遣師出戰者異矣)○若
師有功則左執律右秉鉞以先愷樂獻于社(司馬灋曰得意則愷)
(樂愷歌勝軍樂也樂師執同律以聽軍聲)若師不功則厭而奉主車(厭入聲喪冠也)
王弔勞士庶子則相(士庶子之死事者司馬相王親弔勞之)
　(此大司馬于用兵時所掌始終節目掌其戒令者凡師之進退遲速並大司馬掌之君不得而與也涖大)
　(卜者眡其吉凶以為行止也釁主及軍器助以生氣使之神也建旗弊旗齊其衆也廵陳眡事者戰危事)
　(與衆共之也師有功獻于社后土之神助有道而立功也執律奉天討也秉鉞所用以勝之器也厭而奉)
　(主車軍敗以喪禮處之也王弔勞士庶子者嘉其忠為衆勸也雖大捷必有横罹鋒鏑者人人死戰斯無)
　(大敗之軍矣)
大役與慮事(與去聲○慮計謀之也)屬其植(植築城楨也屬謂分任)受其要
以待攷而賞誅(要者功程之簿書事成攷之)
　(大役任衆屬軍禮故經營其事而為之者司空大司馬與其謀賦之丈尺而使分任之者量人大司馬主)
　(其數執其要簿而攷之者鄉師大司馬行其誅賞)
大㑹同則帥士庶子而掌其政令(司士㑹同賔客作士從諸子㑹同賔客作)
(羣子從並司馬帥之而掌其職事之戒令)
若大射則合諸侯之六耦(大射者王將祭射于澤宫以選士也王射三侯以諸侯為六耦)
(大司馬主射正故合其耦卿已下其射人合之歟)
大祭祀饗食羞牲魚授其祭(牲魚魚牲也少牢篇主人主婦尸侑各一魚加膴祭)
(于其上司馬主進之祭祀授尸祭賔客授賔祭也)
大喪平士大夫喪祭奉詔馬牲(平謂正其服位喪祭遣奠也馬牲夏官所有事)
(也)
　(按乾為馬屬天官羊大畜屬夏官天官總贊王牲無所奉馬乃司馬之所有事故主奉詔馬牲而羊則特)
　(設小子一官以掌之也觀喪祭奉詔馬牲及以司徒奉牛牲司冦奉犬牲之例推之則大祭祀當奉馬牲)
　(蓋互見矣)
小司馬之職掌凡小祭祀會同饗射師田喪紀掌其事
如大司馬之灋
　(祭祀饗食羞牲魚授祭會同率士庶子而掌其政令大射合耦大師掌其戒令蒞大卜釁主及軍器比軍)
　(衆廵陳眡事大田戒衆庶掌畋灋大喪平士大夫此皆大司馬之職也其七事之小者小司馬專掌之)
軍司馬
輿司馬
行司馬(已上三官職掌缺)
　(按軍司馬者軍中執灋之官猶後世都虞侯也凡一軍儀制之舉廢人才之進退軍將之得失士卒之功)
　(罪靡不司之昔王儀為司馬昭司馬得以言上將之咎段秀實為白孝徳都虞侯得以專驕軍之戮所以)
　(佐大小司馬者也輿司馬者主一軍之車車必有騎故天文謂之車騎)
　(行則以為乘載止則以為營衛戰則以為衝突兵家莫重之器此官掌其收藏出入師行則主營衛車戰)
　(之事使無離次不齊也行司馬者主一軍戰陳行伍坐作進退之灋凡軍灋)
　(左右前後各司其局士大夫死行列故費誓曰馬牛其風臣妾逋逃勿敢越逐祗復之牧誓曰不愆于六)
　(步七步乃止齊焉不愆于四伐五伐六伐七伐乃止齊焉如是則人有統攝而無奔潰之患勇怯並奏而)
　(無罷敝之虞矣凡行陣之事多于車而輿司馬為上士者蓋輿皆士大夫所乘而行則兼夫貴賤且車以)
　(為營衛亦先為不可勝之意也按易大傳曰離也者明也萬物皆相見也于是雷雨)
　(作而物與無妄此天之政也王者奉天討罪救民水火之中如雷霆之威如時雨之降天下之政莫大焉)
　(司馬所以稱為夏官也粤稽虞廷兵革罕用分掌于六事之人而未有專官中古防患深逺故特設夏官)
　(掌政而專統六師然觀夫職方險固等職皆主于控制四海之大端治亂者以不抵于亂為務也兵甲弓)
　(矢等司必先于自衛用兵者以不可勝為貴也大僕等官以通達上下司士射人以辨論官材伐無道誅)
　(不義以方域乂安進賢興功為先也以至天子侍御僕從輿服灋駕靡不統焉而皆主于格王正厥事者)
　(正君而後可以正天下也後之言兵者率以謂武人之事而治平尚文則每輕之殊不知吾民非此則不)
　(生國家非此則不安聖人制兵之始其原出于天地生生之心而已故非體天地好生之徳者不可以語)
　(兵非有剛大浩然之氣者不足以用兵夫豈勇夫捍卒撫劒持㦸之云故苟有一毫功名利達之念即逆)
　(天地好生之心尚可與議周公夏官之㫖哉詩曰上帝臨汝無貳爾心斯得之矣或疑大司馬當申明軍)
　(灋而周禮若缺然何也蓋八陣之灋始自黄帝厯代相傳不廢大公推而演之自有成灋亦如禮之有儀)
　(禮筮之有周易有事則舉而用之故此自不得而詳耳愚因述風后握機經傳為翼傳之一以為用兵者)
　(攷焉)
司勲上士二人下士四人府二人史四人胥二人徒二
十人(大司馬主進賢興功以作邦國之治故司勲屬焉)
司勲掌六鄉賞地之灋以等其功(六鄉無閒田載師賞田任逺郊之地六鄉)
(字誤當作六遂)
　(高爵厚禄所以待賢人者至矣而復有所謂賞何也大宰曰予以馭其幸司士云唯賜無常蓋有功而獲)
　(上利國爵禄不足以盡之或賜之貨賄則王府典婦功所掌或賞之以地則載師所謂賞田蓋地掌于載)
　(師而灋掌于司勲言灋者地有差等功亦有差等故等其功而賞之也)
王功曰勲國功曰功民功曰庸事功曰勞治功曰力戰
功曰多
　(一貫三才曰王王功者若古帝王之佐裁成天地之功也國功者若伊尹之不私其君石碏之不私其子)
　(唯以計安社稷為事也民功者若后稷教民稼穑而民不阻饑契為司徒而民成有功徳於民也事功者)
　(若禹之治水䕫之典樂伯夷降典為其事而有成績也治功者若召公之循行南國畢公之保釐東郊為)
　(政而有治平之功也戰功者若師尚父之時維鷹揚韓信之戰勝攻取也六者之功周公以義定為六字)
　(今以字書攷之勲功勞力皆以力為主以人致力所為也從言有大功者光烈烜赫也從工為功以運)
　(籌如工也從營省為勞以經營而力殫也力者竭力無餘之意庸事也民功主事故曰庸多者有餘之意)
　(武不可黷故謂戰功曰多此六事相比第為六言而有定然功勲勞字亦有通用如云勲勞䇿勲之類不)
　(必拘也已上等其功大小之名)
凡有功者銘書于王之大常祭于大烝司勲詔之
　(銘之為言識其名也大常王之旗生則識其人之功于王之大常君牙之命所謂紀于大常是也又古之)
　(有功者銘于宗彞彝亦謂之常二者其兼用歟冬祭曰烝祭于大烝者配享廟廷盤庚所謂肆予大享于)
　(先王爾祖其從與享之也又月令季冬畢山川之祀及帝之大臣亦祭有功之事也銘之以示著存于心)
　(祭之以示報功之無盡皆司勲告于王而為之已上報大功之禮)
大功司勲藏其貳掌賞地之政令凡賞無常輕重眡功
　(司約掌治功之約天府藏邦國之治中内史出王之賞賜其貳則司勲藏之蓋如事勞而時有劇易戰多)
　(而敵有堅脆不可以豫定但當視功之大小以為賞地之輕重其政令皆司勲藏其貳以為節量之方也)
　(已上賞地輕重之政令)
凡頒賞地三之一食唯加田無國征(征一作正)
　(賞地不止于王臣諸侯有功而慶以地者亦在其中賞地必閒田故初受之者止可以當下等再易之地)
　(三分而食其一苟如上地之賦則民不堪田將棄而受之者無益矣加田者萊田也荒蕪之田儘民開墾)
　(無賦役之征庶地闢民足而國自富于下必至民稠而地有限然後分授于民以息其爭奪耳後世墾田)
　(未幾而遽復其稅田卒汚萊皆因見小利而不知大利故耳此句因頒地之灋故類及之已上賞地征斂)
　(之灋)
馬質中士二人府一人史二人賈四人徒八人
馬質掌質馬(質者平成之義謂平其馬價而成其交易也)馬量三物一曰戎
馬二曰田馬三曰駑馬皆有物賈(駑音奴賈價通○馬之等一為戎馬二為)
(田獵三供冗役馬類雖多而唯此三者可以通于上下之用其貿易為最多故以此量之使皆有物色價直也)
綱惡馬(馬有覂駕破車而其才可用者則以索綱維而馴習之制其奔踶之性○覂音俸逸也踶題第)
(二音)
凡受馬于有司者書其齒毛與其賈馬死則旬之内更
旬之外入馬耳以其物更其外否
　(受馬於有司者丘甸之民及凡民買圉人之馬也未及旬而馬死病有未賣之前也故依原價而償與之)
　(過旬而死先不甚病任之過其任也故使之入馬耳依其色而償之不足于原價兩分其災也二旬之外)
　(則先無所病買者之過故無所償聖人大公之心雖小事亦無不得其平也)
馬及行則以任齊其行(行音杭○及行謂始當駕者任之以物使之致逺因而知其所)
(載之輕重所行之逺近然後可以齊其行等隨所任使而不偏矣)
若有馬訟則聽之(買賣馬有爭者馬質掌其事故聽之)禁原蠶者(易大傳曰乾為)
(馬蠶書蠶為龍精月値大火則浴其種至四月純乾卦氣而蠶功告成是蠶與馬同氣物莫能兩大原再也禁)
(再蠶者恐傷馬也)
　(校人所掌皆公馬也其名物教治委任責成之灋詳矣然鄉遂公邑民間之馬甚多也故復設此官以統)
　(之馬量三物以定其價綱惡馬齊其行以教導之禁原蠶以蕃育之此皆所謂馬政也至闕)有豐耗王　
　(馬不足則買于民有餘則賣之及夫民間之賣粥者故有受馬有司之例與夫馬訟之聽而以馬質命官)
　(也)
量人下士二人府一人史四人徒八人
　(司馬掌邦灋几言灋必以度言度者丈尺之謂事之灋則必起于度數故量人屬之夏官也)
量人掌建邦之灋以分國為九州
　(制畿分國邑夏官之事先言王國以之為則也州古文作象水中可居旁有二水為界故凡界限而可)
　(居者皆謂之州非必海内之九州及州鄉之州也分國為九州者國中最大之道縱横各二則國中之地)
　(界為九區若井字然故曰九州也)
營國城郭營后宫量市朝道巷門渠造都邑亦如之
　(内城外郭王后之宫前朝後市其道路溝渠門巷皆有縱横廣狹之度數若攷工記匠人所載是矣不曰)
　(王宫而曰后宫者王有前朝五門所居止于路寢后所居有六宫之衆宫室為多故以為言然亦總曰王)
　(宫故又名王之北宫也王國既定五等之侯國三等之采地順是以降而為隆殺焉皆量人掌之)
營軍之壘舍(壘軍所屯之壁舍士卒之居)量其市朝州涂軍社之所
里
　(夫師衆所居非可苟也八陣之灋中軍倍于四正以為提挈弛張四正倍于四隅以為輔翼遊軍別存三)
　(之一以為應援營中大道縱横各二所謂涂也其地分為九所謂州也前有朝為天子諸侯大將臨衆之)
　(地後有市以為兵衆貿易之所左祖以聽命而行賞右社示有尊以行罰畧如國中之制安營皆然多無)
　(所加少不可損者也但軍行衆寡不同則壘舍大小亦異苟地餘于人則營陣空疎人餘于地則衆廹促)
　(故量地之廣狹可以知容衆之多寡因衆之多寡以為營壘之大小握機經云先出遊軍定兩端孫子云)
　(地生度度生量量生數數生稱稱生勝皆謂是也)
邦國之地與天下之涂數皆書而藏之
　(邦國之地有方圜山川之廣狹天下之涂有曲直攴凑之逺近並書而藏之若封國慶削廵行征役皆于)
　(是乎攷之以量人主長短之數也)
凡祭祀饗賔制其從獻脯膰之數量掌喪祭奠竁之俎
實(膰一本作燔竁昌絹反○儀禮獻尸以燔從獻賔薦脯醢數量者儀禮脯十脡各長尺二寸是其多少之)
(數長短之量又如大行人所掌賔客饗食之數也竁穿壙名喪之祭與竁而納遣奠之笣筲亦有數並量人制)
(之以其主度量為職也)
凡宰祭與鬱人受斝歴而皆飲之(斝音假○宰字義疑舊說大宰攝祭非也)
(王不與祭則宗伯攝位太宰無攝祭之禮按鬱人職曰大祭祀與量人受舉斝之卒爵而飲之此宰字當作大)
(○舉斝卒爵者謂尸嘏王而二官共飲其卒爵也歴謂更歴飲之非一人餘見春官鬱人)
　營國九州經緯圖
　營軍壘舍圖
小子下士二人史一人徒八人(主用羊之禮事)
羊人下士二人史一人賈二人徒八人(主共羊牲)
小子掌祭祀羞羊肆羊殽肉豆(劉氏曰羞進之也羊肆謂朝踐獻腥四叚其牲)
(為豚解也羊殽謂饋食獻熟體解骨節折而爓之以酳尸也肉豆謂切肉而以豆羞者也)
而掌珥于社稷祈于五祀(珥并傳刵衈􁏐音筮祈并傳刉􁏕􁏐音期)
　(周禮祈珥之文非一春官肆師職曰及其祈珥秋官士師職曰凡刉珥則奉犬牲犬人几幾珥沈辜舊註)
　(云釁禮之事愚以謂非也此蓋用為盟詛之牲耳嘗觀戎右云盟則贊牛耳桃茢司約云若有訟者則珥)
　(而辟藏故知盟則割牲取耳珥之謂也又司盟云既盟則為司盟共祈酒脯蓋殺牲以祈明神祈之謂也)
　(此三節為可徴若釋之為釁則如小子羊人既言祈珥而又言釁不幾衍文且大血能殺隂靈廟以聚祖)
　(考之精神苟以之而釁廟及器不幾于散祖考之神乎故六畜惟牛羊雞豕可以為釁孟子牛何之將以)
　(釁鐘以羊易之雜記釁廟以羊門夾室以雞又曰凡宗廟之器其名者成則釁之以豭豚未聞有釁犬者)
　(故犬人亦未嘗有釁之文也若盟詛則六牲皆用之故如司右之贊牛耳羊人之祈珥犬人之幾珥又史)
　(稱刑白馬而誓詩云出此三物以詛爾私即左氏鄭伯使卒出豭行出雞犬詛射穎考叔者是知六牲皆)
　(可用也舊註又以毛牲曰祈羽牲曰珥愚亦以為非也蓋毛牲則有耳故珥者殺毛牲之名社稷大神故)
　(謂珥于社稷羽牲但取血以祭曰祈五祀神小故謂祈于五祀也若祈珥之文經傳參用不一其用祈者)
　(取祈神之義用刉者以刀殺訖之義古文别作􁏕从血諧幾聲今用幾者􁏕之誤其用珥者象牲耳在玉)
　(敦也雜記作衈從血或作刵從刀割耳也亦通)
凡沈辜候禳飾其牲(沈謂貍沈祭川辜謂磔牲以祭月令九門磔禳以畢春氣候祥禳災)
(飾其牲潔而牽之也)釁邦器及軍器(邦器禮樂及祭器之屬軍器五兵鼓鐸之屬釁之者一取)
(其堅二取其神也)
凡師田斬牲以左右徇陣
　(大司馬斬牲以左右徇陣曰不用命者斬之屬于小子者羊外柔内剛狠不從人牽羊者當其前則不行)
　(故以之徇不用命者卿子冠軍誓于軍曰狠如羊貪如狼者斬之亦此意)
祭祀贊羞受徹焉(大司馬羞牲魚小子贊助諸宰君婦廢徹之時小子受之)
羊人掌羊牲凡祭祀飾羔祭祀割羊牲登其首凡祈珥
共其羊牲賔客共其灋羊凡沈辜候禳釁積共其羊牲
(積音漬○羊所共莫重于祭祀賔客飾羔小祀也割羊牲大祀也曰飾曰割亦互文灋羊饔飱牢禮有灋者祈)
(珥沈辜候禳釁皆常事􁏐羊人共之積義未詳舊說實柴焚燎也)若牧人無牲則受布
于司馬使其賈買牲而共之(賈音古○牧人無牲者或朝㑹之年用羊之多或羊)
(遭疾疫而衰耗也羊人之屬有賈二人使買于民間而充之)
　(羊火畜故屬于夏官羊人掌羊牲者但主畜養及宰殺耳其肆解割烹豆實皆小子掌之蓋知禮儀者也)
　(及夫用羊以為􁏕衈釁徇陣皆非羊人所與故設官在羊人之上且兼贊司馬之羞有司之徹皆小事也)
　(故以小子名官)
司爟下士二人徒六人(爟音貫○火南方之氣而盛于夏故夏官特設司爟之官)
司爟掌行火之政令(凡火之政令則專行之如下文所言也)
四時變國火以救時疾季春出火民咸從之季秋内火
民亦如之時則施火令(内音納)
　(火之氣行于天其質藏于地之木石其用則司于人故以寒暑之大分言在天文大火之次於星為心其)
　(出也以夏正之三月而位建乎辰於時為暑其入也以夏正之九月而位伏於戍於時為寒而凡水旱災)
　(祥于是生焉以四時之木所生言榆栁先百木而青得東方木氣之盛棗杏木心赤得南方之色柞楢文)
　(理白得西方之色槐檀木心黒得北方之色桑柘皮裏皆黄得中央之色而人之資于木以火食者疾病)
　(壽夭于是生焉四時變國火者鑽鐩改火以為飲食之用依歳氣而無使亢不及所以救民之時疾也季)
　(春龍見出火季秋龍伏納火先儒以為當有祭祀之禮者良是而凡百工之範金合土者靡不因之以為)
　(作息所以順天之道而無水旱火災之流行也至于出火内火之時又因而施火令即變火出納等灋也)
　(○禁與令不同夏屬火故掌脩火利之令秋主刑故掌除火害之禁義各有在也)
凡祭祀則祭爟凡國失火野焚萊則有刑罰焉(祭祀則祭爟者)
(報其利物之功國失火則有延燒之禍其不謹慎當戒野焚萊則失由牧之利其放僻當懲司爟主火故司其)
(事也)
　(按萬物之所以得生者隂陽二氣而已陽之盛為火之熱而物資之以暢茂條達否則萎而不榮隂之極)
　(為冰之寒而物資之以縮聚堅凝否則散而不收然火有出入當出而大早則過盛而為災當伏而不伏)
　(則錯行而傷隂此春秋所以出火内火也冰有藏啓藏之以抑伏藏之火俾之休息啓之以發沉伏之隂)
　(俾得制火此冬春之所以藏冰開冰也夫天地之災猶人身之疾人之疾病皆以氣行大過則血行不及而)
　(百病作故治疾者多以滋隂降火為主天地之氣亦惟陽之妄行而隂不及從于是乎有災是故夏旱則)
　(秋澇冬雷則春隂凡震雷冰雹皆陽驅隂急疾所致也故調元者亦以宣隂助陽為貴司爟凌人皆此道)
　(也周公設官言火非一司爟于夏所以裁成火之道司烜于秋但取火之明以為用餘則脩火之禁而已)
掌固上士二人下士八人府二人史四人胥四人徒四
十人(掌城郭溝池樹渠之固令民可守以為安者)
司險中士二人下士四人史二人徒四十人
　(掌天下險要之地及畿内設險以守國者司險執其圖要而已周行天下者其徒為之也)
掌疆中士八人史四人胥十有二人徒百有二十人
　(主王畿千里四面封疆之境地廣而逺故官吏之多其士以八人者蓋四正四隅也)
候人上士六人下士十有二人史六人徒百有二十人
環人下士六人史二人徒十有二人(几士之能為環人之事者其數不可)
(拘此官特掌其人故有定員史二人者掌其録籍徒十二人以給六人之徴令也)
掌固掌脩城郭溝池樹渠之固(渠字義疑蓋既云溝池不當復云渠也司險云)
(設國之五溝五涂樹之林以為阻固則此亦當云樹涂或是衢字聲相近而誤)頒其士庶子及
其衆庶之守設其飾器分其財用均其稍食任其萬民
用其材器(材謂藩落之材出于山林器謂塹築之具若費誓之楨幹)
　(凡建國宫城之外為官府百族所聚則有城以為之衛附城為民居復有郭以為之輔城郭之外皆為之)
　(溝池暴客無所容足溝池之上為之衢以通行樹之林以為阻戎馬不得馳驟然後王公得以安其居焉)
　(然有其固而無其守猶無固也于是頒其士庶子及其衆庶各有信地無得失守設其矛盾旌旗以聳眡)
　(瞻備非常然苟不恤其私安能徒手以為守乎故必給之財用量地分之供其饍食計功均之凡材器任)
　(于萬民而用之蓋士卒無他累所以能責其致死弗去也)
凡守者受灋焉以通守政○有移甲與其役財用唯是
得通與國有司帥之以贊其不足者
　(各致其守此各地各司之事也如此則呼吸不通首尾不應故凡守吏必受灋于掌固而通其守政庶乎)
　(緩急相應援聲勢相依輔而四面逺近皆通貫連絡矣至于荒僻或變故兵甲不備力役不供財用不給)
　(則無以捍患而集事故為通融之灋以其有餘而贊其不足國有司者掌甲兵財用人民之官也與之參)
　(議斟酌恊同帥之在此必不得已而後資于彼在彼必有所餘而後可濟于此必掌固主之不敢私有所)
　(通也○此通守之政)
晝三廵之夜亦如之夜三鼜以號戒(鼜音戚解見鼓人)
　(有其守而不廵之猶無守也故城郭之守必書夜不離其局而守吏于晝夜各三廵之夜三鼜者一以為)
　(三廵之表號一以驚戒衆庶也○已上王國城郭固守之灋)
若造都邑則治其固與其守灋
　(城郭溝池樹渠之固與其守灋皆如王國○此都邑固守之灋)
凡國都之竟有溝樹之固郊亦如之民皆有職焉○若
有山川則因之
　(竟疆界所止之處國之竟為近郊近郊之竟為逺郊逺郊之竟為野每縣都亦有郊野封以為之界溝以)
　(為之限溝上有涂以為行其封涂之上樹植以為之阻固民皆有職者謂有世守之民則不至于頽夷消)
　(落也山川若殽澠成臯漢水濁河及凡髙下自然之險為守者當因之不必計地里之廣狹而别為其難)
　(也○此國郊固守之灋○澠音免)
　(記曰城郭溝池以為固易曰王公設險以守其國分而言之在國曰固在野曰險故周禮設官掌固主國)
　(都至于郊掌疆主王畿之境司險者則自王圻之中以至于九州之内無不有以守而達之司馬握軍旅)
　(之重而要害之地實攻守大計三官所以􁏐屬于夏官也固者人工所為致力為難故自内而及外以漸)
　(而殺險者地利自然守之為易故先逺而後近以漸而密也)
司險掌九州之圖以周知其山林川澤之阻而達其道
路
　(周知山林川澤之阻則可以控御侯國又名山大川不以封也達之者使合方氏達之刋闢其山林津梁)
　(其川澤有事則守之以為固所以待暴客無事則達之以為一所以便行旅)
設國之五溝五涂而樹之林以為阻固皆有守禁而達
其道路
　(王畿之内畎畝之中有無形之險遂溝洫澮川非止于通水而已即有沮洳之阨徑畛涂道路非止于徃)
　(來而已即有曲折之艱涂而樹之林非止固其土而已即有蔽遮之阻是故胡騎不得長驅戎車不得􁏐)
　(驟所以為善故盡東其畝唯子戎車是利此齊所以責晉也守禁者溝涂樹木皆有守者而有厲禁不得)
　(伐損也達其道路謂脩除荆棘設立橋梁使無阻塞不通也)
國有故則藩塞阻路而止行者以其屬守之唯有節者
達之(國有故解見宫正遮迾閉絶要害之道使其胥徒之屬帥其民以守之無節者不行有節則達之)
掌疆(職掌闕)
候人各掌其方之道治與其禁令以設候人若有方治
則帥而致于朝及歸送之于竟
　(賔客各有所來之方所由之道候人分而掌之道治謂在道迎賔客之事禁令謂禁止奸盜及來之不以)
　(灋者設謂選僑捷士卒詩彼候人兮荷戈與祋是也方治謂四方朝貢訟獄之政事掌其迎送以防暴客)
　(凡此皆候人之責也○職與秋官之環人職方氏之懷方氏相類然環人主迎通賔客環衛于舘舍秋官)
　(禁戒之事此則掌道治護衛于行道夏官武人之事懷方氏主來四夷之人其職在畿外此則主畿内所)
　(以不同祋都律反)
環人掌致師(將戰而先犯敵折馘執俘示其必戰之志)察軍慝(軍士隂懷異謀將為不軌)
(伺察以告)環四方之故(姦宄發覺及疑獄未明之類使周旋幾察)巡邦國(無事之時亦使)
(之巡視防患于未然)摶諜賊(摶諜音慱蝶○敵國反間為國賊害者摶而執之)訟敵國(與敵)
(國爭論曲直若齊國佐楚屈完如師也)揚軍旅(揚如鷹揚之揚謂壯耀威武以示敵俾之奪氣而怯)
(懼)降圍邑(負固不服以師圍之圍而不屈能出入其所守之中而卒降之若宋華元登楚子反之牀)
(而語之者)
　(按環珮玉名規二玉以相連周流不窮者也此官所掌若察軍慝環四方之故巡邦國摶諜賊皆周行無)
　(停留之意又環反也言徃而復反也此職若致師訟敵國揚軍旅降圍邑皆于戰事徃而能反故以環命)
　(官夫士卒以必死為名取其致身之義此以必反為名取其驍勇之義也凡此皆非經常之事必跅􁀪異)
　(等之事而後能之不可以常灋拘不可以常禮待在大將左右以備一時差遣自有不可少者故特為命)
　(官其本末具舉者與又按候人雖主迎賔客而亦主禁其不當入者環人雖主戰事而亦主環四方之故)
　(故􁏐屬之掌固)
挈壺氏下士六人史二人徒十有二人(挈坤結反)
挈壺氏掌挈壺以令軍井挈轡以令舍挈畚以令糧(畚音)
(奔)
　(大衆所集號令不能相聞有事各以其物為表則令簡而趨疾于事為便壺所以汲水故令井以壺行以)
　(車馬為事止則卸車解轡以舍為安故令舍以轡畚以盛米故令糧以畚挈之者各縣于所當受之處使)
　(士卒望而知之也)
凡軍事縣壺以序聚柝凡喪縣壺以代哭者皆以水火
守之分以日夜及冬則以火爨鼎水而沸之而沃之
　(柝行夜所擊木軍中戒守貴嚴聚者衆人之稱勞逸貴均故次序之初喪哭不絶聲故更代而哭曰序曰)
　(代須縣壺乃無差忒鄭氏曰以水守壺者謂沃漏也以火守壺者夜則視刻數也分以日夜者異晝夜漏)
　(也漏之箭晝夜共百刻冬夏之間有長短焉冬月水凍漏凝不下故以火炊水沸之而沃于漏也)
　(按壺承水器瓦壺以汲水民間通用銅壺以為漏刻古今灋器也朝廷朝夕之禮及國家大事與夫民生)
　(日用非此無以知其時刻在天文為下垣之漸臺故設官專董其事而軍事嚴喪事遽故特舉以見例軍)
　(井舍糧三者以其刻期之事故兼掌之以其為灋度之事故屬之夏官又春官雞人凡國事為期則告之)
　(時而齊詩不能晨夜不夙則暮序云罪挈壺氏之不能共職者蓋天子備官故挈壺掌漏雞人告時諸侯)
　(則掌漏告時一于挈壺氏微有不同)
射人下大夫二人上士四人下士八人府二人史四人
胥二人徒二十人(主司射事禮灋之官)
服不氏下士一人徒四人
射鳥氏下士一人徒四人
羅氏下士一人徒八人
掌畜下士二人史二人胥二人徒二十人
　(按服不氏主服猛獸射鳥氏掌射鳥皆司馬兵家之事也羅氏掌羅網捕鳥離為網罟也掌畜掌飬鳥夏)
　(為南方在天為朱鳥也故四官􁏐屬之夏官射人)
射人掌國之三公孤卿大夫之位三公北面孤東面卿
大夫西面其摯三公執璧孤執皮帛卿執羔大夫執鴈
諸侯在朝則皆北面詔相其灋
　(古者以射選諸侯卿大夫故國之公孤卿大夫射人掌其位而主詔告擯相其灋此與司士正朝儀之位)
　(聯職但彼主在朝專掌其位此則主射事兼掌其灋也三公師道而不臣以璧為摯與諸侯之享用璧琮)
　(同餘見大宗伯諸侯在天子之朝則當正臣禮故皆北面)
若有國事則掌其戒令詔相其事掌其治達
　(諸臣于祭祀賔客大射凡公家之事不可以無統射人掌其教戒禁令而并詔告擯相之治達者鄭氏曰)
　(諸侯因與王射及助祭而有所治受而達之于王王有命又受而下之􁏐射人掌之此亦與司士掌國中)
　(之士治聯職但彼止于士而已)
以射灋治射儀(射灋謂耦侯獲容節正之數及凡射政也射儀謂升降揖遜禮樂之節也以其)
(灋而治其儀此司射所掌也)王以六耦射三侯三獲三容樂以騶虞
九節五正諸侯以四耦射二侯二獲二容樂以貍首七
節三正孤卿大夫以三耦射一侯一獲一容樂以采蘋
五節二正士以三耦射一侯(一侯一本作豻侯)一獲一容樂以
采蘩五節二正(正音征貍音埋)
　(藝能相同則比而合之以較勝負六耦十二人三侯三十六人凡射必三周共一百八人諸侯四耦二侯)
　(射三周四十八人卿大夫而下三耦一侯射三周十八人也侯以布為之矢之所至以此為候故曰侯三)
　(侯虎侯熊侯豹侯謂以皮而飾侯之側因取名焉以示服猛之義也三侯者虎侯王與其耦所射熊侯諸)
　(侯與其耦所射豹侯卿大夫與其耦所射也獲者射中則服不氏舉旌以唱獲也容即乏也設于侯旁獲)
　(者居之以觀中否所以容獲者故曰容也毎侯皆有容獲故王三諸侯二卿以下一也騶虞已下樂詩也)
　(射義曰騶虞樂官備也貍首樂㑹時也采蘋樂循灋也采蘩樂不失職也節者奏樂以為射節之差記曰)
　(明乎其節之志不失其事則功成而徳行立正者侯之中所畫以為的者也天子五正外玄次黄次蒼次)
　(白中朱攷工記所謂張五采之侯則逺國屬此諸侯朝㑹賔射之侯也諸侯損玄黄不干天子也大夫士)
　(唯朱緑降于諸侯也王以六耦而下王朝之射灋也諸侯以四耦射于其國之灋也大夫以三耦射于其)
　(家之灋也士無臣祭無所擇與其友行賔射之禮則以豻飾侯下大夫也諸侯而下因王禮併及之○已)
　(上射之禮樂器數)
若王大射(攷工記所謂張皮侯而設其鵠則春以功也解見天官司裘及鵠正圖)則以貍
步張三侯王射則令去侯(鄭氏曰貍善搏物行則止而擬度焉其發必獲是以量侯)
(道者灋之按射禮司馬命量人量侯道然後射人等張侯去侯者未射時獲者負侯而立故射則令其去侯而)
(居于乏也)立于後以矢行告(射禮大射正立于公後以矢之行去告于公下曰留上曰揚左)
(右則曰左方右方使續射則矯正之也)卒令取矢(射畢令射鳥氏取矢)祭侯則為位
(大射禮司馬正獻服不服不侯西北三步北面拜受爵司馬正西面拜送爵獲者祭侯之右个左个中亦如之)
(卒祭左个之西北三步東面立卒爵是也)與大史數射中(數上聲○計數衆耦中侯之筭也大)
(史與射人共司之)佐司馬治射正(正政通○若命去侯命取矢乘矢之等也司馬所主射人)
(佐之○已上大射所掌事)
　鵠正圖
祭祀則贊射牲相孤卿大夫之灋儀(射牲者上古六畜未擾之時必射以)
(祭後王于祭祀猶親射其牲所以存古者始佃之禮且以致親殺之意國語所謂禘郊之事天子親射其牲也)
(司弓矢共王射牲之弓矢射則射人贊之)○會同朝覲作大夫介凡有爵者(會同)
(朝覲王使公卿有所事作大夫為上介命士以上為衆介不使賤者)○大師令有爵者乘
王之倅車(倅清貴反○大師王出征伐也王乘戎路有廣車闕車萃車輕車皆有倅正車已有定員)
(其倅則作命士已上乘之謂居其左也)○有大賔客則作卿大夫從戒大
史及大夫介(大賔客選卿大夫從王見諸侯或王有命使三公命諸侯及衣服就館賜之時大史)
(主恊禮事故射人戒大史及大夫為介于諸公也)○大喪與僕人遷尸作卿大
夫掌事比其廬不敬者苛罰之(苛音何○僕人大僕也遷尸者擅弓曰扶君㒒)
(人師扶右射人扶左君薨以是舉掌事者王喪卿大夫各有執掌射人作之廬有本服親疎及貴賤宫正授之)
(射人比之也○已上掌七事執事之人)
　(按射人之事莫大于司射事而兼正諸侯諸臣之位國之大事主其成令詔相治達者毎大事不可以無)
　(統率也作其卿大夫者凡執事不可以無選擇也大師令有爵者乘王倅車者凡會同軍旅車之羣右以)
　(掌撃刺者司右主之羣左而司射者則射人主之使乘倅車所謂乘君之車不敢曠左是也)
　(記曰古者天子以射選諸侯卿大夫士射者男子之事因而飾之以禮樂故事之盡禮樂而可數為以立)
　(徳行者莫若射故聖王務焉孔子曰射者何以射何以聽循聲而發發而不失正鵠者其惟賢者乎故古)
　(者于大祭祀擇士選諸侯必以射一以助祭一以得賢一以命爵莫重于此故曰大射其次與諸侯來朝)
　(者射曰賔射與朝臣射曰燕射合耦于大司馬飾中舍筭于大史張侯于服不氏贊弓矢于大僕小臣而)
　(其專掌則于射人云○舍音釋)
服不氏掌飬猛獸而教擾之○凡祭祀共猛獸(祭祀所需若狼)
(熊之類在簿正之内者田獸所生擒而可畜者則飬之于此以俟不時而取之也)賔客之事則
抗皮(抗坤浪反舉也○聘禮庭實有虎豹之皮貴其文且示服猛也)○射則贊張侯以
旌居乏而待獲(射侯共于司裘張于射人而服不氏掌贊而張之又以旌居乏射中則舉旌以)
(唱獲言已得獸)
　(飬猛獸者貉隸所謂掌與獸言也共猛獸者其所有事也此其專職抗皮舉獲旌者並取其有服猛獸之)
　(義也字書不字作鳥飛高舉不下也官以服不名者謂服天下之不服者也夫周公相武王誅紂既已)
　(驅虎豹犀象而逺之矣召公之訓曰珍禽竒獸不育于國此復養猛獸而教擾之何也蓋東北之夷曰貊)
　(四夷中之至順者周人世居西土其服最後故周禮設官以之隸役于服不氏既取其化被之廣又以其)
　(能與獸言而教擾之亦育萬物者之所當知若曰夷狄禽獸靡有不服王化者匪服猛獸之貴蓋服夷人)
　(之貴所謂教擾者特因其能而器使之故以服不命名也然止于下士二人其與後世虎豹之圈率異獸)
　(而食人肉以供耳目之玩者異矣○貊音陌用貉非)
射鳥氏掌射鳥(雁鶉鷃雉鵠鴞之屬)○祭祀以弓矢敺烏鳶凡賔
客會同軍旅亦如之(敺音區鳶音玄)○射則取矢矢在侯髙則
以并夾取之(矢著侯之高處人手不及則以并夾取之制如剪長柄用以鍼箭司弓矢所共并夾)
(是也)
　(鳥之可以養人者膳羞所需也掌射之以供于膳夫祭祀賔客會同軍旅皆當尚肅烏與鳶每集人居而)
　(鳴掌以弓矢射而敺之此二事射鳥氏專職國之射事掌取矢以其所有事此兼職也)
羅氏掌羅烏鳥(卑居雅鵲之屬)蜡則作羅襦(襦音如羅之細密者蜡建亥之月)
中春羅春鳥(鄭氏曰春鳥蟄而始出者若今南郡黄雀之屬也)獻鳩以養國老
行羽物
　(王制豺祭獸然後田又昆䖝未蟄不以火田月令九月豺祭獸蟄䖝咸俯于是可以火田圍取禽獸故用)
　(羅襦也二月鷹化為鳩厲疾者化為仁慈故羅春鳥獻鳩以養國老助老人生氣也因以羽物頒賜羣臣)
　(蓋自此順生氣而不殺頒禽自此而止也陳氏曰天子之于老其所養者三貴胄謂之國子故)
　(貴而老者為國老賤者謂之庶人故賤而老者為庶老國子與庶人之俊者同其學所以一道徳國老與)
　(庶老異其養所以別分異記所言四代養老是也而又有死政之老焉故羅氏獻鳩以養之者國老也司)
　(徒以保息養之者庶老也司門以財養之者死政之老也若夫外饔酒正槀人所謂耆老者則總三者言)
　(之)
掌畜掌飬鳥而阜蕃教擾之祭祀共卵鳥歳時貢鳥物
共膳獻之鳥(畜音旭)
　(鳥之待人而養者鵝曰舒雁鴨曰舒鳬以其似雁鳬而飛之舒遲也雞鴿亦待人而養蓋初皆飛類但以)
　(其不能雋絶每為異類所侵乃依人而生後遂為擾畜與野鳥不同也鳥得其養自然蕃息其栖宿飲啄)
　(受人豢養皆可以教道如人之意故曰阜蕃教擾之又鷹隼之搏擊鳬雁之為媒亦皆可教者卵鳥以卵)
　(及鳥共于雞人用以薦也鳥物共于醢人腊人為醢及腊也膳獻之鳥共于庖人為王之膳羞及賔客之)
　(禽獻也並此官掌之觀上四職其事甚微而為之設官似于煩瑣然事給而不煩于民所以為不可缺也)
　畋䱷用物說
司士下大夫二人中士六人下士十有二人府二人史
四人胥四人徒四十人(主國子之已仕者)
諸子下大夫二人中士四人府二人史二人胥二人徒
二十人(主國子之未仕者與其衆子)
司士掌羣臣之版以治其政令歳登下其損益之數辨
其年歳與其貴賤
　(廢置羣吏大宰之事也而此掌羣臣之版者古者國有大事則六卿皆將苟非平日有以預知之則緩急)
　(能無失措乎又掌正朝儀之位亦當知齒位故其所掌但主仕者之版籍而已非如大宰有黜陟之權也)
　(年齒每歳増加及有生長死亡者官爵不時陟降及有登進罷黜者故每歳則先定其有登而益之下而)
　(損之之數然後辨其年之老㓜爵之貴賤以為之版此即其所治之政令也)
周知邦國都家縣鄙之數卿大夫士庶子之數以詔王
治(縣鄙之數二字衍文疑諸侯二字蓋有邦國則有諸侯也當云邦國都家縣鄙諸侯卿大夫士庶子之數)
(○畿外諸侯畿内都鄙之君之子皆在士籍故稱邦國都家縣鄙諸侯卿大夫士凡其庶子之數靡不周知之)
(以詔王治)以徳詔爵以功詔禄以能詔事(所謂詔王治也)以乆奠食
唯賜無常
　(按王制大樂正諭造士之秀者以告于王而升諸司馬曰進士司馬辨論官材論進士之賢者以告于王)
　(而定其論論定然後官之任官然後爵之即此之以徳詔爵也位定然後禄之即此之以功詔禄也事有)
　(大小才能亦有優劣事成于人故以乆而定其食此以待常才也賜出于上之特恩故無常數夫王道蕩)
　(蕩而有所謂特恩何也蓋人才不同必有所謂異等之士故亦以非常之恩而待之然不過取之于幣餘之)
　(賦而節之以好用之式則亦不至于過濫矣)
正朝儀之位辨其貴賤之等王南鄉三公北面東上孤
東面北上卿大夫西面北上王族故士虎士在路門之
右南面東上大僕大右大僕從者在路門之左南面西
上司士擯孤卿特揖大夫以其等旅揖士旁三揖王環
揖門左揖門右大僕前王入内朝皆退(環旋通)
　(此王日􁇘朝于路門所謂治朝也冢宰贊聽治故宰夫掌灋司馬掌政故司士正朝儀王南面嚮明而治)
　(也三公北面以對君無與敵也東為右故以東為上孤東面卿大夫西面以右為尊也旁列者以近君為)
　(尊故並以北為上王族故士王之族人舊為宿衛之士年老致休以其練達國事或膂力未衰故雖不在)
　(士籍猶留宿衛者虎士虎賁之士也大僕侍御之長大右車右之長大㒒從者小臣祭僕御僕隸僕等官)
　(也在王之後順王之向故並南面在右者東上在左者西上亦以近君為尊也司士擯者大射禮卿大夫)
　(始入門右北面東上君揖之乃就位此亦當然三公入門即就其位故不言揖也孤卿特揖者每人各揖)
　(之使就東面西面之位也大夫有中下二等各以其等衆揖之使就西面之位也士旁三揖者大射禮士)
　(西廂東面則此亦當位于西士有上中下故旁三揖也門左門右在王之後故還而揖之大僕職王眡朝)
　(前王正位故此眡朝畢仍前道王而入内朝即路寢燕朝也王入居此朝者皆退反其官府治處)
　司士治朝圖
掌國中之士治凡其戒令○掌擯士者膳其摰(膳字誤膳摰屬)
(膳夫此但受之耳○士初仕則擯見之而受其摰)○凡祭祀掌士之戒令詔相
其灋事(祭祀則戒令之使無怠志詔告擯相其禮灋之事使無失儀)及賜爵呼昭穆
而進之(祭畢旅酬無筭爵之時呼而進之以受爵昭與昭齒穆與穆齒相敘而不失其倫)帥其
屬而割牲羞俎豆(其屬中下士及國子)○凡會同作士從賔客亦
如之(作之以從王)○作士適四方使為介(鄭氏曰使自以王命使也為介為大)
(夫之介也)○大喪作士掌事作六軍之士執披凡士之有守
者令哭無去守(大喪作之掌凡執事披結于棺以防險者天子十二作六軍勇力之士以執之)
(皆隨其材器而使之非司士不能知也)○國有故則致士而頒其守(變故之際)
(姦盜易乘致士于宫正宫伯而頒其守故大喪雖令哭而不得去其所守之地也)
　(國之大事凡五祭祀會同賔客喪紀軍旅天官言七事者會同可以兼朝覲軍旅可以兼田役也冡宰于)
　(大祭祀掌百官之誓戒與其具脩作大事則戒于百官射人主作而用之而凡士之當與事者不可無所)
　(統率故皆司士掌之及士之初仕與為介于四方亦其所掌所謂士治與其戒令也)
　(按司士掌事凡五然其官以司士得名故掌凡在朝羣臣之版正朝儀之位此二者特其兼職而已周知)
　(凡庶子之數以詔王治乃辨論官材之事三歳稽士任則邦國貢士之事此一節則專主夫王治也)
凡邦國三歳則稽士任而進退其爵禄
　(諸侯歳貢士于天子蓋自邦君之子以至于民間俊秀皆在其中賢者或留用于朝或反其國司士于三)
　(歳則稽考諸侯貢士之賢否以行賞罰記所謂進爵絀地也但記專以習射言似于大拘此言稽士任則)
　(以其任職而觀之為得其賢否之實也按諸侯貢士雖雜見于左傳禮記而其詳不可攷唯此條所云為)
　(得其大畧也)
諸子掌國子之倅掌其戒令與其教治辨其等正其位
　(諸衆也即記所稱庶子之官也倅副貳也國子已仕者司士掌之其未仕者則此諸子所掌儲用以為仕)
　(之副貳故曰國子之倅也戒以禁其非令以作其事教以勸之學治以率其從辨其等以其才之髙下與)
　(其爵之尊卑守貴宫貴室下宫下室之類正其位以其齒之長㓜入學以齒之類)
國有大事則帥國子而致于太子唯所用之○若有兵
甲之事則授之車甲合其卒伍置其有司以軍灋治之
○司馬弗正凡國正弗及(國正弗及正政通)
　(王之冡子對王言曰世子世其父之爵也對國子言曰太子無與並也太子于王在國曰居守在軍曰撫)
　(軍故凡七大事諸子帥國子而致于太子唯太子之命是從不得辭劇就易避勞趨逸以方命撓灋此王)
　(與世臣之子自幼統攝恩威素孚賢愚才劣詳審有素而非取辨于倉卒之比也至于師旅冦戎之事而)
　(欲用之以戰也則授以車甲使之陳力就列合其卒伍使之相保置其有司使有統率以軍灋治之無敢)
　(不用命是從容于冕弁之流以從事于干羽俎豆者無不可以被堅執銳而折衝禦侮如詩稱魯侯之四)
　(矢反兮以禦亂兮之謂也凡兵皆司馬所統唯此則不與太子每事毋得專行唯此則國有司不得以常)
　(灋繩之蓋天子將其父兄太子將其子弟所以無意外之虞也或疑太子無將有功不加賞無功得罪從)
　(此始萬世之大戒也周公豈慮不及此哉是不然左傳所言謂君受讒而有疑貳于太子故使之為將以)
　(中傷之所以不可此則專以太子監國言耳一則天子在外居守之事莫大于兵非太子其誰尸之此理)
　(勢之不得不然者一則古之稱君徳者曰文武曰聖武太子者天地民物之本豈徒仁柔之為尚使之習)
　(于武畧庶幾臨變而無恇怯此與天官職大事王親戒于百官同義一則司馬于兵無所不統而太子將)
　(其子弟亦防微之意是故天文氐宿主東宫之位而其下有騎官騎陣將等星天象昭昭如此豈可以是)
　(而疑聖經哉)
大祭祀正六牲之體凡樂事正舞位授舞器(正謂朼載之位舞列)
(也此使未仕者閑于禮樂也)大喪正羣子之服位會同賔客作羣子
從(羣子兼嫡子衆子大喪服位羣子有親疎貴賤不同會同賔客羣子亦有從王而執事者)
凡國之政事國子存遊倅使之脩徳學道(政事即七事國子之未仕)
(而長者既用之其幼而未可用者則存乎學校遊暇無事之倅中使之在彼脩徳學道也)
春合諸學秋合諸射以攷其藝而進退之(春合諸學當作樂諸子一歳)
(皆在學中豈特春而合之且經語有合樂無合學也○春合諸樂者即月令季春大合樂也秋合諸射習射于)
(澤也)
　(公族之子生有民社之寄非大不肖不至見遺世禄之家生而富驕非有出類之才不免沉溺故其教之)
　(也特重于士庶人而其成也亦難于士庶人此司士庶子二職所以相夾持以為教也故司士于祭祀割)
　(牲脩俎豆帥已仕者為之此則因而正之使習于祭祀之禮也會同賔客作士從此則作羣子從使習于)
　(賔客之禮也大喪作士掌事此則正羣子服位使之執喪也樂事正舞位授舞器使之執樂也脩徳者即)
　(師氏以三徳教國子學道者即保氏養國子以道道徳存于中而難知攷其藝則中和禮樂皆可得而見)
　(故合諸樂與射而進退之記所謂學正簡不帥教者告于王而屏之逺方論造士之秀者告于王而升諸)
　(司馬此所以進退之事也夫其所以教之者不出于禮樂而其所以取之者莫非實事故曰古者庶子之)
　(官治而邦國有倫邦國有倫而衆郷方矣後之欲治其國家者可不務乎)
司右上士二人下士四人府四人史四人胥八人徒八
十人
　(右人之有力能用五兵而居車之右者若王車之右則又其有徳者不可以無統故設司右一職也按戎)
　(右齊右皆大夫而此司之者乃上士蓋右主近王故以尊官而此特掌其政令故以士也)
司右掌羣右之政令(羣右王之戎右齊右道右及五路倅車之右皆是也掌其政令者選)
(其當否與凡用舍行止之節)
凡軍旅會同合其車之卒伍而比其乘屬其右
　(軍旅會同之兵車貴于閑習和輯凡車十五乘為偏三五也九乘為小偏三三也二十五乘為大偏謂一)
　(師二千五百人之車也二偏為卒亦謂之廣謂合二師之車也五偏為伍一百二十五乘謂一軍萬二千)
　(五百人之車也左傳其軍之戎分為二廣廣有一卒卒偏之兩蓋兩偏為卒為車五十乘故曰卒偏之兩)
　(廣亦五十乘故曰廣有一卒二廣者車百乘也司馬灋二十五乘為偏即大偏也百二十五乘為伍五大)
　(偏也偏廣卒五所以合之使有統率差比其乘之利鈍使之進退齊一聯屬其右之心志使之緩急救援)
　(此主兵車之右蓋極國中之選也)
凡國之勇力之士能用五兵者屬焉掌其政令(屬音祝)
　(五兵者戈殳㦸酋矛夷矛皆車右所操以施于車上者故凡國之勇力之士能用五兵者皆屬于司右而)
　(掌其衍習選擇賞罰之政令此主國人之堪為車右者儲之以待用也)
　(按凡車皆馭者居前之中以其執䇿控御之便尊者居左以為安勇力者居右取其捍外衛尊之利故大)
　(馭齊僕道僕戎僕田僕皆馭車者也齊右道右戎右皆車右也亦曰驂乘又曰陪乘士卒兵車亦御者居)
　(中左持弓右持矛左傳所稱致師者左射以菆右入壘折馘執俘是也唯將死鼔故在車後之中御在左)
　(勇士在右詩云左旋右抽中軍作好此為不同凡軍旅之事羣右主勇力之士皆掌于司右羣左主射宜)
　(掌于射人經云大師令有爵者乘王之倅車正主居左而射者士卒兵車則不言蓋見于司馬灋也亦有)
　(一車四人者左傳侯叔夏御莊叔綿房甥為右富父終生四乘四人共一車蓋偶然耳○菆音鄒矢之嘉)
　(者馘俘音國孚)
虎賁氏下大夫二人中士十有二人府二人史八人胥
八十人虎士八百人(賁音奔○虎取其威猛賁古文從犇從自取其盛氣如牛之犇不言)
(徒而言虎士徒之選勇力者胥八人即其什長也)
旅賁氏中士二人下士十有六人史二人徒八人
　(旅諧書別作膂為膂力字不從肉骨之省多骨堅□之意此取旅賁為名蓋即虎賁氏之絶有力者擇其)
　(賢故命之爵中士二人領之史以掌其出入之數徒以給其使令之役也○□古強字)
虎賁氏掌先後王而趨以卒伍軍旅會同亦如之(先去聲)
　(王每出入虎賁氏必從行猶後世之儀衛掌先後王而趨者蓋夾王者旅賁氏故虎賁氏有在其前有在)
　(其後猶詩所謂予曰有先後也雖趨不可不整肅必五人為伍百人為卒無錯互䟽數此指郊祀田鄙平)
　(時言若軍旅會同雖有六師從行亦虎賁氏先後而趨故曰亦如之也)
舍則守王閑王在國則守王宫國有大故則守王門大
喪亦如之及葬從遣車而哭
　(凡王所居虎賁氐必為宿衛舍出行所止宿之處為梐枑再重虎賁氏主守此閑在國則守王宫與宫正)
　(宫伯相參以衛王也大故謂凡非常之變與夫大喪恐有乘機作亂其要在門閽人不足以禦之故助為)
　(之守門也凡王行則行止則止遣車魂魄所依葬則從之而哭事死如事生也)
適四方使則從士大夫(士大夫使于四方皆王親貴之臣故使從行以禦侮亦以衛王)
(命也)若道路不通有徴事則奉書以使于四方(道路不通有冦戎之)
(難也徴事徴兵于四方也非勇猛有力者不能達故虎賁氏掌奉書為使)
　(虎賁氏八百人主于擁䕶乘輿宿衛王宫及從親臣達壅滯有胥八十人以部之則行止有行伍而不亂)
　(徴發有次叙而不頗有大夫士以主之則選擇精審任使得宜也書齊侯吕伋以二干戈虎賁百人迎子)
　(釗於南門之外蓋以勲戚顯諸侯入為虎賁氏之官虎賁百人即此虎士也率之以迎立嗣君職隆任重)
　(如此故虎賁一宿列位大徴垣而周公之戒成王拳拳于綴衣虎賁以為知恤者之鮮歟)
旅賁氏掌執戈盾夾王車而趨左八人右八人車止則
持輪○凡祭祀會同賔客則服而趨喪紀則衰葛執戈
盾軍旅則介而趨
　(此職專掌從王之出宫以行故云掌執戈盾戈以為擊刺盾以為捍衛也車行則夾之而趨以備非常車)
　(止則持輪以防動摇祭祀會同賔客王服衮冕則此士服玄端而趨軍旅王戎服則此士被甲而趨皆所)
　(謂夾王車也喪紀王居諒隂無出行事唯有送葬出宫亦當徒跣故獨不言趨但衰葛執戈盾以擁䕶而)
　(已夫其所主唯在于夾王車左右限于絶力而有徳賢非絶力絶力非賢皆不可以冒充此選故止十六)
　(人委任精專致身其事別無更休交代有缺則復取于虎賁氏所以不虞肘腋之變也)
節服氏下士八人徒四人
　(春官司服于王吉凶之服詳矣而又設此官者蓋春主禮特掌其制度與夫收藏共奉故司服中士二人)
　(以其掌禮制而秩尊府二人以主藏史一人以司書也夏官司輿服灋駕且主侍御于王故復有節服氏)
　(一職專掌為王服之蓋王中心無為凡其厚簿之宜加減之節與夫應用之服應服之時皆在于此官故)
　(下士八人之多無府史之屬者不掌其藏也)
節服氏掌祭祀朝覲兖冕六人維王之大常(祭祀朝覲王之服自)
(兖冕而下皆節服氏掌為王服之其旗大常則用節服氏六人維之虞制天子之服十二章有日月星辰周制)
(以日月星辰為旗行必載之亦服之意故同掌于節服氏)諸侯則四人其服亦如之
(諸侯載旂當用四人維之諸侯之服自衮冕而下亦節服氏掌之故曰亦如之此乃諸侯之事因王併及之耳)
郊祀裘冕二人執戈送逆尸從車(王之郊祀裘冕亦節服氏為王服之尸亦)
(用裘冕王不送迎尸故節服氏二人以裘冕衣尸執戈從尸車掌送迎之事也)
　(按掌衮冕裘冕者節服氏專職也常與服相聨故掌維常之事裘冕以衣尸故又掌送迎尸此二事節服)
　(氏兼職也舊說于衮冕六人裘冕二人句絶遂謂六人衮冕為服王之服二人裘冕為從尸服夫謂之節)
　(者掌其服而有品節之云爾豈必服之而後謂之節即如瑞玉㣲細難辨未嘗有差豈衣服至為顯明乃)
　(以六人服之而後無誤耶且衮冕王之盛服乃衣之以維大常裘冕至尊雖祀先王猶不得服乃衣之以)
　(執戈盾何其䙝嬻之甚謬一至此哉○嬻瀆通)
方相氏狂夫四人(方當作放今省文相去聲)
　(方放也相貎也放相者言其放肆形貌也謹厚之士不肯為故以狂夫為之主之者四人其徒則百隸也)
　(此無常員因用則設之其職主執兵以逐疫亦用武以正其不正之事故屬之夏官)
方相氏掌䝉熊皮黄金四目玄衣朱裳執戈揚盾帥百
隸而時難以索室毆疫(難寧禾反古文作論語作儺單用難非○首冒熊皮畫以黄)
(金四目大約為可畏怖之狀戈盾所用以毆邪者百隸者罪隸與四翟之隸人衆則陽明勝也)○大喪
先匶及墓入壙以戈擊四隅毆方良(先去聲匶古柩字方良音罔兩○喪)
(所多有凶邪故使之前道方良舊說土之怪䕫罔兩也墓乃幽隂之地亦多不祥方相氏于大喪入壙時以戈)
(擊四隅而毆之以安先人之魂魄也)
　(凡隂陽之氣初則為物之利老而不退則為之烖月令季春國門之儺曰畢春氣恐温氣之留也仲秋天)
　(子之儺曰達秋氣以暑氣之伏也至于季冬國人大儺則以辟一歳邪慝之氣也蓋四時之序成功者退)
　(留則為烖在大虚中則為氣之過而已其在人居室之内則居聲氣之間而有所謂鬼邪者故曰時儺以)
　(索室毆疫也秋之末獨不言儺者金徳清明無餘氣也)
大僕下大夫二人小臣上士四人祭僕中士六人御僕
下士十有二人府二人史四人胥二人徒二十人
　(僕侍御于尊者之名也大僕掌正王之服位詔灋儀出入王之大命故稱大小臣掌小命及小灋儀故稱)
　(小禮莫重于祭特設一官以掌其事凡六人名祭僕燕居必有侍御之臣其事煩故凡十有二人名御僕)
　(四官別職同官故共府史胥徒大僕為之長而總屬焉凡其簡擇去取皆其所司是故爵為下大夫官不)
　(為不尊列象于大徴垣之從官職不為不重昔穆王命伯冏之詞曰昔在文武聰明齊聖其侍御僕從罔)
　(匪正人以旦夕承弼厥辟出入起居罔有不欽發號施令罔有不臧下民祗若萬邦咸休今予命汝作大)
　(正正于羣僕侍御之臣懋乃后徳交脩不逮慎簡乃僚無以巧言令色便僻側媚其唯吉士可謂重其職)
　(嚴其選而得周公命官之㫖矣)
大僕掌正王之服位○出入王之大命○掌諸侯之復
逆○王眡朝則前正位而退入亦如之○建路鼔于大
寢之門外而掌其政以待達窮者與遽令聞鼓聲則速
逆御僕與御庶子○祭祀賔客喪紀正王之服位詔灋
儀贊王牲事○王出入則自左馭而前驅○凡軍旅田
役贊王鼔救日月亦如之○大喪始崩戒鼔傳達于四
方窆亦如之縣喪首服之灋于宫門○掌三公孤卿之
弔勞○王燕飲則相其灋○王射則贊弓矢○王眡燕
朝則正位掌擯相王不眡朝則辭於三公及孤卿(窆兵驗反)
小臣掌王之小命○詔相王之小灋儀○掌三公及孤
卿之復逆○正王之燕服位○王之燕出入則前驅○
大祭祀朝覲沃王盥○小祭祀賔客饗食賔射掌事如
大僕之灋○掌士大夫之弔勞○凡大事佐大僕
御僕掌羣吏之逆及庶民之復○與其弔勞○大祭祀
相盥而登○大喪持翣○掌王之燕令○以序守路鼓
(翣恤甲反)
　(大僕小臣御僕三官之事大畧相同所掌之事凡六曰正服位正服者非先王之灋服不敢服及吉凶各)
　(有所宜正位者出入起居罔有不欽也曰詔灋儀告其灋度禮儀使動容周旋無不中禮也曰命令發號)
　(施令罔有不臧也曰復逆納臣下之言無有壅蔽也曰前驅王出入無不從也曰弔勞代王禮下也)
　(正服位詔灋儀之事凡十有一曰眡朝也燕朝也燕居也祭祀也朝覲會同也賔客也軍旅也田役也喪紀)
　(也燕享也大射賔射也故王眡朝則大僕前道王而出正王之位退立于虎門之左王眡朝畢復前道王)
　(而入及不眡朝則辭于三公及孤卿告以不眡朝之意所謂燕朝者即路寢主圖宗人嘉事王眂燕朝則)
　(大㒒正其位掌為之擯相所謂燕居者王適小寢燕居之時玉藻云王卒食玄端而居是也則小臣掌正)
　(王之燕服位凡此大僕掌眡朝之事而小臣掌燕居之事也祭祀賔客喪紀大僕主正王之服位詔其灋)
　(儀贊王牲事者王親射牲親割及匕載之屬大僕助為之軍旅田役及日月食王親鼔大僕贊之王始之)
　(而大僕終之也燕飲者公三燕侯伯再燕子男一燕或與羣臣燕則有獻酬交酢洗爵升降之灋皆大僕)
　(相之大射大僕掌授受弓矢小臣凡大事佐大僕為之而其趨行揖讓之小灋儀則小臣自掌之也小事)
　(如大僕之儀蓋小祭祀賔客亦主正服位詔灋儀小饗食亦相其灋賔射亦贊弓矢也又大祭祀朝覲小)
　(臣主沃王盥而御僕相盥為之奉盤授巾及為王登牲體于俎也大喪始崩及窆大㒒擊鼔警衆傳達于)
　(四方示天下之大變也縣喪首服之灋于宫門免髽笄總廣狹長短之數此主婦人之服故縣于宫門若)
　(男子之衰冠則小宗伯縣于路門之外此不言衰者以與男子同也御僕于大喪持翣擁衛以為飾之事)
　(凡此皆大僕掌其大小臣掌其小御㒒但掌其末節而已○免音問髽哲瓜反)
　(命令之事大僕云出入王之大命謂命諸侯及孤卿大夫之冊命也出謂傳達于外入謂事畢而反命于)
　(王或不可而駁正之即虞書之出納朕命也小臣云掌王之小命謂命士或時事有所訪問者御僕云掌)
　(王之燕令則燕居之時凡有所徴召賜予之事而已不言出入者以事微故不著也)
　(復逆者復白也孟子有復于王之復謂臣下有事當言之于王而後行者又復反也亦有先使之而反命)
　(者逆拂也諌爭之類有拂逆意亦凡自下而上之名謂王躬政令有所當言臣下有陳奏上達于王也諸)
　(侯于王為賔客故大僕掌之三公孤卿在朝之臣故小臣掌之羣吏府史之屬與庶民皆卑故御僕掌之)
　(不言大夫士者統于小臣也自諸侯已下至于庶人皆有復逆御僕言羣吏之逆庶民之復猶宰夫言諸)
　(臣之復萬民之逆皆互文耳凡此皆當眡朝之時小宰以叙進其治者其或有非常之事當急聞于王不)
　(可停滯以至于來日特建路鼔于大寢之門外御僕以叙而守之大僕掌其政謂所當擊之節與所當奏)
　(聞之宜也達窮者秋官朝士掌以肺后達窮民凡逺近惸獨老㓜之欲有復于上而其長弗達者使立肺)
　(石既得其情則朝士率之以擊鼓遽即傳驛也遽令兵機之事從郵驛而上聞者御庶子謂庶子侍御于)
　(王者御僕與御庶子二官在鼔所大㒒在王所故大㒒聞鼓聲則速逆二官以告于王如此則寃抑皆得)
　(上聞豈有一夫之不獲其所軍務樞密咸得通達豈有禦侮之臣邊報奏請權臣在内為之壅遏蒙蔽者)
　(哉)
　(前驅者即後世洗馬前王車而驅以為屏蔽也大㒒于王出入若郊祀軍旅則為前驅恐虚王位故居左)
　(擬于王故不用御者唯有車右而已燕出入若囿游之類小臣為之前驅王凡有出入無不從也)
　(弔哀死者而問之也勞執喪過勞以王命勞之使飲食記所謂其君食之也公孤卿大夫士皆王親臣休)
　(戚相關故或有父母妻子之喪而弔勞之或身亡而弔勞其子也公孤卿大夫之喪王皆親弔大僕掌三)
　(公孤卿小臣掌士大夫蓋或王徃而掌其禮或王有故而攝之也羣吏庶民有弔者蓋府史中或以賢而)
　(將受命庶人或以賢而為選士或陣亡于外或八十以上年高有徳或孝子貞婦凡有異行而可貴重者)
　(故以王命弔勞之御僕掌其事也)
　(按公卿大夫與王一體故其喪王親弔之后又弔之君之待臣如此而臣有罔上不忠者乎至于羣吏庶)
　(民至卑而御僕猶以王命弔之則萬民寧有不感激思奮以報其上者哉末世視其臣民猶土芥蹂踐斬)
　(刈之不遺餘力鮮不疾視其上顧欲責其有忠敬之心亦難矣)
祭僕掌受命于王以眡祭祀而警戒祭祀有司糾百官
之戒具既祭帥羣有司而反命以王命勞之誅其不敬
者
　(王朝祭祀之事至賾且其事甚煩王豈能一一親之故特設祭僕六人專董其事百慮不入其中以致其)
　(精明之極所以事無失禮也劉氏曰王之于祭祀也冡宰正其綱宗伯主其職六官之屬各祗其事先期)
　(警戒擇賢執事齋戒滌濯可謂盡其誠敬備乎禮文矣然而百官之敬怠與其警戒具脩王不得以躬眡)
　(之也乃設祭僕之職專受王命以眡祭祀而警戒祭祀有司糾百官之戒具是代王躬眡其事也聖人之)
　(于鬼神盡心如此故以祭則鬼享帝假而受其福也)
大喪復于小廟(髙祖已下之廟復禮詳見天官夏采下文隸僕同)
凡祭祀王之所不與則賜之禽都家亦如之凡祭祀致
福者展而受之
　(凡祭祀王之所不與謂同姓有服之親都家亦如之者謂古帝王及名山大川之在其地者皆王所當與)
　(祭不與則賜之禽祭僕掌其事祭畢而致福祭僕展視而受之供于膳夫以供膳也舊説都家同姓有先)
　(王之廟而賜之禽非也諸侯不得祖天子何自有先王之廟惟如岐豐舊廟則有之然未詳其祭祀與否)
　(也)
隸僕下士二人府一人史二人胥四人徒四十人
　(隸執事之稱鄭氏曰以其所掌事褻故別職不屬大僕也)
隸僕掌五寢之埽除糞洒之事(埽掃同洒去聲○五寢五廟之寢始祖為大寢)
(四親廟為小寢隸僕掌此掃除糞洒之事若王寢之掃除則宫人掌之)祭祀脩寢(守祧云其廟則)
(有司脩除之此隸僕則主役于有司也)○王行洗乘石掌蹕宫中之事(洗如)
(洗馬之洗音義與先同○乘石上車所登之石本用木如今之梯而短王至尊用石尤安固也隸僕載之以前)
(蹕宫中之事者謂有邦事則蹕于宫中所以佐宫正也)○大喪復于小寢大寢(蓋廟)
(後之屋亦如小寢之意詩寢廟翼翼記先薦寢廟是也)
　周禮傳卷四上
欽定四庫全書
　周禮傳卷四下　　　　明　王應電　撰
夏官下

弁師下士二人工四人史二人徒四人
　(天子首服之官也四夷被髪與鳥獸等聖人為之冠以尊其首故見于天象為天弁服之至重者也記曰)
　(委貌周道也章甫殷道也毋追夏后氏之道也又曰周弁殷冔夏收三王共皮弁素積弁冠之下于冕者)
　(可以常服自天子而下皆用之故冕雖尊而獨以弁稱也)
弁師掌王之五冕(王之吉服六大裘亦服衮則止於五服五冕者謂五服之冕非冕之有五)
(也故雖云掌王之五冕而下述其制皆同則一冕而已冕之為言俛也不敢自髙之意天文南極卑于北極亦)
(因取象也叔孫通漢禮文凡冕以板廣八寸長尺六寸上覆于冠前低一寸故得冕名是矣)皆玄冕
朱裏(板上玄如冠之色其裏之色朱盖漆為之)延(以絲為之廣如冕加其上而下垂以齊于冠延之為)
(言邊也地之盡為延故宇内謂之八埏此所謂延取天宇下垂意也冠外延内有深邃意故禮記以謂前後邃)
(延也)紐(䂓組為之一綴于冕之兩旁以懸紞瑱一綴于武之旁以懸紘也)五采繅十有二
就皆五采玉十有二(五采繅十有二就者以五采絲合之為組其文如藻所以貫玉者綴)
(于冕前十冇二條也五采玊十有二者以五采玉琢以為珠貫之于組每組皆玉十有二枚毎玉相間一寸則)
(繅長尺有二寸除冠之高尺有二寸下垂于目不顯其明也)玉筓朱紘(紘音横冠系也○筓以玉)
(為之從冠外貫于髻首尾出于冠寸紘以朱組為之繫于武之兩旁下結于項垂之以為纓皆所以固冕者延)
(與紘即左傳公侯之夫人加之以紘綖也)
諸侯之繅斿九就瑉玉三采其餘如王之事(繅音早義與藻同斿)
(流由二音瑉音民○諸侯字誤當作諸公○繅斿九就者此謂公之冕也上公服衮九章故冕九旒瑉玉石之)
(似玉者三采謂朱白蒼别于王之冕者此也其餘如王之事謂玄冕朱裏延紐朱紘之制每斿皆十二玉用玉)
(一百有八枚也舊説以為毎旒九玉非矣)繅斿皆就玉瑱玉筓(繅斿皆就四字無意義盖)
(衍文○玉瑱以玉為珠貫以玄紞而垂于耳不顯其聰左傳所謂王后親織玄紞天子五冕皆有之于此見之)
(盖互文也)
王之皮弁㑹五采玉璂象邸玉筓(弁音汴㑹音怪璂音旗邸音底○王之皮)
(弁者兵事之韋弁眂朝之綦弁也凡弁以皮六方縫之㑹其合縫處邸其弁上之頂玉璂者以五采玉飾于㑹)
(中詩所謂㑹弁如星又曰其弁伊璂也象邸者以象齒置于弁頂輳處故曰象邸玉筓者貫于弁以為固也)
王之弁絰弁而加環絰(絰音迭○弁絰者弔事所服環絰者以緦之麻絰環繞于素弁)
(之外故曰弁絰也)
諸侯及孤卿大夫之冕韋弁皮弁弁絰各以其等為之
而掌其禁令(諸侯者侯伯子男也及夫公之孤三等侯國之卿大夫其冕其弁其弁絰各以其等)
(為之一如其命數掌其禁令不得相踰越也侯伯七命者七旒用玉八十四子男五命則五旒用玉六十公之)
(孤四命當四旒用玉四十八公侯伯之卿皆三命當三旒用玉三十六大夫皆再命當二旒子男之卿如次國)
(之大夫亦二旒用玉二十四諸侯之弁㑹三采子男而下二采)
　(按舊説冕旒之制所差有四愚據經文云掌王之五冕皆玄冕朱裏延紐則冕之制同也五采繅十有二)
　(就是五冕之繅其數無不同也又云皆五采玉十有二是五冕之玉皆一百四十四枚矣舊説鷩冕九旒)
　(毳冕七旒希冕五旒玄冕三旒非也夫五服之章有九七五三二之不同而冕則一何也盖冕主上覆天)
　(之象天一而已人事則不齊故五服異而五冕同者其亦此意歟此失之一也諸公之繅斿九就瑉玉三)
　(采所異者此耳繼之云其餘如王之事則毎旒玉十有二􁏐無九玉之説盖冠之長尺玉之間寸十有二)
　(玉為尺有二寸故能垂之以蔽目少短則不足以蔽目矣此正如樂舞之數以其毎佾八人故佾之字從)
　(八乃謂毎佾人數如其佾數士之四人豈足以成樂舞乎故侯伯之繅斿七就其餘如公之事亦毎旒玉)
　(十有二子男繅斿五就其餘如侯之事孤繅斿四就卿三就大夫再就小國之卿再就其毎旒亦皆十有)
　(二唯其采以典瑞之例推之子男而下當為二采此失之二也夫旒為目而設後之有旒果何所為故經)
　(文叙王之冕止云繅十有二就而不言二十四諸侯繅斿九就而不言十有八若曰止以前而言則深衣)
　(何獨通前後而云十有二幅乎故據經觀之止有前旒禮記家語􁏐云冕而前旒是亦一証唯延則有前)
　(後玉藻之文可見此失之三也衣止二章冕止二旒以再命始受服也盖黼黻相麗去一則不足以為文)
　(二旒相􁏐去一則不足以為蔽故再命始得受服一命者不服冕唯弁服而已先儒拘于陽數之説謂玄)
　(衣一章玄冕無旒尚足以為冕服乎且有一章之冕服是一命受服矣此失之四也大抵先儒之説皆失)
　(于不考經文之過盖自叔孫通草創漢制而已然愚直據經文而參以玉藻見後人之説自不可通欲攷)
　(禮者當玩遺經可也)
　冕旒命數圖
　冕旒延紐紘紞圖
司甲下大夫二人中士八人府四人史八人胥八人徒
八十人
司兵中士四人府二人史四人胥二人徒二十人
司戈盾下士二人府一人史二人徒四人
司甲(職掌原闕)
司兵掌五兵五盾各辨其物與其等以待軍事(凡兵或擊或刺)
(或斬或勾其用不同殳所以擊一也刺兵之類一鋒直刺曰鎗有枝旁出曰戈左右有枝曰㦸三隅㦸曰戣二)
(也斬兵之類長者曰斧鉞戚揚三也短者曰刀劒四也勾兵之類曰酋矛夷矛五也凡盾皆主於捍蔽而其類)
(不同祭統云朱干玉戚祭祀舞者所執一也詩龍盾之合主乗車所建二也又蒙伐有宛註云中干即貳車所)
(建三也其餘旅賁虎士所執四也蕃盾者舍則設之五也五兵五盾即所謂物辨其物者利其器以待用也有)
(等威之異故曰等辨其等者類聚之以待授也云以待軍事者五兵五盾以軍事為主也)
及授兵從司馬之灋以頒之及其受兵輸亦如之及其
用兵亦如之(此軍事之兵也凡出軍公卿大夫各有縣都之兵伍兩卒旅則有丘甸之兵唯王之)
(乗車貳車所建之兵與夫親臣所用之兵皆于是乎頒焉司馬之灋者合用人幾何某長某兵某長某兵合用)
(兵幾何也授兵者自司兵授于有司依司馬取兵器之灋而頒之也受兵者司兵受有司之輸納兵器亦依司)
(馬校兵器之灋見存損失幾何驗而受之也用兵者有司之用兵器亦依司馬頒兵器之灋能有不同人各用)
(其長技也)
祭祀授舞者兵(此樂舞之兵也祭統云朱干玉戚以舞大武)
大喪廞五兵(此指明器之兵士喪禮有甲胄干笮士禮故不備也○笮則隻二音矢箙也)
軍事建車之五兵㑹同亦如之(師田建兵于王之乗車貳車㑹同以革路從無)
(道之國則伐之故亦建車之五兵也)
　(天之賦畀不齊有人類必有猛獸毒蟲有中夏必有夷狄有吉人必有凶人奮其爪牙詐力以吞噬䖍劉)
　(奪攘姦宄于其間使無以自衛及有以勝之則善類不幾于凘滅殆盡耶故見于天象若天鉞所執以威)
　(四方伐無道天棓前驅以禦難至于奎宿特為天之武庫所以儲戎器戒不虞者至深切矣聖人不忍斯)
　(人之沴于不善之類灋秋殺之權以西方之金制為兵器用以驅猛獸兼夷狄伐無道誅不義若攷工記)
　(函人廬人之屬皆主為甲兵者也而其司之者則特屬于夏官以其主九伐之事尤其所用器也然苟失)
　(於防閑則反嬰其害故雖用兵而常以自衛為主是故司兵者上士而司甲者則大夫即先為不可勝之)
　(意也五兵五盾雖同掌于司兵而戈主捍敵盾主蔽體特設司戈盾以専掌之殺敵者以不殺于敵之為)
　(尚也弓矢同為兵器其致用在百步之外故掌之者為下大夫以不近敵為善也觀周公設官之輕重而)
　(可以知用兵之方矣○澌音西棓弼浪反)
司戈盾掌戈盾之物而頒之
祭祀授旅賁殳故士戈盾授舞者兵亦如之(祭祀非有斬伐之事)
(授旅賁殳犯蹕者則擊之授故士戈盾主扞衛至尊授舞者戈盾以其所専掌也)
軍旅㑹同授貳車戈盾建乗車之戈盾(司兵既建車之五兵矣而此於)
(戈盾復授之建之者不厭于慎也授之者授于車僕等乗貳車者樹之建之者王之乗車司戈盾親樹之也)
授旅賁及虎士戈盾(旅賁氏掌執戈盾夹王車而趨虎賁氏掌先後王而趨以卒伍故􁏐)
(授之以戈盾)及舍設藩盾行則歛之(王㑹同之舍有車宫壇壝宫帷宫所謂藩盾者)
(其用以補車之闕者歟藩者藩墻之義其制當髙廣於人所持者行則歛之以待用所以事給而費不及民也)
　(司兵既掌五盾且五兵則戈殳亦在其中而復設官掌戈盾之物而頒之不已贅乎盖兵者傷人之器貴)
　(乎利盾主于自衛戈主于拒敵而兼刺殳主于擊而兼格敵兵皆以堅固為貴而非以鋒利為事故雖綂)
　(於司兵而别設司戈盾掌而頒之以見衛身之器尤重于殺敵之器失敵可以再舉陣亡不可以復生而)
　(况于保䕶王躬者哉設官専督所以致其敬慎之至而不敢忽也)
司弓矢下大夫二人中士八人府四人史八人胥八人
徒八十人(掌弓弩矢箙官之長)
繕人上士二人下士四人府一人史二人胥二人徒二
十人
槀人中士四人府二人史四人胥二人徒二十人(木乾枯曰)
(槀為弓者一嵗而奠體再嵗而獻成必久而後用故以槀名)
司弓矢掌六弓四弩八矢之灋辨其名物而掌其守藏
與其出入(藏去聲○六弓者王􁀦夾庾唐大也四弩者夾庾唐大也八矢者枉殺矰恒用于弓絜鍭)
(茀庳用于弩也灋謂曲直長短之數辨其名物者六弓四弩八矢皆有名號物色守藏者弓矢畏濕喜燥貴正)
(賤欹守藏不可不慎也出入者自弓人矢人入于司弓矢則冇選擇之灋自司弓矢頒于有司則有授兵甲之)
(儀事畢復自有司入于司弓矢則有用否之數及夫弓矢之㑹計也)
中春獻弩矢中秋獻矢箙(中音仲箙音服)
　(槀人職于弓弩矢箙緫之以春獻素秋獻成當以之為據此云爾者盖獻素以弓弩為重獻成以矢箙為)
　(全非有二義也必如舊説弓弩成于和矢箙成于堅弓弩豈不貴堅且弓矢可相離者乎)
及其頒之王弓􁀦弓以授射甲革椹質者夾弓庾弓以
授射豻侯鳥獸者唐弓大弓以授學射者使者勞者其
矢箙皆從其弓(椹日寢反庾音禹豻音岸)
　(弓弩矢箙之制今已亡之據考工記云往體寡来體多謂之王􁀦之屬利射革與質往體多来體寡謂之)
　(夾庾之屬利射侯與弋往體来體若一謂之唐大之屬利射深舊説謂弓之強弱似是而未明也所謂往)
　(来者皆據弓之勢而言彎而滿為往放而還為来其多寡以弓之腹背定之強為多而弱為寡王弓􁀦弓)
　(背弱則其體往寡而發矢緩腹強則來多而其去逺甲革者指人所服而言謂戰陣將卻敵于百歩之外)
　(無使廹身椹質者圉人職云澤則共椹質射于澤宫所用以習射貴逺而能中故皆頒之以王􁀦取其逺)
　(也夾弓庾弓背強則其體往多而發矢疾腹弱而来寡而其去近豻侯五十步射鳥獸貴命中故皆頒之)
　(以夾庾取其近也唐弓大弓其體往来若一發矢不疾不徐者也學射者謂凡始習射者使者謂凡以王)
　(命出使授以弓矢也勞者謂勤勞王事賜以征伐之弓矢若晋文侯文公皆賜以彤弓玈弓是也三者弓)
　(用中逺近皆可也矢箙皆從其弓者彤弓則有彤矢玈弓則有旅矢每一弓則百矢一箙皆授之也)
凡弩夾庾利攻守唐大利車戰野戰
　(凡弩夾庾往體多發矢疾而近攻城壘與其自守者相廹故用之唐大往来若一發矢差疾而稍逺車戰)
　(所及宜逺也弩無事乎王􁀦者以其往體少發矢不疾来體多矢逺則無凖也)
凡矢枉矢絜矢利火射用諸守城車戰殺矢鍭矢用諸
近射田獵矰矢茀矢用諸弋射恒矢庳矢用諸散射(絜音)
(結又月結反鍭音侯矰音增茀音弗庳音弊)
　(凡矢鏃頭為金而重栝頭為羽而輕然矢有宜于金頭之最重者攷工記茀矢三分一在前二在後謂以)
　(其矢三分之當其一分而前後平乃鏃之最重者即此之矰矢茀矢也矰之為言以絲繫矢而射茀當作)
　(紼即繒也矢繫絲則後重必金頭最重而矢方平故用諸弋射也矢有宜于金頭差重者攷工記兵矢田)
　(矢五分二在前三在後謂以矢五分之當其二分而前後平乃鏃之次重者即此之枉矢絜矢也枉矢者)
　(鄭氏曰枉星名狀如流里蛇行有尾矢取名于此飛行有光即今飛矛也絜與枉同體以其前繫火藥火)
　(發矢奔則前反輕故亦以金頭重者稱之乃得其平用諸守城車戰者謂火攻也田獵之焚萊用火故又)
　(曰田矢也至于凡矢有鏃則必前重後輕攷工記殺矢七分三在前四在後謂以矢七分之當其三分而)
　(前後平此矢頭之畧重者即此之殺矢鍭矢也殺矢者以中殺為名鍭與殺同體二矢前後無繫以有鏃)
　(故前稍重于後大凡矢皆然用諸近射田獵即所謂豻侯鳥獸也恒矢庳矢者二分之一在前一在後矢)
　(不設鏃故前後平散射者禮射及習射主中不主皮恐其傷人故用之也)
　八矢圖
天子之弓合九而成規諸侯合七而成規大夫合五而
成規士合三而成規句者謂之弊弓(句當作勾)
　(凡造弓之體以反外為法射則勾之而向裏其反外也合之可以成規天子九諸侯七大夫五士三畧存)
　(夫貴賤之等其弓之強弱則在于木不在于合之多寡人之操弓則係于力亦非以貴賤為強弱也句者)
　(謂之弊弓謂弓于未射之時先彎曲而向裏此則弊而不可用者也○已上皆造弓矢之灋)
　合弓圖
凡祭祀共射牲之弓矢(射牲觧見射人)澤共射椹質之弓矢(澤學)
(宫之在澤中者射義所謂天子將祭必先習射于澤已射于澤而後射于射宫椹質習射者之的圉人之所共)
(也)大射燕射共弓矢如數并夾(大射即祭而擇士之射射中者得與于祭燕射)
(王所以燕樂羣臣嘉賔者其弓矢如數謂當射者每一人一弓乗矢也并夾箭鉗服不氏所謂矢在侯髙則以)
(并夾取之也)大喪共明弓矢(明器中之弓矢也)凡師役㑹同頒弓弩
各以其物從授兵甲之儀(善弓者授以弓善弩者授以弩從授兵甲之儀一以司馬)
(取兵器之灋也)田弋充籠箙矢共矰矢(田弋用矢為多總貯于竹器以為備曰籠分貯)
(于皮器而佩之曰箙矰矢亦惟田弋所用○已上皆共弓矢之事)
凡亡矢者弗用則更(非射而亡則償之授受㑹計以此為則也)
　(易曰弦木為􁀦剡木為矢􁀦矢之利以威天下盖取諸睽睽之為卦上火下澤火剛在外而上鋭有戈兵)
　(之象弓矢者兵之居近而及逺者也澤説也威于外以安其身説莫大焉故曰取諸睽也仰觀乾象參宿)
　(下曰􁀦常屬矢擬射于狼以備其侵盗于闕丘天所以衛宸居如此攷工記弓人為弓矢人為矢冶氏為)
　(殺矢此但主為弓矢之工而已夏官掌兵用弓矢為多故特設下大夫二人以掌其名物守藏出入之事)
　(王之用弓弩矢箙所當貴重不可與常器等也别設繕人以領之其齎財與夫工食非司弓矢所能屑屑)
　(也故又設槀人以掌之于是弓矢之用動而不括矣又按五兵之用多于弓矢司兵不過中士司弓矢乃)
　(下大夫周公之意以射䟽及逺敵不能近之為貴而非以兩軍相薄短兵接之為尚也是故溥天之下靡)
　(不用志于射自天子以至于庶人莫不有射禮因以習禮樂執技藝天下有道則用之于禮義天下無道)
　(則用之于戰勝非若五兵専用以捍禦殺戮而已秩尊于司兵也宜哉○剡月撿反)
繕人掌王之用弓弩矢箙矰弋抉拾(繕音善○鄭氏曰繕之言勁也善也)
(傳曰繕甲治兵兼緝理良善二義至尊所用故以名抉著于右手大指以勾弦開體拾著于左臂以遂弦)掌
詔王射賛王弓矢之事(告以當射之節及授受之)○凡乗車充其籠
箙載其弓弩既射則斂之(王所乘之車及貳車王與居左而射者所合用之弓矢􁏐)
(當備之藏之矢滿其器曰充弓弩載于車曰載)
無會計(王一人有定數故無會計猶膳夫酒正之不會也)
槀人掌受財于職金以齎其工(職金掌受金玉錫石之征及受金罰貨罰􁏐入)
(于司兵故槀人受其財于職金齎其工者以其財給于弓人等以為弓弩矢箙之材料也)
弓六物為三等弩四物亦如之矢八物皆三等箙亦如
之
　(攷工記弓長六尺六寸謂之上制上士服之弓長六尺三寸謂之中制中士服之弓長六尺謂之下制下)
　(士服之盖人身有長短使弓膠于一定長者用之則不足短者用之則有餘皆不利于服習矣故為此三)
　(等之制使各稱其人而服之然後用咸適宜也弩之于人則猶夫弓而矢之于弓弩箙之于矢皆不可以)
　(不相稱故􁏐如其弓皆以三等之制也馬璲造甲必為長短三等意亦如此)
春獻素秋獻成(謂獻于王五兵不獻者兵以弓矢為重也)
　(攷工記為弓者冬析幹春液角夏治筋秋合三材寒奠體體定則成矣故至春而獻素謂其胚也素以弓)
　(弩為重故曰仲春獻弓弩獻畢而漆之越半載而後堅緻可用故秋而獻成于是而用之成以矢箙為全)
　(故曰仲秋獻矢箙也)
書其等以饗工乗其事試其弓弩以下上其食而誅賞
　(因獻弓矢之時書其上中下之三等各若干王以酒肴勞饗工人于是乗計其所為弓弩之數有多少又)
　(攷試其所為弓弩之物有美惡美者上其食或别有賜予惡者下其食甚則加以誅責盖槩加饗勞者大)
　(君之體旌别淑慝者有司之事也)
乃入功于司弓矢及繕人(獻事既畢材不可用者黜之其以給有司之用者則入于)
(司弓矢其以共王者則入于繕人弓矢之事于是而告成功故曰入功也)
凡齎財與其出入皆在槀人以待會而攷之亡者闕之
　(齎財者弓矢財用及筋角竹木也始自職金角人等入于槀人而頒于弓人矢人及弓矢之成自弓人矢)
　(人入于槀人復自槀人出于司弓矢及繕人故曰皆在槀人以待會而攷之亡者闕之除其數不入㑹)
戎右中大夫二人上士二人
齊右下大夫二人
道右上士二人
　(玉路之馭大馭也金路之馭齊僕也車右則止于齊右者以祭祀賔客主敬同為致齊之事故以齊右兼)
　(玉路之職革車之馭戎僕也木路之馭田僕也車右則止于戎右者以戰伐田獵同為用兵之事故以戎)
　(右統木路之職若象路則主常日之事故其御道僕其右道右自為一等也車右専取勇力為事五路之)
　(中唯戎車専尚武威齊車道車在所畧矣此戎右所以先齊右也若馭車者以善馭為事車莫尊于玉路)
　(故大馭為長其次莫急于戎路故戎僕次之與戎右皆為中大夫之爵)
戎右掌戎車之兵革使(使去聲○戎右者革木車驂乗也執戈盾以備非常王有斬伐)
(之事則使之春秋傳襄公縳秦囚使右萊駒以戈斬之是也)詔賛王鼔(王執路鼔告以當擊之節)
(并助擊之)傳王命于陳中(陳去聲○王有命令大言宣傳于陣中)會同充革車
(㑹同王乗金路猶以革路從行以備非常充之者居其左記所謂乗君之乗車不敢曠左也)○盟則
以玉敦辟盟遂役之賛牛耳桃茢(敦音對茢列例二音○王氏曰盟之事以)
(不協也戎右以禦侮為職故以玉敦共㰱血玉敦者玉府所共戎右則以之而㰱血也辟盟者辟啓其載書亦)
(使衆心開辟盟必割牛耳取血相與㰱之牛耳以示順聴司盟者所執而戎右賛之鄭氏曰血在敦以桃茢拂)
(之殺牲恐鬼邪侵人桃隂邪所畏茢苕帚所以掃不祥盖亦武事故戎右賛之也○㰱恤洽反)
齊右掌祭祀會同賔客前齊車(齊齋同○齊右者玉金車驂乗也王未乗則執)
(䇿立于馬前以俟)王乗則持馬(方乗則持馬以備驚奔)行則陪乗(車行則居車右)
(以為陪乗)凡有牲事則前馬(禮國君下宗廟式齊牛有牲事王見牲而式也故不安于車上)
(而立于馬前)
道右掌前道車(道右者象路驂乗也前道車亦謂未乗而立于馬前也)王出入則
持馬陪乗如齊車之儀自車上諭命于從車(王燕出入則有從車)
(王有命則道右宣而諭之)詔王之車儀(若立視五雋式視馬尾不内顧不疾言不親指不廣欬之)
(類○雋字蹇反)王式則下前馬王下則以盖從(王下車者為過宗廟也以盖從)
(所以表尊兼禦暑雨)
　(按五路雖為三等而所陳之職大略相似盖未乗則前馬乗則持馬行則陪乗王式則下前馬王下則以)
　(盖從與夫詔王之車儀此五路皆然也而戎右弗言者以其主勇力之事故于禮文為略要當互用也戎)
　(右傳王命于陳中道右諭命于從車而齊右不言王命者以祭祀賔客事専無有他命也唯夫兵革使賛)
　(鼓辟盟之事則唯戎右有是職此為不同耳)
大馭中大夫二人(馭音御)
戎僕中大夫二人
齊僕下大夫二人(齊齋通)
道僕上士十有二人
田僕上士十有二人
　(僕侍御于尊者之名馭者主侍御車中故通謂之僕唯大馭不稱僕者以前有大僕之名不可相混也玉)
　(路于五路為尊故馭玉路者謂之大馭夫馭之與右主與天子同車臣之至親且近者其在天文則為王)
　(良造父等星非賢而善馭賢而勇力者不可以充是選故周禮設官皆以中大夫之爵設有不恪則其刑)
　(特重此條狼氏所以誓車右曰殺誓馭曰車轘也)
馭夫中士二十人下士四十人
　(掌馭貳車校人三乗為皂皂一趣馬三皂為繫繫一馭夫盖即此官故知周禮車馬皆通職也)
大馭掌馭玉路以祀及犯軷王自左馭馭下祝登受轡
犯軷遂驅之及祭酌僕僕左執轡右祭兩軹祭軓乃飲
(軷弼末反軹音止軓音犯○鄭氏曰行山曰軷詩跋渉山川是也犯軷之禮封土為山以菩蒭棘栢為神主既)
(祭以車轢之而去喻無險難之意凡犯軷大馭下車而祝王自左代之而馭祝畢登車受王之轡有司酌酒與)
(大馭大馭左手秉轡右手祭兩軹及軓所以祈車神于是飲其餘酒若受福然遂轢軷驅車而去也)
凡馭路行以肆夏趨以采薺凡馭路儀以鸞和為節(薺音)
(慈)
　(王氏曰凡馭路謂五路也行以肆夏趨以采薺者爾雅曰堂上謂之歩門外謂之趨盖行則欲其舒歌肆)
　(夏所以節其行趨則欲其齊歌采薺所以節其趨人與車之出入其疾徐皆然樂師則教樂工而歌其詩)
　(大馭則馭車而應其節二官所以皆言之也凡馭路儀以鸞和為節者鸞和皆金鈴也鸞在衡和在軾盖)
　(車行則馬動馬動則鸞鳴鸞鳴則和應大徐則不鳴大疾則不續此舒疾之灋也然則王之行趨固有環)
　(珮之聲鏘鳴于左右車之行趨又有鸞和之聲相應于衡軾所以養王聪明而非僻之心無自入矣○轢)
　(音歴)
戎僕掌馭戎車(戎車革路也以韋飾其側及用以為輜軿則矢石不能侵火攻不能燎故以即)
(戎師出王乗以自將也)掌王倅車之政正其服(倅音脆○倅車即貳車不可以無統)
(戎僕掌其政服者衆戎車正貳甲士之衣各依其方之色戎僕正之)犯軷如玉路之儀(用兵)
(主逺行故有犯軷之禮)凡廵守及兵車之會亦如之(王廵守則六師從無道之)
(國即伐之兵車之會亦主用衆故倅車之政犯軷之儀􁏐如行兵也)掌凡戎車之儀(介胄則有)
(不可犯之色凡在師中者暨暨詻詻無得喧嘩及般樂怠敖此戎車之儀也)
齊僕(鄭氏曰古者王將朝覲㑹同必齊所以敬宗廟神明亦所以敬賔客如神故車僕車右皆以齊名)
掌馭金路以賔朝覲宗遇饗食皆乗金路其灋儀各以
其等為車送逆之節(王氏曰王送迎諸侯各以爵位尊卑之等而為逺近之節行人所謂)
(上公九十歩子男五十步司儀所掌車逆拜辱及出車送之類也)
道僕(道者行路之名亦以王之所由莫非天下之大道故僕以道名也)掌馭象路以朝
夕燕出入(象路以朝自路寢至于治朝外朝及至于離宫囿逰故曰以朝夕燕出入)其灋儀
如齊車(有諸侯或賢者其度數動容亦各以其等為之節也)掌貳車之政令(貳車副車)
(也)
田僕掌馭田路以田以鄙(木路以田取其朴素渾堅山川草野之地便于馳逐也循)
(行縣鄙不尚文飾故亦用之)掌佐車之政(佐車亦貳車也佐車之政者記曰天子殺則下大綏)
(大即路也下大綏者謂得獲則下戎路之綏而居于幕帟也諸侯殺則下小綏避天子不稱大故言下小車之)
(綏而居其幕大夫殺則止佐車不用然後百姓田獵此其政也)設驅逆之車(驅謂驅禽使前趨獲)
(逆謂逐禽而反使不出圍此正百姓田獵之事若天子不合圍諸侯不掩羣則無用驅逆矣)○令獲
者植旌(獲者服不氏也射則以旌居乏而待獲田其正職故田畢則田僕令之植旌即山虞澤虞所植)
(虞旗虞旌而致禽者也)及獻比禽(獵者獻之田僕為之比其物以類相從猶諸侯之毎禽擇取三)
(十也)○凡田王提馬而走諸侯晉大夫馳(提勒馬不驟晉䇿馬使行馳則)
(放而奔矣此天子諸侯大夫疾徐之莭也)
　(按五路之馭有灋有儀有政事大馭犯軷之禮此祭車之儀也故戎僕云犯軷如玉輅之儀其田車等亦)
　(當如戎輅矣凡馭路行以肆夏趨以采薺此車在朝之儀凡馭路儀以鸞和為節此車在道之儀也云凡)
　(路則下四路疾徐之節皆當如是矣戎僕掌凡戎車之儀則以戎事為重齊僕道僕之灋儀則以禮賔為)
　(重兵車主用衆故正倅車之服唯戎僕有之田獵則有驅逆比禽之事提晉馳之灋故唯田僕有之兵車)
　(道車田車其副為要而有作止馳驟之政故其僕􁏐掌之大僕齊僕不言者祭祀賔客止主一人故無副)
　(車也其有倅貳佐之異者王氏所謂倅如衆子之倅其適有時而用焉貳如世子之貳其父有故則攝之)
　(佐如臣子之佐君常以輔佐為事其儀各有所主也)
馭夫掌馭貳車從車使車分公馬而駕治之(貳車即前所稱倅車)
(貳車佐車為五路之副貳者也從車公侯卿大夫從王之車也使車役使驅逆之車也三者皆公車故馭夫以)
(公馬分配乗駕治者閑習齊一安干五御而去其驚奔也自大馭以至田僕皆王五路之馭故馭夫所掌唯此)
(三等其車既衆故其員亦六十人)
校人中大夫二人上士四人下士十有六人府四人史
八人胥八人徒八十人
趣馬下士皂一人徒四人(趣清苟反皂字早反)
巫馬下士二人毉四人府一人史二人賈二人徒二十
人
牧師下士四人胥四人徒四十人
廋人下士閑二史二人徒二十人(廋音義同搜)
圉師乗一人徒二人圉人良馬匹一人駑馬麗一人(圉音)
(語)
　(養馬為圉良馬匹一人駑馬麗一人馬貴則飼養勞馬賤則飼養逸也教養馬者為圉師乗一人者掌一)
　(車之馬也三乗為皂馬有駕脱故以三為節有趣馬以合之三皂為繫繫一馭夫六繫為廐廐一僕夫此)
　(不著其職者見于大馭也廐亦謂之閑毎閑則有廋人二掌其政教以差擇之六廐成校校有左右各主)
　(其校之事故有中大夫二人謂其有疾也而有毉謂其有祟也而有巫馬獸之大死則有鬼巫知馬祖先)
　(牧馬社馬步之神者馬疾若有犯焉則使治之毉即毉師之獸毉也職専治馬而攷課在毉師故兩屬焉)
　(又買儥則賈知其價故有賈與馬質謂其有牧地也而有牧師盖古人随地皆有牧如歸馬于華山之陽)
　(牧于坰野之類唯牧馬有地則馬得蕃息而又不妨稼穡所以為兩得其所也○儥音育賣也)
校人掌王馬之政(差擇養乗之灋用馬任官之道如下文所云也)
辨六馬之屬種馬一物戎馬一物齊馬一物道馬一物
田馬一物駑馬一物(齊齋同)
　(辨其徳力足毛使各以類相從種馬者馬之最良可以為種即所謂馬特而用以通淫者駕玉路以祀也)
　(戎馬者知金鼔之節勇健能馳敵致師者駕革路以為兵車之㑹也齊馬道馬者其性調良其色中度齊)
　(馬駕金路以賔道馬駕象路以朝夕燕出入者也田馬者亦知金鼔之節其足蹻㨗能與犬馳逐駕木路)
　(以田者也五者皆所謂良馬駑馬者徳與能俱無取但可以駕役車其尤劣者則用以供食其色之純者)
　(用以祭祀此自為一類夫能有以辨其所屬由是分異而養庶不枉其才而用之矣○已上叙馬之名○)
　(蹻音橋)
凡頒良馬而養乗之(乗去聲)乗馬一師四圉三乗為皁皁
一趣馬(皁者橡栗之實古文作象有斗承實形取包圍意也)三皁為繫繫一馭
夫(繫音計)六繫為廐廐一僕夫(廐音究)六廐成校校有左右
　(良馬者種戎齊道田之五物頒于養馬之官必言養乗者馬不乗習則驕惰而無用不節養則罷敗而易)
　(耗此牧馬之道也馬四匹曰乗一車四馬故以乗名良馬一匹一圉人牧之圉者制禦之義以馬常居閑)
　(中不得放曠也乗馬圉師一人帥之師者教訓之名以其善于畜字教圉人以養馬也三乗為馬十二匹)
　(馬有駕脱一駕則一食一息故以三乗為節與士卒之前拒二角一戰一食一息相符趣疾走而合之也)
　(官以趣馬名欲其馬之超腱相合無退縮也三皁為馬三十六匹車九乗為小偏此即小偏之馬繫者維)
　(繫之意馭夫一人長之即掌馭貳車所謂分公馬而駕治之也六繫為馬二百一十六匹車五十乗為卒)
　(此大約一卒之馬廐者畜養之坊也廐亦謂之閑閑者闌也僕夫一人主之即大馭而下戎僕等掌馭王)
　(五路者也每閉則有廋人二廋之為言廋求簡别之義也六廐為馬一千二百九十六匹謂之成者為車)
　(三百二十乗有竒武王伐殷革車之數亦不過此名之曰校者交木為之所以閑馬亦取比較義也二校)
　(共馬二千五百九十二匹皆良馬之數所以共王及親臣之駕乗有中大夫二人各主其校之事盖其所)
　(掌者乃事之至重其所統領者皆臣之親近于王不特以其獸之貴而已所以其爵之尊獨隆于掌器物)
　(之諸司也歟)
駑馬三良馬之數麗馬一圉八麗一師八師一趣馬八
趣馬一馭夫
　(駑馬以充役車與夫賔祭馬牲其用為多故三倍于良馬之數當為七千七百七十六匹舊説謂一千二)
　(百九十六匹是駑馬為良馬三之一非三良馬之數矣麗二匹也一圉人牧之駑馬視良馬為輕故職掌)
　(􁏐減其人八麗十六匹也一圉師教之八師一百二十八匹也一趣馬篤之八趣馬一千二十四匹也一)
　(馭夫領之止于馭夫而不屬于僕夫者以駑馬止充雜用而不當王之五路也凡七馭夫為馬七千一百)
　(六十八匹則與三良馬之數略相當矣○已上叙馬之職)
　校人圖
　馬政
天子十有二閑馬六種邦國六閑馬四種家四閑馬二
種
　(十有二閑即左右校十二廐也六種者五路五種合駑馬而六邦國諸侯之國馬六閑者可以等三軍之)
　(乗車四種者乗車兵車田車之馬合駑馬而四家謂天子之都家馬四閑者可以等二軍之乗車二種者)
　(兵車田車之馬駑馬不在其數然此大約言天子良馬之多諸侯而下則不能備耳豈拘拘然必如其數)
　(乎)
凡馬特居四之一(馬特牡馬也居牝馬四分之一牝多則馬蕃息也○已上叙馬之數)
春祭馬祖執駒(駒音居)夏祭先牧頒馬攻特秋祭馬社臧
僕冬祭馬步獻馬講馭夫
　(馬祖者天文閣道下王良前四星名曰天駟是也馬稟其氣資之以生春氣發生故祭之以祈蕃息舊説)
　(以房星為天駟非也盖房宿主天子之後寢于五月初昬正當午位而乾為馬得午位盛陽之氣適當房)
　(之次因有是訓耳春時鳥獸孳尾馬牛其風駒弱血氣未定恐乗匹而傷之故拘執之使不得近牝先牧)
　(始牧馬者夏草茂盛大為放牧故祭先牧以祈充肥遂頒于廋人趣馬圉師等委任而責其成鳥獸于是)
　(希革通淫之後攻治其特俾無􁋮齧馬社謂廐中土示也凡馬日中而出日中而入秋馬入廐故祭社以)
　(祈安臧僕者擇五路之僕夫也馬步即行也冬時大閲馬皆出田故為馬禱行以祈康吉前嵗所生之馬)
　(至是三嵗則當用以充馭冬時萬物告成故從而獻馬講馭夫簡習其馭之法因而辨論其人之賢否先)
　(臧僕而後講馭夫盖先擇其大僚而後可使與屬官之選也○祀馬祖頒馬獻馬慎簡乃僚皆馬政之大)
　(者○孳音字)
凡大祭祀朝覲會同毛馬而頒之(大祭祀朝覲㑹同當如其方之色毛馬者)
(齊其色也左青右白前赤後黒中黄頒于當乗者)○飾幣馬執朴而從之凡賔
客受其幣馬(朴丕卜反○幣馬王所以遺臣下者詩云何以與之路車乗馬執朴而從者士喪禮)
(馭者執朴立于馬後是也賔客幣馬即六幣之圭以馬也下文國之使者共其幣馬王遣使于諸侯所遺之馬)
(也校人職受之共之)○大喪飾遣車之馬及葬埋之(遣去聲○遣車之馬者記)
(曰塗車芻靈自古有之謂以泥為車芻草為人馬既葬埋之孝子不忍其親無所不至也)○田獵則
帥驅逆之車(田㒒掌設驅逆之車使百姓田獵校人主帥田㒒設之)○凡將事于
四海山川則飾黄駒(王廵守祭四海之神及所過名山大川馬行地無疆而駒尤健黄地)
(之色故飾之以祭攷工記所謂大璋中璋天子以廵守宗祝以前馬也)○凡國之使者共
其幣馬○凡軍事物馬而頒之(軍事師田也物馬者戎事齊力尚强也田事齊)
(足尚疾也)○等馭夫之禄宫中之稍食(王氏曰自趣馬至圉師皆冇祿舉馭夫以)
(見之宫中稍食則王馬有養乗于内故等其人之稍食也)
　(已上祭祀賔客喪紀軍旅田役遺臣下與遣使之幣馬馭夫祿食皆所謂馬政也)
趣馬掌賛正良馬(良馬以駕五路者校人主頒而養乗之趣馬所治止于三乗知之為詳故)
(掌賛而正其等不使間雜不齊)而齊其飲食簡其六節掌駕説之頒(説脱)
(税二音)
　(馬之才雖同然使其飲食起居勞逸之不一教導之無灋則同者變而異矣齊其飲食者使其飢飽之均)
　(也簡其六節者凡馬驅之而晉旋之而反此進退之節提之而走控之而止此行止之節驟之而趨馳之)
　(而奔此馳驟之節簡者篤策之使合節此教導之灋也舊説以為即前種戎齊道田駕六者此乃六物豈)
　(得為六節且此専指賛正良馬安得以駑馬雜之乎駕説之頒者一駕則一脱使其勞逸之均如此然後)
　(能使馬之疾走而相合故以趣馬名也)
辨四時之居治以聽馭夫
　(二月後陽在外則在牧而有庌八月後陽在中則在廐而有閑所謂居也春執駒夏攻特冬獻馬及夫阜)
　(馬佚特教駣所謂治也使馬常閑習安康以待唯馭夫所役使)
巫馬掌養疾馬而乗治之相毉而藥攻馬疾
　(曰養曰乗治者馬疾不可駕乗當養之以息其力然不知其疾之所在必驅步之以發其疾然後可騐而)
　(療之獸毉觀其所發而養之是也藥攻馬疾者謂或以藥而療之或以方而攻之如攻特之攻皆相助獸)
　(毉而為之也巫毉得人則馬疾無失所之虞矣)
受財于校人馬死則使其賈粥之入其布于校人(賈音古○)
(毉馬之費受于校人馬死所粥之布錢亦入于校人)
牧師掌牧地皆有厲禁而頒之(牧地有大小度其馬之衆寡頒于圉師等)孟
春焚牧中春通淫掌其政令凡田事賛焚萊(焚萊虞衡之事牧師)
(賛之)
　(牧地必善水草之處然亦貴有以愛養之有厲禁者遮䕶禁止不得樵採也頒之者各有分地無敢争奪)
　(廢棄也孟春焚牧者黄落之餘焚之使新草暢茂至仲春隂陽和可以合馬之牝牡也田事賛焚萊者酌)
　(量焚之不得燬其應牧之處也唯牧地充足而馬得蕃息矣)
廋人掌十有二閑之政教以阜馬佚特教駣攻駒(駣音兆)
及祭馬祖祭閑之先牧及執駒散馬耳(散馬耳者鄭氏云以竹括押其)
(耳馬頭摇動則括中物動後遂串習不復驚盖馬善驚也未知是否)圉馬
　(每閑二廋人一廋人所統三馭夫乙趣馬二十七圉師一百八圉人政以治之教以導之自阜馬以至圉)
　(馬皆是也阜者秣飼以時使之壯盛佚者駕乗有節使不過勞三嵗曰駣始教以乗習二嵗曰駒攻治其)
　(踶齧祭祀以祈其安執駒以熟其性圉馬以就牢籠然後馬之惡者可使馴柔者可使良而無覂駕驚奔)
　(之患正校人員選則位稱其徳職稱其能而憸邪庸戾者無所容此所以為搜擇之道也)
正校人員選(選去聲○馭夫而下可以備員于校人而中其選者廋人差而正之也)
馬八尺以上為龍七尺以上為騋六尺以上為馬(騋音來○)
(八尺以上天子以備五路者月令所謂駕蒼龍也七尺以上諸侯之上駟詩所謂騋牝三千也六尺以上常馬)
(也)
圉師掌教圉人養馬春除蓐釁廐始牧夏庌馬冬獻馬
　(冬寒藉馬以蓐春而除之去其歳也殺牲以釁之新其閑也馬日中而出日中而入謂春秋分也故春始)
　(牧庌廡也所以庇馬使凉教養馬之事非一而温凉出入之失時尤其大患故特舉之○蓐音辱庌又駕)
　(反)
射則充椹質茨墻則翦闔(椹日寢反茨音慈○椹質翦闔未詳或曰椹學射者盤草)
(以代闔也茨次苐茅草以盖墻也闔亦盖也盖墻則翦草以為苫圉師庌馬習于苫盖之事故因而使之)
圉人掌養馬芻牧之事以役圉師凡賔客喪紀牽馬而
入陳廞馬亦如之
　(芻草料飼之于閑牧善水草之地放之于野圉師教圉人故聴圉師之役賔客之馬王所賜也牽而陳于)
　(館喪紀之馬大司馬喪祭奉詔馬牲也牽而陳于廟廞馬遣車芻靈之馬也陳于廟及墓觀此則凡乗車)
　(之馬必圉人牽之可知矣)
職方氏中大夫四人下大夫八人中士十有六人府四
人史十有六人徒百有六十人(方謂天下四方職司其地而後知要害之守也)
(○按此序官多闕誤凡設官無中大夫四人及無上下士者據此中士十有六人考大行人之例當作中大夫)
(二人下大夫四人上士八人中士十有六人下士三十有二人又有徒無胥當作府四人史八人胥十有六人)
(徒百有六十人)
職方氏掌天下之圖以掌天下之地辨其邦國都鄙四
夷八蠻七閩九貉五戎六狄之人民與其財用九穀六
畜之數要周知其利害(閩音民貉貊通)
　(王氏曰大司徒掌建邦之土地之圖以天下土地之圖周知九州之地域廣輪之數其所掌者特圖而已)
　(職方氏掌天下之圖以掌天下之地則其所掌非特圖也又掌其地焉邦國諸侯之國也都鄙諸侯之采)
　(邑也東方曰夷其種有四南方曰蠻其種有八東南曰閩其種有七東北曰貉其種有九西方曰戎其種)
　(有五北方曰狄其種有六自邦國都鄙至于夷蠻閩貉戎狄雖有内外之殊然先王之政一視而同仁其)
　(人民之所聚財用之所出九穀之所生六畜之所産有數要焉數者列而計之要則總而計之靡不辨明)
　(之將以施其政教也有利害焉利則凡所以利人者害則凡所以害人者靡不周知之將以興其利而除)
　(其害也)
乃辨九州之國使同貫利
　(劉氏曰辨九州之國使同貫利者四方人民好惡之不同財用有無之不等必周知其利害貫而通之使)
　(有無之相易也善惡之相濟也一天下之財用養天下之人民俾同享其利焉其山能出雲雨以生萬物)
　(鎮安于一州者曰鎮水瀦而不流以生蒲魚者曰澤水涸不耕而生草木者曰藪水流而趨海者曰川水)
　(尤深積而成淵者曰浸其民資之以生者曰利其衆待之以為養者曰畜其土宜之以為食者曰穀八者)
　(九州之民仰之以為生者也九州之邦國仰之以為富者也苟不周知其數要則天下之民不得而同其)
　(貫利矣得以同其貫利則雖四夷于中國亦得資其有以濟其乏是以九服安于其土而不失乎養也○)
　(瀦音朱)
東南曰揚州其山鎮曰㑹稽其澤藪曰具區其川三江
其浸五湖其利金錫竹箭其民二男五女其畜宜鳥獸
其榖宜稻(㑹教外反藪音叟浸子禁反畜音旭○㑹稽在山隂大澤曰藪具區五湖在吴南錫鑞也)
(箭篠也鳥獸孔雀鸞鵁鶄犀象之屬)
正南曰荆州其山鎮曰衡山其澤藪曰雲瞢其川江漢
其浸潁湛其利丹銀齒革其民一男二女其畜宜鳥獸
其穀宜稻(瞢音夢湛丞減反又音沈○衡山在湘南雲瞢在華容潁出陽城宜屬豫州在此非也湛)
(未聞齒象齒也革犀兕革也)
河南曰豫州其山鎮曰華山其澤藪曰圃田其川滎雒
其浸波溠其利林漆絲枲其民二男三女其畜宜六擾
其穀宜五種(華去聲圃兵古反滎音營雒音洛溠音詐○華山在華隂圃田在中牟滎兖水也出)
(東垣入于河泆為滎滎在滎陽波讀為播禹貢曰滎播既瀦春秋傳曰楚子除道梁溠營軍臨隨則溠宜屬荆)
(州在此非也林竹木也六擾馬牛羊豕犬鷄五種黍稷菽麥稻)
正東曰青州其山鎮曰沂山其澤藪曰望諸其川淮泗
其浸沂沭其利蒲魚其民二男二女其畜宜雞狗其穀
宜稻麥(沂音宜沭音述○沂山沂水所出也望諸明都也在睢陽沭出東莞二男二女數等似誤也盖)
(當與兖州同二男三女)
河東曰兖州其山鎮曰岱山其澤藪曰大野其川河泲
其浸盧維其利蒲魚其民二男三女其畜宜六擾其穀
宜四種(泲子禮反○岱山在博大野在鉅野盧維當為雷雍字之誤也禹貢曰雷夏既澤雍沮㑹同雷)
(夏在城陽四種黍稷稻麥)
正西曰雍州其山鎮曰嶽山其澤藪曰弦蒲其川涇汭
其浸渭洛其利玊石其民三男二女其畜宜牛馬其穀
宜黍稷(雍去聲汭日鋭反○嶽吴嶽也弦蒲在汧涇出涇陽汭在豳地詩大雅公劉曰汭㘲之即洛出)
(懐徳鄭司農云弦或為汧蒲或為浦)
東北曰幽州其山鎮曰醫無閭其澤藪曰貕養其川河
泲其浸菑時其利魚鹽其民一男三女其畜宜四擾其
穀宜三種(貕音兮○醫無閭在遼東貕養在長廣菑出萊蕪時出般陽四擾馬牛羊豕三種黍稷稻)
河内曰冀州其山鎮曰霍山其澤藪曰楊紆其川漳其
浸汾潞其利松栢其民五男三女其畜宜牛羊其穀宜
黍稷(紆音於汾潞音文路○霍山在彘楊紆所在未聞漳出長子汾出汾陽潞出歸徳)
正北曰并州其山鎮曰恒山其澤藪曰昭餘祁其川虖
池嘔夷其浸淶易其利布帛其民二男三女其畜宜五
擾其穀宜五種(并音兵虖池音呼駝嘔音甌○恒山在上曲陽昭餘祁在鄔虖池出鹵城嘔夷)
(祁夷與出平舒淶出廣昌易出故安五擾馬牛羊犬豕五種黍稷菽麥稻也凡九州及山鎮澤藪言曰者以其)
(非一曰其大者耳此州界揚荆豫兖雍冀與禹貢畧同青州則徐州地也幽并則青冀之北也無徐梁○已上)
(俱鄭氏舊註)
　職方氏九州山澤川浸利民畜穀圖
　(愚按九州分立與虞書禹貢異者盖禹主于治水幽并營皆北方廣漢之地罹水患少故幽并統于冀營)
　(統于青而止九州舜時四夷來王封域極廣肇十有二州後有作者不可及矣周時大約與舜同但淮與)
　(大野在禹貢為徐州之川澤而職方青州之川淮泗兖州之澤大野是以徐而入青兖矣華陽鏐銕砮磬)
　(在禹貢為梁州之山與貢也而職方豫州之山華雍州之利玉石是以梁而入雍豫矣此為不同耳然無)
　(徐州者盖洪水之害唯河為大禹于其下流施功為多故建徐州周時碣石淪于海正東之地不及于虞)
　(故有青兖則雖革徐州而東方為無空若無梁州則西南輿地似于缺然何也夫天地之化開之有漸始)
　(西北而次東北次東南次正南故上古聖人皆出于北方周家世居西土文王之化延及江漢正荆州之)
　(地武王伐紂而庸蜀羗髣景從是乃梁州以及于檄外之地然其中未歸化者則甚衆故周公以其施貢)
　(所及者則分屬于荆雍豫而其不及以政者亦不入于職方也方今財賦文獻多出南方雖閩越南粤自)
　(古所謂夷狄者今悉與中土無異獨西南之地但為来王之國而時有背叛者宜周公于此不置州屬也)
　(夫聖人之教不先天以開人亦不棄天以從人西南之域開之有時是故不能強之以俟後聖也乃若北)
　(方營州毉無閭冀州河套之内等地正職方氏所謂穀宜三種畜宜四擾而在九服之内其外則為九貊)
　(六狄亦皆内屬而周知其民物之數者自周徳之衰而為胡人之所竊據秦人不知守在四夷之道為長)
　(城以限之遂使肥美之地與兖豫等者悉淪于沙漠不毛之域反為犬羊侵入中國之巢穴自漢以来欲)
　(為控禦戎狄之策者已為大事而不思生聚教訓以經畧吾之九服乃分内事是不免于棄天也)
乃辨九服之邦國方千里曰王畿其外方五百里曰侯
服又其外方五百里曰甸服又其外方五百里曰男服
又其外方五百里曰采服又其外方五百里曰衛服又
其外方五百里曰蠻服又其外方五百里曰夷服又其
外方五百里曰鎮服又其外方五百里曰蕃服(畿音鷄)
　(義見大司馬但彼言九畿以疆界所至此言九服以服王事言也)
凡邦國千里封公以方五百里則四公方四百里則六
侯方三百里則七伯方二百里則二十五子方百里則
百男以周知天下(邦國字當作地方承下文凡邦國三字而誤封公公字衍七伯當作十一)
(伯)
　(此以大司徒封國之制大約為五等諸侯所封地方之大小故因九州地方之數足以周知諸侯地方之)
　(數也然其文類王制疑傳者之言誤入經文耳)
凡邦國小大相維王設其牧制其職各以其所能制其
貢各以其所有
　(五等諸侯固有小大每國各有附庸之國又自為小大小非大無以庇覆大非小無以輔翊各有屬以相)
　(維繫自無分崩離析之患王復設九州之牧以統理之于是而有柔逺能邇之功職謂屬長卒正連帥因)
　(才受任不強其所不能貢謂九貢因地而施不強其所無也集説云牧守更代諸侯世襲權皆出于上如)
　(周初時荆州牧則蔡叔其後則申侯豫州牧則管叔其後則虢公周公君陳畢公迭居東郊宣王中興只)
　(理㑹牧伯而已故韓侯在韓召虎在淮申伯在荆方叔在齊漢諸侯王自景武後若寄君然已不足言至)
　(唐藩鎮則是舉五侯九伯汝實征之之事而付之世襲之人其弊有不可勝言者矣)
王將廵守則戒于四方曰各脩平乃守攷乃職事無敢
不敬戒國有大刑及王之所行先道帥其屬而廵戒令
○王殷國亦如之
　(九服職方氏之専職故廵守及殷國則掌其戒令守若土地闢田野治之類將至而先戒之使之豫備既)
　(至而前廵之攷其不灋殷國謂王不廵守而六服盡朝也亦必為之先戒而廵視之則不職者不可得而)
　(蔽矣)
　(集説陳氏曰自古封建之灋天下至廣難以統一故五載一廵守以一風俗而通民情至周而五載一廵)
　(守既不能行故置職方氏撢人訓方氏之官以通逹上下使無壅蔽逮漢或遣謁者循行天下是亦得周)
　(公之遺意也自元封五年初置刺史每以秋分行部以詔書六條察郡國舉不灋而後天下民情利害其)
　(壅遏通逹皆係于刺史之手而上或不得以聞之宣元以後稍還古意天子則有郎官之出而宰相則有)
　(掾吏之行上下相察莫之或匿如元帝詔條責于定國曰郎有從東方来者言民父子相棄丞相御史案)
　(事之吏匿而不言耶將從東方来加增之耶何以錯繆至是定國皇恐自劾是丞相隱之天子而不知郎)
　(吏已得以上聞如魏相敕掾吏案事郡國輙白四方異聞或有逆賊風雨灾異郡不上達相輙奏言之是)
　(郡國欲隠之宰相而不知掾吏已得以上逹民情既通上下不壅則治可為也)
土方氏上士五人下士十人府二人史五人胥五人徒
五十人
　(設官之例凡士之數必以二四六人而此獨以五與十者以主五方也)
懐方氏中士八人府四人史四人胥四人徒四十人
合方氏中士八人府四人史四人胥四人徒四十人
訓方氏中士四人府四人史四人胥四人徒四十人
形方氏中士四人府四人史四人胥四人徒四十人
山師中士二人下士四人府二人史四人胥四人徒四
十人
川師中士二人下士四人府二人史四人胥四人徒四
十人
邍師中士四人下士八人府四人史八人胥八人徒八
十人
匡人中士四人史四人徒八人
撢人中士四人史四人徒八人(撢探同)
土方氏(主五方土地之事)掌土圭之灋以致日景以土地相宅
而建邦國都鄙以辨土宜土化之灋而授任地者
　(土圭之灋見地官以土地者以土圭土其地而制其域也相宅者相民宅而知其利害也以此二者建邦)
　(國及其都鄙一以制其大小之封疆一以定其吉凶之趨避土宜者五地物生各有所宜樹所宜地自然)
　(蕃殖土化如草人所掌糞土之灋物有所合則化機條逹以此二者授任土地之責者使以教其民也)
王廵守則樹王舍(王之舍事舍人掌之此云樹王舍者以能辨其土之媺惡掌其樹舍之地)
(也)
懐方氏(主懐柔逺人之事)掌來逺方之民致方貢致逺物而送
逆之達之以節治其委積館舍飲食
　(逺方之民者逺方之國其君長不能至而遣使来者非有命于王朝故曰民也方貢若六服之外蕃國猶)
　(在貢獻之數者逺物若越裳肅慎其國尤逺不在貢獻之數故曰逺物也此官主懐来之盖四夷之来各)
　(有其路諸侯若非其人應之不得其道其為中國之累大矣故于其所来之方来則逆之去則送之以為)
　(禮也逹之以節使行無稽滯治其委積館舍飲食使之居處安而食用足所謂来之之道如此盖非求其)
　(来但有以待之示無外之意耳)
合方氏(主合同四方之事)掌逹天下之道路通其財利同其數
器壹其度量除其怨惡同其好善
　(封疆之限設險守國之常道天下一家覆載無我之公心此合方氏所以命官也司險掌九州之圖以周)
　(知其山林川澤之阻而逹其道路所司主于險阻故執其當通當塞之樞要而已此則専掌逹天下之道)
　(路山林之阻則刋闢之川澤之限則津梁之脩其旌節設其候人合宇内之險阻而為坦途開萬國之藩)
　(籬以為一家也通其財利者懋遷有無及無閉糴無曲防之類則有利皆得而共之矣數有用五用十不)
　(同器有郷俗異制同之則器數無扞格而不行矣壹其度量無大小輕重則百貨無髙下之不齊矣此四)
　(海所以大同也邦國有侵虐者則和觧之所以除其怨惡邦國之相和好及有善政則勸率之所以同其)
　(好善此諸侯之國所以言歸于好也)
訓方氏(主教道諸侯之國)掌道四方之政事與其上下之志誦
四方之傳道正嵗則布而訓四方而觀新物
　(政事謂政治得失上下之志謂風俗美惡言之于王因以施訓教之方慶賞之典也四方傳道世所傳説)
　(往古之事為王誦之所以廣王聪明也正嵗則布而訓于四方者四方相距數千里各國所為彼此未必)
　(得相聞以四方之政事傳道及其上下之志傳相告語于四方之君警之以不善而使懲戒焉動之以善)
　(而使企及焉盖以其醜類之事而告之自足以啓其上逹競進之心不待夫誥命刑威而自為施教之術)
　(也觀新物者改歳復有新政或善或惡還以白王也)
形方氏(主邦國形體故以形方為名)掌制邦國之地域而正其封疆
無有華離之地使小國事大國大國比小國(華音夸)
　(凡邦國地域所至封土以為之疆界然稍不經理雨水之所衝激小民之所芟削加以草木之所䕃覆不)
　(數年而舊蹟不可復識矣此地訟所以不已也故始立國則為之制有爭地則為之正凡建國固貴犬牙)
　(相入然必合聚聮屬則可以守治華者分析如花瓣也離者斷截不聮屬也則小國無以守而為大國所)
　(兼矣無有華離之地于是各安土宇不至交争大之比小小之事大各盡其道矣)
山師掌山林之名辨其物與其利害而頒之于邦國使
致其珍異之物
川師掌川澤之名辨其物與其利害而頒之于邦國使
致其珍異之物
　(地官虞衡之職主掌圻内山林川澤此山師川師則掌天下山川也山林川澤必先定其名然後辨其物)
　(若山林之有險易燥濕肥磽川澤之有廣狭深淺美惡也利害者鄭氏所謂中人用者為利毒物及螫噬)
　(之虫獸為害頒其物以施貢頒其利害使之趨避也昔旅獒之訓曰不貴異物民乃足不寳逺物則逺人)
　(格而此言致其珍異者盖物性不同自有非常之物可以療疾致用適欲用之不可必得故有則致之非)
　(以之為玩好而為常貢也)
邍師掌四方之地名辨其丘陵墳衍邍隰之名物之可
以封邑者(邍原同○五地除山林川澤掌于山師川師土高曰丘大阜曰陵水涯曰墳下平曰衍髙)
(平曰原卑濕曰隰民居為多也名如東原大陸物謂動植之物邑有二在田四井為邑在都鄉有千室萬室之)
(邑必氣聚而生物豐美者然後可以封邑皆邍師掌之)
　(夫五地之名物與土宜土化之灋大司徒之事而此復掌之者盖司徒掌邦土主其大凡而已制畿封國)
　(施貢分職簡稽郷民皆司馬之事故土方邍師山川之師掌之為特詳也土方所掌主地大小與任土之)
　(灋故員少邍師則主辨其地之名物其職尤繁故員衆也)
匡人(主正諸侯之枉)掌達灋則匡邦國而觀其慝使無敢反側
以聽王命
撢人(主察諸侯之慝)掌誦王志道國之政事以廵天下之邦國
而語之使萬民和説而正王靣
　(書曰亶聰明作元后元后作民父母天之立君以為民也其崇高富貴乃勢之自然在賢者以為餘事耳)
　(彼亂賊之徒毎欲覬覦而自取滅亡者衆矣盖或初因所為不灋恐難逃灋網遂謀為不軌者或因百姓)
　(譌言若徐偃之得朱弓矢遂欲竊窺神器者匡人撢人二官盖四方有禍亂之漸而遣之可以消難于無)
　(形亦因事而設者也匡之為言正也灋則者天子馭諸侯之常典推而明之使之知畏慝者諸侯隠惡察)
　(而知之一則諭之使改一則告王有以待之防微杜漸使無反側唯王命是聴也撢與探同省察其隠微)
　(之意王無失徳國政無愆誦而道之以語于天下之邦國則萬民中豪傑心説誠服唯王是嚮彼僣竊者)
　(自不得而扇惑之此誠轉移之一機也)
　(按周禮于邦國大司馬主建邦之九灋以平之矣又特設職方氏之官而専掌其事矣至于土方邍師以)
　(封國山師川師以施貢訓方而使其政俗之善形方而使其封疆之安合方天下一家也懐方四海一人)
　(也匡人以正其慝撢人以誘之善周公治天下其立綱陳紀大者如人之骨肉氣血所以為人然一孔穴)
　(之不通一筋骸之不束或以致全體之疾形方合方猶穴以通其脉匡人撢人其筋以絡骨者歟)
都司馬毎都上士二人中士四人下士八人府二人史
八人胥八人徒八十人
家司馬各使其臣以正于公司馬
　(大夫之家王不特置司馬毎大夫各使其家臣為司馬主其地之軍賦往聴于王之司馬地小故不備員)
　(也)
都司馬掌都之士庶子及其衆庶車馬兵甲之戒令以
國灋掌其政學以聴國司馬
家司馬亦如之
　(都之士庶子謂孟仲兩卿而下五大夫衆士之適子庶子也衆庶應起徒役之人也車馬兵甲備車發卒)
　(也都司馬平時紏戒之無有違慢率令之使之興事則都家之君雖有數百乗之富而無不屬之王朝者)
　(矣然此但治其軍賦之事而已政若諸子之所掌學謂司士大司樂之所教都司馬教治其都之士庶子)
　(一如王國敎胄子之灋然後世禄之人無驕淫敗禮者矣及有軍旅之事徵兵于都鄙則都司馬率之以)
　(聴于大司馬故朝大夫云治有不及在軍旅則誅其有司也此周公馭都家之灋所以都鄙之君無抗衡)
　(之患也歟)
　周禮傳卷四下
欽定四庫全書
　周禮傳卷五上　　　　　明　王應電　撰
秋官上

惟王建國辨方正位體國經野設官分職以為民極乃
立秋官司㓂使帥其屬而掌邦禁以佐王刑邦國
　(書周官曰司㓂掌邦禁詰姦慝刑暴亂太宰刑典曰以詰邦國以刑百官以糾萬民小宰刑職曰以詰邦)
　(國以紏萬民以除盗賊司㓂主治中以裁物之過或禁于未發或刑于已成故掌邦之刑禁曰㓝暴亂除)
　(盗賊皆其所有事也曰詰姦慝詰邦國紏萬民詰者廉察之義紏者舉正之義曰刑邦國曰刑百官者與)
　(刑罰稍異盖法則之意也)
刑官之屬大司㓂卿一人小司㓂中大夫二人士師下
大夫四人郷士上士八人中士十有六人旅下士三十
有二人府六人史十有二人胥十有二人徒百有二十
人
遂士　縣士　方士　訝士　朝士(已上􁏐遂士之類)　司民
　司刑　司刺　司約　司盟(司約之類)　職金　司厲
犬人　司圜(音玄)　掌囚　掌戮(刺厲圜囚戮􁏐司刑之類)　司隸
罪隸　蠻隸　閩隸　夷隸　貉隸(貉當作貊○已上􁏐屬司隸)
布憲　禁殺戮　禁暴氏　野廬氏　蜡氏(音娶)　雍氏
　萍氏　司寤氏　司烜氏　條狼氏　脩閭氏(已上􁏐屬)
(布憲)　冥氏　庶氏(音注)　穴氏　翨氏(記翅二音)　柞氏(音窄)
薙氏(音涕)　硩蔟氏(硩擿惕二音蔟清獨反)　翦氏(古剪字)　赤犮氏
(音赫䟦)　蟈氏壺涿氏　庭氏(已上􁏐㝠氏之類)　銜枚氏　伊
耆氏　大行人　小行人　司儀　行夫　環人　象
胥　掌客　掌訝　掌交　掌察　掌貨賄(已上􁏐屬大行人)
　朝大夫　都則　都士　家士
　(已上秋官之屬凡六十一官秋主以法則夷萬物司宼掌邦刑故命名曰秋司刑以定辠司刺以參伍赦)
　(宥掌囚以拘繫司厲以收奴掌戮以刑戮司圜以收敎皆刑官也遂士縣士方士訝士朝士各掌其地之)
　(刑也司隷禁殺戮禁暴氏野廬氏蜡氏雍氏萍氏司寤司烜條狼脩閭銜枚主廵察布憲主警戒司約司)
　(盟主結信皆禁于未發刑期于無刑也夫殺以止殺豈徒刑戮之是務乎司民掌民數若曰主刑者民之)
　(司命貴以生生為心期于治而已殺一人而民數斯缺一則用刑敢不愼乎秋之義使萬物各遂其性大)
　(行人掌邦交之禮辨上下定民志使各止其所和莫大焉又主以刑詰四方也朝大夫都則都士家士以)
　(法則馭圻内諸侯也冥氏已下十二官刑法施及于禽獸也職金五行秋屬金也犬金畜也舜命臯陶曰)
　(蠻夷猾夏㓂賊姦宄汝作士兵刑兼掌之而賔于四門特設四岳一官周禮則以四岳之事屬之秋兵則)
　(專掌于司馬盖後世政刑之繁不得不分秋官六十屬皆主裁物之過萬物各正性命之象也)
大司宼之職掌建邦之三典以佐王刑邦國詰四方(舒氏)
(曰以天地春夏四官文例之詰四方三字衍文)一曰刑新國用輕典二曰刑平
國用中典三曰刑亂國用重典
　(聖王撫世經權之用未嘗相離所謂典常者豈執一而無權度哉唯其有輕重平中三者故能如權衡之)
　(稱物靡不適均垂之乆逺而無弊也平國者素治安之國不幸而有犯辠用中典者治以常行之法刑當)
　(其辠之謂也新國者王朝之臣初出封為諸侯或荒僻之地始立君長而治之者禮文未備徳敎未孚其)
　(有犯辠者斯可矜也故于中典而稍輕之能改即止而已亂國者舊染汚俗若殷邦之沉湎于酒陳鄭之)
　(躭溺于淫春秋諸國簒弑叛逆之相尋其人習于不善所犯辠惡雖以徳敎諭之而不從故于中典稍加)
　(之而重庶其畏威而不敢為惡也三典以制刑即洪範之三徳以制治盖中典卽正直輕典即柔克重典)
　(即剛克吕刑曰惟敬五刑以成三徳此之謂乎掌建邦之三典者自立國而即有此三典故大司宼掌之)
　(以佐王儀刑諸侯之國俾無失禮詰察四方之故使無違法所以為弼教也此與世輕世重上服下服異)
　(者世軖世重以時言彼此一時若戡亂則武臣重承平則文職重治乆則人多奔競亂離則與之官爵而)
　(不欲民散則田多荒蕪民聚則田價騰踊刑罰當以此為低昻上服下服以情言同一辠也情輕則服下)
　(刑情重則服上刑此三典則以各國言義各不同也)
以五刑紏萬民一曰野刑上功紏力二曰軍刑上命紏
守三曰鄕刑上徳紏孝四曰官刑上能紏職五曰國刑
上愿紏暴(暴司市作虣)
　(紏者察舉督聚之義人情玩惰廢弛威之以刑則提起而斂束也野自遂而外之稱若耕稼溝涂輓漕築)
　(鑿凡任衆者每事責其成功偷惰則功不成刑所以糾其致力軍若伐國大田戍疆兵車之會凡用兵衆)
　(者兵法順命為上失守則違犯將命刑以糾之政典先時者殺無赦不及時者殺無赦使以死守為事也)
　(鄕謂六鄕亦凡閭里聚居之稱百姓家居以脩徳為貴孝為徳之本鄕八刑糾萬民而罪莫大于不孝也)
　(官謂凡百官府冇官府之責者舉用賢才所以脩職立事制官刑警于有衆若伊訓之三風十愆宰夫之)
　(失財用物辟名以不稱職為糾也國謂王都中四海兆民所止而市肆中尤萬衆之所集大約多巧偽而)
　(暴横故以愿朴為上以暴虐為紏司市以賈民禁偽除詐以刑罰禁虣去盗與凡偽飾之禁所謂上愿也)
　(加憲徇朴之罰則詐偽除暴横去矣)
以圜土聚教罷民凡害人者(圜音玄罷音皮○圜土獄城也築土為之罷民惡人)
(不從化有似于罷敗者害人謂過失麗于法若抽拔刀劍誤以傷人之類)寘之圜土而施職
事焉以明刑恥之(寘之圜土使不得出以困其心也施之職事使食其力以強其罷也明刑)
(者書罪方版著之于背生其恥心也凡此皆所以聚教之期其改而已)其能改者反于中
國不齒三年其不能改而出圜土者殺(虞書云五流有宅五宅三居圜)
(土乃流放之刑而屏之遠方大畧如辟讐所謂海外千里之外不同國者即虞所流之宅故云能改者反于中)
(國也餘詳見司圜)
以兩造禁民訟入束矢于朝然後聽之以兩劑禁民獄
入鈞金三日乃致于朝然後聽之(造清到反劑字計反)
　(訟相争曲直者獄鄭氏謂相告以辠名者凡訴訟之詞無有自知其非者苟無對辨則文致其惡無所不)
　(至必兩造具備而後可以聽其是非大者口説亦無慿據必兩賫其劵書而至然後可以斷其誠偽矢以)
　(直為善束矢百矢入之以明其不枉金以剛為徳鈞三十斤入之以明其不屈金之品不同豈以事之大)
　(小為差歟聖人之情以使民無訟獄為主故必使兩人偕至則辭不獲逞兩劑􁏐陳則詐不可逃而各入)
　(束矢鈞金則心有所惜故雖徤訟者多相與和解而止矣此所以為禁民訟禁民獄之法也然此謂事有)
　(疑似兩相不直而各欲訴辨者耳其有強暴不順理良善受其枉屈者則彼何憚于兩造何俟于兩劑而)
　(亦何靳于金矢哉則其長當自逹之所以有肺石之設也或疑金矢之入人之貧富不同若直而受其金)
　(矢既非所以示罰且必冇頑民寧舍金矢以累貧民者柰何愚謂此特立法之始欲以止人争訟之心耳)
　(若訟結之後或舎之或舉之主于戒其不直而逹其困竆在乎聽訟者權之而已)
以嘉石平罷民凡萬民之有辠過而未麗于灋而害于
州里者桎梏而坐諸嘉石役諸司空重辠旬有三日坐
朞役其次九日坐九月役其次七日坐七月役其次五
日坐五月役其下辠三日坐三月役使州里任之則宥
而舎之(桎音質梏音谷)
　(嘉石石之美者舊説以為文石是也取名于嘉者以變惡從善之意朝士掌之辠過未麗于法而害于州)
　(里即衺惡而敗俗者木在足曰桎在首曰梏司救云士加明刑而此不言者梏盖明梏即明刑也坐諸嘉)
　(石欲其變惡為美也役諸司空勞之而欲發其善心也辠之輕重大約五等而其坐役之近逺以是為差)
　(無非欲其竒衰者化為平民故曰平罷民也州里主相保受司諌職又云以行赦宥凡民之治必從其有)
　(司故坐役既溝必用州里之屬任其能改不為非恊同司諫之赦宥然後宥而舎之無任則不舎共愼重)
　(而不敢忽如此)
以肺石逹竆民凡遠近惸獨老㓜之欲有復于上而其
長弗逹者立于肺石三日士聽其辭以告于上而辠其
長(惸乾營反)
　(肺石赤石也肺之色赤其動為聲取名于肺者以聲出自中而不妄之意㓜而無父曰惸老而無子曰獨)
　(惸獨老㓜謂老而獨㓜而惸皆天民之無告莫為之助者鄭氏曰無兄弟曰惸未詳或寃抑不得伸或困)
　(苦莫知恤凡有赴愬于上而其長吏弗與逹使立于肺石之上必三日而後士聽其辭欲得其情實也以)
　(告于上者大僕建路鼔于大寢門外以待逹窮者朝士率之以撃鼓復辠其長吏恐小民不能逹者非止)
　(于是治一以警衆也)
正月之吉始和布刑于邦國都鄙乃縣刑象之灋于象
魏使萬民觀刑象挾日而斂之(義見大宰)
凡邦之大盟約涖其盟書而登之于天府大史内史司
會及六官皆受其貳而藏之
　(有事相期恐其無驗刻之于書以為信曰約有事相結恐其背約要質鬼神使違約者得禍曰盟凡有盟)
　(者必有約謂其所盟事之辭也必大司宼涖其盟書者盟出于省刑之意也天府主明神大史主禮法内)
　(史司會主攷治大事六官皆與故􁏐受其貳而藏之按盟約唯見于大史而天府内史司會及五官􁏐不)
　(載者盖互見也)
凡諸侯之獄訟以邦典定之(定安止也)凡卿大夫之獄訟以
邦灋斷之(斷兩分之也)凡庶民之獄訟以邦成弊之(弊畢其事也)
　(邦典者治教禮政刑事之六典也大宰以典待邦國之治諸侯獄訟謂邦國之事有不舉也故以邦典定)
　(之而使之安所止也邦法者屬職聫常成法刑計之八法也大宰以法待官府之治卿大夫獄訟謂官府)
　(之治有紊亂故以邦法斷之使兩分之也邦成者比居簡稽版圖傳别禮命書契質劑要會之八成也大)
　(宰以官成待萬民之治庶民獄訟謂百姓情偽無竆不信此八成也故以邦成弊之使畢其事然此乃聽)
　(獄之大凡耳若辠之來無竆則有司刑二千五百條在也或謂邦典卽大司宼建邦之三典邦法即小司)
　(宼之八辟麗邦法邦成即士司之掌士之八成此説似是而實非也三典通于一國豈止于諸侯八議通)
　(于上下豈止于卿大夫八成皆主于為國害豈庶民所常有之事乎不若從舊説為善)
大祭祀奉犬牲(犬金畜也故大人屬于秋官掌共犬牲而大司宼奉之也)
若禋祀五帝則戒之日涖誓百官戒于百族
　(大祭祀有誓有戒誓謂禁厲之辭不共有大刑之類也戒使有戒心七日戒三日齊也郊特牲曰卜之日)
　(王立于澤親聽誓命受教諫之義也獻命庫門之内戒百官也大廟之内戒百姓也此誓與戒之别大宰)
　(掌百官之誓戒而大司宼涖誓百官者大宰百官之領䄂故掌其誓大司㓂刑官故臨之則百官自肅也)
　(百官在朝皆執事有司故大宰戒之百族王之族姓雖不執事亦必與祭有親親之恩故戒于廟中而大)
　(司宼掌之也)
及納亨前王(王親割牲時)祭之日亦如之(王行祼獻)奉其明水
火(詳見司烜氏)凡朝覲會同前王(受諸侯幣及酢諸侯)大喪亦如之(贈含)
(等事)
　(凡祭祀朝覲會同大喪必大司宼前王者大事以莊肅為主大臣可嚴憚者莫如大司㓂故使之前于王)
　(一則使王生敬共之心而無非僻之干一則使羣臣起嚴威之心而敬共于王也)
　(按火屬夏故行火之政令夏官司爟掌之水屬冬故治水之政令冬官掌之而秋官又設司烜一職掌共)
　(明水火大司㓂主奉之何也盖五行之徳土冲氣濁而不明木氣温昏而不清火外影其光發越而散水)
　(内影其光蔵匿而暗唯夫金之為徳于行為秋其氣肅殺而清明故日至此而燥烈月至此而皎潔萬物)
　(之在宇内者夷者夷革者革靡不濯然明潔此秋之為用也故水火各司其局者六官之常也天下之務)
　(必司冦臨之而後嚴肅清明秋官之專職也故大祭祀之明火明水先王所以自致其潔齊精明之至者)
　(必奉于大司㓂而特設司烜一職以掌之此周禮一書所以與造化周流而無礙也)
大軍旅涖戮于社
　(不用命者與夫所獲囚徒在師則戮于軍社凱旋則戮于國社􁏐大司㓂臨之盖有當訊鞠者亦刑官之)
　(事也)
凡邦之大事使其屬蹕(蹕止行人以衞至尊)
小司㓂之職掌外朝之政以致萬民而詢焉(外朝雉門朝也朝士)
(掌灋小司㓂掌政致萬民者郷大夫職國大詢于衆庶則各帥其鄉之衆寡而致于朝也)一曰詢國
危二曰詢國遷三曰詢立君(國危謂㓂戎之難若周公之討亂也國遷謂邦都不)
(安而欲去故即新若盤庚之遷殷也立君謂無冡嫡或有而不堪嗣選于諸庶子之中徳均以卜也)其位
王南鄕三公及州長百姓北面羣臣西靣羣吏東靣(鄕去)
(聲○羣吏侯國使臣在天子之國故曰吏舊謂府史胥徒此等自屬庶人安得反在卿大夫之右且詢而曰大)
(豈止國内之臣與其吏民哉死刑大事故三刺亦與此同)小司㓂擯以敘進而問焉
以衆輔志而弊謀(擯揖之使前以叙進者先羣臣次羣吏次萬民也)
　(國危國遷立君三者社稷萬民安危所繫小民合而聴之則公故必謀及庶民所以冇三詢之禮也朝士)
　(外朝之法靣三槐三公位焉州長衆庶在其後即此三公及州長百姓北靣謀及庶人也左九棘孤卿大)
　(夫位焉羣士在其後即此羣臣西靣謀及卿士也右九棘公侯伯子男位焉羣吏在其後即此羣吏東靣)
　(盖天子視外朝則諸侯來朝者及其陪臣皆與此謀及天下也諸侯或在或否臣之聘問者常有之故此)
　(與下文三刺皆止言羣吏朝士專掌外朝之位故特為詳耳王氏曰志在王也謀在下也以衆輔志則以)
　(衆謀而輔王之志弊謀則以衆謀為稽而弊之于王書曰朕志先定詢謀僉同亦若此也)
以五刑聴萬民之獄訟附于刑(大司㓂所受于朝之獄訟及郷遂縣士職聽于)
(朝都家上辠刑于國者小司㓂咸聴之五刑者刑罰以治辠之書司刑所謂墨劓則宮弑各五百也)用情
訊之至于旬乃弊之(訊音信)讀書則用法
　(以五刑之書聽萬民之獄訟以萬民之辠而麗于五刑然不敢乗快用已見而遽决之必以懇惻之情再)
　(三訊鞠求其可出之門而不得至于旬而後正其辠呂刑所謂服念五六日至于旬時也至用刑之時又)
　(必以辠狀之書讀之于囚使之心服其辠而後加刑不服則復加審問如此則刑者與用刑者兩無所憾)
　(而天下無寃民矣)
凡命夫命婦不躬坐獄訟凡王之同族有辠不即市
　(命夫命婦有獄訟則使其屬為坐若左傳衞侯與元咺訟甯武子為輔鍼莊子為坐士榮為大士是也一)
　(則不使獄吏䙝尊者一則養其亷恥信義之心也同族與有爵者同掌囚所謂凡有爵者與王之同族奉)
　(而適甸師氏以待刑殺也必以適甸師者得辠天地祖宗不敢赦也不以即市者可殺不可辱為名分恤)
　(也先王所以貴貴親親如此其厚人有不自重而輕犯刑戮者哉)
以五聲聽獄訟求民情(聲字無義盖誤文也洪範貌言視聽思作五事疑此亦是事字)
一曰辭聽二曰色聽三曰氣聽四曰耳聽五曰目聽
　(凡獄訟皆主在上之人聽而斷之故此五事􁏐以聴為主聽獄之法或因彼所見之情而聽之或形之以)
　(意作其情而後聴之威明變化眞情畢露而姦偽莫逃在乎上之人精誠所至神而通之耳辭聽者察彼)
　(原訟辭有差與否與吾以辭反覆問難而彼有錯亂否也色聴者觀彼色之定否與吾徴于色而彼有懼)
　(不懼也氣聼者觀彼氣之壯否與吾發于氣而彼有畏不畏也耳聽者觀彼之聴有皇惑與否而吾務聰)
　(其耳以聽之也日聼者觀彼之日有驚懼與否而吾務明其目以聽之也大約有理者辭直氣壯色定視)
　(聴不僣無理者辭屈或支離色動氣怯視聽違則以五者參互錯綜人之情偽自不能遁此古今聴獄訟)
　(之灋也)
以八辟麗邦灋附刑罰一曰議親之辟二曰議故之辟
三曰議賢之辟四曰議能之辟五曰議功之辟六曰議
貴之辟七曰議勤之辟八曰議賔之辟(辟璧闢二音)
　(辟法也亦為開闢之義邦法所以正萬民之辠過者也以八者開釋之法與邦法配合相與比􁏐較量而)
　(折衷之以定其刑罰故曰以八辟麗邦法附刑罰也八辟皆由于大宰之八統親王五屬及外親有服者)
　(故王舊知或共學者貴自命士已上賔作賔王家親故貴賔皆于王躬有所關繫平日之所尊禮賢有徳)
　(行者能有才藝者功若司勲六等之功勤謂盡瘁事國雖未有功而有成績者賢能功勤皆于國家冇所)
　(裨益平日之所優渥不幸而有辠豈可同于草野裔夷之倫而無所辨哉故必擬議以開釋之盖可赦即)
　(赦次則為之末减其必不可赦則若王三宥之盤水加劒罄于甸人有爵者不梏不為奴同族者不桎梏)
　(無宫刑雖當刑當殺而其禮自不同盖親親敬故進賢使能保庸尊賢逹吏禮賔八者天下之大教故以)
　(禮待之使信義常行于君子而益知自重不以拘繫束縳困辱之則小人常知所敬畏而朝廷為愈尊也)
以三刺(探問)斷庶民獄訟之中一曰訊羣臣二曰訊羣吏
三曰訊萬民聽民之所刺(殺也)宥以施上服下服之刑(刺清)
(志反)
　(刑主于中殺非私怒宥非私恩故必以三刺而後庶民之獄訟得斷之于中也所謂三刺者謂探問廉察)
　(之即朝士所掌外朝之位及司刺三刺之灋一刺曰訊羣臣再刺曰訊羣吏三刺曰訊萬民也其位解見)
　(前聽民之所刺宥者觀萬民之情或欲殺之或欲寛之也民之所欲刺則情之重者因而服上等之刑民)
　(之所欲宥則情之輕者因而服下等之刑也殺之宥之固不由于一人之私亦不拘于一定之法訊之以)
　(萬衆之情弊之于大公之地故曰國人殺之此刑之所以為中而合于天心也)
及大比登民數自生齒以上登于天府内史司會冡宰
貳之以制國用(此條義與下文孟冬祀司民相屬解見下)
小祭祀奉犬牲○凡禋祀五帝實鑊水納亨亦如之○
大賔客前王而辟后世子之喪亦如之○小師涖戮○
凡國之大事使其屬蹕(鑊月郭反辟音闢)
　(此數事皆與大司冦同職大司冦于大祭奉犬牲大師涖戮故此小司冦􁏐掌其小者大司冦于禋祀五)
　(帝奉明水火故此則掌其實鑊以煑納鼎以亨之水朝覲會司大喪大司㓂前王故此于賔客后世子之)
　(喪則前王而辟國之大事則小司㓂􁏐使其屬蹕也)
孟冬祀司民獻民數于王王拜受之以圖國用而進退
之
　(上文大比登民數一簡以司民職攷之當屬此小司徒職大比則受邦國之比要司民職三年大比以萬)
　(民之數詔司冦司㓂及孟冬祀司民之日獻其數于王王拜受之與此每歳之禮皆同但毎歳則止于王)
　(畿三歳則通王畿内外耳孟冬萬物成時故祀司民之星為萬民報祈司宼主其祀者刑以生民為事秋)
　(為收成之時也王拜受之者民王者所天故重其禮也圖國用者冡宰制國用之法食浮于人則藏以待)
　(乏人浮于食則詔王殺邦用所謂進退之也登于天府與國寶拜典而共隆也内史司㑹以攷治冡宰以)
　(制國用故􁏐蔵其貳)
歳終則令羣士(郷遂等士)計獄弊訟登中于天府(此脱末句乃命其屬)
(九字)
　(帝王之治惟其中而已刑罰之事尤不可以少偏嚴刻則民麗于非辜姑息則民輕于犯法故謂獄辭為)
　(中也歳終當攷其屬故令羣士若郷士遂士之屬計獄弊訟登中于天府凡民皆天所生之子凡刑殺皆)
　(天討必登之于天府庶幾愚民不敢以玩法有司不敢以擅用王者亦奚得而私好惡哉)
　(按小司徒于攷治之後即令羣吏正要會而致事故此末句乃命其屬入會乃致事當繋于此謂以刑官)
　(屬吏若郷士遂士職金大行人等屬入會致事于大司冦大司㓂因之以致于冡宰也義見大宰)
正歳帥其屬而觀刑象(以小宰之例推之當云刑象之法)令以木鐸曰
不用灋者國有常刑(正月之吉大司冦縣刑象之法于象魏故小司㓂率刑官之屬觀而)
(令之)
令羣士乃宣布于四方憲刑禁
　(邦國都鄙不及徧觀法乆不幾于玩乎故命羣士宣布于四方憲刑禁即布憲所謂正月之吉執旌節以)
　(宣布于四方也如是則毎于歳首王灋必徧及于溥天而無不知者矣小司徒令羣吏攷灋于司徒各憲)
　(之于其所治之國亦此意但地官布敎灋而秋官則布刑法也)
乃命其屬入會乃致事(此句乃歳終之事不當在正歳後解見前)
士師之職掌國之五禁之灋以左右刑罰一曰宫禁二
曰官禁三曰國禁四曰野禁五曰軍禁皆以木鐸徇之
于朝書而縣于門閭
　(刑罰之設期民之無辠過而已禁者掲其尤不當犯者而示之及其未發而遏止之也木鐸徇之于朝則)
　(衆莫不聞書而縣于門閭則衆莫不見所以自然有所警惕而不犯于有司也聞且見矣而猶頑然麗于)
　(刑戮者不亦少哉此五禁之法所以為左右刑罰也與大司㓂五刑相通五禁之序先王宫次百官次國)
　(中次郊野皆由近及遠禁者治于未發治必自近故其序如此終之以軍者軍不常用故也不言郷者舉)
　(野而郷在其中矣五刑之序莫重于軍而首言野刑者野人未敎不知灋凡有役事雖以軍法從事而不)
　(純用終不易治故以之為先次軍刑莫冇重焉者也次郷刑居民辭訟為多也次國中市刑止于憲徇朴)
　(而已終之以百官其麗于刑者寡矣皆先難後易刑施于已發刑罰後君子故其序如此不言宫刑者盖)
　(禁者期于勿犯刑則犯而戮之有宫禁者秋官掌刑之事無宫刑者刑不上大夫之意如此而猶有犯法)
　(者故小宰掌建宮刑而戮于甸師氏親貴與凡民待之自不同其在天文亦有貴人賤人之牢也)
以五戒先後刑罰母使辠麗于民一曰誓用之于軍旅
二曰誥用之于會同三曰禁用諸田役四曰糾用諸國
中五曰憲用諸都鄙
　(此與上文之禁相似而有辨禁者施于歳首之時主閉絶其非心戒者孔子曰不戒視成謂之暴謂于作)
　(事之時常戒敕提撕使之勤事或未至于刑而先丁寧之或不幸而有刑罰復申敕之期民之不犯故曰)
　(先後刑罰母使辠麗于民也誓字從折决斷之義以必不犯為意也若書丼誓湯誓等篇及此條狼氏所)
　(掌軍刑特重故誓于軍旅用之誥大言以告之也若書大誥康誥等篇會同大衆所集故誥于會同用之)
　(禁者遏止之使勿犯也若無干車無自後射禁麛卵禁毒矢射人情赴利欲争先出力欲推後故禁于田)
　(役用之紏者督察之意若司虣摶其不可禁司稽察其犯禁胥襲其不正曰摶曰察曰襲皆糾之謂也國)
　(中莫雜于市故糾于國中用之憲謂縣灋表示若卿大夫令羣吏攷法于司徒各憲之于其所治小司冦)
　(令羣士宣布于四方憲刑禁布憲憲邦之刑禁都鄙于王朝為逺故憲于都鄙用之也按此五禁大畧自)
　(其重者言之然祭祀田役亦有誓封國有誥大司㓂五刑兼糾而言凡縣法象魏皆憲盖亦有通用之辭)
　(不可執一而論也)
掌鄉合州黨族閭比之聮(鄉合當作合鄉合字誤于鄉字下也)與其民人
之什伍使之相安相受以比追胥之事以施刑罰慶賀
　(地各有守此鄉州之事人各有行列此伍兩之事夫然則鄰界不相通鄰伍不相救于是乎有逐盗賊于)
　(鄰境壅水以病鄰國者族師五家為比十家為聮四閭為族八閭為聮矣此則等而上之合其鄉州黨族)
　(之聮若二鄉則公一人亦合郷之證也族師五人為伍十人為聮矣此則等而上之合其卒旅以上使皆)
　(有聮其在于軍則夏官合之若穰苴灋十五為隊司右合其車之卒伍則總萬二千五百人之車合而為)
　(一百五十乘之伍大國之三軍天子之六軍􁏐統于一大將也如是則不特五家為比使之相保二十五)
　(家為閭使之相受而已凡其居民卒伍之相合而為聮者靡不相保不為非有以相安而居不善衆共發)
　(覺所容受皆良民有故則用以比追胥之事有罪奇衺或佚賊則刑罰相及追捕有功則慶賞相共是合)
　(六鄕為一家六軍為一人矣武王曰予有臣三千唯一心正謂此耳夫士師刑官而掌合聮之事者盖使)
　(人各其心雖欲詰姦慝除盗賊其可得乎此周禮職掌有匪夷所思也詳見後若邦凶荒條下)
掌官中之政令(鄭氏曰官中政令士師所施政令惟在大司冦官府中也)○察獄訟
之辭以詔司㓂斷獄弊訟致邦令(獄訟訴辭各有司存若卿士遂士縣士方)
(士各主當司獄訟其冇不决則士師審察以告于大司冦斷而弊之所以推䆒夫邦令使無不盡也)
掌士之八成(士刑官也刑者一成而不變已下八者國之大禁必刑無疑故曰士之八成也)一
曰邦汋(汋音酌○說文井水或有或無曰瀱汋故鄭氏解汋為斟酌之義邦汋者刺探國家隂事虛實)
(動息以告于敵國也○瀱音計)二曰邦賊(謂謀叛逆背其主而欲從他人者也)三曰邦諜
(諜音牒○敵國來行反問者即夏官環人之諜賊也)四曰犯邦令(國有大戒禁不得為而故犯之)
五曰撟邦令(撟音義與矯同拂戾也○國之善政令當遵而故矯拂之已上二者即禁暴氏之亂)
(暴力正也)六曰為邦盗(若竊國之寶玊神祇之犧牷牲也)七曰為邦朋(比周罔上)
(也)八曰為邦誣(若詐稱制命偽造符節即禁暴氏之矯誣犯禁也)
　(按天之道必有所主無主乃亂故萬姓戴君之心生于其性此王者立國必法禁周密使不軌之徒不得)
　(而逞然後能保其社稷為斯民主若八成之邦汋邦賊邦諜隂懷二心背其君者也犯邦令撟邦令不從)
　(王法抗其君者也邦盗者攘竊姦宂盗其君者也邦朋邦誣不利于國欺其君者也苟縱而不問必至于)
　(亂亾相尋司宼所詰之姦慝莫此為大士師所以定為八成必誅無赦盖國家安則斯民乃安孰謂周公)
　(非公天下之心也哉)
若邦凶荒則以荒辨之灋治之(荒辨之法謂辨其年之豐凶廪人所掌四鬴三)
(鬴二鬴之灋若食不能人二鬴則為大凶之年治之使無至于失所也)令移民通財(移民以就)
(穀通財以給其不能移者)糾守(督察其要害及財榖聚處以杜姦盗窺覬之心即司徒之除盗賊也)緩
刑(輕辠出之使自食其力)
　(按比閭卒伍乃地官夏官之職而秋官亦掌其追胥合聯之事荒政通財乃天官計邦用地官聚萬民之)
　(職而秋官亦治荒辨之灋蓋為治必從其本未有不教訓之而可以相安者未有不救其饑寒而能止盗)
　(者故秋官掌除盗賊而必兼夫保任荒辨之灋使之知禮義足衣食而自不至于為盗也苟徒設刑罰以)
　(待有辠之至不同于張羅網阱擭以取禽獸者哉此周禮之司冦所以異于後世之刑而六聮之相成不)
　(可以一職拘也)
凡以財獄訟者正之以傅别約劑(傅音附)
　(小宰八成聽稱責以傳别聽買賣以質劑傅附近之民以為保任别判書以為之合約劑相期約之劵書)
　(也凡以財獄訟者必正之以此而後誠偽可辨非此則不聴庶民無敢苟簡于其始而獄訟可省矣)
若祭勝國之社稷則為之尸(勝國之社稷殷社也周勝殷故曰勝國之社自殷已)
(亾言曰喪國之社自殷之地言曰毫社其實一而已)
　(社稷祀地祗主逹天地四方之氣無有屋者春秋書毫社災是亾國之社有屋矣郊特牲曰喪國之社屋)
　(之不受天陽也義不明正愚觀媒氏聽隂訟于勝國之社及司烜氏屋誅之文而始知其説也夫建國必)
　(立社稷者有土者報本之大禮也國滅則更置社稷故謂舊社為勝國之社其必屋之何也為宮刑已下)
　(而用之司烜氏所謂屋誅是矣蓋戮人于社主以示衆然剸割之施不可以風而國社又不可以屋故于)
　(舊社而屋之以行肉刑耳又聴男女之隂訟亦於此一則以其言之不可聞于衆故于屋中一則以犯淫)
　(者必至于覆亾故于喪國之社也至其有祭不幾于二社乎盖舊社有得山川之氣祈水旱而獲應者民)
　(族相傅于此自不得廢其禮非若國社之有常祀也以其掌于秋官故以士師為之尸○剸音顓)
王燕岀入則前驅而辟(與大僕小臣同刑官人所嚴憚故復掌其辟也)
祀五帝則沃尸及王盥(鄭氏曰特牲少牢尸尊不就洗入門北靣則以盤匜盥手王則)
(將獻尸而就洗盥此直言祀五帝沃尸及王盥其餘冬至夏至祭先王先公則小祝職沃尸盥小臣沃王盥鬱)
(人云凡祼事沃盥則唯祼時而已○匜音移)洎鑊水(洎忌冀二音○謂増其水也小司㓂實鑊士師)
(續而終之)
凡刉珥則奉犬牲(刉珥音畿筮○刉珥解見夏官小子士師卑故奉犬牲止于刉珥)
諸侯為賔則帥其屬而蹕于王宮大喪亦如之(躳帥其屬以衞)
(宸居)
大師帥其屬而禁逆軍旅者與犯師禁者而戮之
　(鄭氏曰逆軍旅違將命也左傳荀吳敗狄于大原將戰魏絳請皆卒自我始荀吳之嬖人不肯即卒斬以)
　(狥此逆軍旅之戮也犯師禁干行陣也鷄澤之盟晉侯之弟掦干亂行于曲梁魏絳戮其㒒曰軍事有死)
　(無犯為敬此犯師禁之戮也按舜令皋陶作士兼治蠻夷猾夏㓂賊姦宄兵刑本一職故軍旅涖戮禁戒)
　(􁏐屬刑官也)
歳終則令正要會(正刑官屬吏之月要歳會以小司㓂入會于大司㓂也)
正歳帥其屬而憲禁令于國及郊野(去國百里為郊郊外為野帥其屬亦)
(躳為之)
前王　前驅　辟　蹕
　(常觀周人所以保護至尊之禮可謂詳且備矣凡行大禮則有所以前王者以大臣有威嚴者附麗于王)
　(使人見之而自然嚴憚也其出入也則有所以前驅者偕行而在前猶清道之云也有所謂辟者避除行)
　(人使不衝突不祥之類使違避也有所謂蹕者國家有大事凡不急之務不急之人􁏐止之使不行以備)
　(非常也故大祭祀朝覲會同大喪則大司宼前王大賔客后世子之喪則小司㓂前王而辟大臣可嚴憚)
　(者莫如司㓂小司㓂稍卑故兼以辟也大㒒王出入則前驅小臣王燕岀入則前驅此皆親臣故毎出入)
　(無不從士師王燕出入則前驅而辟士師刑官故專其辟也邦有大事恐人心專一姦宄竊發大小司㓂)
　(宫正師氏士師或躳帥其屬或使其屬隨王所在而蹕以衛至尊蹕于王宮王門所以衛宸居也至若王)
　(宮出入者皆尊貴之人且多宮嬪其禮不可不嚴閽人凡内外命夫命婦出入則為之闢一以貴貴一以)
　(别于男女之際也○朝之公卿大夫皆以高爵而在民上不可與衆人伍也故郷遂縣士公卿大夫有邦)
　(事則為之前驅而辟各為其主而辟也○五服諸侯皆南靣之人入天子之國則以賔禮待之不可以失)
　(禮也故訝士賔客入于其國則為之前驅而辟居舘則帥其屬而蹕無使有暴客侵掠之患也○若朝士)
　(帥其屬而以鞭呼趨且辟則以大衆所聚恐壅塞貴者野廬氏凡有節者與有爵者至則為之辟新至其)
　(館及舟車轚互恐有所妨凡此皆貴貴之道也○轚擊通)
　(天地之化非囚以秋氣之嚴凝肅殺則萬物無以堅實向裏而造化或幾乎息矣人之道亦然非有嚴毅)
　(方正之節斷制裁割之冝則善無以立惡無以刈治已治人無一可者故司㓂者以剛斷果决制天下之)
　(過者也夫天之有秋也主于成物也六官之有刑也主于生民也盖殺其殺人者而後能生其不當死者)
　(刑其傷人者而後能續其不當斷者此祀司民獻民數與夫司民之官必屬之秋官也故為司㓂者匪徒)
　(明刑之云也當以天地好生為心至誠懇惻早夜孜孜思所以納民于無過之地然後可以稱是職此孔)
　(子以使民無訟為貴而曾子不以得獄情為喜也歟是故大事為之誓戒隨事為之禁令隨人為之糾戒)
　(隨地為之致詰不信也而為之盟約有過也而納之圜土常以禮教齊之惟恐其出禮而入于刑是即伯)
　(夷降典折民惟刑之意也至于皋陶為士而曰日宣三徳日嚴祗敬六徳帝之稱皋陶曰罔或干予正惟)
　(其先克剛嚴武毅閑邪存誠民是以不怒而威也其進規于舜曰兢兢業業是欲帝道之以徳即周禮大)
　(事前王雖不言所以而禁戒之意在其中也又曰無教逸欲有邦則欲畿内外之居民上者靡不以正率)
　(民即朝大夫統都家之治大行人以禮親邦國而戒糾之意實黙寓也皋陶為士蠻夷猾夏者亦主之故)
　(大師則司㓂涖戮盖小争則為訟大争則為兵故亦與夏官聯事也不幸而有入于辠者則刑故無小非)
　(剛明則不得其中所以謂之刑中而人自不犯于有司此帝之從欲以治四方風動乃歸之臯陶之方祇)
　(厥徳方施象刑惟明也或疑秋官之屬惟行人為大夫餘多止于中下士然則司冦之官其視五官為小)
　(歟是不然後世刑獄之事視古益煩大小司冦所以祇愼揆度務欲使朝廷以及于四海刑期于無刑既)
　(已無所不用其極至于昆蟲草木之微亦在刑禁之中其所以位育之功實與五官相為始終惟大行人)
　(一官則主于賔四門而詰邦國其體統尊交際隆故其職為中大夫朝大夫一官所以領袖于都家而昭)
　(明畿内之本職金則為國用所需􁏐皆上士其餘各屬不過清白一心敬逆天命惟刑之中而已所以止)
　(于中下士且他官多有在王所者故其官多大夫此則在王所者惟大小司冦其餘則不容以兼他官故)
　(其職自卑而與五官不同耳)
鄉士掌國中各掌其鄉之民數而糾戒之
　(鄉士主六郷及國中之獄云掌國中者六鄉之獄總在國中也職主刑獄而必先掌其民數而紏戒之者)
　(以生息為務紏詰戒令俾不抵于刑罰所以生之也)
聴其獄訟(受其寃抑愬詞聽而理之)察其辭(察其曲直虚實)辨其獄訟(辨其辠狀)
(輕重)異其死刑之辠而要之(大而入于死者次而入于刑者分異書之而為之要書所)
(謂要囚也)○旬而職聽于朝(職專也)司㓂聽之斷其獄弊其訟
于朝(聴于棘木之下)羣士司刑皆在各麗其灋以議獄訟(司刑掌五)
(刑司刺掌三刺三宥三赦及凡用刑之官)○獄訟成士師受中(成謂已結正中謂刑當其)
(辠無過不及)恊日刑殺肆之三日(恊日鄭氏謂和合支干善日若今後利日是也今)
(隂陽家人死者值凶神則有凶煞重喪恐其傷善類又刑未入于死者亦當得吉日也陳尸三日以示戒)○
若欲免之則王會其期(辠之疑而當赦或在八議而當免者當行刑之日王親至其地)
(以免之)
　(夫于獄訟察而辨之異而要之固無不盡心矣然不敢自是也于外朝大公之地容其反覆訴辨遲之至)
　(于旬日更不以他事淆奪虛中涖之庶司刑者與刑者皆無憾也于是司冦折斷其獄完結其訟然又不)
　(敢自專羣士各出所見而議之或從初議或有他議有从重而輕有从輕而重務協厥中也至是士師受)
　(其中更無可生之途矣然恐其以死傷生必協目而後刑殺之其有可議者則王親會而免之嗚呼死者)
　(不可復生刑者不可復屬周之用刑如此其愼眞父母之心哉劉氏曰不以司冦會王而王會其期者刑)
　(人于市與衆棄之非王可專也以此知雖在八議之中必反覆議成其辠而後免之豈若後世之肆赦與)
　(賜鐡劵而預免其死辠者哉)
大祭祀大喪紀大軍旅大賔客則各掌其郷之禁令帥
其屬夾道而蹕(大祭祀若祭天南郊及四時迎氣于四郊大喪紀葬于郭外大軍旅王行出疆)
(大賔客諸侯來朝郷士各掌其禁令使無犯命帥其屬夾道而蹕使不得侵此因其所致之民而為之禁戒也)
○三公若有邦事則為之前驅而辟其喪亦如之(邦事謂有)
(國家政事行于國中或出疆也其喪謂塟于墓也􁏐為之前驅而辟卿士三公所管轄之吏故為其主而辟也)
○凡國有大事則戮其犯命者(祭祀喪紀軍旅賔客之大者由六鄉之路有犯)
(命者郷士即而戮之以警衆此以其所管轄之地故為之禁戒也)
　(按刑官主灋禁尊者之行在旁而蹕止行人在前而闢清道路戮其犯命皆灋禁之事故郷遂士等掌之)
遂士中士十有二人府六人史十有二人胥十有二人
徒百有二十人(主六遂之獄者)
縣士中士三十有二人府八人史十有六人胥十有六
人徒百有六十人(主甸稍縣都凡公邑之獄者)
方士中士十有六人府八人史十有六人胥十有六人
徒百有六十人(主都家之獄者疏云采地在王畿四方故云方士)
訝士中士八人府四人史八人徒八十人(訝迎也主侯國獄訟及迎)
(賔客)
遂士掌四郊各掌其遂之民數而糾其戒令
聽其獄訟察其辭辨其獄訟異其死刑之辠而要之
二旬而職聽于朝司㓂聽之斷其獄弊其訟于朝羣士
司刑皆在各麗其灋以議獄訟○獄訟成士師受中協
日就郊而刑殺各于其遂肆之三日○若欲免之則王
令三公會其期
若邦有大事聚衆庶則各掌其遂之禁令帥其屬而蹕
(邦有大事聚衆庶者遂人帥所治之民而至也遂士掌其禁令誓蹕)○六卿若有邦事則
為之前驅而辟其喪亦如之○凡郊有大事則戮其犯
命者(郊有大事者謂大事而經其地則掌戮其犯令者)
縣士掌野各掌其縣之民數而糾其戒令
聴其獄訟察其辭辨其獄訟異其死刑之辠而要之
三旬而職聽于朝司冦聽之斷其獄弊其訟于朝羣士
司刑皆在各麗其灋以議獄訟○獄訟成士師受中協
日刑殺各就其縣肆之三日○若欲免之則王命六卿
會其期
若邦有大役聚衆庶則掌其縣之禁令(大役即縣師所謂軍旅會同田)
(役之戒也縣士掌其禁令)○若大夫有邦事則為之前驅而辟其喪
亦如之○凡野有大事則戮其犯命者(野有大事者亦謂大事而經其)
(野)
方士掌都家○聴其獄訟之辭辨其死刑之辠而要之
○三月而上獄訟于國司冦聴其成于朝羣士司刑皆
在各麗其灋以議獄訟○獄訟成士師受中書其刑殺
之成與其聴獄訟者(都家八則有刑賞之威王朝主馭其大略故但書其刑殺之成與聽)
(獄訟之人不着其刑殺之地不會其刑殺之期)
凡都家之大事聚衆庶則各掌其方之禁令(大事聚衆庶亦謂軍)
(旅田役等以王事動衆也則為之掌其禁令)
以時修其縣灋若歳終則省之而誅賞焉(縣灋者縣師掌邦國都鄙)
(稍甸郊野之地域而辨其夫家人民田萊之數及其六畜車輦之稽方士以四時修此灋歳終復省之亦掌民)
(數之意且以灋攷都家之治也)
凡都家之士所上治則主之(所上治猶上計之意都士家士所上治方士主廉察)
(之)
　(方士聽都家之獄訟脩省縣灋主都家所上治盖以王官往涖都家有事則至王國也解見朝大夫)
　(按鄉遂縣方氏四官所掌凡三事大畧相同曰司民數而糾戒之也曰聽獄訟而刑殺之也曰大事而為)
　(之禁令也其不同者四曰各掌其獄之地也各掌其民之數也職聽與會免各冇期也所禁令之人與地)
　(各有司也鄉士掌王國及六鄉而其獄在國中故曰掌國中遂士掌六遂而其獄在近郊故曰掌四郊縣)
　(士掌甸稍之獄在逺郊之外又自二百里至四百里凡都家所餘之公邑皆屬焉故官以縣稱而曰掌野)
　(方士掌都家所上刑中故曰掌都家此其所掌獄之地不同也○鄉士各掌其鄉之民數而糾戒之遂士)
　(各掌其遂之民數而糾其戒令縣士各掌其縣之民數而糾其戒令方士以時修其縣法各以其所屬生)
　(民為心戒令為先此其所掌治之不同也○其職聽于朝鄉士旬遂士二旬野三旬都三月則以其地有)
　(近遠隨其所至以為期也其刑殺鄉士于國市遂則各于其遂野則各于其縣盖各因其地以示戒也其)
　(免之郷則王會其期遂則三公會其期野則六郷會其期亦因其地有近逺勢不能徧會以尊卑為序也)
　(若都家則但書其刑殺之成與聽獄訟之人而已此其所掌斷獄弊訟之不同也○祭祀喪紀軍旅田役)
　(之禁令郷士掌六鄉遂士掌六遂縣士各掌其縣方士各掌其方各禁戒其所率而致之民也其有大事)
　(而戮其犯命者鄉士于國遂士于郊縣士于野各禁戒于其所治之地也其大臣冇邦事而為之辟鄉士)
　(于三公遂士于六鄉縣士于大夫則各為其主也此其所掌禁令之不同也都家逺大事不及故方士不)
　(言戮其犯命又方士不常在國故不言辟)
訝士掌四方之獄訟諭辠刑于邦國(諸侯自得專其國内臣民之訟此所)
(掌四方之獄訟者謂侯國兩相訟或人訟諸侯于王朝者􁏐訝士掌之因而曉諭以辠麗于刑之則以定其争)
(也)凡四方之有治于士者造焉(治猶正也若元咺訴衞侯虞芮争田之類必先)
(造于訝士一則事有所統二則訝士可平則平之不必煩于士師亦省刑之意)四方有亂獄則
往而成之(成平也所獄訟之事或涉地土人民援証多歴年乆者曰亂獄士師不能遙斷故訝士必)
(親至其地而平之)
邦有賔客則與行人送逆之(賔客在郊門之内送其往而逆其來也)入于
國則為之前驅而辟野亦如之(賔客行于國中之道或以已事適野訝士為之)
(辟除行人所以貴貴也)居館則率其屬而為之蹕誅戮暴客者(在國)
(授舘之後訝士為之蹕止行人及冇暴客則誅戮之所以安客舘也)客出入則道之有治
則贊之(賔客出入于王朝則先道之其有朝貢之政事則佐佑之皆使無失禮之意)○凡邦
之大事聚衆庶則讀其誓禁(大事征伐田役訝士讀其誓命之詞及五禁之灋)
　(按訝士掌事凡三獄訟其本職也辟蹕誓禁刑官所在人無敢犯也賔客之送迎道贊刑于百辟之意)
朝士中士六人府三人史六人胥六人徒六十人(朝天子外)
(朝辠門之内雉門也主國之大訽司刺之三刺司冦之聴獄訟六官之縣邦法者朝士掌焉故以官名)
朝士掌建邦外朝之灋左九棘孤卿大夫位焉羣士在
其後右九棘公侯伯子男位焉羣吏在其後靣三槐三
公位焉州長衆庶在其後
　(棘赤心外有刺可以為蕃衞臣之忠赤而蕃屏王室之象也三孤六卿其位凡九侯甸男采衛蠻夷鎮蕃)
　(其服亦九故左右棘之數皆從九羣士從孤卿大夫皆王國之臣也羣吏諸侯之卿大夫記所謂列國之)
　(大夫入天子之國自稱曰陪臣也羣吏從諸侯皆畿外之臣也槐黄中通理臣有中徳之象三公三人故)
　(槐之數亦三州長衆庶在其後凡州長黨正之屬與府史胥徒庶人在官者亦在其中矣舊以府史為羣)
　(吏豈以庶人之賤乃列羣士之右乎小司冦之大詢司刺之三刺其位皆然也)
左嘉石平罷民焉右肺石逹窮民焉(嘉石肺石解見大司㓂)
　(嘉石在左者卑之而示辱故罷民立之期使等于平民肺石在右者揚之而使伸故竆民立之俾無不逢)
　(此設石左右之不同也)
帥其屬而以鞭呼趨且辟(以鞭呼趨且辟者語意猶云以鞭行呼而辟也執鞭所以)
(為威髙聲而呼使人聞之趨且辟者大衆所聚恐有賤者壅塞貴者故往來循行而為之辟也)禁慢朝
錯立族談者(慢朝若立中門背闕而坐過闕不下也錯立歷位踰階也族聚也族談相與聚言喧)
(囂也朝士􁏐皆禁之)已上外朝灋禁　
　外朝圖
凡得獲貨賄人民六畜者委于朝告于士(獲鄭氏云俘而取之也人)
(民謂奴隸逃亾者或未齔男女)旬而舉之大者公之小者庶民私之
　(貨賄曰得人民六畜曰獲必使委于朝告于士者以待人之求不告者即為盗亦止盗之法也十日而失)
　(主不至則彼無意于得或己無主然後收舉之大者如古帝王噐物之類則入于官非小民所當畜也小)
　(者即與得物者上不專其利也此視司市為詳盖彼專指市肆中此則兼舉國中也)已上獲遺舉貨之　
　(灋○俘音孚)
凡士之治有期日國中一旬郊二旬野三旬都三月邦
國朞期内之治聽期外不聽
　(外朝聽訟之地萬衆各恃其血氣之私持其好勝鬬爭之説而趨往焉苟無期日與其所以當聽不當聽)
　(之則訟何時而息乎凡士之治謂士師察獄訟之辭以詔司㓂郷士一旬遂士二旬縣士三旬職聴干朝)
　(方士三月而上獄訟于國邦國則期而治于士民冇不服者當于此時而訴辨則士師受之過其期則不)
　(為之理庶乎知冇限節不至于爭無已時連年不决也)
凡有責者有判書以治則聴凡民同貨財者令以國灋
行之犯令者刑罰之凡屬責者以其地傳而聴其辭(屬音)
(辱傳音附)
　(有責者借而責其必償上下劵書為証屬責者親屬或屬下有所責本無契劵附近鄰比見知者為証有)
　(此二者則聽無則不聽之同貨財者泉府旅師與民相取予也出入兩平不得違法有所低昻大凡爭訟)
　(多起于財稱責必以其証同貨財必行以灋皆所以絶訟端于始也○已上訟獄當聽不當聽之則)
凡盗賊軍郷邑及家人殺之無辠凡報仇讐者書于士
殺之無辠
　(為盗賊者贓犯既明在軍若伍兩之長在郷邑若比閭之長在家若至親知而殺之又如昏暮為盗而所)
　(在殺之皆不科辠使盗無所容也報仇讐謂調人和難而使辟之者不辟而被其殺亦不科辠二者雖有)
　(訴訟不理)
若邦凶荒札喪冦戎之故則令邦國都家縣鄙慮刑貶
(凶荒歳不熟也札喪民有疫癘而多死喪也冦戎冦盗戎狄相侵也三者法宜緩刑慮裁度也貶减省也盖即)
(無濫受民詞之意然慮刑貶三字語詞不順疑有闕文○已上省刑之事)
司民中士六人府三人史六人胥三人徒三十人
　(天之立君君之設官無非為生民計也故秋主肅殺而實所以成物司冦明刑而實所以生民司民一職)
　(屬之秋官者見刑所以生民之意亦使司刑者以生民為心也)
司民掌登萬民之數自生齒已上皆登于版(生齒者男八月女七)
(月)
　(按媒氏男女自成名以上皆書年月日時焉成名者子生三月父名之也内則子生三月之末見于父而)
　(名之宰書曰某年某月某日生而藏之宰告諸閭史閭史書為二其一藏諸閭其一獻諸州史州史獻諸)
　(州伯藏諸州府此即司民之所登也)
辨其國中與其都鄙及其郊野異其男女歳登下其死
生
　(國中若干郊野若干都鄙若干詳書而總之則其數明男女異其數以為媒氏配合之本每歳死者除其)
　(籍生則書于版畿内獻于王小司冦所謂孟冬祀司民獻民數于王王拜受之也畿外則各獻于其國君)
及三年大比以萬民之數詔司冦司冦及孟冬祀司民
之日獻其數于王王拜受之登于天府内史司會冡宰
貳之以贊王治
　(此萬民之數通于天下小司徒所謂大比則受邦國之比要也王拜受之登于天府天之所生唯人為貴)
　(也内史司會冡宰皆主會計民事之官故咸使執其貳以圖國用贊治道鄭氏曰以多少黜陟主民之吏)
　(徐幹氏曰治平在庶功興庶功興在事役均事役均在民數周民數周為國之本先王周知萬民衆寡之)
　(數則勤惰者可聞故周禮司冦獻民數于王王拜受之登于天府其重如此是以制鄉遂之法維持其民)
　(而為之綱目使其鄰比相保愛賞罰相延及故出入存亾臧否逆順可得而知也亂君之為政也户口漏)
　(于版圖夫家脫於聮伍避後逋逃者有之奸心競生偽端並作嚴刑峻令不能救也人數者庶事之所自)
　(出也莫不取正焉以分田里以令貢賦以制禄食以作軍旅國以建典家以立度五禮用脩五刑用措其)
　(惟民數乎孝文之立三長蓋知此意矣然不能脩徳愛民處之曲盡是以心不樂從終安冒偽隋唐以來)
　(大抵如此徒灋亦何為哉)
司刑中士二人府一人史二人胥二人徒二十人(主刑書以)
(定辠)
司刺下士二人府一人史二人徒四人(刺者探問廉察之意官主詢察)
(而行赦宥故以名官舊解為刺殺字非盖此非司刺殺之官也)
司刑掌五刑之灋以麗萬民之辠
墨辠五百(墨黥也刻其靣以墨漬之)劓辠五百(劓音乂截鼻也)宮辠五百刖
辠五百(以先後輕重之序刖辠當在宮辠前尚書可證也○刖音月斷足也宫丈夫去勢女子幽閉于)
(宮中)殺辠五百(殺辠有二或斬首或要斬及掌戮之焚辜條狼氏之車轘皆是也)若司㓂
斷獄弊訟則以五刑之灋詔刑罰而以辨辠之輕重
　(五刑之灋如天之垂象即舜典之象以典刑也以麗萬民之辠者民有某罪合附麗于某刑此刑書之所)
　(載也以五刑之法詔刑罰書所謂惟法惟察其審克之以辨辠之輕重所謂上下比辠上刑適輕下服下)
　(刑適重上服也王氏曰周禮五刑之法皆五百而吕刑墨劓之屬皆千刖五百宮三百大辟二百所謂刑)
　(罰世輕世重也)
司刺掌三刺三宥三赦之灋以贊司㓂聽獄弊訟一刺
曰訊羣臣再刺曰訊羣吏三刺曰訊萬民一宥曰不識
再宥曰過失三宥曰遺忘一赦曰㓜弱再赦曰老旄三
赦曰憃愚以此三灋者求民情斷民中而施上服下服
之刑然後刑殺(旄曲禮作耄善憃昌容反)
　(司刺當司㓂斷獄弊訟之時主以此三法輔佐使無不中三刺解見小司㓂羣臣羣吏萬民皆以為可殺)
　(而後殺之否則行赦宥之灋宥謂寛之也不識若自㓜在他國而不識其父昏夜而不識其所親者過失)
　(若舉刅欲斫伐以兵矢投射而誤中他人者遺忘謂心向一事而忘一事者三者皆非故犯也則隨其辠)
　(之大小而宥以寛之若辟讐之法亦宥之事也赦謂釋免之也㓜弱謂未齔而未有知者老旄謂七八十)
　(以上而昏眊者憃愚謂自㓜癡騃童昏者三者皆可矜也則赦而免之竟當釋放若記所謂悼與耄雖有)
　(辠不加刑也司刺專掌此三灋求萬民之情斷獄訟之中定其當服上刑當服下刑務使之輸情服辠然)
　(後加以或刑或殺也○齔清㣧反騃又該反)
　(按舜典周禮吕刑昜大傳所稱祥刑參錯不一愚嘗合而觀之辠狀之辭情真辠當則當正之以五刑有)
　(大辟肉刑二者通謂之刑在虞書為象以典刑怗終賊刑周禮五刑之灋麗萬民之辠吕刑之五辭簡孚)
　(正于五刑易之折獄致刑也有所謂過者則在所當宥虞書宥過無大又曰流宥五刑周禮分為不識過)
　(失遺忘三者而為辟讐之灋大約與虞之流同吕刑則曰五刑不簡正于五罰使出財以償之五罰不服)
　(正于五過痛懲之以警衆又有青灾者則在所當赦虞書眚灾肆赦周禮分為老㓜憃愚三者亦在所赦)
　(易則謂之赦過宥罪也又有所謂疑者皋陶稱舜曰與其殺不辜寕失不經謂參錯訊鞠而終不得其情)
　(實者寕失之以與民周禮卿士等職所謂若欲免之吕刑則曰五刑之疑有赦五罰之疑有赦易謂之緩)
　(死也然虞書又有所謂辠疑惟輕者苟有辠而輕之可也若無辠雖得輕刑亦非辜矣盖此非犯有虛實)
　(之疑乃法可上下之疑故比之當從輕耳二千年間聖經所言無不脗合但虞之金作贖刑蓋指鞭朴之)
　(輕者而吕刑于五刑之不簡者俱正于五罰此乃世變之不同至若易之明罰敕法此罰字亦指刑言盖)
　(刑罰二字亦通用也嗚呼後世之刑則與古異矣文帝以一時不忍之心而去肉刑免肢體之傷殘是矣)
　(然以輕辠而率死于敲朴之下是以大辟而易肉刑也自開罰之端凡欲科斂者必假此為詞是以贖罪)
　(為利網也吕刑有言罰懲非死人極于病令之稍居人上得以杖罰人者即能生殺人豈臣無有作威之)
　(道哉至于眚災則有赦也無故而大赦縱有辠而虐無辜將安居乎避讐之法不得已而有瑞節之與也)
　(銕劵之賜預免其身及子孫死辠幾名不幾于誘人犯法乎且三千條律雖有明憲至議刑之時則任意)
　(出入是刑非以懲惡也反為殃民之具宥非以矜善也祇為長惡之媒所謂天討冇辠者將安在哉○)
　(武粉反)
司約下士二人府一人史二人徒四人
司盟下士二人府一人史二人徒四人(盟音明)
司約掌邦國及萬民之約劑(約􁏐如字○約者有事相期恐其無驗刻之以為識)
(劑則刻其所約之辭也凡有約必有劑故大史職與此皆以約劑􁏐稱大而邦國小而萬民凡有約劑􁏐司約)
(掌之)
治神之約為上治民之約次之治地之約次之治功之
約次之治噐之約次之治贄之約次之
　(此六約字乃簡約之意謂典則浩汗摘其大而要者以示于民使之易守也神約者應祭神祇如祭法云)
　(非此族也不在祀典故三代命祀祭不越朢䕫子不祀祝融楚人伐之也民約謂征税遷移若懐宗九姓)
　(在晉殷民六族七族在魯衞及仇讐旣和書于調人者也地約經界所至各有分守也功約司勲所載六)
　(等之功故虢叔虢仲勲在王室藏于盟府也噐約禮樂吉凶車服所得用無敢僭越也贄約玉帛禽鳥相)
　(與往來君臣朋友夫婦之倫于此焉定故公孫黒使彊委禽也人之所以恣情徇已而不顧以至于踰越)
　(闘争而不已者不過此六者于此既定則凡邦國萬民有約則為之藏違約則為之啓誠息訟省刑之方)
　(也)
凡大約劑書于宗彝小約劑書于丹圖(大約劑邦國約也宗彝宗廟之)
(六彝鑄于其上俾神鑒焉小約劑萬民約也圖版圖也刻之于版以丹塡之俾其不滅故曰丹圖也)若有
訟者則珥而辟藏其不信者服墨刑若大亂則六官辟藏
其不信者殺
　(約已定矣事乆違約而敢為非義至干相訟者則珥而祭司約之神開府而視約書其不信者服墨刑為)
　(其昏黯不明也若事之大者強梗大亂不服司約則六官所藏約劑之貳􁏐為啓辟以塞其口而服上刑)
　(則人無敢為背約不義者矣○珥音貳辟音闢)
司盟掌盟載之灋凡邦國有疑會同掌其盟約之載及
其禮儀北靣詔明神既盟則貳之
　(盟者有事相約恐其中背而不相托因要質于鬼神而使違約者得禍可以不煩兵刑也盟載之法者書)
　(其所盟之辭殺牲㰱血加書牲上坎而埋之以示背盟則如其牲也疑會同者雖相會相同疑而不相托)
　(若小祝職所謂小會同也司盟掌其盟約之載辭與其盟之禮儀明神若小子之珥于社稷祈于五祀盖)
　(盟有大小其神亦不同范宣子盟鄭載書曰或間兹命司愼司盟名山名川明神殛之也鄭氏曰明神即)
　(覲禮之方明木方四尺設六色而著六玉上蒼圭下黄璧東青圭南赤璋西白琥北刺璜明神有象所以)
　(依之亦通明神向明故北靣詔之既盟則藏其貳以為異日背盟者攷也○圭璧二字誤當云上蒼璧或)
　(玄璧下黄琮)
盟萬民之犯命者詛其不信者亦如之(犯命違犯君命也辠在不赦而)
(有所謂盟者謂亾不可得盟于衆使不容之若春秋傳臧紇犯門斬闗以出乃盟臧氏也不信者謂人有渝盟)
(以負于明神者則相要詛于明神使神必加禍則盟為不虛萬民犯命之盟與凡不信之詛􁏐司盟掌其事與)
(其禮及為之藏其貳故曰亦如之也)○凡民之有約劑者其貳在司盟有
獄訟者則使之盟詛(民之約劑掌于司約而復藏其貳于此者以為盟詛之本也盖凡約)
(劑而不信者使遂麗于法則當服墨與殺之刑矣訟而未麗于法則復使之重結盟以要諸神背盟者則為之)
(詛盖盟重于約而詛又在盟約之後也)○凡盟詛各以其地域之衆庶共
其牲而致焉既盟則為司盟共祈酒脯(詛哲古反○凡盟詛有大小其)
(民之衆寡因之各以其地域之衆庶或鄉遂或比閭也盟詛之時共其牲以為㰱血之用既盟詛畢又使出酒)
(脯共于司盟以祀明神祈不信者必凶)
　盟詛説
職金上士二人下士四人府二人史四人胥八人徒八
十人
　(金有五錫青銅赤銀白銕黒金黄雖有五色而皆金也惟黄者得土之全徳獨以金名五行之序土生金)
　(盖其氣自冲和而肅清其質自凝聚而堅剛故金生土中凡土之剛者即金玉石亦金之類也于四時屬)
　(秋其氣肅殺故金利而能割于四方屬西西方主聲故金石特為八音之綱紀此職金所以屬之秋官也)
職金掌凡金玉錫石丹青之戒令(戒令謂徴于所産之地及應取之時採之)
(之灋)受其入征者辨其物之媺惡與其數量掲而璽之入
其金錫于為兵噐之府入其玉石丹青于受藏之府入
其要
　(畿内虞衡所掌厲禁之内與夫畿外名山大川征于民之貨􁏐此職受之物之媺惡各有所適用數之多)
　(寡萬有不齊辨其物計其數掲表其上復璽以封之既不使混雜亦不得侵没也入其金錫于為兵噐之)
　(府稾人職所謂掌受財于職金以齎其工攷工記築氏執上齊冶氏執下齊鳬氏為鐘㮚氏為量段氏為)
　(鏄噐桃氏為刃皆自此頒而入之也入其玉石丹青于受藏之府内府職云凡四方之金玉入焉玉府職)
　(云掌王之金玉之藏皆自此受而入之也入其要者入計書于司會使得有所鈎攷也○已上入金之灋)
掌受士之金罰貨罰入于司兵
　(金罰訟獄入鈞金及金作贖刑之罰貨罰士師聽獄訟時財有應入官者􁏐入于司兵以辠累之物故不)
　(以入經用與司厲職以盗賊之任噐貨賄入于司兵者同義若司市所舉之貨則入于泉府門關所舉之)
　(貨則以養老孤各有所歸也)
旅于上帝則共其金版饗諸侯亦如之(版音板○金版王氏曰掌次言)
(大旅上帝則張氊案設皇邸邸謂後版屏風此所謂金版則以金飾之未知是否)
凡國有大故而用金石則掌其令
　(用金石謂為兵噐及佐國用或給以府庫之藏或採于所産之地皆職金掌其令故用給而害不及民也)
　(按五金者産之于天地守之以厲禁採金鑄錢乃國家之大權而非民間之私物也故國有大故而用金)
　(石則職金掌其令國凶荒札喪則司市無征作布唯其上之操權也故缺用則開之以為公而不錮之以)
　(為私唯其非下之所有也故無征則與之以為利而不取之以為害此天下之通義也後世銀錢之科與)
　(粟帛相參取非其有征非其物倒行逆施欲無困竆急迫盗丱私鑄其可得乎卒之私鑄不可息而錢益)
　(濫惡盗丱不可除而㓂益滋蔓上下俱失其利孰若舉周公之道而行之乎)
司厲下士二人史一人徒十有二人(掌盗賊贓物及凡有辠而收奴者)
犬人下士二人府一人史二人賈四人徒十有六人
司圜中士六人下士十有二人府三人史六人胥十有
六人徒百有六十人(圜音玄○圜圜土也天文貫索主賤人之牢九星規圓故以取象又)
(圜還也收教者期其往而能反也築土為城故以土名)
掌囚下士十有二人府六人史十有二人徒百有二十
人
　(主拘繫當刑殺者)
掌戮下士二人史一人徒十有二人(主斬殺刑戮之事鄭氏曰戮辱也既)
(斬殺又辱之蓋若膊肆之類亦通凡囚者必戮掌囚掌戮二官相聯)
司厲掌盗賊之任噐貨賄(盗有強盗竊盗賊謂凡殺傷謀害人公取竊取人財者)
辨其物皆有數量賈而掲之入于司兵(賈音嫁)
　(任噐所用以傷人取物兵噐貨賄其贜物凡盗賊必追得此為眞應給主者給主其應入官者皆有多寡)
　(數目輕重權量書其賈而掲之不以微物為人侵没也入于司兵者任噐可用則用之貨賄亦以為造兵)
　(噐之用)
　(按盗賊任噐貨賄不以入九府者以其物為不義不可混于經用也必以入司兵者非徒使無棄物盖兵)
　(主于除亂故以其所以為亂之具而還以治之是兵噐為有名雖小事而曲盡其道如此或謂盗賊之任)
　(噐貨賄即與所捕之人則民争務于逐盗豈非止盗之方而事尤簡易乎是不然此秦人尚功首虜之法)
　(驅民以利者也先王養民厚矣其有夷狄盗賊為生民患聲大義率而伐之民懐敵愾之心進死者有厚)
　(賞退生者有顯戮何假于盗賊貨物以誘之且既開此端則將唯利是赴要功生事或自相争奪亂行干)
　(紀無所不至是豈經常之灋哉唯夫灋制未備㓂賊竊發則可以此誘民使人自為戰不當計其贓物以)
　(阻􁌃弛之士耳○􁌃音托)
其奴男子入于辠隸女子入于舂槀凡有爵者與七十
者與未齕者皆不為奴(槀音犒齕清覲反毁齒也大約男八嵗女七嵗故字從七從齒)
　(凡為盗賊者或辠未入于死或從死而减論或辠人家屬為從而連坐及女子有辠而應宫刑者皆謂之)
　(奴男子入于辠隸服司隸之役女子入于舂人槀人以當幽閉之刑有爵者不為奴貴者不可以受辱亦)
　(議貴之義七十與未齕者不為奴亦赦老耄㓜弱之意也)
犬人掌犬牲凡祭祀共犬牲用牷物伏瘞亦如之(牷音全瘞)
　音意(伏鄭氏曰伏犬以王車轢之即軷禮也爾雅曰祭地曰瘞埋祭祀伏瘞用純色之牲即牧人所謂毛之)
(也)凡幾珥沈辜用駹可也(幾當作􁏕從血駹與尨同明光反)􁏕珥沈辜之牲雖雜　
(色不純亦無害右祭祀用犬之灋)凡相犬牽犬者屬焉掌其政治
　(犬有三一田犬能有俊鈍二守犬性有兇良三食犬味有美惡賈四人以相之少儀犬則執紲徒十有六)
　(人以牽之用于祭祀則辨其色用于賔客則酌其宜用于田守則擇其才性及夫畜飬供奉之灋皆所謂)
　(政治也)
司圜掌收敎罷民凡害人者弗使冠飾而加明刑焉任
之以事而收教之(罷音皮)
　(收教者收而敎之弗使冠飾者示其無禮不得同于成人之道也加明刑者書其所犯過惡庶其改之且)
　(以警衆也任之以事者就其所能使有所為而不至于放弛可以習勞可以執藝所以強其罷而勸之善)
　(亦使之自食其力不以無辠飬有辠也)
能改者上辠三年而舎中辠二年而舎下辠一年而舎
其不能改而出圜土者殺雖出三年不齒
　(辠有上中下輕重之不同舎之有三年二年一年久近之異強戾不從教是謂不能改終于此而已故亦)
　(終于圜土又或脱迯則服大辟為其復害人故除之也知悔悟而執事勤勞者是謂能改則出之然又必)
　(三年而後得與平人齒恐其畏威而假之出外而復放僻也必期其變罷為强化暴為良所以收教之方)
　(如此)
凡圜土之刑人也不虧體其罰人也不虧財
掌囚掌守盗賊凡囚者上辠梏拲而桎中辠桎梏下辠
梏王之同族拲有爵者桎以待弊辠及刑殺告刑于王
奉而適朝士加明梏以適市而刑殺之凡有爵者與王
之同族奉而適甸師氏以待刑殺(梏音谷桎音質拲音拱○凡囚者謂非賊)
(盗而以他辠拘囚者􁏐屬掌囚拘守之兩手共一木曰拲木在項曰梏在足曰桎梏告也以其所犯辠過示于衆也)
　(凡囚禁者皆有梏故下辠惟梏中辠加之以桎使不得行之意上辠竆兇極惡虞其他變復加以拲使不)
　(得有為待死而已王之同族與有爵者皆不梏不着暴其辠不忍以其親貴而犯辠又不欲以國人而議)
　(親貴之辠也有爵者中辠桎上辠拲同族惟上辠則拲之中辠以下皆不施械凡此囚禁之法必至刑殺)
　(而止故曰以待弊辠也及刑殺之期必告刑于王奉而適朝士者如記所謂王三宥之禮也有司執法無)
　(可出之路于是百姓則適于市與衆棄之有爵與同族者則適甸師氏得辠天地祖宗也)
掌戮掌斬殺賊諜而搏之(鄭氏曰搏當為左傳膊諸城上之膊去衣磔之也○膊兵)
(各反)
凡殺其親者焚之殺王之親者辜之
　(士之八成有邦賊謀為叛逆者邦諜敵國反間也鄭氏謂斬以鈇鉞若腰斬殺以刀刃若棄市賊諜者國)
　(家莫大之害既斬殺而復膊之所以示戒也其親其辠人五服之親也焚之者付之于火以其忘本無親)
　(不存其形王之親王有服之親也辜之者分裂其四肢以其不義無上不全其屍已上三者皆所謂辠不)
　(容于死也)
凡殺人者踣諸市肆之三日刑盗于市凡辠之麗于灋
者亦如之唯王之同族與有爵者殺之于甸師氏凡軍
旅田役斬殺刑戮亦如之(踣弼北反足傾而偃仆猶倒死之云○肆之三日陳其尸)
(以警衆也其他若盗賊與凡他辠而刑殺者皆肆之三日軍旅田役斬殺刑戮亦肆之三日故􁏐曰亦如之也)
(王之同族與有爵者殺戮不屬掌戮故復申言之)
墨者使守門劓者使守關宮者使守内刖者使守囿髠
者使守積(髠音坤)
　(墨劓二者其刑在靣使之守門與門者聖人制刑不過治一以警百門關人一相遇必見之所以示戒也)
　(囿者蕃育鳥獸之所但欲禁非時而入者無事于趨走故刖者守之宫者守内便于男女之際也髠者去)
　(髮刑重于不使冠飾而輕于墨刑使之守積皆有以用之矣先王于辠人苟未入于死必有可生之道故)
　(猶隨才而用之其不終絶人眞天地之無我也舊說以髠為同族之犯宮刑而減之者非也盖公族不翦)
　(其類但可減為刖已下耳苟降從髠則應劓刖者不獲減刑乃反重耶)
司隸中士二人下士十有二人府五人史十人胥二十
人徒二百人(隸音厲古隸字作隸從隶執辠人也從木從示執木板示人也司隸之事莫重于搏)
(盗賊囚執人之事故其為字若此)
司隸掌五隸之灋辨其物而掌其政令(五隸之法者辠隸為一等四翟)
(為四等物謂衣服任噐辨之不得相雜政令謂各有所當執之役與其叙次灋度)
帥其民(即辠隸也)而搏盗賊役國中之辱事為百官積任噐
凡囚執人之事邦有祭祀賔客喪紀之事則役其煩辱
之事
　(搏盗賊者蹤跡緝捕自有其灋罪隸甞非為之人彼自得其機軸也百官于政教禮樂政事為詳而刑罰)
　(非所尚故使辠隸積任噐用時需之用畢復收之也囚執人惟恐于踈漏掌于辠隸者亦因其能而使之)
　(也國中辱事若宮人除其不蠲去其惡臭蜡氏除骴之類祭祀喪紀煩辱之事如典祀徴役于司隸而役)
　(之喪禮隸人湼厠之類必役辠隸者以其人猥下而多強力且有辠戾當服賤役也)
掌帥四翟之隸使之皆服其邦之服執其邦之兵守王
宮與野舎之厲禁
　(四翟之隸即師氏所謂使其屬帥四夷之隸也變夷言翟者東南多鳥凡翡翠多出南方故謂東南夷為)
　(翟也服其邦之服者不易其宜執其邦之兵者各從其習王宮與野舎之守而使之者夷人之性朴野其)
　(戴君之義如蜂蟻然純一而不貳且以蠻夷而視中國之天子若在天上尤所敬畏者故因其自欲効忠)
　(而使之一以通在彼尊親之心一以示在此無外之意此唯四翟之隸為之辠隸不與故特言掌帥四翟)
　(之隸也)
　(司隸所帥五隸掌事凡六搏盗賊一也積任噐二也囚執人三也役煩辱四也已上四者皆辠隸之事守)
　(厲禁五也飬鳥獸六也二者皆四翟之事以此知司隸雖掌五隸其中自有良善辠惡之分也)
辠隸百有二十人
　(有辠而收奴者其發遣則由于司厲收而役之則權在于司隸役而司牧之則在于禁暴氏收奴之中必)
　(有多才知而能役衆人者因而為之長其員止百二十人其餘有辠者皆隸之來者無常不可以定數拘)
　(也)
辠隸掌役百官府與凡有守者掌使令之小事(凡有守者若宮)
(正之無去守掌固司險之守及守墓厲守祧之類使令之小事即煩辱之事也百官府其胥徒皆鄉民之選有)
(守者守禦為重其徒有不給故􁏐以司隸助之)○凡封國若家牛助為牽徬(徬弼)
(浪反○封國若家鄭氏曰建諸侯􁏖大夫家也牛助國以牛助轉徙也辠隸牽徬之在前曰牽在徬曰旁牽徬)
(牛車亦煩辱之事也)
其守王宮與其厲禁者如蠻隸之事(十四字宜屬閩隸誤衍于此按司隸)
(職止言掌帥四翟之隸守王宮與野舎之厲禁未有及于辠隸者盖辠隸乃免死之人故不可使守禁密之地)
(且宮正宮伯所掌士庶子虎賁氏之虎士司隸四翟之隸于王宮之守固自已足亦何假于辠隸又以文勢推)
(之豈有未言蠻隸而遽言如蠻隸之事乎閩隸正脱此簡故愚直以為誤衍于此也)
蠻隸百有二十人(南方夷)
閩隸百有二十人(東南夷閩音民)
夷隸百有二十人(東夷)
貉隸百有二十人(東北夷貉貊通)
　(職方氏所掌有四夷八蠻七閩九貉五戎六狄之人民盖皆臣服于中國而此止于蠻夷閩貉者周人世)
　(居西土其化先及西北故以服東南為貴且東方等夷秉性善良故因其効順而以屬之司隸也然皆止)
　(于百二十人何也盖初設為定員于後而世其事繼而來者則統其下也舊說以為征夷所獲赦其死而)
　(役之非也詳攷四隸之職唯有飬獸與守王宮二事其非俘獲可知果為俘獲自當屬之辠隸若其所生)
　(子孫乃可屬此耳)
蠻隸掌役校人飬馬其在王宮者執其國之兵以守王
宮在野外則守厲禁
閩隸掌役畜飬鳥而阜蕃敎擾之掌子則取隸焉(上下三隸)
(曰役校人役牧人役服不氏則此當云役掌畜脫一掌字夷隸貉隸云其守王宮與其守厲禁者如蠻隸之事)
(此亦當有此十六字􁏐缺文)
夷隸掌役牧人飬牛馬與鳥言其守王宮者與其守厲
禁者如蠻隸之事
貉隸掌役服不氏而飬獸而教擾之掌與獸言其守王
宮者與其守厲禁者如蠻隸之事
　(蠻隸役校人飬馬夷隸役牧人飬牛馬中國之人能醫獸疾阜蕃教擾皆在校人牧人夷人但飬之而已)
　(閩隸役掌畜而阜蕃敎擾之家畜飬之特易故與掌畜同事也貉隸役服不氏飬獸而教擾之不言阜蕃)
　(者猛獸不生乳于圈檻也夷隸與鳥言貉隸與獸言者左傳介葛盧聞牛鳴曰是生三犧皆用之矣辨鳥)
　(語者亦然夷人去禽獸不逺故能如此設官職掌而與之言者欲知禽獸之情亦育萬物之一助也閩隸)
　(所謂掌子則取隸焉者王氏曰子謂鳥所生閩隸取隸于己按掌畜掌飬卵鳥則此解為鳥子理或然也)
　(然玩其文義亦有缺文)
布憲中士二人下士四人府二人史四人胥四人徒四
十人(憲者表縣示人而使之知因謂刑灋曰憲布者敷施周徧幽遠畢逹之意)
禁殺戮下士二人史一人徒十有二人(主禁民不得私相殺戮)
禁暴氏下士六人史三人胥六人徒六十人(主禁不服王法之人)
　(禁殺戮之事少而顯禁暴氏之事多而㣲故其官與徒多寡之不同)
野廬氏下士六人胥十有二人徒百有二十人(主逹王畿之道)
(路)
蜡氏下士四人徒四十人(蜡音娶)
雍氏下士二人徒八人
萍氏下士二人徒八人
司寤氏下士二人徒八人(寤寐而覺也主覺以警衆)
司烜氏下士六人徒十有二人(烜興遠反火照也火燭于幽隠亦豫防之意)
條狼氏下士六人胥六人徒六十人
　(條朴也詩伐其條枚謂枝之遠揚者以其細而條直故可以為朴用狼猛獸史稱豺狼當道以為惡人之)
　(喻又狼所經道物皆殘毁不整故謂物亂曰狼籍此官主辟除故以條狼名)
修閭氏下士二人胥一人徒十有二人
布憲掌憲邦之刑禁正月之吉執旌節以宣布于四方
而憲邦之刑禁以詰四方邦國及其都鄙逹于四海(詰音)
(乞)
　(小司㓂令羣士宣布于四方此職奉行之其徒四十人豈能徧及盖書其刑禁之憲于民者下于方伯連)
　(帥以及于諸侯于是侯國各為之宣布外薄四海靡不皆然凡有血氣者于天運一新之始無有不知王)
　(政之所當刑禁者而避之布憲因而廵行詰察則四海之内凡有違于刑禁者靡不畢聞于王朝矣)
凡邦之大事合衆庶則以刑禁號令(大事㑹同軍旅田役王廵守也布憲)
(主布邦法故于合聚衆庶之時掌以刑禁號令若野刑軍刑野禁軍禁􁏐布憲號令之)
　(易曰先王以明罰敕法先王之制刑豈視其民若禽獸唯欲其不見而網羅之哉常貴于暁示之使之知)
　(而不敢犯乃為民父母之心也故大司㓂正月之吉縣刑象之法于象魏布刑于邦國都鄙士師掌國之)
　(五禁之法書而縣于門閭而復設此職專董其事執旌節以宣布于四方俾各憲之于所治豈有所謂不)
　(教而殺者乎)
禁殺戮掌司斬殺戮者(司猶伺察之伺謂密覘視之也)凡傷人見血而
不以告者攘獄者遏訟者以告而誅之
　(先王之世皆為齊民無有獨強自逞以雄長其醜類者縱而不問則寡弱者必受其陵虐固非王者同仁)
　(之政且兩不相下必至互相仇殺以成大亂禁殺戮之設所以防其㣲也斬殺戮者吏民將家衆僮㒒私)
　(致于法或兩下相斬相殺相戮也以兵噐傷人至于見血傷之重者復制之不得上聞獄大訟小有獄而)
　(強奪聽斷使不得正于王法不法之事而私和之使不得訟于公庭皆武斷于郷曲之事已上四者以其)
　(竊君上之權漸不可長並此官告于司冦而誅之也)
禁暴氏掌禁庶民之亂暴力正者撟誣犯禁者作言語
而不信者以告而誅之(撟音矯)
　(亂若執左道以亂政之亂别為異端非詆先王之道也暴若自暴之暴謂禮教為不足行也皆以堅彊之)
　(力敢于為惡又自以為是故曰力正矯誣犯禁若偽稱制令假為符節而有所規圖以犯邦禁也作言語)
　(而不信若析言破律及造言生事以疑衆者皆主此官禁察以告于司㓂而誅之)
凡國聚衆庶則戮其犯禁者以徇(大事聚衆庶咸有禁令而復有犯之者故)
(此主執而戮之明正其辠且以示衆使無再誤也)
凡奚隸聚而出入者則司牧之戮其犯禁者
　(奚民間婦女服役于后宮者隸夷隸之守王宮者故􁏐言出入謂出入于王宮也司牧者謂糾察統治之)
　(不得非為有犯禁則戮之也舊以奚為女奴非也女奴主幽閉安得復有出入乎)
　(先王之有政令禁戒期民之不犯也而兇頑之民視刑憲如飲食明知而故犯之又有姦巧之徒或造言)
　(破律執左道以亂政則王法不得行民皆相率而入于衺惡此禁暴氏之設專司民之犯禁者也又周禮)
　(設官王之宮寢六官必置其司故秋官雖若無與王官之事而司隸掌四翟之守奚以主舂槀之奴者皆)
　(秋官之所有事夫奚隸在内則有内宰師氏以綂之矣其出入則司牧于禁暴氏先王于給事宮壼内外)
　(之人防禦之嚴所以為端本清源之道而刑官亦有王宮之責故雖有大奸雄亦無敢恣行造亂也)
野廬氏掌逹國道路至于四畿比國郊及野之道路宿
息井樹
　(遂人千夫有澮澮上有道萬夫有川川上有路逹之者刋荆棘脩橋梁自國都以至于四畺千里之内四)
　(逹而無䧟絶也遺人凡國野之道十里有廬廬有飲食行人暫止之處所謂息也三十里有宿宿有路室)
　(軍行之所止五十里有市市有侯館吉行之所止皆所謂宿也井以供食用樹以為蕃蔽皆行旅之所湏)
　(者循而比之自國中至于郊野使常飭治而無頺廢二事皆屬地官此特逹之比之以便行人也已上道)
　(路中便于行旅之事)
若有賔客則令守涂地之人聚柝之有相翔者誅之○
凡道路之舟車轚互者叙而行之○凡有節者及有爵
者至則為之辟(涂音塗柝柝通轚音擊)
　(客途易為暴客所陵故于所止之處即使傍近之民聚柝之則姦細無所容其有無故翺翔而窺伺者即)

不闕之人搏闕　　　　　　　　　　(隘之處舟車最易阻塞轚閣)　　　　　　　　　冣鬬　


爭之端其始出于爭先闕　之闕　　(靣輻輳遂至停閣經乆而不通者叙而行之使賤不得妨貴後)

　(不得參前其有壅塞時唯交互者退之繼進者抑之或上或下一止一行即無不通矣有節者不可滯有)
　(爵者不可慢故至于所止或舟車轚互之處皆為之辟也已上賔客行旅在道之事)
禁野之横行徑踰者(横行妄由田中徑射邪趨疾踰度越道渠恐其妨稼穡裂阡陌兼為)
(奸盗也必禁而絶之)
凡國之大事比脩除道路者掌凡道禁(脩除甃治也乃冬官之職道禁)
(若蜡氏禁刑者任人及凶服脩閭氏禁兵革趨行馳騁于國中者大事貴誠敬野廬氏復比之禁之○甃子救)
(反)○邦之大師則令埽道路且以幾禁行作不時者不
物者(不時謂不夙則暮不物衣服操持非常者在平日所常禁大師恐有奸人内賊及反間故申禁尤嚴)
(也○已上國之大事治其道路之事)
　(帝王之所以彊理天下使政教之敷施者皆藉于道路以為之傳逹也周官于此特為致詳夏官有司險)
　(合方氏主逹天下之道但治其大畧而已此野廬氏則主逹畿内之道路盖侯國皆有是職故主其細夫)
　(行旅之人莫便于宿息井樹則為之比莫不利于舟車轚互則為之叙異方之人率為暴客姦細之所窺)
　(伺則為之守至于禁横行徑踰則道路嘗正而不衺禁不時不物則行人嘗清而不亂雖有迢遞逺行而)
　(常如由于堂階間矣國語單襄公使過陳道茀不可行司里不授館客無寄寓而知陳之將亾野廬氏之)
　(職其可忽乎)
蜡氏掌除骴(骴音恣○鄭氏曰骴死人骨及禽獸之骨也除之者常時揜而埋之不令暴露于溝)
(壑道路也)
凡國之大祭祀令州里除不蠲禁刑者任人及凶服者
以及郊野大師大賔客亦如之(蠲音涓不蠲不潔非止于骴也)
　(刑者黥髠劓刖之屬任人坐圜土保任于外服明刑而執役司空者凶服執喪衰絰之人大祭祀致其精)
　(明之極大師危事期于吉祥大賔客貴肅敬􁏐不當見此凶穢不祥之物刑戮凶服之人故州里至郊野)
　(􁏐禁絶之)
若有死于道路者則令埋而置掲焉書其日月焉縣其
衣服任器于有地之官以待其人(掲音竭)
　(行旅之人或獨行無伴不幸而有暴疾或饑渴寒暑而死于道路者則令其涂地之人瘞㘿之置掲者恐)
　(日乆使不失其處也書其日月使有稽攷也縣其衣服任器于有地之官謂所死處之有司使其家人可)
　(識認也)
掌凡國之骴禁(若月令孟春掩胳㘿胔不止于死人也○胳音格胔即骴也)
　(此職專掌潔清道路之事盖野廬氏分職也夫胔之在道其惡臭不可聞其慘怛不可見而于同類則尤)
　(有甚于物者非特生者之所不宜而亦死者之所不安故其職獨重于人誠仁政之一事也蜡字從虫從)
　(昔謂虫死停久臭腐為蠅蜹所集命名于此亦不忍斥言之意其始死者不特㘿之必待其人令有所歸)
　(也國之大事則兼辟夫不祥亦清除之事也)
雍氏掌溝瀆澮池之禁凡害于國稼者○春令為阱擭
溝瀆之利于民者秋令塞阱杜擭○禁山之為苑澤之
沉者(阱穽通音凈擭音畫)
　(水十百相冓謂之溝水之所會謂之澮水之大竇謂之瀆陂障之水為池夫溝瀆澮池本為國大利也而)
　(小民恒挾其私智為利己害人之事故或以旱而為匽上流不恤他人者有盗人之水以自利者有决去)
　(人之水以稿其苖者或以潦而曲為堤防以病他人者或决己之水而注之人者或决人之堤而淹没之)
　(者至于因一竇之開成滔天水患一時之障至百年湮塞其為害于國稼大矣故雍氏專掌禁其事也穿)
　(地為穴如井以䧟禽獸謂之穽穴中設木如鹿角以載禽獸使不能跳躍謂之擭春令為阱擭恐禽獸之)
　(出而害苖也與大司馬夏苖意同為溝瀆者以春方資灌溉故為之以利于民秋則塞阱杜擭恐其或䧟)
　(害人也至山中為苑囿惡其專利澤中毒水以取魚必至盡滅其類惡其非禮戕物且恐害人故􁏐禁之)
　(也按雍古文作􁏗為防水濵障塞之意此雍氏主凡田野開鑿閉塞之事而以雍命官者民害莫大于壅)
　(塞水利也)
萍氏掌國之水禁
　(若盗决堤防阻絶有利溝渠私渡關津與鄭氏所謂水中害人之處及非時入水捕魚之類)
幾酒謹酒
　(用酒有時酒誥惟祀兹酒及鄉飲酒昏娶為酒食以召鄉黨僚友幾者察其不當用而用或酒正之出入)
　(非法也飲酒有節酒誥有政有事無彝酒記曰終日飲酒而不醉焉謹者戒其當飲者而勿過若抑戒既)
　(立之正復佐之史是矣呂氏曰周公作酒誥其刑之重至盡執拘以歸于周予其殺此是冣初禁酒恐人)
　(沉湎浸漬傷徳敗性不過導廸民彝防閑私欲之意及其再變漢文帝為酒酺景帝以嵗旱禁民酟酒恐)
　(以有用為無用而民食不足比之酒誥所謂非惟不敢亦不暇已無此意然猶有重本抑末之心及至三)
　(變自桑弘羊建榷酒之利其設心不過令私家不得擅為公家却自專其利耳古者禁人飲酒後來惟恐)
　(人不飲酒也)
禁川游者(謂其私渡關津要害故禁絶之舊說雖習于川游必有溺而死者莫若禁之為無失亦通)
　(萍氏掌水禁而兼酒者酒亦水類也夫水所以載亦所以覆酒所以為人合歡而溺則生禍命官曰萍取)
　(其浮水靣而不沈且本草著其能勝酒則載于水而不為害用于酒而不能溺周公之取類也何其深切)
　(哉)
司寤氏掌夜時以星分夜以詔夜士夜禁禦晨行者禁
宵行者夜遊者(寐而省曰寤官以司寤名謂常覺而不寐也)
　(夜則衆人皆寐奸盗恒乗間而出故立為行夜之人以相更代易曰重門撃柝以待暴客動于極靜之時)
　(所以為預備之道也夜時冬至之夜五十九刻夏至之夜四十一刻猶今五更也夜士行夜檄候宮正夕)
　(撃柝而比之脩閭氏國中宿枑柝之類以星分夜者以星見為夜時星没為暁時也自始夜至半曰宵日)
　(未出曰晨其晨侵于夜而行者暮侵于宵而行者不可測其奸非也故晨行者禦之以待旦宵行者禁之)
　(而不得行夜遊者盤樂逸遊俾晝作夜為非之端且妨衆人之息故嚴禁之三者皆所謂夜禁也司寤氏)
　(以此詔夜士守廵之)
司烜氏掌以夫遂取明火于日以鑒取明水于月以共
祭祀之明齍明燭共明水(烜興絹反齍音資○夫遂謂木鐩也以木鐩鑽木于日中)
(則得火夫字未詳盖或木字之誤鑒水晶鏡也照于月則水滴而下然今人以火鏡照日亦得火即水晶鏡也)
(以方諸照月亦滴水即蚌之珠也此言燧鑒者用其盛者耳)
　(取水火于日月以其隂陽之精未經人用無所汩亂清明純一故曰明以明火㸑粢曰明火以明火燃燎)
　(曰明燭以明水共玄酒曰明水聖人祭祀所以致潔誠之至也)
凡邦之大事共墳燭庭燎(大事有昧爽或及暮者司烜共燭以為明墳鄭氏作蕡盖)
(以麻骨為燭幹易燃不滅今人多用之于義為通墳燭執于兩階者庭燎即大燭設于庭及門外者)中春
以木鐸脩火禁于國中軍旅脩火禁(脩火禁解見宮正彼言春秋于義為)
(備)
　(國中火禁恐有失火之虞亦先事而戒也軍旅脩火禁軍中尤冝愼火也火之政令本屬夏官司爟而此)
　(復脩之者以刑官主禁戒之事也)
邦若屋誅則為明竁焉(竁昌絹反)
　(凡有辠或誅責或戕殺若徇罰朴罰憲罰之于市明刑于朝大辟于市必顯示于人欲以警衆之意唯宮)
　(刑以下不可以風故于屋中誅之即勝國之社之屋也蠶惡風其室周密因謂刑者為下蠶室然幽暗則)
　(行刑者無以為見故為之明竁竁穿穴也謂穿屋以霤光若今明瓦然如穿穴之有光故曰明竁也)
　(按明水明火秋徳清明之象蕡燭庭燎主司照而亦以察奸明竁用刑所須火禁刑官禁戒之事故秋官)
　(特設此職云)
條狼氏掌執鞭以趨辟王出入則八人夾道公則六人
侯伯則四人子男則二人
　(凡王出入虎賁氏先後王而趨在王前後也旅賁士夾王車而趨在王左右也條狼氏八人夾道趨辟則)
　(兩兩相偶夾馳道而在前也執鞭所以為威公則六人而下在其國及至王國皆然盖亦各有條狼氏故)
　(幷著于此)
凡誓執鞭以趨于前且命之(凡誓大將主之條狼氏命之)
誓㒒右曰殺誓馭曰車轘(轘音還)誓大夫曰敢不關鞭五
百誓師曰三百誓邦之大史曰殺誓小史曰墨
　(㒒右車之右殺斬也馭車之御車轘車裂也二者王與大將軀命所繫故刑之特重或謂古無車轘之刑)
　(然觀古者辠人不孥而丼誓所稱左不攻于左右不攻于右御非其馬之政汝不恭命予則孥戮汝者蓋)
　(軍灋與平常自不同也大夫參將而下也軍令貴一故以順命為上孫子法曰大吏怒而不服遇敵懟而)
　(自戰將不知其能曰崩此兵之大忌故有不關白于大將者鞭五百師謂大師主執同律以聽軍聲有失)
　(悮則鞭三百即書鞭作官刑也大史抱天時與大師同車天時者軍事所重其有失悮為辠大矣故殺小)
　(史凡軍事佐大史其辠差輕故服墨刑也)
　(士師職以五戒先後刑罰一曰誓用之于軍旅故此所謂誓專主軍旅而言觀書丼誓湯誓泰誓牧誓費)
　(誓秦誓皆主軍旅之事可見矣此本夏官之事而掌于此者兵刑本一事也然所誓止于此盖皆主官中)
　(領袖而言其他馭士之法與僨軍之誅則自有司馬之法故不繫于此也又按訝士邦之大事聚衆庶則)
　(讀其誓禁指田役之類即月令田司徒北靣以誓之也田役之事比師旅為輕故訝士司徒掌之又祀五)
　(帝冡宰掌百官之誓戒司冦涖誓百官郊特牲卜祭之日王立于澤親聴誓命祭祀之事亦與軍旅不同)
　(冡宰司㓂自為之故皆不屬于條狼氏也又曲禮約信曰誓書顧命恐不獲誓言嗣盖誓又為戒辭通稱)
　(也)
脩閭氏掌比國中宿互柝者與其國粥而比其追胥者
而賞罰之(粥音育○國中城郭中也互即梐枑一名行馬所以斷行人柝行夜所撃以廵警宿謂擊)
(柝守互之夜士粥養也謂起徒役外逰養之羡卒也追胥追捕盗賊而竭作也宿互柝與追胥者有在否勤惰)
(勤而得獲者冝賞惰而失脱者冝罰􁏐脩閭氏比之也)○禁徑逾者與以兵革趨
行者與馳騁于國中者(徑踰已下三者􁏐姦非之人若無故而為此者徑踰則傷禾稼)
(兵革趨行則惑衆騎乗馳騁于國中則傷人故􁏐禁之)○邦有故則令守其閭互
惟執節者不幾(㓂戎烖喪等防姦非乗之以為變令各里之人守其閭互以斷出入則姦慝無)
(所容有節者不幾通使命往來也)
　(凡廵警之事王宮之比宮正掌之國門之守司門掌之國中九經九緯之道不可無備也二十五家為里)
　(里有門曰閭閭有宿互柝一有緩急守此足矣故特設脩閭氏專掌其事以時比而脩之有故率而令之)
　(闔扇梐枑道皆險也國粥追胥人盡兵也所以姦慝無自而匿秋官之設豈止刑獄之事而已哉)
　(按聖人于秋官之設屬恒主教于未然防于無形民之道貴柔不貴剛禁殺戮皆強梁武斷之事也人之)
　(從善當奬勸而不可以阻尼禁暴氏皆以姦慝犯禁而不成人之美者也道路河渠之紛紜不良之所逞)
　(也深山大澤幽夜之中藏奸之所也水火有大利而亦有大害不可以不防酒者人之所大欲而亦有大)
　(禍不可以沈溺則有野廬氏蜡氏雍氏萍氏司寤氏司烜氏相與錯綜廉察則亂何自而生哉百辟之守)
　(莫大于王宮后宮與王之出入也故内宰宮正既掌其政令矣而守王宮之隸執事后宮之奚禁暴氏復)
　(司牧之大㒒虎賁既掌其前驅趨辟矣而條狼氏復趨辟之盖以王者動止之處必以刑官臨之則人自)
　(知警畏也國家之政莫大于祭祀喪紀軍旅賔客也故郷遂縣方士既各掌其禁令而戮其犯命矣而野)
　(廬氏蜡氏復掌其道禁禁暴氏戮其犯命者條狼氏掌其辟誓盖國之大事必以刑官涖之則人心自肅)
　(然也萬一有奸盗竊發或辠人脱迯則有脩閭氏之法人盡兵而道皆險何地可匿何路可脱哉故周公)
　(設官以不知者驟觀之若繁而不整然詳攷之必各有所司則其心精專而事益嚴密乃知其繁而理雜)
　(而不越也)
　周禮傳卷五上
欽定四庫全書
　周禮傳巻五下　　　　　明　王應電　撰
秋官下

冥氏下士二人徒八人(冥音名掩覆不明意猛獸主掩取故以冥命官)
庶氏下士一人徒四人(庶音注繁庶名○毒蠱惡物其生繁庶掌其治療故命官曰庶)
宂氏下士一人徒四人(主除獸之宂居者取之有灋故有世其官者)
翨氏下士二人徒八人(翨記翅二音翨鳥羽也職主攻猛鳥鳥之猛在翨故以名)
柞氏下士八人徒二十人(柞音窄詩云載芟載柞除木之名也職掌攻木之政)
薙氏下士二人徒二十人(薙音涕治草之名惡草生于庭除及稼圃者職主殺之)
硩蔟氏下士一人徒一人(硩擿剔二音字從石從折謂以石投擊而擿取之蔟清獨)
(反聚也指鳥巢言)
翦氏下士一人徒二人(剪古剪字從羽言剪之如鳥羽之齊也借斷截義職主除蠱蠧)
(故名)
赤犮氏下士一人徒二人(赤犮音赫䟦鄭氏曰猶言捇拔主除蟲豸自㘿者說文捇)
(裂也)
蟈氏下士一人徒二人(蟈教獲反掌除水蟲月令蝼蟈鳴其鳴與螻蛄同時故並言之)
(蟈鳴聲尤聒人耳故以蟈名官)
壺涿氏下士一人徒二人(涿哲角反鄭氏曰壺瓦鼔也涿擊也主以土鼔去水中毒)
(蟲也)
庭氏下士一人徒二人(主射夭鳥令庭除潔清者也故以庭氏名官)
冥氏掌設弧張為阱擭以攻猛獸以靈鼔敺之(阱穽通擭月卦)
(反敺音區○弧弓也張謂張弧為機以伺之書所謂若虞機張也或曰罿罦之屬謂張網取之也亦通靈鼔社)
(祭之鼔○罿昌容反罦弼表反)若得其獸則獻其皮革齒須備(皮存毛有文章)
(者革無文章而去毛者湏頥下須備謂爪也)
　(弧張阱擭所以攻取猛獸其有脱走或來迫人則以靈鼔敺之使驚趨弧阱或遠去猛獸不易得故言若)
　(得獻其皮革齒湏備不特去其害亦資其用也按猛獸多力非人所能敵貴以不見而取之弧張䧟穽皆)
　(然古密字作從從必取弋鳥必獲以其盖覆之密耳即冥之意冦賊有梟鷙飊悍如猛獸者故兵法)
　(曰形人而我無形取其不見掩其不備亦禦暴客之一道苟必欲堂堂正正與面決勝負何異於與猛烈)
　(禽獸鬬其爪牙者哉)
庶氏掌除毒蠱以攻說禬之嘉草攻之
　(蠱類非一春秋傳皿蟲為蠱謂虫生器中即翦氏蠧類也女惑男為蠱指神明内蝕言也此所謂毒蠱若)
　(傳尸癆虫父子氣類相傳者及凡人臟腑所生虫其生息甚繁其種類亦甚多也又鬼方之人能為蠱毒)
　(害人故鄭註引漢律曰敢蠱人及教令者棄市治蠱之灋不一或以祝或以藥或鍼炙割取隨人所傳授)
　(要取能除害而已攻説禬之祀以隂陽正神而邪神自退避嘉草攻之以藥石能殺鬼邪者攻之其虫自)
　(死也)
凡敺蠱則令之比之(凡有患蠱疾者司冦令庶氏敺之而比其優劣或曰庶氏既掌此治)
(法矣隨所在之人其術有出于庶氏之外者庶氏復令之而比其優劣盖竒疾則有竒方不可以舊法拘也亦)
(通)
穴氏掌攻蟄獸各以其物火之以時獻其珎異皮革(蟄丞)
(立反)
　(蟄獸非冬藏之蟄但取其穴居如蟄耳觀以穴名官可見盖凡城狐社䑕及獸之作穴于冡墓者為患非)
　(小義宜伐取然有所忌不敢急攻取之之法必燒其所食之物于穴外乃可餌而得也狐䑕之類其皮尤)
　(貴肉亦有珍異者故以時獻之舊説以蟄為熊羆冬藏之屬獸之蟄者恐不得誘而出之耳)
翨氏掌攻猛鳥各以其物為媒而掎之以時獻其羽翮
　(猛鳥鷹隼之屬各以其物随其性之所宜或以鳩鴿之雛或以匹類但可媒而獲之者其法非一也掎羈)
　(其足翮鳥之六翮翅之冣強者用為矢翼尤為勁利故獻之○掎音紀)
柞氏掌攻草木及林麓(舒氏曰草字衍文)
　(凡惡木必易生難滅掌攻木者去居地中惡木也木叢生曰林山足曰麓攻林麓者去其繁翳及除舊植)

(新也)

夏日至令刋陽木而火之冬日至令剥隂木而水之若
欲其化也則春秋變其水火凡攻木者掌其政令
　(刋剝皆謂斫去其次地之皮互言之耳王氏曰木生于山南為陽生于山北為隂其隂陽之氣既偏勝矣)
　(又因至陽之日刋而火之至隂之日剝而水之則不勝其隂陽之盛氣宜其死而不復生也化者化而為)
　(土也隂木既水之矣至春又從而火之陽木既火之矣至秋又從而水之則其孽薄于隂陽相沴之氣化)
　(為土也愚按草木自有得隂陽之氣者若梅桃榆桞菜麥萌于冬而成于夏松栢橘柚稻黍盛于夏而成)
　(于冬可以見之矣故欲殺之者夏刋陽冬刋隂以摧其生長之性欲用之者冬斬陽夏斬隂取其堅韌之)
　(時若山南山北唯林麓則可平地則不通合之乃備王氏曰先王之于林麓欲其材木為用則設官為厲)
　(禁以養蕃之欲其地宅民稼穡則刋剥而化之帝省其山松栢斯兑柞棫斯拔則虞衡之官修焉作之屛)
　(之其菑其翳修之平之其灌其栵則柞氏之職用焉○菑音兹)
薙氏掌殺草春始生而萌之夏日至而夷之秋繩而芟
之冬日至而耜之若欲其化也則以水火變之
　(春時始有萌芽而去之其為力易夏至酷暑之時以鉤鎌于烈日中迫地除之亦能使之死秋時含實曰)
　(䋲芟其䋲則實不成熟所以滅其種冬至極寒之時以耜測凍土剗之則其根不復存此皆所謂殺草之)
　(法也化謂和柔其土而耕稼之也以火燒其所芟之草既而水之則其土脉自和月令季夏燒薙行水利)
　(以殺草如以熱湯可以糞田疇美土疆是也○芟恤咸反鐮音亷剗音産)
掌凡殺草之政令
　(掌殺草者主公家之草薙氏自為之掌凡殺草之政令者主埸圃田疇之草教民為之也按草一微物耳)
　(特設官以掌之何也蓋草之為物無種而生不滋而榮髙下原隰在在有之蕪穢潔清之地使不可居殄)
　(絶嘉種令無噍類少失于防閑則瀰漫糾纒後雖致力加倍而且嬰其害矣故立之專職俾得專心致志)
　(以治之苟失于芟除則責有所歸計其禄食不過二十二井公田之入而國中郊野可以無草害所以為)
　(力省而事治也)
硩蔟氏掌覆夭鳥之巢(夭與妖同夭鳥得隂陽偏邪之氣而生飛集入屋能為不祥若)
(鴞鵩鬼車之類也)以方書十日之號十有二辰之號十有二月
之號十有二嵗之號二十有八星之號縣其巢上則去
之(鄭氏曰覆猶毁也方版也日從甲至癸之十干辰從子至亥之十二支月與嵗者爾雅釋天文太歳在寅)
(曰攝提格在夘曰單閼在辰曰執徐在巳曰大荒落在午曰敦牂在未曰恊洽在申曰涒灘在酉曰作噩在戌)
(曰閹茂在亥曰大淵獻在子曰困敦在丑曰赤奮若又正月為泰二月為如三月為寎四月為余五月為臯六)
(月為且七月為相八月為壯九月為玄十月為陽十一月為辜十二月為涂星謂從角至軫右旋數之)
　(嵗日月星辰所臨之位號皆天地正氣神明之所在故書其全則妖自不能容而去之道家之符盖亦此)
　(意凡有鬼神之祅亦當用此灋也)
翦氏掌除蠧物(蠧音妬○蠧字建首從槖省指囊槖中所生故鄭氏以為蠧物穿食噐物也又)
(若蚤虱臭虱書蠧魚皆是又蠱亦蠧類故翦氏亦與庶氏相通而云凡庶蠱之事也)以攻禜攻之
以莽草熏之凡庶蠱之事(禜音詠)
　(蠧物在噐物衣服臟腑之内難以攻取且其類甚繁不可斷滅故庶氏以攻說禬之翦氏以攻禜攻之禜)
　(祭名主祈于正神以逐其邪庶氏以嘉草攻之翦氏以莽草熏之並主以藥物治之也)
赤犮氏掌除牆屋以􁏒炭攻之以灰洒毒之凡隙屋除
其蟲(洒恤買反音埋)
　(凡牆屋無空則凡蛇蝎蠼螋蜈蚣白蟻之類必不能藏􁏒炭大蛤灰掌􁏒所其其質黏故以塞墻屋其性)
　(烈故沃灰以洒之則䖝死此主藏于墻屋者言隙屋謂墻屋有相夾處亦虫豸所埋故幷除之○豸氶禮)
　(反無足虫)
蟈氏掌去鼃黽(鼃英瓜反黽明梗反○鼃即蟈也黽耿黽也與鼃同類其形差小而怒鳴則一)
(故並去之)焚牡蘜以灰洒之則死以其烟被之則凡水蟲無
聲(蘜菊通○牡蘜鄭氏云蘜有黄華為牝牡蘜其不華者未詳是否以牡蘜所焚之灰洒之則鼃黽死焚牡)
(蘜而其烟被于水面則凡水䖝之有聲者能令其喑也)
　(人心通竅于耳目鼻口投間扺隙皆足為病先王為之冕旒蔽目紸纊塞耳使神明内藴而又有銜枚氏)
　(以司嚻庶幾奏假無言内斯靜專矣唯夫蟲鳥之聲能亂人聽故特設射鳥氏以敺烏鳶蟈氏以除水蟲)
　(所以齋肅嚴静内外交脩之道不然聖人豈于此微物而為之設官哉)
壺涿氏掌除水蟲(鄭氏曰水狐蜮之屬)蟲以炮土之鼔敺之以焚
石投之若欲殺其神則以牡橭午貫象齒而沈之則其
神死淵為陵(炮音苞橭音孤○炮土之鼔瓦鼔也神水神龍象也橭山榆也以牡橭木為榦以)
(象齒縱横貫之為十字沉之水中也)
　(劉氏曰土之性沉而克乎水炮而為鼔擊諸水上則深淵可達入水而應于土故也王氏曰以牡橭午貫)
　(象齒而沉之水神感其氣而死其神既死則淵實為陵聖人所以變化驅除之術非深竆物理之生克孰)
　(能與此夫琥珀拾芥礠石引鍼戎盬累卯獺膽分杯壊漆以蟹浣錦以魚散血以藕皮毁金以羊角皆出)
　(自然之理也)
庭氏掌射國中之夭鳥若不見其鳥獸則以救日之弓
與救月之矢夜射之若神也則以大隂之弓與枉矢射
之(夭妖通○鄭氏曰不見鳥獸謂夜來鳴呼為怪者獸狐狼之屬神謂非鳥獸之聲若神降于莘或叫于宋)
(大廟嘻嘻出出者救日之弓救月之矢謂救日月所作之弓矢也大隂之弓即救月之弓枉矢其救日之矢歟)
(不言救月之弓與救日之矢互言之救日用枉矢則救月以恒矢可知也)
　(王氏曰救日月之弓矢精氣足以勝妖故以此射之按司弓矢職云枉矢利火射薛氏曰枉矢狀如流星)
　(行時有光蓋取以陽勝隂之意也)
　(按㝠氏以下十二官皆主以刑而除夫鳥獸䖝魚草木之為害于人者冥氏攻猛獸穴氏攻蟄獸翨氏攻)
　(猛鳥硩蔟氏覆夭鳥之巢皆惡鳥獸之有種類者庭氏射夭鳥謂感不正之氣所生而無種者庶氏除毒)
　(蠱翦氏除蠧物赤友氏除牆屋貍䖝蟈氏去鼃黽壺涿氏除水䖝天地有猛烈肅殺偏邪乖戾不正不和)
　(之氣物感之而生大而豺狼蛇虺小而䖝蠧蚤虱皆為害于人以至柞氏之攻木薙氏之殺草聖人皆每)
　(事設官者盖各司其事則精專而不貳且並以氏名豈古人于小道必有世執其業者故以世官歟)
　(又按自古聖人為網罟以佃漁之後人之于禽獸虫魚縱之則傷義過殺則不仁周禮于六官皆有育萬)
　(物之責而治教政刑于是分掌焉故天官之獸人􁏅人鱉人曰時田時䱷時簎總執其佃漁之政使不暴)
　(天物也地官之虞衡掌山澤之政令厲禁所以長蕃鳥獸草木也春官之大司樂樂六變而致羽蠃鱗毛)
　(介象之物致中和以作動物也夏官掌政而有服不氏以服猛獸射鳥氏以敺烏鳶則鳥獸之不服者猶)
　(馴之以攻取之政而況負固放弑之國乎秋官掌刑而有冥氏已下十二官則凡猛鷙昆虫與夫托于神)
　(姦而為害者並不能逃夫刑罰之威而况于姦慝暴亂之人乎分之則有覆載生殺之異合之則均有曲)
　(成之責非聖人其孰能與于此哉又天官不當司小事而有獸人已下四官以其聮職膳夫夏官主正不)
　(服之鳥獸而有掌畜之官亦主于教擾周禮設官亦有以類相附者政刑之事實相表裹也○藉昌角反)
銜枚氏下士二人徒八人(鄭氏曰銜枚止言語囂讙也枚狀如箸横銜之為之繣結)
(于項按枚非能禁止人言但銜之則知所警戒而自不敢言耳)
銜枚氏掌司嚻國之大祭祀令禁無嚻軍旅田役令銜
枚禁嘂呼歎嗚於國中者行歌哭于國中之道者(嚻音梟嘂)
(音呌)
　(人心屬火通竅于舌好動而不靜故多言乃人之常苟不有以禁之則宗廟朝廷禮法之地軍旅田役威)
　(嚴之所惟有喧囂之聲而將不顧矣掌司囂者察在朝者言語無得喧嘩此與朝士之禁族談聮職也大)
　(祭祀令助祭者禁止喧嚻所謂奏假無言也軍旅田役人衆不能徧喻故令銜枚以知戒所謂選徒囂囂)
　(有聞無聲也聲大而急曰嘂高而緩曰呼嗟怨曰歎悲傷曰嗚與夫行歌行哭者皆惑衆且不祥故此官)
　(􁏐禁之)
伊耆氏下士一人徒二人(耆音祈)
　(伊字從人從尹謂人有所輔而有立不偏耆老人也杖者老人所伊此官共齒杖故以伊耆氏名又郊特)
　(牲云伊耆氏始為蜡明堂位云土鼔蕢桴葦籥伊耆氏之樂也盖古王者之號以其始為蜡禮以息老物)
　(故杖以安老取其號以示義秋之徳物成而養之伊耆氏主優老有養意且軍旅授有爵者杖亦警戒意)
　(故屬之秋官)
伊耆氏掌國之大祭祀共其杖咸軍旅授有爵者杖共
王之齒杖(咸古緘字)
　(王制八十杖于朝然必君賜之乃敢杖故曰王之齒杖臣有年齒當杖者以王命賜之杖主伊耆氏共之)
　(祭祀尚敬雖當杖者不敢執主伊耆氏緘之事畢復授之此其專職也軍旅凡有爵者軍將師帥旅帥卒)
　(長兩司馬之屬各當有杖以表尊立威示衆施教泰誓所謂左杖黄銊也亦伊耆氏授之此盖兼職也)
附載八蜡說
禮記郊特牲云天子大蜡八蜡也者索也歲十二月合
聚萬物而索饗之也主先嗇(神農氏始知粒食)而祭司嗇也(后稷)
(教民稼穡)祭百種以報嗇也(百榖之神)饗農(田畯)及郵(郵亭即茇舎猶詩召伯所)
(茇也)表(正日景法噐農家所取以測候及作室者)畷(阡陌間封土以為界限者)禽獸(猫虎)仁之
至義之盡也古之君子使之必報之(通上五者皆農家所使)迎猫
為其食田䑕也迎虎為其食田豕也迎而祭之也(謂迎猫虎)
(之神)祭坊(徑畛涂道路)與水(遂溝洫澮川)庸事也(庸功也坊水各有所事于民有功)
　(愚按大蜡之祭合聚萬物而索饗之故曰蜡觀字從䖝可見曰主先嗇而祭司嗇祭百種以報嗇者蓋主)
　(祭先農配以后稷而因以祭百種曰饗農及郵表畷禽獸者盖饗田畯而及其所居所有事之物神與嗇)
　(人與物語意自有抑揚而不相混豈以神農后稷之尊神田畯農官而同于禽獸噐物之類哉故所謂八)
　(者百種一郵二表三畷四猫五虎六坊七水八也)
大行人中大夫二人小行人下大夫四人司儀上士八
人中士十有六人行夫下士三十有二人府四人史八
人胥八人徒八十人
　(秋官司㓂序官曰掌邦刑以佐王刑邦國大宰刑典小宰刑職並先之以詰邦國書周官司宼掌邦禁詰)
　(姦慝除暴亂夫所謂姦慝暴亂孰有大于邦國之不道者哉彼其挾崇高富強之資以為惡誠所謂虎而)
　(翼者苟非王國有以制馭之將安所忌憚且法之不行自上犯之苟不此之務而唯小民之過誤是詰正)
　(猶舎豺狼而逐狐狸也此周禮所以詰之刑之必以邦國為首歟記曰人藏其心不可測度也欲一以竆)
　(之舎禮何以哉故劉康公以成子之授脤不敬而知其不反蓋失禮則入刑謂之刑邦國者非必加以刑)
　(罰謂先正以灋則之云耳夫行人之職在虞廷為四嶽之官所謂賔于四門也而周公以之屬于秋官者)
　(主于齊之以禮而雍穆之齊之不從而後有掌交以諭之利害匡人逹之灋則其又不改而後有司馬之)
　(灋設官之㫖深哉)
環人中士四人史四人胥四人徒四十人(夏官亦有此屬與此名同)
(意異)
象胥每翟上士一人中士二人下士八人徒二十人
　(禮記王制東方曰寄南方曰象西方曰翟北方曰譯皆通夷狄之言者翟即司隸四翟蠻閩夷貉也此官)
　(主通四夷之言而總以象名又但舉夫每翟者周之化自北而南也胥者有才知之稱)
掌客上士二人下士四人府一人史二人胥二人徒二
十人(主賔客牢禮之數)
掌訝中士八人府二人史四人胥四人徒四十人
　(訝迎也專主迎送之事故以訝名郷士之屬復有訝士者其職主迎國獄訟然亦兼迎賔者蓋以刑官而)
　(迎賔客人無敢犯而賔客亦無敢越禮也)
掌交中士八人府二人史四人徒三十有二人
　(交通也使王之情通于諸侯諸侯及萬民之情通于王也易曰上下不交而天下無邦此掌交之所由設)
　(歟)
掌察四方中士八人史四人徒十有六人(主督察邦國之事)
掌貨賄下士十有六人史四人徒三十有二人
　(凡賔客貢獻王國侑贈之貨賄必經行人之屬掌貨賄之手主傳道而不停留者故士徒皆多有史而無)
　(府也)
大行人掌大賔之禮及大客之儀以親諸侯春朝諸侯
而圖天下之事秋覲以比邦國之功夏宗以陳天下之
謨冬遇以恊諸侯之慮時會以發四方之禁殷同以施
天下之政○時聘以結諸侯之好殷頫以除邦國之慝
間問以諭諸侯之志歸脤以交諸侯之福賀慶以贊諸
侯之喜致禬以補諸侯之烖
　(大賔來朝之諸侯大客來朝之孤卿大夫然分言則有異單言亦可通稱觀詩稱宋公為有客可見言禮)
　(儀者亦互文也王者灋天行道春者天運一新因朝以圖天下之事詢謀咨度若舜之明目達聰也夏者)
　(天道大亨因宗以陳天下之謨興利除害政無不舉也秋者物皆成實因覲以比邦國之功治功至秋而)
　(成比之使無怠荒也冬者天運一終周而復始因遇以協諸侯之慮謀有同異協之使無不一則治常出)
　(于一也朝宗覲遇王朝于四時各有其政九服邦國自一歲一見以至于世王雖有疏數之期但隨其所)
　(至王朝之時即行其禮得與聞其政發四方之禁者將行九伐合諸侯而命事也殷同者王不歲守諸侯)
　(衆見天子施天下之政如巡守之禮也語意與大宗伯小異者彼以諸侯有事天子而天子親禮之為文)
　(此專以天子施政教于天下因諸侯之來而親禮之為文也○時聘者天子使王臣聘問列國以致和好)
　(之情内府凡適四方使者共其所受之物而奉之典瑞所謂琬圭以治徳以結好春秋此禮猶存天王使)
　(凡伯南季聘于隠仍叔之子家父聘于桓是也殷頫即下文三歳徧頫四海之廣一日不謹則釁蘖萌焉)
　(王臣徧視列國使其兢業戒慎不敢違禮也語意與大宗伯不同彼以諸侯使臣聘頫天子言此則以天)
　(子使臣聘頫諸侯立文與間問一例也舊説以諸侯使臣來聘頫王以禮見之而結其恩好牽合甚矣間)
　(問者小聘曰問王臣存問于列國使諸侯之志靡不曉諭王之善意也歸脤者宗廟社稷之胙分惠于同)
　(姓之國及異姓有大功者共享神之福賀慶者諸侯有嘉事若冠昏之類則賀慶之以賛助其喜致禬者)
　(即大宗伯凶禮五以哀邦國之憂也朝宗覲遇會同天子因諸侯之來而待之之禮聘頫問脤賀天子使)
　(其臣下交于諸侯之禮王之所以親諸侯者如此)
以九儀辨諸侯之命等諸臣之爵以同邦國之禮而待
其賔客
　(九儀即九命之儀也公侯伯子男自九命至五命諸侯之孤卿大夫士其爵自四命至一命命與爵旣定)
　(天下邦國之君臣相聚一以是為準而待之更無相奪倫所以同邦國之禮也)
上公之禮執桓圭九寸繅藉九寸冕服九章建常九斿
樊纓九就貳車九乗介九人禮九牢其朝位賔主之間
九十歩立當車軹擯者五人廟中將幣三享王禮再祼
而酢饗禮九獻食禮九舉出入五積三問三勞(繅音藻藉音榭)
(斿由旒二音軹哲禮反祼灌通食音嗣子賜反勞去聲)
諸侯之禮執信圭七寸繅藉七寸冕服七章建常七斿
樊纓七就貳車七乗介七人禮七牢朝位賔主之間七
十歩立當前疾擯者四人廟中將幣三享王禮一祼而
酢饗禮七獻食禮七舉出入四積再問再勞諸伯執躬
圭其他皆如諸侯之禮(信如字)
諸子執榖璧五寸繅藉五寸冕服五章建常五斿樊纓
五就貳車五乗介五人禮五牢朝位賔主之間五十歩
立當車衡擯者三人廟中將幣三享王禮一祼不酢饗
禮五獻食禮五舉出入三積一問一勞諸男執蒲璧其
他皆如諸子之禮
　(此所謂辨諸侯之命也桓信躬榖蒲諸侯守圭繅藉織為繅文以藉玉者各如其玉之長此守國之瑞玉)
　(朝聘則執以為信也○冕服者冕而所服之衣龍山雉火宗彛藻米黼黻公自龍而下曰衮衣其章九冕)
　(之斿亦九侯伯自雉而下曰鷩衣其章七冕之斿亦七子男自宗彛而下曰毳衣其章五冕之斿亦五也)
　(常所建之旌旗旂縿所垂也樊馬腹帶纓馬面鞅采色一成曰就貳車副車舜典曰車服以庸辨尊卑者)
　(莫大于此二者也○介輔已行禮者擯主國所使出接賔者擯用命數之半故介則以九七五而擯則以)
　(五四三謙己之意也朝位大門外王車出迎相見處也上公未至門九十歩侯伯七十歩子男五十歩迎)
　(送以逺為敬也軹車轂末前疾輪在前疾處衡駕馬之處盖車自後而下以進前為敬王立當軫故公則)
　(當軹侯伯則當輪子男則當衡也此門外迎送之禮○廟中受命于祖廟也諸侯將幣以享王五等諸侯)
　(皆三享束帛加璧庭實唯國所有明臣職也王禮王以鬱鬯禮賔致其誠如禮神也上公再祼而酢者王)
　(酌圭瓉祼賔大宗酌璋瓚代后再祼于是賔酢王侯伯一祼而酢者王祼賔賔酢王無后祼禮也子男一)
　(祼不酢王祼賔而已賔不酢王也饗禮者朝享後日王速賔就廟中以大牢飲賔以酒為主每獻有獻酢)
　(酬如是者凡九行或七行五行也食禮者以大牢食賔以食為主一舉牲體而一舉樂如是者凡九舉或)
　(七舉五舉也此廟中受享及饗食之禮○禮九牢七牢五牢者謂朝享後致饔餼大禮陳之于舘者也三)
　(牲具為牢此在館之禮○出入者自來而入至去而出也積者僕從車馬之費有牢禮米禾芻薪問者問)
　(其無恙勞者慰勞其勞苦此在道之禮○自瑞玉車服及在朝在館在途其禮無不同而有隆殺之義大)
　(要上公九命故以九為節侯伯七命故以七為節子男五命故以五為節也)
凡大國之孤執皮帛以繼小國之君出入三積不問一
勞朝位當車前不交擯廟中無相以酒禮之其他皆眡
小國之君○凡諸侯之卿其禮各下其君之禮二等以
下及其大夫士皆如之(一本無之禮二字)
　(此所謂等諸臣之爵也大國之孤不問不交擯無相以酒禮之無祼酢未有君道也其他眡小國之君者)
　(謂禮五牢饗禮五獻食禮五舉也○諸侯之卿各下其君之禮二等者凡諸侯國君之禮三上公九命為)
　(大國其禮為上等伯視侯皆七命為次國其禮為中等男視子皆五命其禮為下等凡三等也臣之禮自)
　(四命以至一命凡四等也諸侯之卿各下其君之禮二等然則大國上等下其君二等則當與小國之君)
　(同禮故傳曰大國之孤當小國之君固周制也正謂此耳又下及其大夫士故卿三命大夫再命上士一)
　(命也次國中等下其君二等故卿三命又下及其大夫士故大夫再命上士一命也小國下等下其君二)
　(等故卿再命又下及其大夫士故大夫一命其冕服車旗擯相朝位饗食之禮皆以是為差也)
大行人侯國君臣禮儀圖
　
　
　
邦畿方千里其外方五百里謂之侯服嵗一見其貢祀
物又其外方五百里謂之甸服二嵗一見其貢嬪物又
其外方五百里謂之男服三嵗一見其貢噐物又其外
方五百里謂之采服四嵗一見其貢服物又其外方五
百里謂之衛服五嵗一見其貢材物又其外方五百里
謂之要服六嵗一見其貢貨物九州之外謂之蕃國世
一見各以其所貴寳為摯(嬪音賔要平聲蕃音凡)
　(畿猶限也侯甸男采衛義見大司馬五服之外謂之要服取要束之意大司馬謂之蠻服者取羈糜之意)
　(也九州之外謂之蕃國以蕃屏為義大司馬分為夷鎮蕃三服其義一也祀嬪噐服材物義見冡宰莫重)
　(于祀故侯服貢之莫要于嬪故甸服貢之成噐非一方所有故男服貢之幣與服相類雖逺易致故采服)
　(貢之美材者逺方所有故衛服貢之貨者不易得而易致故要服貢之此亦約六服所貢之大分而言耳)
　(職方氏云施其貢各以其所有一言盡之矣自嵗一見至六嵗一見此其朝之期以地之逺近為限也自)
　(其貢祀物至其貢貨物則嵗皆有之即小行人之春入貢也舊謂因朝而貢則絲枲豈待于二年幣服豈)
　(待于四年乎蕃國世一見者無朝貢之期父死子立及嗣王即位皆一來朝但各以其國之所有貴寳用)
　(為摯見之禮耳)
王之所以撫邦國諸侯者(撫巡綏安之也)嵗徧存(每嵗大者孤卿小者如小)
(行人徧遣至于諸侯之國致其念存之意)三嵗徧頫(視其政事即殷頫以除邦國之慝也)五嵗
徧省(察其風化如易省方觀民之省)七嵗屬象胥諭言語恊辭命(象胥掌通)
(言語之官屬如屬民讀法之屬聚也聚于王國正其語音善其辭令)九嵗屬瞽史諭書名
聽聲音(瞽掌聲樂史掌字書聚于王國諭其書字以同其文聽其音聲以同其律)十有一嵗
逹瑞節(六瑞六節使通行無壅滯)同度量(度丈尺量斗斛俾無大小)成牢禮(平其僣陋)
同數噐(數有用五用十噐謂五禮之噐)脩灋則(八法治官府八則治都鄙齎之以徃使無不脩)
(舉)十有二嵗王廵守殷國(廵守者廵諸侯之所守春東方夏南方秋西方冬北方也)
(殷國者不巡守而諸侯衆見天子亦春東夏南秋西冬北分方而來或于王畿或于侯國擇便行之)
　(按諸侯于天子每嵗有貢獻聘問之禮天子雖有脤膰賀慶致禬等禮然不能徧及也故每嵗而徧存之)
　(無間于親踈大小所以下交于諸侯也三年大比則受邦國之比要故每三嵗則徧頫之十二嵗中為四)
　(頫觀其所上治之誠偽也虞廷五載一巡守周人遲至于十二嵗故五嵗則徧省之十二嵗二省蓋常恐)
　(有意外之變所以致其警戒之意也至于五方之人言語不通及大祝六辭之命有不協同則無以通使)
　(命故七嵗召其象胥以正之此即象胥之事也書不同文音不恊律則無以攷治故九嵗召其瞽史而正)
　(之此即大司樂禁其淫過凶慢之聲外史逹書名于四方之事也逹瑞節者小行人之成六瑞逹六節同)
　(度量者即舜之同度量衡成牢禮者即掌客賔客牢禮之等差同數噐者即舜之如五噐脩法則者即大)
　(宰之八法八則皆小行人職所謂使適四方恊九儀賔客之禮等事也自七嵗屬象胥而下謂自廵守之)
　(後于七嵗九嵗十有一嵗先廵守而行之皆為廵守而設使不陷于罪戾也至于十有二嵗則王于是而)
　(時廵之王制所謂命大師陳詩以觀民風命市納賈以觀民之所好惡命典禮考時月定日同律禮樂制)
　(度衣服正之用賢而有功徳于民者加地進律失賢而殃民者則有譲大約殷國之法如之所以維持治)
　(具提攝人心使天下之治常日新而不壤運旋天下之要道也唐虞禮簡而用省故五載一行周人禮文)
　(繁縟費用亦廣故十二嵗一行然觀徧存已下六事及將巡守職方氏又戒于四方則時巡之典雖疎而)
　(周行之法更密實無矌于諸侯之事也)
凡諸侯之王事辨其位正其等恊其禮賔而見之若有
太喪則詔相諸侯之禮若有四方之大事則受其幣聽
其辭
　(王事朝覲之事辨其位九十七十五十歩又如朝于明堂各有位次也正其等謂冕服車旗擯介饗食皆)
　(有等級也禮者諸侯所以獻王侯國有大小務使和平而不頗皆大行人賔接之而使之見于王無使失)
　(禮也大喪諸侯為天王斬衰為王后齊衰哭踊進退皆有禮法大行人主詔相之四方大事諸侯有冦戎)
　(而告急也禮動不虛皆有幣以崇敬大行人受其幣聽其辭而以告于王○右大行人于賔客至王國所)
　(執之事)
凡諸侯之邦交嵗相問也殷相聘也世相朝也
　(邦交謂在一州之中同盟者一徃一來相與脩親仁善鄰之道小聘曰問每嵗使大夫行之中間復使卿)
　(為大聘春秋傳孟僖子如齊殷聘是也父死子立曰世嗣君初立徃朝于列國列國之君亦來朝于嗣君)
　(此諸侯自相交之禮不以大小而有異聘義曰天子制諸侯比年一小聘三年一大聘使者聘而誤主君)
　(弗親饗食所以愧厲之也諸侯相厲以禮則外不相侵内不相陵此天子所以養諸侯兵不用而諸侯自)
　(為正之具也)
小行人掌邦國賔客之禮籍以待四方之使者令諸侯
春入貢秋獻功王親受之各以其國之籍禮之
　(貢即祀嬪噐服材物六者制其貢各以其所能也冬成而收之故春而入焉功即方伯連帥等制其職各)
　(以其所能也圗于春而比于秋故秋而獻焉五等諸侯貢獻之禮彼所以來此所以待之各有常典書之)
　(於籍左傳曰非禮也勿籍是也貢獻諸侯不皆親行故云待四方之使者以其為天産天王國之大事故)
　(王必親受之而各以原定之籍賔禮之○右受邦國貢獻之禮)
凡諸侯入王則逆勞于畿及郊勞眡館將幣為承而擯
凡四方之使者大客則擯小客則受其幣而聽其辭
　(入王朝覲于王也至王畿小行人逆勞之及郊王使大行人勞之入國王使卿致館皆小行人為承擯將)
　(幣廟中將幣三享也王親受之宗伯為上擯亦小行人為承擯大客孤卿也擯而見于王使得親言小客)
　(大夫士也王不親見故受其幣聽其辭以告王大事大行人聽之此常事也○右小行人于諸侯諸臣入)
　(王國所執之事)
使適四方恊九儀賔客之禮
　(使適四方者王使小行人適于四方也或每嵗而使之徧存若下文賻補賙委之五事書其利害之五物)
　(或十有一嵗逹瑞節同度量成牢禮先巡守之嵗而舉行之以待王之時巡也恊者斟酌損益使諧和合)
　(同意之)
朝覲宗遇會同君之禮也存頫省聘問臣之禮也
　(南面人君所行之禮有朝覲宗遇會同六者或以之而事王或以之而自相朝會者也人臣所行之禮有)
　(存頫省聘問五者或王臣行之于侯國或諸侯使人于天子及鄰國者也自上公以至于下士有九等之)
　(命不同則其所行之儀與人所以待之之儀各不同固有一定之籍但有變故不齊沿革嵗久不能無異)
　(者小行人奉使于四方時因而和恊之使不至于乖戾庶禮之行久而無弊也○右小行人適四方所恊)
　(之禮)
逹天下之六節山國用虎節土國用人節澤國用龍節
皆以金為之道路用旌節門關用符節都鄙用管節皆
以竹為之
　(六節皆邦國所用以通于天下者逹之者齊其式法而後可以通行也虎人龍皆以金象其形而為之輔)
　(之以英簜旌符管皆以竹而刻其文傅之以文書其詳見于地官掌節此與掌節有異同者天子使于諸)
　(侯諸侯使于天子其為節異則不合及夫天子諸侯之門關道路節異則不通故虎人龍旌符五者所以)
　(同也天子之都鄙守之者諸侯故以角諸侯之都鄙守之者卿大夫故以管所以不同天子之監邦國者)
　(有玉節諸侯無所用之貨賄用璽印文而已其事㣲故二者唯掌節為備此小行人逹天下之節稍異于)
　(掌節也)
成六瑞王用瑱圭公用桓圭侯用信圭伯用躬圭子用
榖璧男用蒲璧(瑱音鎮)
　(六瑞詳見大宗伯成之者或封諸侯而創為之或有壞損而續為之也)
合六幣圭以馬璋以皮璧以帛琮以錦琥以繡璜以黼
(琮音崇琥音虎璜音黄○六幣馬皮帛錦繡黼可以為車服之用圭璋璧琮琥璜皆玉也可以為祭祀國家之)
(用詳見典瑞)此六物者以和諸侯之好故(好去聲)
　(凡享皆束帛加玉奉于堂上皆有庭實以配之所謂六幣也馬者駕車所用幣之至貴皮者郊特牲云虎)
　(豹之皮示服猛也可以為裘故合圭以馬合璋以皮馬非幣類以其相合之等故總稱之耳純色曰帛采)
　(色曰錦凡絲工一色者必精故以帛為上觀婚禮聘禮食禮皆以束帛為上束錦為次故合璧以帛合琮)
　(以錦繡黼皆隂工繡則五色之全黼則白黑而已故合琥以繡合璜以黼覲禮子男已入侯氏用璧五等)
　(諸侯同也王人云璧琮九寸諸侯以享天子盖享天子以璧享后以琮又聘禮享君以璧享夫人以琮攷)
　(工記云瑑琮八寸諸侯以享夫人下于天子后故以瑑也此云圭璋琥璜者鄭氏云二王之後享天子以)
　(圭璋子男自相享用琥璜理或然也然此特以相享而言攷工記曰大璋九寸諸侯以聘女又晉人以垂)
　(棘之璧屈産之乘以假道凡徃來之禮亦通用之無事而致和好之情曰好有事而用幣以致之曰故小)
　(行人為之合六幣所以和其好故也○已上即大行人十有一嵗成牢禮逹瑞節之事)
若國札喪則令賻補之若國凶荒則令賙委之若國師
役則令槁禬之若國有福事則令慶賀之若國有禍烖
則令哀弔之凡此五物者治其事故(槁禬犒會通)
　(札謂疫癘自國人言喪謂薨卒自國君言賻補者贈之以財即喪禮哀死亾也榖不熟曰凶凶甚曰荒賙)
　(委者如縣都之委積以待凶荒令邦國移民通財以賙恤之即荒禮哀凶札也師役者國被兵或興大役)
　(稿猶犒師助之兵食禬合衆出財更其所喪即禬禮哀圍敗恤禮哀冦亂禍烖水火為害及地震川竭之)
　(類哀而弔之即以弔禮哀禍烖也已上四者皆大行人致禬以補諸侯之烖之事也福事若冠昏之類賀)
　(慶以樂之即大行人賀慶以贊諸侯之喜之事也五事告之于王而施以五禮此王之徳意所以常流通)
　(而無壅滯也)
及其萬民之利害為一書其禮俗政事教治刑禁之逆
順為一書其悖逆暴亂作慝猶犯令者為一書其札喪
凶荒厄貧為一書其康樂和親安平為一書凡此五物
者每國辨異之以反命于王以周知天下之故
　(四海之内舉切吾身然天下事變無竆而王之耳目有限故行人為之書以述其事書萬民之利害者此)
　(自地利言利者興而害者除也書其禮俗政事教治刑禁之逆順者此自政事言順則因之逆者革之也)
　(書其悖逆暴亂作慝猶犯令者此專自其逆甚者言欲消弭之也書其札喪凶荒厄貧者受天之禍思欲)
　(拯救之也書其康樂和親安平者受天之祜紓其憂念也凡此五物者每國辨異之以反命于王使王得)
　(以周知而施均平之政也○已上皆大行人一嵗徧存之事)
司儀掌九儀之賔客擯相之禮以詔儀容辭令揖讓之
節
　(大賔大客九等命數之儀皆司儀掌之出接賔曰擯入贊禮曰相儀容以相接辭令以宣意揖譲以相欽)
　(司儀主為擯相以詔告其節使王無失禮于下也)
將合諸侯則令為壇三成宮旁一門○詔王儀南嚮見
諸侯土揖庶姓時揖異姓天揖同姓○及其擯之各以
其禮公於上等侯伯於中等子男於下等其將幣亦如
之○王燕則諸侯毛
　(合諸侯謂有事而會也會必先拜日月拜畢而祀方明祀畢諸侯上介皆奉其君之旂置于宮乃詔王升)
　(壇諸侯各就其旂而立王揖而進之諸侯各于其等奠王降拜復升奠玉處成拜乃升授王玉為壇者儀)
　(禮春拜日于東郊則為壇于國東夏禮日于南郊則為壇于國南秋禮山川丘陵于西郊則為壇于國西)
　(冬禮月與四瀆于北郊則為壇于國北愚按小宗伯四類之兆鄭氏謂日東月西其義甚明此所陳日月)
　(山川四瀆等語疑有錯誤當參于小宗伯三成者三級也每成髙一尺降登以别君臣上下也宮旁一門)
　(者以為四面明神之所向會諸侯而必拜日月祀方明者猶四時之朝而必帥之以奉祭祀雖天子言有)
　(所尊所以教諸侯之敬也○王位必南向者南面而聽天下向明而治也天揖者舉手稍上時揖者時中)
　(也謂舉手平衡土揖者謂舉手稍下同姓姫姓也有伯叔父故尊之異姓者齊秦婚姻等國也有伯叔舅)
　(故次之庶姓小國之君無親故從臣禮此詔王之事)擯之各以其禮者謂奠玉成拜之處有禮三等公　
　(為大國故就上等侯伯為次國故就中等子男為小國故就下等觀此則舊説相傳以謂周尊同姓非也)
　(盖先同姓者親親而後及于隣國左氏所謂寡人若朝于薛不敢與諸任齒是也至若宋為上公自當就)
　(上等乃先王作賔之意豈亦在同姓之後又如記稱外朝以官宗廟之中以爵為位何甞以同姓為重必)
　(尊之為上等乎將幣諸侯享王也其禮者王禮再祼一祼也朝覲皆于廟中會則即于壇行之並從上中)
　(下三等之位此擯諸侯之事○凡燕公三侯伯再子男一毛髪也以髮之白黒為次謂序齒也燕者王所)
　(以叙恩好觀湛露之詩云不醉無歸其情可見故諸侯以毛髪為坐次也)
　覲禮司儀壇壝宮圖
　覲禮方明圖
凡諸公相為賔(謂相朝也)○主國五積三問皆三辭拜受皆
旅擯(賔所停止之處則使大夫致積遺人五十里有市市有侯館侯館有積是也以其間闊使大夫致問)
(安否積問皆有幣賔三辤不敢當也拜而受之敬主君之命也旅擯者直陳擯介不傳辤也不言登受于庭也)
○再勞三辤三揖登拜受拜送(以其行道勞苦則有勞一勞在境再勞在逺郊)
(皆使卿勞皆有幣亦三辤三揖者聘禮入門揖當碑揖升堂揖也賔親拜受其勞拜送其使)○主君
郊勞(三勞在近郊君親為之)交擯三辭(交擯者賔君主君各陳擯介使傳辭也三辭者賔傳)
(辭告至主人傳辭請事賔復傳辤告以來意謂之三辭凡交擯者例皆如此)車逆拜辱(賔以主君)
(親來乘車出舎門而迎之若欲逺就之者然見之則下拜謝其自屈辱而來也)三揖三辤拜受
(三揖三辤拜受其勞禮)車送三還再拜(及去又出車若欲逺送之者然主君三還辭之賔君)
(乃再拜送之也凡拜送賔皆不答拜者為固辤其送去而不顧也車送迎之節各以其等則諸公九十歩立當)
(車軹)○致館亦如之致飧如致積之禮(飧音孫○致館者賔始至則使大夫)
(館賔聘禮云大夫帥至館是也主君又親致之其逆送拜受一如郊勞飧食也初至使大夫致小禮聘禮宰夫)
(設飧並如郊勞禮)
　(按聘禮上卿館于大夫大夫館于士士館于工商鄭氏云賔君館于主君太祖廟門外上卿館于下卿之)
　(廟下卿館于大夫廟大夫館于士廟左氏子産對士文伯曰文公之為盟主也崇大諸侯之館館如公寝)
　(庫廐繕修則又若别有館者疑古者朝聘禮繁又如王國諸侯朝覲者尤多公館必有所不備故有館于)
　(其臣之禮如孔子於衛主蘧伯玉於齊主晏平仲可見庶主君無繕館之費賔至有如歸之美在諸臣則)
　(無損于己而有省于公所以為善也但註家謂館于廟門外者凡門制内外各有塾其以門外東西塾為)
　(賔之私舎而行禮則于主人之堂歟)
及將幣(賔致幣以聘即命圭也)交擯三辤(交擯者賔九介主人五擯皆陳于大門外記云)
(介紹以傳命君子于其所尊不敢質敬之至也三辭解見上)車逆拜辱賔車進答拜
(夾擯畢於是主君乘車出迎下車拜謝其來辱賔車進前下車而答拜其迎已)三揖三譲每門
止一相及廟唯上相入(三揖三譲然後入門相主之擯賓之介也毎門止一相絶行在)
(後彌相親也及廟唯上相入以相禮也)賔三揖三譲登再拜授幣賔拜送
幣(授當作受○三揖三讓升再拜者拜至且受玉也賔拜送幣敬其事也)每事如初賔亦
如之(賔當作儐○每事如初者謂享禮聘夫人及有言皆揖譲再拜聘禮享夫人之下云若有言束帛如)
(享禮是也儐亦如之者謂以欝鬯禮賔也上于下曰禮敵者曰儐禮噐曰諸侯相朝灌用鬰鬯無籩豆之薦是)
(也亦再拜受送)及出車送三請三進再拜賔三還三辭告辟(還音)
(旋辟音避○朝享而出主君請賔就車每一請則車一進欲逺送之如是者三賔車行三還而三辭之于是客)
(告避而主君拜送之也)
致饔餼(熟食曰饔生物曰餼此致于賔之大禮)還圭(諸侯命圭所執以通信非以貽于主君者)
(故既聘而還之)饗食(食音嗣○饗主飲食主食此速賔也)致贈(賔將去而贈以財)郊送(主君)
(親送賔于郊)皆如將幣之儀(此六禮者唯饗食主君為主其餘君親徃則賔為主人主君為)
(賔已上六禮其送逆揖譲辤受再拜之節皆如將幣)
賔之拜禮拜饔餼拜饗食(賔所當拜謝主君之禮唯饔餼饗食為大故將去就朝而)
(拜謝之其餘若飧若燕則不必拜)
賔繼主君皆如主國之禮(繼主君謂儐主君也儐之者主君郊勞致館致饔餼還圭)
(致贈郊送之時儐以玉帛皮馬皆如主國之禮禮尚往來也即聘禮賔用束帛儐主國勞者之意若饗食主君)
(及燕亦速焉)
諸侯諸伯諸子諸男之相為賔也各以其禮相待也如
諸公之儀(自公而下四等諸侯相朝聘而為主賔其珪璋饔餼飧積歩數擯介皆依命數而降殺詳)
(見大行人所謂各以其禮相待也其進退揖譲之儀一與公同故云如諸公之儀)
諸公之臣相為國客則三積皆三辭拜受(相為國客謂相聘也大國)
(之卿當小國之君故積與子男同皆有束帛致之三辭而後受無問禮殺于諸侯也)○及大夫郊
勞(郊勞禮止于一)旅儐三辭(旅儐而不交擯三辭其勞禮)拜辱(然後出迎拜其來之辱)
三譲登聽命下拜登受(與使者三譲而升堂聽使者傳主君之命于是下堂而拜主君)
(之命同于己君也登堂而受幣如受于君也)賔使者如初之儀(賔當作儐○如初之儀者)
(勞禮畢使者出賔儐使者其揖譲如行勞禮之儀勞用束帛賔用束錦)及退拜送(使者退賔拜而)
(送之)致館如初之儀(致館者聘禮賔至使大夫帥至館卿致館其辤譲降登之儀皆如郊勞君)
(于聘大夫不致飧聘禮宰夫朝服致飧但設之而不以束帛致賔亦不拜也)
及將幣(客執圭行聘禮)旅擯三辭(旅擯而不傳辤三辭者辭主君以客禮待己也)拜逆
客辟(主君迎而客辟者不敢當其拜且以主君之拜不止于客也)三揖每門止一相
及廟唯君相入(客臣也故相不入)三譲客登拜客三辟授幣下
出(主君與客三譲而登堂為將幣也主君拜者拜客至且受幣也客不敢當逡廵而三退辟然後授幣下堂)
(而出不答拜者將君之命不敢自為客禮也)○每事如初之儀(每事謂行享禮夫人聘享)
(之禮及有言也其揖譲登降拜辟並知將幣之儀)○及禮私面私獻皆再拜稽
首君答拜(及禮者主君以醴禮客也聘禮云客用醴齊私面者賔私覿于主君因以私禮獻也是皆)
(行己之禮故皆再拜稽首行臣禮也君但答拜而不稽首以其臣也)○出及中門之外問
君客再拜對君拜客辟而對君問大夫客對君勞客客
再拜稽首君答拜客趨辟(客辟而對而對二字衍文○中門之外者諸侯雉門内庫)
(門外也客出而後問勞者廟中將幣禮欽不可及其餘也問君客再拜對者為敬慎也問大夫則客對而不拜)
(者己之同列異于君尊卑之序也勞客則再拜稽首以尊勞卑故致其敬也君拜客皆辟不敢與君敵也鄭氏)
(曰問君者曰君不恙乎對曰使臣之來寡君命使臣于庭問大夫曰二三子不恙乎對曰寡君命使臣二三子)
(皆在勞客曰道路悠逺客甚勞介曰二三子甚勞)
致饔餼如勞之禮(饔餼以卿致之君不親致故其禮一如大夫之郊勞)饗食還圭
如將幣之儀(食音嗣○享食于廟必主君親之圭者鄰國之信玉故還圭亦主君親之敬其君之)
(命故􁏐云如將幣之儀唯有故不親享則致以酬幣不親食則致以侑幣據此還圭亦必君親之儀禮云使卿)
(還圭璋者盖亦謂有故舊説皆謂使大夫致之失經文之㫖矣)
君館客(客將去主君就客于館致慇懃留止之意)客辟介受命(客不敢當而辟之介前而)
(受命)遂送(客不可留主君遂拜而送之)客從拜辱于朝(客因從君至朝拜其親來館送)
(之辱)○明日客拜禮賜(謝主君饗食饔餼之禮按儀禮三拜乘禽于朝舊註引此以為禮賜)
(夫饔餼饗食大禮也公為賔其拜禮唯此乘禽小禮耳豈有拜其小禮而不拜其大禮乎儀禮有誤當以前諸)
(公相為賔之禮為正)遂行如入之積(出亦三積也)
凡侯伯子男之臣以其國之爵相為客而相禮其儀亦
如之(四等侯國之臣其相聘各以其本國卿大夫士之爵為客之尊卑主君因之以為待客之禮若飧二)
(牢饔餼五牢之類其儀者若七十歩五十歩之類)
　(或曰邦國之君臣相為賔客先王設官為之掌其禮問勞贈送物為之數拜揖辭受事為之節此諸侯之)
　(所以相親也觀春秋之時一言之不讐一揖之不中而兩國為之暴骨則周官圖民禍患豈為不豫哉此)
　(説是矣然愚觀周禮于各官禮儀噐數若冕服車旗几筵侯正皆舉其大綱而已未有詳言其條目盖每)
　(司自有成法也司儀一職自諸公相為賔至侯伯子男之臣以其國之爵相為客而相禮其儀亦如之掌)
　(客一職自凡諸侯之禮上公五積至凡諸侯之卿大夫士為國客則如其介之禮以待之二節其儀節詳)
　(盡其文詞與周禮全經絶不類今觀米禾皆二十車薪蒭倍禾車秉有五藪車三秅等語皆儀禮全文盖)
　(儀禮中諸侯自相朝聘之禮傳經者用以釋此後遂誤為此經文耳不然周禮于王朝之禮其節文度數)
　(亦唯述其大槩使侯國禮儀皆若此其詳則不勝其書矣且于鉶羮筥米醯醢之數又多錯誤則知其非)
　(經文無疑也然纎悉皆至理寓焉因併釋之以見先王禮文之密察云)
司儀諸侯為賔自入至出禮數
　賔及竟謁關人關人問從者幾人以介對君使士請
　事遂以入竟
　積(停止處致委積)上公五　　侯伯四　　子男三
　問(承問安否)　上公三　　侯伯再　　子男一
　勞(行道勞苦而勞之)　上公三　　侯伯再　　子男一
　夫人使下大夫勞以二竹簋其實棗蒸栗擇
　致館(賔君館于主君太祖廟門外上卿館于下卿之廟下卿于大夫廟介于士廟)
　飧(初至致小禮詳見掌客)
　將幣(聘諸侯以圭享用璧聘夫人以璋享用琮)
　致饔餼(主君致大禮)
　乗禽(虞人所致)　　上公(日九十雙)　侯伯(日七十雙)　子男(日五十雙)
　殷膳(庖人所致)　　上公大牢　侯伯大牢　子男(不殷膳)
　還圭(聘畢而還其信圭)
　饗　　　　　上公三　　侯伯二　　子男一
　食　　　　　上公三　　侯伯二　　子男一
　燕(見掌客)　　上公三　　侯伯二　　子男一
　賔拜饔餼拜饗食
　致贈(賔將歸主君贈以財)
　賔繼主君(主君凡至賔館賔皆有以儐之)
　郊送　積　問　勞　　送逆同禮
凡四方之賔客禮儀辭命餼牢賜獻以二等從其爵而
上下之(禮儀擯相揖譲降登之節也辭命言語應答也餼牢食物也賜獻貨賄也二等者公侯伯之國)
(為一等子男之國為一等爵卿大夫士之爵)
　(禮之豐殺不因其命數但以大小之國為二等各從其卿大夫士之爵以為豐殺盖子男之士不命無命)
　(數可從大國與次國之卿大夫上士同命故大國次國為一等而其爵有上中下小國為一等而其爵自)
　(為上中下)
凡賔客送逆同禮
　(諸侯積問勞之數出入皆同來則主君郊勞去則郊送諸臣之行如入之積不可豐前嗇後敬始怠終)
凡諸侯之交各稱其邦而為之幣以其幣為之禮(稱去聲)
　(因其國之大小以為享幣之隆殺因享幣之隆殺以為賄贈之厚薄大國宜豐而答禮厚則施者不至于)
　(病小國宜殺而答禮輕則施者不至于抗所以為大中之道也○此總言邦交之禮)
凡行人之儀不朝不夕不正其主面亦不背客
　(朝謂時未至夕謂時已過凡擯相傳辭貴于適中無有言未及而言之亦無言及之而不言又當隨機旋)
　(轉不常厥處常視賔主之間却得兩向之而已○此總言行人之儀)
行夫掌邦國傳遽之小事媺惡而無禮者(傳悊戀反○傳遽乗傳驛)
(急遽以行也媺即喜也惡即災也無禮無賙恤慶賀之禮也)凡其使也必以旌節雖
道有難而不時必達(道路用旌節使必執之令可行也)
　(邦國有大事大小行人掌行其禮其有媺惡之事而小者行夫掌傳遽以行但詢訪存問之而無其禮先)
　(王所以使彼此不煩也有難不時者遭疾病或寇戎至而後時也必達于所徃之國以道王之善意不可)
　(因事小不及時遂廢王命也○已上行夫專使之事)
居于其國則掌行人之勞辱事焉使則介之(居于王國則凡大小)
(行人有煩勞汙辱之事皆行夫掌之盖亦徴役于司隸也焉助語詞行人為使則行夫為之介○此行夫佐于)
(行人之事)
環人掌送逆邦國之通賔客以路節逹諸四方(通賔客謂凡賔)
(客徃來者不拘大小貴賤環人並掌送逆之執旌節則門關不得而㡬察之故賔客得以通達于四方隨其所)
(之而無壅滯也)○舎則授館(在道夜宿授之館舎)令聚柝有任噐則令環
之(守涂地之人聚柝之以備非常有任噐則命環而守之使無喪失)○凡門關無㡬送
逆及疆(來則逆之入疆去則送之出疆皆以疆為限畺外諸侯之國自有送逆之者也)
　(環周流不竆者也主迎賔客周行無滯意又環圍也以其圍守賔客任噐有圍繞意也夫地官之職曰懐)
　(賔客故遺人國野之道三十里有宿宿有路室路室有委五十里有市市有候館侯館有積其養之道備)
　(矣秋官之職曰詰姦慝故野廬氏掌巡于道路有賔客則令守涂地之人聚柝之其衛之法嚴矣然無統)
　(一大行人主賔于四門故特設此屬兼此二事此行旅之皆欲出于其涂而王道之所以四達不悖也歟)
象胥掌蠻夷閩貊戎狄之國使(南蠻北狄東夷西戎東南閩東北貊國使謂蕃)
(國之君使其臣至天子之國也)掌傳王之言而諭說焉以和親之(其人言語)
(不通故主傳王之言而曉諭解說之使彼情和洽而親附于中國)
若以時入賔則恊其禮與其辭言傳之凡其出入送逆
之禮節幣帛辭令而擯相之
　(入賔謂蕃國君長世一見而來王者自彼言曰王自此言曰賔亦不臣之意也夷狄之人其拜揖進退跪)
　(伏之禮與夫言語辭命皆不同于中國主于夷則非王朝之禮主于華則夷人不能行故和恊其所當行)
　(之禮與其所以奉上之辭治其大綱而畧其小節以其言傳譯而行之使彼可行而此可通四夷入賔王)
　(國有送逆之禮節天子有賜與之幣帛誥諭之辭命彼受之亦不可以無禮于是擯相之使此不失禮而)
　(彼少進于禮凡此皆所以存中國之體也)
凡國之大喪詔相國客之禮儀而正其位凡軍旅會同
受國客幣而賔禮之
　(國客即蕃國之入賔與其使也大行人詔相諸侯之喪禮故此國客遇國之大喪則象胥詔相其禮儀正)
　(其位大行人于諸侯之王事恊其禮賔而見之故此于軍旅會同則象胥于國客受其幣而賔禮之)
凡作事王之大事諸侯次事卿次事大夫次事上士下
事庶子
　(凡作事者周禮集説云謂作四夷之事也國之大事在祀與戎作王之大事者謂王有戎事于四夷也諸)
　(侯以敵王所愾為事故大事諸侯盖彤弓錫有功諸侯則蠻夷衰而夏盛故六月之序曰彤弓廢則諸侯)
　(衰矣次事非戎事謂威譲之令文告之辭則量其事之輕重或以卿大夫或以上士若夫下事則事之尤)
　(小者故以庶子而已按夷狄若禽獸然其帖息則愼固畺圉而不貪其無用之地其入冦則逐之出境而)
　(不加以征討之師其朝貢則來者不拒去者不追而不貴其難得之貨先王所以待之之道而有所謂軍)
　(旅之事者盖謂内附之夷有彊大馮陵之患也苟王國不為之聲援其禍或延及于腹心是故大禹有三)
　(苖之征周宣有蠻荆之威詩云豈不懐歸畏此簡書寔與禦戎之道並行而不悖也)
　(又按大行人云九嵗屬象胥諭音聲則凡列國之書字言語皆當正于象胥而此不言者于大行人互見)
　(也)
掌客掌四方賔客之牢禮餼獻飲食之等數與其政治
(傳曰名位不同禮亦異數等數以其名位而差之政治若下文國新殺禮及所不當致不當受者)
王合諸侯而享禮(此享字如孟子亦饗舜之饗盖諸侯為賔有饗燕主君之禮故王合諸侯)
(則諸侯亦有饗天子之禮)則具十有二牢庶具百物備(十有二牢者凡天子之禮)
(數皆用十有二也庶具百物備者即膳夫六榖六清八珍羞百有二十品醬百有二十罋也)諸侯長
十有再獻(諸侯長九命作伯者也五等諸侯咸在使皆欲酬酢則不勝其煩諸侯之長一人為主十)
(有再獻于王也)王巡守殷國則國君膳以牲犢令百官百牲皆
具(王廵守于方嶽及不廵守于殷國所止之地與所過之國其國君饋饍于王之牲用繭栗之犢郊特牲云)
(天子適諸侯諸侯饍用犢貴誠之義也故天子牲孕弗食也祭帝弗用也正謂此也又使其臣百官具百牲以)
(為羞即上文庶具百物備之謂盖百物皆具所以盡備物之禮膳以牲犢見每物必極其精誠之至也)從
者三公眡上公之禮卿眡侯伯之禮大夫眡子男之禮
士眡諸侯之卿禮庶子一眡其大夫之禮(從去聲○王之三公出封)
(為上公卿出封為侯伯大夫出封為子男上士三命而諸侯之卿亦三命故待之皆眡其禮唯庶子一眡諸侯)
(大夫之禮則以為客而稍加也)
　(此先言諸侯所以享天子及待王臣之禮而後言天子所以待諸侯之禮也舊説王享諸侯具十有二牢)
　(獻于諸侯之長十有再昔吴徴百牢于魯子服景伯對曰周之王也制禮上物不過十二以為天子之大)
　(數也故公以下每事不越乎九今曰十有二牢十有再獻豈禮也哉)
凡諸侯之禮上公五積皆眡飧牽(始至于畺停止之處而致積飧禮見下牢)
(視飧之數而生牽之去國逺不及殺也不殺則無鉶鼎簠簋之賔)○三問皆脩(三問者致主君)
(間闊之意脯之加薑桂者曰脩)羣介行人宰史皆有牢(介以為輔行人掌禮宰主具史)
(主書皆賔所從行者自入境後皆有牢禮或疑君脩臣牢為非者殊不知君之禮繁此唯一致而已)
飧五牢食四十簠十豆四十鉶四十有二壺四十鼎簋
十有二牲三十有六皆陳(鉶音刑○飧客至館所致小禮五牢牛羊豕也飪一牢餘)
(牢則腥食謂庶羞美而可食者即籩也簠盛稲梁噐豆菹醢噐鉶四十有二誤文凡噐之降殺有常當如豆或)
(牲之數壺酒噐鼎牲噐簋黍稷噐牲者雞犬等衆牲也亦曰腥故侯伯變文曰腥若牢則專指牛羊豕言皆陳)
(者陳于門内也)
饔餼九牢其死牢如飧之陳牽四牢(饔餼朝享之後所致大禮共九牢死)
(牢如飧之陳死牢五也牽四牢生牢四也)米百有二十筥(筥米陳于中庭以備貴者之食若車)
(米則陳于門外賤者之食也聘禮秉十六斛四秉曰筥六十四斛此米數大多盖誤文不可攷矣)醯醢
百有二十罋車皆陳(百有二十筥百有二十罋有二十三字並誤文車皆陳車字衍○醯)
(醢百有二十罋按膳夫云醤用百有二十罋而醢人共醢醯人共醯􁏐云六十罋合之為百有二十此王之大)
(禮也其賔客之禮則醯人醢人皆止于五十而已故此有二十三字衍文當從下侯伯之禮百罋為正皆陳者)
(陳于門内也)車米眡生牢牢十車車秉有五藪車禾眡死牢
牢十車車三秅芻薪倍禾皆陳(筥音舉秅音妬藪音叟○生牢牽四牢也每牢)
(十車則車米凡四十車聘禮十斗曰斛六斗曰藪十藪曰秉每車秉有五藪則二十四斛也死牢飧五牢也每)
(牢十車則車禾凡五十車聘禮四秉曰筥十筥曰稯十稯曰秅每車三秅則一千二百秉也鄭氏曰米禾之秉)
(筥字同數異禾之秉手把耳筥與梠同謂一穧也稯猶束也皆陳者陳于門外也)
乗禽日九十雙殷膳大牢以及歸(乗去聲○乗禽成行羣處雉雁之屬故禮)
(亦以䨇為數殷中也盛也無事時其中致盛膳以道慇懃則以大牢此無常數至歸而止乃虞人庖人所自致)
(所謂不以君命將之不以勞賔也)
三饗三食三燕若弗酌則以幣致之(饗食養賔大禮燕以示慈惠凡饗食)
(燕皆有酬幣若主君有故或賔有喪不行饗食燕之禮則以酬幣致之不廢禮也)
凡介行人宰史皆有飧饔餼以其爵等為之牢禮之陳
數(一本云以其爵等為之禮○爵等者司儀所謂以二等從其爵而上下之也卿則飧二牢饔餼五牢大夫)
(則飧大牢饔餼三牢士則飧少牢饔餼大牢)唯上介有禽獻(上介尊故日致乗禽)
夫人致禮八壺八豆八籩膳大牢致饗大牢食大牢(夫人)
(致禮者壺豆籩于饔餼時致之膳大牢于殷膳時致之致饗大勞食大牢于饗食時致之所以助君養賔也)
○卿皆見以羔膳大牢(主國之卿皆見于賔以羔為贄致膳以大牢亦所以助君養賔)
侯伯四積皆眡飧牽再問皆脩飧四牢食三十有二簠
八豆三十有二鉶二十有八壺三十有二鼎簋十有二
腥二十有七皆陳饔餼七牢其死牢如飧之陳牽三牢
米百筥醯醢百饔皆陳米三十車禾四十車芻薪倍禾
皆陳乗禽日七十雙殷膳大牢三饗再食再燕凡介行
人宰史皆有飧饔餼以其爵等為之禮唯上介有禽獻
夫人致禮八壺八豆八籩膳大牢致饗大牢卿皆見以
羔膳特牛
子男三積皆眡飧牽一問以脩飧三牢食二十有四簠
六豆二十有四鉶十有八壺二十有四鼎簋十有二牲
十有八皆陳饔餼五牢其死牢如飧之陳牽二牢米八
十筥醯醢八十罋皆陳米二十車禾三十車芻薪倍禾
皆陳乗禽日五十䨇一饗一食一燕凡介行人宰史皆
有飧饔餼以其爵等為之禮唯上介有禽獻夫人致禮
六壺六豆六籩膳眡致饗親見卿皆膳特牛
掌客三等諸侯飧饔饗食夫人卿致禮之數圖
飧牢(牛羊豕飪一牢餘牢則腥)上公五　　侯伯四　　子男三
　食(庶羞即籩也)　　上公(四十)　　侯伯(三十二)　子男(二十四)
　簠(稻梁噐)　　　上公十　　侯伯八　　子男六
　豆(菹醢噐)　　　上公(四十)　　侯伯(三十二)　子男(二十四)
　鉶　羮(誤文當如噐)下文牲數　上公(四十二)侯伯(二十八)　子男(十八)
　壺　酒(其陳如噐)豆之數　
　鼎(牲噐)　簋(黍稷噐)公侯伯子男(數皆十二常食之主故無隆殺)
　牲(鷄犬等衆牲也)　　上公(三十六)　侯伯(二十七)　子男(十八)
　筥米　貴者所(誤文食米)
　車米(賤者所食米)　上公(三十車並見註)侯伯(二十車)　子男(十車)
　車禾(牛馬所食)　　　上公(三十車)　侯伯(二十車)　子男(十車)
　芻薪(炊㸑之用)　　　上公(六十車)　侯伯(四十車)　子男(一十車)
饔餼
　牢　　　　　上公(九牢死五牽四)侯伯(七牢死四牽三)子男(五牢死三牽二)
　筥米　(誤文)
　醯醢　　　　　上公(百罋)　　侯伯(百罋當作八十)子男(六十罋)
　車米　　　　　上公(四十車)　侯伯(三十車)　子男(二十車)
　車禾　　　　　上公(五十車)　侯伯(四十車)　子男(三十車)
　芻薪　　　　　上公(百車)　　侯伯(八十車)　子男(六十車)
乗禽(虞人所致)　　　　上公(九十雙)　侯伯(七十雙)　子男(五十雙)
殷膳(庖人所致)　　　　上公(大牢)　　侯伯(大牢)　　子男(不殷膳)
饗食燕　　　　　上公(各三)　　侯伯(各再)　　子男(各一)
夫人致禮　　　　上公(壺豆籩八)　侯伯(壺豆籩八)　子男(壺豆籩六)
　　　　　　　　膳大牢　　膳大牢　　膳眡致饗
　　　　　　　　致饗大牢　致饗大牢　子男(不饗)
卿禮　　　　　上公(食大牢卿皆見以羔)侯伯(不食卿皆見以羔)子男(親見)
　　　　　　　膳大牢　　膳特牛　　　卿答禮(膳特牛)
凡諸侯之卿大夫士為國客則如其介之禮以待之(為國)
(客謂以君命來聘問也大聘以卿則大夫為介小聘以大夫則士為介如其為君介時之禮卿大夫士各以其)
(爵等為牢禮之陳數也)
凡禮賔客國新殺禮凶荒殺禮札喪殺禮禍烖殺禮在
野在外殺禮(始立國者成禮而已不可以責備凶荒宜賙委札喪宜賻補禍烖宜哀弔而鄰國當)
(分烖恤患不必從事繁文在野謂行禮于郊野在外謂兩君相遇于途亦不能備物故皆殺禮○此皆禮之權)
凡賔客死致禮以喪用(賔客死唯國君以椑從無所贈棺卿已下皆贈以棺其餘若殯)
(殮饋奠之具皆主國共之故致禮不以他物而唯以喪用也○椑音脾)○賔客有喪唯芻
稍之受(賔客冇喪謂君及臣遭三年之喪也有喪者不飲酒食肉故不受其牢禮然而君行師從卿行)
(旅從芻草以飼牛馬稍廪以給士卒故不可不受)○遭主國之喪不受饗食受
牲禮(主國有喪不可以行禮故不受饗食若飧饔餼則致之而已故受之○已上皆遭喪之禮)
附載朝覲禮
曲禮天子當依而立諸侯北面而見天子曰覲天子當
宁而立諸公東面諸侯西面曰朝(依上聲宁丞舉反○依亦謂之扆狀如屏)
(風絳質斧文髙八尺設于堂東西當户牖之間宁謂設于門間所謂塞門也)
　(覲者諸侯位于廟門外同姓西面異姓東面天子使擯者進諸侯諸侯敘入坐奠圭玉再拜稽首擯者延)
　(之使升成拜覲畢而享皆廟受之朝者各乗命車在臯門外陳介天子車在内傳辭既訖天子出大門下)
　(車但迎公諸侯隨之而入至于廟門天子還服朝服立于路門之外當宁以待諸侯次第而入諸公在西)
　(諸侯在東朝見然後入廟受享舊説春朝尚文故朝廟異地秋覲尚質故止于廟非也春朝主于見君故)
　(天子以客禮待之迎之于廟然後享之于廟秋覲主于獻功故以臣禮待之而不迎覲享皆于廟不敢自)
　(專而歸功于祖考也○至于廟門廟字誤當作應入應門而朝于治朝也)
掌訝掌邦國之等籍以待賔客
　(邦國有上中下之等諸侯有五等之儀待之之禮各有一定之典籍以為世守不為強隆不為弱損必使)
　(掌訝掌之者盖賔客初至于竟即用合當待之禮以待之則式定而不慝也)
若將有國賔客至則戒官修委積(官以訝名故將有國賔客至先戒官修委)
(積之事若牛人凡賔客之事修其牢禮積膳之牛羊人于賔客共其法羊倉人共道路之榖積委人共委積之)
(芻薪皆當預備以待用也)與士逆賔于疆為前驅而入(訝士職邦有賔客則與行)
(人送逆之入于國則為之前驅而辟故掌訝與之共逆于疆而入也)及宿則命聚柝(野廬氏若)
(有賔客則令守涂地之人聚􁏆之故賔客宿則令野廬氏也)及委則致積(王命大夫致委積于)
(賔○此皆賔在郊外之事)至于國賔入館次于舍門外待事于客(賔在)
(舘中則掌訝次于舎門外以待事備其有求索也)及將幣為前驅至于朝詔其
位入復及退亦如之(將幣為前驅道之以入朝也至于朝詔其位告賔以所立之位也入)
(復者告王以賔至也及退亦復于王若論語所謂賔退必復命也)凡賔客之治令訝訝
治之(二訝字下字疑誤當云令訝士治之○賔客之治謂有國事欲理者訝士所謂四方有治于士造焉)
(也令訝士治之者盖賔客言于掌訝掌訝令訝士聴而治之也)凡從者出則使人道之
(從者有事出舘掌訝使其屬道之所以營護之也○此皆賔在國中之事)及歸送亦如之(委積)
(聚柝前驅至疆送逆同禮)
凡賔客諸侯有卿訝卿有大夫訝大夫有士訝士皆有
訝
　(凡賔客掌訝既迎之矣訝士復相之矣而又有所謂卿訝大夫訝何也盖掌訝者卑官若共給使令者然)
　(訝士刑官若為之擁衛者然髙爵之人至于其國苟無尊官可與為禮才敏可與有言者而迎之若無以)
　(盡主君之情者是故諸侯則以卿卿以大夫大夫以士士皆有訝此所以曲盡也)
凡訝者賔客至而徃詔相其事而掌其治令
　(闕)
朝大夫(此葢都家所産之良也舊以為主朝之事非也觀經云以告其君長則其為都家之士明矣)
掌都家之國治日朝以聽國事故以告其君長國有政
令則令其朝大夫
　(凡王國施于都家之治皆朝大夫掌之葢都鄙去國四五百里國有事故若疾病冦戎凶札所當奔視者)
　(都家日遣人于王國則為煩國之政令若賦貢軍征所當奉行者王令日下于都家則為䙝有朝大夫而)
　(日朝焉則國之事故日得聞之而不為煩國之政令日下達而不為䙝矣)
凡都家之治于國者必因其朝大夫然後聴之唯大事
弗因
　(都家之治小者如獄訟之求正祭祀之所獻必因朝大夫平章累總聽之大事弗因者若利敝之興革聴)
　(民之自達大吏之廢置必其君長自達蓋常事不因于朝大夫則事無統理而王國不勝其勞大事不聴)
　(其君民之自達則恐有未當而都家不免于壅蔽故小治因之而大事則弗因也)
凡都家之治有不及者則誅其朝大夫在軍旅則誅其
有司(誅責也)
　(責有所歸則事治責不及其君長所以全親親貴貴之道也)
　(王國不可以無統率也于是有朝大夫此六官者皆受王朝之爵而任都家之事其治灋一聴于王官非)
　(若小事而其君長得以擅為此政教所以齊一其廢置皆由于冡宰非若小吏而其君長得以專易此血)
　(脈所以流通也六官唯朝大夫則取都家之士而專居王朝其餘則以王國之士而各居其國使其臣正)
　(于宗伯司馬司冦者也至于水土之治令則掌于冬官云)
　周禮傳卷五下
周禮圖說原叙
古稱左圖右書凡書所不能言者非圖無以彰其形圖
所不能畫者亦非書無以盡其意此古人所以不偏廢
也舊嘗有周禮圖矣如冕服則類爲男女之形而章服
仍不明井邑則類爲大方隔而溝洫仍不分然則奚以
圖爲哉作者不自知其非而觀者亦莫詰其弊皆不攷
經文之過也予因于經旨中言所不能盡者述之如左
理原于天文位象道行于地里職方統紀于六官分合
立極于都宫朝堂郊社宗廟以萃人心閭井伍兩以固
邦本封土制祿以貴貴建學立師以育才命德有冕服
車旗討罪有軍旅田役復係之以說使治是經者一覽
而知夫言外之意嗚呼昔人所載予多不錄也今日所
載昔皆未有也觀者幸或補其未備云吳人王應電書
欽定四庫全書
　周禮圖說卷上
　　　　　　　　　　　明　王應電　撰
九州分星　　　　　　八風　十二風
職方氏九州圖　　　　大明一統圖
六官􁏐掌王躳后宫王朝士庶子　六官咸統百官府畿内外
六官分治鄕遂都鄙侯國　六官　賦式　任地(委積質劑)旗號　獄訟　總圖
國郊鄕遂野圖　　　　　國中郊野辨
虞周九服合一圖說　　　　虞周邦畿合一
大宰九貢禹貢合一　　　　匠人營國九州經緯圖說
天子五門三朝圖　　　　　五門三朝說
司士治朝　　　　　　　　朝士外朝
王宫八次舍圖　　　　　　王宫八次舍說
后六宫圖　　　　　　　　后六宫說
女宫女奚女奴辨　　　　　明堂圖(三)
明堂說　　　　　　　　　明堂表(缺)
魏相明堂月令奏　　　明堂賦(二)
命令復逆圖　　　　　古今納言說
王會同宫舍　　　　　覲禮方明
天神地示人鬼祭祀圖　郊社義
宗廟九獻　九獻籩豆　廟祧昭穆賜爵
冡人公墓　　　　　　墓大夫族葬
　
自栁九度至張十六度爲鶉火之次當周之分武王克
商歲在鶉火伶州鳩曰歲之所在則我有周之分野則
周屬鶉火可知自畢十二度至東井十五度爲實沈之
次當晉之分晉文即位歲在實沈董固曰實沈之次晉
人是居則晉屬實沈可知自張十七度至軫十七度爲
鶉尾當楚之分魯襄公二十八年歲淫于玄枵而禆竈
知楚子之將死且曰歲棄其次而旅于明年之次以害
鳥帑周楚惡之說者謂帑爲尾也則楚屬鶉尾可知自
氐五度至尾九度爲大火之次當宋之分昭公十七年
星見大辰而梓慎知宋之將火且曰宋大辰之墟鄭祝
融之墟皆火房也說者謂辰大火也則宋屬大火可知
又四星聚牛女而晉元王吳四星聚觜參而齊祖王魏
彗星掃東井而苻堅亡秦景星見箕尾而慕容德復燕
　按十二次之說世多疑之謂斗牛女虚北方之宿而
　屬楊青奎婁胃昴畢西方之宿而屬冀也然觀唐一
　行以雲漢始終言十二次謂東井爲雲漢上流下應
　秦蜀爲兩戒山河之首故秦當鶉首之次尾箕爲雲
　漢末派燕幽在碣石爲北紀之終故析木爲燕分斗
　牛得雲漢下流吳越當淮海爲南紀之終故星紀爲
　吳越之分蓋上下以氣相應耳豈以南北之位爲拘
　耶故命之主祀而神格以之占候而事驗也或又謂
　古者封國命之主祭因爲其分野不知因其分野故
　命之祭耳
　
國中郊野辨
經傳所稱國中邦中四郊鄕遂近郊遠郊野等地名多
錯互唯比而觀之自可見載師以㕓里任國中之地以
場圃任園地又云國宅無征此則國中正名太宰又謂
之邦中也以宅田士田賈田任近郊之地以官田牛田
賞田牧田任遠郊之地而其下即稱公邑則知近郊爲
鄕遠郊爲遂其義甚明遺人邦之委積以待施惠即國
中鄕里以恤民之囏阨即六鄕郊里以待賓客即六遂
野鄙以待覊旅即甸外故知曰邦中曰鄕曰遂曰野界
限亦甚明若秋官鄉士掌國中則以鄕爲國中遂士掌
四郊則以遂爲郊縣士掌野則自遂以外之稱書費誓
魯人三郊三遂郊在遂上則以鄕爲郊孟子請野九一
而助國中十一使自賦則以鄕爲國中遂以外爲野蓋
六鄕者附郭之民與國中同故鄕士稱爲國中民居稠
密可井者少故孟子亦稱爲國中以其原係近郊之地
故費誓又謂之三郊也六遂本遠郊之地故遺人以遂
爲郊里秋官遂士以遂爲四郊也以鄉對遂則遂爲野
故遂人云掌邦之野孟子所謂請野九一而助以遂對
甸則甸在郊外爲野故縣士又云掌野也大抵鄉爲近
郊在五十里内兩邊計之共一百里遂爲遠郊在百里
内兩邊計之共二百里此外甸稍縣都各百里王畿四
面各五百里合之爲千里稍縣都皆公卿大夫采地内
各有公邑同于甸地
虞周五服九服之制或謂堯之五服本二千五百里禹
于五服各弼以五百里故曰弼成五服至于五千又謂
堯之五服五千里周制九畿每畿五百里而王畿又不
在其中四方相距爲萬里蓋倍禹服之數也愚獨以爲
一耳堯制通王畿爲五服曰甸侯綏要荒各服内各分
三百里二百里是一面五百里四面相距爲一千里故
爲五千里周制除王畿千里之外曰其外方五百里曰
甸服則是兩面相距五百里九服皆然是止四千五百
里通王畿爲五千五百里大行人夷鎭蕃三服通謂之
九州之外但以貴寶爲贄禹于九州之外謂之外薄四
海而咸建五長則其治之詳畧又無不同也讀者自殊
之而謂周公斥大土宇不亦謬哉
　
量人掌建國之灋以分國爲九州營國城郭營后宫量
市朝道巷
匠人營國九里旁三門國中九經九緯經涂九軌左祖
右社市朝一夫
賈氏典命疏曰天子城方十二里公宜九里侯伯宜七
里子男宜五里
　按每旁三門城郭各十二門城内從橫大道各二界
　爲井字中之州有九其餘道涂九經九緯各有區域
　中爲王宫前朝後市左祖右社凡制禮大物不過十
　二賈氏之說得之匠人云九里蓋有闕誤不足爲據
　然所謂十二里者必以直計四面皆如其數然後可
　以容百官府之次舍賓客之旅寓工商之㕓肆苟以
　方計之則每面止三里尚足爲王者之都乎
　
五門三朝說
天子五門之制解者不一唯先鄭氏云臯雉庫應路最
爲合宜今以經傳參定而釋之　詩乃立臯門臯門有
伉毛氏傳曰王之郭門曰臯門所謂郭者非城郭之謂
乃王宫之外垣也臯之爲言高也遠也以其最遠于王
宫也　次二曰雉門有門則有觀故春秋書雉門及兩
觀災觀主縣灋故曰象魏雉爲外朝正宜在外秋官朝
士掌建外朝之灋小司冦掌外朝之政以致萬民而詢
焉司冦聽獄弊訟于朝皆以其萬衆所在也雉之爲言
治也亦取文明之意　次三曰庫門以其于内有府藏
故以爲名府藏宜在内故在雉門之内以其五門之中
故亦曰中門也　次四曰應門詩乃立應門應門將將
毛氏傳曰王之南門曰應門爾雅亦有正門即天文端
門之謂也蓋内爲路寢之門其外爲庫門不可以無限
隔故其間爲此門也春秋僖二十年新作南門明堂位
曰魯之庫門天子臯門雉門天子應門諸侯殺于天子
有庫治路而無臯應至此而僭應門之制故曰新作書
顧命云逆子釗于南門之外蓋自東宫而來也玉藻聽
朔于南門之外郊特牲獻命庫門之内亦即此門蓋聽
朔誓郊皆大事故特重于常朝而居此應之爲言和也
又以其居此而應治也　次五曰路門以其爲路寢之
門故亦曰寢門天子日視朝于此故曰治朝宰夫掌治
朝之灋大宰王眡朝則賛聽治夏官司士正朝儀之位
王族故士等在路門之左右大僕前王正位建路鼓于
大寢之門外皆謂此也畫虎以爲威亦曰虎門地官師
氏居虎門之左掌國中失之事五門至此而終故曰畢
門書二人雀弁執惠立于畢門之内蓋陳儀衞于路寢
故二人在路門内向上而立也其外即應門故康王之
誥云王出在應門之内而諸侯立應門之左右蓋王自
路寢受顧命出立路寢之門故云在應門之内而諸侯
皆入應門之左右而立于路門之外也　其内即路寢
路大也宫人所謂大寢也以其向明而治故戴記云明
堂天子之路寢是也視朝畢則退居于此故曰燕朝大
僕王視燕朝則正位小臣掌王之燕服位即此以其在
治朝之内故曰内朝司士大僕前王入内朝文王世子
公族朝于内朝皆謂此也
　
王宫八次舍說
仰觀乾象中垣紫薇天子之宸居也上垣太微三朝也
下垣天市工商之肆兼王畿之内也故周公營國中爲
宸居前朝而後市取象于三垣也宸居有王宫后宫之
别王之居處宫人掌之后之政事内宰掌之而其宫垣
之外宿衛廵警之事在紫薇則爲周垣十五星極于嚴
密其在周禮宫伯云授八次八舍之職事者宸居四正
四隅共爲八方令士庶子居之蓋使世臣子孫平居則
與王及世子相親有事則致于太子唯所用之此專爲
宿衞而設也宫伯長之宫正云比宫中官府次舍之衆
寡者若内宰内小臣寺人内豎酒正典婦功等職皆在
后宫之旁膳夫醫師司服弁師師氏保氏太史諸史等
職在路寢之旁又如司士諸子虎賁太僕等職皆在南
門之旁天府大府玉府職金等府皆在庫門之内各有
涖事之次有舍止之所與庶子内外夾拱不衞之衞也
皆宫正掌之夫王宫后宫之中有官府男女執事之人
宸居之外爲官府次舍其外爲士庶子之次舍各有夾
道爲行夜之往來又其外爲民居官府者皆今之大人
君子享高爵厚祿者也士庶子者即異日之大夫士也
使之内外䕶衞豈惟患難足以相守哉妖邪亦無從而
興也後世務豐其屋而唯充以宦官宫妾至其衰也爲
妖祟之區要不行周官王宫次舍之灋耳
　
内宰掌書版圖之灋以治王内之政令均其稍食分其
人民以居之
以隂禮敎六宫
帥六宫之人生穜稑之種
憲禁令于王之北宫而糾其守
女史逆内宫
閽人掌守王宫之中門之禁
寺人掌王之内人及女宫之戒令
世婦每宫卿二人掌女宫之宿戒
量人營后宫
后立六宫說
舊說王有六寢后象王立六宫而居之亦正寢一燕寢
五夫此但足以爲六寢耳苟以此而當六宫則王之六
寢亦可以稱六官乎記曰古者天子后立六宫三夫人
九嬪二十七世婦八十一御妻以聽天下之内治以明
章婦順故天下内和而家理天子立六官三公九卿二
十七大夫八十一元士以聽天下之外治以明章天下
之男敎故外和而國治愚謂天子之六官天地春夏秋
冬后之六宫其職掌亦畧相似凡后夫人進御與夫内
外命婦之命爵宫卿宫女之進退及酒漿之事皆屬天
凡師傅保姆敎化之道與夫蠶桑立市舂􁇎之事皆屬
地春掌禮樂凡器數祝史等事夏掌政令及拜爵救日
月等事秋掌典刑及刑女等事冬掌絲枲宫室器用死
喪等事蓋有一定而不可易者此則所謂六宫也六宫
立矣求人而治之于是有内外命婦之官所謂内命婦
者三夫人之于后賛理内政猶三公之于王九嬪掌六
宫之事秩比于卿世婦取于國中以廣繼嗣治禮事秩
比于大夫女御亦取于民間蓋六宫不能無役使因而
得進御故以爲名秩比于元士者也然傳曰古者天子
立后一娶十二女謂后與三夫人各媵其姪娣二合之
爲十二今言九嬪而不言三夫人自世婦已下皆不言
其數者以天子之例推之六官唯有六卿三公則官不
必備唯其人皆以六卿兼之則是后之六宫當有六嬪
乃其正職三夫人者亦不必備蓋或以嬪婦而攝夫人
之位或以夫人而行六宫之事所謂十二女者長者先
行㓜者待年于國未必一時皆備而六宫之官不過于
先王嬪婦久于禮者掌其職豈必王之所娶且君子不
苟于色世婦女御有婦德者充之無則缺焉豈拘拘于
二十七八十一之數哉又有外命婦者蓋宫禁深嚴知
識不能無壅蔽内外限隔凡事亦未易通達故春官復
立世婦一官每宫以卿大夫士之妻詔相其禮事擇國
中婦人習禮儀辨器數善酒漿熟女工者爲祝史酒漿
舂抌饎稾及䙜人之女工世婦之府史等人皆有德器
主指揮叙次諸宫女其少才知而朴實者爲奚主以力
服役宫中大約如庶人在官者則臣民婦女之賢能者
得以効用于后之左右而后宫之禮灋得以爲式于臣
庶之家所以上下交而爲内治之灋于天下也或疑卿
大夫士庶人之妻至于王之北宫于王得無妨乎曰后
夫人進御皆至王之六寢九嬪云各帥其屬以時御叙
于王所是也故詩稱肅肅宵征夙夜在公王之不至后
宫猶后之不至王朝也然則外命婦等至后之六宫又
何嫌耶
女宫女奚女奴辨
按天官有酒漿籩醢醯鹽地官有舂饎稾䙜人之女工
主給中饋奉齍盛䙜衣裳皆門内細密之事祝史主賛
后夫人禮事守祧主聚祖考之精神皆非士人所得與
故設官並貫之以女若女酒女漿之類皆擇民間女子
之賢而善于其事者以供職其次者爲奚少才知之稱
亦用之以供役然必使有什伯大約如庶人在官者故
内宰云分其人民以居之也其與王之女御異者觀寺
人稱掌王之内人及女宫之戒令内人指女御故係之
于王女宫即女奚之衆故不係之于王必領之以奄者
以后夫人致禮使通内外之令爲宜也舊說以女及奚
爲女奴非也夫婦人犯罪婬僻常居七八雖士師聽之
必于勝國之社閭閻百姓尚不使之聞豈可使入于禁
中雜于女宫近于嬪婦哉秋官司厲明言女子入于舂
稾禁暴氏云奚隷聚而出入者則司牧之是奚之與奴
名自不同止于舂稾則其他職事未嘗得與安得執禮
事而爲宫卿世婦女御祝史等之役終于此而永不得
配合人道苟若奚之得有出入而司暴氏司牧之則不
得爲幽閉矣況舂事煩勞故使執其役而以奚五人爲
之指揮統治若饎事之精潔非彼所得與故設有奚四
十人也若必以奚爲女奴則豈以舂事之煩而五人能
盡之饎事較簡而反有四十人之多乎且以王及后之
至尊祭祀賓客之至潔敬而其熟食乃造于不良汚穢
之手必無是理殆未之思耳
明堂圖說
明堂居者雜見于經傳而其制則未有全文先儒紛紛
之說以其不通融會悟而妄增臆見古義益晦愚嘗悉
參攷經傳所載虚以求之則無不可通而亦無不可行
也周禮宫人掌王六寢之修謂大寢一小寢五合而爲
六禮記玉藻君日出視朝退適路寢聽政使人視大夫
大夫退然後適小寢故路寢者天子之常居即大寢也
禮記月令春居青陽夏居明堂季夏居大室秋居總章
冬居玄堂以爲天子之常居故知周禮六寢當有此等
之名也周禮攷工記曰周人明堂五室謂之五室者即
五小寢也是故宫人但言六寢觀于月令而後得其爲
青陽總章等名玉藻但言路寢觀于攷工記明堂五室
即知其爲明堂月令但言青陽總章等名然著其爲天
子四時之居則知其爲路寢之五小寢故路寢明堂實
一居而二名無疑也禮記明堂位曰昔者周公朝諸侯
于明堂之位天子負斧扆南嚮而立亦天子受朝之常
位也然其所設夷蠻戎狄之位則有四門與路寢之門
不同何也蓋此乃天子㑹諸侯于郊外與不廵守而殷
見諸侯于東都之位也故曰王者布政之宫非若王宫
之有后宫故四方之門與宸居不同也孝經曰宗祀文
王于明堂以配上帝既以爲居而又以爲廟不幾于神
人雜輮且祀天地必于郊以逹天地四方之氣唯勝國
之社屋之不受天陽未有祭天神而于室中者無乃非
聖人之言乎古之祭者有王有尸故四圭有邸者所以
祀天帝于壇者也若迎尸則不可在壇故于明堂行之
豈祀天而可于屋乎然則郊而祀天其迎尸亦必于明
堂今于祀后稷稱郊于祀文王稱明堂者特互文耳蓋
四郊之地皆有明堂而布政之明堂必附于四郊一以
受諸侯之朝一以爲迎尸之祭國中制備故廟朝異處
國外制畧故廟朝同所豈專爲祀帝于此而設如或者
所謂飛樓綺閣上圓下方等附㑹不經之制哉至于孟
子所稱明堂何爲者也此廵守于天下聽政之所其所
營如宸居之路寢故方岳之下必有明堂不止于齊也
時値四仲在國則舉祀五帝之禮在于四方各隨所在
而柴于上帝其殷國則郊于東都其在四方之柴也亦
必以文王配召誥用牲于郊牛二是也然則四方祀五
帝之祭亦必迎尸于明堂矣攷工記復曰内有九室九
嬪居之是后宫六寢亦如明堂之制矣大抵明堂者不
過周人居室之常其在王宫則爲路寢在后宫則爲内
寢皆謂之寢以寢息得名其在郊外則以路寢爲布政
之宫其在四方則以路寢爲行宫皆謂之明堂以向明
而治得名自漢迄今儒生議明堂者衆矣唯顔師古云
䆒其指歸實布政之宫又云固是王者之常居最爲得
禮之旨但云既在臯庫之内亦何復于郊野此則見其
一不見其二者也夫明堂之名既無可疑但其制則有
可言者鄭氏謂中央爲大室四面爲九室通融爲十二
而易其名深有可議蓋以孟季之月而居于一隅既已
偏側不正以一室而易爲二名又何牽合不倫且堂室
幽明異制今每月居一室若以爲堂而施階楹則不便
于平居以爲室而有户牖則不可以聽政況王者向明
而治三季不得向明而冬之向北猶非人之所堪此誠
不典吳氏據六寢之說以謂王大寢一在前聽政小寢
五在後宴息其五寢則一居中而四居四角頗爲有理
但所謂明堂者以其在前故曰明玄堂者以其向北故
曰玄東屬春生曰青西屬秋收曰總今若偏于一隅而
又皆取南向殊失命名之義且五寢一向亦非平居之
所宜以愚觀之二說皆有所當但各有所不通耳鄭氏
謂四方之向者蓋自古相傳之說必有所本但失大寢
小寢之制以大寢一廟析而爲十二月之居則非吳氏
以爲五寢者出于經文是矣而總爲一向則非愚因各
取夫二說之勝考之諸經而不繆合之人情而宜者定
之如右周禮云掌王之六寢之修大寢一每朝聽政之
所在于五寢之前五小寢者乃四時便居附于大寢之
後故總謂之明堂也其規制青陽明堂則宜清明洞達
總章玄堂則宜温煖奥密其用器在青陽明堂者則疎
達高粗在總章玄堂者則亷深閎奄其車旗服食居青
陽則以蒼居明堂則以赤居總章則以白居玄堂則以
黑居大室則以黃隨其時而居之則利用安身無所不
宜而凡月令所載可以推之而無不通矣蓋王者之車
旗服食器用其奉祭祀臨百官皆有降殺等級故不可
拘以四時此則平日順因其時固並行而不悖也其向
則青陽向東明堂向南總章向西玄堂向北必取向于
四方者以受四時之方氣也若其堂室房户之制則皆
前後左右四面有堂其詹阿則爲四垂蓋人之情性貴
有所適故或勞形作事則居于堂或韜光潛神則居于
室而其堂必四面爲四方之向者四方風氣之至有正
有邪四時皆然清明和暢則宜就之乖戾昏塞則當違
之如夏月多南風固當向之然亦有北風或東西者則
就南堂反非所宜冬月多北風固當違之然亦有南風
則就北堂反爲所宜又如夏月人情多欲就清凉而亦
有欲閉密之時冬月人情多欲就温煖而亦有欲宣暢
之時不可以一例拘也故五寢必皆如此之制然後幽
明温凉靡不得其所以五室合而觀之則略如鄭氏之
圖但不分聽政私居之所故誤以五小寢合于一大寢
耳夫如右之制則一寢可以四時居之而必爲五者蓋
宸居與諸侯而下不同必四時有常居器物有定在各
得夫灋象之自然無事移易而備物所以爲帝王之居
也又嘗觀攷工記明堂之度東西之廣不過九筵南北
之深不過七筵室之廣二筵堂之崇一筵便而無空居
華而無費財非有宏麗難興之工故四郊四方隨在營
建而不病于民也自秦人竭四海之力以爲土木之工
漢室因之不能頓削後世遂習以爲常務于侈目壯觀
且雜以夷狄穹廬之制皆爲一直洞達而無幽明灋象
居之不宜復營離宫别舘以安其身正室反虚而無用
此何理哉間有好禮之君欲復古制奈典籍散逸既無
可據世儒各持臆說詭異怪誕愈不可憑孰知先王之
制平易安利若此且因望秩于山川而封禪之議起不
知望秩即祀帝于方岳之餘因視學于澤宫而辟廱之
說興不知學宫亦因明堂而殺其制凡諸禮文皆以常
爲怪以易爲難使人厭聞駭覩師心自用者遂欲一掃
古禮而苟簡是趨先王之道不行于後世者亦諸禮家
之過歟
魏相明堂月令奏
臣相幸得備員奉職不修不能宣廣教化隂陽未和災
害未息咎在臣等臣聞易曰天地以順動故日月不過
四時不忒聖王以順動故刑罰清而民服天地變化必
繇隂陽隂陽之分以日爲紀日冬夏至則八風之序立
萬物之性成各有常職不得相干東方之神太昊乘震
執規司春南方之神炎帝乘離執衡司夏西方之神少
昊乘兊執矩司秋北方之神顓頊乘坎執權司冬中央
之神黃帝乘坤艮執繩司下土茲五帝所司各有時也
東方之卦不可以治西方南方之卦不可以治北方春
興兌治則饑秋興震治則華冬興離治則泄夏興坎治
則雹明王謹于尊天愼于養人故立羲和之官以乘四
時節授民事君動靜以道奉順隂陽則日月光明風雨
時節寒暑調和三者得叙則災害不生民不夭疾衣食
有餘若是則君尊民說上下亡怨禮讓可興風雨不時
則傷農桑農桑傷則民飢寒飢寒在身則亡亷恥冦賊
姦宄所繇生也臣愚以爲隂陽者羣生之命自古賢聖
未有不繇者也天子之義必純取灋天地而觀于先聖
高皇帝所𫐠書天子所服第八曰大謁者臣章受詔長
樂宫曰令羣臣議天子所服以安治天下相國臣何御
史大夫臣昌謹與將軍臣陵太子太傅臣通等議春夏
秋冬天子所服當灋天地之數中得人和故自天子王
侯有土之君下及兆民能灋天地順四時以治國家身
亡禍殃年壽永究是奉宗廟安天下之大禮也臣請灋
之中謁者趙堯舉春李舜舉夏兒湯舉秋貢禹舉冬四
人各職一時大謁者襄章奏制曰可孝文皇時以二月
施恩惠于天下賜孝弟力田及罷軍卒祠死事者頗非
時節御史大夫鼂錯時爲太子家令奏言其狀臣相伏
念陛下恩澤甚厚然而災氣未息竊恐詔令有未合當
時者也願陛下選明經通知隂陽者四人各主一時時
至明言所職以和隂陽天下幸甚
范文正公明堂賦要語
三代以還智者悶悶諸儒靡恊議者喋喋而皆膠其增
損忘禮樂之大本泥于廣狹廢皇王之大業使朝廷茫
然有逾逺之嘆惘然有中輟之議殊不知五帝非沿樂
而興三王豈襲禮而治爲明堂之道不必尚其奥行明
堂之義不必盡其制適道者與權忘象者得意大樂同
天地之和豈匏竹而已矣大禮同天地之節豈豆籩之
云爾自漢魏之下暨隋唐之際堂或三五之上道非三
五之世蓋不取其厚而取其薄不得其大而得其細享
配之文或然未分政敎之烈斯焉弗聞是則帝道不施
胡取乎總期皇德不隆胡取乎合宫故夫明堂之設也
天子居之日敬日思思之何也萬微存乎消息敬之何
也兆靈繫之安危繇是惟克念以作聖思堯舜之齊名
懼巍巍之弗逮廼孜孜于雞鳴唯至平之休代思阜財
于吾民懼四維之有艱尚瘡痍而百辛故聖人之實儉
弗下剥而上侈思寡費而薄索民庶幾于格恥惟下武
之大寧亦省躳于干戈取諸豫于四方慨風雲以長歌
惟知人其古難思濟濟乎賢者蓋舉一于臯陶廼連茹
于天下惟好生之至德思與物而爲春懼幽陋之靡及
常咨命于仁人惟及人之一德始若晦而彌彰故三五
之君子騰茂實而無疆惟皇極之大範思天下而與平
懼萬物之或差持我心于誠衡然後見天下齊于無體
和于無聲龎眉而壽吾何仁之有含哺而嬉吾何力之
爲但淵淵緜緜無反無偏浸淳澤以咸若樂鴻化于自
然此明堂之道也蓋無德而稱焉臣請攷列辟之明術
塞處士之横議約其制復其位儉不爲其陋奢不爲其
肆斟酌乎三王擬議乎簡易展宗祀之禮正朝會之義
廣明堂之妙道極真人之能事
明堂賦　　　　　　　　　　　宋廬陵羅椅
大哉明堂乎造作經聖人之手典章繫歷代之傳宫室
壯京師之勢紀載備經史之編賦詳于范文正詩昉于
班孟堅拾古人咳唾豈不能于敷宣然而衆甫各喙竊
有疑焉宗祀文王孝經已載朝會諸侯記禮已具左个
右个月令以爲天子之居五室九階周禮以爲宗廟之
數至于大戴乃混辟雍而爲一暨乎蔡邕則合大廟而
同處射饗養老敎學選士皆在其中靡所不聚宜乎袁
準之譏以是爲未可據也人鬼混黷死生錯雜囚俘截
耳瘡痍流血此爲何理無乃謬說況茅茨采椽至質之
物車乘玉輅旗建日月無乃非類文質無别若夫橋門
聚觀豈冠帶之能容大射爰舉豈三侯之能設誠足以
破諸家之說而流千載之惑也且夫自古王者其門有
九應門以前雉門以後明堂在焉四户八牖又名中朝
爵禄所詔何羣公不是之取而徒議論之紛糾噫是未
可以口舌辨也必當証之于古天子廟及路寢皆如明
堂制獨非明堂之註乎蓋古之宫室必南向而治故凡
曰明堂者皆其治事之所宗廟之明堂所以享祀而路
寢之明堂所以居處辟雍之明堂則所以弦誦享射與
夫饋酳選舉故皆可以言明堂而非拘拘然一語也吾
嘗以朱子月令之圖與攷工記而叅詳燦然可証豈云
荒唐夫所謂象木即月令之靑陽而象金者即月令之
總章玄堂者即其象水則象火者獨非明堂乎古者制
度多取于井豈惟都邑與土疆王后宫室蓋莫不然故
凡言明堂者取其向之南而位之離乎下此則固無東
西南北之室矣又何必明堂而表章哉若乃度筵度几
曰脩曰廣可隨當代之制豈必嘐然曰必古之是倣方
今書文混一治象明兩三年大比而興賢萬邦効職而
來享臨雍拜老郊廟格饗鹵簿之儀既設封禪之儀將
講愚敢獻明堂之一賦而振千載之遺響
宰夫叙羣吏之治以待賔客之令諸臣之復萬民之逆
内史掌八柄之灋以詔王治凡命諸侯及孤卿大夫則
䇿命之掌書王命遂貳之　掌叙事之灋受納訪以詔
王聽治
外史掌書外令
太僕掌出入王之大命　掌諸侯之復逆　掌路鼓之
政以待逹窮者與遽令
小臣掌王之小命掌三公及孤卿之復逆
御僕掌羣吏之逆及庶民之復
古今納言說
命令者王所以操御天下之大柄也一有所移則德意
不得施威福自下出復逆者王所以通達天下之大機
也一有所塞則過失不得聞下情無由達皆亂亡之所
由生也稽之虞書命龍曰汝作納言夙夜出納朕命唯
允此主傳命令于外弗當則納之也又曰工以納言時
而颺之格則承之庸之否則威之此主達復逆于上善
則納之也唐虞事簡二者總爲一官而名之曰納言初
命龍而後典于工故各舉一事言之耳嘗合周制而論
之凡王有命令大宰詔之然後命内外史書之内史覆
審以灋因而獻可替否龍作納言夙夜出納朕命唯允
後世中書不肯草制是也内外史草制畢下太僕小臣
傳達于外善則行之審有弗當得駁正故曰出入王之
大命若後世封還詔書是也凡臣下之有復逆者太僕
主諸侯小臣主三公孤卿御僕主羣吏庶民在外分接
爲之傳達其善其惡得以司馬之灋正之矣宰夫以叙
進其治則又得以治朝之灋糾之矣内史掌叙事之灋
受納訪又得以大史之典攷之矣大事内史引以白王
與之答問使得獻言自盡冡宰從而賛之小治則宰夫
白于冡宰冡宰自聽之而御史賛之虞書所謂工以納
言時而颺之也蓋周人制備故在于王所與夫親民而
在外者既有所分而命有内外大小臣下有尊卑又各
有所屬故與有虞小異者以此愚因是而有以知周制
之善矣蓋大宰主賛王治矣然可以詔王而不敢專也
内史主代王言矣然可以書而不得行也必夏官之太
僕小臣而後得以傳達之掌之者非一官王之命令寧
有下移之患哉秋官朝士掌達竆民矣大僕小臣御僕
掌諸侯諸臣吏民之復逆矣而又有宰夫掌叙羣吏之
治以待之内史掌叙事之灋以受之納之者非一人臣
下之復逆豈有壅蔽之患哉聞之師曰夷攷歷代納言
之職秦漢散爲尚書魏晉爲中書門下以侵奪宰相之
權者也由人主疏遠輔臣退與左右親信議政號曰内
相故有天子私人其始亦内史之職而其後遂建爲三
省宰相之官名實俱紊矣嘗參諸古今而斷曰王疑冡
宰則内史重疑内史則宦官重自古宦官禍天下皆先
竊宰夫之權得居中承受章奏而後傾宰相之權又竊
内史之柄典國樞機以至廢置天子在其掌握可不謹
哉夫人主親覽章奏則勞宰相專決則僭謂宜立爲大
公至正之灋凡有章奏宰夫㸔詳各盡所見呈白小宰
以及大宰然後進呈于天子謀謨既定命内史宣行之
則天下之治出于一體統正而朝廷尊矣
又按太僕正治朝之位而退又正燕朝之位是内外之
治常相通也内宰掌王内之政令而屬之大宰是宫中
府中實合于一體也故宰夫掌朝灋以貳小宰小宰掌
宫刑以貳大宰凡復逆太僕傳于宰夫小宰以達于大
宰凡命令大宰平章下于諸史而宣之于太僕此周官
之治所以出于一而不移于多門也
　　　　　　　　　　　　　掌舍掌王之㑹同
　　　　　　　　　　　　　之舍設梐枑再重
　　　　　　　　　　　　　設車宫轅門爲壇
　　　　　　　　　　　　　壝宫棘門爲帷宫
　　　　　　　　　　　　　設旌門無宫則共
　　　　　　　　　　　　　人門蓋出命則有
　　　　　　　　　　　　　帷宫帷宫之基爲
　　　　　　　　　　　　　壇壇之下有壝宫
　　　　　　　　　　　　　壝宫之外爲車宫
　　　　　　　　　　　　　又其外爲梐枑至
　　　　　　　　　　　　　尊所在重重擁護
　　　　　　　　　　　　　慮出萬全如此
觀禮方明圖
　　　　　　　　　　　覲禮云方明者木也方四尺
　　　　　　　　　　　設六色東方青南方赤西方
　　　　　　　　　　　白北方黒上玄下黃設六玉
　　　　　　　　　　　上圭下璧東方圭南方璋西
　　　　　　　　　　　方琥北方璜
　　　　　　　　　　　愚按圭璧二字誤蓋上璧下
　　　　　　　　　　　琮
郊社義
郊
郊特牲兆于南郊就陽位也又曰王宫祭日也夜明祭
月也幽宗祭星也雩宗祭水旱也　大司樂冬日至于
地上之圜丘奏之則天神皆降可得而禮矣
　冬至一陽生而郊此祭天之正祭也以其在郊外南
　方之圜丘故名之爲郊四面當設天神蓋日東月西
　風師東雨師西星則或南或北也自冬至祭天後每
　日以次而祀天神或使諸臣命秩同者攝之同丘同
　樂故曰天神皆降非謂百神從祀也古者大祭祀必
　七日戒三日齋苟祭日月四望等神而皆如此日亦
　不足矣唯于祭天後行之或于是日而攝祭既得精
　意于大祀又得精意于次祀而亦不失其爲致齋也
祀五帝
小宗伯兆五帝于四郊司服祀五帝亦如之大宰祀五
帝則掌百官之誓戒前期十日帥執事而卜日大司徒
祀五帝奉牛牲大小司冦禋祀五帝
　或疑天一而已不應有五此後世簒入之文是不然
　周禮全經文誤者寡雖或簒入不應數處皆然蓋天
　體雖一而氣之流行截然不同易曰帝出乎震齊乎
　巽月令曰盛德在木之類是矣故王者因其氣之至
　而祀之也夫天無心也一陽之生天心于是而見故
　冬至以祭天帝無形也五氣之易帝之主宰于是而
　見故于四孟季夏以祭五帝然祭雖有五但因其方
　氣之不同而其禮物亦異非天實有五也至其所配
　則以五人帝而其從祀又以五人神者蓋上古聖人
　繼天而王其性雖無不全其厯數受命必各得其氣
　之盛若太皥以木德王周人以火之類又古者神明
　之臣皆能燮調元和司天司地各有攸職世執其功
　如重爲勾芒黎爲祝融該爲蓐收脩及熈爲玄冥其
　功不可掩故必配以五人帝而從以五人神也或又
　云祭不欲數上帝一歲五祭無乃煩而不敬乎蓋元
　后者天之元子故事天之禮一視其祖考是故冬至
　之郊視于禘五帝之祀視于時祭其餘水旱之祈禪
　革大故大烖大師之類告禱祠皆與祖廟並舉一如
　子孫之事其先王後人唯失其爲上天元子之意故
　若䟽遠而不相屬甚有五年一郊者故觀此反爲數
　耳即如我太祖每日夙興必拜天地祖宗而後聽治
　皆出于此心仁孝誠敬之至亦可以謂之煩耶
迎氣
月令先立春三日天子乃齋立春之日迎春于東郊迎
夏于南郊迎秋于西郊迎冬于北郊皆如迎春禮
致日
堯典寅賔出日寅餞納日敬致　春分朝日秋分夕月
　迎氣于四立將乘天時以對時育物也致日夕月于
　分至所謂歷日月而迎送之也
大祈大雩大享
月令孟春天子以元日祈穀于上帝元辰天子親載耒
耜周頌臣工明昭上帝迄用康年　月令仲夏大雩帝
用盛樂大雅雲漢篇不殄禋祀自郊徂宫　月令季秋
大享帝小雅來方禋祀以其騂黑　月令孟冬乃祈來
年于天宗
　按此必非每歲有此四祭蓋大雩于夏者因水旱而
　舉禱而獲應由是秋有報而冬春有祈耳唯耕籍之
　禮則每歲皆當舉行也又按元日即正旦書所謂月
　正元日也元辰蓋正月上辰日取農事作于辰之意
　舊以元日爲上辛日元辰爲辰後亥日未詳
類
虞書肆類于上帝　湯誥敢用玄牡敢昭告于上天神
后　大雅是類是禡　武成底商之罪告于皇天庚戌
柴望大告武成　召誥用牲于郊　周禮大宗伯國有
大故則旅上帝小宗伯大烖及執事禱祠于上下神祗
大祝大師類于上帝
　其禮類于郊故曰類唐虞之禪夏商之革受天明命
　而始有天下也營洛邑者宅中圖大以永保天命也
　王疾病天之元子與天休戚相關也大師者奉天命
　以討有罪也皆天下莫大之事國家非常之典唯天
　子得以行之疾病則攝于大宗伯
柴
虞書歲二月東廵守至于岱宗柴五月南廵守八月西
廵守十有一月朔廵守皆如岱禮孟子曰夫明堂者王
者之堂也孝經曰宗祀文王于明堂以配上帝
　天子廵守于四方當有聽政之地如王國之路寢故
　方嶽之下必有明堂時値四仲當舉祀五帝之禮故
　柴于上帝而以文王配曰祀于明堂者迎尸祀于其
　中也配以文王者周家王迹之興始于后稷故冬至
　祭天而以稷配王政之行成于文王故廵守柴上帝
　而以文王配也自王者之迹熄柴禮不舉典籍不存
　諸侯各隨其方而僣祭張皇其事後世遂爲莫大之
　事而封禪之議起不知天子每歲在國必有五帝之
　祀廵守而不得行于王都故就方岳行之耳然則每
　歲祀五帝亦當以文王配矣
大社
祭灋王爲羣姓立社曰大社　大司樂夏日至于澤中
之方丘奏之若樂八變則地示皆降可得而禮矣又曰
以夏日至致地示物鬽(鬽明蔽反)
　經傳言地則不言社言社則不言地蓋社即地也大
　社總大地之示也王者之治薄海内外爲天下百姓
　而立社故曰羣姓以夏至一隂生而祭之此祭地之
　正祭也其位不可拘但擇澤中之方丘可以祭者而
　用之耳然則圓丘亦必南方之丘而損益之矣有社
　必有稷以土爰稼穡也祭社以勾龍配以有功于土
　也祭稷以后棄配以有功于稼穡也方丘之中列社
　稷壇壝四面當列五嶽四海四瀆山川丘陵各以其
　方東岱西華南衡北恆之類自夏至祭地後每日以
　次而祭地示或即于是日而諸臣攝之同丘同樂故
　曰地示皆可得而禮也
四時社祭
春祈穀于方社田祖夏禜水旱冬大蜡　大司馬春火
弊獻禽以祭社秋羅弊致禽以祀祊　詩以社以祊以
御田祖以祈甘雨
　四時之祭春有祈秋有報冬則大蜡皆歲之常事唯
　夏之禜當因水旱而舉非有水旱恐亦弗舉大司馬
　之蒐苗獮狩本以敎閱其民遂獲禽獸以爲乾豆而
　用爲社祭也
大封先告后土
　割其方之土俾立社于其國以爲主自一統而分天
　下一家之意也
王社
祭灋王自立社曰王社　小宗伯凡天地之大烖類社
稷則爲位大祝國有大故天烖彌祀社稷禱祠大師宜
于社及軍歸獻于社大㑹同宜于社反行舍奠　小祝
有冦戎之事祀于社
　地一而已社有不同何也攷于司馬灋將用師既禱
　于后土又曰冡社者后土則大社冡土則王社也蓋
　大社者四海之所共必于澤以受隂陽之精通山澤
　之氣故夏至報本之祭爲天下而祭也四時祈報之
　祭爲水旱也必于是行之王社者專指王國之地天
　子之所親治者也故自立社以示世守所謂左宗廟
　右社稷也故國有大故天烖與宗社相關必禱祠于
　此王身宗社所依故大師大會同必宜于社反行舍
　奠凡此皆言地而不及天尊天親地之義又大社在
　郊外澤中王出有時王社近在王宫可與宗廟數數
　以行禮然則國社侯社之意可知矣
軍社
大司馬小宗伯大師帥有司立軍社　大祝大師設軍
社
甘誓不用命戮于社
　此與遷廟主行同義示有所專也
亳社
　商家舊社也周代商而立新社不忍廢之且以示戒
　也
小宗伯辨廟祧之昭穆廟高祖而下也祧五世而上也
司士及賜爵呼昭穆而進之　文王世子其登餕受爵
則以上嗣
　如呼王身之穆則自同父兄弟至五世已上之從兄
　弟以及于文武相傳之兄弟皆進之呼禰之昭則自
　同祖之伯叔父至五世祖已上之從父以及于文武
　相傳之從父皆進之然唯嫡子得與故云上嗣也
　
冡人掌公墓之地辨其兆域而爲之圖先王之葬居中
以昭穆爲左右凡諸侯居左右以前卿大夫士居後各
以其族凡死於兵者不入兆域凡有功者居前
　凡昭穆皆依廟位如文之昭則葬于昭始武之穆則
　葬于穆始所生子孫各就其所出之先王附葬久而
　如是嗣王崩别卜地而葬子孫祔葬亦如之所謂各
　以其族也
　有功者居前謂在衆人之列稍居其前非謂當先王
　之前
　
墓大夫掌凡邦墓之地域爲之圖令國民族葬而掌其
禁令正其位掌其度數使皆有私地域
昭穆以次而葬永久如是地盡别爲墓貴者亦别授
　墓地長殤未娶中殤已娶並居成人之位
　無子妾有子婢既嫁而出歸之女竝居殤位
　周禮圖說卷上
欽定四庫全書
　周禮圖説卷下
　　　　　　　　　　　明　王應電　撰
井邑丘甸　通成終同　同封畿　侯封實封食祿攷
比閭族䣊州鄉　　　伍兩卒旅師軍(已上圖並見六卷上治地事宜)
字學六義貫珠圖　　樂舞圖　樂器圖
司市次敘陳肆　八節　九賦九職相胥載師閭師(相胥)
班祿圖　班祿説　　　班祿定式
十二章服　　　　　射禮鵠正圖(三)
周大學辟廱圖　大學説(二)鄉飲酒圖　鄉飲酒義
九儀命圖　　　　　司服　内司服
冕旒命數　　　　　冕旒延紐紘紞
章甫冠圖説　　　　弁圖　緇撮圖
端衰前後式(二)　　　深衣式
玄端端衰深衣説　　裼襲攷
瑞玉圖　　　　　　瑞玉説
九命旗總圖　　　　九旗圖　九旗説
車制(二)　　　　　　　營軍壘舍
逐禽左　　　　　　　合弓　八矢
校人(二)　馬政　　　　秦漢内外朝
漢兩府　　　　　　漢南北軍
　
舊有是圖但解有未當本之經文參之註疏稍為訂正
如左
頌磬磬之大者
大射禮阼階東笙磬西面其南笙鍾其南鏄西階之西
頌磬東面其南鍾其南鏄皆南陳
書於予擊石拊石重曰擊輕曰拊磬有大小故擊有輕
重
書鳴球即特磬玉為之故字從玉
　
笙磬磬之小者即儀禮編磬
小胥云凡縣鍾磬半為堵全為肆註云鍾磬編縣之二
八十六枚在一簨簴謂之堵鍾一堵磬一堵謂之四直
者曰簴横者曰簨簨上板曰業業上樹羽兩端為龍首
頷下銜璧垂旄牛尾為飾
按編鍾編磬必十二枚以應十二律十六枚未詳
　
鏞大鍾也書笙鏞以間詩賁鼓維鏞
國語細均有鍾無鎛尚大也大均有鏄無鍾尚細也
鎛小鍾也周禮謂之編鍾其法如編磬毎字一擊
鎛鍾十二依次陳之以應十二律
書傳云君出奏黄鍾右五鍾皆應入奏應鍾左五鍾皆
應
簫疏云長尺四寸頌簫二尺二寸形象鳥翼
廣雅云大者二十四管小者十六管
古文作􁂙畫有長短象鳥兩翼一作􁂙象有吹處
　
　
竽制如笙長四尺二寸二十六簧宫管在中
　
鼓常時所擊但有大小不同
儀禮大射建鼓在阼階西南應鼙在其東建鼓在西階
之西朔鼙在其北建鼓即路鼓王之鼓也
大師下管合奏鼓􁈹􁈹小鼓也小鼓為大鼓先引故名
小師下管擊應鼓應即􁈹也二字用無異義聲相同故
互用之鼗即􁈹别名古文鼗字作甲􁈹字旁申即甲之
誤朔鼙未詳
　
書搏拊琴瑟周禮大師登歌令奏擊拊鄭氏曰形如鼓
以韋為之著之以糠即今節樂器中施柱兩端施革而
擊之者蓋用同而制稍異耳
　
燒土為之大如鵝卵鋭上平底六孔
塤箎其竅盡合為黄鍾盡開為應鍾相應和也
　
狀如方斗以木為之中有椎撞其底及左右擊以起樂
　
狀如伏虎背刻二十七齟齬别以木長尺櫟之以止樂
書戞擊鳴球註云即柷敔與球琴瑟用于堂上
按木非止柷敔凡絲革無輔則不成器故所輔以取聲
者莫非木也竹亦有用木者
已上三節皆鑄金為之以英簜輔之者英玉也簜大竹
也或以玉或以竹而載節其上使則分其半反則合之
天子之使有公侯卿大夫士不同尊者以玉卑者以竹
並天子所專也
　
已上三節皆篆刻文字而中分之守邦國擬于諸侯故
以玉守都鄙在内而屈故以角二者亦天子所專也符
節外内送令出入所持用竹而已門闗所為也
　
析羽而著于竹行則持之以為表鄉遂官府所為也
　
以玉為章刻以文字以朱印之貨賄多出入則以為騐
司市所為也
　
班祿説
按司祿雖缺然以孟子春秋考之則炳如也孟子曰大
國地方百里君十卿祿卿祿四大夫次國地方七十里
君十卿祿卿祿三大夫小國地方五十里君十卿祿卿
祿二大夫自大夫而下則三等之國皆大夫倍上士上
士倍中士中士倍下士下士與庶人在官者同祿祿足
以代其耕而耕者之所獲則有食九人至五人之五等
庶人在官者其祿以是為差夫國君有實封之地大司
徒其食者半三之一四之一是也有所食之祿君十卿
祿而下是也自卿而上大臣與君同休戚故三等之國
隨其大小下于君十倍自大夫而下少則無以為食故
三等之國命雖不同而祿無隆殺自下士而下則取足
以代耕而以耕者之所入為差畿外君臣之祿不過如
此至于畿内臣庶之祿孟子所述卿大夫元士之祿與
諸經不合攷之春秋三公之爵稱公則當同大國君之
祿卿之爵稱伯則當同次國君之祿中大夫之爵稱子
則當同子男之祿下大夫稱子則其爵視附庸之君與
大國之孤而祿之所入亦當視附庸之君蓋半于小國
之君也觀秋官掌客諸侯待王臣之禮三公視上公卿
視侯伯大夫視子男亦與春秋合當以之為正可也其
元士以下亦依命數而班以祿則元士視列國之卿中
士視其大夫下士視其上士蓋爵尊于侯國之士則祿
亦當加厚掌客士眡諸侯之卿禮亦其證也又公卿大
夫士庶之祿皆給自公田官吏有更易而田賦無增減
田為母而官吏為子苟給之以田永為常業亦已足矣
必入于司祿而後給之者蓋歲有豐凶功有上下故必
收于官而給之所謂家削之賦以待匪頒且以示君上
養賢之意也其公卿大夫各有采地而其所以治夫采
地者又各有官蓋治王朝官府之事則食在朝家削之
匪頒治甸稍縣都之地則又當食采地之常祿如宋朝
之兼官則有兼祿亦優厚君子之道而其所統鄉遂都
鄙之吏則各食于其地入則所謂祿位以馭其士大約
一視其爵以為祿也然則司祿所掌亦不過此而周室
班祿之制庶幾無不可得聞者乎
頒祿定灋
侯國大夫士　庶人在官者之祿　槀人職曰試其弓
　弩以下上其食孟子曰耕者之所獲上農夫食九人
　上次食八人中食七人中次食六人下食五人庶人
　在官者其祿以是為差若如周禮之灋則上其食者
　如上地家七人下其食者如下地家五人平等如中
　地家五人矣　合用田百畝可供九人至五人
下士之祿　孟子曰下士與庶人在官者同祿　合用
　田百畝可食九人當一井公田之入
中士之祿　孟子曰中士倍下士　合用田二百畝可
　食十六人當二井公田之入
上士之祿　孟子曰上士倍中士　合用田四百畝可
　食三十二人當四井公田之入
下大夫之祿　孟子曰大夫倍上士　合用田八百畝
　可食六十四人當八井公田之入
　已上侯國大夫士命雖不同而祿無隆殺蓋少則無
　以為食也
侯國君卿　大國卿之祿　孟子曰卿祿四大夫　田
　三千二百畝可食二百八十八人當三十二井公田
　之入
大國君之祿　孟子曰君十卿祿　田三萬二千畝可
　食二千八百八十人當三百二十井公田之入
次國卿之祿　孟子曰卿祿三大夫　田二千四百畝
　可食二百一十六人當二十四井公田之入
次國君之祿　孟子曰君十卿祿　田二萬四千畝可
　食二千一百六十人當二百四十井公田之入
小國卿之祿　孟子曰卿祿二大夫　田一千六百畝
　可食一百四十四人當一十六井公田之入
小國君之祿　孟子曰君十卿祿　田一萬六千畝可
　食一千四百四十人當一百六十井公田之入
　已上三等侯國卿之祿皆下于君十倍大臣與君同
　休戚故隨其國之大小而不同于君十倍也
王朝公卿大夫　公之祿　掌客三公視上公春秋三
　公稱公祿當視大國君　卿之祿　掌客卿視侯伯
　春秋卿稱伯祿當視次國君　中大夫之祿　掌客
　大夫視子男春秋大夫稱子祿當視小國君　下大
　夫之祿　春秋下大夫稱字與附庸之君公之孤同
　祿蓋視附庸之君半于子男者也
王朝士　元士三命　視列國之卿三等之國卿祿不
　同疑視其功而為之上下也
中士再命　視大國之大夫田一十六井
下士一命　視小國之大夫田八井
　已上依命數而班祿異于侯國三等之士
　
司裘王大射則共虎侯熊侯豹侯設其鵠諸侯則共
熊侯豹侯大夫則共麋侯皆設其鵠大射者諸侯春
獻功并貢士于天子天子與之射于澤宫擇士以祭
也其灋特嚴用虎熊豹麋之皮以為侯中棲一鵠以
為的攷工謂所謂張皮侯而棲鵠則春以功也凡侯
皆布為之儀禮白質丹質是也節以獸皮者取服猛
之義
正與鵠皆中之的但鵠一而正有五采三采二采之不
同詩不出正兮專指采侯言記不失正鵠兼皮侯采侯
言也
　
射人以射灋治射儀王以六耦射三侯三獲三容樂以
騶虞九節五正諸侯以四耦射二侯二獲二容樂以貍
首七節三正孤卿大夫以三耦射一侯一獲一容樂以
采蘋五節二正士以三耦射一侯一獲一容樂以采蘩
五節二正此諸侯朝會于天子之賓射三侯者虎熊豹
二侯者熊豹大夫一侯鹿豕此與諸侯習禮比擇士之
大射其灋差寛天子之正内朱次白次蒼次黄外玄攷
工記所謂張五采之侯則遠國屬也諸侯三正損玄黄
大夫士二正止朱綠
　
鄉射禮凡侯天子熊侯白質諸侯麋侯赤質大夫布侯
畫以虎豹士布侯畫以鹿豕凡畫者丹質此天子燕王
朝羣臣與息老物而射也熊麋虎豹字誤當以司裘天
子虎諸侯熊大夫麋為正白質赤質丹質皆布也觀天
子之弁帶皆朱裏則此亦當用丹質天子虎諸侯熊豹
皆用全皮大夫麋士鹿豕不用皮畫物而已此平時習
射其灋尤寛故以獸皮為的及物即為中攷工記所謂
張獸侯則王以息燕蓋無正鵠故止曰獸侯也
造侯之度　梓人為侯廣與崇方三分其廣而鵠居一
焉上兩箇與其身三下兩箇半之　鄉射禮記曰倍中
以為躬倍躬以為左右舌下舌半上舌上綱與下綱出
舌尋縜寸焉
廣與崇方髙廣正方也三分其廣而鵠居一焉謂鵠居
侯三分之一即記之倍中以為躬也上兩箇與其身三
謂身居一分兩箇各一分共為三分即記倍躬以為左
右舌也下兩箇半之謂半于上兩箇所出之數即記之
下舌半上舌也大約侯制上廣下狹蓋象獸之後足斂
縮前足開張撲物之形上綱與下綱出舌尋縜寸焉謂
繫舌之繩出于舌八尺傅一寸也
　
愚欲明周人二學之制故因古辟廱圖畫其大略如此
覽者其勿泥焉
長樂陳氏曰四代之學虞則上庠下庠夏則東序西序
殷則右學左學周則東膠虞庠而周又有辟廱成均瞽
宗之名上庠東序左學東膠大學也故國老于此養焉
下庠西序右學虞庠小學也故庶老于此養焉周之辟
廱即成均也東膠即東序也瞽宗即右學也以樂祖在
焉則曰瞽宗以居右則曰右學蓋周之學成均居中其
左東序其右瞽宗皆大學也虞庠在國之西則小學也
記曰天子視學命有司行事祭先師先聖焉卒事遂適
東序設三老五更之席又曰食三老五更于大學所以
教諸侯之弟祀先賢于西學所以教諸侯之德夫天子
視學則成均也命有司行事祭先師先聖焉即祀先賢
于西學也祀先賢于西學則祭瞽宗也有司卒事適東
序設三老五更之席即養國老于東膠也養國老于東
膠即食三老五更于大學也然則殷之右學在周謂之
西學亦謂之瞽宗夏之東序在周謂之東膠亦謂之大
學蓋夏學上東而下西殷學上右而下左周之所存特
其上者則右學東序蓋與成均􁏐建于一丘之上也由
是觀之則成均班學政右樂祀樂祖東序養三老五更
右學東序不特存其制而又因其所上之方而位之也
按東序者序乃屋名用以習射者在東故曰東序東膠
者即東序之謂也其曰瞽宗者瞽善聲樂學者之所宗
灋在西故亦曰右學也學之左右各有其義若辟廱成
均大學則其總名耳詩大雅靈臺篇曰於樂辟廱辟大
也廱和也主大司樂典樂以教胄子故以為名一曰成
均均調也猶黄帝鈞天之鈞取成和之義也水環于外
者即所謂澤宫也習樂者必專心致志而後成故于澤
中之丘以立學宫使無雜慮之干也其周禮謂之大司
樂即記之大樂正指其所有事也又謂之大司成以其
掌成均之灋也實則一而已陳氏總合數處通融解之
使無不合其説善矣成均班學政為無所據蓋天子之
視學也主于尊師乞言或合樂進退人才非别有學政
之班猶之視師者主于拜將犒軍或易置師帥非别有
軍政之班其學政之一由於師猶軍政之一由於將耳
且天子之所至自有大次小次若曰成均居中以班學
政此乃後世自尊大之事豈成周之制耶愚因畫圖如
右更以文王世子所載攷之春秋學干戈秋冬學羽籥
皆于東序春誦夏弦大師詔之瞽宗秋學禮執禮者教
之冬讀書典書者詔之禮在瞽宗書在上庠凡祭祀與
　養老乞言合語之禮皆小樂正詔之于東序大樂
　正樂舞干戚語説命乞言皆大樂正授數大司成
　論説在東序蓋舞者樂之大乞言合語禮之大論
　説者通其義而皆在于東序則東序者學之成者
　乃居之也誦詩弦歌樂之小者執禮樂之中而皆
　在于瞽宗則瞽宗初入大學之所居也若讀書則
　未離乎小學之事故猶在乎上庠上庠即虞庠小
　學也十四嵗未成童已下之學年少猶未可遠出
故在國之西郊
　
鄉飲酒義
鄉飲酒之禮失禮經之旨者二其一賓僎介主之義不
明也其一設席之不正也夫所謂鄉飲者以養老為義
也天子養老于大學諸侯養老于國學是故鄉大夫養
其鄉之老者于鄉學也故所謂主者即鄉大夫也所謂
賓者乃一鄉中齒徳之至尊者也所謂介者齒德亞于
賓所以輔賓者古人毎事必有介以輔其不及也所謂
僎者何也衆賓中之貴者也儀禮曰賓若有尊者諸公
大夫則旣一人舉觶乃入席于賓東是也所謂諸公大
夫者謂天子之三公卿大夫致政而在鄉者也苟序爵
而躐居賓之位則屈夫齒而失養老之義序齒而降居
賓之下則屈其爵而非貴貴之禮故别設位于賔之東
以居之周禮黨正飲酒于序以正齒位三命而不齒即
此位也主賓介僎之義旣明而後其位可得而正矣夫
堂上之位莫尊于南面之正中以其有尊故坐賓于西
北謂在北面南而稍西也僎則席于賓之東尊與賓並
也介則賓階上東面以受生氣亦尊者所居也主則阼
階上西面其位為卑自卑而尊人也故所謂西北者謂
在北而稍西東北者在北而稍東西南者在南而稍西
東南者在南而稍東非賓坐西北而向巽僎坐東北而
向坤介坐西南而向艮主坐東南而向乾也今人不知
僎之義如知縣為主則有以丞簿為僎者因記言僎以
輔主人而誤也其坐位則四隅相向古未嘗有此坐向
語云席不正不坐苟如此尚得為正乎觀於儀禮賓升
席自西方介主人升席自北方降自南方蓋設必正方
故升亦正方且記亦曰賓必南向介必東向今人設四
隅之向者因記言四隅之位而誤也按禮記鄉飲酒義
發明切當但亦有純駁班如者不能不啓後人之惑如
云介僎象日月復云立三賓以象三光是三賓復為日
月矣且大賓主於一唯主人獻衆賓則衆賓之長升拜
受者三人耳何嘗有所謂三賓乎其曰僎以輔主人贊
乃主人之輔僎亦賓也何得言坐僎於東北以輔主人
乎夫堂上之位以向明為尊其次則東面以受生氣為
尊賓與僎旣南面則介自當東面主人居南而西面亦
必然之理何必以温和之氣配僎與主嚴凝之氣配介
與賓而反失僎賓介主之大義乎古人制禮哭踊揖讓
必成于三其曰讓之三也象月之三日而成魄則哭踊
豈亦象月而為之耶羞出自東房烹狗於堂東北皆出
自主人之意而曰祖陽氣之發於東方皆不免於傅會
也
　
　　　　　　　　　春官司服凡兵事韋弁服眡朝
　　　　　　　　　則皮弁服　夏官弁師王之皮
　　　　　　　　　弁會五采玉璂象邸玉筓
　　　　　　　　　　弁以皮六方䙜之會其合䙜
　　　　　　　　　　處以五采玉􁈞十二飾于會
　　　　　　　　　　中詩所謂會弁如星又曰其
　　　　　　　　　　弁伊綦也象邸者以象齒置
　　　　　　　　　　于弁頂輳處也玉笄者貫于
　　　　　　　　　　弁以為固也諸侯之弁會三
　　　　　　　　　　采子男而下會二采
　
　　　　　　　　　　　　　　此圖五斿乃子男冕
　　　　　　　　　　　　　　也其冠武上覆及延
　　　　　　　　　　　　　　紐紞瑱紘纓笄等之
　　　　　　　　　　　　　　制上下通用所不同
　　　　　　　　　　　　　　者天子繅十有二就
　　　　　　　　　　　　　　其餘則依命數而為
　　　　　　　　　　　　　　之與夫玉之美惡色
　　　　　　　　　　　　　　之多寡以為等差也
　
章甫冠説
記玉藻朝玄端夕深衣語公西華曰端章甫願為小相
焉記儒行孔子少居魯衣逢掖之衣長居宋冠章甫之
冠語所謂端即記之玄端儒行逢掖之衣即玉藻之深
衣觀語以端章甫並稱則章甫者本玄端之冠觀儒行
以章甫逢掖皆孔子所服則章甫亦可為深衣之冠叔
孫通去古未遠所傳之制似為有㨿所謂進賢冠者今
之朝冠即其遺制但後有山為少異蓋山不麗于天殊
失灋象之旨謹參酌制之畫圖如右夫前髙廣者人向
明而立日月星辰皆在前髙明廣大之象而背後斂于
天樞故卑鋭也三辟積者灋三光之垂象也武以著冠
簪纓以為固也章之云者爾雅山正平曰章甫之為言
美大之稱言是冠之平正美大服而觀之自見其不謬
後世進賢卷容綸巾等制皆不出此又按喪冠與此無
二蓋古人之冠用為吉即以為凶故曽子問有因喪服
而冠者今世吉冠之制旣廢喪冠之制猶存但太為草
略世人遂以凶異目之今定章甫之制如此人將謂吉
之同于凶不知古之凶本于吉也夫首圓象天冠以覆
首故其上必以圓若弁若緇撮無有平上者惟冕則平
以灋天之南北極為天樞紐之象又南極入地北極出
地皆三十六度故亦象其前卑後髙且以示尊貴者下
人之意今之巾率皆四角平頂地有四方治地曰平故
足方象地屨道如砥冠屨同制豈頭圓足方上天下地
之理乎
　
詩都人士臺笠緇撮太古冠也止取以覆髻故名曰撮
蓋弁冕冠皆未有時所服也古聖賢像多用是冠者後
王之制雖美猶不忘其本耳其形與今之道家相類者
老氏欲復太古之道故其冠亦用太古之冠也
　
玄端端衰深衣説
經有玄端之名其制不見古稱端衰謂衰之制即端也
按儀禮喪服衣(上曰衣)二尺有二寸此衣之正身其長可
以當無骨也(腰曰無骨)衣帶下尺謂二尺二寸之外又長一
尺(通衣身裁之不如今剪而復續以為支離)用以掩裳天覆地之義也袂(臂之)
(所服也)屬幅袂連于衣也袪(袖口也)尺二寸袖口之寛數也
衽二尺有五寸衽内外衿也(觀論語左祍可見舊解以為下垂非也)通衣
之長三尺有二寸衽減七寸者恐礙頏也自綴于衣處
又漸殺以至于掖而繫以小衣帶然後便于體其裁灋
則内外衽交解裁之此皆自然之勢後人所誤以為燕
尾者也適之為言主也言其為衣之主即領也博四寸
出于衰謂領之濶四寸而長八寸也(衰六寸出于衰故長八寸也)註
疏謂適為辟領者何也辟之為言夾也衣之開跨肩處
已有布以補之所謂塞于濶中是矣别加領焉斯辟矣
于是堅厚可以提挈垂于項之兩旁各八寸故又曰左
適右適其正中反屈處自然如矩之方故又曰曲袷如
矩也衰負古人用以前後掩心者也蓋心者神明之舍
後有肺以為華蓋前有骨以為䕶而天之五帝座亦有
華蓋覆于上勾陳䕶于前故取象如此負廣出于適寸
則方一尺衰六寸博四寸形稍長如心也此皆在衣之
内因縫向外故皆在外謂之負者以其任在背也衰之
為言凡有喪者萬慮皆衰極于無飾而縫向外故因以
所見者為衰云凡衰外削幅(縫邊在外)裳内削幅(縫邊向内)若齊
裳内衰外夫禮吉凶異道不得相干故喪服皆反吉削
幅與下縫皆向外則衣自反矣儀禮先敘五服而總結
之以凡衰之制言五服之衰皆然不止謂斬衰也蓋衰
之别在齊斬及升數而不在于適負衰及外削幅先儒
謂齊衰已下無適負衰者因求其義之誤又以為縫向
内皆不深考乎經文也若裳則五服皆内削幅下體輕
故不變幅皆三袧所謂帷裳也下縫惟斬向外齊已下
皆向内不純凶也夫衰反端而為之故謂之端衰今欲
為端者亦反衰為之而已衣帶下袂袪適裳蓋無不同
惟内削幅故前後掩心者後之負前之端皆在衣之内
耳夫謂之端何也蓋衣裳皆均齊方正而無圓袂縫掖
邪裳等制而所以掩心者端然在心故因以得名亦取
以為教云爾若深衣之制則取衣裳之通合為一而其
長及于踝(足圓骨)故因以深名而其制則于端有損益而
無大異也是故上則端之衣也但縫其掖而圓其袖故
曰袼之髙下可以運肘(肱臂之交)袂圓以應規下則端之裳
也但以六幅交解裁之而為十二幅故曰應十二月狹
者在上而廣者在下故曰深衣三袂(袂尺二寸三之三尺六寸也)䙜
齊倍要(七尺二寸)又曰非帷裳必殺之前後六幅各以邊向
裏而以裁處向旁不加修剪製而衣之自然平而且直
故曰負繩及踝以應直下齊如權衡以應平也惟長中
繼掩尺乃制衣裳要縫之灋蓋上衣二尺二寸當無骨
處此人之中也帶下尺則長矣内當其中繼之以裳是
衣之掩裳一尺故曰長中繼掩尺若曰上衣長于人之
中及掩于裳之繼處一尺也唯其如是旣不失乎覆載
之義而衣裳合一深奥適宜故可以為便服而衣之也
深衣白而縁黑從後視之則黑縁如燕尾然即後人所
誤以衿為燕尾者也夫古之衣服必上衣下裳而色亦
不同蓋取灋乎乾坤其義為至精也惟婦人則衣裳同
色取從一而終之義今之服率皆長衫之制唯朝祭之
服則上下猶存而其色其制合于古者鮮至于君子
求諸古而不得則人為異服小人厭于今而思異則
日變新衣古者天子巡守則同衣服而門闗禁異服
古之君子非先王之灋服不敢服亦考禮者所當知
也
裼襲義
祀昊天上帝則大裘而冕　羔裘逍遥狐裘以朝　犬
羊之裘不裼不文飾也不裼裘之裼也見美也弔則襲不盡
飾也君在則裼盡飾也服之襲也充美也是故尸襲執
玉龜襲無事則裼弗敢充也　執玉其有藉者則裼其
無藉者則襲　子游裼裘而弔主人既小斂袒括髪趨
而出襲裘帶絰而入　喪禮有所袒有所羨　孔子緇
衣羔裘素衣麑裘黄衣狐裘　君衣狐白裘錦衣以裼
之君子(孔子也)狐青裘豹褎玄綃衣以裼之麛裘青豻褎
(即素衣)絞衣以裼之羔裘豹飾緇衣以裼之狐裘黄衣以
裼之　表裘不入公門襲裘不入公門　不有敬事不
敢袒裼　勞無袒暑無褰裳
舊説古人衣近體有袍襗之屬其外夏葛冬裘上皆有
裼衣裼衣之上有襲衣襲衣之上有常著之服則皮弁
服及深衣之屬是也掩而不開謂之襲若開而見出其
裼衣則謂之裼也此説何不近人情也愚謂裼襲唯裘
有之若葛則直表而出之外加禮衣耳苟衣葛而又加
以裼襲常服是豈夏月所宜觀詩云瑳兮瑳兮其之展
也蒙彼縐絺是紲絆也謂以展衣而蒙于縐絺之上也
又云是以有衮衣兮蓋成王以七月迎周公詩人指所
見周公之衣也冬月則常服之外加禮服禮服之外有
裘裘之外或裼或襲裼則領袖下齊皆露其文襲則全
掩而不露蓋裼則不襲襲則不裼非有裼又有襲也唯
其裘加于禮服之外舉目即見故古人多指其裘而不
指其禮服若大裘而冕狐裘以朝君衣狐白裘此類甚
多若裘在禮衣裼襲之内重重掩覆何以見之至謂開
而見出其裼衣古人行大禮之時衣服何得如此不肅
整豈紲絆之意乎夫冕服所以章德故以裘加其上蓋
裘者服之本裘之加于衮猶鞞之加于裳也且夏主發
散冬主斂藏夏表冬裏亦灋象之一事也然則胡以為
别君臣蒞事之裘色各不同而其裼衣稱是即表可以
知裏矣夫禮有以文為貴者有以質為貴者君在則裼
襲裘不入公門其有藉者則裼盡飾也此以文為貴也
尸襲執玉龜襲其無藉者則襲充媺也此以質為貴也
無事則裼尚文也弔則襲去飾也　喪禮之襲非襲裘
也謂有時袒而露臂有時不袒但以衣掩臂云耳蓋去
飾之甚豈更以裘之文為貴而復論其襲不襲哉　子
事父母亦當尚文衣純以青衣純以采是矣正宜著裼
衣所謂不敢袒裼者謂非有敬事如割牲芸瓜之類不
敢自擇便利袒裼以露臂已上裼襲二字乃借義非正
謂裼衣襲衣也　素裘不入公門謂全露其文而無裼
衣于外惡其䙝也犬羊之裘不裼謂其無文不待于裼
也然則庶人亦不敢衣裘以入公門矣　又詩云衣錦
絅衣裳錦褧裳則或春秋之時衣錦而尚之以絅非比
錦衣以裼之外復有絅衣也
　
典瑞王晉大圭執鎮圭繅籍五采五就以朝日(言朝日則凡大)
(祀皆然)
攷工記大圭長三尺杼上終葵首　記玉藻天子搢珽
方正于天下也　其制直方厚一寸上稍薄以便于搢
故曰杼上終杼者剡也葵首者葵殺也言殺其首之厚
也　一名介圭介大也
　
鎮安也刻四鎮山以義推之背面各二取鎮安四方之
義尺有二寸灋天數也
　
珍重也天子之圭尺有二寸莫有重焉者此圭如其度
故以珍名其異于鎮圭者蓋不刻也召監守重臣及以
之發倉廩用之皆莫大之事也
　
攷工記天子執瑁四寸以朝諸侯玉方四寸邪刻其下
輯諸侯五瑞合其剡者以為信取名于冒者覆冒天下
之義也
　
公執桓圭象桓楹雙植形九寸者九命也
　
侯執信圭五等諸侯獨以侯稱故所執亦以信名七寸
者七命也
　
伯執躬圭象人身之形似信圭微屈七寸者亦七命也
　
典瑞琬圭以治徳以結好攷工記琬圭九寸而繅以象
徳琬圓也謂規其首也
　
典瑞琰圭以易行以除慝攷工記琰圭九寸判規判㫁
也從圓而剖之為兩峰取剛制之義也
　
典瑞穀圭以和難以聘女攷工記穀圭七寸天子以聘
女穀有和善生生之義也
　
典瑞四圭有邸以祀天旅上帝攷工記四圭尺有二寸
以祀天
以璧為趺而植四圭其上璧圓以象天四圭者四時之
象十二寸者天數也
　
典瑞兩圭有邸以祀地旅四朢攷工記兩圭五寸有邸
以祀地
以琮為趺而植兩圭其上琮方以象地兩圭者地拆之
象五寸者半于天也
　
典瑞圭璧以祀日月星辰攷工記圭璧五寸圭樹于璧
日月星辰附于天也
　
大司徒以土圭之灋測土深正日景尺有五寸謂之地
中凡建邦國以土圭土其地而制其域
典瑞土圭以致四時日月封國則以土地
　
典瑞祼圭有瓚以肆先王以祼賔客攷工記祼圭尺有
二寸有瓚以祀廟祭統君執圭瓚祼尸大宗執璋瓚亞
祼瓚以承鬱鬯圭以為柄
　
半圭曰璋聘禮璋以皮二王後享后以璋祀禮以赤璋
禮南方斂玉首以璋
　
典瑞牙璋以起軍旅以治兵守攷工記牙璋中璋七寸
射二寸厚寸　牙者猛獸之兵刻為牙象故以牙名取
有備司殺之義曰牙璋中璋七寸者言如璋之度耳非
謂中璋亦用以起兵當以典瑞為據
　
詩濟濟辟王左右奉璋又曰瑟彼玉瓚黄流在中典瑞
璋邸射以祀山川以造贈賓客祭統大宗執璋瓚亞祼
攷工記大璋中璋九寸邊璋七寸射四寸厚寸黄金勺
青金外朱中鼻寸衡四寸有繅天子以巡守宗祝以前
馬大璋亦如之諸侯以聘女又曰璋邸射素功以祀山
川致稍餼
　
肉倍好曰璧玉不刻處曰肉中空刻處曰好肉倍好者肉
好三分之肉兩旁得二好得一也
　
子執穀璧以養人為義
　
男執蒲璧以安人為義
　
按璧圓虚中故子男之璧古圖皆為圓形但侯伯之圭
長七寸子男之圭四面圓徑五寸則視圭為反重且天
子之瑁所以合五瑞苟博五寸則亦何以合之愚謂當
為圓長之形博三寸而長五寸則既殺于躬圭而又不
妨于合瑁謹存之以俟知者
　
考工記曰璧羡度尺好三寸以為度葢内倍好謂之璧凡
璧好一肉二好圍之三寸則肉之外圍之得九寸璧羡者
九寸而羡餘一寸故度尺也
　
好倍肉曰環以肉好六分之肉兩旁得二好得四
　
肉好若一曰瑗以肉好四分之肉兩旁得二好得二
　
半璧曰璜北方所用冬物伏藏天半見地上之象
　
攷工記駔琮五寸宗后以為權
　
攷工記大琮十有二寸射四寸厚寸是謂内鎮宗后守
之
　
攷工記駔琮七寸鼻寸有半寸天子以為權
　
琥制無攷舊説刻伏虎形然六玉無象物者以例推之
北方陽之始瓚為半璧西方隂之成琥其半琮歟西方
白虎故以取名也
瑞玉説
按玉備天地之全德記所載備矣圭為直方象縱立而
貫通上下之形玉之主也璧圓虚中以象天琮八方以
象地又圭鋭其首象春徳之發生夏則一隂生不若春
徳之盛故半圭曰璋夏象也冬一陽復天之徳故半璧
曰璜秋隂盛地之徳琥其半琮歟六者之形聖人所以
擬諸三才者其義精矣　故天子諸侯執之以為瑞玉
自其德之所徵曰瑞自天子所頒曰命自傳之不失曰
守鎮圭尺有二寸天子守之凡行大禮所執也大圭三
尺天子以為笏平日所執有事則搢焉也冒玉四寸天
子以合諸侯之瑞所以朝諸侯者也大琮尺有二寸宗
后守之以為内鎮宗后者或先王之后或王后世次相
傳以主内政故曰宗也(已上天子及后之玉)　命圭九寸謂之桓
圭公守之命圭七寸謂之信圭躬圭侯伯守之璧五寸
謂之穀璧蒲璧子男守之諸侯朝會于天子及自相朝
會則執以為信者也朝會之後則有享天子及后之禮
虞書所謂五玉之贄也小行人合六幣圭以馬璋以皮
璧以帛琮以錦琥以繡璜以黼攷工記云璧琮九寸諸
侯以享天子蓋享天子以璧享后以琮故總云璧琮以
享天子也攷工記又云瑑琮八寸諸侯以享夫人則諸
侯相享亦以璧琮但用夫瑑者耳諸侯遣臣聘于天子
及侯國自相聘不當用夫諸侯之守圭璧故瑑圭璋璧
琮以覜聘(已上諸侯及其臣朝享之玉)　其在于祭祀四圭尺有二
寸以祀天旅上帝兩圭五寸以祀地旅四朢圭璧五寸
以祀日月星辰此祀神之玉若其主然也蒼璧禮天黄
琮禮地青圭禮東方赤璋禮南方白琥禮西方玄璜禮
北方此禮神之玉若享之者也祼圭尺有二寸以祀先
王以祼賓客璋邸射以祀山川以造贈賓客即攷工記
所謂大璋中璋九寸邊璋七寸天子以巡守宗祝以前
馬此用于宗廟山川祼地以降神也其用于賓客禮賓
如神也(已上祭祀之玉)　至于國家舉大事而以玉為信者珍
圭以徵守以恤凶荒琬圭九寸以治徳以結好琰圭九
寸以易行以除慝穀圭七寸以和難天子以聘女牙璋
七寸以起軍旅以治兵守此因事用玉故象其事以為
名物也(諸侯聘女則用中璋亞于天子之圭也)已上舉大事之信玉　　又灋器之玉
土圭尺有五寸以致日封國則以土地璧羨度尺好三
寸以為度駔琮五寸宗后以為權凡建國市之度量由
后出也駔琮七寸鼻寸有半寸天子以為權此先
王同律度量衡于天下存其定制則久而不謬也
(已上灋器玉)　駔圭璋璧琮琥璜之渠眉疏璧琮以斂
尸此用于死者以禮天地者禮之也玉之用為瑞
為祀為信為灋器為養生為送死至于唯辟玉食
則有如月令所載服玉又若冠玉珮玉車器飾玉
玩好之玉雜見于經傳不能盡舉此聖王所以重
之而天下皆以之為禮蓋以其成器可以適用者
故以相贈貽也
　
大常旂旗旐旟旞旜旌物謂之九旗乃天子諸侯諸臣
平日車上所建畫其象及書其名號故其幅縱長以為
文建于車上要必以兩相對故日月交龍熊虎鳥隼龜
蛇並以偶為制又如天子之幃宫而設旌門諸侯之次
舍而置其旂並當以兩也　畫日月熊虎之類毎一旗
止畫一物舊制毎幅皆畫則不能示遠矣非也　旗幅
曰幓幓之所垂曰斿斿即旗幅之末殺而垂者大常十
二斿即十二幅餘九七五皆然　旗之髙以幅為節
廣居髙三分之一　幓音杉斿由流二音
　
巾車玉路建大常十有二斿以祀　司常日月為常儀
禮大旂象日月升龍降龍郊特牲龍章而設日月左傳
三辰旂旗曲禮招摇在上(按日月星辰唐虞以為衣之上周人則畫之于旗以為大)
(常唯天子得建之但司常有日月而無星辰者記云招摇在上舊註謂即北斗第七星名摇光者甚為有理蓋)
(北斗柄所指之方為十二月建天帝用以施令施令者故王之中軍畫之用以指揮萬衆是故日月謂之大常)
(祀事所建北斗星亦謂之大常則戎事中軍所建也然觀儀禮郊特牲左傳所云則交龍為旂日月之下仍以交)
(龍為象熊虎為旗如王之侯畫虎方稱旗之名也)
　
鄉師凡四時之田以司徒之大旗致衆庶而陳之　遂
人凡起野役以遂之大旗致之　大司馬田之日司馬
建旗于後表之中　及致建大常　凡旗唯五路所建
為大故此云大旗者皆指王大常之旗也司馬代王為
將故得建之大司徒遂人為王致民故並云大旗也
　
巾車金路建大旂以賓同姓以封司常交龍為旂按天
子之冕服雖有五等如諸臣之制而五冕並十二旒以
為别故此大旂而下四者並當如大常十二斿之數此
交龍者亦當如卷衣一升一降若諸侯有升龍而已下
大赤大白大麾髙廣皆當如大常
　
旂以封同姓然其幅自當依九七五命數故此乃同姓
上公所建若同姓侯伯則當從七子男自當從五　異
姓雖不以封二王後及為上公九命者亦得建之
　
巾車象路建大赤以朝異姓以封司常道車載旞全羽
為旞天子朝覲之事十二斿異姓諸侯七命所建七斿
若五命者旗幅亦當以五為節
　
巾車革路建大白以即戎以封四衛通帛為旜孤卿建
旜天子軍旅之事十二斿四衛如子男命數幅以為五
節若孤卿六命别當以六幅為節
　
巾車木路建大麾以田以封蕃國司常斿車載旌析羽
為旌天子田獵之事十二斿蠻夷雖大曰子蕃國旗幅
亦以五為節
　
司常熊虎為旗師都建旗師都者公之采地三公八命
旗幅亦以八為節
　
司常龜蛇為旐縣鄙建旐縣鄙者卿之采地卿六命旐
以六為節
　
司常鳥隼為旟州里建旟州里者鄉遂大夫所統除公
卿有采地者大夫四命旟以四為節
　
司常雜帛為物大夫士建物間色故曰雜大夫四命士
三命二命旗幅亦以四三二為節
　
詩織文鳥章即記所謂前朱雀也舊圖畫之如上理或
然也龍虎蛇並同按軍中旗主于指揮故其幅廣而飄
揚古文旗字作􁌪正此意也然其數皆單用非若車上
旗之用兩故止稱龍虎鳥蛇而已
　
詩白斾央央舊圖如此蓋麾主布陣用之欲其易于指
揮故狹而長也
九旗説
按旗之為言主期民于其下古文作旗形也復從
期省會意國事有常旗天子諸侯諸臣以辨等威書號
名軍事之旗以别前後左右之軍又别有小麾以為進
退疾徐之節其制各不同不可以相混凡旗之辨莫重
于色故畫者以象物為主而色在其中不畫者則專以
色為主司常及大司馬所謂旂旗旐旟即記之左青龍
右白虎前朱雀後玄武四方之色存乎其中矣通帛即
大白也色純而不施采故曰通旜字從單意亦如此孤
卿建之取其從王而不敢專招庶人以之取其質素無
為之意白兵象故巾車王革路建大白道車即象路巾
車王象路建大赤則此云道車載旞為大赤明矣斿車
王以之巡遊田獵即木路也巾車王木路建大麾夫五
路之序曰旂青也曰大赤曰大白則麾為黑無疑此云
斿車載旌即大麾則其為黑亦明矣唯夫雜帛為物
則無可攷然以三者之例推之則青之間色也蓋旂旗
旐旟有象之四色旞旜旌物無象之四色皆不離乎四
方之色先儒不正明其色而統觀之故不免有錯誤耳
　九等之旗大常唯王所用更莫敢參其餘莫尊于大
旂也故與大赤大白大麾為五路所建其髙廣一視夫
大常者也　其為諸侯所建則旂以封同姓大赤以封
異姓大白以封四衛大麾以封蕃國皆如巾車所云其
髙廣則當視其命數矣夫王旣用大常以象天公與同
姓用龍以象其變化矣其餘三路及異姓蕃衛之國
不以象而止以色者其以君道為無不可同于諸臣者
歟　其在王國則司常贊大司馬于大閲所頒諸侯建
旂師都建旗州里建旟縣鄙建旐皆有所將故旗有所
象孤卿建旜卿大夫建物皆無所將故其旗亦無所象
道車載旞斿車載旌則王在國所常用而以從行者也
　唯夫大司馬于振旅所建旗物與此不同愚謂旌旗
以一人之耳目故大閲頒之而振旅辨之豈容有二蓋
為誤文不可强解若安營布陳則其旗麾之制又各有
灋于平日所建乃有不同耳
車制
按凡車之制方而任載曰軫曰箱四面皆廣六尺六寸
大車深八尺兵車深四尺四寸小戎所謂淺收乗車皆
然便坐立也軫之下木午貫而恒于車者横曰軸以受
輪從曰輈以施衡合于軸而外行者曰輪以軌之八尺
計之除車之廣則輪厚七寸其輪之大兵車六尺六寸
田車六尺三寸大速小遲也攴輪者曰輻輻三十外持
輻内受軸者曰轂又曰軧徑一尺中宜有三四寸圓孔
以受軸長一尺五寸出于軸外八寸兵車長三尺二寸
故曰暢轂蓋古者行軍以車為營轂出輪二尺五寸使
之比次整齊不相磨擊與離次也軸貫轂而出與轂齊
軸耑曰範範上之板曰隂所以約轂使輪不外脱也轂
軸之交運動易敗故各施金轂内之金曰輨軸頭金曰
轄輈從車後至前長丈四尺四寸亦曰轅輈之端髙曲
而施横木以駕馬者曰衡又曰輗平直而施横木以駕
牛者曰軛又曰軏馬髙牛卑也輈彎曲處有皮束之凡
五故曰五楘梁輈駕于衡之兩馬曰服外兩馬曰驂皮
繫于隂板而驂馬引於胸者曰靷亦謂之靳隂板有環
以繫靷者曰續皮前繫于衡後繫于軫之兩端驅兩驂
使不得内入者曰脅驅馬之韁曰轡亦曰鞗手執之而
垂者曰革驂馬之内轡繫于軾前謂之軜繫軜之環謂
之觼執兩服之四轡及兩驂之外轡而御之者曰六轡
以皮為環總約六轡而游移不定者曰游環馬銜曰鑣
婁頷有鈎當胸帶曰膺而在膺有樊纓樊馬大帶纓駃
也鈴在鑣曰鑾在軾曰和或曰乗車之鑾在衡軫上横
木當隂曰軾却暑雨曰蓋亦曰轑宜用朱鞹蔽旁曰簟
笰析竹所為並見齊詩載驅藏用不常故經傳或有或
無加木于車旁以防傾側曰輔詩無棄爾輔木止車將
行則發之曰軔亦曰柅梚以上車之索曰綏尊者别有
器如短梯者曰凡兵車曰軘輣取其屯衛朋比又曰
輶車取其輕疾如猶加巢其上而望敵者曰轈攻城曰
臨衝轒䡝婦人車及載衣物者曰輜軿蓋即使簟笰者
以其漆而外黑故曰輜可以屏蔽故曰軿又曰輼輬取
其如窻牖可開閉也喪車及泥行載物者曰輀䡅輇三
者名殊義同四輪而卑取其安而不傾覆也又有大車
曰輂取其載之多小車軺人助輓者曰輦今之大車其
輂之類小車其軺之類歟此其大略耳仰觀乾象若五
車軫輻車府車肆甚詳故聖王經略中原車制與經界
相表裏實制戎馬之精意而平居則以之辨等威學者
則以之觀才藝其用為不小矣後世率從簡便平居則
用肩輿名存實亡識者謂以人代畜而深非之至于車
戰之灋遂不可復然則古先哲王豈故為此遲頓之器
而費無益之財上天亦豈設此無用之象耶殊不知步
騎今雖易辦而其敗莫能支車灋始雖未易卒辦而其
功為甚博今人徒計其始之難易而不要其終之利害
譬之作室者北人多以甄土為壁每遇火灾不過數十
家止矣南人多以蘆竹為壁每延燒數千家及其重建
則復如之徒取其始之易而不顧其後之害何以異此
昔魏勝造如意車用之輒效惜乎其灋不傳(軝音岐輨音管轄月)
(八反楘音木靷引去靳音覲觼音决鑣音標轑音聊柅寧禮反登同軘輣音屯朋轒䡝音文淵軿音屏輀䡅)
(音而春輇日宣反輂軺音菊條輦禮蹇反軺又音摇)夾漈鄭氏車説曰聖人作車
圜而為輪方而為輿曲而為輈皆有制度運而無窮無
作則止者輪也掬之乎上拱之乎下者輿也載欲凖行
欲利以需為病以覆為戒者輈也輪以運輿以載輈以
服三者然後行故兵車乗車之輪各六尺有六寸田車
田車之輪六尺有三寸轂以利轉輻以直指牙以固抱
轂之材中以虚受軸大穿為賢小穿為軹外以實受軸
故二分在外一分在内轂之末則軹是也轂之約則篆
是也軸之近轂則謂之股近牙則謂之骹股入轂中謂
之菑股入牙中謂之蚤夫牙之材或謂之渠其大足以
抱輻故也或謂之揉揉木以為之故也轂又有革以輓
之輻有綆以固之牙又有漆以飾之此輪之制也即輿
以考之兩輢上出式者較也較下横一木者式也軹則
輢之植者以其旁止于此故曰軹轛則式之植者對人
而言故曰轛輿後横木則曰軫式前横木則曰軌此輿
之制也即輈以考之國馬之輈深四尺有七寸田馬之
輈深四尺駑馬之輈深三尺有三寸適當伏免圍在前
持衡則為頸圍在後承軫則為踵圍此輈之制也且輪
之中有軸所謂軸有三理也輿之下有轐所謂加軫與
轐是也輈之前有衡所謂衡任是也軸木則有轊助輻
則曰輔輿間横木則曰軫繫木乗輿則曰輹大車輈端
則曰輗小車輈端則曰軏其制雖考工記無所見要其
材皆相資以致用闕一不可故軫可以名輿可以名車
逹常可以名部軫前横木可以名輅此又因一材而通
名之也其為車也有長轂者有短轂者有杼輪者有侔
輪者有反揉者有仄揉者有兩輪者有四輪者有有輻
者有無輻者有曲轅者有直轅者(輦有轅)有一轅者有兩
轅者有直輿者有曲輿者(鈎車曲輿)有廣箱者有方箱者有
重校者有單校者或駕以馬或駕以牛或挽以人或飾
以物或飾以漆或樸以素皆因儀以為制稱事以為之
文也
　
　周禮圖説巻下
周禮翼傳序
五官全經敬為傳詁冬官放失衆說紛紜則天明稽古
訓述冬官補義
昊天懸象皇王布政若合符節中古文盛厥象益彰仰
觀俯察述天王會通
夫子没微言絶處士横議大義乖提挈綱維開示藴奥
述學周禮法
壘髙者下為基生民者地為本畺界雖廢方畧其存通
變宜民存乎其人述治地事宜
軍輿行司馬職掌俄空東漢罷都肄而古陳脢衛公變
七軍而八陣亡本風后推尚父述握機經傳
盈頷吞者不知易牙之味一指障者不見太山之形鹵
莽自賢敢于非聖毫分縷析述非周禮辨
書名不諭于象胥古文大壞于斯篆至以楷翻經并斯
篆失之酌古準今述經傳正譌
冬官補義
冬者萬物之所終也司空掌邦土天下之治所由以成
故命名曰冬漢人以攷工記補之夫共工者誠冬官之
事但其一屬耳故取之以入冬官則可遂用之以補冬
官則不可自宋以來乃以五官之事聮職于司空者歸
之以為冬官未嘗亡也不知周禮之治毎事六官皆與
蓋自王身王宮王朝王畿四海以及于昆虫草木六官
皆有其責非若後世之設官截然各為一事也不得此
意遂用其疑似以相歸幷此說一興人各自以其意見
而更定之乃此人之周禮豈復得為周公之周禮哉愚
謂周公設官皆取法于天五官厯厯可考此見聖人之
制作後天而奉天時建諸天地而不悖也故以天象之
有闗于冬官者而參互之即炳然不磨其餘各職見于
經傳者亦昭然可攷謹述之如左補其義則前人是非
不辨自明闕其文以逭續經之罪乎損益而折衷之姑
俟後之君子
天王會通序
天者萬物之祖懸象著明不言而品類畢陳王者天之
元子法天立道無為而天象益彰有見于天者則曰虚
能生有故在天成象在地成形有見于人者則曰影生
于形故下有是形則上有是影孰知有則俱有成不獨
成曷先曷後耶是故元氣之開也以漸後人或以人事
而名象(周鼎靈䑓天稷王良之類天象未開時先有此事)人文之著也以時後
王多因天象以設官(三垣八政營室東井之類後王見有此星然後設此官)易曰
先天而天弗違後天而奉天時斯其至矣聞其名可以
了其義觀其位可以測其藴自昔聖神未有不與于此
文者也中古道亨文盛周公得備施于六官春秋道否
文弊孔子不復見于空言秦漢而下業儒者視天象為
術家而知焉者寡言天者以王道為粗迹而罔焉弗聞
直以占騐轉相註釋大義乖而小道熾徒使英雄假之
以用武姦豪竊之以行私宜乎為世大禁而垂象之精
藴隠法天之妙用絶矣夫前世已然之迹未必一一復
見于後世殆可參攷而不可為典要者也今以占而定
其所主或數星而同一主管或一星而淆以數占是皆
不明乎道㡬何而不致逺則泥也哉且今之言天者咸
以二十八宿為綱不知二十八宿皆當七政經由之常
道而猶顯著故古之歩天者因用以七政之行而天
王合一之妙則未盡于此也粤嘗仰而觀之帝一也垣
斗角心義各有在相一也公孤輔相職各有司后妃太
子諸侯諸臣間見而有無窮之奥八政六府錯出而有
天然之藴大而日月嶽瀆微而昆虫草木精英呈露至
理攸存煥乎圖書布列之象多不可損少不可増昭乎
帝王經綸之法南不可北左不可右更以三五之所陳
稽類體躬則有以見夫六藝之指歸頡頑相並萬化之
綱維昭晰不遺誠王道之權輿列聖之取衷焉者也君
人者明此則對時育物不假强為人臣者稽此則補衮
陳善非為虚言學者而不知此義則無以奉天體道實
有諸已予病夫王道之失其原天人之二其本也述會
通以明之言王道與天文通貫只一事也為星一千四
百六十五為座二百八十三其大義數十其文五千宇
宙間事如指諸掌列宿所主截然不移彼專門者測而
識之因其體之聚拆隠見光之微明變動與夫七政之
所以宿離客氣之所以乘見而又參之以十有二歲之
相伍之以十有二律之徵紀之以十有二州之舎吉凶
妖祥可觸類而推之是則有司存矣拒而不信非予之
所强也知而弗庸非予之所望也合而凝之存乎徳推
而行之存乎通神而明之存乎聖人焉
學周禮法
夫子嘗示人以學詩之方矣今之學詩者有能達于政
而專對者哉有可以興可以羣可以觀可以怨與能事
父事君者哉又有能不正墻面而立者哉蓋夫子之所
謂誦者非徒記其詞也所謂學者非徒知其義也亦為
之而已矣世之學周禮者多矣剽竊其詞以為舉業一
時之用何暇于深思其義討論其義以成訓詁一家之
言何嘗有必為之志其與夫子之所謂學者異矣安望
其此禮之行乎愚非有以過夫人也但其志直欲為之
有所不得虚以待之此理自然呈露其與鑽研紙上强
探力索者為少異耳嗚呼聖凡識異為己為人道殊以
不肖而述周公之作未知果能渉其籓籬與否也以後
人而覽予所述安知遂能窺見其室家否乎雖然學之
弗能弗措則思之弗得弗措豈直見愚之室家耶將希
周公堂室矣學詩學禮何以異諸

治地事宜
治地事宜
愚嘗攷自古井田之說而為之溝洫丘邑封彊等圖蓋
欲知其大較不得不然耳山林川澤回曲萬狀不可拘
一也地有肥瘠司徒言上地中地下地參差不齊二也
宅田士田賈田圭田餘夫田所受不盡田之數三也地
形偏斜不等不及百畝者甚多四也山川林澤固在除
去之外一易再易者一夫耕二夫三夫之地圭田則以
一井中公田而為二餘夫則以一夫之田而為四士田
賈田等各隨分量授之如餘夫法若其地形偏斜不足
者則會筭以足百畝之數蓋無窒礙不可行亦何嘗取
正方如紙上所畫哉孟子曰此其大畧也若夫潤澤之
則在君與子斯言得之矣但其法始于黄帝暨于大禹
伯益后稷皆以神明之徳相與參畫輔相始克成功又
厯殷周數聖人而後大備今廢棄殆盡若欲急遽起事
竊古人之糟粕而行之必大致紛紜徒敗壞天下使後
人指為口實而已聞之劉中丞隅穆翰林孔暉開地于
北直隷河南稍獲其利今南方土瘠民稠之處往往散
而之四方耕種工作以謀生毎負冐藉越境之罪苟有
志興復宜進天下之賢擇其策之可用者授以荒頓之
地隸以客徙之民或免罪賜爵以勸之室廬牛種以安
之如鼂錯徙民之法任其經畧開墾無拘以文法吏治
數年之間優劣自見然後興其賢能者使之循行勞來
用其良法美意推而廣之事有成效則人必樂從非虚
言徒法之比矣因述事宜如左
握機經傳序
古者佳兵無所庸言也談兵也者不得已焉也治古之
時人閑射御軍有成法有㓂戎之事則百姓皆兵六卿
皆將文武未分見之無不知行之為常事焉耳不明也
斯有言不行也斯有傳故兵之入於言者非得已也夫
殺則不仁争則無禮詐則非信其非大道之行歟何則
天造草昧龍鬬于野真偽相角六合一家四夷入㓂盗
賊竊發何世無之猶之毒蟲猛獸藪澤山林是其區也
則縱之在平原則將剥我樹畜寧免驅逐之乎在蕭牆
之内則將戕我骨肉寧免與之鬬乎故夫虞衡之有擭
穽居室之有藩牆皆兵之道也故知而不為則可欲為
而無其具胡以敉慮備而不用則可欲用而無其備胡
以立國且兵法曰形人而我無形多方以誤之者疑之
也疑之也者宻之也示之以利云者誘之也誘之也者
餌之也故投其欲而非詐也不顯吾計而非不信也順
刃者生傃刃者死殺人之中而有禮焉而非争也故兵
者仁人之所不忍言也而不得不言信士之所不肯為
也而不得不為義者之所當為也而不極其力知者之
所優為也而不任其詐必五常之徳備而後可以言兵
也故夫分數不明則無所統攝而人各其心左右不相
顧首尾不相應可離而易潰于是隊伍之法生焉布列
無法是使士卒自占其地隊伍必紛亂而不整家自為
敵敵因可乘于是行陣之法生焉擊刺無節是極士卒
之力而不虞其罷怯者敵勇者不立于是有坐作進退
之法焉調發無序是擁衆而無竒正也戰者獨勞居者
虚壘故有出兵次第焉處舎不周徙舉不當是知存不
知亡棄吾民于敵也故有營壘軍行之制焉教道不明
則鼓之不進金之不退器雖利而不殺兵雖衆而無用
是以有教閱之法焉故以兵為是而喜談之者非也以
兵為難而不敢言者亦非也或者謂吾有是陣法彼亦
用之胡以相决是大不然便㨗輕佻而不能備物倐聚
倐散而不能持久勝不相讓敗不相救而無節制皆末
世盗賊之常耳彼雖得之必不能用若相敵者更有徳
義輔之所以為必勝之道也世所傳孫吳等書皆言兵
之權畧也若營陣之制莫逃風后之所作三代保邦莫
之能外操御天命輯寜外侮保䕶黎元所宜世守但明
者變通以愚民昧者支離以自眩真妄雜陳使聖賢簡
明之心法反為繁晦之剩語後世莫所取裁予因作傳
以明之復推廣其所未言者俾可以措諸行事雖然予
所傳者法也通其意則法神不通其意法不行也昔髙
帝得淮隂而申明之以開漢業大宗得衛公而變通之
以肇唐基昭烈得武侯而敷演之猶能吹炎漢之餘燼
使之復然唐之明皇以忘戰而不用終于播遷宋之諸
君以小知揣摩卒以削弱非睿知神武切于救世者可
以語此哉
非周禮辨
聖王治法自大徳而川流不俟更改而後定其禮經自
神化而模冩非有思勉而後成欲窮之者如登太華即
之而愈峻如渉滄溟測之而愈深故先儒讀經無疑至
有疑有疑至無疑思而不得鬼神將通之然後為庶㡬
耳豈若史書集文粗畧淺近一覽而盡得其㫖義乎非
周禮者若林孝存何休輩不下數家指擿瑕釁無如胡
仁仲之詳著書數十萬言辨析精微無如季明徳之苦
移易周禮者若吳㓜清余夀翁王次㸃輩亦不下數家
參互演繹集成後出莫如舒國裳之備以愚觀之胡氏
謂太宰六十屬無一官完善者其說淺陋未見有的然
不可破才髙之人乍見而不領略遂置不復思任意剖
决雖欲自絶于經何損哉舒氏作序辨圖釋剔偽繼之
定本夫先王之法本安也而人自不安聖人之書本明
也而人自不明各以其意為之更定初若快意以語
不知者似乎可觀回視作者精義其謬何啻千里季氏
大㫖唯執孟子一書以為權度然愚觀孟子之才足以
旋轉乾坤開闢宇宙其學識其大者使其當路則其施
為必不泥于周家之舊章且其所以告時君者在于救
時三揖三讓之儀非所以施于同室之鬬不親授受之
禮不可以語于兄嫂之溺故逺色賤貨下力放淫皆孔
氏家法也好貨好色好勇于王何有今樂猶古樂可執
之以非中庸論語乎况周禮行于王國而非侯國之所
通行其籍藏于六官孟子未嘗適周固不得而見其行
于侯國者則諸侯惡其害已而去其籍至于姜之齊移
而為田姬之晉移而為魏舊法豈有存者立意既偏將
後人誤解者皆以病周禮治經而可草率若是耶愚既
取三家之說為之辨釋因述其所以差失之故冠于篇
首覽者自知所擇云
經傳正譌題詞(詩沔水民之訛言說文作譌言為乃獸名即猴也其性變詐故用為差譌之意)
　(訛字說文缺詩無干或寢或訛獸活動也節南山式訛爾心改易也書平秩南訛物化生也不當用為差譌字)
余觀說文所引五經字與今書文絶異蓋許氏當東漢
時猶及見古文故所載如此今之經文不知㡬更翻楷
之手故與許氏不同也夫余所病于說文者以其悖于
古文也而翻楷者又悖于說文則其去古文奚翅千里
余嘗語楷書之非世罕有知者至語說文之非益不信
之矣今舉說文所載則翻楷之非亦自易見然則說文
之非豈無徵者哉世之習經者惟知有今文而書字者
惟知趨簡便狂瀾一决謬將何極今姑據說文所載及
淺近譌謬之甚者稍加訂正以為之防膚淺衰病非其
所長也不賢者識其小者亦非所重也不得已焉耳且
此特因字書中見諸經字聊正之而已苟據諸經文一
一是正之何止于是姑為之發端云
欽定四庫全書
　周禮翼傳卷一
　　　　　　　　　　　　明王應電　撰
冬官司空補義

空之為言空也相天下之大勢擇其空缺之處而脩治
補助之故天文室壁之末有土司空一星土公二星主
知水土殃咎周官之職曰司空掌邦土居四民時地利
記曰司空度地居民使地邑居民必參相得無曠土無
遊民司空之職莫大于此蓋司徒掌其圖數而司空治
其功程司空建其始而司徒守其成此其聮事若此而
後人遂欲以相併也然則冬官之屬當有掌大均之事
如地官之徙民宗伯之恤衆又當有善于景相觀卜以
經營疆理于四方如詩稱召伯之世執其功燕師所成
者
百工之事惟土木為大故蓋屋二星土公吏二星列象
于營室之下又百工居肆以成其事故土司空四星列
象于翼軫器府之下以冬官而言當有工師以統營造
諸工又當有梓人以統制器百工是即攷工記之事虞
書所謂共工也
百工之事其用邦財為甚廣若攷工記廬人為兵器梓
人為樂器其屬甚衆故呈象于天有器府實九府之一
也後之言九府圜灋者不見此義遂以天府職内當之
殊不知天府掌國寶邦典而非用物職内主監臨而非
主守且職内與職歲合職聯事何得專以職内為一府
故以司空而言當有器府與九府相通觀巾車云毁折
入齎于職幣職金云入其金錫于為兵器之府則巾車
器府與九府圜灋相通可見故所謂九府者太府内府
外府玉府器府與司徒之泉府春官之巾車司冦之職
金幣餘之職幣合而為九斯百貨可以流通矣
天之井宿主水衡事也故其附星若南北河四瀆主大
水也水位水府主溝洫小水也其他羅堰九坎天津天
潢天江天河不一而足于五行屬冬攷工記言水甚略
地官雖有川衡澤虞但主厲禁財賦昔伯禹作司空曰
予决九川距四海濬畎澮距川然則四瀆皆當有專職
又當有匠人以治溝洫通津梁如攷工記所述匠人之
法斯無後世水患矣
大田之禮曰春獀夏苗秋獮冬狩于冬獨曰大閱軍禮
為備而三時皆取準焉故天文壘壁陣見于陬訾之次
冬官當有壘壁氏掌大閱之禮蓋其法統于司馬其民
出于司徒而其事則掌于司空也
天子巡守之禮春東夏南秋西冬北而一終故天官河
鼓閣道等星見于玄枵之次冬官當有屬以掌夫巡守
之禮凡道路津梁之通塞山川之險易與諸侯所朝之
方所述之職皆其所司也　已上凡八職皆出自天文
有天然之妙非可以私知安排也
萬物終于冬故冬官之職曰任百官生百物以萬物之
所終也冬官之典曰事以萬事之告成功也是故伯禹
作司空六府三事允治故曰考功謂攷百官之功也今
之攷工名存而實亡矣司空當有屬總脩六府之職歲
終則佐冢宰考課之事此司空典職之大者也
人心不節則無限制富者欲過貧者欲及百工不節則
競為淫巧蕩上心而滋人欲靡有紀極書立政有準人
守法有司也孟子謂工不信度以準人之職廢耳故冬
官當有準人一屬則律度量衡各有其則宫室器用各
有其制淫巧奢麗何自而興非不節自正之道乎與春
官典命夏官量人分職聫事之官也
冬主藏天地閉塞又于時沍寒民當閉藏禮有嗇夫當
屬之冬官主掩閉室廬收藏積聚務為封守鍵閉之事
若月令冬月所記者所以助天地之藏也
自古大史主掌國史今春官大史所載但曰正歲年以
叙事是乃羲和厯象授時之職古稱左右史而老𣆀為
周柱下史于天文為柱史今五官皆無其人蓋冬主事
故記事自宜屬冬故冬官當有左史書言右史書動與
内史之策命而總屬諸柱下史大事别記當如書册書
紀年當如春秋專掌文學記載之事蓋大史則為考時
執禮贊治之職御史則為守法之宗三官實相表裏故
同以史稱也　已上考工準人嗇夫左史右史五官其
名著于書禮其事見于傳記如掲日星為周禮者自習
焉而不察耳
舊君傳位新君踐祚三年諒闇天下莫大之政也傳位
踐祚見于顧命諒闇見于各經今雖以聯事見于各職
而未有專官死人之終事天道北為幽陰故北方虚危
為死器之事冬官當有是官以掌其禮
水於五行屬冬雖涸于上而實盛于下故月令仲冬祀
四海水泉魚于動物屬濳月令季冬命漁師始漁鹽水
所自出而其利為甚博天官鹽人但掌國家食鹽耳出
鹽之地未有其官故水泉魚鹽三者皆當有專掌之官
而屬之司空魚鹽兼出於江海而專掌于此者亦猶職
金之掌于秋也
豕人以供豕豕水畜也故屬之冬官

天王會通

中垣紫微天子之大内也上垣大微三朝也下垣天市
　市也兼國中矣凡建國中為王宫前朝而後市蓋本
　諸三垣也故大帝后太子庶子皆列象紫微總居大
　内也(凡帝星見處最多葢中垣者常居上垣聽政下垣治國角主正月新政心主見於天根北極日)
　(太陽其徳天皇天乙太乙其神北斗臨御之柄各不同也后星所見亦然中宫者常居尾生生之源軒轅)
　(立政之地天市内政之所布月太陰后之徳各有所指也)天樞北極所謂北辰居
　其所而衆星拱之天子為天下樞而無為之象也五
　帝座即五小寢退朝宴息之處華蓋承雨日之器覆
　於上勾陳天子親軍䕶於前也兩垣宿衛周廬宫伯
　所掌八次八舎舊立將相等名非也(天子之武備國家莫重之務周)
　(禮掌於宫伯宫正官府士庶子皆統之故中宫者衛士常居也常隨則為勾陳天棓侍朝則為虎賁郎位)
　(在東宫則為騎官騎將守國則為梗河招摇也)天皇在勾陳裏天明則日月
　不明王者聰明睿知而不用其明故冕旈蔽目紸纊
　塞耳主隠占以見變也天乙主司戰鬬吉凶太乙主
　知水旱疾疫皆天帝之神至誠如神所以首出庶物
　也大理主平刑獄陰徳主施恩赦君徳以仁為主也
　尚書出納王命王之喉舌虞之納言周之内史大僕
　之職司也柱史左右史也四輔蓋即虞書四鄰在周
　則師氏保氏乃王者之友臣也六甲主布政敬授民
　時大史正歲年以序事者天柱主晦朔晝夜以知天
　文之次序馮相氏㑹天位叙四時也(世之言天者二家曰推歩曰占)
　(驗推歩主測度推筭在内之事故中宫天柱主推歩六甲所以授時占驗必登髙逺眺在外之事故上垣)
　(則有靈臺下垣則有漸臺畢主邊兵尤當觀天文氣候故有天髙若夫憲天以贊化育則六經無非是道)
　(言天者固不及知而儒者亦所罕言耳)御女女御之象女史佐后禮事
　而記其美惡者也北斗主出號令定紀綱運旋中央
　臨制四方建四時均五行七政之樞機陰陽之本源
　也有君道焉勢臨御之柄惟辟作威作福所謂八柄
　御羣臣也然夬履則厲故不欲其明古者或有宦者
　竊柄而威福恣行以致明大占書遂謂明則刑餘用
　事實非斟者主星也輔一星大臣象也(斗有三南斗見于析木之)
　(次一見於天市垣斗主斟酌損益故北斗為酌量元氣南斗主進退人才天市中者量米榖之器而已)
　三公論道經邦爕理陰陽三師疑作三孤貳公弘化
　寅亮天地者也(大臣宰相之職非一公孤師而不臣四輔友而不任相天官冡宰大將軍)
　(夏官大司馬司空冬官大司空尚書主納言上垣三公九卿主常朝下垣七公主治國輔台鼎盖其總象)
　(河月蓋其總占若軒轅内平天相乃内宰此二官皆主佐后非相職也)文昌位于斗之
　上欲明天理居于斗之中欲暗王者代天理物已何
　與焉文命敷于四海法文昌也神武而不殺則天理
　也舊文昌六星各有所司有上將次將貴相司禄司
　中司命等名周禮註引此為証然北辰居中列宿咸
　以為準其為司中無疑虚宿下自有司禄司命故知
　星家註釋之謬太陽守乾之徳也昊天之象與昴宿
　太陰坤徳地祇之象相配守字衍又太陽主人君以
　剛徤御極太陰主以厚徳載物亦后之象也君徳以
　剛為主玄戈天帝用以斷天鉞所執以威四方伐無
　道天棓前驅以禦難也天牢貴人之牢有八議焉故
　以不見為善也内階升降之納陛天鈎輿服法駕天
　厨内厨掌天子及后饌食於周屬膳夫之内饔及饎
　人天床及天市垣之女床天子及后枕席牀笫之司
　于周禮則玉府之所掌也八穀黍稷稻粱麻麥菽苽
　也舊解為大麥小麥赤豆大豆止當菽麥二榖耳扶
　筐后妃親蠶之器也農桑衣食之源民之所天人君
　當知其囏難列於此者帝親耕后親蠶為天下先之
　象也傳舎主北狄驛舘故不明則胡兵入也(紸纊音主曠馮)
　(音平棓弼浪反兵器也饎昌乂反)
太微兩垣十星其中間者天子之九門曰大陰大陽中
　華東西華左右掖門端門也五帝座天子日出眂朝
　之處大子儲嗣監國者故列位焉(北極前星主大子居大内氐為東宫)
　(所生之地也)幸臣天子䙝近之臣若周禮小臣御僕之屬
　可以當之古者天子侍御僕從罔非正人豈有所謂
　幸臣乎然則斯名也其變于後代歟虎賁從官郎位
　郎將即司士所掌王族故士虎士太僕大右大僕從
　者等官也三公九卿常朝者五諸侯入覲者也謁者
　即所謂司士擯孤卿特揖者内屏設于路門諸侯入
　自應門則天子宁立其前也天子外屏諸侯内屏此
　亦云内者對婁宿外屏言也常陳儀衛之仗也鼎國
　之神器台國之髙位皆大臣象也三台解者不一要
　之主臣位上公侯中卿伯下子大夫歟太尊天子之
　尊屬貴戚也少微賢人在下僚者亦東宫官屬也明
　堂天子布政之宫靈䑓所以時登眺望雲物宣壅蔽
　而舒鬰滯者也長垣設險以守其國在古為城郭溝
　涂今為長城是也(宁承吕反涂塗通)
天市兩垣二十二星主四海之地建侯樹屏蕃衛王畿
　也垣中侯星畿内諸侯(上垣五諸侯入覲在朝者井宿五諸侯六諸王建萬國以)
　(養民為務河皷之下十二國天子巡守之所至也)帝座天子親治其畿内篤
　近舉逺之象市樓司市所蒞之思次也斗斛帛度質
　人所以同度量而一淳制也列肆肆長所以陳肆辨
　物而平市也車肆貿易車之處(軫所以造車閣道下車府天子五輅所藏)
　(氐下天輻士大夫之車歟夫兵凶器也欲求萬全卒不如騎騎不如車故聖人為車制與經界)
　(相表裏實制㓂敵限戎馬之精意也仰觀乾象所麗特詳欲禦外侮可不修舉其法哉)屠
　肆飲食莫費于故專其肆也天子之親同姓皆食
　采于王畿故宗星列位焉宗正所以叙玉牒正宗法
　宗人即都宗人家宗人治其禮事者也侯星則諸臣
　采地視諸侯也女牀后妃之寢也后聽天下之内治
　故太微皆天子之事天市多后之事女牀麗于此者
　天下奢儉貧富之原國毋吉凶之候也宦者四星即
　周禮内小臣之職其員四人取象于此也天紀市之
　法也凡建國内宰佐后立市設其次置其叙正其肆
　陳其貨賄一其淳制故斗斛帛度凡司市之法亦内
　宰所掌而后得以與聞者也織女即周禮典婦功后
　妃夫人無不勤于絲麻也七公鄉老鄉大夫佐天子
　以治王畿者也市之中姦人聚焉故戮人必于市貫
　索者賤人之牢也(天牢見紫微垣與此貫索貴賤所司不同故禮公族有罪則罄于甸)
　(人不與國人慮兄弟昴主天下刑獄大司㓂之職見于正秋之位故大辟必于秋後處决也)罰主
　金贖罪利者人所同欲而易犯故罪之輕者則罰贖
　所以禁之于微又國君過市則刑人赦夫人世子命
　夫命婦過市則罰幕帟蓋帷戒君子不可以近利也
　梗河招摇皆主戈矛鋒刃以備不虞也漸䑓主晷漏
　律吕吹灰之事以驗氣之應否緩急并觀于乾象以
　占天文之變動保章氏之職也(晷音舉)
角蒼龍之首鳥獸生角草木拆甲化生萬物者也大角
　君象主春王正月新政攝提協時月也進賢興賢能
　也天門陽門南門天地于是而闢户人君于是闢四
　門也天田耕藉也亢主章奏明目達聰周禮之復逆
　也廟堂通塞之候故曰疏廟頡頏赦過宥罪折威禁
　兵止武平星平和政刑皆春生之象也帝席宴樂羣
　臣嘉賓也亢池平道達水陸之道也庫樓天府大府
　等在庫門之内者也樓中衡星闗石和鈞王府則有
　也(亢古吭字取蒼龍吭意亦音岡頡月結反頏音杭)
氐天之行始于東故此為天根大子為天下根本故取
　象也大乳后妃不自乳其子乳母也亦主飴􁏘之事
　騎官主國有大事大子合國子而用之者也陣車兵
　車也車騎乘車之馬也騎陣將所以帥國子者也天
　輻車之三十輻也古之命將者賜弓矢則王畿之外
　皆得專征賜鈇鉞則參將而下皆得專殺然則大將
　統兵于外無乃非國家所利乎周禮國有大事則國
　子皆屬于大子唯所用之治以軍法司馬弗與故大
　將統兵權于外以正軍法而大子握兵柄于内以遏
　亂源氐宿之下而有騎官騎陣將天道明切如此(氐等)
　(禮反根柢意也飴音兮餹也)
房天子之后寢御羣陰之處鍵閉鈎鈐其管籥兩咸防
　淫泆之户皆所以謹内外之辨也日大陽之精生于
　東故麗于此月生于西故麗于昴日君象月女后大
　臣象也心天子之象蓋人者天地之心而天子者人
　之主故以為名也從官巫毉之屬主疾病禱祠之事
　積卒衛士即宫人所掌六寢之脩掃除糞洒之事也
　尾主后妃御叙于王所神宫解衣之内室傅說后宫
　女巫主克禋克嗣以弗無子也箕者主承糞穢又為
　播揚五榖之器字書女執帚為婦周禮舂抌皆掌于
　女奚尾而受之以箕可以知婦無外事矣木杵主舂
　而糠者榖皮也東方主風此星播揚故主八風傳所
　謂箕星好風是矣舌哆又主口舌詩云哆兮侈兮成
　是南箕東方者春産萬物者也故太子謂之東宫天
　子后妃之寢麗于此者嗣續無窮之意又主太子問
　安視膳以孝養其親也天江者大江之精發源岷山
　天淮者淮河之精發源桐栢並注諸東南大海者也
　(江淮河泲為四瀆天河見于昴宿下泲水絶流故天文亦不見井宿復有四瀆者以天下所資以為飬也)
　東南水之委魚鱉及龜水族也故附麗焉(鈐咸弗鉗緘紱通抌)
　(音淫治米也哆昌者反張也岷音民泲音濟)
斗宗廟酌酒器也爵人必于廟故主薦賢良而受爵禄
　斗為器量所以斟酌之也掌于司尊彝天弁天子之
　弁冠掌于弁師建天之都闕正月之吉和布法象于
　其上者也天籥主國家秘書藏之金櫃石室若大訓
　河圖大盟約開籥見書之類皆天府之所職也此皆
　春官宗伯之事故列象于丑寅之間也
河鼓天子之路鼓天桴所以擊鼓亦主漏刻鼔鼜之事
　左旗右旗天子之大常皆天子巡行之所有事者也
　天下之務莫重于耕織牛農丈人所耕之具驪珠女
　所獻之工離瑜女之服飾也天田九星井田之象敗
　瓜瓠瓜疆埸有瓜瓠乾則質堅敗瓜者西甜王生冬
　等瓜時過則敗故名菜類之大者故占菜之豐凶狗
　天鷄民間常畜制其田里教之樹畜也羅堰主瀦畜
　九坎主溝渠天淵是其泉亦所以灌溉也十二國天
　下之諸侯也此皆巡守于天下之事十二月朔巡守
　而一終矣三垣皆天子在國之事非巡守則四海之
　大不無壅閉之處故舜五載一巡守周制十有二歲
　王乃時巡後世此禮既廢凡天子出巡之地至等于
　兵災仰觀乾象所謹在道路津梁所嚴在旗鼔車御
　所重在人民溝洫樹畜代天子民天下其家也不當
　若是耶善乎漢章帝之詔曰車駕行秋稼觀收穫皆
　精騎輕行無他輜重不得輒脩道橋逺離城郭遣吏
　逢迎刺探起居出入前後以為煩擾動務節省但患
　不得脫粟瓢飲耳可謂暗合天道者矣狗國朝鮮獫
　狁之屬也(四夷雖人類而其性之異于禽獸者㡬希以其得天地之偏氣也觀上天呈象若虚)
　(下之天壘城生北狄軫下之東甌毒丘子主閩蠻畢下九州珠口為傳驛之官皆在天之涯聖人謹華夷)
　(之辨有以也夫又按天子有道守在四夷徳之下衰乃有戎狄之患且内有即衛兵衛外有梗河招摇長)
　(垣天象設險深切著明如此何外患之敢干明皇自我致戎棄社稷而逃遂為後世不死守之魁彼愚儒)

反或是之悲夫(獫狁音險允桴枹通鼜音戚夜戒鼔也埸音易)

天之道南為陽明北為幽陰人之事嘉禮屬陽凶器屬
　陰故坐必南向寢必東首葬則于北方北首皆天理
　合如此也故北方玄武為虚危皆主死器危禍等事
　命主年壽禄司官禄危司驕泆非司過失謹慎則享
　禄壽危非則罹凶夭也哭泣主倚廬哭泣之事敗臼
　主敗亡災咎臼咎聲同通用也墳墓墓大夫所掌百
　族兆域虚梁冡人所掌公墓之地園陵寢廟也人萬
　民之精也正北方子位于先天卦氣為復貞下起元
　天道之所開人之事雖生于寅而實胎于子故懸象
　于此繼天而生也周禮獻民數而祭天之司民蓋即
　此星註疏以為軒轅角非也天錢主錢帛十星規圓
　主九府循環流通以權百貨之象坤北陰方故主利
　也(洪範八政曰食貨祀司空司徒司㓂賔師天象八榖瓜栁主食天市軍市天錢主貨鬼主祭祀營室)
　(翼軫司空之事七公司徒之官凡刑皆司㓂凡兵將即師謁者傳舍主賔客聖經與天道相合類如此)
　天壘城主丁零匈奴諸夷正北方之地也
室十月而農工已畢此星昏而正中故主營建宫室定
　之方中作于楚宫是矣離宫三雙天子之别館也百
　工之事惟土木為大土司空冬官主知水土殃咎掌
　度地居民相景之職土公執役之民也蓋屋主營建
　宫室工師之事土公吏其屬也杵臼冬月治五榖之
　所有事也(定音訂景古影通)
閣道天子遊幸别宫之道故從紫微宫絶漢抵營室附
　路閣道之便路王良造父皆御官王良前四星為天
　駟舊以房星為天駟以其星于仲夏初昏正當午位
　而乾為馬得午之氣也策王良所執以御也車府天
　子五輅所藏掌于巾車天廐所以養馬掌于校人者
　也天津四瀆津梁輦道天子馳道所以渡神通四方
　主巡行天下水陸之道也奚仲主軍征大御之官也
　至尊行幸道路舟車猶加謹嚴故天道詳焉螣蛇北
　方水虫也
壘壁陣天子四時之田以講武事者而於冬則備軍禮
　以大閱故繫于此羽林軍鄉遂之兵猶後世京軍也
　北落門即大司馬仲冬教大閱所謂以旌為左右和
　門以叙和出軍令貴一師克在和也鈇鉞者軍中之
　所有事八魁主設機穽張羅網在周官為獸人迹人
　羅氏等官也雷電霹靂雲雨所以發生萬物者也乖
　和皆于此候之王者之師如雷之動如電之明如霹
　靂之威如雲雨之澤其鼔舞羣動神武如之也天網
　武帳也與八魁義同天海四海之精也
璧天下圖書之秘府自室至婁天子之宫館苑囿在焉
　所以禮賔講武遊觀之所皆不可缺而亦不可溺者
　也有璧在焉所以崇文徳天象不既昭昭矣乎
奎天子之武庫軍南門軍門也天大將軍大司馬之官
　本兵之職外小柱為庾士左右為旗也(古者兵農不分六卿皆將)
　(後世兵益重而始專其職大將軍即大司馬壘壁陣今之團營參有左右前後中五軍命將出師之象畢)
　(為邊兵騎陣將所以帥國子不領于司馬者也)
婁主苑囿犧牲以給郊祀周官之牧人左更藪澤之虞
　官右更牧地之牧師天陵主山陵丘陵虞人之所有
　事又盗賊所依死亡所瘞也故兵疫于此占之積尸
　陵中之尸也隠暗為吉(五岳者五方之鎮風氣之所限隔水澤之所發源民物之)
　(所依歸者也其神視四瀆為尊而不見于天者蓋山静而無為水動物也脩舉則利博廢墜則害漙故聖)
　(王經水之政為多猶醫之治血而不治骨也宜星象之獨畧歟)天溷豢豕之所外屏
　所以蔽臭穢天苑主養鳥獸天園主毓草木周官之
　囿人埸人也銕鎻主芟芻剉槀以飼牛馬芻槀營聚
　芻之所皆委人之職萬物成于秋故于此為備也
胃天之儲藏五榖之府所以會計邦用者也天廪天子
　之御廪以給粢盛也天囷田中貯所納之􁇄也天倉
　掌粟入之藏以待邦用周官之倉人也天庾貯于民
　間小倉所謂曽孫之庾如坁如京也時至于秋則黍
　稷重穋禾麻菽麥靡不畢登矣(㑹教外反囷坤倫反穋音六)
昴主刑獄天之道秋為殺地之道西為金皆所以裁物
　之過也人之事蠻夷狡夏冦賊姦宄者則正之小則
　加以刑大則加以兵故兵刑皆列象西方也又名旄
　頭主胡星以其禀肅殺之氣也昔五胡時專以此候
　禍福而三垣皆不應可以知華夷之辨矣兊為口舌
　卷舌六星讒佞之臣天讒一星主讒佞者自古佞臣
　無世無之在人君近逺之何如耳天河一星濁河之
　精發源崑崙之象天船主舟楫船中積水一星所以
　候水災也(昴與留同音讀作卯非)
畢主邊兵禦侮之臣附耳主聽得失伺愆不邪不祥天
　髙主望雲物觀邊警也天街主南華北狄之道所以
　限隔華夷天闗主邊防闗塞亦皆日月之所行也五
　車軍器兵車所貯故以柱之出入車内外知兵之出
　入礪石磨礪鋒刃天潢輿梁可通車輿者咸池主陂
　澤池沼鳥獸麟介之所萃川師所謂辨其利害者也
　天節使臣所持以傳命掌于掌節九斿大將所持以
　發蹤者也掌于司常九州珠口主傳譯象胥之屬也
參中三星為中軍正中一星大將旁二星參謀也命名
　為參以此二肩為左右將軍二足為前後將軍伐大
　將之柄主大司馬九伐之法以正邦國者也觜行軍
　之藏府坐旗天子大白旗參旗大將之旂也司恠主
　候災祥軍中望氣司卜者也玉井主水泉給厨用軍
　井行軍之井所以給師徒也軍市行軍之市野鷄精
　主知物價察姦慝賈師也闕丘天子雙闕丘下一狼
　主相侵盜賊也弧天弓也常屬矢擬射于狼天狗横
　河中皆所以備盗賊也屏所以蔽厠厠下一星天屎
　也(觜子委反又音資鳥喙也參清含反)
井主水衡法令中平之事物之平者莫如水故營國制
　城畫野分州皆取象焉鉞附于井所以斷也北河為
　北戒曰胡門陰戸自壺口北負微垣東抵獩貊朝鮮
　以為北紀為陰國主攻伐之政南河為南戒曰越門
　陽户自弘農亟谷絶江河達嶺循漳東抵越雋東甌
　以為南紀為陽國主禮樂之政即地里南北絡之說
　(見天官書)六諸王宗臣藩屏王室在周為魯衛之國漢已
　後則為侯王也五諸侯畿外諸侯也此皆聖王所以
　建國而養民者也天樽主盛饘粥以給貧餒水位主
　水衡水府主隄防溝洫之事四瀆江河淮濟之精也
　(六府之中水居其先王政之所至重也故周禮川則有衡澤則有虞溝洫則有匠人故凡麗于天者若四)
　(瀆咸池之類皆虞衡之所職水府羅堰九坎天淵之類匠人之所職歟)丈人主夀考而
　哀孤窮孫子主孝愛以侍丈人老人所以占大人夀
　考者也(獩音穢雋字兖反)
鬼主祀事祖考之象中央積尸所以象神也天廟天子
　之祖廟天社勾龍之神天稷后稷之神也積水積薪
　主水火之齊以給烹餁爟位主變國火供明水火及
　烽燧司爟司烜也(禹叙六府曰水火金木土穀天象爟位司火栁主木土司空土公土)
　(公吏司土八穀主稼穡于水猶詳而金獨畧可以知天道重輕王政緩急矣)後天卦位西
　南坤方萬物皆致養焉故曰致役乎坤潤萬物者莫
　潤乎水故又曰井飬而不窮也井宿列于西南致養
　之義也養莫大于敬老恤孤祭祀者追養繼孝之事
　也
柳主草木雷雨時至于夏雲行雨施品物流形也又為
　天之厨宰主享燕之事陽氣極盛故天子飲酎于是
　時也酒祭祀燕享酒正之官天記主知禽獸齒歲牧
　人牧師等職也外厨主烹宰給賔客外饔稾人之職
　也(酎音紂)
星為朱雀頸文明之會羽儀之所蓋物盛則有文故主
　衣裳文繡也
軒轅南大星女后左右為夫人以次而北者嬪御自午
　而一陰生陰陽相遇故此為后妃之宫庭軒轅曰權
　太微曰衡主内政以弼太微者也内平主執法平罪
　天相主朝服之制佐后禮事並内宰之職也
張主珍寳宗廟服用掌次之官翼天子之樂府也樂陽
　氣之盛故繫于此天子所以大合樂于夏也
軫主車騎任載軍之出入皆占之長沙子主三軍壽命
　軍門天子之軍門也器府百工居肆以成其事者司
　空掌邦土翼軫器府皆其所掌故土司空係焉百工
　之事當及温和之候故月令季春而百工咸理孟冬
　而效工翼軫所以麗于辰巳歟(工有大小不同室下司空主工師匠氏土)
　(木大役若此之司空梓人輿人之事而已)東甌主穿骨南越諸夷青丘子
　南蠻之國也

學周禮法

　周公設官分職皆出自天備見于天王會通冬官補
　義學禮者非與天為體安得有聖人心胷彼以章句
　訓詁為能窮遺經以儀章度數為能盡儒術何足語
　此况于掇拾記憶以作文乎
　或曰三百六十官皆周公心思所為何其精宻也是
　不然天生烝民有物有則必如此乃安不如此不得
　公之制作皆自廣大中流出物各付物正如天地之
　化冲漠無朕及其氣機鼔動大而日星之垂教河嶽
　之效靈皆至理所寓微而草木之一華一葉昆虫之
　一羽一毛靡不相對成文豈物物刻而雕之哉自有
　莫之為而為者周禮非致思所與亦若是而已矣
　周禮六官之設曰天地春夏秋冬掌治教禮政刑事
　上下四方包括不漏以成天下之治正如天地四方
　之六合一方缺即不成合其分而治之如六鄉六遂
　六軍小者如六牲正如六出之花一瓣脫即不成花
　至若王宫王朝都鄙邦國士庶子萬民萬物以及于
　祭祀賔客軍旅器荒毎事重重提綴此却如束物之
　六匝一職不至即管攝有不周苟得此三義肯移易
　周禮乎
　周禮有必不可復者如后妃夫人與尸賔獻酬天子
　與邦君送迎獻酬及夫升降揖讓三千之儀在後世
　必不能行雖遂損之可也至如宫中府中俱為一體
　王后世子動遵式法自天子而下有田國采地以處
　其子孫寓兵于農取士以賢選用宦守府史胥徒制
　馭諸侯四夷後世舎之無以為治此亦不可用耶其
　他官職有分合古今異制者不必變今之法伹當行
　古意于今制之中只如出納王命一事周制極其正
　大詳宻今之通政給事翰林皆其職也但欲諸人各
　得其職君相以公天下之心行之何必泥于大僕内
　史宰夫等官又如制國用一事本屬之冡宰今之戸
　部即其職也但欲戸部等官務為萬民生財之道轉
　運之方君相一心大革冗費冗員冗食量入為出何
　必泥于司會大府等官治兵者王于能禦侮而不必
　拘于軍司馬輿司馬司兵司弓矢治刑者期于無刑
　而不必拘于鄉士遂士掌囚掌戮要在于變而通之
　然後可與語行周禮也(詳見内宰司徒鄉遂天官内史司會條下)
　世人疑周禮者率以行之者無效也夫後世簒奪者
　祖揖讓戰争者本放伐豈堯舜湯武之過哉王莽動
　法先聖以文姦奚止于周禮安石徒得其糟粕以便
　其術中間良法美意皆罔然也以是而訾聖經不亦
　異哉或以奔者不禁王及后世子不會等語非周公
　所作不知此皆註家解釋之誤耳故林孝存謂為黷
　亂不驗之書何休以為六國陰謀之書今其書見存
　黷亂陰謀安在玩其文義有能作此者雖非周公即
　聖人矣
　或曰烏鳶蟈蠧葛羽荼炭似于煩瑣夢卜盟詛禱祠
　似非正大使果周公所作則其學不㡬于駁雜不純
　耶夫周監于二代此等之事皆自古相傳周公因而
　品節之非必皆周公所創且公之道必及于萬物故
　凡宇内之昆虫草木咸在其治教政刑之中自有不
　得而遺者又古人離造化不逺猶知鬼神之情狀故
　其于鬼神之事為之必効今人為軀殻間隔天人道
　殊且失古人之法故于夢卜盟詛禱祠之事為之無
　徵直截者一切禁絶遂不信有此理孰知周公所以
　通于幽明之故哉(詳見天官女祝春官大卜秋官司盟冥氏條下)
　官多則民擾周禮六官所以經緯乎王畿四海者至
　詳且宻當時之民恐不勝其擾也是不然此在于官
　之賢否何如耳故利民之官不可少害民之官不可
　有且周禮親民之官唯其鄉遂都鄙之主而已其餘
　若司諌司救媒氏調人皆下其法于其主而自行之
　又如布憲毎歲首遣之但至于邦國蓋于吏為詳宻
　于民實闊畧他如匡人撢人掌交掌察則又因事而
　遣非有常員後世巡行國邑者不得其人各以其意
　見主張氏事甚則有司科斂于民以附益之宜乎有
　十羊九牧之喻也
　三百六十屬公孤官不必備周公以冡宰兼大師召
　公以司空兼太保蘇公以司㓂兼大史此原為兼官
　者公兼鄉老卿兼鄉大夫軍將皆命卿旅帥皆中大
　夫此原不别設官以至比長閭師等局分不必設府
　史胥徒不别置也有不得不兼者掌馬者即以為馭
　士庶子等可以為車右也至如撢人訓方因事而遣
　夏采放相因事而設平日無此官事畢而罷故官雖
　多而無冗員之病
　周公兼官之設使人之所能乘人之所餘事治而不
　妨功用人而不費禄善物而不費財周禮中此意為
　多司門多隙地而祭祀之牛牲繫焉稾人多穀食之
　餘以豢祭祀之犬甸師有餘力帥其徒以薪蒸圉師
　習于苫蓋之事則以充椹質翦闔車僕主苹蔽之事
　則以共大射之三乏至于遂師農事之不可緩者則
　移用其民縣正師役之不可後者則移其執事蓋亦
　莫非此意他如罪人之執役于圜土未嘗以無用妨
　有用盗賊之任器貨物則入于師兵亦不以有用為
　無用周公之克勤小物類如此此官事不攝夫子所
　以譏管氏之不儉也後世之冗費冗員冗食畧不知
　節而唯餕民之膏血以償之亦當念及此哉
　註疏于周禮字有不通者不獨改其聲且改其文全
　無意義至有的然差譌者却不能正愚取其所改不
　過百之一二而已
　凡諸經各有義例其字面亦有不同初開卷茫然無
　識惟終卷後反覆再觀其義始見愚得一法以經解
　經而已故凡初讀時不明處率十之三四次以漸融
　釋末後尚有疑者不過十之一二遂置不復思記之
　寓目處使留于心乆之此理自然呈露盖心即天地
　聖人之心但為形骸間隔遂蔽覆昏塞惟虚静無我
　則自開露此天聰明也杜元凱云優而柔之使自求
　之厭而飫之使自趨之管敬仲云思而不得鬼神將
　通之皆得此意矣
　賈氏正義云按書傳周公一年救亂二年伐商三年
　踐奄四年建侯衛五年營成周六年制禮作樂所制
　之禮即此周禮也漢興髙堂生傳十七篇自髙堂生
　蕭奮孟卿后倉戴徳戴聖是為五傳弟子所謂十七
　篇即儀禮也若夫周禮其出特後者馬融傳云秦自
　孝公已下用商君之法其政酷烈與周官相反始皇
　禁挾書特疾惡欲絶滅之故焚燒之獨悉是以隠藏
　百年孝惠除挾書之律開獻書之路時有季氏上周
　官五篇復入于秘府五家之儒莫得見焉孝成時劉
　向子歆校理秘書始得列序著于録畧然亡冬官一
　篇以攷工記足之時衆儒並出共排以為非是唯歆
　年尚㓜務在廣覽乃知其周公致太平之迹且在于
　此奈遭天下兵革並起疾疫喪荒弟子死喪彼有里
　人何南緱氏杜子春尚在永平之初年且九十能通
　其讀頗識其說賈徽及子逵大中大夫鄭興及子大
　司農衆往傳其業又以經書傳記轉相證明為解其
　時議郎衛次仲待中賈景伯南郡太守馬季良亦皆
　作周禮解詁然猶有參錯同事相違二鄭明理於典
　籍觕識周官之義存古字發微正讀鄭玄字康成作
　周禮註多引杜子春鄭大夫司農之義以讚而下之
　焉然則周禮起于劉歆而成于鄭玄然林孝存以為
　末世瀆亂不騐之書作十論八難以排棄之何休亦
　以為六國隂謀之書唯有鄭玄徧覽羣經故能答林
　碩之難作為訓注使其義得條通焉其後唐大學博
　士賈公彦又撰周禮疏五十卷是為注疏云(觕粗通)
　文中子曰吾視千載以上聖人在上者未有若周公
　焉其道則一而經制大備使後之為政有所持循
　唐太宗問三代損益何者為當魏徵對曰孔子曰周
　監於二代郁郁乎文哉吾從周周禮周公所裁遺談
　餘義可舉而行若擇前代憲章發明王道臣請以周
　典唯所施行帝大說翌日又召徵入曰朕昨夜讀周
　禮真聖作也篇首云惟王建國辨方正位體國經野
　設官分職以為民極誠哉深乎良久謂徵曰朕思之
　不井田不封建不肉刑而欲行周公之道不可得也
　明道先生曰必有闗雎麟趾之意然後可以行周官
　之法度愚案淳公之學識其大者可謂盡得周禮之
　本矣然詳攷周禮之治莫重于教六宫教世子故周
　官法度正所以為闗雎麟趾法度無大于此也大抵
　周之治必自卑近始必于其所難者而致詳故后夫
　人嬪婦女御之教王世子貴遊子之教以至教其宦
　寺教其胥徒教百姓女工初若可畧而實則甚切要
　為之甚難而其成功則甚易簡此其所以異于後世
　之治也
　横渠張先生曰天官之職須襟懷洪大方看得盖其
　規模至大若不得此心欲事事上致曲窮究凑合此
　心如是之大必不能得也愚謂周公之心與天地同
　體以天下為家又以多才多藝一事一物皆此心散
　見及其制作成後莫不與此心凑合六官皆然學者
　須先得此心有不通處致曲可也
　横渠又曰太宰之職難看蓋無許大心胷包羅記得
　此復忘彼其混混天下之事當如捕龍蛇搏虎豹用
　心力看方可其他五官便易看止一職也愚謂大宰
　之職若典法則而下凡十條皆總陳治天下之道其
　餘有春王正月之事有歲終之事有毎日之事又有
　隨時所遇大事具有成法按職行之要之亦一官之
　事後世此書遂無傳者特以周公于天下事混成在
　心其作為成書皆自大本中冩出故官雖六而治則
　一職雖殊而意則通後人無此胷襟各自一職上推
　求祇見其雜亂紛糾而已學者須于三百六十屬融
　會而通之運旋得轉乃可以觀此書也
　文公先生曰周禮一書周公所以立下許多條貫皆
　自從廣大心中流出又曰周官徧布精宻乃周公運
　用天理熟爛之書
　文公又嘗以為未成之書者然愚觀正歲建牧立監
　九伐之法巡狩殷國等禮皆防維封建之意豈有後
　世牧伯專恣之禍又如建其長立其兩與夫都則都
　士都宗人都司馬等官皆置于都鄙之後豈有世卿
　之禍如制貢治兵春秋此法猶存至于六官職掌皆
　與書同蓋周公攝政時制禮作樂者即此也烏得謂
　之未成哉但自成康既没之後綱紀日漸頽廢無大
　有為之君以舉之遂不可復反若當時未嘗行者文
　公或未詳覽恐亦記者之誤也
　陳同父曰周禮一書先王之遺制具在後有聖人不
　能加毫末於此矣世儒以為治至周公而術已窮窮
　則不可復繼周之後必為秦夫子蓋逆言而不言也
　嗚呼果其窮也則周公之志荒矣自伏羲神農黄帝
　已來順風氣之宜而因時制法凡以為人道立極而
　非有私天下之心也蓋至于周公而集百聖之大成
　文理宻察曲而當盡而不汚無復一毫之間而人道
　備矣人道備則足以通天下之禮而周天下之變變
　通之理具在周公蓋至此而與天地同流而奚憂其
　窮哉夫周家之制既定而上下相維至於八百餘年
　諸侯既已擅立周之王徒擁其虚器蕞然立諸侯之
　上諸侯皆相顧而莫之或廢獨何所畏而不忍哉豈
　非周公之制有以維持其不盡叛之心雖顛倒錯亂
　而猶未底于亡也當時有能變通周公之制而行之
　天下不必周而周公之術未始窮也
　黄度氏周禮說序曰周之道固莫聚于此書他經其
　散者也周之籍固莫切于此書他經其緩者也公卿
　敬羣有司亷教法齊備義利均等文武周召之實政
　在是也奈何使降為度數事物之學哉新昌黄文叔
　始述五官而為之說亹亹乎孔孟之以理貫事者必
　相發明也惻惻乎文武之以己形民者必相經緯也
　滌洗劉歆蘇綽王安石之腥穢而一以性命道徳啓
　後世之公心雖未能表是心而獨行猶將合他經而
　並存也
　馬端臨氏曰經制至周而詳文物至周而備有一事
　必有一官毋足恠者有如閹閽卜祝各設命官羞服
　泉貨俱有司屬自漢以來其規模之瑣碎經制之煩
　宻亦復如此特官名不襲六典之舊耳固未見其為
　行周禮而亦未見其異于周禮也獨與百姓交渉之
　事古今異宜蓋三代之時寰宇悉以封建上之人所
　以治其民者不帝如祖父之于其子孫田土則少而
　授老而收又從而視其田業之肥瘠食指之衆寡而
　為之斟酌區畫俾之均平貨財則盈而斂乏而散又
　從而補其不足助其不給或賖或貸而俾之足用所
　以養之者如此司徒之鄉州縣遂歲時讀法攷其徳
　藝糾其過惡而加以勸懲司馬之卒旅師軍四時大
　田行其禁令而加以誅賞所以教之者如此其事雖
　似煩擾而不見其為法之弊者蓋以私土子人痛痒
　常相闗脉絡常相屬雖其時所謂諸侯卿大夫者未
　必皆賢然既世守其地世撫其民則自不容不視為
　一體既視為一體則姦弊無由生而良法可以世守
　矣自封建變而為郡縣國家之法制率以簡易為便
　慎無擾獄市之說治道去太甚之說遂為經國庇民
　之逺猷所以臨乎其民者未嘗有以養之也苟使之
　自無失其養斯可矣未嘗有以教之也苟使之自無
　失其教斯可矣蓋壤土既廣則志慮有所不能周長
　吏數易則設施有所不及竟于是法立而姦生令下
　而詐起處以簡靖猶或庶幾稍涉繁夥則不勝瀆亂
　矣則知周禮所載凡法制之瑣碎煩宻者可行之於
　封建之時而不可行之于郡縣之後必知時適變者
　而後可與通經學古之說也

治地事宜

尺
　凡地皆從人身起寸指節也尺臂長也尋伸臂而上
　也約以中人十寸為尺十尺為丈倍丈為引八尺曰
　尋倍尋為常布帛尺十二寸者天數也周尺六寸四
　分洛陽測景䑓之制猶存其度起黄鐘故短
歩
　半歩曰武一足所履二武曰歩兩足所張六尺為歩
　此人生自然之度量田用之自古及今未之有改王
　制云古以周尺八尺為歩今以周尺六尺四寸為歩
　古者百畝當今東田百四十六畝三十歩東田謂山
　東之國以闗中在西而言也此不過周末權度不審
　故有此繆夫歩生于足謂歩有不同足亦不同乎
　鄧展曰古者百歩為畝漢時二百四十歩為畝古千
　二百畝則得今五頃
　趙氏曰古以百歩為畝今以二百四十歩為畝古百
　畝當今之四十一畝也
　桑弘羊曰古者制田百歩為畝民井田而耕什而籍
　一先帝哀憐百姓之愁苦衣食不足制田二百四十
　歩而一畝率三十而稅一
　
司馬法曰六尺為歩歩百為畝一目縱横六尺是謂之
歩此圖縱横各十歩積為百歩是謂一畝
　
攷工記匠人為溝洫耜廣五寸二耜為耦一耦之伐廣
尺深尺謂之畎班固曰后稷始畎田以二耜為耦廣尺
深尺田畎長終畝一畝三畎而播種于畎中苗生葉以
上稍耨壟草因隤其土以附苗根比壟盡畎平則根深
而能風與旱也　能音柰通
　二耜為偶兩人並耕也深者為畎畎上髙土為伐伐
　發也兩人所發之土廣尺則伐下之土為深尺矣一
　歩三畎立苗方二尺此法井牧皆然鄭氏曰古者耜
　一金兩人併發之　賈氏曰耒頭金廣五寸
　按畎壟之法見于趙過蓋凡陸榖初種時必迫于地
　面則天地氣相接而易滋至其漸長漸潰其土以益
　之其治地可謂盡善矣若治水田莫善于吳越畎壟
　之制與此不同大凡地廣狹各有所宜所謂廣深
　尺者亦不可拘當隨種之所宜參酌鄉俗教民為之
　可也象山先生述其家治田之法用長大钁頭鋤深
　至二尺許廣一尺半植一禾大旱時以田肉深獨得
　不旱毎穗數至二百粒他處不及百粒計所收數倍
　深耕易耨之効如此不可不學也
　
詩公劉徹田為糧大田雨我公田遂及我私
孟子曰方里而井井九百畝中為公田八家皆私田百
畝同養公田公事畢然後敢治私事
　方一里之中其田九百畝界為井字中為公田八家
　皆私田百畝借其力以助耕公田故謂之助八家共
　耕為通力各私田百畝為均平故謂之徹徹者通也
　均也通力合作則可計畝均收則不可蓋各入其田
　之所收故謂之私田若曰均收則公田外為民田不
　必分井字不稱為私田矣
　
孟子國中十一使自賦又曰貢者校數歲之中以為常
　千畝之田中為遂九十夫各受田百畝九遂並入于
　溝以其無公田毎夫各自供其十一之賦故謂之貢
小司徒經土地而井牧其田野　春秋傳井衍沃牧隰
　臯
　寛平之地為井窄狹之田與夫髙下不齊者但可為
　牧多則十夫少則雖不足一夫皆可補而授之
司馬法歩百為畝畝百為夫夫三為屋屋三為井
　歩百為畝謂闊一歩長百歩畝百為夫謂長闊皆百
　歩也
匠人廣尺深尺為畎田首倍之廣二尺深二尺謂之遂
　九夫為井井間廣四尺深四尺謂之溝
遂人夫間有遂遂上有徑十夫有溝溝上有畛
　夫間有遂廣深二尺遂上有徑高廣亦二尺可以通
　人行十夫有溝廣深四尺溝上有畛高廣亦四尺可
　以通牛馬
　舊說以遂人有十夫字因以為鄉遂用貢法之溝洫
　匠人有九夫字因以為都鄙用助法之溝洫愚謂凡
　耕者皆為横畎以入于遂一歩為三畎立苗方二尺
　此樹植之法井牧皆然也夫間有遂遂上有徑十夫
　有溝溝上有畛大抵田首之水入于溝亦井牧所同
　也但井限于九夫牧則十夫此微不同然所謂九夫
　者乃九夫之地非九家也且每井有餘夫等受田一
　井實不止九夫故舉成數言豈可因此而遂分鄉遂
　都鄙有二法乎
公田二十畝為廬舍
春秋榖梁傳曰古者方三百歩為里名曰井田井田者
九百畝公田居一公田為居井竈葱韭取焉
班固曰理民之道地著為本故必建歩立畝正其經界
六尺為歩歩百為畝畝百為夫夫三為屋屋三為井井
方一里是為九夫八家共之各受私田百畝公田十畝
是為八百八十畝餘二十畝以為廬舍環廬樹桑菜茹
有畦瓜瓠果蓏植於疆埸在野曰廬在邑曰里春則令
民畢出在野冬則畢入於邑　何休曰一夫一婦受田
百畝公田十畝廬舎二畝半凡為田一頃十二畝半八
家而九頃共為一井故曰井田　趙氏曰古者一夫一
婦受私田百畝公田十畝八家是為八百八十畝餘公
田二十畝八家分之得二畝半以為廬舎城邑之居亦
各得二畝半廬各在田中而里聚居
　季氏云公田為廬舍之說起于榖梁諸儒遂以在邑
　在野各分二畝半以合孟子五畝之說若公田之中
　去二十畝止存八十畝則制禄之時又當割别井之
　田以足百畝之數不惟失先王正經界之意而又以
　邑處農民亦有不便蓋一夫一婦食力之小人也就
　田斯可以治農業而死徙無出鄉又同井者之所安
　也冬則入邑春則出野雖近郊之地住近國中猶以
　搬運為煩不欲輕動而况逺郊之外必使逺棄田疇
　徙居國邑人誰樂之先王之立此法果何義邪且孟
　子言五畝之宅未嘗以為廬舍也信南山詩中田有
　廬者八家各于田中小苫茅舎以為息勞守畝之所
　耳蓋農民所宅必是平原可居之地另以五畝為一
　處不占公田也然亦取於便農功邇饁餉去田豈宜
　逺哉其所聚居或止八家或倍八家以上各隨便宜
　合為一邑置堡設城以相守望故舉成數言則有十
　室之邑千室之邑丁男之有妻者為室室亦家也所
　主在於同井無出鄉而已非必都邑然後為邑而都
　邑亦豈可以寓農民哉故農民之宅與國中之㕓不
　同農民之宅鄉里也即制里而導其妻子養老者也
　國中之㕓市㕓也但為士旅寄居之所工商懋遷之
　區而已而農人入居焉則徙業無常非所以為安矣
　故管子作内政有曰四民雜處則其言哤其事易聖
　王處士就閒燕處工就官府處商就市井處農就田
　野少而習焉其心安焉不見異物而遷焉其父兄之
　教不肅而成其子弟之化不勞而能是故士之子恒
　為士工之子恒為工商之子恒為商農之子恒為農
　農則野處而不暱韋昭所謂國都城郭之域惟士工
　商而已農不在焉此古法之僅存者也諸儒但見後
　世四民混而為一遂謂人皆有兩宅焉此但可以富
　室踰侈者言耳豈所以語土著之農夫哉
應電按榖梁先秦人其言有自班固何休趙岐宗之似
于有徵但公田去二十畝為廬舎止八十畝誠于制禄
有妨而冬邑春郊出入煩擾亦非人情所樂此季氏獨
見之言辨析甚善然觀周禮上地田萊一百五十畝其
食者三之二其民可用者家三人中地田萊二百畝其
食者半其民可用者二家五人下地田萊三百畝其食
者三之一其民可用者家二人乃知畫為井田者此定
法也而田有上中下則居民之八家不可得而拘中為
公田者此定法也而田亦有上中下則百畝之入亦不
可得而拘故使田極肥厚而土窄無萊田則一井止于
八家此即匠人孟子司馬法之常制也田瘠薄而人稀
則一井三家而不足此即後世儘民開墾之法也都邑
相近則民不野宿而公田之百畝無缺此季氏所疑之
言也都邑相逺則民當野宿而公田之百畝不足此榖
梁諸儒之所言也蓋公田已足則百畝為實而用以制
禄公田不足則百畝為虚而當有以益之此猶後世之
叙禄者云食封若干而其數多食實封若干而其數少
如此則周禮孟子班氏季氏其言皆無窒礙矣况公田
皆藉民力所收自倍于私田雖八十畝亦足以當百畝
也
十一說
凡十一之制有十之内取其一者貢法是也有十之外
取其一者公田二十畝為廬舎民所耕田共一百一十
畝是也有九分而取其一者公田無廬舎官皆取之九
百畝中取一百畝是也大約不出十之上下故總謂之
十一
　
一夫上父母下妻子旁有兄弟為家受百畝之田上地
萊五十畝中地萊百畝下地萊二百畝故自七人至五
人可任者三人至二人皆食于百畝之内七人至五人
外又有弟六尺已上可任男子征役之事乃受餘夫田
二十五畝如有數弟則各受田二十五畝以養其妻子
孟子所謂餘夫二十五畝弟雖生子猶同居故兄弟之
子為猶子其相謂為同堂兄弟也
夫與弟各生孫則夫與弟又為父夫與弟之冡子為夫
次子為餘夫孫為子各成一家夫之冡子受原田諸弟
冡子各受百畝之田遂人所謂夫一㕓餘夫亦如之也
世次相降其法皆然
餘夫疆與受田說
易曰父父子子兄兄弟弟夫夫婦婦而家道正蓋必三
親具而後成家也周禮大司徒任民之法上自七人下
至五人而後謂之家蓋必聮于兄弟也故上地足以供
七人中地足以供六人下地足以供五人此外别有弟
六尺以上可任男子之事百畝不足以供别受餘夫田
二十五畝當今之十餘畝雖有室有子皆食其内亦無
不瞻若其長子孫二十五畝不足以供然後如夫之授
以㕓田萊蓋自正夫言必人浮于所食田之數方加以
餘夫田自餘夫言必人足以當所食田之數方授以足
田也觀先王之法父子兄弟永無分居之理骨肉之親
有天倫之樂無離索之憂一善也諸弟各有餘夫田寛
裕自生禮譲而無迫促畔怨之患二善也有孫則别居
受田既以休老又使夫人各私其親以盡人子之情三
善也長子世守田里廬舍支子以次宗之默寓宗法四
善也或疑朱子云壯而有室然後受百畝之田與此不
同何也夫壯而有室上無父母下無子孫即可謂之單
丁也安得與八九人之家同受田此本賈氏疏云年二
十九已下未有妻受口田二十五畝三十有妻則受夫
田百畝一歲之間因有妻而遂加田七十五畝寧不至
于荒蕪耶故餘夫非丁衆㕓不足以容田不足于食不
可授以百畝也以此言之凡有單丁一夫一婦者亦止
可受餘夫田不當受百畝田經載未盡耳苟凡壯而有
室即受㕓别居受田别耕年少地廣零丁孤苦普天之
人並無父子兄弟之樂王政乃所以厲民矣或又云土
田有限凡創業之時土荒民散則受田之法為可行也
承平日久生齒日繁其法將不可通耶是不然天地之
化形氣逼塞于穹壤間有是土田而後足以生是人有
是人必有以足其食自一方言則有寛狹自大塊言有
民稠之地必有土曠之處唯患上之人不為之裁制耳
是故狹鄉則徙于寛鄉民不病地寡而無争地空地則
募民徙實地不病人稀而無曠土此周之先公所以世
有遷都之舉也豈若後世不為制民之産而有有餘不
足之處况乘除者理勢之自然得氣有厚薄則子孫有
多寡數世蕃衍則後多無嗣孰謂天下之地不足以養
天下之人哉
　
授萊田法
凡上地萊田有在一處者則右圖是也有美田不可為
萊者則當别授之萊田更在他處也凡耕萊田有以百
畝而二易一歲曰菑二歲曰畬三歲曰新田是也有萊
在别處則當雜植以助正田
凡公田之入亦當以上中下三等之田計之故有三井
而當一者有二井而當一者有一井而當一者夏官量
人云凡班賞地三之一食賞地多閒田故率三井而當
一井此可以為証
井田夫家總論
孟子曰方里而井井九百畝中為公田八家皆私田百
畝然周初時闢土分田不盡然者大司徒不易之地家
百畝一易之地家二百畝再易之地家三百畝遂人上
地夫一㕓田百畝萊五十畝餘夫亦如之中地夫一㕓
田百畝萊百畝餘夫亦如之下地夫一㕓田百畝萊二
百畝餘夫亦如之小司徒上地家七人可任也者家三
人中地家六人可任也者二家五人下地家五人可任
也者家二人大司馬上地食者三之二中地食者半下
地食者三之一三等之地經中四見皆然分土任民侯
國與王國鄉遂公邑與采地並不容有異夫不易者膏
腴上地而必益以萊五十畝者常使地力有餘不至耗
竭草萊葑淤田益肥美家有餘利自生禮讓生齒日蕃
有田可耕也三分而食其二故曰食者三之二毎一夫
田百畝萊五十畝所占夫半之地是一井中實止六夫
而不足矣一易者肥瘠平之中地休一歲而種其穫與
上地等益以萊百畝二分而食其一故曰食者半毎一
夫田二百畝所占二夫之地是一井中實止四夫也再
易者瘠薄下地休二歲而種其穫與上地等益以萊三
百畝三分而食其一故曰食者三之一毎一夫田三百
畝所占三夫之地是一井中實三夫而不足也井田之
界限有定而夫之分受不齊如此夫有休伐之法則田
之所收固無不均但不易則用人工少易則費人工多
故上地之入食七人而可任者家三人中地之入食六
人而可任者二家五人下地之入食五人而可任者家
二人正夫足其所食人之數而又有可任者即受餘夫
田餘夫而滿其七人六人五人之數者别受正夫田大
約以上中下三等之地總而計之毎一井田通融而論
止于四家可用之民十人而已若舊泥于一夫百畝然
田有髙下口有多寡似均而實不均也唯其以上中下
三等之田授之有一百五十畝二百畝三百畝多寡之
三等上中下三等農夫可任之民亦有家三人二家五
人家二人多寡之三等然後為均平以此知古人云八
家同井蓋治乆齒繁井田大治之時耳初闢地之時不
可為也欲知井田夫家之數當攷于周禮可也
程張井地語録
二程謂地形不必謂寛平可以畫方只可用算法折計
　地畝授民子厚謂必先正經界經界不正則法終不
　定地有㘭垤處不管只觀四摽竿中間地雖不平饒
　與民無害又經界必須正南北假使地形有寛狹尖
　斜經界則不避山河之曲其田則就得井處為井不
　能就成處或五七或三四或一夫其實田數則在又
　或就不成一夫處亦可計百畝之數而授之無不可
　行者如此則經界隨山隨河皆不害於畫之也苟如
　此畫定雖便使暴君汙吏亦數百年壞不得經界之
　壞亦非專在秦時其來亦逺漸有壞矣或謂井議不
　可輕示人恐致笑及有議論子厚謂有笑有議論則
　方有益也又謂若有人聞其說取之以為已功先生
　云如有能者則已願受一㕓而為氓亦幸也伯淳言
　井田今取民使貧富均則願者衆不願者寡正叔言
　亦未可言民情怨怒止論可不可爾須使上下都無
　些怨怒方可行
二程問官戸占田過制者如何如文曽有田極多只消
　與五十里采地儘多又問其他如何今之公卿非如
　古之公卿舊有田多者與之采地多㮣與之則無以
　别有田者無田者
朱子開阡陌辯
阡陌者舊說以為田間之道蓋因田之疆畔制其廣狹
與其縱横以通人物之往來即周禮遂上之徑溝上之
畛洫上之涂澮上之道也蓋陌之言百也遂洫縱而徑
涂亦縱則遂間百畝洫間百夫而徑涂為陌矣阡之為
言千也溝澮横而畛道亦横則溝間千畝澮間千夫而
畛道為阡矣阡陌之名由此而得至于萬夫有川而川
上之路周其外其與匠人井田之制遂溝洫澮亦皆四
周則阡陌之名疑亦因其縱横而命之然遂廣一尺澮
二尋則丈有六尺徑容牛馬畛容大車涂容乗車一軌
道二軌路三軌則㡬二丈矣此其水陸占地不得為田
者頗多先王非虚棄之所以正經界正侵争時蓄泄備
水旱為永乆之計有不得不然者商君以急刻之心行
苟且之政盡開阡陌悉除禁限聽民兼併買賣以盡人
力墾闢棄地悉為田疇而不使有尺寸之遺以盡地利
蓋一時之害雖除而千古聖賢傳授精微之意于此盡
矣又曰所謂開者乃破壊剗削之意而非開置建立之
名所謂阡陌乃三代井田之舊而非秦之所置矣
　
　季氏云孟子耕者之所獲一夫百畝百畝之糞上農
　夫食九人上次食八人中食七人中次食六人下食
　五人庶人在官者其禄以是為差一夫百畝非謂一
　夫一婦佃田百畝也蓋九夫為井之夫謂百畝之田
　為一夫之地也一人之力止可以耕二十五畝則百
　畝者四人之力所耕也上中下農夫皆正夫自公田
　八分之一外上農夫自受私田百畝中農夫受七十
　五畝餘二十五畝授餘夫下農夫受五十畝餘五十
　畝更授一下農夫或授二餘夫理皆可通上食九人
　八人中食七人六人下食五人計其所食之口而耕
　田之所獲適足以供之也庶人在官者事有繁簡則
　人有衆寡而禄宜有差故計農夫所食之數以明之
　豈謂不論人力多寡皆耕百畝聽其為惰農而漫無
　勸督均齊之法哉季氏又云農家受田其實毎人止
　可耕二十五畝但自受田之長而言則曰匹夫而總
　謂之一夫百畝耳
　按孟子之意當如朱子註同授田而以糞力為上下
　苟以授田有此三等則上次中次說不去矣且經中
　明言七人六人五人三等則不及人數者不受足田
　在其中矣以其足以明餘夫受田之法故存之
　
小司徒云九夫為井以歩百為畝畝百為夫計之故曰
九夫地有上中下大約一夫耕二夫之地毎井實則四
家四井為邑十六家論語曰十室之邑是也四邑為丘
十六井六十四家丘之為言聚也舜所居二年成聚是
也司馬法有戎馬一匹牛三頭畢賦之法期于甸而魯
成公作丘甲春秋所以識其重賦也四丘為甸六十四
井二百五十六家司馬法有戎馬四匹兵車一乘歩卒
七十五人又重車一乘將之者二十五人二車共百人
甸之為言用以佃獸之名也一甸出車一乘可以軍旅
田役故名
　　
四甸為縣二百五十六井一千二十四家出兵車四乘
四縣為都一千二十四井四千九十六家出兵車十六
乘
都字从諸省從邑言諸邑之所會也
凡丘甸縣都皆據井邑居民而立名所謂以室數制之
其出車當捉零就整非可以道里計也二圖正方姑發
明其名數而已
　
遂人百夫有洫洫上有涂司馬法井十為通通為匹馬
士一人徒二人一溝受十夫一井之遂十溝入一洫則
為十井而百夫矣故曰百夫有洫井十為通言百夫通
力而治一洫又十井通力以興耡也
涂之髙廣如洫容乘車一軌涂之盡處有輿梁
牧之夫數十故有百千萬夫井之田數限于九大數限
于八此紀夫並以十者凡餘夫單丁及士工賈之受田
不過二十餘畝其實每井必有十餘夫故舉其成數言也
　　
遂人千夫有澮澮上有道
司馬法通十為成成百井革車一乘士十人徒二十人
匠人方十里為成成間廣八尺深八尺謂之洫
一洫受十井百夫之水十洫共入一澮則為百井而千
夫矣故曰千夫有澮通十為成言十洫方百井井田之
法于是而成也
一成百井千夫除山川等三分之一倣彿甸之六十四
井以上中下三等計之一夫耕二夫之地毎井止四家
為戸二百五十六約五户而出二卒故為士十人革車
一乘
道之髙廣如澮容乘車二軌
　　
遂人萬夫有川川上有路以達于畿
司馬法成十為終終千井革車十乘士百人徒二百人
千夫為澮十澮共入一川則為千井而萬夫矣故曰萬
夫有川成十為終言十成之水共歸于一川因山川之
勢而加以人功疏導水有所終故以取義也自川則可
以達于四瀆矣
詩云駿發爾私終三十里亦服爾耕十千惟耦終直二
十五里曰三十里十千耦皆舉成數極言之
以地方言為千井萬夫除山川道路等三分之一為二
縣零二甸之地總為十甸共六百四十井出兵車十乘
路之髙廣如川容乘車三軌
　　　
司馬法終十為同同方百里革車百乗士千人徒二千
人終千井萬夫十終則提封萬井十萬夫直二十五里
四面方一百里謂之同者言雷震百里其聲相同也
同間廣四尋深四仞為川一同之中其川九其外為大
川以達于畿者也毎一目當一成以地方計之雖有萬
井十萬家除山川道路三分之一總為百甸之地六千
四百井毎井止四家為户二萬六千四百約五户而出
二卒故為士千人二百五十餘戸而出一車故為革車
百乘
井田溝洫澮川用田數
一井之溝(長九百歩)溝上之畛(各廣四尺共八尺積一千二百歩)計田十二畝
井十為通溝畛十(積一萬二千歩)計田一夫零二十畝　十井
之洫(長二千歩)洫上之涂(各廣八尺共二歩四尺積八千歩)計田八十畝
　已上十井溝畛合洫涂共計田二百畝該二夫
通十為成百井洫涂十計田二千畝該二井零二夫
百井之澮(長一萬歩)澮上之道(各廣二㝷共五歩二尺積一萬六千歩)計田一
夫零六十畝
　已上百井溝畛洫涂合澮道共計田二千一百六十
　畝該二井三夫零六十畝
成十為終一千井澮道十計田二萬二千六百畝該二
十四井　千井之川(長三萬歩)川上之路(各廣四㝷共十歩四尺積三十二萬)
(歩)計田三千二百畝該三井零五夫
　已上溝畛洫涂澮道合川路共計田三萬四千八百
　畝該二十七井零五夫
終十為同一萬井川路十共計田二十四萬八千畝該
二百七十五井零五夫
　已上毎同溝洫澮川大約費田不及百分之三
　是百里費田三里千里費田三十里古今以費
　田為憂而秦人之所開要不過此奈何計此
　小利而坐失大利乎愚觀古法治水以道里
　計出賦去三分之一則溝洫已在其中而人
　猶疑之因詳述如右
諸侯封地實封食禄攷
按書武成孟子王制所言畿封之制多有牴牾愚嘗以
周禮為據而後得其說也凡封國有管轄之地有實封
之地有所食之田周禮上公之地方五百里侯方四百
里伯方三百里子方二百里男方百里即詩之錫之山
川土田附庸司馬遷所謂周封伯禽康叔于魯衛地四
百里太公于齊兼五諸侯地正與周禮制合此管轄之
地也其言食者半三之一四之一者此其實封之地今
觀春秋齊魯等國封疆皆可騐也孟子所言君十卿禄
者大國君田三萬二千畝次國君田二萬四千畝小國
君田一萬六千畝此一歲君所自食之禄也故以司馬
法同封之制合職方氏封國之法而計之天子千里之
地為田一千六百同出車一萬六千乘徒一百六十萬
人諸公地方五百里為田四百同除附庸之國其食者
四之一實封田一百同出車一千乘徒十萬人故為王
畿十分之一若如王制拘以百里止得天子百之一而
已侯之地四百里為田二百五十六同除附庸之國其
食者三之一實封田八十五同出車八百五十乘徒八
萬四千人伯之地三百里為田一百四十四同除附庸
之國其食者三之一實封田四十八同出車四百八十
乘徒四萬八千人子之國二百里為田六十四同除附
庸之國其食者半實封田三十二同出車三百二十乗
徒三萬二千人男之地百里為田十六同其食者半食
封田八同出車八十乘故以千里之地大約封公者四
國其食者四之一封侯者六國封伯者十一國其食者
三之一封子之國二十五封男之國百其食者半自所
食之外皆為附庸之國矣若如王制之說州方千里州
建百里之國三十七十里之國六十五十里之國百有
二十凡二百一十國即如方百里之國為田十六同出
車一百六十乘大國三軍合用三百七十五乘將安取
辦乎此其說誠不可通矣　畿内采地孟子云天子之
卿受地視侯大夫受地視伯元士受地視子男王制云
天子三公之田視公侯卿視伯大夫視子男元士視附
庸周禮載師以家邑之田任稍地以小都之田任縣地
以大都之田任畺地大約公處于大都孤卿處于小都
中大夫處于家邑夫天子畿内之地不過千里苟三公
之田視公不㡬于半天子之疆乎是不然王畿之縣都
不世量山川人民以為都邑而使掌其治教賦稅非若
諸侯之封國割其地以與之故天官九兩一曰牧以地
得民二曰主則以利得民而已所謂受地者但可言其
所食與出封耳且孟子王制所述視地有不同者嘗觀
春秋所書王臣三公稱公卿稱伯中大夫稱子下大夫
稱字元士中士稱名下士稱人列國唯命卿以名登于
册大夫謂之微者稱人而已故周禮掌客云三公眡上
公之禮卿眡侯伯之禮大夫眡子男之禮士眡諸侯之
卿禮庶子一眡其大夫之禮典命云王之三公八命其
卿六命其大夫四命及其出封皆加一等故三公在朝
則食大國君之禄出封則為上公之國六卿在朝則食
次國君之禄出封則為侯伯之國中大夫在朝則食小
國君之禄出封則為子男之國下大夫食大國孤之禄
出封則為附庸之國元士之爵眡諸侯之卿中士之爵
眡諸侯之大夫下士之爵眡諸侯之上士而其禄則自
下大夫而下並與諸侯之臣同何嘗如王制所云天子
縣内凡九十三國耶蓋唯畿内不以封也故大而縣都
小而公邑皆可以治如召公之循行南國畢公之允釐
東郊衘命而往單車可代自無僭逼之嫌苟如孟子所
言萬取千焉則非唯無是地而亦必至于簒弑之相尋
矣苟如王制所封之地又何必設朝大夫都宗人都司
馬都則都士等官而以八則馭之乎唯其禄視夫諸侯
之所食是故公食三百二十井三公為田九百六十井
孤卿食二百四十井三孤六卿為田二千一百六十井
中大夫食一百六十井周禮五官共中大夫三十一人
合冬官不過四十人之數為田六千四百井雖舉朝公
卿中大夫之禄不過九千五百餘井尚不及一同公田
故雖告老而猶食于家必有大故而後收其田里八柄
所謂奪以馭其貧也及其身殁而子孫猶得世其禄蓋
非世其公卿大夫之禄也記曰天下無生而貴者天子
之元子士也是故無大夫冠禮而有其士禮蓋但世其
士之禄耳故仕者之子孫賢則命之爵不賢則禄足以
代耕圭田足以祭祀所謂天子有田以處其子孫也故
以畿外邦國言漸逺所尊者雖大如上公不過天子十
分之一已執夫居重馭輕之勢小如子男亦出百車百
餘乘而足以守宗廟之典籍以畿内縣都言宻邇所尊
者子弟雖賢而不世自足以待無窮之賢縣都雖大而
不有自不虞夫僭逼之患至其後世王畿則子弟襲封
侯國則大夫世爵而有孟子大家弑奪之說諸侯則併
吞附庸大夫則分裂公室而有孔子陪臣執國命之譏
與夫王章一掃而空而封建遂為一大弊矣大抵孟子
之說略王制之說拘惟一據夫周禮以圖攷之然後知
其立法之妙而可以盡見夫先王精意之全也或疑諸
公方五百里其食者四之一為一百二十五里諸侯方
四百里其食者三之一為一百三十三里則侯地反多
于公乎是不然經文于封畺定其里數而其食則就其
中為之等而未嘗定其里數蓋地大則中包廣而外之
里數反少地小則有四邊而外之里數反多不可以里
計也故公田四百同四之一為實封一百同侯田二百
五十六同三之一則為實封八十五同此其多寡之數
自有等級而不相混矣或又以諸男實封八同出車八
十乘小國一軍合有一百三十五乘此則一軍而不足
何以立國乎蓋八十乘之車為三師而有餘故或益之
地以足一軍之數或止于三師亦可以應敵其制不可
得而詳矣
丘甸通成出車合一
司馬法曰四井為邑四邑為丘丘有戎馬一匹牛三頭
是謂匹馬丘牛四丘為甸出長轂一乘馬四匹牛十二
頭甲士三人歩卒七十二人戈楯具謂之乗馬四甸為
縣兵車四乘四縣為都兵車十六乘　此不計道里專
以都鄙居民之數而出兵賦之法所謂縣都者非甸稍
縣都之云也彼縣即小都都即大都地方百里此則不
及一同之地不過用以出賦之名耳此據周禮小司徒
舊法而述之也
又司馬法曰六尺為歩歩百為畝畝百為夫夫三為屋
屋三為井井十為通通為匹馬三十家士一人徒二人
通十為成成百井二百家革車一乗士十人徒二十人
十成為終終千井三千家革車十乘士百人徒二百人
十終為同方百里萬井三萬家革車百乘士千人徒二
千人　夫均之為司馬法也甸方六十四井出車一乘
成為百井亦出車一乘者甸以室數計之指其實數成
以道里計之兼山川道涂等虚數也故一同提封萬井
除山川沈斥城池邑居園囿術路三千六百井定出賦
六千四百井又以上中下二等之地計之一夫耕二夫
之地毎井止四家一同共二萬五千家出車百乘若以
一成百井計之除山川等三分之一定出賦六十四井
正合甸之田數一夫耕二夫之地為二百五十餘家出
車一乘亦與甸之車數相符今云一同萬井三萬家者
此不過一直筭法耳蓋不必除其虚地亦不必計上中
下受地之差而俱以下地紀數畝百為夫非實指一匹
夫謂一夫之地也夫三為屋者俱以下地為筭三夫之
地為一屋即為一家故一通十井而為三十家一成百
井而為三百家出車一乘歸于一同萬井為三萬家出
車百乘其數蓋無不同也
丘甸通成士徒合一
諸家之說以為通成終同畿内采地法一乘士十人徒
二十人凡三十人士多而徒少井邑丘甸畿外邦國法
一乘士三人徒七十二人士少而徒多以為内外之制
孰知夫丘甸之法必一乘百人者兵無竒正則死故有
前拒左角右角以為更休兵無輜重則亡故有重車以
為根本兵無什長則亂故有士十人以相什伯凡有此
車必有此人數此必然之法通成終同之出車豈能外
此故一通十井三十家内合有徒十人而云徒二人者
五人為伍伍皆有長以其長之寓于徒内故稱徒二人
也士一人者毎徒十則有一士率之也成百井三百家
革車一乘合有徒百人云二十人者亦指其伍長故止
二十人言士十人者兼隊正隊副百夫長甲士而言也
然則百人之數何嘗與丘甸異豈有有是車而無是人
之理遂謂畿内采地一乘三十人畿外邦國一乘百人
不亦謬哉
丘甸旁加一里之非
井邑丘甸縣都乃計民以出兵賦之法不當以道里而
論井通成終同乃計田以治水之法故必以道里論故
十夫有溝百夫有洫千夫有澮萬夫有川夫皆在于田
内有田即有溝洫有溝洫即有夫豈有中出稅而外治
溝洫之理丘甸去山川而即其居民之實數故六十四
井出車一乘一成包川澮而言故為百井苟除三分之
一亦與甸之六十四井同亦出車一乘豈謂一甸之地
旁加一里而後與成合哉
井田車馬兵噐
據司馬法六十四井出兵車重車各一乘夫毎井通計
止于四家共為二百五十六家大較六十家而出一馬
二十家而出一牛五家而出二卒民不已病乎蓋重車
民間常器牛民間常畜馬亦民間之不可缺者毎井雖
止四家而可任者常有十人是六百四十人中取百人
以為徒也唯兵車與兵器則一甸之中共出財備之耳
然此但謂一甸之中有此車與徒耳非取之以為用也
觀自古所稱天子諸侯之車數可以見之蓋毎十分而
簡稽其一故毎同不過出車十乘卒千人凡封國之數
皆以此為準
成周兵民之制
人動物也非役役于善即役役于不善吉人為善勤勞
而不知凶人為不善勤勞亦不知為之皆出于其中心
以志帥氣故也民可使由之聖王之政不過率之以勤
勞于善而已勤勞則淫僻無自生變故不能怵偷惰則
善心無自生變故不能支故周禮設官居家則有比閭
族䣊州鄉隣里酇鄙縣遂以施教化在野則為井邑丘
甸縣都通成終同以相什伯大司馬所握之六軍内以
役于王都更休而不竭外以制于四方調遣而有餘是
故月朔孟月習之于爼豆禮樂使其優游于儀文度數
之間而宻消其粗悍暴厲之氣三時靡不力田趨其耕
耨行其秩叙使無有無事而食之人歲時簡其兵器以
為備四仲教之師田以為用而常時則率之以朝覲㑹
同征伐追胥使之常閑于行役而不以為難安于勞苦
而不以為病是故姦慝禍亂而不作刑罰兵革而不用
也雖然鼂錯有言人情莫不欲逸三王節其力而不盡
豈周之民終歲勤動而不得息者耶愚嘗合周制土田
居民之數而得其說矣故以王畿千里居民之數計之
為田一千六百同毎同除山澤邑居溝渠道路等三分
之一為六千四百井毎井以上中下三等不易一易再
易計之一夫耕二夫之地實止四家以可任者三人至
二人計之毎井十人故毎同二萬五千餘家可任者六
萬四千人出車百乘徒萬人毎五家而出二人可任者
六人而用其一也是千里之地合有四千萬家為車十
六萬乘矣然自古稱天子曰萬乘則十六倍而用其一
四十家用其一人而已又以鄉遂居民之數計之近郊
逺郊四面各地方二百里為田六十四同毎同二萬五
千家合有一百六十萬家矣及觀鄉遂序官之數比隣
之長共三萬人所統止于十五萬家是一家而兼十家
毎一比長所統五十餘家矣夫丘甸之法兵皆設而不
用比閭之法戸皆有餘而不藉何也蓋有居民可任之
數用以力田治水田獵追胥毎同可任者十萬餘人是
也有丘甸出車之數毎同出車百乘徒萬人是也有簡
稽之數苟盡簡閱之則民不勝其疲故如載師之法自
十一而至于二十三毎五分而稽其一必十餘載而一
周其比閭之法則以一家而兼十家所以統轄乎民者
必十年而一周推此二法即如今之設里者計一而藏
九休九而用一其法不得不然也至以調遣言則行者
有暑寒鋒鏑之苦居者有離索怨曠之思是豈可輕發
而多用哉故大司馬所統不過六軍為車七百五十乘
為徒七萬五千人于千里之内更番而調遣之其優裕
而不迫均遍而不頗類如此是故天子出必有六軍君
行師從卿行旅從徵發而不至于空虚行役而不以為
勞苦居足以守而無虞出足以戰而無敵田足以耕而
不乏食老㓜廢疾有養而無失所此周制之所以為善
也且夫車馬器械皆平日之簡稽委積芻薪隨道里而
貯峙吉行五十里軍行三十里勞中而有逸將必知兵
兵必順民行險而不危故易曰毒天下而民從之也後
世之民其佚者歟則漫然無教驕奢淫慾不遺餘力遇
有警急則束手無策延頸待斃其勞者歟則征伐四出
戍役無節死亡相繼至發閭左千里蕭條天下騷然其
不至于敗亡也者㡬希
　　
　　　　　　
大司徒五家為比使之相保鄉大夫比長五家下士一
人族師五家為比十家為聯
　比之為言以比次之義使相保不得為惡五家之中
　擇其優于衆者以為之長秩為下士禄比庶人在官
　掌其比之治十家為聮相與對門者尤切近也毎一
　圈為一家一家總十家五圈為五家一比長所統五
　十家
　按六鄉六遂近郊逺郊四面各百里為田六十四同
　毎同為二萬五千餘家合有一百六十萬餘家今觀
　六郷六遂序官之數比鄰之長共三萬人所統止于
　十五萬家是一家而兼十家毎一比長所統五十家
　矣蓋凡比與其長之員有定而其民則十倍而有餘
　歲以五家為正以其餘為副十年一周名則五家而
　所統實五十家故公私之事歲無所缺禄不見其多
　而民不知擾也

已後圖毎比實統五十家並同

　　　
大司徒五比為閭使之相受閭胥毎閭中士一人閭之
為言五比二十五家二閭五十家同巷而居旁有閭門
故以閭名平旦閭胥及隣長坐于左右塾以帥民者鄉
大大國有大故令民守其閭修閭氏令守其閭互也
四閭為族使之相葬族師毎族上士一人族之為言以
其相葬㘿有同宗合族之義也
族師五家為比十家為聮五家相與對門者尤切近也
四閭為族八閭為縣二百家團聚而居者相通與族同也
　　　
毎一圈為族五圈為黨五百家大司徒五族為黨使之
相救黨正毎黨下大夫一人黨者以其患難相救互相
黨與之義也
五黨為州使之相賙
州長毎州中大夫一人州之為言周也
五州為鄉使之相賔
鄉大夫毎鄉卿一人
鄉老二鄉則公一人
　　
大司馬二十五人為兩兩司馬皆中士小司馬五伍為
兩
古法毎百人乘車大車各一乘一車兩輪因謂車為兩
凡車有正必有副則百人當有車四兩二十五人合有
車一兩此兩之所由名也毎一圈為一人五伍二十五
人通兩司馬二十六人
　　　　
旅師五人為伍二伍為聮
穰苴法五人為伍十伍為隊即二兩而為隊也有正副
隊長二人即後世隊頭副隊頭
一圈為一人通兩司馬正副隊長共五十四人
　　　　
大司馬百人為卒卒長皆上士小司徒四兩為卒
周制毎車一乘甲士三人歩卒七十五人以為前拒左
角右角各二十五人重車一乘將之者二十五人一圈
一人合兩司馬四人五十人隊長四人卒正副二人共
一百十人舊說歩卒七十二人三兩各缺一人又缺兩
司馬五十人長泥于百人為卒而誤也司馬法云革車
一乘士十人徒二十人者蓋伍皆有長百人則伍長二
十人以其藏于伍内故止稱徒二十人兩司馬四人五
十人隊長四人卒正二人為士十人也卒之為言終也
自伍兩而下其兵皆未可用至于卒則有車一乘其兵
百人兵馬自此而成故以為名雖不足用然使遇小敵
得一梟將將之此百人如丁布旅之法亦可制勝無當
也
　　　　　
周禮大司馬五百人為旅旅師皆下大夫　小司徒五
兩為卒毎一圈為一伍五人五圈為一兩二十五人
旅之為言衆也兵車五乘統五百人故以旅名少康有
衆一旅是也兵雖少然能竒正分合亦足為用大約中
四兩為中軍四正毎正二兩為正軍毎隅一兩為竒軍
後四兩為遊軍
　　　　　　
大司馬二千五百人為師師帥皆中大夫
小司徒五旅為師毎一圈為一兩二十五人四圈為一
卒百人
師之為言大也衆也兵車二十五乘統二千五百人其
兵衆矣故以師名大約四正四竒中握機外遊軍並當
如握機八陣之制車卒伍法二十五乘為大偏以一師
之車而言　五十乘為卒亦曰廣合二師之車而言也
　　　　　　
大司馬萬二千五百人為軍軍將皆命卿　小司徒五
師為軍毎一圈為一卒百人五圈為一旅五百人
軍之為言萬二千五百人兵車一百二十五乘大車亦
如之合二車之倅為車五百乘可以自環為營故其為
字以包車為文以守以戰可以無敵矣小國一軍次國
二軍大國三軍天子六軍凡大將所統多多益辨用以
調發應援然皆各自為營故營衛堅牢起止迅疾而無
後世全軍覆没之禍此軍所以止于萬二千五百人
車卒伍法一百二十五乘為伍指一軍之車而言也
田賦兵民起數義
按井邑丘甸溝洫澮川通成終同比旅族黨伍兩卒旅
其起數皆不同者井邑丘甸縣都主于兵賦以田為事
田之勢方但欲其備車馬兵器以防調發故各寓于野
而以四起數遂溝洫澮川主于疏導以防水為事防水
之勢長當與居其間受其利者任其事故曰井曰牧並
以各水為分而以十百起數通成終同封畿者主于封
國有國之事莫急于農事莫重于兵賦故兼夫丘甸溝
洫二者一縱一横水于是而治賦于此而定兼夫十與
四而為數也若夫比閭隣里主于教訓服役守禦以民
為事教訓必會集而後施役民必于農隙守禦宜于團
聚故皆在邑而以五起數若軍伍之法止則百人共庇
一車戰則用伍兩卒旅以為竒正更休故亦以五起數
莫不各有天然之數所以不同也或乃欲比而同之至
以井田為伍萬人為一軍何其謬哉
　周禮翼傳卷一
欽定四庫全書
　周禮翼傳卷二
　　　　　　　　　　　　明　王應電　撰
握機經一

　凡一十九字乃風后握機經古文也黄帝立井田之
　法因以制兵為握機陣法破蚩尤于涿鹿之野其臣
　風后實佐之為萬世兵法之祖
天地風雲龍虎鳥蛇四為正四為竒餘竒為握機
　此八陣方位四方龍虎鳥蛇當震兊坎離之位為正
　兵四隅天地風雷當乾坤艮巽之位為竒兵其餘竒
　零之兵大将居中所握猶弩之有機故曰握機易範
　曰以内制外必重輕之勢足以相權而後無尾大不
　掉之患寧使之有餘不可使之不足也先出後躡棲
　盛擊虚濳見出入惟變所適故無一定之數
　　
　四正方曰龍曰虎曰鳥曰蛇即禮記所謂左青龍右
　白虎前朱雀後玄武取象于天文二十八宿而立名
　也四隅曰天曰地曰風曰雲取象于後天八卦方位
　乾坤艮巽而立名也山静不以名兵變山言雲山出
　雲也或取天文或取卦位各就其變動者而立名此
　八陣之體也八陣與中握機為九即後續經所謂陣
　數有九中心零者大将握之也
　昔人有泥八陣之名因謂八人為伍八伍為隊八隊
　為部八部為将八将為軍每圖皆虚其中遂使大将
　居中而無所握是尚得為兵制也哉不知陣名雖八
　陣數實九惟中之所握倍于外四正四正之兵倍于
　四隅所以為居重馭輕之勢也
増衍握機經二
　凡三百六十五字世傳太公因風后握機經増而衍
　之者也漢武帝令霍光習之長樂宫者即此
或總稱之
　此篇雖増衍之文然此句當繼前一十九字之下通
　為一篇言不但餘竒謂之握機或合四正四竒餘竒
　總名握機也
先出遊軍定兩端
　此言下營之始大将遣中軍知筭法能度地者觀合
　布何營先定前後諸軍依次而集大約有剰隊無乗
　地布陣亦如之
天有衡地有軸前後有衝風附于天雲附于地
　此舉八陣之名八陣總以天地風雲四者為名天地
　取其動静開闔風雲取其徃來屈伸衡者車駕馬以
　行天衡十六陣包陣外猶天之運乎外故曰天衡軸
　者車持輪不動而輪之運由之地軸十二陣主陣内
　猶地之静而化生萬物故曰地軸衝者䧟敵决戰之
　義天地各有前後衝者隂陽各以剛决威武為用也
　風者摧撓剥落之義行于天上故附天雲者晦冥變
　化之義出乎地中故附地
天衡重列各四隊前後之衝各四隊風居四維故以圓
地軸單列各三隊前後之衝各三隊雲居四角故以方
天居兩端地居中間總為八陣
　此即後方陣也凡安營布陣必本于此其餘陣法皆
　從此而變化天居兩端按前遊軍所定之位而居之
　也兩端皆重列各四隊為十六隊前後衝各四隊為
　八隊四風居四維各二隊為八隊共為三十二陽圓
　而在外以象天地軸居中毎列各一隊為十二隊前
　後衝各二列每列各三隊為十二隊四雲居四角各
　二隊為八隊共為三十二隂方而在内以象地總六
　十四陣謂之隊者或五十人或一百人或二百人已
　上盖無定數若軍太多則行止遲頓分為别軍可也
陣訖遊軍從後躡敵或驚其左或驚其右聴音望麾以
出四竒
　此下言對敵出軍之法所謂遊軍者乃陣後二十四
　陣餘軍也未知敵之虚實故先遣遊軍驚動以窺之
　按遊軍乃兵家至要安營則為兵候以為應援為遊
　騎以備非常軍行則為探馬探旗而在陣前為奪險
　為遊騎以當險阨戰則為探敵為陷陣為間道别支
　之軍皆蹻㨗不羈之士其所立皆非常之功御之亦
　宜以非常之恩不可不知也
天地之前衝為虎翼風為蛇蟠圍繞之義也虎居于中
張翼以進蛇居兩端向敵而蟠以應之天地之後衝為
飛龍雲為鳥翔突擊之義也龍居于中張翼以進鳥翼
兩旁向敵而翔以應之
　八陣有三四正曰龍虎鳥蛇四隅曰天地風雲此八
　陣之定位也天衡地軸天地前後衝總名天地四角
　總名風雲四為體出戰合前右總名為虎合後左總
　名為龍而四風稱為蛇四雲稱為鳥四為用體用皆
　合八陣而為四陣兼體用而言亦為八陣也并後八
　變陣之名為三
　天前衝居右乃正虎地前衝居前而總謂之虎兵家
　先隂故以前軍與右軍同用也天後衝居左乃正龍
　地後衝居後而總謂之龍兵家後陽故以後軍與左
　軍同用也四面兵不逐方并出而與兩面同出欲更
　休無空缺也風從虎故虎進則蛇應變風言蛇者虎
　蛇皆隂類也雲從龍故龍進則鳥應變雲言鳥者龍
　鳥皆陽類也四角風雲各自為更休而不逐隅并出
　者亦使常無空缺也
虚實二壘
　此語有二義每一陣有二壘即後彌年陣一百二十
　八壘是也調出者為虚居守者為實又安營之法不
　同陣有定法為實壘無定名為虚此盖指安營言故
　後經文仍結之以此
皆逐天文氣候山川向背利害隨時而行以正合以竒
勝
　天文日月星時日之吉凶也氣候風雨雲氣之羙惡
　也山川山林川澤之險易也或向我背敵利我害敵
　或向敵背我利敵害我皆宜趨時而動居中當敵者
　為正兩旁翼擊者為竒
天地以下八重以列或曰握機望敵即引其後以倚角
前列不動或合而為一因離而為八各隨師之多寡觸
類而長
　此條與前陣訖遊軍從後躡敵意同大約引遊軍為
　援當前曰角傅足曰倚前列不動凡變陣衡前與地
　前衝竝不動恐為敵所乗也雖離合有二八陣俱出
　為合一陣析出為離即此各隨師之多寡是也一方
　陣為合八變陣為離馬隆八陣贊㪚而為八逐地之
　形是也審于彼我隨機應變存乎人而已
天或圓而不動前為右後為左天地四朢之屬是也天
居兩端其次風其次雲右左相向是也地方布風雲各
在前後衝之前天居兩端其次地居中間兩地為比是
也從布天一天二次之從布地四次于天衡後從布四
風挾天地之左右天地前衝居其右後衝居其左雲居
兩端虚實二壘則此是也
　此條之義觧者未融以愚觀之不過五行陣而已盖
　前天衝重列陣乃金之方故此天圓不動即土之圓
　天居兩端即水之曲地方布即火之鋭從布天一即
　木之直聊案文為圖布之如左但愚既未嘗身親金
　革之事不習于開闔變化之妙而此條文字類云則
　某是也若先有經而此特引用然者夫既未得為全
　經則亦不可為典要後之觀者唯從事于矢石之間
　者方有得于文字之外云
　　
　經曰天衡重列各四隊前後之衝各四隊風居四維
　故以圓地軸單列各三隊前後之衝各三隊雲居四
　角故以方天居兩端地居中間總為八陣
　　
　經曰地方布風雲各在前後衝之前天居兩端其次
　地居中間兩地為比是也
　
　經曰從布天一天二次之從布地四次于天衡後從
　布四風挾天地之左右天地前衝居其右後衝居其
　左雲居兩端虚實二壘則此是也
　
　經曰天或圓而不動前為右後為左天地四望之屬
　是也
　
　經曰天居兩端其次風其次雲左右相向是也
　以上圖小列之一隊五十人共三千二百人馬隆勝
　樹機能十萬之衆用此數中列之一隊百人共六千
　四百人通遊軍八千八百人項羽破秦軍百萬用此
　數大列之一隊二百人共一萬二千八百人合周制
　萬二千五百人一軍之數多多益辨孫子云治衆如
　治寡分數是也用此而已(若小教閱其數不拘)
　又按地軸冝倍于四正故從布天地陣云從布地四而四角
　不復係于地衝愚謂即宋制之無地分馬盖一軍中必有異
　等之士若秦穆公之䧟陣越勾踐之君子兵吳子所謂選而
　别之愛而貴之以為軍命者無専位無定數處于大将左右
　前後以備緩急驅使然使不與地衝聨則死而無用故自其
　居中曰無地分自其出戰曰地前後衝其制軍之妙如此
　四正方四衡四衝凡八将四隅方四風四雲凡八将此
　十六隊将各主其本隊之事者也
　四正每正各總其衡衝凡四将曰龍虎鳥蛇四隅每
　隅各總其風雲凡四将曰天地風雲合十六而為八
　此八陣将各主其方面之事者也
　地軸将總地軸地衝八雲之兵為三十二隂天衡将
　總天衡天衝八風之兵為三十二陽合八而為二捉
　令就簡以為提挈弛張兩軍相為表裏此副将之事
　也(軸雖大将所握亦遣腹心統領大将虚中以涖之)
　中軍又總八陣兵合二為一此大将之事也
　天地之前衝為虎翼而風應之天地之後衝為飛龍
　而雲應之合前于右合後于左八陣以四為用四陣
　以二而化此叅将之事也
　風将總其四風雲将總其四雲應于四正此驃驍将
　之事也
　遊軍二十四陣與大軍為援此遊撃将之事也
增衍握機經三
　凡六十七字見唐太宗李靖問對相傳云宋阮逸擬
　作然其義明暢其詞簡當盖古語也
陣數有九中心零者大将握之四面八向皆取凖焉
　陣法如井字専指其外則為八兼舉其中則為九四
　正四隅各有其将而中心竒零之兵則為大将所握
　四正曰四面兼四隅故曰八向皆視大将旗鼓以為
　進退動息所謂取凖也
陣間容陣隊間容隊
　一大陣内分九陣竒正布列一隊有兩隊虚實二壘
以後為前以前為後
　回軍轉陣之法
進無速奔退無遽走
　進必從旗鼔勇者不獨先怯者不獨後退必依退軍
　法無敢争先
四頭八尾觸處為首敵衝其中兩頭俱救
　受敵者為頭旁援者為尾一正為頭則兩隅為尾四
　正為四頭而四隅為八尾也一隅為頭則兩正為尾
　四隅為四頭而四正為八尾也雖云首尾然本無定
　位以其首先受敵故謂之首耳所謂觸處為首也兩
　頭即兩旁凡稱受敵者為首則旁援者為兩尾稱受
　敵者為中則旁援者為兩頭亦無定名
數起于五終于八
　五人為伍一人居中為主而旁各兼二人勢順而易
　此伍法也制字之義亦取諸此衛公法有以三人為
　隊者盖以一人為主旁各兼一人也若以八人為伍
　則偏側不齊其勢乖舛斯大誤矣陣法必始于方合
　四正四隅而八
　　　
　受敵者為頭則旁援者為尾每一處受敵則兩旁為
　援
　　　　
　舊謂八人為伍以為直陣則為之長者偏側不齊以
　為方陣中加一人則又為九不加則空其中所以為
　不可用也
　　　　
　舊以八部為将布法如此八伍為隊八隊為部亦如
　之凡為将者虚有其名位而無其握何以用衆耶且
　獨不思陣數有九乎凡此盖徒言而不思措于實用
　故也
　　
　西山蔡氏曰天衡十六陣居兩端左右為挾地軸十
　二陣居中間上下為比天前衝四陣居右天後衝四
　陣居左地前衝六陣居前地後衝六陣居後盖天衡
　在外包運與八風陽陣相統攝即前天圓不動圗但
　前乃圓布而此則方中之圓㣲不同耳

辨胡氏非周禮(凡十四條)

　五峯胡仁仲曰謹按孔子定書周官六卿冡宰掌邦
　治統百官均四海者也今以劉歆所成周禮考之大
　宰掌建邦之六典夫大宰統五官之典以為治者也
　豈於五官之外更有治典哉則掌建六典歆之妄也
元亨利貞分屬于四時而一元統天治教禮政刑事分
掌于六官而治職則統乎百官府今謂五官之外更無
治典然則春可獨無司即如後世丞相豈無職事耶
　大宰之屬六十小宰也司㑹也司書也職内也職嵗
　也職幣也是六官之所掌詞繁而事複類皆期㑹簿
　書之末俗吏掊克之所為而非贊冡宰進退百官均
　一四海之治者也
八政以食貨為先故欲均平天下者必自理財始苟冡
宰而不能制國用則何以平天下乎天官之屬凡嚴于
理財者皆為是也宰相不理錢榖陳平丙吉皆有是言
此自古相傳法言盖謂明于其官而不明于其數之云
耳至于司㑹一職主㑹計天下之政上以節制王下以
贊天下之治猶漢之計相而所司尤為大以周今以為
簿書期㑹之末俗吏掊剋之為豈其然乎
　古之君國子民者以義為利不以利為利故百乗之
　家不畜聚歛之臣與其有聚歛之臣寧有盗臣今天
　官有宰夫者考羣都縣鄙之治乗其財用之出入凡
　失財用物辟名者誅之其足用長財善物者賞之夫
　君相守恭儉不尚末作使民務本此足用長財之要
　也百官有司謹守其職豈敢踰越制度自以足用長
　財為事若劉歆之説是使百官有司不守三尺上下
　交征利摧剥其民以危亡其國之道非周公致太平
　之典也
足用若蕭相國之餽餉不絶長財若劉晏之轉運有方
善物若夫子之畜蕃息也今必以為摧剥其民不有良
吏因天地之利而裁之使上下俱足者乎
　先王之制凡官府次舍列于庫門之外所以别内外
　嚴貴賤也今宫正乃比宫中之官府次舍之衆寡又
　曰去其竒衺之民則是妃嬪官吏衆庻雜處簾陛不
　嚴而内外亂矣
官府次舍王公之旁用男后宫之旁用女所謂民者男
則為府史胥徒女則為女宫女奚此周之宫衛為至善
也豈妃嬪與官吏衆庶雜處哉
　宫伯掌王宫之士庻子鄭玄以為諸吏之適庻宿衛
　王宫者也天子深居九重面朝後市謹之以門衛嚴
　之以城郭溝池環之以鄉遂縣都藩之以侯甸男邦
　采衛守之以夷蠻戎狄周匝四垂中天下而立定四
　海之民今周乃於宫中置諸官吏又以其士庻子衛
　王宫何示人不廣而自削弱如此也
自古簒弑之禍必在君側故宫衛極于嚴密至于王畿
四海以漸而殺今謂士庻子之衛為示人不廣而自削
弱豈嚴于外而内獨無備乎
　王后之職㳟儉不妬忌帥夫人嬪婦以承天子奉宗
　廟而已今内宰凡建國佐后立市豈后之職也哉
内宰佐后立市義見天文天市垣今以謂非后之職豈
易家人六四富家之義哉
　内小臣掌王后之命后有好事於四方則使徃有好
　令于卿大夫則亦如之閽人掌守王宫中門之禁説
　者以為一官奄者墨者也婦人無外事以貞㓗為行
　若外通諸侯内交羣下則将安用君矣夫人臣尚無
　境外之交曽為后而可乎
内小臣掌后之好事于四方盖指宗國之弟兄姊妹及
王内外宗之女以好禮而行或有言教之及所以聴天
下之内治也豈謂外通諸侯内交羣下耶
　古者不使刑人守門公家不畜刑人大夫弗養士遇
　諸塗弗與之言周公作立政戒成王以恤左右綴衣
　虎賁欲其皆得俊乂之人今反以隐宫刑餘近日月
　之側開亂亡之端乎
奄人之用以其便于男女之際自古所不廢也苟不用
此何以通内外之令乎其説詳見學禮通今録奄人義
　古之王者守禮寡欲由義而行無所忌諱不畏災患
　今天官甸師乃曰器事代王受青災此楚昭宋景之
　所不為者也而周公立以為訓開後王忌諱之端乎
　女祝掌宫中禱祠禳禬之事夫祭祀之禮天子公卿
　諸侯大夫士行之於外后妃夫人嬪婦供祭服籩豆
　於内凡天地宗廟山川百神祀有典常又安用此么
　麽禱祠禳禬於宫中此殆漢世女巫執左道入宫中
　乗妃姬争妬與為厭勝之事耳劉歆乃以為太宰之
　屬置於王宫其誣周公也甚矣
鬼神之事愚夫愚婦之所酷信而吾夫子之所不語者
五峯此論甚善盖商俗尚鬼甸師代王受青灾之事不過
出于臣子之至情后宫女巫者正所以正其祀典不得
妄為滛祀也其説見于甸師女祝下兹不詳著
　冡宰當以天下自任故王者内嬖嬪婦敵於后外寵
　庶孽齊於嫡宴遊無度衣服無章賜與無節法度之
　廢将自此始雖在内庭為冡宰者真當任其責也若
　九嬪之婦法世婦之宫具女御之功事女史之内政
　典婦功之女功乃后夫人之職也王安石以為統於
　冡宰則王所以治内可謂至公而盡正矣夫順理而
　無阿私之謂公由理而無邪曲之謂正脩身以齊家
　此王者治國平天下之定理所自盡心者也苟身不
　能齊家而以付之冡宰為主悖理莫甚焉又可謂之
　公正乎噫安石真姦人哉
正身以齊家此誠王者之事但古者后夫人必有師保
姆氏之教故設内宰以主之而内宰又屬之冡宰此其
事之相承也且周禮定為一王之法不有㓜冲之君生
長深宫未閑庶務者乎此内治所以必屬之冡宰也
　四方貢職各有定制王者為天下主財奉禮義以養
　天下無非王者之財也不可以有公私之異今大府
　乃有式貢之餘財以共玩好之用不幾有如李唐之
　君受裴延齡之欺罔者乎玉府乃有王之金玉良貨
　賄之藏不㡬有如漢桓靈置私庫者乎内府乃有四
　方金玉齒革良貨賄之獻而共王之好賜不㡬有如
　李唐之君受四方羡餘之輕侮者乎
四海職貢皆天産國家府藏皆公帑周禮未嘗以為自
私然用有大小則内外府所掌亦有大小之異物有精
粗故玉府所掌多以為上用之貯豈謂内府在内玉府
主良貨賄遂謂天子私蓄乎至其所謂式貢之餘正以
其合于式法用而有餘初非取于民而羡餘其所謂玩
好好用皆在式法之内司㑹之屬所考㑹者其義見于
大府司㑹覽者詳之
　王之裘服宜夫人嬪婦之任也今既有司裘又有縫
　人屨人等九官則皆掌衣服者也膳夫酒正之職固
　不可廢又有腊人鹽人等十有六官則皆掌飲食者
　也醫師之職固不可廢又有獸醫等五官皆醫事也
　宫幕次舍之事固不可廢而皂隷之所作也亦置五
　官焉凡此既不應冗濫如是且皆執技以事上役於
　人者也而以為冡宰進退百官均一四海之屬何也
　漢興經五霸七雄聖道絶㓕大亂之後陳平為相尚
　不肯任廷尉内史之事周公承文武之徳相成王為
　太師乃廣置宫闈猥褻衣服飲食技藝之官以為屬
　必不然矣
羞服室醫嬪婦女工並統于太宰者此正周禮格王之
要道異于後世之治也今以為廣置宫闈猥䙝服食技
藝之官屬是豈宫中府中均為一體之意哉
　其末則又有夏采之官焉専掌王崩復王者也嗚呼
　安得是不祥之人哉禮官臨大變一時行之可矣乃
　預置官以俟王崩而行其職何不祥之甚也
自古盖有死而復生者此復之禮所由始也復而復焉
莫大之幸乃死中求生非死而致死之謂故不繫于器
禮而繫于天官也歟
　太宰之屬六十有二考之未有一官完善者則五卿
　之屬可知矣而可謂之經與易詩書配乎
胡氏謂即太宰六十屬無一官完善愚則謂無一字可
易人之識萬有不齊如此今特畧為辨釋其妙㫖詳見
各職下未睱枚舉學者以身體而酌行之自知所失得
云

辨舒氏非周禮

移易周禮設官(凡二十條)
　籩人　醢人　醯人　鹽人　冪人　五官以朝事
　饋食為重祭祀固屬宗官况與司尊彛為類宜屬宗
　伯
籩醢醯皆獻酒所薦鹽亦籩實冪尤酒醯之所須且並
奄女為之故並屬酒正
　掌舍　幕人　掌次　吳氏屬宗伯以頓舍供帳乃
　禮官之職也舒氏謂與匠人營國之意相表裏事典
　之職守明矣
王之宫室天官莫大之職在國為宫人在外為掌舍故
三官為宫人之屬
　夏采　呉氏舒氏皆謂掌大器以冕服復于太祖為
　禮官之事
禮曰復而不生斯不生矣而後死事始也是忠孝之至
也故為天官之終
　鼔人舞師大司樂俞氏以鼓舞二官并隷于春官之
　大司樂舒氏則以大司樂二十官并屬于大司徒
樂與禮聨事故大司樂為春官之屬鼓舞動民之具故
鼔舞二官為教官之屬且地官教萬民春官教國子故
鄉遂升之司徒司徒升之太學各有所司矣
　載師閭師縣師遺人均人俞氏舒氏並謂為司空之
　屬
　遂人至司稼三十六官俞夀翁氏謂為司空之舊舒
　氏是之
按前人之説大約以遂人序官與五官相同觀五官之
貳皆中大夫二人其考若宰夫鄉師肆師士師皆下大
夫四人旅皆下士三十有二人其數無一爽至于下士
稱旅唯五正卿為然各屬無有稱旅者其為冬官之缺
無疑故謂遂人即小司空而遂師即匠師也愚謂有鄉
即有遂故秋官有鄉士則有遂士其餘舉州即曰里未
有可以相離者司徒主教民鄉遂二職皆相通司空主
集事則鄉遂又各自有職豈司徒有鄉無遂司空有遂
無鄉哉今考各職在地官自有不可缺者遂人制其田
里教之樹畜也虞衡上下草木鳥獸也載師任土作貢
也倉廪土地之所出也舂饎養之義也何莫而非地官
之事若司空之職自有若冬官補義所陳兹不復贅
　饎人舒氏去此官
　槀人吳氏并于饎人與舂人俱屬宗伯舒氏以司隷
　有女子入于舂槀之文以舂人并于司隷為司空之
　屬
動物天産供于天官植物地産供于地官饎槀職有精
粗正與内外饔相符不可移亦不可去
　司服王氏歸司空舒氏謂當從司裘内司服之類屬
　天官
衣服本宗伯職内司服屬之天官者以后夫人之事皆
統于冡宰故自春官而析也烏得以其本屬者而盡去
之哉
　世婦
按舒氏云是職也必以卿大夫士之命婦充之甚合禮
文但旁引春秋禮記有宗婦之文因欲易世婦為宗婦
愚謂世婦官有定員非凡宗女之混稱宗婦即内宗外
宗凡宗女婦人有爵者之通稱也觀春秋莊公夫人姜
氏入宗婦覿用幣正以宗女出嫁之有爵者人多有未
見而行見禮也使以此之世婦易為宗婦則相見者豈
止此數人而已乎當仍舊作世婦
　巾車　典路　車僕　司常　俞氏王氏謂治器物
　以備用工人之事歸之冬官舒氏謂同軌天子一諸
　侯之大政而車馬旗旐皆征伐之用屬之司馬
車服以庸名分之大閑禮之大端也車旗聨事故並屬
掌邦禮者
　内史　外史　御史　俞氏舒氏謂内史紀言外史
　紀事以贊王不及御史贊冡宰不及而糾察之竝宜
　列于治官
太師禮法之宗内外史者主出入王之命令御史主執
持法令故為太史之屬而列職禮官若左史書言右史
書動本屬冬官而亡之今以内史為紀言外史為紀動
經無此文而妄加且史事領于宰臣則得以縁飾而勸
戒為虚文争臣屬之宰臣則得以比周而獻替為故事
此皆後世之大弊何為不察而欲紊亂聖經耶
　司勲　吳氏以小臣進治宰夫考治移屬冡宰舒氏
　引左傳王賜叔孫豹路司徒書名司馬書服司空書
　勲乃司空之屬
愚謂司空當與考功之事故書其勲此為有理但進賢
興功以作邦國乃司馬之大政凡有勲者司馬之屬等
之司空之屬書之各無妨也
　小子羊人吳氏以供祭祀移屬宗伯舒氏引詩無羊
　為考牧之詩以牛羊竝稱而歸功牧人當從牛人屬
　之司徒
六畜禀性于乾坤木火金水各有所屬見于易大傳故
六官各有所供詳見充人條下
　司爟吳氏謂與秋官司烜皆祭祀之事合麗宗伯舒
　氏謂與凌人同為輔相天地之宜爕理隂陽之節當
　為太宰之屬
氷之藏啟火之出入為爕理之事此理至實但大宰有
是職而司馬獨無是責耶且宰相之所謂爕理者自有
其本豈止于氷與火耶凌人與酒以類附火為夏氣自
屬夏官
　掌畜舒氏謂藪牧養蕃鳥獸而復有共貢之責合歸
　冬官
天文南方為朱鳥故掌畜屬之夏官
　方相氏舒氏謂梗禳祓除之類與祝等也合為宗官
執戈揚盾武事也
　大僕小臣御僕祭僕隸僕舒氏皆屬宗伯
五職雖有大小貴賤皆主給事于王所正王躬以正朝
庭司馬之事莫大于此者祀神之事極煩故别為祭僕
一職隸僕掌宫寢小事因附屬焉豈可因有祭僕與五
寢之文遂屬之禮官耶
　弁師俞氏以為工人之事歸司空吳氏以為冕弁禮
　官之事屬宗伯舒氏以與司裘屨人為類屬天官
首服夏象也
　伊耆氏　呉氏以屬宗伯舒氏謂養老尊賢以教孝
　合隸司徒
秋之為徳物成而養之天文井宿列象西南坤方養之
義也其附星有丈人孫子主子孫孝愛以侍老人伊耆
氏列職秋官有以哉
　大行人俞氏吳氏以為春官禮儀之事舒氏以親諸
　侯乃王政之大列之司馬
愚謂賔于四門在虞廷為四岳之専官周設六卿而他
官以類而屬故以行人屬于春夏二官亦皆有理但六
屬者聖人既擬議之使繁簡相等固不必妄有所更易
且舒氏云負固不服犯令陵政則九伐之法有所不貸
故以為當屬司馬然出禮則入刑以刑官而掌賔禮使
夫用賓于王者常懐警畏雖司冦之禁亦無所用而又
何俟司馬之兵此其用意為更微妙耳
　朝大夫
舒氏以冡宰掌治而此官掌都家之治故用為大宰之
首屬似乎有理但都士家士掌上治中而方士主之都
則掌八則朝大夫掌都家之治于國者必因之蓋凡都
家治法並掌于刑官即大行人屬于秋官之意所以不
可易也
舒氏刋去周禮元官(凡七條)
　司書六官之屬莫不有史史即司書也此官既濫而
　其職文亦無條理非偽之當剔耶
按各官固有史以司書司㑹事煩故特設此職猶之天
之諸府春之諸史司市之胥豈可謂各官已有府史胥
而不應有此職耶不得為濫
　土均　司徒職曰以土均之法辨五物九等制天下
　之地征遂人職曰以土均平政辨其野之土上地中
　地下地以頒田里盖與土均所掌平土之政云云無
　不脗合此官盖衍苟如此重複建官則土㑹土宜土
　圭皆當置一官矣
按周公設官凡舉其綱則必有其屬故土均一事大司
徒先陳之而載師之下有均人遂人復陳之而其下有
土均其職掌如此胡可以去之哉故土宜則有草人以
物地相其宜而為之種土圭則有土方氏掌土圭之法
而建邦國都鄙至于山師川師邍師莫非所以掌土㑹
之法其相承而不可缺類如此焉得謂之重複耶
　􁇎人　乃内饔世婦舍人之事官㡬冗濫而文且無
　章今剔之
辨見前
　掌畺春秋傳云候不在畺謂候人掌畺也序職必偽今
　併其官剔之
掌畺掌封畺之完全墜圮候人掌賓客之出入于畺其職
殊絶不可相併
　土方氏詳此官職文土圭之用具見大司空及典瑞而
　土宜土化則草人稻人之所有事也土方氏安所用哉
職方氏掌天下之地周知其利害使同貫利非有土方氏
安得詳其節目乎大扺周禮每事皆有官聨以土地一事
言之司空居四民司徒教樹畜職方任職貢司㑹掌㑹計
故並掌土地之事耳豈可以其無與兵事而遂去之哉
　罪隷　蠻隷　閩隷　夷隷　貉隷　舒氏于下四職
　並取其文附于罪隷而没其官
按罪隷掌有罪而收奴者下四隷乃蠻夷之効順而服役
者其人既不同且四夷其氣習職守各異安得合于一官哉
　布憲正月之吉小司冦帥其屬觀大司㓂所布刑象
　之法矣此官復何為其偽昭然今剔之
愚謂大司冦所懸目之所及者止于王國鄉遂而已有
布憲而後及于溥天之下也且又不觀小司冦云令羣
士宣布于四方所謂羣士非布憲之謂乎
舒氏刋去周禮經文(凡十四條)
　冡宰待四方之賔客之小治　賔客之小治有訝訝
　治之非冡宰之事九字偽
秋官掌訝云凡賔客之治令訝訝治之訝士云凡四方
之有治于士者造焉盖賔客之治掌訝通逹之訝士治
之訝士有不能平者将安之乎小則冡宰聴之大則王
親聴之也
　宰夫叙羣吏之治以待賔客之令諸臣之復萬民之
　逆　臣民復逆大僕小臣御僕之專職十九字偽
復逆之事大僕等接受于外内史等承受于中若然則
冡宰不得以與聞乎唯宰夫主肅朝儀掌叙事之法故
太宰于事無所不統也不然何足以贊聴治乎
　内小臣正其服位四字　詔后之禮事相九嬪之禮
　正内人之禮事十七字　此皆内宰之守也内小臣
　豈得干耶故知其偽
内小臣専在后所猶王之大僕御僕也序官云奄上士
四人其賢可知内宰特監臨之而已寺人舒氏亦去其
佐世婦治禮事義同
　内史　太宰八柄其文加詳用以易之
大宰掌治法内史掌典章其事相須
　司㑹九貢九賦九功九式之法錯出大宰之文盖致
　財用均財用非司㑹計者之事也故知其偽
冡宰制國用司㑹佐冡宰為計相故其職掌同
　大司徒大荒大札則令邦國移民通財舍禁弛力薄
　征緩刑　荒政十有二以聚萬民視此加詳故知此
　文之偽
荒政十二施于國中此施于邦國故詳畧不同
　大司樂
樂經既亡樂理不傳不知其是安知其非
　封人為畿封而樹之　封其四畺造都邑之封域者
　亦如之　封人職在牛牲其設社稷之壝有事乎神
　也若畿封封四畺則固大小司空之事豈封人之力
　所能及哉
地官主土地故設封人掌封畺之事有土而後鬼神得
以血食故牛牲特其兼職耳今反以為職在牛牲非也
又謂畿封為大小司空之事而于此無與亦非也司空
興役任衆司馬制其畿畺司徒率其徒衆守其畺域安
得與此無與耶
　大史所掌者禮事今曰建典與夫掌法則之事則太
　宰之職辨法貳約劑則秋官司約司盟之職故知其
　偽
天官掌其治春官掌其禮未有能外于法則者
　大司馬以九畿之藉施邦國之政職一章　乃職方
　氏之錯簡也畿字皆宜作服國畿作王畿以入于職
　方氏則於彼無疑誤於此無偽經矣
大司馬職首曰制畿封國以正邦國故掌九畿之藉施
其政職而職方氏復辨之安得反以此為偽乎
　射人　此官在周官非常設者有事于射則特設焉
　今觀自國之三公至掌其治逹六十七字盖錯出宰
　夫小宗伯而且逸也安知其非偽耶
在朝詔相其法國事詔相其事射則治射政軍事則掌
羣左安得非常設乎
　大史内史司㑹及六官皆受其貳而藏之　邦之大
　盟約司盟司約有専職矣司冦統之天府藏之正欲
　嚴密其事不以為訓也六官皆受其貳何耶且既曰
　六官則大史春官之屬内史司㑹天官之屬何政之
　多門耶故知其偽
天府主明神大史主禮法内史司㑹以考治皆從其長
官非政出多門也大事六官皆與故竝藏其貳與大亂
則六官辟藏相成
　士師若邦凶荒則以荒辨之法治之令移民通財糾
　守緩刑
　此荒政十有二之四目也盖事官之事而非刑典故
　知其偽
司冦掌除盗賊而治荒辨之法者以凶荒易于為盗救
其本也此周禮之刑官所以異于後世何獨于士師而
疑之耶
　柞氏掌攻草木　草字衍柞氏攻木薙氏殺草各専
　一職况其職唯曰凡攻木者掌其政令而不及草乎

愚按去草字甚當

舒氏更改經文(凡二條)
　大司徒之職掌明人之五倫以佐王協和萬方　下
　繼之以因此五物者民之常而施十有二教焉　大
　宗伯之職掌建邦之五禮以佐王建保邦國　下繼
　之以五禮
按舒氏之説似有理矣但五官之首皆平叙其所掌之
事而其最要者為先非謂首一節即該下文數節之義
故大宰則先之以六典而後及于八則八法司徒則先
之以地圖民數而後及于土㑹十二教宗伯則先之以
天地人之禮而後及于五禮司馬則先之以九法而後
及九伐之法司冦則先之以三典而後及于五刑例皆
如此且舜命伯夷典三禮即此神示鬼三者周官職掌
本虞廷耳仍舊何不可子言之吾猶及史之闕文補之
不可况改之乎
舒氏辨前人移官之非(凡二十六條)
天官　甸師　吳澄氏以屬宗伯芬謂冡宰掌邦治天
　子耕藉以帥先天下亦治之本况周之先公實以農
　而立國觀詩之七月書之無逸周公惓惓以稼穡為
　成王告則以甸師屬冡宰而訓後王亦自有深意豈
　可以其有共粢盛之文耕為三春之事遂屬之宗伯
　乎且其職以薪蒸役内外饔則類有所聨固不得而
　苟析也
獸人　䱷人　鼈人　俞夀翁氏以歸司空芬謂獸人
　云凡獸入于腊人腊人固内外饔之類鼈人云以授
　鹽人猶所謂入于腊人䱷人共王膳羞則亦庖膳之
　類其職與膳夫庖人當以類屬
食毉　吳氏謂其文無一字及毉療事止言調和膳羞
　當去其職而取其文合于内饔芬謂素問言不治已
　病治木病食毉正治未病之事况百病多生于口腹
　而養生固以五味五榖為主哉
獸毉　俞氏以為司空之屬但此官與毉師以類相從
　况所謂人無大札物無疵癘尤為大君宰相之事哉
俞氏以司裘典絲典枲染人追師屨人為冬官之屬吳
　氏以司裘内司服追師屨人移麗宗伯芬謂冡宰掌
　邦治所謂治典者亦惟求之王身耳求之王身道徳
　其本故其官屬有膳夫酒正以謹其飲食之節司裘
　内司服以謹其衣服之制宫正内宰以謹其左右侍
　御之選擇皆關于心術之㣲而遏絶人欲之萌者也
　膳夫明則獸人䱷鼈可以類屬司服明則典絲典枲

可以類屬其餘若凌以輔爕調之功而致天地之和

　毉以慮疾病之變而躋民物之夀則調元贊化為冡
　宰之職又不必言者唯夫大府以下八職皆財賦之
　官不已屑乎盖九貢九賦九式見于大宰小宰之文
　而王制有冡宰制國用之説孰謂財賦非冡宰之事
　乎惟此官屬于冡宰是以無不經之費雖王及后世
　子之匪頒好用亦有式以制之也
女祝　呉氏謂合麗禮官且祕祝之官賢君所去宫中
　用此必有巫蠱等禍此職宜刪芬謂先王敬鬼神以
　明民雖詛祝亦不之廢况禱除疾殃祠以報福若鄭
　氏所謂門户竈者可以后之宫中無此祀耶故屬之
　宗伯則可刪之則未可
地官　鄉師　吳氏以屬司空謂考司空之辟以逆其
　役事也芬謂各掌其所治鄉之教與夫羞牛牲嵗終
　考六鄉之治國大比考教察辭是皆教官之事固司
　徒之屬不可易也
俞氏以封人為邦土之事以歸冬官呉氏以其所掌與
　牧人充人牛人皆祭祀壇壝牲牷之事合屬禮官芬
　按左傳楚城沂使封人慮事以授司徒今有封國設
　其社稷之壝封其四畺之説則司徒之屬明矣又大
　司徒奉牛牲封人飾其牛牲與牛人皆當屬司徒無
　疑而牧人充人亦以類屬矣
司市至司關十二官　吳氏以司市質人廛人賈師肆
　長泉府司門司關八官移歸司空胥師司虣司稽胥
　四官移屬司冦芬謂教以五倫三物固足以成其道
　藝然不正其所習而先之以義利之辨則耳濡目染
　物欲之感化不難矣故習莫讙于市而百貨利之所
　也過市之罰自國君始則謹耳目之習而嚴義利之
　辨者于教道又何加焉此司市諸職所以列之教官
　也若司虣四官亦因市而設且與賈師肆長聨序又
　烏得别屬哉
春官　天府　俞氏移屬天官芬謂掌祖廟之守藏固
　宗官之事况陳宗器釁寳陳玉貞嵗何者非禮官之
　事耶其藏治中者示有尊而不敢専也詔察羣吏者
　受其治中則知其能否不敢不告也以為天官之屬
　者盖亦未之思歟
典瑞　俞氏以歸司空謂其職為治器物以備用則工
　之屬也芬謂其所掌乃玉瑞玉器之藏與玉之名物
　用事之辨也通職無追琢意豈可以為工事况小宗
　伯有作六瑞六器之文典瑞為之屬正綱維體統之
　相關也
冡人　墓大夫　俞氏以歸司空芬謂二官亦哀死亡
　之意且兆域地域昭穆族葬丘封之度固皆有禮儀
　而甫竁祭墓又皆為之尸其屬宗伯厥有㫖矣
大卜至眡祲八官　吳氏移屬天官芬謂卜筮者先聖
　王所以使民信時日敬鬼神决嫌疑定猶豫以神道
　設教者其官為宗伯之屬亦以交于神明之故所謂
　知鬼神之情狀也復何疑哉
大史　小史　俞氏以屬天官芬按二官所職亦禮典
　如曰讀禮書協禮事頒朔讀讄賜諡奠系世讀禮法
　詔王忌諱序昭穆俎簋國事之用禮法掌其事可見
　矣俞氏徒見職首有建典掌法則逆治之文遂以為
　冡宰之事是未知有官聨與官常也
馮相氏　保章氏　吳氏以屬天官芬按國語單子謂
　魯成公曰吾非瞽史焉知天道是知天道乃大史之
　事月令曰乃命大史守典奉法司天日月星辰之行
　宿離不貸亦見天文為大史之事大史職有抱天時
　與大師同車之文故二官為大史之屬大史掌一切
　禮書而屬之宗伯則二官當以類附矣
夏官　司士　吳氏移屬天官芬謂司馬掌邦政則爵
　禄政之大者王制司馬辨論官材亦可據也
節服氏　吳氏移屬宗伯芬謂節服所掌非祭祀朝覲
　也朝祭之時維王之大常執戈送迎尸而已故官屬
　典兵
司弓矢　槀人　俞氏移屬冬官芬謂作兵器者附典
　兵之官則事有統屬而功可以責成後世政權㪚寓

以防臣下之専固非正大之體然倉卒有變則彼此

　牽制而不肯獨任其咎乃知此官屬之司馬厥有㫖
　矣
訓方氏　匡人　撢人　吳氏移麗司徒謂其職文皆
　訓廸教化之意也芬謂周之六卿實以三公兼任則
　教王而論道司徒亦不得而専况周公設官雖内小
　臣之奄亦必擇上士為之豈以輔成王徳而専責之
　司徒一官哉故五官之屬有為啟廸王徳而設者皆
　不易可也惟此義不明後世遂以輔導啟沃専委以
　館閣侍從之臣六卿雖兼師保輙自諉以有所司於
　君徳昏明恝然無所動于中吳氏不知周公設官立
　極之精意乃如是哉
秋官　司民　吳氏以歸司空芬謂鄉氏遂氏皆有掌
　民數之文則司民之屬司冦未見其不然者况秋成
　物之時秋官獻民數豈無謂哉今觀其文有王拜受
　之登于天府彼司冦見明王之重民數如此於决獄
　也寧不戚焉動其不忍之心與民求生而不得然後
　置之刑也司民之屬刑官周公欲人知民命之重也
犬人　吳氏移麗宗伯王次㸃氏以歸冬官芬謂犬金
　畜也象在降婁守夜吠盗有詰奸慝之意故古人謂
　獄為犴狴犬之屬司冦豈錯簡哉
司隷至貉隷六職　呉氏移屬司馬芬謂罪隷役百官
　府蠻隷役校人閩隷役牧人貉隷役服不皆由司隷
　掌其政令亦若掌戮所司墨者使守門劓者使守關
　宫者使守内刖者使守囿髠者使守積皆為司冦之
　屬無疑也况所謂摶盗賊守野舍役凡囚執人之事
　固司冦詰奸慝之意耶
雍氏　萍氏　柞氏　薙氏　吳氏移歸冬官芬謂四
　官皆詰禁殺伐之意非有生植阜蕃之功其為司冦

之屬烏見其不可哉

司烜氏　吳氏移屬宗伯芬謂王之大祭祀禋祀五帝
　卿大夫皆執事則司冦奉犬牲奉明水火亦少致其
　駿奔走之意耳豈以五官具在而獨司刑不與耶書
　言典獄惟克天徳自作元命配享在下是用刑之極
　功可以作命配天顧不可以與祭耶明水火雖祭祀
　之用而舜命臯陶作士則曰惟明克允是明乃司刑
　者之第一義也司烜之列明水火之奉盖有深意矣
銜枚氏　吳氏移屬司馬芬謂司囂者朝㑹時伺察諠
　聲也令禁無囂者祭祀時禁止諠聲也令銜枚者軍
　旅田役時人衆則非伺禁所能及故令各銜枚自無
　諠聲也又云禁嘂呼嘆嗚者盖諠聲之變禁之恐惑
　衆也凡此皆詰禁之意故列之司冦豈可以其有軍
　旅田役之文而遂以為兵家之用哉
掌訝　俞氏吳氏皆以屬宗伯芬謂司冦之屬有訝士
　而此官亦以訝名若迎賔訝治之文皆相表裏且周
　之秩官國賔至司冦詰奸則此官屬之司冦不無謂
　矣
應電按前人移官自以為是矣舒氏辨之而仍舊今掇
其要㫖而諦觀之確然有理乃知前人枉費心力徒得
罪于聖經而無益于治也孰知舒氏又自䧟前人之失
使後之視舒亦如舒之視昔悲夫

辨季氏非周禮

引孟子証關市山澤之賦
文王治岐關市㡬而不征盖初立國其用甚寡故無征
周禮未嘗征商但有市地之㕓布其餘次布質布罰布
皆罰犯禁者之布唯總布乃收賤丈夫之布關亦無征
但舉其貨之不出于關者耳文王澤梁無禁七十里之
囿芻蕘者徃焉雉兎者徃焉此亦謂自岐遷豐土壙人
稀故不設禁令周禮林木則令萬民時斬材有期日川
則以時舍其守澤則頒其餘于萬民田獵則大獸公之
小禽私之豈若後世之専利乎其不得不有禁者生齒
日繁山澤有限小民誅求無厭使物不得遂其性林木
必至于童赭禽獸必至于絶類寳藏必至于泄天地之
精且有争奪盗竊専利作亂之禍故禁網之密皆為民
守之孟子與時君言每舉其不征不禁而于其㕓與禁
則不言者盖當戰國時以救民陷溺為主如曰天下之
商皆悦而願藏于其市天下之旅皆悦而願出于其途
教時君致王之道以收人心為先非治定功成立法創
制之時故言有未備耳胡乃遂據之以非周禮哉即如
髙帝入關約法三章至定律令奚止于此若必泥于關
市無征澤梁無禁則凡司市所立偽飾之禁王制所陳
不中于王法之禁肆無忌憚豈為國之道且山澤有自
然之利而不取以佐國用逐末之人獲厚利而不少征
其㕓皆初立國之時則可苟天下多故國用不足取末
作之有餘寛務本之征歛有何不可是故管仲之富國
強兵漢武之征伐四夷咸取足于是彼議鹽鐵者欲如
上古弛山澤之禁季氏至謂先王于商賈反加厚于農
民不亦迂乎
引禮記証鄉大夫征役之重
祭義曰五十不為甸徒謂不供丘甸内輓漕興作之事
也王制曰五十不從力政謂不從公家一嵗三日之役
也又曰六十不與服戎謂不與甲兵戎馬之事也孟子
曰頒白者不負戴于道路老者衣帛食肉然則此云國
中自七尺以及六十野自六尺以及六十有五皆征之
不已重乎按内則云六十曰耆指使七十曰老而傳此
所以待君子之道盖老者更事多典故熟可以為人之
長故必待七十而致事然則五十者雖不為甸徒不從
力政其膂力尚彊者獨不可為什伯之長乎六十雖不
與服戎其未哀邁者獨不可為之固守衣装等事乎故
必六十以及六十有五然後謂之老而優之倘有罷憊
不能行則又謂之疾而寛之矣是則與祭義王制孟子
之言實未嘗悖其視内則所以優君子之道國中輕十
年野民輕五年矣安得謂之重乎
引孟子班爵禄之制
　孟子曰天子一位公一位侯一位伯一位子男同一
　位
天子絶尊大物不過十二守圭車旗服食禮儀等皆如
之法天數也諸侯自為五等無有天子下倫其中者子
男異爵亦不可同一位孟子此言盖東遷已後天子久
倫于諸侯至七國時諸侯僣王名分不辨已久故不及
致詳耳
　孟子曰公侯皆方百里伯七十里子男五十里
周人侯國之制命爵五而其等則三故司儀云公於上
等侯伯於中等于男於下等公無與侯同等之禮其受
地亦五而所食則三故公侯伯子男五等封國地方各
有差而其食則公四之一侯伯三之一子男半公竝無
與侯同受地之法但齊魯等國皆以侯爵而入為周之
上公後世因襲之弊皆用前人上公之禮孟子習見當
時之事遂謂公侯同等
夏殷周授田不同
　季氏云夏時地未盡墾則田少殷地漸墾則田増至
　周益墾則田多以五十畝變為七十畝以七十畝變
　為百畝截長補短隨地制形不過易一經界而已豈
　必截然正方區分為九列如井字整如棋局哉後儒
　止因拘于周禮溝遂之説取必于方祗見其難行耳
　乃併以孟子為傳聞其誤後學甚矣
　朱子曰嘗疑孟子所謂夏后氏五十而貢殷人七十
　而助周人百畝而徹恐不觧如此先王疆理天下之
　初做許多畎澮溝洫之類大叚是費人力了若是自
　五十而増為七十自七十而増為百畝則田間許多
　疆里都合更改恐無是理孟子當時未必親見只是
　傳聞如此恐亦難盡信也
應電按三代授田有五十七十百畝之不同者皆因歩
有多寡否則尺有長短耳歩有多寡者如古以歩百為
畝自漢武至今以二百四十歩為畝故殷人以一百四
十歩為畝則七十畝當周之百畝夏后氏以二百歩為
畝則五十畝亦當周之百畝也謂尺有長短者如三司
布帛尺以十二寸通用尺十寸周尺止六寸有竒盖周
建子度從黄鍾起數故尺短殷建丑度從大吕起數尺
差長夏建寅度從太簇起數尺尤長其説亦通不然經
界豈易事而可如是紛更乎經界既移則廬舍亦當盡
為改造且毎井田中必鑿一井以備汲灌此井田之所
以得名也亦将盡為改鑿乎盖井田起于黄帝至少康
云有田一成則井十為通通十為成之制已久夏后氏
亦非全用貢法也
匹夫匹婦之供
　季氏曰天子畿内提封百萬井諸侯之國提封萬井
　毎井公田百畝當有百萬畝每畝約收粟一石八斗
　當一百八十萬石一井八家毎家姑以匹婦為率當
　為八萬婦每婦約收布絹二匹當為十六萬匹而絲
　絮不與焉
每畝粟一石八斗不有上中下三等之田乎一萬井為
八萬婦不有一夫耕三夫之地者乎每婦收布絹一匹
公家不大多私家不大苦乎
　季氏又曰姑以一夫百畝家女工計之大約嵗得布
　帛共二十匹為率亦十而取一焉輸于官者雖輕亦
　當有帛一匹布一匹與夫絲絮之徴而所存一十八
　匹與絲絮之收則帛以衣老者布以衣餘人絲以供
　他用皆自治其私焉
載師任民之法云任嬪以女事貢布帛此九職之一耳
又云無職者出夫布則有職者不出明矣竝無一槩征
布之説漢初亦無布帛之征晉唐而下始有布帛之調
盖以户授桑田故征其所有也孟子布縷與粟米力役
竝征要亦戰國之横斂豈可以之為據限為匹婦所得
之布帛而欲户征之乎且婦人工拙不齊匹婦一嵗得
布帛二十匹此婦之工而且勤又必食于人者而後能
之設有數兒女日常有井臼餽饁之事又有疾病變故
安得以二十匹為率以此施之于政當甚于青苖之害
矣
居民井田俱以伍紀
　季氏云井田毎井八家而比閭以五起數若使五家
　相保則餘三家又當割别井二家凑合成伍豈不紛
　亂耶豈周制本以五井各相連保在鄉謂之比而積
　至於鄉在遂謂之鄰而積至于遂在軍縁此而遂為
　伍兩卒旅之編歟盖井出一家家出一人即左傳所
　謂廬井有伍之法通乎天下侯國故比閭族黨之名
　由此而起而遂得通稱之耳若天子畿内自當以五
　十井出五人或五井十年一更畨而為伍寛於諸侯
　十倍矣故其鄉遂之名亦不異也
井通成終同疏導以十井邑丘甸縣都出賦以四比閭
鄰里主教訓伍兩卒旅主師田數皆以五各自立法各
自起數不可相掌合左傳所謂廬井有伍者謂邑居并
田中使其民皆有卒伍之法想當時兵法廢壊子産能
舉之故稱之也豈謂以井田立為伍哉季氏二卷言一
井出三人四人而此言井出一家家出一人何自相背
戾耶且天下之民一也畿内寛于諸侯十倍則諸侯之
民又胡以堪命耶
萬人為一軍
　季氏云魯頌曰公車千乗公徒三萬管子小匡篇曰
　管子作内政寄軍令三分齊國以為三軍萬人為一
　軍三軍教士三萬人齊桓軍制與魯頌必合古法也
　三軍為三萬人則天子六軍當為六萬人矣周禮以
　萬二千五百人為軍内多二千五百人本四師萬人
　也後人多加一師耳鄉亦多加一州遂亦多加一縣
周禮軍制五師為軍四為四方其一中軍也故八陣則
并中握竒為九六花則并中軍為七制軍未有空其中
者鄉遂教訓其居民之法亦用是數者盖亦寓兵于農
之意耳魯頌舉其成數猶詩三百之云管仲更周制盖
欲新一國之耳目且一直洞逹使人易曉亦王變為覇
之道今謂萬人為一軍至鄉遂之數亦皆至萬而止凡
司徒司馬制民制兵良法皆為妄加之數不知孰為妄
耶
調兵先近後逺
　季氏引春秋左傳疏曰古者用兵天子先用六鄉六
　鄉不足取六遂六遂不足取公邑采地及諸侯邦國
　若諸侯出兵先盡三鄉三遂鄉遂不足然後總徴境
　内之兵
先儒之説曰天子六軍出于六鄉為正軍六遂亦六軍
為副此説非也天子六軍必兼鄉遂縣都而均用之若
果兵不足亦當均調苟先鄉次遂以漸而及于逺則鄉
民何獨常勞苦耶至于賦不止盡其公邑采地徴兵諸
侯則王畿内外皆空國而戰耶且天子討而不伐所謂
六軍者常以之擁䕶乗輿耳用以征戍乃後世失徳諸
侯不王之弊先王之時何嘗用畿内之兵以征討耶諸
侯之軍亦當于合境中均調所謂賦猶不止乃後世發
閭左之法也
季氏謂公邑采地不以為軍然則立都家司馬何為大
司馬頒旗物家以號名又云在軍責其有司皆指采地
之軍也既謂公邑采地不以為軍而又是左傳之疏彭
山之説自相背類如此
王畿侯國地方里數
先儒紛紛之説以為王畿中鄉遂都鄙輕重異制畿内
外寛簡異法三等侯國亦有多寡不同大率不明里數
以四面方里而計地少三倍夫孟子方里而井此方字
為實故謂四面方一里為一井地方千里地方百里此
方字為虚猶地面地土之云故以午貫一直而計四面
各皆千里百里斯乃為實若以四面總計則方千里者
止二百五十里方百里者止二十五里而已又泥于同
十為封封十為畿之説地又少數倍不知同十為封者
言自此已上乃司以封國若上公當有四十封之地十
同者極小之封耳封十為畿者諸侯封國大者食實封
　一百二十五里小者五十餘里故十倍之為畿耳苟封
國止十同之地一直不過七十餘里齊魯諸國若費邑
即墨皆原封疆也數百里之廣奚止于七十里十封之
地為百同四面總一千里一直止二百五十里周都關
中沃野千里又兼成周之地豈若是小耶至包咸何休
氏謂一同百里即諸侯百里之地諸侯合有車千乗一
同之地亦當出車千乗故謂一成出車十乗一通出車
一乗夫一乗百人數不可缺也地有上中下約之為一
井四家數不能増也以四十家而出百人二家内應出
五人有是理哉其弊皆因指定四面為百里又限于諸
侯千乗遂為此説以合之也季氏以方里為井為一里
故謂公侯之國方百里提封萬井為里者萬大國三軍
則毎井當出三人七十里之伯國當積五千里是半于
公侯也次國二軍則毎井當出四人子男方五十里為
方里者二千五百里又半于伯也小國一軍每井亦當
出四人此則不計侯國元出車之數止計其三軍二軍
一軍又謂毎軍止萬人遂生一井出三人四人之説獨
不思一井有上中下受地止于四家而出四人止可以
供軍将何以耕田而别有所為乎馬氏則據司馬法成
方十里出革車一乗以百井而出一車百里之封為方
十里者百僅出車百乗不及千乗之數因増為三百一
十六里有畸以附于周禮封疆四方百里之説季氏亦
據成方十里出車一乗同方百里提封萬井出車百乗
同十為封十萬井出車千乗封十為畿畿方千里百萬
井出車萬乗遂以謂成出車一乗積至百同為萬乗此
畿内之制通出車一乗積至一同出車千乗此諸侯之
制謂畿内地寛侯國地窄所以不同夫謂通出車一乗
者固不足道若謂成出車一乗斯民亦不堪命謂天子
之車止此萬乗亦限于以四面總計為千里故不知有
更休之法且天下之民一也豈有内輕外重遂差十倍
之逺哉愚之計地以午貫一直而論中間所包有數倍
之多故天子之地四面一直千里上公一直五百里至
男邦一直百里其地既廣名山大川不以封封内唯有
小山川除其三分之一故以天子計之為田一千六百
同每同出車百乗此乃備車之數猶今十排年人盡兵
也通王畿一十六萬乗司馬法所陳是也有簡稽之數
為更畨調遣而設即府兵之制猶今之該年每十乗而
稽其一通王畿内一萬六千乗經傳所稱天子萬乗是
也有用軍之數為大師大田征行而設即後世從征之
士猶今里甲之當直者天子止于六軍為大司馬教閲
之軍大雅棫樸云周王于邁六師及之是也其調遣之
法于該年輪流而徧侯國之制亦毎同出車百乗當有
數千乗亦猶今之十排年也其簡稽之法十年一輪故
止稱千乗至于所謂三軍二軍一軍者亦該年之當直
者耳是故王畿侯國鄉遂都鄙出車之數竝無多寡不
同斯民之役竝無勞逸異制自王國以逹于四海均平
普徧所以為萬國咸寧之道也或疑禹㑹諸侯于塗山
執玉帛者萬國武王伐殷諸侯不期而㑹者八百如周
禮侯封之大安得有此國數耶盖公食者四之一侯伯
食者三之一子男食者半則其餘皆為附庸且附庸之
封必小不過一二同之地故寰内無害其為數千國矣
侯國王畿出車不同
　季氏曰馬氏引司馬法成方十里出革車一乗則以
　百井出一車也然百里之封為方十里者百僅能出
　百乗不及千乗之數則不得不増為三百一十六里
　有畸以附于周禮諸侯封疆方四百里之説包氏註
　古者井田方里為井十井為乗百里之國通計萬井
　適千乗也孟子言魯地方百里當有千乗包氏註與
　孟子合可見大國之賦十井出一車而百井出一車
　者則天子畿内之賦也
愚按計天子諸侯地方里數皆以一直論先儒俱以開
方計之馬氏守成方十里出車一乗之説遂據周禮封
疆方四百里以當千乗之數包氏守孟子諸侯儉于百
里之説則以謂十井出一車以足千乗之數季氏兼存
之而分為天子諸侯不同之説然以愚觀之皆限于開
方之法而失之者也百里之地為田十六同每同出車
百乗為一千六百乗每嵗簡稽其十之一為一百六十
乗凡一軍之車一百二十五乗此正可以當一軍之車
數而已苟無十年更休之法雖以百井供一車民不堪
命况欲十井供一車耶侯王不同其説不足辨詳見終
同圗説
畿内外貢助異法
　季氏引匠人註云采地制井田異于鄉遂及公邑鄉
　遂與公邑之在甸稍縣都皆有貢而無助其餘稍縣
　都皆行助法　又云畿内用夏之貢法邦國用殷之
　助法
愚謂一國之民一也何分地之逺近天下之民一也何
分畿之内外唯自國中以及于四疆以逹于四海税無
重輕所以為王者大同之政其有不同者不過以地有
上中下之等差則受之有多寡民有居之逺近則役之
有疏數重輕皆低昻稱量使無不均耳舊註謂周之畿
内税有重輕邦國之税内外異法此不過因孟子請野
九一而助國中十一使自賦遂生此説耳愚謂國中壙
野之地即可為助野有隰臯之地即可為貢盖不可泥
也
大宰九賦
　鄭氏註曰賦謂口率出泉也邦中邦甸家稍邦縣邦
　都此平民皆征此賦關市山澤謂占㑹百物弊餘謂
　占賣國中斥幣皆末作當増賦者賈氏疏曰計口出
　泉無泉取財賄以當筭泉之賦如漢法出口賦泉人
　百二十以為筭也邦中逺郊甸稍縣都公邑之民出
　泉入王家六處皆是平民先王以農為本也關市以
　貨出入有税物山澤取財亦有税物以當邦賦所税
　得之物貯之而官未用有人占㑹取之為官出息幣
　餘凡百官所用官物不盡者職幣得之不入府藏恐
　久而朽蠧則指斥與人賣之為官出息此皆口率出
　泉増於農民若後世賈人倍筭也馬端臨氏曰自邦
　中至邦都皆取之於民者其為地賦口賦不可知關
　市者貨所聚故有賦如後世商税山澤貨所出故有
　税如後世榷鹽茶幣餘如後世領官物營運故取其
　息息即賦也
　季氏云大宰九賦即春秋用田賦之所變也計田而
　出則曰田賦計口而出則曰口賦但田賦取于有田
　之人而口賦則盡乎農工商賈之族盖自田賦之後
以漸而増矣九賦多寡之數不可詳所存者漢筭一


百二十耳其名為治軍并車馬之用則漢賦實本九

　賦故疏曰如漢口賦也古者山林川澤與民同利曷
　嘗有賦哉若商賈而取賦是征商矣斥占官物而使
　之出息是後世舖家和賣之事也先王寛厚不繁之
　政必不為此中庸於百工曰來而征商自賤丈夫始
　則先王之寛商賈反有甚于農民矣故九賦非先王
　意也
應電謂口率出泉商貨取税斥賣官物有息皆漢已後
事註家以觧周禮此其大誤季氏非之是矣但用是以
非周禮不亦異哉盖自邦中以至邦都皆田賦也關市
則有㕓布山澤之農亦有十一之税此皆正賦與不征
不禁竝行不悖豈關市山澤一聴于民而無所資于國
耶何彭山見其一而不見其二也至凡農力倍而利薄
工商力輕而利厚故棄本趨末小民之弊重農而抑工
商王政之常乃謂先王之寛商賈有甚于民是何言哉
季氏論軍賦口賦
　夫賦以出軍古所謂力役之征也受田百畝之家是
　謂一夫力役之征由是出焉即軍賦也此外惟冬作

一事所謂用民之力嵗不過三日舍此别無力役之

　征况軍旅之用嵗入自充平人又安得復出口賦之
　泉以充軍需乎胡康侯曰古者公田助而不税魯自
　宣公初税畝後世遂以為常而不復至是二猶不足
　故又以田賦也田以出粟為主而足食賦以出軍為
　主而足兵今用田賦為軍旅之征非矣盖十取二者
　就田以取税也賦用田者計田以出財也魯之軍賦
　嵗以冬征未有改也特以軍需不足復用田以賦是
　増一賦矣後遂變為口賦之法于是軍賦口賦分為
　兩事而闔境無不筭之民矣
此條所述口賦之原甚當因節畧其詞以備參考何休
曰王者畿内千里租税足以供費當以至廉無為率天
下陳祥道謂先王時無筭錢之法而此為征賦總名非
口率也其説是矣
　彭山之圖每鄉毎遂皆寰繞四郊畸零單薄何以統
　轄苟有山林川澤寧不乖離斷絶且地方近小而逺
　大不均孰甚焉愚謂六郷六遂如六出之花六官分
　領盖一官所統各一方而自國中以逹于畺故其人
　民易集政教易施也侯國鄉遂亦如之

經傳正譌

易　當作易日月相代也今易下從勿失其形意
八純卦俱用本畫䷋等為正乾乃人負旌旗坎乃土
之缺䧟離乃黄鳥震止可為雷艮乃人不見巽潜心以
求書義兑人開口而笑止于一事皆不若本畫其義無
窮可以兼該衆義惟坤字小篆从申从土申字原从已
變象兩端開展變化以㑹發逹化生之意于義為得然
土不足以盡地也　元古文作　　乃人之首小篆将
人字分開作儿甚無謂　亨古文作　　　　厚也自
上與下　　答也自下奉上　　上下相享也上下交
而其志通為亨今文不知何指　利古文作　　裁制
而和為利但刀作非　貞古文作鼑卜鼎為貞从
具非　元亨利貞文周係辭之大端而譌謬如此故舉
以見例　龍古文作　　小篆分其形謬甚　隂陽天
地二氣也難于為象以雲升上覆為侌从日月而貫以
一為昜綂于侌此正侌陽字也今所用字復加以阜乃
山水隂陽字　剛古文作仁O生道渾全天徳之剛今
用剛乃銕精也　屯六二乗馬班如説文作乗馬驙如
盖邅驙皆遲回不進之意在人為邅在馬為驙班字于
義未明用驙為當　泣血漣如説文作㦁字从心　冡
豕冣蠢而復遭蔽覆其冡昧可知蒙乃草覆物也　初
六用説桎梏脱字為善大小畜説輻遯莫之勝説暌後
説之􁀦竝同　需當作　　雲上於天也从而无謂
訟窒作二鳥竝至穴中為窒塞意古屋作　　　　亦
穴字取人至穴為屋意今單用一至則與古屋字混
比古文作　　兩人以正相親也比乃不正相合止可
為小人比而不周字　小畜當从玆作　輿説輻大
畜輹字義同　惕从　　蛇類也　履古文作　　从
人行在上為踐履意又从人在下舟以載之為承藉意
揩从復非　辨當用卞此正辨别字辨乃判訟詞　泰
當作　　手去水諧太聲　后以財成天地之道財當
用裁　謙君子以哀多益寡説文云古易文作掊多
臨當作　　衆口喧从卧以静制動即卧而治之之意
　噬嗑噬乾胏从􁂛聲别作胾从裁省㑹意　賁飾字
从三　為文飾虎賁字从三牛為盛氣　剥古文从卜
作善　旡妄此正有旡字無乃蕃蕪也惟易為當但
當作　　从天加一象玄逺虚空之意　大畜童牛之
牿告籠牛口也復加牛贅　頤古文單用　　从口含
物養之義也　大過枯楊生稊當用梯从木善　坎水
洊至瀳善　祗既平説文作禔　離百榖草木麗乎土
説文作䕻　恒當从月作恒楷或作恒非　遯有疾憊
也説文作慲　晉从二子作　　善　明夷用晦而明
晦从月不當从日古文作善　六二用拯馬壯吉説
文作撜枡渙同　家人當作一人主二人之上譌从
豕非　暌六三其牛掣説文作觢盖持其角使偏故為
不行之意掣乃俗書其人天且劓　　鬚也去鬚刑
也用而義自明　　與　　相似因譌作天非　觧
當作解从刀判牛角　益民説旡疆説悦同　夬當作

九四臀無膚古文作　　正臀字加殳為殿後字

復加肉作臋贅姤九三同　姤从　　作媾聲意　俱
得从后特取其省文耳　　　从斗加一楷書作升義
不可尋　允升説文作􁀷升　困古文作　井中當
加　作井井田所以得名也　艮九三列其夤上从　
　漸别作人與水之行皆以漸也　歸妹㱕婦之止
歸乃人返其居　六三㱕妹以須當用嬃　豐當單用
□从山作豐地名　九三豐其沛當用斾沛乃水名
旅初六旅瑣瑣單用􁄫善　渙王假有廟从彳从遐謂
自逺而至也不當从人王假有家義同凡感格字皆用
假　上九渙其血去逖出无咎小畜惕善　中孚九二
吾與爾靡之縻善靡乃披靡义旡也　六二婦喪其茀
善　賾説文缺从臣天地養萬物包容徧覆之意責
聲　掛一以象三古文作挂教買切止此為是掛乃懸
掛字孫子地形有掛者用之　其受命也如嚮響善
成天下之亹亹者説文作娓娓以成天下　夫乾確然
示人易矣説文作寉今書善　服牛乗馬説文作□牛
乗馬　重門撃柝與柝同　日中為市　　善　後世
聖人易之以書契當从木作栔契乃人相契合也　日
　以暄之説文止有烜字
書　當作　　从　　謂千書之而其意著明也从曰
非
堯典　堯壵音遥土高也从人乃人高出羣之意小篆
以人字分作儿非　舜古文作　　从匚筐篚之屬禮
也以　　古舞字樂也从炎禮樂明盛之意楷書作舜
謬甚　黎民於變時雍􁏗此壅塞字雍州字用之雝鳥
鳴和時雍字當借用楷書作雍無意味　平秩東作説
文作豑言禮有次第也秩乃植禾之均望秩于山川天
秩有禮同　鳥獸氄毛説文作毛别作　日短星
昴當作　洪水古文作善　父頑當从夭作
　媯汭溈水名媯姓也此當从水　舜典哲塞遜古文
作悊㥶愻善　肆類于上帝小篆作　四岳作善
　讓于稷契暨臯陶説文作臯陶　禹謨洚水警予
亦當用洚音降水名也　侮慢自賢説文从母聲
作㑄古文作伎謂以朴侮人也从毎非論孟同　班師
古文攽善　益稷下民昏墊當作不从濬畎澮
古文作　　日月星辰山龍華蟲作㑹當用繪
粉米説文作䋛　弼成五服説文作弼成　禹貢厥
草惟繇厥草惟夭當合于一用枖善　厥篚織文古文
作綕文　濟當用泲正水名今用濟乃濟渡字　漯正
韻云濕本古漯字因以濕為乾溼字遂省文為漯字
沇即楷書兖字兖上作六即☵省文　淮當作瀤　草
木漸苞説文作蔪苞　嶓冡導漾别作瀁善　淮夷蠙
珠玭通用　厥土惟塗泥當作泥上聲　篠簜既敷
用筱善　三百里納秸服秸稭通　太甲天作孽
此正罪孽字或借用妖字為善从子非　盤庚若顚
木之由蘖用甹善甹木生條也枝旁出也　今汝
聒聒説文作古活切善自用也　予亦拙謀説文
作炪謀火光也　相時憸民説文作民息廉切言衆
也　大命不摯説文作今文非　洪範彛倫攸斁當
用殬　稽疑當作卟疑此正卜問也　貞悔當作􁄋此
正外卦字悔乃悔吝也　庶草蕃廡當用無正蕃蕪字
廡乃旁室　牧誓尚桓桓如虎如貔説文作狟狟善
無逸民無或胥譸張為幻善从夀非　多方爾尚
不忌于凶徳説文云上不諅于凶徳釋云忌也　立政
灼見三有俊心説文作焯見　顧命慿玉几當用凭
率循大卞當用􁌝　三宿三祭三咤説文咤作音妬
　吕刑奪攘矯䖍説文作敓攘　費誓杜乃擭杜木名
當用􁇗　秦誓旅力既愆當用膂　截截善諞言説文
作諓諓　邦之阢隉易作臲卼義同
詩　古文作詘从出謂意之所之寺乃古字持也
國風　周南關雎在河之州古文作善小篆作
楷書復加水作洲贅甚　窈窕淑女當用令終有俶字
淑乃水美也　女當作乃端坐掩手形今手足發
揚失古人之意矣　君子好逑君當作端拱出令
意今从尹君行臣職矣　左右流之止當用字左
乃佐字右乃佑字楷書因失此二文遂别製佐
佑字　右首章所譌如此餘不盡述　葛覃服之無􁋐
􁋐擊罪人也當用殬　巻耳陟彼砠矣説文作岨今砠
字闕　樛木葛藟縈之説文作　桃之夭夭説文作
枖夭乃人傾首也　漢廣江之永矣當用羕説文云水
長也　召南羔羊素絲五緎説文作五　小星維參
與昴當从丣作音畱與稠猶聲相洽丣字乃今卯酉
字一音留凡畱劉橊桺皆从其聲竝不當从卯　何
彼穠矣王姬之車善非聲　衛終風虺虺其雷虺
蛇類當用乃雷聲欝而不發越之意　静女其姝説
文作祩亦嘉好意愚謂从女善　搔首踟蹰説文云踟
蹰俗書也作歭躇　載馳言采其蝱蝱虫類用為當
　氓無食桑葚木果也用椹為當　河廣一葦杭之杭
木也用航為當　伯兮首如飛蓬用莑善　焉得諼草
諼忘也楷作萱善　王中谷有女仳離當从北相背意
　大車毳衣如菼説文作􁉫别有緂字善　鄭清人左
旋右抽説文作左旋右搯　遵大路無我醜兮説文云
無我兮　蘀兮當从釋作豳風十月隕同　揚
之水人實迋女楷書誑為當　溱洧溱説文作潧溱乃
秦字與轃義同謂水與車皆㑹于秦也　載驅齊子豈
弟用愷悌善　秦車鄰用轔為當　駟鐵載獫歇驕猲
獢善　陳東門之枌市也婆娑説文云當作媻婆非
檜風檜木名當作鄶　匪風溉之鬵説文作概　曹
蜉蝣衣裳楚楚説文作善　候人何戈與祋音歺
擊也从示不从衣今人以打為祋打音鼎以物首及物
也　下泉愾我寤嘆用忥為省　豳七月六月食鬰及
薁説文作及蒮　鸛鳴于垤雚正鸛字也加鳥贅
小雅記稱宵雅隷三當作小雅善　棠棣鄂不韡韡楷
作萼古文作善鄂國名此用之非　樂爾妻帑當
用孥　伐木坎坎鼔我蹲蹲舞我説文作舞我釋
云繇也舞也詳字義盖且歌且舞故字从􁏖有章舞有
文㑹意　天保神之弔矣用递善　南有嘉魚蒸然罩
罩説文作　南山有臺南山有枸从句枸杞字从
勾二木名　蓼莪我心冩兮當用㵼今為醎㵼字説文
缺　湛露厭厭夜飲當用懕　六月如輊如軒輊説文
作□　織文鳥章古文作綕　采芑八鸞瑲瑲商頌烈
祖作鶬鶬　車攻助我舉柴説文作㧘積也今用柴非
　祈父書作圻善　節南山維石巖巖作嵒善　天方
薦瘥説文作薦㽨　正月謂地盖厚不敢不蹐説文作
趚　佌佌有屋説文作小兒善　巧言秩秩大猷
説文作􁌞􁌞此􁌞字之義謂擊戈有路莫能破也　蓼
莪劬勞當从勾作勞　四月匪鶉説文作鷻　鼓鐘
憂心且妯説文作怞善　大田有渰萋萋當作霋霋
鴛鴦摧之秣之摧當用莝　青蠅營營説文作謍謍
賔筵賔載手仇傳云仇當作㪺善　威儀怭怭説文作
佖佖屢舞傞傞説文作姕姕　采綠當作菉
大雅　文王上天之載説文作縡紛糾中有主宰之意
　大明凉彼武王漢書作亮　造舟為梁造當作艁
緜陶復陶穴復當用􁊏　文王有聲聿求厥寧説文作
求厥寧　生民先生如逹音撻正芉生順易也
不當用逹　克岐克嶷説文作克岐克㘈居逆切小
兒有知也　蒸之浮浮説文作烰烰　假樂率由舊
章率繩名當用　公劉思輯用光當用戢　泂可以
餴饎饙􁇎同　民勞以謹惽怓惽字从民非當从氏作
惛　板無然泄泄説文作詍詍民之方殿屎説文作唸
㕧　抑神之格思格當用感徦字　雲漢滌滌山川説
文作菽菽　藴隆蟲蟲當用爞爞　崧髙徃近王舅師
云近當用䢋　蒸民四牡彭彭説文作騯騯　瞻卬鞠
人忮忒説文作伎忒
頌　維天之命假以溢我説文作誐以益我嘉善也
時邁莫不震疊説文作震慴疊非　有瞽鞉磬柷圉圉
囹圄也書益稷用敔善　閔予小子嬛嬛在疚説文作
㷀㷀在㝌　載芟載柞芟説文作蔪　絲衣兕觥其觩
用觓善丩有曲意也　那鞉鼔淵淵代鼔淵淵竝當用
善　長發幅隕隕墜也用員善
周禮
天官　治當用治絲者置之于噐兩手尋其緒而
理之治乃水名　教當作音義與效同謂小子
效于師師執朴示之非孝文二字　禮古文作从示
五禮以吉祭為先从丨主一而事治也豐乃噐大備之
意　政當作□从正必先自治之意从攴刑以輔治也
不从文　刑當作从井水静則平言用刑者當如水
之平刀字不當作刂　事當作从中从之謂執中
而徃也　腊人此即腊肉字从肉日乾因借為今
昔字復加肉作腊贅　醫師當从巫毉言其道通神也
醫乃梅湯造法如酒之意漿人醫酏字用之今混為毉
師字非　醢人説文作从又持肉以草料及酒淹于
噐中也省从右非　司裘古文作即裘字也因借
為求索字别加衣非　胥徒説文作諝人有才知稱胥
乃蠏醢也　奚説文作㜎　奄人别作閹　以官計弊
邦治弊羣吏之治弊㫁也用憋善　八柄詔王馭羣臣
古文作棅有秉執之義尤善別作枋非　商賈阜通貨
賄从貝作商乃商議字　家削之賦用从邑之
為當　羞用百有二十品庻字从父謂進美味於
老人羞惡字从杻刑而生恥心也　春行羔豚膳膏香
當用膷牛味也今用香非乃禾之氣　豕盲眡而交睫
腥單用善肉成米也　盎齊説文从酒作醠善
糟而奉之説文作善　深蒲説文作　菭菹説文
作　王舉則共齊菹醯物六十罋齊當用齏菹當用
□罋當用􁃪為善　屨人句用絇善
地官黨正用䣊善黨乃朋黨字尚黒之意　鄙師古文
作　囿人古文作　大司徒移民通財移乃分禾
移揷凡移徙字皆當用迻　封人設其楅衡衡下从木
楷作魚非　舞師教皇舞乃鳯凰字借帝皇字及作
凰竝非　牛人共其牛牲之互用䇘善　載師漆林之
征漆乃水名古文作善　賈師賈上當作西展成
奠賈用價善　稻人以渉揚其芟作田古文作蔪　山
虞邦工入山而掄材古文掄作
春官　鬰人當从臼作□鬰乃木茂盛也　鬼神示古
文神祗字作　周禮單用示即古字于義甚當但稍
失其形他書作祗贅或用祈乃祈禱字非　小宗伯兆
五帝于四郊用垗為當　司尊彞諸臣之所胙當用酢
　司几筵王位設斧依當用扆　典瑞駔圭璋璧琮當
用組　大司樂柷圉用圉非觧見詩　磬古文作
善　􁈹即鼗也甲象形今从申誤　簭人古文作
此文稍變師云古筮字參伍錯綜之意内九巫字皆
之誤　大祝付練當用祔　太史遣之日讀誄从
畾作讄善　車僕戎車之萃五萃字竝當用倅
夏官　大司馬蒐田别作獀苃舍别作废　方相氏竝
去聲謂放其形相也　帥百隷而時難論語作儺竝當
用為善今用難誤　圉人此乃囹圉字别作圄　甲
日千名兵士之服古文从衣建首作胄乃嫡子兵
士首服司馬法从革作
秋官大司冦凡萬民之有罪過古文作辠謂自取辛苦
也罪乃捕魚網名秦人以其似皇借用罪而此文遂隠
　士師刉珥用􁏕衈善　朝士面三槐用櫰為當　司
刺三刺謂三訊之當用誎亦為譏誎字今竝借刺殺字
非　掌囚上罪梏拲而桎當作㭟从共而兩手合于一
木復加手非　野廬氏舟車轚互􁀎正車相擊也復加
車贅　雍氏當作􁏗　杜擭見書費誓　赤犮氏當用捇拔
儀禮　冠古文作謂以手執冃加于首也楷
書或作冠非　婚取婚禮用夕之意昏下也从昬非
喪以哭亾為義當作喪楷作喪非　祭从持肉以
祀也或作祭非　郷二邑也此正郷黨字加作
為饗食字後人以郷為郷黨字因别加食為饗食字是
二食矣　飲古文作善　酒古文單用善
此酬酢字酬从州聲意無取　中霤作廇亦善　枕
塊古文作凷善　姆纚笄宵衣綃善　褍説文衣正幅
也玄端端衰字當用之　妻古文䶒善盖對夫言曰妻
謂與夫齊也對舅姑言曰婦謂執帚事人也小篆妻从
帚則與婦混矣　婿説文从士作壻善　粢盛用齍善
　􁆡乃奏進字取進手為容之意不若拜字善
春秋
春首从屯从日言日初出方和也　夏古文作言日
正昌盛也夏乃華夏字　秋大火西流百榖告成或以
火居左失西流意或作止言禾焦耳　冬古文作
言日之終小篆从言其寒也正古終字今作久
失其形　諸侯敵王所愾説文作鎎古文作　許
言可也竆困窮也黎黒也譚言談也裵衣長也國名許
當用窮當用黎當用􁇈譚當用􁌺裵當用􁏙　
此城郭字廊此郎官字衺此正邪字扣吱皆叩擊字郭
郎邪叩皆國與地之名酀鄛䣍鄎邵竝从邑為善
　卒此士卒字大夫死當用　殱于遂左氏善公羊
作瀐非　齊侯唁公于野井當作今从口歺之誤
鴝鵒或作鸜公羊作鸛鵒非　瘛犬入華氏之門説文
作狾犬為是　不義不昵説文作䵒黏也　美而艶説
文作豔今艶字説文缺　公羊觕曰侵當用粗盖精粗
字皆从米也
論語　學从冂言冢昧未知从从言學者必
敬恭無驕惰之意　三家者以雍徹用善此正歛噐
字徹乃通也　郁郁乎當用正文盛意　從之純如
用縱善　瑚璉也説文云當用槤璉乃俗書愚謂从玉
亦善　臧文仲居蔡古文大龜也从二木二火言灼
兆非一之意蔡乃草名　與之庾當用斞　小人常戚
戚用慼善　巍巍乎山髙也只此為是委積髙也
今復用巍非式負版者當用軾　沽酒詩有酒酤我字
善沽乃水名　子見齊衰用齊善　與與如也與説文
作㦛　趨進翼如也説文作　君召使擯用儐相字
善擯乃斥也　鄉人儺觧見周禮　仍舊貫説文从手
作扔善　億則屢中用意善　從我於陳蔡此國
名敶敒皆戰陳陳力字　夫子哂之説文有弞字
㣲笑也今哂字非説文缺　行篤敬篤行篤厚竝當用
䈏篤䇿馬也　晉文公譎而不正用憰善　公伯寮説
文从穴作竂即此　鄙哉硜硜乎當用硻正石聲也硜
説文作磬字　窮斯濫矣説文用㜮从女　必也狂狷
乎當用悁从心善狂犬疾狷犬戾也　古之狂也蕩
當用惕心放大之意蕩乃水草瀰漫也　郷也吾見
夫子當用春秋傳曏役之三月字　歸孔子豚孟子用
饋善　不有博奕者乎當用簙
孝經　古文作子在老人膝下也楷孝首失老人
意　哭不偯説文作㥋　卜其宅兆垗善
禮記　大學僻則為天下僇説文觧僇為癡行僇修此
當用戮　心有所恐懼古文作愳　自慊凡快足當用
㥦恨少當用歉慊音義與嫌同混用此竝非　心廣體
胖用善　無情者不得盡其辤乃言詞字辤乃辤
受字謂受而過也辭乃詞訟字謂治其理曲也　中庸
行險以徼幸徼乃伺察當用憿　陷穽亦作阱　聦明
睿知聦乃耳通用怱善　辟廱广室也雝鳥鳴和取均
和意邕水環邑亦善　當从缺或从欮非　緼韍幽
衡幽用黝善　玉鏘鳴也當用瑲　毋追牟酒噐言在
首如牟之堆也作毋非追當用　范則冠當用萬祭
左右軓范當用範范草名借用竝非　緇衣不蕤當用
緌　不説絰帶脱善　禭贈終者衣被也説文作祱禭
乃楷書　衣裳綻裂常正下常字不當从衣綻用䋎善
　袴説文作絝楷从衣非　蓽門圭窬當用竇　逢腋
之衣當用䙜　絅褧同　大夫以㡘或以布或以竹㡘
簾通用古文别作　雜當作襍木字移衣下非　序
以昭繆用穆善謚法繆當用謬繆乃綢繆字借用竝非
　圂腴當作豢腴圂側也　耗説文作秏禾不成米而
虚耗也从耒非　粱曰香箕説文作稘善　釂此當為
冠禮醮禮字醮當為長者飲未釂字今錯周　鞠有黃
華用菊善　執贄借質非　三月不解懈善　俯仰詘
伸當用誳　應對字从言作譍善　諫而無讇論語作
謟善　適見于天當用謫　厪有存焉即廑字　相彼
盍旦當作渇旦　無怗懘之音説文作惉
孟子　仁从二兩儀也天地之大徳曰生人得之以為
仁此字今文同　義从羙字省文謂善在我也从
羊非　禮解見周禮　知古文作􁏚矢以逹逺言以揆
事能巧中也亦作􁏚自知其所自之意　信古文从心
作言出于心内外一致意小篆作信人言豈皆實乎
　不奪不饜猒此正饜足字謂甘于犬肉也加厂為覆
厭字今反以為厭飫字加土為覆壓字加食為饜足字
竝贅　塡然鼓之塡乃塡塞此當用詩振旅字為
當　餓莩當用殍正死人也莩乃水草　曾西蹙然説
文作然　則苖浡然興之當用正草盛也浡字説
文缺乃水湧　徴招當用韶　則怒悻悻焉説文􁃆乃
怒意　旄倪當用耄旄乃旗飾　誅紂當从戈作㦵誅
乃言責人論語於予與何誅字　四端耑即發耑字端
乃人立正也端正字用之　創業當用刱謂井田為法
制之始創乃刃傷也　畫墁説文作槾杇也今用墁甚
當説文缺　勞之來之來乃徃來用勑善　淮濟當用
瀤泲解見書　徒餔歠古文字善　不若是恝説
文作不若是􁊪　源源而來説文作謜謜而來　自怨
自艾當用㣻别作刈今借艾非　二女果當用婐　郤
之為不㳟當用却　不税冕而行當用脱　貉道也此
論語狐貉字北狄當用貘貊為善　拂士當用輔正
弓也　從者之當作从即叟字也今作非
經傳通用
宇宙寰宏容宥皆當从天字首作當
作寛當作當作　雨當作竝从天首
　朢月滿日月相朢望待人歸怨朢　昆日照普同
也昆弟後昆當用　晟此盛衰字盛乃齍盛也　囦
古淵字􁂙竝古簫字竝古肅字三字形意不
同楷書混作􁂙竝非　彧文盛􁏛黍稷盛郁地冝禾
冨有也　劑裁量齌火劑齊衣下䙜齋稷名齍齍齊盛
齏菜菹齎貨幣舊多單用齊字楷書分别為善　齊古
文作象禾麥齊秀于地之形小篆作　楷書分
為二遂失其義　􁌈此思患字憂此優游字優此優劣
俳優字　臧吏受賕故从臣自戕為文　□也故从
臣壬然而廉為意匨蔵修草蔽蔵物　追琢牟追
追蠡竝當用　進此追逐字此進用字後世以
省為進用字改進作追為追逐字又借追為追琢追
蠡牟追字竝非升髙也升車噐豆噐名
　畺封域歩弓正其畺界彊弜竝弓強䗵竝虫直
死勥竝剛彊字轉為勉彊字从力楷作強本字之
誤通用為勥勇字非　木旁出阜旁出有罪諧
聲虫災麯名二字竝諧聲蘖木字正當用
甚為簡當子字當借用不當用罪字書天作孽
字冝單用或借不當从子黄檗木諧辟聲不當从
　寍安寍可所願　愛惡字僾然也
臭本嗅字又氣味也殠惡臭字楷書失殠以臭字當之
復加口作嗅非嗅本以鼻不當又从口也　网此佃漁
網字加一作為網綱字网加亡為罔無字加山為
山岡字楷書復以罔加糸作網以加糸作綱迷其初
矣　塞向字空填塞字邉塞字　䍿此鳯凰字
譎皇字當借用䍿皇暇皇遽倉皇皆當用遑今借皇帝
字竝非蟥虫字不當作蝗　戠音致謂音註于上而
記之識幟織職熾竝从不从戈識與誌幟與義同
織古文別作善　􁅱物小也微人行之微也徵見
也又五音之徵竝不當从彳徵聘召也竝从文懲戒字
从攴有治意从徵省聲　㡀衣敗敝物壊以攴擊之斃
死也憋㫁也从心从攴為制治意弊人作弊也大即古
人字譌从犬觧為左傳犬斃字則鑿矣幣帛字从黹省
文黼黻之屬从文以節文相接也舊从攴豈以禮幣相
交而从敝壊字乎小篆文攴二字多相誤也　埶樹植
也从坴髙地从耕耨勤勞之意説文云从卝云作
藝無謂愚按周禮樹蓺詩蓺麻竝从指事又周禮六
藝學藝竝从云盖百藝必入於神云者䰟省文言操藝
者運其神䰟為之也　建即天行徤字徤字亦善健人
勥勉也腱筋骨勥也　舟漏有朕字(勝)(滕)从朕
􁏜二文俱送女媵字賸从媵　堩植㮓縆俱从
不當从恒　即千字音義同愆从干犯上
音稔从干加一即辛字从辡辨辤辭辟等
字竝从音義同逆(辛)(執)(睪)(圉)
等字竝从　夆音義與害相似故竝从丰但夆為要
害義害乃禍害也字體與相似而絶不同彼乃从文
从為豐盛意　□褒貶褎衣䄂裒掊聚　與
人物與人同事　植物枯朽動物㱠㱙　劵倦怠
从力券契劵从刀　規矩字从天作規規字从夫作
規不从矢　售即省文　故(故)(敦)□(敬)□(羑)(㦤)
竝从乆　竝从帝楴(梓)(宰)亦从帝　渫瀆
慠慢懶惰淫濫静羙興竝从女作媟嬻嫯嫚嬾媠婬㜮
婧媄嬹　㦚(辨)(簡)悊(哲)憋(弊)慼(戚)(狂)悁(狷)慆(滔)憺
(淡)怕(泊)有从心者不當借用　悠(慈)(愍)愙(恪)芯(悲)怖
(怕)懣(悶)慫(悚)(怒)(悠)忼(慷)竝古文善　匋甄陶字當
單用匋陶乃地名人姓　褱袌今用抱乃抱持字　名
号字當單用号號乃虎聲　縒此差錯字錯乃金涂
彶汲汲字汲乃取水　熄滅火字息乃鼻息　包此正
胞胎字胞乃記肉吏之賤者　躭戀字不从耳當从身
　呼乃鳥獸呼人當用􁏝　平夷當用　希冀字从
目作睎　交錯當用䢒逪　然燒火應詞當用嘫　稱
乃程禾譽詞當用　取周意　䬴此當為抹
馬字　□旌旗指□　罪罰罶罵等事竝當从网　斯
須字當用䇓挑桃當从　侵侔字當借蟊　吟从金
作唫善　啼从遞省作嗁善　訾責譲貲財字不當用
訾　衝从童不當从重　津濟渡盡液字不當用津
止而比之為此行而北之為彼當作不當从皮　逭
从宦不當从官　秤不當从旱作稈　醇醨不當借淳
漓　徘徊徐鉉云當借裵回俗作徘徊非愚謂二字亦
當　怪音奎同恢悝竝非轉疑怪字　埞堤也从是
非　勃海徐鉉云俗書作渤非　主字从一丌今作
賓非　充拓从石非　擾擾从憂非　㨔摇撼从感
非　挾扶掖从夜非　从止从山非　蛩當从卭乃
得聲　陭䧢徐鉉云作崎嶇非　酒字丣夘酉字
二字相混非　勶發也从撤非　陴睨借俾倪非　隓
敗城阜也陊落也徐鉉云隓作堕非　磛嵒作岩嶃
巗非　眉音避戯壯士作力皃作贔屭非　受
即紂字　誚譙踐桴泭㣛㑹衒焠淬忻欣訢􁌼碎
誕這韵韻衟道遦慣勤慬憔悴顦顇寂寞嗼
􁏞遷徙義竝同
　周禮翼傳卷二

