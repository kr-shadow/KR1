#+TITLE: 周易本義集成-元-熊良輔
#+DATE: 2016-06-11 12:19:50
#+SOURCE: github.com/kanripo/KR1a0079 master 2adc00b4                
欽定四庫全書　　　　　經部一
　周易本義集成　　　　易類
　　提要
　　　　(臣/)等謹案周易本義集成十二卷元熊良輔
　　　　撰良輔字任重號梅邊南昌人延祐四年嘗
　　　　領鄉薦其仕履未詳是書前有良輔自序稱
　　　　丁巳以易貢同志信其僣説閔其乆勤出工
　　　　費鋟梓丁巳即延祐四年元舉鄉試始於延
　　　　祐甲寅是科其第二舉也考元史選舉志是
　　　　時條制漢人南人試經疑二道經義一道易
　　　　用程氏朱氏而亦兼用古註疏不似明代之
　　　　制惟限以程朱後併祧程而專尊朱故其書
　　　　大㫖雖主乎羽翼本義而與本義異者亦頗
　　　　多也黄虞稷千頃堂書目稱良輔是書外有
　　　　易傳集疏不傳考易傳集疏元熊凱撰江西
　　　　通志載凱字舜夫南昌人以明經開塾四十
　　　　年時稱遥溪先生同邑熊良輔受業焉良輔
　　　　序中亦稱受易于遥溪熊氏與通志合截然
　　　　兩人兩書虞稷以同姓同里同時遂誤合為
　　　　一耳乾隆四十六年五月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
周易本義集成序
六經皆聖人垂訓後世之書而易經四聖人之手乃成
其為書也大而天地性命之理無不包㣲而事物纎悉
之情無不盡精入於無形粗及於有象人生日用一動
靜語黙之間無非易道之流行顧由而不知者多耳伏
羲始畫卦無文字可傳大槩以陽吉隂凶為義文王周
公繫之以辭象占其本㫖也夫子贊易一以義理為主
吉凶消長之理進退存亡之道於是乎大備葢象占固
義理之所寓而以義理為主象占亦在其中矣善學者
於此先求易之本㫖然後廣而充之體用一源顯微無
間之㫖將不待卜筮而後見此又自然之妙也自後儒
析經附傳之餘學者支離蔓衍欲以明易而反以晦易
至宋程子作易傳而義理之學大明然程子亦自謂某
解易只説得七分朱子一以卜筮為説然後作易之本
㫖益著朱子嘗曰有天地自然之易有伏羲之易有文
王周公之易有孔子之易是則程子之傳孔子之易也
朱子之本義文王周公之易也推本而論孔子之易即
文王周公之易文王周公之易即伏羲之易伏羲之易
即天地自然之易也雖其㫖意微有不同而其理則未
嘗有二要在善觀之耳良輔曩執經於遥溪熊先生已
知好易迺大徳壬寅先生之友泉峰龔先生授徒泉山之
麓良輔分教小學山深日長因得肆意於易取諸説而
涵泳之顧以篇帙繁大衆説紛錯時有得失乃以己意
採輯成編以朱子本義為主如語録如程傳以及諸家
之説與本義意合者亦有與本義不合而似得其㫖者
備録以相𤼵名曰集疏泉峰先生親為校正復云云其
後間有鄙見一二亦蒙不削囑遂成編至大辛亥良輔
以所得復求是正而二先生病不起矣自是遺編獨抱
不敢廢墜重念義理無窮學無止法期有所得以卒初
志且欲使二先生之學萬一可傳於後也於是繕寫成
編凡一十三卷藏之以俟㑹丁巳以易貢而同志益信
其僭説閔其久勤間出工費勉鋟諸梓而竺溪劉直方
實主張是不能辭也因僭書其端云時至治壬戌五月
辛卯南昌後學鄉貢進士熊良輔任重謹序
欽定四庫全書
　周易本義集成卷一　　元　熊良輔　撰
上經
　(周代名也易書名也其卦本伏羲所畫有交易變易/之義故謂之易其辭則文王周公所繫故繫之周以)
　(其簡帙重大故分為上下兩篇經則伏羲之畫文王/周公之辭也并孔子所作之傳十篇凡十二篇中間)
　(頗為諸儒所亂近世晁氏始正其失而未能盡合古/文吕氏又更定著為經二卷傳十卷乃復孔氏之舊)
　(云/)集疏(語録問伏羲始畫八卦其六十四者文王重/之推抑伏羲已自畫了邪曰周禮三易經卦)
　(皆八其别皆六十有四便見不是文王重又曰伏羲/以下但有此六畫而無文字可傳到得文王周公乃)
　(繫之以辭○又曰彖辭文王作爻辭周公作是先儒/從來恁地說且得依他謂爻辭為周公作者蓋其中)
　(有說文王不應是文王自說也○問交易變易如何/曰隂陽有箇流行㡳有箇定位㡳一動一靜互為其)
　(根便是流行㡳寒暑徃來是也分隂分陽兩儀立焉/便是定位㡳天地上下四方是也變易便是流行㡳)
　(交易便是對待㡳又曰變易如老隂變少陽老陽變/少隂之類正是筮占之法交易如陽交於隂隂交於)
　(陽之類先天圖所謂八卦相錯是也○文集曰古文/周易經傳十二篇東萊吕氏所定某嘗以為易經本)
　(為卜筮而作皆因吉凶以本訓戒故其言雖約而所/包甚廣夫子作傳亦各舉其一端以見凢例而已然)
　(自諸儒分經合傳之後學者便文取義徃徃未及玩/心全經遽執傳之一端以為定說於是一卦一爻僅)
　(為一事而易之為用反有所局而無以通乎天下之/故某嘗病之是以三復伯恭之書而有發焉非特為)
　(其章句之近古而已○或問朱子六十四卦名不知/是伏羲名抑文王所立朱子曰不可攷愚案繫辭傳)
　(罔罟取離耒耜取益棟宇取大壯之類則是伏羲/畫卦時立其名矣到得文王周公始繫之以辭耳)
䷀(乾下/乾上)乾元亨利貞(六畫者伏羲所畫之卦也􁁑者/竒也陽之數也乾者徤也陽之)
(性也本註乾字三畫卦之名也下者内卦也上者外卦/也經文乾字六畫卦之名也伏羲仰觀俯察見隂陽有)
(竒偶之數故畫一竒以象陽畫一偶以象隂見一隂一/陽有各生一隂一陽之象故自下而上再倍而三以成)
(八卦見陽之性徤而其成形之大者為天故三竒之卦/名之曰乾而擬之於天也三畫已具八卦已成則又三)
(倍其畫以成六畫而於八卦之上各加八卦以成六十/四卦也此卦六畫皆竒上下皆乾則陽之純而徤之至)
(也故乾之名天之象皆不易焉元亨利貞文王所繫之/辭以斷一卦之吉凶所謂彖辭者也元大也亨通也利)
(宜也貞正而固也文王以為乾道大通而至正故於筮/得此卦而六爻皆不變者言其占當得大通而必利在)
(正固然後可以保其終也此聖人所以作易教/人卜筮而可以開物成務之精意餘卦倣此)集疏(程/子)
(曰乾天也天者天之形體乾者天之性情乾健也徤而/無息之謂乾○語録曰天地間無非一隂一陽之理有)
(理則有象有象則數便在其中蓋所謂數者只是氣之/分限節度處得陽必竒得隂必偶凡物皆然故聖人以)
(之畫卦也○又曰乾只是箇健坤只是箇順純是陽所/以健純是隂所以順至健為天至順為地所以後來取)
(象乾便是天坤便是地○又曰正字不能盡貞之義須/用連正固說其義方全正字也有固字意但不分明終)
(是欠闕正如孟子所謂知斯二者弗去是也知斯是正/意弗去是固意○愚案乾元亨利貞乃周易之發端也)
(乾之下繼以元亨利貞爻之中曰勿用曰利見曰无咎/曰有悔便見易為卜筮作不然乾天也何利用悔咎吉)
(凶之有哉此言乾之德大亨而至正筮得之者當得大/通而利於貞固乃文王作易之本意也夫子賛易乃廣)
(之為四德又以見乾道周流之妙學易者且先於此求/文王作易之本意次求夫子所以賛易發出許多義理)
(之藴意不相妨庶/乎可與言易矣)初九潛龍勿用(初九者卦下陽爻之/名几畫卦者自下而)
(上故以下爻為初陽數九為老七為少老變而少不變/故謂陽爻為九潛龍勿用周公所繫之辭以斷一爻之)
(吉凶所謂爻辭者也潛藏也龍陽物也初陽在下未可/施用故其象為潛龍其占曰勿用凡遇乾而此爻變者)
(當觀此象而/玩其占也)集疏(程子曰龍之為物靈變不測故以象/乾道變化○臨川王氏曰龍行天之)
(物也故以象乾馬行地之物也故以象坤○文集曰七/八九六以揲蓍論之參天兩地而倚數竒陽體圓其法)
(徑一圍三而用其全故少之數三偶隂體方其法徑一/圍四而用其半故多之數二歸竒積三三為九則其過)
(揲者四九而為三十六矣歸竒積三二為六則其過揲/者四六而為二十四矣歸竒積二三一二而為八則其)
(過揲者四八而為三十二矣歸竒積二二一三而為七/則其過揲者四七而為二十八矣又曰七八九六之用)
(於蓍正以流行經緯乎隂陽之間而别其老少而辨其/爻之變與不變或專以生數之一三五為九二四為六)
(則雖合於積數之一端而於七八則有不可得而通者/矣○語録曰五行成數去其地十之土而不用則七八)
(九六而已陽竒隂偶故七九為陽六八為隂陽進隂退/故九六為老七八為少陽極於九則退八而為隂隂極)
(於六則進七而為陽一進一退循環無端此占法所以/用九六而不用七八蓋取其變也○又曰易如一箇鏡)
(相似看甚物來都能照得如所謂潛龍只是有箇潛龍/之象自天子至於庶人看甚人來都使得須知得他是)
(假託說是包含說假託說不惹著那事包含說是說箇/象在這裏而无所不包也孔子說龍德而隱不易乎世)
(以下便就事上指說了然㑹看底㑹得卦爻木意却不/妨○蔡氏曰初位也九爻也初二三四五上為位之隂)
(陽九六為爻之隂陽潛象初龍象九潛龍者爻位之象/也○問本義以為龍陽物也故其象為龍程傳說龍之)
(為物靈變不測故以象乾道變化終不若龍陽物一句/親切饒氏曰龍真是靈變不測所以能潛見躍飛程傳)
(說靈變不測自好但欠說龍陽物也一句○愚謂陽之/性未嘗不欲動也以時方在下未可升進故以龍潛為)
(象曰勿用為占者設也占者得此當/法此象宜退處隱藏以待時可也)九二見龍在田利
見大人(二謂自下而上第二爻也後倣此九二剛健中/正出潛離隱澤及於物物所利見故其象為見)
(龍在田其占為利見大人九二雖未得位而大人之德/已著常人不足以當之故值此爻之變者但為利見此)
(人而已蓋亦謂在下之大人也此以爻與占者相為主/賓自為一例若有見龍之德則為利見九五在上之大)
(人/矣)集疏(王氏曰出潛離隱故曰見龍處於地上故曰在/田○語録曰見龍在田利見大人有德者亦謂)
(之大人言人若尋師若要見好人占得此爻則吉又曰/其他爻象占者當之惟九二見龍人當不得所以只得)
(把爻做主占者做客○愚謂九二之利見大人是利見/九五在上之大人九五之利見大人是利見九二在下)
(之大人何也九五以陽剛中正為乾之主九二以陽剛/之德居下卦之中處大臣之位二五君臣相感何不利)
(見之有此乾卦之本意也然易豈專為君臣而設哉常/人皆得占而用也常人皆得而用亦隨其所處而為高)
(下耳此其/所以為易)九三君子終日乾乾夕惕若厲无咎(九陽爻/三陽位)
(重剛不中居下之上乃危地也然性體剛健有能乾乾/惕厲之象故其占如此君子指占者而言若能憂懼如)
(是則雖處危/地而无咎也)集疏(蘇氏曰此上下之際禍福之交龍不/足以盡之故稱君子○季氏曰九三)
(言君子人位也要之六爻其象皆龍其用皆乾其德皆/君子○語録曰厲无咎是一句厲多是陽爻說无咎是)
(上不至於吉下不至於凶平平恰好處又曰九三不言/象若說龍時這亦龍之在亢旱處他所以說君子乾乾)
(夕惕只此意又曰易之為書廣大悉備人皆可得而用/毋問聖人與凡庶但當此時便當恁地兢惕若謂乾之)
(九三君德已著為危疑之地則千百年間只有箇舜禹/用得○蔡氏曰乾乾行事不息也下乾終而上乾繼之)
(故曰乾乾○譚氏曰乾乾無一息之非天也○問三居/下之上所以危饒氏曰二五為中纔過與不及皆不穩)
(當所以三多凶四多懼三以過中而凶四以近君而懼/也○泉峰龔氏曰君子九象終日三象三下卦之終故)
(諸爻多於三言終夕亦三象日之終也三居下體之上/當危懼之時惟自强不息戒謹恐懼可以免咎故曰乾)
(乾夕惕若厲无咎然此非龍之所可為故以君子言之/○愚謂天之行健其運不已人則有晝夜作息之不常)
(乾之九三又發君子法乾之義言旣終日乾乾而夕復/惕若如天運之无已時此聖人教人進德修業之基也)
九四或躍在淵无咎(或者疑而未定之辭躍者无所縁/而絶於地特未飛耳淵者上空下)
(洞深昧不測之所龍之在是若下於田或躍而起則向/乎天矣九陽四隂居上之下改革之際進退未定之時)
(也故其象如此其占能/隨時進退則无咎也)集疏(李氏曰躍者未飛而習飛/者也○語録曰田是平所)
(在縱有水亦淺淵是深處不可測躍得便上天去不得/依舊在淵裏○林黄中曰躍也者下乾之上也淵者上)
(乾之下也龍之變化或躍而飛天或下而潛淵皆不得/而知不言飛而言躍别於五也不言潛而言淵别於初)
(也不言龍者變化不可知也見其將升則疑其躍見其/无迹則疑其在淵故或之也○易氏曰九四已離下體)
(故謂之躍猶在上體之下故謂之在淵淵卑於田二言/在田今反謂之在淵者淵乃龍之所宅非在田之比在)
(田不能變而在淵有可變之道也○丘氏曰九陽動故/言躍四隂虚故象淵進則躍退則在淵出處如此可无)
(咎矣○愚謂九四不出龍字而曰或躍在淵蓋蒙上文/而為言也四與初對初曰潛而四曰躍矣龍非人境之)
(所有故三發君子之義而四曰或躍或者疑辭/進退未定之時也進亦可退亦可故得无咎)九五飛
龍在天利見大人(剛健中正以居尊位如以聖人之德/居聖人之位故其象如此而占法與)
(九二同特所利見者在上之大人爾若/有其位則為利見九二在下之大人也)集疏(語録太祖/問王昭素)
(曰九五飛龍在天利見大人常人何可占得此卦昭素/曰何害若臣等占得則陛下是飛龍在天臣等利見大)
(人是利見陛下此說得最好○又曰二五兩爻當以所/占之人之德觀之若已有九二之德占得九二爻則為)
(利見九五大德之君若常人无九二之德占得此則只/為利見九二之大人爾已為九五之君而有九五之德)
(占得九五爻則為利見九二大德之臣各隨所占之人/以爻與占者相為主賓也○又曰兩箇利見大人向來)
(都說不通看來易本是卜筮之書天子自有天子利見/大人處大臣自有大臣利見大人處羣臣自有羣臣利)
(見大人處士庶人自有/士庶人利見大人處)上九亢龍有悔(上者最上一爻/之名亢者過於)
(上而不能下之意也陽極於/上動必有悔故其象占如此)集疏(程子曰九五者位之/極過此則亢矣上九)
(至於亢極故有悔也有過則有悔唯聖人知進退存亡/而无過則不至於悔也○語録曰若占得此爻必須以)
(亢滿為戒○愚謂易兼三才而兩之故六畫而成卦是/以六畫得天地人之位也上九居天之上龍之在是將)
(安之乎此其所以亢也曰有悔為占者設/也占者能以亢滿為戒斯可免於悔矣)用九見羣龍
无首吉(用九言几筮得陽爻者皆用九而不用七蓋諸/卦百九十二陽爻之通例也以此卦純陽而居)
(首故於此發之而聖人因繫之辭使遇此卦而六爻皆/變者即此占之蓋六陽皆變剛而能柔吉之道也故為)
(羣龍无首之象而其占為如是則吉也春秋傳曰乾之/坤曰見羣龍无首吉蓋即純坤卦辭牝馬之貞先迷後)
(得東北喪/朋之意)集疏(語録曰用九是說變如得純乾卦皆七/數這是不變㡳却只占上面彖辭又曰)
(凡說文字須有情理用九用六當如歐公說方有情理/蓋是為卜筮言所以須著有用九用六又曰看來當以)
(見羣龍无首為句蓋六陽已盛如羣龍然龍之剛猛猶/在首故見其无首則吉大意只是要剛而能柔自人君)
(至士庶皆須如此○泉峰龔氏曰占得乾卦而六爻皆/變是謂見羣龍剛變而柔是為无首无首而吉者以其)
(剛而能/柔也)總論(揚子雲曰龍之潛亢不獲其中矣過中則/惕不及中則躍惟二與五得中得正故有)
(利見之吉○問卦專以二五為中然隨事各有中煞定/不得饒氏曰爻有中不中有正不正聖人教人處諸爻)
(无不合乎中正又曰一爻有一爻之中如初則以潛為/中二則以見為中三則以乾惕為中四則以或躍為中)
(卦有才有時有位不同聖人使之无不合乎中○丘氏/曰乾純陽之卦天道也物之陽者莫神於龍故以龍象)
(乾初在下卦之下為潛龍上在上卦之上為亢龍二在/下卦之中地位也故為見龍在田五在上卦之中天位)
(也故為飛龍在天四在上卦之下已離乎人未升乎天/進退未定之位也故為躍淵之龍此五爻皆以龍言也)
(獨九三居下卦之上人位也若言龍則不足以盡爻義/故變言君子所以明乾乾夕惕之義也○愚謂聖人以)
(六畫盡天地人三才之義地位兩層人境兩層天位兩/層只一陽之氣進退消息自下而升自上而降周流六)
(虚運用於宇宙之内亘占今无有窮已是孰使之然哉/必有為之主宰者矣乾六畫皆陽而一爻有一卦之義)
(初上之潛亢有復與剥消長之義二見五飛有師比君/臣之義三乾乾四或躍有勞謙由豫之義蓋六十四卦)
(一乾坤也乾坤一隂陽也隂/陽一太極也所以主宰者也)
䷁(坤下/坤上)坤元亨利牝馬之貞君子有攸往先迷後得
主利西南得朋東北喪朋安貞吉(􁁆者偶也隂之數也/坤者順也隂之性也)
(註中者三畫卦之名也經中者六畫卦之名也隂之成/形莫大於地此卦三畫皆偶故名坤而象地重之又得)
(坤焉則是隂之純順之至故其名與象皆不易也牝馬/順而健行者陽先隂後陽主義隂主利西南隂方東北)
(陽方安順之為也貞健之守也遇此卦者其占為大亨/而利以順健為貞如有所徃則先迷後得而主於利徃)
(西南則得朋徃東北則喪/朋大抵能安於貞則吉也)集疏(程子曰牝馬柔順而健/行故取其象○語録問)
(牝馬取柔順健行之象坤順而言健何也曰守得這柔/順堅確故有健象柔順而不堅確則不足以配乾矣○)
(又曰牝是柔順故先迷然馬健行故後得牝馬不可分/為二今姑分以見其義○問君子有攸徃何也曰此是)
(虚句意在下句蓋言君子有攸徃先迷後得主利也又/曰大概是隂減陽一半就前後言没了前一截就四方)
(言没了東北一截陽却是全體安貞之吉他這分段只/到這裏若更妄作以求全時便凶了在人亦當如此○)
(文集曰以文王八卦論之則自西北之乾以至東方之/震皆父與三男之位也自東南之巽以至西方之兑皆)
(母與三女之位也故彖辭以東北為陽方西南為隂方/○問牝馬之貞曰乾卦元亨利貞便都好到坤只一半)
(好故云利牝馬之貞則是亦有不利者○蔡氏曰乾貞/剛健專固坤貞柔順承從先迷无首也後得有終也得)
(朋以隂從隂也喪朋以隂從陽也安不妄動也安乎柔/順之貞則吉也○饒氏曰乾元亨利貞便是剛健為正)
(坤利牝馬之貞便是柔順為正男則/以剛健為正道女則以柔順為正道)初六履霜堅氷至
(六隂爻之名隂數六老而八少故謂隂爻為六也霜隂/氣所結盛則水凍而為氷此爻隂始生於下其端甚㣲)
(而其勢必盛故其象如履霜則知堅氷之將至也夫隂/陽者造化之本不能相无而消長有常亦非人所能損)
(益也然陽主生隂主殺則其類有淑慝之分故聖人作/易於其不能相无者旣以健順仁義之屬明之而无所)
(偏主至其消長之際淑慝之分則未嘗不致其扶陽抑/隂之意焉蓋所以賛化育而參天地者其㫖深矣不言)
(其占者謹㣲之意/已可見於象中矣)集疏(孔氏曰履霜而遂以堅氷為戒/所以防㣲慮漸慎終於始也○)
(程子曰隂之始凝而為霜履霜則知隂漸盛而為堅氷/矣猶小人始雖甚微不可使長長則至於盛矣故戒於)
(初○語録曰隂陽有以動静言者有以善惡言者如乾/元資始坤元資生則獨陽不生獨隂不成造化周流須)
(是並用如履霜堅氷至則一隂之生便如一賊這道理/在人如何看直看是一般道理横看是一般道理所以)
(謂之易○又曰易中說到那陽處便扶助推移他到那/隂處便抑遏壅絶他○又曰履霜堅氷不著占自分曉)
(占者目前未見有害却有未萌之禍所宜戒謹也○誠/齋楊氏曰陽始萌曰潜龍勿用言方隱而未可以進也)
(隂始生曰履霜堅氷至言雖㣲而必至於盛也觀聖人/之言可以知君子之難進而小人之易盛也有國者其)
(亦思所以求君子於隱而防小人於早也哉○童溪王/氏曰乾之初九一陽在下曰潜龍勿用者懼其傷也坤)
(之初六一隂在下曰履霜堅氷至者防其長也懼其傷/愛之也防其長忌之也○蔡氏曰履象初霜象六霜隂)
(氣始凝也堅氷隂氣盛也言霜之積必有堅氷至戒辭/也諸爻曰足曰趾曰拇曰履皆取在下而象初也○愚)
(案語録曰易中到那陽處便扶助推移他到那隂處便/抑遏壅絶他此豈聖人之私意哉蓋天道之當然也聖)
(人者亦順此/理而為言耳)六二直方大不習无不利(柔順貞固坤之/直也賦形有定)
(坤之方也德合元疆坤之大也六二柔順而中正又得/坤道之純者故其德内直外方而又盛大不待學習而)
(无不利占者有其/德則其占如是也)集疏(程子曰二隂位於下故為坤之/主以直方大三者形容其德盡)
(地之道矣由直方大故不習无不利不習謂其自然在/坤道則莫之為而為也在聖人則從容中道也○語録)
(曰六二直方大坤卦中惟此一爻最精粹蓋五位雖尊/却是陽位破了體四重隂而不中三又不正惟此一爻)
(得中正所以就這說箇直方大此是說坤卦之本體然/而木意却是教人知道這爻有這箇德不待習學而无)
(不利人占得這爻時若能直能方能大則亦不習无不/利○頂氏曰乾以九五為主爻坤以六二為主爻蓋二)
(卦之中惟此二爻旣中且正又五在天爻二在地爻正/合乾坤之本位也○愚謂直方大乃坤之德象也不習)
(无不利/占辭也)六三含章可貞或從王事无成有終(六隂三陽/内含章美)
(可貞以守然居下之上不終含藏故或時出而從上之/事則始雖无成而後必有終爻有此象故戒占者有此)
(德則如/此占也)集疏(語録曰六三便夾些陽了所以言含章六/四則渾是柔了所以言括囊○項氏曰可)
(貞非必貞也謂亦可如此非決辭也故孔子賛之曰以/時發也言可貞則貞可發則發爻辭於可貞之下用或)
(字接之便見以時發之意○又曰或者不定之辭乾居/九四坤居六三隂陽相雜故皆有或象九三德位皆陽)
(故但為乾乾更无退義六四德位皆隂故但為括囊更/无進理○劉氏曰三五皆隂爻陽位故三曰含章五曰)
(黄裳文/在中)六四括囊无咎无譽(括囊言結囊口而不出也/譽者過實之名謹宻如是)
(則无咎而亦无譽矣六四重隂不中故其/象占如此蓋或事當謹密或時當隱遁也)集疏(程子曰/四居近)
(五之位而无相得之義乃上下閉隔之時危疑之地也/若晦藏其知如括囊口而不露則可得无咎然旣晦藏)
(亦无譽矣○語録問重隂不中何以見其有括囊之象/曰隂而又隂其結塞不開則為括囊矣又曰坤六四不)
(止言大臣事在位者便當去未仕者便當隱○泉峰龔/氏曰囊坤地中虚象以隂居隂故為括囊○愚案太𤣥)
(馴之五曰虚囊大包其德彌黄六/曰囊失括珍器泄皆放此爻之意)六五黄裳元吉(黄中/色裳)
(下飾六五以隂居尊中順之德充諸内而見於外故其/象如此而其占為大善之吉也占者德必如是則其占)
(亦如是矣春秋傳南蒯將叛筮得此爻以為大吉子服/惠伯曰忠信之事則可不然必敗外强内温忠也和以)
(率貞信也故曰黄裳元吉黄中之色也裳下之飾也元/善之長也中不忠不得其色下不共不得其飾事不善)
(不得其極且夫易不可以占險三者有闕/事雖當未也後蒯果敗此可以見占法矣)集疏(胡氏曰/衣譬君)
(裳譬臣五居人臣之極位尤當以柔順盡為下之道○/語録曰乾是做坤是守乾如活龍相似氣燄猛烈故九)
(五便言飛龍文言解得活潑潑地到坤便說得善了只/說黄裳元吉文言只說黄中通理正位居體而已又曰)
(乾之九五自是剛健㡳道理坤之六五自是柔順底道/理各隨他隂陽自有一箇道理其為九六不同所以在)
(那五處亦不同這箇五之柔順從那六裏來○南軒張/氏曰五雖君位而卦有隂為之主不取君義者坤剥遯)
(明夷歸妹旅也非人君之所處故无君義○范氏曰黄/者坤土之中色故取此象五居卦之上體而取象於裳)
(者衣裳取諸乾坤乾上坤下也○愚謂乾純乎君象故/九二言龍而不取臣位坤純乎臣象故於六五言黄裳)
(而不取/君位)上六龍戰于野其血𤣥黄(隂盛之極至與陽爭/兩敗俱傷其象如此)
(占者如是/其凶可知)集疏(語録間乾上九只言亢坤上六却言戰/何也曰乾无對待只有乾而已故不言)
(坤坤則不可无乾若无乾便没上截大抵隂陽二物本/别无隂只是陽盡處便是隂了○易氏曰上六坤隂之)
(極也夏之十月六隂為坤正屬上六一爻何以有龍之/象蓋八卦分屬十二月每卦各得四十五日有竒乾西)
(北之方乃戌亥之交以卦位言之則十月為乾以卦氣/言之則十月為坤是十月之初隂陽相薄以乾為主為)
(龍戰野坤土在外象血傷也𤣥陽也黄隂也○古為徐/氏曰未氷而戒堅氷意存遏惡无龍而言龍戰志在扶)
(陽○泉峰龔氏曰乾居西北乃文王卦位說卦亦曰戰/乎乾蓋十月純坤之時六隂旣極而陽與之戰也○愚)
(謂乾諸爻多言龍坤諸爻則各自取義至上六獨言龍/者隂旣極而陽來之時也曰戰隂陽相交之義其血𤣥)
(黄言其色之如是也天地之間隂陽之不能相无故十/月謂之陽月然坤上六言不可以无陽而乾上九不言)
(隂者亦聖人崇/陽抑隂之意云)用六利永貞(用六言凡得隂爻者皆用/六而不用八亦通例也以)
(此卦純隂而居首故發之遇此卦而六爻俱變者其占/如此辭蓋隂柔不能固守變而為陽則能永貞矣故戒)
(占者以利永貞即乾之利貞也/自坤而變故不足於元亨云)集疏(語録曰乾吉在无/首坤利在永貞這)
(只說二用變卦乾吉在无首言卦之本體元是六龍今/變為隂頭目雖變渾身却只是龍只是一无頭龍相似)
(坤利在永貞却不見他元亨/坤本卦固有元亨變卦却无)總論(丘氏曰坤純隂為乾/之匹有臣道焉初上)
(二爻言隂陽之消長中四爻言臣道之顯晦初隂之㣲/故曰履霜堅氷忌其長也上隂之極故曰龍戰于野著)
(其窮也此以隂陽之消長言也二五居中得位臣道之/顯者二位居内故曰直方大言其德之盛也五位居外)
(故曰黄裳元吉言其業之美也三四居位不中臣道之/晦者三爻隂位陽靜中有動故曰含章含則有時而發)
(四爻位俱隂靜而无動故曰括囊括則无/時而出此以臣道之顯晦而為言者也)通論(語録曰/乾道奮)
(發而有為坤道靜定而有守又曰坤卦是箇无頭㡳物/事事事都不能為首只是循規蹈矩依而行之乾父坤)
(母意亦可見如云先迷後得先迷无首也後得後則有/獲也乾則不言所利坤則利牝馬之貞每毎不同所以)
(康節云乾无十坤无一乾至九止竒數也坤至二始偶/數也問乾无十者有坤以成之坤无一者有乾以首之)
(曰然又曰乾卦如箇創業之君坤卦如箇守成之君乾/如蕭何坤如曹參又曰乾坤隂陽相對而言固只一般)
(然以分而言乾尊而坤卑陽尊而隂卑不可並也以一/家言之如父母固皆尊母終不可以並乎父所謂尊无)
(二上也○愚案易中諸爻辭多協韻初曰履霜二曰直/方三曰含章四曰括囊五曰黄裳六曰𤣥黄皆七陽韻)
(但直方之下大字不協者蓋易都是排定幾句在此言/直方矣而又言大也先儒有作大不習无不利斷句者)
(非/)
䷂(震下/坎上)屯元亨利貞勿用有攸徃利建侯(震坎皆三/畫卦之名)
(震一陽動於二隂之下故其德為動其象為雷坎一陽/陷於二隂之間故其德為陷為險其象為雲為雨為水)
(屯六畫卦之名也難也物始生而未通之意故其為字/象􁁈穿地始出而未申也其卦以震遇坎乾坤始交而)
(遇險陷故其名為屯震動在下坎險在上是能動乎險/中能動雖可以亨而在險則宜守貞而未可遽進故筮)
(得之者其占為大亨而利於貞但未可遽有所徃耳又/初九陽居隂下而為成卦之主是能以賢下人得民而)
(可君之象故筮立/君者遇之則吉也)集疏(程子曰屯物之始生故繼乾坤/之後在時則天下屯難未亨之)
(時也○語録曰凡易中利字多為占者設如利建侯是/占得此卦者之利晉文公曾占此卦後果得國若常人)
(見之亦隨高下自有箇主宰㡳道理但古者占立君卜/大遷卜大封是事體重者故爻辭以其重者言之○古)
(為徐氏曰乾坤為父母震坎艮為三男繼父母而用事/者男也故乾坤之後受之以屯屯下震上坎畫卦者皆)
(自下起長男先而中男次之繼屯者蒙下坎上艮中男/先而少男次之父母之生子長男少男各一而已少長)
(之閒皆中男也故自屯至比凡六中男也○愚謂屯有/潛通之理故元亨處屯不可以不正故利貞屯難方深)
(則勿用有攸徃以陽在下/為衆所歸故利建侯也)初九盤桓利居貞利建侯(盤/桓)
(難進之貌屯難之初以陽在下又居動體而上應隂柔/險陷之爻故有盤桓之象然居得其貞故其占利於居)
(貞又本成卦之主以陽下隂為民所歸侯之象也/故其象又如此而占者如是則利建以為侯也)集疏
(語録曰卦辭通論一卦所謂侯者乃屬他人即爻之初/九也爻辭專言一爻所謂侯者乃其自己也○項氏曰)
(凡卦有主爻皆具本卦之德乾九五具乾之德坤六二/具坤之德屯自觀卦變以初九為主故爻辭全類卦辭)
(他卦主/爻倣此)六二屯如邅如乘馬班如匪寇㛰媾女子貞不
字十年乃字(班分布不進之貎字許嫁也禮曰女子許/嫁笄而字六二隂柔中正有應於上而乘)
(初剛故為所難而邅回不進然初非為冦也乃求與己/為婚媾耳但己守貞故不之許至於十年數窮理極則)
(妄求者去正應者合而可許/矣爻有此象故因以戒占者)集疏(孔氏曰宼謂初也无/初之難則與五為㛰)
(媾矣故曰匪冦㛰媾志在於五不從於初故曰女子貞/不字十年乃字十數之終也○程子曰隂乃陽所求柔)
(乃剛所陵柔當屯時固難自濟又為剛所迫設匪逼於/冦難則與正應為㛰媾矣又曰以初之剛明而為冦者)
(何也曰此自據二以柔近剛為義不計初之德為何如/也易之取義如此○耿氏曰志在於逺故乘馬而欲行)
(難生於近故班如而有待二欲應五而初九為之難能/不字者以正勝故也○潘氏曰二五正應隂陽相求然)
(屯難之時欲進不可得故乘馬而復班如班如班師之/班言方進而復退也自非迫於初九之剛强則徃就乎)
(九五之㛰媾矣六二中正之女寜守正以獨立不肯失/身於人所以不字難極復常終得㑹應異乎見金夫不)
(有躬者矣○徐氏曰易之道有己正而他爻取之以為/邪者有己凶而他爻得之以獲吉者屯之初非不正也)
(而二近之則為冦旅之上非不凶也而三承之則得譽/命○泉峰龔氏曰馬震象說卦震亦為馬冦初迫二象)
(㛰媾二應五象女子二隂象匪冦㛰媾見於易者三諸/家之說與本義不同合賁暌之爻辭考之當以諸說為)
(正/)六三即鹿无虞惟入于林中君子幾不如舎往吝(隂/柔)
(居下不中不正上无正應妄行取困為逐鹿无虞陷入/林中之象君子見幾不如舍去若徃逐而不舎必致羞)
(吝戒占者/宜如是也)集疏(程子曰入山林者必有虞人以導之三/居剛而不中則妄動又无應援將安之)
(乎惟陷於林中而已○朱氏曰三柔不當位妄動以求/五五君也即鹿言有求於君也上六在君之側而不應)
(譬之即鹿无虞人以導之豈惟不得鹿乎反陷於林莽/中矣○泉峰龔氏曰林中坎險象鹿象未詳或曰林中)
(為坎鹿林中之物指五而言也三動極而躁進妄求而/无應前遇坎險故其象如此○愚案屯六三即解之上)
(六彼曰射隼而獲此曰即鹿无虞者亦時而已矣解上/六當震動之極難解之時藏器於身出而有獲宜也屯)
(六三居下震之終屯難方深動則遇險如即鹿而无虞/蓋不可以有為之時也解坎下震上屯震下坎上二爻)
(正相/反)六四乘馬班如求㛰媾徃吉旡不利(隂柔居屯不/能上進故為)
(乘馬班如之象然初九守正居下以/應於已故其占為下求㛰媾則吉也)集疏(楊氏曰六四/靜而正居隂)
(而不妄動者也故曰乘馬班如有待而行也夫初以陽/倡隂求㛰媾者也而四應之求而徃者也○新安胡氏)
(曰求㛰媾是指初九在下來求四為㛰媾求者在彼而/徃者在我故吉不然豈有陽不倡而隂反倡男不行而)
(女先行以是為吉无不利者乎○泉峰龔氏曰馬坎象/說卦坎亦為馬㛰媾四應初象楊氏求㛰媾之說與本)
(義不同以小象求而徃之言觀之當以楊氏之說為正/○愚謂六二之乘馬班如以逼於初九故不得遂九五)
(之㛰媾於勢不得不待其時六四之乘馬班如以初九/相應於下可為㛰媾於義不可以不待其求此當待而)
(待者也上六之乘馬班如下无應與果何所/待哉終泣血漣如而已此不當待而待者也)九五屯其
膏小貞吉大貞凶(九五雖以陽剛中正居尊位然當屯/之時陷於險中雖有六二正應而隂)
(柔才弱不足以濟初九得民於下衆皆歸之九五坎體/有膏潤而不得施為屯其膏之象占者以處小事則守)
(貞猶可獲吉以處大事/則雖正而不免於凶)集疏(丘氏曰屯卦二陽皆當位/而五不如初者初震陽動)
(而得時五坎陽陷而失勢也○泉峰龔氏曰膏坎水象/五居尊位而陷於險中故有膏澤不下之象○愚案諸)
(家皆以小貞為小正之也程子亦曰小貞漸正之也膏/澤不下威權已去而欲驟正之求凶之道也參而考之)
(本義/為正)上六乗馬班如泣血漣如(隂柔无應處屯之終/進无所之憂懼而已)集
疏(新安胡氏曰說卦震坎稱馬屯坎上震下故爻多馬/象三爻皆稱乘馬班如而上獨泣者以時當屯難二)
(四皆有應可待上獨窮極下又无應所以泣/也○泉峰龔氏曰血坎象說卦稱坎為血卦)總論(泉峰/龔氏)
(曰屯卦六爻皆有屯難未通之意初盤桓見難而不輕/進者也三即鹿无虞犯難而妄進者也二四乘馬班如)
(處屯之中欲進而未能者也上乘馬泣血處屯之極欲/進而无所者也九五屯其膏為膏澤不下於民所施之)
(屯者也初二三四上之屯在下之屯也九五之屯在上/之屯也在下之屯其屯在已在上之屯天下之屯也君)
(子欲盡亨屯之道亦視其/時之可否而為進退爾)通論(語録曰屯是隂陽未通/之時蹇是流行中有蹇)
(滯困則/窮矣)
䷃(坎下/艮上)蒙亨匪我求童蒙童蒙求我初筮告再三瀆
瀆則不告利貞(艮亦三畫卦之名一陽止於二隂之上/故其德為止其象為山蒙昧也物生之)
(初蒙昧未明也其卦以坎遇艮山下有險蒙之地也内/險外止蒙之意也故其名為蒙亨以下占辭也九二内)
(卦之主以剛居中能發人之蒙者而與六五隂陽相應/故遇此卦者有亨道也我二也童蒙幼稚而蒙昧謂五)
(也筮者明則人當求我而其亨在人筮者闇則我當求/人而亨在我人求我者當視其可否而應之我求人者)
(當致其精一而扣之而明者之養蒙/與蒙者之自養又皆利于以貞也)集疏(語録問蒙之/地蒙之意如)
(何曰山下已是窮極險處又遇險前後不得故於此蒙/昧也蒙之意是指心下鶻突又曰視其可否而應之者)
(蓋視其來求我之發蒙者有初筮之誠則告之再三煩/瀆則不告之也致精一而扣之者蓋我求人以發蒙則)
(當盡初筮之誠而不可有再三之瀆也又曰或自家是/蒙得他人發或他人是蒙得自家發○誠齋楊氏曰蒙)
(猶屯也屯者物之初非物之厄蒙者人之初非性之昧/勾而未舒曰屯穉而未達曰蒙故蒙有亨之理○建安)
(張氏曰屯有君道故利建侯蒙有師道故童蒙求我天/地旣位君師立矣○愚謂屯似比蒙似師屯九五似比)
(得君位於上而震主器於下故利建侯蒙九二似師得/臣位於下能統治衆隂而艮少男應之故童蒙求師屯)
(初九為成卦之主蒙/九二為成卦之主也)初六發蒙利用刑人用說桎梏以
往吝(以隂居下蒙之甚也占者遇此當發其蒙然發之/之道當痛懲而暫舎之以觀其後若遂徃而不舎)
(則致羞吝矣戒/占者當如是也)集疏(程子曰治蒙之初威之以刑者所/以說去其昬蒙之桎梏桎梏謂拘)
(束也不去其昬蒙之桎梏則善教无從入矣○泉峰龔/氏曰刑人謂以法律之桎梏猶孟子所謂梏亡之梏夫)
(人蒙昧由心有所蔽也當發蒙之任者於其所蔽未深/之時正其法以律之使知所嚴憚警省以說其拘蔽之)
(桎梏則本心復明矣蒙之初蔽未深之時也過此以徃/則梏之反覆蔽固愈深能无吝乎聖人於上九之擊蒙)
(猶戒其過而為冦豈有發蒙之初而即施刑者乎且上/九禦寇旣為扞其外誘則用說桎梏為解其拘蔽无疑)
(矣本義之說似未然姑記此以俟來者曰刑曰桎梏坎/象坎為法律又陽陷隂中如手足之被桎梏也○愚案)
(此爻孔氏謂刑戮於人又利用說去罪人桎梏蒙旣發/去刑人桎梏皆得當劉氏謂以蒙犯法當用刑以發之)
(不當說桎梏以宥之二說已不同矣本義則有痛懲暫/舍之說蓋初六當發蒙之初當明刑禁以示之使知畏)
(然後教之未必便施之以刑也泉峰有取/於程子之說似得此爻之㫖讀者宜擇焉)九二包蒙吉
納婦吉子克家(九二以陽剛為内卦之主統治羣隂當/發蒙之任者然所治旣廣物性不齊不)
(可一槩取必而爻之德剛而不過為能有所包容之象/又以陽受隂為納婦之象又居下位而能任上事為子)
(克家之象故占者有其德/而當其事則如是而吉也)集疏(語録曰卦中說剛中處/最好看剛故能包蒙不)
(剛則方且為物所蒙安能包蒙剛而不中亦不能包蒙/如上九過剛而不中所以為擊蒙○愚謂包蒙包容人)
(之蒙昧也達之為師臣窮之為明師納婦則為賢人克/家則為令子矣易无所不通也九二當發蒙之任兼發)
(此數義惟占者/所值而皆吉)六三勿用取女見金夫不有躬无攸利
(六三隂柔不中不正女之見金夫而不能有其身之象/也占者遇之則其取女必得如是之人无所利矣金夫)
(蓋以金賂己若/魯秋胡之為者)集疏(程子曰三隂柔不中正女之妄動/者也正應在上近見九二為羣蒙)
(所歸得時之盛故舎正應而從之是見金夫不能保有/其身者也无所徃而利矣○李氏曰屯六二近初九然)
(震性動而趨上故舎初從五蒙六三近九二然坎性陷/而趨下故舎上從二女子貞不字十年乃字女子之屯)
(也勿用取女見金夫不有躬女子之蒙也○誠齋楊氏/曰六三見利而動者也動以利則身非其身失其身則)
(利非其利斯女不可取也斯士獨可用乎用之无所不/至矣○泉峰龔氏曰屯之初九蒙之九二皆以陽剛為)
(一卦之主屯之六二隂柔中正故能舎初而從正應蒙/之六三隂柔而不中正故至於舎正應而從金夫也○)
(愚謂諸爻皆言蒙則尚有開明之義六三不言蒙則其/水性趨下无復開明之日矣何所利哉舎應從二行不)
(順也見利忘/身何可取也)六四困蒙吝(旣逺於陽又无正應為困於/蒙之象占者如是可羞吝也)
(能求剛明之德而/親近之則可免矣)集疏(程子曰蒙之時陽剛為發蒙者/四隂柔而最逺於剛乃愚蒙之)
(人而不比近賢者无由得明矣故曰困蒙○李氏曰以/隂居隂又上下皆隂從二則隔三從上則隔五故困○)
(泉峰龔氏曰四以隂居隂是在我者蒙昧矣而承乘/應又皆隂无與發其蒙者則其困而吝也不亦宜乎)六
五童蒙吉(柔中居尊下應九二純一未發以聽於人/故其象為童蒙而其占為如是則吉也)集
疏(新安胡氏曰童蒙艮少男象卦辭童蒙亦指五言以/童蒙之五應剛中之二太甲成王之於伊尹周公也)
(○愚謂以在上君臣而言則如太甲成王之於伊尹周/公以在下而言士庶工商師友之類蓋无徃而非此道)
(六五童蒙而吉者以能聽命於人以啓發其蒙故也故/彖曰童蒙求我非謂其不求於人甘自蒙昧而獲吉也)
(能如是者/以柔中也)上九擊蒙不利為寇利禦寇(以剛居上治蒙/過剛故為擊蒙)
(之象然取必太過攻治太深則必反為之害惟扞其外/誘以全其真純則雖過於嚴密乃為得宜故戒占者如)
(此凡事皆然不/止為誨人也)集疏(程子曰上九蒙之終是當蒙極之/時人之蒙昧旣極固當擊之然上)
(九剛極不中故戒其不利為寇治人之蒙乃禦寇也肆/為剛暴乃為寇也○語録曰蒙卦上九雖小不利然卦)
(爻亦自好蓋上九以陽剛居上擊去蒙蔽只要恰好不/要太過太過則於彼有傷而我亦失其所以擊蒙之道)
(矣為宼者為人之害也禦寇者止人之宼也○泉峰龔/氏曰擊蒙為寇上過剛象初曰發蒙上曰擊蒙初曰利)
(用刑人用說桎梏上曰不利為寇利禦寇其言首尾相/應是治蒙之始終也說桎梏所以發蒙於其始禦寇者)
(所以擊蒙於其終惟其始无以發之故終至於擊之擊/蒙已非得已也況復過而為寇乎合首尾二爻而觀之)
(可以得治/蒙之道矣)總論(語録曰此一卦𦂳要是九二一爻為主/所以治蒙者只在兩箇陽爻而上九過)
(剛故只以九二為主其餘除初爻是說治蒙㡳道理三/四五皆是蒙者○泉峰龔氏曰初上為治蒙之始終二)
(當發蒙之任五為童蒙之主四為/困蒙之下愚三則女子之蒙也)
䷄(乾下/坎上)需有孚光亨貞吉利涉大川(需待也以乾遇/坎乾健坎險以)
(剛遇險而不遽進以陷於險待之義也孚信之在中者/也其卦九五以坎體中實陽剛中正而居尊位為有孚)
(得正之象坎水在前乾健臨之將涉水而不輕進之象/故占者為有所待而能有信則光亨矣若又得正則吉)
(而利涉大川正固無所不利而涉川/尤貴於能待則不欲速而犯難也)集疏(程子曰以二/體言之乾剛)
(上進而遇險未能進也故為需待之義以卦才言之五/居君位剛健中正誠信充實有孚也有孚則光明而亨)
(通得正而吉以此而需何所不濟故利涉大川○語録/曰需主事孚在心需其事而心能信實則光亨以位乎)
(尊位而中正故取象如此利涉大川亦蒙上文有孚光/亨貞吉○愚案有孚光亨貞吉指上卦九五而言也故)
(五亦曰貞吉利涉大川指下三爻而為言也故初曰需/于郊二曰需于沙三曰需于泥是欲涉大川見險而猶)
(有所待也郊沙泥視坎水逺近/而為言爾過此以徃則安渉矣)初九需于郊利用恒无
咎(郊曠逺之地未近於險之象也而初九陽剛又有/能恒於其所之象故戒占者能如是則无咎也)集
疏(程子曰君子之需時也安靜自守志雖有需而恬然/若將終身焉乃能用恒也雖不進而志動者不能安)
(其常也○潘氏曰去險尚逺知/幾不進郊非善地若將終身焉)九二需于沙小有言終
吉(沙則近於險矣言語之傷亦災害之小者漸進近坎/故有此象剛中能需故得終吉戒占者當如是也)
集疏(程子曰坎為水水近則有沙二以陽剛之才居柔/得中需之善也雖去險漸近而未至於險故小有)
(言語之傷終得其吉也○愚謂二互兌為/口舌故有小有言之象小有言故得終吉)九三需于泥
致寇至(泥將陷於險矣寇則害之大者九三/去險愈近而過剛不中故其象如此)集疏(程子/曰需)
(之時其義在於相時而動三云致寇至由已進而迫之/也○蘇氏曰漸近則為沙迫近則為泥於沙則有言於)
(泥則致寇坎之為害也如此○泉峰龔氏曰郊沙泥之/象在本爻无所取視坎水逺近而言者也易之取象如)
(此寇坎象○愚謂初曰利用恒則无咎二曰小有言而/終吉三曰致寇象曰敬慎不敗是皆不廢其進之義也)
(但必需而後可耳沙者近於險而不陷/之地泥則陷矣特未深耳故曰致寇至)六四需于血出
自穴(血者殺傷之地穴者險陷之所四交坎體入乎險/矣故為需于血之象然柔得其正需而不進故又)
(為出自穴之象占者如是/則雖在傷地而終得出也)集疏(語録曰四是坎體之初/有出㡳道理到那上六)
(則索性陷了○薛氏曰需于血者不早避難見傷而待/者也猶有需焉出穴乃免○蔡氏曰血穴皆坎象○愚)
(案六四上六皆曰穴蓋二爻坎體皆隂有穴之象焉猶/坎之初六六三皆曰坎窞也然四曰出出而之外也上)
(曰入入而/之内也)九五需于酒食貞吉(酒食宴樂之具言安以/待之九五陽剛中正需)
(于尊位故有此象占者/如是而貞固則得吉也)集疏(程子曰五以陽剛居中得/正位乎天位以此而需何)
(需不獲故惟宴安酒食以俟之也○語録曰坎體中多/說酒食想須有此象但今不可考又曰需只是待當此)
(之時别无作為只有箇待底道理然又須是貞方吉○/易氏曰坎體多言酒食如困于酒食之類以九居二養)
(之失其道則為困以九居五養之得其道則為需五其/需之主與○愚謂九五為需之主顧乃需于酒食而已)
(是酒食之在人有不可得而廢也然酒食之/為宴樂始乎治而卒乎亂故戒以得貞則吉)上六入于
穴有不速之客三人來敬之終吉(隂居險極无復有需/有陷而入穴之象下)
(應九三九三與下二陽需極並進為不速客三人之象/柔不能禦而能順之有敬之之象占者當陷險中然於)
(非意之來敬以待/之則得終吉也)集疏(泉峰龔氏曰卦内言終吉者二/九二之小有言上六之入于穴)
(皆非吉也曰終吉者言今雖未吉終必得吉也後凡言/終吉者倣此○愚謂速召也詩曰以速諸舅五之需于)
(酒食必貞則吉不速而至為非貞矣需極/則變故下之三陽不召而至而无復需矣)總論(泉峰龔/氏曰需)
(以全體言乾健遇坎險而不遽進為需以六爻言初最/逺於坎為需于郊二漸近於坎為需于沙三已近坎為)
(需于泥雖逺近不同皆未陷於險者也四已入坎體不/能无傷為需于血五正在坎中而位中正為需于酒食)
(上居坎之極為入于穴皆已陷于險者也未陷於險而/能需則不陷已陷於險而能需則必出故四五言需猶)
(有出險之望上居險極无所需矣然於/非意之來惟敬以處之亦必得終吉也)通論(語録曰福/州劉昭信)
(易說云見險而止為需見險而不止為訟能通其變為/隨不能通其變為蠱又曰能安其分則為需不能安其)
(分則為訟此是說對卦○愚謂君子之於險有遇險而/動以求免者屯是也有見險而止以戒其犯者蹇是也)
(有不即動亦不遂止者需是也坎險在/前未可即動也乾健在下亦不遂止也)
䷅(坎下/乾上)訟有孚窒惕中吉終凶利見大人不利涉大
川(訟爭辯也上乾下坎乾剛坎險上剛以制其下下險/以伺其上又為内險而外健又為已險而彼徤皆訟)
(之道也九二中實上無應與又為加憂且於卦變自遯/而來為剛來居二而當下卦之中有有孚而見窒能懼)
(而得中之象上九過剛居訟之極有終極其訟之象九/五剛健中正以居尊位有大人之象以剛乘險以實履)
(陷有不利涉大川之象故戒占者必/有爭辯之事而隨其所處為吉凶也)集疏(程子曰以健/遇險内險外)
(健皆所以為訟若健而不險不生訟也險而不健不能/訟也險而又健是以訟也○語録曰九二正應在五五)
(亦陽故有窒塞之象○項氏曰曲直未明故窒勝負未/分故惕中止則吉終成則凶○新安胡氏曰訟所以興)
(必已有由中之信實為他人所窒塞不得已而訟亦須/恐懼而不敢自安所以獲吉○建安張氏曰訟字從言)
(從公人有爭不能直之於私故言之於公也○愚謂有/孚窒指九二中實而言惕中吉九五也終凶上九也利)
(見大人上乾象不/利涉大川下坎象)初六不永所事小有言終吉(隂柔居/下不能)
(終訟故其/象占如此)集疏(語録曰此爻是隂柔之人不㑹十分與/人訟那人也无十分傷犯㡳事但只畧)
(去訟之才辯得明便止所以曰終吉也○毛氏曰所事/爭辯之事也有言訴訟之言也○愚謂初以隂在下入)
(訟之體未深故只小有言其辯明故/不永所事惟其不永所事故得終吉)九二不克訟歸而
逋其邑人三百户无眚(九二陽剛為險之主本欲訟者/也然以剛居柔得下之中而上)
(應九五陽剛居尊勢不可敵故其象占如此邑人三百/户邑之小者言自處卑約以免災患占者如是則无𤯝)
(矣/)集疏(程子曰二五居相應之地而兩剛不相與相訟/者也然五以中正處君位其可訟乎若知其義)
(之不可退歸而逋避以寡約自處則得无過眚若處强/大是猶競也能无𤯝乎○泉峰龔氏曰邑人三百戸象)
(未詳或曰坤象坎九二變而成坤此又聖人取象之一/例也○愚謂訟之得名正以二居險中卦辭之有孚窒)
(為二而發也九二為險之主故以下而訟上訟而不克/凶患之來可知已惟其居中有孚窒塞而能惕故能歸)
(逋而无眚也或曰其邑人三百戸无眚/言其邑人以之為戒无過誤之災也)六三食舊徳貞
厲終吉或從王事无成(食猶食邑之食言所享也六三/隂柔非能訟者故守舊居貞則)
(雖危而終吉然或出而從上之事則亦/必无成功占者守常而不出則善也)集疏(程子曰三/雖居剛然)
(質本隂柔非為訟者也禄者稱德而受食舊德謂處其/素分守素分而无求則不訟矣在險而乘承皆剛故厲)
(夫訟者剛健之事故初不永所事三食舊德皆非能訟/者也二爻皆以隂柔不終而得吉四亦不克而得吉訟)
(以能止為善故也○語録問必无成功似與象辭從上吉/也之意不恊又與坤六三文言亦不恊竊意本義是直作)
(占辭解如此未知是否曰易中經傳不同如此處多且兼厲/存之然經意是本傳辭是第二節話又曰食舊德句貞句)
(句終吉句○易氏曰三不言訟无訟也隂居陽位宜於/食舊德而吉○泉峰龔氏曰王指五而言三以隂居陽)
(與五非應故曰或者言或然而非必也○愚謂坤六三/亦曰或從王事无成而曰有終者以地道代有終也此)
(曰或從王事无成而不曰有終者訟不可終也訟以中/止為吉无成乃所以為有終也无成所以為終吉也)
九四不克訟復即命渝安貞吉(即就也命正理也渝變/也九四剛而不中故有)
(訟象以其居柔故又為不克而復就正理渝/變其心安處於貞之象占者如是則吉也)集疏(楊氏/曰居)
(非中正義弗克訟也復即命變而為安貞則吉矣命天/理也知義不克自反而即理則非迷而不復者其吉不)
(亦宜乎○語録曰不克訟句復即命句渝句安貞句吉/句易辭只是排幾句在此○泉峰龔氏曰二與五訟四)
(與初訟其與為敵者强弱不同而皆曰不克者蓋二以/下訟上其不克者勢也四以上訟下其不克者理也二)
(見勢之不可敵故歸而逋竄四知理之不可/渝故復而即命二四皆以剛居柔故能如此)九五訟元
吉(陽剛中正以居尊位聽訟而得其平/者也占者遇之訟而有理必獲伸矣)集疏(語録曰此/爻有占无)
(象爻便是象訟元吉便是占○項氏曰人謂九五為聽/訟之君非也爻與象皆稱訟何謂聽訟訟卦五爻皆不)
(正惟九五一爻旣中且正訟之最善者故象曰訟元吉/以中正也何與聽訟之事諸家為君位所惑謂君无訟)
(理遂以聽訟解之殊不思君豈聽訟者哉○愚謂訟元/吉謂之聽訟得其平亦可謂之為訟而最善亦可各隨)
(占者之/所值也)上九或錫之鞶帶終朝三褫之(鞶帶命服之飾/禠奪也以剛居)
(訟極終訟而能勝之故有錫命受服之象然以訟得之/豈能安久故又有終朝三褫之象其占為終訟无理而)
(或取勝然其所得終必失/之聖人為戒之意深矣)集疏(誠齋楊氏曰上九訟終/而凶者倘或勝而受賞)
(亦不足敬況衆皆褫而奪之乎況未/必勝且未必賞乎或者未必之辭)總論(語録問觀訟/一卦之體只)
(是訟不可成初不永所事二不克訟三守舊居正四不/克訟而復就正理五聽訟元吉上雖有鞶帶之錫而不)
(免有終朝之褫首尾皆是不可訟之意故象曰訟不可/成也曰然○釋褐楊氏曰聖人不嫌於訟而嫌於終訟)
(大抵陽爻好訟隂爻不好訟也○易氏曰初三以隂居/陽位皆不為訟二四以陽居隂位皆不克訟上九終訟)
(或至三褫惟九五得訟之中正所以為元吉也○泉峰/龔氏曰訟卦六爻言吉者四除九五為得訟之中正而)
(吉外其餘皆以息訟而吉非勝訟而吉也若二之逋竄/僅能无眚上之禠服則終必凶矣可不戒哉○愚謂訟)
(之諸爻曲盡為訟之義初與四應初曰不永所事四曰/復即命渝有商和其訟之象五與二應五曰訟元吉二)
(曰歸而逋有一勝一負之象三與上應三曰食舊徳是/不為訟者也上曰或錫之鞶帶是必欲終其事健訟之)
(流者/與)
䷆(坎下/坤上)師貞丈人吉无咎(師兵衆也下坎上坤坎險/坤順坎水坤地古者寓兵)
(於農伏至險於大順藏不測於至靜之中又卦惟九二/一陽居下卦之中為將之象上下五隂順而從之為衆)
(之象九二以剛居下而用事六五以柔居上而任之為/人君命將出師之象故其卦之名曰師丈人長老之稱)
(用師之道利於得正而任老成之人/乃得吉而无咎戒占者亦必如是也)集疏(程子曰比以/一陽為衆隂)
(主而在上君之象也師以一陽為衆隂主而在下將之/象也又曰師之道以正為本其動雖正必丈人帥之則)
(吉而无咎蓋有吉而有咎者有无咎而不吉者吉且无/咎乃盡善也○語録曰吉无咎如一件事元是合做㡳)
(自家做出來又好師之道旣已正了又用丈人帥之如/此則是都做得是便是吉了更有甚咎○泉峰龔氏曰)
(吉主事而言无咎主理而言所謂吉无咎者事旣吉而/理亦无咎也○愚案丈人吉无咎雖專指九二一爻為)
(言而其意已包一卦蓋能用丈人則吉而无咎其或不/然則出不以律或輿尸或不左次而冐進或用弟子小)
(人能无/凶乎)初六師出以律否臧凶(律法也否臧謂不善也/晁氏曰否字先儒多作)
(不是也在卦之初為師之始出師之道當謹其始/以律則吉否臧則凶戒占者當謹始而守法也)集疏
(泉峰龔氏曰律坎象荀九家坎為律○愚謂出師之始/貴用法律以裁制之否則雖臧亦凶蓋幸勝不可常也)
(以幸勝為常而不/以律其凶必矣)九二在師中吉无咎王三錫命(九二/在下)
(為衆隂所歸而有剛中之德上應/於五而為所寵任故其象占如此)集疏(語録曰在師中/吉言以剛中之)
(德在師中所以吉○丘氏曰九二即師之丈人/也以剛得中无過不及故吉无咎獨與卦辭同)六三師
或輿尸凶(輿尸謂師徒撓敗輿尸而歸也以隂居陽才/弱志剛不中不正而犯非其分故其象占如)
(此/)集疏(孔氏曰以隂居陽以柔乘剛進无所應退无所/守以此用師或有輿尸之凶○語録問伊川訓)
(輿尸為衆主如何曰從來有輿尸血刄之說看來只是/兵敗輿尸而歸之義○丘氏曰坎為輪輿輿尸而歸趙)
(括長平之戰是也○愚謂以師旅而言則如趙/括長平之戰以他事而論皆自取覆敗之義)六四師
左次無咎(左次謂退舎也隂柔不中而居隂得正故其/象如此全師以退賢於六三逺矣故其占如)
(此/)集疏(程子曰見可而進知難而退師之常也度不能/勝而完師以退愈於覆敗逺矣易發此義以示)
(後世其仁深矣○泉峰龔氏曰老子曰偏將軍居左大/將軍居右兵凶器也先王以喪禮處之故軍中之禮以)
(右為上而左次為退舎也○愚案再宿為信過信為次/左次則堅壁不動之意出坎險入坤順故其象占如此)
六五田有禽利執言无咎長子帥師弟子輿尸貞凶(六/五)
(用師之主柔順而中不為兵端者也敵加於已不得已/而應之故為田有禽之象而其占利以摶執而无咎也)
(言語辭也長子九二也弟子三四也又戒占者專於委/任若使君子任事而又使小人參之則是使之輿尸而)
(歸故雖貞而亦/不免於凶也)集疏(程子曰五興師之主故言興師任/將之道蠻夷寇賊為生民之害若)
(禽獸入田侵害稼穡於義宜獵取之如此而動乃得无/咎執言奉辭也明其罪以討之也若秦皇漢武皆窮山)
(林以索禽獸者耳非田有禽也○泉峰龔氏曰長子謂/二自二至四互體為震故有長子之象○愚謂六五師)
(之主也田有禽利執言言興師有其道長子帥師弟子/輿尸言任將在於得其人以長子帥師為得其當謂九)
(二也若使弟子帥師是不得其當謂六三也將有輿尸/之凶自古師出无名與任將非其人而致覆敗者多矣)
(可不戒哉可不慎哉本/義參之二字似未然)上六大君有命開國承家小人
勿用(師之終順之極論功行賞之時也坤為土故有開/國承家之象然小人則雖有功亦不可使之得有)
(爵土但優以金帛可也戒行賞之人於小人則/不可用此占而小人遇之亦不得用此爻也)集疏(語/録)
(曰舊時只作論功行賞之時不可及小人今思量理去/不得旣他一例有功如何不及他看來開國承家一句)
(是公共得㡳未分别君子小人小人勿用則是更勿用/他謀議計畫耳漢光武能用此道自定天下後一例論)
(功行封其所以用之在左右者則鄧禹耿弇賈復數人/他不與焉因問云古人論功行封真箇裂土地與之守)
(非如後世虚帶爵邑也若使小人參其間則誠有弊病/曰勢不容不封他但聖人别有以處之如舜封象則使)
(吏治其國此義方思量得不曽改入本義○愚謂上六/師之終開國承家則天下大定矣天下旣定則思得君)
(子以保安扶持之故戒以不可用小人用小人則必至/於亂邦也功成治定之後必思所以守成焉小人勿用)
(則其所用者必君子矣戒辭/也亦猶上章弟子輿尸之義)總論(丘氏曰初六師之始/故曰師出以律上六)
(師之終故曰開國承家中四爻五為任將之君二三四/則皆用師之將二以剛居柔威而不暴持重之將故有)
(師中之吉三以柔居剛輕躁妄動僨師之將故有輿尸/之凶四以柔居柔度德量力固无戰勝之功亦无喪敗)
(之禍故左次无咎三之凶不如四之无咎四之无咎不/如二之吉也興師命將者盍亦謹於斯乎○愚謂師兵)
(衆也勝敗兵家之常故六爻多寓勝敗之意初六師之/始故言師出以律則勝不然則敗二三四皆所任之將)
(二得中則勝三不中不正則敗四得正則在不勝不敗/之間自古興師任將不能皆得人也故發此數義不能)
(常勝也故兼言勝敗五為興師之主又發長子弟子二/義焉用長子則勝用弟子則敗叮不謹哉上六則功成)
(治定師道終矣自兹以徃只戒以小人勿/用則可保安於无窮也有國者尤所當謹)
䷇(坤下/坎上)比吉原筮元永貞无咎不寧方來後夫凶(比/親)
(輔也九五以陽剛居上之中而得其正上下五隂比而/從之以一人而撫萬邦以四海而仰一人之象故筮者)
(得之則當為人所親輔然必再筮以自審有元善長永/貞固之德然後可以當衆之歸而无咎其未比而有所)
(不安者亦將皆來歸之若又遲而後至則此交已固彼/來已晚而得凶矣若欲比人則亦以是而反觀之爾)
集疏(程子曰比吉道也人相親比自為吉道然必推原/占決其可比者比之筮謂占決卜度非謂以蓍龜)
(也所比得元永貞則无咎上之比下必有此三者下之/從上必求此三者則无咎也○楊氏曰一陽在上衆隂)
(在下而順從之比之吉也而上六獨居其上而乘之无/順從之義後夫者也能无凶乎○郭氏曰一陽之卦得)
(位者師比而已得君位者為比得臣位者為師○徐氏/曰後夫凶如萬國朝禹而防風後至天下歸漢而田横)
(不來如隗囂公孫述之徒終何如哉自取凶者也○新/安胡氏曰六十四卦惟蒙比以筮言蒙貴初而比貴原)
(者蓋發蒙當致其初筮之專誠顯比當致其原筮之謹/審又二為蒙主而當下卦故曰初五為比主而當上卦)
(故曰原所以不同也○泉峰龔氏曰周禮三卜有/玉兆瓦兆原兆亦隂陽不分而再卜原者再也)初六
有孚比之无咎有孚盈缶終來有他吉(比之初貴乎有/信則可以无咎)
(矣若其充實則/又有他吉也)集疏(程子曰比道以相信為本中心不/信而親人人誰與之故比之始必)
(有孚乃无咎也孚信之在中缶質素之器誠實充於中/若物盈缶則終來有他吉矣○朱氏曰他吉謂比五子)
(夏曰非應稱他○泉峰龔氏曰比以九五為主諸爻之/比皆比五也初去五獨逺而近比於二二中正故比之)
(而无咎若至於誠意充積則雖逺於五而非應亦將終/得比之也故曰終來有他吉或曰初比之无咎何以知)
(其比二也曰二之自内三之匪人四之外比上之无首/皆有所指初獨无所指而近於二故知其比二也至有)
(他吉則進比於五矣○遙溪先生曰有孚比之比乎人/也有孚盈缶終來有他吉為人所比也初比之始有孚)
(信則能比於人而无咎有孚信而/充實終得他人與之比而吉也)六二比之自内貞吉
(柔順中正上應九五自内比外而得其/貞吉之道也占者如是則貞而吉矣)集疏(李氏曰二/與四皆比)
(於五二應五在卦之内故言比之自内四承五在卦之/外故言外比之外内雖異而得其所比其義一也故皆)
(言貞/吉)六三比之匪人(隂柔不中正承乘應皆隂所比皆/非其人之象其占大凶不言可知)
集疏(語録問否之匪人曰初應四四是外比於賢為得/其人二應五五為顯比之君亦為比得其人惟六)
(三應上上為比之无首為比之匪人也○泉峰龔氏曰/三以隂居陽而不中是自處已不得其正矣而承乘應)
(又皆隂所比復非其/人焉欲无凶得乎)六四外比之貞吉(以柔居柔外比/九五為得其貞)
(吉之道也占者如/是則貞而吉矣)集疏(京口先生曰二與四皆比五二/自内卦而之外四自外卦而之)
(外○易氏曰易以上卦為外下卦為内而二體亦各有/内外四與五同體而言外比者亦所以比五也○泉峰)
(龔氏曰二四皆以隂居隂是自處已得其正/而承應於五所比復皆其人故皆言貞吉也)九五顯比
王用三驅失前禽邑人不誡吉(一陽居尊剛健中正卦/之羣隂皆來比已顯其)
(比而无私如天子不合圍開一面之網來者不拒去者/不追故為用三驅失前禽而邑人不誡之象蓋雖私屬)
(亦喻上意不相警備以求必得也/凡此皆吉之道占者如是則吉也)集疏(郭氏曰九五有/大公至正之道)
(以比天下天下自從而比之是以逆則舎之順則取之/卦言不寧方來後夫凶或來或後聖人皆不强之也邑)
(人又何誡焉是則顯比之吉天下之至公也○語録曰/田獵之禮置旃以為門刈草以為長圍田獵者自門驅)
(而入禽獸向我出者皆免惟驅而入者皆獲故以前禽/比去者不追獲者比來則取之大意如此○新安胡氏)
(曰五隂爻皆稱比之比乎五也九五獨稱顯比為衆隂/所比也用三驅而取順喻下四隂也失前禽而舎逆喻)
(上一隂也蓋四隂承於下其心順我者則取之上六/乘於上其心逆我者則舎之雖有所失比道之光也)上
六比之无首凶(隂柔居上无以比下凶之道也/故為无首之象而其占則凶也)集疏(新/安)
(胡氏曰以六爻觀之自九五一爻稱顯比外餘五爻皆/稱比之初比之无咎二四比之貞吉皆以其比五也三)
(比之匪人上比之无首是皆不比五也如是則上六无/首凶正與彖辭後夫凶相應○泉峰龔氏曰上六以隂)
(柔居上旣无以比於人而為首又不能比人而以之為/首故為无首之象彖辭後夫凶正指上而言也夫五以)
(陽剛中正為衆隂之主者也今衆皆比五而上獨後之/是為後夫衆皆承五而上獨乗之是為无首首即夫也)
(後夫則/无首矣)總論(愚謂天下之比固有不能盡如命者易發/皆比之義而有不比者存卦辭已可見矣)
(爻辭則初二四得其所比者也三則不比五而比非其/人上則欲比人而不早圖无首言无始也始不早圖也)
(故至於後夫凶後則不及事矣夫易每卦各盡一事之/義五為顯比之主而有比不比者焉有比之後者焉一)
(聽之而已此聖人至/公大正之心也與)
䷈(乾下/巽上)小畜亨密雲不雨自我西郊(巽亦三畫卦之/名一隂伏於二)
(陽之下故其德為巽為入其象為風為木小隂也畜止/之之義也上巽下乾以隂畜陽又卦惟六四一隂上下)
(五陽皆為所畜故為小畜又以隂畜陽能繫而不能固/亦為所畜者小之象内健外巽二五皆陽各居一卦之)
(中而用事有剛而能中其志得行之象故其占當得亨/通然畜未極而施未行故有密雲不雨自我西郊之象)
(蓋密雲隂物西郊隂方我者文王自我也文王演易於/羑里視岐周為西方正小畜之時也筮者得之則占亦)
(如其/象云)集疏(程子曰舉二體而言則巽畜乎乾全體而言/則一隂畜五陽在易隨時取義皆如此也○)
(語録曰小畜亨是說陽縁畜他不住故陽得自亨横渠/言易為君子謀不為小人謀凡言亨者是說陽到那說)
(隂處便分曉說道小人吉亨字便是下面剛中而志行/乃亨問密雲不雨自我西郊曰此是以巽畜乾巽順乾)
(健畜他不得故不能雨凡雨者隂氣盛凝結得密故濕/潤下降為雨且如飯甑蓋得密了氣鬱不通四面方有)
(濕汗今乾上進一隂止他不得所以彖中云上徃也到/上九畜極則散遂為旣雨旣處矣○新安胡氏曰隂陽)
(和合則散而為雨隂少則陽泄而不収小畜一隂畜五/陽是也隂多則陽鬱而不達小過四隂包二陽是也故)
(皆不能成雨自二至四互兌故稱西郊○泉峰龔氏曰/自我西郊雖文王之自我亦指六四而言也六四為一)
(卦之主故以我稱夫以文王為臣而不能畜紂之惡猶/六四以隂而不能畜陽之進也故本義曰文王演易於)
(羑里正小畜之時此之謂也○愚謂六四以隂居/隂入巽之初互兌之上故旣為密雲又為西郊也)初九
復自道何其咎吉(下卦乾體本皆在上之物志欲上進/而為隂所畜然初九體乾居下得正)
(前逺於隂雖與四為正應而能自守以正不為所/畜故有進復自道之象占者如是則无咎而吉也)集疏
(語録問此爻與四正相應為四所畜者乃云復自道何/也曰易有不必泥爻義看者如此爻只平看自好復與)
(復卦之復不同復卦言已前不見了這陽如今復在此/復自道是復他本位從他道路上去如无徃不復之復)
(○泉峰龔氏曰泰无徃不復指隂而言也小畜復自道/指陽而言也陽在上之物所謂復者欲上進也隂在下)
(之物所謂復者欲下返也復則同而上下則異者隂陽/進退之性然也○愚案小畜所畜者小故初九不為六)
(四所畜而能上進非若大畜/初九之有厲也何咎之有)九二牽復吉(三陽志同而/九二漸近於)
(隂以其剛中故能與初九牽連而/復亦吉道也占者如是則吉矣)集疏(建安張氏曰待/牽連而復已不)
(如初之易矣然牽而能復亦吉道也○愚案程子謂二/五同志相牽連而復合不若初二相連而進之義為是)
(畢竟五巽體也/巽畜陽者也)九三輿說輻夫妻反目(九三亦欲上進/然剛而不中迫)
(近於隂而又非正應但以隂陽相說而為所係畜不能/自進故有輿說輻之象然以志剛故又不能平而與之)
(爭故又為夫妻反目之象戒占/者如是則不得進而有所爭也)集疏(程子曰三比於四/是隂陽之情相求)
(也又暱比而不中為隂畜制者也故不能前進猶車輿/說去輪輻言不能行也隂制乎陽如夫妻之相反目也)
(反目謂怒目相視不順其夫而反制之也婦人為夫寵/惑旣而反制其夫焉然未有夫不失道而妻能制之者)
(說輻反目三自為也○蔡氏曰夫三也妻四也三昵四/而非正反為柔制故為反目○泉峰龔氏曰案本義曰)
(九三為隂所係畜不能自進故有輿說輻之象其義甚/明易之取象若此者甚多若更深求其說則太鑿矣)
六四有孚血去惕出无咎(以一隂畜衆陽木有傷害憂/懼以其柔順得正虚中巽體)
(二陽助之是有孚而血去惕出之象也无/咎宜矣故戒占者亦有其德則无咎也)集疏(胡氏曰/三陽上)
(進而已當其衝將拒而止之必為所傷以由中之信/上附二陽合志而共畜之則傷害可去惕懼可出)九
五有孚攣如富以其鄰(巽體三爻同力畜乾鄰之象也/而九五居中處尊勢能有為以)
(兼乎上下故為有孚攣固用富厚之力而以其鄰之象/以猶春秋以某師之以言能左右之也占者有孚則能)
(如是/也)集疏(語録曰孚有在陽爻有在隂爻伊川謂中虛/信之本中實信之質○問小畜以隂而畜五)
(陽而九五乃云富以其鄰是與六四之隂併力而畜下/三陽不知九五何故反助隂邪曰九五上九同巽之體)
(故助之也又曰富以其鄰言有富厚之力而能用其鄰/不富以其鄰言不待富厚之力而能用其鄰○丘氏曰)
(初二皆未受畜故初曰復二亦曰復四五皆欲畜之故/四曰有孚五亦曰有孚然初以剛居剛二以剛居柔二)
(之力弱於初故不能自復而牽初以為援四以柔居柔/五以剛居剛五之力强於四故推其有餘攣四以為鄰)
(下二爻招牽以來復上二爻相攣以/畜之曰牽曰攣而巽畜乾之義見矣)上九既雨既處尚
徳載婦貞厲月幾望君子征凶(畜極而成隂陽和矣故/為旣雨旣止之象蓋尊)
(尚隂德至於積滿而然也隂加於陽故雖貞亦厲然隂/旣盛而亢陽則君子亦不可以有行矣其占如此為戒)
(深/矣)集疏(程子曰大畜畜之大故畜極而散小畜畜之小/故畜極而成隂之畜陽不和則不能止旣雨和)
(也旣處止也旣止而和畜道成矣○晁氏曰昔不雨者/今旣雨矣昔尚徃者今旣處矣畜道之大成也○新安)
(胡氏曰婦巽象月隂象幾望隂寖盛也尚德載婦貞厲/此為妻占月幾望君子征凶此為夫占君子對婦言也)
總論(蔡氏曰小畜下三爻受畜者也上三爻為畜者也/四柔下畜三剛本難也而得五與合志故畜得住)
(五又得四為畜主四五相與而後/能畜至上九則小畜之道成矣)通論(項氏曰一隂一/陽之卦在下為)
(復姤在上為夬剥其義主於消長也在二五者陽在二/為師之將在五為比之主隂在二為同人在五為大有)
(其義主於得位也在三四者陽在三為勞謙在四則為/由豫隂在三則為復在四則為小畜其義主於用事也)
(用事之爻在下者為行已/之事在上者為利人之事)
䷉(兌下/乾上)履虎尾不咥人亨(兌亦三畫卦之名一隂見/於二陽之上故其德為說)
(其象為澤履有所躡而進之意也以兌遇乾和說以躡/剛强之後有履虎尾而不見傷之象故其卦為履而占)
(如是也人能如是/則處危而不傷矣)集疏(語録曰履卦以隂躡陽是隨後/躡他如踏他脚迹相似故於卦)
(之三四發虎尾義便是隂去躡他陽背脊後處○建安/張氏曰履虎尾安有不咥人者此特寓言履至危而不)
(危之/象爾)初九素履徃无咎(以陽在下居履之初未為物遷/率其素履者也占者如是則徃)
(而无/咎矣)集疏(泉峰龔氏曰履之初未改其素者也如赤子/之初心未達之所守皆所謂素也率是而徃)
(又何咎哉○愚謂素履即素其位而行之義不以富/貴貧賤患難夷狄動其心者也如是而徃何咎之有)九
二履道坦坦幽人貞吉(剛中在下无應於上故為履道/平坦幽獨守貞之象幽人履道)
(而遇其占則/貞而吉矣)集疏(程子曰九二居柔寛裕得中則其所/履坦坦然平易之道也雖所履得坦)
(易之道亦必幽靜安恬之人處之則能貞固而吉也○/丘氏曰履以陽處隂為美二與四同也而二有坦坦之)
(易四有愬愬之懼者二得中而四不得中也二五皆得/中二貞吉而五貞應者二以剛居柔五以剛居剛也故)
(履卦諸爻惟二能盡履道之義○泉峰龔氏曰剛中在/下故有履道平坦之象无應於上故有幽獨守貞之象)
(然幽獨守貞非有剛中之德者不能也○愚謂剛中在/下无應於上則逺於吉凶禍福之理不涉乎毁譽榮辱)
(之境其所履之道坦然/平易得幽人之宜也)六三𦕈能視跛能履履虎尾咥
人凶武人為于大君(六三不中不正柔而志剛以此履/乾必見傷害故其象如此而占者)
(凶又為剛武之人得志而肆暴/之象如秦政項籍豈能久也)集疏(童溪王氏曰九二/以陽居隂其才剛)
(明自處幽晦幽人也六三以隂居陽内隂暗而外剛武/武人也○耿氏曰視欲正視而不正則眇者也行欲中)
(行而不中則跛者也故歸妹初九不中則為跛九二不/正則為眇履六三不中又不正故跛𦕈兼焉歸妹履皆)
(兌下也○蔡氏曰眇跛爻柔也能視能履位剛也○古/為徐氏曰卦互體有巽離離為目巽為股六三處不中)
(正故有跛眇象○新安胡氏曰武人隂象以一隂為成/卦之主而統五剛有武人為大君之象或曰六三隂柔)
(非武人之象不知陽類多是寛和仁厚隂柔多是勇敢/强暴㡳人陽主生隂主殺陽氣温厚隂氣嚴凝也○愚)
(謂眇目而自謂能視跛足而自謂能履則是所見不明/所行不正志於涉險而不避是以履虎尾而遇咥人之)
(凶也蓋旣无坦坦之道又无愬愬/之懼此乃剛武之人肆暴之義也)九四履虎尾愬愬終
吉(九四亦以不中不正履九五之剛/然以剛居柔故能戒懼而得終吉)集疏(孔氏曰四逼/近至尊以陽)
(履陽處危懼之地故有履虎尾愬愬之象然居隂謙退/雖處危地終得其吉也○語録曰履三四爻正是躡他)
(虎尾處陽是進㡳物事而又上躡五亦為虎尾之象○/泉峰龔氏曰卦内三言履虎尾彖辭是指兌履乾後而)
(言六三是指三履四後而言九四是指四履五後而言/皆有虎尾之象能履之以和說戒懼者則吉履之以暴)
(戾者則凶此其所以不同也○愚謂彖辭以兌履乾和/說以履乾後故不咥人六三之履四正當乾尾太逼近)
(矣故有咥人之凶九四之履五知險而避故愬愬而終/吉文王卦位乾西北而兌正西此兌履乾之義也三四)
(當乾兌之際上下之交故俱有履虎/尾之辭焉猶大過三四爻皆曰棟也)九五夬履貞厲(九/五)
(以剛中正履帝位而下以兌說應之凡事必行无所疑/礙故其象為夬決其履雖使得貞亦危道也故其占為)
(雖貞而危/為戒深矣)集疏(程子曰五以陽剛乾體居至尊之位任/其剛決而行也古之聖人居天下之尊)
(明足以照剛足以決勢足以專然未嘗不盡天下之議/乃其所以為聖也若自任剛明決行不顧雖使得正亦)
(危道也○語録曰夬決也夬履是做得忒決雖合履㡳/也有危厲又曰九五是以剛居上下臨柔說之人故決)
(然自為而无所疑不自知其過於剛耳○或問彖傳言/履帝位而不疚爻曰貞厲何也愚曰此戒辭也言處事)
(太剛決則雖貞亦厲若能謙以/臨下和以御物則不疚而善矣)上九視履考祥其旋元
吉(視履之終以考其祥周旋无虧則得/元吉占者禍福視其所履而未定也)集疏(程子曰上/處履之終)
(於其終視其所履以考其禍福若其旋則元吉也旋周/旋完備无不至也人之所履若終始周完善之至也○)
(愚謂人之所履未必能保其始終皆善也有始之不善/而終善者有始之善而終不善者今上九當履之終乃)
(視其所行而考其善惡焉則其所行不茍必/周旋而善矣所以元吉而象亦曰大有慶也)總論(釋褐/楊氏)
(曰履以六三成卦三爻辭反凶何也曰履貴乎和三質/隂用剛非履和之道是以凶也故九二以剛居柔則有)
(幽人之吉九四以剛居柔則有愬愬之吉九五以剛居/剛尚為貞厲況三以柔居剛乎卦以柔履剛而成爻以)
(剛居柔為善若初之欲徃上之欲旋則以履道之終始/言也○愚謂履踐履也初為君子之所履二為幽人之)
(所履三為武人之所履四為大臣五為大君之所履上/九則通上下而言所履雖一而所以履不同諸爻所履)
(各有其道獨六三隂也眇跛而遇咥人之凶反/為于大君者何也諸爻履之常三者履之變也)
䷊(乾下/坤上)泰小往大來吉亨(泰通也為卦天地交而二/氣通故為泰正月之卦也)
(小謂隂大謂陽言坤徃居外乾來居内又自歸妹來則/六徃居四九來居三也占者有剛陽之德則吉而亨矣)
集疏(致堂胡氏曰乾本在上今降在下坤本在下今昇/在上是隂陽相交故謂之泰○丘氏曰三陽三隂)
(之卦凡二十而言卦變者十有一泰否隨蠱噬嗑賁咸/恒損益涣是也聖人首以徃來言於泰否者所以發卦)
(變之凡例蓋泰否者乾坤二體之徃來而他卦者乾坤/之一爻由泰否而徃來也○泉峰龔氏曰卦變之說泰)
(否隨蠱之類三隂三陽而變者丘氏之說當矣訟无妄/大畜晉暌蹇解鼎四陽二隂四隂二陽而變者亦如隨)
(蠱諸卦由泰否一爻徃來而變之例蓋剛柔本各以類/聚者也其相錯雜由類聚而變者也故諸卦五陽一隂)
(五隂一陽者不言變而隂陽本各其類者亦不言變也/○愚案隂陽各以類聚之說深得卦爻之㫖蓋易雖无)
(所不變必考其或言卦變或不言卦變其故何哉然則/本義自歸妹來之說非矣此徃來蓋言二體之徃來不)
(指三/四也)初九拔茅茹以其彚征吉(三陽在下相連而進拔/茅連茹之象征行之吉)
(也占者陽剛則其征吉矣郭璞/洞林讀至彚字絶句下卦倣此)集疏(程子曰茹根之相/牽連者彚類也賢)
(者以其類進○語録曰拔茅茹者物象也以其彚者人/象也○愚謂此詩之所謂比也拔一茅而連茹拔一君)
(子而衆君子出焉以其彚者各以其類而進/自古成泰治之功者必衆賢萃而後能也)九二包荒
用馮河不遐遺朋亡得尚于中行(九二以剛居柔在下/之中上有六五之應)
(主乎泰而得中道者也占者能包容荒穢而果斷剛/決不遺遐逺而不昵朋比則合乎此爻中行之道矣)集
疏(語録曰包荒便用馮河不遐遺便朋亡意只如此○/童溪王氏曰二當君子道長之時以天下人材為已)
(任荒者必包馮河者必用遐逺者不遺有兼収並蓄之/德无昵比朋黨之私故可以上配中行之主也○蔡氏)
(曰用馮河勇者亦用也朋亡謂不獨用其朋類也尚如/尚公主之尚中行六五也○泉峰龔氏曰包荒謂於人)
(无所不包容也用馮河謂過於勇者亦用也不遐遺踈/逺之賢亦不遺也朋亡不私於已之朋類也蓋旣包荒)
(則馮河者亦用不遺遐逺之賢則不用已之私朋皆主/用人而言也泰否二卦皆主人材之進退為候故泰九)
(二之大臣專以進用人材為務或曰初九以其彚是欲/賢者以其類進也九二則欲其朋亡何也曰初九在卞)
(之賢則欲其引類而進九二主泰之大臣所以進退天/下之人才者也故欲亡其朋類惟亡其朋類則能用天)
(下之賢若獨私其朋則天下之賢有不得進用者矣此/其所以不同也○愚謂荒者過於迂疎而能包馮河者)
(過於勇敢而能用不遐遺則過於及逺朋亡則過於處/近蓋欲約其過使之歸於中道故曰得尚乎中行此四)
(者處泰之道也九二以剛/居柔而得中故能如此)九三无平不陂无往不復艱
貞无咎勿恤其孚于食有福(將過乎中泰將極而否欲/來之時也恤憂也孚所期)
(之信也戒占者艱難/守貞則无咎而有福)集疏(程子曰三居泰之中在諸陽/之上泰之盛也物理如循環)
(泰久則必否故必於泰之盛而為之戒也无平不陂謂/无常泰也无徃不復謂隂當復也平者陂徃者復則為)
(否矣然自古隆盛未有不失道而喪敗者若能艱難守/貞則可无咎蓋德善日積則福禄日臻德踰於禄則雖)
(盛而非滿善處泰者其福可長也○語録問无平不陂/无徃不復與城復于隍曰此亦事勢之必然治久必亂)
(亂久必治天下无久而不變之理然履其運者必有變/化持守之道可也如明皇開元之治若能把捉不至如)
(天寶之放肆則後來亦不應如是狼狽○項氏曰无平/不陂无徃不復言无不者此皆天運之必至而自孚者)
(也當泰治之極不敢不盡人事艱則不敢易也貞則不/敢弛也操心之危如此則必无過咎矣然後彼之必至)
(之孚可以勿恤而我之固有之福可以長享矣○徐氏/曰復隍者平之陂也翩翩者徃之復也○古為徐氏曰)
(隂陽交運否泰相仍時勢然也然平陂徃復者天運之/不能无艱貞勿恤者人事之所當盡天人有交勝之理)
(處其交履其㑹者必有變化持守之道若一諉之天運/以為无預於人事則聖人之易可无作矣○愚謂易之)
(一書皆是使人警省戒懼之意天下之事未有不戒懼/而能保其終者此易之有關於世道有關於人心所以)
(使民日遷善/而不自知也)六四翩翩不富以其鄰不戒以孚(已過乎/中泰已)
(極矣故三隂翩然而下復不待富而其類從之不待戒/令而信也其占為有小人合交以害正道君子所當戒)
(也隂虚陽實故凡言/不富者皆隂爻也)集疏(程子曰隂在下之物居上失/實志在下復翩翩疾飛之貎)
(夫泰旣過中則變矣聖人於三尚云艱貞則有福蓋為/三將過中知戒則可保四已過中理必變也故專言反)
(復之道五泰之主則復言處泰之道矣○項氏曰六四/不戒以孚樂於變者也九三勿恤其孚當其變者也六)
(四居三隂之首羣隂所從以叛陽九三居三陽之上羣/陽所依以拒隂此二爻正相當故象曰天地際也○徐)
(氏曰陽性固升亦必扶翼而後進隂性本下不待招呼/而相與已有不可禦之勢矣○愚謂天地間隂陽相對)
(待君子小人相為消長三四又當對待之間上下之交/治亂之際三言平陂徃復言隂之必來泰之必否四言)
(翩翩不戒以孚則隂之已來泰已否矣知泰之必否能/盡艱貞之道則猶可轉禍為福一有放肆則翩翩之來)
(其可禦哉然否九四曰疇離祉/而此不曰吉者亦抑隂之意也)六五帝乙歸妹以祉元
吉(以隂居尊為泰之主柔中虚已下應九二吉之道也/而帝乙歸妹之時亦嘗占得此爻占者如是則有祉)
(而元吉矣凡經以古人為言/如高宗箕子之類者皆倣此)集疏(程子曰六五以隂柔/居尊下應九二剛明)
(之賢能倚任而順從之如帝乙之歸妹降尊就卑以順/從其夫也故能成泰治之功受祉且元吉自古帝女雖)
(下嫁至帝乙然後制為禮法也○項氏曰帝女下嫁之/禮至湯而備湯嫁妹之辭曰毋以天子富而驕諸侯隂)
(之從陽女之從夫天地之義也徃事爾夫必以禮義湯/稱天乙或者亦稱帝乙乎又曰泰之所以成泰者以九)
(二六五上下相交九二之陽上交於五如舜之尚見于/帝故曰得尚于中行六五之隂下交於二如帝女下嫁)
(於諸侯故曰帝乙歸妹治泰之事皆九二主之六五降/心以享其效而已○新安胡氏曰泰六五與歸妹六五)
(同有歸妹之辭蓋泰三四爻互易則為歸妹泰之五即/歸妹之五也故其辭同○泉峰龔氏曰二五同志以成)
(泰治之功者也二有包荒等事而五无所為在於虚已/用賢而一相之任所係為甚重也○愚謂易中引帝乙)
(高宗箕子等類皆是本爻有此象故引已徃聖賢以為/證耳非謂當時占得此爻也泰歸妹六五有帝女下嫁)
(之象旣濟九三有高宗伐鬼方之象明夷六五有/箕子艱貞之象皆是本爻有此象故設此辭也)上六
城復于隍勿用師自邑告命貞吝(泰極而否城復于隍/之象戒占者不可力)
(爭但可自守雖得其/貞亦不免於羞吝也)集疏(石氏曰隍池也土本在下版/築之而為城今復于隍如坤)
(本在下今復其本坤上則為泰下則為否矣○程子曰/掘隍土積累以成城如治道積累以成泰及泰之終將)
(反為否如城土頽圮復反于隍也泰之終上下之情不/通矣民心離散不從其上豈可用也衆旣不可用方自)
(其親近而告命之雖使所告者得其貞正亦可羞吝○/愚謂泰上三隂皆指小人四言小人翩翩之來已至五)
(復言治泰之道上又言勿用師/以見易之為君子謀也切矣)總論(泉峰龔氏曰泰卦/六爻初三四上言)
(隂陽消長否泰徃來之理二五言君臣相與以盡處泰/之道初為君子上進泰之始也四為小人下復泰已過)
(矣三言泰之盛必至於否上言泰之極已變為否矣此/隂陽否泰消長徃來之理也二剛中有為上應於五五)
(柔中屈已下應於二上下交而志同此君臣以盡處泰/之道也隂陽消長否泰徃來雖曰常理茍君臣能相與)
(盡道則亦可以成久安長治之功焉故程子曰/自古隆盛未有不失道而喪亡者此之謂也)
䷋(坤下/乾上)否之匪人不利君子貞大徃小來(否閉塞也/七月之卦)
(也正與泰反故曰匪人謂非人道也其占不利於君子/之貞道蓋乾徃居外坤來居内又自漸卦而來則九徃)
(居四六來居三也或疑之匪人三字衍文/由比六三而誤也傳不特解其義亦可見)集疏(劉氏曰/否塞之)
(時雖不利君子貞而君子之貞不可无也守此不變時/之否而道之亨也故曰國无道至死不變然後足以為)
(君子○泉峰龔氏曰本義卦變之說若有可疑泰/否徃來只當以二體言不當以一爻言餘見各卦)初六
拔茅茹以其彚貞吉亨(三隂在下當否之時小人連類/而進之象而初之惡則未形也)
(故戒其貞則吉而亨蓋能/如是則變而為君子矣)集疏(語録曰拔茅茹貞吉亨/這是吉凶未判時若能)
(於此時改變小人便做君子君子小人只是箇貞不貞/○丘氏曰彖言貞則不利初言貞則吉亨何也曰彖言)
(不利者君子之貞也以君子之正而處則為小人所嫉/曰不利者所以戒君子爻言吉亨者小人之貞也小人)
(處否而能以貞自守則化為君子曰吉亨者所以訓小/人也○泉峰龔氏曰茅茹取根在下而相連之象泰否)
(初爻相稱拔茅茹以其彚者以羣陽羣隂皆有牽連而/進之意泰陽在下君子也故能征則吉否隂在下小人)
(也必能守正乃得吉亨此爻𦂳要全在貞字上○愚讀/泰初九以其彚征吉君子之泰也君子之泰天下之泰)
(也否初六以其彚貞吉亨小人之泰也小人之泰天下/之否也彼曰征即吉此曰貞則吉亨變征作貞所以戒)
(小人也易為君子謀聖人崇/陽抑隂之意於此尤可見)六二包承小人吉大人否
亨(隂柔而中正小人而能包容承順乎君子之象小人/之吉道也故占者小人如是則吉大人則當安守其)
(否而後道亨蓋不可以彼/包承於我而自失其守也)集疏(致堂胡氏曰六二以隂/居隂處得中正是於小)
(人之中能包容承奉乎君子小人而得吉者也若大德/之人則不然能以正自守不為世俗之所變是於否之)
(時得否之道所以亨也○語録曰横渠說易為君子謀/不為小人謀然易中亦有時為小人謀如包承小人吉)
(言小人當否之時能包承君子則吉但此雖為小人謀/乃所以為君子謀○泉峰龔氏曰泰九二曰包荒君子)
(包容乎小人也否六二曰包承小人包承乎君子也泰/之時君子包容乎小人則小人亦將勸於善而為君子)
(之歸否之時小人包承乎君子則君子不至有所害而/小人亦吉也吾於泰否二卦得聖人處小人之道焉○)
(愚謂東漢之末宦官恣横黨錮禍起是小人不能包承/者也小人不能包承卒不免其身以及其國而大人之)
(否亦不可得而/亨矣可不戒哉)六三包羞(以隂居陽而不中正小人志/於傷善而未能也故為包羞)
(之象然以其未發/故无凶咎之戒)集疏(語録曰初六是那小人欲為惡/而未發之時到六二包承則已)
(打破頭面了然尚自承順那君子未肯十分做小人直/到六三便做小人了所以包許多羞恥大凡小人做了)
(罪惡他心下也自不穩當此便是包羞之說○蔡氏曰/羞者恥其非之謂三居隂之窮為惡已深致亂已極而)
(能自媿者故有此象包者爻之柔羞者位之剛○泉峰/龔氏曰包羞之說語録與本義不同當以語録為正小)
(人知為不善之可羞是尚有可變之理所以不言凶咎/也否下三爻皆有開小人從善之意三之惡已著而以)
(包羞為言則是其本心猶有存者天下无不可變之人/是則聖人之意也○愚案泰九三將變而之否否六三)
(亦當變而之泰也今小人而包羞忍恥以茍/富貴而不知止不知位之不當時之通塞也)九四有命
无咎疇離祉(否過中矣將濟之時也九四以陽居隂不/極其剛故其占為有命无咎而疇類三陽)
(皆獲其福也/命謂天命)集疏(語録曰否已過中上三爻是說君子/言君子有天命而无咎○項氏曰隂)
(陽皆以類而進退故泰否之初皆稱彚以其主下三爻/之進退也泰之四稱鄰否之四稱疇以其主上三爻之)
(進退也又曰泰九三於无咎之下言有福否九四於无/咎之下言疇離祉二爻當天命之變正君子補過之時)
(也泰九三知其將變能修人事以勝之使在我无可咎/然後可以勿惜小人之孚而自食其福也否之四因其)
(當變能修人事以乘之有可行之時而无可咎之事則/不獨為一己之私又足為衆賢之祉也○徐氏曰離麗)
(也否九四有命即泰之九三无平不陂无徃不復之義/言隂陽徃來泰否反覆天運固如此也○愚謂泰六四)
(不戒以孚是小人樂於禍變者也否九四有命无咎/是君子之安於義命者也君子小人之所以分也)九
五休否大人吉其亡其亡繫于苞桑(陽剛中正以居尊/位能休時之否大)
(人之事也故此爻之占大人遇之則/吉然又當戒懼如繫辭傳所云也)集疏(致堂胡氏曰/大人能消否)
(而為泰且常謂危亡之在前曰其亡其亡矣如此則安/固之道如係于苞桑而不可拔矣桑之為物其根深固)
(苞謂叢生者其固尤甚也○語録問泰否二卦見得泰/无不否否无不泰當泰將否之時若是有手段㡳則稍)
(遲得些曰自古由治而入亂易由亂而入治難治世稍/不支吾便入亂去亂時須是大人休否方得又曰有戒)
(懼危亡之心則便有苞桑繫固之象非是其亡其亡而/又繫于苞桑也○蔡氏曰泰陽來也否陽徃也然皆以)
(陽為用故泰之二光大否之五最吉也○泉峰龔氏曰/苞桑互巽木象以其蕃殖而安固也○愚案繫辭傳曰)
(君子安而不忘危存而不忘亡治而不忘亂是以身安/而國家可保也況當否之時已危已亡已亂乎故必憂)
(其危險慮其滅亡戒其禍亂而後可以安其位/保其存有其治也故曰其亡其亡繫于苞桑)上九傾
否先否後喜(以陽剛居否極能傾時之/否者也其占為先否後喜)集疏(程子曰物/理極則必)
(反故否極則泰又曰反危為安易亂為治必有陽剛之/才而後能故否之上九則能傾否屯之上六則不能變)
(屯也○愚案泰上六城復于隍泰極而為否也否上九/傾否否極而為泰也然曰勿用師自邑告命曰先否後)
(喜蓋皆為/君子發也)總論(語録曰大抵易為君子謀且如否内三/爻是小人得志時然不大段㑹做得事)
(到四便說君子得時否漸次反泰㡳道理五之苞桑上/之傾否到這裏便傾了否做泰○又曰隂之與陽自是)
(不可相无者今以四時寒暑而論若是无隂陽亦做事/不成但以善惡及君子小人而論聖人直是要消盡了)
(惡去盡了小人蓋亦抑隂進陽之義某於坤卦亦曽畧/發此意今有一様人議論謂君子小人相對小人不可)
(大故去他則反激其禍且如舜舉臯陶湯舉伊尹不仁/者逺所謂去小人非必盡滅其類只是君子道盛小人)
(自化雖有些小无狀處亦不敢發出來豈必勦滅之乎/○易氏曰否者泰之反也以天地言之則天地不交而)
(萬物不通以君臣言之則上下不交而天下无邦其否/塞極矣然六爻不言凶悔吝者卦言天地之否爻言濟)
(否之道聖人蓋有以處此也○泉峰龔氏曰否六爻下/三隂爻為小人上三陽爻為君子初曰貞吉亨二曰包)
(承吉三曰包羞皆所以開小人反而從善之機四曰有/命无咎五曰休否吉上曰傾否皆所以勉君子進而為)
(治之事夫泰否徃來君子小人之進退而已矣今君子/旣進而為治小人亦反而從善則否亦將轉為泰矣六)
(爻之義信乎為濟否而發也或曰泰爻辭反不如否之/多吉何也曰亂極必治治極必亂理之常也聖人於泰)
(則憂其治之將亂故其辭多危懼於否則欲變亂而為/治故其辭无凶咎雜卦傳曰否泰反其類也其是之謂)
(乎○愚案泰否各三隂三陽合而為一則泰六陽否六/隂也否九四為泰之始泰九三則泰之極也泰六四為)
(否之始否六三則否之極也隂陽相推天道之必然治/亂相來君子小人迭為消長人事之當然也賛化育而)
(參天地者其/有以處此矣)
䷌(離下/乾上)同人于野亨利涉大川利君子貞(離亦三畫/卦之名一)
(隂麗於二陽之閒故其德為麗為文明其象為火為日/為電同人與人同也以離遇乾火上同於天六二得位)
(得中而上應九五又卦惟一隂而五陽同與之故為同/人于野謂曠逺而无私也有亨道矣以健而行故能涉)
(川為卦内文明而外剛健六二中正而有應則君子之/道也占者能如是則亨而又可涉險然必其所同合於)
(君子之道/乃為利也)集疏(程子曰同人于野謂於曠逺之地不為/昵比之私乃至公大同之道也其亨可)
(知天下大同則何險阻之不可濟哉至公大同之道君/子之道也故利君子貞○蔡氏曰野曠逺之地乾象也)
(利涉大川乾健離虚也○愚案卦辭以離同乾為同人/彖傳以六二上同九五為同人象以天與火為同人爻)
(以五陽同六二為義皆同人也與人同心足以渉難/故曰利涉大川與人同德而无私昵故曰利君子貞)初
九同人于門无咎(同人之初未有私主以剛在下上/无係應可以无咎故其象占如此)集
疏(語録曰凡一爻皆具二義吉者茍不如此則凶凶者/茍不如此則吉如同人于門須是自出門去與人同)
(則无咎若以人從欲則凶○龔氏曰同人之道莫善於/无應莫不善於有應有應則有偏係之私无應則无適)
(莫之累初九出門而與人同无適莫也何咎之有○丘/氏曰兩户為門隂畫偶有門之象同人隨之初九節之)
(九二皆前遇偶故謂之門一扇為戸陽畫竒有户之/象節之初九亦前遇竒故謂之戸戸一而門二也)六
二同人于宗吝(宗黨也六二雖中且正然有應於上不/能大同而係于私吝之道也故其象占)
(如/此)集疏(程子曰二與五為正應故曰同人于宗同於所/係應是有所偏與在同人之道為私狹矣故可)
(吝○語録問六二與九五中正可謂盡善却有吝何也/曰兩者時位相應意趣相合只知欵密却无至公大同)
(之心未免係於私故有吝大凡悔者自凶而趨吉吝者/自吉而趨凶○愚謂同人以至公大同為善以係于私)
(近為狹于門則无咎于郊則无悔于野則亨而于宗則/吝也以同于宗族為同則宗族之外不可得而同可知)
(也/已)九三伏戎于莽升其髙陵三嵗不興(剛而不中上无/正應欲同於二)
(而非其正懼九五/之見攻故有此象)集疏(程子曰卦惟一隂諸陽皆欲與/之同二以中正與五應三以剛)
(强居二五之間欲奪而同之然理不直故不敢顯發伏/藏兵戎于林莽之中時升高陵以顧望至於三歳之久)
(終不敢興此爻深見小人之情狀然不曰凶者以不敢/發故未至於凶也○語録問三四皆有爭奪之義何也)
(曰只是爭六二一爻凡易之情近而不相得則凶六二/與九五相應三以剛居剛則便迷而不反四以剛居柔)
(便有反則㡳道理初上則在/事外不相干涉所以无爭)九四乘其墉弗克攻吉(剛/不)
(中正又无應與亦欲同於六二而為三所隔故為乘墉/以攻之象然以剛居柔故有自反而不克攻之象占者)
(如是則是能改/過而得吉也)集疏(司馬氏曰伏戎于莽下襲上也乘/其墉上乘下也○徐氏曰四介乎)
(三五之間其爭二之心猶三也然二與五為正應三比/於二且不能奪況四逺而在三之外乎其不得乎二也)
(必矣乘者自上乘下之義墉者内外之限四欲求二而/三間其中猶隔一墉也○愚謂九四爭非其應弗克攻)
(而吉者同人之世以有所係應為狹惟不克而弗攻則/免於私係而有至公大同之心象曰困而反則所以獲)
(吉/)九五同人先號咷而後笑大師克相遇(五剛中正二/以柔中正相)
(應於下同心者也而為三四所隔不得其同然義理所/同物不得而間之故有此象然六二柔弱而三四剛强)
(故必用大師以勝/之然後得相遇也)集疏(愚謂五與二同隂陽正應先號/咷者為三四所間也不得相遇)
(故至於用大師則伏戎乘攻宜退避矣而後笑者克而/相遇也三四有爭奪之義以介乎二五之間故至如此)
上九同人于郊无悔(居外无應物莫與同然亦可以无/悔故其象占如此郊在野之内未)
(至於曠逺但荒/僻无與同耳)集疏(李氏曰國外曰郊郊外曰野同人/之世衆皆爭非其應上九處一卦)
(之外而无爭奪之私同人于郊者也何悔之有于郊不/若于野之光大故僅能无悔而象以為志未得也○愚)
(案本義以象曰志未得故以同人于郊為荒僻无/與同畢竟郊在野之内但不若于野之光大云爾)總論
(胡氏曰初二五上皆稱同人獨三四不言同而曰伏莽/乘墉此則无與之同也二同宗而吝五師克而同則於)
(至公自然之道尚有可議者若初之同人于門上之同/人于郊郊對門而言卦之首末可見同人于門曰无咎)
(則同人之初已无疵之可言同人于郊曰无悔則同人/之終又无過之可悔此皆同人之善者也○釋褐楊氏)
(曰同人於野則亨于門則无咎于宗則吝于郊則无悔/于宗不若于門于門不若于郊于郊不若于野○愚謂)
(六爻有不能盡卦義者彖復盡之同人于野亨是也于/門于郊皆同人之善不若于野之光大故占法六爻皆)
(靜則觀乎/彖辭也)
䷍(乾下/離上)大有元亨(大有所有之大也離居乾上火在/天上无所不照又六五一隂居尊)
(得中而五陽應之故為大有乾徤離明居尊/應天有亨之道占者有其德則大善而亨也)集疏(丘氏/曰一)
(隂在上卦之中而五陽宗之居尊能柔物皆聽與五爻/之有皆五之有也豈不大哉惟其所有者大故其亨亦)
(大/也)初九无交害匪咎艱則无咎(雖當大有之時然以陽/居下上无係應而在事)
(初未涉乎害者也何咎之有然亦必/艱以處之則无咎戒占者宜如是也)集疏(語録曰易書/大抵教人戒)
(謹恐懼无有以為易而處之者雖至易之事亦必以艱/難處之然後无咎○蔡氏曰交即應之謂五之交如是)
(也大有之初去五逺而非應无交也故有害之者君子/之厄於陳蔡之間无上下之交是也害非己致故曰匪)
(咎艱難處之其咎可无○徐氏曰六五為大有之主二/應於五三亨於五四與上近五逺而无交者惟初而已)
(獨无得於五是以无交而有害也世之君子固有當時/之盛乃獨窮而在下不獲乎上患難之來有所不免亦)
(惟脩身補過以俟之耳○愚案无交害之/說蔡氏徐氏之說似得其㫖讀者宜詳之)九二大車以
載有攸徃无咎(剛中在下得應乎上為大車以載之象/有所徃而如是可以无咎矣占者必有)
(此德乃應/其占也)集疏(程子曰九以陽剛居二為六五之君所/倚任其才剛健能勝大有之任如大車)
(能勝載重物也可以任重行逺故有攸徃而无咎也○/易氏曰當大有富盛之時六五以一隂為之主非大臣)
(任重何以有濟九二剛健得中上與五應有大車以載/之象此伊尹所任以天下之重者也○泉峰龔氏曰大)
(車以載取居下應上能任其重之義於象他无所取不/必過求其說也○愚案易中言輪輻輹皆得重之一體)
(大車以載則无所不任也君子才德積諸内/而能任重譬之車焉以之積載可以行逺)九三公用
亨于天子小人弗克(亨春秋傳作享謂朝獻也古者亨/通之亨享獻之享烹飪之烹皆作)
(亨字九三居下之上公侯之象剛而得正上有六五之/君虚中下賢故為亨於天子之象占者有其德則其占)
(如是小人无剛正之德/則雖得此爻不能當也)集疏(程子曰三當大有之時居/諸侯之位有其富盛必用)
(獻亨于天子謂以其有為天子之有也若小人處之則/不知奉上之道以其有為己私故弗克也○項氏曰大)
(有九三公用亨于天子隨上六王用亨于西山益六二/王用亨于帝升六四王用亨于岐山四句句法皆同今)
(獨益作享讀者俗師不識古字獨於享帝不敢作亨帝/○新安胡氏曰春秋傳晉文公將納王使卜偃筮之遇)
(大有之暌曰吉遇公用亨于天子之卦戰克而王享吉/孰大焉則是卜偃時已讀為享矣○或問九三與五无)
(係應何以有亨于天子之象愚曰九三居上下之際乾/離之交處下之上互兌之初又三與五同功而異位故)
(有公用亨于天子之象言有剛正/之德任大有之責受獻亨之功也)九四匪其彭无咎(彭/字)
(意義未詳程傳曰盛貌理或當然六五柔中之君九四/以剛近之有僭逼之嫌然以其處柔也故有不極其盛)
(之象而得无咎戒/占者宜如是也)集疏(程子曰九四居大有之時已過/中矣是大有之盛者也過盛則)
(凶咎所由生故處之之道匪其彭則得无咎謂能謙損/不處其大盛也彭盛多貎詩載驅行人彭彭行人盛多)
(之狀大明駟騵彭彭言戎車之盛也○愚案九二為大/臣九三居下之上為在外之公侯而九四則褻近之臣)
(也居近君之位而能不有其富/盛得所以處盛位之宜故无咎)六五厥孚交如威如吉
(大有之世柔順而中以處尊位虚己以應九二之賢而/上下歸之是其孚信之交也然君道貴剛太柔則廢當)
(以威濟之則吉故其/象占如此亦戒辭也)集疏(程子曰虚中為孚信之象當/大有之時人心安易若專尚)
(柔順則陵慢生矣故必威如則吉旣以柔和孚信接下/衆志說從又以威嚴使之畏善處有者也吉可知矣○)
(游氏曰已以至誠與人而人亦以至誠/應之上下合德而无間故曰厥孚交如)上九自天祐之
吉无不利(大有之世以剛居上而能下從六五是能履/信思順而尚賢也滿而不溢故其占如此)
集疏(項氏曰六五在本爻但見其履信思順而已至上/九而後見其尚賢故曰又以尚賢也大傳以此為)
(六五之全德而象辭亦曰大有上九明事關全體非謂/上爻也○易氏曰上九不言致吉之道夫子於大傳發)
(之曰履信思乎順又以尚賢也說者以此三者歸之上/九詳味其㫖實指六五六五備是三者所以能有其大)
(然不係之六五者五為成卦之主上其終也吉无不利/於終而後驗○泉峰龔氏曰天指上而言祐之謂祐五)
(也項氏易氏之說亦有理又初之交二之載三之亨/四之彭皆為五而發也豈以上之祐而獨不為五乎)總
論(釋褐楊氏曰大有以六五為主隂居尊位五陽應之/故諸爻以交五為吉二大車以載三亨于天子四匪)
(彭无咎五虚中以孚交之諸爻之有皆五之有也其大/也宜哉若初九大有之始勢與五逺故為无交之害上)
(九乃大有之終位在五上故為自天/之祐初未有大上則大有之極效也)
䷎(艮下/坤上)謙亨君子有終(謙者有而不居之義止乎内/而順乎外謙之意也山至高)
(而地至卑乃屈而止於其下謙之象也占者如/是則亨通而有終矣有終謂先屈而後伸也)集疏(程/子)
(曰謙有亨之道也有其德而不居之謂謙人以謙遜自/處何徃而不亨乎○愚謂九三一爻為成卦之主君子)
(有終蓋指九三而言也故其辭同言人能謙/遜則君子之德為有終矣此其所以亨也)初六謙謙
君子用涉大川吉(以柔處下謙之至也君子之行也以/此涉難何徃不濟故占者如是則利)
(以涉/川也)集疏(程子曰初六以柔順處謙又居一卦之下為/自處謙下之至謙而又謙也故曰謙謙自處)
(至謙衆所共與也雖用涉險難亦无患難況居平易乎/何所不吉也○童溪王氏曰六謙德也初卑位也以謙)
(德而處卑位謙而又謙者也○新安/胡氏曰前有互體之坎故以大川言)六二鳴謙貞吉(柔/順)
(中正以謙有聞貞而且/吉者也故其占如此)集疏(程子曰二以柔順居中是/為謙德積諸中發於外見)
(於聲音顔色故曰鳴謙居中得正有中正之德故云貞/吉凡貞吉有為貞則吉者有為得貞則吉者六二之貞)
(吉所自有也○釋褐楊氏曰謙主九三二之鳴謙承三/也上之鳴謙應三也○泉峰龔氏曰程子鳴謙之說與)
(本義不同以下卦鳴謙例之當以程說/為正蓋見於聲音顔色所謂謙辭者也)九三勞謙君子
有終吉(卦惟一陽居下之上剛而得正上下所歸有功/勞而能謙尤人所難故有終而吉占者如是則)
(如其/應矣)集疏(程子曰三以陽剛之德而居下體為衆隂所/宗復得其位為下之上是上為君所任下為)
(衆所從有功勞而持謙德者也古之人有當之者周公/是也身當天下之大任上奉㓜弱之主謙恭自牧夔夔)
(如畏然可謂有勞而能謙矣○新安胡氏曰三居互體/坎中故稱勞說卦亦曰坎勞卦也九三以一陽爻為成)
(卦之主故爻辭與卦同○泉峰龔氏曰人有功勞多自/矜伐故上為君所忌下為衆所嫉而鮮克有終有功勞)
(而能謙則上下敬服故能保其名位以善終也○愚謂/謙謙君子以德言者也勞謙君子以功言者也有德而)
(謙何徃不濟有功而謙/足以保終故皆曰吉)六四无不利撝謙(柔而得正上/而能下其占)
(无不利矣然居九三之上故戒以更/當發揮其謙以示不敢自安之意也)集疏(程子曰撝施/布之意如人)
(手之撝也動息進退必施其謙蓋居多懼之地又在賢/臣之上故也○泉峰龔氏曰鳴謙謙之見於言辭者也)
(撝謙謙之見於行事者也皆所以發揮其謙也○愚謂/謙非徒事虚文卑巽而已蓋其盛德之至而能下人所)
(謂有若无實若虚犯而不校者也所謂/謙尊而光卑而不可踰者何不利之有)六五不富以其
鄰利用侵伐无不利(以柔居尊在上而能謙者也故為/不富而能以其鄰之象蓋從之者)
(衆矣猶有未服者則利以征之而於他/事亦无不利人有是德則如其占也)集疏(程子曰富/有衆之所)
(歸也惟財能聚人六五以君位之尊而執謙順以接下/衆所歸也故不富而能用其鄰也○語録問謙是不與)
(人爭如何五上言侵伐行師曰自初六積到六五上六/謙亦極矣自宜人人服之尚更不服則非人矣故利用)
(侵伐也又曰坤為地為衆凡設國邑征伐處多是因坤/○愚謂諸爻皆言謙六五獨不言謙者五以柔順之德)
(居尊位謙之至也而不言其謙謙而至此/亦云極矣故又發利用侵伐无不利之義)上六鳴謙利
用行師征邑國(謙極有聞人之所與故可用行師然以/其質柔而无位故可以征己之邑國而)
(已/)集疏(程子曰六處柔順之極又處謙之極極乎謙者/也處謙之極亦必見於聲色故曰鳴謙○童溪)
(王氏曰上處謙之極位非執謙者之所安故鳴其未得/之志謙極則易以取侮故五與上以侵伐行師為言所)
(以救謙之過也○泉峰龔氏曰鳴謙與利用行師征邑/國當作兩意看此爻居一卦之上似非謙者故自鳴其)
(謙以示不敢自專之意又居謙之極人猶/不服則不得不征伐之以濟謙之窮也)總論(新安胡/氏曰下)
(三爻皆吉而无凶上三爻皆利而无害易中吉利罕有/若是純全者謙之效固如此然艮體稱吉坤體稱利者)
(靜則多吉順則多利也○泉峰龔氏曰謙者卑以下人/之謂必人已相對而後見其謙也初之謙謙卑以下人)
(者也二之鳴謙與四之撝謙上之鳴謙發揮其謙以與/人者也三之勞謙不矜伐功能以加人者也五之侵伐)
(上之行師謙極而不服則不容於終謙矣皆有人已對/言之意又謙卦以九三一爻為主故二承三則以鳴謙)
(為吉四乘三則以撝謙為利上應三則亦以鳴謙為得/皆示不敢有加於三也初與五與三无係則各自取義)
(正與豫卦以九四一爻為主同例或謂以二承三无不/謙之嫌何必如上之自鳴哉曰二居大臣之位上與五)
(為應雖上承於三而有侵逼之嫌故亦鳴其謙以自見/也○愚案說文曰口兼為嗛心兼為慊言兼為謙謙從)
(言從兼蓋言語之兼也二上之鳴謙四之撝謙謙於言/語進退之間者也初之謙謙三之勞謙五之不富謙於)
(德行泯於不言之表者也然至五上曰征伐者謙固盛/德事也然外侮之來其可容已乎故不得不有以應之)
(耳此聖人於謙之終又發外侮之來只管/一向謙謙不得之意所以著不當謙時也)
䷏(坤下/震上)豫利建侯行師(豫和樂也人心和樂以應其/上也九四一陽上下應之其)
(志得行又以坤遇震為順以動故其/卦為豫而其占利以立君行師也)集疏(程子曰上動/而下順諸侯)
(從王師衆順令之象君萬邦而聚大衆非和說不能使/之服從也○項氏曰屯九五屯膏而初九為濟屯之主)
(故為利建侯豫六五貞疾而九四為由豫之主故亦為/利建侯屯之初豫之四皆震之初爻主器之長子也○)
(丘氏曰屯有震无坤則言建侯而不言行師謙有坤/无震則言行師而不言建侯此合震坤成卦故兼之)初
六鳴豫凶(隂柔小人上有强援得時主事故不勝其豫/而以自鳴凶之道也故其占如此卦之得名)
(本為和樂然卦辭為衆樂之義爻辭除九/四與卦同外皆為自樂所以有吉凶之異)集疏(程子曰/隂柔居)
(下四豫之主也而已應之是不中正之小人為上所寵/志意滿極至發於聲音必至於凶也鳴發於聲也○誠)
(齋楊氏曰鳴謙則吉鳴豫則凶何也謙可鳴豫不可鳴/也○泉峰龔氏曰豫之初六即謙上六之反對故謙之)
(上六曰鳴謙豫之初六曰鳴豫也謙之上六應九三處/元勲之位心不自安故鳴其謙以自見豫之初六上應)
(九四恃强援之勢意滿志得故不勝其豫以/自鳴此所以謙而鳴則吉豫而鳴則凶也)六二介于
石不終日貞吉(豫雖主樂然易以溺人溺則反而憂矣/卦獨此爻中而得正是上下皆溺於豫)
(而獨能以中正自守其介如石也其德安靜而堅確故/其思慮明審不俟終日而見凡事之幾㣲也大學曰安)
(而后能慮慮而后能得意正/如此占者如是則貞而吉矣)集疏(程子曰豫之諸爻多/不得正是上下皆溺)
(於豫惟六二中正无應當豫之時獨能自守可謂特立/之操人於豫樂心悅之故遲遲遂至於耽戀不能已二)
(以中正自守其介如石其去之速不俟終日故貞而吉/也處豫不可安且久也久則溺矣如二可謂見幾而作)
(者也○易氏曰互體艮有石象○丘氏曰豫之諸爻以/无係應者為吉初應四三五比四皆有係者也獨六二)
(隂靜而中正與四无係特立於衆隂/之中而无眈戀之意得正而吉者也)六三盱豫悔遲有
悔(盱上視也隂不中正而近於四四為卦主故六三上/視於四而下溺於豫宜有悔者也故其象如此而其)
(占為事當速悔若悔/之遲則必有悔也)集疏(郭氏曰處豫之道戒在不能/自立而優游无斷睢盱視上)
(而悅之非介于石者也遲疑而有待非不終日者也○/語録問上視於四下溺於豫未曉曰趨時附勢以得富)
(貴自以為樂者也○丘氏曰三以隂處陽其位不當以/隂比陽又非正應但仰視九四以為豫能无悔乎茍知)
(盱豫之致悔則當速改若復猶豫不決則又有悔矣/泉峰龔氏曰有悔之有當作又字說古文有又通用)○
九四由豫大有得勿疑朋盍簪(九四卦之所由以為豫/者也故其象如此而其)
(占為大有得然又當至誠不疑則朋類合/而從之矣故又因而戒之簪聚也又速也)集疏(程子曰/簪聚也)
(簪之得名取聚髮也○李氏曰由豫者莫不由之以豫/由頤者莫不由之以頤○蔡氏曰大有得者一剛而得)
(五柔也居非正位故疑朋謂衆柔也○丘氏曰卦五隂/爻皆斷一剛爻獨連故以簪為象○愚案盍簪二字近)
(有人音盍作菴入聲簪音匝謂朋類之雜愚竊笑之及/考孔氏疏則謂盍合也簪疾也衆隂合聚而來疾也蘇)
(氏謂盍何不也簪固結也而本義/又以速訓之其說不同有如此者)六五貞疾恒不死(當/豫)
(之時以柔居尊沈溺於豫又乘九四之剛衆不附而處/勢危故為貞疾之象然以其得中故又為恒不死之象)
(即象而觀占/在其中矣)集疏(程子曰六五以隂柔居尊位沈溺於/豫不能自立者也四以陽剛得衆非)
(耽惑柔弱之君所能制乃柔弱不能自立之君受制於/權臣也居得君位貞也受制於下有疾也權雖失而位)
(未亡恒不死也如漢魏末世之君也人君致危亡之道/非一而以豫為多在四不見其失正而於五乃見其强)
(逼者四本无失五自柔弱不能自立各㨿爻以取義故/不同也蒙六五亦以隂居尊位二以陽為蒙之主然彼)
(吉而此疾者時不同也童蒙而資於人宜也耽豫而制/於人危亡之道也又蒙相應而豫相逼也○童溪王氏)
(曰當豫之時而不為豫者以正自守六二是也當豫之/時而不得豫者見制於人六五是也此豫之六爻惟六)
(二六五所以/不言豫也)上六冥豫成有渝无咎(以隂柔居豫極為/昬冥於豫之象以)
(其動體故又為其事雖成而能有渝之象戒占/者如是則能補過而无咎所以廣遷善之門也)集疏(程/子)
(曰在豫之終故為昬蒙已成若能有渝變則可以无咎/豫終有變之義聖人發此義所以勸遷善也故不言冥)
(豫之凶而專言渝之无咎○童溪王氏曰聖人於初六/鳴豫則繼之以凶於上六冥豫則繼之以无咎蓋初所)
(以遏其惡終所以開其善聖人之心於豫之初上見之/矣○愚謂聖人不絶人以為善之道故豫雖至於昬冥)
(而人心天理誰獨无之茍能因其所發而遂明之一變/其所為則亦可以无咎不然則冥行縱欲禍不可勝言)
(矣/)總論(徐氏曰豫有三義曰和豫曰逸豫曰備豫彖象/所言和豫也六爻所言逸豫也備豫不虞卦文)
(无此義傳曰重門擊柝以待暴客此備豫也故曰蓋取/諸豫○丘氏曰豫以九四一爻為主故本爻謂之由豫)
(以衆隂由已而豫也在他爻皆以不從四為善初應則/鳴豫凶三比則盱豫悔五乘則貞疾恒不死上同震體)
(亦不免於冥豫而後有渝也惟六二一爻隂柔中正與/四无係獨能介于石不終日而貞吉豫之不可溺也如)
(此/)
䷐(震下/兌上)隨元亨利貞无咎(隨從也以卦變言之本自/困卦九來居初又自噬嗑)
(九來居五而自未濟來者兼此二變皆剛來隨柔之義/以二體言之為此動而彼說亦隨之義故為隨已能隨)
(物物來隨已彼此相從其通易矣故其占為元亨然必/利於貞乃得无咎若所隨不貞則雖大亨而不免於有)
(咎矣春秋傳穆姜曰有是四德隨而无咎我皆无之豈/隨也哉今案四德雖非本義然其下云云深得占法之)
(意/)集疏(程子曰隨之道可以致大亨也君子之道為衆/所隨與已隨於人及臨事擇所隨皆隨也隨得)
(其道則可以致大亨也凡人君之從善臣下之奉命學/者之徙義臨事而從長皆隨也隨之道利在於貞正隨)
(得其正然後能大亨而无咎失其正則有咎矣豈能亨/乎○又曰以卦變言之乾之上來居坤之下坤之初徃)
(居乾之上陽来下於隂也○邱氏曰剛來而下柔此成/隨之義也然柔性无常比剛則合以卦言則為剛随柔)
(以爻言則為柔随剛○泉峯龔氏曰剛来而下柔以卦/變言是自否来上九之剛来居於初而下於柔也程子)
(之說得之○愚謂隨之卦辭重在一貞字上所隨得正/則无咎否則有咎初二五上位之得正者也故爻辭亦)
(吉三四位不得正故/爻有貞凶居貞之戒)初九官有渝貞吉出門交有功(卦/以)
(物隨為義爻以隨物為義初九以陽居下為震之主卦/之所以為随者也既有所隨則有所偏主而變其常矣)
(惟得其貞則吉又當出門以交不私其隨/則有功也故其象占如此亦因以戒之)集疏(程子曰/人之所)
(従多所親愛者也常人之情愛之則見其是惡之則見/其非故妻孥之言雖失而多従所憎之言雖善而為惡)
(也茍以親愛而従之則是私情所與豈合正理故出門/而交則有功矣○語録問官是主字之義是一卦之主)
(變得貞則吉不貞便凶曰是如此○項氏曰官主也初/九為一卦之主以乾之上九與坤之初六相變而成随)
(上九初六本皆不正因變而得正故曰官有渝貞吉又/曰同人之初曰出門同人隨之初曰出門交有功同與)
(随皆貴於正大不可有所私昵故以出門為貴官有渝/是論卦之始變二爻相易随之本也出門交有功是言)
(成卦之後上下相隨隨之用也○愚謂官則知所守渝/則知所變貞則不失乎正故吉初随之始故曰出門交)
(即遇於二/故曰有功)六二係小子失丈夫(初陽在下而近五陽正/應而逺二隂柔不能自)
(守以須正應故其象如/此凶咎可知不假言矣)集疏(程子曰初陽在下小子也/五正應在上丈夫也随先)
(於近柔不能固守係小子而失丈夫舍正應而従不正/其咎大矣○項氏曰當随之時近者易昵六二近於初)
(九九四近於六三隂陽之情/以近而相隨随之失道者也)六三係丈夫失小子隨有
求得利居貞(丈夫謂九四小子亦謂初也三近係四而/失於初其象與六二正相反四陽當任而)
(已隨之有求必得然非正應故有不正而為/邪媚之嫌故其占如此而又戒以居貞也)集疏(程子/曰三)
(雖與初同體而切近於四故係於四也大抵隂柔不能/自守常親係於所近者上係於四而下失於初舎初從)
(上得隨之宜也四亦无應得三之隨必與之親善故三/有求必得也雖然固不可非理枉道以隨於上茍取愛)
(悅以遂所求故云利居貞○司馬氏曰三无中正之德/而不凶所隨得其人也○劉氏曰隂必隨陽隨至於係)
(則所隨不/可捨矣)九四隨有獲貞凶有孚在道以明何咎(九四/以剛)
(居上之下與五同德故其占隨而有獲然勢凌於五故/雖貞而凶惟有孚在道以明則上安而下從之可以无)
(咎也占者當時/之任宜審此戒)集疏(程子曰九四以陽剛之才處臣位/之極若於隨有獲則雖正亦凶有)
(獲謂得天下之心隨於已為臣之道當使恩威一出於/上衆心皆隨於君若人心從已危疑之道也惟孚誠積)
(於中動為合於道以明哲處之則又何咎古之人有行/之者伊尹周公孔明是也○徐氏曰六三九四相比相)
(從三言有得者得乎四也四言有獲者獲乎三也有孚/在道孚乎五也○泉峰龔氏曰隨卦諸爻皆以隂陽相)
(隨為義四不中正下從隂柔非隨之正也夫三四皆无/正應相比而相隨者也然六三上而從陽理之正也故)
(利居貞九四下而從隂失其理矣貞固守此則必凶也/若能弃邪從正心所孚信在於道焉則為能以明自處)
(何咎之有蓋戒其從三而冀獲勉其舎三以從道也○/愚案程子之說畧同徐氏說亦好泉峰之說與本義不)
(同姑附於此/以俟知者)九五孚于嘉吉(陽剛中正下應中正是信/於善也占者如是其吉宜)
(矣/)集疏(耿氏曰六二柔順中正有嘉德者也上有誠心/以與下下有嘉德以應上其吉可知○誠齋楊)
(氏曰九五以陽剛中正為隨之主應六二中正之臣此/聖君至誠樂從天下之善者也吉孰大焉○項氏曰五)
(之嘉在二㛰曰嘉禮亦曰嘉偶非正應不足以道之○/易氏曰嘉善也五言孚而不言隨者蓋上无隨下之義)
(五與二相孚隨/道之盛者也)上六拘係之乃從維之王用亨于西山
(居隨之極隨之固結而不可解者也誠意之極可通神/明故其占為王用亨于西山亨亦當作祭享之享自周)
(而言岐山在西凡筮祭山川/者得之其誠意如是則吉也)集疏(程子曰上六以柔順/居隨之極極乎隨者)
(也拘係之謂隨之極如拘持縻係之乃從維之又從而/維係之也謂隨之固結如此○語録曰王用亨于西山)
(言誠意通神明神亦隨之如況于鬼神乎之意○新安/胡氏曰當隨之世隂柔不能自立必附陽而後有立故)
(三隂爻皆言係如是則一卦取隂隨陽之義為多○愚/案孔氏胡氏蘇氏皆言上六不隨者也故必拘係之從)
(而維之强之使從然天下之理豈有强之使從而能保/其終不叛去者又皆以亨為亨通之亨則又與拘係强)
(從之意相反蓋拘係之者形之隨也乃從維之者心之/隨也上六正當兌位故曰西山猶升六四言岐山小畜)
(六四言西郊皆互兌也人心相隨/固結而不可解正文王之事也)總論(釋褐楊氏曰陽/者隂之倡隂者)
(陽之隨卦有三陽三隂比而隨之故隂爻皆言係二係/於初三係於四上係於五一隂係一陽有兩兩相隨之)
(義○泉峰龔氏曰隂隨陽者也陽為隂所隨者也隨人/者觀其所隨故三隨四上隨五為得二隨初為失為人)
(所隨者觀其自處故初與五得位則吉四失位則凶夫/二之隨初若未為失也其所以失者以其舎正應而從)
(初也三上无正應故以隨四五為得也又卦以剛隨柔/為義爻以柔隨剛為義爻而剛隨柔則為失矣故初與)
(五不言隨四而/隨三則凶也)
䷑(巽下/艮上)蠱元亨利涉大川先甲三日後甲三日(蠱壊/極而)
(有事也其卦艮剛居上巽柔居下上下不交下卑巽而/上茍止故其卦為蠱或曰剛上柔下謂卦變自賁來者)
(初上二下自井來者五上上下自旣濟來者兼之亦剛/上而柔下皆所以為蠱也蠱壊之極亂當復治故其占)
(為元亨而利涉大川甲日之始事之端也先甲三日辛/也後甲三日丁也前事過中而將壊則可自新以為後)
(事之端而不使至於大壊後事方始而尚新然更當致/其丁寧之意以監前事之失而不使至於速壊聖人之)
(戒深/矣)集疏(程子曰旣蠱則有復治之理甲數之首而事/之始也治蠱之道當思慮其先後為救弊可)
(久之道先甲謂先於此究其所以然也後甲謂後於此/慮其將然也一日二日至於三日言慮之深推之逺也)
(究其所以然則知救之之道慮其將然則知備之之方/善救則先弊可革善備則後利可久古之聖王所以新)
(天下而垂後世也後之治蠱者不明聖人先甲後甲之/戒慮淺而事近故勞於救亂而亂不革功未成而弊已)
(生矣甲者事之首庚者變更之首制作政教之類則云/甲舉其首也發號施令之類則云庚庚有所變更也○)
(語録問蠱是壊亂之象如何便㑹元亨曰亂極必治天/道循環自是如此若不如此便无天道了又曰上頭㡳)
(只管剛下頭㡳只管柔事事不向前下卑巽而上茍止/安得不蠱舊有趙德莊如此說○項氏曰蠱者泰之變)
(泰之壞為蠱則當復始故於蠱謂之甲蠱之六五變則/為巽蠱旣始事巽又申之故巽謂之庚庚更也蠱以全)
(卦言故於卦辭言甲巽至上卦而後為重故於九五言/庚○泉峰龔氏曰剛上而柔下以卦變言是自泰來初)
(剛上而為上上/柔下而為初也)初六幹父之蠱有子考无咎厲終吉(幹/如)
(木之幹枝葉之所附而立者也蠱者前人已壞之緒故/諸爻皆有父母之象子能幹之則飭治而振起矣初六)
(蠱未深而事易濟故其占為有子則能治蠱而考得无/咎然亦危矣戒占者宜如是又知危而能戒則終吉也)
集疏(程子曰初六雖居最下而成卦由之有主之義居/内在下而為主子幹父蠱也子幹父蠱之道能堪)
(其事則為有子而其考得无咎不然則為父之累故必/惕厲則終吉也○項氏曰初六隂柔本无幹蠱之才然)
(蠱之成卦因坤上六來為初六初六者成卦之主也故/於此爻詳言治蠱之事專取卦主為義不論其才也○)
(愚謂以家言之則曰子幹父蠱以國言之則臣幹君蠱/矣而為君者能繼志述事是亦幹前王之蠱也言父子)
(則君臣在/其中矣)九二幹母之蠱不可貞(九二剛中上應六五/子幹母蠱而得中之)
(象以剛承柔而治其壊故又戒/以不可堅貞言當巽以入之也)集疏(程子曰子之於母/在乎屈已下意巽)
(順將承使之身正事治而已若伸已陽剛之道矯拂傷/恩則所害大矣故曰不可貞○泉峰龔氏曰諸爻稱幹)
(父之蠱者四幹母之蠱者一蓋婦无遂事而聽於夫事/之壞多父所致也○愚謂幹母之蠱尤難於幹父之蠱)
(太剛則傷愛太柔則不立故必巽順/以入而不用剛之迹則可免於悔吝)九三幹父之蠱小
有悔无大咎(過剛不中故小有悔/巽體得正故无大咎)集疏(程子曰三以陽/處剛而不中剛)
(之過也然在巽體又居得正雖以剛過而有小小之悔/終无大咎然有小悔已非善事親也○蔡氏曰三不應)
(上子之能爭而不從令者也○愚謂三曰悔而四曰吝/者剛居剛故有悔柔居柔故見吝也悔屬陽而吝屬乎)
(隂者吉凶悔吝相為循環悔/則至於吉而吝則至於凶也)六四裕父之蠱徃見吝(以/隂)
(居隂不能有為寛裕以治蠱之象也如是則/蠱將日深故徃則見吝戒占者不可如是也)集疏(程子/曰四)
(以柔順之才而處正僅能自守寛裕以處父事若徃幹/過常之事則不勝而見吝矣○語録曰三四兩爻說得)
(悔吝最分明九三有悔而无咎由凶而趨吉也六四雖/目下无事然却終吝由吉而趨凶也○毛氏曰九三失)
(之過故悔六四失之不及故吝必不得已寧悔无吝○劉/氏曰强以立事為幹怠而委事為裕事弊而裕之弊亦)
(甚矣蓋六四體艮之止而爻位俱柔夫貞固足以幹事/今止而怠柔而懦怠且懦皆増益其蠱者也持是而徃)
(吝道也安能治蠱邪○泉峰龔氏曰四柔順得正似能/盡事親之道其不得如幹蠱之吉者蓋初六巽體爻柔)
(位剛順而足以有為所以能幹蠱而吉六四艮體爻位/俱柔止而不能有為所以為裕父之蠱而見吝若四者)
(其從父之令而不得為孝乎○愚謂蠱者前事之已壊/也父以柔懦至於蠱壊其家而四又以柔弱之質承其)
(蠱壊之後无剛明果決之才以濟之故曰裕父之蠱裕/者寛也德可裕也蠱不可裕也蠱欲幹幹則有立不能)
(幹而反裕之則/委靡而不振矣)六五幹父之蠱用譽(柔中居尊而九二/承之以德以此幹)
(蠱可致聞譽故/其象占如此)集疏(程子曰五居尊位以隂柔之質下/應九二陽剛之臣而倚任之以幹)
(蠱則可以成令譽也○項氏曰六五之才雖不足於幹/然得尊位大中能以令名掩前人之蠱者也故象曰幹)
(父用譽承以德也言不以才幹而以德幹也○愚謂蠱/者事之已壊諸爻稱幹父之蠱者皆幹前人已壊之事)
(六五至於用譽則不特幹其事之已壊所/謂立身揚名使國人稱願曰幸哉有子矣)上九不事王
侯髙尚其事(剛陽居上在事之外故為此/象而占與戒皆在其中矣)集疏(程子曰/上九居)
(蠱之終无應於下處事之外无所事之地也以剛明之/才无應援而處无事之地是賢人君子不遇於時而高)
(潔自守不累於世務者也故云不事王侯高尚其事士/之高尚亦非一道有懷抱道德不偶於時而高潔自守)
(者有知止足之道退而自保者有量能度分安於不求/知者有清介自守不屑天下之事自潔其身者所處雖)
(有得失小大之殊皆自高尚其事者也○語録問占與/戒皆在其中曰有此事則其占如此又戒其必如此乃)
(可也若得此象而不能從則有凶矣當此時節若能斷/然不事王侯髙尚其事不半上落下或出或入則其志)
(真可法則矣只為人不能如此也○項氏曰居蠱之終/无事之時也在蠱之外不當事之人也然當事者以幹)
(蠱為事不當事者以髙尚為事亦各事其事也事得其/宜非宜幹而不幹者故象曰志可則若六四在事中而)
(不事則可吝矣○愚謂處事之始在蠱之初而能以事/為事此考之有子也在蠱之終事已幹而成矣在蠱之)
(上功已成而退矣諸爻皆言蠱獨此不言蠱事至於此/无蠱可知傳曰夫孝者始於事親終於立身其是之謂)
(與/)總論(蔡氏曰蠱者壊極而有事也前事旣壊後事必/飭猶父没則子當繼之故取家事為象然為家)
(之道貴剛柔得中過於剛則悔過於柔則吝故九三有/悔六四見吝也初六九二六五上九或位剛爻柔或位)
(柔爻剛剛柔相濟皆得治蠱之道者也○丘氏曰蠱以/家事言則上為父五為母衆爻為子以國事言則五為)
(君下四爻為用事之臣上一爻為不事之臣觀下五爻/以幹父言則父之位存矣觀上一爻以王侯言則君之)
(位存矣此易之道所以屢遷而不可以為典要也○新/安胡氏曰蠱以父母取象者蠱乃前人已壊之事故諸)
(爻皆以子幹為言上獨不取子象者幹至五而用譽无/復蠱之可幹故又取不事王侯之象○泉峰龔氏曰蠱)
(下卦巽體巽有事也故下三爻皆能幹者上卦艮體艮/者止也故上三爻皆非能幹者上三爻不能幹而六五)
(用譽者以柔中居尊也下三爻能/幹而九三有悔者以其過剛也)
䷒(兌下/坤上)臨元亨利貞至于八月有凶(臨進而淩逼於/物也二陽浸長)
(以逼於隂故為臨十二月之卦也又其為卦下兌說上/坤順九二以剛居中上應六五故占者大亨而利於貞)
(然至于八月當有凶也八月謂自復卦一陽之月至於/遯卦二隂之月隂長陽遯之時也或曰八月謂夏正八)
(月於卦為觀亦臨之反/對也又因占而戒之)集疏(程子曰二陽方長於下陽/道向盛之時聖人預為之)
(戒曰陽雖方盛至于八月則其道消矣是有凶也大率/聖人為戒必於方盛之時方盛而慮衰則可以防其滿)
(極而圖永久若旣衰而後戒亦无及矣○語録問臨字/不特是上臨下之謂凡進而逼近者皆謂之臨曰然○)
(李氏曰臨觀反對而成或謂復至遯為八月不知八月/有凶言于臨則當自臨數不當自復數以觀次臨則當)
(數至觀不當數至遯也○童溪王氏曰二陽寖長未遽/消也聖人慮之深而防之早故預警之曰至于八月有)
(凶於方長之時而告之以將消之理則庶乎其知所戒/也○泉峰龔氏曰一陽之卦為復二陽之卦為臨復曰)
(七日來復臨曰至于八月有凶此原始要終而言也自/姤一隂生歴七爻為復而一陽來故曰七日來復原其)
(始而言之者喜陽之復也自臨二陽長至于八月為觀/而二陽消故曰至于八月有凶要其終而言之者慮陽)
(之消也聖人於一陽之來方喜其復於二陽之長即慮/其消者易為君子謀所以使之預為之戒若隂當方長)
(之時雖已知其有衰而聖人不言也至於八月有凶當/以臨觀反對之說為正○愚案本義八月之說前說自)
(復數至遯後說自臨數至觀於卦經八爻於月經八月/臨盡變為遯反對則為觀或曰數至觀又符夏正之八)
(月不知數至遯為建未月又周正之八月也二說皆通/而愚以為臨盡變而為遯者其說為長也何則陽至遯)
(而凶矣至觀則取象又不/然姑兼存乎此以俟知者)初九咸臨貞吉(卦惟二陽徧/臨四隂故二)
(爻皆有咸臨之象初九剛/而得正故其占為貞吉)集疏(程子曰咸感也陽長之/時初得正位與四相感)
(獲乎上而得行其正道是以吉也凡言貞吉有旣貞而/吉者有得貞則吉者有貞固守之而吉者各隨其時也)
(初九之貞吉蓋以得位居正為重○童溪王氏曰咸臨/隂陽相感而相臨也初九當君子道長之時所居者正)
(位所行者正道而所與者正人故曰貞吉○愚謂臨與/泰只爭一爻初二曰咸臨有泰初九拔茅茹以其彚之)
(意卦辭八月有凶有泰九三无平不陂无徃不復之/義臨陽長也故爻辭多吉泰陽盛也故爻多戒辭)九
二咸臨吉无不利(剛得中而勢上進故/其占吉而无不利也)集疏(易氏曰初/與二皆以)
(陽感隂故皆曰咸臨○泉峰龔氏曰卦辭以二陽逼乎/隂為義爻辭以隂陽相感為義初臨四二臨五陽臨乎)
(隂下臨乎上也四臨初五臨二隂臨乎陽上臨乎下也/皆相感而相臨者也程子以卦傳曰咸感也而有皆義)
(謂交相感也政此意或謂四五不言咸何以知其交感/也曰初二陽也四五隂也陽倡而隂和上下交感倡之)
(者陽故於陽爻言之然四應初為至臨/五應二為知臨亦相感相臨之意也)六三甘臨无攸
利既憂之无咎(隂柔不中正而居下之上為以甘說臨/人之象其占固无所利然能憂而改之)
(則无咎也勉人/遷善為戒深矣)集疏(程子曰三居下之上臨人者也隂/柔而說體又處不中正以甘說臨)
(人者也在上而以甘說臨下失德之甚无所利矣旣知/危懼能憂而改之則无咎也○愚謂甘臨傳所謂言甘)
(誘我也甘言誘人何所/利哉憂而防之則无咎)六四至臨无咎(處得其位下應/初九相臨之至)
(宜无咎/者也)集疏(語録曰至臨无咎未是極好只是與初相/臨得至切故謂之至○易氏曰六四以隂)
(柔在上而得其正初九以陽剛在下而亦得其正初以/正相感四以正相應此至臨所以无咎○丘氏曰隂柔)
(无臨人之德三與四同也然三无攸利而四无咎者蓋/四之至臨異乎三之甘臨三乘陽而四應陽三位不當)
(而四位當也○愚案諸家至臨之說有以為至哉坤元/之至有以為至極之至有以為至誠之至蓋六四與初)
(九相感而相應者也陽倡而隂隨/者也今初九至而臨四何咎之有)六五知臨大君之宜
吉(以柔居尊下應九二不自用而任人/乃知之事而大君之宜吉之道也)集疏(程子曰五/以柔中順)
(體居尊位而下應於二剛中之臣是能倚任於二不勞/而治以知臨下者也夫以一人之身臨乎天下之廣若)
(區區自任豈能周於萬事故自任其智者適足以為不/智惟能任天下之聰明則无所不周是不自任其智則)
(其知大矣是大君之宜也其吉可知○愚謂六五以柔/居尊位而應於二如剛之寖長而向乎泰乃忘其勢而)
(以柔中之德臨之此所以為知也蓋二陽雖長隂尚足/以抗之茍以為足以抗之而不知所以臨之之宜則不)
(得為知也雖然為君者以是服天下之强則可/小人以是當君子則不可也故曰大君之宜吉)上六敦
臨吉无咎(居卦之上處臨之終敦厚於臨吉/而无咎之道也故其象占如此)集疏(語録/曰上)
(六敦臨自至臨積起有敦篤之義艮上九亦謂之敦艮/○易氏曰上居臨之極无應於下非能臨者而謂之敦)
(臨何也敦厚也坤德至上而益厚也○愚案上六逺於/陽剛之應而曰敦臨者躬自厚者也居臨之終无與无)
(求而能自厚其/德吉之道也)總論(丘氏曰臨之下體初二皆剛臨之/上體四五皆柔四應初五應二此)
(感彼應故初二兩爻皆曰咸臨三上俱柔故不取感應/之義○新安胡氏曰二陽寖長進逼於柔此雖成卦之)
(體而雜卦又曰臨觀之義或與或求與者上下相與也/爻辭初二咸臨此下臨上剛臨柔也三甘臨四至臨五)
(知臨上敦臨此上臨下柔臨/剛也上下相臨所謂與也)通論(愚案一陽初來為復/三陽在内為泰一陽)
(在上為剥三陽在外為否而臨觀獨不取隂陽消長之/義者何哉以九二九五之得其中也隂陽至是而得其)
(中則不見其消長之迹而見其相與相求之義也臨之/相與如師之順命觀之相求如比之服從交相與求者)
(也其㫖/㣲矣)
䷓(坤下/巽上)觀盥而不薦有孚顒若(觀者有以中正示人/而為人所仰也九五)
(居上四隂仰之又内順外巽而九五以中正示天下所/以為觀盥將祭而潔手也薦奉酒食以祭也顒若尊嚴)
(之貌言致其潔清而不輕自用則其孚信在中而顒然/可仰戒占者當如是也或曰有孚顒若謂在下之人信)
(而仰之也此卦四隂長而二陽消正為八月之/卦而名卦繫辭更取他義亦扶陽抑隂之意)集疏(語/録)
(問盥而不薦曰祭祀无不薦者此是假設來說薦是用/事了盥是未用事之初云不薦者言持得這誠敬如盥)
(之意常在若薦則是用出用出則纔畢便過了无復有/初意矣詩云心乎愛矣遐不謂矣中心藏之何日忘之)
(正是此意說出這愛了則都无事可把持矣惟其不說/但藏在中心所以常見其不忘也○問四隂長而二陽)
(消八月之卦而名卦繫辭不取此義何也曰只為九五/中正以觀示天下事都别了以此見易不可執一看所)
(謂不可為典要惟變所適也○問觀隂盛而不言凶咎/何也曰此卦取義不同蓋隂雖盛而九五之君乃當正)
(位故只取為觀於下之義而不取隂盛之象也○問觀/觀之義曰自上示下曰觀去聲自下觀上曰觀乎聲故)
(卦名之觀去聲六爻之觀平聲○張氏曰觀乃四隂方/長二陽向消之卦而九五適當消長之衝四進則消五)
(矣五君位也君位其可无乎故作易者不取剥陽之義/而名之以觀所以存君位也○丘氏曰爾雅曰闕謂之)
(觀全卦具艮體艮為門闕有觀之象觀示也二陽位四/隂之上以觀示乎下而下皆仰觀之也○或問四陽盛)
(長之卦曰大壯四隂盛長之卦不曰小壯而曰觀何也/泉峰龔氏曰易之名卦以陽為主也在陽長之卦曰復)
(曰臨曰泰曰大壯曰夬固主於陽而言在隂長之卦曰/姤曰遯曰否曰觀曰剥亦主於陽而言主於陽而言者)
(所以扶陽也此四隂之卦不曰小壯而曰觀也曰然則/四陽之卦有曰大過四隂之卦有曰小過者何也曰隂)
(可以言過而不可以言壯也然大過之四陽過而居中/小過之四隂過而居外亦崇陽抑隂之意也○愚案六)
(爻中觀字皆平聲卦名亦當平聲作去聲者非是雖有/彖傳大觀在上之義又是夫子之意自可不拘觀去聲)
(以上示下為義觀平聲以下觀上為義上示下者欲人/之觀也下觀上者為人所觀也況此卦辭盥而不薦有)
(孚顒若正下觀上之辭也言將祭之時但已盥手而未/祭則其誠敬尊嚴顒然可仰豈謂以此觀示於人哉正)
(為人所觀仰爾過此而薦則夫子所/謂禘自旣灌而徃者吾不欲觀之矣)初六童觀小人无
咎君子吝(卦以觀示為義據九五為主也爻以觀瞻為/義皆觀乎九五也初六隂柔在下不能逺見)
(童觀之象小人之道君子之羞也故其/占在小人則无咎君子得之則可羞矣)集疏(程子曰九/五以陽剛)
(中正在上聖賢之君也近之則見其道德之盛初六逺/之所見者淺近如童蒙之觀也小人所見昏淺不能識)
(君子之道乃常分也不足為之/過咎若君子如是則可羞吝矣)六二闚觀利女貞(隂柔/居内)
(而觀乎外闚觀之象女子之貞也故/其占如此丈夫得之則非所利矣)集疏(郭氏曰男女/吉凶不同故)
(恒卦曰婦人吉夫子凶則知利女貞者固知為男之醜/也○誠齋楊氏曰蒙而无見曰童有見而小曰闚有見)
(固愈於无見也有見而小其愈幾何二之與五正應也/然二以隂闇之資亦安能觀五之大觀哉不過小有所)
(見而已○徐氏曰闚門中視也隂柔居内而觀外雖與/五為應前為三四所蔽所見不明闚觀之象○愚謂初)
(六以隂居陽位故言童觀小人六/二以隂居隂位故言闚觀女貞)六三觀我生進退(我/生)
(我之所行也六三居下之上可進可退故不觀九五/而獨觀已所行之通塞以為進退占者宜自審也)集
疏(蘇氏曰處上下之際故當自觀其生以卜進退○語/録曰觀我生進退者事君則觀其言聽計從治民則)
(觀其政教可行膏澤可下可以見自家所行之通塞而/為進退○愚謂六三去五不逺居下之上故可進猶陷)
(隂中為四所隔故又退居在進退之間可以自/觀我之所行何如時可進則進時可退則退也)六四觀
國之光利用賔于王(六四最近於五故有此象/其占為利於朝覲仕進也)集疏(程/子)
(曰觀莫明於近五以陽剛中正居尊位聖賢之君也四/切近之故云觀國之光謂觀見道德之光輝也聖明在)
(上則懐抱道德之人皆願進於朝古者有德之人則君/賓禮之故士之仕進於朝則謂之賓○郭氏曰六三逺)
(君方且自觀其身而圖進退四則處近君之地已進而/觀國之光矣利用賓于王无進退之疑也○愚謂觀與)
(剥只爭一爻且觀互體有剥觀六四即剥六五也觀國/之光利用賓于王正與貫魚以宫人寵无不利同意皆)
(以切近於君承光寵也觀本為隂長之卦以九五/得位得正故諸隂爻更觀仰之是亦反則之意也)九五
觀我生君子无咎(九五陽剛中正以居尊位其下四隂/仰而觀之君子之象也故戒居此位)
(得此占者當觀已所行必其陽/剛中正亦如是焉則得无咎也)集疏(潘氏曰九五居尊/處正為觀於下反)
(觀諸己所為而皆君子則可以无咎○徐氏曰九五為/大觀之主巍乎在上乃天下之儀表在下四隂莫不仰)
(之是皆觀乎五矣五將何所觀乎亦惟觀我身之所行/揭中正以觀示天下可也○泉峰龔氏曰五為觀者也)
(故不言觀人而言觀我若已有陽剛中正之德則可以/為觀而无咎矣○愚案小象曰觀我生觀民也是民俗)
(善則政化善也不以小象為拘則如本義之所云爻中/兩言君子无咎一言小人无咎君子吝疑此君子无咎)
(只是占辭正與那小人无咎相對言小人无咎君子吝/言君子无咎則小人有咎可知已小象不特解意亦可)
(見/)上九觀其生君子无咎(上九陽剛居尊位之上雖不/當事任而亦為下所觀故其)
(戒辭畧與五同但以我/為其小有主賓之異耳)集疏(程子曰上九以陽剛之德/處於上為下之所觀而不)
(當位是賢人君子之不在於位而道德為天下所觀仰/者也○語録曰其生謂言行事為之見於外者又曰觀)
(我是自觀觀其亦是自觀却從别人說易中其字不說/别人只是自家如乘其墉之類又曰九五上无君子无)
(咎蓋言君子有陽剛之德故无咎小人无此德自當不/得此爻○泉峰龔氏曰上九亦為觀者不言觀我而言)
(觀其蓋我者自已之辭其者他人之辭五居君位為卦/之主上无位不得以觀自任故其辭緩○愚謂觀其生)
(指九五也五上雖皆為下所觀而五得/位得中正且尊无二上故知其指五也)總論(語録問觀/六爻一爻)
(勝似一爻豈所據之位愈髙則所見愈大邪曰上爻意/思自别下四爻是以所據之位愈近則所見愈親切意)
(思○泉峰龔氏曰觀二陽在上為觀以示下者也四隂/在下觀乎二陽者也然初二在下而逺於五故初為童)
(觀所見者不逺二為闚觀所見者不大三居上下之閒/位與五隔故不觀五而自觀已所行以為進退四最切)
(近乎五故觀見國之光華二陽為觀者也故皆不觀人/而反觀内省以自盡其道二陽為觀而五為主四隂觀)
(五而四獨親此觀六爻之義也○愚謂觀是箇夾註㡳/艮卦兩爻當一爻故五上爻辭全同初二之童觀闚觀)
(其義一也特以陽位隂位而有童子女人之異耳三與/四同而有進退淺深之不同逺近使之然也猶之秉燭)
(夜行愈近/者愈明也)
䷔(震下/離上)噬嗑亨利用獄(噬齧也嗑合也物有間者齧/而合之也為卦上下兩陽而)
(中虚頤口之象九四一陽間於其中必齧之而後合故/為噬嗑其占當得亨通者有間故不通齧之而合則亨)
(通矣又三隂三陽剛柔中半下動上明下雷上電本自/益卦六四之柔上行以至於五而得其中是知以隂居)
(陽雖不當位而利用獄蓋治獄之道惟威與明而/得其中之為貴故筮得之者有其德則應其占也)集疏
(程子曰聖人於卦象推之於天下之事在口則為有物/隔而不得合在天下則為有强梗或讒邪間隔於其間)
(故天下之事不得合也當用刑法以除去之然後天下/之治得成矣萬事所以不合者皆由有間也无間則合)
(矣○易氏曰卦本頤體一陽在四為頤中之間有噬嗑/之象又曰噬嗑所以除頤中之間刑獄所以除天下之)
(間○新安胡氏曰易六十四卦彖辭惟噬嗑取象於獄/者以上下兩陽而中虚有獄之象九四一陽間於其中)
(有獄囚之象明照而威震得用獄之道也○泉峰龔氏/曰柔得中而上行以卦變是自否來初柔上居於五而)
(得中也○遙溪先生曰噬嗑有頤之象頤之象本於自/然噬嗑之象出於使然有物然後有噬有噬然後有嗑)
(有嗑然後有亨噬而使/合有利用獄之道也)初九屨校滅趾无咎(初上无位/為受刑之)
(象中四爻為用刑之象初在卦始罪薄過小又在卦下/故為屨校滅趾之象止惡於初故得无咎占者小傷而)
(无咎/也)集疏(程子曰初居最下无位者也上處尊位之上/亦无位者也○誠齋楊氏曰屨校不懲必至)
(何校滅趾不懲必至滅耳初九之小人能懲於薄刑則/不貽上九惡積罪大之凶禍矣○蔡氏曰屨履也校械)
(也初滅趾謂受刑於初所傷者/小也止惡於初則小懲大戒)六二噬膚滅鼻无咎(祭/有)
(膚鼎蓋肉之柔脆噬而易合者六二中正故其所治如/噬膚之易然以柔乘剛故雖甚易亦不免於傷滅其鼻)
(占者雖傷而/終无咎也)集疏(程子曰二應五之位用刑者也二居/中得正用刑得其中正則罪惡者易)
(服故取噬膚為象然乘初剛是用刑於强梗之人必須/深痛故至滅鼻中正易以服人與嚴刑待强梗義不相)
(妨○誠齋楊氏曰二三五有衆齒上下噬齧之象○易除/氏曰五除間之主也四大臣之除間者也二三羣臣之)
(間者也以初之滅趾而不悛又轉而為滅鼻深其刑以/治之也○泉峰龔氏曰滅鼻之說本義以用刑者有傷)
(為言程子以受刑者有傷為說要之如程/子之說方與卦内滅趾滅耳之說相應)六三噬腊肉
遇毒小吝无咎(腊肉謂獸腊全體骨而為之者堅韌之/物也隂柔不中正治人而人不服為噬)
(腊遇毒之象占雖小吝然/時當噬嗑於義為无咎也)集疏(程子曰三居下之上用/刑者也六居三處不當)
(位用刑而人不服反致怨傷如噬齧腊肉而遇毒是可/吝也然當噬嗑之時大要噬間而合之雖其處位不當)
(而强梗難服然用刑非不當也故无咎○語録曰噬腊/肉遇毒則是所噬者堅韌難合六三以隂柔不中正而)
(遇此所以遇毒而小吝然此亦是合當治者但難治耳/治之雖小吝終无咎也○徐氏曰腊者肉見於外骨藏)
(於内人所不察者以六居/三外柔内剛亦有此象)九四噬乾胏得金矢利艱貞
吉(胏肉之帶骨者與胾通周禮獄訟入鈞金束矢而後/聽之九四以剛居柔得用刑之道故有此象言所噬)
(愈堅而得聽訟之宜也然必利於/艱難貞固則吉戒占者宜如是也)集疏(程子曰在噬嗑/四為最善四剛)
(而明體陽而居柔剛明則傷於果故戒以知艱居柔則/守不固故戒以堅貞○楊氏曰九四合一卦言之則為)
(間者以爻言則居近卦之位任除間之責者也易之取/象不同類如此○王十朋曰至堅者金也至直者矢也)
(周禮有兩劑入鈞金兩造入束矢而後聽之則是不入/束矢不入金者自服於不直者也○徐氏曰胏者骨見)
(於外肉附其間其强可見矣以九居四外剛内柔亦有/此象噬嗑中四爻三柔一剛剛者噬之用也故四為噬)
(之主而獨吉也○新安胡氏曰以全體言九四為一卦/之間則受噬者在四彖辭利用獄是刑四也以六爻言)
(則受噬者在初上故初上皆受刑四反為噬之/主爻中稱腊稱乾皆離象說卦曰離為乾卦)六五噬
乾肉得黄金貞厲无咎(噬乾肉難於膚而易於腊胏者/也黄中色金亦謂鈞金六五柔)
(順而中以居尊位用刑於人人无不服故有/此象然必貞厲乃得无咎亦戒占者之辭)集疏(程子/曰五)
(在卦愈上而為噬乾肉反易於四之乾胏者五居尊位/乘在上之勢以刑於下其勢易也然五處中剛而實柔)
(體故戒以必貞固而懐危厲乃能无咎也○語録問九/四利艱貞六五貞厲皆有艱難貞固危懼之意故皆為)
(戒占者之辭曰亦是爻中元有此道理大扺纔是治人/彼必為敵不是易事故雖時位卦德得用刑之宜亦須)
(以艱難貞固處之○童溪王氏曰四以剛而居柔五以/柔而居剛其不正一也故四必艱貞而後為吉五必貞)
(厲而後得/无咎也)上九何校滅耳凶(何負也過極之陽在卦之/上惡極罪大凶之道也故)
(其象占/如此)總論(蔡氏曰噬之用在中故中四爻為噬也初/上爻受噬者也為噬故爻辭皆稱噬受噬)
(故爻无噬辭○丘氏曰噬嗑去間之卦也故六爻皆言/用獄之事初過小而在下故屨校滅趾為用刑之始上)
(惡極而怙終故何校滅耳為用刑之終中四爻治獄之/人其爻位有剛柔故其所噬有難易二以柔居柔為噬)
(膚易噬者也五以柔居剛為噬乾肉比噬膚為難矣三/柔中有剛為噬腊肉腊則有骨比乾肉又難矣四剛中)
(有柔為噬乾胏胏則骨大於腊噬之最難者也此中四/爻之則也然占辭三爻无咎四獨吉者則治獄又當以)
(剛為尚也○泉峰龔氏曰周公爻辭言噬而不言嗑孔/子序卦言嗑而不言噬噬者用之始所以除間嗑者事)
(之成則間除矣天下之事未有能噬而不嗑嗑而不由/於噬者故彖兼言噬嗑爻言噬序卦言嗑各有所主也)
通論(或問噬嗑賁俱是頤中有物之象而命名不同何/也愚曰噬嗑取下動齧上象賁取隂陽相交文明)
(以止象/故不同)
䷕(離下/艮上)賁亨小利有攸徃(賁飾也卦自損來者柔自/三來而文二剛自二上而)
(文三自旣濟而來者柔自上來而文五剛自五上而文/上又内離而外艮有文明而各得其分之象故為賁占)
(者以其柔來文剛陽得隂助而離明於内故為/亨以其剛上文柔而艮止於外故小利有攸徃)集疏(徐/氏)
(曰有質必有文質者本也文者所以飾之也賁以剛柔/徃來交錯而成卦而剛大柔小乾剛為質於内而柔來)
(文之本剛得柔大者通矣坤柔為質於外而剛徃文之/本柔得剛小者利矣○愚案以卦變是自泰來柔來而)
(文剛坤下交乾分剛上而文柔乾上交坤剛柔二象交/相文飾之象也亨者以柔來文剛故得亨通剛上文柔)
(不得中位在无位之地/故只小利有攸徃而已)初九賁其趾舎車而徒(剛德明/體自賁)
(於下為舎非道之車而安於徒/步之象占者自處當如是也)集疏(程子曰趾在下所/以行也君子修飾)
(之道守節處義其行不茍義或不當則舎輿而徒行衆/人之所羞而君子以為貴也○項氏曰初最下為趾君)
(子之飾其趾惟不以不義汙之則天下之至榮也初九/剛正而在下故其象如此○泉峰龔氏曰趾初象車坎)
(象說卦坎為輿初在互體坎下故為舎車而徒之象○/愚謂初九當賁之時其德剛其體明故有有車象其位)
(下故徒行舎車而徒豈咈人情者哉時義之不可以乘/也修飾於下故曰賁其趾義非茍進故曰舎車而徒舎)
(車而徒所謂窮/不失義者矣)六二賁其須(二以隂柔居中正三以陽/剛而得正皆无應與故二)
(附三而動有賁須之象占/者宜從上之陽剛而動也)集疏(童溪王氏曰六二柔而/靜者也其動其止惟九)
(三之剛是隨為猶之須也其動與否惟頤之隨得所附/也自三至上外實中虚有頤之象○徐氏曰六二隂柔)
(无應上比九三猶須之附頤而動也○愚謂須隨頤而/動者也動止惟係於所附六二以隂而麗乎剛蓋隂不)
(能自明也得陽而後明柔不能自立也得剛而後立下/不能自興也得上而後興須之象也故象曰與上興也)
九三賁如濡如永貞吉(一陽居二隂之間得其賁而潤/澤者也然不可溺於所安故有)
(永貞/之戒)集疏(程子曰三處文明之極與二四二隂相賁賁/之盛者也賁飾之盛光彩潤澤故云濡如與)
(二四非正應相比而成賁故戒以永貞則吉也○蔡氏/曰三居二柔之中有坎象故曰濡如○愚謂三之賁如)
(自飾也濡如二四飾之也猶所謂相濡沫也本自賁飾/復加潤色文物之最盛者也位雖得正然上无應與故)
(有永貞/之戒)六四賁如皤如白馬翰如匪寇㛰媾(皤白也馬/人所乘人)
(白則馬亦白矣四與初相賁者乃為九三所隔而不得/遂故皤如而其徃求之心如飛翰之疾也然九三剛正)
(非為寇者也乃求㛰/媾耳故其象如此)集疏(程子曰四與初為正應相賁/者也本當賁如乃為三所隔)
(而不得遂故云皤如皤白也未獲賁也未獲相賁故云/白馬其從正應之志如飛故云翰如非為九三之冦所)
(隔則與初之㛰媾相親矣○語録曰此爻无所賁飾其/馬亦白也言无飾之象如此○項氏曰三當賁道之隆)
(四當賁道之變自三以下屬離故三爻皆以文為賁自/四以上屬艮艮為篤實而主白故上三爻皆以白為賁)
(○愚謂自飾以正故曰賁如未受飾於物故曰皤如蓋/雖未受飾而已有受飾之質矣皤如其受飾之質與白)
(之盛也六四與初九為正應初則賁其趾四則賁如皤/如是皆不愛華飾者也初九舎車而徒欲徃就四四則)
(白馬翰如欲下就初是急欲相賁也然近逼於得位/之九三而不得以遂其男女之交故曰匪冦㛰媾)六
五賁于丘園束帛戔戔吝終吉(六五柔中為賁之主敦/本尚實得賁之道故有)
(丘園之象然隂性吝嗇故有束帛戔戔之象束帛薄物/戔戔淺小之意人而如此雖可羞吝然禮奢寧儉故得)
(終/吉)集疏(語録問賁于丘園曰六五是止體上比於九漸/漸到極處若一向賁飾去亦自不好須是收歛)
(方得問敦本尚實曰賁是賁飾之義他今却來賁丘園/為農圃之事當賁之時若可鄙吝然却得終吉問或以)
(戔戔為盛多貌曰非也戔戔淺小之義凡淺字錢字箋/字皆從戔又曰戔戔是狹小不足之意六居尊位却如)
(此敦本尚儉便似吝嗇如衛文公漢文帝雖是吝却終/吉此在賁卦有反本之義到上九便白賁如束帛之類)
(都没了○愚謂丘園生財之地束帛用財者也於生財/則致飾於用財則致損所謂生之者衆用之者寡敦本)
(而節用也蓋六五之才内陽外隂陽為實為/益隂為虚為損有强本節用敦本尚實之義)上九白賁
无咎(賁極反本復於无色善/補過矣故其象占如此)集疏(語録曰賁飾之事太/盛則有咎所以處太)
(極之終則歸於白賁勢當然也○項氏曰六二柔來而/文剛主内卦之文者也内卦以文為文故曰賁其須須)
(之麗於身最為虚文者也上九分剛上而文柔主外卦/之文者也外卦以質為文故曰白賁白非所以為賁也)
(然文之初興必自質始則白固在衆采之先文之旣極/必以質終則白又在衆采之後是則白者賁之所以成)
(始而成終者也○愚謂白賁云者終歸於无所飾也賁/之取義始則因天下之質而飾之以文終則反天下之)
(文而歸/之於質)總論(徐氏曰内卦離體以文明為賁初賁其趾/二賁其須三賁如濡如皆有所文飾者也)
(外卦艮體以篤實為賁四皤如五丘園上白賁皆尚質/素无假外飾故曰賁无色也○丘氏曰以卦變言柔來)
(文剛剛上文柔而為賁以二體言則下離上艮文明以/止而為賁以六爻言則三陽三隂相比相應而為賁初)
(與四相應而為賁者也二與三五與上相比而為賁者/也此賁六爻之大㫖也○泉峰龔氏曰賁之為言飾也)
(謂飾以文華也然以六爻攷之初之舎車而徒五之賁/于丘園上之白賁皆質實而不事文華者也四之皤如)
(則欲求賁初而未得二之賁須亦附於三而為賁者也/惟三之賁如濡如為賁飾之盛而即有永貞之戒者懼)
(其溺於文也如是則古人之所謂賁者未始全事文華/也亦務其本實而已本實旣立文華不外焉徒事文華)
(不務本實非/古人所謂賁)
䷖(坤下/艮上)剥不利有攸徃(剥落也五隂在下而方生一/陽在上而將盡隂盛長而陽)
(消落九月之卦也隂盛陽衰小人壯而君子病又内坤/外艮有順時而止之象故占得之者不可以有所徃也)
集疏(釋褐楊氏曰易貴陽而賤隂尊君子而卑小人自/姤至剥自復至夬皆以君子為主故五陽決一隂)
(為夬曰利有攸徃五隂剥一陽為剥曰不利有攸徃也/○愚謂不利有攸徃為上九君子謀也然諸隂爻多凶)
(亦豈小人之利哉君子於此時當順時而止以待得輿/之日小人當以貞自守不宜進迫於君子以自取剥廬)
(之禍是小人亦/不利有攸徃也)初六剥牀以足蔑貞凶(剥自下起滅貞/則凶故其占如)
(此蔑/滅也)集疏(蔡氏曰牀者人之所安其體上實下虚故取/以象剥足在下又取以象初貞正也謂上剛)
(初去上最逺而剥於下有滅正之漸故曰蔑貞凶○泉/峰龔氏曰剥以五隂剥一陽一陽在上初剥於下禍未)
(遽及乎陽也然已漸滅於貞道矣辟之牀焉牀者人之/所安也今剥其足禍雖未及乎身然牀足旣傷身已不)
(能安矣豈待及/膚而後為凶哉)六二剥牀以辨蔑貞凶(辨牀幹也/進而上矣)集疏
(程子曰辨分隔上下者牀之幹也隂漸進而上剥至於/辨愈滅於正凶益甚矣○語録問初與二蔑貞凶是以)
(隂滅陽以小人滅君子之道凶之象也不知只是陽與/君子當之則凶為復隂與小人亦自為凶曰自古小人)
(滅害君子終亦有凶但此爻象只是說陽與君子之凶/也○愚案初二之凶只是各隂爻當之蔑貞凶蓋蔑去)
(君子之貞道无是非羞惡之心自取凶咎者也小人滅/貞占得此爻固凶君子占之而得此爻正為小人所剥)
(滅而亦不免於凶也後三之无咎四之凶/五之无不利上之得輿皆各爻所自當也)六三剥之无
咎(衆隂方剥陽而已獨應之去其黨而從/正无咎之道也占者如是則得无咎)集疏(程子曰/三所處)
(與上下諸隂不同於處剥之道為无咎如東漢吕强是/也○項氏曰案釋文爻辭但曰剥无咎然則有之字者)
(蓋因小象而誤増也小象設問則不得不用之字爻辭/本无問答何以之為○釋褐楊氏曰復之六四謂之中)
(行獨復者以居四隂之中與初應也剥之六三剥之无/咎者以捨四隂之朋而應上也○愚謂三本羣隂之類)
(相依以剥陽者也故爻皆言剥以獨與上九為正應在/剥之世可以无咎也聖人未嘗絶人以君子之道曰无)
(咎者善/補過也)六四剥牀以膚凶(隂禍切身故不復言/蔑貞而直言凶也)集疏(愚/謂)
(由牀足以剥至於膚其禍極矣由膚以至於剥廬其凶/為如何小人之害君子作易者始以牀為喻終以廬為)
(喻失其所安失其所覆而不自知也卦本為隂剥陽而/陽凶爻則以剥陽而見凶故五則以順上為无不利三)
(則以應上為无咎而上/則有碩果得輿之象焉)六五貫魚以宫人寵无不利(魚/隂)
(物宫人隂之美而受制於陽者也五為衆隂之長當率/其類受制於陽故有此象而占者如是則无不利也○)
集疏(程子曰剥及君位剥之極也其凶可知故更不言/剥而别設義五羣隂之主也五能使羣隂順序如)
(貫魚然反獲寵愛於在上之陽如宫人則无不利也一/陽在上衆隂有順從之道故發此義○項氏曰剥之六)
(五隂爻已入君位若以宫人言之則五為王后與君同/處四為夫人佐后者也三為九嬪以主九御下卦之長)
(也二為世婦初為御妻五者以序而進也○葆光張氏/曰柔得尊位衆隂以次相傳有后以宫人備數進御於)
(君之象○丘氏曰遯剥皆隂長之卦遯隂長而猶㣲可/制也故遯言陽制隂之道曰畜臣妾吉剥隂長而已極)
(不可制矣故不言陽之制隂而言隂之從陽曰貫魚以/宫人寵畜隂之權在陽則告陽以制隂之道制陽之權)
(在隂則教隂以從陽之道聖人於隂長之時其委曲為/君子謀也如此○或問剥五隂剥上九一陽至六五與)
(上九最切近乃更順從之何也愚曰剥之為體五隂一/陽自初而至五隂之極也宜自有極則反底道理理勢)
(然也故發后以宫人進御於君之象此爻正與觀/六四相同曰觀國之光利用賓于王意正如此)上九
碩果不食君子得輿小人剥廬(一陽在上剥未盡而能/復生君子在上則為衆)
(隂所載小人居之則剥極於上自失所覆而无復碩果/得輿之象矣取象旣明而君子小人其占不同聖人之)
(情益可/見矣)集疏(程子曰諸陽消剥已盡獨有上九一爻尚/存如碩大之果不見食將有復生之理上)
(九亦變則純隂矣然陽无可盡之理變於上則生於下/无間可容息也聖人發明此理以見陽與君子之道不)
(可亡也或曰剥盡則為純坤豈復有陽乎曰以卦配月/則坤當十月以氣消息言則陽剥為坤陽來為復陽未)
(嘗盡也剥盡於上則復於下故十月為之陽月恐疑其/无陽也隂亦然聖人不言耳○語録曰只不食便有復)
(生之意又曰上九之象謂一陽在上如碩大之果人不/及食而獨留於上如君子在上而小人皆載於下則是)
(君子之得輿也然小人雖載君子乃欲自下而剥之則/是自剥其廬耳蓋惟君子乃能覆小人小人必賴君子)
(以保其身今小人欲剥君子則君子亡而小人亦无所/容其身如自剥其廬也且看自古小人欲害君子害得)
(盡後國破家亡其小人有曽活得者否若人占得此爻/則為君子之所為者必吉而為小人之所為者必凶矣)
(問隂亦然聖人不言耳曰聖人所以不言者便是箇參/賛裁成之道蓋抑隂而進陽也○誠齋楊氏曰五隂載)
(一陽輿之象一陽庇五隂廬之象坤為大輿○釋褐楊/氏曰貫魚者衆隂在下之象碩果者一陽在上之象○)
(徐氏曰夬者剥之對夬五陽決一隂隂小人之道故但/言隂之消亡更不言隂有復生之義○愚案語録曰聖)
(人不言隂者便是參賛裁成抑隂而進陽此豈聖人之/私意哉蓋天道之所必然也天尊而地卑晝明而夜暗)
(陽善而隂惡理公而欲私君子小人所/以不同也聖人者亦順此理而為言耳)總論(丘氏曰剥/者一陽在)
(五隂之上而為隂所剥者也故卦以上九為主其曰碩/果不食幸一陽之存也在下衆隂則與乎陽者吉不與)
(乎陽者凶也○愚謂諸隂皆剥陽者也故爻辭言剥五/隂極而反順陽故不言剥上九言剥亦指小人自剥其)
(廬爾衆隂剥一陽而五順之陽為隂剥而能獨存公道/之在天下不能一日泯也世无君子則國非其國矣)
䷗(震下/坤上)復亨出入无疾朋來无咎反復其道七日來
復利有攸徃(復陽復生於下也剥盡則為純坤十月之/卦而陽氣已生於下矣積之踰月然後一)
(陽之體始成而來復故十有一月其卦為復以其陽旣/徃而復反故有亨道又内震外坤有陽動於下而以順)
(上行之象故其占又為己之出入旣得无疾朋類之來/亦得无咎又自五月姤卦一隂始生至此七爻而一陽)
(來復乃天運之自然故其占又為反復其道至於七日/當得來復又以剛德方長故其占又為利有攸徃也反)
(復其道徃而復來來而復徃之/意七日者所占來復之期也)集疏(語録問十月何以/為陽月曰剥盡為)
(坤復則一陽生也復之一陽不是頓然便生乃是自坤/卦中積來且一月三十日以復之一陽分作三十分從)
(小雪後便一日生一分上面䟎得一分下面便生一分/到十一月半一陽始成也以此便見得天地无休息處)
(又曰陽无驟生之理如冬至前十月中氣是小雪陽已/生三十分之一分到得冬至前幾日須已生到二十七)
(八分到至日方是一畫不是昨日全无今日一旦便都/復了大都剥盡處便生如列子所謂運轉无已天地密)
(移疇覺之哉又曰隂剥毎日剥三十分之一一月方剥/得盡陽長毎日長三十分之一一月方長得一陽隂剥)
(時一日十二時亦毎時中漸漸剥全一日方剥得三十/分之一陽長之漸亦如是又曰大扺都則是一箇陽氣)
(只是有消長上面陽消一分下面便隂長一分又不是/别討箇隂來只是陽消處便是隂故陽來謂之復復是)
(本來物事隂來謂姤姤是偶然相遇○問冬至子之半/是一陽方生是生成一陽曰冬至是結算那一陽冬至)
(以後又漸生二陽過一月却成臨卦坤卦之下初陽已/生矣○問朋來无咎曰復卦一陽方生疑若未有朋也)
(然陽有長之道自一陽漸長以至於極則有朋來之道/而无咎也○蔡氏曰出謂由剥上出而為坤入謂由坤)
(下入而為復又曰陽自建午之月漸漸消剥至建子之/月而為復在卦經七爻於時經七月故云七日來復不)
(言月而言日者猶所謂一之日二之日也○新安胡氏/曰七日來復論陽之長也猶八月有凶論陽之消也論)
(其消曰月者幸其消之遲論其長曰日者幸其長之速/也○愚案復亨以下是言天道之如此然人事有不能)
(外乎是卦畫乃天道人事之準則也聖人/作易以天地之自然明人事之當然也)初九不逺復
无祗悔元吉(一陽復生於下復之主也祇扺也又居事/初失之未逺能復於善不祇於悔大善而)
(吉之道也故/其象占如此)集疏(程子曰初剛陽乘復處卦之初復之/最先者也失而後有復不失則何復)
(之有唯失之不逺而復則不至於悔大善而吉也无祇/悔不至於悔也○愚案有隂陽之復有善惡之復卦辭)
(所言隂陽之復也六爻所言善惡之復也隂陽之復天/道之自然善惡之復人道之當然也舉天道者人道固)
(在其中舉人道者明/天道之所以然也)六二休復吉(柔順中正近於初九/而能下之復之休美)
(吉之/道也)集疏(泉峰龔氏曰二隂柔復於中正復之休美者/也又一陽初復二即下之為得所從亦休美)
(也象辭言其下仁者舉二能從初之一義/言之耳其實爻之得中正本自休復者也)六三頻復厲
无咎(以隂居陽不中不正又處動極復而不固屢失/屢復之象屢失故危復則无咎故其占又如此)集
疏(程子曰頻復頻失而不能固者也復貴安固復善而/屢失危之道也聖人開遷善之門與其復而危其屢)
(失故云厲无咎○誠齋楊氏曰厲危也非頻復之危頻/過之危也聖人危其頻過故曰厲以警之開其頻復故)
(曰无咎/以勸之)六四中行獨復(四處羣隂之中而獨與初應為/與衆俱行而獨能從善之象當)
(此之時陽氣甚㣲未足以有為故不言吉然理所當然/吉凶非所論也董子曰仁人者正其義不謀其利明其)
(道不計其功於剥之/六三及此爻見之)集疏(誠齋楊氏曰居上下四隂之/間而處其中故為中行不從)
(四隂而獨應初/陽故謂之獨復)六五敦復无悔(以中順居尊而當復之/時敦復之象无悔之道)
(也/)集疏(童溪王氏曰五體坤德而得尊位大中當復之/時逺於陽剛之應躬自厚者也故曰敦復蓋下)
(仁從道之復資諸人者也而敦復之復則資諸己者也/夫資於己以為復則能自原其德无失之可指矣而象)
(曰中以自考云者以明敦復之復非資於人而然也○/蔡氏曰敦厚也坤象雖與初无係而處位得中能自厚)
(於復者/故无悔)上六迷復凶有災眚用行師終有大敗以其國
君凶至于十年不克征(以隂柔居復終終迷不復之象/凶之道也故其占如此以猶及)
(也/)集疏(程子曰災天災從外來眚已過自内作○語録/曰過而能改則亦可以進於善迷而不復自是)
(无說所以无徃而不凶若三歲猶是有箇期限到十年/便是无說了○南軒張氏曰易中爻辭鮮有如此之極)
(者而獨於復之上六見之其源蓋起於一念之㣲不能/制遏耳夫以隂柔之才去剛大逺所謂人欲肆而天理)
(滅者故有大敗終凶之戒○愚謂迷而不復固已凶矣/而又用行師則終无可復之理過而不改又從而遂其)
(非焉不可以/與為善也)總論(丘氏曰復六爻有動而即復者初之/不逺復是也有屢失屢復者三之頻)
(復是也有終身不復者上之迷復是也有資人而復者/二之休復下仁四之獨復從道是也有不資人而復者)
(五之敦復自攷是也初為明睿君子上也二四為樂善/之賢者次也五為不踐迹之善人又其次也三為改過)
(不勇之人抑又其次也上則物欲沉滯本/心喪失下愚不移者也尚何復之可言哉)
䷘(震下/乾上)无妄元亨利貞其匪正有眚不利有攸徃(无/妄)
(實理自然之謂史記作无望謂无所期望而有得焉者/其義亦通為卦自訟而變九自二來而居於初又為震)
(主動而不妄者也故為无妄又二體震動而乾健九五/剛中而應六二故其占大亨而利於正若其不正則有)
(眚而不利/有所徃也)集疏(程子曰動以天為无妄動以人慾則妄/矣无妄者至誠至誠天之道也无妄有)
(大亨之理利在貞正失正則妄也○語録曰无妄一卦/雖云禍福之來也无常然自家所守者不可不利於正)
(不可以彼之无常而吾之所守亦為之无常也若所守/匪正則有眚矣災是偶然生於彼者眚是過誤致然書)
(曰眚災肆赦春秋曰肆大眚皆以其過誤而赦之也又/曰无望字出春申君傳正合无妄之災无妄之疾亦見)
(得古人相傳尚識得當時此意○丘氏曰唯其无妄是/以无望也若其處心未免於妄則无過以致福而欲徼)
(福非所謂无妄之福有過以召災而欲免災非所謂无/妄之災此皆容心於禍福之間非所謂无望也若真實)
(无妄之人則純乎任理禍福一付之天而无茍得幸免/之心也○愚謂无妄者性命之正理无人為之偽也所)
(謂誠也誠者天之道下震上乾所謂動/以天也動而不違乎天理乃无妄也)初九无妄徃吉
(以剛在内誠之主也如是而/徃其吉可知故其象占如此)集疏(程子曰九以陽剛為/主於内中誠不妄者)
(也○愚謂初九為成卦之主以剛實在内/而无妄何所徃而不吉所謂動以天者與)六二不耕穫
不菑畬則利有攸徃(柔順中正因時順理而无私意期/望之心故有不耕穫不菑畬之象)
(言其无所為於前无所冀於後/也占者如是則利有所徃矣)集疏(語録曰爻辭分明/是說道不耕穫了)
(自是一般時節都不須作為○項氏曰耕者禾之始穫/者禾之終菑者地之始畬者地之終六二當无妄之時)
(居中守正上應純乾有去妄存誠之志然必併其終始/而盡絶之使无一毫私欲遺種其間則妄盡而誠存矣)
(茍有一毫未去便非純誠終未得為无妄也○泉峰龔/氏曰初之无妄純乎天理者也二之不耕穫不菑畬不)
(雜於人為者也不雜乎人為所以為天理皆无妄也如/是而徃則吉且利矣○愚案六二一爻不見其有妄而)
(不稱无妄何哉然旣耕而思穫旣菑而思畬所謂務其/小者近者而不得以志其大者逺者世之人以温飽累)
(其心者多矣是安得為无妄哉故必不耕穫不菑畬无/人為之私則利有攸徃蓋不累於有為而後可以大有)
(為/也)六三无妄之災或繫之牛行人之得邑人之災(卦之/六爻)
(皆无妄者也六三處不得正故遇其占者无故而/有災如行人牽牛以去而居者反遭詰捕之擾也)集疏
(語録曰六三便是无妄之災或繋之牛行人之得何預/邑人事而邑人之災如諺云閉門屋裏坐禍從天上來)
(此是/占辭)九四可貞无咎(陽剛乾體下无應與可固守/而无咎不可以有為之占也)集疏
(程子曰四陽剛而居乾體復无應與无妄者也可貞固/守此自无咎也九居隂得為正乎曰以陽居乾體若復)
(處剛則為過矣過則妄也可貞與利貞不同/可貞謂其可貞固守之利貞謂利於貞也)九五无妄
之疾勿藥有喜(乾剛中正以居尊位而下應亦中正无/妄之至也如是而有疾勿藥而自愈矣)
(故其象/占如此)集疏(語録問九五陽剛中正以居尊位无妄之/主何為而有疾曰此是不期而有此但聽)
(其自然久則自定所以勿藥有喜大扺无妄一卦固是/无妄但亦有无故非意之事故聖人因象示戒○項氏)
(曰二之不耕穫不菑畬所以深絶其妄種也/五之勿藥不可試所以深保其无妄之真也)上九无妄
行有眚无攸利(上九非有妄也但以其窮極/而不可行耳故其象占如此)集疏(釋褐/楊氏)
(曰居无妄之初則貴進而動處无妄之極則貴靜而止/上九窮之極者而欲法初則无所行而非眚无所徃而)
(能利矣○泉峰龔氏曰初九无妄徃吉即卦辭无妄元/亨上九行有眚无攸利即卦辭匪正有眚不利有攸徃)
(也卦辭所言一正一/反无妄之始終也)總論(易氏曰无妄者實理自然之/謂為卦震下乾上六爻皆為)
(无妄固有无妄而吉者亦有无妄而凶者吉固其所當/得理之常者也凶固非其所當得理之不常者也初言)
(徃吉二言利有攸徃四言可貞无咎謂在我有致吉之/道而得其所當得者也三言无妄之災五言无妄之疾)
(上言行有眚謂在我无致凶之道而得其非所當得者/也○泉峰龔氏曰无妄者實理自然之謂循是理則吉)
(拂是理則凶初徃吉二利有攸徃循是理而動者也上/行有眚无攸利不循理而動者也四可貞无咎守是理)
(而不動者也三有災五有疾不幸而遇无故非意之事/君子處之亦聽之而已故三不言免災之道五惟待勿)
(藥之喜亦守理而不為動者也下五爻或動或靜惟理/是循所以為无妄惟上九居无妄之極不可有行若不)
(循理而動則反為妄矣/其有眚而不利也宜哉)
䷙(乾下/艮上)大畜利貞不家食吉利涉大川(大陽也以艮/畜乾又畜之)
(大者也又以内乾剛健外艮篤實輝光是以能日新其/德而為畜之大也以卦變言此卦自需而來九自五而)
(上以卦體言六五尊而上之以卦德言又能止健皆非/大正不能故其占為利貞而不家食吉也又六五下應)
(於乾為應乎天故其占又為利涉大川/也不家食謂食禄於朝不食於家也)集疏(語録曰小/畜以巽之)
(柔順而畜三陽畜他不住大畜則以艮畜乾畜得有力/所以喚作大畜又曰山是堅剛之物故能力畜三陽風)
(是柔軟之物止能小畜而已○先生論大畜因言某作/本義欲將文王卦辭只大綱依本義畧說至其所以然)
(之故却於孔子彖辭中發之且如大畜利貞不家食吉/利涉大川只是占得大畜者為利貞不家食而吉利于)
(涉大川至於剛上尚賢等處乃孔子發明各有所主爻/象亦然如此却不失文王本意亦可見孔子之意○泉)
(峰龔氏曰大畜以艮止乾而得名凡隂畜陽臣畜君之/類皆是曰利貞者言畜止之道利在貞正也乾陽為艮)
(隂所畜隨時之義不得不止然不可以終止故不家食/吉而利涉大川言當以求進為事如九三所謂利有攸)
(徃是也名卦之初未有畜聚之意觀之卦辭爻辭可見/畜德養賢之說乃孔子見畜卦兼有此義於彖象傳中)
(發之非文王周公之本意也又案彖傳曰剛上而尚賢/以卦變言是自大壯來九自下而上而所尚者賢也○)
(愚案以卦變言上九自大壯初爻而上包乎二隂故曰/大畜小畜則以一隂而畜乎五陽之中大以陽言小以)
(隂言大畜自外而包内小畜由内以達外大畜/陽畜也小畜隂畜也大過陽過也小過隂過也)初九有
厲利已(乾之三陽為艮所止故内外之卦各取其義初/九為六四所止故其占徃則有危而利於止也)
集疏(程子曰乾三爻皆取被止之義艮三爻皆取止之/之義在他卦則四與初五與二為正應相援者也)
(在大畜則相應反為相止畜上與/三皆陽則為合志而无相止之義)九二輿說輹(九二亦/為六五)
(所畜以其處中故能自/止而不進有此象也)集疏(程子曰二為五所畜止勢/不可進也五據在上之勢)
(豈可犯也二剛健得中雖志於進度其勢之不可則止/不行如輿説其輹也初與二乾體剛健而不足以進四)
(與五隂柔而能止時之盛衰勢之强弱學易者所宜深/識也○徐氏曰或問大畜輿說輹與小畜輿說輻何以)
(異曰釋文謂輻輪也輹車下縛也輿說其輪則有傷敗/而不能行小畜九三過剛而不中故也輿說其縛則自)
(然止而不進大畜九二剛而得中故也此其所以異也/○愚案以艮之止畜乾之健故四曰童牛之牿五曰豶)
(豕之牙牿牙皆制物之具也初二與四五對初曰利己/二曰說輹是初九九二為四五所制為所制而不行知)
(易之時/義者也)九三良馬逐利艱貞曰閑輿衞利有攸往(三以/陽居)
(健極上以陽居畜極極而通之時也又皆陽爻故不相/畜而俱進有良馬逐之象焉然過剛銳進故其占必戒)
(以艱貞閑習乃利於有/徃也曰當為日月之日)集疏(語録問九六為正應皆隂/皆陽則為无應獨大畜卦)
(不爾何也曰陽為隂所畜九三與上九皆陽皆欲上進/故但以同類相求也又曰上九已通達无礙九三過剛)
(銳進故戒以艱貞若恃馬之壯而忘艱貞之戒則必不/利矣○新安胡氏曰良馬乾象○泉峰龔氏曰九三以)
(陽居陽上與上九為應下與初二同體皆陽剛志於上/進者也況三居健極上居畜極三之進前有上九以引)
(之後有初二以從之如良馬之相追逐其進也孰禦焉/然聖人又戒之以利艱貞者言不可恃其剛健有助而)
(輕進必日閑習其輿衞然後利/有所徃輿衞指衆陽而言也)六四童牛之牿元吉(童/者)
(未角之稱牿施横木於牛角以防其觸詩所謂楅衡者/也止之於未角之時為力則易大善之吉也故其象占)
(如此學記曰禁於未/發之謂豫正此意也)集疏(程子曰人之惡止於初則易/旣盛而後禁則扞格而難勝)
(故上之惡旣甚雖聖人救之不能免違拂下之惡旣甚/雖聖人治之不能免刑戮若止於未發之前若童牛而)
(加梏則元吉也○新/安胡氏曰牿艮止象)六五豶豕之牙吉(陽已進而止之/不若初之易矣)
(然以柔居中而當尊位是以得其機㑹而/可制故其象如此占雖吉而不言元也)集疏(程子曰/豕剛躁)
(之物而牙為猛利若强制其牙則用力勞而不能止其/躁猛若豶去其勢則牙雖存而剛躁自止君子法豶豕)
(之義知天下之惡不可以力制也則察其機持其要塞/絶其本原而惡自止所以吉也○項氏曰牿說文云牛)
(角横木也牙埤雅云以杙係豕也胡翼之易傳正用其/說今案牿以制牛則牙以制豕二說宜同然牿字從牛)
(者說文曰牛馬牢也周書牿牛馬是也此告字不當從/牛又曰初九在初故稱童牛九二以剛居柔无勢故稱)
(豶豕九三乾健故稱良馬○泉峰龔氏曰項氏豕牙之/說有理有據雖與程朱不同所當從也○愚案童牛豶)
(豕皆剛猛不馴難於制馭者而止以牿與牙制之猶陽/之剛强而隂柔能制之也所謂以小制大制之有其道)
(則為力甚易所/以皆曰吉也)上九何天之衢亨(何天之衢言何其通/達之甚也畜極而通)
(豁達无礙故/其象占如此)總論(釋褐楊氏曰大畜主四五四曰童牛/之牿五曰豶豕之牙為畜者也初應)
(四爻曰利己二應五爻曰說輹受四五之畜也若三與/上為同德三良馬逐上天衢亨畜道通矣大扺他卦相)
(應為相配合大畜相應為相止畜他卦偏隂偏陽為非/應大畜二陽相遇為合志○泉峰龔氏曰小畜大畜皆)
(以隂畜陽以上卦畜下卦然小畜之初九曰復自道九/二曰牽復是猶未受其畜至九三曰輿說輻則始受其)
(畜而止也大畜之初九曰有厲利已九二曰輿說輹而/畜道已成至九三良馬逐則畜極而散矣蓋小畜是以)
(巽畜乾以一隂畜三陽其畜也小而緩故畜道要終而/後成大畜是以艮畜乾以二隂畜三陽其畜也大而力)
(故畜道即成於初終則極而散矣又小畜一隂必資同/體二陽之助而後能畜乾大畜二隂自能畜乾不待同)
(體之助而同體一陽反為九三之應而畜道散矣二卦/之畜雖同而所以為畜則異者以其有大小强弱之分)
(也○愚案畜有二義有止畜之畜有藴畜之畜初之利/己二之說輹三之輿衞四之牿五之牙皆止畜之義也)
(彖言剛健篤實輝光日新其德象言/多識前言徃行以畜其德此藴畜也)
䷚(震下/艮上)頤貞吉觀頤自求口實(頤口旁也口食物以/自養故為養義為卦)
(上下二陽内含四隂外實内虚上止下動為頤之象養/之義也貞吉者占者得貞則吉觀頤謂觀其所養之道)
(自求口實謂觀其所以養/身之術皆得正則吉也)集疏(潘氏曰頤者養也養正/則吉也古者士農工商)
(各食其業口實貴乎自求也自求則自得不能自得而/有假於外則非其正矣○泉峰龔氏曰觀頤是觀其所)
(養者如何自求口實所養之道在於反身自求不貴其/求於人也觀頤是泛說自求口實是親切說本義所分)
(道術之說似若可疑○愚案頤養之道以靜為吉動為/凶故上三爻居艮之體皆吉而下三爻居震之體皆凶)
(觀頤靜以養也自求口實動以求養也觀頤德義之養/也自求口實口體之奉也觀頤為上卦艮止之義自求)
(口實為下卦/震動之義)初九舎爾靈龜觀我朶頤凶(靈龜不食之/物朶垂也朶)
(頤欲食之貌初九陽剛在下足以不食乃上應/六四之隂而動於欲凶之道也故其象占如此)集疏(項/氏)
(曰頤卦二陽上九謂之由頤固為所養之主初九在下/亦足為自養之賢靈龜伏息而在下初九之象也上為)
(卦之主故稱我羣隂從我而求養固其所也初九本无/所求乃亦仰而觀我則失其所以為自養之道其凶宜)
(矣○童溪王氏曰靈龜云者況初九有可貴之質也以/諸爻皆由上九以養故舎其可貴之質而亦欲求養於)
(上爾謂初也初有可貴之質不自重而求養於人故爾/之我上也上以陽居一卦之上為頤之主故我之若泥)
(於爻應而曰我四也則失之矣四隂也隂求養於陽之/不暇安能養初乎○易氏曰上為一卦之主天下由之)
(而養故以主爻稱我而謂初為爾○徐氏曰頤卦全體/内柔外剛有龜象朶頤下動震象○愚謂初九居震之)
(體不能安靜自養而志於動反欲求養於上/是輕其在我而重其在物聖人所不取也)六二顚頤
拂經于丘頤征凶(求養於初則顛倒而違於常理求養/於上則徃而得凶丘土之高者上之)
(象/也)集疏(程子曰女不能自處必從男隂不能獨立必從/陽二隂不能自養待養於人者也天子養天下)
(諸侯養一國臣食君禄皆以上養下理之正也二旣不/能自養必求養於陽剛若下求於初則為顛倒求養於)
(丘則上非其應顛則拂經不獲其養爾妄求於上徃則/得凶也○潘氏曰六爻之中惟初九上九二陽能自養)
(其餘則待人以養者也以六居二柔順中正在他卦為/吉在頤之時則隂虚不能自養下求於初則拂上求於)
(上則凶无一可行者也○新安胡氏曰二顛頤與四同/拂經與五同而吉凶異者頤養之道以安靜為无失二)
(動體故顛拂而凶四靜體故雖顛拂而亦吉者以初為/正應也○愚案黄勉齋云頤之六爻只是顛拂二字求)
(養於下則為顛求食於上則為拂故六二爻辭以顛頤/為句拂經于丘頤為句審如是則諸爻皆取重於初而)
(无賴於上九之由/頤矣似不可從也)六三拂頤貞凶十年勿用无攸利(隂/柔)
(不中正以處動極拂於頤矣旣拂/於頤雖貞亦凶故其象占如此)集疏(程子曰頤之道/惟正則吉三以)
(隂柔之質處不中正又在動之極是隂柔不中正而動/者也其養如此拂違於頤之貞道是以凶也○項氏曰)
(拂頤貞三字當連讀頤之卦辭曰頤貞吉三之爻辭曰/拂頤貞凶上九為頤之主三為正應而仄凶者不正而)
(好動故也五亦不正然性好止故能居貞而吉頤之不/可不貞如此○徐氏曰十者數之終十年勿用謂終不)
(可用无所徃而利矣○泉峰龔氏曰卦内言拂經者二/言拂頤者一夫上所以養下君所以養臣理之常也今)
(二居上反求養於初五為君反待養於上皆拂其常理/者也故曰拂經上為頤之主下皆由之以養三與上為)
(正應宜得其養矣然三不中正又居動體之極是妄動/以求養者也頤貞則吉妄動以求養則悖頤之正道矣)
(故曰拂頤拂經猶可也拂頤甚矣故凶○愚案拂頤貞/凶程子說為長或曰貞凶謂貞固守此凶之道也亦通)
六四顚頤吉虎視耽耽其欲逐逐无咎(柔居上而得正/所應又正而賴)
(其養以施於下故雖顛而吉虎視耽耽下而專/也其欲逐逐求而繼也又能如此則无咎矣)集疏(程/子)
(曰四在人上六以隂居之隂柔不足以自養況養天下/乎初九以陽居下在下之賢也與四為應四又柔順而)
(正是能順於初賴初之養也以上養下則為頤今反求/下之養故曰顛頤○蔡氏曰艮體靜止是求靜以待養)
(於初故吉○泉峰龔氏曰本義謂四/賴初之養以施於下爻辭似无此意)六五拂經居貞吉
不可涉大川(六五隂柔不正居尊位而不能養/人反賴上九之養故其象占如此)集疏(語/録)
(曰六五居貞吉正如洪範用靜吉用作凶所以不可涉/大川六五不能養人反賴上九之養是己拂其常矣故)
(守常則吉而涉險阻則不可也○丘氏曰豫五不言豫/以豫悅之權由乎四也頤五不言頤以頤養之權由乎)
(上也然頤五承剛故雖拂經而居貞則/吉豫五乘剛是以有貞疾恒不死之戒)上九由頤厲吉
利涉大川(六五賴上九之養以養人是物由上九以養/也位高任重故厲而吉陽剛在上故利涉川)
集疏(丘氏曰養人之權在五而已居其上為衆所歸位/高任重易失之專故必以危厲處之而後得吉也)
(○遙溪先生曰自五而下皆由己以養也近則君資之/以為安逺則民資之以為澤其道則過乎中者也故厲)
(其德則无所不至/也故吉故利涉川)總論(釋褐楊氏曰凡陽實則能養隂/隂虚則受養於陽頤之上九一)
(陽為主四隂由之以養也初亦陽爻居在下卦自養可/也如養人何故上九獨為由頤其四隂則隨爻而有吉)
(凶也○蔡氏曰頤養之道貴靜故震三爻皆凶艮三爻/皆吉乂剛能養柔柔不能養剛故柔爻皆求養乎剛者)
(也/)
䷛(巽下/兌上)大過棟橈利有攸徃亨(大陽也四陽居中過/盛故為大過上下二)
(隂不勝其重故有棟橈之象乂以四陽雖過而二五/得中内巽外說有可行之道故利有所徃而得亨也)集
疏(程子曰小過隂過於上下大過陽過於中而上下弱/矣故為棟橈之象隂弱而陽强君子盛而小人衰故)
(利有攸徃而亨也○童子問曰卦辭言利有攸徃象曰/遯世无悶何也歐陽氏曰易非一體之書卦不為一人)
(而設大過橈敗之時可以大有為當物極則反易為力/之時故徃則必亨然有不以為利而不為者矣居是時)
(也徃則利而亨不徃則獨立不懼○語録問大過棟橈/是不好了又如何利有攸徃曰彖辭可見棟橈是以卦)
(體本末弱言卦體自不好了却因剛過而中巽而說行/如此所以利有攸徃乃亨也○童溪王氏曰四陽萃於)
(中爻棟之象也然初六與上六二爻俱隂則中雖剛强/而兩端柔弱豈能勝此剛强之任哉故為棟橈○愚謂)
(卦之棟橈指全體而言爻之棟橈指九三一爻而言也/卦辭言亨而爻曰凶者亨不亨於棟橈亨於剛中而利)
(有攸/徃也)初六藉用白茅无咎(當大過之時以隂柔居巽下/過於畏慎而无咎者也故其)
(象占如此白/茅物之潔者)集疏(語録曰此是大過之初所以其過尚/小在○馮氏曰藉以初言茅以六言)
(以柔承剛之象○易氏曰陽在上履物者也夫履物為/履履於物為藉初以巽體隂柔在下上承四陽故曰藉)
(用白茅巽為白/為草白茅象)九二枯楊生稊老夫得其女妻无不利
(陽過之始而比初隂故其象占如此稊根也榮於下者/也榮於下則生於上矣夫雖老而得女妻猶能成生育)
(之功/也)集疏(程子曰楊者陽氣易感之物陽過則枯矣楊/枯而復生稊陽過而未至於極也九二陽過)
(而與初老夫得女妻之象○潘氏曰枯楊而生稊老夫/而得女妻皆過其分矣然而隂陽相與所以利也○愚)
(謂枯楊生稊陽而得隂也老夫女妻九二得初六為/配也枯楊取陽過象老夫女妻又取枯楊生稊象)九
三棟橈凶(三四二爻居卦之中棟之象也九三/以剛居剛不勝其重故象橈而占凶)集疏(程/子)
(曰九三以大過之陽復以剛自居而不巾剛過之甚者/也以過甚之剛動違中和而拂衆志安能當大過之任)
(乎故不勝其任如棟之橈是以凶也○司馬氏曰大過/剛已過矣正可濟之以柔而不可濟之以剛也大過之)
(陽皆以居隂為吉而不得以得位為義九三居陽履剛/而在下體之上剛很强愎不可有輔故曰棟橈凶○張)
(氏曰三以剛居剛剛之過者過剛/則折故棟橈之凶九三獨當之)九四棟隆吉有它吝
(以陽居隂過而不過故其象隆而占吉然下應初/六以柔濟之則過於柔矣故又戒以有它則吝也)集疏
(程子曰居近君之位當大過之任也居柔則能用柔相/濟旣不過剛則能勝其任如棟之隆則吉也○童溪王)
(氏曰九三九四在中爻之中譬之屋室衆材咸集而棟/則居中也故皆有棟象○新安胡氏曰三四為棟四在)
(三上有棟隆之象○泉峰龔氏曰卦内言棟者三彖之/棟以其本末弱也三之橈以其過剛不能勝其任也四)
(之隆以其不過剛能勝其任也三之橈而凶不問/其他矣四之隆而有他吝以其應弱而致然也)九五
枯楊生華老婦得其士夫无咎无譽(九五陽過之極又/比過極之隂故其)
(象占皆/與二反)集疏(程子曰九五當大過之時上比過極之隂/如枯楊之生華枯楊下生根稊則能復生)
(若上華无益於枯也上六過極之隂老婦也五雖非少/比老婦則壯矣於五无所賴故反稱婦得○愚謂稊恨)
(生於下者也陽施於下故生稊華/生於上者也陽施於上故生華)上六過涉滅頂凶无
咎(處過極之地才弱不足以濟然於義為无/咎矣蓋殺身成仁之事故其象占如此)集疏(語録/曰東)
(漢諸人不量淺深至於殺身亡家此是凶然而其心何/罪故无咎○釋褐楊氏曰有志於過涉其志欲以濟難)
(也滅頂者其才不足以濟也古之人深厲淺揭過涉滅/頂可謂不知變矣宜其凶也然謂之无咎者蓋以其能)
(殺身成仁故也○蔡氏曰涉以兌言頂以上言柔過乎/上故有滅頂之象○泉峰龔氏曰大過過在四陽初上)
(二隂本无過然初吉而上凶者初當四陽大過之時甘/於為藉謹慎如此所以无咎上居高乘陽則隂亦過矣)
(故/凶)總論(語録曰大過是事之大過小過是事之小過大/過便如堯舜之揖遜湯武之征伐這都是常人)
(做不得㡳事惟聖人做得故謂之大過小過便如行過/乎恭喪過乎哀用過乎儉小過得些子㡳常人皆能之)
(若當大過之時做大過㡳事小過之時做小過㡳事大/過之事聖人極是不得已處到這裏只得如此做雖過)
(於事而不過於理也○馮氏曰易大扺上下畫停者從/中分反對為象非内外相應之例也頤中孚小過皆然)
(而此卦尤明三與四對皆為棟象上隆下橈也二與五/對皆枯楊之象上華下稊也初與上對初為藉用白茅)
(上為過涉滅頂也○新安胡氏曰大小以隂陽言過有/過多之意然大過以四陽在中言小過以四隂在外言)
(者自内而過者為主自外而過者為客亦内陽外隂之/㣲意○泉峰龔氏曰大過以四陽過盛而得名故六爻)
(之象皆以過為義也初之藉用白茅過乎畏慎者居卦/之初其過也小上之過涉滅頂過而受禍者居卦之終)
(其過極矣二之老夫女妻五之老婦士夫皆為過以相/與者然二以陽居隂過而不過故无不利五以陽居陽)
(過而過者故无譽矣三以陽居陽亦過之過者故為棟/橈之凶四以陽居隂亦過而不過故為棟隆之吉蓋大)
(過本為陽過若復以陽居陽則愈過矣故諸爻以陽居/隂者皆吉以陽居陽者皆凶與大壯諸爻取義略同)
䷜(坎下/坎上)習坎有孚維心亨行有尚(習重習也坎險陷/也其象為水陽陷)
(隂中外虚而中實也此卦上下皆坎是為重險中實/為有孚心亨之象以是而行必有功矣故其占如此)集
疏(程子曰陽實在中謂中有孚信維其心誠一故能亨/通行有尚謂以誠一而行則能出險有可嘉尚不然)
(則常在險中矣○項氏曰重卦之序坎在六子之先故/於坎卦加習字以起後例示離震艮兌巽皆當以重習)
(起義故孔子於離曰繼明震曰洊雷艮曰兼山巽曰申/命兌曰麗澤義皆與三畫之卦不同也又曰九二九五)
(在全卦之中為有孚為心亨為行有尚兩剛相繼出於/險中有不失其信而至於有亨之義若在各爻言之止)
(為各能自守不陷於險中而已故二為小得五為祇旣/平皆无出險之功此坎之六爻所以不能盡成卦之義)
(也○丘氏曰身陷而心不陷故曰/維心亨心不亨則失處險之道矣)初六習坎入于坎窞
凶(以隂柔居重險之下其/陷益深故其象占如此)集疏(程子曰窞坎中之險處/已在習坎中更入坎窞)
(其凶可知○童溪王氏曰初以隂柔之才居坎之㡳其/能出險乎是以凶也六三亦入于坎窞者止曰勿用未)
(如初之凶者以其在下惟初而已然无才而不能出險/則初與三同也○易氏曰說文謂坎中更有坎曰窞言)
(其險為/尤深也)九二坎有險求小得(處重險之中未能自出故/為有險之象然剛而得中)
(故其占可以/求小得也)集疏(潘氏曰陽剛之才而在險中可以小/得而未能自出也○易氏曰二陷於)
(險而能出乎險中然上求於九五而不相應惟與上下/二隂相比僅足以自振而已是求小有得者也小謂二)
(隂/也)六三來之坎坎險且枕入于坎窞勿用(以隂柔不中/正而履重險)
(之間來徃皆險前險而後枕其陷益深不/可用也故其象占如此枕倚著未安之意)集疏(語録曰/來之自)
(是兩字謂下來亦坎上徃亦坎之徃也進退皆有險也/又曰險且枕枕便如枕頭之枕○童溪王氏曰乾之九)
(三處二乾之間故曰終日乾乾坎之六三處二坎之間/故曰來之坎坎言進退皆險也居進退皆險之地自君)
(子處之其恐懼不安何如也然三乃隂柔不正之才不/知恐懼乃於險而且枕焉以不安之地為可安故入于)
(坎窞其曰勿用蓋戒之以處險之道○張氏曰枕有倚/藉之義初之坎窞下坎之下三之坎窞上坎之下也○)
(易氏曰枕安也險而且枕安於所不安之地故與初皆/入于坎窞○案王氏險且枕之說與本義不同其義亦)
(通/)六四樽酒簋貳用缶納約自牖終无咎(晁氏云先儒/讀樽酒簋為)
(一句貳用缶為一句今從之貳益之也周禮大祭三貳/弟子職左執虚豆右執挾匕周旋而貳是也九五尊位)
(六四近之在險之時剛柔相濟故有但用薄禮益以誠/心進結自牖之象牖非所由之正而室之所以受明也)
(始雖艱阻終得无/咎故其占如此)集疏(語録曰樽酒簋為一句自是陸/德明釋文如此注斷又曰不由)
(戸而自牖以言艱險之時不可有致也又曰納約自牖/雖有向明之意然非是路之正又曰終无咎始雖不甚)
(好然於義理无害故終亦无咎○潘氏曰樽酒簋貳用/缶與損二簋可用亨同意皆言窮約之時不事多儀而)
(尚誠實也納約自牖與暌遇主于巷同意皆言艱難之/時自間道而通於君也六四居大臣之位當坎險之時)
(盡其誠心雖自牖而納約非其正道終无咎也若治平/之時由間道而結於君則不可矣○泉峰龔氏曰坎卦)
(四隂三爻皆凶而此爻獨得无咎者以其出下坎之上/居得正位而又上承乎五也○愚謂坎以陽陷於隂為)
(義而諸隂爻多凶蓋陽雖陷於隂而得中故象言維心/亨行有尚二曰求小得五曰无咎隂陷陽者也當坎之)
(時然不免於有凶六四近承九五能以誠心結約資陽/剛之助故異於諸爻而得无咎坎體中說酒食凡三見)
(需九五困九/二及此爻)九五坎不盈祗既平无咎(九五雖在坎中/然以陽剛中正)
(居尊位而時亦將出/矣故其象占如此)集疏(語録曰二與五雖是陷於險/中畢竟是陽會動陷他不得)
(如有孚如維心亨如行有尚皆是他○泉峰龔氏曰坎/不盈祗旣平者以水言之未盈而方平耳蓋盈則能出)
(險未盈而方平是猶未能出險也然平則有盈之漸矣/九五以陽剛中正之才雖在險中終必能出故有此象)
上六係用徽纆寘于叢棘三嵗不得凶(以隂柔居險極/故其象占如此)
集疏(程子曰上以隂柔居險陷之極故取牢獄為喻如/係以徽纆囚寘于叢棘之中不能出矣故至於三)
(歲之久不能免也叢棘如今之棘寺云○語録曰釋文/云三股曰徽兩股曰纆皆索名○項氏曰初上兩爻凶)
(同而情異初六在重坎之下陷於險者也上六居重坎/之上為險者也當險之初則陷於險者受其凶及險之)
(極則為險者凶必及之矣旣係用徽纆又寘于叢棘亦/重險之義他爻之險皆遇險而陷於其中上六之險則)
(人設之以治罪人者故曰係曰寘皆執治之辭○徐氏/曰徽纆叢棘皆坎象○愚謂上六居坎險之極宜有出)
(險之理而爻象之凶如此蓋居重隂之極乘五之上无/濟險之才亦終陷於險而已所謂高而必危行險而不)
(可僥倖者也初以陷人終以自陷惡之不可作也如此/可以為權臣之陷正人者之戒易中陽爻吉而隂爻凶)
(於坎尤/可見)總論(泉峰龔氏曰習坎卦辭本以陽陷為義至/爻辭則隂陽皆陷不以陽陷於隂為義矣)
(二小得五旣平是陽之陷猶可出初與三之入于坎窞/上之三歲不得則隂之陷反為甚矣易卦辭爻辭取義)
(不同多/如此)
䷝(離下/離上)離利貞亨畜牝牛吉(離麗也隂麗於陽其象/為火體隂而用陽也物)
(之所麗貴乎得正牝牛柔順之物也/故占者能貞則亨而畜牝牛則吉也)集疏(程子曰離麗/也明也取其)
(隂麗於陽則為附麗之義取其中虚則為明義離為火/火體虚麗於物而明者也○語録曰離卦是陽包隂占)
(利畜牝牛便也是宜畜柔順之物否曰然○丘氏曰離/以柔為主柔之為物不能自立必附麗於陽利在貞正)
(乃能亨也又二體柔皆得中亦有能貞之義牛為順物/而又牝焉柔之至者也坤利牝馬取順而健行之義離)
(畜牝牛取順而得正之義○愚案離為附麗之義則離/字之音皆當作去聲讀作平聲者大无意義便如離别)
(之離矣又案離有明義取其陽在外象火之為物/内暗外明日之為物光彩天下離之所以取象也)初九
履錯然敬之无咎(以剛居下而處明體志欲上進故有/履錯然之象敬之則无咎矣戒占者)
(宜如/是也)集疏(程子曰陽固好動又居下而離體居下則欲/進離性則炎上其履錯然幾於躁動然其才)
(剛明若知敬慎可不輕/進則不至於有咎也)六二黄離元吉(黄中色柔麗乎/中而得其正故)
(其象占/如此)集疏(程子曰二居中得正麗於中者也文明中/正美之盛也故云黄離元吉○新安胡氏)
(曰二中正故元吉五中而不/正故雖吉而不可謂之元)九三日昃之離不鼓缶而
歌則大耊之嗟凶(重離之間前明將盡故有日昃之象/不安常以自樂則不能自處而凶矣)
(戒占者宜/如是也)集疏(語録曰九三居下體之終乃前明將盡/後明將繼之時故為日昃之離以理言)
(之盛則必衰始必有終常道也缶常用之器鼔缶而歌/樂其常也不能如是則以大耊為嗟憂乃為凶也○語)
(録問生之有死猶晝之必夜故君子當觀日昃之象以/自處曰人固知常理如此只是臨時自不能安爾○建)
(安張氏曰離為日以三畫之離言之初為日出二為日/中三為日昃至九四則上離繼之故為重明之象○泉)
(峰龔氏曰鼓缶而歌互體兌說象大/耊之嗟兌說之反六五出涕戚嗟同)九四突如其來如
焚如死如棄如(後明將繼之時而九四/以剛迫之故其象如此)集疏(程子曰繼/明之初剛)
(躁而不中正突如其來失善繼之道又承六五隂柔之/君其剛盛陵爍之勢氣燄如焚故曰焚如至於死棄禍)
(之極矣故不言凶○語録曰九四有侵淩六五之意故/曰突如其來如離為火則有自焚之義故曰焚如死如)
(棄如言其焚死而棄也○誠齋楊氏曰九四乘羣下之/上逼近君之地席重火之氣故其來突然若有縱焚之)
(勢然進无所容必至於若燼而死若灰而葉也○童溪/王氏曰離為日為火九三曰日昃之離此取日以為義)
(也九四曰焚如此/又取火以為義也)六五出涕沱若戚嗟若吉(以隂居尊/柔麗乎中)
(然不得其正而迫於上下之陽故憂/懼如此然後得吉戒占者宜如是也)集疏(程子曰六五/有文明之德)
(然以柔居上在下无助獨附麗於剛强之間危懼之勢也/惟其明也故能憂懼至於出涕戚嗟能保其吉也○東谷)
(鄭氏曰二五皆以柔麗剛二之辭安五之辭危者二得/位五失位也失位則危知危則吉○蔡氏曰坎離之時)
(用在中二五皆卦之中也坎五當位而二不當/位故五為勝離二當位而五不當位故二為勝)上九王
用出征有嘉折首獲匪其醜无咎(剛明及逺威振而刑/不濫无咎之道也故)
(其象占/如此)集疏(程子曰九以陽居上在離之終則明之極/者也明則能照剛則能斷王者用是以辨)
(邪惡行征伐則有嘉美之功折取其魁首所執獲者非/其醜類則无殘暴之咎書曰殱厥渠魁脅從罔治○張)
(氏曰離有甲胄兵戈之象而周官/司馬之職列於夏官蓋有以也)總論(泉峰龔氏曰離/為火體隂而用)
(陽其性炎上故初云履錯然四云突如其來如皆志乎/上進者也二居位中正故為黄離元吉五中而不正故)
(僅以憂懼而獲吉三居内卦之中鼓缶而歌自處之道/也上居外卦之終出征折首治人之事也明夷于南狩)
(得其大首於九三言之亦/離之上爻信離為兵戈也)通論(語録曰坎象為水水體/陽而用隂蓋三畫卦中)
(陽而外隂者也又曰水質隂而性本陽火質陽而性本/隂水外暗而内明以其根於陽也火外明而内暗以其)
(根於隂也周子太極圖陽動之中有黒㡳隂靜之中有/白㡳是也横渠曰隂陽之精互藏其宅正此意也○李)
(子思曰坎者隂中之陽離者陽中之隂中實者坎之用/中虚者離之用○易氏曰乾居坤中為坎故坎居正北)
(而乾居西北坤居乾中為離故離居正南而坤居西南/乾坤不居正位而坎離居之坎離者乾坤之大用也○)
(丘氏曰坎以一陽而陷於二隂上下皆坎二五皆陷然/坎之性下下坎則為陷太深故上坎為安離以一隂而)
(麗乎二陽上下皆離二五皆麗然離之性上上離則炎/上太過故下離為安○愚謂坎為水乃是横放水字故)
(其象火如此離為火乃是横放火字故其象□如此至/周子太極圖則又是豎起坎離二卦合成故其象□如)
(此是則坎離二卦以其屬而言則為水為火以其象而/言則隂根陽陽根隂乾交於坤坤交於乾乾坤相交之)
(義見矣以其體而言則坎陽而離隂以其用而言則離/陽而坎隂也此聖人置坎離於上經之終其乾坤相交)
(之㣲意與學易/者之所當知也)
　
　
　
　
　
　
　
　
　
　
　
　
　
　周易本義集成卷一
欽定四庫全書
　周易本義集成卷二　　　元　熊良輔　撰
下經
䷞(艮下/兊上)咸亨利貞取女吉(咸交感也兊柔在上艮剛/在下而交相感應又艮止)
(則感之專兊說則應之至又艮以少男下於兊之少女/男先於女得男女之正㛰姻之時故其卦為咸其占亨)
(而利貞取女則吉蓋感有必通之理/然不以貞則失其亨而所為皆凶矣)集疏(程子曰咸感/也不曰感者)
(咸有皆義男女交相感也物之相感莫如男女而少復/甚焉凡居臣上下以至萬物皆有相感之道物之相感)
(則有亨通之理利貞相感之道利於正也不以正則入/於邪惡矣○愚案咸感也不言感而言咸取其无心而)
(感也猶兊說也不言說而言兊取其不言而說也感有/必通之理故亨曰利貞者九四為感之主而不正故戒)
(以利貞而爻亦曰貞則吉取女吉取兊少女在外而應/乎艮少男之象姤勿用取女以㢲女一隂方壯而不正)
(也漸女歸吉亦以㢲女在外而應乎艮家人/利女貞以離女㢲女二隂爻皆得其正位也)初六咸其
拇(拇足大指也咸以人身取象感於最下咸拇之象也/感之尚淺欲進未能故不言吉凶此卦雖主於感然)
(六爻皆宜静/而不宜動也)集疏(泉峰龔氏曰咸其拇不言吉凶者當/咸感之初吉凶未判之時也○愚謂)
(艮為指而在一卦之下拇之象也咸其拇動以感也感/貴於无心而能應故下三爻艮體宜静而上三爻兊體)
(亦不宜/於動也)六二咸其腓凶居吉(腓足肚也欲行則先自動/躁妄而不能固守者也二)
(當其處又以隂柔不能固守故取其象然有/中正之徳能居其所故其占動凶而静吉也)集疏(愚謂/互巽)
(為股而在下體之中故有腓象咸其腓躁動以求感是/宜凶矣然居止而下行則可以易凶而為吉夫聖人作)
(易正欲人避凶而趨吉也故/既曰咸其腓凶而又曰居吉)九三咸其股執其隨往吝
(股隨足而動不能自專者也執者主當持守之意下二/爻皆欲動者三亦不能自守而隨之往則吝矣故其象)
(占如/此)集疏(郭氏曰足之力在腓而行用在拇股无所事皆/隨之而已隨下而往能无吝乎○語録曰咸)
(是感動之義問内卦艮止也曰艮雖是止然咸有交感/之義都是要動所以都說動卦體雖說動然纔動便不)
(吉動之所以不吉者以内卦屬艮故也○易氏曰三陽/居艮止之終不能以静處之乃隨人以往知隨而不知)
(止所以吝也○愚謂巽為股九三適當其處股所以行/也而不足以自行隨下而已故象曰亦不處也所執下)
(也/)九四貞吉悔亡憧憧往來朋從爾思(九四居股之上/脢之下又當三)
(陽之中心之象咸之主也心之感物當正而固乃得其/理今九四乃以陽居隂為失其正而不能固故因占設)
(戒以為能正而固則吉而悔亡若憧憧往來不能正/固而累於私感則但其朋類從之不復能及逺矣)集
疏(程子曰四為感之主貞正則吉而悔亡感不以正則/有悔也聖人感天下之心如寒暑雨暘无不通无不)
(應者亦貞而已夫貞一則所感无不通若往來憧憧然/用其私心以感物則思之所及者能感而動所不及者)
(不能感也○語録曰往來有自然之理惟正静為主則/吉而悔亡至於憧憧往來則私意為主而私意之所及)
(者朋從不及者不從矣○或曰一往一來皆感應之常/理也加憧憧焉則私矣此以私感彼以私應所謂朋從)
(爾思非有感必通之理也曰然問憧憧往來曰這只是/對那日往則月來底說那箇是自然之往來此憧憧者)
(加私意不好底往來憧憧只是一箇忙廹底心不能順/自然之理方往時又便要來方來時又便要往只是一)
(箇忙又曰憧憧是一心方欲感他一心又欲他來應如/正其誼便欲謀其利明其道便欲計其功這便是憧憧)
(底病○徐氏曰往來感應也憧憧往來容心於感應也/○泉峰龔氏曰四居心位為感之主者也心之感物必)
(得其貞乃吉而悔亡若憧憧於往來之思則非貞矣惟/其朋類從之不能逺及其能吉而无悔乎往來感應也)
(下體方往上體又來憧憧之謂也○愚謂感必有應諸/爻感其偏體之一不能盡感之義故皆不言其應九四)
(感之以心庶乎盡感之義矣而又貴乎无所容心也故/雖言其應而未能光大蓋天下有自然之感應感以心)
(為主而无所容心於感焉則光大矣然/則偏體之感皆心之所使也故皆稱咸)九五咸其脢无
悔(脢背肉在心上而相背不能感物而无私係九五適/當其處故取其象而戒占者以能如是則雖不能感)
(物而亦可/以无悔也)集疏(楊氏曰脢背肉无思无慮故无悔然與/所謂寂然不動者異矣○趙氏曰咸其)
(脢无悔者則以其應之本於中正而无心於感也咸雖/以相應為感要不可以動而有心也脢之在背非有欲)
(者也非動而求感者也所謂艮其背之意也可見其无/心之感為至也○泉峰龔氏曰脢與心相背體之不動)
(而无所事者也感而不動雖不能亨亦可以无悔○愚/案孔氏引子夏傳云在背曰脢馬融云脢背也王肅云)
(脢在背而夾脊鄭𤣥及說文云脢背肉雖諸說不同六/體皆在心上感以心為主咸其拇腓股下之應也咸其)
(脢形之應也咸其輔聲之/應也一身皆應乎心也)上六咸其輔頰舌(輔頰舌皆/所以言者)
(而在身之上上六以隂居說之終處咸之極感人以/言而无其實又兊為口舌故其象如此凶咎可知)集
疏(程子曰上隂柔而說體為說之主又居感之極是欲/以口舌動人者此小人之常態也不直云口而云輔)
(頰舌亦猶今人謂口過曰脣吻曰頰舌也輔頰舌皆所/以言也○語録曰咸上一畫如人口中三畫有腹背之)
(象下二畫有人腳之象○泉峰龔氏曰上居兊說之終/處咸感之極感於口而多言者也不曰口而曰輔頰舌)
(於以見其多言也○愚案兊三/索而得女則知上六兊之主也)總論(易氏曰咸感也感/以心為主而偏體)
(皆所感之一初咸其拇二咸其腓三咸其股五咸其脢/上咸其輔頰舌皆感其偏體者也惟所感出於心故皆)
(以咸字明之九四在上下之間其位在心故不言咸而/言所感之道所感得其道則吉非其道則有朋從爾思)
(之戒所感以心為主也聖人盡咸感之道其有不由於/心乎○泉峰龔氏曰咸以人身取象與艮卦相類但咸)
(感艮止感者動而止者靜故咸諸爻不如艮吉多而凶/少五上二爻本義以感物感人為言以下爻咸其拇腓)
(股及艮卦諸爻例之似未然也○愚案咸感也感必有/應以造化言之則一隂一陽之相感應以物理言之則)
(澤之氣蒸於山山之泉入於澤則山澤之相感應以人/事言之則少男少女之相感應以人身言之則形聲手)
(足之相感應故彖傳言天地感大象言澤山咸序卦言/夫婦之道爻辭言拇腓股脢輔而皆應乎心也蓋人之)
(一身心為之主百體莫不從令不待此感而彼應者故/取以為言苟血氣壅遏則一身且不能使況於天下之)
(大者/乎)
䷟(巽下/震上)恒亨无咎利貞利有攸往(恒常久也為卦震/剛在上巽柔在下)
(震雷巽風二物相與巽順震動為巽而動二體六爻隂/陽相應四者皆理之常故為恒其占為能久於其道則)
(亨而无咎然又必利於守貞則乃/為得所常久之道而利有所往也)集疏(潘氏曰恒久也/不曰久而曰恒)
(惟恒而後久也天下之理未有不正而能恒亦未有不/動而能恒者恒非不動之謂動而不離乎正所以為恒)
(故曰利貞利有攸往○徐氏曰恒有二義有不易之恒/有不已之恒利貞者不易之恒也利有攸往者不已之)
(恒也合而言之乃常道也倚於一偏則非道矣○愚案/恒久也而非一定之謂一定則不能恒矣利貞者以正)
(靜為恒者也利有攸往者以燮動為恒者也當靜而静/當動而動乃常道也當靜而動當動而靜是所謂知常)
(而不知/變者矣)初六浚恒貞凶无攸利(初與四為正應理之常/也然初居下而在初未)
(可以深有所求四震體而陽性上而不下又為二三所/隔應初之意異乎常矣初之柔暗不能度勢又以隂居)
(巽下為巽之主其性務入故深以常理求之浚/恒之象也占者如此則雖貞亦凶而无所利矣)集疏(程/子)
(曰初與四為正應求望之深是知常而不知變也泥常/如此无所往而利矣世之責望故素而致悔咎者皆浚)
(恒者也○愚案初以隂柔在下不宜靜而宜動者也顧/乃深浚守常雖貞何為若九三上六宜靜而動亦致凶)
(咎凡若此者時/位之不同故也)九二悔亡(以陽居隂本當有悔/以其久中故得亡也)集疏(程/子)
(曰居得其正則常道也陽居隂位非常理矣處非其常/本當有悔以其得中故得亡之其處得中是能久於中)
(也能久於中則不失正矣中重於正中則正矣正不必/中也○愚案此爻有占无象蓋九二即象也以陽居隂)
(凡處非其位事不得宜皆是/也曰悔亡者僅得中而已)九三不恒其徳或承之羞
貞吝(位雖得正然過剛不中志從於上不能久於其所/故為不恒其徳或承之羞之象或者不知其何人)
(之辭承奉也言人皆得奉而進之不知其所自來/也貞吝者正而不恒為可羞吝申戒占者之辭)集疏
(語録曰承如奉承之承如人送羞辱與之也○易氏曰/二與四上皆不恒其徳者也而三為甚陽剛不中居巽)
(之終變態不常之人而已果能恒其徳者乎○愚謂恒/巽下震上益震下巽上恒九三即益之上九也益之上)
(九立心勿恒故有或擊之凶恒之/九三其徳不恒故或承之羞也)九四田无禽(以陽居/隂久非)
(其位故為此象占者田无所/獲而凡事亦不得其所求也)集疏(程子曰以陽居隂處/非其位雖常何益人)
(之所為得其道則久而成功不得其道則雖久何益田/无禽徒用力而无功也○易氏曰四處非其位為動之)
(主動而无獲故曰田无禽巽六四之田獲三/品以其得位此則失位不中宜其无所獲也)六五恒其
徳貞婦人吉夫子凶(以柔中而應剛中常久不易正而/固矣然乃婦人之道非夫子之宜)
(也故其象/占如此)集疏(程子曰五以隂柔而應陽剛居中而所/應又中隂柔之正也故恒久則其徳為)
(貞也夫以順從為恒者婦人之道在婦人則為貞故吉/若丈夫而以順從於人為常則失其陽剛之正乃凶也)
(○語録問婦人從一而終以順為正夫子則制義者也/若從婦道則凶曰固是如此然須看得象占分明六五)
(有恒其徳貞之象占者視其徳而有吉凶耳○項氏曰/彖以貞為利而爻辭皆不利於貞者彖論卦徳爻各言)
(其位卦得其道固當以貞守之爻多不正正者又不得/中皆失其道不可貞也○童溪王氏曰易於六五設泥)
(常之戒故以婦人夫子兼言之○丘氏曰二以陽居隂/五以隂居陽皆位不當而得中者也在二則悔亡而五)
(有夫子凶之戒者蓋二以剛中為常五以柔中為常也/恒九四之才與二同而位異故四之久不如二之久六)
(五之位與二同而才異故五之柔中又不如二之剛中/也○泉峰龔氏曰初之浚恒五之恒其徳貞皆泥於常)
(者也初泥常而求之於人五泥常而守/之於已皆知常而不知變其為凶一也)上六振恒凶(振/者)
(動之速也上六居恒之極處震之終恒極則不常震終/則過動又隂柔不能固守居上非其所安故有振恒之)
(象而其占/則凶也)集疏(項氏曰初居巽之下以深入為恒者也/上居震之極以振動為恒者也在始而)
(求深居上而好動皆凶之道也○李氏曰動靜不失其/時然後其常可久此恒卦之大㫖上六動極當静猶且)
(振動不已/凶之道也)總論(丘氏曰恒中道也中則能恒不中則不/能恒矣初在下體之下四在上體之下)
(皆不及乎恒者故泥常而不知變是以初浚四田无禽/三在下體之上上在上體之上皆已過乎恒者故好變)
(而不知常是以三不恒而上振恒也二五得中似知恒/者而五位剛爻柔以柔中為常故不能制義而但為婦)
(人之吉而二位柔爻剛以剛中為常而居位不當故但/悔亡而已亦不能盡恒久之道也能盡恒久之道者其)
(惟卦辭乎○泉峰龔氏曰二以剛為恒而居位不當近/乎不常者五以柔為恒而居位不當近乎泥常者然二)
(以剛中故得亡其悔五以柔中故不免制義之凶也○/愚案恒六爻之義有宜動而反静者初六是也有宜靜)
(而反動者九三是也在動靜之間者其九二乎九四則/動靜皆未見其可六五則靜為婦人之吉為夫子之凶)
(則隂類宜靜而陽類宜動矣上六則過於求動者由初/終而論初為過於求靜上為過於求動以見恒非一定)
(之謂惟其/時位而已)通論(程子曰天地萬物之夲夫婦人倫之始/所以上經首乾坤下經首咸繼以恒也)
(又曰咸少男在少女之下以男下女是男女交感之義/恒長男在長女之上男尊女卑夫婦居室之常道也○)
(劉氏曰男下女成昬之禮女下男正家之道也心既感/而位不辨非可久之道以恒次咸義取諸此○誠齋楊)
(氏曰上經首乾坤乾坤隂陽之辨下經首咸恒咸恒隂/陽之交不辨分不嚴不交情不通○丘氏曰咸二少相)
(交夫婦之始恒二長相承夫婦之終也或曰卦以二少/二長相重者不有損益乎曰損雖二少而男不下女益)
(雖二長而女不下男於交感恒久之義悖矣此下經所/以不首損益而首咸恒也○愚案咸卦二體隂陽相等)
(乾下交坤坤上交乾故取交感為義蓋獨陽不生獨隂/不成而隂陽合而不相等則造化亦偏而不全故以巽)
(遇艮則隂老陽少而為蠱以兌遇震則陽老隂少而為/歸妹惟咸恒二少二長相等故取以為人倫之始而為)
(下經之首又天地水火為上經之/用而雷風山澤為下經之用也)
䷠(艮下/乾上)遯亨小利貞(遯退避也為卦二隂寖長陽當/退避故為遯六月之卦也陽雖)
(當遯然九五當位而下有六二之應若猶可以有為但/二隂寖長於下則其勢不可以不遯故其占為君子能)
(遯則身雖退而道亨小人則利於守正不可以寖長之/故而遂侵廹於陽也小謂隂柔小人也此卦之占與否)
(之初二兩/爻相類)集疏(程子曰遯者隂長陽消君子退藏之時/也君子退藏以伸其道道不屈則為亨)
(遯所以有亨也○語録曰遯字雖是逃隠大抵欲取逺/去之義所以六爻在上漸逺者愈善也問小利貞是見)
(其寖長故戒令其貞正且以寛君子之患然亦是他之/福曰是如此○誠齋楊氏曰遯而亨者進則窮而退則)
(通也雖然君子之通天下之窮也○丘氏曰遯亨為君/子言也小利貞為小人言也○愚謂易為君子謀遯之)
(得名主四陽而言也四陽之當遯以二隂之長也四陽/之遯則亨不遯則為否二隂之長宜貞不貞亦不利然)
(為君子者豈坐視小人之進/而甘於退避哉亦時而已矣)初六遯尾厲勿用有攸往
(遯而在後尾之象危之道也占者不/可以有所往但晦處靜俟可免災耳)集疏(程子曰見幾/而作乃為善)
(遯而在尾危道也○語録曰遯尾這時節去不逮了所/以危厲不可有所往只得看他如何○愚謂遯者皆自)
(内而之外故初六為尾其曰勿用有攸往蓋戒之以知/止不可往進而逼於陽也世无君子不能飬小人小人)
(逐盡君子之黨則隨亦取禍故曰厲而又戒以勿用有/攸徃也諸説皆言初亦遯者不知遯之得名主陽而言)
(初二隂也又/何遯之有哉)六二執之用黄牛之革莫之勝説(以中順/自守人)
(莫能解必遯之志也/占者固守亦當如是)集疏(程子曰黄中色牛順物二與/五雖在遯之時以中正相應)
(其交自固如執係之以牛革也○潘氏曰六二有中順/之徳應於九五其交固雖居遯時不能自脫去也○泉)
(峰龔氏曰五爻皆言遯惟六二不言遯者二居大臣之/位上與五應雖當遯時固結而不可遯者也故有執用)
(黄牛之革之象正與革卦初九之義同夲義謂其有必/遯之志人莫能解似未然也○愚謂當遯之時豈有合)
(外内皆遯之理哉故二不言遯而曰執之用黄牛之革/莫之勝說蓋君臣相應固結而不可解此小人得志之)
(時也小人得志之時君子之所宜遯也是則使君子之/遯者六二也使六二得以行其志者時使然也彖言小)
(利貞指六二而言蓋戒之之辭而爻不言吉/亦抑之之意觀此則聖人之意可見矣)九三係遯有
疾厲畜臣妾吉(下比二隂當遯而有所係之象有疾而/危之道也然以畜臣妾則吉蓋君子之)
(於小人惟臣妾則不必其/賢而可畜爾故其占如此)集疏(程子曰遯貴速而逺有/所係累安能速且逺哉)
(故云有疾遯而不速是以危也○易氏曰二隂寖長九/三比之若為所係而不知遯則有疾厲若能以臣妾畜)
(之使之服屬於我則吉係如係小子之係傳曰男為人/臣女為人妾蓋役屬於我也○徐氏曰係者我為彼所)
(係隂為主也畜者彼為我所畜陽為主也故以隂係陽/則有疾以陽畜隂則為吉也○愚謂自古小人得志之)
(時容或有一二君子與之相比者此九三之係而不可/遯者也連艮之體係也逼二隂之上有疾厲也處九三)
(之時蓋亦不可以大有/為故止曰畜臣妾吉)九四好遯君子吉小人否(下應/初六)
(而乾體剛健有所好而能絶之以遯之象也惟自克之/君子能之而小人不能故占者君子則吉而小人否也)
集疏(郭氏曰九四好遯所謂遯世无悶者也小人汲汲/於富貴戚戚於貧賤又豈能好遯而安之哉○泉)
(峰龔氏曰好遯是誠心欲遯者也惟成徳之君子能之/故曰君子吉小人亦庸有遯者非廹於不得已則假之)
(以釣名非其誠心豈好遯之謂哉故曰小人否本義謂/有好而能絶之以為遯似未然也○愚謂隠遯非君子)
(之所專尚而簞瓢有不能改其樂者然與其奔走於/形勢之途孰若隠居以求其志哉小人則反是矣)九
五嘉遯貞吉(剛陽中正下應六二亦柔順而中正遯/之嘉美者也占者如是而貞則吉矣)集
疏(程子曰九五中正遯之嘉美者也處得中正之道時/止時行乃所謂嘉美也○語録問九五以陽剛中正)
(漸向遯極故為嘉美未是極處故戒以貞正則吉也曰/是如此便是剛當位而應處是去得恰好時節小人亦)
(未嫌自家只是自合去莫見小人不嫌却與相接而不/去便是不好所以戒他貞正始得○愚謂嘉遯貞吉即)
(彖所謂遯而亨也不失嘉㑹之義也五當位而應與時/偕行内不失己外不忤物能全身逺害以正其志遯之)
(嘉美/者也)上九肥遯无不利(以剛陽居卦外下无係應遯之/逺而處之裕者也故其象占如)
(此肥者寛裕/自得之意)集疏(程子曰肥者寛裕之意遯者惟飄然/逺逝无所係滯之為善上九體乾剛)
(斷在卦之外又下无所係是遯之逺而无累可謂寛綽/有餘裕也遯者困窮之時也善處則為肥矣其遯如此)
(何所不利○愚案有量能度分知止足之道而遯者九/四之好遯是也有懷抱道徳不用於時而遯者九五之)
(嘉遯是也有清介自守不屑天下之事而獨肥其身者/上九之肥遯是也九四九五之遯知時之不可為而為)
(之計故猶有戒辭上九之遯不問時之可否道之通塞/惟掉頭不顧山林自養而已故曰无不利而象曰无所)
(疑/也)總論(泉峰龔氏曰遯之為卦内艮外乾内卦艮體故/九三有所係而不能遯六二莫之勝說而不可)
(遯初六居尾而不能早遯外卦乾體故九四好遯九五/嘉遯上九肥遯愈逺而愈吉蓋健而在外者為遯止而)
(居内者/非遯也)
䷡(乾下/震上)大壯利貞(大謂陽也四陽盛長故為大壯二/月之卦也陽壯則占者吉亨不假)
(言但利在/正固而已)集疏(程子曰壯而不以貞強暴之為耳非君/子之壯也○易氏曰卦辭獨繫以利貞)
(二字貞正也易之爻例不當位者為不正今二四五以/不當位而皆利初三上以當位而皆不利則諸爻之利)
(何取乎正蓋大壯以陽盛為戒剛過而暴則其正乃所/以為不正也○丘氏曰遯小利貞小者利於貞也指二)
(隂言大壯利貞大者利於貞也指四陽言小者正則不/至於害陽大者正則能有以勝隂皆扶陽抑隂之意也)
(○愚案大壯以四陽盛長前臨二隂猶有利貞之戒何/哉蓋天下之理不可以隂之寖㣲而有所忽也雖夬之)
(一隂尚必揚于王庭而後可決則陽之進也其可不以/貞乎且四陽逼五亦有君位之嫌故戒之意自見於言)
(外/也)初九壯于趾征凶有孚(趾在下而進動之物也剛陽/處下而當壯時壯于進者也)
(故有此象居下而壯于進/其凶必矣故其占又如此)集疏(程子曰初陽剛乾體處/下而當壯時壯于進者)
(也夫以剛處壯雖居上猶不可行況在下乎故征則甚/凶有孚信也謂往則得凶必也○愚案壯于趾與夬初)
(九同皆以陽剛盛壯而在下不/可以有進之象蓋无正應故也)九二貞吉(以陽居隂已/不得其正矣)
(然所處得中則猶可因以不失其正故戒/占者使因中以求正然後可以得吉也)集疏(程子曰/二雖以)
(陽剛當大壯之時然居柔得中不過於壯乃貞正而吉/也○易氏曰易之諸爻貴乎得位惟大壯則以陽居隂)
(為吉蓋慮其陽剛之過於壯者也故二與四皆言貞吉/然九四貞吉而非中故以悔亡戒之九二中而无悔壯)
(之正者也所以特言貞吉○愚案大壯九二曰貞吉恒/九二曰悔亡解初六曰无咎皆有占无象何也蓋舉象)
(則占在其中而舉占者亦有不待於舉/象也大㮣此爻平易无險言以設也)九三小人用壯
君子用罔貞厲羝羊觸藩羸其角(過剛不中當壯之時/是小人用壯而君子)
(則用罔也罔无也視有如无君子之過於勇者也如此/則雖貞亦危矣羝羊剛壯喜觸之物藩籬也羸困也貞)
(厲之占其/象如此)集疏(項氏曰既曰小人用壯又曰君子用罔/勸戒備矣又曰貞厲羝羊觸藩羸其角)
(恐人以用剛居剛為得正也大壯之時方以過剛為戒/位愈正則愈危矣剛而又剛其剛不能自制必至於觸)
(藩而羸角此其所以危也○童溪王氏曰君子進以壯/為用也故君子用罔罔无也謂无所用也○泉峰龔氏)
(曰大壯本以四陽盛長而得名九三又以陽居陽而過/剛壯而又壯者也用壯如此是小人之所為而非君子)
(之道矣故曰君子用罔用罔猶言不用也象釋之曰小/人用壯君子罔也語意與遯九四君子好遯小人否也)
(同蓋遯之九四即大壯九三之反對故皆以君子小人/並言也○愚案九三斥言小人用壯則其凶不言可知)
(又言君子用罔貞厲則君子者不用壯雖能貞而亦厲/蓋當大壯之時而過於剛也故又有羝羊觸藩羸其角)
(之/象)九四貞吉悔亡藩決不羸壯于大輿之輹(貞吉悔亡/與咸九四)
(同占藩決不羸承上文而言也決開也三前有四猶有/藩焉四前二隂則藩決矣壯于大輿之輹亦可進之象)
(也以陽居隂不極此/其剛故其象占如)集疏(釋褐楊氏曰壯惡乎過過則見/傷矣以九居四則處壯以柔而)
(无太過之患藩決而无所事乎觸尚何羸之有哉○蔡/氏曰九四為壯之主以剛決柔壯之正者也位不當故)
(有悔得正而吉其悔可亡藩五也以剛決柔易而无困/也輹在車之下所用以行者下乘三剛壯輹之象○愚)
(謂九四以剛居柔不極其壯貞固守此所以獲吉惟貞/而吉所以悔亡以此而往何所滯礙大輿取任重致逺)
(之象輿者士之所恃以載輹者車/之所恃以行亦用拯馬壯之義)六五喪羊于易无悔
(卦體似兊有羊象焉外柔而内剛者也獨六五以柔居/中不能抵觸雖失其壯然亦无所悔矣故其象如此而)
(占亦與咸九五同易容易之易言忽然不覺其/亡也或作疆埸之埸亦通漢食貨志埸作易)集疏(語/録)
(曰此卦多說羊是兊之屬蔡季通曰這箇是夾註底兊/卦兩畫當一畫○王氏曰旅上九喪羊于易與此卦爻)
(辭相類○愚謂以六居五為失位四陽上進而見決皆/喪羊之義也喪羊于易者不敢用其剛壯者也此禍兮)
(福所倚失乃得/之幾與故无悔)上六羝羊觸藩不能退不能遂无攸利
艱則吉(壯終動極故觸藩而不能退然其質本柔故又/不能遂其進也其象如此其占可知然猶幸其)
(不剛故能艱以處/則尚可以得吉也)集疏(語録曰上六取喻甚巧蓋壯終/動極无可去處如羝羊之角掛)
(於藩上不能退遂然艱則吉者畢竟有可進之理耳但/必艱則吉○項氏曰九三上六皆在本卦之上三為健)
(之窮上為動之窮故皆有觸藩羸角之象○易氏曰大/壯大過大畜皆陽盛之卦然大畜則陽有所止大過則)
(陽比於弱未若大壯之體乾健震動故爻以陽盛為戒/初與三陽居陽位故凶厲二四陽居隂位故貞言五雖)
(陽位而居之以六故无悔上雖居壯之終而才與位皆/隂故艱則吉凡六爻之義皆所以戒乎陽剛之過也○)
(愚案三前有四故為觸藩四前遇隂故言藩決上六前/无滯礙而亦言觸藩者處一卦之窮也不能退者在衆)
(爻之上不能遂者亢而不可前進也/然能艱則吉此易之所以備勸戒也)
䷢(坤下/離上)晉康侯用錫馬蕃庶晝日三接(晉進也康侯/安國之侯也)
(錫馬蕃庶晝日三接言多受大賜而顯被親禮也蓋其/為卦上離下坤有日出地上之象順而麗乎大明之徳)
(又其變自觀而來為六四之柔進而上行以/至於五占者有是三者則亦當有是寵也)集疏(程子/曰大)
(眀在上而下體順附諸侯承王之象也六五以柔居君/位明而順麗為得待下親密之義是以為康侯用錫馬)
(蕃庶晝日三接也○項氏曰康侯用錫馬蕃庶侯享王/之禮也錫猶錫貢錫納之錫享禮匹馬卓立九馬随之)
(故曰蕃庶晝日三接王接侯之禮也覲禮延升一也覲/畢致享升致命二也享畢王勞之升成拜三也順而麗)
(乎大明此釋康侯用錫馬蕃庶柔進而上行此釋晝日/三接也○易氏曰下卦坤為衆為馬有錫馬蕃庶之象)
(上卦離為日為晝有晝日三接之象○泉峰龔氏曰程/子項氏康侯錫馬之説有理有據當從之○愚謂晉自)
(觀而來六四之柔上升於五而觀六四之辭曰觀國之/光利用賔于王正與錫馬蕃庶晝日三接同義皆以自)
(下升上得接於君而蒙寵賚者也晉進也不謂之進者/晉有明盛之義彖象所言明晉之義六爻所言晉進之)
(義/也)初六晉如摧如貞吉罔孚裕无咎(以隂居下應不中/正有欲進見摧之)
(象占者如是而能守貞則吉設不為/人所信亦當處以寛裕則无咎也)集疏(程子曰初居/晉之下進之)
(始也晉如升進也摧如抑退也於始進而不遂其進惟/得正則吉也罔孚上未見信也苟上未見信則當安中)
(自守雍容寛裕无急於求上之信故得无咎苟欲信之/心切非汲汲以失其守則悻悻以傷於義矣皆有咎也)
(此君子處進退之道也○語録曰晉如摧如象也貞吉/占辭罔孚裕无咎又是解上靣兩句恐貞吉說不分明)
(故又曉之○毛氏曰摧如在彼而吾不可以不正罔孚/在上而吾不可以不裕○蔡氏曰晉如摧如進而復退)
(也貞吉進退得正故吉罔孚四也處晉之初四未信也/裕則終信故无咎○愚謂初六進而見摧能守貞則吉)
(矣罔孚者設或守貞而吉未之應裕无咎但能/寛裕以處之則吉雖未之應亦可以得无咎也)六二晉
如愁如貞吉受兹介福于其王母(六二中正上无應援/故欲進而愁占者如)
(是而能守貞則吉而受福于王母也王母指六五/蓋享先妣之吉占而凡以隂居尊者皆其類也)集疏
(徐氏曰六二欲進而才柔无應故晉如愁如言不能无/憂也然上雖无應而同徳相感故受兹介福于王母也)
(介大也言受六五之福也○愚謂二臣位也當晉之世/出任王事而五不應於上安得不憂故曰愁如惟能居)
(中守正則吉受兹介福于其王母則不求應而福自/來也上面既言貞吉下面又説箇所以貞吉之應)六
三衆允悔亡(三不中正宜有悔者以其與下二隂/皆欲上進是以為衆所信而悔亡也)集疏
(程子曰三在順體之上為順之極三隂皆順上者也是/三之順上與衆同志衆所允從其悔所以亡也有順上)
(向明之志而衆允從之何所不利或曰不由中正而與/衆同得為善乎曰衆所允者必至當也況順上之大明)
(豈有不善也是以悔亡蓋亡其不中正之失矣古人曰/謀從衆則合天心○語録曰衆允象也悔亡占也問六)
(三如何見得為衆所信處曰晉之時二隂皆欲上進三/處地較近故二隂皆從之以進○徐氏曰衆坤象○新)
(安胡氏曰三處順之極由初之罔孚二/之愁如以至於三則順之極而衆允矣)九四晉如鼫鼠
貞厲(不中不正以竊髙位貪而畏人蓋危道也/也故為鼫鼠之象占者如是雖貞亦危)集疏(程子/曰以)
(九居四貪據其位下乘三柔恐其上進貪而畏人者也/故有此象○李氏曰君子未嘗不欲仕也又惡不由其)
(道若貪位慕禄志於苟得而不知義命之所在其不為/鼫鼠者幾希○項氏曰晉卦釋文云鼫鼠螻蛄也今俗)
(稱土狗是也許氏說文云五技鼠也能飛不能踰屋能/縁不能升木能浮不能渡谷能穴不能掩身能走不能)
(先人今土狗之技盡與此合先儒多以毛詩碩鼠為說/誤矣四雖進乎上以其失柔順之道如鼫鼠之技窮而)
(不能遂若固執不悛危必至矣荀子勸學篇鼫鼠本作/鼫後誤也○泉峰龔氏曰項氏鼫鼠之說有理有據因)
(附於此○愚謂貞厲之義程子謂貞固守此則危可知/蔡氏謂守此之貞危孰甚焉項氏謂固執不悛危必至)
(矣三說與本義雖貞亦危之說不/同而似得爻意又互艮為䑕象)六五悔亡失得勿恤
往吉无不利(以隂居陽宜有悔矣以大明在上而下皆/順從故占者得之則其悔亡又一切去其)
(計功謀利之心則往吉而无不利/也然亦必有其徳乃應其占爾)集疏(語録曰失得勿/恤此說失得都)
(不須問他自是好猶言勝負兵家之常云爾此卦六爻/无如此爻吉又曰失得勿恤只是自家自作教是莫管)
(他得失如仁人正其義不謀其利明其道不計其功相/似又曰人當看此爻則大勢已好雖有所失得亦不必)
(慮而自无不利也○蔡氏曰位不當故悔居中故亡○/丘氏曰五以柔居尊為離明之主彖所謂柔進而上行)
(者也在下三隂皆欲附倚而九四阻之失得主三隂而/言為四所間失也終與已合得也勿恤不必憂也言五)
(但當往而上進三柔終與已合或得或失皆當置之不/問則自然吉无不利矣五爻柔疑不進故勉之○愚謂)
(世之人以失得累其心而疑於進者多矣苟有道/以自處而不以失得累其心焉則何往而不利哉)上九
晉其角維用伐邑厲吉无咎貞吝(角剛而居上上九剛進/之極有其象矣占者)
(得之而以伐其私邑則雖危而吉且无咎/然以極剛治小邑雖得其貞亦可吝矣)集疏(程子曰/上九以)
(剛居卦之極故取角為象以陽居上剛之極也在晉之/上進之極也剛極則有强猛之過進極則有躁急之失)
(以剛而極於進失中之甚也无所用而可維獨用於伐/邑則雖厲而吉且无咎也○語録問上九剛進之極以)
(伐私邑安得吉而无咎曰以其剛故可伐邑若不剛則/不能伐邑矣但易中言伐邑皆是用之於小若伐國則)
(其用大矣如髙宗伐鬼方之類維用伐邑則不可用之/於大可知又曰伐邑如墮郈墮費之類是也○易氏曰)
(晉進之道莫善於柔莫不善於剛上與四言厲以剛故/也○徐氏曰離為戈兵故有伐象邑坤體在下之象○)
(新安胡氏曰晉其角與姤/其角同義皆剛上之象也)總論(泉峰龔氏曰晉卦諸爻/皆以進為義初二三五)
(柔之進四與上剛之進也初隂在下上未見信故欲進/而摧二以隂居隂上无應援故欲進而愁此隂欲進而)
(未遂者也四剛不中正欲進而不遂故如鼫鼠而厲上/陽剛居終進極而上窮故晉其角而厲此陽之上進而)
(不安者也五為大明之主三為衆隂之倡相率而歸於/五故五不言晉而三言衆允亦不言晉也又卦四隂二)
(陽隂多吉而陽多厲者晉以柔順為善剛強則躁矣且/四隂在下而二陽在上在下者宜進在上者不可再進)
(也故彖傳曰順而麗乎大明柔進而/上行卦之得名其亦以隂為主與)
䷣(離下/坤上)明夷利艱貞(夷傷也為卦下離上坤口入地/中明而見傷之象故為明夷又)
(其上六為闇之主六五近之故占者/利於艱難以守貞而自晦其明也)集疏(程子曰君子/當明夷之時)
(利在艱難而不失其貞昬暗艱難之時不失其貞所以/為明君子也○愚謂君子之所以為君子以其貞也當)
(明夷之時而不以貞則非所以為君子矣/今曰利艱貞兹所謂疾風知勁草者與)初九明夷于
飛垂其翼君子于行三日不食有攸往主人有言(飛而/垂翼)
(見傷之象占者行而不食所如/不合時義當然不得而避也)集疏(蔡氏曰飛以象言/行徃以人事言曰)
(飛曰行曰往皆進之謂曰垂翼曰不食曰有言皆傷之/謂也當明夷之初進而有傷也去上獨逺故傷者淺)
六二明夷夷于左股用拯馬壯吉(傷而未切救之速則/免矣故其象占如此)
集疏(程子曰足者所以行也股在脛之上於行之用不/甚切左又非便用者夷于左股謂傷害其行而不)
(甚切拯用壯健之馬則獲免而吉矣○誠齋楊氏曰明/夷之時晦者可免於傷六二乃有文明之徳此暗主所)
(甚忌也惟去者可免於傷而六二乃居大臣之位此昬/世之所不得去也以其位之不得去故有左股之傷股)
(肱左右者大臣之象也以其徳之文明故有馬壯之拯/此正文王事也見囚傷股也閎夭之徒脫之者馬壯之)
(拯也○愚案彖稱文王蒙大難正指六二所/謂夷于左股也有文明中正之徳馬壯吉也)九三明夷
于南狩得其大首不可疾貞(以剛居剛又在明體之上/而屈於至闇之下正與上)
(六闇主為應故有向明除害得其首惡之象然不可以/亟也故有不可疾貞之戒成湯起於夏臺文王囚於羑)
(里正合此爻之義/而小事亦有然者)集疏(程子曰九三離之上明之極也/上六坤之上暗之極也南在前)
(明方也狩畋而去害之事也南狩謂前進而除害也大/首謂暗之魁上六也三與上正相應為至明克至暗之)
(象其湯武之事乎○郭氏曰九三以剛明上進之才可/以南狩而得志矣不可疾貞者離之性失之過剛暴故)
(戒之如此○誠齋楊氏曰九三其武王之事乎恭行天/罰是南狩也勝殷殺紂得大首也須假五年不可疾也)
(○愚謂離在坤下日入地中故謂之明夷九三居下卦/之極在離之上其明有復出之漸焉于南狩復於離方)
(也得其大首得南狩之志也不可疾貞猶在坤下當守/正俟時而不可過暴本義謂小事亦有然者凡去昬就)
(明皆若此所謂明夷者不特遭時之昬闇人/有蔽於物而汨於情者皆足以傷其明也)六四入于
左腹獲明夷之心于出門庭(此爻之義未詳竊疑左腹/者幽隠之處獲明夷之心)
(于出門庭者得意於逺去之義言筮而得此者其自處/當如是也蓋離體為至明之徳坤體為至闇之地下三)
(爻明在闇外故隨其逺近髙下而處之不同六四以柔/正居闇地而尚淺故猶可以得意於逺去五以柔中居)
(闇地而已迫故為内難正志以晦其明之象上則極乎/闇矣故為自傷其明以至於闇而又足以傷人之明蓋)
(下五爻皆為君子獨/上一爻為闇君也)集疏(楊氏曰腹坤象也坤體之下/故曰左腹地尊右故也入于)
(左腹不用其明也獲明夷之心所謂求仁而得仁于出/門庭則與慎密而不出者異矣故自靖人自獻于先王)
(我不顧行遯此/㣲子之明夷也)六五箕子之明夷利貞(居至闇之地近/至闇之君而能)
(正其志箕子之象也貞/之至也利貞以戒占者)集疏(楊氏曰凡卦皆以五為君/位而明夷之君貴而无位)
(髙而无民其存者名號而已故以上六當之而父師其/次也故以六五當之上下无常剛柔相易不可為典要)
(惟其則而已○語録曰彖言利艱貞爻言貞而不言艱/者蓋言箕子則艱可見○愚案彖言利艱貞爻言箕子)
(之明夷非取君位此正明夷利艱貞之事/言其當紂之世能處内難而正其志者也)上六不明晦
初登于天後入于地(以隂居坤之極不明其徳以至於/晦始則處髙位以傷人之明終必)
(至於自傷而墜厥命故其/象如此而占亦在其中矣)集疏(誠齋楊氏曰紂之嗣立/間見甚敏材力過人其)
(初登于天之時乎及其昬棄失徳而為獨夫其後入于/地之時乎○愚案明夷以全體言離明為坤闇所掩以)
(六爻而論則下五爻皆為上六傷其明故五爻皆曰明/夷而上六獨稱不明晦言其不明之故也初則傷人之)
(明而登于天終則成已之晦而入于地故曰不明晦/明之夷猶可以反之明之晦闇之極不可以拯也)總
論(丘氏曰明夷以二體言則離明為坤闇所傷以六爻/言則上六一爻為闇君自五以下皆為所傷所以下)
(五爻皆曰明夷受傷者也上一爻獨不曰明夷傷人之/明者也今以商周之事論之上爻極闇為紂之昬弃五)
(近闇為箕子囚奴四與上同體避闇就明為㣲子遁去/三與上應以明克闇為武王之伐紂二在大臣之位藏)
(明於闇為文王之羑里初暗稍逺見傷即避其伯/夷太公居海濵之事乎明夷六爻於此可見矣)
䷤(離下/巽上)家人利女貞(家人者一家之人卦之九五六/二内外各得其正故為家人利)
(女貞者欲先正乎内也/内正則外无不正矣)集疏(程子曰家人之道利在女/貞女貞則家道正矣夫夫)
(婦婦而家道正獨云利女貞者夫正者身正也女正者/家正也女正則男正可知矣○易氏曰巽以長女居上)
(離以中女居下而二四皆以隂柔得正故卦辭惟利女/貞三字而已○新安胡氏曰二四皆女之正者然爻惟)
(六二稱貞吉則知六二為尤重○愚案家人者治家人/之道也傳言欲治其國者先齊其家故齊家自夫婦始)
(舜觀厥刑于二女文主刑于寡妻至/于兄弟利女貞者言家道之本也)初九閑有家悔亡
(初九以剛陽處有家之始能防閑/之其悔亡矣戒占者當如是也)集疏(程子曰初家道/之始也有家之)
(始若不閑之以法度則人情流放必至於有悔失長幼/之序亂男女之别傷恩義害倫理无所不至能以法度)
(閑之於始則无是矣故悔可亡○易氏曰家人之道羣/居類聚能无悔乎所以正家必謹乎始諺云教子嬰孩)
(教婦初來於其始而以/禮法防閑之是以悔亡)六二无攸遂在中饋貞吉(六二/柔順)
(中正女之正位乎内/者也故其象占如此)集疏(郭氏曰彖傳言夫夫婦婦六/二所謂婦婦者也婦人從夫)
(无遂事婦之道也居中主饋婦之職也詩所謂无非无/儀惟酒食是議者也○易氏曰六二柔順得位與外九)
(五相應女正位乎内者也此爻正所以發明利女貞之/義无攸遂者春秋傳曰大夫无遂事有君在上不敢專)
(也況於女子乎中饋者烝嘗甘㫖之/奉此外一毫不敢有所專所以貞吉)九三家人嗃嗃悔
厲吉婦子嘻嘻終吝(以剛居剛而不中過乎剛者也故/有嗃嗃嚴厲之象如是則雖有悔)
(厲而吉也嘻嘻者嗃嗃之反吝之道/也占者各以其徳為應故兩言之)集疏(程子曰九三/在内卦之上)
(主治乎内者也以剛居剛而不中雖得正而過乎剛者/也治内過剛則傷於嚴急必有悔厲然家道齊肅人心)
(祗畏猶吉也若婦子嘻嘻則終至羞吝矣在卦非有嘻/嘻之象蓋反嗃嗃而言謂與其失於放肆寧過於嚴也)
(○愚案九三發此二義蓋二者治亂之别治家之道於/此分也嚴厲之道悔厲所由生雖非中道而得終吉歡)
(悦之情固人所喜而以恩掩/義分日以亂終吝之道也)六四富家大吉(陽主義隂/主利以隂)
(居隂而在上位/能富其家者也)集疏(童溪王氏曰家人六位俱得其人/而四以鎮静无營處近五之位能)
(富其家者也○李氏曰乘承應皆剛而在上體資於陽/以為富者也○徐氏曰六四當位應剛又在二剛之間)
(以柔得剛以虗受實莫/此之盛故曰富家大吉)九五王假有家勿恤吉(假至也/如假于)
(太廟之假有家猶言有國也九五剛健中正下應六二/之柔順中正王者以是至於其家則勿用憂恤而吉可)
(必矣蓋聘納后妃之吉占而/凡有是徳者遇之皆吉也)集疏(語録曰王假有家到/這裏方具得許多物)
(事有妻有妾方始成箇家有家之有只如夙夜浚明有/家亮采有邦之有有字虚非如奄有四海之有○釋褐)
(楊氏曰閑有家則閑之於其始假有家則假之於其終/也○丘氏曰假有感格之義故象以相愛言之○泉峰)
(龔氏曰假與格同猶奏假無言昭假烈祖之假謂感格/也九五以陽剛中正居尊位為有家之主盛徳至善所)
(以假乎家人之心者至矣然王者家大人衆子孫臣庶/之心難一其有未假者勿用憂恤而自吉也蓋初之閑)
(有家是以法度防閑之至王假有家則躬行有以感化/之矣王假有家與萃渙王假有廟之義同但彼所假者)
(神此所假者人爾本義於假字皆訓至字殊覺无意義/愚非敢求異也僭附所擬與讀易者共商之○愚謂由)
(初之閑二之在中饋三之嗃嗃四之富家至於五而家/道成矣故曰王假有家言王者至是亦方始謂之有家)
(也本義至於其家/其字合改作有字)上九有孚威如終吉(上九以剛居上/在卦之終故言)
(正家久逺之道占者必/有誠信嚴威則終吉也)集疏(易氏曰初言閑有家家道/之始也上言有孚威如家)
(道之終也初與三五皆以陽剛為正家之本至上九而/後謂之有孚威如且威如何取於有孚哉以正道律其)
(家人而不能反諸身則其勢必有所不行惟反求/其在我者无一毫之不實人心敬服不怒而威矣)
䷥(兑下/離上)睽小事吉(睽乖異也為卦上火下澤性相違以/異中女少女志不同歸故為睽然)
(卦徳言之内説而外明以卦變言之則自離來者柔進/居三自中孚來者柔進居五自家人來者兼之以卦體)
(言之則六五得中而下應九二之剛是以/其占不可大事而小事尚有吉之道也)集疏(程子曰/睽者乖)
(異離散之時非吉道也以卦才之善雖處睽時而小事/吉也○丘氏曰小柔也小事吉柔為卦主也凡卦陽為)
(主則可大事睽合兑離成卦而柔進乎五其才不能大/有所為故以處小事則猶可以得吉也○泉峰龔氏曰)
(彖傳曰柔進而上行得中而應乎剛以卦變言自中孚/來四柔進而上居五也○愚案睽自家人反而爻多失)
(位是本同而睽也本同而睽其/中必合本不同則何睽之有哉)初九悔亡喪馬勿逐自
復見惡人无咎(上无正應有悔也而居睽之時同徳相/應其悔亡矣故有喪馬勿逐而自復之)
(象然亦必見惡人然後可以/避咎如孔子之於陽貨也)集疏(程子曰惡人與已乖/異者見者與相通也)
(當睽之時小人乖異者衆若弃絶之則失含𢎞之義古/人所以能化姦凶為善良革仇敵為臣民者由弗絶也)
(○語録曰喪馬勿逐自復大率睽之諸爻都如此多説/先異而後同○泉峰龔氏曰此三句只是疊説言雖有)
(悔而其悔可亡雖喪馬而能勿逐自復雖見惡人而可/以无咎皆先睽而後合之意傳言見惡人以避咎也乃)
(夫子推説之意非周公本㫖也彖象/中此類甚多各以其意觀之可也)九二遇主于巷无
咎(二五隂陽正應居睽之時乖戾不合必委曲/相求而得㑹遇乃為无咎故其象占如此)集疏(程/子)
(曰當睽之時君心未合賢臣在下竭力盡誠委曲以求/相遇所謂委曲者以善道宛轉將就使合而已遇非枉)
(道逢迎也巷非邪僻曲徑也故夫子特云遇主于巷未/失道也○愚謂坎險睽異之時人臣愛君之意不能以)
(直遂要必委曲宛轉而後能有合也故坎之四與五納/約不自門而自牖睽之二與五遇主不于正塗而于巷)
(雖非所由之正而亦未/為失道者權時之宜也)六三見輿曳其牛掣其人天且
劓无初有終(六三上九正應而三居二陽之間後為二/所曳前為四所掣而當睽之時上九猜狠)
(方深故又有髠劓之傷然邪不/勝正終必得合故其象占如此)集疏(程子曰三以正應/在上欲與之合而)
(四阻於前二牽於後夫以六居三非正又在二陽之間/所以有如是難厄无初有終必與九合也不正而合未)
(有久而不相離者合以正道自无終睽之理○語録曰/天合作而篆文而作□剃鬚也○項氏曰輿與牛載人)
(者也以位言之指三也天且劓乘車者也以人言之指/六掣曳陷而不能進天劓挫而不得進也○愚案六爻)
(皆睽也而三上為尤甚三之疑上者如此而上之疑三/者又如此當睽之時處非其位欲无疑得乎然睽有必)
(合之理故三曰无初有/終而上曰徃遇雨則吉)九四睽孤遇元夫交孚厲无咎
(睽孤謂无應遇元夫謂得初九交孚謂同徳相信/然當睽時故必危厲乃得无咎占者亦如是也)集疏
(程子曰四當睽離之時孤居二隂之間處不當位可謂/危矣以遇元夫而交孚故得无咎也○郭氏曰天下之)
(勢合則衆睽則孤凡睽皆然而獨於四上稱睽孤何哉/蓋上居睽極四陷坎中非若初之自復二之遇主三之)
(有終也故/稱睽孤焉)六五悔亡厥宗噬膚往何咎(以隂居陽悔也/居中得應故能)
(亡之厥宗指九二噬膚言易合六/五有柔中之徳故其象占如是)集疏(語録曰宗如同/人于宗之宗○)
(項氏曰二以五為主而委曲以入之五以二為宗而親/之二五以中道相應當睽之時其間也㣲而易合也○)
(泉峰龔氏曰睽與同人所謂宗皆以其應言也然同人/于宗則吝而睽厥宗噬膚則无咎者處同人之世則欲)
(其公不可以有私應處睽之世則欲其合不可以无正/應時義有不同也睽卦自二至上似噬嗑故有噬膚之)
(象/)上九睽孤見豕負塗載鬼一車先張之弧後說之弧
匪宼㛰媾往遇雨則吉(睽孤謂六三為二陽所制而已/以剛處明極睽極之地又自猜)
(很而乖離也見豕負塗見其汚也載鬼一車以无為有/也張弧欲射之也說弧疑稍釋也匪寇㛰媾知其非寇)
(而實親也往遇雨則吉疑盡釋而睽合也/上九之與六三先睽後合故其象占如此)集疏(程子曰/上居卦)
(之終睽之極也在離之上明之極也睽極則拂戾難合/明極則過察而多疑上九有六三之正應實不孤而其)
(才性如此自睽孤也如人自有親黨而多自猜疑妄生/乖離雖處骨肉親黨之間而常孤獨也○語録曰載鬼)
(一車等語為他這般事是差異底事所以把世間差異/事明之又曰小畜之上九曰既雨既處睽之上九曰往)
(遇雨則吉者畜極而通睽極則和隂陽至是而方暢也/○項氏曰三上爻辭最為險怪蓋彼此皆不正相疑之)
(深者也三為上所疑者故自見輿之曳共牛之掣其人天/且劓上疑三者也故見其為豕負塗為鬼一車然而二)
(爻本是正應暌極則富合疑極則當解故三曰无初有/終上曰遇兩則吉曰輿曰牛曰人曰豕曰塗曰鬼曰車)
(皆謂六三也○耿氏曰夫物本離而偶合者其終必離/本合而偶離者其終必合○丘氏曰上本與三應不孤)
(也為九四所間未能遇合故亦曰睽孤上睽而未敢親/近乎三如見豕之負塗泥疑其汚我也又如載鬼滿於)
(一車疑其祟我也豕則有之鬼則妄矣始焉致疑則張/弧終焉釋疑則説弧非四為寇則上與三久為㛰媾矣)
(自此以往上與三合隂陽和暢遇雨則吉向之疑心羣/起者至此盡冰釋而亡矣○愚謂處睽而无應與有應)
(而未合皆孤之義也/故四上皆稱睽孤)總論(馮氏曰内卦皆睽而有所待/外卦皆反而有所應初喪馬)
(勿逐至四遇元夫而初四合矣二委曲求遇至五徃何/咎而二五合矣三輿曳牛掣至上遇雨而三上合矣天)
(下之理固不能久合亦未有終睽也○泉峰龔氏曰睽/卦六爻皆有先睽後合之意三上二爻處過中之地睽)
(之甚者也故其合為難初四二爻處各卦之下睽未為/甚故其合為易二五居中雖睽而不睽故上之遇三四)
(之遇初皆曰睽孤而二之遇五獨不曰睽此易之所以/貴中也又卦内曰遇主遇元夫遇雨三言遇皆陽爻見)
(之以見卦之睽以隂為主/而睽之合又以陽為主也)
䷦(艮下/坎上)蹇利西南不利東北利見大人貞吉(蹇難也/足不能)
(進行之難也為卦艮下坎上見險而止故為蹇西南平/易東北險阻又艮方也方在蹇中不宜走險又卦自小)
(過而來陽進則往居五而得中退則入於艮而不進故/其占曰利西南不利東北當蹇之時必見大人然後可)
(以濟難又必守貞然後得吉而卦之九五剛健中正有/大人之象自二以上五爻皆得正位則又貞之義也故)
(其占又曰利見大人貞吉蓋見險者貴於能止而/又不可終於止處險者利於進而不可失其正也)集疏
(程子曰西南坤方坤地也體順而易東北艮方艮山也/體止而險在蹇難之時利於順處平易之地不利止於)
(危險處順易則難可紓止於險則雖益甚矣○徐氏曰/坎屬北方艮屬東方合艮坎而為蹇處蹇之時當適他)
(方所不利於坎艮東北之險阻而利於西南方之平易/也○丘氏曰東北艮方蹇之地也在東北則未離乎蹇)
(故不利西南其對方舍東北而徃西南則出蹇矣所以/利也○愚案蹇以見險而能止得名故爻辭除二五相)
(應以濟外餘皆不宜往而宜止然事無終止之理故利/西南利見大人以同濟蹇難而諸爻皆無凶咎利可知)
(也/已)初六往蹇來譽(往遇險/來得譽)集疏(程子曰六居蹇之初隂/柔无援往進則益入於)
(蹇矣來者對往之辭上進則為往不進則為來止而不/進則有見㡬知時之美譽也○愚案初當蹇難之時而)
(處非其位求以免難恐不可得但能止而不往而反得/譽何哉居止之初去險尚逺見險而即止彖傳之所謂)
(知/也)六二王臣蹇蹇匪躬之故(柔順中正正應在上而在/險中故蹇而又蹇以求濟)
(之非以其身之故也不言吉凶者占者但當/鞠躬盡力而已至於成敗利鈍則非所論也)集疏(程子/曰二)
(中正之徳與五相應為所信任故為王臣致力於蹇難/之時其艱蹇至甚故為蹇蹇然其蹇蹇非為身之故也)
(志在濟君於蹇中雖使不勝志義可嘉矣○易氏曰以/六居二人臣之正位也上卦為坎自二至四為互坎蹇)
(蹇之/象也)九三往蹇來反(反就二隂/得其所安)集疏(泉峰龔氏曰九三/為艮之主居下卦)
(之上往則入於坎而蹇來則反乎内而得其所安也○/愚案來反若説是來就二隂來連是連九三來碩是來)
(就五則來譽有所不通蓋九三陽性尚往正接坎險故/戒以往則蹇來歸其所則反其道也此艮以一陽為内)
(卦之主正聖人所謂反身修徳/者處蹇之時得處蹇之道矣)六四往蹇來連(連於九/三合力)
(以/濟)集疏(徐氏曰六四近君往從於五則隂柔不足以濟/五之蹇惟下連九三同心合力乃克有濟○泉)
(峰龔氏曰六四坎體居上下之交往則益陷於坎而/蹇益甚惟來則可以下連乎三而為濟蹇之地也)九
五大蹇朋來(大蹇者非常之蹇也九五居尊而有剛健中/正之徳必有朋來而助之者占者有是徳)
(則有是/助矣)集疏(程子曰五居君位而在坎險之中是天下/之大蹇也大蹇之時二以中正相應是明)
(來助之也得朋來而无吉何也曰未足以濟蹇也在大/蹇之中非得陽剛之臣相輔之不能以濟也自古聖王)
(濟天下之蹇必有賢聖之臣為之助湯武得伊呂是也/中常之君得剛明之臣而能濟大難者則有矣賢明之)
(君苟无其臣則不能濟於難也故凡六居五九居二者/則多由助而有功蒙泰之類是也九居五六居二者則)
(其功多不足屯否之類是也○語録曰處九五尊位而/居蹇中所以為大蹇所謂遺大投艱于朕身人君當此)
(之時須屈羣䇿用羣力乃可濟也或問何故為大蹇曰/五是蹇主凡人臣之蹇只是一事至大蹇須人主當之)
(○蔡氏曰二五居中得位濟蹇者也故不言徃來○新/安胡氏曰五為濟蹇之主二為濟蹇之臣故五稱大蹇)
(二稱蹇蹇○愚案王臣九五之臣也蹇蹇者濟蹇之難/非一也匪躬之故為國而不為身也故九五稱朋來即)
(二之王臣也得朋來則可以濟大蹇矣不言王臣而言/朋以六二中正相應氣類相感能致匪躬之節協濟而)
(成功/者也)上六往蹇來碩吉利見大人(已在卦極往无所之/益以蹇耳來就九五)
(與之濟蹇則有碩大之功大/人指九五曉占者宜如是也)集疏(程子曰蹇之時惟能/止為善故諸爻除九)
(五六二外皆以往為失來為得○語録曰往來二字惟/程傳言上進則為往不進則為來説得極好○泉峰龔)
(氏曰卦内言往來者四初居蹇之始往則遇乎坎而蹇/來則可以得君子見幾之譽上居坎之終往則无所之)
(而蹇來則可以成碩大之功三居下卦之上徃則入於/坎而蹇來則反乎艮而即安四居上卦之下徃則益䧟)
(於坎而蹇來則連乎九三而有濟初上為蹇之始終三/四居坎艮之交際坎險在前艮止在後故皆以往為失)
(來為得也若二之王臣蹇蹇五之大蹇朋來則君臣戮/力以濟天下之蹇者也又豈可以往來為避就哉此二)
(五所以不/言往來也)
䷧(坎下/震上)解利西南无所往其來復吉有攸往夙吉(解/難)
(之散也居險能動則出於險之外矣解之象也難之既/解利於平易安静不欲久為煩擾且其卦自升來三往)
(居四入於坤體二居其所而又得中故利於西南平易/之地若无所往則宜來復其所而安靜若尚有所往則)
(宜早往早復不/可久煩擾也)集疏(程子曰震動坎險動於險外出乎/險也故為患難解散之象无所往)
(謂天下之難已解散无所為也有攸往言尚有當解之/事也○張氏曰无所往而不復戒妄動也有所往而不)
(速將後時也故无所往則靜吉有所往則速吉○蔡氏/曰利西南者坎震東北之卦也難解於東北至西南則)
(无不利矣其來復吉謂二也主内象言難既解散宜復/於安靜也有攸往夙吉主外象言難有未解者急往而)
(解之不可久擾也○泉峰龔氏曰彖傳曰其來復吉乃/得中也以卦變言是自小過來三來居二而得中也○)
(愚案蹇稱利西南不利東北去蹇難就平易也解稱利/西南不言不利東北者難既解散則无所不利也故或)
(往或復/而皆言)初六无咎(難既解矣以柔在下上有此/正應何咎之有故其占如)集疏(郭氏/曰處)
(解之初以柔在下得无所往其來復吉之義故无咎也/○易氏曰難解之世初以隂柔在下无所事也故爻辭)
(不言所事止曰无咎而已○愚案初六在坎之下未能/出險寧免无咎然以柔居剛以隂應陽况九四為動之)
(主資陽剛之助以/解難所以无咎也)九二田獲三狐得黄矢貞吉(此爻取/象之意)
(未詳或曰卦凡四隂除六五君位餘三隂即三狐之象/也大抵此爻為卜田之吉占亦為去邪媚而得中直之)
(象能守其貞/則无不吉矣)集疏(程子曰九二以剛中之才上應六五/之君用於時者也田者去害之事狐)
(邪媚之獸三狐指卦之三隂時之小人也獲謂除去之/如田之獲狐也○徐氏曰狐者隠伏之物坎象黄矢中)
(直象貞吉謂得中道而吉也○易氏曰二五正應當蹇/難未解之時五以柔處君位必資陽剛以濟其難此九)
(二所以有田獲三狐之象○愚案先儒有取互離為罔/罟田也坎為險為穴為隠伏狐也以巽六四互離為田)
(獲三品及未濟坎體在下為小狐汔濟一說觀之理或/然也離為三數所謂狐者蓋指六三之小人也故上六)
(亦欲射而獲之然則一/卦之難皆六三所為也)六三負且乘致寇至貞吝(繫辭/備矣)
(貞吝言雖以正得之亦可羞/也惟避而去之為可免爾)集疏(程子曰六三隂柔居/下之上處非其位猶)
(小人宜在下以負荷而且乘車非其據也必致寇奪之/至雖使所為得正亦可鄙吝也○語録曰六居三大率)
(少有好底負且乘聖人這裏又見得有這箇小人乘君/子之噐之象故於此發出這道理來○新安胡氏曰坎)
(為輿為盜六三坎體自三至五又有互體之坎故有負/乘致寇之象○泉峰龔氏曰負者小人之事謂六也乘)
(者君子之噐謂三也以六居三隂居陽位在下之上是/小人而乘君子之噐處非所宜致寇之至不亦宜乎○)
(愚案負且乘如在車之上而負物也故人知其非已有/而思奪之六為小人其事則宜負三為君子之位於噐)
(為乘宜負而乘安得不見侵乎故二以為狐而獲之五/以為小人而解之上以為隼而射之其能免於患害乎)
九四解而拇朋至斯孚(拇指初初與四皆不得其位而/相應應之不以正者也然四陽)
(初隂其類不同若能解而去/之則君子之朋至而相信矣)集疏(語録曰能解其拇者/以四雖隂位而才則)
(陽與初六隂柔則為有間所以能解其拇則陽之朋類/至而相信矣○徐氏曰解之時陽能解隂剛能解柔九)
(四解初六在下之隂解而拇也○愚案四當近臣之位/下與初六小人為應則君子之朋與我同類者不信而)
(去矣故必解其不正之應則/朋類自至而相孚朋謂九二)六五君子維有解吉有孚
于小人(卦凡四隂而六五當君位與三隂同類者必解/而去之則吉也孚驗也君子有解以小人之退)
(為驗/也)集疏(程子曰五為解之主人君之解也君子之所/親比者必君子也所解去者必小人也驗之)
(於小人小人之黨既去則是君子能有解也○丘氏曰/險難小人之所為也小人情狀最為不一狐言其蠱惑)
(隼言其􁀳害拇言其附麗負乘言其僭竊已極其形容/矣至此復明以小人斥之所以正其罪而去之也○愚)
(案君子指二四陽爻小人則專指六三之隂/爻也五為解之主用君子以解小人者也)上六公用
射隼于髙墉之上獲之无不利(繫辭/備矣)集疏(誠齋楊氏曰/隼六三也射)
(而獲之者上六也公大臣之稱即上六也六三悖亂遇/上六射而獲之則天下之悖亂渙然解散矣此解之終)
(也○童溪王氏曰解至上六解之功已成矣上以震動/之極在諸爻之上於位則正於勢則便於噐則利於時)
(則宜以正而去不正蓋无難者故曰獲之无不利三居/下之上内外之限也故有高墉之象同人九四乘其墉)
(亦指三/而言也)總論(徐氏曰下三爻不言解上三爻言解所謂/動而免乎險也○泉峰龔氏曰解者難之)
(散也卦内曰狐曰寇曰拇曰隼曰小人皆指隂而言所/以為難者也初以隂柔在下當解難之初安靜无為故)
(得无咎二陽剛得中上與五應任解難之責者也故田/獲三狐三柔不中正居下之上處非所宜而致難者也)
(故致寇至四陽剛為震之主下應初隂能解而去之者/也故曰解而拇五柔居尊位為解之主能解小人而吉)
(者也故曰有孚于小人上居解之終處王公之位能解/天下之難者也故曰射隼元不利夫合震坎而為解其)
(所以為難者坎也隂也所以解難者震也陽也二四以/陽解乎隂五上以震解乎坎故上卦言解而下卦不言)
(解/也)
䷨(兊下/艮上)損有孚元吉无咎可貞利有攸往曷之用二
簋可用享(損減省也為卦損下卦上畫之陽益上卦上/畫之隂損兊澤之深益艮山之髙損下益上)
(損内益外剝民奉君之象所以為損也損所當損而有/孚信則其占當有此下四者之應矣曷之用二簋可用)
(享言當損時/則至薄无害)集疏(朱氏曰六爻皆相應有孚也○蔡氏/曰内本乾外本坤乾上爻與坤上爻)
(往來本剛得柔為損本柔得剛為益凡卦以内為貞主/貞而言故為損○徐氏曰孚信實也可貞者可以貞固)
(守此也其道可行故利往損而有孚則元吉无咎可貞/而利有所往也蓋損者拂人情之事易至凶咎故特詳)
(之曷之用問辭二簋享荅辭下之奉上槩謂之享燕禮/之重亦謂之享古者享禮以四簋為中陳饋八簋為盛)
(當損之時二簋雖/薄而亦可用享也)初九已事遄往无咎酌損之(初九當/損下益)
(上之時上應六四之隂輟所為之事而速往以益之无/咎之道也故其象占如此然居下而益上亦當斟酌其)
(淺深/也)集疏(程子曰損之義損剛益柔損下益上也初以/陽剛應於四四以隂柔居上位賴初之益者)
(也初當酌度其宜而損已以益之過與不及皆不可也/○徐氏曰損者人情之所難而初又最下不可過損損)
(下太過則其本傷矣必斟酌其義之淺深而不失損已/益人之道可也○耿氏曰損上益下過益无傷損下益)
(上過則有害故初九有酌損之戒○泉峰龔氏曰己事/者輟己所為之事所謂損也遄往者速往以益之也當)
(損下益上之時初居最下故其象如此○愚謂初以陽/剛之才務於速進故戒以已事以剛居最下故戒以酌)
(損已事遄往者事未已往不可先事既已/往不可後反是則有咎矣此酌損之道與)九二利貞征
凶弗損益之(九二剛中志在自守不肯妄進故占者利/貞而征則凶也弗損益之言不變其所守)
(乃所以/益上也)集疏(程子曰不自損其剛貞則能益其上乃益/之也若失其剛貞而用柔說適足以損之)
(而已世之愚者雖无邪心惟知竭力順上為忠者蓋不/知弗損益之之義也○游氏曰兊之情說而陽性動故)
(有利貞征凶之戒○愚案弗/損益之弗損為句益之為句)六三三人行則損一人一
人行則得其友(下卦本乾而損上爻以益坤三人行而/損一人也一陽上而一隂下一人行而)
(得其友也兩相與則專叄則雜而/亂卦有此象故戒占者當致一也)集疏(蔡氏曰萬化不/窮惟二而己三)
(則為贅所當損也○丘氏曰此爻乃損之所以為損也/下體之乾三陽並進三人行也九三一爻損而上之三)
(人則損一人也九三上而為上則上六下而為三剛柔/偶合一人行則得其友也○愚案損自泰來者也三人)
(行損一人乾三陽損一以為上九所存者兩而已坤三/隂移上六以為六三所存者亦兩而已一人行則得其)
(友者上九得六三為應也初二兩陽並進四五兩隂並/進四應初五應二皆兩兩之義也朱子曰兩相與則專)
(三人而損一人焉兩也一/人行而得友亦兩相與也)六四損其疾使遄有喜无咎
(以初九之陽剛益已而損其隂柔之/疾唯速則善戒占者如是則无咎也)集疏(程子曰疾謂/疾病不善也)
(損於不善惟遄速則有喜而无咎人之損過惟患不速/速則不至於深過為可喜也○楊氏曰六四承乘皆隂)
(偏於隂者也隂陽失其平則為疾四當損時所謂損其/疾者也○愚案六四以柔居柔又乘承皆柔其性偏而)
(有疾之象也是以在於損其疾剛戒於銳必已事/而遄往柔成於緩必遄則有喜故初四皆曰遄也)六五
或益之十朋之龜弗克違元吉(柔順虛中以居尊位當/損之時受天下之益者)
(也兩龜為朋十朋之龜大寳也或以此益之而/不能辭其吉可知占者有是徳則獲其應也)集疏(語/録)
(曰易象自是一法如離為龜則損益卦皆說龜此類甚/多○又曰損益二卦說龜一在二一在五是顛倒説既)
(未濟說鬼方亦然○潘氏曰或益之謂莫知其所自來/疑自天而降故曰自上祐也○蔡氏曰元龜直二十大)
(貝䨇貝曰朋十朋元龜有國之大實言益之大也○徐/氏曰班固食貨志元龜長尺二寸直二千一百六十為)
(大貝十朋注云兩貝為朋朋直二百一十六元龜十朋/故直二千一百六十也○丘氏曰卦似離者皆有龜象)
(頤與損益皆外實中虛所以取象龜也○泉峰龔氏曰/本義謂兩龜為朋龜字疑當作貝○愚案六五以柔居)
(尊虛中以受九二之陽剛益者也九二以陽剛益之則/天下之善皆願益之矣然損之得名以下益上以陽益)
(隂以九三為上九上九所以益隂者也六五曰或益之/正受上九之益者也此象所以曰自上祐也上非應與)
(故曰/或)上九弗損益之无咎貞吉利有攸往得臣无家(上/九)
(當損下益上之時居卦之上受益之極而欲自損以益/人也然居上而益下有所謂惠而不費者不待損已然)
(後可以益人也能如是則无咎然亦必以貞則吉而/利有所往惠而不費其惠廣矣故又曰得臣无家)集
疏(程子曰得臣謂得人心歸服无家謂无有逺近内外/之限也○潘氏曰損下益上曰損損終則變不復損)
(下以益上乃自上而益下也是以天下歸之得臣无家/○語録曰得臣无家猶化家為國相似得臣有家其所)
(得也小矣无家則可見其大○新安胡氏/曰上與三為正應故三曰得友上曰得臣)總論(語録曰/大抵損)
(益二卦諸爻皆互換損好益却不好如損六五却勝六/二損上九好益上九却不好○蔡氏曰爻辭初曰酌損)
(二上皆曰弗損四但損其疾而已五則无損而大有益/惟三當可損之時爾損爻辭兼言益益爻辭不言損意)
(亦可見○泉峰龔氏曰損爻辭兼言益益爻辭不言損/者益固所以為益損所當損亦所以為益也初損已以)
(益人二上則不待損已而可以益人三因損得益四因/損為益五不特无損而反受天下之益益已固所以為)
(益損己以益人非益乎聖人公天下以為益吾於損見/之若私己以為益則反為損矣此益上九求益不已所)
(以有莫益/或擊之凶)
䷩(震下/巽上)益利有攸往利渉大川(益増益也為卦損上/卦初畫之陽益下卦)
(初畫之隂自上卦而下於下卦之下故為益卦之九五/六二皆得中正下震上巽皆木之象故其占利有所往)
(而利渉/大川也)集疏(程子曰盛衰損益如循環損極必益理之/自然益所以繼損也為卦巽上震下風烈)
(則雷迅雷擊則風怒兩相助益所以為益此以象言也/巽震二卦皆由下變而成陽變為隂者損也隂變為陽)
(者益也益上卦損而下卦益損上益下所以為益此以/義言也○蔡氏曰内卦本坤外卦本乾乾之下爻與坤)
(之下爻往來剛來居内故曰益○愚案損益自泰否而/來故往往相反凡卦以内為主故三損而為上則為損)
(四損而為初則為益也皆主陽而言陸宣公曰損上益/下曰益損下益上曰損上約己而裕於人人必悦而奉)
(上矣豈不謂之益乎上蔑人而肆諸/已人必怨而叛上矣豈不謂之損乎)初九利用為大作
元吉无咎(初雖居下然當益下之時受上之益者也不/可徒然无所報効故利用為大作必元吉然)
(後得/无咎)集疏(程子曰初九震動之主陽剛之盛也居益之/時其才足以益物而有六四大臣之應居下)
(而得上之應以行其志小善不足以稱也故利用為大/作謂作大益天下之事也必須元吉乃得无咎○語録)
(曰吉是事无咎是理蓋有事雖吉而理則過而差者是/則謂之吉而有咎○泉峰龔氏曰本義受益報效之説)
(似若可疑當以程説為正○愚案益之成卦者初九也/震陽性動當益之時為益之主能大有為者也故利用)
(為大作其位下故/元吉然後无咎)六二或益之十朋之龜弗克違永貞
吉王用享于帝吉(六二當益下之時虛中處下故其象/占與損六五同然爻位皆隂故以永)
(貞為戒以其居下而受上/之益故又為卜郊之吉占)集疏(程子曰損六五以柔居/剛故元吉益六二以柔)
(居柔疑從益之未固故戒能常永貞固則吉也○郭氏/曰損益相須以上卦反對言之則損之上益之初損之)
(五益之二也故損上益初其辭相屬損五益二又大同/矣損之六五曰元吉自然之言也此曰永貞吉久而有)
(守斯為吉也也愚案程郭諸家皆以或益之為句謂或/益之人益之  十朋之龜弗克違鬼神益之也王用享)
(于帝天益之也即天且弗違況於鬼神乎之意初見似/亦可通然合損六五而玩之似无天且弗違意當從本)
(義/)六三益之用凶事无咎有孚中行告公用圭(六三隂/柔不中)
(不正不當得益者也然當益下之時居下之上故有益後/之以凶事者蓋警戒震動乃所以益之也占者如此然)
(可以无咎又戒以有孚中行而/告公用圭也用圭所以通信)集疏(語録曰益之用凶/事猶言用降我凶)
(徳嘉績于朕邦○蔡氏曰凶事困心横慮之事六三與/上為應故有凶事之象中行在一卦之中故三四皆曰)
(中行○泉峰龔氏曰益之用凶事須合本義與蔡氏之/説觀之其義始備○愚案益則吉矣而又用凶事者非)
(常之變也本然常事則非益矣故大享帝者禮之盛凶/事者事之變遷國則又興利之大而大作者非常之事)
(也此數者皆非/其常所以為益)六四中行告公從利用為依遷國(三四/皆不)
(得中故皆以中行為戒此言以益下為心而合於中行/則告公而見從矣傳曰周之東遷晉鄭焉依蓋古者遷)
(國以益下必有所依然後能/立此爻又為遷國之吉占也)集疏(郭氏曰六四居巽之/下不能自動以益人)
(故欲有行告公而己欲遷國也依人而已不能自用也/告公者以益天下之志告之也○蔡氏曰依謂依五也)
(○泉峰龔氏曰利用為大作不言所利者也利用為依/遷國言所利者也六四以巽順之才非初九陽剛之比)
(故所利不如初之大也○愚謂中行告公從承上文而/為言也六三居三隂之中故曰中行猶復之六四曰中)
(行獨復六三曰中行告公用圭至六四則曰中行告公/從矣利用相依以遷國也四與初應遷則九四下為初)
(九也即損之一人行則得其友也坤/民衆象震長子主噐利建侯遷國象)九五有孚惠心勿
問元吉有孚惠我徳(上有信以恵於下則下亦有信/以惠於上矣不問而元吉可知)集
疏(程子曰君至誠而益於天下天下受其大福其元吉/不假言矣君至誠以益天下天下之人皆至誠而)
(愛載以徳恵其君也○蔡氏曰惠順也我以有孚也下/而順下之心所謂皇建其有極用敷錫厥庶民者)
(亦以有孚而順我之徳所謂錫汝保極者也○泉峰龔/氏曰有孚惠心者上益下也有孚惠我徳下益上也惟)
(上有以益下則下有以益上矣○愚案為益之大莫大/於相信為惠之大莫大於順民心因民之所利而利之)
(惠而不費惠心者也勿問而知其為元吉我/既以信惠被於物物亦以信惠歸於我也)上九莫益
之或擊之立心勿恒凶(以陽居益之極求益不已故莫/益而或擊之立心勿恒戒之也)
集疏(語録曰或者衆无定主之辭立心勿恒勿字只是/不字非禁止之辭也○童溪王氏曰益極必損處)
(益之極又以剛亢在上求益不己此豈處上之道哉故/莫有益之者謂其求益而不己知益已而不知益人而)
(人莫益之也六二虛中无我自損以逮下故益之者衆/而曰或益之上九剛亢居上既莫益之而傷之者亦衆)
(矣故曰或擊之人之立心其可以求益為常乎○新安/胡氏曰恒九三亦巽體亦有不恒其徳之戒說卦謂巽)
(為不果為進退為躁卦其立心不恒之意與○愚謂居/上而立心不恒故求益不已求益不已則人不益之而)
(擊之者至矣理之必然也人其/可以立心勿恒乎凶可知矣)總論(泉峰龔氏曰益卦/雖以損上益下為)
(義六爻則以益人益已為言初九利用為大作六四利/用為依遷國以益於人者言也而所益有大小之殊六)
(二益之十朋之龜六三益之用凶事以益於已者言也/而所益有吉凶之異九五有孚惠心有孚惠我徳則人)
(已皆益上九莫益或擊則人已皆无益矣惟无以益於/人故无以益於已此卦義之必主於益下爻辭必先於)
(益人也○愚案損益二卦皆以損陽益隂為義損自泰/來者也損九三之陽以益於上故下乾變而成兊上坤)
(變而成艮謂之損者以其損下而益上也益自否來者/也損四之陽以益於初故上乾變而成巽下坤變而成)
(震謂之益者以其損上而益下也莫吉於泰而益上則/損莫凶於否而損上則益則是上可損而不可益下可)
(益而不可損明矣凡卦以内為主而以陽為主故泰之/九三變而之上則為損否之初六得陽之來則為益泰)
(之變而為損泰之反而為否否之變而為益否之反而/為泰天下之理未有泰而不否否而不泰亦未有損而)
(不益益而不損者故泰居上經十一卦而損居下經十/一卦泰否損益為上下經之對後天序易其㣲意蓋可)
(識/矣)
䷪(乾下/兊上)夬揚于王庭孚號有厲告自邑不利即戎利
有攸往(夬決也陽決隂也三月之卦也以五陽去一隂/決之而己然其決之也必正名其罪而盡誠以)
(呼號其衆相與合力然亦尚有危厲不可安肆又當先/治其私而不可專尚威武則利有所往也皆戒之之辭)
集疏(孔氏曰剛徳不長則柔邪不消故陽爻利有所往/夬道乃成○胡氏曰以天道言之則夏之三月五)
(陽盛長以消一隂之時以人事言之羣賢並進以決去/小人之象○程子曰謀亂必先修已告自邑先自治也)
(○語録曰上卦兊體兊為口故多言號○耿氏曰植徳/莫如滋除惡莫如盡故一柔己窮而猶決五剛已盛而)
(猶利往也○泉峰龔氏曰夬以一隂乘乎五陽之上是/小人位乎君子之上也揚于王庭所謂聲言其罪○愚)
(案上六以一隂過乎君位揚于王庭謂必有君命而後/可也自昔君子恃其公論之勝銳於誅斥而不量其君)
(之不足以有為未有不/召禍者不知夬之義也)初九壯于前趾往不勝為咎(前/猶)
(進也當決之時居下任壯/不勝宜矣故其象占如此)集疏(程子曰九居初而壯于/進躁於動者也故有不)
(勝之戒隂雖將盡而已之躁動自宜有不勝之咎不計/彼也○郭氏曰四剛過中已為大壯況夬五剛乎故大)
(壯初九曰壯于趾此曰壯于前趾則又欲速其進矣往/必不勝其咎宜矣○潘氏曰趾在下而先動者也初九)
(在四陽之下首以剛進壯于前趾隂居髙位而初欲決/之猶布衣論權臣不量力之甚往必不勝徒取咎耳○)
(李氏曰初九雖有剛健之才而位在下君子於此亦靜/以待之而已○愚案經稱往不勝為咎象云不勝而往)
(咎翻其文者蓋不量力而用壯必无/勝理王輔嗣曰不勝之理在往前也)九二惕號莫夜有
戎勿恤(九二當決之時剛而居柔又得中道故能憂/惕號呼以自戒備而莫夜有戎亦可无患也)集
疏(程子曰夬者陽決隂君子決小人之時不可忘戒備/也陽長將極之時而處中居柔不過於剛能知戒備)
(處夬之至善也莫夜有兵戎可懼之甚然勿恤者以自/處之善也○愚案二處九之時以陽居隂能以怯飬勇)
(足以惕號莫夜有戎而可以勿恤者知懼之早/彼不能為吾之害也知勇知怯道之所謂中)九三壯
于頄有凶君子夬夬獨行遇雨若濡有愠无咎(頄顴也/九三當)
(決之時以剛而過乎中是欲決小人而剛壯見於面目/也如是則有凶道矣然在衆陽之中獨與上六為應若)
(能果決其決不係私愛則雖合於上六如獨行遇雨至/於若濡而為君子所愠然終必能決去小人而无所咎)
(也温嶠之於王/敦其事類此)集疏(語録曰九三與復卦六四皆有獨/字蓋諸爻皆欲去隂獨此一爻與)
(上六為應又問壯于頄曰君子之去小人不必悻悻然/見於面目至於遇雨而為所濡濕雖為衆陽所愠然志)
(在決隂必能終去小人故亦可得无咎也蓋九三雖與/上六為應而實以剛居剛有能決之象故壯于頄則有)
(凶而和柔以去之乃无咎○易氏曰夬與大壯下三爻/相類故初與三皆言壯壯于頄者剛之見於顔面者也)
(力未能勝而機已先露其視大壯尤為有凶以九居三/正君子夬夬之象與上六一隂為應如獨行而遇雨能)
(无濡乎既為小人所濡宜為君子所愠然終能決去小/人而无咎此平勃所以定諸吕之變仁傑所以去二張)
(之亂也○愚案君子夬夬者當羣陽共決一隂之時也/獨行遇雨以獨與上六為應也隂陽和而為雨若濡有)
(愠无咎則非終與之和矣此爻迹/雖與小人和而終不與之同也)九四臀无膚其行次
且牽羊悔亡聞言不信(以陽居隂不中不正居則不安/行則不進若不與衆陽競進而)
(安出其後則可以亡其悔然當決之時志在上進必不/能也占者聞言而信則轉凶而吉矣牽羊者當其前則)
(不進縱之使前而隨/其後則可以行矣)集疏(張子曰牽羊者必譲而先之/則為力也易溺於所趨必不)
(能用故曰聞言不信○蔡氏曰臀无膚後傷乎三也其/行次且前犯乎五也次且不進貎羊兊象五也聞言不)
(信居位不當雖聞牽羊之義亦不信也○愚謂陽喜進/而隂喜退九四以陽居隂不得其位欲止則決其剛壯)
(勢不能安欲進則牽於隂柔而剛決不足是以有臀无/膚其行次且之象必如牽羊之義待衆陽先進而已隨)
(之則其悔可亡而所/聞之言亦不必信也)九五莧陸夬夬中行无咎(莧陸今/馬齒莧)
(感隂氣之多者九五當決之時為決之主而切近上六/之隂如莧陸然若決而決之而又不為過暴合於中行)
(則无咎矣戒占/者當如是也)集疏(語録曰莧陸是兩物莧者馬齒莧/陸者商陸皆感隂氣多之物也藥)
(中用商陸其子紅○泉峰龔氏曰莧陸隂之易決者也/指上六而言九五以陽剛居尊位而決上六衰㣲將盡)
(之隂為力易矣故以中行為戒言不過用剛暴也○愚/案復之四益之四非中也而曰中行以及乎中為善也)
(夬之五曰中行无咎以中為不足也又案子夏傳云莧/陸木根草莖宋衷云莧莧菜陸商陸董遇云莧赤莧陸)
(商陸耿氏云莧柔脆之物陸高平之地馬融鄭𤣥王肅/皆云莧陸一名商陸以是攷之則是一物正合子夏木)
(根草莖之說要皆柔脆易去之/物近有音莧為完者失之太鑿)上六无號終有凶(隂柔/小人)
(居窮極之時黨類已盡无所號呼終必有凶/也占者有君子之徳則其敵當之不然反是)集疏(愚謂/夬以)
(五陽而決一隂五君子而決一小人非難事也然上六/連四五為兊說所謂包陽之隂挾君子之小人所以難)
(決之耳然至於无所號呼則終必為人所決/故曰終有凶而象以為終不可長理勢然也)總論(語録/問以)
(五陽決一隂君子盛而小人衰卦爻之辭猶如此嚴謹小/豈去小人之道惟戒懼而不可安肆邪曰觀上一爻則)
(人之勢窮而君子去之之道猶如此嚴謹蓋不可以其/勢衰而安意自肆也其為戒深矣○徐氏曰以五剛而)
(夬一柔其勢若甚易而聖人不敢以易而忽之故丁寧/深切周防豫備无所不至後世衆賢在位其始未嘗不)
(欲去小人大抵不知決之之義而機失事敗禍亂相尋/可不戒哉○丘氏曰夬雖以五陽決一隂惟比與應當)
(之逺者不能相及也五比上故曰莧陸夬夬三應上故/曰君子夬夬四介二五之間故有臀无膚其行次且之)
(象二去上逺則但惕號以為莫夜有戎之備而已初又/愈逺故有壯趾不勝之戒○泉峰龔氏曰夬卦似大壯)
(故諸爻多與大壯相似初之壯于趾三之壯于頄之類/是也夬以五陽決一隂其壯甚矣聖人慮其夬決之過)
(故於陽爻皆致戒焉初壯趾則為咎二惕號則勿恤三/壯頄則有凶四牽羊則悔亡五中行則无咎皆所以戒)
(其過而陽居陽者為尤甚焉陽之決隂君子之去小人/亦貴乎中而己矣○愚案夬以五陽而決一隂自非難)
(事而聖人拳拳於戒謹者蓋決衆小人易決一小人難/衆皆去而一獨留是必君側之小人平時固結而不可)
(解者可不謹哉揚于王庭欲使人主知其為小人也孚/號有厲欲使舉朝知其為小人也告自邑又使國人知)
(其為小人也而逐爻又各致謹焉亦以小人隂慝/之不可以輕視而不知所以防之是則夬之義也)
䷫(巽下/乾上)姤女壯勿用取女(姤遇也決盡則為純乾四/月之卦至姤然後一隂可)
(見而為五月之卦以其本非所望而卒然值之如不期/而遇者故為姤遇已非正又一隂而遇五陽則女徳不)
(正而壯之甚也取以自配/必害乎陽故其象占如此)集疏(程子曰一隂始生自是/而長漸以盛矣是女之)
(將壯長也隂長則陽消女壯則男弱故戒勿用取如是/之女○程語録不是說漸長為女壯乃是一隂遇五陽)
(大率一箇女遇五陽是箇不正當底如人盡夫也之事/又白上五爻皆陽下面只一隂五陽便立不住了○愚)
(案姤以一隂而承五陽故曰女壯勿用取女戒占者宜/如是也然女得此占則將何如初六曰繫于金柅貞吉)
(有攸往見凶如是則自守貞静猶可致吉若冐有所往/則見凶矣然舍正應而遇乎二將必為人所弃欲人之)
(必取得乎又案姤以天道言之正為五月隂長之卦而/卦爻辭以女壯為言易之書為人事設也言人事而天)
(道在其/中矣)初六繫于金柅貞吉有攸往見凶羸豕孚蹢躅
(柅所以止車以金為之其剛可知一隂始生靜貞則吉/往進則凶故以二義戒小人使不害於君子則有吉而)
(无凶然其勢不可止也故以羸/豕蹢躅曉君子使深為之備云)集疏(項氏曰羸豕之羸/猶羸角之羸也羸)
(則牽繋之義如羸其缾亦然○蔡氏曰金剛也柅所以/止車者謂二也牽於二故曰繋柔方進而前為剛所止)
(○徐氏曰豕隂躁之物羸豕初象蹢躅跳躑也○泉峰/龔氏曰羸即上文所謂繫也豕方羸繫未能蹢躅而其)
(性信在於蹢躅也又烏可以不防哉○愚案初六以隂/方長故爻皆戒辭以女子言之當有所制係一變而守)
(貞則吉以小人言之亦戒以守貞不可往害於君子若/恃己而用壯則五陽猶衆其見凶也必矣君子小人正)
(不正之間而已然譬之豕雖羸其/性未始不蹢躅也故因以戒之)九二包有魚无咎不
利賔(魚隂物二與初遇為包有魚之象然制之在己故/猶可以无咎若不制而使遇於衆則其為害廣矣)
(故其象/占如此)集疏(程子曰姤遇也二與初密比相遇者也在/他卦則初正應於四在姤則遇為重包苴)
(裹魚隂物初象○易氏曰包者以陽而包隂也故姤三/爻皆言包初六為姤之主諸爻皆欲與之遇九二比而)
(包之雖非正應亦无咎賔指九四○潘氏曰當遇之世/隂遇陽即合初本與四為正應而近合於二故二包有)
(魚二既有魚則不利於四反指為賔而不及之也故四/曰无魚○愚謂魚乃四之所當有也而二擅有之其能)
(无咎也幸矣然二之/无咎四之不利也)九三臀无膚其行次且厲无大咎
(九三過剛不中下不遇於初上无應於上居則不安行/則不進故其象占如此然既无所遇則无隂邪之傷故)
(雖危厲而/无大咎也)集疏(易氏曰夬以上為決而四阻於五姤以/初為遇而三阻於二故臀无膚其行次)
(且○徐氏曰姤者夬之反姤之三即夬之四也故其象/同但夬一隂在上故其下之五陽皆趨於上姤一隂在)
(下故上之五陽皆向於下其隂陽相求之情則然也九/三之志亦在乎初初比二應四與三無繫而三介乎二)
(四之間乘承皆剛進/退不能故其象如此)九四包无魚起凶(初六正應己遇/於二而不及於)
(已故其象/占如此)集疏(徐氏曰四與初為正應宜相遇也遇先/於近初柔近二二包有魚矣四逺而不)
(遇故曰包无魚起妄動也彼得則此失四既失所/遇安處順守可也苟妄動而求必得之則凶矣)九五
以杞包瓜含章有隕自天(瓜隂物之在下者甘美而善/潰杞髙大堅實之木也五以)
(陽剛中正主卦於上而下防始生必潰之隂其象如此/然隂陽迭勝時運之常若能含晦章美靜以致之則可)
(以回造化矣有隕自天/本无而倏有之象也)集疏(程子曰九五下亦无應非/有遇也然得遇之道終必)
(有遇○項氏曰杞高而直乾之象也瓜在下而柔巽之/象也九五為乾之主而包巽在内以杞包瓜也以位言)
(之則為以上包下以徳言之則為以君子包小人○泉/峰龔氏曰五以陽剛居上初以隂柔居下相去懸絶本)
(无可遇之理如杞本不可以包瓜也然五居得中正内/含章美去初雖逺終不期遇而遇焉則如有隕自天矣)
(○愚案姤之一隂卦以女壯言之初以羸豕言之二與/四則以魚言之五以瓜言之皆隂柔之義也但自各爻)
(而觀之則取象有不同耳以杞包瓜以上而包下也含/章以陽而包隂也一隂在内故既曰包而又曰含章九)
(五中正在上與初无係但既包而有之則有隕/自天蓋不期遇而自无不遇也遇不必初也)上九姤
其角吝无咎(角剛乎上者也上九以剛居上而无/位不得其遇故其象占與九三類)集疏
(易氏曰姤其角乾體為首在首之上則為角如角之上/窮則不遇也○徐氏曰上九處姤之窮與初无遇雖吝)
(而亦无咎者隂不必遇也○愚案六爻皆姤而不言姤/上九於姤无取而獨言姤者姤道之窮也不言姤者姤)
(非所當姤言姤者/姤其所不必姤也)總論(蔡氏曰姤者以柔遇剛而成卦/遇非正道惟近者得之而正應)
(者反凶也二最近故先有之三之厲以隔乎二而不遇/也五含章雖无相遇之道而處位中正也上之吝最逺)
(而窮也四之起凶遇不利正應也○泉峰龔氏曰姤以/一隂遇五陽隂壯有傷陽之理故卦辭曰女壯勿用取)
(女是不欲隂之遇陽也爻辭除初六與卦辭同外上五/陽爻則皆欲與隂遇矣二之包有魚以其近而遇初也)
(三其行次且四无魚之凶上姤角之吝皆以其不遇初/也五有隕自天則始雖不遇終必得遇是亦欲與初遇)
(矣蓋不欲隂與陽遇者恐其盛而傷陽也其陽欲與隂/遇者欲得隂以為用也一主陽而言一主隂而言一卦)
(取義前後不同如此於以/見易之不可為典要也)
䷬(坤下/兊上)萃亨王假有廟利見大人亨利貞用大牲吉
利有攸往(萃聚也坤順兊說九五剛中而二應之又為/澤上於地萬物萃聚之象故為萃亨字衍文)
(王假有廟言王者可以至乎宗廟之中王者卜祭之吉/占也祭義曰公假於大廟是也廟所以聚祖考之精神)
(又人必能聚已之精神則可以至於廟而承祖考也物/既聚則必見大人而後可以得亨然又必利於貞所聚)
(不貞則亦不能亨也大牲必聚而後有/聚則可以有所往皆占吉而有戒之辭)集疏(程子曰用/大牲承土)
(有廟之文以享祀言豐萃之時用物當厚稱其宜也○/項氏曰在損之時則二簋可用享在萃之時則用大牲)
(吉易之隨時如此○泉峰龔氏曰假字疑當作昭假烈/祖之假謂感格也王者致祭於宗廟以己之精神感格)
(祖考之精神/所以為萃也)初六有孚不終乃亂乃萃若號一握為笑
勿恤往无咎(初六上應九四而隔於二隂當萃之時不/能自守是有孚而不終志亂而妄聚也若)
(號呼正應則衆以為笑但勿恤而往/從正應則无咎矣戒占者當如是也)集疏(程子曰初與/四為正應本)
(有孚以相從者也然當萃時三隂萃處含正應而從其/類乃有孚而不終也若呼號以求正應則一握笑之矣)
(一握一圑也謂衆以為笑也若能勿恤而往從陽/剛之正應則无過咎不然則入於小人之羣矣)六二
引吉无咎孚乃利用禴(二應五而雜於二隂之間必牽/引以萃乃吉而无咎又二中正)
(柔順虛中以上應五剛健中正誠實而下交/故卜祭者有其孚誠則雖薄物亦可以祭矣)集疏(程子/曰三)
(與五為正應當萃者也而相逺又在羣隂之間必相牽/引則得其萃矣是以吉而无咎孚信者萃之本也禴祭)
(之簡薄者也菲薄而祭不尚備物直以誠意交於神明/也孚乃者謂有其孚則可不用文飾專以至誠交於上)
(也○童溪王氏曰彖以用大牲為吉六二以用禴為利/何也曰備物者王者所以隨其時有孚者人臣所以通)
(乎其上也○愚謂二處二隂之中以中正自守上應於/五而五引之此卦辭所謂利見大人利貞利有攸往其)
(二五之謂與然卦曰用大牲此曰利用禴者孚也/上下之孚可通於神明而況於人乎故五亦曰孚)六三
萃如嗟如无攸利往无咎小吝(六三隂柔不中不正上/无應與欲求萃於近而)
(不得故嗟如而无所利唯往從於上可以无咎然不得/其萃困然後往復得隂極无位之爻亦可小羞矣戒占)
(者當近捨不正之強援而逺/結正應之窮交則无咎也)集疏(朱氏曰六三履非其/位欲萃於四四應於)
(初欲萃於二二應於五莫知所萃故萃如嗟如上下不/與宜其无所利也○丘氏曰往前進也謂萃於五也萃)
(五則正矣何/咎之有亦通)九四大吉无咎(上比九五下比衆隂得其/萃矣然以陽居隂不正故)
(戒占者必大吉/然後得无咎也)集疏(程子曰四當萃時上比九五下比/羣隂得上下之萃者也然四以陽)
(居隂其位不當上下之萃疑於不由正道而得者故必/大吉然後為无咎也○項氏曰九四自觀之上而下比)
(於坤獨當三隂之萃遂為成卦之主无尊位而得衆心/故必大吉而後可以无咎如益之初九在下位而任厚)
(事亦必元吉而後可以无咎也○愚謂九四九五處於/羣隂之中皆萃之主也九五在上之萃也九四在下之)
(萃也故九五曰萃有位而四象曰位不當以九居四而/獲萃蓋无位之萃也曰大吉而曰无咎者上比於君以)
(臣而有君萃之象疑於有咎故也郭/氏易氏俱云九四大吉何咎之有)九五萃有位无咎
匪孚元永貞悔亡(九五剛陽中正當萃之時而居尊位/固无咎矣若有未信則亦修其元永)
(貞之徳而悔亡矣/戒占者當如是也)集疏(程子曰元永貞君之徳民所歸/也故比天下與萃天下之道皆)
(在此三者○語録問九五以陽剛中正當萃之時而居/尊位安得而有匪孚曰此言有位而无徳則雖萃而不)
(能使人信故當修其元永貞之徳而後可悔亡也○丘/氏曰元永貞之徳惟比萃二卦有之皆指五而言也然)
(在比則吉在萃則惟悔亡何也曰比以一陽統五隂一/陽為之主一則專專則衆隂順從萃以二陽統四隂二)
(陽為之主二則分分則五不得以專萃此萃有位匪孚/不如顯比之吉也○愚案以九居五有其位者也然止)
(於无咎者以僅能有其位而已非至誠足以感衆使人/心恱而誠服也故曰匪孚惟修其元永貞之徳而後悔)
(可/亡)上六齎咨涕洟无咎(處莘之終隂柔无位求萃不得/故戒占者必如是而後可以无)
(咎/也)集疏(郭氏曰衆隂可與之萃則逺而在下二陽可從/之萃而已獨乘之當萃之時而失其所萃者也)
(故有齎咨涕洟之象然能齎咨涕洟不敢自安於上猶/為知懼之人故雖失其所萃亦无咎○丘氏曰上居萃)
(之終兊之極聚終而散説極而悲理/之常也能以憂戚處之則无咎矣)總論(泉峰龔氏曰/萃卦與比卦)
(相似比卦以九五為主萃卦亦以九五為主其餘諸爻/皆萃比於五者也萃惟九四一爻與比不同九四下當)
(羣隂之萃而上承於五故必大吉然後无咎初乃亂乃/萃三萃如嗟如逺於五而未得所聚者也二引吉无咎)
(應乎五而得所萃者也上齎咨涕洟乘乎五而失所萃/者也其六爻吉凶亦與比相類但比一而萃二比專而)
(萃分萃者比之始/比者其萃之終與)
䷭(巽下/坤上)升元亨用見大人勿恤南征吉(升進而上也/卦自解來柔)
(上居四内巽外順九二剛中而五/應之是以其占如此南征前進也)集疏(語録曰南征吉/巽坤二卦拱得)
(箇南如筭命生虚拱底說話○易氏曰升之下卦二三/以陽剛在下卦之上有可升之道以全體言内巽外順)
(九二以剛中應乎五亦自下而升是以元亨時可以升/故言用見大人大人者二三之陽剛是也○泉峰龔氏)
(曰彖傳柔以時升似指六五而言非謂卦變故下文言/剛中而應亦謂二應五也○愚案用見大人所以為升)
(而亨也見有位之大人足以行其道見有徳之大人足/以進於道勿用憂恤而有向明之日矣南征向乎明也)
初六允升大吉(初六柔順居下巽之主也當升之時巽/於二陽占者如之則信能升而大吉矣)
集疏(郭氏曰二三之陽其升為易初六與之同體而升/故言允升而致大吉也○潘氏曰初六隂柔在下)
(无應於上本不能升密比九二剛中之臣隂陽志合而/相允九三援而升之所以大吉○易氏曰升者升乎上)
(也凡升乎上必自下始故於初六發允升之義○愚案/初六以隂在下而能自㧞者也蓋二三之陽剛其升為)
(易初六能上合二三之志與之同體巽順/而升故言允升大吉而象亦曰上合志也)九二孚乃利
用禴无咎(義見/萃卦)集疏(李氏曰升者萃之反二爻辭同何/也萃六二以隂應陽升九二以陽)
(應隂至誠相感一也○項氏曰升與萃相反而孚乃利/用禴皆在卦中爻者蓋禴所以享上也六二求萃於上)
(九二求升於上故其義皆同○新安胡氏曰萃六二以/中虛為孚而與九五應升九二以中實為孚而與六五)
(應虛實雖不同而孚則一而已○愚案升萃二爻皆稱/孚乃利用禴者上以誠信接於下下以誠信事其上只)
(用薄祭亦可通於神明蓋能交人然後/能交神能交神則其能交人也可知矣)九三升虛邑(陽/實)
(隂虛而坤有國邑之象九三以陽剛/當升時而進臨於坤故其象占如此)集疏(程子曰三以/陽剛之才正)
(而且巽上皆順之復有援應以是而升如入无人之邑/孰禦哉○郭氏曰自下而升至於三其來不可禦也況)
(有陽剛之才上皆順之是以如升无人之虛邑其行无/所疑矣○徐氏曰九三陽升進臨於坤前无疑礙如入)
(无人之邑言至易也○愚案三以剛居下卦之上應㝠/升之上六如明夷于南狩者前入坤虛之邑无剛以拒)
(之其升甚易坤為土為衆邑/象隂消為虛虛邑之象也)六四王用亨于岐山吉无
咎(義見/隨卦)集疏(語録曰王用享于岐山亨于西山只是說/祭山川又問升萃二卦多是言祭亨萃取)
(聚象不知升何取義曰人積其誠意以事鬼神有升而/上通之義○易氏曰四以隂柔得位而在順體之下有)
(順而升之理然至此不可復升故爻不言升而言王用/亨于岐山其惟文王之事乎所以吉且无咎也○徐氏)
(曰卦惟二四不言升何也五君位也二應五大臣也四/承五近臣也其位不可升升則疑於五而有逼上之嫌)
(矣○愚案六四互兌故言岐山自周而言岐山在西故/言文王之事六四上比柔順之君下乘剛強之臣能執)
(柔順之道率下以事上如文王惟以順事乎君為心終/不敢越乎臣位翼翼小心交通神明所以吉且无咎也)
六五貞吉升階(以隂居陽當升而居尊位必能貞固/則可以得吉而升階矣階升之易者)集
疏(郭氏曰六五以貞自守不失其吉如歴階而升有進/无退且言其易也○愚案升之道在下為難在上為)
(易在下必有剛徳然後可升在上以順而升如歴階然/然質本隂柔必守貞固乃得其吉而下有剛中之應輔)
(之而升登進自階向/乎高明无以復加矣)上六㝠升利于不息之貞(以隂居/升極昬)
(㝠不已者也占者遇此无適而利但可反/其不己於外之心施之於不息之貞而已)集疏(程子曰/六以隂)
(居升之極昬㝠於升知進而不知退止者其為不明甚/矣君子於貞之徳終日乾乾自彊不息如上六不已之)
(心用之於此則利也以小人貪求无已之心移之進善/則何善如之○愚案上六升之極猶升而不已豈知盛)
(衰消長進退之義哉所謂㝠於升也惟施此心於進徳/則利仁義忠信樂善不倦无疆之進也故曰利于不息)
(之/貞)總論(泉峰龔氏曰升卦六爻之義有以時位言者有/以誠意言者有以徳言者初允升三升虚邑五)
(升階上㝠升時位之升也二孚乃利用禴四王用亨于/岐山誠意之升也上利于不息之貞與大象積小以髙)
(大徳之升也六五為升之主故彖傳曰柔以時升二四/承應於五者也其位不可復升故以誠意之升言初三)
(在下故可升也上乘乎五而升不己則為㝠升矣惟升/於徳者无限故又曰利於不息之貞此則不嫌於升之)
(過/也)
䷮(坎下/兊上)困亨貞大人吉无咎有言不信(困者窮而不/能自振之義)
(坎剛為兊柔所揜九二為二隂所揜四五為上六所揜/所以為困坎險兊説處險而說是身雖困而道則亨也)
(二五剛中又有大人之象占者處困能亨則得其貞矣/非大人其孰能之故曰貞又曰大人者明不正之小人)
(不能當也有言不信又戒以當/務晦黙不可尚口益取困窮)集疏(徐氏曰兊口不揜/言象處困之時當)
(務晦黙尚口多言人誰信之困且窮而已故戒○愚案/困之得名以剛為柔所揜君子為小人所蔽然曰大人)
(吉无咎者以貞而已夫人當困窮之時能反身/修徳以正自守豈終困也哉蓋有亨通之時也)初六臀
困于株木入于幽谷三嵗不覿(臀物之底也困于株木/傷而不能安也初六以)
(隂柔處困之底居暗/之甚故其象占如此)集疏(語録曰初六在困之下至困/者也株木不可坐臀在株木)
(上其不安可知○李氏曰坎初最下厯三爻而後險盡/故有三嵗不覿之象○徐氏曰株木无枝葉之木在下)
(初象幽谷幽深之谷坎陷象坎陷益下有入于幽谷之/象三嵗不覿謂初不見四也○案易氏謂臀指九四兊)
(體如夬之九四亦曰臀愚謂隂居下故取臀象坎為坎/窞故入于幽谷三嵗不覿隂居最下不能自見蓋不知)
(處困之道矣善處困者當何/如修徳以致命遂志而已)九二困于酒食朱紱方來
利用亨祀征凶无咎(困于酒食厭飫苦惱之意酒食人/之所欲然醉飽過宜則是反為所)
(困矣朱紱方來上應之也九二有剛中之徳以處困時/雖无凶害而反困於得其所欲之多故其象如此而其)
(占利以亨祀若征行則非其/時故凶而於義為无咎也)集疏(程子曰二以剛中之/徳困於下上有九五)
(剛中之君道同徳合必來相求故云朱紱方來在困之/時利用亨祀其徳既誠自然感於上若不安處以俟命)
(往而求之則犯難得凶乃自取也諸卦二五以隂陽相/應而吉惟小畜與困乃厄於隂故同道相求也○語録)
(問厭飫於所欲如何曰此是困於好事底有困於好事/者有困於不好事者此爻是好爻當困時則困於好事)
(又問朱紱方來利用亨祀曰以之事君則君應之以之/事神則神應之○易氏曰九二以坎水居兊澤之下為)
(二隂所揜雖得中而未能出險故言困于酒食惟其剛/中自守而五以同徳相與是以有朱紱方來之慶故二)
(言利用亨祀五言利用祭祀二者皆交通神明之理五/可以來而二不可以往是以征凶惟其剛中故雖凶而)
(无咎○愚案坎體多説酒食或者水/之潤及萬物猶酒食之所以飬人與)六三困于石據于
蒺䔧入于其宫不見其妻凶(隂柔而不中正故有此象/而其占則凶石指四蒺䔧)
(指二宫謂三而妻則六/也其義則繫辭備矣)集疏(程子曰石堅重難勝之物/蒺䔧不可據之物三以剛)
(險而上進則二陽在上堅不可犯困于石也以不善之/徳居九二剛中之上其不安猶藉刺據蒺䔧也○語録)
(曰六三陽之隂上六隂之隂故將六三言之則上六為/妻○泉峰龔氏曰三无應於上故有不見其妻之象○)
(愚案六三實揜二以為困者也初以困人適以自/困故有此象猶坎卦諸隂爻陷陽而已反凶也)九四
來徐徐困于金車吝有終(初六九四之正應九四處位/不當不能濟物而初六方困)
(於下又為九二所隔故其象如此然邪不勝正故其占/雖為可吝而必有終也金車為九二象未詳疑坎有輪)
(象/也)集疏(程子曰金剛也車載物者也二以剛在下載已/故謂之金車四欲從初而阻於二故其來遲疑)
(而徐徐故曰困于金車也初四正應終必相從故有吝/有終二與四皆以陽居隂而二以剛中之才所以能濟)
(困也○徐氏曰來謂初來應也徐徐緩貎○愚案金車/之義雖未詳要亦困之善者如困于酒食金車赤紱皆)
(非困于株木與石葛藟之比此/所謂困於好事也故曰有終)九五劓刖困于赤紱乃
徐有說利用祭祀(劓刖者傷於上下上下既傷則赤紱/无所用而反為困矣九五當困之時)
(上為隂揜下則乘剛故有此象然剛中而說體故福/能遲久而有說也占具象中又利用祭祀久當獲)集疏
(語録問二五皆利用祭祀如何曰他得中正又似无應/而心專一底意思○易氏曰困上加劓刖二字指九二)
(也二方見揜於二隂之中上為三所劓下為初所刖則/二之受困其志未得故曰困于赤紱采菽言赤紱在股)
(毛氏以為諸侯赤紱則赤紱者諸侯之服乃二之所當/服者言困于赤紱則陷于坎險不能急於相濟然以同)
(徳相求所以乃徐有說五言利用祭祀二言利用享祀/至誠相與久當獲福此所謂困而不失其所亨者與○)
(蔡氏曰享狹而祭廣君臣/之位不同故所用亦異)上六困于葛藟于臲卼曰動
悔有悔征吉(以隂柔處困極故有困于葛藟于臲卼曰/動悔之象然物窮則變故其占曰若能有)
(悔則可以/貞而吉矣)集疏(程子曰物極則反事極則變困既極矣/理當變也葛藟纒束之物臲卼危動之)
(狀六處困之極為困所纒束而居最高危之地困于葛/藟于臲卼也○張氏曰困至上六極矣三非上之應徒)
(以隂柔相纒係而已故曰困于葛藟葛藟生於下而纒/乎上者也九五不可乘也而上六以隂柔乘之豈其所)
(安故又曰于臲卼臲卼處乎上而不安之意○徐氏曰/葛藟纒繞之物臲卼危動之狀位髙象震无咎者存乎)
(悔言困已極矣有悔則可出困/而征吉困窮而通其謂是夫)總論(語録曰困卦難理/㑹易中有數卦如)
(此繫辭云卦有小大辭有險易困是箇極不好底卦所/以把爻辭也做得如此難曉如蹇剥否暌皆是不好底)
(卦只是剝則分明是剝所以分曉困是箇進退不得窮/極底卦所以難曉其大意亦可見○易氏曰困之成卦)
(兊上坎下凡卦之遇坎者皆有剛揜之義而困為甚攷/其爻義初之入于幽谷三之據于蒺䔧上之困于葛藟)
(言隂柔之未免乎困也四困于金車而有終五困于赤/紱而有說二以朱紱方來而利亨祀言剛之不可以終)
(困也陽剛不可終困而二四五皆不言吉隂柔未免乎/困而上獨言吉者困極則變如否之有泰雖險而終濟)
(也○泉峰龔氏曰卦以柔揜剛而為困主乎陽而言也/爻以剛柔相揜為困而隂之困為尤甚亦附乎陽而言)
(也彖傳曰困而不失其所亨/其惟君子乎三剛爻之謂矣)
䷯(巽下/坎上)井改邑不改井无喪无得往來井井汔至亦
未繘井羸其缾凶(井者穴地出水之處以巽木入乎坎/水之下而上出其水故為井改邑不)
(改井故无喪无得而往者來者皆井其井也汔幾也繘/綆也羸敗也汲井幾至未盡綆而敗其缾則凶也其占)
(為事仍舊无得喪而又當/敬勉不可幾成而敗也)集疏(胡氏曰邑者人民所聚/居井居地而不遷猶君)
(子之身可以富貴貧賤君子之道不為富貴貧賤加損/夫井終日汲之不為喪終日不汲不為盈猶君子之用)
(不用君民之幸不幸耳於君子何所損益哉井濟於時/往來莫不資其飬猶君子之徳逺近莫不被其澤○程)
(子曰井以濟用為功幾至而未及用亦與未繘井同君/子之道貴乎有成也所以五穀不熟不如荑稗掘井九)
(仭而不及泉猶為棄井有濟物之用而未反物猶无井/也羸敗其缾而失之其用喪矣○郭氏曰井之為物水)
(在下者也今坎水居上而為井者水在下則未用在上/則出而有功乃能盡井之義也○語録曰汔至一句亦)
(未繘井羸其缾是一句意幾至而止如綆未及升而缾/敗言功不成也○徐氏曰以卦體言初柔為井眼二三)
(剛為泉實四柔為井中空處五剛為泉實已汲將出井/也上柔為井口有全井之象○丘氏曰改邑不改井井)
(之體也无喪无得井之徳也往來井井井之用也此三/句言井之事汔至亦未繘井未及於用也羸其缾則并)
(失其用矣此二句言汲井之事○泉峰龔氏曰邑坤象/井之為卦上卦本坤下卦本乾以乾下畫之陽易坤中)
(爻之隂是改邑也井之為物一定而不可移不改井也/變坤為坎是邑可改而井不可改汔至亦未繘井羸其)
(缾指九五而言九五有汲泉已上而未出井口之象夫/汲泉己上而幾出井口未能盡綆而敗缾則功不及物)
(井道无成是以凶也夫九五陽剛中正在爻辭則井洌/寒泉食非幾及而敗者但以井之全體言之則有此象)
(故不可以不戒若能自/勉以終其功則吉矣)初六井泥不食舊井无禽(井以/陽剛)
(為泉上出為功初六以隂居下故為此象蓋井/不泉而泥則人所不食而禽鳥亦莫之顧也)集疏(徐/氏)
(曰初六隂柔在井之下有泥象又曰人品汚下无用於/世為人所棄者觀於此爻可以知所當勉矣○泉峰龔)
(氏曰舊井无禽象義俱未詳○愚案舊井无禽之說程/子謂井水之上人獲其用禽鳥亦就而求焉舊廢之井)
(人既不食水不復上則禽鳥亦不復往易氏謂舊井不/食邑為无人禽得而犯之今謂之无禽則猶有人焉李)
(氏謂四不應初无禽也无禽則人不食可知本義謂禽/鳥亦莫之顧諸說不同蓋初六隂處最下井泥也井泥)
(不食則為舊井雖禽亦无則井道廢而用不能/及物矣六爻惟初二兩爻位不當故皆為廢井)九二井
谷射鮒甕敝漏(九二剛中有泉之象然上无正應/下比初六功不上行故其象如此)集疏
(語録曰鮒沙隨以為井有蝦蟇○古為徐氏曰流濕就/下水之常也井之用則悖矣井谷射鮒井有孔穴水下)
(注於井射其鮒也甕汲水噐敝漏則水下注二位柔比/初故有此二象○泉峰龔氏曰鮒必蝦蟇也今廢井中)
(多有之井谷射鮒只是井中孔穴鮒墜於其中/有若射焉似不必謂水下注於井射其鮒也)九三井
渫不食為我心惻可用汲王明並受其福(渫不停汚也/井渫不食而)
(使人心惻可用汲矣王明則汲井以及物而施者受者/並受其福也九三以陽居陽在下之上而未為時用故)
(其象占/如此)集疏(劉氏曰九三以陽居陽進乎初與二為能/潔治矣然尚居巽體未能上出故為不食)
(○耿氏曰為我心惻而我未/嘗惻則其所飬可知也矣)六四井甃无咎(以六居四/雖得其正)
(然隂柔不泉則但能修治而无及物之功故其象為井/甃而占則无咎占者能自修治則雖无及物之功而亦)
(可以无/咎矣)集疏(郭氏曰九三有其才而未得其時六四近/中正之君非无其時矣而其才不能濟物)
(足以自修而已故為井甃之象焉雖不能濟物苟能自/修則无過矣易之言无咎於有疑之爻多言之其不言)
(者或明見其无咎或明知其有咎如井之初六九二雖/未至凶皆有咎也九三雖未至吉知其无咎矣六四之)
(才疑於有咎故明以无咎言之○丘氏曰三在内卦而/言井渫者渫以致其潔也四在外卦而言井甃者甃以)
(禦其汚也蓋不渫則井之汚不潔不甃則/井之潔者易汚居子内外交相飬之道也)九五井洌寒
泉食(洌潔也陽剛中正功及於物故為/此象占者有其徳則契其象也)集疏(程子曰五/以陽剛中)
(正居髙位井道之至善者也洌謂甘潔也井泉以寒為/美甘潔之寒泉可為人食也然而不言吉者井以上出)
(為成功未至於上未及用也○易氏曰坎位北而寒故/言井洌寒泉五位乎中正陽水上出乃井飬不窮之利)
(然言食而不言吉井以上出為功利及於人至上而後/為元吉也又曰三與五皆泉之潔者三居甃下未汲之)
(泉也故曰不食五出乎/甃己汲之泉也故曰食)上六井収勿幕有孚元吉(収汲/取也)
(晁氏曰収鹿盧収繘者也亦通幕蔽覆也有孚謂其出/有原而不窮也井以上出為功而坎口不揜故上六雖)
(非陽剛而其象如此然占/者應之必有孚乃元吉也)集疏(程子曰井収勿幕取而/勿蔽也其利无窮井之)
(施廣矣大矣又曰他卦之終為極為變惟井與鼎終乃/為成功是以吉也○丘氏曰内卦井道之小成外卦井)
(道之大成也坎為輿在井之上/而下應巽繩亦有取繘之象)總論(李氏曰初井泥二/井谷皆廢井也三)
(井渫則渫初之泥四井甃則甃二之谷既渫既甃則井/道全也故五井洌而泉寒上井収而勿幕功始及物而)
(井道大/成矣)
䷰(離下/兊上)革已日乃孚元亨利貞悔亡(革變革也兊澤/在上離火在下)
(火然則水乾水決則火滅中少二女合為一卦而少上/中下志不相得故其卦為革也變革之初人未之信故)
(必已日而後信又以其内有文明之徳而外有和恱之/氣故其占為有所更革皆大亨而得其正所革皆當而)
(所革之悔亡也一有不正則/所革不信不通而反有悔矣)集疏(程子曰革者變其故/也變其故則人未能)
(遽信故必已日而後人心信從弊壞而後革之所以致/其通也故革之可以大亨○蘇氏曰已日乃孚不信於)
(革之日而信於已革之日也○徐氏曰元亨利貞悔亡/者變有大通之理也然必利於貞則其悔可亡變不以)
(貞則事有不可勝悔者/此古人所以重改作也)初九鞏用黄牛之革(雖當革時/居初无應)
(未可有為故為此象鞏固也黄中色牛順物革所以固/物亦取卦名而義不同也其占為當堅確固守而不可)
(以有為聖人之於/變革其謹如此)集疏(劉氏曰下非可革之位初非可/革之時要在固守中順之道而)
(不敢有革也○泉峰龔氏曰易言用黄牛之革者二遯/之九二言執之用黄牛之革者處遯之世居中有應欲)
(遯而不可遯者也革之初六言鞏用黄牛之革者處革/之初在下无應當革而不可革者也所指雖殊而意實)
(相類合而觀之可也○愚案革下三爻皆言革九四言/改五上言變改變者革道之已成也初二三處革之時)
(當有所革而未革者也四五六則處革之時而盡革之/道矣初九當革之初堅確固守而不輕革焉乃所以為)
(革也豈必更新/換故乃為革哉)六二已日乃革之征吉无咎(六二柔順/中正而為)
(文明之主有應於上於是可以革矣然必已日然/後革之則征吉而无咎戒占者猶未可遽變也)集疏
(泉峰龔氏曰已日乃孚者人未能遽信也已日乃革者/事未可遽變也天下之事必人心信而後可革此革之)
(所以不可遽也○愚案六二為内卦之主故卦辭之已/日見之於此然卦曰已日乃孚爻曰已日乃革者孚而)
(後革也故/征吉无咎)九三征凶貞厲革言三就有孚(過剛不中居/離之極躁動)
(于革者也故其占有征凶貞厲之戒然其時則/當革故至于革言三就則亦有孚而可革也)集疏(程/子)
(曰革言猶當革之論就成也合也審察當革之言至於/三而皆合則可信也○語録曰革言三就言三番結裹)
(成就如第一畨商量這箇是當革是不當革說成一畨/又更如此商量一畨然後說成了却不是三人來說○)
(泉峰龔氏曰九三以過剛之才躁動以往則凶處當革/之時貞固自守則厲惟於改革之言詳審三就則有孚)
(而可革矣蓋詳審如此既无躁動之凶/又无固守之厲得其時宜所以可革也)九四悔亡有孚
改命吉(以陽居隂故有悔然卦己過中水火之際乃革/之時而剛柔不偏又革之用也是以悔亡然又)
(必有孚然後革乃可獲吉明占者有其徳/而當其時又必有信乃悔亡而得吉也)集疏(易氏曰/六爻之)
(中惟四不當位宜有悔也而居澤火相革之際革而當/其悔亡矣是以下與初相應上與五相比上下交信為)
(有孚其志既孚於人而後可以言改命改命即革命之/義改命於有孚之後上下皆信其志所以為吉○丘氏)
(曰下卦言革至四言改命改則進於革矣五言虎變上/言豹變變者革之成改又不足論矣○愚謂九四之改)
(命應天順人之事也而九五虎變上六/豹變聖人神化之妙與革道至此極矣)九五大人虎變
未占有孚(虎大人之象變謂希革而毛毨也在大人則/自新新民之極順天應人之時也九五以陽)
(剛中正為革之主故有此象占而得此則有此應然/亦必自其未占之時人已信其如此乃足以當之耳)集
疏(語録問大人虎變是就事上變是就身上變曰豈止/是事上也從這裏做出來這箇却不是空設子做得)
(文王其命維新也是他自新後如此堯克明峻徳然後/黎民於變大人虎變正如孟子所謂所過者化所存者)
(神上下與天地同流豈曰小補之哉○項氏曰九五革/之主故曰大人以君徳言也上六革之效故曰君子小)
(人以臣民言也○易氏曰革九五言大人猶乾九五有/飛龍之象革五有虎變之象均是大人也而象則異亦)
(各因其時而已虎西方兊象○泉峰龔氏曰革以孚信/為主故彖與三四皆以孚為言至五之未占有孚則不)
(言而信无為而成而无以復加矣○愚謂虎變者如虎/之神其威也九五以大人之徳存神過化當革之時譬)
(之虎焉未變之先已知其/必變也故曰未占有孚)上六君子豹變小人革面征
凶居貞吉(革道已成君子如豹之變小人亦革面以聽/從矣不可以往而居貞則吉變革之事非得)
(已者不可以過而上六之才亦/不可以有行也故占者如之)集疏(程子曰革之終革/之成也君子己從)
(革而若豹之變小人昬愚難遷者亦革其面以從上之/教令革道可以為成矣然至革之終而又征則凶惟當)
(貞固以自守革至於極而不守以貞則所革復隨變矣/天下之事始則患乎難革已革則患乎不能守也故革)
(之終復戒以居貞則吉也○泉峰龔氏曰九三與上六/皆曰征凶而有貞厲貞吉之殊者三之征凶戒其不可)
(恃才妄動也上之征凶謂事之已革者不可復變也三/當革而未革故守貞則厲上已革而當守故居貞則吉)
(蓋三則革道未成上則革/道已成故其占如此云)總論(語録問革下三爻有謹/重難改之意上三爻則)
(革而善蓋事有新故革者變故而為新也下三爻則故/事也未變之時則當謹審於其先上三爻則變而為新)
(事矣故漸漸好曰然乾卦到九四爻謂乾道乃革也是/到這裏方變了○泉峰龔氏曰初言鞏用黄牛未可有)
(革者也二言己日乃革不可遽革者也三言革言三就/詳審以為革者也皆革道之未成也四言有孚改命則)
(事革矣五言大人虎變則為聖人之神化矣上言君/子豹變小人革面則天下為之丕變而革道大成矣)
䷱(巽下/離上)鼎元吉亨(鼎烹飪之噐為卦下隂為足二三/四陽為腹五隂為耳上陽為鉉有)
(鼎之象又以巽木入離火而致烹飪鼎之用也故其卦/為鼎下巽巽也上離為目而五為耳有内巽順而外聦)
(明之象卦自巽來隂進居五而下應/九二之陽故其占曰元亨吉衍文也)集疏(易氏曰易之/諸卦皆言象)
(取諸物以名卦者鼎與井而已井以木巽水鼎以木巽/火二卦以飬人為義故皆以實象名之○徐氏曰以彖)
(傳考之无吉字○泉峰龔氏曰彖傳曰柔進而上行得/中而應乎剛以卦變言是自遯來二隂上進而居五得)
(中而應乎二也○愚案鼎之卦鼎之為字與夫鼎之噐/其象皆同抑先有卦而後有字與噐與先有此噐而後)
(有卦與字與蓋鼎之為卦與夫鼎之為字皆取噐以為/象也故爻有鼎趾鼎足鼎耳之喻纔有此噐即有此象)
(纔有此象卦與/字之所由立也)初六鼎顛趾利出否得妾以其子无咎
(居鼎之下鼎趾之象也上應九四則顛矣然當卦初鼎/未有實而舊有否惡之積焉因其顛而出之則為利矣)
(得妾而因得其子亦由是也此爻之象如此/而其占无咎蓋因敗以為功因賤以致貴也)集疏(語録/或曰)
(據此爻是凡事須用與他翻轉了却能致利曰不然只/是偶然如此此本是不好底爻却因禍致福所謂不幸)
(中之幸蓋鼎顛趾本是不好因顛傾出鼎中惡穢之物/所以反得利而无咎非是故意欲翻轉鼎趾而求利也)
(又曰得妾是无緊要其重却在以其子處○徐氏曰妾/初也子四也柔巽處卑妾之象也從剛應四以其子也)
(言妾雖賤從子貴也○易氏曰趾顛則鼎覆咎也然鼎/當致用之始欲取其潔新者必去其故穢者○泉峰龔)
(氏曰顛趾當是取隂柔不能勝其重之象不必謂仰從/九四也○愚案鼎顛趾鼎之未用而傾仆也未用而傾)
(仆則汙穢不能留反以顛為利也若九四之折足則覆敗/而凶矣得妾以其子又就顛趾出否上取義得妾者顛)
(趾也以其子者利出否/也疑於有咎故曰无咎)九二鼎有實我仇有疾不我能
即吉(以剛居中鼎有實之象也我仇謂初隂陽相求而/非正則相陷於惡而為仇矣二能以剛中自守則)
(初雖近不能以就之矣是以其/象如此而其占為如是則吉也)集疏(程子曰鼎有實上/出則為用二陽剛)
(有濟用之才上應六五之君則得正而其道可亨然與/初密比相從則非正而害義是有疾也二能以正自守)
(則不正不能就之矣所以吉也○徐氏/曰怨耦曰仇不善之匹也謂初六也)九三鼎耳革其
行塞雉膏不食方雨虧悔終吉(以陽居鼎腹之中本有/美實者也然以過剛失)
(中越五應上又居下之極為變革之時故為鼎耳方革/而不可舉移雖承上卦文明之腴有雉膏之美而不得)
(以為人之食然以陽居陽為得其正苟能自守則隂陽/將和而失其悔矣占者如是則初雖不利而終得吉也)
集疏(語録問鼎耳革是如何曰三與五不相應五是鼎/耳鼎无耳動不得革是變換之義他在上下之間)
(與五不相當是鼎耳變革了不可舉移雖有雉膏而不/食隂陽終必和故有方雨之吉○易氏曰二鼎腹有實)
(者也耳謂六五正所以運而逹其腹中所容者惟上无/應塞而不行實在其中美如雉膏誰得而享之然君子)
(處己要使美實備於我而不計行之通塞及其終也隂/陽相濟有至和將雨之兆此所以虧其始之悔而終必)
(獲吉/也)九四鼎折足覆公餗其形渥凶(晁氏曰形渥諸本/作刑剭謂重刑也)
(今從之九四居上任重者也而下應初六之/隂則不勝其任矣故其象如此而其占凶也)集疏(程子/曰四)
(下應於初初隂柔小人不可用者也而四用之其不勝/任而敗事猶鼎之折足也○易氏曰四亦鼎腹宜有實)
(也在二陽之上已過於溢而乃以陽剛之才求應於初/初趾已顛故有折足之象覆公餗四近君為公之象○)
(丘氏曰二三四為鼎腹故二曰有實三曰雉膏四曰公/餗也○中溪張氏曰初之顛趾即四之折足初利而四)
(凶何也曰初在鼎下未有實也未有實而趾顛故有出/否之利四在鼎中已有實矣有實而足折則有覆餗之)
(凶又顛則舍舊而圖新折則鼎毁而用廢矣○新安胡/氏曰王弼注其形渥以為霑濡之形蓋弼不知古易形)
(作刑渥作剭音屋周禮有剭誅新唐史元載贊/曰易稱鼎折足其刑剭諒哉元載以罪誅故云)六五鼎
黄耳金鉉利貞(五於象為耳而有中徳故云黄耳金堅/剛之物鉉貫耳以舉鼎者也五虛中以)
(應九二之堅剛故其象如此而其占則利在/貞固而已或曰金鉉以上九而言更詳之)集疏(語録/曰六)
(五只為上已當玉鉉了却下取九二之應來當金鉉蓋/推排到這裏无去處了○易氏曰五為鼎耳所以虛中)
(受實為鼎之主然在鼎之上受鉉以舉鼎者耳也在鼎/之外貫耳以舉鼎者鉉也上以陽剛為金鉉而言於六)
(五者謂五以中虛居无為之地而來上九剛實之助也/○泉峰龔氏曰金鉉是指上九而言不必謂九二也金)
(鉉之為用雖出乎鼎之上而實貫乎/耳之中六五鼎耳也故亦兼鉉言之)上九鼎玊鉉大吉
无不利(上於象為鉉而以陽居隂剛而能温故有玉鉉/之象而其占為大吉无不利蓋有是徳則如其)
(占/也)集疏(郭氏曰上九鼎道大成剛柔適宜故得玉鉉之/象○易氏曰鼎與井其用在五而其功皆在上)
(井至上而後為元吉鼎至上而後為大吉皆所以全飬/人之利者也○丘氏曰五與上之鉉一也而有金玉之)
(異何與金一於剛玉則剛而能温也蓋五以柔中而受/上之剛故取金鉉為言上九爻剛而位柔剛柔有節故)
(取玉鉉為言而象亦以剛/柔節釋之此金玉之分也)總論(丘氏曰鼎卦六爻有全/鼎之象然初曰趾四亦)
(曰足者以四應乎初四之足即初之趾也上曰鉉五亦/曰鉉者以五附乎上五之鉉即上之鉉也五曰耳三亦)
(曰耳者則以三无應乎五有鼎耳革異之象易道變動/不居義各有當也○愚案以木巽水則為井以木巽火)
(則為鼎其為義本不同而皆以上爻為吉蓋水以汲而/出井為用故五寒泉而食上勿幕而吉食以烹而出鼎)
(為用故五金鉉/上玉鉉而大吉)
䷲(震下/震上)震亨震來虩虩笑言啞啞震驚百里不喪匕
鬯(震動也一陽始生於二隂之下震而動也其象為雷/其屬為長子震有亨道震來當震之來時也虩虩恐)
(懼驚顧之貌震驚百里以雷言匕所以舉鼎實鬯者以/秬黍酒和鬱金所以灌地降神者也不喪匕鬯以長子)
(言也此卦之占為能恐懼則/致福而不失其所主之重)集疏(語録曰震來虩虩言/人常似當震來時虩)
(虩地便能笑言啞啞到得震驚百里便也不喪匕鬯這/箇相連做一串下來又曰震亨至不喪匕鬯作一項看)
(出可以守宗廟社稷又做一項看震便自是亨震來虩/虩是恐懼顧慮而後便笑言啞啞震驚百里便也不喪)
(匕鬯文王語是解震亨了孔子又自說長子事須拆開/看方得又曰震主噐事未必彖辭便有此意看來只是)
(傳中方說○泉峰龔氏曰語録不喪匕鬯之說與本義/小異當以語録為正○愚案震亨以天道而論則天地)
(萬物待震而後亨以人事而論天下之理不動則不亨/因震動而虩虩恐懼則長慮却顧而无危亡之失是以)
(後獲笑言和樂之吉雖有大震驚于百里亦不失所執/之匕鬯蓋知恐懼修省而已此髙鳯麥漂流而不知也)
初九震來虩虩後笑言啞啞吉(成震之主處震之/初故其占如此)集疏
(郭氏曰恐懼修省於前則獲和樂笑言之吉於後理之/必然也震動之初畏懼修省不可緩也過此則危矣故)
(於初言之○蔡氏曰震之用在下初與四皆在下者也/四溺於柔故泥初剛无係故吉○新安胡氏曰初九爻)
(辭與卦辭同者以其為成卦之主也○愚案初九與卦/辭同而加後字者卦以全體言故喜懼同時爻以各體)
(言故前懼後喜不言不喪匕鬯/而不喪匕鬯之意在其中矣)六二震來厲億喪貝躋
于九陵勿逐七日得(六二乘初九之剛故當震之來而/危厲也億字未詳又當喪其貨貝)
(而升於九陵之上然柔順中正足以自守故不求而/自獲也此爻占具象中但九陵七日之象則未詳耳)集
疏(程子曰六二居中得正善處震者也而乘初九之剛/動而上奮孰能禦之彼來既猛則已處危矣貝所有)
(之資也躋升也九陵至髙之陵也以震來之厲度不能/當喪其所有升至髙以避之勿逐七日得過則復常矣)
(卦有六位七乃更始事既終時已易也○丘氏曰初震/而上二乃乘之安得不厲鄭𤣥云十萬為億言大也故)
(五言億无喪而象以大无喪明之九陵即九四也下體/互艮有山陵之象二五雖无應而處有應之地二登九)
(陵之上以避初震之來時過/事已危者安而喪者得矣)六三震蘇蘇震行无眚(蘇/蘇)
(緩散自失之狀以隂居陽當震時而居不正是以如/此占者若因懼而能行以去其不正則可以无眚矣)集
疏(程子曰蘇蘇神氣散緩自失之狀三以隂居陽不正/處平時且不能安況處震乎故當震懼而蘇蘇然若)
(因震懼而能行去不正而就正則可以无過眚○泉峰/龔氏曰三居位不當去初已逺震少緩矣故曰震蘇蘇)
(蘇息也蘇蘇者虩虩之反散緩休息而不知警懼者也/若能震懼而行則可以无眚所以進之也○愚案下震)
(終而上震繼/之故兩言震)九四震遂泥(以剛處柔不中不正陷於二/隂之間不能自震也遂者无)
(反之意泥/滯溺也)集疏(新安胡氏曰案漢五行志李竒曰震有/互體坎水象四在水中故有震遂泥之)
(象○愚案程子曰泥滯溺也以不正之陽上下重隂而/不能自震奮者也蓋震貴動而不貴止震遂泥焉象之)
(所以未/光也)六五震往來厲億无喪有事(以六居五而處震/時无時而不危也)
(以其得中故无所喪而能有事也/占者不失其中則雖危无喪矣)集疏(張子曰徃來厲/者往亦厲來亦)
(厲也○愚案震往亦厲震來亦厲者禍至與不至皆以/危懼待之故能无喪有事蓋不失其所有也此卦辭所)
(謂不喪匕鬯能主/噐以君天下者與)上六震索索視矍矍征凶震不于其
躬于其鄰无咎㛰媾有言(以隂柔處震極故為索索矍/矍之象以是而行其凶必矣)
(然能及其震未及身之時恐懼修省則可以无咎/而亦不能免於㛰媾之有言戒占者當如是也)集疏
(程子曰索索消索不存之狀矍矍不安定貎志氣消索/瞻視徊徨矣以隂柔不中正之質而處震動之極故征)
(則凶也不于其躬于其鄰者近於身者也能震懼於未/及身之前則不至於極矣故得无咎○郭氏曰㛰媾所)
(親也有言失之小也處震之時得无大咎足矣小有言/不可得而免也○泉峰龔氏曰三去初逺故震蘇蘇上)
(去四亦逺而有索索矍矍之象者以隂柔之質處/重震之極恐懼自失三不及震而上則過乎震也)總論
(丘氏曰震以一陽動於二隂之下故六爻以初四為主/而四下牽於二隂全震之時用者獨在乎初其上四隂)
(爻皆為陽所震者也○泉峰龔氏曰震卦六爻之義兩/兩相對初與四對初剛无係四溺於隂故四之泥不如)
(初之吉也二與五對二億喪貝五則億无喪也二惟來/厲五則往來皆厲也三與上對蘇蘇散緩自失不及乎)
(震者也索索矍矍恐懼自失過乎震者也三猶可進故/行而无眚上處震極故征則凶矣大抵處震之道以恐)
(懼修省為主二三四五上皆不得處震之道得處震之/道者其惟初乎故諸爻皆不如初之吉也○愚案震卦)
(言虩虩啞啞蘇蘇索索矍矍諸卦皆无其義此特因震/動而恐懼故其辭如此之異然蘇蘇索索矍矍皆失其)
(所守不得處震之道者得處震之道在初與五乎初則/虩虩啞啞五則无時而不危懼而能无喪有事能自守)
(者也善處/震者也)
䷳(艮下/艮上)艮其背不獲其身行其庭不見其人无咎(艮/止)
(也一陽止於二隂之上陽自下升極上而止也其象為/山取坤地而隆其上之狀亦止於極而不進之意也其)
(占則必能止於背而不有其身行其庭而不見其人乃/无咎也蓋身動物也惟背為止艮其背則止於所當止)
(也止於所當止則不隨身而動矣是不有其身也如是/則雖行於庭除有人之地而亦不見其人矣蓋艮其背)
(而不獲其身者止而止也行其庭而不見其人者行而/止也動靜各止其所而皆主夫靜焉所以得无咎也)
集疏(郭氏曰不獲其身忘我也不見其人忘人也忘我/者止之止也忘人者行之止也○語録曰艮其背)
(背只言止人之四體皆能動惟背不動取止之義也又/曰不獲其身但見得事之當止不見此身之所為利害)
(才將此身預其間則道理便壞了古人所以殺身成仁/舍生取義者只為不見此身方能如此又曰看此段工)
(夫全在艮其背上人多是將行其庭對此句說便不是/了行其庭只是輕說過縁艮其背既盡得了則不獲其)
(身行其庭不見其人也不見有已也不見有人都只是/見此理又曰明道曰與其是内而非外不若内外之兩)
(忘也說得最好便是不獲其身行其庭不見其人不見/有物不見有我只見其當止也如為人君止於仁不見)
(下面道如何只是我當止於仁為人臣止於敬不見上/面道如何只是我當止於敬大事小事莫不皆然又曰)
(此段分作兩截却是艮其背不獲其身是靜之止行其/庭不見其人為動之止緫說是艮其背是止之時當其)
(所止了所以止時自不獲其身行時自不見其人此二/句乃艮其背之效驗所以彖傳先說止其所也却云是)
(以不獲其身行其庭不見其人也○愚案諸爻言艮其/趾腓限身輔此獨言艮其背者背之言背也人所不知)
(而已所獨知之地也止其所當止也止其所當止則不/見有身不見有人時止時行惟義所在天理固有而人)
(欲自滅矣是正其義不謀其利之說是合外内人我而/言通論一卦之義也不獲其身為下卦艮而言不見其)
(人為上卦/艮而言)初六艮其趾无咎利永貞(以隂柔居艮初為/艮趾之象占者如)
(之則无咎而又以其隂/柔故又戒其利永貞也)集疏(程子曰六在最下趾之象/趾動之先也艮其趾止於)
(動之初也事止於初未至失正故无咎以柔處下當止/之時也行則失其正矣故止乃无咎隂柔患其不能常)
(也不能固也故方止之初戒以利在常永貞固則不失/止之道矣○郭氏曰小畜於復自道言吉復於不逺復)
(言元吉艮之初六有過於二者而不言吉蓋二卦之復/皆先失後得復則吉不復則凶吉凶可得而言也艮其)
(趾則止於未失得之前吉凶失得皆在所止矣是以不/言吉也世多以吉為過於无咎是不知吉與无咎自為)
(二道論有為則莫善於吉論守道則无咎為大是以或/言吉或言无咎或吉而无咎或凶而无咎不可同也)
六二艮其腓不拯其隨其心不快(六二居中得正既止/其腓矣三為限則腓)
(所隨也而過剛不中以止乎上二雖中正而體柔弱不/能往而拯之是以其心不快也此爻占在象中下爻倣)
(此/)集疏(語録曰艮其腓咸其腓二卦皆就人身取義而/皆取其靜腓動物也動則凶不動則吉○徐氏)
(曰二有中正之徳宜止不動然艮主在剛故其隨在三/三剛列夤不得止之宜二不能拯救其失故不拯其隨)
(以二之中正柔弱而不能拯其所隨豈所欲哉故其心/不快○愚案腓足腹也上與股相依股動則腓隨咸之)
(二言腓三言股則此爻所隨者三也三不中正二不/能拯而恒隨之是以其心不快不拯絶句其隨句)九
三艮其限列其夤厲薫心(限身上下之際即腰胯也夤/膂也止於腓則不進而已九)
(三以過剛不中當限之處而艮其限則不得屈伸/而上下判隔如列其夤矣危厲薫心不安之甚也)集疏
(程子曰三以剛居剛而不中在下體之上而隔上下之/限故為艮其限是確乎止而不能進退者也在人身為)
(列絶其夤上下不相屬也其危甚矣故厲薰心○易氏/曰三上皆成艮之主也上居一卦之極以敦而吉三居)
(下卦之上上下之際而乃固止其所是謂艮其限列其/夤限與夤在人身皆為上下之交列而絶之能无厲乎)
(厲薰心尤有甚於/二之心不快也)六四艮其身无咎(以隂居隂時止而/止故為艮其身之)
(象而占得/无咎也)集疏(王氏曰四出下體之上居上體之下具/全體者故曰艮其身身緫諸體者也止)
(諸身則皆從之矣○徐氏曰諸卦惟咸與艮以人身取/象四當心位不言心者心不可見身則心之區宇也其)
(身止則知/心之止矣)六五艮其輔言有序悔亡(六五當輔之處故/其象如此而其占)
(悔亡也悔謂/以隂居陽)集疏(徐氏曰輔頰車也在上之象艮止其/輔則言不妄出而有序矣以隂居陽)
(宜有悔也不失其中其悔可亡○泉峰龔氏曰艮其輔/非不言也言而有序所以為艮也蓋艮之為道時止則)
(止時行則行時止則止止而止也時行則行行而止也/若九三之艮其限列其夤知靜而不知動則厲矣○愚)
(案艮其輔者時未可言而不言也言有序者可以/言而言也時然後言語黙以時悔之所以亡也)上九
敦艮吉(以陽剛居止之極/敦厚於止者也)集疏(蔡氏曰艮之時用在上/上與三皆所以為艮也)
(三牽於二柔不得為艮之體全艮之時用獨在乎上也/○易氏曰上居一卦之極全兼山之體山厚也故曰敦)
(艮○丘氏曰艮以人身取象艮止體身動物也六爻自/初之趾五之輔皆專於一體而未能盡止道之善僅止)
(於无咎悔亡而已獨上九為成艮之主於當止之地而/止焉所謂止於至善者也以其非形可拘故曰敦艮吉)
(其與悔亡无咎之辭異矣○徐氏曰易諸卦取敦象者/三敦臨敦復敦艮皆上卦坤艮下无應與能自厚其徳)
(者也坤艮/皆有厚象)總論(語録曰艮就人身取象上一畫有頭之/象中二隂有口之象内卦之下有足之)
(象又曰咸艮皆以人身取象但艮卦又差一位又曰艮/卦居外卦者八而皆吉賁白賁无咎大畜何天之衢亨)
(蠱不事王侯頤由頤厲吉損弗損益之艮敦艮吉剥碩/果不食䝉不利為宼利禦宼雖小不利然卦爻亦自好)
(○泉峰龔氏曰艮與震為反對震之用在下艮之用在/上故震之六爻初九獨吉艮之六爻上九獨吉也震九)
(四在上卦之下艮九三在下卦之上亦成卦之主而皆/不吉者震九四下溺於二隂艮九三上牽於二隂不得)
(以成震艮/之用故也)
䷴(艮下/巽上)漸女歸吉利貞(漸漸進也為卦止於下而巽/於上為不遽進之義有女歸)
(之象焉又自二至五位皆得正故/其占為女歸吉而又戒以利貞也)集疏(程子曰乾坤變/而為巽艮巽艮)
(重而為漸即漸體而言中二爻交也由二爻之交而後/男女各得其正位也天下之事進必以漸者莫如女歸)
(故以女歸為義○泉峰龔氏曰漸由否變三往居四彖/傳謂進得位進以正者主六四而言故為女歸之吉)
初六鴻漸于干小子厲有言无咎(鴻之行有序而進有/漸干水涯也始進於)
(下未得所安而上復无應故其象如此而其/占則為小子厲雖有言而於義則无咎也)集疏(郭氏/曰易)
(以象言之則一卦一爻之内天地萬物无不具焉聖人/或取諸身或取諸物獨舉其一以明之耳如艮則取諸)
(身漸則取諸鴻非艮之象不在物漸之象不在人也故/卦言女歸爻言鴻漸无嫌於不同也世之論象者率拘)
(於說卦已言之象其所不言者不能明也況六十四卦/之象古人未嘗明言之且震為龍而乾稱龍乾為馬而)
(坤稱馬坤為牛而離稱牛皆非說卦之象八卦无鴻而/漸稱鴻故知易之取象天地萬物无不具聖人不能盡)
(言姑舉八卦之略使後但知所謂象者如此貴乎觸類/而長之○蔡氏曰小子幼稚也柔居初故稱小子○愚)
(案鴻之飛也一舉千里然其始舉也必有漸故以鴻漸/為象詩伐檀寘之河之干兮則知於水涯也近互坎故)
(云小子艮/少男象)六二鴻漸于磐飲食衎衎吉(磐大石也漸逺/於水進于磐而)
(益安矣衎衎和樂意六二柔順中正進以其漸/而上有九五之應故其象如此而占則吉也)集疏(易/氏)
(曰自干而磐磐大石也漸逺於水安且固之地故言飲/食衎衎○愚案干磐陸皆取互體坎象而二又取坎飲)
(食之/義也)九三鴻漸于陸夫征不復婦孕不育凶利禦宼(鴻/水)
(鳥陸非所安也九三過剛不中而无應故其象如此而/其占夫征則不復婦孕則不育凶莫甚焉然以其過剛)
(也故利/禦宼)集疏(郭氏曰髙平曰陸自水涯而至於陸進之/甚逺故有夫征不復之象進而比四非其)
(正也故曰婦孕不育凶○語録曰九三雖不好夫征不/復婦孕不育却利禦寇今術家擇日利㛰姻底日不宜)
(用兵利相戰底日不宜㛰姻正是此意蓋用兵則要相/殺相勝㛰姻則要和合用則不同也○潘氏曰三之進)
(已髙剛躁之心征行未已不可復反四非應而犯之雖/孕不育也○泉峰龔氏曰夫坎男象婦巽女象○愚案)
(寇坎象坎為寇盜艮一陽限二隂於内有禦宼之/象故䝉上九利禦宼豫重門擊柝義皆取此也)六四
鴻漸于木或得其桷无咎(鴻不木棲桷平柯也或得平/柯則可以安矣六四乗剛而)
(順巽故其象如此占/者如之則无咎也)集疏(程子曰鴻趾連不能握枝故/不木棲桷横平柯也惟平柯)
(之上乃能安處謂四之處本危或能自得安寧之道則/无咎○易氏曰四進居巽體巽為木而在艮山之上故)
(言鴻漸于木○泉峰龔氏曰六四乗剛處非所宜鴻漸/于木也入於巽體位得其當或得其桷也故曰无咎)
九五鴻漸于陵婦三嵗不孕終莫之勝吉(陵髙阜也九/五居尊六二)
(正應在下而為三四所隔然終不能奪其/正也故其象如此而占者如是則吉也)集疏(程子曰/三比四)
(四比五皆隔其交者也未能即合故三嵗不孕然中正/之道有必亨之理不正者豈能害之故終莫之能勝但)
(其合有漸耳終得吉也○丘氏曰三四相比以情合也/雖非夫而孕是以不育二五相應以理合也特為三四)
(所間是以久/而不孕也)上九鴻漸于陸其羽可用為儀吉(胡氏程/氏皆云)
(陸當作逵謂雲路也今以韻讀之良是儀羽旄旌纛之/飾也上九至髙出乎人位之外而其羽毛可用以為儀)
(飾位雖極髙而不為无用之/象故其占為如是則吉也)集疏(郭氏曰漸之六爻其/辭皆聲音相協故初)
(則千言二則磐衎三則陸復育四則木桷五則陵孕勝羽/如此則上九為逵儀明矣○泉峰龔氏曰鴻漸于逵其)
(可用為儀猶君子進居髙位其徳行可/為民之儀表也漸進之吉蔑加於此矣)總論(丘氏曰漸/六爻皆以)
(鴻為象初言于干進之始也二于磐三于陸四于木五/于陵六于逵其進有漸以至於極逵在天位之外進之)
(極也又卦以女歸為義故中四爻有夫婦之象五與二/應夫婦之正配也故曰婦三嵗不孕終莫之勝吉三與)
(四比矣婦之邪匹/故曰婦孕不育)
䷵(兊下/震上)歸妹征凶无攸利(婦人謂嫁曰歸妹少女也/兊以少女而從震之長男)
(而其情又為以說而動皆非正也故卦為歸妹而卦之/諸爻自二至五皆不得正三五又皆以柔乘剛故其占)
(征凶而无/所利也)集疏(程子曰以說而動動而不當故凶如/卦之義不特女歸无所往而利矣)初
九歸妹以娣跛能履征吉(初九居下而无正應故為娣/象然陽剛在女子為賢正之)
(徳但為娣之賤僅能承助其君而已故/又為跛能履之象而其占則征吉也)集疏(郭氏曰初/在下賤者)
(之位也上无正應自无所歸娣之象也○釋褐楊氏曰/初九居下卦之下娣之義也九二居下卦之中嫡之義)
(也六五居上卦之中夫之象也以二從五為嫡從夫以/初從二為娣從嫡○蔡氏曰娣女弟謂媵屬也无應不)
(行故跛居位得當而承二故能履適二而媵乎五得妹/之正也故征吉○丘氏曰卦辭言歸妹征凶者蓋歸妹)
(以說而動故征則凶初九歸妹以娣反言征吉者蓋初/九以娣承君故征則吉也○愚案初二皆陽初與二並)
(行而在下故曰娣无應故有跛象以剛/得位而從乎二能履也能履故征行吉)九二眇能視利
幽人之貞(眇能視承上爻而言九二陽剛得中女之賢/也上有正應而反隂柔不正乃女賢而配不)
(良不能大成内助之功故為眇能視之象而其占/則利幽人之貞也幽人亦抱道守正而不偶者也)集疏
(丘氏曰歸妹以九二應六五有妻從夫之象以初承九/二有娣從嫡之象○新安胡氏曰初二跛眇兊毁折象)
(履卦六三亦兊體故取象同○愚案初曰跛能履者未/中也二曰眇能視者未正也跛能履者不足以行道而)
(娣相承則為吉眇能視者不足以明道而利於守幽人/之貞也又九二有賢淑之徳而偶不良之配不能成内)
(助之功如眇能視而不及逺然夫雖不夫而/婦不可以不婦以幽靜自居確守貞道而已)六三歸妹
以須反歸以娣(六三隂柔而不中正又為說之主女之/不正人莫之取者也故為未得所適而)
(反歸為娣之象或/曰須女之賤者)集疏(程子曰三居下之上本非賤者/以失徳而无正應故欲有歸而)
(未得其歸須待也待者未有所適也六居三不當位徳/不正也為說之主以說求歸動非禮也上无應无受之)
(者也女子之處如是人誰取之不可以為人配矣故反/歸以娣以不正而失其所也○愚案三為兊女之主而)
(无應歸妹以須也居不正之位體趨下之/性下從於二之嫡是反歸以為之娣也)九四歸妹愆
期遲歸有時(九四以陽居上體而无正應賢女不輕從/人而愆期以待所歸之象正與六三相反)
集疏(程子曰四女居貴髙之地有賢徳者也過時未歸/故云愆期愆期非不售也有待而行也故云遲歸)
(有時○新安胡氏曰三為說主四為動主四男而三女/彖傳所謂說以動所歸妹是也今爻辭四亦以女言至)
(於二稱賢女而以五為不良之配則二女而五男也至/五稱帝女以下嫁於二則五爻為女而二爻為男矣其)
(不可為典/要如此)六五帝乙歸妹其君之袂不如其娣之袂良
月幾望吉(六五柔中居尊下應九二尚徳而不貴飾故/為帝女下嫁而服不盛之象然女徳之盛无)
(以加此故又為月幾望之/象而占者如之則吉也)集疏(程子曰易中隂尊而謙/降者則曰帝乙歸妹泰)
(六五與此爻是也貴女之歸惟謙降以從禮乃尊髙之/徳也不事容飾以恱人也娣媵者以容飾為事者也月)
(望隂之盈也盈則敵陽矣幾望未至於盈也五之貴髙/不至於盈極則不亢其夫乃為吉也女處尊貴之道也)
(○泉峰龔氏曰歸妹卦變由泰而來歸妹之/五即泰之六五也故皆有帝乙歸妹之象)上六女承
筐无實士刲羊无血无攸利(上六以隂柔居歸妹之終/而无應約㛰而不終者也)
(故其象如此而於/占為无所利也)集疏(丘氏曰女指應爻言下卦兊少/女也士指本爻言上卦震長男)
(也震體上虛有筐象而三承之承筐也兊體在下有羊/象而上應之刲羊也二爻皆隂虛无應故有无實无血)
(之象○新安胡氏曰刲羊者士之功承筐者女之職上/六不言夫婦而言士女者未成夫婦之禮約㛰而不終)
(其事/者也)總論(程子曰卦有男女配合者四咸恒漸歸妹也/咸恒夫婦之道漸歸妹女歸之義也○丘氏)
(曰卦以少女從長男歸妹之象也以六爻言之五言帝/乙於歸妹之上歸妹之主也二不言歸妹正妹之身也)
(初三稱娣於歸妹之下乃妹之娣媵四居上无應則為/歸妹之愆期上隂處一卦之極則言夫婦之不終而不)
(言歸妹也○愚案上卦震體九四陽也而初以陽應之/不得為正偶故為娣之象上六隂也而三以隂應之故)
(亦為娣之象然上六言无實无血而四言歸妹愆期者/九四歸妹之主也由六爻而論四為歸妹之主二五得)
(歸妹之正偶初三以非應故皆為娣/而上六則不昬之男不嫁之女矣)
䷶(離下/震上)豐亨王假之勿憂冝日中(豐大也以明而動/盛大之勢也故其)
(占有亨道焉然王者至此盛極當衰則又有憂道焉聖/人以為徒憂无益但能守常不至於過盛則可矣故戒)
(以勿憂宜/日中也)集疏(郭氏曰豐者盛大之名盛大所以亨然/物極盛大者憂必將至日過中則昃豐)
(過盛則衰聖人欲持滿以中故言宜日中○語録問此/卦後面爻不甚好曰是忒豐大了這物事盛極去不得)
(了必衰人君於此時當如奉盤水戰兢自持方无傾倒/滿溢之患若纔有纎毫驕矜自滿之心即敗矣所以此)
(處極難紹聖中羣臣創為豐亨豫大之說當時某論某/人曰當豐亨豫大之時而為因陋就簡之說君臣上下)
(動以藉口於是安意肆志/无所不為而大禍起矣)初九遇其配主雖旬无咎往
有尚(配主謂四旬均也謂皆陽也當豐之時明動相/資故初九之遇九四雖皆陽剛而其占如此也)集
疏(程子曰初九明之初九四動之初宜相須以為用故/雖均而相應位則相應用則相資故初謂四為配主)
(○易氏曰初與四本非正應而謂四為配主者同徳相/求故也四為配主亦謂初為夷主夷等也配偶也遇上)
(為配遇下為夷上下二爻明與動相須莫適為尊卑故/皆以主為言鄭本以旬為均旬古均字○丘氏曰凡卦)
(爻多論隂陽正應惟豐以明動相資成卦者也故不論/正應而以兩剛相遇為同徳是以初四兩爻體雖均而)
(无/咎)六二豐其蔀日中見斗往得疑疾有孚發若吉(六二/居豐)
(之時為離之主至明者也而上應六五之柔暗故為豐/蔀見斗之象蔀障蔽也大其障蔽故日中而昬也往而)
(從之則昬暗之主必反見疑惟在積其誠意以/感發之則吉戒占者宜如是也虛中有孚之象)集疏(程/子)
(曰二當豐大之時乃遇柔暗之主猶日中盛明之時乃/見斗也○徐氏曰卦言宜日中以下體言之則二為中)
(以一卦言之則三四為中故二三四皆言日中剛生明/故初應四則為往有尚柔生暗故二應五為往得疑􁂑)
(也○愚案初九之往以明遇明故往則有尚六二之往/以幽見幽故往得疑疾惟六二柔順中正能積其誠意)
(以感發之則在上者不疑不疾而可獲吉/也盡吾之誠意而疑疾焉吉凶非所論矣)九三豐其沛
日中見沬折其右肱无咎(沛一作斾謂旛幔也其蔽甚/於蔀矣沬小星也三處明極)
(而應上六雖不可用而/非咎也故其象占如此)集疏(程子曰三居明體之上陽/剛得正本能明者也而反)
(暗於四者所應暗故也○易氏曰人之一身有左有右/左不如右之力折右肱則不可用其過在上六非二四)
(之咎也互兊有毁折象故曰折其右肱○泉峰龔氏曰/豐沛甚於豐蔀見沬甚於見斗二應五四承五五暗為)
(未甚故但豐蔀而見斗三應上上/居暗極故又為豐沛而見沬也)九四豐其蔀日中見
斗遇其夷主吉(象與六二同夷等夷也謂初九也其占/為當豐而遇暗主下就同徳則吉也)集
疏(程子曰四雖陽剛為動之主得大臣之位然以不中/正遇隂暗柔弱之主故為豐其蔀日中見斗當盛明)
(之時反昬暗也夷主其等也初四皆陽是其同徳又居/相應之地故為夷主○易氏曰四言豐其蔀日中見斗)
(與六二同象二以重隂无應而得中居正故有孚發若/吉四不中正本无致吉之理惟遇初為夷主初亦遇四)
(為配主二者均為陽剛而四之下行/從初得明動相資之義所以吉也)六五來章有慶譽
吉(質雖柔暗若能來致天下之明則有慶譽而吉矣蓋/因其柔暗而設此以開之占者能如是則如其占矣)
集疏(郭氏曰處豐之世以无所豐為大故六爻之中稱/豐者皆无善道六五不言豐猶為可尚也○徐氏)
(曰二居文明之中有章美之才者也以六五柔中之君/來六二中正之臣資其開導之益則有慶且有譽矣二)
(五同徳相照得處豐之道故吉○丘氏曰二以五為蔀/在上而暗也五以二為章在下而明也二言往從五之)
(君也五言來致二之臣也二之應五未信則不可往往/則反招其疑惟積誠以感之然後五之蔽可開故曰有)
(孚發若吉此人臣事暗君之訓也六五隂暗在上處豐/之時本无慶譽以下有文明之臣可以輔已若屈意下)
(之資人之明以為明則不惟有慶譽/而且得吉也此暗主用臣之訓也)上六豐其屋蔀其
家闚其户閴其无人三嵗不覿凶(以隂柔居豐極處動/終明極而反暗者也)
(故為豐大其屋而反以自蔽之象无/人不覿亦言障蔽之深其凶甚矣)集疏(郭氏曰屋之/覆障非特蔀)
(而已見斗見沬猶有見焉三嵗不覿其凶甚矣○泉峰/龔氏曰豐卦辭以盛大為義豐之吉者也在爻辭皆有)
(豐蔀之象豐之不吉者也蓋卦取明動相資故為盛大/之義爻取二隂在上故為蔀蔽之義此所以卦辭之豐)
(為吉而爻辭之豐皆不吉也又豐卦與明夷相似惟變/了九四一爻豐其蔀蔽皆六五上六二隂所為二豐其)
(蔀以五為應也三豐其沛以上為應也四豐其蔀以承/五也然五雖柔暗以其得中故可采來章之吉上居豐)
(極始則蔽人之明終則反以自蔽與明夷上六相似○/愚案豐六爻以不應為善初四皆陽初曰遇其配主四)
(曰遇其夷主二五皆隂二曰有孚發若吉五曰來章有/慶譽吉三與上為正應三不免於折肱而上則甚凶當)
(豐大之時以明動相資同徳相輔為善不取隂陽之應/也況上六爻居豐極必變之時其凶必矣此日中則昃)
(盛極必衰/理勢所然)
䷷(艮下/離上)旅小亨旅貞吉(旅覊旅也山止於下火炎於/上為去其所止而不處之象)
(故為旅以六五得中於外而順乎上下之二陽艮止而/離麗於明故其占可以小亨而能守其旅之貞則吉旅)
(非常居若可苟者然道无不在/故自有其正不可須臾離也)集疏(徐氏曰小亨謂五/柔居尊位小者亨)
(也○愚案旅小亨之旅言卦象旅貞吉指人事而/言旅必有正道旅而不以貞則將无所不為矣)初六
旅𤨏𤨏斯其所取災(當旅之時以隂柔居/下位故其象占如此)集疏(程子曰/初以隂)
(處下是柔弱卑賤之人既處旅困而鄙猥𤨏細无所不/至此其所以取災咎也○愚謂君子窮不失義則雖失)
(其所而為旅未嘗以利累其心小人則窮斯/濫矣此初六之旅𤨏𤨏所以有取災之道也)六二旅即
次懷其資得童僕貞(即次則安懷資則裕得其童僕之/貞信則无欺而有頼旅之最吉者)
(也二有柔順中正之/徳故其象占如此)集疏(張子曰居得位即次之義下/有一隂得童僕也○郭氏曰)
(旅幾於困者也不得其次不得其資不得其助則困矣/今即其次懐其資又得童僕之助則處旅之善者也六)
(二柔順中正/故其善如此)九三旅焚其次喪其童僕貞厲(過剛不中/居下之上)
(故其象占如此喪其童僕則不止/於失其心矣故貞字連下句為義)集疏(程子曰三過剛/自髙致災困之)
(道也自髙則不順於上過剛則暴於下故上不與而焚/其次下離而喪其童僕也○徐氏曰三位髙而近離有)
(焚象童僕初也初為二所得故三喪其童僕○潘氏曰/居剛而用剛平時猶不可況旅乎焚次喪僕固其宜也)
(九三以剛居下卦之上則焚次上九以剛居上卦之上/則焚巢位愈髙剛愈亢則禍愈深矣○丘氏曰九三爻)
(辭全與二反二柔順得中三過剛不中故也○愚案九/三以陽居陽非不正然至於焚且喪者處旅之時當以)
(柔順乎剛九三剛過而不中在下而无應上同乎陽則/為離火所傷下連初隂則為二所隔是焚其次喪其童)
(僕之義也如是/雖貞亦厲矣)九四旅于處得其資斧我心不快(以陽/居隂)
(處上之下用柔能下故其象占如此然非其正位又/上无陽剛之與下惟隂柔之應故其心有所不快也)集
疏(程子曰四陽剛雖不中而處上體之下有用柔能下/之象得旅之宜也然非正位故雖得其處止不若二)
(之就次舍也○語録曰資斧有做齎斧説底資斧在離/上說也自分曉然旅中不可无備禦底物事這便)
(是○易氏曰離為兵戈故有斧象○蔡氏曰資/財也斧利噐也○徐氏曰才剛得其資斧也)六五射
雉一矢亡終以譽命(雉文明之物離之象也六五柔順/文明又得中道為離之主故得此)
(爻者為射雉之象雖不无亡矢/之費而所喪不多終有譽命也)集疏(程子曰五君位也/人君无旅旅則失)
(位故不取君義○語録曰易中凡言終吉皆是初不甚/好○張氏曰旅上體本乾六自三升五變乾爻而成離)
(射雉也乾陽剛直三矢之象去其中之一是一矢亡也/亡一矢而得雉為所喪不多而終有所獲之象終以譽)
(命獲乎上也○愚案雉者文明之物矢可射而致之射/之在我者不敢廢而一矢亡在時者不可必然所亡者)
(一矢而雉終可得/也故曰終以譽命)上九鳥焚其巢旅人先笑後號咷喪
牛于易凶(上九過剛處旅之上離之極驕而/不順凶之道也故其象占如此)集疏(程子/曰上)
(九剛不中而處最髙又離體其亢可知在旅之時而過/剛自髙失其所安宜矣巢鳥所安止焚其巢失其所安)
(止也在離上為焚象陽剛自處以至髙始快其意故先/笑既而失其所故號咷牛順物喪牛于易謂忽易以失)
(其順也○徐氏曰上位極髙為巢之象牛亦離象/旅貴柔順中正三陽爻皆失之而最亢者上九也)總論
(泉峰龔氏曰處旅之道不宜過剛過剛非所以處旅也/故二以柔順中正而最吉五以柔順得中次之九三則)
(過剛而厲上九則過剛而凶九四以陽居隂剛而能柔/雖不及二五之吉而賢於九三上九矣蓋旅雖貴乎柔)
(順又貴得中若初之𤨏𤨏又反過於柔弱卑下此其所/以取災也○愚案旅之得名以火在山上去其所處而)
(不復之象故諸爻多以得喪為言二曰得其童僕三曰/喪其童僕四曰得其資斧五曰矢亡上曰喪牛而又有)
(即次焚次焚巢之異旅/非人之所得已也與)
䷸(巽下/巽上)巽小亨利有攸往利見大人(巽入也一隂伏/於二陽之下其)
(性能巽以入也其象為風亦取入義隂為主故其占為/小亨以隂從陽故又利有所往然必知所從乃得其正)
(故又曰利/見大人也)集疏(蔡氏曰利見大人剛居二五也○愚案/巽順也入也惟其能巽順以入故利有)
(攸往惟其能順乎/陽剛故利見大人)初六進退利武人之貞(初六以隂居/下為巽之主)
(卑巽之過故為進退不果之象若以武人之/貞處之則有以濟其所不及而得所宜矣)集疏(易氏/曰初)
(在下卦之下退則无據進則无應欲進欲退猶豫/不決必濟之以剛乃得其宜故曰利武人之貞)九二
巽在牀下用史巫紛若吉无咎(二以陽處隂而居下有/不安之意然當巽之時)
(不厭其卑而二又居中不至已甚故其占為能過於巽/而丁寧煩悉其辭以自道逹則可以吉而无咎亦竭誠)
(意以祭祀/之吉占也)集疏(泉峰龔氏曰九二以陽居隂而得中夲/能巽者也但當巽時九五以陽剛中正)
(居尊位而已以陽剛應之若未能盡巽順之道者故必/深自謙抑而又丁寧煩悉以道逹誠意於其上乃可以)
(吉而无咎故曰巽在牀下用史巫紛若夫巽在牀下非/自屈也史巫紛若非為諂也必如是而後盡巽順之道)
(耳○愚案祝史道人之意以達於神明巫以鬼神之意/告於人史巫紛若則卑巽之意逹於上下此九二之巽)
(在牀下過於卑巽以其/誠意感動九五而已)九三頻巽吝(過剛不中居下之/上非能巽者勉為)
(屢失吝之道也/故其象占如此)集疏(語録曰頻巽不比頻復復是好事/所以頻復為无咎巽不是大段好)
(底事九三别无伎倆只管今日巽了明日又巽自是可/吝○蔡氏曰爻位皆剛勉強為巽者屢巽屢否豈不可)
(吝○泉峰龔氏曰頻巽與頻復相似頻復則厲而无咎/頻巽則終於吝者復是反於善屢失屢復雖非不貳過)
(之意要亦不害其為反於善也故雖厲而无咎巽則不/過卑巽而已屢失屢巽出於勉强適足著不恒之羞是)
(則可吝也此其所以不同○愚案巽貴得中卑則諂過/則煩九三處下之上居巽之中而上巽繼之故曰頻巽)
(巽而至於頻數吝之道也又案語録與本義及蔡氏之/說不同當從語録頻巽只是頻數卑巽自是可吝却未)
(見屢失/屢否意)六四悔亡田獲三品(隂柔无應承乘皆剛宜有/悔也而以隂居隂處上之)
(下故得悔亡而又為卜田之吉占也三/品者一為乾豆一為賔客一以充庖)集疏(黄氏宗台/曰巽以初)
(與四為主初進退而四有獲者初在下卦隠伏太甚四/在上卦位得其當故也○泉峰龔氏曰田獲三品取互)
(體離象離為/網罟佃漁也)九五貞吉悔亡无不利无初有終先庚三
日後庚三日吉(九五剛健中正而居巽體故有悔以有/貞而吉也故得亡其悔而无不利有悔)
(是无初也亡之是有終也庚更也事之變也先庚三日/丁也後庚三日癸也丁所以丁寧於其變之前癸所以)
(揆度於其變之後有所變更/而得此占者如是則吉也)集疏(程子曰先甲三日以/窮其所以然而處其)
(事後甲三日以究其將然而為之防甲者事之始也庚/者有所革也○程子曰甲者事之端庚者事之變也十)
(干戊己為中過中則變故謂之庚○語録曰蠱之先甲/三日是辛後甲三日是丁此卦先庚三日是丁丁與辛)
(皆是古人祭祀之日但癸日不見用處○愚案蠱言先/甲後甲當是積弊之餘而取造始之意巽言先庚後庚)
(是當申命之時而取更變之意庚以甲為對甲者事之/始故蠱有先甲後甲之說庚者變之始故巽有先庚後)
(庚之說甲言於蠱卦辭通論一卦之大體者也庚言/於巽九五之爻辭九五巽之主重巽以申命者與)上
九巽在牀下喪其資斧貞凶(巽在牀下過於巽者也喪/其資斧失所以斷也如是)
(則雖貞亦凶矣居巽之極失/其陽剛之徳故其象占如此)集疏(程子曰上九陽剛本/有斷以過巽而失其)
(剛斷居上而過巽至於自失在正道則為凶也○易氏/曰牀在身下而反在牀下過於巽矣上九與九二巽之)
(又巽者也故皆為巽在牀下之象○泉峰龔氏曰二爻/皆巽在牀下皆過於巽者在九二則為吉在上九則為)
(凶者九二居巽之時以剛應剛疑於亢者上九居巽之/極過自卑屈是謂喪其陽剛之徳夫巽在牀下一也九)
(二必如是乃能自盡上九而如是則/為自失時位不同吉凶所以異也)總論(泉峰龔氏曰/巽貴得中過)
(與不及皆非巽之善者也故二五皆以中而獲吉三重/剛不中不及乎巽者也故吝上九巽極過乎巽者也故)
(凶初與四位皆不中初居下卦之下卑巽太甚故為進/退之象四居上卦之下位得其正故悔亡而有獲然亦)
(不能如二/五之吉也)
䷹(兑下/兑上)兑亨利貞(兊說也一隂進乎二陽之上喜之/見乎外也其象為澤取其說萬物)
(又取坎水而塞其下流之象卦體剛中而柔外剛中故/說而亨柔外故利於貞蓋說有亨道而其妄說不可以)
(不戒故其占如此又柔外故為/説亨剛中故利於貞亦一義也)集疏(程子曰兊說也說/致亨之道也能說)
(於物物莫不說而與之是以致亨然為說之道利於貞/正非道求說則為邪媚而有悔咎矣故戒利貞也○丘)
(氏曰三女之卦聖人多以貞戒之離曰利亨貞巽曰利/貞兊曰亨利貞三男之卦則不言貞震曰亨坎曰心亨)
(艮曰艮其背而已蓋陽剛為能有/立若夫隂柔多病於不正故也)初九和兑吉(以陽爻/居說體)
(而處最下又无係/應故其象占如此)集疏(泉峰龔氏曰初居說體在内无/應說在心而无所私係者也發)
(而中節故謂之和其吉宜矣○愚案語曰君子和而不/同小人同而不和晏子曰和如和羮同如濟水此初九)
(之和兊得待小人/之道也其吉宜矣)九二孚兑吉悔亡(剛中為孚居隂為/悔占者以孚而說)
(則吉而/悔亡矣)集疏(程子曰二承比隂柔宜有悔矣以其有剛/中之徳孚信内充雖比小人自守不失故)
(吉而悔亡非二之剛中則有悔矣○泉峰龔氏曰九二/陽剛得中當說之時以孚信為說者也已以孚信為說)
(人不得而妄說之所以吉也○愚案九二中實誠以接/物人莫之欺彼此相說而无非道之失所以悔亡也)
六三來兑凶(隂柔不中正為兑之主上无所應/而反來就二陽以求說凶之道也)集疏(程/子)
(曰六三隂柔不中之人說不以道者也來兊就之以求/說者也比於在下之陽非道就之以求說所以凶也之)
(内為來上下俱陽而獨之内者以同體而隂性下也○/愚案六三居位不當居上下二兊之間下兊方終上兊)
(又來以求說焉說而又說不得其正者也故上六/曰引兊蓋與六三相表裏彼得其位故不言凶咎)九四
商兑未寧介疾有喜(四上承九五之中正而下比六三之/柔邪故不能決而商度所說未能)
(有定然質夲陽剛故能介然守正而疾惡柔/邪也如此則有喜矣象占如此為戒深矣)集疏(徐氏/曰兩)
(間謂之介分限也人有節守亦謂之介商兊未寧正理/欲公私界限處不可不審所從也聖人以介疾有喜言)
(之所以開示正道隄/防邪心其意亦切矣)九五孚于剥有厲(剥謂隂能剥陽/者也九五陽剛)
(中正然當說之時而居尊位密近上六上六隂柔為說之/主處說之極能妄說以剥陽者也故其占但戒以信於)
(上六則/有危也)集疏(語録曰比上之柔二五所同獨戒五者五/君位也○徐氏曰上六處說之極无他係)
(應惟附五以求說也五位雖正上柔親附說而信之必/至剥剛故曰孚于剥○愚案九五中實孚于上下者也)
(但孚于上六則有厲為兊之主而不言兊居位/之正以孚信從事所謂說之不以道不說者也)上六引
兑(上六成說之主以隂居說之極引下二陽相與為說/而不能必其從也故九五當戒而此爻不言其吉凶)
集疏(易氏曰兑之成卦在上與三三下從二/陽故曰來上引二陽進於上故曰引)總論(釋褐/楊氏)
(曰兊以義為說而主在二隂爻惟初九與隂逺獨為和/兊諸爻皆近隂者故二有悔四未寧五孚剥然陽性能)
(剛隂之說不能終陷之故有悔而能亡四介疾而有喜/五僅厲而已矣○易氏曰初二四五陽剛在各卦之内)
(六三上六隂柔在各卦之外隂柔在外兊說之小人也/故六三下就二陽以求說上六下引二陽以為說三上)
(之為說一也三言凶者隂居陽位不得其正上不言凶/者隂居隂位猶近於正者也○泉峰龔氏曰兊本以說)
(之見乎外而得名然六爻之義皆不取乎說之徇乎外/者也初居内卦之内故為最吉二居内卦之中故次之)
(三居内卦之外則為凶矣四居外卦之内故商兊而喜/五居外卦之中則孚剥而有厲上居外卦之外則為引)
(兊雖不言凶而亦不可以為吉人之所說苟能/不徇乎外則其見於外者斯得其正而吉矣)
䷺(坎下/巽上)渙亨王假有廟利渉大川利貞(渙散也為卦/下坎上巽風)
(行水上離披解散之象故為渙其變則本自漸卦九來/居二而得中六往居三得九之位而上同於四故其占)
(可亨又以祖考之精神既散故王者當至於廟以聚之/又以巽木坎水舟楫之象故利渉大川其曰利貞則占)
(者之深/戒也)集疏(朱氏曰渙否九四之變也九二之剛自四/而來六四之柔自二而往正位乎外而上)
(同乎五也○丘氏曰卦變三剛三柔各以類聚今散四/之剛而下居於二散二之柔而上居於四亦渙之義○)
(泉峰龔氏曰朱氏卦變之說甚得本旨諸卦彖傳言卦/變者皆當以此例之○愚案渙與解同而義異解者難)
(之始解渙者難之已散解猶有獲狐/射隼等事已散而渙天下無所事矣)初六用拯馬壯吉
(居卦之初渙之始也始渙而拯之為力既易又有壯馬/其吉可知初六非有濟渙之才但能順乎九二故其象)
(占如/此)集疏(程子曰六爻獨初不言渙者離散之時辨之/宜早方渙始而拯之則不至於渙也馬謂二)
(也初隂柔順而託於九二剛中之才以拯其渙如得壯/馬以致逺必有濟矣故吉○李氏曰凡柔弱處險難者)
(必上有剛健之才拯之方可出險明夷六二與此爻是/也○新安胡氏曰馬坎象明夷二至四亦有坎體故其)
(象同○愚謂九二以剛在下健而能行馬壯之象也/初六上比於二用拯之象也坎為馬互震亦為馬)九
二渙奔其机悔亡(九而居二宜有悔也然當渙之時來/而不窮能亡其悔者也故其象占如)
(此蓋九奔/而二机也)集疏(郭氏曰九二之剛自外來而得中得去/危就安之意故有奔其机之象○語録)
(曰九二渙奔其机以人事言之是來就安處○泉峰龔/氏曰彖傳曰剛來而不窮謂渙自否來九四之陽下居)
(於二也四危地也下居於二則安矣故有奔其机之象/奔者來之急謂九也机在下而憑之以安謂二也二居)
(中而安故以机為象○愚謂九二奔其机是自四而來/猶隔三故曰奔六四之渙其羣是自二而來亦渙其否)
(塞小人之/私羣也)六三渙其躬无悔(隂柔而不中正有私於已/之象也然居得陽位志在)
(濟時能散其私以得无悔故其占如此/大率此上四爻皆因渙以濟渙者也)集疏(程子曰悔/亡者本有)
(悔而得亡无悔者本无也○易氏曰卦分三才三與四/為人位在外體者人也在内體者已也三在内體故為)
(渙其躬○愚案躬身也身豈可渙也渙其躬渙其己身/之私也正己以正人也所以无悔本義之說得之矣)
六四渙其羣元吉渙有丘匪夷所思(居隂得正上承九/五當濟渙之任者)
(也下无應與為能散其朋黨之象占者如是則大善而/吉又言能散其小羣以成大羣使所散者聚而若丘則)
(非常人思慮/之所及也)集疏(語録曰老蘇云渙之六四曰渙其羣/元吉夫羣者聖人之所欲渙以混一)
(天下者也蓋六四能渙小人之私羣成天下之公道此/所以元吉也是說渙了小小底羣隊并做一箇東坡所)
(謂合小以成大大以為一皆是渙其羣渙有丘之義○/徐氏曰羣同類也丘聚之髙也夷等夷也四夲居二與)
(初三皆柔同類而等夷者也今柔進居四散其同類之/私羣而上聚乎五故元吉渙下聚上渙有丘也匪夷所)
(思言非二柔思慮之所及也○丘氏曰丘聚之大者謂/九五下連二爻為互艮艮為山丘也四上連五是渙散)
(中而得所聚之大故曰渙有丘不溺於在下之私黨而/上附於陽明之主所散者小所聚者大濟渙之功莫盛)
(於此○泉峰龔氏曰彖傳曰柔得位而上同謂渙自否/來六二之柔進居於四而上同於五也二去初三同類)
(之柔而進居於四渙其羣也得位而上同於五渙有丘/也易中卦變惟此二爻為明白以類推之可也○愚案)
(隂陽各以其類聚則否下卦三隂為羣以為私黨害於/其上者也今九四下而得中六二上而同五是各散其)
(羣以歸於一而宗乎九五/也然則渙也乃所以聚也)九五渙汗其大號渙王居无
咎(陽剛中正以居尊位當渙之時能散其號令與其居/積則可以濟渙而无咎矣故其象占如此九五巽體)
(有號令之象汗謂如汗之出而不反也渙/王居如陸贄所謂散小儲而成大儲之意)集疏(程子曰/五以剛)
(中正為治渙之主當使號令洽於人心如人身之汗浹/於四體則信服而從矣如是則可以為渙之主居正位)
(為稱而无咎再言渙者上謂渙之時下謂處渙如是則/无咎也○語録曰號令所當散如汗出千毛萬竅中迸)
(散出來這箇物事出不會反却不是說那號令之出不/當反只是取其如汗之散出自有不反底意思○愚案)
(當天下渙散之時人思其主須人君發號施令正位乎/上使人心知所歸向而天下一矣故曰王居无咎而象)
(亦曰正位也此與萃有位之義同本義以渙王居為渙/其居積然當渙散之時必有為渙之主者所當從小象)
(正位/之說)上九渙其血去逖出无咎(上九以陽居渙極能出/乎渙故其象占如此血)
(謂傷害逖當作惕與小畜六四同/言渙其血則去渙其惕則出也)集疏(程子曰渙之諸/爻皆无係應亦)
(渙離之象惟上與三應三居險陷之極上若下從於彼/則不能出於渙矣然上以陽剛處渙之外有出渙之象)
(故云血去逖出无咎○潘氏曰處渙之外避害逺去血/去避害也逖出逺去也○愚案上九下應於坎坎為血)
(卦是當渙之時渙其坎難者也居/卦之外逺害憂惕於義為无咎矣)總論(語録曰渙卦以/大意看則人所)
(當渙者莫甚於已私其次便渙散他羣隊合以成大其/次便渙散其號令與其居積其次便渙去患害○蔡氏)
(曰以成卦言之則在二與四以治渙言之則惟四與五/當位故四能渙其羣而上同五能渙其居積與其號令)
(所以濟渙也初與二救渙者也三則自治上則逺害而/己○溪邊熊氏曰渙散也言能散失險難也天下之難)
(非陽剛得位則莫能濟故其難之散也則為渙及其下/皆順從也則為萃渙之言亨者一而萃則再言之渙言)
(利者二而萃則三言之渙言王假有廟萃亦言王假有/廟而加以用大牲之辭以是知天下之難渙而後能萃)
(也/)
䷻(兊下/坎上)節亨苦節不可貞(節有限而止也為卦下兊/上坎澤上有水其容有限)
(故為節節固自有亨道矣又其體隂陽各半而二五皆/陽故其占得亨然至於太甚則苦矣故又戒以不可守)
(以為/貞也)集疏(程子曰事有節則能致亨道故節有亨義節/貴適中過則苦矣節至於苦豈能常也故不)
(可貞○愚案節渙之反泰之變也泰分九三之五以節/其上之柔分六五之三以節其下之剛三剛三柔分而)
(有節天下之理惟過則有節不及則无節也節者約泰/侈以歸於中道也節則裕矣裕則通故亨節而至於太)
(過又非中道故苦/節不可守以為貞)初九不出户庭无咎(户庭户外之庭/也陽剛得正居)
(節之初未可以行能節而/止者也故其象占如此)集疏(耿氏曰剛實在前塞而/不通初九乃退藏不出)
(知出處之節也故无咎○李氏曰陽竒在前故為户隂/偶在前故稱門○丘氏曰初四有應宜出者也然前有)
(陽爻蔽塞一不可出也四為坎體應則入於坎窞二不/可出也剛在下而无位三不可出也○愚案節六爻惟)
(初九為有應而曰不出户庭无咎者所以節之也不知/所節則出入无時而失慎密之道當出而出當止而止)
(時行時止在我而已初不係於有/應无應此象之所以言知通塞也)九二不出門庭凶(門/庭)
(門内之庭也九二當可行之時而失剛不正/上无應與知節而不知通故其象占如此)集疏(語録/問節)
(之過雖非中道然亦愈於不節者如何便會凶曰這處/便局定不得若以占言之自有相應處眼下皆未見得)
(若以道理言之則有可為之時乃不出而為之這便是/凶之道不是别更有凶又曰時乎時乎不再來如何可)
(失户庭見初爻之象門庭見第二爻之象○耿氏曰隂/虛在前无隔塞之患可以出矣不出門庭則失時中之)
(義○劉氏曰初出而遇九二之剛則適時之塞而不可/出者也二出而遇三四之柔則適時之通而可出者也)
(初以不出户庭為知塞二以不出門庭為不知通知塞/故无咎不知通則有失時之凶○丘氏曰通塞在時出)
(處在已初未得位前遇剛塞故不出則无咎二得中位/且无窒塞而亦不知出焉此其所以為凶與○愚案九)
(二上有同徳前无窒塞可以出矣而不出門庭以取凶/咎豈非无妄之災與失時中之義故也占者出而有為)
(尚可反/凶為吉)六三不節若則嗟若无咎(隂柔而不中正以當/節時非能節者故其)
(象占/如此)集疏(張子曰處非其位失節也然能嗟其不節則/亦无咎矣○蔡氏曰柔居說體故不能節既)
(嗟何咎六故不能節三故能嗟○徐氏曰三柔不中正/而處說極不知節者也說極則悲故曰不節若則嗟若)
(○愚案節之時當位以節六三居不當位過而不中失/節之道而嗟若則无咎易以補過為善能自覺察者也)
六四安節亨(柔順得正上承九五自然/有節者也故其象占如此)集疏(程子曰四/以隂居隂)
(安於正也當位為有節象四非強節安於節者也故能/亨節以安為善強守而不安則不能常豈能亨也○語)
(録曰安節是安稳自在○愚案六四以性則静以位則/柔處節而不見其節者也不見其為節安而行之之事)
(也惟其安/所以亨)九五甘節吉往有尚(所謂當位以節中正以/通者也故其象占如此)
集疏(語録曰九五甘節與禮之用和為貴相/似是不苦用力底意甘便是對那苦)上六苦節
貞凶悔亡(居節之極故為苦節既處過極故雖得正而/不免於凶然禮奢寧儉故雖有悔而終得亡)
(之/也)集疏(丘氏曰苦者甘之反五之節得中故甘上之節/過中故苦甘苦之分中與不中而已矣○泉峰)
(龔氏曰節極則苦固守則凶知/苦節之不可貞則能悔亡矣)總論(丘氏曰彖傳當位/以節故節之六爻)
(大率以當位為善不當位為不善初四五當位者也故/五吉四亨初无咎二三不當位者也故二凶三嗟上當)
(位而亦凶者以其當節之極居上之窮故其取義不同/也若以兩爻相比者觀之又各相比而相反初與二比)
(初不出户庭无咎二不出門庭凶二與初反也三與四/比四柔得正為安節三柔不正為不節三與四反也五)
(與上比五得中為甘節上/過中為苦節上與五反也)
䷼(兊下/巽上)中孚豚魚吉利渉大川利貞(孚信也為卦二/隂在内四陽在)
(外而二五之陽皆得其中以一卦言之為中虛以二體/言之為中實皆孚信之象也又下說以應上上巽以順)
(下亦為孚義豚魚无知之物又木在澤上外實内虛皆/舟楫之象至信可感豚魚渉險難而不可以失其貞故)
(占者能致豚魚之應則吉而/利渉大川又必利於貞也)集疏(程子曰内外皆實而/中虛為中孚之象又)
(二五皆陽而中實亦為孚義中虛信之本中實信之質/又曰豚躁魚㝠物之難感者也孚信能感於豚魚則无)
(不至矣所以吉也忠信可以蹈水火況涉川乎守信之/道在乎堅正故利於貞吉○語録問孚字與信字想亦)
(有别曰伊川云存於中為孚見於事為信說得極好因/舉字說孚字從爪從子如鳥抱子象今之乳字一邉從)
(孚蓋中所抱者實有物也中間實有物故人自信之○/徐氏曰鳥之孚卵皆如期不失信也月令注有孚乳之)
(說○泉峰龔氏曰利貞之說當以程子為正○愚案中/孚成卦上風下澤曰豚魚者澤中風起豚魚先出為之)
(兆也豚魚出而風起於澤猶孚信之能先感人也此吳/氏之說似亦可通然以彖傳信及豚魚之說推之當以)
(程子司馬氏/之說為正)初九虞吉有他不燕(當中孚之初上應六/四能度其可信而信)
(之則吉復有他焉則失其所以度之之/正而不得其所安矣戒占者之辭也)集疏(泉峰龔氏/曰虞度也)
(初九當自度以為孚則吉若有他求則不安矣居中孚/之初當自度未可以他求者也○愚案初九孚之始也)
(能虞度六四之可信而後從之則吉然六四有馬匹亡/絶類上之辭是上承乎五不孚於已其志有他矣所以)
(雖吉而有此不樂也比卦終來/有他吉子憂傳曰非應稱他)九二鳴鶴在隂其子和
之我有好爵吾與爾靡之(九二中孚之實而九五亦以/中孚之實應之故有鶴鳴子)
(和我爵爾靡之象鶴在陰謂九居二好爵謂得中靡與/縻同言懿徳人之所好故好爵雖我之所獨有而彼亦)
(係戀/之也)集疏(程子曰有孚於中物无不應誠同故也至誠/感通之理非知道者誰能識之○語録曰看)
(來我有好爵吾與爾靡之是兩箇都要這物事所以鶴/鳴子和是兩箇中心都愛所以相應如此○童溪王氏)
(曰中孚二五之爻義互相發蓋二與五以同徳居相應/之地分則君臣義則父子故五倡於上而下二和之有)
(鶴鳴子和我爵爾靡之象○泉峰龔氏曰本義諸說以/鶴鳴謂二子和為五夫二之於五有君臣之分而子之)
(爾之似均未安王氏之說亦有理因附於此○愚案九/二居内卦之中而謂鳴鶴在陰君子居室出言之象也)
(其子和之千里應之之義也言出乎身加乎民行發乎/邇見乎逺故九五雖非應亦至誠相與曰我有好爵吾)
(與爾靡之曰我曰爾曰吾上下相忘誠信感通自然之/應也王氏之說全指九五似亦未當再附此以俟知者)
六三得敵或鼔或罷或泣或歌(敵謂上九信之窮者六/三陰柔不中正上居說)
(極而與之為應故不/能自主而其象如此)集疏(程子曰三四皆以中虛為成/孚之主然所處則異四得位)
(居正故云匹而從上三不中失正故得敵以累志而或/鼔張或罷廢或悲泣或歌樂之无常也○宋氏曰敵勢)
(均而不相下者也艮象曰上下敵應子夏傳曰三與四/為敵○項氏曰三與四二陰之勢等故三稱敵四稱匹)
(稱類三不正而躁不知自反而求孚於四進退悲喜其/状屢變而四與五相孚无復顧三之理中孚以中正相)
(孚三皆无之故至於此○泉峰龔氏曰鼔互體震動象/罷鼔之反也歌兊說象泣歌之反也本義以得敵為上)
(九似若未安宋/項之說亦可采)六四月幾望馬匹亡无咎(六四居陰得/正位近於君)
(為月幾望之象馬匹謂初與己為匹四乃絶之而上/以信於五故為馬匹亡之象占者如是則无咎也)集
疏(徐氏曰月受日光望則與日對敵矣四柔近五有幾/望之象馬已所乗者謂三○新安胡氏曰自二至四)
(有震故有馬象以三為馬正與小象辭合○泉峰龔氏/曰易言月幾望者三月幾望陰盛而將極也小畜以隂)
(畜陽為義上九居巽體之終陰徳將極如月之幾望則/非陽剛之福故凶歸妹以女德為言六五以柔中居尊)
(女德之盛无以加此如月之幾望故吉中孚以臣道為/言六四居陰得正位近於五如月之幾望與日相應故)
(无咎小畜之凶主陽而言也歸妹之吉中孚之无咎主/陰而言此其所以不同馬匹亡當是主王而言故小象)
(曰絶類/上也)九五有孚攣如无咎(九五剛健中正中孚之實/而居尊位為孚之主者也)
(下應九二與之同/德故其象占如此)集疏(程子曰五為君位人君之道當/以至誠感通天下使天下之心)
(信之其固結若拘攣然則无咎也○丘氏曰諸爻不言/孚而九五獨言有孚者非天下之至誠其孰能與於此)
(○新安胡氏曰三四中虛二五中實固皆有孚信之義/然陽體實能有孚陰體虛不能有孚故二五有相孚之)
(義三四則无取也○泉峰龔氏曰易言有孚攣如者二/在小畜之九五亦巽體也小畜之變為中孚只爭九三)
(一爻故有孚攣如月幾望爻辭亦多同也○愚案攣與/靡同意義二言五靡之五言二攣之誠信感通固結而)
(不可解中孚/之至善者也)上九翰音登于天貞凶(居信之極而不知/變雖得其貞亦凶)
(道也故其象占如此雞曰翰音乃巽之象居巽之極為/登于天雞非登天之物而欲登天信非所信而不知變)
(亦猶/是也)集疏(孔子曰上九處信之終若鳥之翰音登於天/虛聲逺聞也○易氏曰此所以為誠實不足)
(聲聞過情者之戎○泉峰龔氏曰孔氏之說與本義不/同似若可從因附於此○愚案上九居位不當處信之)
(窮如鳥之飛登于天不見其形徒聞其虛/聲其信不足憑也貞固守此凶之道矣)總論(易氏曰/中孚成)
(卦兊下巽上二陰以中虛而包於上下之四陽有中孚/之象攷之爻義初未中則為虞吉二得中則謂之縻爵)
(三過中則謂之得敵此兊體必以中而後孚也四未中/則幾望五得中則攣如上過中則貞凶此巽體亦以中)
(而後孚也未中者猶可進過中則傷於極二者不同而/善不善判焉○丘氏曰中孚之彖柔在内而剛得中則)
(剛中者成孚之象也在六爻以二五之剛為主故二言/鶴鳴子和五言有孚攣如其交孚之實可見矣餘四爻)
(或剛而不中或柔而不中非二/五剛中之比故无相孚之實也)
䷽(艮下/震上)小過亨利貞可小事不可大事飛鳥遺之音
不宜上宜下大吉(小謂陰也為卦四隂在外二陽在内/隂多於陽小者過也既過於陽可以)
(亨矣然必利於守貞則又不可以不戒也卦之二五皆/以柔而得中故可小事三四皆以剛失位而不中故不)
(可大事卦體内實外虚如鳥之飛其聲下而不上故能/致飛鳥遺音之應則宜下而大吉亦不可大事之類也)
集疏(程子曰小過為小者過又為小事過又為過之小/事有待過而後亨者故小過有亨義○語錄曰中)
(孚有卵象小過有飛鳥象中間二畫是鳥腹上下四隂/是鳥翼象鳥出乎卵此小過所以次中孚也○蔡氏曰)
(小過柔為主柔性下故宜下大吉○萬氏曰小過雖為/隂過於陽然初二在下猶順乎陽五上居上則逾逆矣)
(蓋陽上隂下理之正也而五上反之失其道矣故戒之/曰不宜上宜下大吉而彖傳亦曰上逆而下順也然則)
(以一卦而統論則隂過而陽弗過以四隂而並論則下/猶弗過而上愈過矣隂過之中亦有善惡之分抑揚之)
(意焉本義以不宜上宜下大吉䝉上文/飛鳥之義謂其飛上而不下似非本㫖)初六飛鳥以凶
(初六隂柔上應九四又居過時上而不下者也飛鳥遺/音不宜上宜下故其象占如此郭璞洞林占得此者或)
(致羽蟲/之孽)集疏(耿氏曰大過至上乃凶小過在初已凶以/應上而求進故也小過上逆下順今應上)
(求進失宜下之義其凶宜矣○泉峰龔氏曰大過卦辭/以棟為象而三四兩爻亦以棟言小過卦辭以鳥為象)
(而初上兩爻亦以鳥言大過陽過於中而三四又陽之/中也小過隂過於外初上又隂之外也棟之成其用在)
(中故大過於三四言棟鳥之飛其用在外故小過於初/上言鳥諸卦爻辭與卦辭同者為成卦之主大過之過)
(其主在中二陽小過之過其主/在外二隂亦内陽外隂之義也)六二過其祖遇其妣不
及其君遇其臣无咎(六二柔順中正進則過三四而遇/六五是過陽而反遇隂也如此則)
(不及六五而自得其分是不及其君而適遇其臣也皆/過而不過守正得中之意无咎之道也故其象占如此)
集疏(程子曰陽在上者父之象尊於父者祖之象四在/三上故為祖五隂而尊祖妣之象也二與五居相)
(應之地同有柔中之徳志不從於三四故過四遇五是/過其祖而遇妣也○項氏曰二陽君也祖也而居下二)
(隂臣也妣也而居上今二乃過三與四而應五故為過/祖與君而遇妣與臣之象臣不可過其君故變文曰不)
(及其君言不相值也其實相過矣○愚案小過四隂皆/過陽道也六二過陽而與六五遇以隂遇隂故但為遇)
(其妣與臣而不遇其祖與君言妣與/臣則凡天下之隂類皆在其中矣)九三弗過防之從或
戕之凶(小過之時事每當過然後得中九三以剛居正/衆隂所欲害者也而自恃其剛不肯過為之備)
(故其象占如此若占者/能過防之則可以免矣)集疏(語錄曰弗過防之則是弗/能過防之也四字只是一)
(句至弗過遇之皆是兩字為絶句義不可曉○新安胡/氏曰弗過防之亦當兩字為絶句蓋小過乃隂過之時)
(故二陽爻皆稱弗過是言陽弗能過也防之防隂也言/弗能過之則當防之若不防而反從之則彼或得以戕)
(我而凶矣二隂在下有上進之勢故當防○泉峰龔氏/曰胡氏過防之說與項氏易氏諸說同且與卦内過遇)
(之例合所/當從也)九四无咎弗過遇之往厲必戒勿用永貞(當/過)
(之時以剛處柔過乎恭矣无咎之道也弗過遇之言弗/過於剛而適合其宜也往則過矣故有厲而當戒陽性)
(堅剛故又戒以勿用永貞言當隨時之宜不可固守也/或曰弗過遇之若以六二爻例則當如此說若以九三)
(爻例則過遇當如過防之義/未詳孰是當闕以俟知者)集疏(項氏曰九三九四此/二爻方為隂所過非)
(能過人者也故皆曰弗過○易氏曰弗過而遇則與三/不同九三弗過而防猶足制羣隂之過九四弗過而遇)
(則不期而㑹之在我失位往而遇隂其道為危不可不/戒故曰往厲必戒○新安胡氏曰九四弗過與九三同)
(義遇之前遇乎隂也上往則危必當致/其戒二隂在上有遇之之勢故當戒也)六五密雲不雨
自我西郊公弋取彼左穴(以隂居尊又當隂過之時不/能有為而弋取六二以為助)
(故有此象在穴隂物也兩隂/相得其不能濟大事可知)集疏(朱氏曰小畜所畜者/小小過所過者小二)
(卦雖殊而大者不能施則一故關子明曰小畜一卦之/體當小過一爻之義○徐氏曰柔盛居上密雲之象隂)
(陽和則成雨皆隂无應有不雨之象西郊互體兊象公/謂五彼謂二在穴二隂居下也○泉峰龔氏曰隂陽和)
(而後能雨密雲不雨自我西郊兩見於易皆隂陽不和/之象小畜以一隂畜乎五陽隂微而陽盛力不能制小)
(過以四隂過乎二陽隂盛而陽微勢不均敵故皆有密/雲不雨之象小畜以巽畜乾主全卦言故以卦辭言之)
(小過以隂過陽而六五為之主故於爻辭言之在小畜/為全卦之義在小過則一爻之義也小畜小過皆以隂)
(為主小畜所畜者小小過所過者小皆不足以大其有/為者也西郊二卦皆有互體兊象我小畜指六四言小)
(過指六/五言也)上六弗遇過之飛鳥離之凶是謂災𤯝(六以隂/居動體)
(之上處隂過之極過之已髙而甚逺者也故其象占/如此或曰遇過恐亦當作過遇義同九四未知是否)集
疏(新安胡氏曰此爻與六四正相反弗過遇之者陽弗/能過乎隂反遇乎隂也弗遇過之者隂弗能遇陽反)
(過乎陽也小過隂過而陽弗過之時故四言弗過而上/言過四前有隂有相遇之理上已過陽无復相遇之期)
(故四言遇而上言弗遇也飛鳥離之取過逺之象隂過/如此非隂之福也災𤯝荐至凶孰甚焉此可為小人過)
(盛者/之戒)總論(易氏曰隂為小陽為大四陽萃於中則為大/過四隂列於上下則為小過故小過之隂爻)
(皆過而陽爻皆言弗過初六居下卦之下上六居上卦/之上過而不得其中六二居下卦之中六五居上卦之)
(中雖中而未免於過此四爻正小過之義至三四陽爻/皆以弗過為言者扶二陽之不及以抑四隂之過也○)
(丘氏曰小過四隂二陽隂過於陽故為小過初上二爻/皆隂不中為過者也故皆凶二五兩爻位得其中過而)
(弗過故无凶咎之戒三曰弗過防之謂防下二隂也四/曰弗過遇之遇上二隂也然隂在陽下其害猶可逭隂)
(在陽上其禍/不可測矣)通論(項氏曰坎離者乾坤之大用也故上/經終於坎離下經終於既未濟頤中)
(孚小過附既未濟二陽函四隂則謂之頤四陽函二隂/則謂之中孚皆美名也二隂函四陽則謂之大過四隂)
(函二陽則謂之小過皆非美名也於是可見貴陽賤隂/之意離之為麗坎之為䧟意亦如此又曰上經將終授)
(以頤大過下經將終授以中孚小過四卦皆不反對所/以明雷風山澤之正用也四卦之象皆有坎離雷風山)
(澤之氣出於坎離/坎離出於乾坤也)
䷾(離下/坎上)既濟亨小利貞初吉終亂(既濟事之既成也/為卦水火相交各)
(得其用六爻之位各得其正故為既濟亨小當作小/亨大抵此卦及六爻占辭皆有警戒之意時當然也)集
疏(語錄曰大率到那既濟時了便自不好去如唐時正/觀之盛便向那不好處又曰既濟是已濟了大事都)
(已亨通了只更小小底正在亨通若能戒謹恐懼則常/似今猶自得不然便一向不好去了○蔡氏曰初吉二)
(也離明在内也終亂上也既濟之終變為未濟矣又坎/難在外○新安胡氏曰三隂得位而三陽下之亦猶小)
(者在上而亨之義○愚案一治一亂天運之不能无理/勢然也觀既濟之六爻隂陽各得其正位似若有吉无)
(凶矣雖然易无不變之/理故以初吉終亂繫之)初九曳其輪濡其尾无咎(輪在/下尾)
(在後初之象也曳輪則車不前濡尾則狐不濟既/濟之初謹戒如是无咎之道占者如是則无咎矣)集疏
(語錄曰曳輪濡尾是欲到未到之間不是不欲濟是要/濟而未敢輕濟如老子所謂冬涉川之象則必竟涉只)
(是畏那寒了未敢便涉○易氏曰初為足四與二互坎/為輪為濡坎輪在前而初自後曳之既曳其輪而不亟)
(於進復濡其尾而不苟進象謂之義无咎者在下无位/不輕於進合乎義者也○愚案初九雖當既濟之時速)
(於求進則復入於坎險故/曳其輪濡其尾而无咎)六二婦喪其茀勿逐七日得
(二以文明中正之徳上應九五陽剛中正之君宜得行/其志而九五居既濟之時不能下賢以行其道故二有)
(婦喪其茀之象茀婦車之蔽言失其所以行也然中正/之道不可終廢時過則行矣故又有勿逐而自得之戒)
集疏(徐氏曰卦有六位七日則剛柔變而失者得/矣與震六二同○愚案詩有翟茀茀離象也)九三
髙宗伐鬼方三年克之小人勿用(既濟之時以剛居剛/髙宗伐鬼方之象也)
(三年克之言其乆而後克戒占者不可/輕動之意小人勿用占法與師上六同)集疏(徐氏曰鬼/方幽逺小)
(國坎有鬼方象離體有伐象盡離三爻有三年象○愚/案九三當既治之後居離明之極為日過中明則衰矣)
(不可以輕動之時自宜持盈守成可也顧乃挾重剛之/資過於求濟猶髙宗雖賢以伐鬼方小國亦必三年而)
(後克之鬼方幽逺之方/蓋指上六隂在外也)六四繻有衣袽終日戒(既濟之/時以柔)
(居柔能預備而戒懼者也故其象如此程/子曰繻當作濡衣袽所以塞舟之罅漏)集疏(程子曰/繻當作)
(濡謂罅漏也舟有罅漏則塞以衣袽以備濡漏又終日/戒懼不怠慮患當如是也○郭氏曰既濟思患預防而)
(四又居多懼之地是以有繻有衣袽之戒袽敝衣也說/文謂繻為繒綵蓋其意以為新繒必有敝袽亦猶既濟)
(必致終亂也○語錄曰六四以柔居柔能慮患預防蓋/是心低小底人便能慮事柔善底人心不粗慮事細密)
(剛果之人心粗不解如此○蔡氏曰繻帛之美者袽衣/之敝者既濟過中時且變矣故四有衣袽之戒言繻雖)
(美必至於有袽事雖濟則必致於未濟必須終日戒慎/乎此則不至於終亂也○案郭蔡繻有衣袽之說不煩)
(改字於理亦/通因附於此)九五東鄰殺牛不如西鄰之禴祭實受其
福(東陽西隂言九五居尊而時已過不如六二之在下/而始得時也又當文王與紂之事故其象占如此彖)
(辭初吉終亂/亦此意也)集疏(程子曰殺牛盛祭也禴薄祭也盛不/如薄者時不同也二五皆中正二在)
(濟下尚有進也故受福五處濟極无所進矣○語錄間/紂時貴為天子祭祀之盛不若文王薄祭却可以受福)
(蓋時之興衰自是如此曰揚子雲云十六日月雖缺未/多更圎似生明之時畢竟漸缺去初三雖小於生魄時)
(畢竟是長底時節○愚案西鄰雖指六二以反對而論/正未濟之六五也既濟則時已過未濟則時方來時已)
(過雖殺牛亦无福之可僥時未過雖不殺牛/而薄祭福將大來時乎時乎聖人不能違也)上六濡其
首厲(既濟之極險體之上而以隂柔處之為狐/涉水而濡其首之象占者不戒危之道也)集疏(易/氏)
(曰上以隂柔居坎險之極有濡首之象初在下體之下/濡其尾宜也上居上體之上而濡其首則其尤有甚於)
(未濟之初其道至危烏能久乎○愚案濡其首只是溺/於所安旋致危亂不必謂狐之濡首也濡尾則猶可以)
(濟濡首則不保其終濟矣/故厲此有過涉滅頂之義)總論(語錄問既濟上三爻皆/漸不好蓋出明而入險)
(四有衣袽之象便是不美之端倪已見五殺牛則已自/過盛上濡首則極而亂矣不知如何曰時運到那時節)
(過了康節所謂飲酒酩酊開花離披時節所以有這様/不好底意思出來○項氏曰既濟自泰變六五降而為)
(二以六二為主爻未濟自否變六二升而為五以六五/為主爻故二彖皆曰柔得中也既濟之終亂即泰之命)
(亂未濟之飲酒即否之後喜也○易氏曰乾下坤上為/泰天地之交也離下坎上為既濟水火之交也泰之六)
(爻雖相應而二五處非其位二五相易為既濟則剛柔/之位无一不當六十四卦无如既濟六爻最正然卦言)
(初吉終亂者乃盛衰安危之常理聖人於既濟而示其/戒與泰之上六城復于隍之戒一也○泉峰龔氏曰既)
(濟者事之已濟也初言曳輪濡尾欲濟而未濟也二言/喪茀勿逐未濟而終濟也三言克鬼方則事已濟矣三)
(年言其濟之難小人勿用欲保其濟也四言繻有衣袽/言既濟之終亂也五言殺牛禴祭已濟之盛不如未濟)
(之時也上言濡首則濟極而亂矣義取於濟水故初上/二爻曰濡尾濡首其餘四爻取象不類又所以為既濟)
(始濟之喻也○愚案在坎後/故為濡尾未能出坎故濡首)
䷿(坎下/離上)未濟亨小狐汔濟濡其尾无攸利(未濟事未/成之時也)
(水火不交不相為用卦之六爻皆失其位故為未濟/汔幾也幾濟而濡尾猶未濟也占者如此何所利哉)集
疏(郭氏曰既濟曰亨未濟亦曰亨者既濟之亨者已然/之亨也未濟之亨未然之亨也○語錄問未濟所以)
(亨者謂之未濟便自有濟之理但尚遲遲故謂之未濟/曰然大槩既濟是那日中衙晡時侯盛了只向衰去未)
(濟是那五更初時只是向明去/○蔡氏曰狐坎象尾謂初也)初六濡其尾吝(以隂居/下當未)
(濟之初未能自進/故其象占如此)集疏(項氏曰既未濟皆取義於濟故/兩卦初上皆稱濡然得失不同)
(者既濟而濡尾不害其為既濟故无咎未濟而濡尾則/不能濟故吝○徐氏曰既濟之初才剛足以有濟雖或)
(濡尾終亦必濟未濟之初才柔不足以濟至於濡尾則/不能濟矣○溪邊熊氏曰當既濟之時而濡其尾中其)
(濟而後濡也故无咎當未濟之初而濡其尾/不得其終濟也故吝而象亦曰不知其極也)九二曳其
輪貞吉(以九二應六五而居柔得中為能自止/而不進得為下之正也故其象占如此)集疏(潘/氏)
(曰九二剛中之臣上應柔中之君力足以濟者也然身/在坎中未可以大用故曳其車輪不敢輕進待時而動)
(乃為吉也不量時度力而勇於赴難適以敗事者多矣/○萬氏曰既濟之初曰曳其輪未濟之二亦曰曳其輪)
(者初九當既濟之時居在下之位為能知時而不欲速/進故曳其輪九二當未濟之時任濟時之責然當守正)
(而不輕進故亦曰曳其輪其辭/雖同而出處進退之道則異也)六三未濟征凶利涉大
川(隂柔不中正居未濟之時以征則凶然以柔乗剛將/出乎坎有利涉之象故其占如此蓋行者可以水浮)
(而不可以陸走也或/疑利字上當有不字)集疏(程子曰三以隂柔不中正之/才而居險不足以濟也未有)
(可濟之道出險之用而征所以凶也然未濟有可濟之/道險中有出險之理上有陽剛之應若能涉險而往從)
(之則濟矣故利涉大川也然三之隂柔豈能出險而往/非時不可才不能也○易氏曰三與上相應可以征者)
(也隂柔在坎體之下不當其位以此而征則妄動速凶/然則終於不濟乎六三雖无濟險之才而有濟險之義)
(居坎體之上既已出險而又互坎在前是謂大川惟能/一意以從上九之應所以成利涉之功也○愚案利涉)
(之說王氏孔氏謂比二以拯難程氏謂承四可以犯險/程子李氏以上九剛應為言易氏以互坎為言劉氏取)
(本義利字上有不字之說謂三无濟險之才愚謂諸爻/不稱未濟三獨言未濟正發明卦名之本義未濟者時)
(雖未濟終必濟也濟者何涉川也征凶所謂徙涉也涉/川舟涉也諸卦利涉大川皆以舟言征凶以徒行言征)
(凶利涉大川者徒涉/則凶舟涉則利也)九四貞吉悔亡震用伐鬼方三年
有賞于大國(以九居四不貞而有悔也能勉而貞則悔/亡矣然以不貞之姿欲勉而貞非極其陽)
(剛用力之久不能也故為/伐鬼方三年而受賞之象)集疏(郭氏曰四居近臣之位/有剛强可濟之才故可)
(以震用伐鬼方則其才足以逺濟非獨自濟其身而已/故其君報能濟之功是以三年有賞于大國也必言三)
(年以見未濟之艱於有為也○易氏曰四之失位不正/悔也居近君之位上承柔中之君以貞守之其志得行)
(是以貞吉悔乃亡也然所謂伐鬼方者與既濟九三同/象亦離中有坎義九三言髙宗稱其君也九四言震者)
(稱其威徳也三年之伐雖若淹久四得行其志而不窮/於用武論功行賞封以大國是知未濟而濟非既濟之)
(所能及此既濟之所以憊/未濟之所以吉而志行也)六五貞吉无悔君子之光有
孚吉(以六居五亦非貞也然文明之主居中應剛虚心/以求下之助故得貞而吉且无悔又有光輝之盛)
(信實而不妄/吉而又吉也)集疏(蔡氏曰文明之主故稱君子之光下/得二四恭順剛明之臣故有孚吉○)
(愚案貞吉悔亡者有悔而亡也貞吉无悔者本无悔也/管輅曰日中為光朝日為暉所謂君子之光者離為文)
(明故爻辭言光/象釋之以暉也)上九有孚于飲酒无咎濡其首有孚失
是(以剛明居未濟之極時將可以有為而自信自養以/俟命无咎之道也若縱而不反如狐之涉水而濡其)
(首則過於自信/而失其義矣)集疏(蔡氏曰五為濟主二四助之已成/濟之功矣己獨處上无所用力惟)
(于飲酒自樂不妄生事乃為无咎○徐氏曰濡坎象首/上象○愚案未濟之終固為既濟信乎可以豈樂飲酒)
(矣故曰有孚于飲酒无咎然好樂无節致飮酒而濡首/則又沈湎淫佚而復如既濟之終亂矣此理之必然无)
(可疑者故曰濡/其首有孚失是)總論(語録曰大槩未濟之下卦皆是未/可進用濡尾曳輪尚在險中六三)
(未離坎體便也不好到四五已/出乎險方好上六又不全好)通論(語録曰兩卦各自/說濡首濡尾不必)
(拘說在此言尾在彼言首大㮣既濟是那日中衙晡時/候盛了只向衰去未濟是那五更初時只是向明去聖)
(人當初見這箇爻裏有這般意思便說出這一爻來又/曰他曳輪濡尾在既濟為无咎在未濟則或吝或貞吉)
(這便有不同又曰未濟與既濟諸爻頭尾相似中間二/四兩爻如損益模様顚倒了○蔡氏曰既濟之後必亂)
(故主在初卦而亨取二未濟之後必濟故主在上卦而/亨取五又曰坎者隂陷陽而陽難離者隂離陽而陽明)
(是坎雖陽卦而陽不得用離雖隂卦而陽猶得用故既/濟未濟名義主坎以坎為陽卦也其亨主離以離陽得)
(用也○劉氏曰既濟以柔居上止則亂也故濡其首厲/未濟之事也未濟以剛居上窮則通也故有孚于飲酒)
(无咎既濟之事也○劉氏曰未濟下三爻未出險初濡/尾二曳輪三征凶上三爻已出險矣四志行五有孚吉)
(上有孚飲酒而已既濟吉少凶多未濟吉多凶少雖吉/未嘗不戒也○萬氏曰泰之變為既濟否之變為未濟)
(蓋既濟自泰而趨否者也未濟自否而趨於泰者也故/既濟爻辭无吉者以其趨於否也未濟爻辭多吉以其)
(趨於泰也否泰者治亂對待之理既未濟者否泰變更/之漸也又曰四卦初爻相類皆以人才進退為言泰之)
(初曰拔茅茹否之初亦曰拔茅茹既濟之初曰濡其尾/未濟之初亦曰濡其尾但泰之拔茅茹為君子之類進)
(否之㧞茅茹為小人之類進既濟之濡尾為君子之不/可進未濟之濡尾為君子之不可不進其不同者何也)
(蓋君子進所以開泰泰既變則小人用而君子不可進/矣小人進所以致否否既變則小人退而君子亦可進)
(矣君子亦何心哉/隨其時之如何耳)通論(李氏曰上篇首乾坤終坎離下/篇首咸恒終既未濟亦坎離也)
(天地之道不過隂陽五行之用莫先於水火上篇首天/地隂陽之正也故以水火之正終焉下篇首夫婦隂陽)
(之交也故以水火之交終焉○隆山李氏曰隂陽之氣/往來乎天地之間或不能无過差故聖人作易大過之)
(後繼以坎離者隂陽之中所以救大過之弊也小過之/後繼之以既濟未濟者即坎離之中所以救小過之弊)
(也○厚齋馮氏曰過之大故繼之以坎離之全過之小/故繼之以坎離之交○愚案上篇主天道而言故首乾)
(坤而終坎離天地水火之用行也下篇主人事而言故/首咸恒而終既未濟夫婦人事之道盡矣天地之用莫)
(大於水火故坎離終之人事之用莫急於水火而既未/濟終焉乾以終陽坤以幾隂而為首變而至於六十四)
(卦三百八十四爻而既濟之六爻隂陽始得定其位焉/而復繼之以未濟之隂陽失位者所謂易不可窮也既)
(濟以一陽而閒一隂未濟以一隂而間一陽六十四卦/乾坤而已乾坤隂陽而已一隂一陽之謂道非知道者)
(孰能/識之)
　
　
　
　周易本義集成卷二
欽定四庫全書
　周易本義集成卷三　　　元　熊良輔　撰
彖上傳
　(彖即文王所繫之辭上者經之上篇傳者/孔子所以釋經之辭也後凡言傳者倣此)
大哉乾元萬物資始乃統天(此專以天道明乾義又析/元亨利貞為四德以發明)
(之而此一節首釋元義也大哉歎辭元大也始也乾元/天德之大始故萬物之生皆資之以為始也又為四德)
(之首而貫乎天德/之始終故曰統天)集䟽(語録曰萬物資始與資之深資/於事父之資皆訓取字又曰乾)
(者萬物之始對坤而言天地之道也元者萬物之始對/亨利貞而言四時之序也○蔡氏曰天道流行雖有元)
(亨利貞之分而其所以无間斷實惟一元之運行故曰/統天○愚案元亨利貞文王之意只言大亨而利於貞)
(正而夫子析為四德以見化育流行上下昭著莫非一/元之氣運用而不已所以發易道之淵深也繫辭傳許)
(多性命道德之說皆本諸此是則一元之/氣包括宇宙所謂其大无外其小无内也)雲行雨施品
物流形(此釋乾/之亨也)集䟽(誠齋楊氏曰雲行雨施氣之亨也/品物流形形之亨也○愚案此一)
(元之氣運行發泄於天地之間有流動充滿之/意於德為亨於時為夏物至此莫不亨通也)大明終
始六位時成時乗六龍以御天(始即元也終謂貞也不/終則无始不貞則无以)
(為元也此言聖人大明乾道之終始則見卦之六位各/以時成而乗此六陽以行天道是乃聖人之元亨也)
集䟽(安定胡氏曰以定位言謂之六位以變化言謂之/六龍○語録曰乾道終始即四德也六爻之位各)
(以時成皆四德之流行初九九二之半即所謂元九二/之半與九三即所謂亨九四與九五之半即所謂利九)
(五之半與上九即所謂貞又曰六龍只是六爻龍只是/譬喻明此六爻之義潛見躍飛以時而動便是乗六龍)
(便是御天○愚案不言始終而言終始貞下起元也大/明終始六位時成聖人所以明天道時乗六龍以御天)
(聖人所以行天道也六位以時而成六龍/以時而御聖人之元亨合乎天之道也)乾道變化各
正性命保合太和乃利貞(變者化之漸化者變之成物/所受為性天所賦為命太和)
(隂陽㑹合冲和之氣也各正者得於有生之初保合者/全於己生之後此言乾道變化无所不利而萬物各得)
(其性命以自全以/釋利貞之義也)集䟽(語録曰變者化之漸化者變之/成如昨日是夏今日立秋為變)
(到那全然天凉没一些熱是化又曰乾道變化是發生/之始到各正性命則小以成小大以成大矣又曰各正)
(性命便是那乾道變化底如天命之謂性孟子道性善/是就人身上說此是就天人相接處說○問保合太和)
(曰天之生物莫不各有箇軀殻如人之有體果實之有/皮核有箇軀殻保合以全之則貞性常存而生生不窮)
(矣又曰保合太和天地人物皆然天地便是大底萬物/萬物便是小㡳天地又曰保合太和是保合此生理天)
(地保合天地生物之理萬物各自保合萬物之生理不/保合則无物矣○愚案元亨屬陽利貞屬隂萬物生於)
(陽而成於隂則利者陽已變而化隂物已生而向成之/時也故言乾道之變化蓋乾道變化是乾之利處各正)
(性命保合太和是乾之貞處利冝也乾道變化无所不/冝也貞正而固也故曰各正而又曰保合保合固之義)
(也太和/元氣也)首出庶物萬國咸寧(聖人在上髙出於物猶乾/道之變化也萬國各得其)
(所而咸寧猶萬物之各正性命而保合太和也此言聖/人之利貞也蓋嘗統而論之元者物之始生亨者物之)
(暢茂利則向於實也貞則實之成也實之既成則其根/蔕脫落可復種而生矣此四德之所以循環而无端也)
(然而四者之間生氣流行而无間斷此元之所以包四/德而統天也其以聖人而言則孔子之意蓋以此卦為)
(聖人得天位行天道而致太平之占也雖其文義有非/文王之舊者然讀者各以其意求之則並行而不悖也)
(他卦/倣此)集䟽(語録曰首出庶物須是聦明睿智髙出庶物/之上以君天下方得萬國咸寧又曰首出庶)
(物不必在上方如此如孔子出類㧞萃便是首/出庶物著書立言澤及後世便是萬國咸寧)總論(程/子)
(曰四德之元猶五常之仁偏言之則一事專言之則包/四者○語録曰元亨利貞理也有這四段氣也有這四)
(段理便在氣中兩箇不曾相離所以伊川說元者物之/始亨者物之長利者物之遂貞者物之成這雖就氣上)
(說然理便在其中又曰元者生意在亨則生意之長在/利則生意之遂在貞則生意之成又曰四德之元專言)
(之則全體生生之理故足以包四者偏言之則生物之/端倪而已故止於一事又曰氣无始无終是從无處說)
(起元之前又是貞了如子時是今日子之前又是昨日/之亥无空缺時又曰乾四德元最重其次貞亦重以明)
(始終之義非元則无以始非貞則无以終非終則无以/為始不始則不能成終矣又曰仁為四德之始而智則)
(能成始而成終猶元為四德之長然元不生於元而生/於貞蓋天地之化不翕聚則不能發散仁智交際之間)
(乃萬化之機轉此理循環不窮不貞則无以為元也又/曰元亨利貞文王本意在乾坤者只與屯等卦一般至)
(孔子作彖傳文言始以乾坤為四德而諸卦自如其舊/二聖人之意若有不同及自發明一理爾今學者自當)
(虚心玩味各隨本文之意而/體會之其不同處自不妨)
至哉坤元萬物資生乃順承天(此以地道明坤之義而/首言元也至極也比大)
(義差緩始者氣之始生者形/之始順承天施地之道也)集䟽(程子曰萬物資乾以/始資坤以生父母之)
(道也○語録曰資乾以始便資坤以生不爭得霎時坤/之所生即乾之所始者○誠齋楊氏曰乾之元物資以)
(始坤之元物資以生坤之生物/豈自為之哉順以承天而已)坤厚載物德合无疆含
𢎞光大品物咸亨(言亨也德合无/疆謂配乾也)集䟽(程子曰坤之德/厚持載萬物合)
(於乾之无疆者也含包容也𢎞寛裕也光昭明也大博/厚也有此四德故能成天之功品物咸得亨遂○蔡氏)
(曰含𢎞坤之事也光大乾之事也德合乎乾故亦至於/光大○泉峰龔氏曰含𢎞以坤之量言也惟其含𢎞故)
(能容得乾許多生意在中間而其/發也光明盛大而品物咸亨也)牝馬地類行地无疆
柔順利貞君子攸行(言利貞也馬乾之象而以為地類/者牝隂物而馬又行地之物也行)
(地无疆則順而健矣柔順利貞坤之德也君子攸行人/之所行如坤之德也所行如是則其占如下文所云也)
集䟽(程子曰取牝馬為象者以其柔順而健行也行地/无疆謂健也乾健坤順坤亦健乎曰非健何以配)
(乾未有乾行而坤止也其動也剛不害其為柔也○語/録曰乾之利貞是陽中之隂坤之元亨是隂中之陽又)
(曰君子攸行本連下面縁他趁押韻後故說在此這般/㡳難十分理會○童溪王氏曰乾為馬以其健於行也)
(若乾行而坤止則无以成其化育之功故坤亦取諸馬/而又取諸牝者非牝則不順非馬則不能往應乎乾○)
(泉峰龔氏曰坤先迷後得而亦有元亨者坤之元亨承/乾而已故曰至哉坤元乃順承天又曰德合无疆品物)
(咸亨坤之利貞乃坤之德故曰牝馬地類行地无疆柔/順利貞此亦先迷後得之意坤不足於元亨其所以能)
(承乾之元亨以為元亨者以其柔順利貞也○愚案龍/以象乾馬以象坤龍行天之物也馬行地之物也柔順)
(利貞坤則以柔順為正道也君子攸行合聯下文先迷/之上不必以趁韻為拘可也當時夫子只是從頭說下)
(來/)先迷失道後順得常西南得朋乃與類行東北喪朋
乃終有慶(陽大隂小陽得兼隂隂不得兼陽故坤之德/常減於乾之半也東北雖喪朋然反之西南)
(則終有/慶矣)集䟽(語録曰東北非隂位隂柔至此既喪其朋/自立脚不得必湏歸本位故終有慶言終)
(有慶則有慶不在今矣○泉峰龔氏曰文王卦位坤與/兊離巽居西南皆隂卦也乾與坎震艮居東北皆陽卦)
(也故坤居西南為得朋居東北為喪朋也○萬氏曰陽/先隂後陽倡隂隨則後而隨者隂之道也故先而迷者)
(以其失隂之道惟順陽之後/乃得常道即順承天之意也)安貞之吉應地无疆(安而/且貞)
(地之/德也)集䟽(丘氏曰彖傳三无疆字其指各異德合无疆/乾之无疆也行地无疆坤之无疆也應地无)
(疆君子之无疆也无疆天德也惟地能合天之无疆則/地亦无疆君子能法地之无疆則君子亦无疆然則君)
(子法地地法天皆不出/於一天德之无疆而已)
屯剛柔始交而難生(以二體釋卦名義始/交謂震難生謂坎)集䟽(楊氏曰/震一索)
(而得男剛柔始交/也坎在前難生也)動乎險中大亨貞(以二體之德釋卦/辭動震之為也險)
(坎之地也自此以下釋元/亨利貞乃用文王本意)集䟽(楊氏曰動乎險中則亨/動有亨之道也蓋險非)
(可止之道止則終於險矣故動乃亨也○潘氏曰君子/之處困處屯處蹇凡居患難全在守正亨與不亨命也)
(小人所守不固枉道以求苟免固有幸而免亦有卒於/免皆非君子之所貴也○語録問自此以下釋元亨利)
(貞乃用文王本意何也曰文王本意說元亨利貞只是/說乾道大通而至正故筮得之者其占當得大通而利)
(於貞固至孔子方作四德說後人不知將謂文王作易/便作四德說則非也如屯卦所謂元亨利貞者以其能)
(動則可以亨而在險則冝守貞故筮得之/者其占為大亨而利於正初非謂德也)雷雨之動滿
盈天造草昧冝建侯而不寧(以二體之象釋卦辭需震/象兩坎象天造猶言天運)
(草雜亂昧𠖇晦也隂陽交而雷雨作雜亂𠖇晦塞乎兩/間天下未定名分未明冝立君以統治而未可遽謂安)
(寧之時也不取初九爻義/者取義多端姑舉其一也)集䟽(語録曰雷雨之動滿盈/亦是那鬱塞㡳意思又)
(曰天造草昧冝建侯而不寧說當此擾攘之時不可无/君故須立君不可道建侯便了須更自以為不安寧方)
(可/)總論(丘氏曰彖傳大率於章首先釋卦名義次釋卦/辭又次釋卦義有未盡者從而推廣之此彖傳)
(之定例也其辭則雜取其體卦象卦德卦變互發明之/卦體以兩體及六爻之義言如剛柔始交而難生是也)
(卦象以雷風山澤水火言如雷雨之動滿盈是也卦德/以健順明險動入止說言如動乎險中是也卦變以剛)
(柔往來上下言如柔/來而文剛之類是也)
蒙山下有險險而止蒙(以卦象卦德釋/卦名有兩義)集䟽(程子曰山/下有險内)
(險不可處外止莫能進未知所為故為昬蒙之義○語/録曰山下有險是卦象險而止是卦德蒙有二義險而)
(止險在内止在外自家這裏先自不安稳了外面更去/不得便是蒙昧之象若見險而能止則為蹇却是險在)
(外自家這裏見去不得/所以不去故曰知矣哉)蒙亨以亨行時中也匪我求童
蒙童蒙求我志應也初筮告以剛中也再三瀆瀆則不
告瀆蒙也蒙以養正聖功也(以卦體釋卦辭也九二以/可亨之道發人之蒙而又)
(得其時之中謂如下文所指之事皆以亨行而當其可/也志應者二剛明五柔暗故二不求五而五求二其志)
(自相應也以剛中者以剛而中故能告而有節也瀆筮/者二三則問者固瀆而告者亦凟矣蒙以養正乃作聖)
(之功所以釋/利貞之義也)集䟽(程子曰二以剛明之賢處於下五以/童蒙居上非是二求於五蓋五之志)
(應於二也賢者在下豈可自進以求於君苟自求之必/无信用之理古之人所以必待人君致敬盡禮而後往)
(者非欲自為尊大蓋其尊德樂道不如是不足與有為/也又曰未發之謂蒙以純一未發之蒙而養其正乃作)
(聖之功也發然後禁則扞格而難勝養正於䝉學之至/善也○語録曰䝉昧之時先自養敎正當了到開發時)
(便有作聖之功居䝉昧之中已自不正他日何由會有/聖功○愚案當童䝉之時而能養之以正則作聖之功)
(實自兹始諺云敎/兒嬰孩敎婦初來)
需須也險在前也剛健而不陷其義不困窮矣(此以卦/德釋卦)
(名/義)集䟽(程子曰以乾之剛健而能需待而不輕動故不/陷於險剛健之人其動必躁乃能需待而動處)
(需之至/善者也)需有孚光亨貞吉位乎天位以正中也利涉大
川往有功也(以卦體及兩/象釋卦辭)集䟽(京口先生曰始於知險/而待時中於出險而得)
(位終於濟險而有功則需之義畢矣○語録/曰以正中以中正也只是一般只是要協韻)
訟上剛下險險而健訟(以卦德釋/卦名義)集䟽(程子曰需之為/卦上剛下險險)
(而又健也又為險健之資内險外健皆所以為訟也若/健而不險不生訟也險而不健不能訟也險而又健是)
(以訟也○毛氏曰上剛下險以/彼此言之險而健以一人言之)訟有孚窒惕中吉剛來
而得中也終凶訟不可成也利見大人尚中正也不利
涉大川入于淵也(以卦變卦體/卦象釋卦辭)集䟽(臨川王氏曰彖者/言乎才者也有孚)
(窒惕中吉言九二之才也利見大人言九五之才也不/利涉大川言一卦之才也○丘氏曰剛來而得中易中)
(言卦變始於此剛自上反下為來柔自下而外上為往/為進卦中言上下往來者多三陽三隂之變謂上下二)
(體之變也有四陽二隂四隂二陽之卦亦剛柔往來者/謂上下一爻之變也○泉峰龔氏曰剛來而得中訟自)
(遯變/也)
師衆也貞正也能以衆正可以王矣(此以卦體釋師貞/之義以謂能左右)
(之也一陽在下之中而五隂皆為/所以也能以衆正則王者之師矣)剛中而應行險而順
以此毒天下而民從之吉又何咎矣(又以卦體卦德釋/丈人吉无咎之義)
(剛中謂九二應謂六五應之行險謂行危道順謂順人/心此非有老成之德者不能也毒害也師旅之興不无)
(害於天下然以其有是才/德是以民恱而從之也)集䟽(司馬氏曰治衆不以剛/則慢而不振用剛而不)
(中則暴而不親无應於君則身危而功不成所施不順/則衆應而民不從四者非所以吉而无咎也吉而无咎)
(則惟剛中而應行險而順/者乎毒之者所以安之也)
比吉也(此三字/疑衍文)集䟽(案只也/字衍文)比輔也下順從也(此以卦/體釋卦)
(名/義)集䟽(語録曰比輔也解比/字下順從也解吉也)原筮元永貞无咎以剛中
也不寧方來上下應也後夫凶其道窮也(亦以卦體釋/卦辭剛中謂)
(五上下/謂五隂)集䟽(南軒張氏曰陽為夫隂為婦隂柔之人/豈可捨剛而孤立是以有无首之凶也)通
論(丘氏曰蒙内卦坎為初筮彖釋之以剛中謂九二/比外卦坎為原筮原再也彖釋之以剛中謂九五)
小畜柔得位而上下應之曰小畜(以卦體釋卦名義柔/得位指六居四上下)
(謂五/陽)健而巽剛中而志行乃亨(以卦德卦體而/言陽猶可亨也)集䟽(項/氏)
(曰柔得位而上下應之是統論六爻五陽一隂也健而/巽是以兩卦言之剛中而志行又以九二九五兩爻言)
(之彖之義无所不備/不可以一說通也)密雲不雨尚往也自我西郊施未
行也(尚往言畜之未極/共氣猶上進也)集䟽(語録曰以隂畜陽三陽上/往而隂畜不住所以不雨)
(正如飯甑漏氣則无水滴下也○徐氏曰四得位而不/能大有所畜者以柔故也剛中以二五言志行謂陽之)
(志可以行也亦釋亨義尚往陽也言陽外而隂不能固/止之也施未行隂也言隂未能畜陽降而成雨也言未)
(行者非終/不行也)
履柔履剛也(以二體釋/卦名義)說而應乎乾是以履虎尾不咥
人亨(以卦德/釋彖辭)剛中正履帝位而不疚光明也(又以卦體/明之指九)
(五/也)集䟽(泉峰龔氏曰此夫子推廣彖辭之所未及而以/履之大者言之也履之大者莫大於履帝位剛)
(中而正則履帝位而不疚不疚則/光明矣光明陽德也皆主五而言)
泰小往大來吉亨則是天地交而萬物通也上下交而
其志同也内陽而外隂内健而外順内君子而外小人
君子道長小人道消也集䟽(語録曰隂陽各有一半聖/人於泰否只為陽說道理)
(又曰易之隂陽以天地自然之氣論之則不可相无以/君子小人之象言之則聖人之意未嘗不欲天下之盡)
(為君子而无小人也又曰聖人作易以立人極其義以/君子為主故為君子謀而不為小人謀觀泰否剥復名)
(卦之意可見又曰天地之化不越乎一隂一陽兩端而/已其性雖未嘗一日不相反然亦不可一日而相无也)
(聖人作易常以陽為君子而引翼扶持惟恐其不盛隂/為小人排擯抑黜惟恐其不衰何哉蓋陽之德剛隂之)
(德柔剛者常公柔者常私剛者常明而柔者常闇剛者/未嘗不正柔者未嘗不邪剛者未嘗不大柔者未嘗不)
(小公明正大之人用於世則天下蒙其福私闇邪僻之/人得其志則天下受其禍此理之必然也○項氏曰泰)
(否之彖皆具三義第一段曰天地交而萬物通上下交/而其志同此以重卦上下為義於隂陽二義无所抑揚)
(但貴其交而已第二段曰内陽而外隂内健而外順内/君子而外小人此以卦體内外為義雖在外在内各得)
(其所要是重内輕外則已於隂陽有所抑揚矣第三段/曰君子道長小人道消此以六爻消長為義乾陽長坤)
(隂消所以為泰至此則全是好陽而惡隂以陽長隂消/為福則不止抑揚而已否彖則依此推之○丘氏曰泰)
(小往大來吉亨者先舉卦辭而釋之惟泰否二彖為然/天地之形不可交而以氣交氣交而物通者天地之泰)
(也上下之分不可交而以心交心交而志同者人之泰/也以内外釋往來之義以隂陽健順君子小人釋小大)
(之/義)
否之匪人不利君子貞大往小來則是天地不交而萬
物不通也上下不交而天下无邦也内隂而外陽内柔
而外剛内小人而外君子小人道長君子道消也集䟽
(程子曰天地之氣不交則萬物无生成之理上下之義/不交則天下无邦國之道建邦國所以為治也上施政)
(以治民民戴君而從命上下相交所以治安今上下不/交則天下無邦國之道也○吴氏曰易六十四卦獨乾)
(坤泰否四卦言隂陽何也曰乾坤隂陽也諸卦或得乾/而不得坤或得坤而不得乾惟泰否二卦内外皆得乾)
(坤之全體故亦以隂陽言也○丘氏曰天下无邦非真/无邦也特上下不交君臣隔絶則國非其國有邦如无)
(邦/爾)
同人柔得位得中而應乎乾曰同人(以卦體釋卦名義/柔謂六二乾謂九)
(五/)同人曰(衍/文)同人于野亨利涉大川乾行也文明以健
中正而應君子正也唯君子為能通天下之志(以卦德/卦體釋)
(卦辭通天下之志乃為大同不然則是/私情之合而已何以致亨而利涉哉)集䟽(程子曰天/下之志萬)
(殊理則一也君子明理故能通天下之志聖人視億兆/之心猶一心者通於理而已文明則能燭理故能明大)
(同之義剛健則能克己故能盡大同之道○語録曰乾/行也言須是這般剛健之人方做得這般事若是柔弱)
(者如何㑹出去外面同人又去涉險○童溪王氏曰君/子所以通天下之志者君子之正也彼天下之人其所)
(惡欲趨舍之志雖曰不同而吾以君子之正一以貫之/則亦无不同者矣○蔡氏曰先得我心之所同故能通)
(天下之志所/謂君子正也)
大有柔得尊位大中而上下應之曰大有(以卦體釋卦/名義柔謂六)
(五上下/謂五陽)集䟽(楊氏曰柔得尊位大中以虚受之能有其/大也○誠齋楊氏曰同人大有一柔五剛)
(均也柔在下者曰柔得位得中而應乎乾曰同人我同/乎彼之辭也柔在上者曰柔得尊位大中而上下應之)
(曰大有我有/其大之辭也)其德剛健而文明應乎天而時行是以元
亨(以卦德卦體釋卦/辭應天指六五也)集䟽(語録曰文是文章明是明著/易中多言文明是二字○丘)
(氏曰五以柔而應二之剛是應/乎天也順時而行是以大亨也)
謙亨天道下濟而光明地道卑而上行(言謙之/必亨)天道虧
盈而益謙地道變盈而流謙鬼神害盈而福謙人道惡
盈而好謙謙尊而光卑而不可踰君子之終也(變謂傾/壞流謂)
(聚而歸之人能謙則其居尊者其德愈光其/居卑者人亦莫能過此君子所以有終也)集䟽(程子/曰謙)
(者人之至德故聖人詳言之所以戒盈而勸謙也○蔡/氏曰下濟而光明艮也卑而上行坤也虧盈益謙以日)
(月隂陽言變盈流謙以山谷川澤言害盈福謙以災祥/禍福言惡盈好謙以予奪進退言○徐氏曰貞天道下)
(濟而光明下六句是釋謙亨之理謙尊而光下二句是/釋君子有終之義謙尊而光即天道下濟而光明卑而)
(不可踰即地道卑而上行上以天地之道言下以人道/言也○丘氏曰凡卦以一陽為主者彖傳皆以剛言復)
(曰剛反豫曰剛應師比曰剛中剥曰變剛謙主九三而/彖不言剛者謙无用於剛也用剛則不能謙矣三有剛)
(而不用此其所以為謙也然有剛不用固所以為謙若/柔復用柔則反為謙之過而又不服矣故五侵伐而上)
(行師又以剛用柔而救其謙之失也○新安胡氏曰下/濟與卑釋謙義光明上行釋亨義艮一陽居上卦之下)
(天道下濟而光明也坤三隂居/下卦之上地道卑而上行也)
豫剛應而志行順以動豫(以卦體卦德/釋卦名義)集䟽(程子曰剛/應謂四為)
(羣隂所應也志行謂陽志得行也○童溪王氏曰順以/動順天理而動者也順理而動所以順人心也其在人)
(也又烏有/不豫者乎)豫順以動故天地如之而況建侯行師乎(以/卦)
(德釋/卦辭)集䟽(程子曰天地之道萬物之理惟至順而已大/人所以先天後天而不違者亦順乎理而已)
天地以順動故日月不過而四時不忒聖人以順動則
刑罰清而民服豫之時義大矣哉(極言之而/賛其大也)集䟽(語録/曰刑)
(罰不清民不服只為舉動不順了致得民不服便/是徒配了他亦不服豫之時義言豫時㡳道理)
隨剛來而下柔動而說隨(以卦變卦德/釋卦名義)集䟽(語録曰凡/卦皆從内)
(說出去我動彼說此之謂隨若說說而動却是自家說/他後動不成隨了○蔡氏曰剛來而下柔初也乾上爻)
(下交坤而為震也○泉峰龔氏/曰剛來而下柔隨自否變也)大亨貞无咎而天下隨
時(王肅本時作之今當從之釋卦/辭言能如是則天下之所從也)隨時之義大矣哉(王/肅)
(本時字在之字/下今當從之)集䟽(丘氏曰隨一卦具數義卦以物隨/為義爻以隨物為義彖以隨物而)
(動為義象以隨物而息為/義其義不同而隨則一也)
蠱剛上而柔下巽而止蠱(以卦體卦變卦德釋卦名義/蓋如此則積弊而至於蠱矣)
集䟽(語録曰剛上而柔下巽而止蠱此是言致蠱之由/非治蠱之道又曰大凡看易先看成卦之義險而)
(健則成訟巽而止則成蠱艮剛居上巽柔居下上髙亢/而不下交下卑巽而不能救此所以蠱壞也巽而止只)
(是巽順便止了更无/所施為如何治蠱)蠱元亨而天下治也利涉大川往
有事也先甲三日後甲三日終則有始天行也(釋卦辭/治蠱至)
(於元亨則亂而復治之象也/亂之終治之始天運然也)集䟽(語録問蠱是壞亂之/象雖亂極必治如何)
(便㑹元亨曰亂極必治天道循環自是如此如五胡雲/擾以至於隋必有唐太宗者出又如五季必生太祖皇)
(帝若不如此便无天道了所以彖傳云蠱元亨而天下/治也○泉峰龔氏曰蠱卦辭言先甲後甲巽爻辭言先)
(庚後庚二事相為表裏合而觀之可也蓋蠱由泰而變/事之壞者也事壞而至蠱則當復始甲者事之始故蠱)
(彖傳以先甲後甲為終則有始也蠱六五變而為巽事/始於蠱申之以巽乆必有弊不可以不更庚者事之變)
(故巽爻辭以先庚後庚為无初有終也夫事之壞至蠱/而新之是謂終則有始事之弊至巽而革之是謂无初)
(有終終則有始主甲而言如創業之君新一代之法度/也无初有終主庚而言如中興之主革前朝之弊事也)
(甲庚以十干言之甲乙丙丁屬陽是前一截庚辛壬癸/屬隂是後一截戊己屬土居中過中則當變庚過乎中)
(者也故甲為事之始庚為事之變庚者更其弊而已非/如甲之創始也蠱由泰變主全卦言故於卦辭言甲巽)
(由蠱變主九五言/故於爻辭言庚)
臨剛浸而長(以卦體/釋卦名)集䟽(徐氏曰浸漸也隂符經曰天/地之道浸亦用此義言一氣)
(不頓進一形不頓虧二陽長於下而漸進也○丘氏曰/浸有向盛之意夫復姤一隂一陽其氣甚微泰否三隂)
(三陽勢已均等皆不可言浸惟臨/遯乃隂陽方盛之時故以浸言之)說而順剛中而應(又/以)
(卦德卦體/言卦之善)大亨以正天之道也(當剛長之時又有此/善故其占如此也)至
于八月有凶消不久也(言雖天運之當然/然君子冝知所戒)集䟽(語録曰/剛浸而)
(長以下三句解臨字大亨以正便是天之道也解元亨/字須用說八月有凶者蓋要反那二陽說○徐氏曰隂)
(陽消長若循環然彖易聖人深言消長之機其來甚速/思患豫防君子所冝深戒也○泉峰龔氏曰臨二陽長)
(歴三四五上及初二三四凡八爻為觀而二陽消是為/至于八月有凶也○愚案八月之說蓋自臨初爻數至)
(上遯初爻數至二為八月此以臨遯隂陽消長而言如/泰否之辭故臨曰消不乆而遯曰浸而長也至觀則聖)
(人取義又别不/以消長言也)
大觀在上順而巽中正以觀天下(以卦體卦德/釋卦名義)集䟽(潘/氏)
(曰觀如樓觀之觀髙大而壯觀也○徐氏曰大剛也中/正五也大觀在上以位言順巽中正以德言有位无德)
(不足以觀天下有德无/位亦不足以觀天下)觀盥而不薦有孚顒若下觀而
化也(釋卦/辭)集䟽(語録曰盥本為薦而不薦是欲畜其誠/意以觀示民有孚顒若便是那下觀而)
(化○丘氏曰盥而不薦則誠意未散既薦誠意散矣顒/若卬首仰望貌盥而不薦者上之觀下有孚顒若下之)
(觀上也○愚案大觀及中正以觀之觀去聲卦名觀字/合平聲所以六爻皆平聲也盥而不薦有孚顒若正下)
(觀上之辭言方盥而未薦其誠意顒然可邱/也豈以此觀示於人哉其為平聲也无疑矣)觀天之神
道而四時不忒聖人以神道設敎而天下服矣(極言觀/之道也)
(四時不忒天之所以為觀也神/道設敎聖人之所以為觀也)集䟽(語録曰聖人以神/道設敎是聖人不)
(犯手做㡳事即/盥而不薦之意)
頤中有物曰噬嗑(以卦體釋/卦名義)集䟽(童溪王氏曰易之立/卦其命象各有所指)
(如鼎井大過棟橈小過飛鳥遠取諸物也如/艮之背頤之頤噬嗑頤中有物近取諸身也)噬嗑而亨
剛柔分動而明雷電合而章柔得中而上行雖不當位
利用獄也(又以卦名卦體卦德/二象卦變釋卦辭)集䟽(程子曰明與威並/行用獄之道也六)
(五以柔居中為用獄之主以柔處剛而得中得用獄之/冝也以柔居剛為利用獄以剛居柔為利否曰剛柔質)
(也居用也用柔非治獄之冝也○徐氏曰剛柔分未噬/之象動而明方噬之象雷電合而章已噬之象猶噬物)
(然噬則頥分嗑則頤合此三句解噬嗑而亨義○新安/胡氏曰下體本坤上體本乾柔得中而上行初柔上行)
(而得中也噬嗑剛柔分而柔得中節/剛柔分而剛得中故於兩卦發其義)
賁亨(亨字/疑衍)柔來而文剛故亨分剛上而文柔故小利有
攸往天文也(以卦變釋卦辭剛柔之交自然之象故曰/天文先儒說天文上當有剛柔交錯四字)
(理或/然也)集䟽(蔡氏曰柔來而文剛二也坤下交乾而為離/也分剛上而文柔上也乾上交坤而為艮也)
(剛柔往來自然之文故曰天文○泉峰龔氏曰下卦乾/體得柔來文之則剛者亨矣上卦坤體得剛上文之則)
(小利有/攸往也)文明以止人文也(又以卦德言之/止謂各得其分)觀乎天文以
察時變觀乎人文以化成天下(極言賁道/之大也)集䟽(項氏曰/剛上柔)
(下謂之天文以二爻卦變言也故曰以察時變文明/以止謂之人文以離艮成卦言也故曰以化成天下)
剥剥也柔變剛也(以卦體釋卦名義言柔/進于陽變剛為柔也)集䟽(丘氏曰/自一柔)
(變剛而為姤再變遯三變否四變觀五變剥更進則盡/變而為坤矣聖人於姤言柔遇剛者姤相邂逅之謂也)
(於此言柔變剛則盡反其所為君子/悉為小人天下之事有不忍言者矣)不利有攸往小人
長也順而止之觀象也君子尚消息盈虚天行也(以卦/體卦)
(德釋/卦辭)集䟽(程子曰君子當剥之時知不可有所往順時/而止存心消息盈虚之理而能順之乃合乎)
(天行也理有消息盈虚順之則吉逆之則凶君子隨時/敦尚所以事天也○徐氏曰剥彖曰君子尚消息盈虚)
(天行也復彖亦曰反復其道七日來復天行也言/天行者蓋物極則反類窮則變乃天道之循環也)
復亨剛反(剛反/則亨)動而以順行是以出入无疾朋來无咎
(以卦德/而言)集䟽(語録問剛反當作一句曰然此二字是解/復亨動而以順行是解出入无疾以下○)
(潘氏曰剥以順而止復以順而行君子/處道消道長之時无往而不以順也)反復其道七日
來復天行也(隂陽消息/天運然也)集䟽(語録曰大扺都則是一箇/陽氣只是有消長上面陽)
(消一分下靣隂長一分又不是别討箇隂來只是陽消/處便是隂故陽來謂之復復是本來物事隂來謂之姤)
(姤是偶然相遇又曰消息之道自然如此故曰天行處/隂之極亂者復治往者復還凶者復吉危者復安天地)
(自然之運也○項氏曰反復音覆復與剥相反剥卦覆/而成復故曰反復其道又曰動而以順行是以出入无)
(疾朋來无咎此人事之當然也反復其道七日來復天/行也此天理之必然也在天則有必復之理在人則顧)
(所處如/何也)利有攸往剛長也(以卦體而言既/生則漸長矣)復其見天地
之心乎(積隂之下一陽復生天地生物之心幾於滅息/而至此乃復可見在人則為靜極而動惡極而)
(善本心幾息而復見之端也程子論之詳矣而邵子詩/亦曰冬至子之半天心无改移一陽初動處萬物未生)
(時𤣥酒味方淡大音聲正希此言如不信/更請問庖犧至哉言也學者冝盡心焉)集䟽(程子曰/一陽復)
(於下乃天地生物之心也先儒皆以靜為見天地之心/蓋不知動之端乃天地之心也非知道者孰能識之○)
(語録問天地生物之心未嘗須臾停然當氣候肅殺草/木搖落之時此心何以見曰天地此心常在只是人看)
(不見故必剥復而後始可見又曰要說得見字親切蓋/此時天地之間无物可見天地之心只一陽初生淨淨)
(潔潔見得天地之心在此若是三陽發生萬物之候則/天地之心盡在萬物不能見得如此端的又曰十月陽)
(氣收歛一時關防得盡天地生物之心固未嘗息但无/端倪可見惟一陽初動乃始可見端緒也○李氏曰窮)
(冬積隂之時幾於无生意矣而陽氣已動於窮泉之下/猶之人也方其物欲之深幾於无天理矣而性善之端)
(要不可泯就其發處而觀之則天地之心見矣○愚案/冬至復管飛灰是一陽方動處萬物雖未生而觀之梅)
(上生意藹然於斯時也豈不可見天地/之心乎以見天地生物之心未嘗息也)
无妄剛自外來而為主於内動而健剛中而應大亨以
正天之命也其匪正有𤯝不利有攸往无妄之往何之
矣天命不佑行矣哉(以卦變卦德卦體言卦之善如此/故其占當獲大亨而利於正乃天)
(命之當然也其有不正則不利有所往欲往何哉/蓋其逆天之命而天不佑之故不可以有行也)集䟽
(郭氏曰剛自外來而為主於内論卦之所以成主於震/也動而健動以天也大亨以正无妄之道也无妄之道)
(天也止於无妄而不往明天道常存不止於无妄而有/攸往者是以人而滅天者也以人滅天此天命所以不)
(佑天非有心來不佑也其道不與天合天何由而助之/乎○愚案動以天為无妄動之得其正也動之不得其)
(正則不可有所往也是不/合於天理而動不以天也)
大畜剛健篤實輝光日新其德(以卦德釋/卦名義)集䟽(語録曰/艮止便)
(能篤實篤實便有輝光○泉峰龔氏曰剛健乾也篤實/艮也輝光者篤實之所發日新者剛健之所為剛健而)
(篤實日新而輝光則/其德之畜也大矣)剛上而尚賢能止健大正也(以卦/變卦)
(體釋/卦辭)集䟽(語録曰能止健不說健而止見得是艮來止/乾是以艮之止止乾之健○泉峰龔氏曰大)
(畜由大壯而變九四一爻往居於上以五上二爻言則/為君能尚賢以乾艮二體言則為能止健惟其剛上而)
(尚賢所以能止/健皆正之道也)不家食吉養賢也(亦取尚/賢之象)集䟽(鄭氏曰/畜有三)
(義曰畜聚也畜止也畜養也剛健篤實輝光日新其德/畜聚之大者乾至健而艮能止之畜止之大者養賢而)
(不家食畜養之大者畜之大者莫大於畜德畜乾畜賢/此其所以為大畜也○新安胡氏曰艮剛畜乾有養賢)
(之象尚賢以上九一陽/言養賢以乾三陽言)利涉大川應乎天也(亦以卦/體而言)集
䟽(程子曰六五應乎乾乃大畜之君應天而行/所行能應乎天无艱險之不可濟況其他乎)
頤貞吉養正則吉也觀頤觀其所養也自求口實觀其
自養也(釋卦/辭)集䟽(泉峰龔氏曰觀其所養是泛言觀其/所養之道如何觀其自養是言所養)
(之道在於自養也二句是解頤觀頥自求口實不是對/說下文始言養人之事蓋必先自養而後有以養人未)
(有不能自養而/能養人者也)天地養萬物聖人養賢以及萬民頤之
時大矣哉(極言養道/而賛之)集䟽(愚案觀其所養是言觀其所/以養人者如何必正則吉也)
(觀其自養是言觀其所以自養者如何亦必得正則吉/也觀頤養人也自求口實自養也天下之理固有能盡)
(養人之道者亦有自養者亦有待人而養者萬物待天/地而後養萬民待聖人而後養若天地聖人能盡養物)
(養人之道者其為/頥養之道大矣)
大過大者過也(以卦體釋/卦名義)棟橈本末弱也(復以卦體釋/卦辭本謂初)
(末謂上弱/謂隂柔)剛過而中巽而說行利有攸往乃亨(又以卦/體卦德)
(釋卦/辭)集䟽(語録曰棟橈以本末弱言卦體自不好了却/因剛過而中巽而說行如此所以利有攸往)
(乃亨也○徐氏曰剛過而中以二五言巽而說行以二/德言處大過之時用剛而得中内巽而外說則雖過而)
(不過矣以是而往冝其亨也○愚案初應四為本上應/三為末本末俱弱而或隆或橈者九三上重下輕九四)
(上輕下重/故不同也)大過之時大矣哉(大過之時非有大過人之/材不能濟也故歎其大)
集䟽(徐氏曰時字當玩自是時節當如此適其時當其/可雖曰大過而不悖於道所謂剛過而中巽而說)
(行者如堯舜禪授而謳歌獄訟之皆歸湯武放伐而徯/后迎師之恐後所以能成大功也苟非其時則堯舜傳)
(子而不傳賢矣湯武守臣節而不革夏殷矣時當其可/聖人所以當天運立大事成大業也否則大亂之道而)
(謂利且/亨可乎)
習坎重險也(釋卦/名義)水流而不盈行險而不失其信(以卦/象釋)
(有孚之義言内/實而行有常也)集䟽(潘氏曰水盈科而後進方流入坎/中不盈而未能進所以為坎也○)
(語録曰水流不盈纔一坎滿便流出去行險不失其信/是說決定如此○丘氏曰坎為水流水也兌為澤止水)
(也兌隂卦以隂為水隂靜故止坎陽卦以陽為水陽動/故流○泉峰龔氏曰坎以一陽居二隂之中有水在坎)
(中之象水在坎中不能盈也盈則出乎坎矣故彖傳與/九五皆有不盈之說○愚案兌為澤是塞坎下流故止)
(而為澤坎為水乃是横放水字水流不盈以長江大河/言之逝者如斯來者未己曷嘗盈哉所謂天下之至信)
(惟水而已行險而/不失其信者也)維心亨乃以剛中也行有尚往有功
也(以剛在中心亨之象/如是而往必有功也)集䟽(蔡氏曰水流而不盈坎體/陷也行險而不失其信有)
(孚也往有功/動則出坎也)天險不可升也地險山川丘陵也王公設
險以守其國險之時用大矣哉(極言之而/賛其大也)集䟽(丘氏曰/坎之爲)
(卦四隂陷二陽四隂坎也二陽坎中之水也君子觀二/陽中實之象為有孚維心亨所以處險也觀四隂險陷)
(之象設險固守所以用險也自往有功以上專以水言/明處險之道也自天險不可升以下專以險言明用險)
(之方/也)
離麗也日月麗乎天百穀草木麗乎土重明以麗乎正
乃化成天下(釋卦/名義)集䟽(程子曰上下皆離重明也二五/皆處中正麗乎正也君臣皆有)
(明德而處中正可以化天下成文明之俗也○語録曰/重明是二五君臣重明之義與大象說繼世重明之義)
(不同○丘氏曰五為天位故離上有日月麗乎天之象/此以氣麗氣也二居地位故離下有百榖草木麗乎土)
(之象此以形麗形也○愚案麗為附麗之/義則卦名離字亦當去聲非離别之離也)柔麗乎中正
故亨是以畜牝牛吉也(以卦體/釋卦辭)集䟽(程子曰二五以柔/順利於中正所以)
(能亨人能養其至順以麗則吉故曰畜牝牛吉也○語/録曰六二中正六五中而不正本言麗乎正麗乎中正)
(次第說六二分數多六五雖柔麗乎中而不得其正特/借中字包正字爾○項氏曰牝柔而牛順皆坤象也坤)
(之二五麗乎乾之二五麗乎中正也五麗乎中二麗乎/中正如人能附順乎大中至正之道則其行无所不通)
(故曰柔麗乎中正故亨是以畜牝牛吉也加是以二/字以明柔附本非令德以能附麗乎中正是以吉也)
　
　
　
　
　
　
　
　
　
　周易本義集成卷三
欽定四庫全書
　周易本義集成卷四　　　元　熊良輔　撰
彖下傳
咸感也(釋卦/名義)集䟽(丘氏曰咸非訓感咸故感耳凡物兩/相對待而後感應之理生故咸有感)
(義而人不相得者謂之不咸也又曰咸者感也所以感/者心也无心者不能感故咸加心而為感有心於感者)
(不能咸故感无心而為咸惟无容心於感然後无所不/感也聖人以咸名卦而彖以感釋之所以互眀其㫖也)
(先儒謂咸為无心之感非也既无心矣又/焉能感所謂无心者特不容心於感耳)柔上而剛下
二氣感應以相與止而說男下女是以亨利貞取女吉
也(以卦體卦徳卦象釋卦辭或以卦變言柔上剛下/之義曰咸自旅來柔上居六剛下居五也亦通)集
䟽(程子曰咸之為卦兊上艮下少女少男也艮男敦實/以下交兊女心說而上應男感之先也男先以誠感)
(則女說而應也○郭氏曰柔上而剛下二氣感應以相/與天地之感也止而說男下女亨利貞取女吉人道之)
(感也○項氏曰柔上而剛下二氣感應以相與亨也止/而說利貞也男下女取女吉也山澤相感六爻相應皆)
(二氣感應之象又曰動而相說則有相隨之義止而相/說則有相感之義男有室女有家止於禮而相說所以)
(為夫婦也若動而相說則踰墻鑚穴豈夫婦之道哉此/咸之所以取女吉也○蔡氏曰柔上上也坤上交乾而)
(為兊也剛下三也乾下交坤而為艮也○愚案男下女/是以取女吉男不下女而女從之非貞女也君不下士)
(而士從之/非貞士也)天地感而萬物化生聖人感人心而天下和
平觀其所感而天地萬物之情可見矣(極言感/通之理)集䟽(項/氏)
(曰咸曰觀其所感而天地萬物之情可見矣恒曰觀其/所恒而天地萬物之情可見矣隂陽之情惟咸與恒而)
(已○愚案觀其所感易之所以感也而天地萬物之情/可見易之有關於造化物理者也造化之感而化生人)
(道之感而化成一感應/之機天人之道備矣)通論(程子曰天地萬物之本夫/婦人倫之始所以上經首)
(乾坤下經首/咸繼以恒也)
恒久也剛上而柔下雷風相與巽而動剛柔皆應恒(以/卦)
(體卦象卦徳釋卦名義或以卦變言剛上柔下/之義曰恒自豐來剛上居二柔下居初也亦通)集䟽(程/子)
(曰震巽為恒男在女上男尊女卑男動於外女順乎内/人理之常故為恒也又剛上柔下雷風相與巽而動剛)
(柔皆應皆恒之義也○愚案以卦變/言自泰而來剛上居四柔下居初也)恒亨无咎利貞久
於其道也天地之道恒久而不已也(恒固能亨且无咎/矣然必利於貞乃)
(為久於其道不貞則久非其道矣天地之道所以長久/亦以貞而已矣○愚案恒字從亘從心所謂亘古今而)
(不已者此心也心之不已貞也貞則久於其道此以人/事言也天地之道恒久不已亘古今不知其所始不知)
(其所終也此/以天道言也)利有攸往終則有始也(久於其道終也利/有攸往始也動靜)
(相生循環之理/然必靜為主也)集䟽(程子曰所謂亨者謂可常久之道/非守一隅而不知變也終而復始)
(隨時變易乃恒道一定則不能恒矣○語錄/曰能常而後能變及其變也常亦只在其中)日月得天
而能久照四時變化而能久成聖人久於其道而天下
化成觀其所恒而天地萬物之情可見矣(極言恒/久之道)集䟽
(泉峰龔氏曰利貞久於其道者體常也利有攸往終則/有始盡變也體常而後能盡變盡變亦所以體常天地)
(萬物所以長久者以其能盡變也○愚案上靣由人道/說歸天道此復由天道說歸人道天地萬物之情可見)
(則又合天人而為言也復見天地心咸恒萃/見天地萬物之情聖人以易驗諸造化也)
遯亨遯而亨也剛當位而應與時行也(以九五一/爻釋亨義)集䟽
(郭氏曰聖人進退皆道无入而不自得雖遯亦亨也剛/當位而應五應二也與時行者時止則止時行則行是)
(為遯之義也○語錄問遯而亨分明是說能遯便亨下/面更說剛當位而應與時行也是如何曰此所以遯而)
(亨也陰尚微為他剛當位而應所以能知時而遯是能/與時行不然便是與時背○愚案剛當位而應謂二應)
(五也二方浸長以害陽以五當位/而應之故五得嘉遯而與時行也)小利貞浸而長也(以/下)
(二陰釋/小利貞)集䟽(語録問小利貞浸而長也是見其浸長故/設戒令令其貞正且以寛君子之患然亦)
(是他之福曰是如此/與否初二兩爻相似)遯之時義大矣哉(陰方浸長處之/為難故其時義)
(為尤/大也)集䟽(新安胡氏曰遯以二陰之長成卦以四陽之/遯得名易為君子謀名卦必以陽為主如是)
(則時義之大亦以陽之能遯為言也○愚案君/子居當遯之時識當遯之義此所以遯而亨也)
大壯大者壯也剛以動故壯(釋卦名義以卦體言則陽/長過中大者壯也以卦德)
(言則乾剛震/動所以壯也)大壯利貞大者正也正大而天地之情可
見矣(釋利貞之義/而極言之)集䟽(語録問大者正與正大不同上/大字是指陽下大字是說理曰)
(然亦縁上靣有大者正字方說此又曰正大便見天地/之情天地只是正大未嘗有些子邪處○項氏曰凡消)
(息卦復姤臨遯泰否夬剥彖傳皆言消長之事獨觀與/大壯不言消長者已過泰否則消長定矣其事以夬剥)
(為終不係觀與大壯也○徐氏曰大者壯壯之本體也/大者正用壯之道也正大而天地之情可見則又推極)
(其理而/言之也)
晉進也(釋卦/名義)明出地上順而麗乎大明柔進而上行是
以康侯用錫馬蕃庶晝日三接也(以卦象卦徳/卦變釋卦辭)集䟽(丘/氏)
(曰明出地上離乘坤也順而麗乎大明坤附離也柔進/而上行六自四上行進于五也○愚案晉自觀來柔進)
(而上行晝日三接即觀六四/觀國之光利用賓于王之義)
明入地中明夷(以卦象/釋卦名)内文明而外柔順以蒙大難文
王以之(以卦德釋卦義蒙大難/謂遭紂之亂而見囚也)利艱貞晦其明也内難
而能正其志箕子以之(以六五一爻之義釋卦辭内難/謂為紂近親在其國内如六五)
(之近於/上六也)集䟽(語録曰文王箕子大槩是晦其明然文王/之外柔順是本分自然做㡳箕子晦其明)
(又曰艱貞是他那佯狂㡳意思便是艱難㡳氣象○項/氏曰明夷彖傳以卦名與卦辭各當一事與諸卦彖辭)
(不同文王之難在外故曰蒙大難箕子之難在家國/故曰内難文王以全卦言箕子以六五一爻言也)
家人女正位乎内男正位乎外男女正天地之大義也
(以卦體九五六二/釋利女貞之義)集䟽(泉峰龔氏曰卦辭曰利女貞主/二而言正家之道自内而始也)
(彖傳曰女正位乎内男正位乎外主二五而言内外一/於正而後家道正也彖傳又所以廣卦辭之㫖○愚案)
(卦辭利女貞故先言女正位乎内而後言男正/位乎外女正位乎内則男正位乎外可知矣)家人有
嚴君焉父母之謂也(亦謂/二五)集䟽(趙氏曰父義母慈母何/以亦稱嚴蓋母之不嚴)
(家之蠧也瀆上下之分庇子弟之過亂内外之别慢帷/薄之儀父雖嚴有不能盡察者也必父母俱嚴内外齊)
(肅而後家/道正也)父父子子兄兄弟弟夫夫婦婦而家道正正
家而天下定矣(上父初子五三夫四二婦五兄/三弟以卦畫推之又有此象)集䟽(愚/案)
(以父子兄弟分屬六爻則上父三子五兄初弟五初夫/二四婦上之威如有嚴君之象焉所謂父盡父之道也)
(三之婦子嘻嘻所謂子不子者與夫夫婦婦/合取二應五四應初言而五初亦皆子也)
睽火動而上澤動而下二女同居其志不同行(以卦象/釋卦名)
(義/)說而麗乎明柔進而上行得中而應乎剛是以小事
吉(以卦徳卦變/卦體釋卦辭)天地暌而其事同也男女睽而其志通
也萬物睽而其事類也睽之時用大矣哉(極言其理/而賛之)集
䟽(程子曰睽者本同也本不同則非睽也○泉峰龔氏/曰水火根於一氣本同也及火動而上澤動而下則)
(為睽矣二女同居本同也而其志不同行則為睽矣此/始同而終暌者也天地睽而事同男女睽而志通萬物)
(睽而事類此始睽而終同也同而睽睽而同此其時用/之所以為大也或曰卦辭曰小事吉而彖傳稱其時用)
(之大何也曰小事之吉以其睽者言也時用之/大以其睽而同者言也睽則小而同則大也)
蹇難也險在前也見險而能止知矣哉(以卦徳釋卦名/義而賛其美)
蹇利西南往得中也不利東北其道窮也利見大人往
有功也當位貞吉以正邦也蹇之時用大矣哉(以卦變/卦體釋)
(卦辭而賛其/時用之大也)集䟽(項氏曰蹇六爻皆不喜往往則入於/蹇也彖獨喜往以一卦言之往有出)
(之象也○泉峰龔氏曰蹇合東北艮坎成卦西南其對/方也利西南而得中出乎蹇之外也不利東北而道窮)
(止乎蹇之地也利見大人而有功當位以致正邦之吉/皆所以濟蹇也蹇雖以見險能止為知而不可以終止)
(故又必以往而出險為功/此其時用之所以為大也)集䟽(項氏曰險而止為蒙止/於外也見險而能止為)
(知止於内也止於外者阻而得進止於内者/有所見而不妄進也此蒙蹇之所以分也)
解險以動動而免乎險解(以卦徳釋/卦名義)集䟽(徐氏曰屯者/解之反坎上)
(震下曰屯坎下震上曰解屯則動乎險中/解則動乎險外動乎險外則免乎險矣)解利西南往
得衆也其來復吉乃得中也有攸往夙吉往有功也(以/卦)
(變釋卦辭坤為衆得衆謂九四/入坤體得中有功皆指九二)集䟽(泉峰龔氏曰解合/東北震坎而成卦)
(利西南而得衆指對方坤位而言也來復而得中指下/體坎中而言也夙往而有功指上體震卦而言也蓋難)
(觧於東北震坎險阻之地則利往於西南坤位平易之/方无事則來復於坎中而以靜為吉有事則早用其震)
(動而以速為功初以全/體言次以二體對言也)天地解而雷雨作雷雨作而百
果草木皆甲拆解之時大矣哉(極言而賛/其大也)集䟽(語録曰/陰陽之)
(氣閉結之極忽然迸散做出這雷雨若只管閉結了而/不解散如何會有雷雨作小畜所以不成雨者畜不極)
(也○徐氏曰雷雨作者氣之解也百果草木皆甲拆者/形之解也形隨氣解則屈者伸鬱者暢生意充周此解)
(之所以/為大也)
損損下益上其道上行(以卦體釋/卦名義)集䟽(新安胡氏曰損/下卦乾九三之)
(剛益上卦坤上六之柔而成損是為/損下益上主剛而言故曰其道上行)損而有孚元吉无
咎可貞利有攸往曷之用二簋可用享二簋應有時損
剛益柔有時損益盈虛與時偕行(此釋卦辭時/謂當損之時)集䟽(徐/氏)
(曰卦辭曰損有孚彖辭曰損而有孚加一而字則其義/曉然矣○泉峰龔氏曰當其可之謂時處損之時二簋)
(用享損剛益柔皆當其可者也事各當其可則/損所當損益所當益盈虛消息與時偕行矣)
益損上益下民說无疆自上下下其道大光(以卦體釋/卦名義)
集䟽(蔡氏曰損上益下損乾益坤也民說无疆益在下/也○徐氏曰自上下下其道大光天道下濟而光)
(明/也)利有攸往中正有慶利涉大川木道乃行(以卦體卦/象釋卦辭)
集䟽(程子曰五以陽剛中正居尊位二復以中正應/之是以中正之道益天下天下受其福慶者也)益
動而巽日進无疆天施地生其益无方凡益之道與時
偕行(動巽二卦之徳乾下施坤上生亦上/文卦體之義又以此極言賛益之大)集䟽(項氏曰/以利言)
(之損上益下則民情悅以道言之則自上下下而其道/光以六爻言之二五以中正相應故利有攸往以二卦)
(言之震巽皆木也故利涉大川以卦徳言之動而能巽/則其進无疆○耿氏曰在損則兼益曰損益盈虛在益)
(則曰凡益之道不兼言損者損則求益益則不求損故/也○丘氏曰乾陽居初天氣下降坤陰居四地氣上騰)
(此天施地生/其益无方也)
夬決也剛決柔也健而說決而和(釋卦名義/而賛其徳)揚于王庭
柔乘五剛也孚號有厲其危乃光也告自邑不利即戎
所尚乃窮也利有攸往剛長乃終也(此釋卦辭柔乘五/剛以卦體言謂以)
(一小人加於衆君子之上是其罪/也剛長乃終謂一變則為純乾也)集䟽(語錄曰利有攸/往剛長乃終今)
(人以為陽不能无陰君子不能无小人故小人不可盡/去今觀剛長乃終之言則聖人豈不欲小人之盡去邪)
(但所以去之者自有道耳○蔡氏曰其危乃光危消於/孚號也所尚乃窮尚兵乃徒為窮黷也剛長乃終剛長)
(當終於六位也○徐氏曰剛長乃終不可有未盡之隂/也君子雖盛不可以小人之勢孤謂其无能為而不盡)
(去之唐五王不去一武三思而患/生於所忽聖人於夬設戒深矣)
姤遇也柔遇剛也(釋卦/名)集䟽(項氏曰陽之長也人以為/君子之當然故曰復如人)
(之復常也陰之長也人以為小人之天幸故曰遇如人/之遭遇也故彖與雜卦皆曰柔遇剛也小人得君亦其)
(運之/遭耳)勿用取女不可與長也(釋卦/辭)集䟽(程子曰取女者/欲長女而成家)
(漸長之陰將偪於陽不可與之/長久故戒勿用取如是之女)天地相遇品物咸章也
(以卦/體言)集䟽(新安胡氏曰以乾遇巽巽得坤/初爻而成故有天地相遇之象)剛遇中正天
下大行也(指九/五)集䟽(語録曰姤是不好底卦然天地相/遇以下却又甚好蓋天地相遇剛)
(遇中正又自/别取一義)姤之時義大矣哉(幾微之際/聖人所謹)集䟽(程子曰/姤者女)
(遇男而已推而上之天地不相遇則萬物不生君臣不/相遇則政治不興姤之時與義皆甚大也○泉峰龔氏)
(曰姤遇也以下是言姤之不善者天地相遇以下皆言/姤之善者時義之大是兼指上兩節而言與遯之所稱)
(時義同本義謹幾/微之說似非本意)
萃聚也順以說剛中而應故聚也(以卦徳卦體/釋卦名義)王假有
廟致孝享也利見大人亨聚以正也用大牲吉利有攸
往順天命也(釋卦/辭)集䟽(郭氏曰用大牲吉利有攸往者/因時而可有為也時則所謂天)
(命也當可為而為/所以順天命也)觀其所聚而天地萬物之情可見矣
(極言其理/而賛之)集䟽(徐氏曰天地萬物髙下散殊咸則見其/情之通恒則見其情之久萃則見其情)
(之同不於其萃而觀之/其情不可得而備見也)
柔以時升(以卦變/釋卦名)巽而順剛中而應是以大亨(以卦徳/卦體釋)
(卦/辭)集䟽(新安胡氏曰易以陽為大巽順不/足以大亨必剛中而應所以大亨)用見大人勿
恤有慶也南征吉志行也(項氏曰萃與升皆剛中而應/萃剛中在上其衆必萃升剛)
(中在下其勢必升故萃以五為大人升以二為大人聚/者下之所樂故利見大人升者上之所忌故勸以用見)
(大人勿恤吉言上三陰勿以陽升為憂陽來朋陰乃/陰類之慶也用見大人勿恤戒陰也南征吉勉陽也)
困剛揜也(以卦體/釋卦名)險以說困而不失其所亨其唯君子
乎貞大人吉以剛中也有言不信尚口乃窮也(以卦徳/卦體釋)
(卦/辭)集䟽(項氏曰當困之時君子則不失其所亨大人則/能致吉而无咎君子之亨顔曾之困也大人之)
(吉无咎舜文周孔之困也惟大人能因汗隆以起變化/故否之時君子避難而大人不害其亨與吉也○新安)
(胡氏曰只兊象上六為兊之主居窮極之地故有尚口/乃窮之象○泉峰龔氏曰在險則困說則不失其所亨)
(處困而亨非君子不能也剛中而吉/則有以出險尚口乃窮則益取困矣)
巽乎水而上水井井養而不窮也(以卦象釋/卦名義)集䟽(誠齋/楊氏)
(曰巽入也巽乎水者入乎水也入/乎水而能上乎水則井之用行矣)改邑不改井乃以剛
中也汔至亦未繘井未有功也羸其瓶是以凶也(以卦/體釋)
(卦辭无喪无得往來井井兩句意與不改井同故不/復出剛中以二五而言未有功而敗其瓶所以凶也)
集䟽(項氏曰幾至而未至者特未出而已猶可勉也一/羸其瓶綆斷瓶碎不可為也○童溪王氏曰巽乎)
(水而上水合坎巽以言井之功用也夫井之為物取之/而不竭无喪也存之而不盈无得也无喪无得則凡有)
(求於我者皆賴我以為用也故曰无喪无得往/來井井此又合井之體用以言井養之不窮也)
革水火相息二女同居其志不相得曰革(以卦象釋卦/名義大略與)
(睽相似然以相違而為睽相息而為革也息/滅息也又為生息之義滅息而後生息也)集䟽(程子/曰水)
(火相息之物火性上水性下若相違行則睽而已今水/上火下相就而相剋相滅息者也所以為革也○臨川)
(王氏曰澤火非如坎離有相逮之道其相遇則相息而/已其相息也惟勝者能勝其不勝者爾○泉峰龔氏曰)
(水火之交不交為既未濟澤火之或上或下為睽為革/澤火之與水火果何異邪曰坎水離火一陰一陽故其)
(交則相為用而為既濟不交則不相為用而為未濟兊/澤離火二卦皆陰故其相違則為睽相遇則為革蓋一)
(隂一陽則相為用二/隂則不相為用故也)己日乃孚革而信之文明以說大
亨以正革而當其悔乃亡(以卦徳/釋卦辭)集䟽(程子曰離為文/明兊為說文明)
(則理无不盡事无不察說則人心和順革而能察事理/順人心可致大亨而得貞正如是變革得其至當故悔)
(亡也○郭氏曰文明見於未/革之先說見於已革之後)天地革而四時成湯武革
命順乎天而應乎人革之時大矣哉(極言而賛/其大也)集䟽(語/録)
(曰革是更革之謂須是翻轉更變一畨所謂上下與天/地同流豈曰小補之哉小補之者謂扶衰救弊逐些補)
(緝如錮露家事相似若是更革須是徹㡳重新鑄造非/止補苴罅漏而已湯武順天應人是如此○建安張氏)
(曰時未當革聖人不能先時時而當革聖人不敢後時/上順天命下應人心革而當其可故曰革之時大矣哉)
鼎象也以木巽火亨飪也聖人亨以享上帝而大亨以
養聖賢(以卦體二象釋卦名義因極其大而言之享帝/貴誠用犢而已養賢則□飱牢醴當極其盛故)
(曰大/亨)集䟽(耿氏曰巽木而上水非井也井汲之用也以/木巽火非鼎也鼎亨飪之用也○蔡氏曰亨)
(飪鼎之用也亨飪不過祭祀賓客二事而祭之大者无/出於上帝賓客之重者无過於聖賢事天尚質故止言)
(亨養聖賢貴/多故曰大亨)巽而耳目聰明柔進而上行得中而應乎
剛是以元亨(以卦象卦變/卦體釋卦辭)集䟽(程子曰離明而中虚於/上有耳目聰明之象凡)
(離上者皆云柔進而上行柔在/下之物乃居尊位進而上行也)
震亨(震有亨道/不待言也)震來虩虩恐致福也笑言啞啞後有則
也(恐致福恐懼以/致福也則法也)震驚百里驚遠而懼邇也出可以守
宗廟社稷以為祭主也(程子以為邇也下脫不喪匕鬯/四字今從之出謂繼世而主祭)
(也或云出即/鬯字之誤)集䟽(程子曰雷之震動驚及百里人无不/懼而自失惟宗廟祭祀人无不盡其)
(誠敬之心則雖雷震之威不能使之懼而自失其守故/臨大震懼能安而不自失者惟誠敬而已此處震之道)
(也○徐氏曰震之所以亨者當震之來則虩虩然恐懼/而顧慮乃因恐以致福也笑言啞啞所以繼於恐懼之)
(後定而後能安自處有法則矣雷之震及於百里逺者/驚而邇者懼而能不喪匕鬯則可以守宗廟社稷而為)
(祭主矣○丘氏曰驚者卒然遇之而動乎内懼者惕/然畏之而變乎中也驚遠懼邇甚言雷之可畏也)
艮止也時止則止時行則行動靜不失其時其道光明
(此釋卦名艮之義則止也然行止各有其時故時止而/止止也時行而行亦止也艮體篤實故又有光明之義)
(大畜之於艮亦/以輝光言之)集䟽(語録曰行固非止然行而不失其/理乃所止也○問艮之象何以為)
(光明曰定則明凡人胷次煩擾則愈見昏昧中有定止/則自然光明莊子所謂泰宇定則天光發是也○徐氏)
(曰光明陽徳也艮以一陽進居二隂之上光/明著見非隂暗所能掩蔽故其道自然光明)艮其止止
其所也上下敵應不相與也是以不獲其身行其庭不
見其人无咎也(此釋卦辭易背為止以明背即止也背/者止之所也以卦體言内外之卦隂陽)
(敵應而不相與也不相與則内不見已外不見/人而无咎矣晁氏云艮其止當依卦辭作背)集䟽(語/録)
(曰艮其止止其所也上句止字當作背字下句止字是/解艮字所字是解背字蓋云止於所當止之所即至善)
(之地也不獲其身是无與於已不見其人是亦不見人/无已无人惟見義理之當止所謂止其所也又曰八純)
(卦都不相與只是艮卦是止尤見不相與内不見已是/内卦外不見人是外卦兩卦各自去○丘氏曰有止之)
(時有止之所止之時如夫子之仕止久速各當其可是/也止之所如大學之仁敬孝慈各得其分是也自艮止)
(也而下言止之時自艮/其止而下言止之所)
漸之進也女歸吉也(之字疑衍/或是漸字)進得位往有功也進以
正可以正邦也(以卦變釋利貞之意蓋此卦之變自渙/而來九進居三自旅而來九進居五皆)
(為得位/之正)集䟽(蔡氏曰進得位四也乾下爻交坤而為艮/坤上爻交乾而為巽漸義上進故只取坤)
(爻進為言○丘氏曰進得位往有功是釋女歸吉之義/進以正可以正邦是釋利貞之義○建安張氏曰女子)
(適人不可遽合必待六禮備而後行故女歸以漸/為吉進以正可以正邦者家道正而天下定矣)其位
剛得中也(以卦體言/謂九五也)止而巽動不窮也(以卦徳言/漸進之義)集䟽
(程子曰内艮止外巽順止為安靜之象巽為和順之義/人之進也若以欲心之動則躁而不得其漸故有困窮)
(在漸之義内止靜而外巽/順故其進動不至困窮也)
歸妹天地之大義也天地不交而萬物不興歸妹人之
終始也(釋卦名義也歸者女/之終生育者人之始)説以動所歸妹也(又以卦/徳言之)
集䟽(語録曰歸妹未有不好/只是説以動帶累他)征凶位不當也无攸利柔
乘剛也(又以卦體釋卦辭男女之交本皆/正理惟若此卦則不得其正也)集䟽(徐氏曰/位不當)
(則紊男女内外之正柔乘剛則悖夫婦倡隨之理所以/征凶而无攸利也○新安胡氏曰動而説為隨此陽倡)
(而隂和男行而女從得男女之正故元亨利貞説以動/為歸妹則是隂先倡而陽和女先行而男從失男女之)
(正故征凶/无攸利)
豐大也明以動故豐(以卦徳釋/卦名義)集䟽(語録曰明以動故/豐以明心應事物)
(非明則動无所之/非動則明无所用)王假之尚大也勿憂宜日中宜照天
下也(釋卦/辭)集䟽(語録曰王假之尚大也只是王者至此/極大㡳時節所尚皆大事○蔡氏曰明)
(以動合二徳言其致亨之道豐宜當/作亨尚大言王能尚其豐之大也)日中則昃月盈則
食天地盈虛與時消息而况於人乎况於鬼神乎(此又/發明)
(卦辭外意言/不可過中也)集䟽(語録曰豐卦彖許多言語其實在日/中則昃月滿則食天地盈虛與時消)
(息數句上這盛得極當須緊守得/日中時候方得不然偃仆傾壞了)
旅小亨柔得中乎外而順乎剛止而麗乎明是以小亨
旅貞吉也(以卦體卦/徳釋卦辭)集䟽(童溪王氏曰入而麗乎内者/處家之象也故巽離合而為)
(家人止而麗乎外者旅人之象也故艮離合而為旅旅/也者聖賢失位之時夫君子之道固无往而不亨然時)
(乎得位其亨在於天下時乎失位則其亨止於其身故/曰柔得中乎外而順乎剛止而麗乎明是以小亨旅貞)
(吉/也)旅之時義大矣哉(旅之時/為難處)集䟽(程子曰天下之事當/隨時各適其宜而旅)
(為難處故稱/其時義之大)
重巽以申命(釋卦義也巽順而入必究乎下/命令之象重巽故為申命也)集䟽(語録/曰申)
(字是叮嚀反覆之意風无所不入如命/令之叮嚀告戒无所不至故象以之)剛巽乎中正而
志行柔皆順乎剛是以小亨利有攸往利見大人(以卦/體釋)
(卦辭剛巽乎中正而志/行指九五柔謂初四)集䟽(丘氏曰巽之徳順而善入/而於象為風風者天之號)
(令故有命令之象内巽者命之始外巽者申前之命也/故曰重巽以申命巽雖立乎柔而二五以剛得中故論)
(成卦則以柔為主論六爻則以剛為重二五能巽乎中/正則剛不過而志行若柔則不能自振必順乎剛而後)
(可亨初順二四順五柔皆順乎剛也柔順乎剛故小者/得亨利有攸往利見大人大人指二五之剛而言也)
兊説也(釋卦/名義)剛中而柔外說以利貞是以順乎天而應
乎人說以先民民忘其勞說以犯難民忘其死說之大
民勸矣哉(以卦體釋卦/辭而極言之)集䟽(程子曰陽剛居中中心誠/實之象柔爻在外接物和)
(柔之狀故為説以利貞貞者説之以道也說而能貞是/以上順天理下應人心説道之至正至善者也若夫違)
(道以干譽者苟取一時之說耳非君子之正道也○語/録曰設若不是剛中便成邪媚下面許多道理都從這)
(箇剛中柔外來順天應人革卦是/就革命上說兊卦是就說上說)
渙亨剛來而不窮柔得位乎外而上同(以卦變/釋卦辭)集䟽(語/録)
(問剛來而不窮窮是窮極來處乎中不至窮極否曰是/居二為中若在下則是窮矣又曰剛來而不窮是九三)
(來做二柔得位乎外而上同是六二上做三此說有些/不穩却為六三不喚做得位○蔡氏曰剛來而不窮二)
(也乾下交坤而為坎也二在卦中故不窮柔得位/四也坤上交乾而為巽也上同四上同乎五也)王假
有廟王乃在中也(中謂/廟中)利涉大川乘木有功也集䟽(丘/氏)
(曰王在中五也五陽剛居尊為渙之主而在上卦之中/假有廟也乘木謂巽木在坎水之上有功謂利涉也)
節亨剛柔分而剛得中(以卦體/釋卦辭)苦節不可貞其道窮也
(又以/理言)說以行險當位以節中正以通(又以卦徳卦體言/之當位中正指五)
(又坎/為通)集䟽(程子曰内兊外坎說以行險也人於所說則/不知己遇艱險則思止方説而止為節之義)
(當位以節五居尊位主節者也處得中正節而能通也/中正則通過則苦矣○語録曰説則欲進而有險在前)
(進去不得故有節止之義問節卦大抵以當而通為/善本義云坎為通豈水在中閒流而不止邪曰然)天
地節而四時成節以制度不傷財不害民(極言/節道)集䟽(丘/氏)
(曰節下卦乾分上爻剛以節坤上卦坤分中爻柔以節/乾天地節也天地之氣運而有節則分至啟閉弦望晦)
(朔四時不差而歲功以成聖人體節之義則立為制度/量入為出无泛用无過取故不傷財則不害民語曰節)
(用而愛人/正此意也)
中孚柔在内而剛得中說而巽孚乃化邦也(以卦體卦/徳釋卦名)
(義/)集䟽(語録曰柔在内而剛得中這箇是就全體看則/中虚就二體看則中實他都見得有孚信之意)
(故喚作/中孚)豚魚吉信及豚魚也利涉大川乘木舟虛也(以/卦)
(象/言)集䟽(司馬氏曰中孚者發於中而信於人之謂也豚/魚无知之物飼之以信則應期而集而況於人)
(乎/)中孚以利貞乃應乎天也(信而正則/應乎天矣)集䟽(蔡氏曰舟/虛以卦象)
(言應乎天五天位也○愚案中孚得其正道乃應/乎天天者理而已矣所謂至誠可以通神明也)
小過小者過而亨也(以卦體釋卦/名義與其辭)過以利貞與時行也
集䟽(蔡氏曰與時行謂隨小過之時而用其正也○泉/峰龔氏曰道貴得中過非所尚然隨時之宜施當)
(其可則過也乃所以為中也故曰過以利貞/與時行也與時行而不失其貞則過非過矣)柔得中是
以小事吉也(以二/五言)剛失位而不中是以不可大事也(以/三)
(四/言)有飛鳥之象焉飛鳥遺之音不宜上宜下大吉上逆
而下順也(以卦/體言)集䟽(蔡氏曰上逆下順隂之道也○丘/氏曰飛鳥遺之音者言鳥飛而音)
(尚遺過之不遠者也隂以承陽為順乘陽/為逆上逆而下順者明不宜上宜下之義)
既濟亨小者亨也(濟下疑/脫小字)利貞剛柔正而位當也(以卦/體言)
集䟽(蔡氏曰剛柔正乾坤相交而為坎離五以剛居上/二以柔居下上下定位剛柔正也剛居陽位柔居)
(隂位位/當也)初吉柔得中也(指六/二)終止則亂其道窮也集䟽
(程子曰天下之事不進則退无一定之理濟之終不濟/而止矣无常止也衰亂全矣蓋其道已窮極也聖人至)
(此柰何曰惟聖人為能通其變於未窮不使至於極也/堯舜是也故有終而无亂○愚案初吉柔得中指二而)
(言終止則亂指上/而言窮則變也)
未濟亨柔得中也(指六/五言)集䟽(語録問未濟所以亨者便/是有濟之理而柔得中又)
(有亨之道曰然○項氏曰既濟自泰變六五降而為二/以六二為主爻未濟自否變六二升而為五以六五為)
(主爻故二彖皆曰柔得中也既濟之終亂即泰之命亂/未濟之飲酒即否之後喜也○蔡氏曰既濟之後必亂)
(故主在下卦而亨取二未濟之後必濟故主在上卦而/亨取五○又曰坎者隂陷陽而陽難離者隂麗陽而陽)
(明是坎雖陽卦而陽不得用離雖隂卦而陽反得用故/既未濟名義主坎以坎陽卦也其亨主離者以離陽得)
(用故/也)小狐汔濟未出中也濡其尾无攸利不續終也集
䟽(語録曰未出中不獨是說九二通一卦之體皆是未/出乎坎險所以未濟不續終是首濟而尾濡不能濟)
(不相接續去故曰不續終也/狐尾大濡其尾則濟不得了)雖不當位剛柔應也集䟽
(滿氏曰六爻雖不當位而剛柔皆應苟能協力以濟亦/可致亨未濟者終濟矣○愚案既濟諸爻皆當位乃曰)
(其道窮未濟諸爻皆不當位乃曰剛柔應蓋易變易也/窮則變之道也當既濟則反於未濟未濟則終須濟也)
　
　
　
　周易本義集成卷四
欽定四庫全書
　周易本義集成卷五　　　元　熊良輔　撰
象上傳
　(象者卦之上下兩象及兩象/之六爻周公所繫之辭也)集䟽(愚案六爻之辭乃/周公所繫此謂象)
　(之傳乃孔/子之言也)
天行健君子以自彊不息(天乾卦之象也凡重卦皆取/重義此獨不然者天一而已)
(但言天行則見其一日一周而明日又一周若重復之/象非至健不能也君子法之不以人欲害其天徳之剛)
(則自彊而/不息矣)集䟽(胡氏曰天者乾之形乾者天之用天形/蒼然南極入地下三十六度北極出地)
(上三十六度狀如倚杵其用則一晝一夜行九十餘萬/里天之行健可知故君子法之以自彊不息云○楊氏)
(曰自彊不息所以體天之行健盖思誠之道也○語録/曰天行健以氣言之則一晝一夜周乎三百六十五度)
(而又過一度以理言之則於穆不已无間容息豈不是/至健○深居馮氏曰天一而已必言天之行也每一晝)
(一夜而周一天於以見重乾之象焉天一晝一夜行九/十餘萬里人一呼一吸謂之一息每一晝一夜一萬三)
(千五百息則是一息之間天已行八十餘里矣亘古今/未嘗止息何其健也法乾以自彊法重乾以不息則是)
(人皆可以用健而自幾於天德也○新安胡氏曰六十/四卦大象皆著一以字以者所以體易而用之也○愚)
(案人一呼一吸謂之一息則天之一晝一夜亦可謂之/一息人身小天地也觀之潮汐可見天之呼吸也天之)
(行也十二萬九千六百年上不知其何所始下不知其/何所終也天之健行如是哉君子體之以進徳修業无)
(有一息之間斷此其所以能/參天地並立而為三才也與)通論(孔氏曰六十四卦象/通上下則稱君子施)
(於天子不兼在下則稱先王其兼諸侯則稱后又有/稱上稱大人者上凡人上者皆是大人則以徳言也)濳
龍勿用陽在下也(陽謂九/下謂濳)集䟽(孔氏曰經言龍而象言/陽明經之龍即陽也一)
(爻舉自然之象五爻言人事互相通也○徐氏曰陽釋/龍字下釋濳濳故勿用○愚案本義九當作龍濳龍釋)
(初九之象陽在下又釋濳龍之所以取義/言陽在下則謂之君子之在下亦可也)見龍在田德
施普也集䟽(語録曰如日方升雖未中天而光已无所/不被矣○徐氏曰德龍徳也在地上則澤)
(乎物故施普也○林氏曰見龍在田非謂龍之在田也/興雲致雨雨我田疇德澤在田也所貴乎大人者謂其)
(徳之及/物也)終日乾乾反復道也(反復重複/踐行之意)集䟽(項氏曰三/之上下皆)
(得純乾故曰反復道此解乾乾二字論位則重剛故危/論德則反復合道故无咎四亦以進退皆合道故得无)
(咎三以自修故曰反復/四以自試故曰進退)或躍在淵進无咎也(可以進而/不必進也)
集䟽(石氏曰爻辭但云或躍无咎夫子/加進字以斷其疑以進字釋躍字)飛龍在天大人
造也(造猶/作也)集䟽(徐氏曰大人造者聖人作也龍以飛而/在天猶大人作而居位大人釋龍字造)
(釋飛/字)亢龍有悔盈不可久也集䟽(徐氏曰盈謂陽極釋/亢字不可久釋有悔)
(字/)用九天徳不可為首也(言陽剛不可為物先故六陽/皆變而吉○天行以下先儒)
(謂之大象濳龍以下先/儒謂之小象後倣此)集䟽(語録曰乾為萬物之始故/天下之物无不資之以始)
(但其六爻有時而皆變故有羣龍无首之象而君子體/之則當謙卑恭順不敢為天下先耳非謂可天德而不)
(可為首若乾不為首則萬物何所資而為始而又誰為/之首○愚案天德不可為首天徳釋見羣龍不可為首)
(釋无首蓋言其變而之坤也六爻皆變而之坤是謂見/羣龍无首象釋之以天德今變而之坤則不可為首矣)
(上面進盈及天德/皆當微斷句讀)
地勢坤君子以厚德載物(地坤之象亦一而已故不言/重而言其勢之順則見其髙)
(下相因之无窮至順/極厚而无所不載)集䟽(語録問地勢猶言髙下相因/之勢以其順且厚否曰髙下)
(相因只是順若厚又是一箇道理然惟其厚所以只管/上下相因去若是薄底物髙下只管相因則傾陷了不)
(能如此无窮矣惟其髙下相因无窮所以為至順也君/子體之惟至厚為能載物○馮氏曰地一而已而勢有)
(髙下於以見重坤之象焉地之厚无不載也法坤以厚/德法重坤以載物則是德厚也物斯載焉天地民物之)
(責聖賢道學之傳任之以身/非其德之厚孰能載之哉)履霜堅冰隂始凝也馴致
其道至堅冰也(案魏志作初六履霜/今當從之馴順習也)集䟽(丘氏曰乾初/九小象釋之)
(以陽在下坤初六小象釋之以隂始凝聖人欲明/九六之為隂陽故於乾坤之初畫言之其㫖如此)六二
之動直以方也不習无不利地道光也(游氏曰坤之六/二静則中正動)
(則直方坤之道盛於六二而直方因動而見也○徐氏/曰生物而无所回非直乎賦形而无所移易非方乎)
含章可貞以時發也或從王事知光大也集䟽(程子曰/夫子懼)
(人守文而不逹義也又從而明之言義所當為則以時/而發非含藏終不為也○泉峰龔氏曰含章可貞或從)
(王事惟知之光大者能之若淺暗之人豈能含章豈/能出以從王事知之不光大者不知時措之宜也)括
囊无咎慎不害也集䟽(丘氏曰慎釋括囊義不害釋无/咎義○耿氏曰君子之括囊非)
(惡有譽也惡有咎耳故象/曰无咎不害而不及譽也)黄裳元吉文在中也(文在中/而見於)
(外/也)龍戰于野其道窮也用六永貞以大終也(初隂後陽/故曰大終)
集䟽(語録曰坤六爻皆隂其始本小到此隂/皆變陽所謂以大終也言始小而終大)
雲雷屯君子以經綸(坎不言水而言雲者未通之意經/綸治絲之事經引之綸理之也屯)
(難之世君子/有為之時也)集䟽(程子曰坎不云雨而云雲者雲為雨/而未成者也○郭氏曰坎在上為雲)
(故雲雷屯坎在下為雨故雷雨作解雲而未雨則為屯/已雨則為解屯猶妊解猶産也○馮氏曰雲雷方作而)
(未雨有屯結之象君子觀象以冶世之屯猶治絲者既/經之又綸之所以解其結而使就條理也經之如雲之)
(彌密綸之如/雷之發達)雖盤桓志行正也以貴下賤大得民也集
䟽(程子曰陽居隂下以貴下賤之象方屯之時隂柔不/能自存有一陽剛之才衆所歸從更能自處卑下所)
(以大得民也○楊氏曰初以陽剛之才足以濟時之屯/又能以貴下賤宜得其民矣然猶盤桓不進者志行正)
(故也行一不義殺一不辜/得天下不為所謂正也)六二之難乗剛也十年乃字
反常也即鹿無虞以從禽也君子舎之往吝窮也求而
往明也集䟽(泉峰龔氏曰求謂初上求四往謂四下從/初四待初求而後往是知有陽倡隂随之)
(義其見可/謂明矣)屯其膏施未光也泣血漣如何可長也
山下出泉蒙君子以果行育德(泉水之始出者/必行而有漸也)集䟽(司/馬)
(氏曰果行言其動育德言其静也君子動果而静專○/項氏曰果行象泉之出育德象山之深力行者似戅養)
(德者似愚皆有蒙之象焉彖言治人之蒙此言君子以/蒙自治也○馮氏曰泉之出山也有幽蒙欲達之象果)
(行如泉育德如山蒙與蠱上卦皆山故皆曰育德其下/卦為泉則曰果行為風則曰振民觀此則知字字有歸)
(著而用卦之㫖可識矣坎水也而不為水者四卦初出/山下者為泉蒙也氣在天上者為雲需也其遇雷者亦)
(為雲屯也或/為雨解也)利用刑人以正法也(發蒙之初法不可不/正懲戒所以正法也)
集䟽(釋褐楊氏曰正法云者正吾教人之法非謂置之/法律者也如記之夏楚二物以収其威書所謂朴)
(作教刑/是也)子克家剛柔接也(指二五/之應)集䟽(程子曰二五剛/柔之情相接故)
(得行其剛中之道成發蒙之功苟非上/下之情親二雖剛中安得尸其事乎)勿用取女行不
順也(順當作慎蓋順慎古字通用荀子順/墨作慎墨且行不慎於經意尢親切)困蒙之吝獨
逺實也(實協韻/去聲)集䟽(徐氏曰剛實發蒙四獨/逺之困於蒙者也故吝)童蒙之吉
順以巽也集䟽(新安胡氏曰順以爻/柔言巽以志應二言)利用禦宼上下順
也(禦宼以剛上/下皆得其道)集䟽(程子曰利用禦宼上下皆得其順/也上不為過㬥下得擊去其蒙禦)
(宼之義也○愚案蒙小象凡三順字只是一般不/必以不順為不慎盖六三所行不順故勿用取之)
雲上於天需君子以飲食宴樂(雲上於天无所復為待/其隂陽之和而自雨耳)
(事之當需者亦不容更有所為但飲食宴/樂俟其自至而已一有所為則非需也)集䟽(程子曰/飲食以)
(養其氣體宴樂以和其心志所謂居易以俟命也○馮氏/曰水氣上於天而雲興焉有需待将雨之象飲食之奉)
(宴樂之暇安養以待時也○/項氏曰飲食坎象宴樂乾象)需于郊不犯難行也利用
恒无咎未失常也需于沙衍在中也雖小有言以吉終
也(衍寛意以寛居/中不急進也)集䟽(釋褐楊氏曰需貴乎逺而不貴/乎近初九之需于郊於險為逺)
(九三之需于泥於險為近二居郊與泥之間故曰沙論/其所居之地雖不及於郊而勝於泥焉故得以寛裕居)
(中而不陷/於險也)需于泥災在外也自我致宼敬慎不敗也(外/謂)
(外卦敬慎不敗發明占外/之占聖人示人之意切矣)集䟽(語録問占外之占曰象/中本无此意占者不可)
(无此意所謂占外意也○丘氏曰三既迫坎故曰致寇/至夫坎在外未嘗迫人由人急於求進自迫於險以致)
(禍敗象以自我釋之明致災之由不在他/人也然能以敬慎自處亦不至於敗也)需于血順以
聽也集䟽(丘氏曰需之三四乾坎之會也三恃健冐險/而進四據險以待乾來聖人於三以敬告之)
(能敬則不犯坎矣於四以順告之能順則/不忤乾矣二者交盡其道此處需之要也)酒食貞吉以
中正也不速之客來敬之終吉雖不當位未大失也(以/隂)
(居上是為當位/言不當位未詳)集䟽(程子曰隂宜在下而居上不當位/也然能敬以自處終必得吉而亦)
(未為大/失也)
天與水違行訟君子以作事謀始(天上水下其行相違/作事謀始訟端絶矣)
集䟽(郭氏曰天體於上水行於下天道左旋水性右流/皆違行而不相親故曰訟不親也不親所以為訟)
(○馮氏曰天西而水乃東相違而為訟天上而火/亦上相合而為同人○項氏曰作屬乾謀屬坎)不永
所事訟不可長也雖小有言其辯明也集䟽(程子曰訟/不可長之)
(事居訟之初故因以戒之○石氏曰初六自以隂柔居/下无犯上之事九四居上恃其剛壯而陵初如此則初)
(之理直雖小有言其/辯易明故得終吉也)不克訟歸逋竄也自下訟上患至
掇也(掇自/取也)集䟽(程子曰自下訟上義乖志屈禍患之至/猶掇拾而取之言易得也○京口曰逋)
(言遁之逺竄言伏之/深掇言自取之速也)食舊德從上吉也(從上吉謂隨人/則吉明自主事)
(則无成/功也)集䟽(釋褐楊氏曰二健而訟上故取逋竄/之羞三順而從上則食舊德而吉也)復即
命渝安貞不失也訟元吉以中正也(中則聽不偏/正則斷合理)集䟽
(泉峰龔氏曰訟元吉以中正也是訟者/得其中正而元吉似无與聽斷之事也)以訟受服亦不
足敬也集䟽(愚案訟終必凶雖或幸勝不可以為常故/夫子抑之曰受服亦不足敬所以戒人終)
(訟/也)
地中有水師君子以容民畜衆(水不外於地兵不外於/民故能養民則可以得)
(衆/矣)集䟽(楊氏曰地中有水容而能畜也故君子體師之/象以容民畜衆○馮氏曰地无不容衆水所歸)
(有師之象民與衆對言則民農也衆兵也武有七徳亦/曰安民和衆也古者井田兵農為一為農則曰比閭族)
(黨州鄉以養民也為兵則伍兩卒旅師軍以/畜衆也容民如地畜衆如水坤容而坎畜也)師出以律
失律凶也在師中吉承天寵也王三錫命懷萬邦也集
䟽(程子曰在師中吉者以其承天之寵任也天謂五也/人臣非君寵任之則安得專征伐之權而有成功之)
(吉象以二專主其事故發此義王三/錫以恩命襃其成功所以懷萬邦也)師或輿尸大无功
也左次无咎未失常也(知難而退/師之常也)長子帥師以中行也
弟子輿尸使不當也集䟽(愚案使不當分明是説帥師/當用長子用弟子則有輿尸)
(之凶程傳衆主/之説非本意)大君有命以正功也小人勿用必亂邦
也(聖人之/戒深矣)集䟽(丘氏曰初言師之出六言師之還則功/成奏凱之時也大君行賞功之命開國)
(功之大者也承家功之小者也以正功者言爵賞之命/所以正諸將武功之等差也然兵行詭道出竒立功不)
(必皆君子也此曰小人勿用者盖以小人有功固當列/賞之若使參預國家之謀議則必挾功以逞而生僭竊)
(亂邦之禍故戒以勿用勿者禁辭必者决辭也○愚案/開國承家所以正其功小人勿用又是開國承家以後)
(底事言既開國承家之後則天下大定矣天下火定但/戒以勿用小人則可保安於无窮用小人則必至於亂)
(邦也以正功為創業之始小/人勿用為盡守成之道矣)
地上有水比先王以建萬國親諸侯(地上有氷水比於/地不容有間建國)
(親侯亦先王所以比於天下而无間/者也彖言人來比我此取我往比人)集䟽(程子曰夫物/相親比而无)
(間者莫如水在地上所以為比也先王觀比之象建萬/國所以比民親諸侯所以比天下也○語録曰伊川言)
(建萬國以比民言民不可盡得而比故建諸侯使比民/而天子所親者諸侯而已這便是他比天下之道○朱)
(氏曰建萬國則民比其國君親諸侯則民比於天子○/馮氏曰地上之水異源同流有合比之象畎澮相比以)
(比於川九川相比以比於海如萬國諸侯小大相比而/方伯連率率之以比於天子也萬國猶地也諸侯之得)
(國猶水居地也建之親之比之道也○愚案地上有水/而象之以建萬國親諸侯而為比政猶杜詩所謂衆流)
(歸海意萬國/奉君心之義)比之初六有他吉也比之自内不自失也
(得正則不/自失矣)集䟽(程子曰守已中正之道/以比上乃不自失也)比之匪人不亦
傷乎集䟽(張子曰履非其正比/之又非其人故可傷)外比於賢以從上也集
䟽(童溪王氏曰已不正未有能從夫正者也以六居四/蓋正人也已之既正則所從必正故能外比於賢以)
(從上也○釋褐楊氏曰比之道不可執一之人也果可/比也雖非正應而當從之人也果不可比也則雖正應)
(而尤在所當舎六四與初非可比者故舎之/以比於五為比於賢此君子經權之道也)顯比之吉
位正中也舎逆取順失前禽也邑人不誡上使中也(由/上)
(之德使/不偏也)集䟽(丘氏曰舎逆謂舎一隂隂以乗陽為逆也/取順謂取下四隂隂以承陽為順也失上)
(一隂故曰/失前禽)比之无首无所終也(以上下之象言之則為/无首以終始之象言之)
(則為无終无/首則无終矣)
風行天上小畜君子以懿文德(風有氣而无質能畜而/不能久故為小畜之象)
(懿文徳言未能/厚積而逺施也)集䟽(程子曰以巽畜乾能畜而不能固/故為小畜之象君子觀小畜之義)
(懿美其文徳君子之所藴畜者大則道德小則文藝文/德方之道藝為小也○馮氏曰文德乾也懿巽也一隂)
(之畜五/陽是也)復自道其義吉也牽復在中亦不自失也(亦者/承上)
(爻/義)集䟽(泉峰龔氏曰復自道此復字與无往不復不逺/復之義同謂復於在下之位而不進也初九以)
(陽剛之才位居最下為隂所畜知㡬不進而自復其道/焉何咎之有九二牽復亦謂與初九牽連而内復也易)
(及諸經无有以復為/上進者此義亦通)夫妻反目不能正室也(程子曰説/輹反目三)
(自為/也)集䟽(程子曰隂剥於陽者也今反制陽如婦人為/夫寵惑既而反制其夫焉未有夫不失道而)
(妻能制之者故曰夫/妻反目不能正室也)有孚惕出上合志也集䟽(郭氏曰/上合志)
(者合九五有孚之志惟/其上合志是以能畜也)有孚攣如不獨富也既雨既處
德積載也君子征凶有所疑也集䟽(釋褐楊氏曰上九/之載非尚力也乃)
(尚德也然以隂制陽以婦制夫俱非正也君子以往/則不能无凶无他有所疑也易曰隂疑於陽必戰)
上天下澤履君子以辨上下定民志(程傳/備矣)集䟽(程子曰/天在上)
(澤居下上下之正理也君子觀履之象以辨上下上下/之分明而後民志有定民志定而後可以言治古之時)
(公卿大夫而下位各稱其德終身居之得其分也士修/其學學至而君求之農工商賈勤其事而所享有限故)
(皆有定志後世自士庶至於公卿日志於尊榮農工商/賈日志於富侈億兆之心交騖乎利天下紛然如之何)
(其可一也欲其不亂難矣此由上下无定志也○馮氏/曰天居上澤居下截然各得其分為履之象履者禮也)
(上者安於上下者安於下上下/之分辨而民志定禮之用也)素履之往獨行願也集
䟽(程子曰初處在下素在下者也若安其卑下之素而/往則无咎矣夫人不能安於貧賤之素則其進乃貪)
(躁而動求去其貧賤而已非欲有為若安履其素而往/者非苟利也獨行其志願耳若欲貴之心與行道之心)
(交戰於中豈能/安履其素也)幽人貞吉中不自亂也集䟽(楊氏曰履/道幽人顔)
(子在陋巷不改其樂是也非中不自亂何以與/此古之人雖在側㣲若将終身焉不自亂也)眇能視
不足以有明也跛能履不足以與行也咥人之凶位不
當也武人為于大君志剛也愬愬終吉志行也集䟽(李/氏)
(曰畏懼所以/行其志也)夬履貞厲位正當也(傷於/所恃)元吉在上大有
慶也(若得元吉則/大有福慶矣)
天地交泰后以財成天地之道輔相天地之宜以左右
民(財成以制其過輔/相以補其不及)集䟽(語録問聖人財成輔相之功/當无時而不然何獨於泰卦)
(言之曰天地交泰萬物各遂其理聖人自此方能致其/用若天地閉塞萬物不生聖人亦无所施其巧○蔡氏)
(曰天地之道謂日月寒暑之往來東西南北之經緯天/地之宜謂春生秋殺髙黍下稌財成者因其全體而裁)
(制其節使不過輔相者隨其所宜而賛助其不及如氣/化流行籠統相續聖人則為之裁制以分春夏秋冬之)
(節地形廣邈經緯交錯聖人則為之裁制其東西南北/之限此裁成天地之道也春生秋殺此時運之自然髙)
(黍下稌此地勢之所宜聖人則輔相之使春而耕秋而/斂髙者黍下者稌此輔相天地之宜也○泉峰龔氏曰)
(財成以制其過天氣下降象輔/相以補其不及地氣上騰象)拔茅征吉志在外也集
䟽(泉峰龔氏曰下卦為内上卦為外志/在外者謂其志在與三陽上進也)包荒得尚于中
行以光大也无往不復天地際也集䟽(司馬氏曰物極/則反天地之常)
(也是故治者亂之原也通者塞之端也三/居天地之際否泰相反之交可不戒哉)翩翩不富皆
失實也不戒以孚中心願也(隂本居下在/上為失實)集䟽(程子曰/三隂皆)
(在下之物居上乃失其實其志皆欲下復/故不富而相從不待告戒而誠意相合也)以祉元吉中以
行願也集䟽(徐氏曰中以行願居中應/二行其志願非勉強也)城復于隍其命
亂也(命亂故復否告/命所以治之也)集䟽(楊氏曰上六泰之終泰反為/否上下分崩離析之時也命)
(亂而不一衆/其可用乎)
天地不交否君子以儉德辟難不可榮以禄(収斂其德/不形於外)
(以辟小人之難人/不得以禄位榮之)集䟽(程子曰天地不交通為否否者/小人得志之時君子居顯榮之)
(地禍患必及其身故宜晦處窮約也○丘氏曰儉德地/卑下象榮禄天髙顯象如坤括囊无咎即儉德辟難也)
(乾遯世无悶即/不可榮以祿也)拔茅貞吉志在君也(小人而變為君子/則能以愛君為念)
(而不計/其私矣)大人否亨不亂羣也(言不亂於/小人之羣)集䟽(蔡氏曰羣/謂衆柔也)
(九五大人不為/衆柔所亂也)包羞位不當也集䟽(程子曰隂柔居否/不中不正所可羞)
(者處不當位所/為不以道也)有命无咎志行也集䟽(鄭氏曰君子不/可榮以禄蓋謂)
(不在位者設也四居近君之/位濟否之責在焉辟難可乎)大人之吉位正當也集䟽
(程子曰有大人之德而得至尊之正位故能休天下之/否是以吉也无其位則雖有其道將何所為乎故聖人)
(之位謂之大寳○泉峰龔氏曰六二大人否亨以其不/亂於小人之羣也九五大人吉以其得位而能休天下)
(之否也若六二小人之吉則以其能包/容承順乎君子易之為君子謀也如此)否終則傾何可
長也集䟽(程子曰豈有長否之理/極則必反理之常也)
天與火同人君子以類族辨物(天在上而火炎上其性/同也類族辨物所以審)
(異而致/同也)集䟽(語録曰類族如青底做一類白㡳做一類/恁地類了同底自同異底自異就其異處)
(以致其同此其所以為同○童溪王氏曰同人之所以/為同者非混然无所區别之謂也天下有不同之物吾)
(安得强之使同哉此同人之道所以欲類物之族而後/物得所辨也物得所辨以不同同之乃所以同之也東)
(坡水之於地為比大之於天為同人同人與比相近而/不同以无所不比為比以有所不同為同斯言得之矣)
(○馮氏曰類族如天之/兼覆辨物如火之照燭)出門同人又誰咎也集䟽(程子/曰出)
(門同人所同者廣无所偏私人之同也有厚薄/親䟽之異過咎所由生既无偏黨誰其咎之)同人于
宗吝道也伏戎于莽敵剛也三歳不興安行也(言不/能行)集
䟽(蔡氏曰敵謂五安何也/安往不得貧賤之安)乗其墉義弗克也其吉則困
而反則也(乗其墉矣則非其力之不足也持以義之弗/克而不攻耳能以義斷困而反於法則故吉)
(也/)集䟽(童溪王氏曰四困而反則聖人與之以吉者蓋/開小人知反之門也○丘氏曰同人之世二五)
(正應當同者也而三四介乎其間三近二而爭者也四/逺二而爭者也四之反則知義之不勝而止三之不興)
(則畏勢之不敵而不敢爭此四/之吉所以異於三之不興也)同人之先以中直也大
師相遇言相克也(直謂/理直)同人于郊志未得也集䟽(蔡氏/曰未)
(及乎野未盡乎大同/之道故曰志未得也)
火在天上大有君子以遏惡揚善順天休命(火在天上/所照者廣)
(為大有之象所有既大无以治之則釁蘖萌於其間矣/天命有善而无惡故遏惡揚善所以順天反之於身亦)
(若是而/已矣)集䟽(文集曰堯舜之治舉元凱放共兜此所謂/遏惡揚善順天休命者也天之為道既福)
(善禍滛又以賞罰之權寄之司牧使之補助其禍福之/不及也○誠齋楊氏曰天討有罪而吾遏之天命有德)
(而吾揚之吾何與焉故曰順天休命○蔡氏曰遏惡揚/善離象順天休命乾象○馮氏曰謂之大有則善惡无)
(所不有謂之天命則有善无惡以大之明辨其善惡而/一遏一揚之則惡者去善者伸所以順天命之休也)
大有初九无交害也大車以載積中不敗也集䟽(程子/曰壯)
(大之車重積載於其中而不損敗由/九二木力之强能勝大有之任也)公用亨于天子小
人害也集䟽(程子曰民衆財豐反擅其富强益為不順/是小人大有則為害又大有為小人之害)
(○泉峰龔氏曰小人擅大有之資不能/用亨於天子則其所有適以為害也)匪其彭无咎明
辨晢也(晢明/貌)集䟽(蔡氏曰居離明之始故能辨其理之/必至○愚案晢字以韻協當音至)
厥孚交如信以發志也(一人之信足以/發上下之志也)威如之吉易而
无備也(太柔則人將易之/而无畏備之心)大有上吉自天祐也集䟽(泉/峰)
(龔氏曰大有初九與大有上吉皆以卦名為言者大有/之始終也大有之始以无交而致害不得於人者也大)
(有之終以信順而致吉則得助於天矣得/助於天人亦不能外之宜其吉无不利也)
地中有山謙君子以裒多益寡稱物平施(以卑藴髙謙/之象也裒多)
(益寡所以稱物之宜而平其施損/髙增卑以趣於平亦謙之意也)集䟽(語録問謙是損/髙就低使敎恰)
(好曰大抵人多見得在已者髙在人者卑謙則抑已之/髙而卑以下人便是平也○馮氏曰山之髙也而在地)
(之中謙下之象山本髙而降之地下地本卑而升之山/上裒山之多以益地之寡稱物之多寡而施如權衡然)
(平而後已所以治一世而使之皆謙也/此與虧盈益謙之意同蓋夫子之易也)謙謙君子卑以
自牧也集䟽(程子曰自牧自處也○童溪王氏曰牧養/也夫謙卑德初卑位也養德之地未有不)
(基於至卑所養者至卑/則愈卑而愈不卑矣)鳴謙貞吉中心得也勞謙君子
萬民服也集䟽(誠齋楊氏曰九三一陽主五隂以陽剛/之才任天下之重有大勲勞於天下者)
(也萬民服者非服其勞也服其勞/而能謙也○蔡氏曰萬民衆柔象)无不利撝謙不違則
也(言不/為過)集䟽(泉峰龔氏曰六四上而能下柔而得正謙/而不違則者也惟其不違則所以無不利)
利用侵伐征不服也鳴謙志未得也可用行師征邑國
也(隂柔无位才力不足故其志未得而至/於行師然亦適足以治其私邑而已)集䟽(程子曰/以謙極)
(而反居髙位未得遂其謙之志○童溪王氏曰六二以/謙德而居下之正位得其所欲者也故曰鳴謙中心得)
(也上六以謙徳而居極位豈得遂欲謙之志哉故曰鳴/謙志未得也六二上六其鳴一也其所以鳴則不一也)
(○泉峰龔氏曰六二自下而承剛得以遂其執謙之本/心故曰中心得上六自上而應剛非執謙者之所安故)
(曰志/未得)
雷出地奮豫先王以作樂崇德殷薦之上帝以配祖考
(雷出地奮和之至也先王作樂/既象其聲又取其義殷盛也)集䟽(程子曰雷者陽氣/奮發隂陽相薄而)
(成聲也陽始潛閉地中及其奮發而出地則通逹和豫/故為豫也坤順震動和順積中而發於聲樂之象也○)
(語録曰象其聲者謂雷取其吉者謂和崇徳謂著其德/作樂所以發揚其德○潘氏曰樂之為用朝覲聘饗祭)
(祀各有所主惟郊祀上帝則大合古今衆樂而奏之大/司樂圜丘之奏樂極九變是也故曰殷薦之上帝以配)
(祖考郊祀后稷以配天配以祖也宗祀文王於明堂以/配上帝配以考也○項氏曰象言作樂者凡豫多不善)
(非君子之所尚惟樂者先王之所以飾喜也以此為豫/與天地祖考同其樂則无惡於豫矣説文曰作樂之盛)
(稱殷崇與殷/皆盛大意)初六鳴豫志窮凶也(窮謂/滿極)不終日貞吉以
中正也盱豫有悔位不當也由豫大有得志大行也六
五貞疾乗剛也恒不死中未亡也𠖇豫在上何可長也
澤中有雷隨君子以嚮晦入宴息(雷藏澤中/隨時休息)集䟽(黄氏/宗台)
(曰卦爻取随時而動大象取隨時而息人當旦晝之時/酬酢萬變至於昏晦則入居宴息者一動一静交相為)
(養若終日役役而不知止息則神疲力竭而无以繼之/矣○童溪王氏曰時之運於天也有晦則有明君子之)
(隨夫時也有動則有息○馮氏曰雷發聲於震之春収/聲於兊之秋由震而兊雷藏澤中與時休息為隨時之)
(象日出於東方之震而入於西方之兊由震而兊自明/嚮晦出於明者至晦而入勞於作者至宴而息所以隨)
(用也天地之隨為晝夜為寒暑為古今君子之隨為動/息為語黙為行藏一晝一夜之頃而動息隨之况於消)
(息盈虚之大者乎○丘氏曰雷陽聲也發聲於春夏動/也収聲於秋冬静也澤中有雷其秋冬之時乎君子體)
(天行事故動與雷俱出静與雷俱入如雷出地奮豫以/之作樂崇德雷在天上大壯以之非禮勿履天下雷行)
(无妄以之對時育物皆法雷之動也雷在地中復以之/閉闗息旅澤中有雷隨以之嚮晦宴息皆法雷之静也)
官有渝從正吉也出門交有功不失也係小子弗兼與
也集䟽(程子曰人之所随得正則逺邪從非則失是无/兩從之理二苟係初則失五矣弗能兼與也故)
(以戒人從正/當專一也)係丈夫志舎下也隨有獲其義凶也有孚
在道明功也集䟽(泉峰龔氏曰四之從三為陽隨隂上/隨下非所當隨者也事雖有獲義實)
(凶矣若能舎其所獲不為妄隨而孚/於道焉則變凶為吉是剛明之功也)孚于嘉吉位正中
也拘係之上窮也(窮極/也)集䟽(蔡氏曰上六之/窮舎五何徃)
山下有風蠱君子以振民育德(山下有風物壞而有事/矣而事莫大於二者乃)
(治已治人/之道也)集䟽(語録曰振民有風之象育德有山之象/○釋褐楊氏曰根萬物者莫如風育萬)
(物者莫如山山藴畜而風動盪也○馮氏曰風行山下/山之草木為風所落蠱壊之象當蠱壊之時必有所事)
(振恤其民養育已德天下豈有蠱壊而不振起者乎所/以飾蠱也秦醫對趙孟曰在易風落山為蠱正合大象)
(之義○建安張氏曰君子體巽風之動以振民則天/下之蠱治矣體艮山之止以育徳則人心之蠱治矣)幹
父之蠱意承考也集䟽(鄭氏曰子改父道其事若不/順而其意則在於承其父也)幹
母之蠱得中道也幹父之蠱終无咎也裕父之蠱往未
得也幹父用譽承以德也不事王侯志可則也集䟽(泉/峰)
(龔氏曰諸爻皆言蠱而上獨不言蠱處事之外无所幹/者也王侯五也上獨髙尚而不事之蓋其處艮山之顛)
(時止則止以髙潔自守之節廉頑/立懦振蠱壊之風此其志可則也)
澤上有地臨君子以敎思无窮容保民无疆(地臨於澤/上臨下也)
(二者皆臨下之事敎之无窮/者兊也容之无疆者坤也)集䟽(程子曰无窮者澤之/不竭也无疆者地之)
(博厚也○蔡氏曰澤上之地必臨乎水臨之象也敎/思无窮澤潤地之象也容保民无疆地容澤之象也)咸
臨貞吉志行正也咸臨吉无不利未順命也(未/詳)集䟽(程/子)
(曰九二以剛德之長而又得中與五至誠相感非由順/上之命也是以吉而无不利五順體而二説體故象特)
(明其非説順也○愚案未順命之説以隂未/順命故陽咸臨之陽咸臨之則吉无不利矣)甘臨位不
當也既憂之咎不長也至臨无咎位當也大君之宜行
中之謂也集䟽(徐氏曰六五之行中與師六五/以中行泰六五中以行願同義)敦臨之
吉志在内也集䟽(語録曰居臨之時二陽上進而隂為/之應所謂志在内者非謂正應只是)
(卦内與二陽應也○古為徐氏曰臨上六志在内與否/初六志在君同否之初六本非應五臨之上六亦非應)
(二此可以/志論耳)
風行地上觀先王以省方觀民設敎(省方以觀民/設敎以為觀)集䟽
(程子曰風行地上周及萬物為由歴周覽之象故先王/體之為省方之禮以觀民俗而設敎也省方觀民也設)
(敎為民觀也○項氏曰風行地上所加者偃所觸者動/先王俯視其民而敎示之蓋如此若彖所謂大觀在上)
(乃風化之本原非此之謂彖與大象取義不同類如此/方與民屬地省之觀之敎之屬風○丘氏曰坤屬土有)
(土此有人省方觀民乃坤之象巽為風/風以動之敎以化之設敎乃巽之象)初六童觀小人
道也闚觀女貞亦可醜也(在丈夫則/為醜也)觀我生進退未失
道也集䟽(泉峰龔氏曰三居上下之交未暇觀人惟觀/已所行之通塞以為進退三隂柔而不中正)
(疑其失道者然能觀已所行/以為進退亦未為失道矣)觀國之光尚賔也觀我生
觀民也(此夫子以義言之明人君觀已所行不但一/身之得失又當觀民德之善否以自省察也)觀
其生志未平也(志未平言雖不得/位未可忘戒懼也)
雷電噬嗑先王以明罰勅法(雷電當/作電雷)集䟽(程子曰雷電/相須並見之)
(物亦有嗑象先王觀電雷之象法其明與威以明其刑/罰勅其法令也○項氏曰石經作電雷噬嗑六十四卦)
(大象无倒置者當從石經○蔡氏曰明罰離象勅法震/象○徐氏曰明罰所以示民而使知所避勅法所以防)
(民而使知所畏未至折獄致刑處故與豐象異罰之當/避法之當畏人猶有冐犯而不顧者而後不得已而用)
(刑也○愚案雷電皆至而為豐此為電雷无疑矣取其/先照而後威故曰明罰勅法取其威照並行故曰折獄)
(致刑然明罰勅法以先王言者取其法令之垂/後世折獄致刑以君子言者所以制小人也)通論(語録/曰噬)
(嗑明在上動在下是明得事理先立這法在此未有犯/底人留待異時之用故云明罰勅法豐威在上明在下)
(是用這法時須用明見下情曲折方得故云/折獄致刑不然威動於上必有過錯之事也)屨校滅趾
不行也(滅趾又有不/進於惡之象)噬膚滅鼻乗剛也遇毒位不當也
集䟽(程子曰六三以隂居陽處位不當自/處不當故所刑者難服而反遇毒也)利艱貞吉未
光也集䟽(程子曰在噬嗑四為最善凡言未光其道未/光大也戒於利艱貞蓋其所不足者不得中)
(正故/也)貞厲无咎得當也集䟽(程子曰貞厲所以能无咎/者以所為得其當也所為)
(當者居中用剛而/能守正慮危也)何校滅耳聰不明也(滅耳蓋罪其聽/之不聰也若能)
(審聽而早圖之/則无此凶矣)集䟽(誠齋楊氏曰初九滅趾故惡不行/上九滅耳以聰不明使耳聰而明)
(則聞過而改久矣何至於惡/積罪大而受大戮之凶乎)
山下有火賁君子以明庶政无敢折獄(山下有火明不/及逺明庶政事)
(之小者折獄事之大者内離/明而外艮止故取象如此)集䟽(語録曰明庶政是就/離上説无敢折獄是)
(就艮上説又曰賁内明外止雖然内明是箇止殺底明/所以不敢用其明以折獄與山上有火旅君子以明慎)
(用刑而不留獄相似而相反賁内明外止旅外明内止/其象不同如此○蔡氏曰有山之才而照之以火則光)
(彩外著賁之象也政者治之具所當文/飾也折獄貴乎情實則无事於文飾矣)舎車而徒義弗
乗也(君子之取舎/決於義而已)集䟽(郭氏曰无所乗而行謂之徒行/凡易之義所乗者在下乗之者)
(在上初在下卦之下无所乗也○蔡氏曰/初在最下亦理无可乗者故曰義弗乗也)賁其須與上
興也集䟽(徐氏曰須附頤而生者也賁上四爻外實中/虚有頤之象二才柔不能自興隨三而興猶)
(須之附頤而動也/故曰與上興也)永貞之吉終莫之陵也集䟽(潘氏曰/陵勝也)
(文終不能勝質也○泉峰龔氏曰九三以一陽居二隂/之間上下交賁之故曰賁如濡如夫一陽而上下交賁)
(之若濡澤然非貞固自守則必至浸滛汎濫而文滅其/質矣故惟永貞乃吉蓋永貞則陽之自守者固二柔雖)
(比已而濡如終/亦莫能陵之也)六四當位疑也匪寇婚媾終无尤也
(當位疑謂所當之位可疑也終无/尤謂若守正而不與亦无他患也)集䟽(程子曰四與初/相逺而三介於)
(其間是所當之位為可疑也雖為三寇讎所隔未得親/其婚媾然正應終必得合故云終无尢也○蔡氏曰當)
(乗剛之/位故疑)六五之吉有喜也集䟽(泉峰龔氏曰六五當賁/飾極盛之時而能敦本)
(尚儉斂華就實如此故有喜也此孔子所以大/林放之問而天下文明之治将復見於此矣)白賁无
咎上得志也集䟽(潘氏曰處賁之極文變為素潔白自/守其志得矣○釋褐楊氏曰上九之)
(白賁聖人取之者以其處賁之極而能/白所謂既雕既琢還反於樸之謂也)
山附於地剥上以厚下安宅集䟽(語録曰厚下者乃所/以安宅如山附於地)
(惟其地厚所以上安其居而不摇人君厚下以得民則/位亦安而不摇猶所謂本固邦寜也○項氏曰彖以六)
(爻言之隂自下而長以剥乎陽則為小人剥君子之象/故曰小人長也象以二體言之山自上以附乎下則為)
(君厚其民之象故曰上以厚下安宅上削而下廣山形/之所以安也大抵卦有吉凶善惡而火象无不善者遇)
(卦之凶者必别取其吉以為象焉剥與明夷是也人君/无用隂剥陽之理則當自剥以厚下君子无用暗傷明)
(之事則當自晦以涖衆凡此皆凶中取吉也故大象與/彖无同義者苟同義焉則无所復用大象矣○蔡氏曰)
(卦以下剥上取義則小人剥君子也象以上厚下取義/乃人君厚生民也下剥上者成剥之義上厚下者用剥)
(之道也厚下坤象安宅艮象○丘氏曰山附於地剥損/山之髙以益乎地之厚也地中有山謙屈山之尊以降)
(於地之卑也此二象/就山尊地卑取義)剥牀以足以滅下也剥牀以辨未有與
也(言未/大盛)集䟽(蔡氏曰與謂與剛也取上爻尚逺是未有剛可/與也○丘氏曰與應也困四應初言有與井二)
(不應五言无與是也二未有與者言當剥之時在上无應也/○泉峰龔氏曰六二隂柔中正使上有陽剛之與則已必應)
(之助之而不為剥矣惟其无與所以雜於羣隂之中而為剥/若三則有與故雖不如二之中正而反得无咎二之不得如)
(三是固二之不幸亦君子之所/惜也本義謂未盛大似非本㫖)剥之无咎失上下也(上下謂/四隂)
集䟽(丘氏曰上謂四五下謂初二違去/四隂而獨從剛故曰失上下也)剥牀以膚切近災也
以宫人寵終无尤也集䟽(泉峰龔氏曰剥至六五隂之盛/極矣隂盛則剥陽疑有尤者也)
(今五不剥陽而反率衆隂/以從陽亦何尢之有哉)君子得輿民所載也小人剥廬
終不可用也集䟽(泉峰龔氏曰民衆隂坤象也○愚謂君子/得輿言隂不可以无陽衆民不可无君子)
(在上以治之故剥之終言君子得輿乃民/之所載也若小人剥廬乃自取凶禍耳)
雷在地中復先王以至日閉闗商旅不行后不省方(安静以養/微陽也月)
(令是月齋戒掩身/以待隂陽之所定)集䟽(語録曰至日閉闗是於已動之後以安静/養之盖陽氣甚㣲勞動他不得如人善端)
(初萌須静以養之方能盛大○項氏曰商旅象坤坤為衆也后象/震帝出震也當是時也外而行旅之人未可行内而出震之君未)
(可出象雷之在地也彖取陽之復來故可以出入可以朋來可以/有攸往主乎動也象取雷在地中故不可以行不可以出戒其動)
(也彖象取義不同如此○蔡氏曰雷陽氣也方反乎地中而未能/出奮復之象也先王體之以閉闗上至后下至商旅莫不皆以安)
(静為/事)不逺之復以修身也集䟽(蔡氏曰克已復禮所以修身/也○愚謂此顔子之不貳過)
(也知其不善則/速改以從善也)休復之吉以下仁也集䟽(徐氏曰仁初/也一陽初復)
(乃天地生物之心所謂仁也二/雖非仁下與初比故曰下仁)頻復之厲義无咎也中
行獨復以從道也集䟽(郭氏曰剥六三乃復六四反對/其義相類在剥則取其失上下)
(以應乎陽在復則取其獨復以從道○寛居胡氏曰修/身之道自復也下仁之復從道之復待人而復也○愚)
(謂道者理所當然者也行衆隂之/中而獨與陽應所從得其道故也)敦復无悔中以自考
也(考成/也)集䟽(程子曰五處中而體順能篤其志以中道/自成謂成其中順之德也○丘氏曰二四)
(待初而復故曰下仁曰從道五不待初而復故/曰自考二四其學力之效五其天資之美與)迷復之
凶反君道也集䟽(程子曰復則合道既迷於復與道相/反也○泉峰龔氏曰迷復而謂之反)
(君道者行師大敗十年不克征皆國君之凶也故以/反君道言之迷而不復无不凶者非特國君為然也)
天下雷行物與无妄先王以茂對時育萬物(天下雷行/震動發生)
(萬物各正其性命是物物而與之以无妄也先/王法此以對時育物因其所性而不為私焉)集䟽(項/氏)
(曰對時象天育物象震對時育物以天育之也物與无/妄者物之生无不得乎天也茂對時者君之政无不對)
(乎天也先王之制對時以育物不以人汨其天非能有/所加損也○愚謂物與无妄猶所謂萬物各一太極者)
(也/)无妄之往得志也集䟽(程子曰誠之於物无不能感/動以之修身則身正以之治)
(事則事理以之臨人則人感/而化无所往而不得其志也)不耕穫未富也(富如非富/天下之富)
(言非計其利/而為之也)行人得牛邑人災也可貞无咎固有之也
(有猶/守也)无妄之藥不可試也(既已无妄而復藥之則反為/妄而生疾矣試謂少嘗之也)
集䟽(泉峰龔氏曰以无妄而得疾則亦聽其自然不可/以藥治之以藥治之則反為妄矣若有故而致疾)
(則不可以不藥也○愚謂以无妄而致疾故勿藥而有/喜有故而致疾不得名醫以藥之則亦不如勿藥語云)
(病不服藥為得中醫盖庸醫/之誤人也多矣其可試也哉)无妄之行窮之災也
天在山中大畜君子以多識前言往行以畜其德(天在/山中)
(不必實有是事但/以其象言之耳)集䟽(程子曰畜為止畜又為畜聚取/天在山中之象則為藴畜取艮)
(止乾之義則為止畜止而後有積故止為畜義又曰天/至大而在山之中所畜至大之象君子觀象以火其藴)
(畜人之藴畜由學而大在多聞前古聖賢之言與行考/跡以觀其用察言以求其心識而得之以成其德大畜)
(之義也○語録曰大畜多識前言往行以畜其德小畜/只做得些文物如威儀文辭之類○馮氏曰多識如天)
(之容覆畜德如山之藴畜○丘氏曰大畜言畜德小畜/言懿文德畜德雖同文德則徳之小者也○建安張氏)
(曰天在山中非畜其形畜其氣也凡山中有雷雨雲風/之氣皆天也山而畜天其所畜也大矣君子體畜之象)
(以多識前言往行所識者多則德之所畜者大○泉峰/龔氏曰以畜為止者文王周公之易兼取畜止畜聚二)
(義者孔子之易○愚謂山而畜天所謂以形而畜氣以/小而畜大也多識前言往行所謂以心而畜德以一心)
(貫萬/事也)有厲利己不犯災也集䟽(程子曰有危則宜已不/可犯災而行不度其勢)
(而進有/災必矣)輿説輹中无尤也集䟽(程子曰二雖志於進度/其勢之不可則止而不)
(行蓋其處得中道動/不失宜故无過尤也)利有攸往上合志也集䟽(程子曰/上九陽)
(性上進且畜已極故不/下畜三而與三合志也)六四元吉有喜也六五之吉有
慶也何天之衢道大行也集䟽(愚謂乾健在下艮止在/上故謂之畜畜極則變)
(止不終必止而健者進矣故曰何天之衢亨道大/行固是釋亨之義亦言道路之大可坦然而行也)
山下有雷頤君子以慎言語節飲食(二者養徳養/身之切務)集䟽
(程子曰慎言語以養其徳節飲食以養其體○蔡氏曰/慎節主静艮象言語飲食主動震象○語錄曰諺云禍)
(從口出病從口入甚好前輩嘗用以解慎言語節飲食/○馮氏曰言語飲食由頣以出入者也如雷之動而慎)
(其所出如山之止而節其所入所以用順也大象/以自養為義爻象兼養人而言養人必先自養也)觀我
朶頤亦不足貴也集䟽(泉峰龔氏曰初如靈龜可以自/養本有貴於己者若觀我朶頤)
(而求養於人則失其所以/為貴矣故曰亦不足貴)六二征凶行失類也(初上皆/非其類)
(也/)集䟽(泉峰龔氏曰失類无應也二欲求養於初/上而初上皆非其應行而失類其凶宜矣)十年
勿用道大悖也顛頤之吉上施光也集䟽(程子曰六四/得陽剛之應)
(以濟其事致已居上之德施/光明被於天下吉孰大焉)居貞之吉順以從上也集
䟽(項氏曰六五之貞非自守也以從上也成王之於周/公孝昭之於霍光六五之貞也若逺上而自守則不)
(能以/吉矣)由頤厲吉大有慶也集䟽(項氏曰上九之厲吉非/能自吉也得六五之委)
(任而吉也上九苟不得君而自用則厲且凶矣又烏能/吉而有慶乎○愚案項氏五上二爻之説有闗於世教)
(看爻辭无此意蓋由/夫子發言外意也)
澤滅木大過君子以獨立不懼遯世无悶(澤滅於木大/過之象也不)
(懼无悶大/過之行也)集䟽(程子曰天下非之而不顧獨立不懼也/舉世不見知而不悔遯世无悶也○語)
(録曰澤在上木在下澤水髙張浸没了木是為大過木/雖為水浸而未嘗動故君子觀之而獨立不懼遯世无)
(悶也○蔡氏曰獨立不懼/巽木象遯世无悶兊説象)藉用白茅柔在下也老夫女
妻過以相與也棟橈之凶不可以有輔也集䟽(楊氏曰/棟居中)
(而衆材輔之者也九三以剛居剛過而不中也/剛過而不中則不可以有輔此棟之所以橈也)棟隆之
吉不橈乎下也枯楊生華何可久也老婦士夫亦可醜
也過渉之凶不可咎也
水洊至習坎君子以常德行習敎事(治己治人皆必重/習然後熟而安之)
集䟽(童溪王氏曰君子德行貴乎有常而敎事貴乎習/熟此不舎晝夜之功○蔡氏曰常德行坎剛中象)
(習教事/重坎象)習坎入坎失道凶也集䟽(項氏曰習坎入坎者/已在重險之下而又)
(加以不正更入於/窞故失道凶也)求小得未出中也來之坎坎終无功
也樽酒簋貳剛柔際也(陸氏釋文木无/二字今從之)集䟽(潘氏曰剛/柔際君臣)
(相接也○蔡氏曰剛五/也柔四也際交際之謂)坎不盈中未大也(有中德/而未大)集䟽
(項氏曰九五已登上坎无重坎矣然水必盈坎而後可/出九五猶處於隂中如水方與坎平較之九二稍能自)
(見而已亦未能流而出坎故曰中/未大也○蔡氏曰不盈故曰未大)上六失道凶三嵗也
集䟽(丘氏曰坎以四隂陷二陽四隂為險者也然就四/隂而論則初上之為險尤甚故象皆以失道罪之)
(然初之失道自入於坎窞上之失道則為人係縛/之以徽纆而寘於叢棘則初上之罪又有輕重矣)
明兩作離大人以繼明照于四方(作起/也)集䟽(郭氏曰六十四/卦惟離象獨稱)
(大人大人者與日月合其明故繼明必稱大人○語録/曰明兩作猶言水洊至今日明明日又明若説兩明却)
(是兩箇日○馮氏曰日一而已旦旦明作於以見重離/之象是旦既明翼旦復明明而又明日也一明先之一)
(明後之明以/繼明大人也)履錯之敬以辟咎也黄離元吉得中道也
日昃之離何可久也突如其來如无所容也(无所容言/焚死棄也)
六五之吉離王公也集䟽(程子曰六五之吉者所麗得/王公之正位也據在上之勢)
(而明察事理畏懼憂虞以持之/所以能吉也不然豈能安乎)王用出征以正邦也
　
　
　
　
　
　
　周易本義集成卷五
欽定四庫全書
　周易本義集成卷六　　　元　熊良輔　撰
象下𫝊
山上有澤咸君子以虚受人(山上有澤以/虚而通也)集疏(程子曰/澤性潤)
(下山虚受潤是一物之氣相感通也君子觀山澤通氣/之象而虚中以受人夫人中虚則能受實則不能入矣)
(○丘氏曰山以虚則能/受澤心以虚則能受人)咸其拇志在外也集疏(蔡氏曰/外謂四)
(也/)雖凶居吉順不害也集疏(程子曰二居中正其才本/善以其在咸之時質柔應)
(正故戒以先動則凶自守則吉象復明之/云惟順理則不害也謂守道不先動也)咸其股亦不
處也志在隨人所執下也(言亦者因前二爻皆欲動而/云也二爻隂躁其動也冝九)
(三陽剛居止之極冝/靜而動可吝之甚也)集疏(程子曰不處謂動也有陽剛/之質而不能自主志反在於)
(隨人是所操執者卑下之甚也○項氏曰亦不處承上/文也言腓之柔固不能以自主而股之剛亦復如之則)
(為可吝也○徐氏曰世之君子位居人上所守不正感/不以道而又徇夫䙝御在下者之私情至於多行可媿)
(者皆執/其隨也)貞吉悔亡未感害也憧憧往來未光大也(感害/言不)
(正而感則/有害也)集疏(泉峰龔氏曰貞則未有所私感而於事/无所害故吉而悔亡若憧憧則有所私)
(感矣故不能公溥而惟/其朋應之安能光大乎)咸其脢志末也(志末謂不/能感物)集疏
(楊氏曰居得尊位无思无慮不能通天/下之故則其志末矣非為上之道也)咸其輔頰舌滕
口説也集疏(愚案上六正當兑上故有輔頰舌滕口説/之象滕口説者以言感人而人不從是徒)
(多言/也)
雷風恒君子以立不易方集疏(程子曰君子觀雷風相/與成恒之象以常久其)
(徳自立於大中常久之道不變易其方所也○丘氏曰/震出也巽入也震剛在外巽柔在内二者各居其位則)
(謂之恒故君子體之而立不易方若巽出而居外震入/而居内則二者易位而風雷益矣故君子體之則有遷)
(改之義此恒益/之所以不同)浚恒之凶始求深也集疏(徐氏曰交際/之道自有淺)
(深若交之淺而遽以/深求之豈理也哉)九二悔亡能久中也集疏(郭氏曰/可久之)
(道无他中焉而已矣過/猶不及皆非可久也)不恒其徳无所容也久非其位
安得禽也集疏(項氏曰九三剛躁而不常九四以不中/不正為常不常者固无所容常久而非)
(其道者亦无所獲故曰恒/亨无咎利貞久於其道也)婦人貞吉從一而終也夫子
制義從婦凶也振恒在上大无功也集疏(項氏曰初六/居巽之下以)
(深入為恒也上六居震之極以震動為恒也在始而求/深在上而好動皆凶道也象辭加始字上字其義明矣)
天下有山遯君子以逺小人不惡而嚴(天體无窮山髙/有限遯之象也)
(嚴者君子自守之常/而小人自不能近)集疏(語録問遯字雖是逃隠大抵/亦取逺去之義天上山下相)
(去甚遼絶象云君子以逺小人則君子如天小人如山/相絶之義須如此方得所以六爻在上而漸逺者愈善)
(也曰恁地推得好○蔡氏曰山髙起而止於下天上/運而相違遯之象也逺小人艮象不惡而嚴乾象)遯
尾之厲不往何災也執用黄牛固志也係遯之厲有疾
憊也畜臣妾吉不可大事也君子好遯小人否也嘉遯
貞吉以正志也集疏(泉峰龔氏曰九五剛陽中正不係/於隂能正其在已之志以遯為美)
(而樂之此其所/以為嘉而吉也)肥遯无不利无所疑也集疏(愚案上九/之遯愈逺)
(愈不干於利害故曰/无不利无所疑也)
雷在天上大壯君子以非禮弗履(自勝/者强)集疏(程子曰古/人云自勝)
(之謂强赴湯火蹈白刃武夫之勇可能也至於克己復/禮非君子之大壯不能也故曰君子以非禮弗履○語)
(録曰雷在天上是甚威嚴人之克己能如雷在天上則/威嚴果決以去其惡而必於為善若半上落下則不濟)
(事○潘氏曰乾下震上順乎天而動也順天而動動罔/不正一毫不正則非天矣是以非禮勿履也乾下震上)
(為大壯乾上震下為无妄皆天理也非人為也○泉峰/龔氏曰禮天理也乾象履動而行也震象雷在天上以)
(天而動非禮勿/履順理而行也)壯于趾其孚窮也(言必/窮困)九二貞吉以中
也小人用壯君子罔也(小人以壯敗/君子以罔困)集疏(程子曰在最/下而用壯以)
(行可必其困窮而凶也○泉峰龔氏曰合遯/九四象辭而觀之壯敗罔困之説似未然)藩決不羸
尚往也集疏(蔡氏曰前无困阻可/以上進故曰尚往)喪羊于易位不當也
不能退不能遂不詳也艱則吉咎不長也集疏(蔡氏曰/詳審也)
(不詳其質之不/堪而用壯者也)
明出地上晉君子以自昭明徳(昭明/之也)集疏(項氏曰明徳/以象日自昭)
(以象出地大壯之象君子以非禮弗履晉之象曰君子/以自昭明徳聖人之言壯言明大率如此世人以敢凌)
(人為壯以能察物為明豈不逺哉○丘氏曰晉之自昭/明徳致知之學也乾之自强不息力行之學也易大象)
(惟乾晉以自言之致知/力行君子盡己之事也)晉如摧如獨行正也裕无咎未
受命也(初居下位未/有官守之命)集疏(蔡氏曰正釋貞言進退之間/獨行乎晉之正耳○徐氏曰)
(居无位之地以寛裕自處不汲汲於求進乃其宜也故/无咎若已受命則是當事有官職苟一於裕則有曠廢)
(之失能/无咎乎)受兹介福以中正也衆允之志上行也集疏(丘/氏)
(曰三以柔進於下卦之上而在下二柔信而從之/二柔之所以信而從之者以其志同乎上行也)鼫鼠
貞厲位不當也失得勿恤往有慶也維用伐邑道未光
也
明入地中明夷君子以涖衆用晦而明集疏(語録曰晦/地象明日)
(象晦即是不察察若晦而不明則晦得没理㑹了故外/晦而内明乃好○項氏曰明而見傷本非美事然天地)
(之間既有此象君子觀之皆為有用是道也用之以居/人上聰明睿智守之以愚豈非君子之善道哉大象之)
(辭非聖人其孰能修之○蔡氏曰/涖離象衆坤象用晦坤象明離象)君子于行義不食也
(惟義所在/不食可也)六二之吉順以則也集疏(蔡氏曰以柔居/中故順而有則)南
狩之志乃大得也入于左腹獲心意也箕子之貞明不
可息也集疏(泉峰龔氏曰箕子徉狂晦其明者也晦/其明則明全而不息是則箕子之貞也)初
登于天照四國也後入于地失則也(照四國/以位言)集疏(丘氏/曰六)
(二受人之傷者也以其順則故卒能自全而免禍上六/傷人之明者以其失則故卒自禍而隕身順則者文王)
(失則者/其紂與)
風自火出家人君子以言有物而行有恒(身修則/家治矣)集疏
(程子曰正家之本在正其身君子觀風自火出之象則/事之由内而出故所言必有物所行必有恒也物謂事)
(實恒謂常度法則也言謹行修則身正而家治矣○語/録曰火中有風如一爐火光此氣自熏蒸上出是也此)
(只是言自内及外之意○蔡氏曰物恒内/也言行外也外本乎内風自火出之象)閑有家志未
變也(志未變而/預防之)集疏(程子曰閑之於家人志意未變之/時是以悔亡志變而後治則所傷)
(者多矣乃/有悔也)六二之吉順以巽也家人嗃嗃未失也婦子
嘻嘻失家節也集疏(蔡氏曰處家之道易以情勝義雖/曰過嚴亦未為失節名分之謂)
富家大吉順在位也集疏(丘氏曰家人利女貞則女貞/者家之本也一卦四陽二隂)
(隂皆得位女正之象也女子之道以順為正聖人於二/之象曰順以巽於四之象曰順在位以言女子未有不)
(順其夫而家道得其正/者故二象皆以順言之)王假有家交相愛也(程子曰夫/愛其内助)
(婦愛其/刑家)集疏(丘氏曰治家之道尚嚴在彖以嚴正為吉/五以相愛為義何也曰嚴以分言正家之)
(義也愛以情言假家之義也假有感格之義故象以相/愛言之○泉峰龔氏曰交相愛則一家之父子兄弟夫)
(婦長幼莫不相愛/非特夫婦而已也)威如之吉反身之謂也(謂非作威也/反身自治則)
(人畏服/之矣)集疏(愚案治家之道末歸之反身所謂身修而/後家齊也反身之道如何明善誠身而已)
上火下澤睽君子以同而異(二卦合體/而性不同)集疏(程子曰君/子觀睽異)
(之象於大同之中而知所當異也夫聖賢之處世在人/理之常莫不大同於世俗所同者有時而獨異不能大)
(同者亂常拂理之人也不能獨異者隨俗習非之人也/要在同而能異耳○語録曰彖辭言睽而同大象言同)
(而異本義所謂合體者言同也而性不同者言異也君/子有同處有異處如所謂周而不比羣而不黨是也○)
(項氏曰睽非善事也然有當睽者同而異是也二女同/居所謂同也其志不同行所謂異也在君子則和而不)
(同羣而不黨皆同而異也同人於異中見其同暌於同/中而得其異同象兑之説異象離之明○馮氏曰彖傳)
(言睽中有合所以濟睽也大象言同中有異所以用睽/也火上而澤下其性不同睽之所以為異也澤上而火)
(下其勢不久革/之所以去故也)見惡人以辟咎也遇主于巷未失道也
(本其正應/非有邪也)見輿曳位不當也无初有終遇剛也交孚无
咎志行也厥宗噬膚往有慶也遇雨之吉羣疑亡也集
疏(愚謂當睽異之時疑心易生六三上九又處不當位/故其疑為尤甚象謂羣疑亡者睽極則變隂陽和而)
(為雨羣疑以/之而亡也)
山上有水蹇君子以反身修徳集疏(程子曰君子之遇/艱阻必反求諸己)
(而益自修孟子曰行有不得者皆反求諸已故遇艱蹇/必自省於身有失而致之乎是反身也有所未善則改)
(之无歉於心則加勉乃自修其徳也○馮氏曰蹇難也/水遇山之險阻其抵觸激射曲折旋伏而不進所以為)
(蹇也君子觀坎險艮止水流不行之象其行有不得者/反求諸己而自修焉所以濟蹇也○新安胡氏曰反身)
(即思不出位之義艮象修/徳即常徳行之義坎象)往蹇來譽冝待也集疏(泉峰/龔氏)
(曰往則入險不如有所待待/謂待時而動非終不往也)王臣蹇蹇終无尤也(事雖/不濟)
(亦无/可尤)集疏(泉峰龔氏曰六二之匪躬而不言其濟難之/功者其才弱力不足以濟志義可嘉終亦何)
(尤之有哉○愚謂六二有濟蹇之才故雖/當蹇時而能致匪躬之節故終无尤也)往蹇來反内
喜之也集疏(項氏曰九三艮之主爻二隂之所依也其/曰來反内喜之者猶言季子來歸喜之也)
(九三為内所依故曰内喜上/六依内以濟故曰志在内)往蹇來連當位實也集疏
(項氏曰六四當位實也上六以從貴也實與貴皆指陽/為言六四以九三為實而已連之上六以九五為貴而)
(已從之若但言當位則六四/亦當位也故加實字以明之)大蹇朋來以中節也集疏
(泉峰龔氏曰大陽也而陷於隂中五君也而陷於坎中/皆大蹇之謂也當大蹇之時必得衆賢之助乃克有濟)
(而六二以中正相應蹇蹇匪躬盡王臣之節則同類之/朋冝皆並起而助之矣○愚謂當大蹇之時而得朋來)
(以濟蹇故曰以中節也若當蹇之時而朋不來不/得為中節矣且二五剛柔得位得中所以中節也)往蹇
來碩志在内也利見大人以從貴也集疏(項氏曰上六/以來碩為吉)
(以見大人為利碩指九三九三内卦之上爻故曰志在/内也大人指九五九五六爻之最貴故曰以從貴也)
雷雨作解君子以赦過宥罪集疏(蔡氏曰赦宥解象過馮/動震象罪陷坎象○)
(氏曰解散也解緩也過小而罪大有過者散釋之有罪/者寛緩之皆解之義也解為屯之對雲雷交結而為屯)
(雷雨動施而為解雷雨作天地所以解萬物之屯赦宥/行君子所以解萬民之屯○新安胡氏曰坎在上為雲)
(在下為雨方雲雷而為屯則隂陽未通及雷雨作/解則隂陽已通矣屯者難之始解其難之散與)剛柔
之際義无咎也集疏(蔡氏曰際謂交際柔居解初入坎/尚淺而承剛應剛得剛柔交際之)
(冝難必解矣故/曰義无咎也)九二貞吉得中道也負且乗亦可醜也
自我致戎又誰咎也解而拇未當位也君子有解小人
退也公用射隼以解悖也集疏(泉峰龔氏曰悖謂三/也悖亂而為難者也)
山下有澤損君子以懲忿窒慾(君子修身所當/損者莫切於此)集疏(語/録)
(曰觀山之象以懲忿觀澤之象以窒慾慾如汙澤然其/穢濁解汙染人須當填窒了問觀山以懲忿曰人怒時)
(自是恁地突起來故孫權曰令人氣湧如山又曰懲忿/如摧山窒慾如填壑○釋褐楊氏曰山殺瘦澤増肥山)
(下有澤損之義也○丘氏曰忿慾吾身愛惡之私皆所/當損也然懲忿易窒慾難盖忿屬陽其發也如山之突)
(兀人皆知之故懲之易慾屬隂其溺人也如水之浸淫/使人不覺故窒之難懲忿惟用心之剛者能之窒慾非)
(見理之精者不能也○愚案觀山以懲忿有取/於靜養之象觀澤以窒慾有取於止水之象)已事遄
往尚合志也(尚上/通)九二利貞中以為志也集疏(蔡氏曰/中即正)
(也惟以守/中為志)一人行三則疑也損其疾亦可喜也六五元
吉自上祐也集疏(丘氏曰六五以柔居尊位與九二為/應本受下之益者也而上九與五相)
(比又從其上而益之故象曰/自上祐盖指上九而言也)弗損益之大得志也
風雷益君子以見善則遷有過則改(風雷之勢交相助/益遷善改過益之)
(大者而其相/益亦猶是也)集疏(程子曰風烈則雷迅雷激則風怒二/物相益者也君子觀雷風相益之象)
(而求益於已見善則遷則可盡天下之善有過則改則/无過矣益於人者无大於是○語録曰風是一箇急底)
(物見人之善已將不及遷之如風之急雷是一/箇勇決底物已有過便頓然改之如雷之勇決)元吉无
咎下不厚事也(下本不當任厚事故不/如是不足以塞咎也)集疏(泉峰龔氏/曰厚事即)
(大作之事在下而任厚事踰其分者也故必所作/之事大善而吉乃得无咎不然咎將有所不免矣)或益
之自外來也(或者衆无/定主之辭)益用凶事固有之也(益用凶事/欲其困心)
(衡慮而固/有之也)集疏(愚謂益之以凶事雖曰災自外來而已/反受益乃其已分之所固有者非自外)
(來也若二之或益三之/或擊乃自外來者也)告公從以益志也集疏(泉峰龔/氏曰六)
(四之告公以益民/為志故得見從也)有孚恵心勿問之矣恵我徳大得志
也莫益之偏辭也或擊之自外來也(莫益之者猶從其/求益之偏辭而言)
(也若究而言之則/又有擊之者矣)
澤上於天夬君子以施禄及下居徳則忌(澤上於天潰/決之勢也施)
(禄及下潰決之意/也居徳則忌未詳)集疏(項氏曰禄惡積而喜決決則及/下徳惡決而喜積決則放逸而)
(不為我居矣是施禄者以決為美而居徳者以決為忌/居積也施禄象兑之缺居徳象乾之純○蔡氏曰施禄)
(及下澤潤下之象居其徳而不施則與象反/矣故忌○案居徳則忌二説皆通因附於此)不勝而往
咎也有戎勿恤得中道也集疏(蔡氏曰先事則當惕及/事則不可憂得居中之)
(道/)君子夬夬終无咎也其行次且位不當也聞言不信
聰不明也中行无咎中未光也(程傳/備矣)集疏(程子曰夫人/心正意誠乃)
(能極中正之道而充實光輝五近於上六心有所比以/義之不可而決之雖行於外不失中正之義可以无咎)
(然於中道未得為光大也○語録曰中未光者事雖正/而意潛有所係吝如所謂流注不斷皆意不誠之本也)
无號之凶終不可長也集疏(愚謂以一隂處五陽之上/為所夬決旡所號呼而能)
(乆長者鮮矣/時勢然也)
天下有風姤后以施命誥四方集疏(蔡氏曰風行天下/物无不遇姤之象)
(也施乾象命巽象誥四方風行天下之象○馮氏曰自/上而下曰施以上諭下曰誥天與萬物相逺而皷舞之)
(以風君與萬民相逺而皷舞之以號令皆姤遇之道也/○泉峰龔氏曰天下有風姤與風行地上觀相似故在)
(姤則曰施命誥四方在觀則曰省方觀民設教曰施曰/誥自上而下天下有風之象也曰省曰觀周歴徧覽風)
(行地上/之象也)繫于金柅柔道牽也(牽進也以其/進故止之)集疏(蔡氏曰/以柔道)
(而牽於/二也)包有魚義不及賓也集疏(易氏曰賓指九四初/為二所包義不及於)
(四故二包有魚/而四包无魚也)其行次且行未牽也集疏(蔡氏曰謂未/牽於初也○)
(泉峰龔氏曰三與初非比非應故三未為初所牽雖其/行次且而不進亦无大咎也○愚案牽只當如上文訓)
(進義謂未牽引也/未牽盖釋次且義)无魚之凶逺民也(民之去己/猶己逺之)集疏(徐/氏)
(曰民謂初柔逺/民謂去初逺也)九五含章中正也有隕自天志不舎命
也集疏(泉峰龔氏曰志不舍命横渠張子所謂盡人謀/而聴天命者也五與初相逺本无相遇之理惟)
(守其中正含晦章美而静俟之則其遇將有自天而下/者矣中正含章所以盡人謀志不舍命則一聴之天命)
(也/)姤其角上窮吝也
澤上於地萃君子以除戎器戒不虞(除者修而/治之之謂)集疏(語/録)
(曰大凡物聚衆盛必有事故當預為之備如人少處必/无爭纔人多少閒便自有爭所以當預為之防也又澤)
(本地中今却上於地上必有潰決奔突之憂故其取象/如此○馮氏曰水上於地聚而不流者有隄防以瀦之)
(也不虞者出於意料之外也水上必下水聚必散寧免/不虞之決衆聚必爭物聚必奪寧免不虞之變聚土謹)
(防所以戒澤之不虞聚兵為備所以戒國之不虞也又/曰水行地中而澤上於地水不能常上於地也故萃有)
(不虞之戒水流下火炎上而水在火上水/不能常上於火也故既濟有思患之防)乃亂乃萃其
志亂也引吉无咎中未變也集疏(丘氏曰二與五應而/雜於衆隂之間二居)
(中不變必待九五引而進之/然後往焉所以吉而无咎)往无咎上巽也集疏(蔡氏/曰巽)
(順也從上二/陽有巽體)大吉无咎位不當也萃有位志未光也(未/光)
(謂匪/孚)集疏(泉峰龔氏曰以九居五有其位者也徒有/其位故人或匪孚此志之所以未光也)齎
咨涕洟未安上也
地中生木升君子以順徳積小以髙大(王肅本順作慎/今案他書亦多)
(作慎意尤明白盖古字/通用也説見上篇蒙卦)集疏(語録曰樹木之生日日滋/長若一日不長便將枯悴)
(便是生理不接學者之於學不可一日少懈大抵徳須/日日要進若一日不進則退○馮氏曰木生地中日長)
(而上有升之象自下而外上順也木之升也而成材人/之升也而成徳皆以順而積者也以順而積由小而大)
(楝梁者拱把之積聖賢者其片善之積與○項氏曰順/徳坤也積小以髙大巽也巽為髙物之髙必以積其所)
(積必以順非順不可積非積不能髙也木之始生伏/於地中積而不已其髙干雲其大蔽天此木之積也)允
升大吉上合志也九二之孚有喜也升虚邑无所疑也
王用亨于岐山順事也(以順而升登/祭於山之象)集疏(泉峰龔氏曰/順事者順以)
(事上也六四居近君之位不可復升故獨言其至誠事/神以為事君之比六四坤體爻位俱柔順而又順者也)
(故能如此其文王小心翼翼以服/事殷之事乎故以亨岐山言之)貞吉升階大得志也
集疏(童溪王氏曰彖曰柔以時升盖謂五也六五貞吉/升階言於正既吉其升有序以階言之揖遜而升)
(者也人君皆升乎天位而所以升則不同舜禹之事聖/人所欲也湯武之事豈聖人之所欲哉故貞吉升階為)
(大得志若夫明夷之九三其所大得/乃南狩之志爾非聖人之本心也)冥升在上消不富
也集疏(泉峰龔氏曰冥升者其升已極昏迷而不知止/者也然升極當降長極當消長則富而消則不)
(富也○愚案爻曰利于不息之貞而象曰消者反/而言之也惟不息其貞則利不然則消而不富也)
澤无水困君子以致命遂志(水下漏則澤上枯故曰澤/无水致命猶言授命言持)
(以與人而不之有也能/如是則雖困而亨矣)集疏(語録曰君子道窮之時但/當委致其命以遂吾之志)
(而已致命猶送這命與他不復為我之有雖委致其命/而志則自遂无所回屈也○馮氏曰澤所以瀦水也澤)
(在其上而水在其下則澤中无水矣君子之處困也有/命焉有志焉命在天而致之志在我則遂之困而安於)
(困者命之致也困而有不困者志之遂也若小人處之/凡可以求為幸免者无不為也而卒不得免焉則亦徒)
(喪其所守而已矣體坎險以致命體兑説而遂志○愚/案致命豈持以委人之謂委致於天可也莫之為而為)
(者天也君子當窮困之時知其无可奈何而委致於命/焉則可以遂吾志矣語曰貧與賤是人之所惡也不以)
(其道得之不去也記曰素貧賤行乎貧賤素患難行乎/患難君子无入而不自得焉此皆致命遂志之意也)
入于幽谷幽不明也困于酒食中有慶也據于蒺藜乗
剛也入于其宫不見其妻不祥也來徐徐志在下也雖
不當位有與也集疏(項氏曰來徐徐小象解之曰志在/下明此句指初六也雖不當位即)
(解吝字有與/即解有終字)劓刖志未得也乃徐有説以中直也利用
祭祀受福也困于葛藟未當也動悔有悔吉行也
木上有水井君子以勞民勸相(木上有水津潤上行井/之象也勞民者以君養)
(民勸相者使民相/養皆取井養之義)集疏(語録問木上有水之義曰如草/木之生津潤皆上行露水直至)
(樹末此即木上有水之義雖至小之物亦然如石菖蒲/每晨葉尾皆潮水珠雖藏之密室亦然非露水也問井)
(字之義與木上有水何預曰木上有水便如井中之水/水本在井底却能汲上來供人食用故取象如此○項)
(氏曰説者謂運以轆轤舉以桔橰為木上有水此皆汲/者之事非井之本象也凡大象皆據自然无用人為者)
(草木之液自下而外上出其杪往來不/息者自然之井也勞民坎象勸相巽象)井泥不食下也
舊井无禽時舎也(言為時/所棄)井谷射鮒无與也井渫不食
行惻也求王明受福也(行惻者行道之/人皆以為惻)井甃无咎修井
也寒泉之食中正也元吉在上大成也集疏(愚案井以/上出為功)
(自初之泥二之谷三之渫四之甃井已完矣至/五則寒泉為人所食至上則井道之大成也)
澤中有火革君子以治歴明時(四時之變/革之大者)集疏(語録曰/水能滅)
(火則只是隂勝陽火盛則克水水盛則克火此澤中有/火之象便有那四時改革底意思君子觀這象便去治)
(歴明時○小舟李氏曰晝夜者一日之革晦望者一月/之革分至者一嵗之革歴元者无窮之革○項氏曰澤)
(中有火天之革也治歴明時人之革也凡改世者必治/歴改嵗者亦必治歴治一世之歴者可以明三正五運)
(之相革治一嵗之歴者可以明十二月六十甲子之相/革兑為巫史治歴之象也離為日中明時之象也○丘)
(氏曰火在澤中水火相克故為革歴數時㑹存乎變也/日行周天嵗差甚微積之久則差始見而歴法不容不)
(更故治歴/取諸革也)鞏用黄牛不可以有為也已日革之行有嘉
也集疏(徐氏曰已日猶言次日也卦以一爻當一日自/初至二已日之象六二當革之時上應九五其)
(才文明其體柔順其位中正處革之至善者也然猶已/日而革者亦不輕變也故以之征行則吉而无咎而有)
(可嘉之功也○泉峰龔氏曰嘉如嘉乃丕績予嘉乃徳/之嘉言為君所嘉也二與五應處革有功故為所嘉也)
革言三就又何之矣(言已/審)集疏(程子曰審當革之言至/於三而皆合則必得當)
(至於是可以革矣又何之矣乃俗語更何往也如是/而行乃順理時行非己之私所欲為也必得其冝矣)改
命之吉信志也集疏(泉峰龔氏曰信志即有孚之謂也/革以有孚為本信足以孚乎人心)
(則可以改命/而得吉矣)大人虎變其文炳也集疏(釋褐楊氏曰其/文炳者禮樂法)
(度煥然/一新也)君子豹變其文蔚也小人革面順以從君也集
疏(王氏湘卿曰豹虎之小者九居五陽也大人虎變之/象六居上隂也君子豹變之象虎文疎而著故曰炳)
(豹文密而理故曰蔚五與上革道已成故皆/言變然豹變之蔚然不若虎變之炳然也)
木上有火鼎君子以正位凝命(鼎重器也故有正位凝/命之意凝猶至道不凝)
(之凝𫝊所謂協于上/下以承天休者也)集疏(語録曰正位凝命言人君臨/朝也須安莊端重一似那鼎)
(相似安在那裏不動然後可以凝住天之命○馮氏曰/天位不正則傾天命不凝則覆正位凝命鼎之大用也)
(鼎者革之反鼎為凝命之象革有改命之象○項氏曰/鼎之木上有火猶井之木上有水非井鼎之本形也特)
(象之耳草木皆具水火之氣其生也水氣升于上水至/木杪則為津液象井泉之上出也其成也火氣見於上)
(火至木杪則為華實象鼎氣之上蒸也正位離象離為/南面之位凝命巽象巽為命○丘氏曰革言改命鼎言)
(凝命盖凝其已改之命也以鼎繼革欲/人於變革之後以端重守之其㫖微矣)鼎顛趾未悖也
利出否以從貴也(鼎而顛趾悖道也而因可出否以從/貴則未為悖也從貴謂應四亦為取)
(新之/意)鼎有實慎所之也我仇有疾終无尤也(有實而不/慎其所往)
(則為仇所即/而陷於惡矣)集疏(程子曰二不昵初而上從六五之正/應是乃慎所之也初比已而非正是)
(有疾也自守以正彼不/能即我所以終无尤也)鼎耳革失其義也集疏(蔡氏曰/鼎耳在)
(五而與為異故/曰失其義也)覆公餗信如何也(言失/信也)集疏(泉峰龔氏/曰信如何)
(也只是无可柰何之謂與小過初六小象不可如何也/之意同九四不勝其任而自取覆餗之凶則亦末如之)
(何也/己矣)鼎黄耳中以為實也集疏(丘氏曰實陽也謂六五/之鼎耳本虚而受鉉中)
(以為實者蓋虚中所/以為受實之地也)玉鉉在上剛柔節也集疏(愚案上/以剛居)
(柔故曰剛柔節/而比徳於玉也)
洊雷震君子以恐懼修省集疏(馮氏曰雷聲相屬為洊/重震之象恐猶驚也懼)
(猶畏也既恐而懼亦洊之義修其所未為省其所已為/既修而省亦洊之義雷之震也莫不恐懼恐懼之定莫)
(不修省體震以恐懼體洊雷以修省昭然上帝之臨而/无貳爾心矣震之用也○丘氏曰雷天威也方其仍洊)
(而至聞之者莫不恐懼而君子於恐懼之後必以修省/繼之使恐懼而不修省則變至而憂變已而休猶无懼)
(也恐懼憂其變之來初震象/修省者思其變之弭洊震象)震來虩虩恐致福也集疏
(愚案恐致福謂恐懼方能致/福也後有則故笑言啞啞也)笑言啞啞後有則也震來
厲乗剛也震蘇蘇位不當也震遂泥未光也震往來厲
危行也其事在中大无喪也震索索中未得也雖凶无
咎畏鄰戒也(中謂/中心)集疏(泉峰龔氏曰中未得者處震/之極志氣消索中无所主也)
兼山艮君子以思不出其位集疏(項氏曰兩雷兩風兩/水兩火兩澤皆有相)
(往來之理獨兩山並立各止其所不相往來人之一身/至易止者背至難止者心能使心之所思各止其位不)
(貳不遷則可以言止矣○馮氏曰艮為山山止其所不/移改也位者止之所也思而出位失其所止也思而不)
(出其位得其所止也隨所居之位而安焉者也故曰不/出所居之位自樂日用之常所以用艮也○愚案兼山)
(艮言物各有所當止之處也君子思不出其位言人當/知所當止之處也此君子素其位而行不願乎其外也)
(觀六十四卦大象又有以見易/之有關於世教人心為甚大)艮其趾未失正也不拯
其隨未退聽也(三止乎上亦不肯/退而聽乎二也)艮其限危薰心也艮
其身止諸躬也艮其輔以中正也(正字羨文/協韻可見)敦艮之吉
以厚終也
山上有木漸君子以居賢徳善俗(二者皆當以漸而進/疑賢字衍或善字下)
(有脱/字)集疏(語録曰山上有木漸長則山漸髙所以為漸/○馮氏曰山上有木其長以漸為漸進之象)
(居積也徳以漸而積俗以漸而善徳者俗之表也久居/其徳而俗化成焉徳以漸而善俗也内卦艮止也居徳)
(者止諸内也外卦巽入也善俗者入於外也體艮以居/徳體巽以善俗又曰益動而巽進徳之象漸止而巽居)
(徳之象○丘氏曰夬以決潰為義故居徳則忌漸以積/累為義故可以居賢徳也○泉峰龔氏曰地中生木以)
(時而升山上有木其進以漸升之象曰順徳積小以髙/大以成於已者言也漸之象曰居賢徳善俗兼成於人)
(者言也二卦取象之意也○愚案鄭東/卿云古易善字下有風字理或然也)小子之厲義无
咎也飲食衎衎不素飽也(素飽如詩言素餐得之以道/則不為徒飽而處之安矣)
集疏(泉峰龔氏曰二以中正應五而得禄非尸位素餐/者比故食之衎衎而樂也○愚案坎體多説酒食)
(六二之飲食衎/衎互坎故也)夫征不復離羣醜也婦孕不育失其道
也利用禦冦順相保也集疏(泉峰龔氏曰漸之為義有/進无退九三過剛不中進)
(處二隂之外止而不反離其羣醜而往不復者也進比/六四之隂合不以正失夫婦之道而孕不育者也若能)
(用其剛勇扞禦外冦則不順者去而順者可以相得矣/夫指三婦與冦似皆指四而言也○愚案艮體故利禦)
(冦順相保順慎通用只/是謹慎以相保守也)或得其桷順以巽也終莫之勝
吉得所願也其羽可用為儀吉不可亂也(漸進愈髙而/不為无用其)
(志卓然豈可/得而亂哉)集疏(丘氏曰賢達之人進處髙潔不累於/位非外物所能亂其志足為天下儀)
(表/矣)
澤上有雷歸妹君子以永終知敝(雷動澤隨歸妹之象/君子觀其合之不正)
(知其終之有敝也推/之事物莫不皆然)集疏(馮氏曰澤上有雷澤氣隨之/而上為女人從人之象有始)
(必有終終身不改歸妹之終也有新必有故恩義或替/歸妹之敝也君子觀此象也謹之於始務求其終則有)
(終矣戒之於新知有其敝則不至於敝矣永終則不敝/知敝則不俟其終而後圖之所以用歸妹也永終當如)
(澤之隄防知敝/當如雷之警省)歸妹以娣以恒也跛能履吉相承也(恒/謂)
(有常久/之徳)集疏(釋褐楊氏曰歸妹以娣禮之常也跛/而能履二承五初承二吉相承也)利幽
人之貞未變常也集疏(丘氏曰象於初曰以恒於二曰/未變常惟各安其常此初之所)
(以吉而二之/所以利與)歸妹以須未當也集疏(丘氏曰未當者以/六居三以柔乗剛)
(也/)愆期之志有待而行也帝乙歸妹不如其娣之袂良
也其位在中以貴行也(以其有中徳之貴/而行故不尚飾)上六无實承
虚筐也集疏(愚案上六以士女對待而言而此獨舉承/筐无實者以隂爻故也言承筐无實則刲)
(羊无血之義/在其中矣)
雷電皆至豐君子以折獄致刑(取其威照/並行之象)集疏(程子曰/雷電皆)
(至明震並行也二體皆合故云皆至明動相資成豐之/象離明也照察之象震動也威斷之象折獄者必照其)
(情實惟明克允致刑者以威其姦惡惟斷乃成故君子/觀雷電明動之象以折獄致刑也○蔡氏曰折獄離明)
(象致刑/震懼象)雖旬无咎過旬災也(戒占者不可求勝/其配亦爻辭外意)集疏(程/子)
(曰夫與人同而力均者在乎降已以相求協力以從事/若懷先已之心有加尚之意則患當至矣故曰過旬災)
(也/)有孚發若信以發志也豐其沛不可大事也折其右
肱終不可用也集疏(泉峰龔氏曰三應上六昏蔽/之極不可與成豐大之事也)豐其
蔀位不當也日中見斗幽不明也遇其夷主吉行也六
五之吉有慶也豐其屋天際翔也闚其戸閴其无人自
藏也(藏謂/障蔽)集疏(語録曰天際翔也是其屋髙大至於天/際却只是自障蔽又曰是如翬斯飛様)
(言其屋之/大蔽障濶)
山下有火旅君子以明慎用刑而不留獄(慎刑如山/不留如火)集
疏(蔡氏曰火行山上而不留旅之象也明離象慎艮象/不留獄火行而不處之象○馮氏曰不留獄者於刑)
(易至於輕誤而明慎於用刑者其獄類多淹乆明愼用/刑而不留獄其善用旅者與○丘氏曰山者火之所旅)
(久則延燒獄者囚徒之所依留則淹滯旅有行而不處/之象故火不可使久處於山囚不可使久留於獄也○)
(建安張氏曰山在内為主火在外為客山止而不遷猶/旅館也火行而不居猶旅人也君子體火行山上而不)
(留之象而以之用刑明則无遁情慎則无濫罰明/慎既盡斷決隨之聖人取象於旅正恐其留獄也)旅瑣
瑣志窮災也集疏(程子曰志意窮迫自取災也災眚/對言則有分獨言則為災患耳)得
童僕貞終无尤也旅焚其次亦以傷矣以旅與下其義
喪也(以旅之時而與下之/道如此義當喪也)旅于處未得位也得其資斧
心未快也終以譽命上逮也(上逮言其譽/命聞於上也)以旅在上其
義焚也喪牛于易終莫之聞也集疏(程子曰終莫之聞/謂終不自聞知也)
(使自覺知則不至於極而號咷矣○潘氏曰處旅之極/居髙用剛始意甚快其如終何于易者禍生於所忽而)
(莫之/察也)
隨風巽君子以申命行事(隨相繼/之義)集疏(語録問申命是/兩番降命否曰)
(非也只是丁寧反復説便是申命巽風也風之吹物无/處不入无物不皷動詔令入人淪肌浹髓亦如風之動)
(物也○隆山李氏曰天下有風姤所以施命若風相隨/而至則是申命之象古之出命者必反復申戒之然後)
(其事可行於天下○項氏曰凡卦之有巽者多文教風/俗之事小畜之懿文徳蠱之振民育徳觀之觀民設教)
(姤之施命誥四方漸之居賢徳善俗巽之申命行事鼎/之正位凝命皆此意也○丘氏曰風所以發揚天之號)
(令君子體隨風之象發號施令反復申戒然後見之行/事申命者所以致其戒於行事之先行事者所以踐其)
(言於申命之後重巽有申命之象隨風有行事之象○/愚謂以卦言之則上下皆巽取其上以巽出命而下以)
(巽順命也以畫言之取其二隂爻皆在一卦之下而順/乎陽從命之義也以其重巽也故有申命之辭以其巽)
(順也故可/以行事)進退志疑也利武人之貞志治也紛若之吉
得中也頻巽之吝志窮也集疏(童溪王氏曰謂之頻巽/則頻失可知三以剛處)
(剛卑巽之志不出於自然勉/為屢失其志易窮故可吝也)田獲三品有功也九五之
吉位正中也巽在牀下上窮也喪其資斧正乎凶也(正/乎)
(凶言/必凶)集疏(愚案正乎凶也正乎問辭凶也應辭言/喪其資斧則雖正亦凶正字釋貞字)
麗澤兑君子以朋友講習(兩澤相麗互相滋益/朋友講習其象如此)集疏(程/子)
(曰麗澤二澤相附麗也兩澤相麗互有滋益先儒謂天/下之可説莫若朋友之講習朋友講習固可説之大者)
(然當明相益之象○蔡氏曰講兑象習重兑象○饒氏/曰習重也重險故謂之習坎凡學字下著習字者既學)
(而又重學講字下著習/字者既講而又重講也)和兑之吉行未疑也(居卦之初/其説也正)
(未有所/疑也)集疏(徐氏曰疑謂係於隂也卦四陽惟初與隂/无係故其行未疑若二之有悔四之商兑)
(五之孚于剥皆係於隂/而其行不能无疑者也)孚兑之吉信志也集疏(程子曰/心之所)
(存為志二剛實居中孚信存於中也志存/誠信豈至悦小人而自失乎是以吉也)來兑之凶位
不當也九四之喜有慶也孚于剥位正當也(與履九/五同)集
疏(泉峰龔氏曰五居説體以陽剛居尊/而不知戒懼故易至孚剥而取危也)上六引兑未光
也集疏(蔡氏曰牽引為説/非光大之道也)
風行水上渙先王以享于帝立廟(皆所以/合其散)集疏(程子曰/風行水)
(上有渙散之象先王觀是象救天下之渙散至於享帝/立廟也收合人心无如宗廟祭祀出於其誠故享帝立)
(廟人心之所歸也係人心合離散之道无大於此○馮/氏曰設為郊祀以享上帝知天无二主尊之之極也為)
(之宗廟以時祭之使人知反本親之之至也古之立國/者必郊祀上帝必先建廟社以係人心所以合其渙也)
初六之吉順也集疏(泉峰龔氏曰順謂順乎二也順乎/二而藉之以拯渙所以得吉也)
渙奔其机得願也集疏(泉峰龔氏曰九以四奔二/去危就安得其所願者也)渙其
躬志在外也集疏(潘氏曰居下之上有應於外故/其志將不私其身以濟渙也)渙其
羣元吉光大也王居无咎正位也集疏(程子曰正位人/君之尊位也能)
(如五之為則居尊位/為稱而可以无咎矣)渙其血逺害也集疏(丘氏曰三上/二爻隂陽相)
(應然三渙其躬則曰志在外上渙其血則曰逺害三欲/其應上上不欲其應三何也三處險内而應在外則為)
(有所攀援而出險故三以有應於上為美上處險外而/應在内則為有所係累而不能去故上以不應三為善)
(又易以隂應陽為柔得剛援陽應隂為剛/為柔累故隂爻應陽多吉陽爻應隂多凶)
澤上有水節君子以制數度議徳行集疏(馮氏曰體坎/以制數度體)
(兑以議徳行彖傳言財用撙節之節象傳言爵位品節/之節○泉峰龔氏曰水上澤下以澤受水其容有限節)
(之象也制數度者古人於衣服器用宫室莫不有多寡/隆殺之等使賤不踰貴下不侵上所以立節也議徳行)
(者人品之不齊徳有小大材有髙下隨其人品而等第/之使大小髙下各得其分所以為節也夫人欲富貴之)
(心无窮苟非有以限節之則將如水之泛溢矣制為數/度議其徳行視其人品為爵位之等第不使名器少有)
(濫焉此君子/用節之道也)不出戸庭知通塞也集疏(蔡氏曰塞謂/二剛在前)不
出門庭凶失時極也不節之嗟又誰咎也集疏(張子曰/王弼於)
(此无咎又别立一例只舊例亦可通若漢武帝下罪/已之詔而天下説夫人有過而能改則復何咎之有)安
節之亨承上道也集疏(程子曰四順承九五剛中正之/道故安能節而致亨四能安節)
(之義非一象獨舉其重者/餘善亦不出於中正也)甘節之吉居位中也苦節貞
凶其道窮也集疏(愚案節本非中正之道節而至於苦/彖言不可貞也上六居節之上苦節)
(之極者故曰/其道窮也)
澤上有風中孚君子以議獄緩死(風感水受中孚之象/議獄緩死中孚之意)
集疏(語録曰議獄緩死只是以誠意求之澤中有風感/得水動議獄緩死則能感人心○馮氏曰澤虚而)
(善受風順而善入相孚之象甫刑曰獄成而孚又曰輸/而孚此議獄緩死有取於中孚也議獄者詳其輕重之)
(宜緩死者思其可生之路謂死囚中有未必死者存也/獄成矣而又議之罪至死矣而又緩之惟恐失其實而)
(傷其生所以用中孚也議獄兑口象緩死巽不果象○/新安胡氏曰象言刑獄五卦噬嗑豐以其有離之明震)
(之威也賁次噬嗑旅次豐離明不易震皆反為艮盖明/貴无時不然威則有時而當止至于中孚則全體似離)
(互體有震艮而又兑以議之巽以緩之聖人即象垂教/其忠厚惻怛之意見於謹刑如此何其仁哉五卦中惟)
(文王於噬嗑中取用獄象夫子/又即賁豐旅中孚以盡其義)初九虞吉志未變也集
疏(泉豐龔氏曰志未變未有/他從也有他從則志變矣)其子和之中心願也或皷
或罷位不當也馬匹亡絶類上也集疏(蔡氏曰類隂也/絶三之類而上)
(從五/也)有孚攣如位正當也翰音登于天何可長也
山上有雷小過君子以行過乎恭喪過乎哀用過乎儉
(山上有雷其聲小過三者之過皆小者之過可過於小/而不可過於大可以小過而不可甚過彖所謂可小事)
(而宜下/者也)集疏(丘氏曰雷陽也方伏於地中其聲未發於/卦為復及出於地上其聲和暢於卦為豫)
(在於天上則震薄宇宙於卦為大壯今在山上則已離/於地而未升於天其聲小過而已○泉峰龔氏曰行過)
(恭喪過哀用過儉皆過於小事而不過於大事過於近/而不過於髙逺過於質而不過於文者也其禮奢寧儉)
(喪易寧戚/之意與)飛鳥以凶不可如何也不及其君臣不可過
也(所以不及君而還遇臣/者以臣不可過故也)從或戕之凶如何也弗過遇
之位不當也往厲必戒終不可長也(爻義未明/此亦當闕)密雲不
雨已上也(已上大/髙也)集疏(丘氏曰小過隂過而六五又居/二陽之上隂氣閉結陽不得達)
(故但為密雲而不能為雨也○泉峰龔氏曰密雲不雨/小畜謂其尚往者隂不足以畜陽而陽尚往也小過謂)
(其已上者隂過乎陽而隂已上也一為陽之過一/為隂之過皆隂陽不和之象所以不能為雨也)弗遇
過之已亢也
水在火上既濟君子以思患而豫防之集疏(古為徐氏/曰水性潤)
(下而居上火性炎上而居下相交以為用既濟之象也/既濟雖非有患之時而患每生既濟之後君子慎思而)
(預防之則不至於患矣坎險在外固當思患離明在内/固當預防○泉峰龔氏曰水上火下雖相為用然水決)
(則火滅火炎則水涸相交之中相害之機伏焉故君子/思患而預防之能防在乎預能預在乎思思患而預防)
(所以用/既濟也)曳其輪義无咎也七日得以中道也三年克之
憊也集疏(程子曰三年克之勞憊之甚以見事之至難/也○語録曰用兵不得已也以髙宗之賢三)
(年而克鬼方亦不勝其/憊矣言其不可輕用也)終日戒有所疑也東鄰殺牛不
如西鄰之時也實受其福吉大來也集疏(愚案殺牛以/祭重祭也不)
(如禴祭之受福盖東鄰之時已過而西鄰正/得其時也其文王與紂之事乎來協音離)濡其首厲
何可久也
火在水上未濟君子以慎辨物居方(水火異物各居其/所故君子觀象而)
(審辨/之)集疏(馮氏曰離火在上坎水在下水自水火自火/其氣不交為未濟之象水為潤物火為炎物)
(離上而坎下水火有其辨也以重卦觀之火居南水居/北文王卦位也離上坎下水火不失其居也君子體之)
(慎於辨物使物以羣分慎於居方使方以類/聚也○泉峰龔氏曰辨離明象居坎陷象)濡其尾亦
不知極也(極字未詳考上下文亦不/協或恐是敬字今且闕之)集疏(語録曰極或/云當作拯字)
(○愚案只是極字當未濟之初而濡其/尾不知其終濟否邪故曰不知其極)九二貞吉中以
行正也(九居二本非正/以中故得正也)集疏(泉峰龔氏曰以九居二本/不可以為正但居得其中)
(所以適宜所謂/中以行正者也)未濟征凶位不當也貞吉悔亡志行也
君子之光其暉吉也(暉者光/之散也)飲酒濡首亦不知節也集
疏(愚案初六曰濡其尾不知其極上九曰濡其首亦不/知節是皆不知未濟之義也知未濟之義則當有所)
(待而知所止矣有所待則不至於濡尾知所/止則不至於濡首故曰不知其極不知節也)
　
　
　
　
　
　
　周易本義集成卷六
欽定四庫全書
　周易本義集成卷七　　　元　熊良輔　撰
繫辭上傳
　(繫辭本謂文王周公所作之辭繫於卦爻之下者即/今經文此篇乃孔子所述繫辭之傳也以其通論一)
　(經之大體凡例故无經/可附而自分上下云)集疏(程子曰聖人用意深處/全在繫辭○語録曰繫)
　(辭之語甚為精密是易之括例○丘氏曰上篇稱繫/辭者四曰繫辭焉而明吉凶曰繫辭焉所以告曰繫)
　(辭焉以盡其言曰繫辭焉而命之則知所稱繫辭皆/指卦爻下之辭為言非此之謂也○愚案易卦下之)
　(辭謂之彖彖曰以下謂之彖傳爻下之辭謂之象象/曰以下謂之象傳此所謂繫辭傳而无經可附盖總)
　(括卦爻之大意固非篇内所稱繫辭之謂而秦漢以/來以繫辭名之今謂之繫辭亦可也又案歐公謂繫)
　(辭非聖人作殊不思道徳性命之藴六經之理皆/自此書而出而天地事物之情狀靡所不載矣)
天尊地卑乾坤定矣卑髙以陳貴賤位矣動静有常剛
柔斷矣方以類聚物以羣分吉凶生矣在天成象在地
成形變化見矣(天地者隂陽形氣之實體乾坤者易中/純隂純陽之卦名也卑髙者天地萬物)
(上下之位貴賤者易中卦爻上下之位也動者陽之常/靜者隂之常剛柔者易中卦爻隂陽之稱也方謂事情)
(所向言事物善惡各以類分而吉凶者易中卦爻占決/之辭也象者日月星辰之屬形者山川動植之屬變化)
(者易中蓍䇿卦爻隂變為陽陽化為隂者也此言聖人/作易因隂陽之實體為卦爻之法象莊周所謂易以道)
(隂陽此/之謂也)集疏(語録曰天尊地卑乾坤定矣觀天地則見/  也問方以類聚物以羣分曰物各有類)
(善有善類惡有惡類隨其善惡而類聚羣分而吉凶亦/由是生耳又曰方以事言物以物言又曰在天成象在)
(地成形變化見矣上是天地之變化下是易之變化又/曰天尊地卑以下上一截皆説面前道理下一截是説)
(易書聖人做這易書與天地凖處如此○項氏曰言易/至變化而備變化者易之大業也自此以下極言變化)
(之/道)是故剛柔相摩八卦相盪(此言易卦之變化也六十/四卦之初剛柔兩畫而已)
(兩相摩而為四四相摩而/為八八相盪而為六十四)集疏(語録曰摩是兩箇物事/相摩戛盪則是圜轉推)
(盪將出來摩是八卦以前事盪是八卦以後為六十四/卦底事盪是有那八卦了圑旋推盪那六十四卦出來)
(又曰相盪只是相摩又盪比摩便濶了○又曰繫辭中/説是故字都是喚起那下文也有相連處也有不相連)
(處/)皷之以雷霆潤之以風雨日月運行一寒一暑(此變/化之)
(成象/者)集疏(語録曰此四句是/説易中之所有)乾道成男坤道成女(此變/化之)
(成形者此兩節又明易之見/於實體者與上文相發明也)集疏(語録曰成男成女是/通人物而言之雖植)
(物亦有牝牡之類皆離隂陽二字不得又曰豈得男便/都无隂女便都无陽這處須錯看又曰剛柔相摩八卦)
(相盪方是説做那卦了那雷霆風雨日月寒暑之變化/皆在這卦中那成男成女之變化也在這卦中見造化)
(關捩了纔動那許多物事都出來易只是摹寫他這箇/○丘氏曰前以乾坤貴賤剛柔吉凶變化言是對待之)
(隂陽易之體也此以摩盪皷動運行言是流行之隂陽/易之用也至下文則言乾坤之徳行而繼之以人體乾)
(坤者終之○愚案天尊地卑至八卦相盪是由天地以/説歸易皷之以雷霆之後是由天地以説歸人八卦相)
(盪而為六十四卦此言易之書皷之以雷/霆以下又言八卦之功用在天地間者)乾知大始坤
作成物(知猶主也乾主始物而坤作成之承上文男女/而言乾坤之理盖凡物之屬乎隂陽者莫不如)
(此大抵陽先隂後陽施隂受陽之/輕清未形而隂之重濁有迹也)集疏(郭氏曰易始於/乾坤而乾又為)
(坤之始是為大始也自物言之則萬物生於坤坤始於/乾亦大始也○語録曰知如知州知縣之知知訓管字)
(不當解作知見之知又曰大始是萬物資始成物是萬/物資生大始未有形知之而已成物乃流行之時故有)
(為○愚案上面方言乾道成男坤道成女下面繼之以/乾知大始坤作成物盖乾知大始父道也坤作成物母)
(道/也)乾以易知坤以簡能(乾健而動即其所知便能始物/而无所難故為以易而知大始)
(坤順而靜凡其所能皆從乎陽/而不自作故為以簡而能成物)集疏(語録曰乾惟行健/則其施為自是容)
(易觀造化生長則可見只是這氣一過時萬物皆生了/可見其易要生便生更无滯礙要做便做更无等待非)
(健不能也又曰坤最省事他即承受那乾底生將出來/便見得是順隂則是一箇順若不順如何配乾而生物)
(又曰簡易只健順可見且以人論之有人健則遇事自/然易又如人稟性順及其作事則自然簡然乾之易只)
(管上一截事到下截却屬坤故易坤只是承乾不著做/上一截事只做下面一截故簡知是做起頭能是做了)
易則易知簡則易從易知則有親易從則有功有親則
可久有功則可大可久則賢人之徳可大則賢人之業
(人之所為如乾之易則其心明白而人易知如坤之簡/則其事要約而人易從易知則與之同心者多故有親)
(易從則與之協力者衆故有功有親則一於内故可久/有功則兼於外故可大徳謂得於已者業謂成於事者)
(上言乾坤之徳不同此言人法/乾坤之道至此則可以為賢矣)集疏(語録曰乾以易知/坤以簡能易簡在)
(乾坤易則易知簡則易從却以人事吉之兩箇易字一/箇是簡易之易一箇是難易之易問易知則同心者多)
(易從則協力者衆是如何曰易知之人人心自然去親/他若其中險深不可測則人誰親之做事不煩呌人所)
(易從有人從之功便可成若是頭緒多做得來艱難底/必无人從之如何得有功又曰有親可久為賢人之徳)
(是就存主處言有功可大為賢人之業是就做事處言/盖自乾以易知便是指存主處坤以簡能便是指做事)
(處/)易簡而天下之理得矣天下之理得而成位乎其中
矣(成位謂成人之位其中謂天地之中至此則體道之/極功聖人之能事可以與天地參矣○此第一章以)
(造化之實明作經之理又言乾坤/之理分見於天地而人兼體之也)集疏(張子曰易簡理/得而成位乎其)
(中盖盡人道並立乎天地以成三才則是與天地參矣/但盡人道理自當耳不必受命仲尼之道豈不可以與)
(天地參乎○語録曰自天尊地卑至變化見矣是舉天/地事理以明易自是故以下又舉易以明天地間事○)
(項氏曰先以天地之理明聖人所以作易/之本復以在人之理明聖賢體易之用)二聖人設卦
觀象繫辭焉而明吉凶(象者物之似也此言聖人作/易觀卦爻之象而繫以辭也)集
疏(語録曰自伏羲以上但有此六畫而无文字到文王/周公乃繫以辭故曰聖人設卦觀象繫辭焉而明吉)
(凶盖是卦之未畫也因觀天地自然之法象而畫及其/既畫也一卦自有一卦之象故聖人即其象而命之名)
(以爻之進退而言則如剥復之類以形之肖似而言則/如井鼎之類此是伏羲即卦體之全而立箇名如此及)
(文王觀卦體之象而為之彖辭周公觀卦/爻之變而為之爻辭而吉凶之象益著矣)剛柔相推而
生變化(言卦爻隂陽迭相推盪而隂或變陽陽或化隂/聖人所以觀象而繫辭衆人所以因蓍而求卦)
(者/也)集疏(語録曰易中説卦爻多只説剛柔不全就/隂陽上説卦爻是有形質了隂陽全是氣)是故
吉凶者失得之象也悔吝者憂虞之象也(吉凶悔吝者/易之辭也失)
(得憂虞者事之變也得則吉失則凶憂虞雖未至凶然/亦足以致悔而取羞矣盖吉凶相對而悔吝居其中間)
(悔自凶而趨吉吝自吉而向凶也故聖人/觀卦爻之中或有此象則繫之以此辭也)集疏(語録曰/吉凶悔)
(吝四者循環周而復始悔了便吉吉了便吝吝了便凶/凶了便悔正如生於憂患而死於安樂相似盖憂苦患)
(難中必悔悔便是吉之漸及至吉了少閒便安意肆志/必是做出不好可羞吝底事這便是吝吝便是凶之漸)
(矣及至凶矣又却悔只管循環不已吉似夏吝似秋凶/似冬悔似春○蔡氏曰象者有其髣髴而未形之謂因)
(其辭之吉而得之象可見因其辭之凶而失/之象可見因其辭之悔吝而憂虞之象可見)變化者進
退之象也剛柔者晝夜之象也六爻之動三極之道也
(柔變而趨於剛者退極而進也剛化而趨於柔者進極/而退也既變而剛則畫而陽矣既化而柔則夜而隂矣)
(六爻初二為地三四為人五上為天動即變化也極至/也三極天地人之至理三才各一太極也此明剛柔相)
(推以生變化而變化之極復為剛柔流行於一/卦六爻之間而占者得因所值以斷吉凶也)集疏(語/録)
(曰陽化為隂只恁地消縮去无痕迹故謂之化隂變為/陽其勢浸長便覺突兀有頭面故謂之變又曰變化者)
(進退之象是剛柔之未定者剛柔者晝夜之象是變化/之已成者猶言子午夘酉夘酉是隂陽之未定子午是)
(隂陽之已定又曰且以一嵗言之自冬至至春分是進/到一半所以謂之分自春分至夏至是進到極處又曰)
(四句皆互換往來吉凶與悔吝相貫悔自凶而趨吉吝/自吉而趨凶進退與晝夜相貫進自隂而趨陽退自陽)
(而趨隂也又曰聖人設卦至生變化三句是題目下句/是解説這箇吉凶悔吝自大説去小處變化剛柔自小)
(説去大處吉凶悔吝説人事變化剛柔説卦畫從剛乗/而為變化又自變化而為剛柔所以下箇變化之極者)
(未到極處時未/成這箇物事)是故君子所居而安者易之序也所樂
而玩者爻之辭也(易之序謂卦爻所著事理/當然之次第玩者觀之詳)集疏(語録/曰易)
(之序如卦及爻之初終如潛見飛躍循其序則安爻之/辭横渠謂每讀每有益所以可樂盖有契於心則自然)
(樂/)是故君子居則觀其象而玩其辭動則觀其變而玩
其占是以自天祐之吉无不利(象辭變已見上凡單言/變者化在其中占謂其)
(所值吉凶之決也○此第二章/言聖人作易君子學易之事)集疏(語録問所居而安/與居則觀其象之)
(居不同上居字是總就身之所處而言下居字是靜對/動而言曰然又曰易有象然後有辭筮有變然後有占)
(故君子居而學易則既觀象矣又玩辭以考其所出之/當否動而輒筮則既觀變矣又玩占以考其所值之吉)
(凶善而吉者則行否而凶者則止是以動靜之間舉无/違理而自天祐之吉无不利也觀者一見而決玩者反)
(覆而不舍之辭○蔡氏曰觀象玩辭學易也觀變玩占/用易也學易則无所不盡其理用易則惟盡乎一爻之)
(時/)三彖者言乎象者也爻者言乎變者也(彖謂卦辭文/王所作者爻)
(謂爻辭周公所作者象指/全體而言變指一節而言)集疏(語録曰爻是兩箇交叉/看來只交變之義卦分)
(明似將一片木畫卦/於壁上所以為卦)吉凶者言乎其失得也悔吝者言
乎其小疵也无咎者善補過也(此卦爻辭/之通例)集疏(語録問/小疵只)
(是未至於吉凶否曰悔是知道是錯便是進善之理吝/只是心下不足又不肯説只管怙惡庇護沒分曉然未)
(至大過故曰小疵○蔡氏曰吉凶悔吝无咎即卦與爻/之斷辭也失得者事之已成著者也小疵者事之得失)
(未分而能致得失者也善補過者/先本有咎修之則可以免咎也)是故列貴賤者存乎
位齊小大者存乎卦辨吉凶者存乎辭(位謂六爻之位/齊猶定也小謂)
(隂大/謂陽)集疏(語録問貴賤之位曰二四則四貴而二賤五/三則五貴而三賤上初則上貴而初賤又曰)
(齊小大者存乎卦齊猶分辨之意一云/猶斷也小謂否睽之類大謂泰謙之類)憂悔吝者存乎
介震无咎者存乎悔(介謂辨别之端盖善惡已動而未/形之時也於此憂之則不至於悔)
(吝矣震動也知悔則有以動/其補過之心而可以无咎矣)集疏(語録問悔吝未至於/吉凶是那初萌動可)
(以向吉凶之微處介又是悔吝之微處介字如所謂界/至界限之界是善惡初分界處於此憂之則不至於悔)
(吝矣曰然○丘氏曰第三章就吉凶悔吝上添入无咎/説既欲人於悔吝上著力尤欲人於介上用功盖人知)
(悔則以善補過而无咎雖未至吉亦不至凶也若又於/悔吝之介憂之則但有吉而已所謂㡬者動之微而吉)
(之先見者也併/悔吝亦皆无矣)是故卦有小大辭有險易辭也者各指
其所之(小險大易各隨所向○此/第三章釋卦爻辭之通例)集疏(語録問卦有小/大曰㸔來好㡳)
(卦便是大不好㡳卦便是小如復泰大有夬之類是好/㡳卦如睽困小過之類是不好㡳卦譬如人光明磊落)
(㡳便是好人昬昧迷亂㡳便是不好人所謂卦有小大/辭有險易大卦辭便平易小卦辭便艱險即此可見矣)
四易與天地準故能彌綸天地之道(易書卦爻具有天/地之道與之齊準)
(彌如彌縫之彌有終竟聨合/之意綸有選擇條理之意)集疏(語録曰天地有許多/道理易上皆有所以)
(與天地為準而能彌綸天地之道又曰彌若今所謂封/彌之彌是恁地糊合使泯无縫罅㡳意思綸如絡絲之)
(綸自有條理又曰綸謂兩條相合各有條理言雖彌得/外面无縫罅而中則事事物物各有條理彌則有脗合)
(不滲漏底意綸則有條理精密之意彌如大徳敦化綸/如小徳川流彌而不綸則空疎无物綸而非彌則判然)
(不相干此二字見得聖人下字甚密○愚案彌字從弓/猶治弓者以膠角纒緜脗合而成一物也綸字從絲猶)
(治絲者千條萬緒而使之各有條理也易書所以載天/地造化之理是與天地為準則能與天地為準則故能)
(彌合綸理天地間之理/而不散漫不紊亂也)仰以觀於天文俯以察於地理
是故知幽明之故原始反終故知死生之説精氣為物
游魂為變是故知鬼神之情狀(此窮理之事以者聖人/以易之書也易者隂陽)
(而已幽明死生鬼神皆隂陽之變天地之道也天文則/有晝夜上下地理則有南北髙深原者推之於前反者)
(要之於後隂精陽氣聚而成物神之/伸也魂游魄降敵而為變鬼之歸也)集疏(語録曰觀察/天地之文理)
(是就這天盤地盤上言始終生死是以循環言精氣鬼/神以聚散言其實不過隂陽兩端而已又曰物生之初)
(氣日至而滋息物生既盈氣日反而游散至之為神以/其伸也反之為鬼以其歸也又曰精氣者自无而有游)
(魂者自有而无自无而有神之情也自有而无鬼之情/也自无而有故顯而為物自有而无故隠而為變顯而)
(為物者神之狀也隠而為變者鬼之狀也大意不越有/无而已問天文有晝夜上下地理有南北髙深故是幽)
(明之所以然者曰晝明夜幽觀晝夜上下可見天文幽/明之所以然南明北幽髙明深幽觀南北髙深可見地)
(理幽明之所以然問原始反終曰反只如折轉來謂方/推原其始却折轉來看其終原字反字皆就人説反如)
(回頭之意又曰精氣為物是合精與氣而成物精魄而/氣魂也游魂為變變是魂魄相離獨説游魂而不言魄)
(魄離魂之意亦可見矣○又曰精氣為物游魂為變只/是聚散聚而為物神也散而為變鬼也神屬陽鬼屬隂)
(又錯綜而横看之則精為隂氣為陽鬼雖屬隂然魂氣/上游體魄下降亦是具隂陽如言徂落徂便是魂之游)
(落便是魄之降又曰陽魂為神隂魄為鬼鬼隂之靈神/陽之靈此以二氣言也然二氣之分實一氣之運故凡)
(氣之來而方伸者為神氣之往而既屈者為鬼陽主伸/隂主屈此以一氣言也○丘氏曰天文氣之所成地理)
(形之所成察者觀之詳天文屬陽陽明也明者易見故/可觀地理屬隂隂幽也幽者難知故當察故所以然也)
(人於仰觀俯察之中而求天地所以然之故則幽明之/理可識矣○泉峰龔氏曰情以理言狀以氣言知鬼神)
(之狀則知其情理氣本不相離也○愚謂易之書與天/地準故用易之書可以觀天地間之理觀天文而知明)
(察地理而知幽原始而知生反終而知死精氣為物則/知神之情游魂為變則知鬼之狀所以然者隂陽之變)
(化而/已矣)與天地相似故不違知周乎萬物而道濟天下故
不過旁行而不流樂天知命故不憂安土敦乎仁故能
愛(此聖人盡性之事也天地之道知仁而已知周萬物/者天也道濟天下者地也知且仁則知而不過矣旁)
(行者行權之知也不流者守正之仁也既樂天理而又/知天命故能无憂而其知益深隨處皆安而无一息之)
(不仁故能不忘其濟物之心而仁益篤盖仁/者愛之理愛者仁之用故其相為表裏如此)集疏(語録/曰與)
(天地相似故不違若此心在外必與天地不相似與天/地相似凡事都不出這範圍之内所以方得知周萬物)
(而道又能濟天下旁行便也不走作又曰旁行而不流/此是行小變而不失其大常又曰不流是本旁行是應)
(變處又曰安土者隨寓而安敦是敦厚去盡已私渾是/天理更无夾雜充足盈滿便是敦厚於仁㡳意思只是)
(既仁又仁便是敦乎仁敦仁是體能愛是及物處○新/安胡氏曰與天地相似故不違此統論聖人之體段知)
(周萬物道濟天下故不過此指仁知與天地相似之實/處不過對不違而言樂天知命故不憂知之盡也安土)
(敦乎仁故能愛仁之至也不憂對能愛而言此聖人仁/知之極而上下與天地同流者如此○愚案自仰以觀)
(於天文以上是聖人用易之書以窮理與天地相似以/下是聖人用易之書以盡性而所以窮理者隂陽之兩)
(端所以盡性者仁知二者而已知周萬物旁行樂天知/命皆知之事道濟天下不流安土敦乎仁皆仁之事知)
(之盡仁之至性/之所由盡也)範圍天地之化而不過曲成萬物而不
遺通乎晝夜之道而知故神无方而易无體(此聖人至/命之事也)
(範如鑄金之有模範圍匡郭也天地之化无窮而聖人/為之範圍不使過於中道所謂裁成者也通猶兼也晝)
(夜即幽明死生鬼神之謂如此然後可見至神之妙无/有方所易之變化无有形體也○此第四章言易道之)
(大聖人用/之如此)集疏(邵子曰神者易之主也所以无方易者/神之用也所以无體○臨卭張氏曰易)
(者隂陽也神者隂陽不測也○語録曰範如鑄冶模範/圍如圍裹天地之化本不可測度聖人恰如做一箇模)
(範都包裹了試言一端如一嵗分四時十二月二十四/氣之類又曰天地之化滔滔无窮如一爐金汁鎔化不)
(息聖人則為之鑄㵼成器使入模範匡郭不使過於中/道也曲成萬物而不遺此又是就事物之分量形質隨)
(其大小濶狹方圓无不各成就此物之理无有遺闕範/圍天地是極其大而言曲成萬物是極其小而言範圍)
(如大徳敦化曲成如小徳川流又曰自有大㡳範圍又/自有小㡳範圍而今且就人身上看一事有一箇範圍)
(通乎晝夜之道而知通猶兼言兼晝與夜皆知也問神/无方而易无體曰能範圍不過曲成不遺兼通而无所)
(不知方始見得這神无方而易无體若範圍有不盡而/曲成有所遺通晝而不通夜通夜而不通晝便是不知)
(便是神有方而易有體了又曰神自是无方易自是无/體方是四方上下神却或在此或在彼故云无方易无)
(體者或自隂而陽或自陽而隂无確定㡳故云元體○/愚案範圍天地之化而不過易之神所以立也曲成萬)
(物而不遺易之神所以行也通乎晝夜之道而知易之/所以神妙而聖人所以盡性至命也在書則謂之易在)
(天地間則謂之神神也易也一而已矣神妙不測/所以无方之可指變化无窮所以无體之可驗)總論
(項氏曰凡言易者皆指易之書也此書之作與天地準/故此書之用能彌綸天地之道此二句一章之至意也)
(自仰以觀於天文至知鬼神之情狀此三知者言易之/所知與天地準也自與天地相似故不違至安土敦乎)
(仁故能愛此四故者言易之能與天地準也自範圍天/地之化而不過至神无方而易无體此三者彌綸之功)
(也又曰範圍天地之化而不過即所謂彌也曲成萬物/而不遺即所謂綸也通乎晝夜之道而知即知幽明死)
(生鬼神/之事也)五一隂一陽之謂道(隂陽迭運者氣也/其理則所謂道)集疏(程/子)
(曰離了隂陽便无道所以隂陽者是道也隂陽氣也氣/是形而下者道是形而上者○語録曰隂陽氣也形而)
(下者也所以一隂一陽者理也形而上者也道即理之/謂也又曰一隂一陽往來不息則是道之全體非隂陽)
(之外别有道也又曰自一日言之則晝陽而夜隂自一/月言之則望前為陽望後為隂自一嵗言之則春夏為)
(陽秋冬為隂從古至今恁地滚將去只這箇隂陽是孰/使之然哉乃道也又曰大𫝊既曰形而上者謂之道矣)
(而又曰一隂一陽之謂道此豈真以隂陽為形而上者/哉正所以見一隂一陽雖屬氣然其所以為一隂一陽)
(者乃道體之所為也○愚案一隂一陽之謂道此以在/天地間造化而言道之全體也中庸曰率性之謂道此)
(以在人而言道之流行也大𫝊又曰形而上者謂之道/形而下者謂之器道對器而言即所以一隂一陽者也)
繼之者善也成之者性也(道具於隂而行乎陽繼言其/發也善謂化育之功陽之事)
(也成言其具也性謂物之所受言物生則有性而/各具是道也隂之事也周子程子之書言之備矣)集疏
(周子曰誠者聖人之本大哉乾元萬物資始誠之源也/乾道變化各正性命誠斯立焉純粹至善者也故曰一)
(隂一陽之謂道繼之者善也成之者性也元亨誠之通/利貞誠之復大哉易也性命之源乎○程伯子曰天只)
(是以生為道繼此生理即是善也善便有箇元㡳意思/元者善之長萬物皆有春意便是繼之者善也成之者)
(性却待他萬物自成其牲須得○語録曰繼之者氣之/方出而未有所成之謂也善即理之方行而未有所立)
(之名也成則物之已成性則理之已立者也又曰善之/與性固不可謂有二物也然繼之者善自其隂陽變化)
(而言成之者性自夫人物之稟受而言也隂陽變化流/行而未有窮陽之動也人物稟受一定而不可復易隂)
(之静也又曰繼之者善如水之流行成之者性如水之/止而成潭也又曰繼善便是元亨成性便是利貞問繼)
(善是道是器曰繼之成之是器善與性是道問繼是動/靜之間否曰靜之終動之始也且如四時到得冬月萬)
(物都歸窠了若不生來年便都息了盖是貞而復生元/无窮如此又曰繼之者善易中本是就造化上説到下)
(句成之者性方以人物而言又曰這箇理在天地間只/是善无有不善者生物得來方始名曰性只是這箇理)
(在天則曰命在人則曰性流行於造化處是善凝成於/我即是性又曰造化所以發育萬物為繼善萬物各正)
(其性命為成性問明道曰人生而靜以上不容説才説/性時便已不成性也凡人説性只是説繼之者善也孟)
(子言人性善是也夫所謂繼之者善也者猶水流而就/下也朱子曰此繼之者善也指發處而言之也性之在)
(人猶水之在山其清不可得而見也流出而見其清然/後知其本清也所以孟子只説見孺子入井皆有怵惕)
(惻隠之心處指以示人便知性之本善也易所謂繼之/者善也在性之先此所引繼之者善也在性之後蓋易)
(以天道之流行者言此以人性之發見者言惟天道流/行如此所以人性之發見亦如此○愚案繼之者善乾)
(道變化之義也成之者性各正性命之義也天道流行/發育萬物善之繼也元者善之長善即元也人物得所)
(稟受者性之成也率性/之謂道則性即道也)仁者見之謂之仁知者見之謂
之知百姓日用而不知故君子之道鮮矣(仁陽知隂各/得是道之一)
(隅故隨其所見而目為全體也日用不知則莫不飲食/鮮能知味者又其每下者也然亦莫不有是道焉或曰)
(上章以知屬乎天仁屬乎地與此不/同何也曰彼以清濁言此以動静言)集疏(程子曰這箇/義理仁者又)
(㸔做仁了也知者又看做知了也百姓又日用而不知/此所以君子之道鮮矣此箇亦不少亦不剰只是人看)
(他不見○語録曰此言萬物各具是性但氣稟不同各/以其性之所近者闚之故仁者只見得他發生流動處)
(而以為仁知者只見他貞靜處便以為知下此一等百/姓日用之間習矣不察行矣不著所以君子之道鮮矣)
(○愚謂道之全體徹上徹下初无間也道之流行則有/天人之異一隂一陽之謂道自夫造化而言繼之者善)
(自大造化之流行而言成之者性自夫人物之稟受而/言仁者見之謂之仁知者見之謂之知百姓日用而不)
(知自夫君子日用事物當行之理而言雖有天人之/分而道之全體則徹上徹下也非知道者孰能識之)顯
諸仁藏諸用皷萬物而不與聖人同憂盛徳大業至矣
哉(顯自内而外也仁謂造化之功徳之發也藏自外而/内也用謂機緘之妙業之本也程子曰天地无心而)
(成化聖人有/心而无為)集疏(程子曰運行之迹生育之功顯諸仁/也神妙无方變化无迹藏諸用也○)
(語録曰顯諸仁是可見㡳藏諸用是不可見㡳藏諸用/是顯諸仁骨子又曰顯諸仁是用㡳迹藏諸用是仁㡳)
(心又曰皷萬物而不與聖人同憂此言造化之理如聖/人則只是仁安得而无憂又曰天地造化是自然聖人)
(畢竟是有心去做所以説不與聖人同憂又曰无心便/是无憂成化便是皷萬物天地皷萬物亦曷嘗有心來)
(又曰皷萬物而不與聖人同憂此政是顯諸仁藏諸用/㡳時節盛徳大業便是顯諸仁藏諸用成就處也又曰)
(顯諸仁千條萬緒藏諸用只是一箇物事作顯諸仁㡳/骨子顯諸仁如春生夏長其發生彰露可見者藏諸用)
(是所以生長者藏在裏面而不可見譬之仁發出來便/是惻隠之心便是顯諸仁仁便藏在惻隠之心裏面便)
(是骨子天下萬事萬物其粲然發見處皆是顯然者然/一事自是一事一物自成一物便是用藏在這裏顯諸)
(仁者徳之所以盛藏諸用者業之所以成○蔡氏曰用/者神運无迹仁者庶物露生故在天則生者為仁所以)
(生者為用在聖人則發者為仁而所以發者為知同一/道也此言用而不言知天不可以知言也此天人之道)
(所以分也○泉峰龔氏曰仁内也體也而顯諸仁於外/用外也用也而藏諸用於内體顯於外則為用用藏於)
(内則為體此本義所謂顯者自内而外藏者自外而内/也語意與顯道神徳行相似盖道隠矣而易能顯之徳)
(行顯矣而易能神之皆交互為説但彼以隠顯言此以/内外言也○愚案仁内也發而為生育之功是顯諸仁)
(於外也用外也藴而為機緘之妙是藏諸用於内也體/用一源顯微无間者也造化之徳業運行變化於天地)
(之間豈容心也哉盖機緘之妙非衆人之所能測識/也聖人寓之於書則與天為一矣故曰易與天地準)富
有之謂大業日新之謂盛徳(張子曰富有者大而无/外日新者久而无窮)集
疏(語録曰先説箇富有方始説日新此與説宇宙相似/先是有這箇物事了方始相連續去○蔡氏曰富有)
(廣大不禦日新悠久无疆天髙地下萬物散殊其富有/之謂與隂陽升降變化无窮其日新之謂與○愚案大)
(業仁也故先言富有盛/徳用也故次言日新)生生之謂易(隂生陽陽生隂其/變无窮理與書皆)
(然/也)集疏(語録曰既説盛徳大業又説他只管恁地生去/所以接之以生生之謂易是漸説入易上去)
成象之謂乾效法之謂坤(效呈也法謂造化/之詳密而可見者)集疏(語録/曰效)
(法之謂坤到這箇坤時都仔細詳密了一箇是一箇模/様效猶呈也一似説效犬效牛效羊效馬言呈出許多)
(物大槩乾㡳只是做得箇形象到得坤㡳則漸次詳密/資始資生於此可見○蔡氏曰象者法之未定法者象)
(之已形乾主氣故曰成象坤主形故曰效法○項氏曰/繫辭於天地或稱成象成形或稱成象效法或稱法象)
(或稱觀象觀法大率皆以形對象故法字訓形/形即刑字故刑法通稱皆言其成形而不變也)極數知
來之謂占通變之謂事(占筮也事之未定者屬乎陽也/事行事也占之已決者屬乎隂)
(也極數知來所以通事之變張忠/定公言公事有隂陽意盖如此)集疏(語録曰占出這/事變人便依他)
(這箇做便是通變之謂事看來聖人到這處便説在占/上去則此書分明是要人占矣又曰盛徳大業至矣哉)
(是賛歎上面顯諸仁藏諸用自富有至效呈是説其理/如此用處都在極數知來與通變上面許多道理要做)
(這般/用)隂陽不測之謂神(張子曰兩在故不測○此第五/章言道之體用不外乎隂陽而)
(其所以然者則未/嘗倚於隂陽也)集疏(語録曰隂陽不測之謂神是總/結這一段不測者是在這裏又)
(在那裏便只是這一箇物事走來走去无處不在六十/四卦三百八十四爻許多變化只是這一箇物事周流)
(其間○丘氏曰上章言易无體此言生生之謂易惟其/生生所以无體上章言神无方此言陰陽不測之謂神)
(惟其不測所以无方言易而以乾坤繼之乾坤毁則无/以見易也言神而以占事先之占事則神有所託而顯)
(者也神易用而變化无窮其實則不越乎隂陽兩端而/已矣○泉峰龔氏曰生生之謂易日新之徳也成象效)
(法富有之業也知來通變顯諸仁也不測之神藏諸用/也自顯諸仁至此通是一意但顯諸仁以下是以造化)
(機緘之妙言生生之謂易以下是以易道言極數知來/以下是以卜筮言至隂陽不測乏謂神則造化機緘之)
(妙在於卜筮非至變至神其孰能與於此哉○愚謂道/之流行於天地間本一隂一陽而已而其流行之中有)
(節目焉以其繼之故謂之善以其成之故謂之性而性/成之後仁者謂之仁知者謂之知而百姓莫不日用矣)
(此天道之流行所以生人物而聖人獨能全斯道也自/顯諸仁以下又自天道以説歸易以其富有故謂之大)
(業以其日新故謂之盛徳以其生生不已故謂之易以/其成象效法故謂之乾坤以其知來通變故謂之占事)
(以其隂陽不測故謂之神雖有許多節目其實只一隂/一陽變化无窮而已一隂一陽之謂道此一章之綱也)
六夫易廣矣大矣以言乎逺則不禦以言乎邇則靜而
正以言乎天地之間則備矣(不禦言无盡靜而正言即/物而理存備言无所不有)
集疏(語録曰靜而正謂觸處皆見有此道不待安排不/待錯置雖至小至近至鄙至陋之事无不見有隨)
(處皆是无所欠缺只觀之人道便見又曰未動㡳須此/道理都是真實所以下箇正字○潘氏曰言乎逺則極)
(其所往而不禦言乎邇則不過靜正而已言乎天地之/間則洪纎髙下无一物之不備此易之所以廣大也)
夫乾其靜也專其動也直是以大生焉夫坤其靜也翕
其動也闢是以廣生焉(乾坤各有動靜於其四徳見之/靜體而動用靜别而動交也乾)
(一而實故以質言而曰大坤二而虚故以量言而曰廣/盖天之形雖包於地之外而其氣常行乎地之中也易)
(之所以廣/大者以此)集疏(語録曰健者天之性情其靜也專是性/其動也直是情坤亦然又曰其動也闢)
(大抵隂陽兩件如隂兩畫成一爻闢是兩開去翕是兩/合如地皮上生出物來地皮須開今天包著地在然天)
(之氣却盡在地中地却虚有以受天之氣所以大生廣/生大是一箇大㡳物事廣便容得許多物事大字實廣)
(字虚又曰以形言之則天包地外地在天中所以説天/之質大以氣言之則天之氣却在地之中地盡承受得)
(那天之氣所以説地之量廣天只是一箇物事從裏面/便實出來流行發生只是一箇物事所以説一而實地)
(雖緊實然却虚所以天之氣流行乎地之中皆從地裏/發出來所以説二而虚又曰乾靜專動直而大生坤靜)
(翕動闢而廣生這説隂陽體性如此卦畫也髣髴似恁/地又曰這箇只是説理然也是説畫有這理便有是畫)
(畫是載得那理㡳○愚案上言夫易廣矣大矣下言廣/大配天地則此廣大者盖指言易也易之廣大逺則不)
(禦所謂其大无外也邇則靜而正所謂其小无内也惟/其廣大也故天地之間萬事萬物无所不備而可以配)
(天地也又案乾坤本天地之性情專直翕闢又乾坤之/所以為性情也乾之靜也專一而不二其動也直直者)
(坤之徳也此乾交乎坤也坤之靜也翕聚而不散其動/也闢闢者乾之事也此坤交乎乾也乾坤靜則靜而正)
(專且翕動則直而闢而廣/大生焉則其逺也孰禦)廣大配天地變通配四時隂
陽之義配日月易簡之善配至徳(易之廣大變通與其/所言隂陽之説易簡)
(之徳配之天道人事/則如此○此第六章)集疏(語録曰廣大配天地以下以/易配天易簡之善配至徳以)
(易配人問配是配合㡳意思否曰是相似之意欲見其/廣大則於天地乎觀之欲見其變通則於四時乎觀之)
(欲知隂陽之義則觀於日月可見欲知易簡之善則觀/於人之至徳可見易簡是當行之理至徳是自家所得)
(者○愚案聖人以天道人事而寓於易故易之書可以/配天道人事也廣大乾坤也變通者乾變坤坤變乾也)
(乾陽而坤隂也/乾易而坤簡也)七子曰易其至矣乎夫易聖人所以崇
徳而廣業也知崇禮卑崇效天卑法地(十翼皆夫子所/作不應自著子)
(曰字疑皆後人所加也窮理則知崇如天而徳崇循/理則禮卑如地而業廣此其取類又以清濁言也)集
疏(語録曰知崇天也是致知事禮卑地也是踐履事知/識貴乎髙明踐履貴乎著實知既髙明須是放教著)
(實做去又曰知崇禮卑這是兩截知崇是知識超邁禮/卑是須就切實處行若知不髙則識見淺陋若履不切)
(則所行不實知識髙便是象天所行實便是法地又曰/知却要極於髙明禮却要極於卑順如禮儀三百威儀)
(三千纎悉委曲无非至卑之事又曰地卑便廣髙則狹/了人若㨂取髙㡳做便狹兩脚踏地做方得若是著件)
(物事填教二三尺髙便不穏了如何㑹廣地卑便㑹廣/世上更无卑似地㡳又曰人之知識不可不髙而行之)
(在乎小心如大學之格物致知是知崇之事誠意正心/修身齊家治國平天下是禮卑之事又曰學只是知與)
(禮他這意思却好禮便細密中庸致廣大盡精微等語/皆是知禮○丘氏曰知如天之崇故所知日進於髙明)
(而徳以崇禮如地之卑故所行日就乎平實而業以廣/○愚案子曰字乃後人所加恐學者以易其至矣乎屬)
(上章故加子曰以間之後面多/是引經故各加子曰字以喚起)天地設位而易行乎其
中矣成性存存道義之門(天地設位而變化行猶知禮/存性而道義出也成性本成)
(之性也存存謂存而又存/不已之意也○此第七章)集疏(語録曰天地設位一句/只是要引起説人之知)
(禮能如天地便能成性存存道義便自此出又曰成性/只是渾淪之性存而不失此便是道義之門便是生生)
(不已處又曰天地設位而易行乎其中以造化言之也/乾坤成列而易立乎其中以卦位言之也○蔡氏曰道)
(義之在造化則謂之易易之在人則謂之道義○愚案/天地設位而易行乎其中言天地纔分无非易道之流)
(行也成性存存道義之門性即理也易之理既存於易/之書則道義皆從此出矣故上面云夫易聖人所以崇)
(徳而廣/業也)八聖人有以見天下之賾而擬諸其形容象其
物宜是故謂之象(賾雜亂也象卦之/象如説卦所列者)集疏(語録曰賾雜/亂也見説文)
(古无此字只作嘖今從臣亦口之義又曰與傳嘖有煩/言之嘖同那從口這從臣是箇口裏説話多雜亂㡳意)
(思所以下面説不可惡若喚做好字不應説箇可惡字/也又曰聖人見隂陽之變化雜出纔畫一畫便有一箇)
(象只管生去只管不同六十四卦自六十四樣更生到/千以上卦亦自一卦一樣又曰聖人見那隂陽之變化)
(擬諸其形容未便是説那水火風雷之形容方是擬議/這卦看是甚形容始去象他物之冝一陽在二隂之下)
(則為雷象一隂在二陽之下/則為風象擬是比度之意)聖人有以見天下之動而
觀其㑹通以行其典禮繫辭焉以斷其吉凶是故謂之
爻(㑹謂理之所聚而不可遺處通謂理之可行而无/所礙處如庖丁解牛㑹則其族而通則其虚也)集
疏(語録曰㑹是四邊合聚來處通便是空處行得去便/是通又曰㑹是衆理聚處便有許多難易窒礙必於)
(其中得其通處乃可行耳如庖丁解牛於族處却批大/卻導大窽此是筋骨叢雜之所得其可通之理故十九)
(年而刃若新發於硎且如事理間若不於㑹處理㑹却/只見得一偏如何行得通須是於㑹處者理㑹其間却)
(自有箇通處便如脈理相似又曰㑹而不通則窒礙而/不可行通而不㑹亦不知許多曲直錯雜處故必觀㑹)
(通而後可行典禮又曰觀衆理之㑹擇其通者而行且/如有一事關著許多道理也有父子之倫也有君臣之)
(倫也有夫婦之倫若是父子重則就父子行將去而他/有不暇計若君臣重則行君臣之義而他不暇計此之)
(謂觀㑹通又曰典禮猶常禮常法又曰如堯舜/揖讓湯武征伐皆是典禮處典禮只是常事)言天下
之至賾而不可惡也言天下之至動而不可亂也(惡猶/厭也)
集疏(語録曰先儒多以頤字為至妙之意若如此説則/何以謂之不可惡頥只是箇雜亂宂閙㡳意思言)
(之而不惡者精粗本末无不盡也又曰不可惡者言雖/是雜亂聖人却於雜亂中見其不雜亂之理又曰雜亂)
(處人易得厭惡然而這都是道理合有㡳事自合理㑹/故不可惡動亦合有㡳事然上面各自有道理故自不)
(可亂問頤是説事物如此不是説卦否曰/卦亦如此三百八十四爻是多少雜亂)擬之而後言
議之而後動擬議以成其變化(觀象玩辭觀變玩占而/法行之此下七爻則其)
(例/也)集疏(語録問擬之而後言議之而後動凡一言一動/皆於易而擬議之否曰然又曰此變化只就人)
(事説擬議只是裁度自家言動使合此理變易以從道/之意如擬議得是便吉擬議不善則為凶矣又曰這變)
(化就人動作處説如下/所舉七爻皆變化也)鳴鶴在隂其子和之我有好爵
吾與爾靡之子曰君子居其室出其言善則千里之外
應之況其邇者乎居其室出其言不善則千里之外違
之況其邇者乎言出乎身加乎民行發乎邇見乎逺言
行君子之樞機樞機之發榮辱之主也言行君子之所
以動天地也可不慎乎(釋中孚九/二爻義)集疏(語録曰鶴鳴子/和好爵爾靡此)
(本是説誠信感通之理夫子却專以言行論之盖誠信/感通莫大於言行問言行樞機是言所發者至近所應)
(者甚逺否曰樞機便是鳴鶴在隂下面大槩只説這意/都不解著我有好爵二句○蔡氏曰萬化不窮感應二)
(端而已故夫子取中孚九二之辭而推廣其理也居其/室即在隂之義出其言即鳴之義千里之外應之即其)
(子和之之義特主乎人而言爾感應者心也言/者心之聲行者心之迹言行乃感應之樞機也)同人先
號咷而後笑子曰君子之道或出或處或黙或語二人
同心其利斷金同心之言其臭如蘭(釋同人九五爻義/言君子之道初若)
(不同而後實无間斷金如蘭/言物莫能間而其言有味也)集疏(語録曰其利斷金斷/是斷做兩段去○耿)
(氏曰或出或處或黙或語者物或間之而其迹異也迹/雖異而心同故物不得而終間焉其利斷金則其間除)
(矣間除則合故又曰同心之言其臭如蘭其相好之无/斁也○蔡氏曰或出或處或黙或語即先號咷後笑之)
(義○泉峰龔氏曰此以出處語黙釋先號咷而後笑與/周公爻辭本文小異各隨其意解之可也○愚案同人)
(爻稱先號咷而後笑而夫子釋之以其利斷金其臭如/蘭盖六二與九五為正應故其同心感應如此而物終)
(莫之能/間也)初六藉用白茅无咎子曰苟錯諸地而可矣藉
之用茅何咎之有慎之至也夫茅之為物薄而用可重
也慎斯術也以往其无所失矣(釋大過初/六爻義)集疏(蔡氏曰/物之置)
(於地亦可安矣而又藉之以茅過於慎也凡天下之事/過則有失惟過於慎則无所失故无咎○愚謂錯諸地)
(果何物而以茅藉之盖隂居陽下故也四陽在上而一/隂承之猶以茅而藉物則其敬謹之至得巽順之義也)
勞謙君子有終吉子曰勞而不伐有功而不徳厚之至
也語以其功下人者也徳言盛禮言恭謙也者致恭以
存其位者也(釋謙九三爻義徳言盛禮言/恭言徳欲其盛禮欲其恭也)集疏(程子曰/謙也者)
(致恭以存其位夫君子履謙乃其常行非為保其位而/為之也而言存其位者如言為善有令名君子豈為令)
(名而為善哉亦言有令名者為善之故也○愚案勞而/不伐有功而不徳釋勞謙徳言盛禮言恭釋君子之人)
(致恭以存其位釋/有終吉之義也)亢龍有悔子曰貴而无位髙而无民
賢人在下位而无輔是以動而有悔也(釋乾上九爻義/當屬文言此盖)
(重/出)不出戸庭无咎子曰亂之所生也則言語以為階君
不密則失臣臣不密則失身㡬事不密則害成是以君
子慎密而不出也(釋節初/九爻義)集疏(蔡氏曰人之招禍惟言/為甚故言在人所當節)
(也密於言語即不出户庭之義○愚案節初九曰不出/户庭无咎九二曰不出門庭凶是有時而不當出有時)
(而當出也今曰亂之所生言語以為階甚矣言之招禍/也諺云禍從口出言之當謹也不特戒於初九雖九二)
(之當出亦當/以言為戒也)子曰作易者其知盜乎易曰負且乗致寇
至負也者小人之事也乗也者君子之器也小人而乗
君子之器盜思奪之矣上慢下暴盜思伐之矣慢藏誨
盜冶容誨淫易曰負且乗致冦至盜之招也(釋解六三/爻義○此)
(第八章言/卦爻之用)集疏(蔡氏曰聖人作易以盡情偽盗之情亦/无不知也人之有釁盜乃乗之解之六)
(三據非其位所以致冦也推而言之上/慢下暴慢藏冶容皆其致冦之釁也)總論(蔡氏曰自/中孚初爻)
(至此乃夫子擬議之辭而為三百八十四爻之凡例也/爻之有義非辭不明而天下之事變化无窮又豈辭之)
(所能備哉苟玩之者拘而不通則一爻不過一事而已/擬議以成其變化其所以示人者詳矣然夫子之辭又)
(特發其端耳學易/者當玩而有得也)□天一地二天三地四天五地六天
七地八天九地十(此簡本在第十六章之首程子曰冝/在此今從之此言天地之數陽竒隂)
(偶即所謂河圖者也其位一六居下二七居上三八居/左四九居右五十居中就此章而言之則中五為衍母)
(次十為衍子次一二三四為四象之位次六七八九為/四象之數二老位於西北二少位於東南其數則各以)
(其類交錯/於外也)集疏(語録曰一二三四五天地之生數也六/七八九十天地之成數也○蔡氏曰自)
(其竒偶而分之則一三五七九為陽二四六八十為隂/自其先後而分之則生數為陽成數為隂也又曰天地)
(者隂陽對待之定體也一至十者隂陽流行之次序也/然對待非流行則不能變化流行非對待則不能自行)
(而五十五者則/流行之細分也)天數五地數五五位相得而各有合天
數二十有五地數三十凡天地之數五十有五此所以
成變化而行鬼神也(此簡本在大衍之後今案宜在此/天數五者一三五七九皆竒也地)
(數五者二四六八十皆偶也相得謂一與二三與四五/與六七與八九與十各以竒偶為類而自相得有合謂)
(一與六二與七三與八四與九五與十皆兩相合二十/有五者五竒之積也三十者五偶之積也變化謂一變)
(生水而六化成之二化生火而七變成之三變生木而/八化成之四化生金而九變成之五變生土而十化成)
(之鬼神謂凡竒偶生/成之屈伸往來者)集疏(孔氏曰天一與地六相得合/為水地二與天七相得合為)
(火天三與地八相得合為木地四與天九相得合為金/天五與地十相得合為土也○語録曰五位相得而各)
(有合是兩箇意在十干甲乙木丙丁火戊己土庚辛金/壬癸水便是相得甲與己合乙與庚合丙與辛合丁與)
(壬合戊與癸合是各有合又曰卦須八而數須十八是/隂陽數十是五行數一隂一陽便是二以二乗二便是)
(四以四乗四便是八五行本只是五而有十者盖一箇/包兩箇如木便包甲乙火便包丙丁土便包戊己金便)
(包庚辛水便包壬癸所以為十○蔡氏曰成變化行鬼/神其五行之謂與夫隂陽五行不能相无也易言隂陽)
(故不容及五行夫子特於此章發之○泉峰龔氏曰五/位相得之説當從孔氏盖既謂之五位相得則是指一)
(六居北二七居南三八居東四九居西五十居中而言/且一二三四之相得不見其用故不若孔之的也○愚)
(案天地只是隂陽而已天一地二只是隂陽相間而成/五行一與二相得則陽與隂相得謂各有合者不特一)
(與六合而為水之類而已一與二三與四五與六七與/八九與十一隂一陽亦皆有合也一二三四五天地生)
(數之合六七八九十天地成數之合一三五七九天數/二十有五陽竒數之合也二四六八十地數三十隂偶)
(數之合也凡天地之數五十有五陽竒隂偶之數合也/以十二支而言子與丑寅與夘皆相得之類子與丑合)
(寅與亥合夘與戌合辰與酉合已與申合午與未合不/特是也亥子合為水寅夘合為木已午合為火申酉合)
(為金辰戌丑未分旺四季辰合寅夘而為春未合已午/而為夏戌合申酉而為秋丑合亥子而為冬所謂各有)
(合者非止/一端也)大衍之數五十其用四十有九分而為二以
象兩掛一以象三揲之以四以象四時歸竒於扐以象
閏五嵗再閏故再扐而後掛(大衍之數五十盖以河圖/中宫天五乗地十而得之)
(至用以筮則又止用四十有九盖皆出於理勢之自然/而非人之智力所能損益也兩謂天地也掛懸其一於)
(左手小指之間也三三才也揲間而數之也竒所揲四/數之餘也扐勒於左手中三指之兩間也閏積月之餘)
(日而成月者也五嵗之間再積日而再成月故五嵗之/中凡有再閏然後别起積分如一掛之後左右各一揲)
(而一扐故五者之中凡有/再扐然後别起一掛也)集疏(程子曰大衍之數五十/數始於一而備於五小)
(衍之而成十大衍之則為五十五十數之成也○語録/曰河圖五十五是天地自然之數大衍之數五十是聖)
(人去這河圖裏面取那天五地十衍出這箇數大槩河/圖是自然㡳大衍是以揲蓍求卦㡳又曰大衍五十而)
(蓍一根百莖可當大衍之數者二故揲蓍之法取五十/莖為一握置其一不用以象太極而其當用之䇿四十)
(有九盖兩儀之體具而未分之象也或問大衍之義曰/天地之數五十有五虚其中五數便是五十又虚天一)
(故用四十有九此一説也天五為生數之極十為成數/之極以五乗十以十乗五亦為五十此一説也又數始)
(於一而成於五小衍之成十大衍之成五十此又一説/也又曰掛一一嵗揲左二嵗扐左三嵗一閏揲右四嵗)
(扐右五嵗再閏也一掛之間凡再扐即五嵗之間凡再/閏之象也○吕氏曰參天兩地以為五小衍之成十兩)
(其五也大衍之為五十十其五也○西山蔡氏曰五嵗/再閏者一變之中自有五節掛一為一節揲左為二節)
(歸左之竒為三節揲右為四節歸右之竒於扐為五節/一節象一嵗三節一歸竒象三嵗一閏五節再歸竒象)
(五嵗再閏○都氏曰天地之數五十有五而大衍之數/五十者盖數備於五而五十所宗者五也大衍之數五)
(十而其用四十有九者蓋數始於一而四十有九數之/所宗者一也○愚案天地之數五十有五者河圖之數)
(也大衍之數五十者洛書地十圖之數也洛書戴九履/一左三右七二四為肩六八為足五為心腹乃天五一)
(圖耳天一至地十盖有十圖天一圖藏六成數得數四/十九地二圖藏七成數得數四十八天三圖藏八成數)
(得數四十七地四圖藏九成數得數四十六天五圖藏/十成數得數四十五地六圖藏一生數得數五十四天)
(七圖藏二生數得數五十三地八圖藏三生數得數五/十二天九圖藏四生數得數五十一地十圖藏五生數)
(得數五十五大衍之數也其圖次序一由洛書天五圖/數所推盖數始於一小衍之成十天一至地十是也大)
(衍之成五十天一至地十十圖是也舍地十圖之五十/而不用而用天一圖之四十有九者一為數之始而能)
(變十為數之終而不能變也故五十為體數而四十九/為用數此十圖乃康節之所推言出於希夷今以大衍)
(之數合之良為有用然則章首天一地二天三地四天/五地六天七地八天九地十正為此大衍張本而彼則)
(河圖之數五十有五而此則大衍之數五十由虚五而/生也大衍之用數四十有九由虚六而生也謹綴其圖)
(於首知易君/子必有取焉)乾之䇿二百一十有六坤之䇿百四十有
四凡三百有六十當期之日(凡此䇿數生於四象盖河/圖四面太陽居一而連九)
(少隂居二而連八少陽居三而連七太隂居四而連六/揲蓍之法則通計三變之餘去其初掛之一凡四為竒)
(凡八為偶竒圓圍三偶方圍四三用其全四用其半積/而數之則為六七八九而第三變揲數䇿數亦皆符㑹)
(盖餘三竒則九而其揲亦九䇿亦四九三十六是為居/一之太陽餘二竒一偶則八而其揲亦八䇿亦四八三)
(十二是為居二之少隂二偶一竒則七而其揲亦七䇿/亦四七二十八是為居三之少陽三偶則六而其揲亦)
(六䇿亦四六二十四是為居四之老隂是其變化往來/進退離合之妙皆出自然非人之所能為也少隂退而)
(未極乎虚少陽進而未極乎盈故此獨以老陽老隂計/乾坤六爻之䇿數餘可推而知也期周一嵗也凡三百)
(六十五日四分日之一此/特舉成數而槩言之耳)集疏(文集曰䇿者蓍之莖數/所謂乾坤二篇之䇿者)
(以掛扐之外見存蓍數而言盖揲蓍之法凡三揲掛扐/通十三䇿而見存三十六策則為老陽三揲掛扐通十)
(七䇿而見存三十二䇿則為少隂三揲掛扐通二十一/䇿而見存二十八䇿則為少陽三揲掛扐通二十五䇿)
(而見存二十四䇿則為老隂大𫝊専以六爻乗二老而/言故曰乾之䇿二百一十有六坤之䇿百四十有四凡)
(三百有六十三百六十者隂陽之合其數必齊若乾坤/皆得少陽少隂則乾之䇿六其二十八而為百六十八)
(坤之䇿六其三十二而為百九十二/其合亦為三百六十此則不可易也)二篇之䇿萬有一
千五百二十當萬物之數也(二篇謂上下經凡陽爻百/九十二得六千九百一十)
(二䇿隂爻百九十二得四/千六百八䇿合之得此數)集疏(語録曰二篇之䇿當萬/物之數亦是取象之義)
(不是萬物恰有此數○郭氏曰乾坤之䇿皆取老隂老/陽之數老陽之數三十有六六之則乾之䇿故二百一)
(十有六老隂之數二十有四六之則坤之䇿故百四十/有四二篇之䇿凡陽爻百九十二皆乾之九也隂爻百)
(九十二皆坤之六也合而為䇿萬/有一千五百二十象萬物之數也)總論(語録曰係辭言/蓍法大抵只是)
(解其大略想别有文字今不可見但知天數五地數五/此是舊文五位相得而各有合是孔子解文天數二十)
(有五地數三十凡天地之數五十有五此是舊文此所/以成變化而行鬼神此是孔子解文分而為二是本文)
(以象兩是解掛一揲之以四歸竒於扐皆是本文以象/三以象四時以象閏之類皆是解文也乾之䇿二百一)
(十有六坤之䇿百四十有四孔子則斷之以當期之日/二篇之䇿萬有一千五百二十孔子則斷之以當萬物)
(之數於此可見又曰蓍卦當初聖人用之亦須有箇見/成圖算後自失其𫝊所僅存者只有這㡬句其間已自)
(是添入字去説他了○蔡氏曰天地之運大小皆極乎/三百六十大衍乾坤之䇿當期之日真所謂與天地相)
(似/也)是故四營而成易十有八變而成卦(四營謂分二掛/一揲四歸竒也)
(易變也謂一變也三變成/爻十八變則成六爻也)集疏(語録曰營謂經營易即/變也凡四度經營蓍䇿)
(乃成一變也積十二營三掛六扐乃成三變然後成爻/十有八變而成卦者謂既三變而成一爻復合四十九)
(蓍如前經營積十八變/則成六爻而為一卦也)八卦而小成(謂九變而成三/畫得内卦也)引
而伸之觸類而長之天下之能事畢矣(謂已成六爻而/視其爻之變與)
(不變以為動靜則一卦可變而為六十/四卦以定吉凶凡四千九十六卦也)顯道神徳行是
故可與酬酢可與佑神矣(道因辭顯行以數神酬酢謂/應對佑神謂助神化之功)
集疏(語録曰道較微妙无形影因卦辭説出來道這是/吉這是凶這可為這不可為徳行是人做㡳事因)
(數推出來方知得這不是人硬地做都是神之所為又/曰此説蓍龜之用也道理因此顯著徳行是人事却須)
(取必於蓍既知吉凶而後可以酬酢事變神不能自説/吉凶與人必俟易始著見是易能佑助於神也○項氏)
(曰易之成書雖曰六十四卦而反覆推衍不出乎八卦/故彖辭用八卦之義以成六十四卦之義象辭因八卦)
(之象以成六十四卦之象以是八者推而達天地萬物/之情古今萬世之變无不合者故曰八卦而小成言其)
(義之約也引而伸之觸類而長之天下之能事畢矣言/其用之周也是故天道雖幽可闡之以示乎人人事雖)
(顯可推之以合乎天明可以酬酢事物之冝幽可以賛/助神化之妙故曰顯道神徳行可與酬酢可與佑神矣)
(○蔡氏曰顯道闡幽也神徳行微/顯也如是則可以應變而助神矣)子曰知變化之道者
其知神之所為乎(變化之道即上文數法是也皆非人/之所能為故夫子歎之而門人加子)
(曰以別上文也○此第九章言天地大衍之數揲蓍求/卦之法然亦略矣意其詳具於太卜筮人之官而今不)
(可考耳其可推/者啓蒙備言之)集疏(泉峰龔氏曰此所謂知變化之道/者其知神之所為即承上文所謂)
(成變化而行鬼神為言也盖河圖之數竒偶相合體也/故曰所以成變化而行鬼神大衍之數錯綜成卦用也)
(故曰知變化之道其知神之所為成變化所以行鬼神/故知變化之道則知神之所為變化者神之所為而神)
(不離於變化知道者必能知之○愚案神也者妙萬物/而為言隂陽不測之謂神能知易道變化之妙則知神)
(之所為神之所為不測固未易知也能知變化之/道則神不外是矣非天下之至神其孰能與於此)十易
有聖人之道四焉以言者尚其辭以動者尚其變以制
器者尚其象以卜筮者尚其占(四者皆變化之道/神之所為者也)集疏
(語録問以言者尚其辭以言是取其言以明理斷事如/論語舉不恒其徳或承之羞之類否曰是以卜筮者尚)
(其占卜用龜亦使占否曰不用只是文勢如此又曰易/有聖人之道四焉今且以乾初九一爻明之如潛龍勿)
(用辭也陽至九而極則變為隂變也潛龍象也勿用占/也推之三百八十四爻莫不皆然也問辭占是一類動)
(器是一類所以下文至精合辭占説至變合變象説曰/然辭占是一類者曉得辭方知得占若與人説話曉得)
(他言語方見得他胷中底藴變是事/之始象是事之已形者故亦是一類)是以君子將有為
也將有行也問焉而以言其受命也如響无有逺近幽
深遂知來物非天下之至精其孰能與於此(此尚辭尚/占之事言)
(人以蓍問易求其卦爻之辭而以之發言處事則易受/人之命而有以告之如響之應聲以決其未來之吉凶)
(也以言與以言者尚其辭之以言義同命則將/筮而告蓍之語冠禮筮日宰自右賛命是也)集疏(語/録)
(曰問焉而以言若以上下文義推之而以言則是命筮之/之辭古人亦大段重筮但而以言三字義拗若作以易)
(言説似於上/下文不順也)參伍以變錯綜其數通其變遂成天地之
文極其數遂定天下之象非天下之至變其孰能與於
此(此尚象之事變則象之未定者也參者三數之也伍/者五數之也既參以變又伍以變一先一後更相考)
(覈以審其多寡之實也錯者交而互之一左一右之謂/也綜者總而挈之一低一昻之謂也此亦皆謂揲蓍求)
(卦之事盖通三揲兩手之䇿以成隂陽老少之畫究七/八九六之數以定卦爻動靜之象也參伍錯綜皆古語)
(而參伍尤難曉案荀子云窺敵制變欲伍以參韓非曰/省同異之言以知朋黨之分偶參伍之驗以責陳言之)
(實又曰參之以比物伍之以合參史記曰必參而伍之/又曰參伍不失漢書曰參伍其賈以類相準此足以相)
(發明/矣)集疏(語録曰紀數之法以三數之則遇五而齊以/五數之則遇三而會又曰若其他數猶可凑)
(參伍兩數自是參差不齊所以舉為言又曰揲蓍本无/三數五數之法只言交互參考皆有自然之數如三三)
(為九三二為六之類雖不用以揲蓍而推考變通則未/嘗不用也又曰錯綜是兩様錯是往來交錯之義有迭)
(相為用之意綜者條而理之也如機上織㡳綜一箇上/去一箇下來隂上去做陽陽下來做隂便是綜相似又)
(曰錯綜其數便又是九八七六九對八便是東西相錯/六上生七為陽九下生八為隂便是上下為綜又曰錯)
(綜自是兩事參伍錯綜又各是一事參伍所以通之其/治之也簡而疎錯綜所以極之其治之也繁而密又曰)
(成天地之文者若卦爻之陳列變態者是也定天下之/象者物象皆有定理足以經綸天下之事也○新安胡)
(氏曰荀子註伍參猶雜也使間諜或/參之或伍之於敵間而盡知其事)易无思也无為也
寂然不動感而遂通天下之故非天下之至神其孰能
與於此(此四者之體所以立而用所以行者也易指蓍/卦无思无為言其无心也寂然者感之體感通)
(者寂之用人心之/妙其動靜亦如之)集疏(程子曰寂然不動之象森然已/具在感而遂通感則只是自内)
(感不是外面將一件物來感於此也○語録曰蓍卦何/嘗有思有為但只是扣著便應无所不通所以為神耳)
(非是別有至神在蓍卦之外也易是箇无情㡳物事故/寂然不動占之者吉凶善惡隨處著見乃感而遂通也)
(又曰易无思慮也无作為也其寂然者无時而不感其/感通者无時而不寂也是乃天命之全體人心之至正)
(所謂體用之一源流行而不息者也疑若不可以時處/分矣然於其未發也見其感通之體於其已發也見其)
(寂然之用亦各有當而實未嘗分焉又曰人之一身知/覺運用莫非神之所為則心者固所以主於身而无動)
(靜語黙之間者也然方其靜也事物未至思慮未萌而/一性渾然道義全具其所謂中是乃心之所以為體而)
(寂然不動者也及其動也事物交至思慮萌焉則七情/迭用各有攸主其所謂和是乃心之所以為用感而遂)
(通者也然性之靜也不能不動也而必有節焉是則心/之所以寂然感通周流貫徹而體用未始相離也又曰)
(方其存也思慮未萌而知覺不昧是則靜中之動復之/所以見天地之心也及其察也事物紛糾而品節不差)
(是則動中之靜艮之所以不獲其身不見其人也有以/主乎靜中之動是以寂而未嘗不感有以察乎動中之)
(靜是以感而未嘗不寂寂而嘗感感而嘗寂此心之周/流貫徹而无一毫之不仁也又曰寂是體感是用當其)
(寂時理固在此必感而後發如仁感為惻隠未感時只/是仁義感為羞惡未感時只是義又曰寂然不動感而)
(遂通天下之故與窮理盡性以至於命本只是/説易不是説人諸家皆是借來就人上説亦通)夫易聖
人之所以極深而研㡬也(研猶審也㡬微也所以極深/者至精也所以研㡬者至變)
(也/)集疏(語録問如何是極深曰聖人都曉得至深難見/㡳道理都就易上見得問如所謂幽明之故死)
(生之説鬼神之情狀之類否曰然問如何是研㡬曰便/是研磨出那㡬微來且如卦在這裏便有吉凶有悔吝)
(㡬㣲毫釐處都研出來又曰易傳有那深有那㡬聖人/便用極出那深研出那㡬研是研磨至㡳之意詩書禮)
(樂皆是説那已有㡳事惟是易説那未有㡳事研㡬是/不待他顯著只在那茫昧時都處置了又曰研是研窮)
(他㡬便是周子所謂動/而未形有无之間也)唯深也故能通天下之志唯㡬
也故能成天下之務唯神也故不疾而速不行而至(所/以)
(通志而成務者/神之所為也)集疏(程子曰唯神也故不疾而速不行/而至神无速亦无至須如此言者)
(不如是不足以形容故也○張子曰一故神譬之人身/四體皆一物故能觸之而无不覺不待心使至此而後)
(覺也此所謂感而遂通不行而至不疾而速也○語録/曰深就心上説㡬就事上説㡬便是有那事了雖是微)
(畢竟是有深在心甚𤣥奥㡬臣事半微半顯通天下之/志猶言開物故其下説承務又曰幽是幽深通是開通)
(人所以蔽塞只為他淺若是深後便能/開通人志道理若淺如何開通得人)子曰易有聖人
之道四焉者此之謂也(此第十章承上章之意/言易之用有此四者)□子曰
夫易何為者也夫易開物成務冒天下之道如斯而已
者也是故聖人以通天下之志以定天下之業以斷天
下之疑(開物成務謂使人卜筮以知吉凶而成事業冒/天下之道謂卦爻既設而天下之道皆在其中)
集疏(語録曰冒只是罩得天下許多道理在裏自今觀/之也是如何出得他箇又曰易之為書大抵皆因)
(卜筮而設教逐卦逐爻開示吉凶包括无遺如將天下/許多道理覆冒在其中故曰冒天下之道今人説易所)
(以不將卜筮為主者只是怕小却這道理殊不知由卜/筮而推上通鬼神下通事物精及於无形粗及於有象)
(皆包罩在此隨取隨得居則觀象玩辭動則觀變玩占/只自體察便自見吉凶之理又不待卜筮而後見也○)
(泉峰龔氏曰通志以開物言定業以成務言斷疑以冒/天下之道言惟其能冒天下之道所以能斷天下之疑)
(苟其道有不備又何足/以斷天下之疑也哉)是故蓍之徳圓而神卦之徳方
以知六爻之義易以貢聖人以此洗心退藏於密吉凶
與民同患神以知來知以藏往其孰能與於此哉古之
聰明叡知神武而不殺者夫(圓神謂變化无方方知謂/事有定理易以貢謂變易)
(以告人聖人體具三者之徳而无一塵之累无事則其/心寂然人莫能窺有事則神知之用隨感而應所謂无)
(卜筮而知吉凶也神武不殺/得其理而不假其物之謂)集疏(張子曰圓神故能通/天下之志方知故能)
(定天下之業易貢故能斷天下之疑○文集曰蓍以七/為數是未成卦時所用未有定體故其徳圓而神所以)
(知來卦以八為數是因蓍之變而成已有定體故其徳/方以知所以藏往又曰此字指蓍卦之徳六爻之義而)
(言洗心言聖人玩此理而黙契其妙也又曰以此洗心/者中心渾然此理别无他物退藏於密只是未見於用)
(所謂寂然不動也○語録曰一卦之中凡爻辭所載皆/是已著㡳道理此藏往也占得此爻却因已見底道理)
(推求出來㡳事便是知來又曰神以知來知以藏往皆/具此道理却未用之蓍龜故曰神武而不殺者夫此言)
(只是譬喻謂聖人已具此理却不犯手爾○丘氏曰四/十九蓍分掛揲扐隂陽老少變化无方故其徳圓而神)
(六十四卦象辭森列吉凶得失一定不易故其徳方以/知貢猶告也三百八十四爻剛柔迭用九六相推其理)
(又變易以告人故其/義易以貢○易音亦)是以明於天之道而察於民之故
是興神物以前民用聖人以此齋戒以神明其徳夫(神/物)
(謂蓍龜湛然純一之謂齋肅然警惕之謂戒明天道故/知神物之可興察民故故知其用之不可不有以開其)
(先是以作為卜筮以教人而於此焉齋戒以考/其占使其心神明不測如鬼神之能知來也)集疏(語/録)
(曰聖人見得天道人事都是這道理蓍龜之靈都包得/盡於是作為卜筮使人因卜筮知得道理都在這裏面)
(問明察之義曰察深於明明只是大槩明得這道理耳/孟子所言明察與易同○先生整容而誦聖人以此齋)
(戒以神明其徳夫曰便是聖人也要神明這箇本是一/箇靈聖㡳物事自然齋戒便㑹靈聖不齋戒便不靈聖)
(古人所以七日戒三日齋問齋戒只是敬否曰固是敬/但齋較謹於戒到那湛然純一時那肅然警惕也无了)
(又曰聖人於卜筮其齋之心虚靜純一戒謹恐懼却只/是退聴於鬼神○問神明其徳曰顯道神徳行便是這)
(神字這都不是自家做得却都若神之所為又曰是以/明於天之道至以前民用此言作易之事聖人以此齋)
(戒以神明其徳夫/此言用易之事)總論(文集曰方其退藏而與民同患/之用已具及其應變則又齋戒)
(以神明其徳此則非聖人不能與又曰洗心聖人玩辭/觀象理與心㑹也齋戒聖人觀變玩占臨事而敬也○)
(語録曰是故聖人以通天下之志以定天下之業以斷/天下之疑此只是説蓍龜到蓍之徳圓而神以下却是)
(從源頭説而未是説卜筮明於天之道以下方説蓍龜/乃是發用處是興神物以前民用聖人既具此理又將)
(此理復就蓍龜上發明出來使民亦得前知而用之也/聖人以此齋戒以神明其徳徳即聖人之徳聖人自用)
(此理又用蓍龜之理以神明之又曰蓍與卦以徳言爻/以義言但只是具此道理在此而已下文説神以知來)
(便是以蓍之徳知來知以藏往便是以卦之徳藏往洗/心退藏言體知來藏往言用然亦只言體用具矣而未)
(及使出來處猶武是殺人㡳事聖人却存此而不殺也/到下文是興神物以前民用方發揮許多道理以盡見)
(於用也○丘氏曰心即神明之舍人能洗之而无一㸃/之累則此心靜與神明一於揲蓍求卦之時能以齋戒)
(存之則此心動與神明通心在則神在矣不然蓍/卦特枯莖蠧䇿耳何以神明其徳靈應如此哉)是故
闔户謂之坤闢戸謂之乾一闔一闢謂之變往來不窮
謂之通見乃謂之象形乃謂之器制而用之謂之法利
用出入民咸用之謂之神(闔闢動靜之機也先言坤者/由靜而動也乾坤變通者化)
(育之功也見象形器者生物之序也法者聖/人修道之所為而神者百姓自然之日用也)集疏(語録/問闔)
(戸謂之坤一段曰只是這一物以其闔謂之坤以其闢/謂之乾以其闔闢謂之變以其不窮謂之通發見而未)
(形謂之象成形謂之器聖人修禮之教謂之法百姓日/用則謂之神又曰利用出入者便是人生日用離他不)
(得又曰民之於易隨取而各足易之於民周徧而不窮/所以謂之神○徐氏曰天道流行有動有靜猶戸之闔)
(闢也陽之嘘也戸之闢也羣蟄由是而作也是謂之乾/隂之翕也户之闔也羣動由是而息也是謂之坤先坤)
(後乾隂陽之義也一闔一闢交易代換是謂之變往來/不窮運行悠久是謂之通物生之初微而可見則謂之)
(象物成之後實而有形則謂之器聖人因象器之自然/修道立教制器利用有不容違之則是謂之法民生日)
(用或出或處民咸/用之是謂之神)是故易有太極是生兩儀兩儀生四
象四象生八卦(一每生二自然之理也易者隂陽之變/太極者其理也兩儀者始為一畫以分)
(隂陽四象者次為二畫以分太少八卦者次為三畫而/三才之象始備此數言者實聖人作易自然之次第有)
(不假絲毫智力而成者畫卦揲/蓍其序皆然詳見序例啓蒙)集疏(語録曰此太極却/是為畫卦設當未)
(畫卦前太極只是一箇渾淪㡳道理裏面包含隂陽剛/柔竒偶无所不有及畫一竒一偶是生兩儀再於一竒)
(畫上加一竒此是陽中之陽又於一竒畫上加一偶此/是陽中之隂又於一偶上加一竒此是隂中之陽又於)
(一偶上加一偶此是隂中之隂是謂四象所謂八卦者/一象上有兩卦每象各添一竒一偶便是八卦又曰太)
(極便是一到得生兩儀時這太極便在兩儀中生四象/時這太極便在四象中生八卦時這太極便在八卦中)
(又曰易有太極是生兩儀是先從實理處説其論生則/俱生則太極在隂陽裏但言其次序則須有這實理方)
(始有隂陽雖然自見在事物觀之則隂陽函太極推本/而言則太極生隂陽也○文集曰此一節乃孔子發明)
(伏羲畫卦自然之形體次第最為切要古今説者惟康/節明道二先生為能之故康節之言曰一分為二二分)
(為四四分為八八分為十六十六分為三十二三十二/分為六十四猶根之有榦榦之有枝愈大則愈小愈細)
(則愈繁而明道以為加一倍法其發明夫子之言又可/謂最切要矣○愚案以卦畫言之則一生二二生四四)
(生八此以象數言也以理氣而論太極未分則天地未/判之時也天地雖未判而隂陽四象八卦固已寓於其)
(中矣太極既分而天地判所謂生兩儀也兩儀既立而/春夏秋冬之循環不已温涼寒暑之流行无窮四象著)
(矣四象著而天地水火雷風山澤之氣交感發其間而/八卦之名立焉故上面言乾坤闔闢下面言天地四時)
(也莊子謂易以/道隂陽正此意)八卦定吉凶吉凶生大業(有吉有凶/是生大業)集
疏(語録曰伏羲畫八卦只此數畫該盡天下萬物之理/又曰八卦列於六經為萬世文字之祖又曰卦畫既)
(立便有吉凶在裏面是隂陽往來交錯於其間則有消/長之不同長者便為主消者便為客事則有當否之或)
(異當者便是善否者便是惡即其主客善惡之辨而吉/凶見矣故曰八卦定吉凶吉凶既決定而不差則以之)
(立事而大業自此生矣○愚案自太極分而至於八卦/吉凶已見矣吉凶生大業則六十四卦三百八十四爻)
(天下萬事萬物之理无不該矣故曰大業/引而伸之觸類而長之天下之能事畢矣)是故法象莫
大乎天地變通莫大乎四時懸象著明莫大乎日月崇
髙莫大乎富貴備物致用立成器以為天下利莫大乎
聖人探賾索隠鉤深致逺以定天下之吉凶成天下之
亹亹者莫大乎蓍龜(富貴謂有天下履帝位立下疑有/闕文亹亹猶勉勉也疑則怠決故)
(勉/)集疏(語録問定吉凶成亹亹莫大乎蓍龜曰人到疑/而不能決處便放倒了不肯向前既得卜筮知)
(其吉凶自然勉勉住不得則其所以亹亹者是卜筮成/之也○徐氏曰法謂效法象謂成象萬物之生有顯有)
(微皆法象也而莫大乎天地萬物之運終則有始皆變/通也而莫大乎四時天文煥爛皆懸象著明也而莫大)
(乎日月賾隠以物象言深逺以事理言探之索之則賾/者陳而隠者顯矣鉤謂曲而取之致謂推而極之則深)
(者出而逺者致矣上三言以易之在造化者言下三言/以易之在人事者言言天地有自然之法象非崇髙富)
(貴與天地並何以修道而立教四時有自然之變通非/聖人作易變通盡利何以神化而冝民日月之明旁燭)
(幽遐非易之示人本隠之顯何以/開物成務是三言者各有所合也)是故天生神物聖人
則之天地變化聖人效之天垂象見吉凶聖人象之河
出圖洛出書聖人則之(此四者聖人作易之所由/也河圖洛書詳見啓蒙)集疏
(張氏曰通於天者河也有龍馬負圖而出天降其祥也/中於地者洛也有神龜載書而出地呈其瑞也天將雨)
(而山川必先出雲氣況易之興也豈无先至之祥乎此/河出圖而洛出書聖人則之而易興於世也○新安胡)
(氏曰神物謂蓍龜則之則四十九之用成變化謂隂陽/效之則卦爻動靜備象謂日月星辰循度失度而吉凶)
(見象之而卦爻有以斷吉凶皆作易之本也○或問聖/人則河圖以畫易而兼言洛書何也愚曰河圖洛書本)
(相出入河圖則天地五十有五之數洛書之數四十五/乃天五一圖其地十圖五十數正大衍之數也天一圖)
(四十有九正大衍之用數也是則聖人則河圖/以畫卦則洛書以衍數而圖書本相出入也)易有四
象所以示也繫辭焉所以告也定之以吉凶所以斷也
(四象謂隂陽老少示謂示人以所值/之卦爻○此第十一章専言卜筮)集疏(錢氏曰有其/象而无其辭)
(則示人以其意而已聖人懼後世不能與知於是繫之/辭以告之定其辭以斷之曰示則使人有所見曰告則)
(使人有所知曰斷/則使人无所疑也)○易曰自天祐之吉无不利子曰祐
者助也天之所助者順也人之所助者信也履信思乎
順又以尚賢也是以自天祐之吉无不利也(釋大有上/九爻義然)
(在此无所屬或恐是錯/簡冝在第八章之末)集疏(郭氏曰前擬議七爻皆不/稱易曰後往來屈伸以下)
(十八爻皆稱易曰此/錯簡當在莫益之下)□子曰書不盡言言不盡意然則
聖人之意其不可見乎子曰聖人立象以盡意設卦以
盡情偽繫辭焉以盡其言變而通之以盡利鼓之舞之
以盡神(言之所𫝊者淺象之所示者深觀竒偶二畫包/含變化无有窮盡則可見矣變通鼔舞以事而)
(言兩子曰字冝衍其一盖子曰字皆後人所加故有此/誤如近世通書乃周子所自作亦為後人每章加以周)
(子曰字其設問/荅處正如此也)集疏(語録曰立象盡意不獨是聖人有/這意思冩出來自是他象上有這)
(意設卦以盡情偽不是有情又有偽自是卦上有這情/偽看來情偽只是好與不好如剥五隂只是要害一箇)
(陽這是不好㡳情便是偽如復如臨便是好㡳卦便是/真情又曰變而通之以盡利此言占得此卦隂陽老少)
(交變因其變便有通之理鼔之舞之以盡神未占得則/有所疑既占則无所疑自然使人脚輕手快行得順便)
(如大衍之後言顯道神徳行是故可與酬酢可與佑神/定天下之吉凶成天下之亹亹者皆是皷之舞之之意)
(又曰變通盡意鼔舞盡神是言立象設卦繫辭皆為卜/筮之用而天下之人方知所以趨吉避凶奮然有所興)
(作不知手之舞之足之蹈之之意問立象設卦繫辭是/聖人發其精意見於書變通鼓舞是聖人推而見於事)
(否曰是問皷舞是振揚發明㡳意思曰然盖提撕警覺/使人各為其所當為也○丘氏曰立象設卦繫辭三者)
(言作易之體變通皷/舞二者言用易之事)乾坤其易之緼邪乾坤成列而易
立乎其中矣乾坤毁則无以見易易不可見則乾坤或
㡬乎息矣(緼所包畜者猶衣之著也易之所有隂陽而/已凡陽皆乾凡隂皆坤畫卦定位則二者成)
(列而易之體立矣乾坤毁謂卦/畫不立乾坤息謂變化不行)集疏(張氏曰乾坤其易/之門邪言易出入)
(於乾坤也乾坤其易之緼邪言易含畜於乾坤也故乾/成位乎上坤成位乎下而易立乎其中矣○語録曰乾)
(坤易之緼向論㡳敝緼袍緼是綿絮胎今看此緼字正/是如此取義易已著此理乾坤則是體骨○文集曰自)
(易道體統而言則乾陽坤隂一動一靜乃其緼也自乾/坤成列而觀則易之為道又不在乾坤之外故曰乾坤)
(毁則无以見易易不可見則乾坤或㡬乎息矣問乾坤/成列是兩畫之列是八卦之列曰兩畫也是列八卦也)
(是列六十四卦也是列又曰乾坤只是説卦此易只是/説象與天地定位易行乎其中之易不同行乎其中者)
(却是道理又曰乾坤毁則无以見易易只是隂陽卦畫/没這卦畫憑箇甚寫出那隂陽造化何處更得易來這)
(則反覆説易不可見則乾坤或㡬乎息只是説揲蓍求/卦更推不去説做造化之理息也得不若前説較平○)
(丘氏曰易未嘗无乾坤亦未嘗息特以卦畫不立无以/見其變易之理而併與乾坤之功用不可得而見爾○)
(愚案乾坤其易之緼只看乾坤二卦其六十四卦三百/八十四爻皆在其中矣乾坤成列而易立乎其中是荅)
(上句之設問乾坤毁則无以見易又是反説乾坤不成/列則六十四卦三百八十四爻无從可見則乾坤之功)
(用似乎/息也)是故形而上者謂之道形而下者謂之器化而
裁之謂之變推而行之謂之通舉而措之天下之民謂
之事業(卦爻隂陽皆形而下者其理則道也因其自然/之化而裁制之變之義也變通二字上章以天)
(言此章/以人言)集疏(語録曰形而上者指理形而下者指事物/事事物物皆有理事物可見而其理難知)
(即事即物便要見得此理只是如此看但要其實於事/物上見得這道理然後於己有益又曰形而上㡳虚渾)
(是道理形而下㡳實便是器又曰伊川云形而上謂道/形而下謂器須著如此説這是伊川見得分明故云須)
(著如此説形而上者是理形而下者是物如此開説方/見分明如此説方説得道不離乎器器不離乎道處又)
(曰器亦道也道亦器也道未嘗離乎器道只是器之理/又曰道非器不形器非道不立又曰化而裁之方是分)
(下頭項推而行之便是見於事如堯典分命羲和許多/事便是化而裁之到敬授人時便是推而行之又曰化)
(而裁之化是因其自然而化之裁是人為變是變了他/且如一年三百六十日須待日月漸次進去到那滿時)
(這便是化自春而夏夏而秋秋而冬聖人去這裏截做/四時這便是變化不是一日内便頓然恁地㡳事曰只)
(在那化中裁截取便是變如子丑寅夘十二時皆以漸/而化不見其化之迹及亥子時便截取子時屬明日所)
(謂變也又曰通是通其變將已定者推而行之即是通/以此而措之於民則謂之事業也○愚案中庸曰君子)
(之道費而隠形而下者謂之器費也形而上者謂之/道隠也費可見而隠不可見器則費而道則隠也)是
故夫象聖人有以見天下之賾而擬諸其形容象其物
冝是故謂之象聖人有以見天下之動而觀其㑹通以
行其典禮繫辭焉以斷其吉凶是故謂之爻(重出以/起下文)極
天下之賾者存乎卦鼓天下之動者存乎辭(卦即象也/辭即爻也)
集疏(語録曰極天下之賾者存乎卦卦體之中備隂陽/變易之形容鼓天下之動者存乎辭是説出這天)
(下之動如鼓之舞之相似如初九當潛則鼓之以勿用/九二當見則鼓之以利見大人若无辭則都發不出了)
化而裁之存乎變推而行之存乎通神而明之存乎其
人黙而成之不言而信存乎徳行(卦爻所以變通者在/人人之所以能神而)
(明之者在徳○/此第十二章)集疏(語録問化而裁之謂之變化而裁/之存乎變如何分曰上文化而裁)
(之喚做變下是就這/變處見得化而裁之)總論(語録曰神明一段是與形而/上之道相對説自形而上之)
(道説至變通事業是自至約處説入至粗處自極天下/之賾者存乎卦至神而明之又自至粗處説入至約處)
(黙而成之不言而信説得又微矣○丘氏曰上文五謂/者皆聖人作易之用此六存者則聖人之用夫易也前)
(言變通而歸之事業推易道於民也此/言變通而歸之徳行體易道於己也)
　
　
　
　
　
　
　
　
　
　
　
　
　
　
　
　周易本義集成卷七
欽定四庫全書
　周易本義集成卷八　　元　熊良輔　撰
繫辭下傳
八卦成列象在其中矣因而重之爻在其中矣(成列謂/乾一兊)
(二離三震四巽五坎六艮七坤八之類象謂卦之形體形體/也因而重之謂各因一卦而以八卦次第加之為六十六十)
(四也爻六爻也既重/而後卦有六爻也)集疏(語錄問八卦成列只是説乾/兊離震巽坎艮坤先生解云)
(之類如何曰所謂成列者不止只論此横圖若乾南坤/北又是一列所以云之類問象在其中象只是乾兊離)
(震之象未説到天地雷風處否曰是然八卦是做一項/㸔象在其中又是逐箇㸔○愚按因而重之見得伏羲)
(時六十四卦已具子雲/謂文王重之者誤矣)剛柔相推變在其中矣繫辭焉
而命之動在其中矣(剛柔相推而卦爻之變往來交錯/无不可見聖人因其如此而皆繫)
(之辭以命其吉凶則占者所值/當動之爻象亦不出乎此矣)集疏(語錄曰變是就剛/柔交錯而成卦爻)
(上言動是專指當占之爻言如二爻變則占者以上爻/為主這上爻便是動如五爻變一爻不變則占者以不)
(變爻為主則這不/變底便見動處也)吉凶悔吝者生乎動者也(吉凶悔吝/皆辭之所)
(命也然必因卦/爻之動而後見)剛柔者立本者也變通者趣時者也(一/剛)
(一柔各有定位自/此而彼變以從時)集疏(語錄曰剛柔者隂陽之質是移/不得之定體故謂之本若剛變)
(為柔柔變為剛便是變通之用又曰剛柔者立本者也/變通者趣時者也便與變化者進退之象也剛柔者晝)
(夜之象也一様又曰剛柔者晝夜之象所謂立本變化/者進退之象所謂趣時○蔡氏曰剛柔者變通之本體)
(變通者剛/柔之時用)吉凶者貞勝者也(貞正也常也物以其所正/為常者也天下之事非吉)
(則凶非凶則吉常/相勝而不已也)集疏(張子曰有義命當吉當凶當亨/當否者聖人不使避凶趨吉一)
(以貞勝而不顧如大人否亨有隕自天過涉滅頂凶无/咎損益龜不克違及其命亂之類三者情意不可不察)
(○語錄曰張子貞勝之説雖非經㫖然其説亦自好便/只行他説有甚不可大凡㸔人解經雖有與經意稍逺)
(然其説是底自是一説不可廢他又曰吉凶以貞勝有/雖凶而不可避者縱貧賤窮困死亡却非悔吝故横渠)
(云不可避凶趨吉一以貞勝者是也又曰貞字便是他/本相如此猶言附子者貞熱者也龍腦者貞寒者也又)
(曰吉凶者貞勝者也這箇物事常在這裏相勝一箇吉/便有一箇凶在後面來這兩箇不是一定住在這裏底)
(物事各以其所正為常正是説他當然之理葢言其本/相如此也與利貞之貞一般所以説利貞者性情也)
天地之道貞觀者也日月之道貞明者也天下之動貞
夫一者也(觀示也天下之動其變无窮然順理則吉逆/理則凶則其所正而常者亦一理而已矣)
集疏(語錄曰貞只是常吉凶常相勝不是吉勝凶便是/凶勝吉二者常相勝故曰貞勝天地之道則常示)
(日月之道則常明天下之動雖不/齊常有一箇是底故曰貞夫一)夫乾確然示人易矣
夫坤隤然示人簡矣(確然健貌隤然順/貌所謂貞觀者也)集疏(郭氏曰上/篇始於乾)
(坤之成卦繼以簡易賢人之德業下篇始於八卦成列/繼以乾坤示人簡易上篇言所未盡者見於下篇是相)
(為始終/之道也)爻也者效此者也象也者像此者也(此謂上文/乾坤所示)
(之理爻之竒偶卦之/消息所以效而象之)集疏(語錄曰效此便是乾坤之理/象只是像其竒偶○蔡氏曰)
(此謂乾坤所示之理而/爻象所以為爻象也)爻象動乎内吉凶見乎外功業
見乎變聖人之情見乎辭(内謂蓍卦之中外謂蓍卦之/外變即動乎内之變辭即見)
(乎外/之辭)集疏(語錄先生問爻象動乎内吉凶見乎外如何/分或曰隂陽老少在分掛揲歸奇之時而吉)
(凶乃見於成卦之後曰也是如此内外字猶言先後顯/微又曰功業見乎變是就那動處爻見得這功業字似)
(吉凶生大業之業○潘氏曰確然隤然乾坤之體也乾/坤示人以簡易爻者效此簡易者也象者像此簡易者)
(也及乎爻象動乎内則吉凶見乎外功業見乎變葢動/則有吉凶不動則吉凶无自而生變則有功業不變則)
(功業无自而成聖人之情見/乎辭所以指人以所之也)天地之大德曰生聖人之
大寳曰位何以守位曰仁何以聚人曰財理財正辭禁
民為非曰義(曰人之人今本作仁吕氏從古葢所謂非/衆罔與守邦○此第一章言卦爻吉凶造)
(化功/業)集疏(語錄曰天地以生物為心葢天地之間品物/萬形各有所事惟天確然於上地隤然於下)
(一无所為只以生物為事故易曰天地之大德曰生而/程子亦曰天只是以生為道又曰後世只為這兩箇不)
(相對有位底无德有德底無位有位則事事做得又曰/理財言你底還你我底還我正辭言是底説是不是底)
(説不是猶所謂正名問人君臨天下大事小事只是理/財正辭如何曰是因上文而言聚得許多人无財何以)
(養之有財不得理却也不得正辭只是分别是非又曰/教化便却在正辭裏面了○愚按造化之功業一生物)
(之心而已聖人之功業一愛物之心而已惟其有愛物/之心故能守其大寳以立其功業則理財正辭禁民為)
(非特餘/事耳)二古者庖犧氏之王天下也仰則觀象於天俯
則觀法於地觀鳥獸之文與地之宜近取諸身逺取諸
物於是始作八卦以通神明之德以類萬物之情(王昭/素曰)
(與地之間諸本多有天字俯仰逺近所取不一然不過/以驗隂陽消息兩端而已神明之德如健順動止之性)
(萬物之情如雷/風山澤之象)集疏(語錄曰聖人作易之初葢是仰觀/俯察見得盈乎天地之間者无非)
(一隂一陽之理有是理則有是象有是象則數便自在/這裏非特圖書為然葢所謂數者只是氣之分限節度)
(處得陽必竒得隂必偶凡物皆然而圖書特為巧而著/耳又曰古者伏羲觀鳥獸之文與地之宜那是未有文)
(字只是仰觀俯察而已想得聖人心細雖以鳥獸羽毛/之微也盡察得有隂陽今人心粗如何察得或曰伊川)
(見兔曰察此亦可畫卦便是此義曰就這一端上亦可/以見爾凡草木禽獸无不有隂陽鯉魚脊上有三十六)
(鱗龍脊上有八十一鱗又龜背上文中間一簇成五段/文兩邊各插四段共成八文又八文之外兩邊周圍共)
(二十四段中間五段者五行也兩邊插入八段者八卦/也周圍二十四段者二十四氣也箇箇如此又如草木)
(之有雌雄銀杏桐楮牝牡麻竹之類皆然男生必伏女/生必偃其死於水也亦然葢男陽氣在背女陽氣在腹)
(也○蔡氏曰聖人所畫之卦精可以通神明之德粗可/以類萬物之情神明之德不可見者也故曰通萬物之)
(情可見者也故曰類○陳才卿曰本義謂伏羲作易驗/隂陽消息兩端而已此語最盡隂陽雖是兩箇字然却)
(是一氣之消息一進一退一消一長進處便是陽退處/便是隂長處便是陽消處便是隂只是這一氣之消息)
(做出古今天地間无限事來所以隂陽做一箇説亦得/做兩箇説亦得○愚按仰則觀象於天俯則觀法於地)
(聖人所以作易仰以觀於天文俯/以察於地理聖人所以驗易也)作結䋲而為罔罟以
佃以漁葢取諸離(兩目相承/而物麗焉)集疏(張氏曰古者禽獸多/而人民少故伏羲為)
(之罔罟以佃以漁非徒使民皆知鮮食之利抑以去其/害也○語錄曰葢取等字乃模様是恁地○或問伏羲)
(始畫八卦而即教民以佃以漁何也愚曰作八卦以通/神明之德以類萬物之情所以為萬世計作罔罟以佃)
(以漁所以為生民立命也其茹毛飲血之時乎民生/之初粒食未有何以自養此佃漁罔罟之所以作也)庖
犧氏没神農氏作斲木為耜揉木為耒耒耨之利以教
天下葢取諸益(二體皆木上入下動/天下之益莫大於此)集疏(張子曰益以/震巽二木成)
(卦故有斲木為耜揉木為耒之象而其彖曰木道乃行/○語錄曰葢字便是一箇半間半界底字如取諸益離)
(不是先有見乎離而為罔罟先有見乎益而後為耒耜/聖人亦只是見魚鼈之屬故有以取之遂做物事去攔)
(截了他欲得耕種見地上硬遂做物事去剔起他却合/於離之象合於益之象又曰有取其象者有取其意者)
(問上入下動於取象有所未暁曰耜乃今之鏵鍫耒乃/鏵柄雖是下入畢竟是上面用力方得入○誠齋楊氏)
(曰教民肉食自庖犧始教民粒食自神農始○蔡氏曰/耜耒之首也斲木使鋭而為之耒耜柄也揉木使曲而)
(為之○愚按耒耜只是今民間之犁所以耕者/耜為犂頭耒犂轅也想古之耜耒以鐵為之首)日中為
市致天下之民聚天下之貨交易而退各得其所葢取
諸噬嗑(日中為市上明而下動/又借噬為市嗑為合也)集疏(合沙鄭氏曰十三/卦始離次益次噬)
(嗑所取者食貨而已/食貨者生民之本也)神農氏沒黄帝堯舜氏作通其變
使民不倦神而化之使民宜之易窮則變變則通通則
乆是以自天祐之吉无不利黄帝堯舜垂衣裳而天下
治葢取諸乾坤(乾坤變化/而无為)集疏(語錄曰黄帝堯舜氏到/這時候合當如此變易)
(窮則變道理亦如此垂衣裳而天下治是大變他以前/事了又曰通其變須是得一箇人通其變若聽其自變)
(如何得○釋褐楊氏曰黄帝堯舜知民食足而貨通矣/不可无尊卑上下之别於是上衣下裳示其等差猶乾)
(尊居上坤卑居下也○泉峰龔氏曰垂衣裳而取諸乾/坤非特欲使民知尊卑上下之别而已虞書觀象作服)
(之事日月星辰山龍華蟲作曾宗□藻大粉米黼黻絺/繡取諸乾坤以為上衣下裳之制者皆所以示敷也此)
(天下之所以治也○愚按坤六五爻稱黄裳則乾之為/衣可知垂衣裳而天下治則上下有定制君臣有定分)
(也/)刳木為舟剡木為楫舟楫之利以濟不通致逺以利
天下葢取諸渙(木在水上也致逺/以利天下疑衍)服牛乘馬引重致逺
以利天下葢取諸隨(下動/上説)集疏(馮氏曰大車牛駕之載/物而重者也小車馬駕)
(之載物而輕者也牛曰服馬曰乘其實皆駕車之稱牛/馬行而車隨之所以引重致逺故取諸隨○毛氏曰古)
(牛以駕車後世始以耕葢耒為始耕之木以人為偶禹/所以式之○李氏曰牛以引重馬以致逺牛非不足以)
(致逺以引重者取其力也馬非不足/以引重以致逺者取其敏也亦通)重門擊柝以待暴
客葢取諸豫(豫備/之意)集疏(語錄曰重門擊柝以待暴客只/是豫備之意却須待用互體指)
(艮為門闕雷震乎外之意弦木為弧剡木為矢只是睽/乖故有威天下之象亦必待穿鑿附會就卦中推出制)
(器之義殊不知卦中但有此理而已所以孔子各/以葢取諸某卦言之初亦不過謂其大意云耳)斷木
為杵掘地為臼臼杵之利萬民以濟葢取諸小過(下止/上動)
弦木為弧剡木為矢弧矢之利以威天下葢取諸睽(睽/乖)
(然後威/以服之)上古穴居而野處後世聖人易之以宫室上棟
下宇以待風雨葢取諸大壯(壯固/之意)集疏(蔡氏曰棟屋脊/檁也宇椽也棟)
(直而上故曰上棟宇/兩垂而下故曰下宇)古之葬者厚衣之以薪葬之中野
不封不樹䘮期无數後世聖人易之以棺槨葢取諸大
過(送死大事/而過於厚)上古結䋲而治後世聖人易之以書契百
官以治萬民以察葢取諸夬(明决之意○此第二章/言聖人制器尚象之事)集
疏(語錄曰上古結䋲而治後世聖人易之以書契天下/之事有古未之為而後人為之因不可无者此類是)
(也如年號一事古所未有後來既置便不可廢胡文定/却以後世建年號為非三代以前事迹多有不可考者)
(正緣无年號所以事无統紀及漢既建年號於是事乃/各有所紀屬而可記而今有年號猶自姦偽百出若只)
(寫一年二年三年則官司詞訴簿厯憑何而决少間都/无討理㑹處嘗見前軰説有兩家争田地甲家買在元)
(祐幾年乙家買在其先甲家遂將元字改擦作嘉字乙/家别將出文字又在嘉祐之先甲家遂又將嘉字改擦)
(作皇祐有年號猶自被人如此无後如何又曰結䋲今/溪洞諸蠻猶有此俗又有刻板者年月日時以至人馬)
(糧草之數皆刻版為記都不相亂○徐氏曰上古民淳/事簡雖結䋲以識亦足為治至後世風俗媮薄欺詐日)
(生而書契不容不作矣書文字也契合約也言有不/能記者書識之事有不能信者契驗之取明决之義)總
論(耿氏曰庖犧神農之事始於佃漁終於交易則養天/下而已黄帝堯舜之事始於衣裳終於書契則天下)
(治也又曰以前不云上古以下三章或云上古或云古/輿前不同者葢未造此噐之前更无他物之用非是後)
(世以替前物故不言上古也已下三事皆是未造此物/之前已别有所用今將後物以代前故云上古及古也)
三是故易者象也象也者像也(易卦之形/理之似也)集疏(語録曰/象也者)
(像也只是髣髴説不可求得太深又曰易者象也是總/説起言易不過言隂陽之象下云像也材也天下之動)
(也則皆是説/那上靣象字)彖者材也(彖言一/卦之才)爻也者效天下之動者
也(效放/也)是故吉凶生而悔吝著也(悔吝本微因此而/著○此第三章)集
疏(泉峰龔氏曰易者象也是統言一卦之象彖者材也/是統言一卦之材爻者效天下之動是指一卦六爻)
(之動者言也吉凶言乎其得失故吉凶由此/而生悔吝言乎其小庇故悔吝由此而著)四陽卦多
隂隂卦多陽(震坎艮為陽卦皆一陽二隂/巽離兊為隂卦皆一隂二陽)其故何也陽
卦竒隂卦偶(凡陽卦皆五畫/凡隂卦皆四畫)集疏(林正卿曰陽卦宜多/陽而多隂隂卦宜多)
(隂而多陽其故何也葢陽卦之數必五竒數也隂卦之/數必四偶數也竒則隂畫自多偶則陽畫自多其多隂)
(多陽皆自然而然/非人力所能參也)其德行何也陽一君而二民君子之
道也隂二君而一民小人之道也(君謂陽民謂/隂此第四章)集疏(潘/氏)
(曰陽卦奇奇則一陽獨立所以多隂隂卦偶偶則二陽/並立所以多陽然而陽君也隂民也陽卦多隂以一君)
(而主二民道之正也故曰君子之道隂卦多陽/以二君而共一民非其正也故曰小人之道)五易曰
憧憧往來朋從爾思子曰天下何思何慮天下同歸而
殊塗一致而百慮天下何思何慮(此引咸九四爻辭而/釋之言理本无二而)
(殊塗百慮莫非自然何以思慮為/哉必思而從則所從者亦狹矣)集疏(楊氏曰有心於/感物則其應必)
(狹矣惟无心以待物之感故能无所不感○語錄曰感/應之理本不消思慮空費思量空費計較空費安排只)
(順其自然而已○蔡氏曰天下萬殊何思何慮而能感/之以其迹而言則歸雖同塗則殊以其心而言則志雖)
(一而慮則百殊塗百慮紛然並/作果何從而思何從而慮也)日往則月來月往則日
來日月相推而明生焉寒往則暑來暑往則寒來寒暑
相推而嵗成焉往者屈也來者伸也屈伸相感而利生
焉(言往來屈伸皆感應自然之常理加憧憧/焉則入於私矣所以必思而後有從也)集疏(程子/曰感)
(動也有感必有應凡有動皆為感感則必有應所應復/為感感復為應所以不已也○語錄曰如日往則感得)
(月來月往則感得日來寒往則感得那暑來暑往則感/得那寒來一感一應一往一來其理无窮感應之理是)
(如此或曰此以感應之理言之非有情者程子云有動/皆為感似以有情者言曰父慈則感得那子愈孝子孝)
(則感得那父愈慈其理亦只一般又曰凡在天地之間/无非感應之理造化與人事皆是感應且如雨暘雨不)
(成只管雨便感得箇暘出來暘不成只管暘暘已是應/處又感得雨來是所謂感復有應所應復為感寒暑晝)
(夜无非此理至如人睡不成只管睡不起至曉須著起/來一日運動向晦亦須著息凡一生一死一出一入一)
(往一來一語一黙皆是感應如古今天下有一盛則有/一衰聖人在上兢兢業業必須保治又到衰廢自是整)
(頓不起然不成一向如此必有興起時節又曰日往則/月來一段乃承上章憧憧往來而言往來皆人所不能)
(无者但憧憧則不可又曰往來自不妨如日往/月來寒往暑來皆是常理只著箇憧憧便闊了)尺蠖之
屈以求信也龍蛇之蟄以存身也精義入神以致用也
利用安身以崇德也(因言屈信往來之理而又推以言/學亦有自然之機也精研其義至)
(於入神屈之至也然乃所以為出而致用之本利其施/用无適不安信之極也然乃所以為入而崇德之資内)
(外交相養/互相發也)集疏(語錄曰尺蠖若不屈則伸不得龍蛇若/不蟄便不伏得氣如何存得身精義入)
(神疑其與行處不相關然而見得道理通徹乃所以致/用利用安身與崇德不相關然而動作得其理則德自)
(崇天下萬事萬變无有不感通往來之理又曰尺蠖屈/便要求信龍蛇蟄便要存身精研義理无毫釐絲忽之)
(差入那神妙處這便是要出來致用外面用得利而安/身乃所以入來自崇其德致用之用即是利用之用所)
(以横渠云事豫吾内求利吾外利用安身素利吾外致/養吾内又曰精義入神正與利用安身為對其曰精此)
(義而入於神猶曰利其用以安身爾又曰精義二字聞/諸長者所謂義者宜而已矣物之有宜有不宜事之有)
(可有不可吾心處之知其各有定分而不可易所謂義/也精義者精諸此而已矣所謂精云者猶曰察之云耳)
(精之之至而入於神則於事物所宜毫釐委曲之間无/所不悉有不可容言之妙矣此所以致用而用无不利)
(也又曰義至於精則應事接物之間无一非義不問小/事大事千變萬化改換頭面出來自家應副他如利刀)
(快劒相似迎刃而解件件判兩邊去又曰精義入神以/致用也葢惟如此然後可以應務未至於此則凡所作)
(為皆出於私意之鑿冥行而已雖使或中君子不貴也/○余大雅問利者義之和也順利此道以安此身則德)
(亦從而進矣曰孔子遭許多困阨身亦危矣而德亦進/何也大雅云身安而後德進者君子之常孔子遭變權)
(之以宜寧身不安/德則須進曰然)過此以往未之或知也窮神知化德
之盛也(下學之事盡力於精義利用而交養互發之機/自不能已自是以上則亦无所用其力矣至於)
(窮神知化乃德盛仁熟而自致耳然不知者往而屈也/自致者來而伸也是亦感應自然之理而已張子曰氣)
(有隂陽推行有漸為化合一不測為/神此上四節皆以釋咸九四爻義)集疏(張子曰窮神/是窮盡其神)
(也入神是僅能入於神也言入如自外而入義固自有/淺深○語錄曰過此以往未之或知亦只是雖欲從之)
(末由也己之意又曰窮神知化德之盛這德字只是上/面崇德之德德盛後便能窮神知化便如聰明睿智皆)
(由此出自誠而明相似又曰化是逐些子挨將去底一/日復一日一月復一月節節挨將去便成一年這是化)
(神是一箇物事或在彼或在此當其在隂時全體在隂在/陽時全體在陽都只是這一物兩處都在不可測故謂之)
(神横渠云一故神兩故化又注/云兩在故不測這説得甚分曉)總論(語錄曰天下何思/何慮便是先打破)
(那思了却説那同歸殊塗一致百慮又再説天下何思/何慮謂何用如此憧憧往來而為此朋從之思也日月)
(寒暑之往來尺蠖龍蛇之屈伸皆是自然底道理不往/則不來不屈則不能伸也今之為學亦只是如此精義)
(入神用力於内乃所以致用乎外利用安身求利於外/乃所以崇德於内只是如此做將去雖至於窮神知化)
(地位亦只是德盛仁熟/之所致何思何慮之有)○易曰困于石據于蒺藜入于
其宫不見其妻凶子曰非所困而困焉名必辱非所據
而據焉身必危既辱且危死期將至妻其可得見邪(釋/困)
(六三/爻義)集疏(語錄曰非所困而困焉名必辱大意指困于/石説石是挨動不得底物事自是不須去動)
(他若只管去用力徒自困耳又曰此爻意義謂不可做/底事便不可入頭去做少間做不成他人便道自家无)
(能便是辱了名或曰若在其位則做得曰自是如此○/邱氏曰石非可困之物而困焉則用力於不當用之地)
(名烏得而不辱蒺藜非可據之物而據焉則實身於/不當實之所身烏得而不危則其困也乃其自取也)○
易曰公用射隼于髙墉之上獲之无不利子曰隼者禽
也弓矢者器也射之者人也君子藏器於身待時而動
何不利之有動而不括是以出而有獲語成器而動者
也(括結礙也此釋/解上六爻義)集疏(語錄曰公用射隼孔子自是發/出言外之意○潘氏曰括結括)
(也阻礙之義動而不括出乃有獲如使在我/者動輒有礙而望其有獲於外无是理也)○子曰小
人不恥不仁不畏不義不見利不勸不威不懲小懲而
大誡此小人之福也易曰屨校滅趾无咎此之謂也(此/釋)
(噬嗑初/九爻義)善不積不足以成名惡不積不足以滅身小人
以小善為无益而弗為也以小惡為无傷而弗去也故
惡積而不可掩罪大而不可解易曰何校滅耳凶(此釋/噬嗑)
(上九/爻義)○子曰危者安其位者也亡者保其存者也亂者
有其治者也是故君子安而不忘危存而不忘亡治而
不忘亂是以身安而國家可保也易曰其亡其亡繫于
包桑(此釋否九/五爻義)○子曰德薄而位尊知小而謀大力小而
任重鮮不及矣易曰鼎折足覆公餗其形渥凶言不勝
其任也(此釋鼎九/四爻義)○子曰知幾其神乎君子上交不諂
下交不瀆其知幾乎幾者動之微吉之先見者也君子
見幾而作不俟終日易曰介于石不終日貞吉介如石
焉寧用終日斷可識矣君子知微知彰知柔知剛萬夫
之望(此釋豫六二爻義漢/書吉之之間有凶字)集疏(程子曰幾者始動之微/吉凶之端可見而未著)
(者也○語錄曰漢書引此句説幾者動之微吉凶之先/見者也似説得是幾自是有善有惡君子見幾亦是舍)
(惡從善又曰幾者動之微是欲動未動之間便有善惡/便須就這處理㑹至於發著之甚則亦不濟事矣更怎)
(生理㑹所以聖賢説謹獨便都是要就幾微處理㑹又/曰君子上交不諂下交不瀆他這下面説幾最要看箇)
(幾字只争些子凡事未見而空説道理易見事已至而/顯然道理也易見惟事之方萌而動之微處此最難見)
(或問幾者動之微何以獨於上交下交言之曰上交要/恭遜便不知不覺有箇諂底意思在裏頭下交不瀆亦)
(是如此所謂幾者只才覺得近諂近瀆勿令如此此便/是知幾又曰上交貴於恭恭則便近於諂下交貴乎和)
(易和則便近於瀆葢恭與諂相近和與瀆相近只争些/子便至於流也又曰凡人上交必有些子取奉底心下)
(交必有些子簡傲底心於此察之非知幾者不能又曰/這事難如邦有道危言危行邦无道危行言遜今日有)
(一様人其不畏者又言過於直其畏謹者又縮做一團/更不敢説一句話此便是説不得那幾若知幾則自中)
(節无此病矣○問伊川説知微則知彰矣知柔則知剛/矣其説如何曰也好㸔來只作四件事亦自好既知微)
(又知彰既知柔又知剛言其无所不至所以為萬夫之/望也○愚按吉凶固皆有幾於其先然見其幾而避凶)
(趨吉則所謂幾者正吉之先見者也中間正/不用凶字見幾而作不俟終日吉可知矣)○子曰顔
氏之子其殆庶幾乎有不善未嘗不知知之未嘗復行
也易曰不逺復无祗悔元吉(殆危也庶幾近意言近/道也此釋復初九爻義)集
疏(語錄曰殆幾乎之義又曰是近義又曰殆危也是争/些子底意思又曰直是顔子天資好如至清之水纎)
(芥必見○劉氏曰有不善未嘗不知自見之智也知之/未嘗復行克己之仁也○愚按顔子得一善則拳拳服)
(膺而弗失故有不善未嘗不/知不貳過故知之未嘗復行)天地絪緼萬物化醇男女
構精萬物化生易曰三人行則損一人一人行則得其
友言致一也(絪緼交密之狀醇謂厚而凝也言氣化/者也化生形化者也此釋損六三爻義)集
疏(程子曰三人謂下三陽三陽同行損兊上一爻以益/上三人行則損一人也三上二爻升降而成卦兩相)
(與也初二兩陽四五兩隂同德相比三與上應皆兩相/與則其志專皆為得其友也三人則損一人一人則得)
(其友葢天下无不二者一與二相對待生生之本也三/則餘而當損矣○語錄曰致一是專一之義天地男女)
(都是兩箇方得專一若三箇便亂了程先生説初與二/三與上四與五皆兩箇相與自説得好○邱氏曰損自)
(泰來以未成卦言之上坤為地下乾為天以乾交坤而/為損有天地絪緼之象以既成卦言之上坤變艮為少)
(男下乾變兊為少女/有男女構精之象)○子曰君子安其身而後動易其
心而後語定其交而後求君子修此三者故全也危以
動則民不與也懼以語則民不應也无交而求則民不
與也莫之與則傷之者至矣易曰莫益之或擊之立心
勿恒凶(此釋益上九爻/義此第五章)集疏(語錄曰夫子云不學詩无/以言先儒以為心平氣和)
(則能言易曰易/其心而後語也)六子曰乾坤其易之門邪乾陽物也坤
隂物也隂陽合德而剛柔有體以體天地之撰以通神
明之德(諸卦剛柔之體皆以乾坤合德而/成故曰乾坤易之門撰猶事也)集疏(張氏曰/易寓於)
(乾坤即乾坤可以見易故乾坤為易之門言易皆出於/乾坤也夫乾之三竒陽物也坤之三偶隂物也三竒三)
(偶索而為六子重而為六十四此隂陽合德而剛柔有/體也○徐氏曰陽畫為乾隂畫為坤一闔一闢為易之)
(門其變无窮皆二物也隂陽合德謂二物交錯而有合/剛柔有體謂成卦爻之體也天地之撰隂陽造化之迹)
(也有形可擬故曰體言效其至著者也神明之德隂陽/健順之性也有理可推故曰通言極其至微者也○泉)
(峰龔氏曰體天地之撰即所以通神明之/德至著之中至微之理寓焉非二事也)其稱名也雜
而不越於稽其類其衰世之意邪(萬物雖多无不出於/隂陽之變故卦爻之)
(義雖雜出而不差謬然非上古淳質之時思慮所/及也故以為衰世之意葢指文王與紂之時也)集疏
(語録曰其衰世之意邪伏羲畫卦這般事都已有了只/是不曾經歴到文王時世變不好古來未曽有底事都)
(有了他一經歴這崎嶇萬變過來所以説出那卦辭如/箕子之明夷入於左腹獲明夷之心於出門庭此若不)
(是經歴如何説得○徐氏曰上古之時俗樸民淳迷於/吉凶之塗而莫知所趨故伏羲畫卦以教之占而吉凶)
(以明斯民由之而无疑也雖乾陽坤隂剛柔交錯顯而/體天地之撰微而通神明之德然剛勝則吉柔勝則凶)
(亦未嘗費辭也中古以來人心變詐迷謬愈甚文王周/公於是繫卦爻之辭稱名辨物稽類考占以開示隂陽)
(之義易之道雖无餘藴而聖人憂患後世之意葢亦有/不得已焉者故下文又申言之○泉峰龔氏曰其稱名)
(也雜絶句言卦辭所稱事物之名雖雜而/不過於稽考隂陽善惡之類以示人耳)夫易彰往而
察來而微顯闡幽開而當名辨物正言斷辭則備矣(而/微)
(顯恐當作微顯而開/而之而亦疑有誤)集疏(語錄曰微顯闡幽幽者不可/見便就這顯處説出來顯者)
(便就上面尋出這不可見者教人知得又曰微顯闡幽/便是顯道神德行德行顯然可見者道不可見者微顯)
(闡幽是將那道理來事物上與人㸔就那事物上推出/那裏面有這道理○林正卿曰彰徃察來如神以知來)
(知以藏往相似往是已定底如天地隂陽之變皆已見/在這卦上了來謂方來底亦皆在這上○項氏曰斷辭)
(即彖辭也彰往察來微顯闡幽易之/道也開而當名辨物正言彖之功也)其稱名也小其取
類也大其㫖逺其辭文其言曲而中其事肆而隠因貳
以濟民行以明失得之報(肆陳也貳疑也○此第六章/多闕文疑字不可盡通後皆)
(倣/此)集疏(徐氏曰往謂隂陽消長剛柔變化卦爻所藏者/易皆著而明之故曰彰往來謂吉凶未定事之)
(方來者占筮中所告可以前知故曰察來顯者微之使/求其原故曰微顯幽者闡之使見其端故曰闡幽當名)
(謂父子君臣之分貴賤上下之等各當其位也辨物謂/乾馬坤牛離火坎水碩果莧陸之類悉辨其似也正言)
(謂元亨利貞直方大之辭正其言以曉人也斷辭謂利/涉不利涉可小事不可大事之語有以决其疑也負乘)
(往來事名之小者也茅棘豕雉物名之小者也所稱雖/小而其所取之類皆本於隂陽可謂大矣曲委曲也隠)
(隠微也失得之報吉凶之應也○新安胡氏曰此一節/上兩句皆是抑揚説易書所載名雖小而類則大㫖雖)
(逺而辭則文言雖曲而理/則中事雖肆而理則隠)七易之興也其於中古乎作
易者其有憂患乎(夏商之末易道中微文王拘/於羑里而繫彖辭易道復興)集疏(語/錄)
(問作易者其有憂患乎如何只取九卦曰聖人論處憂/患偶然説此九卦意思自足若更添一卦也不妨更不)
(説一卦也不妨只就此九卦中亦自儘有道理且易中/儘有處憂患底卦非謂九卦之外皆非所以處憂患也)
(若以困為處憂患則屯蹇非處憂患而何觀聖人之經/正不當如此○愚按於憂患之中而作易乃所以為進)
(德之地也故九卦皆以德/言此易之中興於文王也)是故履德之基也謙德之柄
也復德之本也恒德之固也損德之修也益德之裕也
困德之辨也井德之地也巽德之制也(履禮也上天下/澤定分不易必)
(謹乎此然後其德有以為基而立也謙者自卑而尊人/又為禮者之所當持守而不可失者也九卦皆反身修)
(德以處憂患之事也而有序焉基所以立柄所以持復/者心不外而善端存恒者守不變而常且乆懲忿窒欲)
(以修身遷善改過以長善困以自驗其力井/以不變其所然後能㢲順於理以制事變也)集疏(語錄/曰履)
(德之基只是要以踐履為本謙德之柄只是要謙退若/處患難而驕亢自髙取禍必矣又曰巽只是低心下意)
(要制事須是將心入那事裏去順他道理方能制事方/能行權若心粗只從事皮上綽過如此權便錯了又曰)
(巽為資斧所以多作斷制之義葢巽之義非順所能盡/順而能入之謂巽一隂入二陽之下是入細直徹到底)
(不只到皮子上者如此方斷得殺若不見得盡如何可/以行權○項氏曰困足以驗已之德故為德之辨巽能)
(曲制事宜故為德之制○徐氏曰履踐也基猶基址禮/卑如地人之踐履一循乎禮是從實地上立歩歩歩皆)
(實則德有其基自下積累而上故曰禮之基復為反善/之義人非聖人不能不流於惡能於念慮之萌人所不)
(知己所獨知之處審其幾而復於善焉是德有其本也/人處困窮出處語黙之間取予辭受之際最可觀德當)
(義則為君子違理則為小人明/辨於斯所以自驗其所守也)履和而至謙尊而光復
小而辨於物恒雜而不厭損先難而後易益長裕而不
設困窮而通井居其所而遷巽稱而隠(此如書之九德/禮非强世然事)
(皆至極謙以自卑而尊且光復陽微而不亂於羣隂恒/處雜而常德不厭損欲先難習熟則易益但充長而不)
(造作困身困而道亨井不動而/及物巽稱物之宜而潛隠不露)集疏(語錄曰復是一陽/生於羣隂之下如)
(幽暗之中一㸃白便是小而辨也人之善端方萌雖小/而衆惡却遏他不得又曰損先難而後易不探虎穴不)
(得虎子須是捨身入裏面去如搏宼讐方得之若輕可/地説得不濟事又曰如子産為政鄭人謗之曰孰殺子)
(産吾其與之及三年人復歌而頌之葢事之初在我亦/有所勉强在人亦有所難堪乆之當事理順人心這裏)
(方易便如利者義之和一般義是一箇制斷物事恰似/不和乆之事得其宜乃所以為利如萬物到秋許多嚴)
(凝肅殺之氣似可畏然萬物到這裏若不得此氣收歛/凝結許多生意又无所成就其難者乃所以為易也又)
(曰長裕而不設長裕只是一事但充長自家物事教寬/裕而已困窮而通彖曰險以説困而不失其所亨其惟)
(君子乎葢取困而能説也既説井以辨義又説井居其/所而遷井是不可動物事水却可隨所汲而往如道之)
(正體却一定於此而隨事制宜自莫不當所以説井以/辨義又云井居其所而遷巽稱而隠巽是箇卑巽底物)
(事如兑見而巽伏也自是箇隠伏底物事葢巽一隂在/下二陽在上隂初生時己自稱量得箇道理了不待顯)
(而後見如事到面前自家便有一箇道理處置他不待/發露出來又曰稱而隠是巽順恰好底道理有隠而不)
(能稱量者有能稱量而不能隠伏至露形迹者皆非巽/之道也巽德之制也巽以行權皆是此意問隠字何訓)
(曰隠不見如風之動物无物不入但見其動而不見其/形權之為用亦猶是也○蔡氏曰和則不能自至而履)
(之和則能至尊者不能必光而謙之尊則能光微昧者/不能辨物而復之小則能辨雜者人厭之而恒之雜則)
(不厭難者不易而損之先難則有後易之理設施為也/裕則多施為也而益之裕則不設窮則不通而困之窮)
(則能通居其所則不遷而井之居則能遷稱輕重圴/也稱則形著而巽之稱則能隠如書之有九德也)履
以和行謙以制禮復以自知恒以一德損以逺害益以
興利困以寡怨井以辨義巽以行權(寡怨謂少所怨尤/辨義謂安而能慮)
(○此第七章三陳九/卦以明處憂患之道)集疏(蘇氏曰致命遂志故不怨天/不尤人尤人者人亦尤之故)
(多怨矣○語錄曰禮主卑下履也是那踐履處所行若/不由禮自是乖戾所以曰履以和行謙又更卑下所以)
(節制乎禮又曰禮是自家恁地卑下謙是應物而言又/曰寡怨是得其處困之道故无所怨於天无所尤於人)
(若不得其道則有所怨尤矣辨義謂安而能慮葢守得/自家心先定方能辨事之是非若自家心先不定事到)
(面前安能辨其義邪又曰辨義是大小多寡所施各當/如上文居其所而遷又曰兑見而巽伏權是隠然做底)
(物事若顯然地做却不成行權又曰巽只柔順低心下/意底意義人至行權處不少巽順如何行得又曰這説)
(在九卦之後是這八/卦事了方可行權)總論(語錄曰三陳九卦初无他意/觀上面其有憂患一句便見)
(得聖人説處憂患之道聖人去這裏偶然見得有此理/便就這裏説出聖人如雲行水流初无定相不可確定)
(○新安胡氏曰三陳九卦自有次第第一節論九卦之/德第二節論九卦之材第三節方論聖人用九卦以處)
(憂患之道故皆以以字言之亦如六十/四卦大象必著一以字以明其用易也)八易之為書也
不可逺為道也屢遷變動不居周流六虚上下无常剛
柔相易不可為典要唯變所適(逺猶忘也周流六虚謂/隂陽流行於卦之六位)
集疏(語錄曰易不是確定硬本子有陽居陽爻而吉底/又有凶底有有應而吉底有有應而凶底是不可)
(為典要之書這箇是有許多變所以如此又曰上下无/常唯變所適便見得易不是死法雖道是二五是中却)
(其間有位二五而不吉者有當位而吉有當位而不吉/者若揚雄太𤣥皆排定了第幾爻吉第幾爻凶便是死)
(法○林正卿曰易之所言无非天地自然之理人生日/用之不能須臾離者故曰不可逺○蔡氏曰卦雖六位)
(而剛柔爻畫往來如寄非實有也故以虚言揲蓍求卦/易之變動初无定體而周流乎六虚之位或自上而降)
(或由下而升上下无常也柔來文/剛分剛上而文柔剛柔相易也)其出入以度外内使
知懼(此句未詳/疑有脱誤)集疏(語錄曰使知懼便是使人有戒懼/之意易中説如此則吉如此則凶)
(是也既知懼則雖无師保如臨父母相似常恁地戒懼/○林正卿曰據文勢外内使知懼合作使外内知懼□)
(潘氏曰易雖不可為典要而其出入往來皆有法/度而非妄動也故卦之外内皆足以使人知懼)又明
於憂患與故无有師保如臨父母(雖无師保而常若父/母臨之戒懼之至)
集疏(蔡氏曰出謂卦爻自内往交於外入謂卦爻自外/來居於内度節度也故謂憂患所以然也言易之)
(為書其出其入皆有度不差或内或外使人知所恐懼/而修省憂患之來既知所處矣又推其所以然而安於)
(所遇也雖无師保之嚴如臨父母之側易/之書其可親也如此信乎其不可逺也)初率其辭而
揆其方既有典常苟非其人道不虚行(方道也始由辭/以度其理則見)
(其有典常矣然神而明之則/存乎其人也○此第八章)集疏(卲子曰易无體也曰/既有典常則是有體)
(也恐遂以為有體故曰不可為典要既有典常常也不/可為典要變也○語錄曰既有典常是一定了占得他)
(這爻了吉凶自定這便是有典常○泉峰龔氏曰此章/既曰不可為典要又曰既有典常不可為典要者以剛)
(柔之變易无常者言也既有典常者以卦爻之一定而/不可易者言也剛柔變易之无常所以卦爻一定不可)
(易而一定不易之理未嘗不行於剛柔變易之中此易/雖不可為典要而亦有典常者存也學易者要當於不)
(可為典要之中而/識其典要則得矣)總論(蔡氏曰易之為書以下總言易/書與道以起下文兩節之意變)
(動不居至唯變所適言易道之屢遷其出入以度至如/臨父母言易書之不可逺初率其辭至道不虚行合書)
(與道為/言也)九易之為書也原始要終以為質也六爻相雜
唯其時物也(質謂卦體卦必舉其始終而/後成體爻則唯其時物而已)集疏(徐氏曰/此總言)
(聖人作易所以立卦生爻之義下文又逐爻分曉而申/明之也質謂卦體時謂六位之時物謂隂陽二物也原)
(其事之始要其事之終以為一卦之體質卦有六爻剛/柔錯雜隨其時辨其物言卦雖有全體而爻亦无定用)
(也/)其初難知其上易知本末也初辭擬之卒成之終(此/言)
(初上/二爻)集疏(蔡氏曰初爻者卦之本本則其質未明故難/知上爻者卦之末末則其質已著故易知難)
(知則所繫之辭必擬議而後得易知/但卒其卦之辭而成其卦之終也)若夫雜物撰德辨
是與非則非其中爻不備(此謂卦/中四爻)集疏(語錄曰先儒解/此多以為互體)
(説漢儒多用之左傳中一處占得觀卦亦舉得分明㸔/來此説不可廢○洪氏曰中爻者謂二三四與三四五)
(也如坤坎為師而六五曰長子帥師指九二言葢自二/至四為震也坤艮為謙而初六曰利涉大川葢自二至)
(四為坎也○新安胡氏曰物謂内外卦隂陽二物雜謂/自其中四爻雜而互之又自成兩卦之德也故謂之撰)
噫亦要存亡吉凶則居可知矣知者觀其彖辭則思過
半矣(彖統論一卦/六爻之體)二與四同功而異位其善不同二多
譽四多懼近也柔之為道不利逺者其要无咎其用柔
中也(此以下論中爻同功謂皆隂位異位謂逺近不同/四近君故多懼柔不利逺而二多譽者以其柔中)
(也/)集疏(蔡氏曰二四俱柔故曰同功逺近不同故曰異/位一卦六爻以五為主主五則四近而二逺也)
(柔利近剛四近而位不中故多懼二/雖逺而多譽者以居柔中之位也)三與五同功而異
位三多凶五多功貴賤之等也其柔危其剛勝邪(三五/同陽)
(位而貴賤不同然以柔居之則/危唯剛則能勝之○此第九章)集疏(童溪王氏曰三之/所以多凶者葢謂)
(其以柔居此位則不當位而危以剛居此位則其過剛/而勝故也多譽多懼多凶多功六十四卦凡為中爻者)
(未必皆然特從/其多者言之耳)十易之為書也廣大悉備有天道焉有
人道焉有地道焉兼三才而兩之故六六者非他也三
才之道也(三畫已具三才重之故六而以上二/爻為天中二爻為人下二爻為地)道有變
動故曰爻爻有等故曰物物相雜故曰文文不當故吉
凶生焉(道有變動謂卦之一體等謂逺近貴賤之差相/雜謂剛柔之位相間不當謂爻不當位○此第)
(十/章)集疏(語錄曰道有變動不是指那隂陽老少之變是/説卦中變動如乾卦初潛二見三惕四躍這箇)
(便是有變動所以謂之爻爻中自有等差或髙或低或/貴或賤皆謂之等物相雜故曰文是兩物相對待在這)
(裏故有文如卦爻有隂陽相間錯而為/文若有隂无陽有陽无隂如何得有文)□易之興也其
當殷之末世周之盛德邪當文王與紂之事邪是故其
辭危危者使平易者使傾其道甚大百物不廢懼以終
始其要无咎此之謂易之道也(危懼故得平安慢易則/必傾覆易之道也○此)
(第十/一章)集疏(潘氏曰易之興當世衰之時故聖人危天下/而其辭多危知危而戒懼者則平安不知危)
(而慢易者則傾覆其道甚大事事物物皆不/可廢人能戒懼以終始則要其終而无咎矣)□夫乾天
下之至健也德行恒易以知險夫坤天下之至順也德
行恒簡以知阻(至健則所行无難故易至順則所行不/煩故簡然其於事皆有以知其難而不)
(敢易以處之也是以其有憂患則健者如自髙臨下而/知其險順者如自下趨上而知其阻葢雖易而能知險)
(則不陷於險矣既簡而又知阻則不困於/阻矣所以能危能懼而无易者之傾也)集疏(語錄曰/乾健而)
(以易臨下故知下之險險底意思在下坤順而以簡承/上故知上之阻阻是自家低他却髙底意思自上面下)
(來到那去不得處便是險自下而上上到那去不得處/便是阻頃因登山就山上得其説自上而下所見為險)
(故以乾言自下而上所向為阻故以坤言問乾是至健/不息之物經歴艱險處多雖有險處皆不足以為其病)
(自足以進而无難否曰不然舊亦嘗如此説覺得終是/硬説易本意正要人知險而不進不説我至健了凡有)
(險阻只恁冐進而无難如此大非聖人作易之説觀其/上文云易之興也其於中古乎至其要无咎此之謂易)
(之道也㸔他此語是什麽恐懼危險不敢輕進之意乾/之道便是如此卦中皆然所以多説見險而能止如需)
(卦之類可見易之道正要人知進退存亡之道若是冐/險前進以陷於險知進而不知退知存而不知亡豈乾)
(之道邪惟其至健而知險故止於險而不陷於險也又/曰此是就人事上説又曰易之為書大槩要人謹密戒)
(懼以免患難若恃其至健而不恤險難豈易之道邪惟是/其至健而知險故止於險而不陷於險也又曰此段專)
(以憂患之際而言因憂患難方生却知險知阻若只就/健順上㸔便不相似且如健當憂患之際則知險之不)
(可乘順當憂患之際便知阻之不可越這都是當憂患/之際處憂患之道當如此大要乾坤只是循理而已人)
(若不循理以私意行乎其間知險之不可乘却硬要乘/則陷於險矣知阻之不可越却硬要越則困於阻矣只)
(是順理便无事問在人固是如此以天地言之則如何/曰在天地自无險阻這只是大綱説箇乾坤底意是如)
(此/)能説諸心能研諸侯之慮定天下之吉凶成天下之
亹亹者(侯之二字衍説諸心者心與理㑹乾之事也研/諸慮者理因慮審坤之事也説諸心故有以定)
(吉凶研諸慮故/有以成亹亹)集疏(語錄曰能説諸心乾也能研諸慮/坤也説諸心有自然底意思故屬)
(陽研諸慮有作為底意思故屬隂事之未定者屬陽定/吉凶所以為乾事之已為者屬隂成亹亹所以為坤大)
(抵言語兩端處皆有隂陽如開物成務開物是陽成務/是隂如致知力行致知是陽力行是隂周子之書屢發)
(此意推之可見又曰大率易只是一隂一陽做出許多/般様事此一段也似前面知大始作成物意思説諸心)
(只是見過了便説這箇屬陽研諸慮是研窮到底似那/安而能慮直是仔細了這箇屬隂定吉凶是陽成亹亹)
(是隂且以做事言之吉凶未定時人自意思嬾散不肯/做去吉凶定了他自勉勉做將去大率陽是輕清底物)
(事之輕清底屬陽隂是重/濁底物事之重濁底屬隂)是故變化云為吉事有祥象
事知器占事知來(變化云為故象事可以知器/吉事有祥故占事可以知來)集疏(語/錄)
(曰上兩句是説理如此下兩句是人就理上知得在隂/陽則為變化在人事則為云為吉事自有祥兆惟其理)
(如此故於變化云為則象之而知已有之器於吉事有/祥則占之而知未然之事也問器字是凡有形之實事)
(者皆為器否曰易中器字是恁地説又曰變化云為是/明吉事有祥是幽象事知器是人事占事知來是筮象)
(事知器是人做這事占事知來是他方有/禎祥見乎蓍龜之類吉事有凶事亦有)天地設位聖
人成能人謀鬼謀百姓與能(天地設位而聖人作易以/成其功於是人謀鬼謀雖)
(百姓之愚皆/得以與其能)集疏(語録曰天地設位四句説天人合處/天地設位使聖人成其功能人謀鬼)
(謀則雖百姓亦可以與其能成能與能雖有大小不同/然亦是小小造化底功用然百姓與能却是因龜筮而)
(後知得人謀鬼謀如謀及乃心卿士庶民卜筮相似又/曰百姓與能他无知因卜筮便㑹做得事○蔡氏曰人)
(謀謀盡乎明也鬼謀謀盡乎幽也聖人之能幽明兩盡/可謂著矣而悉著之於易使百姓之愚亦得觀象玩占)
(而與其/能也)八卦以象告爻彖以情言剛柔雜居而吉凶可
見矣(象謂卦畫爻/彖謂卦爻辭)變動以利言吉凶以情遷是故愛惡
相攻而吉凶生逺近相取而悔吝生情偽相感而利害
生凡易之情近而不相得則凶或害之悔且吝(不相得/謂相惡)
(也凶害悔吝/皆由此生)集疏(語錄問自八卦以象告以下是總説/易書所載如此自變動以利言而下)
(則專就人占事上説如何曰然又問易之情近而不相/得則凶或害之悔且吝是如何曰此疑是指占法而言)
(想古人占法更多今不見得葢逺而不相得則安能為/害惟切近不相得則凶害便能相及如一箇凶人在五)
(湖四海之外安能害自家若與之為鄰近則有害矣○/蔡氏曰同人三與五所謂愛惡相攻者也姤之五取之)
(逺者也蒙之三取之近者也屯之四以情感者也漸之/三以偽感者也凡此者皆以情而遷也○新安胡氏曰)
(變動即上文爻有變動是也以利言者爻之變動本皆/教人趨吉避凶而歸於利耳然不免吉凶殊分者由情)
(而遷也情有善不善善則吉不善則凶至是不能皆歸/於利矣愛惡逺近情偽所謂情也相攻相取相感遷之)
(由也吉凶悔吝利害總名曰吉凶也愛惡相攻因於逺/近相取逺近相取因於情偽相感相感者情之始交利)
(害之萌也相取者迹之已著悔吝之分也相攻則事/之已極吉凶不可移矣此三者皆吉凶以情遷之事)將
叛者其辭慙中心疑者其辭枝吉人之辭寡躁人之辭
多誣善之人其辭游失其守者其辭屈(卦爻之辭/亦猶是也)集疏
(馮氏曰六辭與易全不相關恐斷簡錯見於此或曰諸/如此類亦各準其情為辭然誣善失守恐不入卦爻王)
(介甫曰易之辭必不慙枝游屈也郭子和亦嘗疑之不/敢强通○徐氏曰背叛正理其中有歉則發於辭自然)
(慙怍枝如木之有枝開兩岐疑者可否未決則其辭不/直截而成兩岐也誣善者謂謗善為惡言語不實如物)
(在水上浮游不定失其守者見理不定无所操執其辭/多屈而不伸言心之聲由乎中而見外孟子詖淫邪遁)
(一章意/亦如此)
　
　
　
　
　
　
　
　
　周易本義集成卷八
欽定四庫全書
　周易本義集成卷九　　　元　熊良輔　撰
文言傳
　(此篇申彖傳象傳之意以盡乾坤二/卦之藴而餘卦之説因可以例推云)集疏(蔡氏曰文/飾也言辭)
　(也文飾彖象之辭以盡彖象之意乾坤/居衆卦之首故特詳之餘卦可以類推)
元者善之長也亨者嘉之㑹也利者義之和也貞者事之
幹也(元者生物之始天地之德莫先於此故於時為春於/人則為仁而衆善之長也亨者生物之通物至於此)
(莫不嘉美故於時為夏於人則為禮而衆美之㑹也利者生/物之遂物各得宜不相妨害故於時為秋於人則為義而得)
(其分之和貞者生物之成實理具備隨在各足故於時為冬/於人則為智而為衆事之幹幹木之身枝葉所依以立者也)
集疏(語錄問元者善之長曰元亨利貞皆善也而元為四德/之長是善端初發見處也○問亨者嘉之㑹曰春天萬)
(物發生未大故齊到夏一時發生都齊許多好物事皆聚在/這裏便是嘉之㑹在人則動容周旋中禮是嘉會又曰利者)
(義之和利是那有界分斷制底物事疑於不和然使物各得/分不相侵越乃所以為和也又曰文言只説利者義之和是)
(掉了那利葢是不去利上求利只是義之和處便是利又曰/利便是義之和處義初似不和分别後萬物各止其所却是)
(和不利生於不義義則无不和和則无不利矣又曰幹如身/之有骨故版築之栽謂之楨幹此可以識貞之理矣○蔡氏)
(曰幹猶骨也常存乎事中所以立事者也○饒氏曰大哉乾/元一段是説天之四德此則就人道而言即所稟受者也下)
(面體仁利物嘉會貞固是用力處○愚按元者善之長此善也未/字即繼之者善之善也利者義之和所謂仁義固所以利之)
(有仁而遺其親未有義而後/其君其為利也孰大於是)君子體仁足以長人嘉㑹
足以合禮利物足以和義貞固足以幹事(以仁為體則/无一物不在)
(所愛之中故足以長人嘉其所㑹則无不合禮使物各/得其所利則義无不和貞固者知正之所在而固守之)
(所謂知而弗去者也/故足以為事之幹)集疏(語錄曰體仁不是將仁來為/我之體我之體便都是仁也)
(問以仁為體是如何曰此要自見得葢謂身便是仁也/又曰嘉美也㑹是齊集底意思許多嘉美一時間湊到)
(此故謂之㑹亨屬夏如春生之物自是或先或後或長/或短未能齊整纔到夏便各各一時茂盛此所謂嘉之)
(㑹也嘉其所㑹便動容周旋无不中禮就亨者嘉之㑹/觀之嘉字是實㑹字是虛嘉㑹足以合禮則嘉字却輕)
(㑹字却重又曰利物足以和義此數句最難㸔老蘇謂/慘殺謂義必以利和之如此則利在義之外分成兩段)
(了㸔來義只是一箇宜其初甚嚴男女内外君臣上下/尊卑大小截然不可犯似若不和然能使之各得其宜)
(則其和也孰大於是此只是就義中便有箇和既曰利/者義之和却説利物足以和義葢不如此不足以和其)
(義也又曰利物使萬物各得其所乃是義之和處義自/然和不是義外别有和又曰幹事言事之所依以立幹)
(如木之幹事如木之枝葉貞固在事是與立箇骨子所/以為事之幹欲為事而非貞固便植立不起自然倒了)
(又曰貞固是固得恰好如尾生之信不貞之固須是固/得好方是貞又曰貞固二字與體仁嘉㑹利物之文不)
(同屬比方者便著用兩字方能盡之○饒氏曰說仁説/貞處指用而言説禮説利即體而言體仁貞固則言長)
(人幹事即體而言用也嘉㑹利物則言合禮和義即用/而指體也亦互換言之問仁智是活底故即用而言禮)
(義是定則了故指/體而言曰是如此)總論(語錄曰元者善之長以下四句/説天德之自然君子體仁以下)
(四句説人事之當然又曰君子體仁以下倒用上面四/箇字極有力○泉峰龔氏曰君子體仁以下當與上四)
(句合㸔方見意葢元者善之長故體仁則足以長人仁/即上文之元亨者嘉之㑹故嘉其㑹則足以合禮禮即)
(上文之亨利者義之和故利物則足以和義貞者事之/幹故貞固則足以幹事曰善之長嘉之㑹義之和事之)
(幹以天德之體段言也曰體仁長人嘉㑹合禮利物和/義貞固幹事以人事之功夫效驗言也下四句皆是倒)
(轉上四句意説盡人事以合天德者也故曰行此四德/者○愚按在天道言之則曰元亨利貞在人性言之則)
(曰仁禮義智此言仁禮義而不及智者何也葢貞固以/為事之幹則智在中矣上面言元亨利貞而出一義字)
(則知為仁禮義智可知下面言仁禮義智而出一貞字/則知為元亨利貞可知元亨利貞以天德言仁義禮智)
(以人性言故曰元亨利貞天/道之常仁義禮智人性之綱)君子行此四德者故曰乾
元亨利貞(非君子之至健无以行此故曰乾元亨利貞/○此第一節申彖傳之意與春秋傳所載穆)
(姜之言无異疑古者已有此語穆姜稱之而夫子亦有/取焉故下文别以子曰表孔子之辭葢傳者欲以明此)
(章之為/古語也)集疏(語錄曰故曰乾元亨利貞他把乾字當君/子○饒氏曰上面只説四德无乾字到此)
(方説君子行此四德者君子對乾四德對元亨利貞者/字對人而言謂君子乃行此四德之人猶乾則能元亨)
(利貞也○泉峰龔氏曰春秋傳所載穆姜之言未必為/古語亦未必真出穆姜之口意必左氏竊取文言之説)
(以附㑹之必非夫子取穆姜之言也使穆姜而果知此/義則必不淫姣而與於亂矣○愚按元亨利貞稱為四)
(德直自夫子而發故曰文言左氏竊夫子之言以/為穆姜當日之語耳非古語也左傳此類甚多)○初
九曰潛龍勿用何謂也子曰龍德而隠者也不易乎世
不成乎名遯世无悶不見是而无悶樂則行之憂則違
之確乎其不可拔潛龍也(龍德聖人之德也在下故隠/易謂變其所守大抵乾卦六)
(爻文言皆以聖人明之/有隠顯而无淺深也)集疏(程子曰初九守其道不隨/世而變晦其行不求知於)
(時自信而樂見可而動知難而避其守堅不可奪潛龍/之德也○語錄曰確乎其不可拔非專謂退遯不改其)
(操樂行憂違時而已矣其守无自而可奪如富貴不淫/貧賤不移之意○蔡氏曰隠遯皆釋潛義遯世无悶不)
(改其樂也不見是而无悶人不知而不愠也樂行憂違/唯道是從也確乎其不可拔嘆其守德之堅也○問既)
(是潛如何又説樂則行之饒氏曰若只説不易乎世不/成乎名遯世无悶不見是而无悶確乎其不可拔則全)
(然是箇隠者樂則行之憂則違之便是用之則行舍之/則藏之意其所以潛者不得行而違之也○徐氏曰樂)
(行憂違雖不凝滯於物而所以立已者葢確乎其不可/拔非守道之固者能之乎○愚按易无所不通也故夫)
(子特取乾龍解從君德上去而在下之君子亦可以是/占出處矣不易乎世在已不成乎名在時遯世在已不)
(見是在時行之違之在已憂樂在時則士君子之出處/時焉而已能守其志而順其時確乎不可拔豈終潛藏)
(也/哉)九二曰見龍在田利見大人何謂也子曰龍德而正
中者也庸言之信庸行之謹閑邪存其誠善世而不伐
德博而化易曰見龍在田利見大人君德也(正中不潛/而未躍之)
(時也常言亦信常行亦謹盛德之至也閑邪存其誠/无斁亦保之意言君德也者釋大人之為九二也)集
疏(李氏曰天理人欲不兩存其間去得一分人欲則存/得一分天理○語錄曰庸言庸行盛德之至到這裏)
(不消恁地猶自閑邪存誠便是无斁亦保言雖无厭斁/亦當保也又曰夫子怕人不把九二做大人所以説箇)
(君德也兩處皆如此説龍德正中以下皆君德言雖不/當君位却有君德所以做大人○潘氏曰出潛離隠居)
(位之中既與物接不敢忽也常言常行必信必謹所以/防閑其邪而存其誠也善足以名世而不矜於已德至)
(於溥博而能化乎人雖未登君位/而君天下之德已著而不可掩矣)九三曰君子終日乾
乾夕惕若厲无咎何謂也子曰君子進德修業忠信所
以進德也修辭立其誠所以居業也知至至之可與幾
也知終終之可與存義也是故居上位而不驕在下位
而不憂故乾乾因其時而惕雖危无咎矣(忠信主於心/者无一念之)
(不誠也修辭見於事者无一言之不實也雖有忠信之/心然非修辭立誠則无以居之知至至之進德之事知)
(終終之居業之事所以終日乾乾而夕猶惕若/者以此故也可上可下不驕不憂所謂无咎也)集疏(程/子)
(曰修辭立其誠言能修省言辭便是要立誠若只是修/飾言辭為心只是為偽也修其言辭欲其體當自家敬)
(以直内義以方外之實事道之浩浩何處下手唯立誠/方有可居之處有可居之處則可以修業也終日乾乾)
(夫小大事却只是忠信所以進德為實下手處修辭立/其誠為實修業處又曰知至至之致知也求知所至而)
(後至之知之在先故曰可與幾所謂始條理者知之事/也知終終之力行也既知所終則力進而終之守之在)
(後故曰可與存義所謂終條理者聖之事也○語錄曰/忠信猶言實其善之謂能實其為善之意自是住不得)
(德不期進而自進猶飢之欲食自不可已○問忠信莫/只是實理曰此説實理未得只是實心有實心則進德)
(自无窮已必先有此而後可以有為若无此則若存若/亡而已烏能有得乎○問本義云主於心者无一念之)
(不誠曰无一念之不誠然後有以為進德之地若有不/實如捕風捉影德何由進須是表裏皆實无一毫之偽)
(德方日新大抵以忠信為本忠信只是實若不實却是/无根了如何㑹進又曰誠即是忠信修省言辭便是要)
(立得忠信若口不擇言只管逢事便説則忠信亦被汨/没動盪立不住了又曰人多於言語上便不忠信修辭)
(只是言顧行行顧言之意○問修辭立其誠何故獨説/辭得非只舉一事為言否曰然也是言處多言是那發)
(出來處人多是將言語做没𦂳要容易説出來若一一/要實這工夫自是大○問立誠不就制行上説而特指)
(修辭何也曰人之不誠處多在言語上也又曰德者得/之於心者也業者乃事之就緒者也又曰進德則所知)
(所行自進不已居業則只在此住了不去只㸔進字居/字可見進者日新而不已居者一定而不易又曰進如)
(日知其所亡居如月无忘其所能○問進德修業復云/居業修居所以不同曰德則日進不已業如屋宇未修)
(則當修之既修則居之又曰忠信心也修辭事也然藴/於心者所以見於事修於事者所以養其心此聖人之)
(學所以内外兩進而非判然兩事也○又曰忠信進德/與知至至之可與幾都是去底字修辭立誠與知終終)
(之可與存義都是住底字○又曰忠信進德修辭立誠/居業工夫之條件也知至至之至可與存義工夫之功)
(程也此一段只是説終日乾乾而已又曰知至知終不/是言修為先後之漸只是見德業内外之别又曰知至)
(至之是屬忠信進德上説葢真見得這道理遂求以至/之知終終之是屬修辭立誠上説葢是已行到地頭了)
(遂守之而不失又曰知至至之主在至上知終終之主/左終上至是要到去處而未到之辭未到那裏先知得)
(如此所以説可與幾進字貼著幾字至字又貼著進字/終則只是要守業只是這業今日如此明日又如此所)
(以下箇居字居字貼著那存字終字又貼著那居字○/問知至與知終終字與至字其義相近如何曰知至與)
(至之知終與終之當分作四截説知至是知得到終知/終是終其到處至之是須是著行去到那處故曰知至)
(至之終之是要守到那處故曰知終終之上兩箇知却/一般遺書所謂知至至之主知也知終終之主終也均)
(一知也上却主知下却主終要保守故如此○蔡氏曰/誠者合内外之道二則存誠於中三則立誠於外○饒)
(氏曰知至知終是知至之終之是行知至是知到極處/而欲至之則進德自是不已知終是知得道理在這裏)
(只是要守而不失葢事事物物皆有箇至善之理到那/至處便要止於至善守而不失便是終之之意○愚案)
(知至至之進德之事屬知知終終之修業之事屬行至/之是知到極處終之是行到極處至如至善之至知至)
(善之所在而至之故曰可與幾也終為事之有終事之/力行而有終故曰可與存義也可與幾即德之進也可)
(與存義即/業之居也)九四曰或躍在淵无咎何謂也子曰上下无
常非為邪也進退无恒非離羣也君子進德修業欲及
時也故无咎(内卦以德學言外卦以時位言進德修/業九三備矣此則欲其及時而進也)集
疏(卲子曰九則進四則退○程子曰或躍或處上下无/常或進或退去就從宜非為邪枉非離羣類進德修)
(業欲及時耳時行時止不可恒也故云或○張子曰上/與進字釋躍義下與退字釋在淵義无常无恒釋或義)
(非為邪非離羣釋无咎義○楊氏曰上下宜有常无常/則為邪進退宜有常无常則離羣九四居上下進退之)
(間而不至於邪離羣者豈有他術哉德加進業加修而/已○語錄曰君子進德修業不但為一身亦欲有為於)
(天下及時而進○問乾内卦以德學言外卦以時位言/曰此正説文言六段葢雖言德學而時位亦在其中非)
(德學何以處時位○潘氏曰離下體而進上體乾道乃/革之時上下進退尤不可不謹也○易氏曰上下以位)
(論離下體而升上體進退以爻論退則三而進則五也/○問上下進退饒氏曰雖曰上下无常然主上説雖曰)
(進退无恒然主進説又曰君子所處當下而不當上當/退而不當進今乃或躍則是有欲上欲進之心欲上則)
(欲及時而行之也又曰此爻是進退隨時之意周公只/平説夫子專主進説是救時之意如坤之六三亦主用)
(説/)九五曰飛龍在天利見大人何謂也子曰同聲相應
同氣相求水流濕火就燥雲從龍風從虎聖人作而萬
物覩本乎天者親上本乎地者親下則各從其類也(作/起)
(也物猶人也覩釋利見之意也本乎天者謂動物本乎/地者謂植物物各從其類聖人人類之首也故興起於)
(上則人/皆見之)集疏(楊氏曰彈宫而宫動彈角而角動扣之大/則大鳴扣之小則小鳴同聲相應也磁石)
(引鍼琥珀拾芥蠶吐絲而商弦絶銅山崩而洛鐘應同/氣相求也水曰潤下火曰炎上此其流濕而就燥也虎)
(嘯而風生龍翔而雲集此其從龍而從虎也萬物各以/類應未有非其類而應者也○語錄曰文言分明是以)
(聖人為龍以作言飛以萬物覩解利見大人是言天下/利見夫大德之君也又曰本乎天者親上凡動物首向)
(上是親乎上人類是也本乎地者親下凡植物首向下/是親乎下草木是也此康節説○問本義以本乎天者)
(為動物本乎地者為植物程傳以親上為日月星辰親/下為鳥獸草木二説如何饒氏曰本義本周禮天産地)
(産之説程傳亦拘要放寬説凡本乎天/者皆親上本乎地者皆親下方周徧)上九曰亢龍有
悔何謂也子曰貴而无位髙而无民賢人在下位而无
輔是以動而有悔也(賢人在下位謂九五以下无輔以/上九過髙志滿不來輔助之也○)
(此第二節申/象傳之意)集疏(饒氏曰卦之初上皆无位初以卑賤/而无位上以過髙而无位○徐氏曰)
(爻辭但言有悔而夫子以動釋之葢吉凶悔吝生乎動/也○丘氏曰陽為貴上為髙陽雖居上而无位无民賢)
(雖在下而非已之輔以此而動則有悔也○愚謂亢龍/有悔以天位言之則陽升之極將返而下以人事言之)
(則為居過髙之極而不能返乎下也五為君位而上九/過之是貴而无位者也下五爻皆有賢德而上九獨乘)
(之是髙而/无民者也)總論(語錄曰易卦爻辭本只是各著本卦本/爻之象明吉凶之占當如此爾非是就)
(聖人地位説道理也故乾六爻自天子以至於庶人自/聖人以至愚不肖筮或得之義皆有取但純陽之德剛)
(健之至若以義類推之則為聖人之象而其六位之髙/下又有似聖人之進退故文言因潛見躍飛自然之文)
(而以聖人之迹各明其義位有髙下而德无淺深也若/以德言則上九愈進愈髙當為聖而不可知之地又豈)
(有悔邪○問九二説聖人之德已備何故九三又言進/德修業曰聖人只逐爻取象此不是言德學節次六爻)
(皆是聖人之德只/是所處之位不同)○潛龍勿用下也見龍在田時舍也
(言未為/時用也)終日乾乾行事也或躍在淵自試也(未遽有為/姑試其可)
飛龍在天上治也(居上以/治下)亢龍有悔窮之災也乾元用
九天下治也(言乾元用九見與他卦不同君道剛而能/柔天下无不治矣○此第三節再申前意)
○潛龍勿用陽氣潛藏見龍在田天下文明(雖不在上/位然天下)
(已被/其化)終日乾乾與時偕行(時當/然也)或躍在淵乾道乃革(離/下)
(而上變/革之時)飛龍在天乃位乎天德(天德即天位也葢唯有/是德乃宜居是位故以)
(明/之)集疏(單氏曰乾六爻皆天德也而五為天位此天德/之得位者也○蔡氏曰龍德隠於初見乎二進)
(乎三四位乎五故初曰龍德而隠二曰/德施普三四皆曰進德五曰位天德)亢龍有悔與時
偕極集疏(李氏曰時行則偕行可也/時極則偕極是為不知變)乾元用九乃見天
則(剛而能柔天之法也○/此第四節又申前意)○乾元者始而亨者也(始則/必亨)
(理勢/然也)利貞者性情也(收斂歸藏乃/見性情之實)集疏(語錄曰始而亨/是生出去利貞)
(是收斂了方見性情所以言元亨誠之通利貞誠之復/又曰性情是乾元之性情始而亨是乾之發用處共是)
(一箇性情到那利貞處一箇有一箇性情百穀草木皆/有箇性情了元亨方是他開花結子時到利貞時方見)
(得他性情就這上㸔乾之性情便見得這箇是誠之復/處○問利貞者性情曰此是相對説性情如言本體元)
(亨是發用處利貞則收斂歸本體處又曰元亨是動而/發用在外利貞是静而伏藏在内○愚按利貞者性情)
(也此性情猶言德性造化之樞紐品彚之根柢元氣之/㑹也故曰保合太和乃利貞然謂之性情性者其本體)
(情則又將發用而貞下起元/矣非終於收斂歸藏而已也)乾始能以美利利天下不
言所利大矣哉(始者元而亨也利天下者利也不言所/利者貞也或曰坤利牝馬則言所利矣)
集疏(程子曰乾始之道能使庶類生成天下蒙其美利/而不言所利者葢无所不利非可指名也○蔡氏)
(曰不言所利此所以為大也如言利建侯利涉大川則/言所利矣○問此雖説元亨利貞而贊乾元之大饒氏)
(曰乾元者始而亨者也是説元而亨乾始能以美利利/天下是説元而利四者皆包於元此元之所以説大也)
(故贊曰大矣哉此是申/彖辭大哉乾元之意)大哉乾乎剛健中正純粹精也
(剛以體言健兼用言中者其行无過不及正者其立不/偏四者乾之德也純者不雜於隂柔粹者不雜於邪惡)
(葢剛健中正之至極而精者又純粹之至極也或疑乾/剛无柔不得言中正者不然也天地之間本一氣之流)
(行而有動静耳以其流行之統體而言則但謂之乾而/无所不包矣以其動静分之然後有隂陽剛柔之别也)
集疏(語錄曰剛健中正為其嫌於不中正所以説箇中/正陽剛自是全體豈得不中正這因近日趙善譽)
(者著一件易説道只乾坤二卦便偏了乾只是剛底一/邊坤只是柔底一邊本義中便是破他説又曰乾便是)
(氣之統體无所不包自其氣之動而言則為陽自其氣/之静而言則為隂所以陽常兼隂隂不能兼陽也○愚)
(按以形而論則天包地上下而地但處天中央一截以/一氣而論則造化之氣周流无間於六合之中皆天之)
(氣也但動為陽/而静為隂耳)六爻發揮旁通情也(旁通猶/言曲盡)時乘六龍
以御天也雲行雨施天下平也(言聖人時乘六龍以御/天則如天之雲行雨施)
(而天下平也○此第/五節復申首章之意)集疏(建安張氏曰彖言雲行雨施/而以品物流形繼之則雲雨)
(為乾坤之雲雨此言雲行雨施而以天下平/繼之則聖人即乾而雲雨為聖人之德澤也)○君子以
成德為行日可見之行也潛之為言也隠而未見行而
未成是以君子弗用也(成德已成之德也初九固/成德但其行未可見耳)集疏
(語錄問行而未成曰此只是事業未就問此是論事業/不論德否曰如伊尹居有莘之時便是行而未成○新)
(安胡氏曰成德以在身者而言見之行以在事者而言/初九德已成固可見之行事矣但其時位方當潛隠故)
(未能成其所行也○愚按君子弗用非是不用此爻但/其時位在下未見於試用耳爻之勿用專為占者言此)
(則以時位言有不/待於占而後見也)君子學以聚之問以辯之寬以居之
仁以行之易曰見龍在田利見大人君德也(葢由四者/以成大人)
(之德再言君德以深/明九二之為大人也)集疏(程子曰聖人在下而未得位/則進德修業而已學聚問辯)
(進德也寬居仁行修業也君德已著利見大人而進以/行之耳進居其位者舜禹也進行其道者伊傅也○語)
(錄曰學以聚之問以辯之既探討得是當是頓放寬大/田地待觸類自然有㑹合處故曰寬以居之○潘氏曰)
(聚則雜必有以辯之居則止必有以行之君德之所由/成也○問本義謂由此四者以成大人之德説得好饒)
(氏曰四箇之字皆指理而言學以聚衆理尚未有分别/辯則條理粲然人於分别後則或取彼而棄此舉一而)
(遺二要須寬裕以容之四句都合在仁以行之一句上/仁以行之即君德也○又曰聚如府庫聚諸物辯則辯)
(其孰為金孰為錫孰為銀孰為銅既是辯得不成只要/金不要錫都著存留及到用時金有金之用錫有錫之)
(用○愚按由學問寬仁以成君德是亦大人矣然猶利/見大人者九五也得其時則為舜禹為伊傅不得其時)
(則為孔孟孔孟君/德之在下者也)九三重剛而不中上不在天下不在
田故乾乾因其時而惕雖危無咎矣(重剛謂陽/爻陽位)集疏(程/子)
(曰三重剛過中而居下之上上未至於天而下已離於/田危懼之地也因時順處乾乾兢惕故雖危而不至於)
(咎/也)九四重剛而不中上不在天下不在田中不在人故
或之或之者疑之也故无咎(九四非重剛重字疑衍在/人謂三或者隨時而未定)
(也/)集疏(程子曰四不在天不在田而出人之上矣危也/疑者未決之辭出處非可必也或進或退唯所)
(安耳所以无咎也○徐氏曰重剛重乾也○建安張氏/曰三與四雖俱為人位九四則上近於天下逺於地非)
(人所處故云中不在人○愚按中不在人則/其出類拔萃而有升進之漸矣何咎之有)夫大人者
與天地合其德與日月合其明與四時合其序與鬼神
合其吉凶先天而天弗違後天而奉天時天且弗違而
况於人乎况於鬼神乎(大人即釋爻辭所利見之大人/也有是德而當其位乃可當之)
(人與天地鬼神本无二理特蔽於有我之私是以梏於/形體而不能相通大人无私以道為體曾何彼此先後)
(之可言哉先天弗違謂意之所為黙與道契後天奉天/謂知理如是奉而行之回紇謂郭子儀曰卜者言此行)
(當見一大人而還其占葢與此合若子儀雖未及乎/夫子之所論然其至公无我亦可謂當時之大人矣)集
疏(問此一節本義言以道為體程傳言合乎道饒氏曰/程傳合乎道之説已精而本義體道之説尤精謂大)
(人非屑屑於合此合彼但合乎道則无往而不合以道/為體則聖人渾是一箇天葢天亦以道為體而已○新)
(安胡氏曰天地日月四時鬼神者以形氣言也而其所/以為德明序吉凶者以道言也大人之與合亦合其道)
(而/已)亢之為言也知進而不知退知存而不知亡知得而
不知䘮(所以動而/有悔也)其唯聖人乎知進退存亡而不失其
正者其唯聖人乎(知其理勢如是而處之以道則不至/於有悔矣固非計私以避害者也再)
(言其唯聖人乎始若設問而卒自應之也/  此第六節復申第二第三第四節之意)集疏(誠齋楊/氏曰其)
(唯聖人乎必申言之者所以深贊聖人能知亢也猶孔/子稱賢哉囘也亦先後申言之○愚按王肅本上句其)
(唯聖人乎作其唯愚人乎似亦可/通然殊无優柔之意不當從之)
坤至柔而動也剛至静而德方(剛方釋牝馬之貞/也方謂生物有常)集疏
(語錄問柔與剛相反静與方相似何也曰静无形方有/體方謂生物有常言其方正一定確然不易而生物有)
(常也静言其體則不可見方言其德則是其著也○徐/氏曰柔剛釋牝馬静方釋貞又曰以隂陽大分言之則)
(動而剛者為陽静而柔者為隂以互為隂陽者言之則/陽中自有剛柔動静隂中亦自有剛柔動静故繫辭言)
(坤静翕動闢而説卦言地道曰柔與剛則坤亦不專於/柔而静也○邱氏曰坤體本至柔及其生物發動處柔)
(中未嘗/无剛也)後得主而有常(程傳曰主下/當有利字)含萬物而化光(復/明)
(亨/義)坤道其順乎承天而時行(復明順承天之義意/此以上申彖傳之)集疏
(程子曰坤道至柔而其動則剛坤體至静而其德則方/動剛故應乾不違德方故生物有常隂之道不倡而和)
(故居後為得而主利萬物坤之常也含容萬類功化光/大坤道其順乎承天而時行贊坤道之順也○語錄曰)
(未有乾行而坤止且如乾施物坤不應則不能生物既/㑹生物便是動若不是他健後如何配乾只是健得來)
(順/)○積善之家必有餘慶積不善之家必有餘殃臣弑
其君子弑其父非一朝一夕之故其所由來者漸矣由
辯之不早辯也易曰履霜堅冰至蓋言順也(古字順慎/通用按此)
(當作慎言當/辨之於微也)集疏(語錄曰隂陽皆自微至著履霜堅冰/只是説微時便須著慎所以説箇言)
(慎也由辯之不早辯李光祖云不早辯他直到得郎當/了却方辯剗地激成事來此說最好○或謂積善之家)
(乃或惡報積不善之家乃或善報何也愚曰積善之家/必有餘慶理之常也而或惡報非常之變也積不善之)
(家而或善報亦非常理也弑君弑父所以甚言其變甚/言其不善之積而至於是善不積不足以成名惡不積)
(不足以滅身言人/當謹之於微也)直其正也方其義也君子敬以直内
義以方外敬義立而德不孤直方大不習无不利則不
疑其所行也(此以學而言之也正謂本體義謂裁制敬/則本體之守也直内方外程傳備矣不孤)
(言大也疑故習而後/利不疑則何假於習)總論(程子曰君子主敬以直其内/守義以方其外敬立而内直)
(義形而外方義形於外非在外也敬義既立其德盛矣/不期大而大矣德不孤也○問敬義何别曰敬只是持)
(已之道義便知有是有非順理而行是為義也若只守/一箇敬不知集義却是都无事也○語錄曰敬以直内)
(義以方外直是直上直下胸中无纖毫委曲方是割截/方整之意乂曰方外謂有義以處之事皆合宜移易不)
(得如物之方截然不可動若圓物則可運而轉也又曰/敬以直内義以方外敬立而内自直義形而外自方若)
(欲以敬要去直内以義要去方外即非矣又曰聖人本/意謂占得此爻者若直方大則不習而自无不利夫子)
(將敬字解直字將義字解方字德不孤解大字敬而无/義則做事出來必錯了只義而无敬則无本何以為義)
(皆是孤也須是敬義立方不孤○饒氏曰直内方外是/君子之用工處直即性中之正方即性中之義敬以直)
(内則能存本然之體義以方外則能行本然之用能存/本然之體則内自直能行本然之用則外自方猶如乾)
(説元者善之長亨者嘉之㑹利者義之和貞者事之幹/是説本然之德體仁長人嘉㑹合禮利物和義貞固幹)
(事是行其本/然之德也)通論(語錄問乾之九二是聖人之德坤之/六二是賢人之德如何曰只為九二)
(是見成底不待修為自庸言之信至德博而化此即聖/人之德也坤六二須是敬以直内義以方外如此方能)
(德不孤此是自直與方以至於大修為之序如此此是/賢人之德也又曰坤只説得持守一邊事如乾九三言)
(忠信所以進德修辭立誠所以居業便連致知持守都/説了坤從頭至尾皆去了一箇頭如云後得主而有常)
(或從王事无成有終皆是无頭陳文蔚曰此是聖人賢/人不同處曰然又曰忠信進德是乾健工夫葢是剛健)
(純粹兢兢業業日進而不自己如活龍然精彩氣燄自/有不可及者直内方外是坤順工夫葢是固執持守依)
(文案本底做將去所以為學者事○又曰忠信進德是/健底意思是硬立拗做去敬以直内是順底意思只恁)
(地收斂/做去)隂雖有美含之以從王事弗敢成也地道也妻
道也臣道也地道无成而代有終也集疏(蔡氏曰從王/事而不敢居)
(成功者臣之職也代天終物而成功主於天者地之道/也以天地之數言之天數終於九故不足於終而代其)
(終者地十也○問夫子又是一意全與爻象之意不同/是為萬世臣子立例饒氏曰是泛説臣子之道又曰不)
(是朱先生如此分出則人只將夫子之説去解爻辭○/丘氏曰美陽也六三隂中有陽故曰有美釋章義以坤)
(隨乾則乾得坤而有終矣以乾倡坤則坤/得乾而有首矣此地道无成而代有終也)天地變化草
木蕃天地閉賢人隠易曰括囊无咎无譽蓋言謹也集
疏(泉峰龔氏曰坤六四以隂居隂乃天地閉塞之時賢/者於此只合隠遁易曰括囊者言慎密而不出也上)
(文所舉天地變化草木蕃非此爻有此義葢言天地之/通塞人物之顯晦各有其時人當順以處之耳○愚案)
(易中皆是起箇例子言天地變化草木蕃則天地閉而/草木收斂可知言天地閉而賢人隠則天地開而賢人)
(用世可知六四之括囊/則為天地閉之時也)君子黃中通理(黄中言中德在/内釋黄字之義)
(也/)正位居體(雖在尊位而居下/體釋裳字之義也)美在其中而暢於四支
發於事業美之至也(美在其中復釋黄中/暢於四支復釋居體)集疏(蔡氏曰/黄中通)
(理釋黄義正位居體釋裳義黄中正德在内通理文无/不通言柔順之德藴於内也正位居在中之位居體居)
(下體而不僭言柔順之德形於外也美在其中黄中通/理也暢於四支發於事業正位居體也二五皆中二内)
(卦之中其發見於外者不疑其所行而已五外卦之中/其施於外有事業之可觀坤道之美至此極矣故曰美)
(之至/也)隂疑於陽必戰為其嫌於无陽也故稱龍焉猶未
離其類也故稱血焉夫𤣥黄者天地之雜也天𤣥而地
黄(疑謂均敵而无小大之差也坤雖无陽然陽未嘗无/也血隂屬葢氣陽而血隂也𤣥黄天地之正色言隂)
(陽皆傷也○此以/上申象傳之意)集疏(蔡氏曰十月為純坤之月六爻/皆隂然生生之理无頃刻而息)
(一陽雖生於子而實始於亥十月之時特未成爻耳聖/人為其純隂而嫌於无陽也故稱龍以明之古人謂十)
(月為陽月/者葢出此)
　
　
　周易本義集成卷九
欽定四庫全書
　周易本義集成卷十　　　元　熊良輔　撰
説卦傳
昔者聖人之作易也幽贊於神明而生蓍(幽贊神明猶/言贊化育龜)
(筴傳曰天下和平王道得而/蓍莖長丈其叢生滿百莖)集疏(項氏曰生蓍謂剙立/用蓍之法神不能言)
(以蓍言之所以贊神出命故謂之幽贊於神明即大衍/所謂祐神也○泉峰龔氏曰項氏生蓍之説與本義不)
(同然以下文倚數立卦生爻/觀之似當以項氏之説為正)參天兩地而倚數(天圓地/方圓者)
(一而圍三三各一竒故參天而為三方者一而圍四四/合二偶故兩地而為二數皆倚此而起故揲蓍三變之)
(末其餘三竒則三三而九三偶則三二而/六兩二一三則為七兩三一二則為八)集疏(語錄曰/倚數是)
(倚靠在那裏且如先得箇三又得箇三只成六更得箇/三方成九若得箇二却成八恁地倚得數出來有人説)
(參為一三五兩謂二四一三五固是天數二四固是地/數然却是積數不是倚數又曰參天兩地而倚數此在)
(揲蓍上説參者元是箇三數底物事自家從而三之兩/者元是箇兩底物事自家從而兩之雖然却是説得三)
(兩在未見得成何數倚數云者似把幾件物事挨放這/裏如已有三數更把箇三數倚在這裏成六又把箇三)
(數倚在這裏成/九兩亦如之)觀變於隂陽而立卦發揮於剛柔而生
爻集疏(語錄曰觀變於隂陽近於造化而言發揮於剛/柔近於人事而言又曰觀變於隂陽且統説有)
(幾畫陽幾畫隂成箇甚卦發揮剛柔却是就九八七六/上説○蔡氏曰變即十有八變之變也隂陽九八七六)
(也觀九八七六之變則卦可得而立矣隂陽之變即所/以為爻復言發揮於剛柔而生爻者葢未入用則謂之)
(隂陽已入用則謂之剛柔未入用/故止曰觀已入用故曰發揮也)和順於道德而理於
義窮理盡性以至於命(和順從容无所乖逆統言之也/理謂隨事得其條理析言之也)
(窮天下之理盡人物之性而合於天道/此聖人作易之極功也○此第一章)集疏(語錄問和/順於道德)
(而理於義是就聖人上説是就易上説曰是説易又曰/如易於吉凶消長之道順而不逆是和順道德也理於)
(義則又極其細而言隨事各得其宜之謂也又曰和順/道德是黙契本原處理於義是應變合宜處物物皆有)
(理須一一推窮性是理之極處故云盡命則性之所自/來處故云至○徐氏曰如乾為天道彖之元亨利貞則)
(其德爻之潛見躍飛則其義以一卦統言之所謂和順/也就六爻言之所謂理也善觀易者推爻義以窮其理)
(體卦德以盡其性窮理盡性則進退存亡之道可知而/天命在我矣○泉峰龔氏曰和順於道德而理於義是)
(與下句窮理盡性以至於命相反對説道是天道之自/然對下命字説德是人性之所得對下性字説上句是)
(自源而流下句是自末而本葢必和順於道德而後能/理於義必窮理盡性而後能至於命也是對上文生蓍)
(倚數立卦生爻而言也○愚按此言聖人作易之事曰/幽贊曰參兩倚曰觀變發揮皆聖人作易之功也和順)
(於道德而理於義者言易之書大則順於道德而小則/曲盡事宜窮理盡性以至於命者言易之書可以窮天)
(下之理盡人物之性而合於天道上言聖人作易之功/下言易書精微之藴故下章又曰聖人之作易也将以)
(順性命/之理)○昔者聖人之作易也將以順性命之理是以
立天之道曰隂與陽立地之道曰柔與剛立人之道曰
仁與義兼三才而兩之故易六畫而成卦分隂分陽迭
用柔剛故易六位而成章(兼三才而兩之總言六畫又/細分之則隂陽之位間雜而)
(成文章也○/此第二章)集疏(語錄曰聖人作易只是要發揮性命/之理下文所説隂陽剛柔仁義便是)
(性中有這箇物事○問道理也隂陽氣也何故以隂陽/為道曰形而上者謂之道形而下者謂之器明道以為)
(須著如此説然器亦道道亦器也道未嘗離乎器道只/是器之理所以一隂一陽之謂道○問隂陽以氣言剛)
(柔則有形質可見矣至仁與義則又合氣與形而理具/焉然亦一而已矣葢隂陽者陽中之隂陽柔剛者隂中)
(之隂陽仁義者隂陽成氣剛柔成質而是理始為人道/之極也然仁為陽剛義為隂柔仁主發生義主收斂故)
(其分屬如此或謂揚子雲説君子於仁也柔於義也剛/曰仁體剛而用柔義體柔而用剛又曰子雲所謂於仁)
(也柔於義也剛乃自其用處之末流處言之亦所謂陽/中之隂隂中之陽固不妨自為一義但不可雜乎此而)
(論之耳○問兼三才如何分曰以一卦言之上兩畫是/天中兩畫是人下兩畫是地初剛而二柔三仁而四義)
(五陽而六隂問以八卦言之則九三者天之陽六三者/天之隂九二者人之仁六二者人之義初九者地之剛)
(初六者地之柔不知是否曰恁地㸔也得如上便是天/之隂三便是天之陽五便是人之仁二便是人之義四)
(便是地之柔初便是地之剛○丘氏曰分隂分陽以位/言凡卦初三五位為陽二四上位為隂自初至上隂陽)
(各半故曰分迭用柔剛以爻言柔謂六剛謂九位之陽/者剛居之柔亦居之位之隂者柔居之剛亦居之或柔)
(或剛更相為用故曰迭分之以為經迭之以為緯經緯/錯綜粲然有文所謂六位成章也○愚按聖人作易所)
(以順性命之理故上章亦曰和順於道德而理於義窮/理盡性以至於命而此章曰隂陽曰柔剛曰仁義皆天)
(地人之性也而其所以然者一理而已/窮理盡性而至於天命造道之極也)○天地定位山
澤通氣雷風相薄水火不相射八卦相錯(卲子曰此伏/羲八卦之位)
(乾南坤北離東坎西兌居東南震居東北巽居西南艮/居西北於是八卦相交而成六十四卦所謂先天之學)
(也/)集疏(語錄問山澤通氣是兩卦相對所以氣通曰澤/氣升於山為雲為雨是山通澤之氣山之泉脈)
(流於澤為泉為水是澤通山之氣問水火不相射或音/石或音亦孰是曰音石水火與雷風山澤不相類本是)
(相克底物事今却相應而不相害○又曰天地定位一/章先天圖乾一兑二離三震四巽五坎六艮七坤八之)
(序皆本於此○泉峰龔氏曰定位以體言通氣相薄不/相射以用言天地乾坤之定體水火乾坤之大用山澤)
(之氣即水之氣雷風之氣即火之/氣而水火之氣又天地之氣也)數往者順知來者逆
是故易逆數也(起震而歴離兌以至於乾數已生之卦/也自巽而歴坎艮以至於坤推未生之)
(卦也易之生卦則以乾兑離震巽坎/艮坤為次故皆逆數也○此第三章)集疏(卲子曰數往/者順若順天)
(而行是左旋也皆已生之卦也故云數往也知來者逆/若逆天而行是右行也皆未生之卦也故云知來也夫)
(易之數由逆而成矣此一節直解圖意若逆知四時之/謂也又曰自震至乾為順自巽至坤為逆○啓蒙曰以)
(横圖觀之有乾一而後有兑二有離三而後有震四有/震四而後有巽五坎六艮七坤八亦以次而生焉此易)
(之所以成也而圓圖之左方自震之初為冬至離兌之/中為春分以至於乾之末而交夏至焉皆進而得其已)
(生之卦猶自今日而追數昨日也故曰數往者順其右/方自巽之初為夏至坎艮之中為秋分以至於坤之末)
(而交冬至焉皆進而得其未生之卦猶自今日而逆計/來日也故曰知來者逆然本易之所以成則其先後始)
(終如横圖及圓圖左方之序而已故曰易逆數也○語/錄曰數往者順這一段是從卦氣上㸔來也是從卦畫)
(生處㸔來○寬居胡氏曰數往者順是自巽至坤其數/皆順也知來者逆是自震至乾其數皆逆也○溪邊熊)
(氏曰以卦氣而論卦氣始冬至復終大雪坤順天而行/以卦數而論卦數始乾一終巽五逆天而行以氣而言)
(右隂之數皆順左陽之數皆逆以數而言左陽之數皆/順右隂之數皆逆以氣順而觀則其數已往以數逆而)
(觀則其氣方來卦畫生處㸔只是一生二二生四四生/八八生十六十六生三十二案圖可見矣○愚案一二)
(三四便對著八七六五而為四九三十六故陽以一二/三四為順隂以八七六五為順自震至乾為陽四三二)
(一固逆數自巽至坤為/隂五六七八亦逆數也)○雷以動之風以散之雨以潤
之日以晅之艮以止之兑以説之乾以君之坤以藏之
(此卦位相對與上/章同○此第四章)集疏(語錄曰雷以動之四句取象義/多故以象言艮以止之四句取)
(卦義多故以卦言○蔡氏曰動則物萌散則物具二者/言生物之功也君則物有所歸藏則物有所息二者言)
(藏物之功也乾至陽也居上而臨下故為君坤至隂也/居下而有終故為藏○丘氏曰雷動風散乾坤初爻交)
(而為震巽也雨潤日晅乾坤中爻交而為坎離也止之/説之乾坤終爻交而為艮兊也此六子生物之序也然)
(六子致用主於乾而動歸於坤而藏/此又父母之功也故以乾坤終之)總論(潘氏曰上章/先言天地之)
(无為後言六子之相為用天地之用六子也此章先言/六子之職後言乾坤之道六子非乾坤无以主之藏之)
(也○蔡氏曰此章卦位相對與上章同而上章則言卦/象自相為用此章則言八卦造物流行之有生長收藏)
(之事/也)○帝出乎震齊乎巽相見乎離致役乎坤説言乎
兌戰乎乾勞乎坎成言乎艮(帝者天之主宰邵子曰此/卦位乃文王所定所謂後)
(天之/學也)集疏(張氏曰萬物出乎震今復歸乎此故勞乎坎/勞如勞師之勞勞其還也○蔡氏曰帝者以)
(主宰乎物為言也出者發露之謂齊者畢達之謂相見/者物形明著皆相見也致猶委也委致於坤萬物无不)
(養也説言者物形/至此充足而説也)萬物出乎震震東方也齊乎巽巽東
南也齊也者言萬物之潔齊也離也者明也萬物皆相
見南方之卦也聖人南面而聽天下嚮明而治葢取諸
此也坤也者地也萬物皆致養焉故曰致役乎坤兊正
秋也萬物之所説也故曰説言乎兌戰乎乾乾西北之
卦也言隂陽相薄也坎者水也正北方之卦也勞卦也
萬物之所歸也故曰勞乎坎艮東北之卦也萬物之所
成終而所成始也故曰成言乎艮(上言帝此言萬物之/隨帝以出入也○此)
(第五章所推卦位/之説多未詳者)集疏(程氏曰兑言正秋則四時可推/坎言正北則四方可推坎言水)
(坤言地則八物可知坤不言方致役不係乎方也乾不/言萬物戰不係於物也聖人於離有所取則他卦可以)
(通其類焉○語錄曰乾陽也而居西北故曰隂陽相薄/又曰文王八卦坎艮震在東北離坤兑在西南所以分)
(陽方隂方○項氏曰震巽二木主春離火主夏兑乾二/金主秋坎水主冬土旺四季故坤土在夏秋之交艮土)
(在冬春之交坤隂土故在隂地艮陽土故在陽地震陽/木故在東巽隂木故近南而接乎隂兊隂金故正西乾)
(陽金故近北而接乎陽此其序甚明也○蔡氏曰震巽/乾離坎艮皆以方言兌以時言坤坎以象言所以然者)
(夫子欲備三者之義而互言之又足以見三者未嘗相/離也○徐氏曰坎離天地之大用得乾坤之中氣故離)
(火居南坎水居北震動也物生之初故居東兌説也物/成之後故居西此四者各居正位也震屬木巽亦屬木)
(震陽木巽隂木故巽居東南兌屬金乾亦屬金兌隂金/乾陽金故乾居西北坤艮皆土也坤隂土艮陽土坤居)
(西南艮居東北者所以均旺乎四時也此四者分居四/隅也後天八卦以震巽離坤兌乾坎艮為次者震巽屬)
(木木生火故離次之離火生土故坤次之坤土生金故/兑乾次之金生水故坎次之水非土不能以生木故艮)
(次之水土又生木木又生火八卦之用五行之生循環/无窮所以為造化流行之序也○新安胡氏曰邵子以)
(此兩段屬之文王八卦意其本之文王卦辭坤西南得/朋東北䘮朋正此兩段之方位也蹇解卦辭亦然○泉)
(峰龔氏曰土之於物无時而不養今獨言致役乎坤何/也曰土之養物雖无時而不然然於西南夏秋之交物)
(將成就之時土氣正旺致養之功莫盛於此故曰致役/乎坤非他時不養而獨養乎此也故又曰成言乎艮艮)
(亦土也養者成之漸成者養之終成而終矣又將於此/而始此土无不在其於養物之功成始而成終者也乾)
(西北之卦正九月十一月之交坤十月之卦又西北之/交隂盛陽微之時故不能不戰此坤上六亦言龍戰而)
(此又言隂陽相薄也水火一而木金土二者水火為隂/陽之正木金土為隂陽之交正者一而交者二也○愚)
(按帝出乎震者言造化一元之氣由春而夏而秋而冬/也萬物出乎震者言萬物至春而發生也言震東方者)
(春可知矣艮為萬物之所成終則元/之貞也而所成始則貞下又起元矣)○神也者妙萬物
而為言者也動萬物者莫疾乎雷撓萬物者莫疾乎風
燥萬物者莫熯乎火説萬物者莫説乎澤潤萬物者莫
潤乎水終萬物始萬物者莫盛乎艮故水火相逮雷風
不相悖山澤通氣然後能變化既成萬物也(此去乾坤/而專言六)
(子以見神之所為然其位序亦用/上章之説未詳其義○此第六章)集疏(張氏曰八卦各/有所在神則无)
(所不在也八卦各有所為而神則无為而无不為强名/之曰神者即其妙萬物而為言也○語錄曰此兩段却)
(除了乾坤著一句神也者妙萬物而為言引起則乾坤/在其中矣且如雷風水火山澤不可便喚做神神者乃)
(其所以動所以撓者是也又曰上言六子用文王卦位/者以六子之主時成用而言故以四時為序下言六子)
(用伏義卦位者推六子之所以主時成用而言故以隂/陽交合為義葢隂陽各以其偶合而六子之用行所以)
(能變化盡成萬物也文王八卦則兑震以長男而合於/少女艮巽以長女而合少男皆非其偶故以四時之次)
(别言六子之用而用文王卦序下則推其所以成用於/隂陽各得其偶故用伏羲卦位若上用伏羲卦位則四)
(時失其序下用文王八卦則兌震艮巽皆非其偶矣○/問前兩段説伏羲卦位後兩段説文王卦位自神也者)
(妙萬物而言下有兩段前一段乃文王卦位後一段乃/伏羲底恐夫子之意以為伏羲文王所定卦位不同如)
(此生育萬物既如文王卦位則隂陽交合非如伏羲所/定亦不變化既成萬物无伏羲底則做文王底不出曰)
(如是則其歸却在伏羲上恁地説也好○蔡氏曰神者/乾坤之合而有也六子之用乃神妙萬物之迹不言乾)
(坤而乾坤在其中矣○項氏曰不言乾坤者乾主變坤/主化言變化則乾坤備矣又曰動撓燥説潤盛皆據後)
(天分治之序而不相逮不相悖通氣變化復據先天相/合之位者明五氣順布四季分旺之時无極二五所以)
(妙合而凝者未始有戾於先天之事也苟无此章則文/王後天為无體伏羲先天為无用矣又曰先天之首以)
(天地山澤雷風水火為序後天之末乃自水火雷風山/澤乾坤倒言之彼言乾坤之用成於坎離此推坎離之)
(用歸於乾坤也○徐氏曰伏羲八卦方位主造化對待/之體而言文王八卦方位主造化流行之用而言對待)
(非流行則不能變化流行非對待則不能以自行○丘/氏曰此章前用文王卦位後用伏羲卦位專序六子之)
(用而不及乾坤者六子之用皆乾坤之為也五卦皆言/象而艮不言象者終始萬物義不係於山也○愚按六)
(十四卦本乎八卦八卦本乎乾坤乾坤者隂陽二氣而/已故此言六子之用而不及乾坤葢雷風火則天之氣)
(山澤水則地之氣六子之用變化流行乎/天地之中實則乾坤隂陽二氣之所為也)○乾健也坤
順也震動也巽入也坎陷也離麗也艮止也兑説也(此/言)
(八卦之性情/  此第七章)集疏(張子曰健動陷止剛之象順麗入説/柔之體○語錄曰八卦謂之性者言)
(其本性如此謂之情者言其發用亦如此又曰伏羲八/卦只此數畫該盡天下萬物之理陽在下為震震動也)
(在上為艮艮止也陽在下自動在上自止又曰萬物之/情盡於八卦而震巽坎離艮兑又總於乾坤曰動曰陷)
(曰止皆健底意思曰麗曰説曰入皆順底意思聖人下/此八字極狀得八卦情狀盡○蔡氏曰震坎艮陽卦陽)
(生乎二隂之下則剛而進故動在二隂之中則剛為隂/所溺故陷出二隂之上雖剛則亦无所往矣故止巽離)
(兌隂卦隂成乎二陽之下以順而伏故入在二陽之中/以順而附故麗在二陽之上以順而見故説○項氏曰)
(動陷止皆屬健入麗説皆屬順凡物健則能動順則能/入健順其體也動入其用也健遇順則陷焉順遇健則)
(麗焉健者始於動而終於止順者始/於入而終於説皆理勢之自然也)○乾為馬坤為牛
震為龍巽為雞坎為豕離為雉艮為狗兌為羊(逺取諸/物如此)
(○此第/八章)集疏(語録曰説象牽合不得或以一體取或以/一爻取如坤為牛徧求諸卦不可見便於)
(離一畫是牛又曰取象亦有來歴不是假説譬喻但今/以説卦求之多所不通故不得已而闕之或且從先儒)
(之說耳又曰易象也須有此理但恁地零零碎碎去牽/合附㑹來不濟事須是見他一箇大原許多名物件數)
(皆貫通在裏靣方是○蔡氏曰馬善行而健牛能載而/順龍剛動而上雞巽伏而下豕内剛躁雉外文明狗外)
(剛而禦物羊内很而外説○項氏曰造化權輿云乾陽/物馬故蹏圓坤隂物牛故蹏拆陽疾則隂故馬疾則卧)
(隂病則陽故牛疾則立馬陽物故起先前足卧先後足/牛隂物故起先後足卧先前足○新安胡氏曰夫子於)
(八卦取象有括文王周公彖爻之例者有括大象之例/者又有於説卦别取者如上章天地山澤雷風水火是)
(括大象之例此章乾馬大畜兑羊大壯似體巽雞中孚/離雉旅坎豕睽互體是括周公爻例至若坤牛震龍艮)
(狗是夫子於説卦自有所取下章皆然數聖人取象本/各不同如必欲執彖爻之象盡求合於説卦則多不通)
(矣/)○乾為首坤為腹震為足巽為股坎為耳離為目艮
為手兌為口(近取諸身如此/○此第九章)集疏(朱氏曰足動股隨雷/風相與也耳目通竅)
(水火相逮也口與鼻通山澤通氣也○項氏曰人覺則/神在目寐則神在耳故覺用目而視離日主晝也寐則)
(用耳而寤坎月主夜也坎陽陷於隂故耳居隂而能聽/離隂麗於陽故目資陽而後視○丘氏曰首㑹衆陽尊)
(而居上腹藏衆隂虛而容物足在下而動股兩垂而隨/耳輪陷内陽在内而聰目睛附外陽在外而明手開在)
(前口開於上又曰震陽動於下為足艮陽止於上為手/手上而足下也巽隂兩開於下為股兌隂兩拆於上為)
(口口上而股下也○泉峰龔氏曰艮為手當與震為足/並㸔震陽在下故足之用在下艮陽在上故手之用在)
(上上者手端也皆以陽為用為言也○愚按麻衣易以/艮為鼻以漢上山澤通氣之説言之為鼻者艮是艮為)
(山鼻者面之山也乾天也故為首坤地生養萬物故為/腹坎為水故為耳離為日故為目坤腹見明夷巽股咸)
(互體兌口咸上六艮鼻噬嗑互/體離目小畜互體此其大略也)乾天也故稱乎父坤地
也故稱乎母震一索而得男故謂之長男巽一索而得
女故謂之長女坎再索而得男故謂之中男離再索而
得女故謂之中女艮三索而得男故謂之少男兌三索
而得女故謂之少女(索求也謂揲蓍以求爻也男女指/卦中一隂一陽之爻而言○此第)
(十/章)集疏(卲子曰母孕長男而為復父生長女而為姤○/臨邛張氏曰先天八卦之位與後天不同先天)
(之位三男附於坤三女附於乾後天之位三男附乎乾/三女附乎坤隂附陽陽附隂相交之初隂附隂陽附陽)
(辨分之後相交者致用辨分者立體用起天地先體立/天地後○啓蒙曰坤求於乾得其初九而為震故曰一)
(索而得男乾求於坤得其初六而為巽故曰一索而得/女坤再求而得乾之九二以為坎故曰再索而得男乾)
(再求而得坤之六二以為離故曰再索而得女坤三求/而得乾之九三以為艮故曰三索而得男乾三求而得)
(坤之六三以為兑故曰三索而得女○語録曰㸔來不/當專作揲蓍㸔揲蓍有依不得這序時便説不通大概)
(只是坤求於乾而得震坎艮乾求於坤而得巽離兌一/二三者以其畫之次序言也又曰初間畫卦時也不恁)
(地只是畫成八卦後便見有此象耳○蔡氏曰乾坤交/而生震巽坎離艮兌故以能生者為父母而生者為子)
(一索再索三索者以初中終三畫而取長中少之序也/震坎艮皆陽故曰男巽離兌皆隂故曰女○泉峰龔氏)
(曰啓蒙之説與本義/不同當以啓蒙為正)○乾為天為圜為君為父為玉為
金為寒為冰為大赤為良馬為老馬為瘠馬為駁馬為
木果(荀九家此下有為/龍為直為衣為言)集疏(蔡氏曰健故為良馬陽之/極故又為老馬為瘠馬圜)
(而在上故又為木果○項氏曰乾自天道言之則在已/極陽之月自地道言之則在亥極剛之地極陽故為大)
(赤火之盛色也極剛故為寒冰水之勁氣也玉言其純/粹精也金言其剛而變也在國為君在家為父尊而在)
(上也○愚按陽之極則隂生故為寒寒之極則為冰究/其終而言之也猶十月純隂乃謂陽月譬之天時熱極)
(必生風譬之人身熱極/而隂利之則反寒也)坤為地為母為布為釡為吝嗇
為均為子母牛為大輿為文為衆為柄其於地也為黑
(荀九家有為牝為迷為方/為囊為裳為黄為帛為漿)集疏(項氏曰吝嗇者静之翕/均者動之闢陶人制物)
(之形者謂之均亦此義也乾為赤故坤為黒乾南坤北/也乾質故坤文乾一故坤衆乾馬老瘠故坤牛子犢皆)
(相反也○徐氏曰坤積隂於下故為地物資以生故為/母動闢而廣故為布為均虛而容物故為釡静翕而不)
(施故為吝嗇性順故為子母牛厚而載物故為大輿坤/畫偶故為文偶畫多故為衆有形可執故為柄純隂故)
(於色/為黒)震為雷為龍為𤣥黃為旉為大塗為長子為決躁
為蒼筤竹為萑葦其於馬也為善鳴為馵足為作足為
的顙其於稼也為反生其究為健為蕃鮮(荀九家有為/玉為鵠為鼓)
集疏(程氏曰於稼為反生乃實墜於土而再生者也○/項氏曰作足前後各一蹄舉也今人謂之鹿立陽)
(在下之象反生者一嵗再生之稻陽動於下有反復之/象蒼筤萑葦二物下盤固而上虚脆亦陽在下之象○)
(蔡氏曰陽動於隂下故為雷隂陽始交故為𤣥黄陽始/施故為旉萬物畢出故為大塗剛動故為決躁氣始亨)
(故於馬為善鳴陽在下故又為馵足為作足作謂雙舉/也隂在上故為的顙的白色而顙在上也剛反動故於)
(稼為反生陽長必終於乾故其究為健○新安胡氏曰/稱雷本彖辭稱長子本師互稱馬本屯餘皆夫子自取)
巽為木為風為長女為䋲直為工為白為長為髙為進
退為不果為臭其於人也為寡髮為廣顙為多白眼為
近利市三倍其究為躁卦(荀九家有/為楊為鸛)集疏(項氏曰為進/退為不果巽)
(之性也人柔則多疑剛則多决故巽疑而震决○蔡氏/曰下入而上升故為木一隂為二陽所得故為風二陽)
(上達故為䋲直為長為髙○徐氏曰巽德之制故為䋲/直為工巽少隂故於色為白巽為木故為長為髙隂柔)
(性多疑故為進退為不果隂伏於下氣鬱不散故為臭/髮隂也陽盛於上為寡髮二陽在上為廣顙陽得乎隂)
(隂主利故為近利市三倍又離日中為市而巽近之市/人之謀利必巽入而後得也震為躁卦巽三爻皆變則)
(為震故其究為躁卦○新安胡氏曰夫子於巽稱木本/漸六四餘皆自取○泉峰龔氏曰先儒謂陽在隂内而)
(不得出則發奮而為雷陽在隂外而不得入則周旋不/已而為風此震陽内隂外則為雷巽隂内陽外則為風)
(○愚按震巽皆屬木而獨言巽為木者巽木之義重也/故大象木上有火地中生木木上有水皆取巽木之象)
(焉/)坎為水為溝瀆為隠伏為矯輮為弓輪其於人也為
加憂為心病為耳痛為血卦為赤其於馬也為美脊為
亟心為下首為薄蹄為曵其於輿也為多眚為通為月
為盜其於木也為堅多心(荀九家有為宫為律為可為/棟為叢棘為狐為蒺藜為桎)
(梏/)集疏(徐氏曰内明外暗者水與月也坎内陽外隂故/為水為月水流而不盈故為溝瀆陽匿隂中故)
(為隠伏為盜陽在隂中抑而能制故為矯輮為弓輪矯/者矯曲使之直揉者揉直使之曲弓輪皆矯揉之所成)
(也陽陷隂中故為加憂心耳皆以虚為體故中實則為/病為痛中畫陽故於馬為美脊亟心上柔為下首下柔)
(故又為薄蹄為曵柔在下而不任重故於輿為多眚維/心亨故為通剛在中故於木為堅多心人之血如地之)
(水又其色赤故爻辭言血者皆有坎象○新安胡氏曰/夫子坎象如心取彖辭如輪本既未濟如血本需如馬)
(本屯如輿本睽盗本蒙賁等卦○愚按離為火故坎為/水離為日故坎為月為水故為溝瀆為隠伏故為盗為)
(矯揉故為弓輪為血故為赤/皆是一意水性動故為通)離為火為日為電為中女
為甲胄為戈兵其於人也為大腹為乾卦為鼈為蟹為
蠃為蚌為龜其於木也為科上槁(荀九家有/為牝牛)集疏(蔡氏/曰内)
(暗外明者火與日也離内隂外陽故為火為日陽明外/見故為電剛在外故為甲胄戈兵中虚故於人為大腹)
(火熯燥故為乾卦外剛内柔故為鼈蟹蠃蚌龜中虚故/於木為科上槁科空也木既中空上必枯槁○新安胡)
(氏曰夫子取離象如日本/離晉革豐如龜本損益互)艮為山為徑路為小石為門
闕為果蓏為閽寺為指為狗為鼠為黔喙之屬其於木
也為堅多節(荀九家有為/鼻為虎為狐)集疏(語錄陳安卿説麻衣易/以艮為鼻云鼻者面之)
(山晉管輅已如此説○項氏曰震為旉為蕃鮮草木之/始也艮為果蓏草木之終也果蓏能終而又能始於艮)
(象為尤切○耿氏曰周官閽人掌王宫中門之禁止物/之不應入者寺人掌王之内人及宫女之戒令止物之)
(不得出者○蔡氏曰陽髙出乎隂上故為山下通故為/徑路陽露於上故為小石上實下虚故為門闕陽在上)
(而果蓏成於上陽止故為閽寺前剛故為鼠為黔喙之/屬上剛故於木為堅多節○新安胡氏曰夫子於艮象)
(如石本豫互體鼠本晉/互體如果本剝上九)兌為澤為少女為巫為口舌為
毁折為附決其於地也為剛鹵為妾為羊(荀九家有為/常為輔頰○)
(此第十一章廣八卦之象其間多/不可曉者求之於經亦不盡合也)集疏(項氏曰巽隂在/下為股離隂在)
(中為大腹兑隂在上為口舌巫以口舌為官者也剛鹵/之地不能生物鹵者水之死氣也坎水絶於下而澤見)
(於上則足以為鹵而已夫地之鹵者非不潤也然而不/能生物者以其潤氣在外也故其上則甘而為露而露)
(之凝也為霜其下則鹹而為鹵而鹵之凝也為鹽皆殺/物之具也○徐氏曰隂停於外故為澤巫以口語説神)
(者兌上拆口象故為巫為口舌金氣始殺條枯實落故/為毁折柔附於剛剛乃決柔故為附決陽在下為剛隂)
(在上為鹵潤極故為剛鹵少女從姊為娣故為妾○新/安胡氏曰夫子取兊象如巫本巽互體口舌本咸羊本)
(大壯夬歸妹外皆自取説卦之象夫子所自取者/為多括前聖之例者為少故求之於經不盡合也)通論
(程氏曰八卦之象八物而已充其類則有所謂百物不/廢者極其説則又可以類萬物之情然説卦之象有與)
(卦爻相符者如乾為天坤為地之類有不與卦爻相符/者如乾坤稱龍而不必震坤屯稱馬而不必乾之類有)
(見於卦爻而説卦不載者如漸之鴻中孚之豚魚之類/有見於説卦而卦爻无之者如為金布蠃蚌之類是也)
(○項氏曰乾父坤母震長男巽長女離中女兌少女皆/重見而中男少男獨不重見乾馬坤牛震龍艮狗兌羊)
(皆再出而巽雞坎豕離雉獨不再出巽躁卦坎血卦離/乾卦而五卦皆不稱卦震究為健巽究為躁而六卦皆)
(不稱究葢互相為例也又曰言馬者三卦乾震坎也震/乾之初爻坎乾之中爻皆乾類也馬之健在足故震馬)
(多善而坎下柔則為薄蹄而曵矣艮之健在上故為狗/而不為馬○徐氏曰易道无窮苟通其類可以盡利王)
(輔嗣所謂忘象忘言固非説卦之意荀慈明附益於説/卦之後亦豈足以盡擬議之神哉○邱氏曰先儒謂易)
(象有相因而成者震陽動於下為大塗艮陽止於上則/為徑路乾純剛為木果艮一陽二隂故為木之果為草)
(之蓏震東方主春春發生故為旉為蕃鮮兌西方主秋/秋搖落故為毁折以人言之巽隂開於下為股離隂虚)
(其中為大腹兌隂拆於上為口舌以獸言之震剛動於/下為足坎剛在中為心艮剛動於上為喙以木言之坎)
(剛在中為堅多心艮剛在外為堅多節離隂中虚為科/上槁其他如乾純陽為大赤坎得乾中爻故亦為赤坎)
(水也為血卦離火也則為乾卦○新安胡氏曰世儒言/象尚矣率多祖説卦彖爻取象有不合説卦者則委曲)
(牽合附會以幸其中而數聖人取象之意胥失之矣何/則卦者象之原也彖者言象之始也爻者言象之行也)
(説卦總彖爻取象之例也然夫子不特括彖爻之倒又/自有出彖爻之外者姑即數卦論之坤為馬離為牛文)
(王之彖也乾稱龍震坎乘馬見屯卦周公之爻也而夫/子則曰乾為馬坤為牛震為龍是豈故欲求異於文王)
(周公哉又自有見於卦爻之象而取之也故朱子嘗謂/伏羲易自是伏羲易文王自是文王易周公自是周公)
(易孔子易自是孔子易各自不同於不同之中求其同/可也遽謂孔子易即文王周公之易而以彖爻取象盡)
(求合於説卦不可也故嘗妄謂説卦之言象其有合於/彖爻者則括彖爻之例其有不合於彖爻者則又夫子)
(之自取也以此求之其/庶乎不至膠且泥矣)
　
　
　
　
　
　
　
　
　
　
　
　
　
　周易本義集成卷十
欽定四庫全書
　周易本義集成卷十一　　元　熊良輔　撰
序卦傳
有天地然後萬物生焉盈天地之閒者唯萬物故受之
以屯屯者盈也屯者物之始生也集疏(程子曰萬物始/生鬱結未通故)
(為盈塞於天地之間至通暢茂盛則塞意忘矣○愚按/不言乾坤而言天地乾坤天地之性情也故直指其形)
(體言之則/乾坤見矣)物生必蒙故受之以蒙蒙者蒙也物之穉也
物穉不可不養也故受之以需需者飲食之道也集疏
(項氏曰人之所需飲食為急故以需為飲食之道○愚/按屯者物之始生蒙者民之始生至是方有人物之分)
(而不可无以養之需者飲食之道所以養/之也茹毛飲血而至於粒食民命立矣)飲食必有訟
故受之以訟訟必有衆起故受之以師師者衆也衆必
有所比故受之以比比者比也比必有所畜故受之以
小畜物畜然後有禮故受之以履集疏(項氏曰人之所/履未有外於禮)
(者外於禮則非所當履故以履為有禮也履上天下澤/亦有禮之名分焉○愚按履踐履也踐履乎實則為有)
(禮/矣)履而泰然後安(晁氏云鄭无/而泰二字)故受之以泰泰者通也
物不可以終通故受之以否物不可以終否故受之以
同人與人同者物必歸焉故受之以大有有大者不可
以盈故受之以謙有大而能謙必豫故受之以豫豫必
有隨故受之以隨以喜隨人者必有事故受之以蠱蠱
者事也集疏(項氏曰蠱不訓事蠱者壊也事因壊而起/故以蠱為事之元如人之亡謂事故也以)
(喜隨人者必淪胥以壊所謂/荒於嬉毁於隨者此之謂也)有事而後可大故受之以
臨臨者大也集疏(張子曰天下之事未有驟而大者必/積累以成之有事然後可大故受之)
(以臨者二陽進而四隂/退駸駸已向於大矣)物大然後可觀故受之以觀可
觀而後有所合故受之以噬嗑嗑者合也物不可以苟
合而已故受之以賁賁者飾也致飾然後亨則盡矣故
受之以剝剝者剝也物不可以終盡剝窮上反下故受
之以復復則不妄矣故受之以无妄集疏(程子曰復者/反於道也既)
(復於道則合於正/理而自无妄矣)有无妄然後可畜故受之以大畜集
疏(程子曰无妄則為/有實故可畜聚)物畜然後可養故受之以頤頤者
養也不養則不可動故受之以大過集疏(語錄問不養/則不可動故)
(受之以大過何也曰動則過矣故小過/亦曰有其信者必行之故受之以小過)物不可以終過
故受之以坎坎者陷也陷必有所麗故受之以離離者
麗也集疏(泉峰龔氏曰陷於險者必有所附麗有所憑/藉而後可以出險无所附麗憑藉而能出險)
(者未之有也故受之以離則有出險之道而不/終陷矣序此於上經之終是亦窮則變之道也)
有天地然後有萬物有萬物然後有男女有男女然後
有夫婦有夫婦然後有父子有父子然後有君臣有君
臣然後有上下有上下然後禮義有所錯集疏(語錄問/卦序下)
(經不言咸何也曰夫婦之道即咸也曰亦如上/經不言乾坤而但言天地則乾坤可見否曰然)夫婦之
道不可以不乆也故受之以恒恒者乆也物不可以乆
居其所故受之以遯遯者退也物不可以終遯故受之
以大壯物不可以終壯故受之以晉集疏(語錄問物不/可以終壯受)
(之以晉竊意物進然後至於壯盛既壯盛則衰退繼之/矣今易傳曰壯盛則必進何也曰物固有壯而後進者)
(亦有進而後壯者其義自有不同難以一説拘也且以/十二月卦論大壯之為夬夬之為乾豈非壯而後進乎)
(至乾乃極其衰耳又問壯與進何别曰/不但如此壯而已又更須進一歩也)晉者進也進必
有所傷故受之以明夷夷者傷也傷於外者必反其家
故受之以家人家道窮必乖故受之以睽睽者乖也乖
必有難故受之以蹇蹇者難也物不可以終難故受之
以解解者緩也集疏(語錄問緩字恐不是遲緩之意乃/是懈怠之意故曰解緩也曰緩字)
(是散/意)緩必有所失故受之以損損而不已必益故受之
以益益而不已必决故受之以夬夬者決也決必有所
遇故受之以姤姤者遇也集疏(項氏曰決者相分别也/遇者相會合也物有分)
(必有合故曰/決必有所遇)物相遇而後聚故受之以萃萃者聚也聚
而上者謂之升故受之以升集疏(程子曰物之積聚而/益髙大聚而上也故)
(升所以/次萃)升而不已必困故受之以困困乎上者必反下
故受之以井井道不可不革故受之以革集疏(程子曰/井之為)
(物存之則穢敗易之則精潔不可不革也○愚按升而/不已必困所謂冥升者也困乎上者必反下所謂困窮)
(而通者也井道不可不革所謂/井渫井甃居其所而遷者也)革物者莫若鼎故受之
以鼎主器者莫若長子故受之以震震者動也物不可
以終動止之故受之以艮艮者止也物不可以終止故
受之以漸漸者進也進必有所歸故受之以歸妹得其
所歸者必大故受之以豐豐者大也窮大者必失其居
故受之以旅旅而无所容故受之以巽巽者入也集疏
(程子曰羈旅親寡非巽順何以取容苟能巽順/雖羈旅之中何往而不能入巽所以次旅也)入而後
説之故受之以兌兌者説也説而後散之故受之以渙
渙者離也集疏(項氏曰人之情相拒則怒相入則説故/入而後説之憂則氣結説則氣散故説)
(而後/散也)物不可以終離故受之以節節而信之故受之以
中孚有其信者必行之故受之以小過集疏(項氏曰有/節者必能)
(守之以信自恃其信其行必果而過於中有其/信猶書所謂有其善之有言其以此自負也)有過物
者必濟故受之以既濟物不可窮也故受之以未濟終
焉集疏(項氏曰坎離之交謂之既濟此生生不窮所從/出也而聖人猶以為有窮也又分之以為未濟)
(此即咸感之後繼之以恒乆之義葢情之交者不可以/乆而无弊故必以分之正者終之人之心腎其氣何嘗)
(不交而心在上腎必在下不可易也以/此觀之則可以知既濟未濟之象矣)總論(卲子曰易/首乾坤中)
(坎離終水火之交不交皆至理也又曰乾坤坎離上篇/之用兌艮震巽下篇之用頥中孚大小過二篇之正○)
(程子曰乾坤天地之道隂陽之本故為上篇之首坎離/隂陽之成質故為上篇之終咸恒夫婦之道生育之本)
(故為下篇之首既未濟坎離之合合則交而生物隂陽/之功也故為下篇之終二篇之卦既分然後推其義為)
(之以序卦是也○語錄曰序卦大率上經用乾坤坎離/為始終下經便當用艮兌震巽為始終○或問上經三)
(十卦下經三十四卦多寡不均何也曰卦有正對有及/對乾坤坎離頥大過中孚小過八卦正對也正對不變)
(故反覆觀之止成八卦其餘五十六卦反對也反對者/皆變故反覆觀之共二十八卦以正對卦合反對卦觀)
(之總而為三十六卦其上經不變卦凡六乾坤坎離頥/大過是也自屯蒙而下二十四卦反之則為十二以十)
(二而加六則十八也其在下經不變卦凡二中孚小過/是也自咸恒二卦反之則為十六以十六而加二亦十)
(八也其多寡之數未嘗不均也○問序卦或云非聖人/之書信乎曰此沙隨程氏之説也先儒以為非聖人之)
(藴某以為非聖人之精則可謂非易之藴則不可周子/分精藴字甚分明序卦正是易之藴事事夾雜有在裏)
(面○項氏曰易始於乾坤終於坎離而震艮兑巽錯綜/於其中故上下經之終皆先列不反對之卦二而後以)
(坎離終之其不相反對者艮與震合巽與兑合之卦也/明四卦之變畢坎離之用終也乾坤相合於上經之中)
(而坎離相合於下經之終明乾坤為體坎離為用也震/艮與巽兑相合於上經者一相合於下經者三乾坤與)
(坎離相合於上經者三相合於下經者一明乾坤坎離/為上經之主震艮兌巽為下經之主也○又曰陽長之)
(卦復臨泰皆在上經隂長之卦姤遯皆在下經否以與/泰反對故得在上經陽多在上隂多在下也○環溪李)
(氏曰經分上下見於大傳大衍章二篇之策之語兼序/卦至坎離别起文義而上經首乾坤是二老對立下經)
(首咸是二少合體故上經隠乾坤之名下經獨隠咸之/名以次推之所可見者上經需訟對下經晉明夷需訟)
(變之盡為晉明夷上經泰否對下經損益泰否乾坤之/交不交損益咸恒之交不交也上經頥大過偶在坎離)
(之前下經中孚小過偶在既未濟之前坎離之交不交/也頥似離大過似坎而坎離繼之中孚厚畫離小過厚)
(畫坎而既未濟繼之此坎離又為乾坤震巽艮兌之用/也上經五十二陽爻五十六隂爻下經五十六陽爻五)
(十二隂爻以此觀之經分上下必有至理惜乎師説不/傳未能究其所以然者○深居馮氏曰上篇皆乾坤坎)
(離之卦其否者四卦隨蠱頥大過是也下篇皆震兑艮/巽之卦其否者四卦晉明夷既未濟是也○泉峰龔氏)
(曰上經以乾坤坎離為主下經以震艮巽兑為主故上/經多乾坤坎離之卦下經多震艮巽兑之卦上經乾坤)
(坎離合者十二卦震艮兑巽合者才四卦下經震艮兊/巽合者十二卦乾坤坎離合者才四卦上經首乾坤而)
(終坎離下經首咸恒而終既未濟咸恒兌艮震巽之合/也既未濟坎離之合也上經將終序頥大過下經將終)
(序中孚小過頥大過震艮兑巽之合也中孚小過亦震/艮兑巽之合也乾坤坎離為上經之主而雜序於下經)
(震艮兑巽為下經之主而雜序於上經互相為用也上/經乾坤坎離四卦不變乾坤交而為否泰則變矣坎離)
(交而為既未濟則變矣下經震艮兌巽四卦皆變震艮/交為頥小過巽兌交而為中孚大過則不變矣頥中孚)
(似離大小過似坎上經列頥大過於坎離之前下經列/中孚小過於既未濟之前无往而非坎離也故坎離為)
(乾坤之大用而艮震兑巽又所以成坎離之用也參同/契曰乾坤易之門戸坎離匡郭運轂正軸牝牡四卦以)
(為橐籥其序亦有取於此與又按後天序卦皆本先天/八卦自相反對重為乾坤坎離願中孚大小過八正卦)
(而以乾坤坎離為上經之始終而位頥大過於上經坎/離之前位中孚小過於下經既未濟之前以先天八卦)
(兩兩相對重為否泰咸恒損益既未濟八變卦而以咸/恒損益既未濟為下經之始終而上經十一卦序泰否)
(而下經十一卦序損益其始終次序无非自先天八卦/來也先天者其後天之祖後天者其先天之用與  愚)
(按上經以乾坤坎離為主下經以兌艮震巽為主正伏/羲八卦方位伏羲八卦方位乾南坤北離東坎西皆列)
(之四方之正位兌艮震巽列之四隅列之四方之正位/以正對言天之道也列之四隅者以反易言人之道也)
(以天道而言故乾坤為首於上經主人道而言故咸恒/為首於下經以乾坤坎離為主故首乾坤而終坎離以)
(兑艮震巽為主故首咸恒而四卦皆在下經以伏羲八/卦方位言之乾坤重而為泰否坎離重而為既未濟此)
(正對之卦也兌艮重而為咸損震巽重而為恒益此反/對之卦也乾坤上經之首泰否上經之中坎離上經之)
(終咸恒下經之首損益下經之中既未濟下經之終今/之易序即伏羲之卦序也若乾坤坎離頥中孚大小過)
(此固以正對為序也屯反為蒙需反為訟之類此以反/對為序然頥大過序於上經之末中孚小過序於下經)
(之末者以明諸卦之反對及其終也又/歸於正對始雖變而終不失其常也)
　
　
　
　
　
　
　
　
　
　
　
　
　
　周易本義集成卷十一
欽定四庫全書
　周易本義集成卷十二　　元　熊良輔　撰
　　雜卦傳
乾剛坤柔集疏(文集曰剛柔雖各有所偏必相錯而後/得中然在乾坤二卦之全體當剛而剛)
(當柔而柔則不待相錯而不害其為全也其爻位之无/過不及者如乾坤之二五亦不待相錯而不害其為中)
(矣隂陽變化而太極之妙无不在焉於此葢可見也今/謂乾剛坤柔便有所偏恐於二卦之彖二五之爻有不)
(通者○愚按朱子文集是破當時有乾剛坤柔便有所/偏之説又按立地之道曰柔與剛而曰乾剛坤柔者隂)
(陽以氣言剛柔以質言此所謂乾剛/坤柔明卦爻之大用乾坤之性情也)比樂師憂臨觀之
義或與或求(以我臨物曰與物來觀我曰/求或□二卦互有與求之義)集疏(語錄曰/臨觀皆)
(有與求之義臨以二陽言之則可以臨上四隂以全卦/言之則六五上六又以上而臨下觀自下而觀上則為)
(觀平聲自上而為/物之觀是去聲)屯見而不失其居蒙雜而著(屯震遇/坎震動)
(故見坎險不行也蒙坎遇艮坎幽昧/艮光明也或曰屯以初言蒙以二言)集疏(泉峰龔氏曰/屯以初言陽)
(動乎險中故見未得位而利居貞故不失其居蒙以二/言處於羣蒙之中故雜為羣蒙之主而能發蒙故著)
震起也艮止也損益盛衰之始也集疏(徐氏曰陽在上/之物震動在二)
(隂之下故起艮陽在二隂之上故止損極則益生故為/盛之始益極則損生故為衰之始○愚按震起即震動)
(也以韻故/變言起)大畜時也无妄災也(止健者時有適然/无妄而災自外至)集疏
(項氏曰以乾之剛而受畜於二隂如大畜者可以/言時矣當无妄之時而猶有災焉則可以言災矣)萃聚
而升不來也謙輕而豫怠也噬嗑食也賁无色也(白受/采)
集疏(語錄曰謙輕是自謙抑不自尊重又曰輕是自卑/小之義説豫之極便放倒了如冥豫是也  蔡氏)
(曰澤萃而下木升而上○泉峰龔氏曰賁始於无色亦/終於无色始於无色本義所謂白受采是也終於无色)
(上九所謂白賁是也白者賁之質也/有質而後有文文之極則復歸於質)兑見而巽伏也(兑/隂)
(外見巽/隂内伏)集疏(項氏曰屯見而蒙雜皆指陽而言也兑見/巽伏皆指隂而言也坎中隠伏伏於隂中)
(遇陷而不能出也巽之/伏伏於陽下順伏之也)隨无故也蠱則飾也(隨前无故/蠱後當飾)
集疏(項氏曰隨以无故而偷安蠱以有故而/修飾故聖人不畏多難而畏无難也)剝爛也復
反也集疏(徐氏曰剝爛則陽窮於上復反則陽生於/下猶果之爛而墜於下則可種而生也)晉
晝也明夷誅也(誅傷/也)集疏(蔡氏曰晉離在上而明著夷/離在下而明傷○愚按言晉)
(晝則明夷為晦可知言明夷誅/則晉為進用可知互相為例也)井通而困相遇也(剛柔/相遇)
(而剛見/揜也)集疏(項氏曰以通與遇為反對則遇為相抵不/通之象自乾坤至此凡三十卦正與上經)
(之數相當而下經亦以咸恒為始以見卦雖以雜名而/乾坤咸恒上下經之首未嘗相離也○泉峰龔氏曰木)
(入坎下巽而上水故曰通剛柔相遇剛為柔揜故曰遇/通相成遇相抵也○愚案井居其所而遷故曰通困則)
(適然相值/故曰遇)咸速也恒乆也(咸速/恒乆)集疏(蔡氏曰有感則應/故速不失其常故)
(乆/)渙離也節止也解緩也蹇難也睽外也家人内也否
泰反其類也大壯則止遯則退也(止謂/不進)集疏(語錄曰渙/散意如縱)
(弛之類○項氏曰渙節解蹇皆以水言解近於渙緩而/縱之也蹇近於節難而止之也○張氏曰四陽長而不)
(可過故大壯則止也二隂長而馴至有傷陽之理故君/子當退○蔡氏曰風散水故離澤防水故止  徐氏曰)
(睽者疎而外也家人者親而内也否大往小來泰小往/大來故曰反其類○愚按大壯正以四陽决二隂如夬)
(之類而曰止何也五君位君位不可過也大壯則止所/以為四陽盛長之戒遯則隂盛將至於否而君子所當)
(退/也)大有衆也同人親也革去故也鼎取新也小過過也
中孚信也豐多故也親寡旅也(既明且動/其故多矣)集疏(項氏曰/卦名皆)
(在句上旅獨在下者取其韻之叶也以多故對寡親則/故非故事矣凡物之豐盛則故舊合羈旅則親戚寡作)
(易者其知之矣二卦皆主離言之雷與電俱至其黨不/亦盛乎山上有火其勢不亦孤乎○徐氏曰所有者大)
(故衆能與人同故親革弊者必去其故鼎烹者必/取其新小事之過是亦過也中既有孚能无信乎)離上
而坎下也(火炎上/水潤下)小畜寡也履不處也(不處行/進之義)集疏(泉/峰)
(龔氏曰小畜以一柔畜三剛而无助故曰/寡履以一柔躡三剛而上進故曰不處)需不進也集
疏(愚按需不進非終不進也/不即進耳有待而行也)訟不親也大過顛也(徐氏/曰本)
(末弱/故顛)姤遇也柔遇剛也漸女歸待男行也集疏(語錄曰/女待男)
(而行故以為漸○釋褐楊氏曰以柔遇剛柔之幸也故/為姤○愚按困相遇則適然相值姤遇也有遇而配合)
(之意故曰柔/與剛遇也)頥養正也既濟定也(蔡氏曰六位/皆當故定)歸妹女
之終也未濟男之窮也集疏(語錄曰伊川説未濟男之/窮為三陽失位以為斯義)
(也得之成都隠者見張欽夫説伊川之在涪也一日讀易/有刳桶人以此問伊川伊川不能荅其人云三陽失位)
(故伊川記之不知此語火珠林上已有葢伊川未嘗㸔/雜書所以被他説動了○項氏曰終與窮不同終者事)
(之成女子之義從一而終也窮者時之災事窮勢極君/子之不幸也○愚按歸妹卦意固為女之終未濟卦意)
(不專指男之窮此謂男/之窮者未濟之一義耳)夬決也剛決柔也君子道長小
人道憂也(自姤以下卦不反對或疑其錯簡/今以韻協之又似非誤未詳何義)集疏(項氏/曰自)
(咸恒至此三十四卦正與下經之數相當○蔡氏曰自/姤以下有亂簡案雜例皆以反對協韻為序今以其例)
(改正大過顛也頥養正也既濟定也未濟男之窮也歸/妹女之終也漸女歸待男行也姤遇也柔遇剛也夬決)
(也剛決柔也君子道長小人道憂也○新安胡氏曰雜/卦以乾為首不終之以他卦而終之以夬者葢夬以五)
(陽決一隂決去一隂則復為乾矣故曰君子道長小人/道憂也易為君子謀於此可見○愚案夫子贊易止於)
(雜卦終之以夬而謂君子道長小人道憂葢深為世道/慮也世用陽類君子之道則世道陽明世用隂類小人)
(之道亡家敗國其為可憂也大矣聖人作易拳/拳於崇陽抑隂所以扶植世道也其㫖微矣)總論(文/集)
(曰雜卦反對之義只是反覆則其吉凶禍福動静剛柔/皆相反了○合沙鄭氏曰上經起乾坤至坎離三十卦)
(下經起咸恒至既未濟三十四卦此序所述以為二章/者也雜卦雖合為一章无上下之分然自乾坤至困亦)
(三十卦自咸恒至夬亦三十四卦由是推之則其雜也/豈无説而苟然者哉是必有其説而易師失其傳矣)
　周易本義集成卷十二
