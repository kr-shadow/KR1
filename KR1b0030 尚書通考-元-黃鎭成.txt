#+TITLE: 尚書通考-元-黃鎭成
#+DATE: 2018-05-12 10:13:36
#+SOURCE: github.com/kanripo/KR1b0030 master 7226f930                
欽定四庫全書
　尚書通考敘意
書載二帝三王之政政者心與事之所形也是故道徳
仁聖統乎心制作名物逹於事内外之道合而帝王之
政備矣然統乎心者先後古今脗合無二逹於事者儀
章器物因革無存故求帝王之心易而考帝王之事難
矧後儒稽古不過以周為據而秦人滅學周典亦多殘
缺廼欲以不完之文以徴隆古之舊斯益難矣然昔者
紫陽夫子之教必語學者以有業次如所謂堯舜典厯
象日月星辰律度量衡五禮五樂禹貢山川洪範九疇
之類湏一一理㑹令透盖讀書窮理即器㑹道乃學者
之當務也余方授児輩以書閒或有問不容立荅則取
關渉考究者㑹萃抄撮或不可言曉者規畫為圗以示
之至衆家之說有所不通則間述臆見以附於下如舊
圗舊說已備者不復贅出其有未盡則随條辨析焉歳
月積累寖成卷帙兒輩乃請次其顛末以便考尋名曰
尚書通考竊謂學有夲末道無精粗禮樂官名聖人猶
問則讀是經者安得不求其故哉方將就正於博洽君
子然後退授於家俾為格致之助亦庻乎紫陽夫子之
教云耳時天厯三年歳名上章敦牂月旅太蔟日得壬
子昭武黄鎮成謹識
欽定四庫全書　　　　　經部二
　尚書通考目録　　　　　書𩔖
　卷一
　　諸儒家法傳授之圗　百篇書目
　　伏生今文尚書　　　孔氏古文尚書
　　尚書名義　　　　　壁藏異記
　　許氏書紀年圗　　　虞書
　　帝王傳授心法圗　　若稽古
　　堯典大學宗祖圗　　九族
　　羲和世掌圗　　　　厯象日月星辰
　　朱子日月順天左旋圗　日月麗天之圗
　　經星列宿名數圗　　緯星圗
　　十二次舎圗　　　　周天十二次日月所㑹圗
　　東坡辰次分野圗　　四仲圗
　　中星運候　　　　　中星圗
　　月令中星圗
　卷二
　　嵗差法
　　朞三百有六旬有六日以閏月定四時成嵗
　　史記厯書大小餘解　古今厯法
　卷三
　　在璿璣玉衡以齊七政　璿璣渾儀圗
　　厯代渾儀　　　　　肆𩔖于上帝
　　禋于六宗　　　　　輯五瑞
　　廵守　　　　　　　律
　　辰建交貿圗　　　　班志隔八相生圗
　　律管應月候氣圗　　律管長短忽微圗
　　十二律還相為宫　　變宫變徴
　　京房六十律法　　　律法相生損益之次
　卷四
　　蔡西山黄鐘生十一律解十二律管相生圗
　　變律　　　　　　　律生五聲
　　變聲　　　　　　　厯代樂名
　　度　　　　　　　　周尺圗說
　　量　　　　　　　　衡
　卷五
　　五禮　　　　　　　五玉三帛二生一死贄
　　如五器　　　　　　五載廵守
　　封山濬川　　　　　五刑圗
　　四罪　　　　　　　二十有八載帝乃殂落
　　咨二十二人　　　　世系
　　五品　　　　　　　五教
　　五刑有服　　　　　五流有宅
　　庭讓臣名　　　　　聲依永律和聲
　　八音　　　　　　　徴庸在位陟方
　　六府三事圗　　　　帝王道統傳授圗
　　干羽　　　　　　　四載
　　九川距海畎澮距川　百畝為夫圗
　　九夫為井圗　　　　四丘為甸圗
　　同間有澮圗　　　　觀象作服
　　侯以明之
　卷六
　　弼成五服　　　　　九成樂器
　　通志八音　　　　　朱子琴律圗說
　卷七
　　禹敷土隨山刋木　　九州水土圗
　　九州山川貢賦圗
　卷八
　　通志地理略　　　　禹貢五服圗
　卷九
　　七世之廟　　　　　儀禮寢廟辨名圗
　　諸侯五廟圗　　　　諸儒廟制圗
　　劉歆廟制圗　　　　生明生魄望朏
　　生明圗　　　　　　生魄圗
　卷十
　　九疇之綱　　　　　九疇之目
　　日月冬夏　　　　　召誥土中
　　祖暅圭表圗　　　　祖暅五表圗
　　洛誥大室　　　　　列爵分土
　　田制賦乘圗　　　　無逸圗
　　周官圗　　　　　　六年五服一朝
　　周禮六服朝貢圗　　顧命圗
　　　　(臣/)等謹案尚書通考十卷元黄鎮成撰鎮成
　　　　字元鎮邵武人以薦授江南儒學提舉未上
　　　　而卒其書徴引舊說以考四代之名物典章
　　　　而間附以論㫁頗為詳備其中如論閏月而
　　　　牽及後代司天之書論律而旁引京房之法
　　　　論樂而臚陳自漢至宋之樂名皆與經義無
　　　　闗失之汎濫其他四仲五品五教九疇六府
　　　　三事之𩔖皆經有明文而複登圗譜别無𤼵
　　　　明亦失之冗𤨏又全書皆數典之文而曰若
　　　　稽古一條獨叅訓詁尤為例不純似乎隨筆
　　　　記録之藁未經刋潤成書者然朱子嘗言欲
　　　　作書説如制度之𩔖祗以疏文為本是書雖
　　　　涉繁蕪固即朱子之志矣與蔡傳旁通並録
　　　　存之以備考證于經義亦未必無補焉乾隆
　　　　四十一年五月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官　(臣/)　陸　費　墀
欽定四庫全書
　尚書通考卷一　　　　　元　黄鎮成　撰
　　　諸儒家法傳授之圗
　　　百篇書目
　　　　伏生今文尚書凡二十八篇
堯典　　　臯陶謨　　禹貢　　　甘誓
湯誓　　　盤庚　　　髙宗肜日　西伯戡黎
微子　　　牧誓　　　洪範　　　金縢
大誥　　　康誥　　　酒誥　　　􁆒材
召誥　　　洛誥　　　多方　　　多士
立政　　　無逸　　　君奭　　　顧命
吕刑　　　文侯之命　費誓　　　秦誓
　右伏生所授者漢武時又入偽泰誓一篇為二十九
　篇
　　　　安國古文尚書増多伏生二十五篇
大禹謨　　五子之歌　𦙍征　　　仲虺之誥
湯誥　　　伊訓　　　太甲(三篇/)　咸有一徳
說命(三篇/)　泰誓(三篇/)　武成　　　旅獒
微子之命　蔡仲之命　周官　　　君陳
畢命　　　　君牙　　　　冏命
　　　　　安國復出尚書凡五篇
舜典(今文合/堯典)　益稷(今文合/臯陶謨)　盤庚(二篇今/文一篇)　康王之誥(今文合/顧命)
　右今古文通五十八篇又百篇之序一篇即今所行
　五十八篇而以序冠篇首者也
　　　　　逸書
汨作　　　　九共(九篇/)　　稾飫　　　　帝告
釐沃　　　　湯征　　　　汝鳩　　　　汝方
夏社　　　　疑至　　　　臣扈　　　　典寳
明居　　　　肆命　　　　徂后　　　　沃丁
咸乂(四篇/)　　伊陟　　　　原命　　　　仲丁
河亶甲　　　祖乙　　　　髙宗之訓　　分器
旅巢命　　　歸禾　　　　嘉禾　　　　成王政
將蒲姑　　　賄肅慎之命　　　　　　　亳姑
　右四十二篇書亡即書序謂其餘錯亂磨滅弗可復
　知者也通前今古文合百篇之數
　　　　漢張霸偽書凡二十四篇
舜典　　　汨作　　　九共(九篇/)　大禹謨
益稷　　　五子之歌　𦙍征　　　湯誥
咸有一徳　典寳　　　伊訓　　　肆命
原命　　　武成　　　旅獒　　　冏命
　　　　張霸復出伏生書五篇
舜典　　　益稷　　　盤庚(二篇/)　康王之誥
泰誓
　右前漢諸儒不見孔傳張霸偽作二十四篇附伏生
　二十八篇又復出五篇并泰誓一篇求合孔氏五十
　八篇四十六卷之數
　　　伏生今文尚書
史記儒林傳孝文帝時欲求能治尚書者天下無有乃
聞伏生能治欲召之是時伏生年九十餘老不能行於
是乃詔太常使掌故晁錯往受之秦時焚書伏生壁藏
之其後兵大起流亡漢定伏生求其書亡數十篇獨得
二十九篇即以教於齊魯之間學者由是能言尚書諸
山東大師無不渉尚書以教矣伏生教濟南張生及歐
陽生(漢書曰字和/伯千乘人)歐陽教千乘兒寛兒寛既通尚書以
文學應郡舉詣博士受業受業孔安國兒寛貧無資用
常為弟子都養及時時間行傭賃以給衣食行常帶經
止息則誦習之以試第次補廷尉史是時張湯方鄉學
以為奏讞掾以古法議決疑大獄而愛幸寛寛為人温
良有廉智自持而善著書書奏敏於文口不能𤼵明也
湯以為長者數稱譽之及湯為御史大夫以寛為掾薦
之天子後位至御史大夫張生亦為博士而伏生孫以
治尚書徴莫能明也自此之後魯周霸孔安國雒陽賈
嘉頗能言尚書事孔氏有古文尚書而安國以今文讀
之因以起其家逸書得十餘篇盖尚書滋多於是矣(起/謂)
(起𤼵以/出也)
孔安國曰漢室龍興開設學校旁求儒雅以闡大猷濟
南伏生年過九十失其夲經口以傳授裁二十餘篇以
其上古之書謂之尚書百篇之義世莫得聞
陸氏曰二十餘篇即馬鄭所註二十九篇是也孔頴逹
曰泰誓夲非伏生所傳武帝之世始出而得行史因以
入於伏生所傳之内蔡氏曰伏生夲但有堯典臯陶謨
禹貢甘誓湯誓盤庚髙宗肜日西伯戡黎微子牧誓洪
範金縢大誥康誥酒誥􁆒材召誥洛誥多方多士立政
無逸君奭顧命吕刑文侯之命費誓秦誓凡二十八篇
今加泰誓一篇故為二十九篇
顔師古曰衛宏定古文尚書序伏生老不能正言言不
可曉使其女傳錯齊人語多與潁川異錯所不知凡十
二三略以其意屬讀而已(伏生齊人晁/錯潁川人)
史謂伏生壁藏而安國云失其夲經口以傳授者盖伏
生初實壁内得之傳敎既乆誦文則熟至錯往受不執
經而口授之耳(出穎逹/正義)
朱子曰伏生不出其女口授有齊音不可曉以意屬成
及孟子引享多儀却與大誥無差只疑伏生偏記難者
而反不記其易者然盤誥聱牙自是書之夲體典謨貢
範同出於生而明白坦(原闕/)


　
　
　
　
　
　
　
　
　
　
　
　
之傳奏之而又闕舜典一篇(按舜典伏生書已合堯/典但闕二十八字耳)
隋開皇初購求逸書有人言齊建武中吴姚方興於大
桁市(或曰大/航頭)得孔氏傳古文比馬鄭所注多二十八字
於是始列國學梁陳所講有孔鄭二家齊代惟傳鄭義
至隋孔鄭並行而鄭氏甚微自餘所存無復師說又有
尚書逸篇出於齊梁之間考其篇目似孔氏壁中書之
殘缺者故附尚書之末
吴才老曰増多之書皆文從字順非若伏生之書詰屈
聱牙夫四代之書作者不一乃至二人之手而定為二
體其亦難言矣
朱子曰按漢儒以伏生之書為今文而謂安國之書為
古文以今文考之則今文多艱澁而古文反平易或者
以為今文自伏生女子口授眺錯時失之則先秦古書
所引之文皆已如此恐其未必然也或者以為記録之
實語難工而潤色之雅辭易好故訓誥誓命有難易之
不同此為近之然伏生倍文暗誦乃偏得其所難而安
國考定於科斗古書錯亂摩滅之餘反專得其所易此
又不可曉者至於諸序之文或頗與經不合而安國之
序又絶不𩔖西京文字亦皆可疑獨諸序之夲不先經
則賴安國之序而可見
臨川吴氏曰漢藝文志尚書經二十九篇古經十六卷
二十九篇者即伏生今文書二十八篇及武帝時増偽
泰誓一篇也古經十六卷即張霸偽古文書二十四篇
也漢儒所治不過伏生書及偽泰誓耳張霸古文雖在
而辭義蕪鄙不足取重於世以售其欺及梅賾二十五
篇之書出則凡傳記所引書語註家指為逸書者收拾
無遺既有證驗而其言率依於理比張霸偽書遼絶矣
唐初諸儒從而為之疏義自是漢世夏侯歐陽所傳二
十九篇者廢不復行惟此孔傳五十八篇孤行於世竊
嘗讀之伏氏書雖難盡通然辭義古奥其為上古之書
無疑梅賾所増二十五篇體製如出一手采集補綴雖
無一字無所夲而平緩卑弱殊不𩔖先漢以前之文夫
千年古書㝡後乃出而字畫略無脫誤文勢略無齟齬
不亦大可疑乎夫吴氏朱子之所疑者顧澄何敢質斯
疑而斷斷然不敢信此二十五篇之為古書則是非之
心不可得而昧也故今以此二十五篇自為卷袠以别
於伏氏之書而因及其所可疑非澄之私言也聞之先
儒云爾
　　　尚書名義
孔安國曰以其上古之書謂之尚書王肅曰上所言下
為史所書曰尚書也孔穎逹曰言惬羣心書而示法既
書有法因號曰書後人見其乆逺自於上世尚者上也
言此上代以來之書故曰尚書又曰孔氏繼在伏生之
下先云以其則知尚字乃伏生所加也自伏生言之則
於漢世仰遵前代自周以上皆是上書是夲名尚是伏
生所加故諸引直云書曰若有配代而言則曰夏書無
言尚書者
夏氏曰此上代之書為後世所慕尚故曰尚書
　　　壁藏異記
家語云孔騰字子襄畏秦法峻急藏尚書等於孔子舊
堂壁中(漢記尹敏傳/云孔鮒所藏)
　按孔子七世孫子順為魏相生鮒及騰鮒為陳渉博
　士騰為惠帝博士長沙太守至四世孫安國為武帝
　博士臨淮太守
新安陳氏曰鮒騰兄弟藏書必同謀謂鮒藏亦可騰藏
亦可也隋經籍志以為孔子末孫惠所藏之書豈以騰
為惠帝博士邪
　愚按孔子定書為百篇遭秦滅學孔氏藏之壁中而
　伏生亦藏於壁漢興伏生先𤼵所藏亡數十篇獨得
　二十八篇教於齊魯之間漢文帝使眺錯往受時傳
　習既乆誦文已熟而伏生老不能正言使女子口授
　之至孝武帝得偽泰誓一篇於民間因合為二十九
　篇而歐陽大小夏侯之徒皆學之寫以漢世文字故
　謂之今文尚書及孔壁復出安國定其可知者多二
　十五篇夲皆科斗文字而安國易以𨽻書故謂之古
　文尚書又復出伏生所合之篇五篇并百篇之序一
　篇凡三十一篇合伏生二十八篇為五十九篇四十
　六卷其餘錯亂摩滅不可復知悉送於王官藏之秘
　府又承詔為五十九篇作傳以巫蠱事起藏之私家
　前漢諸儒知有五十八篇而不見孔傳遂有張霸偽
　作舜典及汨作等二十四篇及伏生二十八篇又分
　出盤庚二篇康王之誥泰誓三篇共六篇為五十八
　篇以附孔傳之數其賈逵作訓馬融作傳鄭𤣥註解
　皆非真古文故杜預註左傳韋昭註國語趙岐註孟
　子所引真古文書皆以為逸書至東晋豫章内史梅
　賾始傳孔傳古文於臧曺遂奏上其書於是偽書及
　偽泰誓皆廢但闕舜典一篇然舜典夲合於伏生之
　堯典固未嘗闕特少篇首二十八字至齊姚方興始
　得舜典於大航頭比馬鄭所註多二十八字(馬鄭所/註盖伏)
　(生堯典非/偽舜典也)至隋開皇三年求遺書得舜典然後五十
　八篇方備然孔傳始出皆用𨽻書至唐天寳三載詔
　衛衡改古文從今文今之所傳者乃唐天寳所定夲
　也夫經籍遭秦火殘缺書為㝡甚其初伏氏所教者
　裁十之三眺錯所受者止以其意屬讀則今文之傳
　固有不備厥後孔氏𤼵壁中之藏以不知科斗書而
　以伏生之書考論文義増多伏生之半則古文之傳
　又不能盡又況張霸偽妄漢魏諸儒已不識古文永
　嘉喪亂今文之學又絶尚書一經至是㡬於息矣寥
　寥數百載閒乃至東晋而後孔氏之書始出其閒混
　殽真偽所不暇論至於更厯傳受循譌踵繆斷章錯
　簡周田豕亥諒匪一端且伏氏既有壁藏不以書授
　錯而以女子口授孔壁書既傳都尉朝馬鄭諸儒宜
　無不知乃俾偽書肆行欺㒺是皆不能無疑者矣嗚
　呼書之不幸一失於壁中之磨滅再失於口傳之女
　子三失於巫蠱之淪廢百篇之義既莫覩其大全幸
　存而可考者其喪失又如此世之學者乃欲彊通其
　所不通斯亦難矣善乎朱夫子之言曰解其所可曉
　者而闕其所可疑者則誠讀書不易之良法也
　　　許氏紀年圗(許益之讀/書叢說)
　帝堯百載
　　堯典(前初年事事/後七十載)禹貢(蔡氏謂禹貢作於虞時金先生/通鑑前編係於水土平之年)
　帝舜五十載
　　舜典　　　大禹謨(前初年事載自格汝禹/為三十二  以後事)
　　臯陶謨(元載/)益稷
　　　　右唐虞一百五十載書六篇
　夏禹八嵗(又居喪二載/)
　啟九嵗
　　甘誓(三嵗/)
　太康二十九嵗
　　五子之歌(十九嵗/)
　仲康十三嵗
　　𦙍征(元嵗/)
　相二十八嵗(浞滅/之)少康六十一嵗　杼十七嵗　槐
　二十六嵗　芒十八嵗　泄十六嵗　不降五十九
　嵗　扃二十一嵗　厪二十一嵗　孔甲三十一嵗
　　臯十一嵗　𤼵十九嵗　癸五十二嵗
　　　　右夏十七君四百三十九嵗書三篇
　商湯十三祀(即諸侯位十八嵗/而放桀共三十祀)
　　湯誓(元祀/)　　仲虺之誥　　湯誥
　太甲三十三祀
　　伊訓(元祀/)　　太甲上　　　太甲中(三祀/)
　　太甲下　　　咸有一徳
　沃丁二十九祀　大庚二十五祀　小甲十七祀
　雍已十二祀　大戊七十五祀　仲丁十三祀　外
　壬十五祀　河亶甲九祀　祖乙十九祀　祖􁅋十
　六祀　沃甲二十五祀　祖丁三十二祀　南庚二
　十五祀　陽甲七祀
　盤庚二十八祀
　　盤庚上(元祀/)　盤庚中　　　盤庚下
　小辛二十一祀　小乙二十八祀
　武丁五十九祀
　　說命上(三祀/)　說命中　　　說命下
　祖庚七祀
　　髙宗肜日(三祀/)
　祖甲三十三祀　廪辛六祀　庚丁二十一祀　武
　乙四祀　太丁三祀　帝乙三十七祀
　紂辛三十二祀
　　西伯戡黎(三十/一祀)微子(三十/二祀)
　　　　右商二十八君六百四十四祀書十七篇
　周武王七年(即諸侯位十三年/而伐紂共十九年)
　　泰誓(十三年一月/)　泰誓中　　泰誓下
　　牧誓(二月/)　　康誥(蔡氏謂此武王封康叔之書/與酒誥􁆒材皆武王書也金)
　　(先生按逸周書二月甲申俘/衛君而以衛封康叔同監殷)　酒誥
　　梓材(金先生附成王/紀為作洛事)　　　　武成(四月/)
　　洪範　　　　旅獒(十四年/)　金縢
　成王三十七年
　　君奭(元年/)　　大誥(三年/)　　費誓
　　微子之命　　立政(四年/)　　多方(五年/)
　　周官(六年/)　　召誥(七年/)　　多士
　　洛誥　　　　蔡仲之命(八年/)無逸(十一年/)
　　君陳　　　　顧命(三十七年/)
　康王二十六年
　　康王之誥(初即位/)畢命(十二年/)
　昭王五十一年
　穆王五十五年
　　君牙(二年/)　　冏命　　　　吕刑(五十年/)
　共王十二年　懿王二十五年　孝王十五年　夷
　王十六年　厲王五十一年　宣王四十六年　幽
　王十一年　平王五十一年
　　文侯之命(元年/)
　桓王二十三年　莊王十五年　僖王五年　惠王
　二十五年　襄王三十三年
　　秦誓(二十八年/)
　　　　右周厯十八君自武王滅商之年至襄王二
　　　　十八年共四百九十九年書三十二篇(並依/蔡氏)
　　　　(說譜入王紀其下注/年者皆金先生所定)○自堯至襄王六十五
　　　　君堯元年至襄二十八年厯年一千七百三
　　　　十四而惟十八君之世有書以亡書考之亦
　　　　惟沃丁大戊仲丁河亶甲祖乙五君之世有
　　　　書十篇耳自此二十三君之外其餘豈無出
　　　　號令紀政事之言盖皆孔子所芟夷者緯書
　　　　謂孔子求帝魁之書迄於秦穆凡三千二百
　　　　四十篇雖其言未必實然有書者不止二十
　　　　三君則明矣
　　　虞書
孔穎逹曰堯典雖曰唐事夲以虞史所録末言舜登庸
由堯故追堯作典非唐史所録故謂之虞書鄭𤣥云舜
之美事在於堯時是也
堯禪舜然後有堯之書舜禪禹然後有舜之書其書皆
出後世故堯典則曰虞書舜典而下當出夏時乃曰虞
書非史氏之舊也孔子序正之也故大禹謨益稷臯陶
見於左傳者皆曰夏書此史氏之舊也然孔子不正堯
典曰唐書者堯舜二帝常相終始堯典載舜有鰥在下
之言舜典載受終之事故因其舊曰虞書一因一革聖
人無容心焉順乎自然而已
楊元素曰仲尼定堯典為虞書者原聖人授受之心杜
百代簒争之亂以成堯之遜也堯之遜舜使舜之跡著
於天下使舜之功被於天下堯舜無二也堯之民即舜
之民堯之事即舜之事仲尼刪書移堯典為虞書者明
非一人獨能與舜天下盖堯之時天下已皆為虞矣則
雖堯之事即舜之事也
蔡氏曰夲虞史所作故曰虞書舜典以下夏史所作當
曰夏書今云虞書或以為孔子所定
夏氏曰典謨皆謂之虞書者盖三聖授受實守一道謂
之唐書則可以該舜而不可以該禹謂之夏書則可以
該舜不可以該堯惟曰虞書則見舜上承於堯下授於
禹
　愚按堯典雖言堯事而自疇咨以下實為禪舜張夲
　況伏氏舜典夲合於堯典史紀堯舜之行事以記禪
　讓之初終而三謨等篇亦舜時事所以均謂之虞書
　也
　
　
　
　　　帝王傳授心法之圗
　
　
　
　
　
　
　愚按欽之一字為百篇開卷第一義乃千萬世帝王
　心法源流自帝堯至於舜禹成湯文武其所相傳若
　合符節故凡曰欽曰敬曰恭曰祗曰寅皆一意也數
　聖人者雖曰天縱生知而其存心制事未始湏臾而
　不敬故曰敬者聖學之所以成始而成終者也
　　　若稽古
山齋熊氏曰若稽古帝堯者蘇氏云史官之為此書也
曰吾順考在昔而得其為人之大凡如此此說不然按
堯舜之典禹臯之謨皆虞書也而皆稱若稽古夫以虞
之史臣謂堯為古可也舜禹臯其時尚存亦謂之古可
乎要之若稽古三字只當從先儒順考古道之說盖聖
人雖懐天縱之資然未嘗自用其私智每順考古道而
行之如所謂唐虞稽古建官惟百者即一端可知其他
矣禹臯陶亦然故皆以若稽古稱之也
　　　堯典大學宗祖之圗
　
　
　
　
　
　
　
西山真氏曰明俊徳者修身之事親九族者齊家之事
所謂身修而家齊也九族既睦平章百姓所謂家齊而
國治也百姓昭明協和萬邦黎民於變時雍所謂國治
而天下平也夫五帝之治莫盛於堯而其夲則自克明
俊徳始故大學以明明徳為親民之端然則堯典者其
大學之宗祖歟
　　　九族
孔傳言九族自髙祖至𤣥孫之親
夏侯歐陽言九族謂父族四母族三妻族二
　父族四(夲族一夫家三/姊妹之)　(姑之夫家二四/女子之夫家)
　母族三(母之夲族一/姨母之家三)　　(母之母族二/)妻族二(妻之/父族)
　(一妻之/母族二)
　愚按孔傳言九族蔡氏從之喪服小記雖有以三為
　五以五為九之文然亦以上殺下殺旁殺之服而言
　至於髙𤣥之服罕有身及之者書言九族既睦則是
　當時親被帝堯之徳雖以帝堯之夀亦無身及髙𤣥
　之理故林少穎亦謂如此則只是一族大抵當從夏
　侯歐陽之說為是況朱子亦嘗謂九族以三族言較
　大然亦不必泥但所親者皆是則亦未嘗專主孔說
　也
　
　
　
左昭二十九年曰少昊氏有子曰重顓項氏有子曰犂
孔頴逹曰異世重黎號同人别
孔氏曰重黎之後羲氏和氏世掌天地四時之官
穎逹云楚語云少昊氏之衰九黎亂徳人神雜擾不可
方物顓頊受之命南正重司天以屬神火正黎司地以
屬民無相侵瀆其後三苖復九黎之惡堯復育重黎之
後使復典之以至於夏商故吕刑傳云重即羲也黎即
和也羲和雖别為氏族而出自重黎故吕刑以重黎言
之
朱子曰羲和即四子或云羲伯和伯共六人未必是也
　　　厯象日月星辰敬授人時
朱子曰厯所以紀數之書象所以觀天之器日陽精月
隂精星二十八宿衆星為經金木水火土五星為緯辰
謂日月所㑹分周天之度為十二次
　
　
　
　
　
　
　
　
朱子曰天無體只二十八宿便是體且如日月皆從角
起天亦從角起日則一日一周依舊只在角上天則一
周了又過角些子日日累上去則一年便與日㑹　又
曰天行甚健故一日一夜一周而又進過一度日行速
健次於天一日一夜周三百六十五度四分度之一正
恰好被天進一度則日為退一度二日天進二度則日
為退二度積至三百六十五日四分日之一則天所進
過之度恰好得夲數日所退之度亦恰退盡夲數遂與
天㑹而成一年月行遲一日常不及天十三度十九分
度之七積二十九日九百四十分日之四百九十九遂
與日㑹而成一月　又曰厯家只筭所退之度却云日
行一度月行十三度有竒此乃截法故有日月五星右
行之說其實非右行也横渠云天左旋處其中者順之
少遲則反右矣此說㝡好
　愚按厯家以日月五星皆右行由有厯以來其說皆
　如此矣且如日行黄道自南而北則為春為夏自北
　而南則為秋為冬出沒升降皆有自然之勢若左旋
　則自東而西日行一道道各不同不可以黄道名亦
　不可指言日在某宿其出沒之道冬則南漸進而北
　夏則北漸退而南為日馭者不亦煩矣竊恐未然
　
　
　
　
　
　
　
　
東漢志厯法曰天之動也一晝一夜而運過周星從天
而西日違天而東在天成度在厯成日日月相推日舒
月速當其同謂之合朔舒先速後近一逺三謂之弦相
與為衡分天之中謂之望以速及舒光盡體伏謂之晦
晦朔合離斗建移辰謂之月日月之行則有冬有夏冬
夏之間則有春有秋是故日行北陸謂之冬西陸謂之
春南陸謂之夏東陸謂之秋日有九道月有九行九行
出入而交生焉朔會望衡鄰於所交虧薄生焉月有晦
朔星有合見月有弦望星有留逆其歸一也歩術生焉
陳懼齋曰月行嘗以二十七日千一十六分日之三百
二十七而與天㑹二十九日九百四十分日之四百九
十九而與日㑹日一年與天一㑹月一年與天十三㑹
與日十二㑹其與天㑹者無所用故古今少道之日月
每三十餘㑹而一閏兩閏之中謂十五十六㑹也
　愚按先君夀山翁(必夀/)好厯數之學大徳間嘗客京
　師得訂其說於太史氏曰晦翁因横渠之說以天左
　旋而日過一度日亦左旋而適周天以為厯家用截
　法故謂日月五星皆右行然考渾儀及黄道所經因
　以求造化之運乃知厯家之法為定而二先生所見
　猶有遺論盖天地之化隂陽消長皆有一定之常而
　莫之為者稍不出於自然則非所以為造化矣按漢
　志角天門房天衢昴天街井南門皆黄道之所經也
　若日左周則惟追天不及之度至此其餘日所周未
　嘗經此也如記謂日在斗在東井之𩔖則惟天過日
　不及之時在此每日周二十八宿不得言在某在某
　矣又漢志言日行北陸謂之冬西陸謂之春南陸謂
　之夏東陸謂之秋若每晝夜行天一周亦何得指云
　某陸矣且若天左旋每日繞地一周何故而又過一
　度日亦左旋每日一周何故而自冬至則南極牽牛
　以漸而升至夏至則北極東井又以漸而降若使日
　自左旋與天無與則日乃浮遊無定使至於牽牛東
　井之極處豈不能侵軼而行過其外何故南北兩間
　若為物所隔閡獨常進退纒繞於四十八度之内而
　無所變易哉且若是則南北升降之間其出沒之道
　凡百八十二有竒每日各循一道而行何其䟽密之
　限無少差失如此哉故古人作渾儀器立黄道為日
　行之準斜倚於赤道之内外日道萬古但循黄道之
　軌每日右行一度隨天而左轉日退一日漸降而至
　於天體南端之極則循其左自然而復升漸升而至
　於天體北端之極則循其右自然而復降一升一降
　循環無已天則因日退一度故每日必進一度然後
　日出地上而為一晝夜是為天過一度一期三百六
　十五日四分日之一日行黄道一周復至去嵗所起
　之度天日進一度至是而亦一周是為與天一㑹皆
　造化神巧一定之勢不煩擬議安排而自然脗合也
　唯朱子嘗曰造化簡易易知而微妙難窮㝡為的論
　盖惟其簡易也止是黄道一斜若使日循赤道則無
　復四時之别矣惟其微妙也日一升則陽生而為燠
　為暑一降則隂生而為涼為寒晝夜短長翕張消息
　萬物生成之不已往來過續之不停是皆日行升降
　之候也或曰日不侵軼於南北豈不侵軼於黄道之
　外乎盖左旋則日移一道夲無繋着右行則惟循一
　軌自不差忒然時少有盈縮則有之矣或又謂朱子
　以日行晝夜恰足周天之度以為二分日依赤道則
　可若二至則天體漸狹而度數不滿矣此未足以破
　前說盖南北之極與赤道天經晝夜皆一周特中濶
　而疾兩端狹而遲勢自然耳譬輪之有輻盖之有弓
　豈外有餘而中不足哉若夫九行之交五緯之次苟
　求其故皆可以因是而得之矣
　　　經星列宿名數圗(見晋志考史記天官書/略同  及見鄭氏通志)
二十八舎度㝡多者莫如東井(三十三度度通/志三十四)其次莫
如南斗(二十六度度通/志二十五)度㝡少者莫如觜觹(二度度通/志一)
其次莫如輿鬼(四度度通/志二)
　角二星為天關其間天門其内天庭黄道經其中七
　　曜之所行左角為天田主刑右角為將主兵(通志/角二)
　　(星十二度/如鼎形)
　亢四星天子之内庭也(四星九度/如彎弓)
　氐四星天子之宿宫(四星十六度似斗側/量米  今十五度)
　房四星為明堂天子布政之宫也亦四輔也又為四
　　表中間為天衢為天淵黄道之所經也南閒曰陽
　　閒北閒曰隂閒七曜由乎天衢則天下和平亦曰
　　天駟為天馬主車駕亦曰天廐又主開閉為蓄藏
　　又北小星為鈎鈴房之鈐鍵天之管籥明而近房
　　天下同心(四星六度似房之户所/以防淫泆也  今五度)
　心三星天王正位也中星曰明堂天子位為大辰主
　　天下之賞罰前星為太子後星為庻子(三星六度/今五度)
　尾九星後宫之場亦為九子色欲均明小大相承則
　　後宫有敘(九星十九度如鈎蒼/龍尾  今十八度)
　箕四星亦后妃之府主八風凡日月宿在箕東壁翼
　　軫者風起(箕四星十一/度形如簸箕)
　南斗六星天廟也丞相太宰之位主褒進賢士又主
　　兵(六星二十五度狀似/北斗今二十六度)
　牽牛六星天之關梁主犧牲事(六星七度腹今八度/上有兩角  下欠一)
　　(脚/)
　湏女四星天少府也主布帛(四星十一度如/箕  今十二度)
　虚二星冢宰之臣也主北方邑居廟堂祭祀祝禱事
　　(二星九度少强如連珠/  今十度四分之一)
　危三星主天府(三星十六度/今十七度)
　營室二星天子之宫也為主功事(二星十七度記今/十六度  史  註)
　　(營室/十星)
　東壁二星主文章天下圗書之秘府(二星/九度)
　奎十六星天之武庫也主以兵禁暴(十六星十六度/腰細頭尖形如)
　　(破/鞋)
　婁三星主苑牧犧牲供給郊祀(三星十二度三/星不勻近一頭)
　胃三星天之厨藏主倉廪五榖府也(三星十五度/今十四度)
　昴七星天之耳也主西方又為旄頭胡星也昴畢閒
　　為天街黄道(七星十/一度)
　畢八星主邊兵戈獵月入畢多雨(八星十七度似爪/义  今十六度)
　觜觹三星為二軍之候(三星一度在參/右角如鼎足形)
　參十星白獸之體中三星主將(十星/十度)
　東井八星天之南門黄道所經主水衡(八星三/十四度)
　輿鬼五星天目也主視明察奸謀(鬼四星二度方似/木櫃  今四度)
　栁八星天之㕑宰(八星十四度曲頭形/如垂栁  今十五度)
　星七星主衣裳文繡(七星七度如/鈎  今六度)
　張六星主珍寳而又主天厨(六星十七度似/軫  今十八度)
　翼二十二星天之樂府主夷狄逺客(二十二星十九/度  今十八度)
　軫四星亦主冢宰輔臣(四星十七度/似張近翼)
前漢天文志經星常宿中外官凡百一十八名積數七
百八十三星皆有州國官宫物𩔖之象其伏見蚤晚邪
正存亡虚實濶狹及五星所行合散犯守陵厯鬭食彗
孛飛流日月薄食暈適背宂抱珥􁆱蜺迅雷風祅怪雲
變氣此皆隂陽之精其夲在地而上𤼵於天者也
史記正義曰晋太史令陳卓緫甘石巫咸三家所著星
圗大凡二百八十三宫一千四百六十四星以為定紀
　　　緯星圗
　木嵗星太嵗在四仲則嵗行三宿在四孟四季則嵗
　　行二宿孟季二八一十六四仲三四一十二而行
　　二十八宿十二嵗而一周天也
　火熒惑常以十月入太微受制而出行列宿司無道
　　其出入無常也
　金太白出以寅戌入以丑未晨出東方二百四十日
　　而一入又出西方二百四十日而一入入三十五
　　日而復出
　水辰星春見奎婁夏見東井秋見角亢冬見牽牛出
　　以辰戌入以丑未晨見候之東方夕見候之西方
　土填星常以甲辰元始建斗之嵗填行一宿二十八
　　嵗而一周天
前漢志曰嵗星曰東方春木於人五常仁也五事貌也
仁虧貌失逆春令傷木氣罰見嵗星嵗星所在國不可
伐可以伐人熒惑曰南方夏火禮也視也禮虧視失逆
夏令傷火氣罰見熒惑太白曰西方秋金義也言也義
虧言失逆秋令傷金氣罰見太白辰星曰北方冬水知
也聴也知虧聴失逆冬令傷水氣罰見辰星填星曰中
央季夏土信也思心也仁義禮知以信為主貌言視聴
以心為主故四星皆失填星乃為之動
山堂考索按赤道天度也黄道日度也皆以二十八宿
配焉班志二十八宿之度惟南斗東井之度多觜觹輿
鬼之度少盖觜二度鬼四度斗二十六度井三十三度
也唐一行赤道之度其井斗之度與漢志同惟觜觹一
度輿鬼三度各減於一度耳至於黄道之度則南斗二
十三度東井三十度已與赤道之度不同較之范志所
載黄道銅像斗減二度為二十四度井減三度為三十
度大略相同是知東漢已前黄道赤道之度混而為一
班志之所紀是也東漢已後始分為二故赤道之度多
黄道之度少范志一行之所紀是也黄道度少赤道度
多天行與日月不同也黄赤道度數多寡者天行與日
道相去二十八宿逺近不同故也一行日度議曰古厯
日有常度天周為嵗故混其度於氣節一氣十五度二
十四氣則三百六十度餘五度四分一度分為三十二
播於二十四氣一氣得十五度七分虞喜乃以天為天
以嵗為嵗立差以追其變焉觀此則知班志所載猶以
天周為嵗東漢以來始有黄赤道之異
堯冬至日在虛一度
月令冬至日在斗
漢文帝三年冬至日在斗二十二度
武帝太初厯冬至日在建星在斗牛之閒
東漢四分厯冬至日在斗二十一度
唐大衍厯冬至日在斗十度(開元/厯名)
宋統元厯冬至日在斗二度(已上見渾儀略說/統元宋髙宗厯名)
今授時厯冬至日在箕八度
　　　十二次舎圗
東漢郡國志註引帝王世紀黄帝受命始作舟車以濟
不通乃推分星次以定律度
自斗十一度至婺女七度(一名/湏女)曰星紀之次於辰在丑
　謂之赤奮若於律為黄鍾斗建在子今吴越分野(凡/三)
　(十一/度)
自婺女八度至危十六度曰𤣥枵之次(一名/天黿)於辰在子
　謂之困敦於律為大吕斗建在丑今齊分野(凡三十/一度)
自危十七度至奎四度曰豕韋之次(一名/娵訾)於辰在􁁲謂
　之大淵獻於律為大蔟斗建在寅今衛分野(凡三/十度)
自奎五度至胃六度曰降婁之次於辰在戌謂之閹茂
　於律為夾鐘斗建在卯今魯分野(凡三/十度)
自胃七度至畢十一度曰大梁之次於辰在酉謂之作
　噩於律為姑洗斗建在辰今趙分野(凡三/十度)
目畢十二度至東井十五度曰實沈之次於辰在申謂
　之涒灘於律為中吕斗建在已今晋魏分野(凡三十/一度)
自井十六度至栁八度曰鶉首之次於辰在未謂之協
　洽於律為蕤賔斗建在午今秦分野(凡三十/一度)
自栁九度至張十七度曰鶉火之次於辰在午謂之敦
　牂(一名/大律)於律為林鐘斗建在未今周分野(凡三/十度)
自張十八度至軫十一度曰鶉尾之次於辰在已謂之
　大荒落於律為夷則斗建在申今楚分野(凡三/十度)
自軫十二度至氐四度曰夀星之次於辰在辰謂之執
　徐於律為南吕斗建在酉今韓分野(凡三十/一度)
自氐五度至尾九度曰大火之次於辰在卯謂之單閼
　於律為無射斗建在戌今宋分野(凡三/十度)
自尾十度至斗十度二百三十五分而終曰析木之次
　於辰在寅謂之攝提格於律為應鐘斗建在亥今燕
　分野(凡三/十度)
日法九百四十故二百三十五分即四分之一
太初諸厯餘分置於斗分
大衍厯餘分置於虛分
凡天有十二次日月之所躔也地有十二分王侯之所
國也故四方方七宿四七二十八宿合一百八十二星
　東方蒼龍三十二星七十五度
　北方𤣥武三十五星九十八度四分度之一
　西方白虎五十一星八十度
　南方朱鳥六十四星百一十二度
周天三百六十五度四分度之一一度二千九百三十
二里分為十二次一次三十度三十二分度之十四各
以附其七宿閒距周天積百七萬九百一十三里徑三
十五萬六千九百七十一里
孔穎逹曰四方中星即二十八宿布在四方隨天運轉
更互在南方諸宿每日昏旦莫不當中中則人皆見之
故以中星表宿天子南面而視四方星之中知人緩急
故曰敬授人時日月所㑹與四方中星俱是二十八宿
舉其人之所見為星論其日月所㑹謂之辰星與辰其
實一物也
　愚按孔䟽以二十八宿為星故謂星辰為一然謂之
　星則五緯亦在其中孔謂敬授人時無取五緯之義
　則定時成嵗皆係於日月所㑹之辰然以齊七政觀
　之又豈得舎緯星而獨言經星哉
　　二十八舎辰次分野之圗
　
　
　
　
　
　
　
　
　
　
　
　
晋志序十二次度數及州郡躔次云班固以十二次配
十二野又魏陳卓更言郡國所入宿度其言㝡詳今附
次之
　角亢氐鄭兖州　東郡(入角/一度)東平任城山　東平(入/氐)
　　(七/度)
　房心宋豫州　潁川(入房/一度)汝南(入房/二度)沛郡(入房/四度)梁國
　　(入房/五度)淮陽(入心/一度)魯國(入房/三度)楚國(入房/四度)
　尾箕燕幽州　梁州(入箕/十度)上谷(入尾/一度)漁陽(入尾/三度)右北
　　平(入尾/十度)西河上郡北地遼西東(入尾/十度)涿郡(入尾十/六度)
　　渤海(入箕/一度)樂浪(入箕/三度)𤣥菟(入箕/六度)廣陽(入箕/九度)
　斗牛女吴越揚州　九江(入斗/一度)廬江(入斗/六度)豫章(入斗/十度)
　　丹陽(入斗十/六度)㑹稽(入牛/一度)臨淮(入牛/四度)廣陵(入牛/八度)泗水
　　(入女/一度)六安(入女/六度)
　虛危齊青州　齊國(入虛/六度)北海(入虛/九度)濟南(入危/一度)樂安
　　(入危/四度)東萊(入危/九度)平原(入危十/一度)淄川(入危十/四度)
　室壁衛并州　安定(入室/一度)天水(入室/八度)隴西(入室/四度)酒泉
　　(入室十/一度)張掖(入室十/二度)武都(入壁/一度)金城(入壁/四度)武威(入/壁)
　　(六/度)燉煌(入壁/八度)
　奎婁胃魯徐州　東海(入奎/一度)琅邪(入奎/六度)髙密(入婁/一度)城
　　陽(入婁/九度)膠東(入胃/一度)
　昴畢趙冀州　魏郡(入昴/一度)鉅鹿(入昴/三度)常山(入昴/五度)廣平
　　(入昴/七度)中山(入昴/一度)清河(入昴/九度)信都(入昴/三度)趙郡(入畢/八度)安
　　平(入畢/四度)河閒(入畢/十度)真定(入畢十/三度)
　觜參魏益州　廣漢(入觜/一度)越嶲(入觜/三度)蜀郡(入參/一度)揵為
　　(入參/三度)牂牱(入參/五度)巴郡(入參/八度)漢中(入參/九度)益州(入參/七度)
　井鬼秦雍州　雲中(入井/一度)定襄(入井/八度)鴈門(入井十/六度)代
　　(入井二/十八度)太原(入井二/十九度)上黨(入輿鬼/三度)
　栁星張周三輔　洪農(入栁/一度)河南(入星/三度)河東(入張/一度)河
　　内(入張/九度)
　翼軫楚荆州　南陽(入翼/六度)南郡(入翼/十度)江夏(入翼十/二度)零
　　陵(入軫十/一度)桂陽(入軫/六度)武陵(入軫/十度)長沙(入軫十/六度)
　　　四仲圗
　羲仲(所居官次之名/官在國都也)
　嵎夷(東表之地初測候之所/日而識其  出之景也)　(春分之旦朝方出之/禹貢嵎夷注在今青)
　　(州境登/州之地)
　東作(春月嵗功方興所當作起之事言林氏曰謂萬/物𤼵生於東全取農作之義猶  萬物作也)
　日中(孫氏曰春為陽中故取日春於夏永冬短/為適中晝夜皆五十刻謂  分之日也)
　星鳥(南方朱鳥七宿鳥唐一行推以鶉火為春分昏/之中星此以朱  當春分昏之時正見南方午)
　　(位盖以四/象而言)
　民(析散處/氣温也)
　鳥獸(孳尾氣/和也)
孔穎逹曰朱鳥七宿在天成象星作鳥形西首東尾以
南方之宿象鳥故言鳥謂朱鳥七宿也春言星鳥緫舉
七宿以象而言也
　南交(南方交趾之地/  測候之所)
　南訛(夏月時物長盛/所當變化之事)
　敬致(祠日而/識其景)
　日永(晝六十刻也謂/夏至之日)
　星火(東方蒼龍七宿至火謂大火夏至昏之中星以/此以大火當夏  昏之時正見南方午位盖)
　　(十二次/而言也)
　民(因析而又析/氣愈熱也)
　鳥獸(毛希而/革易也)
孔穎逹曰東方成龍形南首北尾七宿房在其中房心
連體房心為大火蒼龍之中星舉中則七星可知
　西(西極/之地)
　昧谷(以日所入而名也而穎逹曰日/入之處非實有谷  日入也)
　納日(秋分之莫夕方納/之日而識其景也)
　西成(秋月物成之時/所當成就之事)
　宵中(於夏冬為適中晝夜亦各五十刻宵宵者舉夜/以見日  孫氏曰秋為隂中故舉    謂秋分)
　　(之日/也)
　星虛(北方𤣥武七宿之虛星正秋分昏之中星以此/以虛宿當秋分昏之時  見南方午位盖  宿)
　　(而言/也)
　民(夷暑退而/人氣平)
　鳥獸(毛落更生/潤澤鮮好)
孔穎逹曰北方七宿成龜形西首東尾北方七宿虛為
中故虛為𤣥武之中星
　朔方(北方之地猶朔蘇也萬物至此/死而復蘇  月之晦而有朔也)
　幽都(日淪地中/萬象幽暗)
　朔易(冬月嵗事已畢除舊/更新所當改易之事)
　日短(晝四十刻謂/冬至之日也)
　星昴(西方白虎七宿之昴宿時冬至昏之中星盖此/以昴宿當冬至初昏之  正見南方午位  以)
　　(宿而/言也)
　民(隩氣寒而/聚於内)
　鳥獸(生䎡毳細/毛以自温)
孔穎逹曰西方七宿成虎形南首北尾西方七宿昴為
中故昴為白虎之中星
　　　中星運候
春分以象中
夏至以次中
秋分冬至以宿中
列舎度數見前漢律厯志後律厯志赤道度略同
四象度數見後律厯志
十二次度數見前漢律厯志并皇甫謐帝王世記後郡
國志註引同
　　中星圗
以堯時冬至日在虛一度為準故與月令已後中星不
同
　
　
　
　
　
　
　
　
　
　
　
以仲春日中星鳥為例故春分朱鳥昏見正午餘可𩔖
推
　　愚按堯典中星仲春曰日中星鳥仲夏曰日永星
　　火仲秋曰宵中星虛仲冬曰日短星昴盖天體蒼
　　蒼無以測其旋運古之聖人乃舉二十八舎推晝
　　夜之所移以分度限一嵗而周得三百六十五度
　　四分度之一有竒因列舎之方析而為四象因日
　　月之所㑹布而為十二次天體於是可推四時於
　　是可正東方七宿曰角亢氐房心尾箕有倉龍之
　　形北方七宿曰南斗牽牛湏女虛危營室東壁有
　　𤣥武之形西方七宿曰奎婁胃昴畢觜觹參有白
　　虎之形南方七宿曰東井輿鬼栁星張翼軫有朱
　　鳥之形謂之四象自南斗至湏女曰星紀湏女至
　　危曰𤣥枵危至奎曰娵訾奎至胃曰降婁胃至畢
　　曰大梁畢至東井曰實沈東井至栁曰鶉首栁至
　　張曰鶉火張至軫曰鶉尾軫至氐曰夀星氐至尾
　　曰大火尾至南斗曰析木謂之十二次故經於春
　　曰星鳥者以見四方列舎之有四象之形也於夏
　　曰星火者以見一嵗日月所㑹之有十二次也於
　　秋曰星虛於冬曰星昴者以見象次皆列舎之所
　　分也四時運轉更在南方聖人南面而視隨時考
　　驗知天時之早晚所以授民事之緩急也今以中
　　星所指具為一圗内輪象地不動以定正南之位
　　外分二十四氣以察四仲所指之星綴日於天正
　　虛一度則為冬至昴宿昏見於午斗杓指子為仲
　　冬之中氣隨時逓轉可以𩔖知然宿度多寡古今
　　作厯者代各不同今姑以漢志赤道為準雖有差
　　變亦存大較若夫課候追考職在術家姑陳其槩
　　以俟夫讀書者有考焉耳
　
　
　
　
　
　
　
　
　
　
　
　
　
　
　
　尚書通考卷一
　
　尚書通考卷二　　　　　元　黄鎮成　撰
　　　嵗差法
紀元厯嵗周三百六十五度二千四百三十六分(紀元/宋徽)
(宗厯/名)
　此一嵗之氣積分也
　蔡氏所謂嵗日四分之一而不足
周天三百六十五度二千五百六十四分
　太陽所躔周天之度也
　蔡氏所謂天度四分之一而有餘
嵗差一百二十八分　度每一萬(以一度/為萬分)
　以嵗周數除周天數即得太陽嵗行不及之數
自演紀至開元甲子冬至日在斗十度
　凡退三十八度四千一百二十八分
乾德甲子冬至日在斗六度
　凡退四十一度四千八百四十八分
慶厯甲申冬至日在斗五度
　此法通古今故知堯厯日在虚一度而鳥火昴虚以
　仲月昏中合堯典
古法以蔀紀為宗從伏羲先天甲寅積周一千八百一
十四紀再十五紀人元十有二蔀當癸酉蔀嵗在己丑
而生堯至甲辰嵗十有六即位越二十有一嵗得甲子
而演紀作厯是年天正冬至日在虚一度
蔡氏曰堯時冬至日在虚昏中昴今冬至日在斗昏中
壁中星不同者蓋天度四分之一而有餘嵗日四分之
一而不足故天度常平運而舒日道常内轉而縮天漸
差而西嵗漸差而東一行所謂嵗差者是也古厯簡易
但隨時占候修改以與天合至東晉虞喜始以天為天
以嵗為嵗立差以追其變約以五十年退一度何承天
以為太過乃倍其年而反不及至隋劉焯取二家中數
七十五年為近之然亦未為精密也
番易金氏曰堯典中星與月令不同月令中星又與今
日不同
堯時冬至日在虚一度昏昴中至月令時該一千九百
餘年
月令冬至日在斗二十二度昏奎中至本朝初該一千
　七百餘年
延祐又經四十餘年冬至日在箕八度昏壁中
　愚按月令去漢未逺漢志言冬至日在斗二十一度
　昏奎中月令乃言昏壁中壁恐有誤不應月令在壁
　漢復在奎也金氏言月令昏奎中今昏壁中此説為
　是
袁俊翁曰堯典中星常在後月令中星常在前者嵗差
使然耳嵗差之法惟近代紀元厯以七十八年日差一
度為得之自慶厯甲申冬至日在斗五度推而上之則
堯之甲子積三千三百二十一年日差凡四十三度冬
至日當在虚一度日沒而昴中即此而推則知日行漸
逺中星亦從而轉移堯之甲子去秦荘襄王元年凡二
千二十八年日差二十六度堯典月令中星所以不同
也
　今按七十八年差一度以度每萬分計一嵗率差一
　百二十八分七十八年雖差一度然猶少十六分則
　是未及一度也
　　　朞三百有六旬有六日以閏月定四時成嵗
蔡傳曰天體至圎周圍三百六十五度四分度之一繞
地左旋(東升/西沒)常一日一周而過一度(是一日一夜天行/三百六十六度四)
(分度/之一)
朱子曰天無體只二十八宿便是體且如日月皆從角
起天亦從角起日則一日一周依舊只在角上天則一
周了又過角些子日日累上去則一年便與日㑹(至三/百六)
(十五日四分日之/一處則天與日㑹)
又曰如何見得天有三百六十五度甚麽人去量來只
是天行得過處為度天之過處便是日之退處
日麗天而少遲故日行一日亦繞地一周而在天為不
及一度積三百六十五日九百四十分日之二百三十
五而與天㑹是一嵗日行之數也
　一日分為九百四十分二百三十五分即四分日之
　一也
朱子曰日行速健次於天一日一夜周三百六十五度
四分度之一正恰好被天進一度則日為退一度二日
天進二度則日為退二度積至三百六十五日四分日
之一則天所進過之度恰周得本數日所退之度亦恰
退盡本數遂與天㑹而成一年
月麗天而尤遲一日常不及天十三度十九分度之七
積二十九日九百四十分日之四百九十九而與日㑹
十二㑹得全日三百四十八(一年十二㑹每㑹大數二/十九日十二箇二十九日)
(則得三百/四十八日)
　按此以上皆以日月亦左旋言之與厯家不同
餘分之積又五千九百八十八如日法九百四十而一
得六不盡三百四十八
　每㑹除大數二十九日外有餘分四百九十九分十
　二箇四百九十九分共得五千九百八十八分以一
　日九百四十分之法計之得六箇全日外又餘三百
　四十八分
通計得日三百五十四九百四十分日之三百四十八
此一嵗月行之數也
嵗有十二月月有三十日三百六十者一嵗之常數也
故日與天㑹而多五日九百四十分日之二百三十五
者為氣盈
　氣者二十四氣也二氣為一月必有三十日零五時
　二刻始交後月節氣合二十四氣該三百六十五日
　零二十五刻以合周天之度然一嵗十二月止有三
　百六十日則多五日零二十五刻是為氣盈
月與日㑹而少五日九百四十分日之五百九十二者
為朔虚
　每月二十九日餘四百九十九分日與月㑹每嵗十
　二㑹除三百五十四日三百四十八分外以三百六
　十日計之則一嵗猶少五日五百九十二分分為六
　小盡月是為朔虚
合氣盈朔虚而閏生焉
　一嵗氣盈多五日二百三十五分朔虚少五日五百
　九十二分
故一嵗閏率則十日九百四十分日之八百二十七
　一嵗多十日零八百二十七分
　二嵗多二十一日零七百一十四分
　三嵗多三十二日零六百丹一分
故三嵗一閏而猶有餘
　四嵗多四十三日四百八十八分
　五嵗多五十四日三百七十五分
故五嵗再閏而猶不足十九嵗七閏則氣朔分齊是為
一章
　以五嵗再閏而不足兩月故必十九嵗然後七月均
　焉然餘分亦不能齊
林氏曰二十七章為一㑹(五百一/十三年)
　三㑹為一統(八十一章一千/五百三十九年)
　三統為一元(四千六百/一十七年)
　章㑹統元運於無窮
陳祥道曰考諸傳記五日為候三候為氣六氣為時四
時為嵗嵗之氣二十有四而候七十有二然則一月之
内六候二氣朔氣常在前中氣常在後朔氣在晦則後
月閏中氣在朔則前月閏朔氣有入前月而中氣常在
是月中數周則為嵗朔數周則為年是年不必具四時
而嵗必具十二月也二十四氣播於十二月之中一氣
十有五度則二十四氣三百六十度其餘五度四分度
之一度分為三十二則五度為一百六十四分度之一
又為八分緫百六十八分布於二十四氣之中而氣得
七分中朔大小不齊則氣有十六日者有十五日七分
者是以三十三月以後中氣在晦不置閏則中氣入後
月矣
袁俊翁曰按一嵗閏率餘十日八百二十七分十九年
共餘一百九十日一萬五千七百一十三分得全日二
百六日六百七十三分前後通置七閏四小三大則二
百六日盡矣尚餘六百七十三分又一章七閏三小四
大計二百七日通前餘分尚餘四百丹六分又一章七
閏三小四大計二百七日通前餘分尚餘一百三十九
分自此以下每章七閏通前餘分不滿全日則四小三
大通前餘分已過全日則三小四大餘分又待下章通
而積焉所謂十九年七閏而氣朔分齊者不過取其全
日得齊而餘分竟不能齊焉若使朔日子初初刻冬至
則氣朔之餘分齊矣才差一二刻則尚有未盡之餘分
者矣
　　　史記厯書大小餘觧
太初元年嵗名焉逢攝提格月名畢聚日得甲子夜半
朔旦冬至
　愚按焉(音於/乾翻)逢嵗陽也在甲曰焉逢攝提格嵗隂也
　在寅曰攝提格聚(音/娵)蓋娵訾也索隱云月雄在畢雌
　在訾史記漢武帝元封七年嵗在甲寅十一月甲子
　夜半朔旦冬至日月合於牽牛之初餘分皆盡更以
　是年為太初元年今按通鑑漢襲秦以建亥為正太
　初未改厯以前閏皆在嵗末謂之後九月至武帝元
　封七年嵗彊圉赤奮若十一月甲子朔旦冬至改太
　初元年太中大夫公孫卿壺遂太史令司馬遷等言
　宜改正朔夏五月詔卿遂遷等造漢太初厯以正月
　為嵗首則太初元年嵗在丁丑史記乃作甲寅下距
　丁丑二十三年懸異如此者乃太史公追紀太初作
　厯之元非武帝之太初元年也蓋太史公推上古之
　元得甲寅嵗其嵗十一月甲子朔旦冬至日月如合
　璧五星如聨珠今元封七年亦以仲冬甲子朔旦冬
　至故以丁丑起元亦與太古甲寅同耳故曰其更以
　元封七年為太初元年猶以七年為上古甲寅之嵗
　非元封七年即甲寅年也其後每紀以漢年號者後
　人所加如禇先生輩是矣且史遷生武帝時豈能預
　知七十六年之號哉温公據長厯定編年且謂劉羲
　叟徧通前代厯法起漢元以來為之作通鑑宜得其
　實漢志亦以為嵗在丙子蓋未建寅為正則十月已
　後已屬丁丑既用夏正則十一月猶屬上年至正月
　然後為丁丑嵗也(又按漢武帝改太初厯以律法八/十一分為日今史記所書大小餘)
　(仍用顓帝四/分厯法為日)
正北
　甲子夜半冬至時加子故稱正北
十二
　嵗有十二月無閏則云十二有閏則云閏十三
無大餘　無小餘
　大餘者一嵗之餘日五十四也小餘者兩月之餘分
　五十八也是年仲冬甲子朔旦冬至日月合於牽牛
　之初日數滿六十月分滿九百四十自前至此餘分
　皆盡故云無大小餘此以九百四十分為日法
無大餘　無小餘
　上大小餘者嵗之餘日月之餘分即所謂朔虚也此
　大小餘者五日與四分日之一即所謂氣盈也是年
　冬至與朔同日日數滿六十日分滿三十二自前至
　此餘分皆盡故云無大小餘此以三十二分為日法
焉逢攝提格太初元年十二
　按元封七年十一月甲子改太初元年前巳云太初
　元年嵗名焉逄攝提格無大小餘此復云焉逄攝提
　格太初元年而下書大小餘者蓋改太初元年自是
　年十月嵗首始至五月詔用夏正又自是年正月始
　則此年初承用十月為嵗首又改用正月為嵗首一
　年共有十五箇月故前之無大小餘者自是年建子
　之月夜半朔旦以前止後之有大小餘者又自此年
　建子之月夜半朔旦以後而始所以皆系之太初元
　年也
大餘五十四
　嵗有十二月月有三十日當得三百六十日然月之
　所以成由日月之㑹也故二十九日半有竒而月與
　日㑹一嵗十二㑹法當小盡六月以除之止得三百
　五十四日有竒以六甲除之五六三百餘五十四未
　滿六十故云大餘五十四也
小餘三百四十八
　每二十九日九百四十分日之四百九十九月與日
　㑹而成一月除四百七十為半日猶多二十九分是
　一月當得二十九日半餘二十九分以此半日合後
　月半日足成一日外月餘二十九分十二月則餘三
　百四十八分以未滿九百四十分未成一日故云小
　餘三百四十八也
大餘五
　天左旋日一晝夜泝天右行一度三百六十五日四
　分日之一行天一周故分天為三百六十五度四分
　度之一去嵗冬至起於牽牛之初今嵗冬至復至牽
　牛之初則二十四氣終而復始當得三百六十五日
　有竒以六甲除之六六三百六十猶餘五日故云大
　餘五此大餘者日周天之餘數也
小餘八
　即前四分之一也在天為四分度之一在嵗為四分
　日之一日得三十二分其一則八也嵗有三百六十
　五日四分日之一是一嵗除三百六十五全日猶多
　八分故云小餘八此小餘者嵗日之竒分也
端蒙單閼二年閏十三
　端蒙乙也爾雅作旃蒙單(音/丹)閼(音/遏)卯也通鑑作著雍
　攝提格著(音/儲)雍戊也攝提格寅也則太初二年戊寅
　嵗也
大餘四十八
　去嵗大餘五十四今嵗又餘五十四合一百八除六
　甲六十日猶餘四十八日故曰大餘四十八也
小餘六百九十六
　去嵗小餘三百四十八今嵗又餘三百四十八合六
　百九十六故云小餘六百九十六也
大餘十
　去嵗大餘五今嵗又餘五日故云大餘十也
小餘十六
　去嵗小餘八今嵗又餘八合十六故云小餘十六也
游兆執徐三年十二
　游兆丙也爾雅作柔兆執徐辰也通鑑作屠維單閼
　屠維巳也單閼卯也則太初三年己卯嵗也
大餘十二
　去嵗大餘四十八今嵗又復五十四又通閏小一月
　餘二十九又今嵗小餘積分得一合一百三十二日
　除二六甲一百二十日餘十二日故云大餘十二也
　以朔記之故併閏月數也
小餘六百三
　去嵗小餘六百九十六今嵗又餘三百四十八又通
　閏一月餘四百九十九合一千五百四十三除九百
　四十分歸上成一日外餘六百三分故云小餘六百
　三也
大餘十五
　去嵗大餘十今嵗又餘五日故云大餘十五也以氣
　論之故不數閏月也
小餘二十四
　去嵗小餘十六今嵗又餘八故云小餘二十四也
彊梧大荒落四年十二
　彊梧爾雅作彊圉丁也大荒落巳也通鑑作上章執
　徐上章庚也執徐辰也則太初四年庚辰嵗也
大餘七
　去嵗大餘十二今嵗又餘五十四又今嵗小餘積分
　得一合六十七日除六十日猶餘七日故云大餘七
　也
小餘十一
　去嵗小餘六百三今嵗又餘三百四十八合九百五
　十一除九百四十分歸上成一日外猶餘十一分故
　云小餘十一也
大餘二十一
　去嵗大餘十五今嵗又餘五日又今嵗小餘滿三十
　二分得一日合二十一日故云大餘二十一也
無小餘
　去嵗小餘二十四今嵗又餘八得三十二分已滿一
　日歸上故云無小餘也
徒維敦牂天漢元年閏十三
　徒維戊也爾雅作屠維屬巳此云屬戊未詳敦牂午
　也通鑑作重光大荒落重光辛也大荒落巳也則天
　漢元年辛巳嵗也
大餘一
　去嵗大餘七今嵗又餘五十四合六十一除六十日
　外餘一日故云大餘一也
小餘三百五十九
　去嵗小餘十一今嵗又餘三百四十八合三百五十
　九分故云小餘三百五十九也
大餘二十六
　去嵗大餘二十一今嵗又餘五日合二十六日故云
　大餘二十六也
小餘八
　去嵗無小餘自今嵗始又餘八故云小餘八也
祝犂協洽二年十二
　祝犂已也爾雅作著雍屬戊此屬己未詳協洽未也
　通鑑作𤣥黓敦牂𤣥黓壬也敦牂午也則天漢二年
　壬午嵗也
大餘二十五
　去嵗大餘一今嵗又餘五十四又通閏小一月餘二
　十九又今嵗小餘積分得一合八十五日除六十日
　外猶餘二十五日故云大餘二十五也
小餘二百六十六
　去嵗小餘三百五十九今嵗又餘三百四十八又通
　閏一月餘四百九十九合一千二百六除九百四十
　分歸上成一日外猶餘二百六十六故云小餘二百
　六十六也
大餘三十一
　去嵗大餘二十六今嵗又餘五日故云大餘三十一
　也
小餘十六
　去嵗小餘八今嵗又餘八故云小餘十六也
商横涒灘三年十二
　商横庚也爾雅作上章涒(音吐/魂翻)灘申也通鑑作昭陽
　協洽昭陽癸也協洽未也則天漢三年癸未嵗也
大餘十九
　去嵗大餘二十五今嵗又餘五十四合七十九除六
　十日外猶餘十九日故云大餘十九也
小餘六百一十四
　去嵗小餘二百六十六今嵗又餘三百四十八合六
　百一十四分故云小餘六百一十四也
大餘三十六
　去嵗大餘三十一今嵗又餘五日故云大餘三十六
　也
小餘二十四
　去嵗小餘十六今嵗又餘八故云小餘二十四也
昭陽作噩四年閏十三
　昭陽辛也爾雅屬癸此屬辛未詳作噩酉也通鑑作
　閼逄涒灘閼逄甲也涒灘申也則天漢四年甲申嵗
　也
大餘十四
　去嵗大餘十九今嵗五十四又今嵗小餘積分得一
　合七十四日除六十日外猶餘十四日故云大餘十
　四也
小餘二十二
　去嵗小餘六百一十四今嵗又餘三百四十八合九
　百六十二除九百四十分歸上成一日外猶餘二十
　二分故云小餘二十二也
大餘四十二
　去嵗大餘三十六今嵗又餘五日又今嵗小餘滿三
　十二分得一日合四十二日故云大餘四十二也
無小餘
　去嵗小餘二十四今嵗又餘八得三十二分　滿一
　日歸上故云無小餘也
横艾淹茂大始元年十二
　横艾壬也爾雅壬為𤣥黓此未詳淹茂戌也通鑑作
　旃蒙作噩旃蒙乙也作噩酉也則太始元年乙酉嵗
　也
大餘三十七
　去嵗大餘十四今嵗又餘五十四又通閏小一月餘
　二十九合九十七日除六十日外猶餘三十七日故
　云大餘三十七也
小餘八百六十九
　去嵗小餘二十二又通閏一月餘四百九十九今嵗
　又餘三百四十八合八百六十九故云小餘八百六
　十九也
大餘四十七
　去嵗大餘四十二今嵗又餘五日故云大餘四十七
　也
小餘八
　去嵗無小餘自今嵗始又餘八故云小餘八也
尚章大淵獻二年閏十三
　尚章癸也爾雅上章屬庚此屬癸未詳大淵獻亥也
　通鑑作柔兆閹茂柔兆丙也閹茂戌也則太始二年
　丙戊嵗也
大餘三十二
　去嵗大餘三十七今嵗又餘五十四又今嵗小餘積
　分得一合九十二日除六十日外猶餘三十二日故
　云大餘三十二也
小餘二百七十七
　去嵗小餘八百六十九今嵗又餘三百四十八合一
　千二百一十七除九百四十分歸上成一日外猶餘
　二百七十七分故云小餘二百七十七也
大餘五十二
　去嵗大餘四十七今嵗又餘五日故云大餘五十二
　也
小餘一十六
　去嵗小餘八今嵗又餘八故云小餘一十六也
　按史記起焉逢攝提格太初元年至祝犂大荒落建
　始四年合一蔀七十六年紀朔與至大小餘通閏計
　之其數皆合今取十年為例餘可𩔖推但以通鑑長
　厯較之其名多所不合又史記閏在前年而通鑑閏
　皆在次年至史記通閏計大小餘亦皆在次年姑存
　於右以竢更攷
　　　古今厯法
黄帝調厯　辛卯元
　黄帝迎日推筴使羲和占日常儀占月車區占星氣
　建五行察𤼵斂起消息正閏餘述而著焉謂之調厯
顓帝厯　乙卯元
　顓帝命南正重司天北正黎司地建孟春以為元是
　為厯宗唐一行日度議引洪範傳曰厯始於顓帝上
　元太始閼逄攝提格之嵗畢陬之月朔日己巳立春
　七曜俱在營室五度
虞厯　戊午元
　在璿璣玉衡以齊七政
夏厯　丙寅元
殷厯　甲寅元
　湯作商厯以十一月甲子合朔冬至為上元
周厯　丁巳元
魯厯　庚子元
　晉姜岌因春秋日食攷其晦朔不知用何厯班固以
　為春秋因魯厯魯厯不正故置閏失其序命厯序曰
　孔子治春秋退修殷之故厯則春秋宜用殷厯今攷
　之交㑹又與殷厯不相應又經率多一日傳率少一
　日
　以上七厯謂之古厯若六厯則不數虞厯皆以四分
　起數十九嵗為一章凡七閏計二百三十五月一嵗
　凡三百六十五日四分日之一一月二十九日九百
　四十分日之四百九十九
　自黄帝至周凡二千四百一十四年而厯止七改
秦用顓帝厯
西漢顓帝厯
　初張蒼言顓帝厯比六厯䟽濶中最為微近又以髙
　祖十月至霸上故因秦時本十月為嵗首而用顓帝
　乙卯厯
武帝　太初厯　丁丑元　餘分置於斗分
　元封七年上與兒寛等議以七年為元年詔公孫卿
　壺遂司馬遷議造漢厯乃以前厯上元太初四千六
　百二十七嵗至元封七年復得閼逢攝提格之嵗中
　冬十一月甲子朔旦冬至日月在建星太嵗在子巳
　得太初本星度始變四分法以律起厯律容一龠積
　八十一寸以八十一為日法一月二十九日八十一
　分日之四十三一嵗餘則増四分法六千一百五十
　六分日之一故積六千一百五十六年則増多四分
　法之一日亦以十九嵗為一章
成帝三統厯　庚戌元　其法因襲太初
　劉向緫六厯列是非作五紀論子歆作三統厯以為
　易與春秋天人之道也是故元始有象一也春秋二
　也三統三也四時四也合而為十成五體以五乗十
　大衍之數也而道據其一其餘四十九所當用也故
　蓍數以象兩兩之得九十八三之得二百九十四四
　之得一千一百七十六又歸竒象閏餘分十九及據
　一加之為一千一百九十六兩之得二千三百九十
　二為月法黄鐘其實一龠故八十一為日法合天地
　終數得十九為閏法以閏法乗日法得千五百二十
　九為統法參統法得四千六百一十七為元法參天
　九兩地十得四十七為㑹數五位乗㑹數得二百三
　十五為章月故千五百三十九嵗為統四千六百一
　十七嵗為一元經嵗四千五百六十灾嵗五十七天
　施復於子地化自丑畢於辰人生自寅成於申故厯
　數三統天以甲子夏正月朔地以甲辰商正月朔人
　以甲申周正月朔孟仲季迭用事為統首
東漢章帝四分厯　庚申元　章法日法與古厯同
　元和二年太初失天益逺日月宿度相覺浸多章帝
　知其錯謬召治厯編訢李梵等綜校其状詔令改行
　四分
靈帝乾象厯　己丑元　始減斗分
　光和中榖城門候劉洪始悟四分於天䟽濶乃減斗
　分更以五百八十九為紀法百四十五為斗分仍以
　十九嵗為一章而造乾象厯又制遲疾厯以歩月行
　方於太初四分轉精密矣
　宋何承天曰四分於天出三百年而盈一日積世不
　悟徒云建厯之本必先立元劉歆三統法尤復䟽濶
　方於四分六千餘年又益一日揚雄心惑其説採為
　太𤣥班固謂之最密著於漢志李洪曰太初多一日
　冬至日值斗而云在牽牛踈濶不可復用唐一行曰
　三統厯追攷春秋所書三十六食僅得其一故杜預
　攷古今十厯以驗春秋乃知三統之最踈
　乾象厯自黄初後改厯者皆斟酌其法洪術遂為後
　代推歩之表
　　右漢凡四百年而厯五改謂顓帝厯太初三統四
　　分乾象厯也
魏文帝黄初厯
　黄初中韓翊以乾象減斗分太過後當先天造黄初
　厯以四千八百八十三為紀法千二百五十為斗分
明帝景初厯　壬辰元　以上十二厯立元不同必始
　以甲子
　楊偉言韓翊據劉洪之術知貴其術而棄其論至景
　初元年偉改造景初厯欲以大吕之月為嵗首建子
　之月為厯初遂以建丑之月為正改其年三月為孟
　夏三年正月復用夏正晉姜岌曰古厯斗分強不可
　施於今乾象斗分細不可通於古景初雖得其中而
　日之所在乃差四度合朔虧盈皆不及其次
　景初厯法自曹魏渉兩晉至宋元嘉始改凡用二百
　八十年韓翊楊偉咸遵劉洪之議未及洪之深妙蓋
　二厯寫子模母終不過洪之術也
蜀仍漢四分厯
呉用乾象厯
　王蕃以劉洪術制儀象及論故呉用乾象厯
西晉武帝泰始厯　即景初厯改名
　正厯泰始十年上元甲子朔夜半冬至日月五星始
　於星紀為正厯
　春秋長厯　杜預作
　乾度厯　咸寜中李修王顯依杜預長厯論為術名
　乾度厯表上之
東晉元帝渡江後更以乾象五星法代楊偉厯
穆帝通厯
　永初八年王朔之造通厯始以甲子為上元
武帝三紀甲子元厯
　太元中姜岌造三紀甲子元厯以為治厯之道必審
　日月之行然後可以上攷天時下察地紀一失其本
　四時變移自羲皇暨漢魏各自制厯以求厥中攷其
　䟽密惟交㑹薄蝕可以驗之
　　晉厯有五曰㤗始乾度乾象通厯三紀然終晉之
　　世止用㤗始厯餘厯不果行
宋七曜厯　何承天表言徐廣有此厯不(闕/)
武帝永初厯
　永初元年改㤗始厯為永初厯
文帝元嘉厯
　元嘉二十一年何承天造元嘉新厯刻漏以為月盈
　則食月食之衝知日所在又以中星驗之知堯時冬
　至日在須女十度今在斗十七度又測景以校二至
　差三日有餘則今之冬至日應在斗十三四度於是
　更立新法冬至徙上三日五時日之所在移四度又
　月有遲疾前厯合朔月食不在朔望今皆以盈縮定
　其小餘以正朔望之日
　元始厯　元嘉十四年河西王牧犍遣使獻敦煌趙
　􁆲所造甲寅元厯又名元始厯
齊用元嘉厯
梁武帝初興因齊舊用元嘉厯
　元嘉厯用於宋渉齊至梁凡六十五年
　大明厯(又名甲/子元歴)甲子上元　始破章法
　天監中用祖沖之甲子元厯始以三百九十一嵗之
　中置為百四十四閏積四千八百三十六月雖斗分
　章法各有不同併日法度法兩者並立則猶無異於
　古日法者約合朔之法度法者約嵗周之法
　大同厯　大同十年詔太史虞氏更造大同新厯以
　甲子為元未及施用而遭侯景之亂
陳用大明厯　大明厯用於梁訖陳凡八十年
　南朝五厯元始大同二厯不用永初又因晉舊四朝
　所用惟元嘉大明二歴而已
北魏　初魏入中原得景初厯世祖克沮渠氏得趙􁆲
　元始厯髙宗興安二年始行之
明帝正光厯　壬子元
　正光中崔光取張龍祥等九家所上厯候驗得失合
　為一厯以壬子為元應魏水德命曰正光厯
　靈憲厯　信都芳用祖常之法私撰靈憲厯書未成
　月大小法莫攷
　五寅元厯　太武時崔浩謂自秦漢以來妄造厯術
　者皆不得天道之正宜改厯術以從天道曰五寅元
　厯奏請宣示中書坐誅不果用終魏世惟用元始正
　光二厯
東魏興光厯　甲子元　興和元年以正光厯浸差命
　李業興更加修正以甲子為元號曰興光厯
西魏用興光厯
北齊文宣帝天保厯　天保元年命宋景業叶圖䜟造
　天保厯
　甲寅元厯　董峻鄭元偉立議非天保厯之妄於武
　平七年同上甲寅元厯
後周明帝周厯
　武成元年始造周厯於是胡克遜庾季才及諸日者
　采祖暅舊議通簡南北之術然周齊並時而厯差一
　日及武帝時而天和作矣
　天和厯　甄鸞所上
宣帝景德元厯
　大象年間太史馬顯上景德元厯即行之
隋文帝己巳元厯
　初隋髙祖輔周欲以符命曜天下道士張賔知上意
　乃自言星厯有代謝之證更造新厯用何承天法微
　加増損開皇四年行之
　張胄元厯　己巳元厯既行劉孝孫劉焯並稱其失
　所駁六條十七年張胄元論日影長短羣臣咸以為
　密乃行胄元所造歴
　皇極厯　劉焯増修張胄元厯名曰皇極厯又名甲
　子元厯
　北朝元魏厯曰五寅元元始正光靈憲東魏髙齊厯
　曰興光天保甲寅元後周隋氏厯曰天和景徳己巳
　元皇極言厯者不一行之數十年輙復差繆故南朝
　則以何承天為宗北朝則依趙􁆲祖沖之為據
唐髙祖戊寅元厯
　傅仁均作以髙祖戊寅年受禪遂以戊寅為元用於
　武德二年閱明年而月蝕比不驗明年詔祖孝孫等
　攷定乃畧去其尤踈濶者
髙宗麟德甲子元厯　始併日法度法而立緫法
　李淳風以戊寅元厯推歩既踈乃増損劉焯皇極厯
　作麟德甲子元厯以古厯有章蔀有元紀有日分度
　分參差不齊始併日法度法為一而立緫法緫法一
　千三百四十嵗有三百六十五日一千三百四十分
　日之三百三十八一月二十九日一千三百四十分
　日之七百十一當時以為密
　經緯厯　太史令瞿曇羅所上與麟德厯參行
武后光宅厯
　瞿曇羅作
中宗乙巳元厯
　南宫説作中宗以乙巳年反正遂以乙巳為元
𤣥宗開元大衍厯　以三千四十分為日法
　開元九年麟德厯書日蝕比不效詔一行作新厯推
　大衍數立術以應之較經史所書氣朔日名宿度可
　考者皆合以一六為爻位之統五十為大衍之母合
　二始以位剛柔所以明天一地二之數合二中以通
　律歴所以正天五地六之數合二終以紀閏餘所以
　窮天九地十之數以生乗成於六百而得天中之積
　以成乗生又於六百而得地中之積自一六至五六
　一七至五七一八至五八一九至五九一十至五十
　生成相乗各有六百於是而得千二百之算此大衍
　起數皆出於易其詳本於天地之二中始於冬至之
　中氣以晦朔定日月之㑹以日度正周天之數以卦
　氣定七十二候以中星正二十四氣用以較古今之
　薄蝕五星之變差而開元厯課皆第一自太初至麟
　德厯有二十三家與天雖近而未密至一行密矣其
　倚數立法固無以易後世雖有改作皆依倣而已
○西域九執厯
　開元二十一年陳𤣥景南宫説奏大衍寫九執厯其
　術未盡詔侍御史李麟等校靈臺候簿大衍十得七
　八九執才一二焉
肅宗至德厯
　山人韓頴言大衍或誤頴乃増損其術更名曰至德
　厯
代宗寳應五紀厯
　代宗以至德厯不與天合詔司天郭獻之等復用麟
　德元紀更立嵗差増損遲疾交㑹及五星差數以寫
　大衍舊術上元七曜起赤道虚四度與大衍小異者
　九事而已
德宗建中正元厯
　德宗時五紀厯氣朔加時稍後天推測星度與大衍
　差率頗異司天徐承嗣等雜麟德大衍之㫖治新厯
　上元七曜起赤道虚四度其氣朔𤼵斂日躔月離晷
　漏交㑹悉如五紀法
憲宗元和觀象厯
　元和二年司天徐昴所上然無章蔀之數至於𤼵斂
　啟閉之候循用舊法測驗不合
穆宗長慶宣明厯
　穆宗即位以為累世纉緒必更厯紀乃詔日官改造
　厯術名曰宣明上元七曜起赤道虚九度其氣朔𤼵
　斂日躔月離皆因大衍晷漏交㑹稍増損之更立新
　度以歩五星
昭宗景福崇𤣥厯
　時宣明施行已久數亦漸差邊岡改治新厯岡用算
　巧能馳騁反復於乗除間雖籌䇿便易而冥於本原
　唐終始二百九十餘年而厯九改謂戊寅麟德大衍
　至德五紀正元觀象宣明崇𤣥也
五代初用唐崇𤣥厯
唐建中符天厯　不立上元以唐顯慶五年庚申起術
　者曹士薦始變古法以顯慶五年為上元雨水為氣
　首號符天厯世謂之小厯祇行於民間
晉調元厯
　晉髙祖時馬重績更造新厯以符天厯為法不復推
　古上元甲子冬至七曜之㑹而起唐天寳十四載乙
　未為上元用正月雨水為氣首行之五年輙差而復
　崇𤣥厯
周明𤣥厯
　廣順中博士王處訥私撰明𤣥厯於家
　萬分厯　民間所用
世宗顯德欽天厯
　王朴通於厯數造欽天厯包萬象以為法齊七政以
　立元測圭箭以候氣審脁朒以定朔明九道以歩月
　按遲疾以推星攷黄道之邪正辨天勢之升降而交
　蝕詳焉乃以一篇歩日一篇歩月一篇歩星以卦氣
　滅沒為下篇世宗嘉之詔以明年正月朔旦為始自
　前諸厯並廢初欽天厯成王處訥曰此厯可且行久
　則差矣既而果然宋興乃命處訥正之
蜀永昌厯　正象厯
南唐齊政厯
宋太祖建隆應天厯
　建隆二年以欽天厯時刻差謬命有司重加研覈四
　年王處訥上新厯號應天厯
太宗乾元厯
　太平興國中以應天厯置閏有差詔呉昭素等造新
　厯頗為精密其後朔望有差
真宗儀天厯
　咸平四年王熙元獻新厯更名儀天趙昭逸請覆之
　而不從後二嵗厯果差昭逸言熒惑度數稍謬復推
　驗之果如其説
仁宗崇天厯
　天聖中司天監上新厯賜名崇天
英宗明天厯
　司天言崇天厯五星之行及諸氣節有差又以日蝕
　差詔周琮改造新厯以范鎮詳定號明天厯
神宗奉天厯
　熙寜中月食東方與厯不叶詔厯官雜候詔衛朴改
　造視明天厯朔減二刻厯成沈括上之號奉天厯
哲宗觀天厯
　初以奉天日食不當詔集厯家攷驗有司言奉天有
　後天之差詔改造厯元祐六年厯成詔以觀天為名
徽宗占天厯
　崇寜三年命姚虞輔造占天厯
　紀元厯　蔡京令虞輔更造厯用帝受命之年即位
　之日元用庚辰日起己卯厯成而名以紀元
　臨川呉氏曰紀元厯一日萬分至今承用雖其分愈
　細然其數整齊難與天合西山蔡氏用邵子元㑹運
　世嵗月日辰之例嘗即其法推算與古差殊乃知其
　説甚美其術則踈猶欲因之再為更定以追古合天
　而未能也
髙宗統元厯
　紀元立朔既差定臘亦舛日食不驗建炎三年改造
　統元厯元用甲子日起甲子從古厯法起朔旦甲子
　夜半冬至之法
孝宗乾道厯　以統元厯日食有差改造乾道厯
　淳熙厯　淳熙中又改此厯
光宗㑹元厯
　紹熙元年厯成去年趙渙言淳熙厯今嵗冬至後天
　一辰詔改造新厯劉孝榮與呉澤荆大聲同造詔以
　㑹元為名
寜宗統天厯
　慶元五年厯成初㑹元厯既成布衣王孝禮言劉孝
　榮未嘗以銅表圭面測景故冬至後天去年九月朔
　太史言日蝕在夜而草澤言日蝕在晝驗視如草澤
　言乃改造厯
　開禧厯
理宗㑹天厯
　淳祐十二年春新厯成賜名㑹天
　宋三百餘年而厯十八改文公曰今之造厯者無定
　法只是趕趂天之行度以求合或過則損不及則益
　所以多差古厯書必有一定之法而今亡矣三代以
　下造厯者愈精愈密而愈多差由不得古人一定之
　法也天運無常日月星辰或過不及自是不齊使能
　以我法之有定而律彼之無定自無差矣
本朝授時厯
　臨川呉氏書纂言曰今授時厯不立差法但日夜占
　候以求合於天然則正與古厯簡易未立差法但隨
　時占候修改以與天合者同意
　至元十七年太史郭守敬奏欽惟聖朝統一六合
　肇造區夏専命臣等改治新厯臣等用創造簡儀
　髙表憑其測到實數所考正者凡七事一曰冬至
　自丙子年立冬後依每日測到晷景逐日取對冬
　至前後日差同者為凖得丁丑年冬至在戊戌日
　夜半後八刻半又定丁丑夏至在庚子日夜半後
　七十刻又定戊寅冬至在癸卯日夜半後三十三刻
　己卯冬至在戊申日夜半後五十七刻半庚辰冬至
　在癸丑日夜半後八十一刻半各減大明厯十八刻
　逺近相符前後應凖二曰嵗餘自劉宋大明厯以来
　凡測景驗氣得冬至時刻真數者有六用以相距各
　得其時合用嵗餘今考驗四年相符不差仍自宋大
　明壬寅年距至今日八百一十年每嵗合得三百六
　十五日二十四刻二十五分其二十五分為今厯嵗
　餘合用之數三曰日躔用至元丁丑四月癸酉望月
　食既推求日躔得冬至日躔赤道箕宿十度黄道箕
　九度有竒仍憑毎日測到太陽躔度或憑星測月或
　憑月測日或徑憑星度測日立術推算起自丁丑正
　月至己卯十二月凡三年共得一百三十四事皆躔
　於箕與月食相符四曰月離自丁丑以來至今憑毎
　日測到逐時太隂行度推算變從黄道求入轉極遲
　極疾并平行處前後凡十三轉計五十一事内除去
　不真的外有三十事得大明厯入轉後天又因考驗
　交食加大明厯三十刻與天道合五曰入交自丁丑
　五月以來憑毎日測到太隂去極度數比擬黄道去
　極度得月道交於黄道共得八事仍依日食法度推
　求皆有食分得入交時刻與大明厯所差不多六曰
　二十八宿距度自漢太初厯以來距度不同互有損
　益大明厯則於度下餘分附以太半少皆私意牽就
　未嘗實測其數今新儀皆細刻周天度分毎度為三
　十六分以距線代管窺宿度餘分並依實測不以私
　意牽就七曰日出入晝夜刻大明厯日出入晝夜刻
　皆據汴京為凖其刻數與大都不同今更以本方北
　極出地髙下黄道出入内外度立術推求毎日日出
　入晝夜刻得夏至極長日出寅正二刻日入戌初二
　刻晝六十二刻夜三十八刻冬至極短日出辰初二
　刻日入申正二刻晝三十八刻夜六十二刻永為定
　式所創法者凡五事一曰太陽盈縮用四正定氣立
　為升降限依立招差求得毎日行分初末極差積度
　比古為密二曰月行遲疾古厯皆用二十八限今以
　萬分日之八百二十分為一限凡析為三百三十六
　限依垜疊招差求得轉分進退其遲疾度數逐時不
　同蓋前所未有三曰黄赤道差舊法以一百一度相
　減相乗今依算術勾股弧矢方圎斜直所容求到度
　率積差差率與天道實為脗合四曰黄赤道内外度
　據累年實測内外極度二十三度九十分以圎容方
　直矢接勾股為法求毎日去極與所測相符五曰白
　道交周舊法黄道變推白道以斜求斜今用立渾比
　量得月與赤道正交距春秋二正黄赤道正交一十
　四度六十六分擬以為法推逐月毎交二十八宿度
　分於理為盡
　
　
　
　
　
　
　
　
　
　
　
　
　尚書通考卷二
欽定四庫全書
　尚書通考卷三　　　　　元　黄鎮成　撰
　　　在璿璣玉衡以齊七政
朱子曰璿璣所以象天體之轉運玉衡所以窺璣而齊
七政之運行猶今之渾天儀也厯家又以北斗魁四星
為璣杓三星為衡今詳經文簡質不應北斗二字獨用
寓名姑存其說以廣異聞
魯齋王氏曰堯取南面之中以正四時之中氣至舜又
取北面之星以定嵗時之分日月之合比堯時尤為簡
眀而精密夫列星之所以名亦人自名之耳何以知璿
璣玉衡與北斗孰先而孰後也
天文志云言天體者三家一曰周髀二曰宣夜三曰渾
天宣夜絶無師說不知其状周髀之術以為天似覆盆
盖以斗極為中中髙而四邊下日月傍行繞之日近而
見之為晝日逺而不見為夜蔡邕以為考驗天象多所
違失渾天說曰天之形状似鳥卵地居其中天包地外
猶卵之裹黄圓如彈丸故曰渾天言其形體渾渾然也
其術以為天半覆地上半在地下其天居地上見者一
百八十二度半彊地下亦然北極出地上三十六度南
極入地下亦三十六度而嵩髙正當天之中極南五十
五度當嵩髙之上又其南十二度為夏至之日道又其
南二十四度為春秋分之日道又其南二十四度為冬
至之日道南下去地三十一度而巳是夏至日北去極
六十七度春秋分去極九十一度冬至去極一百一十
五度其南北極持其兩端其天與日月星宿斜而囬轉
此必古有其法遭秦而滅至漢武帝時洛下閎始經營
之鮮于妄人亦量度之至宣帝時耿壽昌始鑄銅而為
之象
　按渾儀言北極出地上三十六度南極入地下亦三
　十六度但據陽城而言其交州望極髙二十度林邑
　望極髙十七度海上見老人星下衆星粲然皆古所
　未名則地形髙下難以槩論又嵩髙特中國測候之
　中直謂正當天中則不可矣
大元至元十六年太史郭守敬奏唐一行開元間令南
宫說天下測景書中見者凡十三處星辰去天髙下不
同即日測驗人少可先南北立表取直測景遂設監候
官一十四員分道相繼而出先測得
　南海北極出地一十五度夏至景在表南長一尺一
　寸六分晝五十四刻夜四十六刻　衡嶽北極出地
　二十五度夏至日在表端無景晝五十六刻夜四十
　四刻　嶽臺北極出地三十五度夏至晷景長一尺
　四寸八分晝六十刻夜四十刻　和林北極出地四
　十五度夏至晷景長三尺二寸四分晝六十四刻夜
　三十六刻　鐵勒北極出地五十五度夏至晷景長
　五尺一分晝七十刻夜三十刻　北海北極出地六
　十五度夏至晷景長六尺七寸八分晝八十二刻夜
　一十八刻　大都北極出地四十度太彊夏至晷景
　長一丈二尺三寸六分晝六十二刻夜三十八刻繼
　又測得上都北極出地四十三度少　北京北極出
　地四十二度彊　益都北極出地三十七度少　登
　州北極出地三十八度少　髙麗北極出地三十八
　度少　西京北極出地四十度少　大原北極出地
　三十八度少　安西府北極出地三十四度半彊
　興元北極出地三十三度半彊　成都北極出地三
　十一度半彊　西涼州北極出地四十度彊　東平
　北極出地三十五度太　大名北極出地三十六度
　　南京北極出地三十四度太彊　河南府陽城北
　極出地三十四度太弱　揚州北極出地三十三度
　　鄂州北極出地三十一度半　吉州北極出地二
　十六度半　雷州北極出地二十度太　瓊州北極
　出地一十九度太
　
　
　
　
　
　
　
　
　
　
　
　
　
　
　　黄道日之所行以定南北二至及晝夜東西出没
　　嵩髙當地平之中　　赤道當二極之中
　右渾天儀為儀三重
　　　其在外者曰六合儀
平置黒單環上刻十二辰八干四隅在地之位以凖地
面而定四方
　愚按所刻方位即如今術家羅經所定二十四向者
　是也
側立黒雙環背刻去極度数以中分天脊直跨地平使
其半入地下而結於其子午以為天經
　愚按其者指地平之環而言盖定結於地平子午之
　位也
斜倚赤單環背刻赤道度数以平分天腹横繞天經亦
使半出地上半入地下而結於其卯酉以為天緯三環
表裏相結不動其天經之環則南北二極皆為圓軸虚
中而内向以挈三辰四遊之環以其上下四方於是可
考故曰六合
　　　次其内曰三辰儀
側立黑雙環亦刻去極度数外貫天經之軸内挈黄赤
二道其赤道則為赤單環外依天緯亦刻宿度而結於
黒雙環之卯酉其黄道則為黄單環亦刻宿度而斜倚
於赤道之腹以交結於卯酉而半入其内以為春分後
之日軌半出其外以為秋分後之日軌又為白單環以
承其交使不傾墊下設機輪以水激之使其日夜隨天
東西運轉以象天行
　愚按唐書天文志一行與梁令瓉鑄銅儀以木櫃為
　地平令儀半在地下注水激輪立木人二於地平上
　每刻擊鼓每辰撞鐘皆於櫃中各施輪軸鉤鍵關鎻
　交錯相持則所設機輪皆在木櫃之中
以其日月星辰於是可考故曰三辰
　　　其最在内者曰四遊儀
亦為黒雙環如三辰儀之制以貫天經之軸其環之内
則兩面當中各施直距外指兩軸而當其要中之内面
又為小窽以受玉衡要中之小軸使衡既得隨環東西
運轉又可隨處南北低昂以待占候者之仰窺焉以其
東西南北無不周徧故曰四遊
吳氏書纂言曰地平單環徑八尺濶五寸厚一寸半天
經雙環徑八尺濶五寸厚八分兩環合一寸六分天緯
單環徑七尺八寸一分濶九分厚五分三辰雙環徑七
尺四寸八分濶一寸八分厚七分兩環合一寸四分黄
赤二道單環徑七尺二寸一分濶九分厚六分四遊雙
環徑六尺二寸八分濶一寸八分厚八分半兩環合一
寸七分直距銅板二長各如四遊環内徑濶一寸六分
厚八分望筒長隨直距方一寸六分兩端方掩方一寸
七分中間圓孔徑七分半地平之下檠以龍柱四各髙
七尺七寸植於水槽上一名水趺或名水平其臺為十
字或為方井中鑿水道相通行水以激機輪
　　　歴代渾儀
前漢洛下閎為漢武帝於地中轉渾天定時節作太初
厯
東漢延熹中張衡以銅製於密室中具内外規南北極
黄赤道列二十四氣二十八宿中外星官及日月五緯
以漏水轉之於殿上室内令司之者閉户而唱以告靈
臺之觀天者璇璣所加某星始加某星巳中某星巳沒
皆如合符
吳王藩制儀立論考度曰前儒舊說天地之體狀如鳥
卵天包地外猶殻之裹黄周旋無端其形渾渾然故曰
渾天周天三百六十五度五百八十九分度之百四十
五半覆地上半在地下其二端謂之南北極北極出地
三十六度南極入地三十六度兩極相去一百八十二
度半强繞北極徑七十二度常見不隐謂之上規繞南
極七十二度常隐不見謂之下規赤道帶天之紘去兩
極各九十一度少强黄道日之所行也半在赤道外半
在赤道内與赤道東交於角五少弱西交於奎十五少
强其黄道外極逺者去赤道二十四度斗二十一度是
也其入赤道内極逺者亦二十四度井二十五度是也
北極規道之行度日南至在斗二十一度去極百十五
度少强是也日最南去極最逺故景最長黄道斗二十
一度出辰入申故日亦出辰入申日晝行地上百四十
六度强故日短夜行地下二百一十九度少弱故夜長
自南至之後日去極稍近故景稍短日晝行地上度稍
多故日稍長夜行地下度稍少故夜稍短日所在度稍
北故日稍北以至於夏至日在井二十五度去極六十
七度少强是日最北去極最近景最短黄道井二十五
度出寅入戌故日亦出寅入戌日晝行地上二百一十
九度少弱故日長夜行地下百四十六度强故夜短自
夏至之後日去極稍逺故景稍長日晝行地上度稍少
故日稍短夜行地下度稍多故夜稍長日所在度稍南
故日出稍南至於南至而復初焉此日冬夏至之度斗
二十一井二十五南北相應四十八度春分日在奎十
四少强秋分日在角五少弱此黄赤二道之交中也去
極俱九十一度少强南北處斗二十一井二十五之中
故景居二至長短之中奎十四角五出夘入酉日亦出
夘入酉日晝行地上夜行地下俱百八十二度半强故
日見伏之漏俱五十刻謂之晝夜同此日二分之度
宋元嘉中錢樂之鑄銅作渾天儀衡長八尺孔徑一寸
璣徑八尺圓周二丈五尺强轉而望之以知日月星辰
之所在即璿璣玉衡之遺法也
後魏永興中詔造太史候部鐵儀其制並以銅鐵惟星
度以銀錯之
唐貞觀初李淳風作渾儀至七年而成表裏三重一曰
六合儀二曰三辰儀三曰四遊儀皆用銅帝稱善置於
凝暉閣𤣥宗開元九年一行受詔改治新厯欲知黄道
進退而太史無黄道儀梁令瓉以木為遊儀一行是之
乃請更鑄以銅鐵十一年儀成又以靈臺鐵儀後魏所
作制度不均赤道不動如膠柱以考月行遲速多差更
造遊儀使黄道運行以追列舍之變因二分之中以立
黄道交於奎軫之間二至陟降各二十四度黄道内施
白道月環用究隂陽朓朒動合天運簡而易從又一行
令瓉等更鑄渾天銅儀圓天之象具列宿道及周天度
数注水激輪令其自轉一晝夜而天運周外絡二輪綴
以日月令得運行每天西旋一周日東行一度月行十
三度十九分度之七二十九轉有餘而日月㑹三百六
十五轉而日周天以木櫃為地平令儀半在地下晦眀
朔望遲速有凖立木人二於地平上一刻則擊鼓一辰
則撞鐘皆於櫃中各施輪軸鉤鍵關鎻交錯相持
宋太平興國四年正月司天監學生張思訓造新渾儀
為七直人左撼鈴右扣鐘中擊鼓以定刻数又十二神
報十二時刻数定晝夜短長上列三百六十五度紫微
宫及周天列象井斗建黄赤二道太陽行度定寒暑進
退又以古之制作運動以水䟽略既多寒暑無凖今以
水銀代水運動不差且冬至之日在黄路表去北極最
逺謂之寒晝短夜長夏至之日在赤路表去北極最近
謂之暑晝長夜短春秋二分日在兩交春和秋凉晝夜
復等寒暑進退皆由於此
大中祥符三年冬官正韓顯符造銅渾儀其制為天輪
二一平一側各分三百六十五度又為黄赤道立管於
側輪中以測日月星辰行度皆無差
元祐中蘇頌上儀象法要有曰古人測候天数其法有
二一曰渾天儀二曰銅候儀又按吳王藩云渾天儀者
羲和之舊器又有渾天象者以著天體以布星辰二者
以考於天盖密矣詳此則渾天儀銅候儀之外又有渾
天象凡三器也渾天象歴代罕傳惟隋書志稱梁祕府
有之云元嘉中所造由是言之古人候天具此三器乃
能盡妙今惟一法誠恐未得精密
大元至元十三年太史郭守敬言厯之本在於測驗測
驗之器莫先儀表今司天渾儀宋皇祐中汴京所造不
與此處天度相符比量南北二極約差四度表石年深
亦復欹側乃盡考其失而移置之既又别圖爽塏以木
為重棚創作簡儀髙表用相比覆又以為天樞附極而
動昔人嘗展管望之未得其的作候極儀極辰既位天
體斯正作渾天象象雖形似莫適所用作玲瓏儀以表
之矩方測天之正圓莫若以圓求圓作仰儀古有經緯
結而不動今則易之作立運儀日有中道月有九行今
則一之作證理儀表髙景虛㒺象非真作景符月雖有
眀察景則難作闚几厯法之驗在於交㑹作日食月食
儀天有赤道輪以當之兩極低昂標以指之作星晷定
時儀以上凡十三等又作正方案丸表懸正儀座正儀
凡四等為四方行測者所用又作仰規覆矩圓異方渾
盖圖日出入永短圖凡五等與上諸儀互相參攷
又唐一行作大衍厯詔太史測天下之晷求其地中以
為定数其議曰周禮大司徒以土圭之法測土深日至
之景尺有五寸謂之地中鄭氏以為日景於地千里而
差一寸南宫說擇河南平地度之大率五百餘里晷差
一寸而舊說謂王畿千里景差一寸妄矣原古人所以
歩圭景之意將以節宣和氣輔相物宜不在於辰次之
周徑其所以重厯数之意將以恭授人時欽若乾象不
在於渾盖之是非若乃述無稽之法於視聼之所不及
則君子當闕疑而不議也而或者各守所傳之器以術
天體謂渾元可任数而測天象可運筭而闚迭為矛盾
誠以為盖天邪則南方之度漸狭果以為渾天邪則北
方之極浸髙此二者又渾盖之家盡智畢議未有能通
其說也
　愚按書所載者南面以考中星北面以察斗建宅四
　方以測日景占候合天不慿一器非若宣夜渾盖之
　說專弊神於私智也先儒獨取渾天家豈不以驗之
　天象而不違揆之聖經而有合者乎漢唐以來並守
　其制然天無形也其運固有常以其動而無息則亦
　未始有常也而所謂器者又特形而下之跡也以有
　跡之粗而模寫無形之妙是非有以變而通之者又
　孰能盡求其必合也哉故今特取一行之議附見於
　後學者由是又當觸𩔖而長之固不可以按圖而膠
　柱也
　　　肆類于上帝
周禮肆師𩔖造于上帝註云郊祀者祭昊天之常祭非
常祀而祭告於天其禮依郊祀為之故曰類
記郊特牲曰郊之祭也迎長日之至也(建子之/月也)大報天
而主日也兆於南郊(兆域/也)就陽位也掃地而祭於其質
也器用陶匏以象天地之性也於郊故謂之郊牲用騂
尚赤也(象陽/之色)用犢貴誠也郊之用辛也(冬至日未必皆/辛但用此月辛)
(日/)周之始郊日以至卜郊受命於祖廟作龜於禰宫(卜/於)
(禰/)尊祖親考之義也卜之日王立於澤(澤宫也所/以擇士)親聼
誓命受教諫之義也獻命庫門之内戒百官也大廟之
命戒百姓也祭之日王皮弁以聼祭報(如小宗伯所謂/告時於王告備)
(於/王)示民嚴上也祭之日王被衮以象天戴冕璪十有二
旒則天数也乗素車貴其質也旂十有二旒龍章而設
日月以象天也天垂象聖人則之郊所以眀天道也萬
物本乎天人本乎祖此所以配上帝也郊之祭也大報
本反始也
通典曰有虞氏禘黄帝(爾雅釋天云禘大祭也虞氏冬/至大祭天於圍丘以黄帝配坐)
而郊嚳(夏至之日祭感生帝/於南郊以嚳配焉)夏后氏禘黄帝而郊鮌商
人禘嚳而郊冥周制大司樂云冬日至祀天於地上之
圜丘又大宗伯職曰以禋祀祀昊天上帝禮神之玉以
蒼璧其牲及幣各隨玉色牲用一犢幣用繒長丈八尺
王服大裘其冕無旒尸服亦然乗玉輅錫繁纓十有再
就建太常十有二旒以祀罇及薦葅醢器並以瓦爵以
匏片為之以藁秸及蒲但剪頭不納為藉神席(藁秸藉/天神蒲)
(越藉/配帝)配以帝嚳其樂大司樂云凡樂圜鐘(夾/鍾)為宫黄鍾
為角太蔟為徴姑洗為羽靁鼓靁鼗孤竹之管雲和之
琴瑟雲門之舞冬日至於地上之圜丘奏之若樂六變
則天神皆降可得而禮矣其感生帝大傳曰禮不王不
禘王者禘其祖之所自出以其祖配之(凡大祭曰禘大/祭其先祖所由)
(生謂郊/祭天也)因以祈榖其壇名泰壇在國南五十里禮神之
玉用四珪有邸尺有二寸(見周禮考工玉人及典瑞鄭/司農云中央為璧圭着其四)
(靣圭本着於璧/圭末四出於外)牲用騂犢青幣配以稷(祭法云周人禘/嚳而郊稷孝經)
(曰郊祀后稷以配天左傳/曰郊祀后稷以祈農事)其配帝牲亦騂犢其樂大司
樂云乃奏黄鍾歌大吕舞雲門以祀天神日用辛祭前
期十日王親戒百官及族人大宰又緫戒羣官曰某日
有事於昊天上帝各揚其職百官廢職服大刑乃習射
於澤宫選可與祭者其日王乃致齋於路寢之室祭日
之晨鷄人夜呼晨以􁆳百官巾車鳴鈴以應鷄人典輅
乃出玉輅建太常大司樂既宿懸遂以聲展之知完否
王將出大司樂令奏王夏王所過處之人各於田首設
燭以照於路又喪者不敢哭凶服者不敢入國門祭前
掌次先於丘東門外道北設大次小次(次謂帷幄/退俟之處)掌次
張氊案設皇邸(謂於次中張氊床床上設板屏風/其上染鳥羽象鳯凰色以為餙)王服
大裘而立於丘之東南西面大司樂奏圜鍾為宫以下
之樂以降神次則積柴於丘壇上(謂積柴實牲/體與玉帛)王親牽
牲而殺之次則實牲體玉帛而燔之謂之禋祀次乃掃
於丘壇上而祭尸服裘而升丘也王及牲尸入時樂章
奏王夏肆夏昭夏(但用夾/鍾為宫)就坐時尸前置蒼璧又薦籩
豆及血腥等為重古之薦王乃以匏片為爵酌瓦甒之
泛齊以獻尸為朝踐之獻(不用圭瓉而用陶匏者物無/以稱天地之徳故但取天地)
(之/性)五齊之名一曰泛齊(成而滓浮泛泛然五齊之中泛/齊味尤濁重古貴質故於大祭)
(用/之)二曰醴齊(成而汁滓相將上/下一體尤濁故也)三曰盎齊(成而蓊盎/然葱色)四
曰緹齊(成而紅赤色/稍清緹音體)五曰沈齊(成而滓沉轉清郊無祼/禮宗廟有祼天地至尊)
(不祼以其/莫可稱焉)七獻(宗廟九獻者尸未入前王及后於奥中/先二祼天是外神無祼故七獻而已)
七獻者薦血腥後王以匏爵酌泛齊以獻尸所謂朝踐
是也此為一獻次大宗伯攝王后之事亦以匏爵酌醴
齊亞獻亦為朝踐是二獻母獻奏樂一成次薦熟於神
前薦畢王乃以匏爵酌盎齊以獻尸大宗伯以匏爵酌
緹齊以亞獻所謂饋獻也通前凡四尸乃食食訖王更
酌朝踐之泛齊以酳尸所謂朝獻大宗伯更酌饋獻之
緹齊以亞酳所謂再獻通前凡六又有諸臣為賔之一
獻凡七其尸酢諸臣之酒皆用三酒(酒正云事酒/昔酒清酒)其法
如祫祭之禮畢獻之後天子舞六代之樂若感帝及迎
氣即天子舞當代之樂其樂章用昊天有成命也
　愚按天子祭天地郊祀祭之常也郊迎長日之至冬
　至祭之時也今以攝告則非常也以正月有事則非
　時也然祀天之禮不可以不備故依郊祀為之而曰
　𩔖𩔖猶似也然虞禮略而不傳至於𩔖禮又不可考
　今所記者大抵止據周制而言雖三代而下損益不
　同讀書者亦不可以不之考也
　　　禋于六宗
蔡氏因古註曰禋精意以享之謂宗尊也所尊祭者其
祀有六祭法曰埋少牢於泰昭祭時也相近於坎壇祭
寒暑也王官祭日也夜眀祭月也幽宗祭星也雩宗祭
水旱也
鄭𤣥曰泰昭昭者眀也亦壇也時四時也亦謂隂陽之
神也埋之者隂陽入於地中也凡此以下皆祭用少牢
相近讀為禳祈郤也求也寒於坎暑於壇王宫日壇夜
眀月壇宗讀為禜幽禜星壇雩禜水旱壇
蘇氏曰此之禋六宗望山川徧羣神盖與𩔖上帝為一
禮爾考之祭法其泰壇祭天即此𩔖上帝也祭時寒暑
日月星水旱即此禋六宗也四坎壇祭四方與山林川
谷丘陵能出雲為風雨見怪物皆曰神有天下者祭百
神即此望山川徧羣神也祭法所叙舜典之章句義䟽
也
穎達曰歐陽及大小夏侯說尚書皆云所祭者六上不
謂天下不謂地旁不謂四方在六者之間助隂陽變化
實一而名六宗孔光劉歆以六宗謂乾坤六子水火雷
風山澤賈逵以為六宗者天宗三日月星地宗三河海
岱
馬融云萬物非天不覆非地不載非春不生非夏不長
非秋不收非冬不藏此其謂六也
鄭𤣥以六宗言禋與祭天同名則六者皆是天之神祇
謂星辰司中司命風師雨師(星五緯也辰十二次也司/中司命文昌第五第四星)
(也風師箕也/兩師畢也)
晋張髦謂祀祖考所尊者六三昭三穆是也
司馬彪云天宗者日月星辰寒暑之屬地宗者社稷五
祀之屬
　愚按六宗諸說各異雖未能的見舜之所尊祭者果
　為何祀但謂是日月星辰之𩔖則祭法所謂王宫夜
　眀幽禜者可以該之矣謂是山澤河海之𩔖則望于
　山川又在六宗之外謂是昭穆則古者昭穆不盡稱
　宗皆不可據獨孔氏舊說有合於祭法於義為優而
　穎達尚謂各言其志未知孰是獨朱蔡從古註盖以
　虞禮無傳書言簡略後世紛紛得以肆其臆說然以
　先後文義考之唐虞舊典亦可以見其次第之略祭
　法所述又安知非三代以來相傳之禮邪由是論之
　孔說為正審矣
　　　輯五瑞
周禮大宗伯以玉作六瑞以等邦國
王執鎮圭(尺有/二寸)
公執桓圭注云公者二王之後及王之上公也雙植謂
之桓桓宫室之象湏桓楹乃安天子在上湏諸侯乃安
盖亦以桓為瑑飾圭長九寸侯伯七寸博三寸厚半寸
剡上左禮書云桓彊立不撓而以安上為義故公圭瑑
之
侯執信圭七寸
伯執躬圭七寸注云信當為身身主躬圭盖皆象以人
形為瑑飾文有麤縟耳欲其慎行以保身陸農師新圖
云信圭直躬圭屈為人形誤矣
子執榖璧
男執蒲璧注云榖所以飬人蒲為席所以安人二玉盖
或榖為飾或以蒲為瑑飾皆徑五寸不執圭者未成國
也
爾雅云肉倍好謂之璧此五等諸侯各執圭璧朝於王
及自相朝所用也
又典瑞云公執桓圭侯執信圭伯執躬圭繅(讀曰/藻)皆三
采三就子執穀璧男執蒲璧繅皆二采再就以朝覲宗
遇㑹同於王注云三采朱白蒼二采朱緑也鄭司農云
以圭璧見於王覲禮曰侯氏入門右坐奠圭再拜稽首
侯氏見於天子春曰朝夏曰宗秋曰覲冬曰遇時見曰
㑹衆見曰同繅有五采文所以薦玉木為中榦用韋衣
而畫之就成也一匝為一就賈釋曰圭之廣長木板亦
如之然後用韋衣之而畫於上一采為一匝一匝為一
就蒲榖之璧繅藉之形亦如之采以象徳之文就以象
文之成内剛外順於此可見矣又有五采組繩以為繋
上以𤣥為天下以絳為地用以繋玉長尺藉玉不墜因
以為飾
蔡氏曰五等諸侯執之以合符於天子而驗其信否也
周禮天子執冒以朝諸侯鄭氏註云名玉以冒以徳覆
冒天下也諸侯始受命天子錫以圭圭頭斜銳其冒下
斜刻小大長短廣狹如之諸侯來朝天子以刻處冒其
圭頭有不同者則辨其偽也
　愚按諸侯執玉以朝天子天子以冒合之以見爵命
　出於天子而不可二又取徳能冒下之義至如左氏
　所載邾子朝魯執玉之事其亦上替下陵又奚取於
　分符冒下之㫖哉而曰諸侯自相朝所用吾不知其
　可也
　　　廵守
岱宗(泰山也在兖/州奉符縣)
南岳(衡山也在湖南潭州衡山縣山郭璞爾雅注云霍/山在廬江灊縣漢武帝以衡  遼曠故移於此)
西岳(華山也在華/州華隂縣)　　　北岳(恒山也在定/州常山縣)
柴(祀天/)　　　　　　　望(祀山川號又秩者其/牲幣祝  之次第)
覲東后(西南北/皆然)　　　　協時(四時/)
月(大小/)　　　　　　　正日(甲乙/)
　　　律
漢志曰五聲之本生於黄鐘之律九寸為宫或損或益
以定商角徴羽九六相生隂陽之應也律有十二陽六
為律隂六為吕律以統氣𩔖物吕以旅陽宣氣其傳曰
黄帝使泠綸自大夏之西昆侖之隂取竹之解谷(孟康/曰解)
(脫也谷竹溝也取竹之脫/無溝節者一說谷名也)生其竅厚均者斷兩節間而
吹之以為黄鐘之宫制十二筩以聼鳳之鳴其雄鳴為
六雌鳴亦六比黄鐘之宫而皆可以生之是為律本(師/古)
(曰比合也生/謂上下相生)至治之世天地之氣合以生風天地之風
氣正十二律定黄鐘黄者中之色鐘種也陽氣施種於
黄泉孳萌萬物為六氣元也以黄色名元氣律者著宫
聲也始於子在十一月大吕吕旅也言隂大旅助黄鐘
宣氣而牙物也位於丑在十二月大蔟蔟奏也言陽氣
大奏地而達物也位於寅在正月夾鐘言隂夾助大蔟
宣四方之氣而出種物也位於卯在二月姑洗洗絜也
言陽氣洗物辜絜之也位於辰在三月中吕言微隂始
起未成著於其中旅助姑洗宣氣齊物也位於巳在四
月蕤賔蕤繼也賔導也言陽始導隂氣使繼飬物也位
於午在五月林鐘林君也言隂氣受任助蕤賔君主種
物使長大楙盛也位於未在六月夷則則法也言陽氣
正法度而使隂氣夷當傷之物也位於申在七月南吕
南任也言隂氣旅助夷則任成萬物也位於酉在八月
無射射厭也言陽氣䆒物而使隂氣畢剥落之終而復
始無厭巳也位於戌在九月應鐘言隂氣應無射該藏
萬物而雜陽閡種也位於亥在十月三統者天施地化
人事之紀也黄鐘為天統律長九寸林鐘為地統律長
六寸太蔟為人統律長八寸三正黄鐘子為天正林鐘
未之衝丑為地正太蔟寅為人正及黄鐘為宫則太蔟
姑洗林鐘南吕皆以正聲應無有忽微不復與他律為
役者同心一統之義也非黄鐘而他律雖當其月自宫
者則其和應之律有空積忽微(孟康曰忽微若有若無/細於髮者空積若鄭氏)
(分一寸/為数千)不得其正此黄鐘至尊無與並也三統相通故
黄鐘林鐘太蔟律長皆全寸而亡餘分也太極元氣函
三為一極中也元始也行於十二辰始動於子參之於
丑得三又參之於寅得九又參之於卯得二十七又參
之於辰得八十一又參之於巳得二百四十三又參之
於午得七百二十九又參之於未得二千一百八十七
又參之於申得六千五百六十一又參之於酉得萬九
千六百八十三又參之於戌得五萬九千四十九又參
之於亥得十七萬七千一百四十七此隂陽合徳氣鐘
於子化生萬物者也故孳萌於子紐牙於丑引達於寅
冒茆於卯(師古曰茆/謂叢生也)振美於辰巳盛於巳咢布於午昧
薆於未中堅於申留孰於酉畢入於戌該閡於亥出甲
於甲奮軋於乙眀炳於丙大盛於丁豐楙於戊理紀於
已斂更於庚悉新於辛懐壬於壬陳揆於癸故隂陽之
施化萬物之終始既𩔖旅於律吕又經歴於日辰而變
化之情可見矣隂陽相生自黄鐘始而左旋八八為伍
其法皆用銅職在太樂太常掌之
蔡傳曰凡十二管皆徑三分有竒空圍九分而黄鐘之
長九寸大吕以下律吕相間以次而短至應鐘而極焉
以之制樂而節音聲則長者聲下短者聲髙下者則重
濁而舒遲上者則輕清而剽疾
通典曰六律者陽月之管律者法也言陽氣施生各有
其法又律者帥也所以帥導陽氣使之通達六吕者隂
月之管吕者助也所以助陽成功也
周禮春官太師掌六律六同以合隂陽之聲皆文之以
五聲官商角徴羽播之以八音金石土革絲木匏竹注
云合隂陽之聲者聲之隂陽各有合辰與建交錯貿處
如表裏然是其合也
　　　辰建交貿圖
黄鐘子之氣也十一月建焉而辰在星紀大吕丑之氣
也十二月建焉而辰在𤣥枵(太蔟以下𩔖是即子與/丑合寅與亥合之𩔖)
　黄鐘(子之氣建/十一月)辰在　𤣥枵　太蔟(寅之氣/正月建)辰在　析木
　大吕(丑之氣建/十二月)辰在　星紀　應鐘(亥之氣/十月建)辰在　娵訾
　姑洗(辰之氣/三月建)辰在　壽星　蕤賔(午之氣/五月建)辰在　鶉火
　南吕(酉之氣/八月建)辰在　大梁　林鐘(未之氣/六月建)辰在　鶉首
　夷則(申之氣/七月建)辰在　實沈　無射(戌之氣/九月建)辰在　降婁
　中吕(巳之氣/四月建)辰在　鶉尾　夾鐘(卯之氣/二月建)辰在　大火
　　　班志隔八相生圖
　
　
　
　
　
　
　
　右圖同位者象夫妻異位者象子母所謂律娶妻而
　吕生子此隂陽相生之正也其法皆陽下生隂隂上
　生陽下生者皆三分去一上生者皆三分益一此馬
　遷班固所生之寸数也
　
　
　
　
　
　
　
　
周禮太師鄭氏注云黄鐘長九寸其實一龠下生者三
分去一上生者三分益一五下六上乃一終矣(此京房/以來自)
(蕤賔巳後陽反上生隂反下生盖以仲春孟夏正生/養之時其氣舒緩不容短促故上生大吕而倍其数)
　右圖自黄鐘隔八相生至蕤賔與班志所載同自蕤
　賔又重上生大吕為三分益一盖前圖一上一下者
　相生之道也後圖重上生者按月候氣律管以次而
　短吹候之用也
　　　鄭氏律管長短忽微之圖
黄鐘(長九寸其/實一龠)　　　　　　　大吕(長八寸二百四十/三分寸之一百四)
大蔟(長八寸/)　　　　　　　　夾鐘(長七寸二千一百八十/七分寸之一千七十五)
姑洗(長七寸九/分寸之一)　　　　　　　中吕(長六寸萬九千六百八十三/分寸之萬二千九百七十四)
蕤賔(長六寸八十一/分寸之二十六)　　　　　林鐘(長六寸/)
夷則(長五寸七百二十九/分寸之四百五十一)　　　南吕(長五寸三/分寸之一)
無射(長四寸六千五百六十一/分寸之六千五百二十四)　應鐘(長四寸二十七/分寸之二十)
　愚按十二律以隔八生子上下計之則三分損益之
　法秩然不紊以一律一吕配之十二辰之次則自黄
　鐘至應鐘之管以漸而短周旋經緯各有條理此見
　律法之妙有非出於人為私意之所為也
　　　　五聲十二律還相為宫
周禮曰文之以五聲鄭注云文之者以調五聲使之相
次如錦綉之有文章
通典曰先以本管為均八音相生或上或下取五聲令
足
黄鐘之均(以黄鐘為宫黄鐘下生林鐘為徴林鐘上生/太蔟為商太蔟下生南吕為羽南吕上生姑)
(洗為角此黄鐘之調至姑洗/皆三分之次故用正律之聲)大吕之均(以大吕為宫大/吕下生夷則為)
(徴夷則上生夾鐘為商夾鐘下生無射為羽無射上生/中吕為角此大吕之調至中吕皆三分之次故用正律)
(之/聲)太蔟之均(以太蔟為宫太蔟下生南吕為徴南吕上/生姑洗為商姑洗下生應鐘為羽應鐘上)
(生蕤賔為角此太蔟之調至蕤/賔皆三分之次故用正律之聲)夾鐘之均(以夾鐘為宫/夾鐘下生無)
(射為徴無射上生中吕為商中吕上生黄鐘為羽黄鐘/正律長非商損益之次此用子聲黄鐘下生林鐘為角)
(林鐘子聲短於中吕故還用林/鐘正管此調有四正聲一子聲)姑洗之均(以姑洗為宫/姑洗下生應)
(鍾為徴應鐘上生蕤賔為商蕤賔上生大吕為羽正聲/長故用子聲大吕下生夷則為角夷則子聲短還用正)
(聲此調亦四/正聲一子聲)中吕之均(以中吕為宫中吕上生黄鐘為/徴正聲長故用子聲黄鐘下生)
(林鐘為商子聲短還用正聲林鐘上生太蔟為羽正聲/長非林鐘三分去一之次用子聲太蔟下生南吕為角)
(此調正聲三/子聲二也)蕤賔之均(以蕤賔為宫蕤賔上生大吕為/徴大吕下生夷則為商夷則上)
(生夾鐘為羽正聲長用子聲夾鐘下生無射為/角子聲短還用正聲此調亦二子聲三正聲也)林鐘之
均(以林鐘為宫林鐘上生太蔟為徴正聲長故用子聲/太蔟下生南吕為商南吕上生姑洗為羽正聲長用)
(子聲姑洗下生應鐘為角子聲短還/用正聲此調亦子聲二正聲三也)夷則之均(以夷則/為宫夷)
(則上生夾鐘為徵正聲長用子聲夾鍾下生無射為商/子聲短還用正聲無射上生中吕為羽正聲長用子聲)
(中吕上生黄鐘為角正聲長用/子聲此調正聲二子聲三也)南吕之均(以南吕為宫/南吕上生姑)
(洗為徴正聲長用子聲姑洗下生應鐘為商子聲短用/正聲應鐘上生蕤賔為羽亦正聲長用子聲蕤賔上生)
(大吕為角正聲長用子聲/此調正聲二子聲三也)無射之均(以無射為宫無射/上生中吕為徴用)
(子聲中吕上生黄鐘為商用子聲黄鐘下生林鐘為羽/用子聲林鐘上生太蔟為角用子聲此調正聲一子聲)
(四/也)應鐘之均(以應鐘為宫應鐘上生蕤賔為徴用子聲/蕤賔上生大吕為商用子聲大吕下生夷)
(則為羽用子聲夷則上生夾鐘為角/用子聲此調亦正聲一子聲四也)
　愚按十二均即五聲十二律還相為宫周官太師所
　謂文之以五聲者也其律為均者為宫宫生徴徴生
　商商生羽羽生角一均五聲十二均合為六十律京
　房所謂十二律之變於六十猶八卦之變至於六十
　四也然有正聲有子聲者通典謂非三分去一之次
　則用子聲朱子謂樂中最忌臣陵君是也盖宫為君
　商為臣角為民徴為事羽為物但所生之律長於為
　均之宫則當用子聲至其用子聲也又於三分損益
　之法亦各有條而不紊是以五聲相閒清濁髙下自
　無相奪故有十二正聲十二子聲子聲者皆以相生
　所得之律寸数半之通典曰正管長者為均之時則
　自用正聲五音正管短者為均之時則通用子聲五
　音亦皆三分益一減一之次還以宫商角徴羽之聲
　得調此樂律與易数皆出於天而非人力之所能與
　者也
　　　變宫變徴
　
　
　
　
東漢志曰伏羲氏作易紀陽氣之初以為律法建冬
日至之聲以黄鐘為宫太蔟為商姑洗為角林鐘為
徵南吕為羽應鐘為變宫蕤賓為變徵此聲之元五
聲之正也(殷己前但有五音此二者自周以來加文變/武二聲謂之為七其五聲為正二聲為變)
(者和/也)故各統一日其餘以次運行當日者各自為宫
而商徵以𩔖從焉(日有五聲亦有五甲已角乙庚商/丙辛徵丁壬羽戊癸宫十二律主)
(十二辰子為/黄鐘之𩔖)
隋文帝開皇二年鄭譯考尋樂府鐘石律吕皆有宫商
角徴羽變宫變徴之名初周武帝時有龜兹人曰蘇祗
婆從突厥皇后入國善胡琵琶聼其所奏一均之中間
有七聲譯因習而彈之始得七聲之正
考索曰夫五音相生而獨宫徴有變聲何也宫為君商
為臣角為民徴為事羽為物君者法度號令之所自出
也宫故生徴法度號令所以授臣臣所以奉承者也徴
故生商君臣一徳以康庶務則萬物得所民遂其生矣
故商生羽羽生角也然臣有常職民有常業物有常形
不可以遷遷則失其常矣商羽角三聲此其無所變也
故君緫萬務不可以執於一方事通萬務不可以滯於
一隅故宫徴二聲必有變也
新安陳氏曰宫聲濁而長以漸而清且短之序則為宫
商角徴羽如黄鐘為宫太蔟為商相去一律又姑洗為
角至林鐘為徴則相去二律南吕至黄鐘亦相去二律
相去一律則和二律則逺故近徴稍下為變徴近宫稍
下為變宫(又見律/吕新書)
蘇夔駮鄭譯曰韓詩外傳所載樂聲感人及月令所載
五音所中並皆有五不言變宫變徴又左氏所云七音
六律以奏五聲凖此而言每宫應立五調不聞更加變
宫變徴二調為七調七調之作所出未詳譯荅曰周有
七音之律漢書律厯志天地人及四時謂之七始黄鐘
為天始林鐘為地始太蔟為人始是為三始姑洗為春
蕤賔為夏南吕為秋應鐘為冬是為四時四時三始是
以為七今若不以二變為調曲則是冬夏聲闕四時不
備是故每宫湏立七調於是衆從譯議
　　　京房六十律法
東漢志元帝時郎中京房字君明受學故小黄令焦延
壽六十律相生之法以上生下皆三生二以下生上皆
三生四陽下生隂隂上生陽終於中吕而十二律畢矣
中吕上生執始執始下生去滅上下相生終於南事六
十律畢矣以黄鐘為宫太蔟為商姑洗為角林鐘為徴
南吕為羽應鐘為變宫蕤賔為變徴此聲氣之元五音
之正故各統一日其餘以次運行當日者各自為宫而
商徴以𩔖從焉禮運曰五聲六律十二管還相為宫此
之謂也又以竹聲不可以度調故作凖以定数凖之狀
如瑟長丈而十三弦隐閒九尺以應黄鐘之律九寸中
央一弦下有畫分寸以為六十律清濁之節其相生也
皆三分而損益之故十二律之得十七萬七千一百四
十七是為黄鐘之實又以二乗而三約之為下生林鐘
之實又以四乗而三約之為上生太蔟之實推此上下
以定六十律之實律為寸於凖為尺不盈者十之所得
為分又不盈十之所得為小分以其餘正其彊弱截管
為律吹以考聲列以物氣道之本也術家以其聲微而
體難知其分数不明故作凖以代之凖之聲明暢易達
分寸又粗然弦以緩急清濁非管無以正也均其中弦
令與黄鐘相得案畫以求諸律無不如数而應者矣
黄鐘　色育　執始　丙盛　分動　質末　大吕
分否　凌隂　少出　太蔟　未知　時息　屈齊
隨期　形晋　夾鐘　開時　族嘉　争南　姑洗
南授　變虞　路時　形始　依行　中吕　南中
内負　物應　蕤賔　南事　盛變　離宫　制時
林鐘　謙待　去滅　安度　歸嘉　否與　夷則
觧形　去南　分積　南吕　白吕　結躬　歸期
未卯　夷汗　無射　閉掩　鄰齊　期保　應鐘
分烏　遲内　未育　遲時
　　　律法上下相生損益之次
黄鐘(下/生)林鐘(上/生)太蔟(下/生)南吕(上/生)姑洗(下/生)應鐘(上/生)蕤賔(上/生)
大吕(下/生)夷則(上/生)夾鐘(下/生)無射(上/生)中吕(上/生)執始(下/生)去滅(上/生)
時息(下/生)結躬(上/生)變虞(下/生)遲内(上/生)盛變(上/生)分否(下/生)觧形(上/生)
開時(下/生)閉掩(上/生)南中(上/生)丙盛(下/生)安度(上/生)屈齊(下/生)歸期(上/生)
路時(下/生)未育(上/生)離宫(上/生)凌隂(下/生)去南(上/生)族嘉(下/生)鄰齊(上/生)
内負(上/生)分動(下/生)歸嘉(上/生)隨期(下/生)未卯(上/生)形始(下/生)遲時(上/生)
制時(上/生)少出(下/生)分積(上/生)争南(下/生)期保(上/生)物應(上/生)質末(下/生)
否與(上/生)形晋(下/生)夷汗(上/生)依行(上/生)色育(下/生)謙待(上/生)未知(下/生)
白吕(上/生)南授(下/生)分烏(上/生)南事(下生/窮)
　愚按京房以黄鐘之實十七萬七千一百四十七為
　律本其法始於子歴十二辰以參乗之得此数以其
　實上下相生下生者倍其数以三約之而用其一上
　生者四其数亦以三約之而用其一所謂以上生下
　皆三生二以下生上皆三生四所謂二乗而三約之
　是謂下生四乗而三約之是為上生故黄鐘全数十
　七萬七千一百四十七律長九寸凖九尺下生林鐘
　十一萬八千九十八律六寸凖六尺上生太蔟十五
　萬七千四百六十四律八寸凖八尺下生南吕十萬
　四千九百七十六律長五寸三分小分三强凖長五
　尺三寸六千五百六十一上生姑洗十三萬九千九
　百六十八律長七寸一分小分一微强凖長七尺一
　寸二千一百八十七推此上下以定六十律之實故
　律一寸於凖長一尺於数九分黄鐘之實得一萬九
　千六百八十三惟黄鐘林鐘太蔟三律無餘分其餘
　以一萬九千六百八十三為一寸之法二千一百八
　十七為一分之法計其餘分以定凖尺之餘数不盈
　寸者十之為律分不盈分者又十之為小分以定律
　寸之强弱漢志謂房言律詳於前志劉歆所奏然至
　章帝元和元年官已無曉六十律以凖調音者靈帝
　熹平六年召典律者張光等已不知凖意其可以相
　傳者惟大搉常数及候氣而已今姑撮其大㫖著於
　此編使初學者有考焉
朱子曰樂之六十聲如六十甲子以十干十二支而成
六十甲子以五聲合十二位而成六十聲若不相屬而
實相為用也然十二律取法天地之氣古者於三重宻
室以木為按取律吕之管隨十二辰置於按上以土埋
之上與地平中實葭莩之灰以輕緹素覆律口每地氣
至律冥符則灰飛衝素散出於外十二律隔八相生自
黄鐘之管陽皆下生隂皆上生自蕤賔之管隂反下生
陽反上生以象天地之氣也若拘古法而以陽必下生
隂必上生則以之候氣而氣不應以之制樂而樂不和
此鄭氏重上生法所以為不易之論也五聲宫為君商
為臣角為民徴為事羽為物自上而下降殺有等級故
君有常尊若臣陵君則失其卑髙之位矣故黄鐘最長
若自用其宫則止用正律若他律為宫而管短則生次
之律不可長於為均之宫故用其子聲則三分損益皆
得其次臣不陵君子不過母此杜氏減半律之法所以
為有用之樂也
又曰管有長短聲有清濁黄鐘管最長應鐘管最短長
者聲濁短者聲清樂中最忌臣陵君故有四清聲減正
律之半如應鐘為宫聲最短而清或蕤賔為商則商音
髙如宫聲是臣陵君不可用遂用蕤賔減半律以應之
雖減半律然只是此律故亦自能相應也
　
　
　尚書通考卷三
欽定四庫全書
　尚書通考卷四　　　　　元　黄鎮成　撰
　　　蔡西山黄鐘生十一律解
　　　　(本文岀司馬律書生鐘分一為九寸/之𩔖出西山律吕新書解則愚説也)
子一分
　一為九寸
　　一為九寸者一分全用十七萬七千一百四十七
　　為九寸全數故黄鐘之管長九寸而上下損益以
　　生十一律也
　　　　右陽辰當位自得故子為黄鐘居子他倣此
丑三分二(分字以上皆黄鐘全數分字以/下乃本律所得之數後皆倣此)
　　以十七萬七千一百四十七全數分為三分丑得
　　其二分為十一萬八千九十八乃子之十七萬七
　　千一百四十七三分去一之數也
　一為三寸
　　一為三寸者丑三每以一為三寸則得三箇三為
　　九寸全數
　　　　右丑三分得其二分以一為三寸則二為六
　　　　寸故林鐘之管長六寸為黄鐘三分去一下
　　　　生之律
　　　　右隂辰則居其衝故丑為林鐘居未乃丑之
　　　　衝後倣此
寅九分八
　　以十七萬七千一百四十七全數分為九分寅得
　　八分為十五萬七千四百六十四乃丑之十一萬
　　八千九十八三分益一之數也
　一為一寸
　　一為一寸者寅九每以一為一寸則得九箇一為
　　九寸全數
　　　　右寅九分得其八分以一為一寸則八為八
　　　　寸故太蔟之管長八寸為林鐘三分益一上
　　　　生之律
卯二十七分十六
　　以十七萬七千一百四十七全數分為二十七分
　　卯得十六分為十萬四千九百七十六乃寅之十
　　五萬七千四百六十四三分去一之數也
　三為一寸
　　三為一寸者卯二十七以三為一寸則得九箇三
　　為九寸全數
　一為三分
　　一為三分者卯二十七每以一為三分則得二十
　　七箇三分為八十一分即寸有九分之全數也
　　　　右卯二十七分得十六分以三為一寸則十
　　　　五為五寸又以一為三分則合十六為五寸
　　　　三分故南吕之管長五寸三分為太蔟三分
　　　　去一下生之律也
辰八十一分六十四
　　以十七萬七千一百四十七全數分為八十一分
　　辰得六十四分為十三萬九千九百六十八乃卯
　　之十萬四千九百七十六三分益一之數也
　九為一寸
　　九為一寸者辰八十一每以九為一寸則得九箇
　　九為九寸全數
　一為一分
　　一為一分者辰八十一每以一為一分則得八十
　　一箇一為八十一分全數
　　　　右辰八十一分得六十四分以九為一寸則
　　　　六十三為七寸又以一為一分則合六十四
　　　　為七寸一分故姑洗之管長七寸一分為南
　　　　吕三分益一上生之律也
巳二百四十三分一百二十八
　　以十七萬七千一百四十七全數分為二百四十
　　三分巳得一百二十八分為九萬三千三百一十
　　二乃辰之十三萬九千九百六十八三分去一之
　　數也
　二十七為一寸
　　二十七為一寸者已二百四十三每以二十七為
　　一寸則得九箇二十七為九寸全數
　三為一分
　　三為一分者已二百四十三每以三為一分則得
　　八十一箇三為八十一分全數
　一為三釐
　　一為三釐者巳二百四十三每以一為三釐則三
　　箇二百四十三得七百二十九釐為分有九釐全
　　數
　　　　右巳二百四十三分得一百二十八以二十
　　　　七為一寸則一百八為四寸以三為一分則
　　　　十八為六分以一為三釐則二為六釐合一
　　　　百二十八則為四寸六分六釐故應鐘之管
　　　　長四寸六分六釐為姑洗三分(以下闕文/)

　　益一得十六萬五千八百八十八為蕤賔重上生
　　之數也
　二百四十三為一寸
　　二百四十三為一寸者未二千一百八十七每以
　　二百四十三為一寸則得九箇二百四十三為九
　　寸全數
　二十七為一分
　　二十七分為一分者未二千一百八十七每以二
　　十七為一分則得八十一箇二十七為八十一分
　　全數
　三為一釐
　　三為一釐者未二千一百八十七每以三為一釐
　　則得七百二十九箇三為七百二十九釐全數
　一為三毫
　　一為三毫者未二千一百八十七每以一為三毫
　　則得六千五百六十一毫為釐有九毫全數
　　　　右未二千一百八十七分得一千二十四以
　　　　二百四十三為寸則九百七十二為四寸又
　　　　以二十七為一分又以三為一釐則二十四
　　　　為八釐又以一為三毫合一千二十四則為
　　　　四寸一分八釐三毫然大吕在陽則用倍數
　　　　方與氣應故大吕之管長八寸三分七釐六
　　　　毫為蕤賔三分益一重上生之律
申六千五百六十一分四千九十六
　　以十七萬七千一百四十七全數分作六千五百
　　六十一分申得四千九十六分為十一萬五百九
　　十二乃未之十一萬五千八百八十八三分去一
　　之數也
　七百二十九為一寸
　　七百二十九為一寸者申六千五百六十一每以
　　七百二十九為一寸則得九箇七百二十九為九
　　寸全數
　八十一為一分
　　八十一為一分者申六千五百六十一每以八十
　　一為一分則得八十一箇八十一為八十一分全
　　數
　九為一釐
　　九為一釐者申六千五百六十一每以九為一釐
　　則得七百二十九箇九為七百二十九釐全數
　一為一毫
　　一為一毫者申六千五百六十一每以一為一毫
　　則得六千五百六十一毫為釐有九毫全數
　　　　右申六千五百六十一分得四千九十六以
　　　　七百二十九為寸則三千六百四十五為五
　　　　寸以八十一為分則四百五為五分以九為
　　　　釐則四十五為五釐又以一為一毫合四千
　　　　九十六則為五寸五分五釐一毫故夷則之
　　　　管長五寸五分五釐一毫為大吕三分去一
　　　　下生之律
酉一萬九千六百八十三分八千一百九十二
　　以十七萬七千一百四十七全數分作一萬九千
　　六百八十三分酉得八千一百九十二分為十四
　　萬七千四百五十六乃申之十一萬五百九十二
　　三分益一之數也
　二千一百八十七為一寸
　　二千一百八十七為一寸者酉一萬九千六百八
　　十三每以二千一百八十七為一寸則得九箇二
　　千一百八十七為九寸全數
　二百四十三為一分
　　二百四十三為一分者酉一萬九千六百八十三
　　每以二百四十三為一分則得八十一箇二百四
　　十三為八十一分全數
　二十七為一釐
　　二十七為一釐者酉一萬九千六百八十三每以
　　二十七為一釐則得七百二十九箇二十七為七
　　百二十九釐全數
　三為一毫
　　三為一毫者酉一萬九千六百八十三每以三為
　　一毫則得六千五百六十一箇三為六千五百六
　　十一毫全數
　一為三絲
　　一為三絲者酉一萬九千六百八十三每以一為
　　三絲則得五萬九千四十九為毫有九絲全數
　　　　右酉一萬九千六百八十三分得八千一百
　　　　九十二以二千一百八十七為寸則六千五
　　　　百六十一為三寸以二百四十三為一分則
　　　　一千四百五十八為六分以二十七為一釐
　　　　則一百六十二為六釐以三為一毫則九為
　　　　三毫以一為三絲則二為六絲合八千一百
　　　　九十二則為三寸六分六釐三毫六絲然夾
　　　　鐘在陽則用倍數方與氣應故夾鐘之管長
　　　　七寸四分三釐七毫三絲為夷則三分益一
　　　　上生之律
戌五萬九千四十九分三萬二千七百六十八
　　以十七萬七千一百四十七全數分作五萬九千
　　四十九分戌得三萬二千七百六十八分為九萬
　　八千三百四乃酉之十四萬七千四百五十六三
　　分去一之數也
　六千五百六十一為寸
　　六千五百六十一為一寸者戌五萬九千四十九
　　每以六千五百六十一為一寸則得九箇六千五
　　百六十一為九寸全數
　七百二十九為一分
　　七百二十九為一分者戌五萬九千四十九每以
　　七百二十九為一分則得八十一箇七百二十九
　　為八十一分全數
　八十一為一釐
　　八十一為一釐者戌五萬九千四十九每以八十
　　一為一釐者得七百二十九箇八十一為七百二
　　十九釐全數
　九為一毫
　　九為一毫者戌五萬九千四十九每以九為一毫
　　則得六千五百六十一箇九為六千五百六十一
　　毫全數
　一為一絲
　　一為一絲者戌五萬九千四十九每以一為一絲
　　則得五萬九千四十九絲全數
　　　　右戌五萬九千四十九得三萬二千七百六
　　　　十八以六千五百六十一為一寸則二萬六
　　　　千二百四十四為四寸以七百二十九為一
　　　　分則五千八百三十二為八分以八十一為
　　　　一釐則六百四十八為八釐以九為一毫則
　　　　三十六為四毫以一為一絲則八為八絲合
　　　　三萬二千七百六十八則為四寸八分八釐
　　　　四毫八絲故無射之管長四寸八分八釐四
　　　　毫八絲為夾鐘三分去一下生之律
亥一十七萬七千一百四十七分六萬五千五百三十
六
　　以一十七萬七千一百四十七全數分之亥得六
　　萬五千五百三十六分仲吕用倍數故為十三萬
　　一千七十二乃戍之九萬八千三百四三分益一
　　之數也
　一萬九千六百八十三為一寸
　　一萬九千六百八十三為一寸者亥一十七萬七
　　千一百四十七每以一萬九千六百八十三為一
　　寸則得九箇一萬九千六百八十三為九寸全數
　二千一百八十七為一分
　　二千一百八十七為一分者亥一十七萬七千一
　　百四十七每以二千一百八十七為一分則得八
　　十一箇二千一百八十七為八十一分全數
　二百四十三為一釐
　　二百四十三為一釐者亥一十七萬七千一百四
　　十七每以二百四十三為一釐則得七百二十九
　　箇二百四十三為七百二十九釐全數
　二十七為一毫
　　二十七為一毫者亥一十七萬七千一百四十七
　　每以二十七為一毫則得六千五百六十一箇二
　　十七為六千五百六十一毫全數
　三為一絲
　　三為一絲者亥一十七萬七千一百四十七每以
　　三為一絲則得五萬九千四十九箇三為五萬九
　　千四十九絲全數
　一為三忽
　　一為三忽者亥一十七萬七千一百四十七每以
　　一為三忽則五十三萬一千四百四十一忽為絲
　　有九忽合黄鐘九寸之全數
　　　　右亥一十七萬七千一百四十七得六萬五
　　　　千五百三十六以一萬九千六百八十三為
　　　　一寸則五萬九千四十九為三寸以二千一
　　　　百八十七為一分則四千三百七十四為二
　　　　分以二百四十三為一釐則一千九百四十
　　　　四為八釐以二十七為一毫則一百六十二
　　　　為六毫以三為一絲則六為二絲又以一為
　　　　三忽合六萬五千五百三十六為三寸二分
　　　　八釐六毫二絲三忽然仲吕在陽則用倍數
　　　　方與氣應故仲吕之管長六寸五分八釐三
　　　　毫四絲六忽為無射三分益一上生之律
西山曰按黄鐘生十一律六陽辰當位自得(子寅辰午/申戌為陽)
(辰/)六隂辰則居其衝(丑卯巳未酉/亥為隂辰)其林鐘南吕應鐘三
吕在隂無所増損(未酉亥月之管此所謂陰者/以自午至亥皆隂生之月也)其大吕
夾鐘仲吕三吕在陽則用倍數方與十二月之氣應蓋
隂之從陽自然之理也(丑夘巳月之管此所謂陽者/以自子至巳皆陽生之月也)
又曰按十二律之實(實謂本律所得之數如丑/三分二則二乃實也下同)至仲吕
十三萬一千七十二以三分之不盡二筭其數不行此
律之所以止於十二也
　　　十二正律管相生長短圗(黄鐘生十一律謂全者半律/半者正半律所  子聲也)
　　　變律(以下並見律吕新書/)
黄鐘十七萬四千七百六十二(小分四百/八十六)
　全八寸七分八釐一毫六絲二忽不用半四寸三分
　八釐五毫三絲一忽
林鐘十一萬六千五百(闕/)　八(小分三百/二十四)
　全五寸八分二釐四毫一絲一忽三初半二寸八分
　五釐六毫五絲六初
太蔟十五萬五千三百四十四(小分四百/三十二)
　全七寸八分二毫四絲四忽七初不用半三寸八分
　四釐五毫六絲六忽八初
南吕十(闕/)萬三千五百六十三(小分四/十五)
　全五寸二分三釐一毫六絲一初六杪半二寸五分
　六釐七絲四忽五初三杪
姑洗十三萬八千(闕/)　八十四(小分/六十)
　全七寸一釐二毫二絲一初二杪不用半三寸四分
　五釐一毫一絲一初一杪
應鐘九萬二千(闕/)　五十六(小分/四十)
　全四寸六分七毫四絲三忽一初四杪(餘一/筭)　半二
　寸三分三毫六絲六忽六杪彊不用
　按十二律各自為宫以生五聲二變其黄鐘林鐘太
　蔟南吕姑洗應鐘六律則能具足至蕤賔大吕夷則
　夾鐘無射仲吕六律則取黄鐘林鐘太蔟南吕姑洗
　應鐘六律之聲少下不和故有變律變律者其聲近
　正律而少髙於正律也然仲吕之實一十三萬一千
　(闕/)　七十二以三分之不盡二算既不可行當有以
　通之律當變者有六故置一而六三之得七百二十
　九以七百二十九因仲吕之實十三萬一千(闕/)　七
　十二為九千五百五十五萬一千四百八十八三分
　益一再生黄鐘林鐘太蔟南吕姑洗應鐘六律又以
　七百二十九歸之以從十二律之數紀其餘分以為
　忽杪然後洪纎髙下不相奪倫至應鐘之實六千七
　百一十(闕/)萬八千八百六十四以三分之又不盡一
　算數又不可行此變律之所以止於六也變律非正
　律故不為宫也
　　　律生五聲(禮運鄭𤣥註附/)
宫聲八十一(宫數八十一黄鐘長九寸九九/八十一也三分宫去一生徴)
商聲七十二(商數七十二太蔟長八寸八九/七十二也三分商去一生羽)
角聲六十四(角數六十四姑洗長七寸九分寸之一七/九六十三九分寸之一為六十四也三分)
　(角去一生變宫三分變宫益一生變徴/自此以後隨月而變所謂還相為宫也)
徴聲五十四(徴數五十四林鐘長六寸六九/五十四也三分徴益一生商)
羽聲四十八(羽數四十八南吕長五寸三分寸之一五/九四十五又三分寸之一為四十八也三)
　(分羽益/一生角)
　按黄鐘之數九九八十一是為五聲之本三分損一
　以下生徴徴三分益一以上生商商三分損一以下
　生羽羽三分益一以上生角至角聲之數六十四以
　三分之不盡一算數不可行此聲之數所以止於五
　也或曰此黄鐘一均五聲之數他律不然曰置本律
　之實以九九因之三分損一以為五聲再以本律之
　實約之則宫固八十一商亦七十二角亦六十四徴
　亦五十四羽亦四十八矣(假令應鐘九萬三千三百/一十二以八十一乗之得)
　(七百五十五萬八千二百七十二宫以九萬三千三/百一十二約之得八十一三分宫損一得五百闕)
　(三萬八千八百四十八為徴以九萬三千三百一十/二約之得五十四三分徴益一得六百七十二萬八)
　(千四百六十四為商以九萬三千三百一十二約之/得七十二三分商損一得四百四十七萬八千九百)
　(七十六為羽以九萬三千三百一十二約之得四十/八三分羽益一得五百九十七萬一千九百六十八)
　(為角以九萬三千三百/一十二約之得六十四)
　　　變聲
變宫聲四十二(小分/六)　　變徴聲五十六(小分/八)
　按五聲宫與商商與角徴與羽相去各一律至角與
　徴羽與宫相去乃二律相去一律則音節和相去二
　律則音節逺故角徴之閒近徴收一聲比徴少下故
　謂之變徴羽宫之閒近宫收一聲少髙於宫故謂之
　變宫也角聲之實六十有四以三分之不盡一算既
　不可行當有以通之聲之變者二故置一而兩三之
　得九以九因角聲之實六十有四得五百七十六三
　分損益再生變徴變宫二聲以九歸之以從五聲之
　數存其餘數以為彊弱至變徴之數五百一十二以
　三分之又不盡二算其數又不行此變聲所以止於
　二也變宫變徴宫不成宫徴不成徴古人謂之和繆
　又曰所以濟五聲之不及也變聲非正故不為調也
杜佑通典曰十二律相生之法自黄鐘始(黄鐘之/管九寸)三分
損益下生林鐘林鐘上生太蔟太蔟下生南吕南吕上
生姑洗姑洗下生應鐘應鐘上生蕤賔蕤賔上生大吕
大吕下生夷則夷則上生夾鐘夾鐘下生無射無射上
生仲吕(仲吕之管長六寸一萬九千六百八/十三分寸之萬二千九百七十四)此謂十二
律長短相生一終於仲吕之法又制十二鐘以准十二
律之正聲又鳬氏為鐘以律計自倍半以子聲比正聲
則正聲為倍以正聲比子聲則子聲為半但先儒釋用
倍聲有二義一義云半十二律正律為十二律之子聲
之鐘二義云從於仲吕之管寸數以三分益一上生黄
鐘以所得管之寸數然後半之以為子聲之鐘其為半
正聲之法者以黄鐘之管正聲九寸子聲則四寸半又
上下相生之法者以仲吕之管長六寸一萬九千六百
八十三分寸之萬二千九百七十四上生黄鐘三分益
一得八寸五萬九千(闕/)　四十九分寸之五萬一千八
百九十六半之得四寸五萬九千(闕/)　四十九分寸之
二萬五千九百四十八以為黄鐘又上下相生以至仲
吕皆以相生所得之律寸數半之以為子聲之律
　按此説黄鐘九寸生十一律有十二子聲即謂正律
　正半律也又自仲吕上生黄鐘黄鐘八寸五萬九千
　(闕/)　四十九分寸之五萬一千八百九十六又生十
　一律亦有十二子聲即所謂變律變半律也正律及
　半凡四十八聲上下相生最得漢志所謂黄鐘不復
　為他律役之意與律書五聲小大次第之法但變律
　止於應鐘雖設而無所用則其實三十六聲而已其
　間陽律不用變聲而黄鐘又不用正半聲隂律又不
　用正半聲而應鐘又不用變半聲其實又二十八聲
　而巳又曰律吕散亡其器不可復見然古人所以制
　作之意則猶可攷也太史公曰細若氣微若聲聖人
　因神而存之雖妙必效言黄鐘始於聲氣之元也班
　固所謂使伶倫取竹斷兩節閒吹之以為黄鐘之宫
　又曰天地之風氣正而十二律定劉昭所謂宓羲紀
　陽氣之初以為律法又曰吹以攷聲律以候氣皆以
　聲之清濁氣之先後求黄鐘者也是古人制作之意
　也夫律長則聲濁而氣先至極長則不成聲而氣不
　應律短則聲清而氣後至極短則不成聲而氣不應
　此其大凡也今欲求聲氣之中而莫適為準則莫若
　且多截竹以擬黄鐘之管或極其短或極其長長短
　之内每差一分而為一管皆即以其長權為九寸而
　度其圍徑如黄鐘之法焉如是而更迭以吹則中聲
　可得淺深以列則中氣可驗苟聲和氣應則黄鐘之
　為黄鐘者信矣黄鐘者信則十一律與度量衡權者
　得矣後世不知出此而唯尺之求晉氏而下則多求
　之金石梁隋以來又參之秬黍下至王朴剛果自用
　遂專恃累黍而金石亦不復攷矣夫金石真偽固難
　盡信若秬黍則歳有豐凶地有肥瘠種有長短大小
　圎安不同尤不可恃況古人謂子榖秬黍中者實其
　龠則是先得黄鐘而後度之以黍不足則易之以大
　有餘則易之以小約九十黍之長中容千二百黍之
　實以見周徑之廣以生度量衡權之數而已非律生
　於黍也百世之下欲求百世之前之律者其亦求之
　於聲氣之元而毋必之於秬黍則得之矣
　愚按黄鐘為萬事根本律度量衡皆由此始其長九
　寸陽數之極也分釐毫絲忽咸以九為度故九寸八
　十一分七百二十九釐六千五百六十一毫五萬九
　千四十九絲五十三萬一千四百四十一忽者黄鐘
　一律之長也又置一而三乘之三者天地人之定位
　也故子一丑三寅九夘二十七辰八十一巳二百四
　十三午七百二十九未二千一百八十七申六千五
　百六十一酉一萬九千六百八十三戌五萬九千四
　十九亥十七萬七千一百四十七者黄鐘一律之實
　也以此十七萬七千一百四十七全數三分損益以
　生十一律而各得其管之長短由是而被之以五聲
　則為六十調然十二律各自為均之時宫長於衆律
　則用正律他律長於宫則陵犯而不和故又有正半
　律所謂子聲也又黄鐘君象不為他律役故自仲吕
　再生黄鐘不及九寸為變律六然其管長於宫者亦
　止用其半故又有變半律五聲九九八十一以為宫
　亦三分損益以生徴商羽角周加文武二聲故又有
　變宫變徴由是均之為八十四調清濁髙下相濟相
　成所謂八音克諧無相奪倫者也然易該隂陽之妙
　律統天地之和故二者之數皆出自然是以三分之
　法正律止於十二變律止於六五聲止於五變聲止
　於二自此以上其數不行亦猶揲扐之變參伍錯綜
　有非人力所能與於其間也然自秦漢以來去古逾
　邈尺度墮廢而中聲不定累黍有圎撱之殊指尺有
　短長之異是以代變新樂議論紛紜卒無以追還雅
　正予嘗考夫二帝三王之盛皆以仁義教化涵濡天
　下及其乆也充暢浹洽隂陽調風雨時無一民一物
　不遂其性陵犯之風絶乖戾之氣消君臣上下翕然
　大和由是而播之歌詠被之聲音施之郊廟朝廷鄉
　黨無一而不得其宜故曰樂有本有文以和為本則
　天地之和應而候氣之法可用氣正而尺度均尺度
　均而中聲得樂之文無不協矣斯義也惟太史公知
　之其論律至文帝曰百姓無内外之繇得息肩於田
　畝天下殷富粟至十餘錢鷄鳴犬吠煙火萬里可謂
　和樂者乎其次則班固因之曰至治之世天地之氣
　合以生風天地之風氣正而十二律定淵哉言矣世
　之作者有能求人心之和以得天地之和使黄鐘一
　律既定而他律無不定度量權衡亦猶是而協矣心
　和則氣和氣和則律和天地之大和交應天下其有
　不長治乆安也哉
　　　歴代樂名
伏羲樂名扶來亦曰立基
神農樂名扶持亦曰下謀
黄帝作咸池(咸皆也池施也/言徳無不施也)
少昊作大淵
顓帝作六莖(莖根/也)
帝嚳作五英(英茂/也)
堯作大章(章明/也)
舜作大韶(韶紹也言能/繼堯之徳)
禹作大夏(夏大也言能/大堯舜之徳)
湯作大濩(言濩救/於人也)
周武王作大武(以武功/定天下)
周公作勺(言勺取先/祖之道)又有房中之樂歌后妃之徳春官
　大司樂以樂舞教國子舞雲門大卷大咸大韶大夏
　大濩大武此周所存六代之樂以六律六吕五聲八
　音六舞大合樂以致鬼神祇以和邦國以諧萬民以
　安賔客以説逺人以作動物
秦始皇時六代廟樂唯韶武存焉二十六年改周大武
　曰五行房中曰壽人衣服同五行樂之色
漢樂家有制氏以雅樂聲律世世在大樂官但能紀其
　鏗鏘鼓舞而不能言其義
髙帝時叔孫通因秦樂人制宗廟樂太祝迎神於廟門
　奏嘉至猶古降神之樂也皇帝入廟門奏永至以為
　行歩之節猶古采薺肆夏也乾豆上奏登歌獨上歌
　不以管弦亂人聲欲在位者徧聞之猶古清廟之歌
　也登歌再終下奏休成之樂美神明既饗也皇帝就
　酒東廂坐定奏永安之樂美禮巳成也又有房中祠
　樂髙帝唐山夫人所作也凡樂樂其所生禮不忘本
　髙祖樂楚聲故房中樂楚聲也六年又作昭容樂禮
　容樂昭容者猶古之昭夏也主出武徳舞禮容者主
　出文始五行舞舞入無樂者至至尊之前不敢以樂
　也出用樂者以舞不失節能以樂終也大抵皆因秦
　舊焉文始舞者本舜韶舞也髙祖更名文始以示不
　相襲也而五行仍舊
孝恵二年使樂府令夏侯寛備其簫管更名房中樂曰
　安世樂
孝文作四時舞以示天下之安和也
孝景采武徳舞以為昭徳以尊大宗廟文帝也
孝武立樂府采詩夜誦有趙代秦楚之謳以李延年為
　協律都尉舉司馬相如等造為詩賦略論律吕以合
　八音之調作十九章之歌然未有本於祖宗之事八
　音調均又不協於鐘律而内有掖庭才人外有上林
　樂府皆以鄭聲施於朝廷是時河間獻王有雅才亦
　以治道非禮樂不成與毛生等共采周官及諸子之
　樂事者以著樂記因獻所集雅樂天子下太樂官常
　存𨽻之歳時以備數然不常御
成帝時謁者常山王禹世受河間樂能言其義其弟子
　宋曅等上書言之下大夫博士平當等考試以為河
　間修興雅樂大儒公孫𢎞董仲舒皆以為音中正雅
　立之太樂春秋鄉射於學官希濶不講故自公卿大
　夫觀聼者但聞鏗鏘不曉其意而欲風諭衆庶其道
　無由是以行之百有餘年徳化至今未成宜風示海
　内事下公卿以為乆逺難明當議復寝是時鄭聲尤
　甚黄門名倡貴戚五侯滛侈過度至與人主爭女樂
哀帝自為定陶王時疾之及即位罷樂府官在經非鄭
　衞之音者條奏别屬他官丞相孔光大司馬何武奏
　樂人貟大凡八百二十九人其三百八十八人不可
　罷可領屬太樂其四百四十一人不應經法咸鄭衞
　之聲皆可罷奏可然百姓漸漬日乆又不制雅樂以
　相變豪富吏民沉湎自若陵夷至於王莽也
後漢光武平隴蜀増廣郊祀髙帝配食樂奏青陽朱明
　西皓𤣥㝠雲翹育命之舞北郊及祀明堂並奏樂如
　南郊迎時氣五郊春歌青陽夏歌朱明並舞雲翹之
　舞秋歌西皓冬歌𤣥㝠並舞育命之舞季夏歌朱明
　並舞二舞
明帝東平王蒼緫定公卿之議曰宗廟宜各奏樂不宜
　相襲所以明功徳也遂采文始五行武徳為大武之
　舞薦之光武之廟時樂四品一曰大予樂郊廟上陵
　之所用焉二曰雅頌樂辟雍鄉射之所用焉三曰黄
　門鼓吹樂天子宴羣臣之所用也四曰短簫鐃歌樂
　軍中之所用也又采百官詩誦以為登歌
章帝籍田𤣥武司馬班固奏籍田歌辭用商頌載芟祠
　先農自東京大亂絶無金石之樂樂章亡缺不可復
　知矣
魏武帝平荆州獲杜夔善八音常為漢雅樂郎尤悉樂
　事於是使創定雅樂又散騎郎鄧静尹商善調雅樂
　歌師尹胡能歌宗廟郊祀之曲舞師馮肅能曉知先
　代諸舞夔悉領之考㑹古樂始設軒懸鐘磬復先代
　古樂自夔始也而柴玉左延年之徒妙善鄭聲被寵
　唯夔好古存正
文帝改漢巴渝舞曰昭武舞安世樂曰正世之樂嘉至
　樂曰迎靈樂武徳曰武頌昭容曰昭業雲翹曰鳯翔
　育命舞曰靈應舞武徳舞曰舜頌文始舞曰大韶五
　行舞曰大武舞其衆歌詩多則前代之舊使王粲改
　作登歌安世巴渝詩而已
明帝太和初詔曰凡音樂以舞為主所司之官皆曰太
　樂漢依䜟改大予至是復舊名於是公卿奏請太祖
　武皇帝宜曰武始之舞髙祖文皇帝曰咸熙之舞夫
　歌以詠徳舞以象事於文文武為斌臣等謹制舞名
　章斌之舞有事於天地宗廟此三舞宜並薦饗臨朝
　大享宜並舞之三舞宜有緫名可名大鈞之樂侍中
　繆襲又奏徃昔以房中歌后妃之徳以風天下正夫
　婦宜改安世之名為正始之樂襲又省安世歌詩有
　后妃之義今享先祖恐失禮意可改歌曰享神歌奏
　可王肅議髙皇至髙祖文昭廟皆宜兼用先代及武
　始大鈞之舞又使繆襲改漢鐃歌十二曲為詞述以
　功徳言代漢之意
晉武帝禮樂權用魏儀但使傅𤣥改樂章詞又令荀勗
　張華等造郊廟諸樂歌詞荀勗以杜䕫所制律吕乖
　錯依古尺作新律吕以調聲韻造正徳大恱二舞張
　華作樂章又改魏昭武舞曰宣武舞羽籥舞曰宣文
　舞(羽籥本魏武始/咸熙章斌二舞)又命傅𤣥改漢鼓吹鐃歌還為二
　十二曲
懷帝永嘉末伶官樂器皆没於劉石
東晉江左初立宗廟尚書下太常祭祀所用樂名太樂
　賀循荅以舊京荒廢今既散亡音韻曲折又無識者
　於今難以意言於時以無雅樂器及伶人省太樂并
　鼓吹令是後頗得登歌食舉之樂猶有未備
成帝咸和中復置太樂官以戴綬為令鳩集遺逸而尚
　未有金石
恵帝元康三年詔荀勗子蕃修定金石以施郊廟尋遇
　喪亂庾亮為荆州與謝尚共修復雅樂亮尋斃庾翼
　桓温等事軍旅樂器在庫遂至朽壞謝尚鎮壽陽採
　拾樂人以備大樂並製石磬雅樂始頗具
孝武大元中破苻堅得樂工楊朂等閑習舊樂於是四
　廂金石始備乃使曹毗王珣等増造宗廟歌詩然郊
　祀遂不設樂
宋武帝廟祀用晉樂永初元年撰立新歌詞改正徳舞
　曰前舞大悦舞曰後舞
文帝元嘉二十年南郊始設登歌詔顔延之造歌詩廟
　樂猶缺
孝武帝孝建元年建平王宏議以凱容為韶舞宣烈為
　武舞祖宗廟樂緫以徳為名祠南郊及廟迎送神並
　奏肆夏皇帝入廟門奏永至南郊初登壇及廟門中
　詣東壁奏登歌初獻春凱容宣烈之舞終獻奏永安
　之樂又使謝荘造郊廟樂舞明堂諸樂歌辭又公卿
　行事亦奏登歌
廢帝元徽中大樂雅鄭共千餘人後堂雜伎不在其數
齊武帝有司參議郊廟雅樂歌辭太廟登歌用禇彦回
　辭餘悉用謝超宗辭太廟二室及郊配用王儉辭祀
　南郊羣臣出入奏肅咸之樂牲出入奏引牲之樂薦
　籩豆毛血奏嘉薦之樂迎送神奏昭夏之樂皇帝入
　東門奏永至之樂升壇奏登歌初獻奏文徳宣烈之
　樂次奏武徳宣烈之樂太祖配享奏髙徳宣烈之樂
　飲福奏嘉胙之樂就燎位奏昭逺之樂還便殿奏休
　和之樂北郊初獻奏地徳凱容之樂次奏昭徳凱容
　之樂瘞埋奏𨽻幽之樂餘同南郊明堂初獻奏凱容
　宣烈之樂餘與南北郊同祠廟皇帝入廟門奏永至太
　祝祼地奏登歌諸皇祖各奏凱容帝上福酒奏永胙
　送神奏肆夏餘同明堂
梁武帝自制四器名之為通以定雅樂以武舞為大壯
　舞文舞為大觀舞國樂以雅為稱止乎十二則天數
　也皇帝出入奏皇雅郊廟同用皇太子出入奏𦙍雅
　王公出入奏寅雅上壽酒奏介雅食舉奏需雅徹饌
　奏雍雅三朝用之牲出入奏牷雅降神迎送奏諴雅
　飲福酒奏獻雅北郊明堂太廟同用燎埋俱奏禋雅
　衆官出入奏俊雅二郊太廟明堂三朝同用並沈約
　製辭是時禮樂制度粲然有序又去鼓吹充庭十六
　曲為十二合四時也又制正樂十篇皆述佛法又有
　法樂歌梵唄設無遮㑹則為之其後臺城淪沒
簡文帝王僧辨破侯景諸樂並在荆州經亂工器頗闕
元帝詔有司補綴方備荆州陷沒周人不知用工人並
　入闗中隨例多沒為奴婢
陳武帝初並用梁樂唯改七室舞辭
文帝天嘉元年始定圎丘明堂宗廟樂衆官出入奏肅
　咸牲出入奏相和五引薦血毛奏嘉薦迎送神奏昭
　夏皇帝入壇奏永至升陛奏登歌皇帝初獻太尉亞
　獻光禄勲終獻並奏宣烈皇帝飲福奏嘉胙就燎位
　奏昭遠還便殿奏休成
宣帝大建元年定三朝之樂采梁故事奏相和五引辭
　用宋曲宴准梁樂取神人不襍也五年定南北郊明
　堂儀改齊樂以韶為名其鼓吹雜伎取晉宋之舊微
　更附益
後主沉荒於酒使宫女習北方簫鼓謂之代北又於清
　樂中造黄鸝留玉樹後庭花金釵兩臂垂等曲男女
　倡和甚衆
後魏道武帝天興元年詔鄧彦誨定律吕協音樂追尊
　祖考諸帝用八𦙍舞皇始舞更製宗廟入廟門迎神
　乾豆上奏登歌曲終下奏神胙出門奏揔章八𦙍舞
　次送神曲南郊用皇矣奏靈和之舞事訖奏維皇北
　郊樂用神胙奏大武之舞正月上日饗羣臣備列宫
　縣正樂兼用燕趙吳秦之音五方殊俗之曲六年詔
　太樂緫章鼓吹増修襍伎以備百戯大饗設於殿庭
　如漢晉之舊
大武帝破赫連獲古樂平涼州得伶人器服並擇而存
　之後通西域又以般悦國鼓吹設於樂部署其後古
　樂音製罕復𫝊習舊工更盡聲曲多亡
孝文帝太和初詔議定樂事率無洞曉音律樂部不能
　立其事彌有殘缺然方樂之制及四夷歌舞稍列於
　大樂金石羽旄之飾為壮麗於往時矣
宣武帝正始中詔太常修營樂器時張陽子等七人頗
　解雅樂正聲八𦙍文武二舞鐘磬管弦登歌聲調皆
　令教習
孝明帝先是陳仲儒自江南歸國頗閑樂事請依京房
　立準以調八音詔不許正光中詔王延明與門生信
　都芳博采古今樂事芳後集餘器物准圗二十餘事
　而不得在樂署
武帝永熙二年祖瑩請改韶武舞名宗廟用宫縣舞人
　冠服詔樂以大成為名二舞依舊為文武
北齊文宣帝初尚未改舊章後祖珽采魏王延明信都
　芳等所著樂説而定正聲始具官縣之器仍雜西涼
　之曲樂名廣成而無所號所謂洛陽舊樂也
武成帝始定四郊宗廟之樂羣臣入出奏肆夏牲入出
　薦毛血奏昭夏迎送神及皇帝初亞獻禮五方上帝
　並奏髙明之樂為覆燾之舞皇帝入壇門升壇飲福
　就燎位還便殿並奏皇夏以髙祖配享奏武徳之樂
　為昭烈之舞祼地奏登歌四時祭廟禘祫六代五代
　諸神室並奏始陛之樂為恢祚之舞神武神室奏武
　徳舞昭烈文襄神室奏文徳舞宣政文宣神室奏文
　正舞光大孝昭神室奏文明舞休徳餘同四郊禮其
　時郊廟宴享皆魏代故西涼伎即晉初舊聲魏太武
　平涼所得也鼓吹朱鷺等二十曲皆改古名以叙功
　徳諸州鎮戍各給鼓吹樂人多少各以大小等級為
　差其雜樂琵琶五絃歌舞之伎自文襄已來皆所愛
　好至河清以後傳習尤盛
後主唯賞胡戎樂耽愛無已自能度曲親執樂器别采
　新聲為無愁曲極於哀思
後周文帝平江陵大獲梁氏樂器及建六官乃令有司
　詳定郊廟樂歌舞各有差
武帝天和初造山雲舞以備六代南北郊雩壇太廟禘
　祫時享朝日夕月降神獻熟以次用大夏大濩大武
　正徳武徳山雲之舞建徳二年六代樂成奏於崇徳
　殿宫縣依梁三十六架皇帝出入奏皇夏太子出入
　奏肆夏王公出入奏驁夏五等諸侯元日獻玉帛奏
　納夏宴族人奏旅夏大㑹至尊執爵奏登歌十八曲
　食舉奏深夏舞六舞於是正定雅音為郊廟樂創造
　鐘律頗得其宜其後又得康國龜兹等樂更雜以髙
　昌之舊並於大司樂習焉
宣帝改前代鼔吹制為十五曲述受魏禪及戰功事帝每
　晨出夜還恒陳鼓吹公私頓弊以至於亡
隋文帝初因周樂俄沛公鄭譯請更修正聲律詔太常
　牛𢎞博士何妥等議正樂然淪謬既乆積年議不定
　九年平陳獲宋齊舊樂詔於太常置清商署以受之
　求得陳太樂令蔡子元于普明等復居其職隋代雅
　樂唯奏黄鐘一宫郊廟朝享用一調迎氣用五調舊
　工更盡其餘聲律皆不復通牛𢎞又修皇后房内之
　樂文帝嘗作歌二首名地厚天髙託言夫妻之義因
　取為房内曲於是牛𢎞姚察虞世基等共議周制通
　為六代之樂四時祭祀分而用之以六樂配十二調
　今既與祭法有别乃以神祇位次分樂配焉乃奏黄
　鐘歌大吕以祀圎丘奏太蔟歌應鐘以祭方澤奏姑
　洗歌南吕祀五郊神州奏蕤賔歌林鐘以享宗廟奏
　夷則歌小吕以祭社稷先農奏無射歌夾鐘以祭廵
　守方岳同用文武二舞圎丘降神八變宗廟禘祫降
　神九變皆用昭夏其餘享祀皆一變皇帝出入奏皇
　夏羣官出入奏肆夏舉酒上壽奏需夏迎送神奏昭
　夏薦獻郊廟奏咸夏宴享殿上奏登歌並文武舞合
　為八曲又迎氣五郊奏宫商角徴羽五引月令所謂
　孟春其音角是也合天髙地厚通為十五曲人君食
　用當月之律以調暢四體令得時氣之和祭祀既已
　分樂迎氣臨軒朝㑹並用當月之律欲感人君性情
　允協隂陽之序並撰歌詩三十首詔令施用
煬帝詔修髙祖廟樂唯新造髙祖歌九首禮樂之事竟
　無成功帝頗耽滛曲搜周齊梁陳樂工子弟三百餘
　人倡優雜揉哀管滛絃皆出鄴城之下髙齊舊曲也
唐太宗留心雅正貞觀之初合考隋氏南北之樂乃命
　太常祖孝孫正宫調吕才習音韻張文收考律吕平
　其散濫為之折𠂻漢已來郊社明堂有夕牲迎神登
　歌等曲近代加祼地迎性飲福酒今夕牲祼地不用
　樂公卿攝事又去飲福之樂周享神以夏為名宋以
　永為名梁以雅為名後周亦以夏為名隋氏因之今
　國家以和為名旋宫之樂乆喪漢章帝時鮑鄴始請
　用之順帝陽嘉中復廢累代為黄鐘一均變極七音
　則唯擊七鐘五鐘廢而不擊反謂之啞鐘祖孝孫始
　為旋宫之法造十二和樂合四十八曲八十四調初
　太宗為秦王破劉武周軍中作秦王破陣樂名七徳
　舞又太宗生於慶善宫正觀二年幸之宴從臣賞賜
　同里作功成慶善樂號九功舞元日冬至朝㑹慶賀
　同奏二舞
髙宗作上元舞其樂有上元二儀三才四時五行六律
　七政八風九宫十洲得一慶雲之曲通文武二舞謂
　之三大舞
玄宗開元中又造三和共十五和曰元和順和永和肅
　和雍和壽和太和舒和休和昭和祴和正和承和豐
　和宣和又制文舞朝廷謂之九功舞武舞謂之七徳
　舞樂用鐘磬柷敔等謂之雅樂唯郊廟元㑹冬至及
　册命大禮則辨其曲度章服而分始終之次初髙祖
　即位仍隋制設九部樂曰燕樂伎清商伎西涼伎天
　竺伎髙麗伎龜兹伎安國伎疏勒伎康國伎及太宗
　平髙昌收其樂揔為十部樂開元中升胡部於堂上
　又作龍池樂以初賜第隆慶坊坊南地變為池又作
　聖壽樂小破陣樂舞者被甲胄又作光聖樂以歌王
　迹所興又作夜半樂還京樂以自潞州還京夜半誅
　韋后凡樂人音聲太常子弟生數萬人教於梨園謂
　之梨園弟子自周陳已後雅鄭淆襍至隋始分雅俗
　二部唐自髙祖太宗作三大舞襍用於燕樂其他諸
　曲出於一時之作雖非純尚不至於滛放𤣥宗以散
　樂分為二部堂下立奏謂之立部伎堂上坐奏謂之
　坐部伎因以生日名節君臣共為荒樂
五代之亂禮樂之制寂然無聞
周世宗留意雅樂時王朴竇儼俱號知音顯徳六年詔
　朴儼考正雅樂朴以為十二律管互吹莫得其真乃
　依京房為準以九尺之弦十三依管長短寸分設柱
　用七聲為均其樂乃和朴復以古累黍法審度造律
　以定六律六吕旋相為宫之義
宋太祖建隆三年有司請改一代樂名并太廟四室酌
　獻迎送神樂章詔竇儼撰進四月儼新定舞曲樂章
　文為文徳之舞武為武功之舞祭天用髙安之曲祭
　地用靖安之曲宗廟用理安之曲天地宗廟登歌用
　嘉安之曲皇帝臨軒用隆安之曲王公出入用正安
　皇帝飲食用和安皇帝受朝皇后入宫用順安皇太
　子出入用良安正冬朝㑹登歌用永安郊廟爼入用
　豐安登享酌獻飲福受胙用禧安五月儼上廟室舞
　名并登歌辭僖祖舞大善奏大善之曲順祖舞太寧
　奏太寧之曲翼祖舞大順奏大順之曲宣祖舞大慶
　奏大慶之曲乾徳元年陶榖上祀感生帝樂曲降神
　用大安太尉行禮用保安奠玉幣用慶安司徒奉爼
　用咸安酌獻用崇安飲福用廣安亞終獻用文安送
　神用普安四年和峴言郊廟殿庭通用文徳武功之
　舞其綴兆未稱武徳之形容陛下以揖遜受禪宜先
　奏文舞殿庭所用文舞請改為𤣥徳升聞之舞又陛
　下以神武定海内次奏武舞請改為天下大定之舞
　而文徳武功二舞請於郊廟仍舊通用又按唐正觀
　中張文收采古朱鴈天馬之義制景雲清河歌名曰
　讌樂元㑹第二奏是也伏見今春有進甘露嘉禾紫
　芝緣毛龜白兔欲依月律撰五瑞各一曲朝㑹登歌
　首奏之先是帝每謂雅樂聲髙不合中和因詔和峴
　討論峴以王朴律尺短於景表銅臬知今樂聲之髙
　皆由於此帝乃令依古法别造新尺并黄鐘九寸管
　令工人品校其聲果下於朴管一律乃下尚書集官
　議定重造十二律管取聲自此雅音和暢後峴又作
　四瑞樂章以備登歌
太宗集萬國朝天樂曲平晉樂曲同和之舞定功之舞
　二曲樂譜二曲樂章至道元年新増琴為九弦曰君
　臣文武禮樂正民心阮為五弦曰金木水火土别造
　新譜俾太常樂工肄習之以備登薦淳化三年和㠓
　上言兄峴請改定殿庭舞名今登歌五瑞之曲已從
　改制請改𤣥徳升聞之舞為天下化成之舞天下大
　定為威加海内之舞舞有六變每變各有樂章歌詠
　太祖功徳詔可
眞宗景祐中先是太常燕肅建言金石不調願以王朴
　律準更加攷校詔李照宋祁共領其事明年金石一
　部成照因言金石之音與朴律準已協然比古樂差
　髙五律比禁坊樂差髙二律臣願制管以調度尺成
　乃下太常四律於是詔鄧保信與照改作金石命聶
　冠卿檢閲相府緫領焉帝乃親制雅樂聲譜及郊廟
　樂章二十一曲又詔吕夷簡等分造樂章參施郊祀
　其後議者以李照立黍累尺為非乃於樂書刪去李
　照樂事一節詔張方平與宋祁同共刪潤
仁宗皇祐中王堯臣等議國朝樂宜名曰大安其祀感
　生帝大安曲請更為元安又詔胡瑗范鎮司馬光考
　正大樂鎮上疏論律尺之法
神宗元豐中詔范鎮與劉几定樂鎮曰定樂當先正律
　又乞訪求真黍以定黄鐘而劉几即用李照樂加用
　四清聲而奏樂成詔罷局
哲宗即位鎮欲造樂獻之乃先請致仕得謝請太府銅
　為之逾年乃成比李照樂下一律有竒詔以樂下太
　常實元祐三年也
　　愚按樂者聖王所以象功徳移風俗動天地而感
　　鬼神者也故聲音之和怨繫邦國之治亂豈徒以
　　悦耳目娛心志而已哉三代以降帝王雅樂不行
　　於天下齊王對孟子已謂直好世俗之樂魏文侯
　　聼古樂則惟恐卧聖人所以放鄭聲正雅頌其以
　　是歟然則漢世惟以鄭聲施朝廷河間雅樂存而
　　不御非一日之故矣吁禮樂不興則刑罰不中刑
　　罰不中則民無所措手足後世姦聲靡樂流為教
　　坊倡優之一技而欲求治古若奚可哉故歴代樂
　　名雖非此書所繫亦備抄録有志於禮樂者得以
　　考世變之所趨焉
　　　度
度亦以絲起隋志曰𧖟所吐絲為忽十忽為杪十杪為
毫十毫為釐十釐為分周禮玊人璧羨度尺好三寸以
為度蔡西山曰其好三寸所以為璧也裁其兩旁以益
上下所以為羡也袤十寸廣八寸所以為度尺也則周
家十寸八寸皆為尺矣陳氏曰以十寸之尺起度則十
尺為丈十丈為引以八寸之尺起度則八尺為尋倍尋
為常說文曰周制寸咫尺尋常仞皆以人體為法又周
以八寸為尺人長八尺故曰丈夫説苑曰一粟為一分
十分為一寸易緯通卦驗以十馬尾為一分(又九十黍/度黄鐘之)
(長凡黍實於管中則十三黍三分黍之一/而滿一分積九十分則千有二百黍矣)
度者分寸尺丈引也謂之五度本起黄鐘之長以子榖
秬黍中者(孟康曰子北方黒謂黒黍顏師古曰子穀猶/言穀子秬即黒泰無取北方為號中者不大)
(不小/也)一黍之廣度之九十分黄鐘之長一為一分十分
為寸十寸為尺十尺為丈十丈為引而五度審矣(見漢/志)
　　　周尺說(古錢并/尺圖附)○武夷清碧杜氏刻本
　　　　　　　　　　　　　尺以五寸為準
　　　　　　　　　　　　　兩之則一尺
　
　
　
　
　
形而上者謂之道形而下者謂之器何器非道何道非
器初未嘗以精粗别也土龍固可棄於既禱之餘而筌
蹄不可遽忘於求魚兎之始予作律本義欲各從諸法
裁管候氣以求其應然必度知長短之梗槩而製之可
也自漢亡世無正尺於今千有餘載矣律度量權衡靡
有孑遺度無自而起漢志所謂秬黍之中者空言雖存
定形何在諸儒心竭於思口弊於議卒不能决蓋不得
古物終不復見古人之制理勢然也惟晉太始中中書
監荀勗尺校古物七品多合一曰姑洗玉律二曰小吕
三曰西京銅望臬四曰金錯望臬五曰銅斛六曰古錢
七曰建武銅尺依尺鑄律時得漢時故鐘吹律命之皆
應然時好推遷諸代異制亦莫永傳隋書載尺有十五
等以荀尺為本大槩周尺漢劉歆尺建武銅尺宋祖沖
之所傳尺皆與荀氏一體晉田父玉尺得一尺二分二
釐一毫漢官尺得一尺三分七毫(晉時始平掘地得古/尺以校荀尺短四分)
(與漢官尺相近先是阮咸謂荀尺短管聲髙後得此尺/世遂稱咸為神解然識者議之曰據無聞之一尺駁周)
(之二/器)魏杜夔尺得一尺四分七釐(魏陳留王景元四年/劉徽注九章云王莽)
(時劉歆斛尺弱於今尺四分五釐比魏尺其斛深九寸/五分五釐即晉荀勗所云杜夔尺長於今尺四分半也)
晉後尺得一尺六分二釐(江東/所用)魏前尺得一尺二寸七
釐中尺得一尺二寸一分一釐後尺得一尺二寸八分
一釐(即開皇官尺/及後周市尺)東魏後尺得一尺五分八毫銀錯銅
龠尺及後周玉尺得一尺一寸五分八釐宋氏尺得一
尺六分四釐萬寳常水尺得一尺一寸八分六釐劉曜
渾儀尺得一尺五分梁朝俗閒尺得一尺七分一釐自
時厥後荀尺亦莫傳用唐有張文收律尺有景表尺五
代有王朴律尺雖皆見稱於時而非古物維則太府寺
有尺四等又髙若訥嘗校古尺十五等李照胡翼之鄧
保信各有黍尺崇寧中魏漢律乞用聖上指尺紹興中
内出金字牙尺二十八遂以其中皇祐二年所造大樂
中黍尺作景鐘然不知以何法累黍伊川程氏定周尺
以為當省尺五寸五分弱而省尺之度卒難攷詳紫陽
朱氏家禮載司馬氏及攷定雅樂黄鐘尺不明言長短
則周尺之制迄無成説獨丁度建言歴代尺度屢改惟
劉歆制銅斛之世所鑄錯刀大泉五十王莽天鳳中鑄
貨布貨泉之𩔖不聞後世有鑄者遂以此四物參校分
寸正同伏況經籍制度皆起周世劉歆術業之博祖沖
之筭數之妙晉荀氏之詳密既合姬周之尺則最為可
法者焉(唐景表尺以貨布等校之則景表尺長六分有/竒王朴律尺又比漢錢尺長二分有竒其阮逸)
(胡氏鄧保信並李照用/太府寺等尺其制彌長)今據丁議則與荀尺同而周漢
之制可攷但惜其事尋罷今不見此四物則丁尺亦無
傳予偶得大泉五十貨布貨泉三品按漢制王莽更造
大錢徑寸二分文曰大泉五十天鳳五年作貨布長二
寸五分廣一寸首長八分有竒廣八分其圜好徑二分
半足枝長八分閒廣二分其文右曰貨左曰布貨泉徑
一寸文右曰貨左曰泉試以貨布一分為率參較其首
身足枝長廣之數以為尺又以大泉之寸二分貨泉之
徑寸較之彼此豪髪無差乃始自信按慶元令諸度量
衡以北方秬黍中者為準調鐘律測晷景合藥劑制冠
冕則準式用之計此則為丁尺荀尺漢尺周尺而鐘律
可作矣嗟夫晉荀氏得古物七而尺初定丁氏得古物
四而尺再定予又得古物三而尺三定夫荀氏之尺不
能壽於今而壽荀丁之尺者又上於荀氏數百載以議
者攷古若是之難也又知遺物之不易得或者乃曰逸
廵守禮云八寸為尺許氏説文云周制以八寸為尺今
以十寸為周尺可乎曰周官玉人鎮圭尺有二寸亘圭
九寸使八寸為尺當云亘圭尺有一寸按鄭氏註王制
云周以十寸為尺蓋六國時多變亂法度或云周尺八
寸則逸禮説文失於未審鄭氏為得之或又曰王制云
古者以周尺八尺為歩今以周尺六尺四寸為歩白虎
通云八寸為尺則漢尺當周八寸今以周漢同度可乎
曰王制雖漢儒所録然攷其文義乃言歩之長短謂周
以八十寸為歩漢以六十四寸為歩非以是論尺則二
代之度本不殊也況荀氏嘗以周漢七物較之乎因為
之記将有用於協律焉
　　　量
其法用銅為之外圎内方上為斛下為斗左耳為升右
耳為合龠
量者龠合升斗斛也謂之五量所以量多少也本起於
黄鐘之龠以子榖秬黍中者千有二百實其龠以井水
準其槩十龠為合十合為升十升為斗十斗為斛而五
量加矣(按十龠當/作合龠)
儀禮聘禮云十斗曰斛十六斗曰藪(色縷/切)十藪曰秉秉
十六斛左氏昭三年齊舊四量豆區釡鍾四升為豆各
自其四以登於釡釡十則鍾(注云四豆為區區斗六升/四區為釡釡六斗四升鍾)
(六斛/四斗)
　　　衡
衡者銖兩斤鈞石也謂之五權所以稱物平施知輕重
也本起於黄鐘之重一龠容千二百黍重十二銖兩之
得二十四銖為兩(象二十/四氣)十六兩為斤(得三百八十四/銖象易二篇之)
　三十斤為鈞(象一/月)四鈞為石(象四/時)權與物鈞而生衡
衡運生規規圎生矩矩方生繩繩直生準準正則平衡
而鈞權矣是謂五則大小有準輕重有數各應其象五
權謹矣
　
　
　
　
　
　
　
　尚書通考卷四
欽定四庫全書
　尚書通考卷五　　　　　元　黄鎮成　撰
　　　五禮
　吉凶軍賓嘉(修之所以同/天下之風俗)
孔穎達曰周禮大宗伯云以吉禮事邦國之鬼神示以
凶禮哀邦國之憂以賓禮親邦國以軍禮同邦國以嘉
禮親萬民之婚姻知五禮謂此也帝王之名古今之禮
或殊而以周之五禮為此五禮者以帝王相承事有損
益後代之禮亦當是前代禮也
吉禮之别十有二
　以禋祀祀昊天上帝　以實柴祀日月星辰
　以槱燎祀(司中司命/飌師兩師)　以血祭祭社稷五祀五嶽
　以貍沈祭山林川澤　以疈辜祭四方百物
　以肆獻祼享先王　　以饋食享先王
　以祠春享先王　　　以禴夏享先王
　以嘗秋享先王　　　以烝冬享先王
凶禮之别有五
　以喪禮哀死亡　　　以凶禮哀凶札
　以弔禮哀禍烖　　　以禬禮哀圍敗
　以恤禮哀冦亂
賓禮之别有八
　春見曰朝　夏見曰宗　秋見曰覲　冬見曰遇
　時見曰㑹　殷見曰同　時聘曰問　殷頫曰視
軍禮之别有五
　大師之禮用衆也　　大均之禮恤衆也
　大田之禮簡衆也　　大役之禮任衆也
　大封之禮合衆也
嘉禮之别有六
　以飲食之禮親宗族兄弟
　以冠昏之禮親成男女
　以賓射之禮親故舊朋友
　以饗燕之禮親四方之賓客
　以脤膰之禮親兄弟之國
　以賀慶之禮親異姓之國
　　愚按周禮五禮吳才老以為唐虞時無此只是五
　　典之禮然吉凶軍賔嘉有天下者不能一日闕此
　　如律度量衡之𩔖修之恐其廢墜也但其目之凡
　　則或損或益未可知耳
　　　五玉(五等諸侯所執/者即五瑞也)
　　　三帛
　諸侯世子執纁　公之孤執𤣥　附庸之君執黄
穎達曰周禮典命凡諸侯之適子誓於天子攝其君則
下其君之禮一等未誓則以皮帛繼子男之下公之孤
四命以皮帛眡小國之君是諸侯世子公之孤執帛也
附庸雖則無文而為南面之君是一國之主春秋時附
庸之君適魯皆稱來朝未有爵命不得執玉則亦繼小
國之君同執帛也經言三帛必有三色所云纁𤣥黄者
孔云或有所據未知出何書也王肅云三帛纁𤣥黄也
附庸與諸侯之適子公之孤執皮帛其執之帛未詳聞
或曰孤執𤣥諸侯之適子執纁附庸執黄王肅之注尚
書其言多同孔傳周禮孤與世子皆執皮帛鄭𤣥云皮
帛者束帛而表之以皮為之飾皮虎豹皮也此三帛不
言皮於時未以皮為飾
　　　二生
　卿執羔　　　　　　　　大夫執鴈
頴達曰此皆大宗伯文也鄭𤣥曰羔小羊取其羣而不
失其𩔖也鴈取其候時而行也雉取其守介死不失節
也曲禮云飾羔鴈者以繢謂衣之以布而又畫之雉執
之無飾士相見禮卿大夫飾贄以布不言繢此諸侯之
臣與天子之臣異也鄭之此言論周之禮耳虞時每事
猶質羔鴈不必有飾
　　　一死　贄(緫言六贄/)
　士執雉
頴達曰曲禮云諸侯圭卿羔大夫鴈士雉雉不可生知
一死是雉二生是羔鴈也鄭𤣥云贄之言至所執以自
至也
　　　如五器
劉侍講曰如同也五器即五禮之器也周禮六器六摯
即舜之遺法也
　愚按穎達曰器謂圭璧即五玉是也夏氏曰以物言
　則曰玉以寳言則曰瑞以形言則曰器今云周禮六
　器則此五器當是柴望禮神之物經文序於五禮之
　下非其次矣周禮六器禮天地四方今闕其一非其
　比矣且如者亦審其同而辨其偽之意盖諸侯以五
　玉來見天子而天子又合符之班瑞受終之事也如
　器廵狩之事也
　　　五載一廵守羣后四朝
　一年(天子廵守四岳四方諸/侯各覲於方嶽之下)　二年(東方諸侯來朝/於天子之國)
　三年(南方諸侯來朝/於天子之國)　　　　四年(西方諸侯來朝/於天子之國)
　五年(北方諸侯來朝/於天子之國)
林氏曰天子廵狩則有協時月日以下等事諸侯來朝
則有敷奏以言以下等事
　　　肇十有二州封十有二山濬川
　冀州(其山鎮曰霍山○分東恒山之地為/并州分東北醫無閭之地為幽州)
　并州(其山鎮/曰恒山)　　　　幽州(其山鎮曰/醫無閭)
　兖州(其山鎮/曰岱山)　　　　青州(其山鎮曰沂山○分東/北遼東等處為營州)
　營州　　　　　　　徐州
　荆州(其山鎮/曰衡山)　　　　揚州(其山鎮/曰㑹稽)
　豫州(其山鎮/曰華山)　　　　梁州
　雍州(其山鎮/曰嶽山)
周禮職方氏有九州無徐梁營
爾雅有幽營無梁青
龜山楊氏曰十二州九州或分或合因時而已不必彊
為之說
　　　象以典刑流宥五刑鞭作官刑扑作教刑金作
　　　贖刑眚災肆赦怙終賊刑欽哉欽哉惟刑之恤
　　　哉
　
　
　
　
　
　
　
蔡氏曰象如天之垂象以示人示人以常刑五刑之正
也所以待夫元惡大憝殺人傷人穿窬滛放凡罪之不
可宥者也流宥五刑所以待夫罪之稍輕雖入於五刑
而情可矜法可疑與夫親貴勲勞而不可加以刑者則
以此而寛之也鞭作官刑者木末垂革官府之刑也(朱/子)
(曰自有一項刑治官府之胥吏如/周禮治胥吏鞭五百鞭三百之𩔖)扑作教刑者夏楚二
物學校之刑也(朱子曰凡教人之事有不率者則/用此刑鞭扑之如侯明撻記之𩔖)皆以
待夫罪之輕者金作贖刑者盖罪之極輕雖入於鞭扑
之刑而情法猶有可議者也此五句者從重入輕各有
條理法之正也眚災肆赦者過誤而不幸入於刑則不
待流宥金贖而直赦之也怙終賊刑者有恃而再犯則
雖當宥當贖亦必刑之此二句或由重而即輕或由輕
而即重盖用法之權衡所謂法外意也雖其輕重取舍
不同然欽恤之意則未始不行乎其間也盖其輕重毫
釐之間各有攸當者乃天討不易之定理而欽恤之意
行乎其間則可以見聖人好生之本心也
朱子曰流專以宥肉刑而不下及於鞭扑贖専以待鞭
扑而不上及於肉刑則其輕重之間未嘗不致詳也至
於過誤必赦故犯必誅之法則又權衡夫五者之内欽
恤之㫖則常通貫乎七者之中此聖人制刑明辟之意
至精至密一一皆從廣大虛明心中流出而非私智之
所為也
　　　流共工于幽洲放驩兠于崇山竄三苖于三危
　　　殛鯀于羽山
　流(如水之/流也)
　共工(静言庸違象㳟滔天○左傳文十八年少皡氏/有不才子毁信廢忠崇飾惡言靖譖庸違服䜛)
　　　(蒐慝以誣盛德天下之民/謂之窮竒杜預云即共工)
　幽洲(北裔之地水中可居曰洲○史記作幽陵括地/志云故龔城在檀州燕樂縣界故老傳舜流共)
　　　(工于/此)
穎達曰釋水文李廵曰四方有水中央髙獨可居故曰
洲天地之勢四邊有水鄒衍書說九州之外有瀛海環
之是九州居水内故以州為名共在一洲之上分之為
九耳州取水内為名故引爾雅解州也投之四裔裔訓
逺也當在九州之外而言於幽州者在州境之北邊也
禹貢羽山在徐州三危在雍州故知北裔在幽州流四
凶在治水前於時未作十二州而云幽州者史據後定
言之
　放(置之於此不/得他適也)
　驩兠(驩兠曰共工方鳩僝功○孔氏曰黨於共工罪/惡同○左傳曰帝鴻氏有不才子掩義隠賊好)
　　　(行凶德醜𩔖惡物頑嚚不友是與比周天下之/民謂之渾沌杜預曰即驩兠也帝鴻黄帝也)
　崇山(南裔之山在今澧州○朱子/曰或云在今澧州慈利縣)
穎達曰禹貢無崇山不知其處盖在衡嶺之南也
　竄(則驅逐/禁錮之)
　三苖(國名在江南荆揚之間恃險為亂者也○孔氏/曰縉雲氏之後為諸侯號饕餮○左傳縉雲氏)
　　　(有不才子貪於飲食冒於貨賄侵欲崇侈不可/盈厭聚歛積實不知紀極不念孤寡不恤貧匱)
　　　(天下之民以比三凶謂之饕餮杜預曰縉雲黄/帝時官名非帝子孫故以比三凶貪財曰饕貪)
　　　(食曰餮吴起云三苖之國左洞庭右/彭蠡今江州鄂州岳州三苖之地也)
　　一危(西裔之地即雍之所謂三危既宅者○括地志/云三危山有三峯故曰三危俗亦名卑羽山在)
　　　(沙州燉煌縣/東南三十里)
　殛(則拘囚/困苦之)
　鯀(方命圯族績用弗成○左傳顓頊氏有不才子不/可教訓不知話言告之則頑舍之則嚚傲狠明德)
　　　(以亂天常天下之民謂之檮杌杜預/云即鯀也檮杌凶頑無儔匹之謂)
穎達曰祭法以鯀障洪水故列諸祀典功雖不就為罪
稍輕故後言之
　羽山(東裔之山即徐之蒙羽其藝者/括地志云在沂州臨沂縣界)
穎達曰漢書地理志云羽山在東海郡祝其縣西南海
水漸及故言在海中也
　　　二十有八載帝乃殂落
堯十六歳自唐侯升為天子　在位七十載
試舜三載　　　　又老不聽政二十有八載
　在位通計一百丹一年壽一百十六歳
　　　咨二十有二人(四岳九官十二牧也周官言内/有百揆四岳外有州牧侯伯盖)
　　　　(百揆者所以統庶官而四/岳者所以統十二牧也)
　十二牧(十二州/之牧也)
　四岳(所領四方諸侯/有在朝者也)
　伯禹(姒姓崇伯鯀之子也○穎達曰賈逵云崇國名/伯爵也禹代鯀為崇伯入為天子司空以其伯)
　　　(爵故稱/伯禹)
　稷(田正官稷名棄/姓姬氏封於邰)
　契(臣名姓子氏封於商/稷契皆帝嚳之子)
　
　
　
　
　
　
　
　
　　　五品
父子　君臣　夫婦　長幼　朋友(五者之名/位等級也)
　　　五教
有親　有義　有别　有序　有信(以五者當然之/理而為教令也)
蔡氏曰五者之理出於人心之本然非有彊而後能者
自其拘於氣質之偏溺於物欲之蔽始有昧於其理而
不相親愛不相遜順者於是使之敬以敷教而又寛裕
以待之使之優游浸漬以漸而入則其天性之真自然
呈露不能自已而無無恥之患矣
唐聖任曰命稷而後命契富而後教之序也
　臯陶(臣名○左傳文十八年太史克曰昔髙陽氏有/才子八人蒼舒隤敳禱戭大臨龎降庭堅仲容)
　　　(叔達杜氏曰此即垂益禹/臯陶之倫庭堅即臯陶字)
　　　五刑有服五服三就(服服其罪也吕刑所謂上/服下服是也○孔氏曰服)
　　　(從/也)
孔氏曰大罪於原野大夫於朝士於市穎達曰行刑當
就三處惟謂大辟罪耳魯語云刑五而已無有隐者天
刑用甲兵次刑斧鉞中刑刀鋸其次鑚筰薄刑鞭扑以
威民大者陳之原野小者致之市朝五刑三次是無隐
也孔用彼為說
蔡氏曰孔氏不知何據竊恐惟大辟棄之於市宫辟則
下𧖟室餘刑亦就屏處盖非死刑不欲使風中其瘡誤
而至死聖人之仁也
　　　五流有宅五宅三居(五等象刑之當宥者也流/雖有五而宅之但為三等)
　　　　(之/居)
孔氏曰大罪四裔次九州之外次千里之外
王十朋曰命臯陶次於契刑所以弼教也
夏氏曰舜命契教以一言曰寛命臯陶教以一言曰明
簡而易守也
　垂(臣名有巧思荘子曰/攦工垂之指即此也)
　殳斨伯與(三臣名也殳以積竹為兵建兵車者斨方/銎斧也古者多以其所能為名殳斨豈能)
　　　(為二器/者歟)
　共工(曲禮六工有土工金工木工獸工草工周禮有/攻木之工攻金之工攻皮之工設色之工摶埴)
　　　(之工皆/是也)
　益(孔氏曰臯/陶之子也)
　虞(掌山澤之官周禮/虞衡屬於夏官)
　朱虎熊羆(四臣/名)
孔氏曰垂益所讓四臣皆在元凱之中左氏文十八年
太史克曰髙辛氏有才子八人伯奮仲堪叔獻季仲伯
虎仲熊叔豹季貍杜氏曰此即稷契朱虎熊羆之倫
蔡氏曰意以獸為名者亦以其能服是獸而得名歟
史記曰朱虎熊羆為伯益之佐前殳斨伯與亦為垂之
佐也
　伯夷(臣名/姜姓)
穎達曰鄭語云姜伯夷之後也伯夷能禮於神以佐堯
是伯夷為姜姓也
　三禮(祀天神享人鬼/祭地祗之禮也)
　秩宗(主敘次百神之官而專以秩宗名之者盖以宗/廟為主周禮亦謂之宗伯而都家皆有宗人之)
　　　(官以掌祭祀之/事亦此意也)
孔氏曰宗尊也主郊廟之官
穎達曰主郊廟之官掌叙鬼神尊卑故以秩宗為名郊
謂祭天南郊祭地北郊廟謂祭先祖即周禮所謂天神
人鬼地祇之禮是也
周禮大宗伯掌建邦之天神人鬼地祇之禮也以吉禮
事邦國之鬼神祇
　䕫(臣名/)
　　　詩言志歌永言聲依永律和聲八音克諧無相
　　　奪倫
蔡氏曰心有所之必形於言既形於言則必有長短之
節既有長短則必有髙下清濁之殊故曰聲依永聲者
宫商角徴羽也大抵歌聲長而濁者為宫以漸而清且
短則為商為角為徴為羽所謂聲依永也既有長短清
濁則又必以十二律和之乃能成文而不亂假令黄鐘
為宫則太蔟為商姑洗為角林鐘為徴南吕為羽盖以
三分損益隔八相生而得之餘律皆然即禮運所謂五
聲六律十二管還相為宫所謂律和聲也人聲既和乃
以其聲被之八音而為樂則無不諧協而不相侵亂失
其倫次
　愚按宫商角徴羽為次者取其聲之髙下以漸而短
　者而言盖黄鐘之律九寸太簇八寸姑洗七寸有竒
　林鐘六寸南吕五寸有竒其寸之長短皆以三分損
　益隔八相生而得之若以相生之法論之則當以宫
　徴商羽角為次假令黄鐘為宫下生林鐘為徴又上
　生太蔟為商又下生南吕為羽又上生姑洗為角非
　以宫商角徴羽為隔八相生之次也
朱子曰詩之作本言志而已方其詩也未有歌也及其
歌也未有樂也以聲依永以律和聲則樂乃為詩而作
非詩為樂而作也詩出乎志者也樂出乎詩者也詩者
其本而樂者其末也
又曰古人作詩亦是說他心下所存事人便將他詩來
歌其聲之清濁長短各依他作詩之語言却將律來調
和其聲今人却又安排下腔調然後做言語去合腔子
豈不是倒了却是永依聲也古人是以樂去就他詩後
世是以詩去就他樂如何解興起得人
又曰音律如尖塔様濶者濁聲尖者清聲宫以下則太
濁羽以上則太清皆不可為樂惟五聲者中聲也
新安陳氏曰假令黄鐘為宫相去一律而太簇為啇又
相去一律而姑洗為角又相去二律而林鐘為徴相去
一律則音節和相去二律則音節逺故角徴之間近徴
收一聲比徴稍下曰變徴他皆然所以濟五聲之不及
也詳見律厯志及律吕新書等書
　　　八音
周禮春官太師播之以八音金石土革絲木匏竹注云
金鐘鎛也石磬也土塤也革鼓鼗也絲琴瑟也木柷敔
也匏笙也竹管簫也
　龍(臣名/)
　　　二十有二人(四岳所領諸侯有在朝者十二州/養民之官九官伯禹棄契臯陶垂)
　　　　(益伯夷/夔龍)
王氏曰百揆百官之首故先命禹養民治之先務故次
命稷富然後教故次命契刑以弼教故次命臯工立成
器以為天下利又治之末故次命垂如此治人者略備
矣然後及草木鳥獸故次命益民物如此則隆禮樂之
時也故次命夷夔禮先樂後故先夷後夔樂作則治功
成矣羣賢雖盛治功雖成苟䜛間得行則賢者不安前
功遂廢故命龍於末所以防䜛間衛羣賢以成其終猶
命十二牧而終以難任人夫子荅為邦而終以逺佞人
也
　　　舜生三十徴庸三十在位五十載陟方乃死
蔡氏曰陟方猶言升遐竹書紀年帝王之殁皆曰陟舜
生三十年堯方召用歴試三年居攝二十八年通三十
年乃即帝位又五十年而崩史記言舜廵狩崩於蒼梧
之野孟子言舜卒於鳴條未知孰是今零陵九疑有舜
冢皇極經世紀舜丙辰即位至禹十七年死通為一百
一十年
新安陳氏曰史於舜即位初惟載咨岳牧命九官即以
九載黜陟繼之篇末緫叙舜一生始終結之中間幾五
十年無事可見何也孔子曰舜有臣五人而天下治又
曰無為而治者其舜也與以此觀之舜惟得聖賢之臣
以共為故終身可恭已而無為也
　愚按經言三十徴庸三十在位禹謨三十有三載求
　禹禪位孟子曰舜薦禹於天十有七年正得一百一
　十年而孔氏又増服喪三年其一在三十之數為百
　一十二年盖採舜殂落之後有三載四海遏密八音
　及孟子有三年之喪畢之說然史既以舜始終年數
　緫括於後為有明文又合皇極經世所紀故朱子曰
　舜年百有十歳
　　　六府三事允治萬世永頼時乃功
　　　　六府三事圗
　　　　　(六府用王炎說/三事用蔡傳)
　愚按此圗可見功成作樂之意盖始者六府之所以
　修三事之所以和雖欲作樂不可彊也及其既修既
　和則沐浴膏澤而歌詠勤苦皆有自然之樂於斯時
　也聖人乃即其前日歌詠之言叶之律吕播之聲音
　而後樂始作也故六府三事之雜然而獨終之以九
　叙惟歌之一句傳曰必世後仁豈不信然
　　　人心惟危道心惟微惟精惟一允執厥中
　　　　帝王道統傳授之圖
　　　　　　　　　惟精
　堯允執其中　舜禹允執厥中　湯建中　武建極
　　　　　　　　　惟一
　愚按中者無過不及大公至善之道也鄉隣有鬬而
　閉戸所謂無過也往救則過矣同室有鬬被髪纓冠
　而救之所謂無不及也閉户不救則不及矣上帝降
　𠂻不豐於聖不嗇於愚所謂大公也事理當然之極
　而無一毫私偽之雜所謂至善也常人之情氣質物
　欲流而罔覺天理民彞微而莫察知有人心而不知
　有道心所以失其中聖人則明睿所照精以不雜始
　終無間一以不貳道心為主而人心聽命所以得其
　中聖愚之相去逺矣其分則在乎中之存與否耳故
　自帝而王若堯之舍嫡傳賢舜之殛父興子湯武之
　征誅易位其變也為天地立心為生人立命為萬世
　開太平其常也聖人所以大過人者無他亦時中而
　已堯舜禹見而知之口傳面命湯武以來聞而知之
　躬行心得而書簡載述先後相符時雖異而聖則同
　也然則中之一字乃聖學相傳之統千萬世帝王之
　治法也後之欲法帝王之治者可不於是而求之乎
　　　舞干羽于兩階七旬有苖格
穎達曰釋言云干捍也孫炎曰干楯自蔽扞也以楯為
人扞通以干為楯名故孔氏云干為楯釋言又云纛翳
也郭璞云舞者持以自蔽翳也故明堂位云朱干玉戚
以舞大武戚斧也是武舞執斧執楯詩云左手執籥右
手秉翟是文舞執籥秉羽故干羽皆舞者所執
　　　天命有德五服五章哉
蔡氏曰五等之服自九章以至一章是也
周禮典命上公九命為伯衣服禮儀皆以九為節侯伯
七命皆以七為節子男五命以五為節
司服公之服自衮冕而下如王之服侯伯之服自鷩冕
而下如公之服子男之服自毳冕而下如侯伯之服孤
之服自希冕而下如子男之服卿大夫之服自𤣥冕而
下如孤之服士之服自皮弁而下如大夫之服
蔡元度曰公九章侯伯七章子男五章孤三章大夫一
章士服皮弁無章數
　　　禹曰予乗四載
蔡氏曰水乗舟陸乗車泥乗輴(丑輪/切)山乗樏(力追/切)輴史
記作橇(音/蕝)漢書作毳其状如箕㰅行泥上樏史記作橋
漢書作梮(居足/切)以鐵為之其形似錐長半寸施之履下
以上山不蹉跌也
　　　予決九川距四海濬畎澮距川
蔡氏曰九川九州之川也周禮一畝之間廣尺深尺曰
畎一同之間廣二尋深二仞曰澮畎澮之間有遂有溝
有洫皆通田間水道以小注大言畎澮而不及遂溝洫
者舉小大以包其餘也先決九川之水使各通於海次
濬畎澮之水使各通於川也
　愚按畎澮之制蔡氏但據周禮言之盖虞夏之制已
　無所考然少康有田一成有衆一旅與一甸六十四
　井五百一十二家之數略同則田制亦不甚異也
考工記匠人為溝洫耜廣五寸二耜為耦一耦之伐廣
尺深尺謂之􁆴田首倍之廣二尺深二尺謂之遂九夫
為井井閒廣四尺深四尺謂之溝方十里為成成間廣
八尺深八尺謂之洫方百里為同同間廣二尋深二仞
謂之澮専達於川凡天下之地勢兩山之間必有川焉
大川之上必有涂焉(注云三夫為屋屋具也一井之中/三屋九夫三三相具以出賦稅其)
(治溝也方十里為成成中容一甸甸方八里為出田稅/縁邊一里治洫方百里為同同中容四都六十四成方)
(六十里出田稅/縁邊十里治澮)
畎澮陳祥道曰書曰濬畎澮距川詩曰惟禹甸之語曰
禹盡力乎溝洫春秋傳曰少康之在虞思有田一成有
衆一旅則井田溝洫之制尚矣周官小司徒經土地而
井牧其田野九夫為井四井為邑四邑為丘四丘為甸
四甸為縣四縣為都以任地事而令貢賦遂人凡治野
夫間有遂遂上有逕十夫有溝溝上有畛百夫有洫洫
上有涂千夫有澮澮上有道萬夫有川川上有路以達
於畿考工記匠人為溝洫廣尺深尺謂之􁆴田首倍之
廣二尺深二尺謂之遂九夫為井井間廣四尺深四尺
謂之溝方十里為成成間廣八尺深八尺謂之洫方百
里為同同間廣二尋深二仞謂之澮司馬法六尺為歩
歩百為畝畮百為夫夫三為屋屋三為井井十為成成
十為通通十為終終十為同盖三屋為井井方一里九
夫四井為邑邑方二里三十六夫十六井為丘丘方四
里百四十四夫六十四井為甸甸方八里五百七十六
夫二百五十六井為縣縣方十六里二千三百四夫一
千二十四井為都都方三十二里九千二百一十六夫
康成以小司徒有邑甸縣都之别而此名與采邑同匠
人有􁆴遂溝洫澮之制而多寡與遂人異故言采地制
井田郷遂公邑制溝洫又謂鄉遂公邑之吏或促民以
公使不得恤其私諸侯專國之政或恣為貪暴稅民無
藝故畿内用夏貢邦國用商助賈公彦之徒遂以載師
自國中園㕓以至甸稍縣都皆無過十二是鄉遂及四
等公邑皆用貢而無助以明鄉遂特為溝洫而已然先
王之為井田也使所飲同井所食同田所居同㕓所服
同事出入相友守望相助疾病相扶持鄉遂六軍之所
寓豈庸各授之田而不為井法乎大田之詩言曽孫來
止而歌雨我公田遂及我私噫嘻之詩言春夏祈榖於
上帝而歌駿發爾私終三十里亦服爾耕十千維耦周
官遂人言興鋤旅師有鋤粟此鄉遂井田之事也鄭氏
以鄉遂無井田而又以遂人之法釋詩以一井之法釋
旅師是自戾也孟子曰鄉田同井請野九一而助則鄉
遂之為井田可知矣載師之所徴賦非一夫受田之法
而甸稍縣都皆無過十一則采地有不為井田可知矣
井田之制方里而井八家皆私百畆其中為公田而廬
舍在焉公田八十𤱔而家治十畝廬舍二十𤱔而家二
𤱔半廬舍在内貴人也公田次之重公也私田在外賤
私也民年二十受田六十歸田而任之也有期彊者有
所加予罷者有所罰辱而勸之也有法此民所以樂事
勸功而無憾於養生送死也先王之時上以仁撫下下
以義事上以仁撫下故先民而後公則駿發爾私是也
以義事上故先公而後已則雨我公田遂及我私是也
又私田稼不善則非吏公田稼不善則非民庸有鄉遂
公邑之吏促民以公使不恤其私者乎小司徒九夫為
井井間有溝自井地言之也遂人十夫有溝兼溝涂言
之也然遂人百夫有洫而匠人十里為成成間有洫則
九百夫之地遂人千夫有澮而匠人百里為同同間有
澮則九萬夫之地其不同何邪成間有洫非一成之地
包以一洫而已謂其間有洫同間有澮非一同之地包
以一澮而已謂其間有澮也成與同地之廣者也洫與
澮溝之大者也於成舉洫於同舉澮亦其大略云耳
前漢志曰理民之道地著為本故必建步立畮正其經
界六尺為歩歩百為畝畝百為夫夫三為屋屋三為井
井方一里是為九夫八家共之各受私田百畮公田十
畝是為八百八十畮餘二十畝以為廬舍出入相友守
望相助疾病相救
夏貢商助周徹校數歳之中以為常者夏后氏之貢也
借民力以治公田者商人之助也兼貢助而通行者周
人之徹也周官載師園㕓二十而一近郊十一逺郊二
十而三甸稍縣都皆無過十二閭師任農以耕事貢九
榖司稼廵野觀稼以年之上下出斂法此周之貢法也
詩曰雨我公田遂及我私旅師有鋤粟許慎釋鋤為助
孟子曰九一而助榖梁曰十一藉而不稅此周之助法
藉而不稅同乎商(王制古者公田藉而/不稅鄭氏以為商制)其貢法以年上
下則異乎夏然夏之民畊五十畮而以五畮貢商之民
耕七十畮而以七畮助皆什内之一周之民畊百畮以
公田十徹助什外之一孟子言其實皆什一者以其法
雖少異而其實不離什一也孟子曰請野九一而助國
中什一使自賦九一自地言之也什一自物言之也鄭
氏釋匠人謂通其率以什一為正穎達之徒申之謂助
則九而貢一貢則什而貢一通率為什一是助之所取
者重貢之所取者輕非孟子之意也夏商周之授田其
畮數不同何也禹貢於九州之地或言土或言作或言
乂盖禹平水土之後有土見而未作有作焉而未乂則
於是時人功未足以盡地力故家五十畝而已沿歴商
周則田浸闢而法備矣故商七十而助周百畝而徹詩
曰信彼南山惟禹甸之畇畇原隰曽孫田之我疆我理
南東其畝則法略於夏備於周可知矣劉氏曰王氏謂
夏之民多家五十畝而貢商之民稀家七十而助周之
民尤稀家百畝而徹熊氏謂夏政寛簡一夫之地稅五
十畮商政稍急一夫之地稅七十畮周政極煩一夫之
地盡稅焉而所稅皆什一賈公彦謂夏五十而貢據一
易之地家二百畮而稅百畮也商七十而助據六遂上
地百畮萊五十畮而稅七十五畮也周百畮而徹據不
易之地百畮全稅之如四子之言則古之民常多而後
世之民愈少古之稅常輕而後世之稅愈重古之地皆
一易而後世之地皆不易其果然哉
力政古者府史胥徒有常職而不與其所與者軍旅田
役而已故任之以地之媺惡辨之以國野之逺近均之
以歳之上下小司徒上地家七人可任也者家三人中
地家六人可任也者二家五人下地家五人可任也者
家二人此任之以地也鄉大夫國中自七尺以及六十
野自六尺以及六十五皆征之此辨之以國野也均人
凡均力政以歳上下豐年則公旬用三日中年則公旬
用二日無年則公旬用一日凶札則無力役此均之以
歳也上地食七人中地食六人下地食五人而任之者
僅半而已盖以下養上則不足以上養下則有餘故凡
起徒役又無過家一人所謂施從其厚事舉其中與食
壮者之食任老者之事同意七尺六尺征之以其才六
十六十有五舍之以其齒國中近而役多故晚征而早
舍野逺而役少故早征而晚舍欲使勞役輕重均而已
矣與近郊十一逺郊二十而三甸稍縣都無過十二同
意力政有征於鄉有征於司徒征於司徒則公用之也
故豐年公旬用三日則是歳用二十七日中年公旬用
二日則是歳用十有八日無年公旬用一日則是歳用
九日而已以均力政在歳成之後惟用於冬之一時故
也其作之也在鄉則族師以鼓鐸旗物帥而至大司徒
以鄉之大旗致之在遂則鄼長以旗鼓兵革帥而至遂
人以遂之大旗致之盖鄉百家為族遂百家為鄼百家
然後致之以旗鼓則下於百家者非必旗鼓也司徒之
於六鄉遂人之於六遂以鄉遂之大旗致之則族師鄼
長之旗非大旗也鄉有鄉官致之遂有遂官致之至於
邦國都鄙甸稍郊里之地縣師又備旗鼓兵器致之則
所統有其人所㑹有其地所治有其法此所以如臂使
指而無不率從也其不役者國中貴者賢者能者服公
事者老者疾者皆舍又八十者一子不從政九十者其
家不從政廢疾非人不養者一人不從政父母之喪三
年不從政齊衰大功之喪三月不從政將徙於諸侯者
三月不從政自諸侯徙家三月不從政然則役之義也
舍之仁也義故民忘其勞仁故民恱其德此所以北山
不均之剌不作於下而餘力之頌日聞於上也後世踐
更之法雖丞相之子不免戍邊非所謂舍貴者也絳之
老人辱在泥塗非所謂舍老者也豈可與議先王之法
哉周禮均人無年之力政猶至九日王制用民之力歳
不過三日非周禮也鄉大夫國野之役至於六十六十
有五王制曰五十不從力政祭義曰五十不為甸徒亦
非周制也然六十不與服戎恐周亦然班超傳曰古者
十五授兵六十還之韓詩說三十授兵六十還兵其授
兵早晚雖殊其六十還兵一也
　
　
　
　
　
　
　　　　　　　　　　　　　　夫間有遂
　　　　　　　　　　　　　　　匠人註曰古者耜一
　　　　　　　　　　　　　　　金兩人併𤼵之其壟
　　　　　　　　　　　　　　　中曰􁆵􁆵上曰伐伐
　　　　　　　　　　　　　　　之言𤼵也田一夫所
　　　　　　　　　　　　　　　佃百畝畝方百步遂
　　　　　　　　　　　　　　　者夫間小溝遂上亦有逕
　　　　　　　　　　　　　　　廣二尺深二尺曰遂
　　　　　　　　　　　　　　井間有溝
　　　　　　　　　　　　　　　匠人註曰此畿内采地
　　　　　　　　　　　　　　　之制九夫為井井者方
　　　　　　　　　　　　　　　一里九夫所治之田也
　　　　　　　　　　　　　　　采地制井田異於鄉遂
　　　　　　　　　　　　　　　及公邑一井之中三三
　　　　　　　　　　　　　　　相具出賦稅共治溝也
　　　　　　　　　　　　　　　廣四尺深四尺曰溝
　　　　　　　　　　　　　　成方十里成中容一甸甸
　　　　　　　　　　　　　　方八里出田稅縁邊一里
　　　　　　　　　　　　　　治洫四井為邑四邑為丘
　　　　　　　　　　　　　　四丘為甸為方八里旁加
　　　　　　　　　　　　　　一里故方十里甸之八里
　　　　　　　　　　　　　　開方計之八八六十四井
　　　　　　　　　　　　　　五百七十六夫出稅旁加
　　　　　　　　　　　　　　一里三十六井三百二十
　　　　　　　　　　　　　　四夫治洫
　　　　　　　　　　　　　　廣八尺深八尺曰洫
　　　　　　　　　　　　　　廣二尋深二仞曰澮
　　　　　　　　　　　　　　同間有澮
　　　　　　　　　　　　　　註云方百里為同同中容
　　　　　　　　　　　　　　四都六十四成方八十里
　　　　　　　　　　　　　　出田稅縁邊十里治澮
　　　　　　　　　　　　　　井田之制備於一同
遂人職凡治野夫間有遂遂上有徑十夫有溝溝上有
畛百夫有洫洫上有涂千夫有澮澮上有道萬夫有川
川上有路以達於畿(注云十夫二隣之田百夫一鄼之/田千夫二鄙之田萬夫四縣之田)
(遂溝洫澮皆所以通於川也萬夫者方三十三里少半/里九而方一同以南畮圗之則遂從溝横洫從澮横九)
(澮而川周其外焉去山陵林麓川澤溝洫城郭宮室涂/巷三分之制其餘如此以至於畿則中雖有都鄙遂人)
(盡主/其地)
莆陽黄四如曰鄭司農盱江李氏皆以為周之天下不
純用井田其說曰載師職近郊十一逺郊二十而三甸
稍縣都皆無過十二安在為井田之法周之畿内不用
井田而用井田者畿外侯國之制此鄭康成等說也匠
人職九夫為井(云云/)曰此畿内采地為井田之制遂人
職夫間有遂(云云/)曰此鄉遂溝洫之法甸稍縣都十二
取民之法既與畿外井田九一之法不同縣都采地一
井一溝之法(匠人/)又與鄉遂十夫同為一溝之法不同
誰謂成周盡用井田之法此亦鄭司農等說也夫成周
實舉天下通用井田其著於經本無抵牾而讀者不知
經文有上下相蒙縱横互見之義故為之說耳吾觀載
師職皆指園㕓而言冠國與園㕓三字於其上而其下
者悉蒙上文今以十二為田稅用畿内用貢法以井田
為侯國用之王畿不用則經文九夫為井等語皆可棄
而不顧矣遂人言十夫有溝以横言之匠人言九夫為
溝以方度之其實則一是縱横互見彼此相明而已而
曰匠人溝洫之說采地制井田異於鄉遂殊不可曉載
師謂之任地則非田也謂園㕓又非田矣漆林又非田
之所植豈得謂之田稅周之徹法最為盡善度其隰原
徹田為糧盖自公劉已然後特遵而守之耳或曰周為
井田田有不可井者奈何曰所謂井田其亦可井者井
之爾山川陵谷所在有之如不可井則亦計其夫家與
歩畮之數授之取登足而已何必坦然如一枰而溝洫
縱横於其上乎經生說經必欲畫地為圖四方平正以
就死法故其為說例皆互異不能自通於是立井田溝
洫異制之說又不能通則以為此商制此夏制皆不足
據也
　　　予欲觀古人之象日月星辰山龍華蟲作㑹宗
　　　彞藻火粉米黼黻絺繡
蔡氏曰易曰黄帝堯舜垂衣裳而天下治盖取諸乾坤
則上衣下裳之制創自黄帝而成於堯舜也
　
　
　
　
　
周禮司服注云王者相變至周以日月星辰書於旌旗
所謂三辰旂旗昭其明也冕服九章登龍於山登火於
宗彞尊其神明也
　
　
凡冕服皆𤣥衣纁裳
周禮司服王祀昊天上帝則服大裘而冕祀五帝亦如
之享先王則衮冕享先公饗射則鷩冕祀四望山川則
毳冕祭社稷五祀則絺冕祭羣小祀則𤣥冕
又公之服自衮冕而下侯伯之服自鷩冕而下子男之
服自毳冕而下孤之服自希冕而下卿大夫之服自𤣥
冕而下注云自公之衮冕至卿大夫之𤣥冕皆其朝聘
天子及助祭之服諸侯非二王後其餘皆𤣥冕而祭於
己雜記曰大夫冕而祭於公弁而祭於己士弁而祭於
公冠而祭於巳
十二章服陳祥道曰古之服章十有二而日月星辰山
龍華蟲繪於衣宗彞藻火粉米黼黻繡於裳則星五星
也辰十二次也華蟲雉也宗彞虎彞蜼彞也粉米粉其
米也黼白黒文也黻黒青文也盖日月星辰在天成象
者也山龍華蟲虎蜼藻火粉米黼黻在地成形者也在
天成象者道之運乎上在地成形者道之散乎下道固
始終於東北故山龍而降始山終黻莫不有序何則山
居東北冬春交也龍春也華蟲夏也虎秋也蜼冬也周
而復始則藻春也火夏也粉米中央也黼秋冬交也黻
冬春交也龍與華蟲陽之陽也故繪而在衣虎與蜼陽
之隂也故繡而在裳然則古者合三辰以在服備十二
章以則天數故章與四時相順後世判三辰以在旗而
服止九章以法陽數故章與四時相變鄭康成謂周服
九章登龍於山登火於宗彞以尊其神明理或然也觀
周禮稱衮冕禮記稱天子龍衮又曰龍卷以祭上服言
龍衮不言山則升龍於山可知矣司服五章之服曰毳
冕毳毛物毛物虎蜼也五章言毳冕而不言藻則升火
於宗彞可知也升春物於冬春交之上升夏物於春之
前則章與四時相變可知也禮記曰王被衮以象天則
行天之物變化不測天道之象也左傳臧僖伯曰三辰
旂旗昭其明也火龍黼黻昭其文也子太叔曰為九文
六采五章以奉五色夫僖伯言服止於火龍太叔言色
止於九文則周之冕服止於九章而無日月星辰明矣
先儒謂華非蟲粉非米宗彞有山龍華蟲之飾而服無
宗彞之文山龍至華蟲尊者在上藻火至黼黻尊者在
下皆臆論也五色備為繡葛之精者為絺孔穎達申安
國之傳謂古者尚質絺纁而繡之以為祭服後代無用
絺者此說是也
日月古者日月星辰畫於衣至周登三辰於旗
星辰周禮大宗伯以實柴祀日月星辰保章氏掌天星
以志星辰日月之變動鄭氏謂星五緯辰日月所㑹之
次孔安國釋書歴象日月星辰謂星四方中星辰日月
所㑹鄭氏於書亦以星辰為一孔穎達曰敬授人時無
取五緯之義鄭氏觀文為說也然則衣之所畫盖五星
與十二次也若旂則畫日月北斗七星而已故禮記言
招摇在上穆天子傳言天子葬盛姬建日月七星
山古者衣韍尊圭皆有山飾考工記曰山以章荀卿曰
天子山冕諸侯𤣥冠書大傳曰山龍青也
龍古者衣韍旂旃(儀禮有/龍旃)簨虡盾輴勺帷皆飾以龍周
禮曰交龍為旂覲禮曰升龍降龍爾雅曰升白龍於槮
曲禮曰左青龍書大傳曰山龍青也龍有升降白者升
於槮則青者降矣白隂而升青陽而降此交泰之道也
許慎曰卷龍繡於下幅一龍蟠阿上嚮然龍繪於上幅
非繡於下幅慎之說誤矣
華蟲翟也翟不特於王服而后之車服亦有焉所謂禕
翟䄖翟闕翟重翟厭翟是也不特后之車服而舞與喪
禮亦用焉書與周禮言羽舞詩言秉翟大記言䄖絞是
也孔安國顧氏以華蟲為二章非是
宗彝書曰班宗彞作分器周禮大約劑書於宗彞則宗
彞宗廟之彞也先王致孝有尊有彞而衣特以彞為章
者以虎蜼在焉故也書謂之宗彞周禮謂之毳冕康成
穎達之徒謂毳畫虎蜼因號虎蜼為宗彞其實虎蜼而
已此說非也書大傳曰宗彞白盖宗彞白而虎蜼各象
其色耳鄭司農以毳為罽孔安國謂山龍華蟲為餙皆
臆論也
藻水草也施於衣與梲而已冕旒與玉璪亦曰藻皆取
其文而且潔也書大傳曰藻火赤鄭氏釋巾車藻水草
蒼色今藻色兼蒼赤伏鄭各舉其一偏耳
火左傳曰火龍黼黻昭其文也大記曰火三列明堂位
曰殷火周龍章則火之所施多矣考工記曰火以圜鄭
司農曰圜形似火鄭康成曰形如半環是也大傳曰火
赤孔安國謂火為火字其說與考工記不合
粉米鄭氏以粉米為一章則粉其米也粉其米散利養
人之義也孔安國曰粉若粟冰米若聚米顧氏曰粉取
潔白米取能養然粉亦米為之一物而為二章與章不
𩔖其說非也
黼考工記曰白與黑謂之黼黼即斧也刃白而銎黒有
剸斷之義故裘裳席巾扆顈禪之領冒之殺覆槨之羃
飾棺用焉
黻考工記曰黒與青謂之黻施於衣與荒翣(見大/記)其文
兩已相戾盖左青而右黒此相辨之義也黻亦作韍茀
而韍亦作黻左傳曰火龍黼黻昭其文也又曰衮冕黻
珽昭其度也則黻珽之黻乃韍也白虎通曰黻璧君臣
可否相濟見善改惡賈公彦曰黻取臣民背惡向善
　　　侯以明之
周禮司裘王大射則共虎侯熊侯豹侯皆設其鵠諸侯
則共熊侯豹侯卿大夫則共麋侯皆設其鵠
注云王將有郊廟之事以射擇諸侯及羣臣與邦國所
貢之士可以與祭者可以觀德行其容體比於禮其節
比於樂而中多者得與於祭凡大射各於其射宫侯者
其所射也凡此侯道虎九十弓熊七十弓豹麋五十弓
所射正所謂侯者天子中之則能服諸侯諸侯以下中
之則得為諸侯鄭司農云鵠鵠毛也方十尺曰侯四尺
曰鵠二尺曰正四寸曰質𤣥謂九十弓者侯中廣一丈
八尺七十弓者侯中廣丈四尺五十弓者侯中廣一丈
尊卑異等考工記曰梓人為侯廣與崇方三分其廣而
鵠居一焉然則侯中丈八尺者鵠方六尺侯中丈四尺
者鵠方四尺六寸大半寸侯中一丈者鵠方三尺少半
寸謂之鵠者取名於鳱鵠鳱鵠小鳥而難中是以中之
為雋(鳱音/鴈)
王葵初云侯之上中下皆用布而兩傍飾以虎其中設
鵠為(缺/)其鵠眂其弓之數而降殺焉凡侯天子以三諸
侯以二卿大夫以一又梓人為侯曰張皮侯而棲革則
春以功皮侯即熊虎豹之三侯天子大射之侯也張五
采之侯則逺國屬五采即五正之侯天子賔射之侯張
獸侯則王以息燕此又天子燕射之侯也其侯雖不見
於經而鄉射記言天子熊侯白質諸侯麋侯赤質大夫
布侯畫以虎豹士布侯畫以鹿豕即獸侯爾盖大射以
鵠賔射以正燕射以質不可以不辨
畫布曰正棲皮曰鵠
　
　
　
　
　
　
　
　
　
　
　
　
　
　
　
　尚書通考卷五
欽定四庫全書
　尚書通考卷六　　　　　元　黄鎮成　撰
　　　弼成五服至於五千州十有二師外薄四海咸
　　　建五長
蔡氏曰五服甸侯綏要荒也言非特平治水土又因地
域之逺近以輔成五服之制也五千者每服五百里五
服之地東西南北相距五千里也
王肅云五千里者直方之數若其廻邪委曲動有倍加
之數是直路五千里也
頴達曰鄭𤣥云地記書曰崑崙山東南地方五千里名
神州穎達曰薄者通近之義外薄四海言從京師而至
於四海也釋地云九夷八狄七戎六蠻謂之四海謂九
州之外也王制云五國以為屬屬有長故諸侯五國立
賢者一人為方伯謂之五長以相統治欲以共奨帝室
故也方伯謂周禮九命作伯者也王制云千里之外設
方伯方伯一州之長謂周禮八命作牧者也
蔡氏曰十二師者每州立十二諸侯以為之師使之相
牧以糾羣后也
　　　䕫曰戛擊鳴球搏拊琴瑟以詠祖考来格虞賔
　　　在位羣后徳讓下管鼗鼓合止柷敔笙鏞以間
　　　鳥獸蹌蹌簫韶九成鳳凰来儀
蔡氏曰戛擊考擊也搏至拊循也
孔氏曰戛擊柷敔所以作止樂搏拊以韋為之實之以
糠所以莭樂
頴達曰戛擊是作用之名非樂器也故以戛擊為柷敔
柷敔之状經典無文漢初以来學者相傳皆云柷如漆
桶中有椎柄動而擊其傍也敔状如伏虎背上有刻戛
之以為聲也樂之初擊柷以作之樂之将末戛敔以止
之故云所以作止樂釋樂云所以鼔柷謂之止所以鼔
敔謂之籈郭璞云柷如漆桶方二尺四寸深一尺八寸
中有椎柄連底撞之令左右擊止者其椎名也敔如伏
虎背上有二十七鉏鋙刻以木長一尺櫟之籈者其名
也是言擊柷之椎名為止戛敔之木名為籈戛即櫟也
搏拊形如鼓以韋為之實之以糠擊之以莭樂漢初相
傳為然也
　愚按歌者在上貴人聲也球也琴瑟也皆取其聲之
　輕清可以比於詠歌故堂上之樂以歌為主雖與堂
　下之樂相間代作然其奏也又各自為始終其始作
　也擊柷以合之其音之有節也又搏拊以莭之其終
　也則戛敔以止之雖不可以戛擊為柷敔然戛擊者
　柷敔之用也故經言戛擊鳴球搏拊琴瑟以詠其言
　相錯成文意自可見若以為考擊則經文簡質不當
　言戛言擊而又言鳴拊則明有其制周禮太師登歌
　令奏擊拊則拊正為堂上之樂不得謂之拊循矣
　　　球　玉磬也
周禮考工磬氏為磬倨句(音/鉤)一矩有半(注云必先度一/矩為句一矩為)
(股而求之弦既而一矩有半觸其弦則磬/之倨句也磬有大小此假矩以定倨句耳)其博為一(博/股)
(博/也)股為二鼓為三参分其股博去一以為鼓博参分其
股博以其一為之厚(鄭司農云股磬之上大者鼓其下/小者所當擊者也  𤣥謂股外面)
(鼓内面假令磬鼔廣四寸半者長九/寸也鼔廣三寸長尺三寸半厚一寸)已上則摩其旁(鄭/司)
(農云磬聲大上則摩鑢其旁濁/  𤣥謂大上聲清薄而廣則)巳下則摩其耑(或作端濁/大下聲)
(也短而/厚則清)小胥正樂縣之位王宫縣諸侯軒縣卿大夫判
縣士特縣(鄭司農云宫縣四面軒縣去其一面判縣又/去一面特縣又去一面四面象宫室三面其)
(形曲也𤣥謂軒縣去南面/辟王  特縣二於東方)凡縣鐘磬半為堵全為肆(鐘/磬)
(者編縣之二八十六枚而在一虡謂之堵鐘一堵磬一/堵謂之肆諸侯之大夫半天子之大夫西縣鐘東縣磬)
(士亦半天子之士縣磬而已薛畚曰天子八堵四肆諸/侯六堵三肆卿大夫四堵二肆士二堵一肆  通志曰)
(書云泗濵浮磬泗濵石可以為磬唐代/用華原石故白樂天作華原磬以譏之)
　　　搏拊見前
　　　琴瑟
琴操曰伏羲作琴世本曰神農作琴樂記曰舜作五弦
之琴以歌南風眀堂位曰大琴大瑟中琴小瑟四代之
樂器也樂書曰琴長八尺一寸正度也廣雅曰琴長三
尺六寸六分象三百六十六日絃象五行大絃為君寛
和而温小絃為臣清廉不亂文王武王加二絃以合君
臣之恩通典言伏羲作琴以脩身理性白虎通曰琴禁
也琴止於雅以正人心也
通志曰桓譚新論曰五絃苐一弦為宫其次商角徵羽
文王武王各加一弦以為少宫少商説者不同又琴之
始作或云伏羲或云神農諸家所説莫能詳矣爾雅云
大琴謂之離二十七絃今無其器齊桓公曰號鐘楚荘
曰繞梁相如曰緑綺伯喈曰燋尾而傅𤣥琴賦則曰非
伯喈也琴世本云庖犧作五十絃黄帝使素女鼓瑟哀
不自勝乃破為二十五絃具二均聲禮圗舊云雅瑟長
八尺一寸廣一尺八寸二十三絃其常用者十九絃其
餘四絃謂之畨畨嬴也頌瑟長七尺二寸廣尺八寸二
十五絃盡用之易通卦騐人君冬至日使八能之士鼓
黄鐘之瑟瑟用槐木長八尺一寸夏至日瑟用桑木長
五尺七寸(槐取其氣上也/桑取其氣下也)見通志
禮書曰樂記曰清廟之瑟朱絃而䟽越尚書傳曰大琴
練絃達越大瑟朱絃達越盖越底孔也疏達通之也朱
絃練而朱之也盖絲不練則勁而聲清練則熟而聲濁
孔小則聲急大則聲遲故疏越以遲其聲然後不至於
太急練絲以濁其聲然後不失之太清
　　　以詠
郊特牲曰歌者在上匏竹在下貴人聲也
周禮大師大祭帥瞽登歌令奏擊拊鄭司農云登歌歌
者在堂也登歌下管貴人聲也
禮仲尼燕居升歌清廟示徳也
　　　下(堂下/樂也)
　　　管
蔡氏曰猶周禮所謂隂竹之管孤竹之管孫竹之管也
周禮春官大司樂注云孤竹竹特生者孫竹竹枝根之
末生者隂竹生於山北者
大師下管播樂器令奏鼓朄注云管者貴人氣也
周禮小師掌教簫管瞽矇掌播簫管笙師掌吹篴管燕
禮大射皆下管新宫禮記曰下管象詩曰磬管鏘鏘簫
管備舉爾雅曰大管謂之簥(音/嬌)其中謂之篞(乃結/反)小者
謂之篎
鄭司農曰管如箎六孔説文亦曰管六孔十二月之音
鄭康成曰管如篴而小併兩而吹之
通志曰爾雅曰長尺圍寸併漆之有底古者以玉為管
舜之時西王母獻白玉琯是也月令均琴瑟管簫蔡邕
章句曰管形長尺圍寸有孔無底其器今亡詩云嘒嘒
管聲
　　　鼗鼓
蔡氏曰如鼓而小有柄持而摇之則旁耳自擊
世紀曰帝嚳命倕作鞞先儒謂小鼓有柄曰鞀大鞀謂
鞞
周官小師掌教鼓鼗瞽矇掌播鼗盖鼗之播也有瞽矇
者有眡瞭者而其制鄭氏以為如鼓而小有柄持而摇
之旁耳自擊是也周禮圗曰鼗所以節樂賔至乃作樂
故知賔至滛之以作樂也
通志曰世本云夷作鼔以桴擊之曰鼓以手摇之曰鼗
　　　柷敔(又見前/戛擊下)
詩曰鼗鼓柷敔荀卿曰鞉柷拊椌楬明堂位曰揩擊先
儒謂之柷敔也爾雅曰所以鼓柷謂之止所以鼓敔謂
之籈
通典曰碎竹以擊其首而逆戛以止樂宋依唐制以竹
為籈長二尺四寸破一端為十二莖樂将止先擊其首
次三戛之此以漢大予樂言之盖鼓柷謂之止欲戒止
於其早也鼓敔謂之籈謂脩㓗於其後也柷方二尺四
寸隂也敔二十七鉏鋙陽也樂作陽也以隂數成之樂
止隂也以陽數成之固天地自然之理也聲之所出以
虚為本椌以空然後可擊及其止則歸於實焉故敔為
伏虎之形則實而已
樂記曰聖人作為椌楬(上苦江切/下苦八切)
　　　笙
蔡氏曰笙以匏為之列管於匏中又施簧於管端
禮記曰女媧之笙簧世本曰隨作笙通典曰未知何代
人也禮曰三笙一和而成聲周禮笙師掌教吹竽笙先
儒謂笙列管匏中施簧管端大者十九簧小者十二簧
長四尺簧金鍱為之後世雅樂和皆二十七簧外設二
管不定置謂之義管每變均易調則更用焉由是定置
二管於匏中為十九簧笙師祭祀共鐘笙之樂鄭氏曰
與鐘相應曰笙韓非曰笙者五聲之長
通典曰説文曰笙正月之音物生故謂之笙十三簧象
鳳之身列管匏内施簧管端宫管在中央三十六簧曰
竽宫管在左傍十九簧至十三簧曰笙其他皆相似也
大笙謂之簧小笙謂之和詩傳曰吹笙則鼔簧矣盖笙
中之簧也爾雅曰笙十九簧者曰巢十三簧者曰和漢
章帝時零陵文學奚景於舜祠得笙白玉管後代易之
以竹耳笙亦匏也今之笙竽以木代匏而漆殊愈於匏
荆梁之南尚仍古制南蠻笙則是匏其聲甚劣
　　　鏞
蔡氏曰鏞大鐘也葉氏曰鐘與笙相應曰笙鐘與歌相
應曰頌鐘頌或謂之鏞詩賁鼓維鏞是也大射禮樂人
宿懸于阼階東笙磬西面其南笙鏞西階之西頌磬東
面其南頌鐘頌鐘即鏞鐘也
考索曰眀堂位垂之和鐘世本云垂作鐘傳曰伏羲之
孫鼓延始為鐘考工記六分其金而鍚居一謂之鐘鼎
之齊(才細/切)鳬氏為鐘兩欒謂之銑鐘口角也銑間謂之
于于上謂之鼓鼓上謂之鉦鉦上謂之舞(鄭司農云于鐘/㫳之上袪也鼓)
(所擊/處)舞上謂之甬甬上謂之衡(此二名/者鐘柄)鍾縣謂之旋旋
蟲謂之幹(𤣥謂今時旋有/蹲熊蟠龍辟邪)鍾帶謂之篆篆間謂之枚枚
謂之景(鄭司農云枚鐘乳也𤣥/謂每處有九面三十六)于上之攠(音/摩)謂之隧(攠/所)
(擊之/處)鍾已厚則石已薄則播侈則柞(聲大/外也)弇則欎(聲不/揚)
鍾大而短則其聲疾而短聞鍾小而長則其聲舒而逺
聞
爾雅曰大鐘謂之鏞其中謂之剽(音/漂)小謂之棧
通志山海經云炎帝之孫鼓延始為鐘禮記云垂之和
鐘鄭康成云垂堯時鐘工未知孰是
朱子曰鎛鐘甚大特懸鐘也衆樂未作先擊此鐘以𤼵
其聲樂既闋乃擊特懸磬以収其韻
又曰大曰鎛爾雅謂之鏞
　　　簫韶九成
蔡氏曰簫古文作箾舞者所執之物説文云樂名箾韶
季札觀周樂見舞韶箾者則箾韶盖舜樂之總名也今
文作簫故先儒誤以簫管釋之九成者樂之九成也功
有九叙故樂有九成九成猶周禮所謂九變也孔子曰
樂者象成者也故曰成
　　　　八音(見通志/)
　　金一
　　　鐘　　棧　　鎛　　錞于　鐃　　鐲
　　　鐸　　方響　銅鈸　銅鼓　(凡十/)
鐘見前棧鐘東晉初得之則爾雅所謂鐘小者棧也小
而編次之亦曰編鐘鎛如鐘而大按前代有大鐘若周
之無射非一皆謂之鐘也錞于(錞時/句反)古禮器也圎如錐
頭大上小下周禮以金錞和鼓宋史云今人間猶時有
其器則宋非廟庭所用廣漢什邡人叚祖以淳于獻始
興王鑑其器髙三尺六寸六分圍二尺四寸圎如筩(音/動)
銅色黒如漆甚薄上有銅馬以繩懸馬令去地尺餘灌
之以水又以器盛水於下以芒當心跪注錞于以手震
芒則聲如雷清響良久乃絶後周平蜀得之斛斯徵觀
之曰錞于也依干寳周禮注驗之如其言也鐃如編鐘
而無舌有柄摇之以止鼓漢鼓吹曲有鐃歌鐲鉦也形
如小鐘軍行鳴之以為鼓節周禮以金鐲莭鼓近代有
如大銅疊垂而擊之以莭鼓呼曰鉦鐸大鈴也周禮有
以金鐸通鼓三禮圗云以銅為之木舌為木鐸金舌為
金鐸方響梁有銅磬盖今方響之𩔖也方響以鐵為之
脩九寸廣二寸圎上方下架如磬而不設業倚於架上
以代鐘磬人間所用纔三四寸銅鈸亦謂之銅盤出西
戎及南蠻其圎數寸隐起如浮漚貫之以韋相擊以和
樂也南蠻國大者圎數尺或謂齊穆王素所造銅鼓鑄
銅為之虚其一面覆而擊其上南夷扶南天竺𩔖皆如
此嶺南豪家則有之大者廣丈餘(西戎有吹銅角長/可二尺形如牛角)
　　石二
　　　磬　　毊(虚嬌/反)　(凡二/)
磬世本云叔所造不知何代人又曰無句作磬(古史考/曰堯時)
(人也禮記曰/叔之離磬)周禮磬師掌教擊磬教縵樂燕樂之鐘磬
毊爾雅曰毊形似黎管以玉為之(餘見前/鳴球下)
　　土三
　　　塤　　缶　(凡二/)
塤世本云暴辛公所造亦不知何代人周畿内有暴國
豈其時人乎爾雅曰燒土為之大如鵝子銳上平底形
似稱錘六孔小者如雞子大曰􁆳(音/叫)缶說文曰瓦器也
所以盛酒漿秦人鼓之以莭歌也爾雅曰盎謂之缶注
云盆也詩云坎其擊缶
　　革四
　　　鼓　　　齊鼓　　擔鼓　　羯鼓
　　　都曇鼓　毛貟鼓　荅臈鼓　雞婁鼓
　　　正鼓　　節鼓　撫拍　　雅　(凡十二/)
鼓世本云夷作鼓以桴擊之曰鼓以手摇之曰鼗周禮
地官掌教六鼓四金之音聲以節聲樂以和軍旅以正
田後教為鼓而辨其聲用以雷鼓鼓神祀以靈鼓鼓社
祭以路鼓鼓鬼享以鼗鼓鼓軍事以鼛鼔鼓役事以晉
鼓鼓金奏禮記云夏后之鼓足殷楹鼓周懸鼓(足謂四足/也楹謂之)
(柱貫中上出也/懸者設之簨簴)應鼓在大鼓側以和大鼓小鼓有柄曰
鞀大鞀謂之鞞月令仲夏脩鞀鞞是也然則鞀鞞即鞉
𩔖也帝王紀曰帝嚳命垂作鞞又有鼉鼓焉近代有腰
鼓大者瓦小者木皆廣首而􁅔腹齊鼓状如漆桶大頭
設齊於鼓面如麝齊故曰齊鼓擔鼓如小甕先冒以革
而漆之羯鼓正如漆筩兩頭俱擊以出羯中故號羯鼓
亦謂之兩杖鼓都曇鼓似腰鼓而小以槌擊之毛貟鼓
似都曇而稍大荅臈鼓制廣羯鼓而短以指揩之其聲
甚震俗謂之揩鼓雞婁鼓正貟而首尾可擊之處平可
數寸正鼓和鼓者一以正一以和皆腰鼓也節鼓状如
博局中間貟孔適容其鼓擊以莭樂也節不知誰所造
傅𤣥莭賦云黄鐄(音/横)唱歌九韶興舞口非莭不詠手非
節不拊此則所從来亦逺矣撫拍以韋為之實之以糠
撫之以節樂也雅周禮春官笙師掌教雅以教祴樂
教眡瞭也鄭衆曰雅状如漆筩而弇口大二圍長三尺
六寸以羊韋鞔之有兩紐疏畫之賈公彦云長疏而畫
之賔醉而出奏裓夏以此器築地為之行節以眀不失
禮
　　絲五
　　　琴　　瑟　　筑　　筝　　琵琶　　阮咸
　　　箜篌　𥪡箜篌　(凡八/)
琴瑟見前筑不知誰所造也史籍惟云髙漸離善擊筑
漢髙祖過沛所擊釋名曰筑似筝細項按今制身長四
尺三寸項長三寸圍四寸五分頭七寸五分上濶七寸
五分下濶六寸五分筝秦聲也傅𤣥筝賦序曰世以為
䝉恬所造今觀其器上崇似天下平似地中空凖六合
絃柱擬十二月設之則四象在鼓之則五音𤼵斯乃仁
智之器豈䝉恬亡國之臣能關思哉今清樂筝並十有
二絃他樂皆十有三絃軋筝以片竹潤其端而軋之弹
筝則用骨爪長寸餘以代指琵琶傅𤣥琵琶賦曰漢遣
烏孫公主嫁昆彌念其行道思慕故使工人裁筝筑為
馬上之樂今觀其器中虗外實天地象也盤圎柄直隂
陽叙也柱十有二配律吕也四絃法四時也以方俗語
之曰琵琶取其易傳於外國也風俗通曰以手琵琶因
以為名釋名曰推手前曰批引手却曰把杜摯曰秦苦
長城之役百姓絃鼗而鼓之並未詳孰實其器不列兩
廂今清樂奏琵琶俗謂之秦漢子圎體脩頸而小疑是
絃鼗之遺制傅𤣥曰體圎柄直柱十有二其他皆兌上
銳下曲項形制稍大本出胡中俗傳是漢制兼似兩制
者謂之秦漢盖謂通用秦漢之法梁史稱侯景之害簡
文帝也使太樂令彭雋齎曲項琵琶就帝飲則南朝若
無曲項者五絃琵琶稍小盖北國所出舊弹琵琶皆用
木撥揮之唐貞觀中始有手弹之法今所謂搊琵琶者
是也風俗通謂以手琵琶之乃知非用撥之義豈上代
固有搊之者手弹法近代巳廢自裴洛兒始為之阮咸
亦秦琵琶也而項長過於今制列十有三柱武后時蜀
人蒯朗於古墓得之晉竹林七賢圗阮咸所弹與此𩔖
同因謂之阮咸咸世以善琵琶知音律稱蒯朗初得銅
者時莫識之太常少卿元行冲曰此阮咸所造乃令匠
人改以木為之聲甚清雅箜篌漢武帝使樂人侯調所
造以祠太乙或謂侯暉所作其聲坎坎應節謂之坎侯
聲訛為箜篌者因樂工人姓耳古施郊廟雅樂近代專
用於楚聲宋孝武大眀中吳興沈懐逺被徙廣州造繞
梁其器與箜篌相似懐逺亡其器亦絶或謂師延靡靡
樂非也舊說一依琴制今按其形似瑟而小絃用撥弹
之如琵琶也𥪡箜篌胡樂也漢靈帝好之體曲而長二
十三絃𥪡抱於懐中用兩手齊奏俗謂擘箜篌鳳首
箜篌頸有軫
　　木六
　　　柷　　敔　　舂牘　拍板(凡四/)
柷敔見前舂牘周制笙師掌以教祴樂虗中如筒無底
鄭衆曰舂牘以竹大五六寸長七尺短者一二尺其端
有兩空髹畫以手築地賔醉而出以節之舉舂杵亦謂
之頓相相助也以節樂也或謂梁孝王築睢陽城擊鼓
為下杵之莭睢陽操用舂牘後代因之拍板長濶如手
重十餘枚以韋連之擊以代抃抃擊其莭也情發於中
手抃足蹈抃者因其聲以莭舞龜兹伎人弹指為歌舞
之節亦抃之意也
　　匏七
　　　笙　　竽　　(凡二/)
笙見前竽亦匏也(見前/)
　　竹八
　　　簫　　管　　箎　　七星　籥　　笛
　　　篳篥　笳　　角　(凡七/)
簫世本曰舜所造其形参差象鳳翼十管長二尺爾雅
曰編二十三管長一尺四寸者曰䇾(音/言)十六管長尺三
寸者曰筊(音/交)凡簫一名籟前代有洞簫今無其器蔡邕
曰簫編竹有底大者二十三管小者十六管長則濁短
則清以蜜蠟實其底而増减之則和然則邕時無洞簫
矣管見前箎世本曰暴辛公所造舊制云一曰管非也
雖不知暴辛公何代人而非舜前人眀矣舜時西王母
獻琯則是已有此器辛公安得造箎乎爾雅曰大箎謂
之沂箎以竹為之長尺四寸圍三寸一孔上出寸三分
名曰翹横吹之小者尺二寸廣雅云八孔今有胡吹非
雅器也蔡邕月令章句云箎竹也六孔有距横吹之七
星不知誰所作其長盈尋籥不知誰所造按禮記葦籥
伊耆氏之樂也伊耆已有籥矣周禮有籥師掌教國子
秋冬吹籥歴代文舞之樂所執羽籥是也盖詩所謂左
手執籥右手秉翟爾雅云籥如笛三孔而短小廣雅云
七孔大者曰産中者仲小者箹(中丁仲反/箹音握)笛馬融長笛
賦此器起近代出於羌中京房備其五音又稱丘仲工
其事不言所造風俗通曰丘仲造笛長尺四寸七孔武
帝時人後更有羌笛二説不同未詳孰實今長笛去觜
其加觜者謂之義觜笛按横笛小箎也出漢靈帝好胡
笛宋書云有胡箎出於胡吹即謂此胡吹歌云快馬不
須鞭拗折楊栁枝下馬吹横笛愁殺路傍兒此歌元出
於北國知横笛是此名也篳篥本名悲篥出於胡中其
聲悲或云儒者相傳胡人吹角以驚馬後乃以笳為首
竹為管笳杜摯有笳賦云李伯陽入西戎所造晉先蠶
注車駕住吹小菰發吹大菰菰即笳也又有胡笳漢舊
筝笛録有其曲不記所出本末也角書記所不載或出
羌胡以驚中國馬馬融又云出吳越
　　　八音之外又有三
一桃皮東夷有卷桃皮二貝大蠡也容可數升並吹之
以莭樂亦出南蠻三葉銜葉而嘯其聲清震橘柚尤善
或云卷蘆葉為之形如茄首也
　　　　朱子琴律説圖(以黄鐘一均/之聲為例)
　　　朱子琴律説
太史公五聲數曰九九八十一以為宫(㪚/聲)三分去一得
五十四以為徵(為九/徽)三分益一得七十二以為商(為十/三徽)
三分去一得四十八以為羽(為八/徽)三分益一得六十四
以為角(為十/一徽)十二律數曰黄鐘九寸為宫(琴長九尺而/折其半故為)
(四尺五寸而/下生林鐘)林鐘六寸為徵(為第九徽徽内三尺徽/外一尺五寸生太蔟)太
簇八寸為商(為第十三徽徽内四尺/徽外五寸下生南吕)南吕五寸一分為
羽(為第八徽徽内二尺七寸/徽外一尺八寸上生姑洗)姑洗七寸一分為角(為第/十一)
(徽徽内三尺五寸徽/外一寸下生應鐘)應鐘四寸六分六釐(位在八徽内/二寸七分内)
(二尺四寸外二尺/一寸上生蕤賔)蕤賔六寸二分八釐(位在十徽九徽/之間内三尺一)
(寸五分外一尺三/寸五分上生大吕)大吕八寸三分七釐六毫(在龍齦内/二寸半内)
(四尺二寸半外二/寸半下生夷則)夷則五寸五分五釐一毫(在九徽八/徽之間内)
(二尺八寸半外一尺/六寸半下生夹鐘)夾鐘七寸四分三釐七毫三絲(為/第)
(十二徽徽内三尺八寸/徽外七寸下生無射)無射四寸八分八釐八絲(在八/徽内)
(徽内二尺五寸徽/外二尺上生中吕)中吕六寸五分八釐三毫四絲六忽
(為第十徽六為角徽内三尺四寸徽外一尺一寸復生/變黄鐘八寸七分八釐有竒今少宫以下即其半聲為)
(四寸三分八釐有竒也○以上十二律並用太史公九/分寸法約定周禮鄭注以從簡便凡律寸皆九分分皆)
(九釐釐皆九絲絲皆九忽琴尺皆十/寸寸皆十分分皆十釐釐以下不収)
　按此以上為自龍齦之内至於七徽左方十二律之
　位而七徽以後之說亦附其後盖琴之有徽所以分
　五聲之位而配以當位之律以待抑按而取聲而其
　布徽之法則當随其聲律之多少律管之長短而三
　分損益上下相生以定其位如前之説今人殊不知
　此其布徽但以四折取中為法盖亦下俚立成之小
　數雖於聲律之應若簡切而易知但於自然之法象
　懵不知其所自来則恐不免有未盡耳　或曰若子
　之言聲數也律分也徽寸也三者之相與皆迂囬屈
　曲而難通無乃出於牽合之私耶曰律之九分也數
　之八十一也琴之八尺一寸也三者之相與固未甞
　有異焉今以琴之太長而不適於用也故十其九而
　為九尺又折其半而為四尺五寸則四尺五寸之琴
　與夫九寸之律八十一之數亦未始有異也盖初絃
　黄鐘之宫次絃太蔟之商三絃中吕之角四絃林鐘
　之徵五絃南吕之羽六絃黄清之少宫七絃太清之
　少商皆起於龍齦皆終於臨嶽其長皆四尺五寸是
　皆不待抑按而為本律自然之㪚聲者也而是七絃
　者一絃之中又各有五聲十二律者凡三焉且以初
　絃五聲之初言之則黄鐘之律固起於龍齦而為宫
　聲之初矣(數八十一律九寸/琴長四尺五寸)太蔟則應於十三徽之
　左而為商(數七十二律八/十徽内四尺)姑洗則應於十一徽而為
　角(數六十四律七寸一分徽内三尺五寸中吕應於/十而為角律六寸五分八數有竒徽内三尺五寸)
　(但姑洗惟三絃用之/餘絃則皆用中吕)林鐘則應於九而為徵(數五十/四律六)
　(寸徽内/三尺)南吕則應於八而為羽(數四十八律六寸/徽内二尺七寸)次
　絃則太簇之律固起於龍齦而為商之初矣(用宫數/後倣此)
　而其姑角應於十三之左(用商數/後倣此)林徵應於十南羽
　應於九黄清少宫應於八之右三絃則姑洗之律固
　起於龍齦而為角之初矣而林徵應於十三南羽應
　於十一黄清少宫應於九太清少商應於八　四
　絃則林鐘之律固起於龍齦而為徵之初矣而南羽
　應於十三黄清少宫應於十太清少商應於九少角
　應於八　五絃則南吕之律固起於龍齦而為羽之
　初矣黄清少宫則應於十二少商應於十少角應於
　八九之間　六絃之黄清則固起於龍齦而為少宫
　之初矣少商則應於十三少角則應於十少徵則應
　於九少羽則應於八　七絃之太清則固起於龍齦
　而為少商之初矣少角則應於十二少徵則應於十
　少羽則應於九少宫之少則應於七八之間故皆按
　其應處而鼓之然後其聲可得而見而聲數律分與
　其徽内之長無不合焉然此皆黄鐘一均之聲也若
　大吕夹鐘蕤賔夷則無射應鐘之為律則無所用於
　黄鐘故必因旋宫而後合於五聲之位其在於此則
　雖有定位而未當其用也(大在黄太之間律八寸七/分七釐有竒内四尺二寸)
　(半寸夹在太姑之間律七寸四分三釐有竒内三尺/八    蕤在中林之間律六寸二分八釐内三尺一)
　(寸五分寸夷在南林之間律五寸五分五釐有竒内/二尺八  半  無在南右律四寸八分八釐有竒内)
　(二尺五寸應在無右律四寸六分六/釐内二尺四寸  蔟宫見本章圗説)若自七徽之後
　以至四徽之前則五聲十二律之應亦各如其初之
　次而半之(初絃七徽承羽而為宫六七間為商六右/為角五為徵四五間為羽○次絃七徽承)
　(宫而為商六左為角六右為徵五為羽四五間為宫/○三絃七徽承商而為角六為羽五為宫五右為商)
　(○四絃承角而為徵六左為角六右為羽五右為角/五間為角○五絃七徽承徵而為羽六左為宫六右)
　(為商五左為角三四間為徵○六絃承羽而為宫七/右為商五右為角五為徵五右為角四五間為羽○)
　(七絃承宫而為商六左為角六/右為徵五為羽四五間為宫)四徽之後以至一徽
　之後則其聲律之應次第又如其初而又半之(此一/莭聲)
　(難取而用處希不能盡載然其大槩次第亦與上兩/節不異但加促宻耳○凡五絃起于龍齦初絃五聲)
　(次絃四聲三絃三聲四絃二聲五絃一聲凡十五聲/皆正聲○初絃七徽次絃八徽三絃九徽四絃十徽)
　(五絃十二徽六絃龍齦以後為第二宫各五聲七絃/龍齦以後四聲凡三十四聲皆少聲○初絃四徽以)
　(下至七絃八七間以後為苐三宫各五聲凡三十五/聲皆少少聲○初絃一徽之後下至七絃四五之間)
　(初絃一聲次絃二聲三絃三聲四絃四聲五絃五聲/六絃五聲七絃四聲凡十九聲猶為少少入前三十)
　(五聲數内惟六絃一聲七絃二聲凡三聲為第四宫/又別為少少少聲通為三十八聲○合一琴而計之)
　(為百十/有二聲)但七徽之左為聲律之初氣厚身長聲和莭
　緩故琴之取聲多在於此七徽則為正聲正律初氣
　之餘承徵羽既盡之後而黄鐘之宮復有應於此者
　且其下六徽之為聲律亦皆承其巳應之次以復於
　初而得其齊焉氣巳消而復息聲已㪚而復圎是以
　雖不及始初之全盛而君子猶有取焉過此則其氣
　愈㪚地愈廹聲愈髙節愈促而愈不可用矣此六徽
　以後所以為用之少雖四徽亦承巳應之次以復於
　初而得其齊而終有所不能及也(此處但泛聲多取/之自當別論而俗)
　(曲繁聲亦或有取則/亦非君子所宜聽也)大抵琴徽之分布聲律正與候
　氣同是一法而亦不能無少異候氣之法闕地為坎
　盈尺之下先施木案乃植十二管於其上而實土埋
　之上距地面皆取一寸而止其管之底則各随其律
　之短長以為淺深黄鐘最長故最深而最先應應鐘
　最短故最淺而㝡後應今移其法於琴而論之則所
　謂龍齦即木案之地也所謂臨嶽即地面之平也聲
　應之處即其律寸之短長距案之逺近也故按此鼓
　之而其聲可見此其所同也但律之次第左起而右
　行者以氣應先後為之序自地中而言之也徽之次
　第右起而左行者以律管入地淺深為之序據人在
　地上目所見者而言之也此其似異而實同者也其
　甚異者則管虗而絃實管有長短而無大小(圍皆九/分徑皆)
　(三/分)絃有大小而無短長管上平而下不齊絃則下齊
　而同起於龍齦也是以候氣者異管而應不同時既
　應則其氣遂達於上而無復升進之漸布徽者亦異
　絃而應於同時既應則各得其量之所受(如以絃大/小為五聲)
　(之/序)而循序以漸進至於三周而後巳此其甚不同者
　也然眀者觀之以其所異乗保凖望而求其所同則
　是乃所以益見其同而無可疑者但自有琴以来通
　儒名師未有為此說者余乃獨以荒淺之學聾瞶之
　耳一旦臆度而誦言之宜子之駭於聽聞而莫之信
　也然吾豈以是而必信於當世之人哉姑以記余之
　所疑焉耳抑此七絃既有㪚絃所取五聲之位又有
　按徽所取五聲之位二者錯綜相為經緯其自上而
　下者皆自上絃逓降一等其自左而右者則終始循
　環或先或後每至上絃之宫而一齊焉盖㪚聲陽也
　通體之全聲也無所受命而受於天者也七徽隂也
　全律之半聲也受命於人而人之所貴者也但以全
　聲自然無形數之可見故今人不察反以中徽為重
　而不知㪚聲之為尊甚矣其惑也至其三宫之位則
　左陽而右隂陽大而隂小陽一而隂二故其取𩔖左
　以象君右以象臣而二臣之分又有左右左者陽眀
　故為君子而近君右者隂濁故為小人而在逺以一
　君而御二臣能親賢臣逺小人則順此理而國以興
　隆親小人逺賢臣則咈此理而世以衰亂是乃事理
　之當然而非人之所能為也又凡既立此律以為宫
　則凡律之當徽而有聲者皆本宫用事之律也其不
　當徽而無聲者皆本宫不用之律也(惟第十二徽有/徽無聲亦不當)
　(用未詳/其説)律旋而宫變則時異而事殊其遭時而偶俗
　者自當進据可為之會而發其鳴聲其背時而忤俗
　者自當退伏無人之境而箝其頰舌此亦理𫝑之當
　然而其詳則旋宫之圗説盡之矣
　
　
　
　
　
　
　
　
　
　
　
　
　
　尚書通考卷六
欽定四庫全書
　尚書通考卷七　　　　　元　黄鎮成　撰
　　　禹敷土隨山刋木奠髙山大川
朱子曰禹貢所記地理治水曲折多不甚可曉竊意當
時治水畢却總作此一書故自冀州王都始禹自言予
決九川距四海濬畎澮距川此數語極好細看今人説
禹治水始於壺口鑿龍門某未敢深信方河水洶湧其
勢迅激縱使鑿下龍門恐仍舊壅塞又下水未有分殺
必且潰決四出盖禹先決九川之水使各通於海又濬
畎澮之水使各通於川使大水有所入小水有所歸只
是先從低處下手若下面之水盡殺則上面之水漸淺
却方可下手九川盡通則導河之功已及八分故某嘗
謂禹治水當始於碣石九河盖河患惟兖為甚兖州是
河曲處兩岸無山所以潰決常在此故自決處導之用
功尤難盖皆自下流殺其勢耳
　按先儒謂禹貢叙治水以冀兖青徐揚荆豫梁雍為
　次者盖順五行而治之耳冀居北於五行為水水生
　木東方故次兖青徐木生火故次南揚荆火生土故
　次中豫土生金故次西梁雍所謂彛倫攸叙與鯀之
　汩陳五行異矣今攷禹貢所書其次第固如此然冀
　州京都天下根本所在禹施功先自内始盖以重輕
　而論也兖青徐平田虚壤泛濫潰決之患視他州尤
　甚拯溺捄飢莫先於此揚荆則江漢下流次當疏鑿
　以泄水勢豫雖有河濟滎洛之浸而漸居上流獨梁
　雍居西北地髙水患差少用功宜後此盖以緩急而
　論也所謂順五行而治之者亦偶合耳

　
　
　
　
　
　
　
　
　愚按禹貢記大禹治洪水别九州之事其濬鑿之功
　則由下以及上故始事冀兖所以治河濟之下流次
　及青徐揚又以治淮江之下流下流既殺乃漸治其
　上流故次及荆豫梁之地雍地最髙水患最少施功
　獨後此濬鑿之序也其疏導之功則自上以達下故
　導山四條導水九條皆自西北以極於東南順其就
　下之勢自源徂流皆無壅遏之患此疏導之序也於
　是因山川之形便以别州域因土地之生殖以定貢
　賦規模素定經緯有條此所以行無事之智也然自
　平成以後歴數千載兖豫之閒水多決潰昔之九河
　碣石今已包淪於海昔之河趨伾降今乃南合清淮
　滎波已難指實沮漯亦非故道江漢沱潛出非一所
　九江滙澤名實異同讀書攷古者毎病其難焉又況
　州郡沿革廢置不常考之傳疏卒難尋究乃蒐萃古
　今書志規為小圖備載禹貢所書山水地名悉註以
　今之郡縣庶乎讀是書者按圖易見至若南踰嶺粤
　東跨遼驪和林隂山以北流沙乾竺以西亦載其畧
　以見本朝混一之盛疆理無外超逾禹蹟四垂荒漠
　部落無數第非載籍所考不能殫紀其中國州郡非
　禹貢山水所經者亦畧而不載深慚掛漏博洽君子
　幸改正焉
　　右山水地名註以今日郡縣圖不可容備見後山
　　川貢賦圖内詳註
　　　禹貢山川貢賦之圖
冀州
　三面距河兖河之西雍河之東豫河之北八州皆言
　疆界冀不言者以餘州所至可見○晁氏曰亦以尊
　京師示王者無外之意
　　　　山
壺口山○漢地志在河東郡北屈縣東南今隰州吉郷
　縣也(今河東/道吉州)
梁山○吕梁山也在今石州離石縣東北○吕不韋曰
　龍門未闢吕梁未鑿河出孟門之上酈道元謂吕梁
　之石崇竦河流激盪震動天地(孟門山/在吉州)
岐山○在汾州介休縣狐岐之山勝水所出東北流注
　於汾○梁岐二山河水所經治之所以開河道也
岳○太岳也周職方冀州山鎮曰霍山地志謂霍太山
　即太岳在河東郡彘縣東今晉州霍邑也山南曰陽
　今岳陽縣地堯之所都(霍邑今霍州岳/陽今晉寜路縣)
碣石○地志在北平郡驪城縣西南河口之地今平州
　之南○酈道元云驪城枕海有石如甬道數十里當
　山頂有大石如柱韋昭云其山昔在河口今為水所
　漸淪入於海已去岸五百餘里矣(平州今/平灤路)
　　　　原隰
太原○河東太原府(今兾/寜路)
覃懐○地名地志河内郡有懐縣今懐州也○曽氏曰
　覃懐平地也當在孟津之東太行之西淶水出其西
　淇水出其東(今懐/孟路)
大陸○今邢趙深三州之地爾雅髙平曰陸河過信洚
　之北西山勢斷曠然四平故謂之大陸(邢今順徳路/又趙州隆平)
　(縣有大陸澤/與邢接境)
　　　　川
衡漳○地志漳水二一出上黨沾縣大□谷今平定軍
　樂平縣少山也名為清漳一出上黨長子縣鹿谷山
　今潞州長子縣發鳩山名為濁漳酈道元謂之衡水
　東至潞州渉縣合清漳東北至定逺軍東光縣入北
　河○又按桑欽云二漳水異源而下流相合同歸於
　海唐人亦言漳水能獨逹於海請以為瀆而不云入
　河者盖禹之導河至碣石入海周定王五年河徙砱
　礫漸遷而東漢初漳猶入河其後河徙日東而取漳
　水益逺至欽時河自大伾以下已非故道而漳自入
　海矣故欽與唐人所言如此(樂平今為遼州在平/定南東光今𨽻景州)
恒水○地志出常山郡上曲陽縣恒山北谷在今定州
　曲陽縣西北恒山也東入滱水○薛氏曰東流合滱
　水至瀛州髙陽縣入易水眺氏曰今之恒水西南流
　至真定府行唐縣東入滋水又南流入衡水非古徑
　矣(定州今中山府曲陽今𨽻/保定路瀛州今河間路)
衛水○地志出常山郡靈夀縣東北即今真定府靈夀
　縣也東入滹沱河薛氏曰東北合滹沱河過信安軍
　入易水
河水○按漢西域傳張騫所窮河源云河有兩源一出
　葱嶺一出于闐于闐在南山下其河北流與葱嶺河
　合東注蒲昌海一名鹽澤去玉門陽闗三百餘里其
　水停居冬夏不増減濳行地中南出積石又唐長慶
　中薛元鼎使吐蕃自隴西成紀縣西南出塞二千餘
　里得河源於莫賀延磧尾曰閻磨黎山其山中髙四
　下所謂昆侖也東北流與積石河相連河源澄瑩冬
　春可渉下稍合流色赤益逺他水并注遂濁吐蕃亦
　自言昆侖在其國西南二説恐薛氏為是河自積石
　三千里而後至龍門自北而南至華隂自南而東至
　底柱至孟津至洛汭至大伾又自東而北過洚水至
　大陸又播為九河入海之處為逆河自洛汭而上河
　行於山其地皆可攷自大伾而下垠岸髙於平地故
　決齧流移水陸變遷而洚水大陸九河逆河皆難指
　實○釋水云河千里一曲一直
　　愚按漢志葱嶺于闐皆在沙州西其水雖與積石
　　河合然非正源也盖漢時止通西域未至吐蕃界
　　薛説為是其下流則自周定王五年河徙砱礫漢
　　武帝元光三年河決瓠子後又決舘陶為屯氏河
　　河水徙從頓丘東南流入渤海元帝永光五年河
　　決清河靈鳴犢口宋建紹中河決大野溢淮泗為
　　南清河金亡後河自開封北衛州決入渦河河水
　　全入淮同輸于海鳴犢口今東昌瓠子今濮州館
　　陶今大名(大伾今/濬州)
　　　　土
白壤○孔氏曰無塊曰壤顔氏曰柔土曰壤白其色也
　壤其性也
　　　　賦(田所出榖米/兵車之𩔖)
上上錯○第一等雜出第二等也賦髙於田四等地廣
　而人稠也林氏曰冀先賦而後田者冀王畿之地天
　子所自治併與場圃園㕓漆林之𩔖而征之如周官
　載師所載賦非盡出於田也故以賦屬於厥土之下
　餘州皆田之賦也故先田而後賦
　　愚按蔡氏言賦雜出他等者或以為嵗有豐凶或
　　以為户有増減皆非也意者地力有上下年分不
　　同如周官田一易再易之𩔖故賦之等第亦有上
　　下年分若謂嵗之豐凶户之増減則九州皆然何
　　獨於冀揚豫梁四州言哉按此辨前説雖當然所謂
　　地力有上下年分不同則亦未必獨四州為然也
　　盖九州之賦以每州嵗入多寡相較第為九等而
　　其為等也未必自第一至第九截然以次而寡正
　　為九等必其多寡之數有所近似故以錯而言之
　　是以冀賦雖第一而其數近於第二故曰上上錯
　　豫賦雖第二而其數近於第一故曰錯上中梁賦
　　雖第八而較第九則多於十之三故曰下中三錯
　　揚賦雖第七而亦近於第六故曰下上上錯盖錯
　　者雜也言其數之相近而相雜也孟子曰貢者校
　　數嵗之中以為常樂嵗不多取凶嵗不寡取由是
　　言之夏貢之法賦入皆有定又安有年分之不同
　　者哉
　　　　田
中中○第五等
　　　　貢(冀獨不言篚者天子封/内無所事於貢篚也)
皮服○海島之夷以皮服來貢也○王炎曰北地寒故
　服用皮非篚貢也孔氏曰居島之夷還服其皮眀水
　害除
　　　　入貢河道
夾右碣石入于河○北方貢賦之來自北海入河南向
　西轉而碣石在其右轉屈之閒故曰夾右也程氏曰
　冀為帝都東西南三面距河他州貢賦皆以達河為
　至故此三方亦不必書而其北境則漢遼東西右北
　平漁陽上谷之地其水如遼濡滹易皆中髙不與河
　通故必自北海然後達河也○孔氏曰禹夾行此山
　之右唐孔氏曰則行碣石山西南行入河在碣石之
　右顧氏亦云山西曰右
兖州
　東南據濟西北距河兖地最狹然居河之曲處其患
　尤甚用功尤難故作十三載然後賦法同於他州○
　唐孔氏曰據謂跨之兖州之境跨濟而過之熊氏曰
　西距河東距濟北濵海南接徐豫之境今兖濟徳𨽻
　魏博滄景等州
　　　　川
九河○爾雅一曰徒駭二曰太史三曰馬頰四曰覆鬴
　五曰胡蘇六曰簡潔七曰鈎盤八曰鬲津其一則河
　之經流也先儒不知遂分簡潔為二○程氏曰今滄
　州之地北與平州接境相去五百餘里禹之九河當
　在其地後為海水淪沒故其跡不存方九河未沒於
　海之時從今海岸東北更五百里平地河播為九在
　此五百里中又上文言夾右碣石則九河入海之處
　有碣石在其西北岸通趾頂皆石不應仆沒今兖冀
　之地既無此石而平州正南有山名碣石在海中去
　岸五百餘里卓立可見則是九河已淪於海眀矣
灉水○許慎云汳水受陳留浚儀隂溝至蒙為灉水東
　入於泗(陳留今汴梁路/蒙縣今睢州)
沮水○水經灉之下流入於睢水地志睢水出沛國芒
　縣睢水其沮水歟(沛今徐州睢/水劉項戰處)
濟水○𤼵源為沇既東為濟地志云出河東郡垣縣王
　屋山東南今絳州垣曲縣山也始𤼵源王屋山頂崖
　下曰沇水既見而伏東出於今孟州濟源縣二源東
　源周廻七百歩其深不測西源周廻六百八十五歩
　其深一丈合流至温縣是為濟水歴虢公臺西南入
　於河復出河之南溢而為滎又東出於陶丘北又東
　至濟隂縣菏澤又東北至東平府夀張縣安民亭合
　汶水又北東至今青州博興縣入海唐李賢謂濟自
　鄭以東貫滑曹鄆濟齊青以入於海樂史謂今東平
　濟南淄川北海界中有水流入海謂之清河先儒皆
　以濟水性下勁疾故能入河穴地流注顯伏吳興沈
　氏言濟水伏流地中今歴下凡𤼵地皆是流水世謂
　濟水經過其下則濟水伏流絶河乃其物性之常事
　耳(王屋在澤州陽城縣與絳接境温縣屬孟州陶丘/今曹州定陶縣濟隂亦屬曹州博興今博興州淄)
　(川今般陽北海今益都/歴下今濟南歴城歴山)
漯水○漯者河之枝流也地志曰漯水出東郡東武陽
　至千乗入海程氏以為此乃漢河與漯殊異○通志
　漢武帝元光三年春河徙從頓丘東南流入渤海是
　為朝城之漯河又河至頓丘分為二一曰漯川出武
　陽至千乗入渤海又漢武帝河東北過武陽今大名
　朝城也而為漯河(東郡博州今東昌路有漯/水千乗舊屬今益都路)
　　　　澤
雷夏○地志在濟隂郡城陽縣西北今澤州雷澤縣西
　北也山海經云澤中有雷神龍身而人頰鼓其腹則
　雷然則本夏澤因雷故名雷夏
　　　　土
黑墳○墳土脉墳起也○孔氏曰色黑而墳起
　　　　田
中下○第六等
　　　　賦
貞○第九等兖賦最薄言君天下者以薄賦為正也
　　　　貢篚(貢者下獻其土所有於上也○篚竹器/筐屬古者幣帛則盛之以筐篚而貢焉)
漆絲織文○兖地宜漆宜桑故貢漆絲○織文織而有
　文錦綺之屬
　　　　入貢河道
浮于濟漯逹于河○舟行水曰浮兖州之貢賦浮濟浮
　漯以達於河帝都三面距河達河則達帝都矣
青州
東北至海西南距岱岱㤗山在今襲慶府奉符縣西北
　三十里○唐孔氏曰東北跨海至遼東皆是舜分青
　州為營州營州即遼東也堯時青州當越海而有諸
　郡也○熊氏曰遼東朝鮮等處今岡南之平灤等州
　皆青營之境(襲慶府今兖州奉/符縣今𨽻泰安州)
　　　　原隰
嵎夷○今登州之地即堯典之嵎夷
萊夷○今萊州之地
　　　　川
濰水○地志云出琅琊郡箕縣今宻州莒縣東北濰山
　也北至都昌入海今濰州昌邑也(琅琊今沂州/莒縣今莒州)
淄水○地志出泰山郡萊蕪縣原山今淄州淄川縣東
　南七十里原山也東至博昌縣入濟今青州夀光縣
　也○通志淄出泰山梁父縣西入汶按梁父今𨽻兖
　州奉符(此與蔡傳異○萊蕪今𨽻泰安州淄/州今般陽路夀光縣今屬益都路)
汶水○出泰山郡萊蕪縣原山今淄州襲慶府萊蕪縣
　也西南入濟在今鄆州中都縣也盖淄水出萊蕪原
　山之隂東北而入海汶水出原山之陽西南而入濟
　(鄆州今/東平路)
　　　　土(有二/種)
白墳○色白而性墳平地之土也
海濵廣斥○廣漠而斥鹵海涯之地也
　　　　田
上下○第三等
　　　　賦
中上○第四等
　　　　貢篚
鹽○斥地所出
絺○細葛也
海物惟錯○非一種○林氏曰錯盖别為一物如磬錯
　之錯
絲枲○麻也
鉛松怪石○可為噐用之飾
檿絲○山桑之絲其靱中琴瑟之絃蘇氏曰東萊有之
　　愚按八州言貢復别言篚者篚所以盛精緻之物
　　非織文則纎縞之屬是也若漆絲鹽絺之𩔖其重
　　且多非可以篚盛之故别言也
　　　　入貢河道
浮于汶達于濟○不言達河者因於兖也
徐州
　東至海南至淮北至岱西不言濟者岱之陽濟東為
　徐岱之北濟東為青言濟不足以辨也○熊氏曰徐
　州東抵海南距淮北跨岱西接豫州之境地雖不廣
　蘇氏以徐州三面距山一面背平野曠土徐即魯境
　地連淮海
　　　　山
蒙山○地志在泰山郡蒙隂縣西南今沂州費縣也林
　氏曰即語東蒙詩奄有龜蒙
羽山○地志在東海郡祝其縣南今海州朐山縣也林
　氏曰即殛鯀處(海州今海寜/州𨽻淮東道)
嶧山○地志東海郡下邳縣西有葛繹山古文以為嶧
　山○下邳今淮陽軍下邳縣也(下邳今邳州𨽻河南/江北道嶧山即生孤)
　(桐/處)
　　　　原隰
東原○漢之東平國即今之鄆州也後人以其地之平
　故謂之東平又按東原在徐之西北而謂之東者以
　在濟東故也(鄆州今/東平路)
　　　　澤
大野○地志在山陽郡鉅野縣北今濟州鉅野縣也鉅
　即大也按水經濟水至乗氏縣分為二南為菏北為
　濟酈道元謂一水東南流一水東北流入鉅野澤則
　大野為濟之所絶其所聚也大矣何承天曰鉅野南
　導洙泗北連清濟又鄆州中都西南有大野陂皆大
　野之地也(鉅野縣今屬濟/寜路有大野澤)
　　　　川
淮水○水經云出南陽平氏縣胎簪山禹只自桐柏山
　導之耳○桐柏地志在南陽平氏縣東南今唐州桐
　柏縣也沂入於泗泗入於淮東至淮浦入海曽氏曰
　淮之源出於豫之境至揚徐之閒始大其汎濫為患
　尤在於徐故於此言之(淮今在海/寜州入海)
沂水○地志沂水出泰山郡盖縣艾山今沂州沂水縣
　也南至下邳西南入泗曽氏曰徐州水以沂名者非
　一酈道元謂水出尼丘山西北徑魯之雩門亦謂之
　沂水又水出太山武陽之冠石山亦謂之沂水而沂
　水之大則出太山也(古沂水入泗泗水入淮/今泗入河與淮合矣)
泗水○出魯國汴縣桃虚西北陪尾山源有泉四四泉
　俱導因以為名西南過彭城又東南過下邳入淮卞
　縣今襲慶府泗水縣也(泗水縣今/𨽻兖州)
　通志云其源出泗水縣西南流有洙水入焉又西南
　至方與縣菏水入焉其水出乗氏方與今單州魚臺
　又云有漷水至髙平湖陸入泗水又南至彭城名曰
　沛水有睢水入焉又西南至下邳沂水入焉又南至
　楚州山陽入淮此水今人謂之清河或云泗水出鄆
　州梁山泊
　許慎説文云泗水受泲水東入淮
　　按泗受泲者桑欽云濟水至濟隂乗氏縣分為二
　　一水東北流為北濟一水南流為南濟通志云今
　　此水與濟不通但菏水亦自乗氏至方與入泗而
　　菏水通濟則泗可以達菏菏可以達濟而自濟可
　　以通河矣
　　　　土
赤埴墳○埴土黏曰埴埴膩也黏泥如脂之膩也
　　　　田
上中○第二等
　　　　賦
中中○第五等
　　　　貢篚
土五色○徐土雖赤而五色之土亦閒有之王建大社
　於國中其壝東青土南赤土西白土北驪土中央舋
　以黄土將建諸侯鑿取其方面之土苞以黄土苴以
　白茅以為土封
夏翟○雉具五色其羽中旌旄染人之職秋染夏鄭氏
　曰染夏染五色也出羽山之畎其名山以此歟
孤桐○特生之桐其材中琴瑟以特生向日者為貴出
　嶧山之陽
浮磬○出泗水之濵非必水中盖浮生土中不根着者
蠙珠○出淮之夷蠙蚌之别名
魚○今濠泗楚亦貢淮白魚
𤣥○赤黑色幣也
纎縞○皆繒也黑經白緯曰纎縞曰繒禮曰及期而大
　祥素縞麻衣中月而禫禫而纎則纎亦繒也
　　　　入貢河道
浮于淮泗達于河○灉水受浚儀隂溝東入於泗泗入
　於淮淮泗之可以達於河者以灉至於泗也
揚州
　北至淮東南至於海○熊氏曰北距淮東南至海西抵
　荆州之境其地乃淮東西江東西及兩浙閩粤之地
　　　　澤
彭蠡○地志在豫章彭澤縣東合江西江東諸水跨豫
　章饒州南康軍三州之地所謂鄱陽者是也
　朱子曰彭蠡之澤在大江之南自今江州湖口縣南
　跨南康軍饒州之境以接於隆興府之北瀰漫數十
　百里其源東自饒徽信州建昌軍南自贑州南安軍
　西自袁筠以至隆興府分寜武寜諸邑方數千里之
　水皆㑹而歸焉北過南康揚瀾左里則兩岸漸廹山
　麓而湖面稍狹遂東北流以趨湖口而入於江以地
　勢北髙南下故其入江反為江水所遏而不得遂因
　郤而自瀦以為是數十里之大澤也
　蔡氏曰古今記載皆謂彭蠡今之番陽其澤在大江
　之南去漢水入江之處尚七百餘里其入江之處西
　則廬阜東則湖口皆石山峙立水道狹甚不應漢水
　入江之後乃横截而南入於番陽且番陽合數州之
　流初無仰於江漢而成也經言東匯澤以下盖記者
　之誤鄭漁仲以為衍文是也
　臨川吳氏曰東匯澤為彭蠡六字舊本誤在導漾條
　遂致紛紜異論盖鄂州北對漢陽軍大别山漢水自
　北來入江合流江水與之㑹水之合流曰滙故曰東
　迤北㑹于滙不言㑹於漢者以漢有漾漢滄浪之異
　名不可指定而言故但曰㑹于滙江漢合流之後至
　江州徳化縣又六十里有水南來入江合流即東滙
　澤為彭蠡也
震澤○太湖也周職方揚州藪曰具區地志在吳縣之
　西南五十里今蘓州吳縣也具區之水多震而難定
　故謂之震澤
　　　　川
三江○庾仲初吳都賦註松江下七十里分流東北入
　海者為婁江南流者為東江併松江為三江其地今
　已名三江口○唐孔氏云吳地記同○蘓氏謂岷山
　之江為中江嶓冢之江為北江豫章之江為南江然
　江漢㑹於漢陽數百里至湖口而後與豫章江合不
　復可指為三矣○顔師古以為中江南江北江○郭
　景純以為岷江浙江松江○韋昭以為松江錢塘江
　浦陽江○王介甫以為一江自義興一江自毗陵一
　江自吳縣○陳氏曰皆據所見而言非禹舊跡也○
　薛士龍言震澤下有三江入海彼以目驗之恐其説
　之必然也
江○出岷山地志在蜀郡湔氐道西徼外在今茂州汶
　山縣東别流於梁為沱又東至長沙下雋縣西北澧
　水入焉又東過九江九江今洞庭也又東至岳州巴
　陵縣又東㑹彭蠡湖口之水又東入於海在今通州
　静海縣(長沙今/潭州路)
　　按漢水至武昌入江導江條何以不記吳氏謂東
　　迤北㑹于滙乃漢水合流之處其説是也又經言
　　東至于澧乃澧州界非澧水也澧水自入洞庭與
　　江相逺今言下雋西北澧水入者非也
　　　　土
塗泥○水泉濕也下地多水其土淖
　　　　田
下下○第九等
　　　　賦
下上上錯○第七等雜出第六等言下上上錯者以本
　設賦九等分為三品下上與中下異品故變言上錯
　也
　　　　貢篚
金三品○金銀銅也
瑶琨○玉石名
篠○材中於矢之笴
簜○材中於樂之管亦可為符節
齒革羽毛○象有齒犀兕有革鳥有羽獸有毛
木○楩梓豫章之屬○齒革可以成車甲羽毛可以為
　旌旄木可偹棟宇器械之用
卉服○葛越木綿之屬
織貝○錦名織為貝文今南夷木綿之精好者亦謂之
　吉貝海島之夷以卉服來貢織貝之精者則入篚焉
橘柚○小曰橘大曰柚必錫命而後貢
　　　　入貢河道
㳂于江海達于淮泗○順流而下曰㳂㳂江入海自海
　入淮泗不言達河者因於徐也禹時江淮未通故㳂
　於海至吳始開䢴溝隋人廣之至江淮舟船始通也
荆州
　北距南條荆山南盡衡山之陽言陽者其地不止此
　山而猶包其南也○熊氏曰荆州之地北接雍豫之
　境南逾五嶺越雖上古未通亦當在要荒之服東扺
　揚州之境西抵梁州及西南夷等處皆楚地也○曽
　氏曰荆及衡陽即今湖南北之地今江西亦半屬荆
　州
　　　　山
荆山○此南條荆山地志在南郡臨沮縣北今襄陽府
　南漳縣也
衡山○南嶽也地志在長沙國湘南縣今潭州衡山縣
　也
　　　　川
漢水○始出為漾東流為沔又為漢又為滄浪之水實
　一水而異名也水經曰漾水出隴西郡氐道縣嶓冢
　山東至武都常璩曰漢水有兩源此東源也即所謂
　嶓冢導漾者其西源出隴西嶓冢山㑹泉治源曰沔
　逕葭萌入漢東源在今西縣之西西源在今三泉縣
　之東也酈道元謂東西兩川俱出嶓冢而同為漢水
　者是也水源𤼵於嶓冢為漾至武都為漢又東至武
　當縣北四十里漢水中有洲曰滄浪洲水曰滄浪水
　至復州景陵縣界過三澨水觸大别山至漢陽軍漢
　陽縣入江○大别山在今漢陽軍漢陽縣北正荆州
　之域(西縣今屬興元路武當均/州縣景陵今沔陽府縣)
　　按武都今階州乃出紫泥處今鳯州乃漢武都郡
　　去階州千餘里此武都必鳯州也
九江○即今之洞庭也水經言九江在長沙下雋西北
　楚地記曰巴陵瀟湘之淵在九江之間今岳州巴陵
　縣即楚之巴陵漢之下雋也洞庭正在其西北則洞
　庭為九江審矣今沅水漸水元水辰水叙水澧水資
　水湘水酉水皆合洞庭意以是名九江也○潯陽地
　記云一曰烏白江二曰蚌江三曰烏江四曰嘉靡江
　五曰畎江六曰源江七曰廩江八曰提江九曰箘江
　○張須元縁江圖云一曰三里江二曰五洲江三曰
　嘉靡江四曰烏上江五曰白蚌江六曰白烏江七曰
　箘江八曰沙堤江九曰廪江○漢志九江在廬江郡
　之尋陽縣今詳漢九江郡之尋陽乃禹貢揚州之境
　而唐孔氏以為九江之名起於近代未足為據若𣲖
　别為九沙水相閒乃為十有七道今尋陽之地將無
　所容反復參攷則九江非尋陽眀甚胡氏以洞庭為
　九江者得之曽氏亦曰過九江至於東陵東陵今之
　巴陵今巴陵之上即洞庭也因九水所合遂為九江
　(廬江郡今廬州尋/陽今盆城江州)
沱水○爾雅曰水自江出為沱今按南郡枝江縣有沱
　水然其流入江而非出於江也華容縣有夏水首出
　於江尾入於沔亦謂之沱(枝江今江陵路縣/華容今岳州縣)○王炎
　曰沱水在今江陵府枝江縣土人謂枝江為百里洲
　夾江沱二水之閒其與江分處謂之上沱與江合處
　謂之下沱
潛水○爾雅曰水自漢出為潛○王炎曰隋志南郡松
　滋縣有涔涔即古潛字今松滋分為潛江縣矣○孔
　氏於梁州沱潛下注云沱潛𤼵源此州入荆州唐孔
　氏曰以二州沱潛為一者然彼州山水古今不可移
　易孔為武帝博士地理志無容不知盖以水從江漢
　出者皆曰沱潛但地𫝑西髙東下雖於梁州合流還
　從荆州分出猶如濟水入河還從河出故孔舉大畧
　為𤼵源梁州耳(松滋潛江今江/陵路二縣名)
　　　　澤
雲夢○周官職方荆州其澤藪曰雲夢方八九百里跨
　江南北華容枝江江夏安陸皆其地也左傳楚子濟
　江入於雲中又楚子以鄭伯田於江南之夢合而言
　之則為一别而言之則二澤也
　朱子曰江陵之下連岳州是雲夢(江夏屬武昌在江/南安陸屬徳安府)
　(在江/北)
　　　　土
塗泥○與揚州同
　　　　田
下中○第八等
　　　　賦
上下○第三等賦髙於田五等者地闊而人工修也
　　　　貢篚
羽毛齒革金三品○荆之貢大抵與揚州同
杶榦○木似樗可為弓榦
栝柏○栝柏葉松身柏木名
礪砥○礪磨石之麤者砥磨石之細者
砮○石中矢鏃之用肅慎氏貢石砮是也
丹○丹砂也
箘簵○竹名竹之堅者材中矢笴
楛○木名可以為矢肅慎氏貢楛矢是也
菁茅○有刺而三脊所以供祭祀縮酒之用既包而又
　匣之所以示敬也管子云江淮之閒一茅三脊今辰
　州麻陽縣苞茅山出苞茅有刺而三脊
𤣥纁○𤣥見上纁絳色幣也
璣組○璣珠不圓者組綬𩔖
大龜○尺有二寸所謂國之守龜非可常得若偶得則
　納錫於上納錫者下與上之辭重其事也
　　　　入貢河道
浮于江沱潛漢逾于洛至于南河○江沱潛漢其水道
　之出入不可詳而大勢則自江沱而入潛漢逾越也
　漢與洛不通故舍舟而陸以達於洛自洛而至於南
　河也
豫州
　熊氏曰豫州居天下之中四方道里適均湯之亳今
　河南偃師成王之洛邑今河南洛陽縣其地北距河
　南抵荆山東抵徐西抵雍梁今為河南府虢陜鄭汝
　陳蔡唐鄧汴宋等州之地
　　　　川
伊水○山海經云熊耳之山伊水出焉東北至洛陽縣
　南北入洛熊耳在上洛縣南今商州上洛縣
　伊水出熊耳山東北入洛洛水出冡嶺山至鞏縣入
　河瀍水出潛亭東南入洛澗水出新安亦入洛
洛水○地志云出𢎞農郡上洛縣冢嶺山水經謂之讙舉
　山今商州洛南縣冢嶺山至鞏縣入河今河南府鞏
　縣
瀍水○地志云出河南郡榖城縣潛亭北今河南府河
　南縣西北有古榖城縣其北山實瀍水所出也至河
　南府偃師縣入洛
澗水○地志云出𢎞農郡新安縣東南入於洛新安在
　今河南府新安澠池之閒今澠池縣東二十三里新
　安城是也城東北有白石山即澗水所出酈道元云
　世謂之廣陽山然則澗水出今之澠池至新安入洛
　也
　　今按唐孔氏引地理志云伊水東北入洛瀍水東
　　南入洛澗水東南入洛則瀍澗二水各入洛通志
　　以為澗水東南入瀍瀍水至河南入洛則瀍澗合
　　流而後入洛二説不同當考(澠池縣今/屬陜州)
滎水○濟水自今孟州温縣入河潛行絶河南溢為滎
　在今鄭州滎澤縣西五里敖倉東南敖倉者古之敖
　山也按今濟水但入河不復過河之南滎瀆水受河
　水有石門謂之滎口石門鄭康成謂滎今塞為平地
　滎陽民猶謂其處為滎澤酈道元曰禹塞淫水於滎
　陽下引河東南以通淮泗濟水分河東南流漢眀帝
　使王景即滎水故瀆注浚儀謂之浚儀渠漢志謂滎
　陽縣有狼蕩渠首受濟者是也南曰狼蕩北曰浚儀
　其實一也(滎澤今𨽻汴梁/滎陽𨽻鄭州)
　　今按通志汴水一名鴻溝一名官度水一名通濟
　　渠一名狼蕩渠或云狼蕩渠别汴首受河水自汜
　　水縣東南過滎陽陳留睢陵符離至泗州入淮又
　　云睢水首受汴水班云首受狼蕩水疑狼蕩即汴
　　也自浚儀縣東經陳留梁譙沛彭城縣入泗水浚
　　儀近改為祥符然則浚儀渠亦名狼蕩渠即王景
　　所注之渠非鴻溝之汴即或云别汴者是也(汜水/屬鄭)
　　(州陳留屬汴梁符離今宿州睢陵今歸徳有睢陽/縣梁今歸徳沛今徐州祥符屬汴梁譙屬亳州)
波水○周職方其川熒雒其浸波溠爾雅云水自洛出
　為波山海經曰婁涿之山波水出其隂北流注於榖
　二説不同
　　按通志榖水出澠池縣陽榖谷東南至河南入洛
　　則波水當在河南之地(澠池今/屬陜州)
　　　　澤
菏澤○地志在濟隂郡定陶縣東今興仁府濟隂縣南
　三里其地有菏山故名其澤為菏澤也盖濟水所經
　水經謂南濟東過寃句縣南又東過定陶縣南又東
　北菏水東出焉是也(定陶濟隂/並屬曹州)
　　按通志云菏水首受濟東南入泗盖上流通濟也
孟豬○爾雅作孟諸地志在梁國睢陽縣東北今南京
　虞城縣西北孟諸澤是也(梁國南京/今歸徳府)
　　　　土(有二/等)
壤○不言色者其色雜也
下土墳壚○壚疏也顔氏曰𤣥而疏者謂之壚
　髙地則壤下地則壚
　　　　田
中上○第四等
　　　　賦
錯上中○第二等雜出第一等
　　　　貢篚
漆枲絺紵纎纊○纊細綿也
磬錯○治磬之錯非常用之物故錫命然後納
　　　　入貢河道
浮于洛達于河○豫去帝都最近豫之東境徑自入河
　豫之西境則浮於洛而後至河也
梁州
　東距華山之南西據黑水○熊氏曰梁州今全蜀之
　地成都潼川興元利州䕫州等路五十四州之地是
　也北與秦隴接境實為天下要脊
　　　　山
岷山○地志在蜀郡湔氐道西徼外在今茂州汶山縣
　江水所出也眺氏曰蜀以山近江源者通為岷山連
　峯接岫重疊險阻不詳逺近青城天彭諸山之所環
　遶皆古之岷山青城乃其第一峯也
嶓山○嶓冢山地志在隴西郡氐道縣漾水所出又云
　在西縣今興元府西縣三泉縣也盖嶓冢一山跨於
　兩縣
蔡山○輿地記在今雅州嚴道縣
蒙山○地志蜀郡青衣縣今雅州名山縣酈道元謂山
　上合下開沫水徑其閒溷崖水脉漂疾歴代為患蜀
　郡太守李冰𤼵卒鑿平溷崖則此二山在禹為用功
　多也
華山○即太華地志在京兆華隂縣南今華州華隂縣
　二十里也
西傾山○地志在隴西郡臨洮縣西今洮州臨潭縣西
　南(今臨洮縣/西疆山)
　　　　川
沱水○此江别流之在梁州者地志蜀郡郫縣江沱在
　東西入大江郫縣今成都府郫縣也○又地志蜀郡
　汶江縣江沱在西南東入江汶江縣今永康軍導江
　縣也(永康今/灌州)
濳水○地志巴郡宕渠縣濳水西南入江宕渠今渠州
　流江縣也酈道元謂宕渠縣有大穴濳水入焉通
　罡山下西南潛出南入於江○又地志漢中郡安陽
　縣灊谷水出西南入漢灊(音/潛)安陽縣今洋州真符縣
　也(按潛水西南入漢者入葭/萌之西漢非沔水之漢也)
　　愚按荆梁二州皆言沱潛而地志水經所指各異
　　者盖名同耳荆州之沱潛則可以逾洛至河梁州
　　之沱潛則自入江孔氏以為𤼵源梁州入荆州者
　　附㑹之説也故頴達但言孔氏必見地志猶濟入
　　河還從河出皆非的論大抵天下之水有名同而
　　流異者有水同而名異者不可牽合以求其必同
　　但不知禹所道者的指何水耳
黑水○地志出犍為郡南廣縣汾闗山水經出張掖雞
　山南至燉煌過三危山南流入南海唐樊綽云西夷
　之水南流入南海者凡四曰區江曰西珥河曰麗水
　曰瀰渃江皆入南海其麗水者即古之黑水也三危
　山臨峙其上○蔡氏曰按梁雍二州西邊皆以黑水
　為界是黑水自雍之西北而直出梁之西南也中國山
　𫝑岡脊大抵皆自西北而來積石岷山西傾岡脊以東
　之水既入於河漢岷江其岡脊以西之水即為黑水
　而入於南海地志水經樊氏之説雖未詳的實要是
　其地也程氏曰樊綽以麗水為黑水者恐其狹小不
　足為界其所稱西珥河者與漢志葉榆澤相貫廣處
　可二十里既足以别界二州其流又正趨南海又漢
　滇池即葉榆之地武帝初開滇嶲時其地古有黑水
　舊祠而綽及道元皆謂此澤以榆葉所積得名則其
　水之黑似榆葉積漬所成且其地乃在蜀之正西又
　東北距宕昌不逺宕昌即三苗種裔與三苗之叙於
　三危者又為相應其證驗莫此之明也(張掖今甘州/燉煌今沙州)
　　愚按李氏聲教圖烏海自三危至吐蕃南合麗水
　　川徑天竺之東以入南海在雍梁二州之西必黑
　　水也又李京雲南志西珥河即葉榆水在大理㸃
　　蒼山下方圍三百餘里勢如人耳故名其源不出
　　三危且在中慶西境去梁雍絶逺不可以别界二
　　州矣樊説雖未備頗為近之
桓水○水經曰西傾之南桓水出焉
潛水○酈道元曰自西傾而至葭萌浮於西漢西漢即
　潛水也(葭萌今西川廣元路/水至重慶路入江)
沔水○蘓氏曰漢始出為漾東南流為沔至漢中東行
　為漢沔(漢中今興/元府路)
　　　　原隰
和夷○地名嚴道以西有和川有夷道或其地也
　眺氏曰和夷二水名和水今雅州滎經縣北和川水
　自蠻界羅嵒州東西來逕蒙山所謂青衣水而入岷
　江者也夷水出魚復縣東南過佷山縣南又東過夷
　道縣北東入於江今詳二説皆未可必但經言厎績
　者三覃懐原隰既皆地名則此或地名因水未可知
　也○唐孔氏亦曰和夷平地之名
　　　　土
青黎○黎黑也孔氏曰沃壤也
　　　　田
下上○第七等
　　　　賦
下中三錯○第八等雜出第七第九等
　　　　貢
璆鐡○璆玉磬鐡柔鐡
銀○鐡先於銀者鐡多於銀也
鏤○剛鐡可以刻鏤者
砮磬○石磬
熊羆狐狸織皮○四獸之皮製之可以為裘其毳毛織
之可以為罽
　　愚按梁雍二州言貢不言篚者盖篚所以盛精緻
　　之物隨所出有無而言也
　　　　入貢河道
西傾因桓是來浮于潛逾于沔入于渭亂于河
　酈道元曰自西傾而至葭萌浮於西漢西漢即潛水
　也自西漢遡流而届於晉夀界阻漾枝津南歴岡北
　迤邐接漢沔歴漢川至於褒水逾褒而暨於衙嶺之
　南溪灌於斜川届於武功而北以入於渭經言沔渭
　而不言褒斜者因大以見小也褒斜之閒絶水百餘
　里故曰逾然於經文則當曰逾於渭今曰逾於沔此
　又未可曉也絶河而渡曰亂
雍州
　西據黑水東距西河西河者主冀都而言也
　熊氏曰雍州秦地周之岐豐鎬京漢之三輔皆此焉
　據地𫝑之上流當天下之要脊四塞以為固書以黑
　水西河為界而又西接弱水流沙之地則土地之廣
　漠可知大抵闗中之地固是形𫝑但其地迫近西戎
　周秦漢唐世有羌胡之患必盡隂山與唐三受降城
　及靈夏河西五郡為塞地乃可爾
　　　　山
荆山○即北條之荆地志在馮翊懐徳縣南今耀州富
　平縣掘陵原也
岐山○地志在扶風美陽縣西北今鳯翔府岐山縣東
　北十里也
終南山○地志古文以太一山為終南山在扶風武功
　縣今永興軍萬年縣南五十里也(永興今/奉元路)
惇物山○地志古文以垂山為惇物在扶風武功縣今
　永興軍武功縣也
鳥鼠山○地志在隴西郡首陽縣西南今渭州渭源縣
　西也俗呼為青雀山(渭州今鞏昌路渭/源今𨽻臨洮府)
三危山○即舜竄三苗之地或以為燉煌未詳其地歸
　軒鄒氏曰按後漢西羌傳註三危山在今沙州燉煌
　縣東南山有三峯故曰三危
積石山○地志在金城郡河闗縣西南羌中今鄯州龍
　支縣界(金城今/蘭州)
龍門山○地志在馮翊夏陽縣今河中府龍門縣
崑崙山○即河源所出在臨羌
析支○唐孔氏引鄭𤣥云衣皮之民居此崑崙析支渠
　搜三山之野則析支渠搜皆山也析支在河闗西千
　餘里(河闗縣今積石州析支唐/吐蕃居此水上亦曰賜支)
渠搜○水經曰河自朔方東轉經渠搜縣故城北盖近
　朔方之地也(朔方在銀葭西北古/夏州今寜夏路等處)
　　　　川
弱水○柳宗元曰西海之山有水焉散渙無力不能負
　芥投之則委靡墊沒及底而後止故名曰弱地志云
　在張掖刪丹縣薛氏曰弱水出吐谷渾界窮石山自
　刪丹西至合黎山與張掖縣河合又按通鑑魏太武
　擊柔然至栗水西行至菟園水分軍収討又循弱水西
　行至涿邪山則弱水在菟園水之西涿邪山之東矣
涇水○地志出安定郡涇陽縣西今原州百泉縣岍頭
　山也東南至馮翊陽陵縣入渭今永興軍髙陵縣也
　(安定今涇州原/州今鎮原州)
渭水○地志出隴西郡首陽縣西南今渭州渭原縣鳥
　鼠山西北南谷山也東至京兆船司空縣入河今華
　州華隂縣也(渭州今/鞏昌路)
汭水○地志作芮扶風汧縣蒲藪芮水出其西北東入
　涇今隴州汧源縣弦蒲藪有汭水焉周職方雍州其
　川涇汭詩曰芮鞠之即皆謂是也○孔氏曰水北曰
　汭
漆水○寰宇記自耀州同官縣東北界來經華原縣合
　沮水(華原今/輝州)○唐孔氏引地志云漆水出扶風漆縣
　西眺氏曰此豳之漆也○通志云出鳯翔普潤縣東
　或云出岐山經華原縣與沮水合南至富平縣入於
　渭程氏曰普潤之漆入渭在灃水之上節次與經不
　合(富平今/屬輝州)
沮水○地志出北地郡直路縣東今坊州冝君縣西北
　境也寰宇記沮水自坊州昇平縣北子午嶺出俗號
　子午水下合榆谷慈馬等川遂為沮水至耀州華原
　縣合漆水至同州朝邑縣東南入渭(坊州今/鄜州)
灃水○地志作酆出扶風鄠縣終南山今永興軍鄠縣
　山也東至咸陽縣入渭(鄠縣咸陽並/屬奉元路)
　　　　原隰
原隰○廣平曰原下濕曰隰詩曰度其隰原即指此也
　鄭氏曰其地在豳今邠州也
豬野○地志武威縣東北有休屠澤古今以為豬野今
　涼州姑臧縣也(今西/涼州)
　　　　土
黄壤○黄者土之正色也林氏曰物得其常性者尊貴
　雍州之土黄壤故其田非他州所及
　　　　田
上上○第一等
　　　　賦
中下○第六等地狹而人功少也
　　愚按賦等髙下者地有廣狹也雍東止西河西盡
　　黒水不為狹矣而千里沃壤惟闗中之地積石以
　　西析支之地寒早収薄不足以供故賦入寡也
　　　　貢(無篚/)
球琳○美玉也
琅玕○石之似珠者爾雅曰西北之美者有昆侖虚之
　球琳琅玕今南海有青琅玕珊瑚屬也山海經云昆
　侖山有琅玕樹
　　　　入貢河道
浮於積石至于龍門西河㑹于渭汭○雍之貢道有二
　其東北境則自積石至于西河其西南境則㑹于渭
　汭言渭汭不言河者蒙梁州之文也他州貢賦亦當
　不止一道𤼵此例以互見耳○熊氏曰正道皆從渭
　達河惟山脊西北之地渭道不可通處必自積石之
　河經渉龍門而達于西河也
　　愚按五服之制田賦所入於天子者不過甸服而
　　已其外則以封建諸侯其入貢河道惟記八州之
　　貢篚與諸侯朝㑹之所經耳
　
　
　
　
　
　
　
　
　
　
　
　
　尚書通考卷七
欽定四庫全書
　尚書通考卷八　　　　　元　黄鎮成　撰
　　　鄭氏通志地理略序
州縣之設有時而更山川之形千古不易所以禹貢分
州必以山川定經界使兖州可移而濟河之兖不能移
使梁州可遷而華陽黑水之梁不能遷是故禹貢為萬
世不易之書後之史家主於州縣州縣移易其書遂廢
今之地理以水為主水者地脉絡也郡縣碁布州道𤓰
分皆由水以别焉中國之水則江河淮濟為四瀆諸水
所歸苟明乎此則天下可運於掌
江水出岷山一名瀆山一名汶阜山今屬茂州汶山縣
古冉駹氐漢汶山郡𤼵源不一始亦甚微所謂濫觴者
也東南百餘里至天彭山亦謂之天谷亦謂之天彭門
兩山相對水徑其間其山屬今彭州又東南過成都郫
縣又東南過江陽有湔水從西北來入焉江陽隋并入
隆山唐改為彭山今屬眉州又南過嘉州犍為(今嘉/定路)又
南過戎州僰道縣北(今叙/州)若水淹水從西來入焉又東
南至巴郡江州縣有羌水涪水巴水白水潛水渝水合
流入焉故庾仲雍謂江州縣對二水口右則涪内水左
則巴内水是也江州縣今渝州江津縣是(今重慶路/江津縣)又
東過涪州忠州萬州又東過雲安軍雲安故朐䏰縣後
周改名(今雲/陽州)又東過魚復魚復今夔州奉節也逕永安
宫(在奉節縣蜀/先主卒於此)及諸葛亮圖壘南(八陣圖在奉節西南/七里聚細石為之各)
(髙五/丈)又東南過赤岬城(即杜詩赤甲/白鹽皆山名)又東過巫峽巫溪
水入焉又東過秭歸(今歸/州)又東過夷陵(今峽/州路)又東過宜
都(峽州宜/都縣)又東過禹斷江又東過枝江(今江陵府/枝江縣)有沮
水入焉又東過石首(今江陵府/石首縣)又東過華容(今岳州/華容縣)有
涌水入焉又東至巴陵(今岳州/巴陵縣)合於洞庭之陂其陂有
澧水從西來入焉次有沅水從西南來入焉次有湘水
從南來入焉共而東出由武昌出與漢水合而為大江
東過九江(今江州路非禹/貢之九江也)有九江水合而為彭蠡陂(今/鄱)
(陽/)從南來入焉又東右過江寧有丹陽水從南來入焉
(今鎮/江路)又東左過江都(今揚州/江都縣)邗溝出焉又東過江隂(今/江)
(隂/州)許浦入海(按入海在今/通州靜海縣)班云行二千六百六十里謬
矣
淮水出唐州桐柏縣大復山東過義陽今信陽也(今信/陽州)
又東過襃信(今息州楚封白/公於襃信在此)汝水(出今/汝州)自西北來入焉
又東過安豐決水自南來入焉又東北有窮水從北來
入焉又東過下蔡(下蔡縣舊屬潁/州今𨽻安豐路)潁水從西北來入焉
又東過壽春(今安/豐路)有肥水從東南來入焉又東北有豪
水入焉又北汴水入焉酈道元云汴即蒗蕩渠也又東
過鍾離(今臨/濠府)又東過盱眙(今臨淮府/盱眙縣)有汴水從北來入
焉又東至山陽(今淮/安路)通邗溝又東泗水自東北來入焉
又東至海州東海(今海/寜州)入海班云行三千二百四十里
濟水從滎陽縣北(今鄭州/滎陽縣)又東過敖山北(在鄭州仲/丁遷此)又
東合滎瀆今無水又東索水入焉又東過陽武縣北(今/延)
(州陽/武縣)又東過封丘縣(今汴梁/封丘縣)又東過酸棗縣(今湄/州)之烏
巢澤北又東過乘氏縣南(舊屬今/曹州)分為菏水又東北過
鉅野(今濟寧路/鉅野縣)濮水入焉又東北過壽張(今東平路/壽張縣)汶
水從東北來入焉又東過須城(今東平路/須城縣)漁山之東左
合馬頰水又北過臨邑(舊屬/濟南)又東北過故盧城北(今濟/寜路)
(有故/盧縣)又東北濼水入焉又東北過華不注山華水入焉
(在濟/南路)又東北過蒲臺縣北(今般陽路/古淄州)又東北過鄒平(今/濟)
(南路鄒平縣/元屬淄州)時水入焉又東北過樂安故城南(今益都/路樂安)
(縣/)又東北過利縣西地里志曰利縣在濟城北五十里
又東北過甲下邑河分一枝入焉又東北入於海聞今
濟水多涸竭
河水自西域來其大原有三正原出昆侖山東北陬而
東行一原出天竺葱嶺一原出于闐南山北行與葱嶺
河合而東入於昆侖河或云張騫窮河源至葱嶺河爾
故西域傳云河有兩源一出葱嶺一出于闐而沒其正
原也三河合而東過蒲昌或云入蒲昌海而復東出於
理不然乃東至積石山下有石門河水冒以西南流是
為中國河積石山屬鄯州(今積/石州)禹之所道自此始故其
詳得聞焉遂過西平即鄯州又東南過枹罕河州也有
洮水從西來入焉又東過臨洮洮州也(今臨/洮府)有離水從
西來入焉又東過金城允吾縣湟水從西來入焉金城
蘭州也遂轉而北過武威涼州也(今西/涼州)又北至朔方故
夏州也(今寧/夏路)遂轉而東南又南過上郡白土縣圁水從
西來入焉上郡綏州也(今綏/徳州)又南過隰州太寧縣壺口
山又南過北屈今慈州吉鄉也(漢北屈/今吉州)而為采桑津又
南過龍門有汾水從東來入焉龍門縣今𨽻河中又南
過夏陽梁山之東又南過汾隂縣西郃陽縣東又南過
蒲阪縣雷首山西蒲阪今河東也有涑水從東北來入
焉又南過華隂縣潼闗(今華州/華隂縣)渭水從西來入焉遂轉
而東過河北縣今陜州平陸也又東過陜縣底柱山山
在河中分流包山而過湍急多覆溺舟船又東崤水從
右入焉是謂崤津亦謂之茅津又東左過絳州垣曲縣
湛水從北來入焉又東而為孟津又東過河陽縣(今孟/州縣)
南洛陽縣北(今河南/府縣)又東過温縣(今孟/州縣)沮水從西北來
入焉又東右過鞏縣(今河南/府縣)洛水從西南來入焉左過
成臯縣北沇水從北來入焉(成臯今孟/州汜水)又東過大伾山
下又東汜水從南來入焉又東過滎陽縣(今鄭/州縣)西北而
為棘津又東過滎陽縣鴻溝出焉鴻溝一名官度水一
名􁆜蕩渠今謂之汴河大禹塞滎澤開之以引河水東
南通淮泗􁆜蕩渠據桑欽所說即此也而班固又云蒗
蕩渠受濟水至陳入潁未詳其實又東北過懐州武陟
沁水入焉又東過酸棗縣西(舊屬今/滑州)濮水東出焉或云
漢文帝時河決酸棗東潰金隄𤼵卒塞之其水遂絶又
東北而為延津又東北左過黎陽大伾山黎陽今通利
軍治也(今濬/州)有淇水從西來入焉淇水即降水也又東
北過濮陽縣(今濮/州)别出而為瓠子河漢武帝時河決瓠
子水注鉅野通於淮泗𤼵卒塞之又東北過東武陽今
大名朝城也而為漯河又東北過大名舘陶縣别出而
為屯氏河又東北過淸河靈縣别出而為鳴犢河靈縣
隋省入博平今𨽻博州(今東昌州/博平縣)鳴犢至瀛州(今河/間路)蓨
縣與屯氏河通三河今皆絶矣又北過徳州平原又東
北過棣州厭次又東北過濵州渤海又東北過靑州千
乘(舊屬今/益都路)又東北過甲下邑别出一枝入濟又東北入
於海舊說禹道河至頓丘(舊屬魏州/今大名路)分為二渠一曰漯
川出武陽(大/名)至千乘入渤海(今濵/州)一曰北瀆出貝丘(恩/州)
至大陸北播為九河同為逆河入於海舊云大陸在鉅
鹿北(鉅鹿古邢州/今順徳路)乃故大陸縣唐改為昭慶宋開寳改
為隆平近省為鎮入趙州臨城(今趙州隆平/縣有大陸澤)然禹貢大
陸當只是汲郡(今衛/州)呉澤非趙州大陸縣也鄭氏云九
河齊桓公塞之而北瀆至王莽時亦絶故世謂王莽河
今在永靜軍(今景/州)然臣每疑禹之所道無二河按禹貢
文東過洛汭至于大伾北過洚水至于大陸又北播為
九河同為逆河入于海又按武帝元光三年春河水徙
從頓丘東南流入渤海是為朝城(舊屬魏州/今大名路)之漯河然
則今河之入海者入渤海爾禹貢所謂入于海者由碣
石之海碣石今在平州北瀆者乃禹所道之河其後河
決漯川入於渤海故瀆遂絶九河不復通蓋故瀆在北
漯川在東河決而東𫝑則然也恐非齊桓公所塞自河
決漯川之後北瀆遂微九河皆絶但王莽河上承北瀆
下入逆河為一河微通奈北𫝑髙故後亦絶但由漯川
爾大抵河自西戎入塞經秦隴陜洛夾山而行故少有
決徙之患自河陽(今孟/州)以下東至海千里平田虛壤故
多奔決無定流
漢水名雖多而實一水說者紛然其原出興元府西縣
嶓冢山為漾水東流為沔水故地曰沔陽又東至南鄭
為漢水有襃水從武功(今乾州/武功縣)來入焉南鄭興元治興
元故漢中郡也又東左與文水會又東過西城(今金/州)旬
水入焉又東過鄖鄉縣(今均/州縣)南又屈而東南過武當縣
(今均/州縣)又東過順陽縣有淯水自虢州盧氏縣北來入焉
又東過中廬别有淮水自房陵(今房/州縣)淮山東流入焉又
東過南漳(今襄陽/路縣)荆山而為滄浪之水或云在襄陽即
為滄浪之水又東南過宜城(今襄陽/路縣)有鄢水入焉又東
過鄀敖水入焉又東南臼水入焉又東過雲杜而為夏
水有溳水入焉雲杜後并入安州安陸舊屬江夏郡(今/安)
(陸/府)又東至漢陽觸大别山南入於江漢陽故夏口之地
(今漢/陽府)班云行一千七百六十里
泗水舊云出卞縣故城東南桃虛西北卞縣今兖州泗
水縣是說文云泗水受濟水桑欽亦云濟水至濟隂(今/曹)
(州/)乘氏縣分為二一水東北流為北濟一水南流為南
濟按今此水與濟已不通矣其源出泗水縣西南流有
洙水入焉又西南至方與縣菏水入焉其水出乘氏班
固亦謂之泗水方與今單州魚臺(魚臺縣今/𨽻濟寧)又云有漷
水至髙平湖陸入泗水又南至彭城(今徐/州)名曰沛水有
睢水入焉又西南至下邳(今邳/州)沂水入焉又南至楚州
山陽(今淮安路/山陽縣)入淮此水今人謂之清河或云泗水出
鄆州(今東/平路)梁山泊
洛水出商州上洛縣冢嶺山桑欽云出讙舉山恐是上
洛舊名讙舉東過熊耳山又東過盧氏縣(今嵩州/盧氏縣)又東
過河南縣穀水從西來入焉又東過洛陽南伊水從西
來入焉又東過偃師瀍水從西來入焉又東過鞏縣東
(河南洛陽偃師鞏/皆河南府縣名)又北入於河班云行千七十里
渭水舊云出隴西首陽縣渭首亭南鳥鼠山首陽唐省
入渭源𨽻渭州(今鞏昌府/路即渭州)今𨽻熙州在州之東(今臨洮/府即古)
(熙/州)其水東過隴州汧源汧水從西北來入焉又東過鳳
翔郿縣斜水從南來入焉又東過槐里縣南澇水入焉
槐里今永興興平縣(今奉元路/興平縣)又東北過咸陽縣灃水
入焉又東北過髙陵涇水入焉(咸陽髙陵皆/奉元路縣)又東北過
富平縣(𨽻耀州/今輝州)漆水入焉又東洛水入焉(此洛水出同/州蒲城縣洛)
(水谷谷在荆山又按洛水出/鄜州界至富平與漆沮合)又東過臨潼縣(今奉元/臨潼縣)灞
水入焉又東至船司空縣入河船司空後省入華隂今
𨽻華州班云渭水行千八百七十里
汾水出太原(今冀/寧路)汾陽縣北管涔山(今管/州)汾陽今太原
治陽曲也東南過晉陽縣東晉水從縣南東流入焉又
南與文水合又西南過髙梁髙梁今屬洪洞(洪洞屬平/陽今晉寧)
(路/)遂西行過臨汾(臨汾屬/晋寧)又西過絳縣(今絳/州縣)西四十里
虒祈宫北又西過王澤有澮水從東來入焉又西至汾
隂縣北西入於河汾隂今河中滎河縣也班云汾水西
南行千三百四十里冀州浸也
淸漳水班云出上黨沾縣大□谷(出平定州樂平少/山樂平今遼州)東
北過磁州武安與濁漳合而衡流故名曰衡漳(濁漳出/今潞州)
(長子縣/發鳩山)又東北過洺州(今廣/平路)曲周平恩縣又東北過冀
州武邑又東北過弓髙縣弓髙今為鎮𨽻永靜東光(今/景)
(川/)又東北過成平成平今為景城鎮𨽻瀛州(今河/間)樂壽
(今獻/州)又東北過故平舒縣(今河/間路)東入海入海者桑欽說
也班云至邑成入河行千六百八十里
易水出北新城東至文安入滱新城今𨽻涿州
滱水出靈丘縣髙氏山靈丘今𨽻蔚州班云東至文安
入大河過郡五行九百四十里按文安今𨽻霸州
滹沱水班云出代郡鹵城東至文安入海過郡六行千
三百七十里按鹵城今代州(今堅/州)繁峙縣其水東經定
州(今中/山府)深澤縣(深澤今/𨽻祁州)東南即光武所度處今俗謂之
危度口又東過瀛州束城平舒(二縣今/河間路)開元中盧暉於
此引滹沱東入淇道溉漕文安今隷霸州若是入海當
在滄州界
　　　　禹貢五服之圖
五百里甸服(分為五等/)
　百里賦納總　　二百里納銍　　三百里納秸服
　四百里粟　　　五百里米
五百里侯服(分為三等/)
　百里采　　　　二百里男邦　　三百里諸侯
五百里綏服(分為二等/)
　三百里揆文教　二百里奮武衞
五百里要服(分為二等/)
　三百里夷　　　二百里蔡
五百里荒服(分為二等/)
　三百里蠻　　　二百里流
禹貢五服陳祥道曰夏之服甸侯綏要荒自甸至荒凡
五服服五百里則面二千五百里矣面二千五百里則
為方五千里矣(弼成五服/至於五千)周之服侯甸男采衞蠻夷鎮
藩自侯至藩凡九服服五百里則面二千七百五十里
矣面二千七百五十里則為方五千五百里矣蓋夏服
先甸後侯而甸即畿也周服先侯後甸而畿非侯也夏
之侯以當周之侯甸而綏以當周之男采周之衞蠻以
當夏之要而夷鎮以當夏之荒特藩服在禹貢之外然
則周之斥大中國不過増夏五百里而已書曰弼成五
服至于五千此夏五服之域也東漸于海西被于流沙
朔南暨聲教此夏五服之外也孔氏謂地理志言漢之
土竟東西九千三百二十里南北萬三千三百六十六
里其言山川不出禹貢之域而數不同者直而計之以
鳥跡曲而量之以人跡異耳此說是也
蘓氏曰獨言甸服之賦内詳王賦之法而諸侯可推也
蔡氏曰禹聲教所及則地盡四海而其疆理則止以五
服為制至荒服之外又别為區畫如所謂咸建五長是
已若周漢則盡其地之所至而疆畫之也
馬氏曰甸侯綏為中國要荒已為夷狄聖人之治詳内
略外觀五服名義可見治中國則法度宜詳治以必治
也治蠻夷則法度宜略治以不治也觀至於五千見徳
化之逺及觀要荒二服見法度之不泛及聖人不務廣
地而勤逺略可見矣
　
　
　
　
　
　
　
　
　尚書通考卷八
欽定四庫全書
　尚書通考卷九　　　　　元　黄鎮成　撰
　　　咸有一徳七世之廟可以觀徳
蔡氏曰天子七廟三昭三穆與太祖之廟七七廟親盡
則遷必有徳之主則不祧毁故曰七世之廟可以觀徳
穎達曰王者祖有功宗有徳雖七世之外其廟不毁漢
世以來論七廟者多矣其文見於記傳者禮器家語荀
卿書穀梁傳皆曰天子立七廟以為天子常法不辨其
廟之名王制云天子七廟三昭三穆與太祖之廟而七
祭法云王立七廟曰考廟曰王考廟曰皇考廟曰顯考
廟曰祖考廟皆月祭之逺廟為祧有二祧享甞乃止漢
書韋𤣥成議曰周之所以七廟者后稷始封文王武王
受命而王是以三廟不毁與親廟四而七也鄭𤣥用此
為說故王制註云此周制殷則六廟契及湯與二昭二
穆夏則五廟無太祖禹與二昭二穆而已良由不見古
文故為此謬説此篇乃商書已云七世之廟則天子七廟
王者常禮非獨周人始有七廟也所言二祧者王肅以
為髙祖之父及祖也并髙祖已下共為三昭三穆耳
通典曰昔在先王感時代謝思親立廟曰宗廟(廟貌也/宗廟者)
(先祖之/尊貌也)因新物而薦享以重孝敬逺祖非一不可徧追
故親盡而止唐虞立五廟(鄭𤣥按禮緯元命包云天子/五廟二昭二穆與始祖而五)
夏氏因之(夏太祖無功而不立/自禹與二昭二穆也)殷制七廟(王制云天子/七廟鄭𤣥復)
(云殷制六廟自契/及湯二昭二穆)
周制小宗伯掌建國之神位左宗廟(庫門内雉/門内之左)王立七
廟鄭𤣥云周制七廟太祖及文王武王之祧與親廟四
并而七王肅云尊統於上故天子七廟其有殊功異徳
非太祖而不毁不在七廟之數其禮與太祖同則文武
之廟是(按鄭𤣥注王制據禮緯元命包云唐虞五廟殷/六廟周七廟又注祭法云天子遷廟之主以昭)
(穆合蔵於二祧之中王肅非之曰周之文武受命之主/不遷之廟殷之三宗宗其徳而存其廟僉不以為常數)
(也孫卿子曰有天下者事七廟有一國者事五代所以/積厚者流澤廣積薄者流澤狹也祭法曰逺廟為祧親)
(盡之上猶存二廟也文武百代不遷者祭法不得云去/祧為壇又云遷主所蔵曰祧先公遷主蔵后稷之廟先)
(王遷主蔵文武之廟是為三祧而祭法云有二祧焉祭/法又曰王祭下殤五嫡子嫡孫此為下祭五代來孫則)
(無親之孫而上祭何不及無親之祖乎馬昭非王曰丧/服小記王者立四廟王制曰天子七廟是則立廟之止)
(以為親限不過四也親盡之外有大功徳可祖宗者也/有其人則備無其人則少故夏則五殷則六周則七禮)
(器云周旅酬六尸一人發爵則周十尸七廟明矣肅言/文武不得稱逺廟不得為二祧者凡別逺近以親為限)
(親内為近親外為逺文武適在親外當/毁故言逺廟自非文武親外無不毁者)
評曰禮有以多為貴王制云天子七廟諸侯五廟祭法
云逺廟為祧有二祧焉享甞乃止而鄭𤣥以文武之廟
曰祧不亦疎乎若天子之祖無功徳則不立二祧二祧
不廟數與諸侯同何以為降殺哉成王六年制禮七廟
已有見數文王為祖武王為禰非逺廟也不可於成王
之代以文武逆云為遷主所藏矣
漢元帝丞相韋𤣥成奏議禮王者受命諸侯始封之君
皆為太祖以下諸廟皆迭毁毁廟之祖藏於太祖父為
昭子為穆孫復為昭古之正禮也今髙帝為太祖文帝
為太宗世世不毁餘則五廟迭毁景帝為昭武帝為穆
昭帝與宣帝俱為昭皇考廟親未盡(陳禮書曰漢宣以/從孫繼昭帝患昭)
(穆之體一也於是立悼皇廟以當一代之穆固不合禮/若特立廟乃庶子王子之所當立者  悼皇即史皇孫)
(也/)於是罷昭靈后武哀王昭哀后衞思后戾太子戾后
園皆不奉祠裁置吏卒守焉罷郡國廟時𤣥成等曰臣
聞惟聖人為能饗帝孝子為能饗親立廟京師之居躬
親承事春秋之義父不祭於支庶之宅君不祭於臣僕
之家臣等以為宗廟在郡國宜勿復修奏可
唐貞觀九年髙祖崩增修太廟中書侍郎岑文本議曰
祖鄭𤣥者則陳四廟之制述王肅者則引七廟之文貴
賤混而莫辨是非紛而不定春秋穀梁傳及禮記王制
祭法禮器孔子家語並云天子七廟諸侯五廟大夫三
廟士二廟尚書咸有一徳曰七世之廟可以觀徳至於
孫卿孔安國劉歆班彪父子孔昆虞喜干寳之徒商較
今古咸以為然故其文曰天子三昭三穆與太祖之廟
而七是以晉宋齊梁皆依斯義立親廟六豈有國之茂
典不刋之休烈乎然若使違羣經之正說從累代之疑
議背子雍之篤論述康成之舊學則天子之禮下逼於
人臣諸侯之制上僭於王者非所謂尊卑有序名位不
同者也臣等叅詳請依晉宋故事立親廟七其祖宗之
制式遵舊典制從之
朱子語録曰古廟制自太祖以下各是一室陸農師禮
象圖可考西漢時髙祖廟文帝顧成廟猶各在一處但
無法度不同一處至東漢明帝謙貶不敢自當立廟祔
於光武廟其後以為例至唐太廟及羣臣家廟悉如今
制以西為上也至禰處謂之東廟只作一列今太廟之
制亦然
或問逺廟為祧如何曰天子七廟如周文武廟不祧文
為穆則凡後之屬乎穆者皆歸於文之廟武為昭則凡
後之屬乎昭者皆歸乎武之廟也
又曰太祖之廟始封之君居之昭之北廟二世之君居
之穆之北廟三世之君居之昭之南廟四世之君居之
穆之南廟五世之君居之廟皆南向各有門堂室寢而
墻宇四周焉太祖之廟百世不遷自餘四廟則六世之
後每一易世而一遷其遷之也新主祔於其班之南廟
南廟之主遷於北廟北廟親盡則遷其主於太廟之西
夾室而謂之祧廟主在本廟之室中皆東向至其祫於
太廟之室則惟太祖東向自如而為最尊之位羣昭之
入乎此者皆列於北牖之下而南向羣穆之入乎此者
皆列於南牖之下而北向南向者取其向明故謂之昭
北向者取其深逺故謂之穆蓋羣廟之列則左為昭右
為穆祫祭之位則北為昭而南為穆也(按此中庸或問/以諸侯之五廟)
(言/之)
又曰宗廟之制但以左右為昭穆而不以左右為尊卑
故五廟同為都宫則昭常在左穆常在右而外有以不
失其序一世自為一廟則昭不見穆穆不見昭而内有
以各全其尊必大祫而㑹於一室然後序其尊卑之次
則凡已毁未毁之主又畢陳而無所易惟四時之祫不
陳毁廟之主則髙祖有時而在穆
又荅吳晦叔曰古人廟堂南向室在其北東户西牖(皆/南)
(向/)室西南為奥尊者居之故神主在焉詩所謂宗室牖
下是也主既在西壁下即須東向故行事之際主人入
户西向致敬取儀禮特牲少牢饋食等篇讀之即可見
矣(今通典開元禮釋奠儀猶於堂上西壁下設先聖東/向之位故三獻官皆西向彷彿古制今神位南向而)
(獻官猶西/向失之矣)凡廟皆南向而主皆東向惟祫祭之時羣廟
之主皆升合食於太祖之廟則太祖之主仍舊東向而
羣昭南向羣穆北向列於太祖之前此前代禮官所謂
太祖正東向之位者為祫祭時言也非祫時則羣廟之
主在其廟中無不東向矣廟則初不東向也
又祫禘議曰王制天子七廟三昭三穆與太祖之廟而
七諸侯大夫士降殺而兩而祭法又有適士二廟官師
一廟之文大抵士無太祖而皆及其祖考也其制在中
門外之左外為都宫内各有寢廟别有門垣太祖在北
左昭右穆以次而南天子太祖百世不遷一昭一穆為
宗亦百世不遷二昭二穆為四親廟髙祖以上親盡則
毁而遞遷昭常為昭穆常為穆諸侯則無二宗大夫又
無二廟其遷毁之次則與天子同儀禮所謂以其班祔
檀弓所謂祔於祖父者也三代之制其詳不得聞然其
大畧不過如此漢承秦弊不能深考古制諸帝之廟各
在一處不容合為都宫以序昭穆貢禹韋𤣥成匡衡之
徒雖欲正之而不能盡合古制旋亦廢罷後漢明帝又
欲遵儉自抑遺詔無起寢廟俱藏其主於光武廟中更
衣别室其後章帝亦復如之後世遂不敢加而公私之
廟皆為同堂異室之制
爾雅曰室有東西廂曰廟無東西廂有室曰寢西南隅
　謂之奥西北隅謂之屋漏東北隅謂之宧(盈之/切)東南
　隅謂之㝔(一弔/切)東西墻謂之序牖户之間謂之扆宫
　中之門謂之闈門側之堂謂之塾廟中路謂之唐堂
　途謂之陳(唐與陳皆堂下至門之/徑特廟堂異其名耳)
又曰柣謂之閾(柣于/結切)棖謂之楔(革轄先/結二切)橛謂之闑(魚列/反)
　蓋界於門者柣也亦謂之閾旁於門者棖也亦謂之
　楔中於門者橛也(橛巨/月切)亦謂之闑士喪疏云房户之
　外由半以南謂之堂士昏疏云其内由半以北亦謂
　之堂堂中北牆謂之墉士昏尊於室中北牖下是也
　堂下之牆曰壁士虞饎㸑在東壁是也坫有東坫西
　坫士喪疏云堂隅有坫以土為之是也塾有内外士
　冠注云西塾門外西堂是也
月令曰其祀中霤古者複穴以居是以名室為中霤　又
有東霤燕禮設篚當東霤此言諸侯四注屋之東霤
又有門内霤燕禮賔執脯以賜鐘人於門内霤是也
玉藻公事自闑西私事自闑東疏云闑謂門之中央所
竪短木也

朱子曰周禮建國之神位左宗廟則五廟皆當在公宫
　之東南矣其制則孫毓以為外為都宫太祖在北二
　昭二穆以次而南是也蓋太祖之廟始封之君居之
　昭之北廟二世之君居之穆之北廟四世之君居之
　穆之南廟五世之君居之廟皆南向各有門堂室寢
　而牆宇四周焉太祖之廟百世不遷自餘四廟則六
　世之後每一易世而一遷
又曰天子之廟其制若何曰唐之文祖虞之神宗商之
　七世三宗其詳今不可考獨周制猶有可言然而漢
　儒之記又已有不同矣謂后稷始封文武受命而王
　故三廟不毁與親廟四而七者諸儒之說也謂三昭
　三穆與太祖之廟而七文武為宗不在數中者劉歆
　之說也雖其數之不同然其位置遷次宜亦與諸侯
　之廟無甚異者但如諸儒之說則武王初有天下之
　時后稷為太祖而組紺居昭之北廟太王居穆之北
　廟王季居昭之南廟文王居穆之南廟猶為五廟而
　已至成王時則組紺祧王季遷而武王祔至康王時
　則太王祧文王遷而成王祔至昭王時則王季祧武
　王遷而康王祔自此以上亦皆立為五廟而祧者藏
　於太祖之廟至穆王時則文王親盡當祧而以有功
　當宗故别立一廟於西北而謂之文世室於是成王
　遷昭王祔而為六廟矣至共王時則武王親盡當祧
　而亦以有功當宗故别立一廟於東北謂之武世室
　於是康王遷穆王祔而為七廟矣自是以後則穆之
　祧者藏於文世室昭之祧者藏於武世室而不復於
　太廟矣如劉歆之說則周自武王克商即增立二廟
　於二昭二穆之上以祀髙圉亞圉如前逓遷至於懿
　王而始立文世室於三穆之上至孝王時始立武世
　室於三昭之上此為少不同耳曰然則諸儒與劉歆
　之說孰為是曰前代說者多是劉歆愚亦意其或然
又曰大夫士之制奈何曰大夫三廟則視諸侯而殺其
　二然其太祖昭穆之位猶諸侯也適士二廟則視大
　夫而殺其一官師一廟則視大夫而殺其二然其門
　堂室寢之備猶大夫也曰廟之為數降殺以兩而其
　制不降何也曰降也天子之山節藻梲複廟重檐諸
　侯固有所不得為者矣諸侯之黝堊斵礱大夫有不
　得為矣大夫之倉楹斵桷士又有不得為矣曷為而
　不降哉獨門堂室寢之合然後可名於宫則其制有
　不得而殺耳蓋由命士以上父子皆異宫生也異宫
　而死不得異廟則有不得盡其事生事存之心者是
　以不得而降也(以上並見/中庸或問)

　愚按徳厚者流光徳薄者流卑禮之定分也故天子
　七廟諸侯以下降殺以兩示民有尊也如諸儒之說
　則周必待傳至共王而後始全天子之制伊尹時自
　湯至太甲方四傳言七廟則已立可知且為天子有
　天下者凡都城宫室冕服車輿即有等威以别於諸
　侯何於奉先致孝之地乃遲之於數世之後哉聖人
　制禮必不其然
　
　　　生明生魄望朏
惟一月壬辰旁死魄
厥四月哉生明
既生魄
　　　召誥
二月既望
三月丙午朏
　　　顧命
四月哉生魄
　蔡氏曰死魄朔也二日故曰旁死魄○哉始也始生
　明月三日也○生魄望後也○日月相望謂之望既
　望十六日也○朏孟康曰月出也三日明生之名○
　始生魄十六日
　朱子曰日為魂月為魄魄是黯處魄死則明生書所
　謂哉生明是也老子所謂載營魄載如車載人之載
　月受日之光魂加於魄魄載魂也明生之時大盡則
　初二小盡則初三月受日之光常全人望在下却在
　側邉了故見其盈虧不同或云月形如餅非也筆談
　云月形如彈丸其受光如粉塗一半月去日近則光
　露一眉漸逺則光漸大且如月在午日在酉則是近
　一逺三謂之弦至日月相望則日在西月在東人在
　中得以望見其光之全月之中有影者蓋天包地外
　地形小日在地下則月在天中日光甚大從地四面
　衝上其影則地影也地礙日之光世所謂山河大地
　影是也如星亦受日光凡天地之光皆受日光也自
　十六日生魄之後其光之逺近如前之弦謂之下弦
　至晦則日與月相沓月在日後光盡體伏矣
　東漢志略曰日月相推當其同謂之合朔近一逺三
　謂之弦相與為衡分天之中謂之望以月及日光盡
　體伏謂之晦
朔(蘓也/)
　渾儀說曰晦而復蘓明於是乎生焉是之謂朔
上弦
　律歴志日先月後近一逺三謂之弦渾儀說曰月行
　漸逺於日以周天言之其近日也九十一度有奇其
　逺日也二百七十四度有奇是近一逺三上弦在八
　日其常也或退在九日其變也
望
　律歴志相與衡分天之中謂之望渾儀說曰月行甚
　逺而與日對相去百八十二度六十二分有奇謂衡
　分天之中為望望在十五日其常也或進在十四日
　或退在十六日其變也頴達曰望者於月之半月當
　日衝光照月光圓滿靣嚮相當猶人之相望故名望
　也望之在月十六日為多大率十六日四分之三十
　五日者四分之一耳
下弦
　渾儀說曰月行過中逺於日也二百七十四度有奇
　其近日也九十一度有奇亦近一逺三下弦在二十
　二日其常也下弦或進則在二十一日或退則在二
　十三日其變也
　
　
　
　
　
　尚書通考卷九
欽定四庫全書
　尚書通考卷十　　　　　元　黄鎮成　撰
　洪範九疇之綱
初一曰五行(在天惟五行/)　(不言用者無適而非用也/)
次二曰敬用五事(在人惟五事/合矣)　(以五事參五行天人/)
次三曰農用八政(人之所以因乎天/)
次四曰協用五紀(天之所以示乎人/)
次五曰建用皇極(君之所以建極也/以數明也)　(不言數者非可/)
次六曰乂用三徳(治之所以應變也/)
次七曰明用稽疑(以人而聽於天也/)
次八曰念用庶徵(推天而徵之於人也/)
次九曰嚮用五福威用六極(嚮所以勸也威所以懲也/)

　
　
　
　
　
　
　
　
　
　
　
　
　
孔安國曰天與禹洛出書神龜負文而出列於背有數
至於九禹遂因而第之以成九𩔖
劉歆云禹治洪水錫洛書法而陳之洪範是也河圖洛
書相為經緯八卦九章相為表裏
闗子明云洛書之文九前一後三左七右四前左二前
右八後左六後右
朱子曰大戴禮明堂篇有二九四七三五六一八之語
而鄭氏註云法龜文也然則漢人固以九數為洛書矣
邵子曰方者土也畫州井地之法其放於此乎方者洛
書之文禹箕叙之以作範也
蔡元定曰古今傳記自孔安國劉向父子班固皆以為
河圖授羲洛書錫禹闗子明邵康節皆以十為河圖九
為洛書蓋大傳既陳天地五十有五之數洪範又明言
天乃錫禹洪範而九宫之數戴九履一左三右七二四
為肩六八為足正龜背之象也惟劉牧意見以九為河
圖十為洛書托言出於希夷既與諸儒舊說不合又引
大傳以為二者皆出於伏羲之世其易置圖書並無明
驗
朱子曰洛書以五奇數統四偶數而各居其所蓋主於
陽以統隂而肇其變數之用也
又曰洛書之次其陽數則首北次東次中次西次南其
隂數則首西南次東南次西北次東北也合而言之則
首北次西南次東次東南次中次西北次西次東北而
究於南也其運行則水克火火克金金克木木克土右
旋一周而土復克水也　一六為水二七為火三八為
木四九為金五十為土
又曰洛書之縱横十五而七八九六迭為消長虚五分
十而一含九二含八三含七四含六則參伍錯綜無適
而不遇其合焉此變化無窮之所以為妙也
又曰聖人之則洛書者總其實也一為五行二為五事
三為八政四為五紀五為皇極六為三徳七為稽疑八
為庶徵九為福極
又曰洛書而虚其中則亦太極也奇偶各居二十則亦
兩儀也一二三四而含九八七六縱横十五而互為七
八九六則亦四象也四方之正以為乾坤離坎四隅之
偏以為兊震㢲艮則亦八卦也河圖之一六為水二七
為火三八為木四九為金五十為土則固洪範之五行
而五十有五者又九疇之子目也是則洛書固可以為
易而河圖亦可以為範矣又安知圖之不為書而書之
不為圖也耶曰是其時雖有先後數雖有多寡然其為
理則一而已但易乃伏羲之所先得乎圖而初無所待
於書範則大禹之所獨得乎書而未必追考於圖耳且
以河圖而虛十則洛書四十有五之數也虚五則大衍
五十之數也積五與十則洛書縱横十五之數也以五
乘十以十乘五則又皆大衍之數也洛書之五又自含
五而得十而通為大衍之數積五與十則得十五而通
為河圖之數矣茍明乎此則横斜曲直無所不通而河
圖洛書又豈有先後彼此之間哉
　愚按前此諸儒皆以河圖授羲洛書錫禹朱文公蔡
　氏因之故以十數配易而以九數配洪範然其所謂
　則洛書以作範者亦但以九數適同兼總其實而已
　他無通貫脗合之妙其曰參伍錯綜無適而不遇其
　合横斜曲直無所不通亦不過但言九數縱横十數
　分合之理初與洪範九疇了無闗涉九峯作洪範數
　亦但推衍九宫烏覩所謂洪範之事哉且洪範者治
　天下之大法也自開闢以來有國家者所不能易又
　何必至禹而後天錫之而禹叙之耶雖唐虞以上不
　可考見至如二典三謨所載九疇之目無一不具特
　以鯀湮洪水汨陳其五行則彞倫皆斁禹平水土五
　行各得其性則彞倫復叙洪範即彞倫也彞倫斁則
　洪範不畀彞倫叙則洪範乃錫豈帝與天真有物以
　予奪之哉大傳明言河出圖洛出書聖人則之繫之
　於易則二者皆作易之事也蓋易者數之奇偶象之
　隂陽也十數者奇偶之分隂陽之合易之體也九數
　者奇偶之交隂陽之變易之用也大傳曰天數五地
　數五五位相得而各有合又曰大衍之數五十其用
　四十有九又曰易有太極是生兩儀兩儀生四象四
　象生八卦今以九數十數觀之凡由是以生蓍䇿立
　卦爻者更互推演粲然可考然則河圖洛書其皆為
　易卦之用明矣若洪範者述治天下之大法有此九
　𩔖與所謂九前一後三左七右四前左二前右八後
　左六後右者絶無相配且其第為九𩔖亦非有待於
　象數而後可推不煩費詞固已明白如此是何先儒
　過信之篤而又有以啓後世云云之論哉愚嘗僭述
　河洛十圖以明九十之數推於蓍䇿卦爻頗有脗合
　自然之妙兹不具述特因先儒所論故略見於此斷
　然以圖書為易設而與洪範無相涉也
　　　日月之行則有冬有夏
蔡傳曰日有中道月有九行中道者黄道也北至東井
去極近南至牽牛去極逺東至角西至婁去極中是也
九行者黒道二出黄道北赤道二出黄道南白道二出
黄道西青道二出黄道東并黄道為九行也日極南至
於牽牛則為冬至極北至於東井則為夏至南北中東
至角西至婁則為春秋分月立春春分從靑道立秋秋
分從白道立冬冬至從黑道立夏夏至從赤道所謂日
月之行則有冬有夏也
考索曰周天三百六十五度五百八十九分度之百四
十五半覆地上半在地下其二端謂之南北極北極出
地三十六度南極入地三十六度兩極相去一百八十
二度半强繞北極徑七十二度常見不隐謂之上規繞
南極七十二度常𨼆不見謂之下規赤道帶天之紘去
兩極各九十一度少强黄道日之所行也半在赤道外
半在赤道内與赤道東交於角五少弱西交於奎十四
少强其出赤道外極逺者去赤道二十四度斗二十一
度是也其入赤道内極逺者亦二十四度井二十五度
是也北極規道之行度日南至在斗二十一度去極百
十五度少强是也日景南去極最逺故景最長黄道斗
二十一度出辰入申日晝行地上百四十六度强故日
短夜行地下二百一十九度少弱故夜長自南至之後
日去極稍近故景稍短日晝行地上度稍多故日稍長
夜行地下度稍少故夜稍短日所在度稍北故日稍北
以至於夏至日在井二十五度去極六十七度少强是
日最北去極最近故景最短黄道井二十五度出寅入
戌故日亦出寅入戌日晝行地上二百一十九度少弱
故日長夜行百四十六度强故夜短自夏至之後日去
極稍逺故景稍長日晝行地上度稍少故日稍短夜行
地下度稍多故夜稍長日所在度稍南故日出稍南以
至於南至而復初焉此日冬夏至之度斗二十一井二
十五南北相應四十八度春分日在奎十四少彊秋分
日在角五少弱此黄赤二道之交中也去極俱九十一
度少强南北處斗二十一井二十五之中故景居二至
長短之中奎十四角五出卯入酉日亦出夘入酉日晝
行地上夜行地下俱百八十二度半彊故日見伏之漏
俱五十刻謂之晝夜同此日二分之度
東漢志曰日月之行則有冬有夏冬夏之間則有春有
秋是故日行北陸謂之冬西陸謂之春南陸謂之夏東
陸謂之秋日道𤼵南去極彌逺其景彌長逺長乃極冬
廼至焉日道斂北去極彌近其景彌短近短乃極夏廼
至焉二至之中道齊景正春秋分焉
唐孔氏曰南北二極中等之處謂之赤道去南北極各
九十一度春分日行赤道從此漸北夏至赤道之北二
十四度去北極六十七度去南極一百一十五度從夏
至日以後日漸南至秋分還行赤道與春分同冬至行
赤道之南二十四度去南極六十七度去北極一百一
十五度其日之行處謂之黄道又有月行之道與日道
相近交路而過半在日道之裏半在日道之表其當交
則兩道相合交去極逺處兩道相去六度此其日月行
道之大略也
致日月之法陳祥道曰漢書謂日有中道月有九行中
道者黄道也夏至日在東井而北近極星則晷短故立
八尺之表而景尺五寸冬至日在牽牛而南逺極星則
晷長故立八尺之表而景丈三尺春分日在婁秋分日
在角而中於極星則景中故立八尺之表而景七尺三
寸六分日陽也陽用事則日進而北晝進而長陽勝故
為温為暑隂用事則日退而南晝退而短隂勝故為涼
為寒若日失節於南則晷過而長為常寒矣失節於北
則晷退而短為常燠矣此四時致日之法也月之九行
在東西南北有青白赤黑之道各二而出於黄道之傍
立春春分循靑道上弦在東井圓於角下弦於牽牛立
秋秋分循白道上弦在牽牛圓於婁下弦在東井立冬
冬至從黒道立夏夏至從赤道古之致月不在立春立
秋而常在二分不在二分二望而常在弦者以月入八
日與不盡八日得隂陽之正平故也然日之與月隂陽
尊卑之辨若君臣然然觀君居中而佚臣旁行而勞臣
近君則威損逺君則𫝑盛威損與君異𫝑盛與君同月
逺日則其光盈近日則其明闕未望則出西既望則出
東則日有中道月有九行之說蓋足信矣
　愚按所謂冬至日在斗夏至日在井春分日在奎秋
　分日在角者以東西天緯言之日行黄道比天行一
　日為退一度故分至之日各得其所在之宿其曰冬
　至去極百十五度夏至去極六十七度者以南北天
　經言之亦以日行黄道日退一度積而至於分至之
　日各有進退之所但堯時冬至日在虚一度月令冬
　至日在斗二十二度今冬至又在箕八度此歲差使
　然也諸說止據漢志而言恐未為宻
　　　王來紹上帝自服于土中
蔡氏曰洛邑天地之中故謂之土中
王氏曰成王欲宅洛邑者以天事言則日東景夕多風
日西景朝多隂日南景短多暑日北景長多寒洛天地
之中風雨之所㑹隂陽之所和也以人事言則四方朝
聘貢賦道里均焉故謂之土中
周官大司徒曰以土圭之法測土深正日景以求地中
日南則景短多暑日北則景長多寒日東則景夕多風
日西則景朝多隂日至之景尺有五寸謂之地中天地
之所合也四時之所交也風雨之所會也隂陽之所和
也然則百物阜安乃建王國焉
鄭司農云日南謂立表處大南近日也日北謂立表處
大北逺日也景夕謂日昳景乃中立表處大東近日也
景朝謂日未中而景中立表處大西逺日也鄭𤣥謂晝
漏半而置土圭表隂陽審其南北景短於土圭謂之日
南是地於日為近南也景長於土圭謂之日北是地於
日為近北也東於土圭謂之日東是地於日為近東也
西於土圭謂之日西是地於日為近西也凡日景於地
千里而差一寸景尺有五寸者南戴日下萬五千里地
與星辰四遊升降於三萬里之中是以半之得地之中
也畿方千里取象於日一寸為正鄭司農云土圭之長
尺有五寸以夏至之日立八尺之表其景適與土圭等
謂之地中今潁川陽城為然度景之法必於夏至晝漏
半為之取日正午乃得其端直
陳祥道曰先儒謂天地相距八萬里其升降也不過三
萬里之中日景於表移一寸則於地差千里張衡周髀
之說皆然惟宋何承天曰六百里而差一寸後魏信都
芳曰千里而差四寸則二百五十里而差一寸也
考索曰古者土圭必植五表地中植中表千里而南植
南表千里而北植北表東西二表亦如之以四表眀中
表之正以中表定四方之中
王昭禹曰土圭横植於地於圭之端立表以表端之日
景與土圭相齊無過不及然後見地之中
周禮圖曰日南則景短多暑據中土圭之南土圭而言
也夏晝漏半土圭在南得尺四寸景不滿尺五寸不與
圭等是於日為近南也故云日南則景短多暑日北則
景長多寒據中土圭之北土圭而言也夏晝漏半土圭
在北得尺六寸景過於尺五寸不與土圭等是於日為
近北也故云日北則景長多寒日西則景朝多隂者據
中土圭之西土圭而言之是於日為近西也夏晝漏半
中土圭景得正時土圭在西者日未中乃得朝時之景
故曰日西則景朝多隂日東則景夕多風者據中土圭
之東土圭而言之是於日為近東也夏晝漏半中土圭
景得正時土圭在東者日已昳矣乃得夕時之景故云
日東則景夕多風
周公度日景置五圭於潁川陽城置一土圭為中中土
圭之南千里置一土圭中土圭之北千里置一土圭東
去千里置一土圭西去千里置一土圭為五圭天地相
距八萬里先王立八尺之表以度日景天地之升降不
過三萬里之中自地以至日不過一萬五千里以尺有
五寸土圭測之蓋日景於圭差一寸則差千里先王以
四表明中表正之以中表定四方之中在地則無道里
逺近之不均在天則無寒暑風雨隂陽之不和然後建
王國焉匠人所謂晝參諸日景夜考諸極星蓋如此也
易㢲為風蓋風之所屬者東方也

　
　
　
　
　
　
　
　
　　愚按立表必八尺者以天地相距八萬里千里則
　　一寸萬里則一尺渾儀衡簫亦然
隋志祖暅錯綜經註以推地中其法曰先驗昏旦定刻
漏分辰次及立儀表於準平之地名曰南表漏刻上水
居日之中更立一表於南表景末名曰中表夜依中表
以望北極樞而立北表令參相直三表皆以懸準定乃
觀三表直者其立表之地即當子午之正三表曲者地
偏僻每觀中表而知所偏中表在西則立表處在地中
之東也當更向西求地中取三表直者為地中之正又
以春秋二分之日旦始出東方半體乃立表於中表之
東名曰東表令東表與日及中表參相直是日之夕日
入西方半體又立表於中表之西名曰西表亦從中表
西望西表及日參相直乃觀三表三表直者即地南北
之中也若中表差近南則所測之地在卯酉之南中表
差在北則所測之地在卯酉之北進退南北求三表直
正東西者則其地處中居夘酉之正也梁天監中祖暅
造八尺銅表其下與圭相連上為溝置水以取平正揆
測日景求其盈縮
又考靈曜周髀張衡靈憲及鄭𤣥注周官並云日景於
地千里而差一寸案宋元嘉十九年壬午使使往交州
測景夏至之日景出表南三寸二分何承天遥取陽城
云夏至一尺五寸計陽城去交州路當萬里而景實差
一尺八寸二分是六百里而差一寸又梁大同中二至
所測以八尺表率取之夏至當一尺一寸七分彊後魏
信都芳注周髀四術稱永平元年戊子當梁天監之七
年見洛陽測景又見公孫崇集諸朝士共觀秘書景同
是夏至日其中景皆長一尺五寸八分以此推之金陵
去洛南北略當千里而景差四寸則二百五十里而景
差一寸也況人路迂回山川登降方於鳥道所校彌多
則千里之言未足依也
　　　王賔殺禋咸格王入太室祼
蔡氏曰太室淸廟中央室祼灌也以圭瓚酌秬鬯灌地
以降神也
穎達曰太室室之大者故為淸廟廟有五室中央曰太
室
王肅云太室淸廟中央之室淸廟神之所在故王入太
室祼
詩序淸廟祀文王也周公既成洛邑朝諸侯率以祀文
王焉鄭注淸廟者祭有清明之徳者之宫也謂祭文王
也天徳清明文王象焉杜預云清廟肅然淸淨之稱也
朱子曰此周公既成洛邑而朝諸侯因率之以祀文王
之樂歌言於穆哉此清靜之廟又曰書稱王在新邑烝
祭嵗文王騂牛一武王騂牛一實周公攝政之七年而
此其升歌之辭也書大傳曰周公升歌清廟茍在廟中
嘗見文王者愀然如復見文王焉樂記曰清廟之瑟朱
弦而疏越壹倡而三歎有遺音者矣鄭氏曰朱弦練則
聲濁越瑟底孔也疏之使聲遲也唱𤼵歌句也三歎三
人從嘆之耳漢因秦樂乾豆上奏登歌獨上歌不以管
弦亂人聲欲在位徧聞之猶古淸廟之歌也
蔡邕明堂章句曰明堂者天子太廟所以宗祀周謂明
堂東曰青陽南曰明堂西曰總章北曰𤣥堂中曰太室
人君南面故主以明堂為名在其五堂之中央皆曰太
廟饗射養老教學𨕖士皆於其中故取其宗祀之淸靜
則曰淸廟言其正室之貌則曰太廟取其尊崇則曰太
室取其堂則曰明堂取其四門之學則曰太學取其四
面周水圜如璧則曰辟雍雖各異名而事實一也袁準
正論明堂宗廟太學各有所為而儒者合為一體失之
逺矣宗廟之中人所致敬幽𨼆清靜鬼神所居而使衆
學處焉饗射於中入鬼慢黷囚俘截耳以千鬼神非其
禮也茅茨采椽至質之物建日月乘玉輅以處其中非
其𩔖也夫宗廟鬼神之居祭天而於人鬼之室非其處
也王者五門宗廟在一門之内若在廟而張三侯又辟
雍在内人物衆多非宗廟之中所能容也
考工記匠人夏后氏世室殷人重屋周人明堂度九尺
之筵東西九筵南北七筵堂崇一筵五室凡室二筵
通典曰東西長八十一尺南北六十三尺其堂髙九尺
於一堂之上為五室每一室廣一丈八尺每室開四門
門旁各有窻九階外有四門門之廣二丈一尺門兩旁
各築土為堂南北四十二尺其堂上各為一室南北丈
四尺東西丈八尺其宫室墻壁以蜃蛤灰飾之
大戴禮明堂九室室有四户八窻三十六户七十二牖
蓋以茅上圓下方其外水名辟雍
明堂月令說云堂髙三丈東西九筵南北七筵九室十
二堂室四户八牖又云堂方百四十四尺坤之䇿也屋
圜徑二百一十六尺乾之策也太廟明堂方三十六丈
通天屋徑九丈隂陽九六之變且圎蓋方載六九之道
也八闥以象八卦九室以象九州十二宫以應十二辰
三十六户七十二牖以四户八牖乘九室之數也户皆
外設而不閉示天下不藏也通天室髙八十一尺黄鐘
九九之實也二十八柱列於四方亦七宿之象也堂髙
三丈以應三統四鄉五邑各象其行外博二十四丈以
應節氣也
淳于登說云明堂在國之南三里之外七里之内丙已
之地
或問朱子曰郊祀后稷以配天宗祀文王於明堂以配
上帝帝亦天天亦帝而分祭何也曰為壇而祭故謂之
天祭於屋下而以神祇祭之故謂之帝
朱子眀堂說曰論明堂之制者非一某竊意當有九室
如井田之制東之中為靑陽太廟東之南為青陽右个
東之北為靑陽左个南之中為明堂太廟南之東(即東/之南)
為明堂左个南之西(即西/之南)為明堂右个西之中為總章
太廟西之南(即南/之西)為總章左个西之北(即北/之西)為總章右
个北之中為𤣥堂太廟北之東(即東/之北)為𤣥堂右个北之
西(即西/之北)為𤣥堂左个中是為太廟太室凡四方之太廟
異方所其左个右个則靑陽之右个乃明堂之左个明
堂之右个乃總章之左个也緫章之右个乃𤣥堂之左
个𤣥堂之右个乃靑陽之左个也但隨其時之方位開
門耳太廟太室則每季十八日天子居焉古人制事多
用井田遺意此恐是也
　　列爵惟五分土惟三
蔡氏曰列爵惟五公侯伯子男分土惟三公侯百里伯
七十里子男五十里之三等也
周禮大司徒諸公之地封疆方五百里其食者半諸侯
之地封疆方四百里其食者參之一諸伯之地封疆方
三百里其食者參之一諸子之地封疆方二百里其食
者四之一諸男之地封疆方百里其食者四之一鄭註
云其食者半公所食租稅得其半耳其半皆附庸小國
也屬天子參之一者亦然
王制曰王者之制爵禄公侯伯子男凡五等諸侯之上
大夫卿下大夫上士中士下士凡五等天子之田方千
里公侯田方百里伯七十里子男五十里
孟子曰天子一位公一位侯一位伯一位子男同一位
凡五等又曰天子之制地方千里公侯皆方百里伯七
十里子男五十里凡四等
趙氏曰古者方里為井四井為邑四邑為丘四丘為甸
甸六十四井五百十二家通出甲士三人步卒七十二
人牛十二頭兵車一乘故周禮甸讀為乗天子畿方千
里提封百萬井除山川溝壑城池邑居園囿街路之屬
定出賦六十四萬井兵車萬乘天子之公卿采地在畿
内周禮所謂都鄙也雖上公不過百里公賦六萬四千
井兵車千乘諸侯之國則畿外五等之封也大國亦不
過百里出賦六萬四千井兵車千乘諸侯之大夫采地
其大者亦出六千四百井兵車百乘
南軒曰方千里者先儒以為王畿方千里積百同九百
萬夫之地是也蓋方千里則為方百里者百為田百萬
井九百萬夫之地受田者八百萬夫百倍諸侯之國夫
如是而後可以為天子都畿鎮撫天下而卿大夫元士
之采地皆有所容焉故公侯之方百里伯七十里子男
五十里者皆以其田言之也獨以其田言之則地雖有
廣狹之不齊山林川澤之相間而制田之多寡則自若
也而王制謂山陵林麓川澤溝瀆城郭宫室塗巷三分
去一者則傳者之失矣周禮所載往往與此不同如曰
諸公之地封疆方五百里其食者半諸侯之地封疆方
四百里其食者參之一諸伯之地封疆方三百里其食
者參之一諸子之地封疆方二百里其食者四之一諸
男之地封疆方百里其食者四之一蓋不知分田建國
之意遷就而為此說耳要當以孟子為正夫在孟子時
已去其籍又更秦絶滅之餘周官之書存者無幾矣今
時所傳先儒以為雜出漢儒一時之傅㑹是不可以不
考也
朱子曰孟子之說與周禮王制不同蓋不可考闕之可
也
程子曰孟子之時去先王未逺載籍未經秦火然而班
爵禄之制已不聞其詳今之禮書皆掇拾於煨燼之餘
而多出於漢儒一時之傅㑹奈何欲盡信而句為之解
乎然則其事固不可一一追復矣
陳祥道曰書言舜之受禪曰輯五瑞修五玉復五器言
武王之政由舊曰列爵惟五分土惟三則自唐至周五
等之爵一也鄭氏釋王制謂商因夏爵有公侯伯而無
子男以微子箕子為畿内之爵公羊釋春秋變周合伯
子男皆稱子豈其然哉夫列爵惟五所以稱其徳分土
惟三所以等其功徳異而功有所同故公侯之地同於
百里子男之地同於五十里地同而附庸有所異故諸
公之地方五百里諸侯之地方四百里諸伯之地方三
百里諸子之地方二百里諸男之地方百里蓋三等之
地正封也五等之附庸廣封也正封則尺地莫非其土
一民莫非其臣尊者嫌於盛而無所屈卑者嫌於削而
無所立故公之地必下而從侯男之地必上而從子至
於廣封則於上之政令有所統而不煩下之職貢有所
附而不費又非諸侯得以擅之也尊者不嫌於太多卑
者不嫌於太寡故公之地必五百里而異於侯男之地
止百里而異於子也民功曰庸朝㑹曰合謂之附庸以
其有所附然後有功於民也古者天子之地象日月諸
侯之地象雷震則周官所謂五百里以至百里為附庸
明矣
千乗之國陳祥道曰大司馬凡令賦以地與民制之司
馬法甸方八里出長轂一乘又成方十里出長轂一乗
古者或以甸為乗或以乘為甸以甸為乘稍人掌丘乘
之政令禮記惟社丘乗粢盛是也以乗為甸春秋孫良
夫乗衷甸兩牡是也蓋乗者甸之賦甸者乗之地甸方
八里據地言之成方十里兼溝涂言之其實一也易曰
震驚百里王制曰公侯之田方百里孟子曰諸侯不百
里不足以守宗廟之典籍周公封於魯太公封於齊儉
於百里春秋傳曰列國一同坊記曰制國不過千乘語
曰道千乘之國蓋諸侯之地不過百里車不過千乗以
開方之法計之方十里者為方一里者百方百里者為
方一里者萬方一里者百其賦十乘方一里者萬則其
賦千乗然賦雖至於千乗而軍不過三軍五百乘而已
則五百乗三鄉之所出也千乘闔境之所出也何則鄉
萬二千五百家合三鄉則三萬七千五百家凡起徒役
無過家一人則三軍為三萬七千五百人司馬法兵車
一乗甲士三人步卒七十二人合七十五人則一卒所
餘在後車矣後卒復以五十人合二十五人為一車士
卒則所餘五十人又在後車矣凡三卒而車四乗三旅
而車二十乗三師而車百乗三軍而車五百乗由此推
之天子六軍則車千乗矣此車人參兩以相聯糾之法
也詩曰公車千乗又曰公徒三萬則千乘之賦豈特三
軍而已哉鄭氏據司馬法井十為通通為匹馬三十家
士一人徒二人通十為成成百井三百家革車一乗士十
人徒二十人十成為終終千井三千家革車十乘士百
人徒二百人十終為同同萬井三萬家革車百乘士千
人徒二千人率十家出一人之役百家出十人之役賈
公彦遂以此為畿内之法以甸出長轂一乗甲士三人
步卒七十二人為邦國之法然周官之於調役其寡也
家出一人其多也起餘子與竭作未聞十家出一人之
役百家出十人之役也賈公彦言出軍之法先六鄉次
六遂次公邑都鄙乃徵兵於諸侯不止則諸侯闔竟出
焉所謂千乗之賦也然先王之於天下大則有方伯小
則有連帥其待卒應變如身之使臂臂之使指各適其
事之逺近而已方伯連率所不能克然後鄉遂之士應
之周官曰王之大事諸侯(缺/)　左傳五侯九伯汝實征
之又曰諸侯敵王所愾則出軍之法顧豈先虚其内以
實其外哉馬融曰千乗之賦其地千成居地方三百十
六里有竒惟諸侯之封乃能容之其說盖惑周禮公五
百里侯四百里之制不知周禮之所言乃附庸也
　
　
　
　　　田制賦乘圖
　
　
　
　
司馬法兵車一乘　凡百人
　甲士三人　　步卒七十二人　馬四疋
　牛十二頭　　輜車一乘　　炊家子十人
　固守衣裝五人　廐養五人　　樵汲五人
　
　
　
　
　
　
　　　　　　　　　　　右方百里為田萬井私田八
　　　　　　　　　　　百萬畝合十萬井公田之數
論語道千乘之國章解云馬曰司馬法六尺為步步百
為畝畝百為夫夫三為屋屋三為井井十為通通十為
成成出革車一乗然則千乗之賦其地千成居地方三
百一十六里有畸唯公侯之封乃能容之雖大國之賦
亦不過焉包曰千乘之國百里之國也古者井田方里
為井十井為乗百里之國適千乗也融依周禮包依王
制孟子義疑故兩存焉
朱子曰車乘之說疑馬氏為可据車一乘甲士三人步
卒七十二人牛馬甲兵芻糧具焉恐非八十家所能給
又曰此等處只要識得古制大意細微處亦不必大叚
費力考究
　愚按融按司馬法言千乗之賦其地千成者以私田
　而計夫家之所出也成方十里為田百井私田八萬
　畝為夫八百家所謂成出革車一乗者去公田而獨
　計私田也孟子王制言大國地方百里者以公田而
　計分土之所入也百井之地公田八千畝亦為夫八
　十家當私田十井之地所謂十井為乗者亦百井八
　百家之所具也故以私田計之一乗百井方十里千
　乗則十萬井方三百一十六里有畸以公田計之一
　乗八千畝千乗則八百萬畝當萬井私田之數為方
　百里二者皆紐計大數如此非謂十萬井者必方三
　百一十六里有畸為百里者必為田萬井也何氏設
　兩存之疑使學者無據蓋不知有公侯受地與夫家
　賦乗之異也
　
　
　
　
　
　
　
　
　
　
　
　
　
　
　愚按無逸一篇本以嚴敬怠之戒敬則無逸而有先王享國之安不敬則
　逸而有後王罔夀之危是皆周公力陳往轍以為龜鑑今畫為圖逸與無
　逸分布二方一敬一怠安危之應愈益著明覧者可以知為治之本矣
　　　周官圖
　　　六年五服一朝又六年王乃時廵考制度于四
　　　岳諸侯各朝于方岳
蔡氏曰五服侯甸男采衞也六年一朝㑹京師十二年
王一廵守又曰周禮六服諸侯有嵗一見者與此不合
唐孔氏曰計六年大集應六服俱來而此文惟言五服
孔以五服為侯甸男采衞蓋以要服路逺外逼四夷不
必常能及期故寛言之而不數也
周禮行人所掌六服之見嵗數與此不同
孔氏曰周制十二年一廵守春東夏南秋西冬北故曰
時廵
張氏曰周禮行人之職是六年六服各一朝今止言五
服者要服不必其來周官又云十有二年王廵守殷國
是五朝已更兩朝矣
周禮大行人邦畿方千里其外方五百里謂之侯服嵗
一見其貢祀物又其外方五百里謂之甸服二嵗一見
其貢嬪物又其外方五百里謂之男服三嵗一見其貢
器物又其外方五百里謂之采服四嵗一見其貢服物
又其外方五百里謂之衛服五嵗一見其貢材物又其
外方五百里謂之要服六嵗一見其貢貨物九州之外
謂之蕃國世一見各以其所貴寳為摯

　　　顧命圖
　
　
　
　
　
　
　
　
　
　
　
　
　
　
　尚書通考卷十
