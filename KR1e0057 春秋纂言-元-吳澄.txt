#+TITLE: 春秋纂言-元-吳澄
#+DATE: 2018-05-12 10:14:31
#+SOURCE: github.com/kanripo/KR1e0057 master 0c1163be                
欽定四庫全書　　　　　經部五
　春秋纂言總例　　　　　春秋類
　　提要
　　　　(臣/)等謹案春秋纂言總例七卷春秋纂言十
　　　　二卷元呉澄撰澄有易纂言已著録是書採
　　　　摭諸家傳注而間以己意論斷之首為總例
　　　　凡分七綱八十一目其天道人紀二例澄所創
　　　　作餘吉凶軍賓嘉五例則與宋張大亨春秋
　　　　五禮例宗互相出入似乎蹈襲然澄非蹈襲人
　　　　書者葢大亨學派出於睂山蘇氏澄之學派兼
　　　　出於金谿新安之間門户不同師傳各異未暏
　　　　大亨之書故與之闇合而不知也然其縷析條
　　　　分則較大亨為宻矣至於經文行欵多所割
　　　　裂而經之闕文亦皆補以方空於體例殊為
　　　　未協則澄於諸經率皆有所㸃竄不獨春秋
　　　　為然讀是書者取其長而置其所短可也明
　　　　嘉靖中嘉興府知府蔣若愚嘗為鋟木嵗久
　　　　㪚佚世罕傳本王士禎居易録自云未見其
　　　　書又云朱檢討曾見之呉郡陸醫其清家是
　　　　朱彛尊經義考之註存字亦僅曾一睹之耳
　　　　此本為兩淮所採進殆即傳冩陸氏本歟久
　　　　微而復著固亦可寶之笈矣乾隆四十六年
　　　　六月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官　(臣/)　陸　費　墀
春秋纂言總例原序
屬辭比事春秋教也昔唐啖助趙匡集春秋傳門人陸
淳又類聚事辭成纂例十卷今澄既采摭諸家之言各
麗于經乃分所異合所同倣纂例為總例七篇初一天
道次二人紀次三嘉禮次四賔禮次五軍禮次六㐫禮
次七吉禮例之綱七例之目八十有八凡春秋之例禮
失者書出于禮則入于法故曰刑書也事實辭文善惡
畢見聖人何容心㢤盖渾渾如天道焉嗚呼其義㣲矣
而執謙自謂之竊取區區末學庸詎可得與聞乎臨川
呉澄序
欽定四庫全書
　春秋纂言總例卷一　　　　元　呉澄　撰
　　　天道
　年
　　隠公元年(己未竟己巳/凡十一年)
　　桓公元年(庚午竞丁亥/凡十八年)
　　莊公元年(戊子竟己未/凡三十二年)
　　閔公元年(庚申竟辛酉/凡二年)
　　僖公元年(壬戌竟甲午/凡三十三年)
　　文公元年(乙未竟壬子/凡十八年)
　　宣公元年(癸丑竟庚午/凡十八年)
　　成公元年(辛未竟戊子/凡十八年)
　　襄公元年(己丑竟己未/凡三十一年)
　　昭公元年(庚申竟辛夘/凡三十二年)
　　定公元年(壬辰竟丙午/凡十五年)
　　哀公元年(丁未至庚申春/獲麟凡十四年)
　　(新君繼世踰年稱元年先儒謂踰年改元非也自/漢武帝後天子立年號以紀元繼世之君次年更)
　　(易舊君年號而别立年號故曰改元古諸侯非如/後世天子之有年號直以在位之一年而稱為元)
　　(年爾何改之云又謂諸侯無史記不當僣稱元年/亦非也後世天子既有年號則諸侯之國紀事皆)
　　(用天子之年古天子無年號諸侯但遵用時王之/正朔而已年則自以其國君在位之一年二年而)
　　(紀何僣之有按禮記内則言閭史州史夫以二十/五家之閭尚且有史以記一閭之事豈有諸侯之)
　　(君而乃無史以記一國之事乎魯自伯禽初封子/考公首嗣弟煬公熙立子幽公宰嗣弟魏公瀆弑)
　　(宰簒立子厲公擢嗣弟獻公其立子貞公濞嗣弟/武公敖立廢長子招次子懿公戲嗣立招之子伯)
　　(御弑戲簒立宣王誅之戲之弟孝公稱立子恵公/弗湟嗣春秋前十三世不滿四百年春秋隠桓莊)
　　(閔僖文宣成襄昭定訖哀十四年十二世凡二百/四十二年春秋後哀公又十三年通計二十七年)
　　(子悼公寜嗣三十七年子元公嘉嗣二十一年子/穆公顯嗣三十三年子共公奮嗣二十二年子康)
　　(公屯嗣九年子景公匽嗣二十九年子平公旅嗣/二十二年子文公賈嗣二十三年子頃公讎嗣二)
　　(十四年楚滅魯春秋後九世凡二/百二十年共三十四世八百餘年)
　時
　　春(二百四/十二)　　(公羊莊二十/六年闕春字)
　　夏(二百四/十一)
　　秋(二百三/十九)　　闕秋(二○桓/四○七)
　　冬(二百三/十七)　　闕冬(四○桓四○七○昭十○定/十四○公羊成十年亦闕冬)
　　(時者天之春夏秋冬也初昏斗柄指寅指邜指辰/之月為春指巳指午指未之月為夏指申指酉指)
　　(戌之月為秋指亥指子指丑之月為冬夏后氏以/建寅為正月孟春為歳首季冬為歳終最得天時)
　　(之正商人以建丑為正月漢律厯志所援商厯十/有二月冬至為歳終周人以建子為正月故禮記)
　　(左傳冬至在正月夏至在七月考漢律厯志則周/書武成召誥所載月數皆從建子之月數起又考)
　　(周官所言春夏秋冬四時則與夏商無異盖月數/雖改而天時不可改也古書凡書時者不繫以月)
　　(金縢秋大熟未獲是也書月者不冠以時召誥惟/二月既望是也春秋書時而繫以月書月而冠以)
　　(時盖因魯厯改時而書以譏其變常正月二月冬/也而曰春四月五月春也而曰夏七月八月夏也)
　　(而曰秋十月十有一月秋也/而曰冬據實書之其非著矣)
　月
　　王正月(九十三○隠元○桓元○二○十○十八/○莊元○三○五○六○八○十○十一)
　　　(○十六○十九○二十一○二十二○三十○/閔元○二○僖元○二○三○四○六○八○)
　　　(十○十五○十六○十八○二十四○二十五/○二十六○三十○三十二○文元○三○五)
　　　(○八○十二○十三○十四○宣元○三○四/○九○十四○十六○十七○成元○三○五)
　　　(○六○七○九○十四○十六○十八○襄元/○二○八○十一○十四○十六○十九○二)
　　　(十○二十一○二十二○二十九○三十○三/十四○昭元○三○四○五○六○七○十○)
　　　(十五○二十○二十三○二十六○三十○三/十一○三十二○定二○三○六○七○八○)
　　　(九○十五○/哀元○八)
　　　闕王(十○桓三○四○五○六○八○十/一○十二○十四○十六○十七)
　　王二月(二十一○隠三○四○十○莊二○四○/二十○僖三十三○文二○十八○宣二)
　　　(○成十五○襄十七○二十三○二十六○昭/十一○二十四○定四○哀二○四○九○十)
　　　闕王(三○桓七○十/三○十五)
　　　不首時(十七○桓十七○莊十○文元○九○/十二○成元○三○六○九○襄十四)
　　　(○十五○昭十五○定三/○六○八○十四○十五)
　　王三月(十九○隠七○莊十二○十八○二十四/○三十八○僖九○十二○十九○文十)
　　　(○成十一○襄四○六○十二○昭十八/○二十一○二十八○定元○五○十○)
　　　不首時(三十四○隠元○三○八○九○桓元/○二○十三○十五○莊元○四○十)
　　　(○僖十三○十六○二十八○文二○五○七/○九○十五○宣元○成元○四○十三○十)
　　　(五○襄十六○二十三○昭元○七○十/二○十四○二十六○定四○八○哀十)
　　四月(五十九○隠三○五○桓元○二○六○九/○十五○十六○十八○莊三○七○十二)
　　　(○十九○二十八○三十一○僖三○十三○/十六○二十五○二十八○三十一○三十二)
　　　(○三十三○文元○七○八○十七○宣六○/十○十八○成二○四○十○十六○襄三○)
　　　(七○十一○十四○二十二○三十○昭七○/八○九○十一○十三○十四○二十二○二)
　　　(十七○二十八○二十九○三十一○定三/○四○七○九○十一○哀元○二○三)
　　五月(五十三○隠元○二○六○十一○桓八○/十○十一○十四○十五○十七○莊三○)
　　　(十一○二十一○二十二○二十五○閔二○/僖二○十五○十八○二十○二十三○二十)
　　　(八○文三○十三○十四○十六○十八○宣/十○十四○十五○成七○十○十三○襄二)
　　　(○九○十○十六○二十五○二十九○三十/○昭三○十一○十二○十八○十九○二十)
　　　(四○定二○四○十四○十/五○哀三○十一○十二)
　　六月(五十七○隠八○十○桓三○十二○十七/○莊四○六○十○十三○二十五○二十)
　　　(七○三十一○閔元○僖元○三○十四○十/九○二十七○二十八○二十九○文二○十)
　　　(四○十五○十六○十七○十八○宣元○四/○八○十○十二○十五○十七○成二○六)
　　　(○十○十五○十六○十七○襄二○三○二/十○二十五○三十一○昭元○十五○十七)
　　　(○十八○二十二○二十三○二十八/○三十○定元○四○五○九○哀四)
　　七月(七十二○隠元○六○八○九○十一○桓/二○三○九○十一○十二○十三○十六)
　　　(○十八○莊二○四○九○十三○十四○二/十○二十一○二十二○三十○三十二○僖)
　　　(元○二○八○九○十○十二○十五○十六/○二十四○三十一○文二○十○十三○十)
　　　(四○宣八○十二○十八○成二○八○九○/十○十三○襄二○四○十一○十九○二十)
　　　(二○二十四○二十七○三十○昭四○五○/十○十二○二十一○二十三○二十五○二)
　　　(十八○二十九○三十二○定元○四○/五○八○十五○哀三○六○八○十一)
　　八月(五十九○隠二○三○八○桓六○十二○/十四○十七○莊九○十二○二十四○三)
　　　(十○三十二○閔元○二○僖元○四○五○/十一○十四○十五○十八○二十二○二十)
　　　(七○文二○六○七○八○九○十六○宣六/○九○成二○七○十五○十八○襄四○七)
　　　(○九○十五○十九○二十三○二十四○二/十五○二十六○二十八○昭三○七○十三)
　　　(○十四○十六○十七○二十一○二十三○/二十四○三十○定十五○哀二○四○七)
　　九月(五十一○隠元○二○四○五○八○桓二/○三○六○十一○十五○莊九○十○三)
　　　(十○閔二○僖元○二○五○九○十三○十/五○十七○文九○十四○宣二○五○九○)
　　　(十四○成十四○十六○十七○襄元○十二/○十三○十七○二十一○二十九○三十一)
　　　(○昭四○六○七○十○十一○十六○二十/五○二十六○定元○七○八○十五○哀五)
　　　(○十/三)
　　十月(五十九○隠二○十○桓元○八○十三○/十七○莊元○十○十二○十五○十八○)
　　　(三十二○僖元○二○三十三○文元○五○/六○八○十一○十八○宣二○三○六○八)
　　　(○九○十一○十八○成元○八○十○十一/○十二○十四○十六○襄七○十八○二十)
　　　(○二十一○二十三○三十○三十一○昭八/○十二○十三○十六○二十○二十二○二)
　　　(十五○二十六○二十七○二十九○定/元○二○七○十二○哀二○三○九)
　　十有一月(三十二○隠十一○桓十二○十五○/十六○莊八○二十三○僖十五○二)
　　　(十二○二十三○文四○十五○十六○十七/○成二○三○五○九○十五○十七○襄十)
　　　(五○二十八○三十一○昭元○七○十一○/二十○二十五○定四○十二○哀二○十一)
　　　(○十/三)
　　十有二月(五十九○隠元○二○三○四○五○/八○桓十○十一○十二○十四○十)
　　　(八○莊二○十六○二十一○二十三○二十/六○二十九○閔二○僖元○四○八○十二)
　　　(○十六○十七○二十一○二十五○二十七/○三十一○三十二○三十三○文二○十二)
　　　(○十三○十五○宣十二○成五○十六○十/七○十八○襄五○六○七○九○二十五○)
　　　(二十七○二十八○昭四○七○十○二十二/○二十五○三十○三十一○三十二○定十)
　　　(二○哀四○八/○十二○十三)
　　閏月(二○文六/○哀五)
　　(月者時王所改之月也故嵗首正月或二月或三/月月數之上皆加王字以見此月乃周王所頒之)
　　(厯按周改月數而詩之小雅四篇所稱六月十月/四月二月雖是周時之詩而用夏正之月盖夏正)
　　(得天時之正行於民間者久故作詩者從舊俗稱/之爾豳風七月公劉之詩也乃夏之時所作若書)
　　(之周書禮之周官戴記所載左氏公穀三/傳所述及孟子所言則皆周所改之月也)
　日
　　甲子(七○僖十六○文二○宣八○成/三○襄十六○二十四○昭十)
　　乙丑(四○莊四○宣二○/成十六○昭二十二)
　　丙寅(二○成十六/○定十二)
　　丁夘(二○桓六/○文三)
　　戊辰(十一○僖元○九○文十六○成七○昭五/○七○十九○二十三○二十五○定元○)
　　　(八/)
　　己巳(九○隠三○桓十三○十五○僖二十二○/二十八○文三○宣十○襄二十三○二十)
　　　(五/)
　　庚午(六○隠八○莊三十○僖十二/○襄十七○二十九○定)
　　辛未(五○隠十○莊二十五○/文十六○成十六○襄五)
　　壬申(八○桓十四○僖十六○二十八○宣/十四○成四○六○十七○昭十二)
　　癸酉(十二○隠九○僖二十五○文九○十四○/十八○宣九○成二○襄二十三○三十一)
　　　(○昭十五○二/十二○哀五)
　　甲戌(九○桓五○僖元○二十七○文七○一/宣十八○昭十三○十七○哀二○十)
　　乙亥(十二○桓十四○莊元○僖十七○文六○/十四○宣三○成三○十六○襄二十三○)
　　　(二十五○二十/七○昭二十二)
　　丙子(四○桓十八○成/九○哀二○三)
　　丁丑(七○桓八○十七○莊二十四/○僖九○十二○文二○十八)
　　戊寅(六○莊十一○二十四○僖十/八○宣十二○襄三○十六)
　　己夘(五○桓八○僖十五○三十/二○襄二十三○昭十九)
　　庚辰(十一○隠二○三○九○成十五○襄二○/十三○二十一○昭三十○定四再○十五)
　　辛巳(十一○隠五○十○僖二○三十三○宣八/○成六○襄二十七○三十一○定十四○)
　　　(十四○/哀元)
　　壬午(十四○隠十○十一○桓六○僖元○文八/○十三○宣八○十七○成二○襄六○二)
　　　(十六○昭八○/十八○二十一)
　　癸未(六○隠三○桓十一○莊八/○文十七○襄九○昭七)
　　甲申(三○文五○十/四○昭十一)
　　乙酉(七○莊二○閔二○僖九○文/八○宣四○成十六○十七)
　　丙戌(八○桓十二再○文八○宣三○成/二○襄七○昭二十四○二十八)
　　丁亥(三○桓十三○僖/十八○宣十一)
　　戊子(四○文七○宣八/○襄四○昭十)
　　己丑(九○桓五○十八○僖三十二○文十三/○宣八○成五○十一○十八○襄二)
　　庚寅(八○隠八○僖二十三○二十七○/宣八○成二○十四○襄二○哀六)
　　辛夘(十○隠三○八○莊七○僖十四○文十○/襄十九○二十六○昭二十○定三○哀三)
　　壬辰(四○隠十一○桓/三○十二○定二)
　　癸巳(十○桓十七○莊三十三○僖三十三○宣/十○襄二十四○三十一○昭二十八○定)
　　　(元○四/○哀二)
　　甲午(八○莊八○十二○文十一○成十/六○襄十○二十六○三十○哀三)
　　乙未(六○桓十五○僖二十七○襄十四/○二十八○昭二十三○二十四)
　　丙申(四○莊二十二○僖/十六○成二○定五)
　　丁酉(四○桓十八○莊九/○昭十一○二十四)
　　戊戌(三○莊二十一○/文十八○哀十)
　　己亥(九○隠八○桓七○襄九○十五○三/十一○昭十一○十六○二十五再)
　　庚子(三○文十二○宣/十七○昭二十九)
　　辛丑(七○閔二○文九○十五○成/十七○昭八○定十五○哀四)
　　壬寅(二○桓十/二○文四)
　　癸夘(四○宣十五○十/七○成八○哀三)
　　甲辰(二○昭七/○哀十二)
　　乙巳(五○僖二十○二十七○/三十三○文二○成十五)
　　丙午(七○桓十○十七再○僖二/十五○二十八○成三○十)
　　丁未(十○桓元○十二○莊二十八○僖八○二/十二○文元○宣十七○成三○十八○昭)
　　　(三/)
　　戊申(七○隠四○桓二再○僖/五○十六○文八○定九)
　　己酉(六○僖十九○成二○五/○襄四○昭元○哀七)
　　庚戌(三○隠三○襄/二十一○哀四)
　　辛亥(八○隠八○文五○成三○襄四○/二十○昭三十一○定五○十五)
　　壬子(三○宣二○襄/二十五○定五)
　　癸丑(六○莊二十二○二十五○僖二十/一○二十八○成十五○昭二十三)
　　甲寅(五○莊二十三○二十八○/成四○襄二十八○哀四)
　　乙夘(三○隠二○宣/十二○昭四)
　　丙辰(四○桓十七○宣十/○襄十九○二十)
　　丁巳(十○桓十四○僖元○文元○成十七○襄/十五○昭元○十一○十五○三十一○定)
　　　(十/五)
　　戊午(二○文十二/○定十五)
　　己未(七○莊三十二○僖二十六○宣十七/○襄三○十一○十四○昭三十二)
　　庚申(六○桓十○莊九○成九○/十八○襄二十○昭二十六)
　　辛酉(九○隠六○莊二十一○閔元○宣九○/成元○襄元○九○二十二○哀十一)
　　壬戌(五○隠十○僖十五○/宣十八○襄三○七)
　　癸亥(十二○莊二十六○三十○三十二○僖二/十五○文元○十七○襄十五○昭七○定)
　　　(元○六八十/二○哀)
　　辛(二○昭二十/五上辛季辛)
　　朔(三十○日食書朔二十七○僖十六正月戊申/朔○二十二十一月己巳朔○文十六四不視)
　　　(朔/)
　　晦(二○僖十五九月己夘晦/○成十六六月甲午晦)
　　(日者以十日配十二辰凡六十春秋書法以事繫/日以日繫月以月繫時然所書之事亦有不繫日)
　　(而直繫月者亦有不繫月而直繫時者陸氏所纂/書日書月書時例已得其當今悉從之按啖氏曰)
　　(公穀多以日月為例或以書日為美或以為惡夫/美惡在於事迹見其文足以知日月之例皆穿鑿)
　　(妄説/也)
　　(杜氏曰凡朝聘㑹遇侵伐用兵執殺土功之屬例/  不書日盟戰敗入滅崩薨卒𦵏弑君日食之屬)
　　　(例多書日盟自文公以前書日者凡二百四十/九宣公以下書日者四百三十一年數畧同而)
　　　(日數加倍故知久逺遺落不與近同陸氏曰公/羊謂不日逺也所見異辭所聞異辭亦久逺多)
　　　(遺落/也)
　　(凡例當書日而不書者盖舊史之文遺闕或他國/  告辭不具不當書日而書日者皆有意也合書)
　　　(日而不書者盖為同日上文已有事不可重言/其日亦有舊史文闕不合書日而書日者盖為)
　　　(同日下文有大事須書日故於上文書之亦有/同時上文有大事既書日矣若下文不書日則)
　　　(似同日故書日以别之事合書日而值/晦朔則因寄其晦朔以為推厯之徴驗)
　　(日食皆書日及朔不書日者文闕不書朔者或非/  朔日○星不見星隕及隕石有定日故書日其)
　　　(星孛或累日或逾月則書月書時○震電如常/者不書非常者書日○無氷彌時無之者書時)
　　　(其月無之者書月雨氷氷亦書月○十二月霜/不殺草冬不寒也十月今之八月隕霜記其早)
　　　(也故皆書月○雨雪雨雹不踰時但以為災故/書其時而不書月日桓八年十月大雨雪今之)
　　　(八月記非時也故書月昭四年王正月大雨雹/歳首為災故書月隠九年三月庚辰大雨雪書)
　　　(日者承上文大雨震電之後欲見相去八日之/近洊有變異故特書日○不雨皆書月者既不)
　　　(成災但記其苦於月不雨爾○旱及水皆書時/者為其久而成災故不可書月日也○饑有年)
　　　(冬收後則知之故但書時無麥禾亦同無麥苖/則在秋時○地震山崩皆一日故書月書日○)
　　　(内災皆書日内事詳也外災或書月或書時莫/能定知外事畧也昭十八年夏四月壬午宋衛)
　　　(陳鄭災以四國同日災天下所異故特書日○/螟螽為害書月者當月有之不連月也書時者)
　　　(連月有之也○蟲獸飛禽之異皆書時者但記/其異故不假月日惟僖十六年六鷁退飛承上)
　　　(文春正月戊申朔隕石之下故特加是月二字/以見其與隕石不同日而同在正月也○獲麟)
　　　(書時者從/書田狩例)
　　(公即位皆不書日以其必是朔日故也惟定公以/  昭公之喪六月乃至故書日以明其既殯而即)
　　　(位且志非常也○天王歸入書月以魯史不定/知王室之事故也若王史則當書日諸侯歸入)
　　　(納亦然大夫歸入則但書時天王出魯公夫人/出遜皆月而不日者出與至皆不同日故不書)
　　　(日諸侯出奔皆書月大夫奔及逃叛則但書時/内大夫奔即書月執諸侯皆書月諸侯執他國)
　　　(大夫皆書時若執魯大夫即書月異於外也弑/君皆書日大其事也殺他國君亦然外殺公子)
　　　(大夫皆但書時降於君也内刺/公子大夫即書日比之卒也)
　　(昏禮往納幣徃送女依聘例書時逆夫人至國則/  書月惟莊公逆哀姜特變文書入又書日以示)
　　　(急切外來納幣亦書時外來逆女則書月莒慶/來逆不書月文不具内女歸外永離本國故亦)
　　　(書月外女歸外者情不比内但書其時内女自/夫家來者但書時不比嫁時也内女被出即書)
　　　(月事切於常也夫/人被出亦如之)
　　(諸侯來朝常事也但記其時僖十四年六月季姬/  使鄫子來朝以事異特書月也他國使使來聘)
　　　(亦常事故但書時雜事來者亦書時其有事大/者如天王錫命之類乃書月爾公如京師及如)
　　　(他國合嘗月或不書者因舊史也故夫子存其/書月者以示義内大夫如外但書時㑹葬者即)
　　　(書月重喪事也盟以結二國之好國之大事故/例皆書日内盟有不書者文闕外盟多不書者)
　　　(或告辭畧或文闕也其來盟及莅盟不書日者/來盟者不以至日盟莅盟者但紀其去盟時所)
　　　(以不日也平者皆書月事輕於盟也公㑹諸侯/皆書月重公也外諸侯㑹則但書時内大夫㑹)
　　　(外大夫亦不書月公與諸侯遇禮合書月不書/者因舊史也公自外還至國皆書月内大夫至)
　　　(但書時不/可比君也)
　　(諸侯相侵伐但書時輕於入滅故也内侵伐當書/  月經中書月者少因舊史也故夫子存其書月)
　　　(者以示義内被侵伐當書月經不書月者多意/與上同内與外共侵伐義亦同上圍襲追等用)
　　　(日月與侵伐並同内與外取國邑悉書月重於/侵伐也内外救皆書月竊記其善也内外次例)
　　　(但書時遷皆書月重於侵伐也降克並同棄師/殱亡皆積久而致非一日之事故不書日内兵)
　　　(入他國例合書日不日者史文闕也戰及敗及/滅及焚皆書日事重故也軍旅雜事惟大閲及)
　　　(治兵一日之事故書日其餘但記非常及改是/作故隨事輕重或月或時以明變常之始爾故)
　　　(皆不書其日蒐狩之禮四時有常變者則書紀/其失也但著其時桓四年公狩于郎為公非禮)
　　　(之行故書月興作皆合於農隙但紀其時是非/著矣僖二年正月城楚丘内為外城故特書月)
　　　(改革但紀其初不必言日賦稅但/紀變常之時故不必標其日月)
　　(崩薨卒𦵏例嘗日重喪事也雖未踰年之君卒亦/  書日其不日者故也與成君之薨故則不地者)
　　　(同葬書月以紀得禮失/禮也或無月者史文闕)
　　(郊及廟祭皆記日敬大事也其或不日者文闕若/  泛序郊廟如卜郊丹楹等即不日非祭事故也)
　　　(雩事為旱而非正祭故月而不日其社祭/自有定日其他所載皆雜事故亦不日)
　變異
　　日食(三十/六)
　　　(有日有朔二十六○桓三既○莊二十五○二/  十六○三十○僖五○文十五○成十六○)
　　　　(十七○襄十四○二十○二十一再○二十/三○二十四既再○二十七○昭七○十五)
　　　　(○十七○二十一○二十二○二十/四○三十一○定五○十二○十五)
　　　(有日無朔七○隠三○僖十二○文元/  ○宣八既○十○十七○􁄑十五)
　　　(無日有朔一/  ○桓十七)
　　　(日朔俱無二○莊/  十八○僖十)
　　恒星不見(莊/七)　○隕(同/上)○有星孛(文十四○昭十/七○襄十三)
　　震電(隠/九)震夷伯之廟(僖十/五)
　　隕霜不殺草李梅實(僖三/十三)○隕霜殺菽(定/元)
　　無冰(桓十四○成元/○襄二十八)○雨木冰(成十/六)
　　大雨雪(隠九○/僖十)○雨雪(桓/八)
　　大雨雹(僖二十九○/昭三○四)
　　大雨(隠/九)○雨(僖/三)○不雨(莊三十一○僖二○三/再○文二○十○十三)
　　大旱(僖二十一/○宣十)
　　饑(宣十○/十五)○大饑(襄二/十四)○無麥苖(莊/七)○大無麥禾
　　　(莊二/十八)
　　有年(桓/三)○大有年(宣十/六)
　　地震(文九○襄十六○昭十/九○二十三○哀三)
　　沙鹿崩(僖十/四)○梁山崩(成/五)
　　隕石(僖十/六)
　　大水(桓元○十三○莊七○十一○二十四/○二十五○宣十○成五○襄二十四)
　　火(宣十/六)○災(桓十四○僖二十○成三○襄九○/三十○昭九○十八○定二○哀三)
　　　(○/四)○大災(莊二/十)
　　螟(隠五○八/○莊六)○螽(桓五○僖十五○文八○宣六/○十三○十五○襄七○哀十)
　　　(二○十/三再)○雨螽(文/三)○蝝生(宣十/五)
　　有蜚(莊二/十九)○有􁊋(莊十/八)○多麋(莊十/七)○有鸜鵒來
　　　巢(昭二/十五)○六鷁退飛(僖十/六)
　　獲麟(哀十/四)
　　(自日食至此皆天道之變異也春秋常事不書唯/變異則書有年大有年獲麟亦是變異或指為祥)
　　(瑞者非二百四十二年有年者再而已豈得謂祥/乎麟非治世不出出於亂世為獵人所獲而死異)
　　(孰大/焉)
　
　
　
　
　
　
　
　
　
　
　
　春秋纂言總例卷一
欽定四庫全書
　春秋纂言總例卷二　　　　元　吳澄　撰
　　　人紀
　王
　　(周姬姓其先帝嚳之𦙍名棄在唐虞時為稷官封/於邰子不窋失官竄戎狄其孫公劉國於邠太王)
　　(亶父去邠居岐周文王昌自岐周徙豐武王發伐/商有天下都鎬傳成王誦康王釗昭王瑕穆王滿)
　　(共王伊扈懿王囏孝王辟方夷王燮厲王胡宣王/靖幽王宫湼十二世至平王宜臼幽王太子也幽)
　　(王嬖褒姒欲立其子伯服廢申后及太子太子奔/申申侯與犬戎弑幽王太子嗣立遷洛都王城四)
　　(十九年為魯隠公元年春秋之始在位五十一年/隠三年崩太子泄父早卒孫桓王林繼元年為魯)
　　(隠公四年在位二十三年桓十五年崩子莊王佗/嗣元年為魯桓公十六年在位十五年莊十二年)
　　(崩經不書子僖王胡齊嗣元年為魯莊公十三年/在位五年莊十七年崩經不書子恵王䦘嗣元年)
　　(為魯莊公十八年在位二十六年僖八年崩子襄/王鄭嗣元年為魯僖公九年在位三十三年文八)
　　(年崩子頃王王臣嗣元年為魯文公九年在位六/年文十四年崩經不書子匡王班嗣元年為魯文)
　　(公十五年在位六年宣二年崩弟定王瑜立元年/為魯宣公三年在位二十一年成五年崩子簡王)
　　(夷嗣元年為魯成公六年在位十四年襄元年崩/子靈王泄心嗣元年為魯襄公二年在位二十七)
　　(年襄二十八年崩子景王貴嗣元年為魯襄公二/十九年在位二十五年昭二十二年崩景王太子)
　　(夀早卒立王子猛未踰年卒猛之弟敬王匄立元/年為魯昭公二十三年四年徙都洛之成周三十)
　　(九年為魯哀公十四年春秋之終在位四十四年/哀十九年崩其後又有元王仁七年貞王介二十)
　　(八年考王嵬十五年威烈王午二十四年安王驕/二十六年烈王喜七年顯王扁四十八年慎靚王)
　　(定六年赧王延自成周遷王城五十九年周亡周/有天下八百餘年約計四百年在春秋前二百四)
　　(十二年在春秋中二百/二十五年在春秋後)
　　天王(三十○闕天字三/○誤王字為子一)
　　　(歸物三○隠元歸賵○文五歸/  含賵闕天○定十四歸脤)
　　　(聘七○隠七○九○桓四○/  五○八○僖三十○宣十)
　　　(錫命三○莊元闕天○文/  元○成八誤王為子)
　　　(來一○桓/  十五)
　　　(㑹𦵏二○文元/  ○五闕天)
　　　(居二○僖二十四/  ○昭二十三)
　　　(入一○昭/  二十六)
　　　(狩一○僖/  二十八)
　　　(殺一○襄/  三十)
　　　(崩九○隠三○桓十五○僖八○文八○宣二/  ○成五○襄元○二十八○昭二十二)
　　王月(百三十三○闕/王十三不與)
　　從王(一○/桓五)
　　王所(二○僖二/十八再)
　　王室(一○昭/二十二)
　　王師(一○/成元)
　　王后(二○桓八/○襄十五)
　　王世子(一○/僖五)
　　王子(周自平王始入春秋為一世○生太子泄父/王子狐為二世狐無後○泄父早卒生桓王)
　　　(為三世○桓王生莊王王子克為四世克無後/○莊王生僖王王子虎王子頽為五世虎見經)
　　　(别為王叔氏諡文公王叔桓公王叔陳生其後/也頹無後○僖王生恵王為六世○恵王生襄)
　　　(王王子帶為七世帶别為甘氏諡昭公八世成/公九世景公十世簡公悼公過平公鰌十一世)
　　　(桓公○襄王生頃王為八世○頃王生匡王定/王王札子王季子為九世札子季子見經札子)
　　　(無後季子别為劉氏諡康公十世定公夏十一/世獻公十二世文公卷十三世桓公○定王生)
　　　(簡王為十世○簡王生靈王儋季為十一世儋/季别為儋氏十二世括十三世翩○靈王生景)
　　　(王王子佞夫為十二世佞夫見經無後○景王/生王子夀王子猛敬王王子朝為十三世子猛)
　　　(子朝/見經)
　　王姬(五○莊元逆○築館○歸於齊歸齊襄公也/○莊二卒○莊十一歸於齊歸齊桓公也)
　公
　　宋(公爵子姓商之後周武王伐商封紂庶兄微子/啟于宋以奉湯祀國在商丘後為亳州應天府)
　　　(傳微仲衍公稽丁公申閔公共煬公熈厲公鮮/僖公舉恵公覸哀公戴公武公司空宣公力穆)
　　　(公和七年入春秋魯隠二年卒殤公與夷立魯/桓二年弑莊公馮立魯莊二年卒閔公捷嗣魯)
　　　(莊十二年弑桓公御說立魯僖九年卒襄公兹/父嗣魯僖二十三年卒成公王臣嗣魯文七年)
　　　(卒昭公杵臼嗣魯文十八年弑文公鮑立魯成/二年卒共公瑕嗣魯成十五年卒平公成嗣魯)
　　　(昭十年卒元公佐嗣魯昭二十五年卒景公頭/曼嗣二十六年春秋終在位六十四年卒又有)
　　　(昭公特悼公購由休公田公辟兵公剔成公/偃至周赦王二十九年齊魏楚滅之宋亡)
　　(凡畿外諸侯必王者之後乃爵為公所謂上公九/命之國地方百里經所書公爵惟此一國州郭虞)
　　(則畿内/之公也)
　　州(公爵姜姓寰内諸侯在王畿之内蘇忿生采地/十二邑之一也後為州公食邑在今孟州温縣)
　　　(左氏誤以淳于公為州公淳于盖/杞之邑在宻州髙宻縣非州國也)
　　郭(公爵姬姓郭虢二字盖通用傳記皆作虢唯春/秋經書郭公文王二弟虢仲虢叔武王克商封)
　　　(仲及叔謂之二虢仲所封在陜州陜縣/叔所封在鳯翔府虢縣皆王畿采邑)
　　虞(公爵姬姓太王第二子仲虢生季簡季簡生叔/達叔達生周章虞仲及武王克商求大伯仲雍)
　　　(之後得周章已為吳君乃别封其弟虞仲於周/之北故夏墟為西吳後世謂之虞公自虞仲至)
　　　(虞公十/二世)
　侯
　　晉(侯爵姬姓周武王之子成王之弟虞封於唐故/唐城在絳州翼城縣西二十里堯之苖裔所封)
　　　(成王時國亂滅之而封虞唐叔子燮徙居晉水/旁在并州晉城縣北二里改唐為晉傳武侯寧)
　　　(族成侯服人厲侯福靖侯宜臼僖侯司徒獻侯/籍穆侯費王殤叔文侯仇昭侯伯封文侯弟成)
　　　(師為曲沃桓叔其邑大於晉國傳莊伯鮮十一/年入春秋魯隠七年卒武公稱嗣晉昭侯傳孝)
　　　(侯平鄂侯鄀二年入春秋魯隐五年卒哀侯光/嗣魯桓二年曲沃武公虜哀侯小子侯立魯桓)
　　　(七年曲沃武公弑之哀侯弟緡立魯莊十六年/曲沃武公弑緡周僖王命武公為晉侯魯莊十)
　　　(七年卒獻公詭諸嗣魯僖九年卒奚齊立弑卓/子立魯僖公十年弑恵公夷吾立魯僖二十四)
　　　(年卒文公重耳立魯僖三十二年卒襄公驩嗣/魯文六年卒靈公夷臯嗣魯宣二年弑成公黒)
　　　(臀立魯宣九年卒景公獳嗣魯成十年卒厲公/州蒲立魯成十八年弑襄公孫悼公周立魯襄)
　　　(十五年卒平公彪嗣魯昭十年卒昭公夷嗣魯/昭十六年卒頃公去疾嗣魯昭三十年卒定公)
　　　(午嗣三十一年春秋終三十七年卒後有出公/鑿哀公驕幽公栁烈公止十九年周威烈王命)
　　　(魏趙韓三卿為侯三十七年卒至孝公頎/静公俱酒二年三侯滅晉分其地晉祀絶)
　　齊(侯爵姜姓周西伯文王得太公吕尚為師後相/武王伐紂封於齊傳丁公仡乙公得癸公慈母)
　　　(哀公不辰胡公静獻公山武公夀厲公無忌文/公赤成公脫莊公購僖公禄父九年入春秋魯)
　　　(桓十四年卒襄公諸兒嗣魯莊八年弑桓公小/白立魯僖十七年卒第三子孝公昭嗣魯僖二)
　　　(十七年卒桓公第四子昭公潘立魯文十四年/卒子舍嗣桓八第五子懿公商人弑之而立魯)
　　　(文十八年弑桓公第二子恵公元立魯宣十年/卒頃公無野嗣魯成九年卒靈公環嗣魯襄十)
　　　(九年卒莊公光嗣魯襄二十五年弑景公杵臼/嗣魯哀五年卒孺子荼嗣魯哀六年弑悼公陽)
　　　(生立魯哀十年卒簡公壬嗣魯哀十四年弑又/有平公驁宣公積康公貸十九年周王命田和)
　　　(為齊侯二十六/年卒吕氏絶祀)
　　蔡(侯爵姬姓文王子度初食邑於蔡武王分紂都/之南國之於鄘後被紂子武庚誘之以畔而放)
　　　(成王復封其子胡於蔡傳侯荒宫侯厲侯武侯/夷侯僖侯所事共侯興戴侯宣公考父二十八)
　　　(年入春秋魯隠八年卒桓公封人嗣魯桓十七/年卒哀侯獻舞立魯莊十九年卒于楚穆侯肸)
　　　(嗣魯僖十四年卒莊公甲午嗣魯文十五年卒/文公申嗣魯宣十七年卒景公固嗣魯襄三十)
　　　(年弑靈公般立魯昭十一年楚子殺之國滅魯/昭十五年平公廬歸國魯昭二十年卒悼公東)
　　　(國立魯昭二十三年卒于楚昭公申立魯哀四/年盜殺之成公朔嗣十年春秋終魯哀二十三)
　　　(年卒後有聲公産元公侯齊歴/三十四年楚恵王滅之蔡絶祀)
　　衛(侯爵姬姓文王子封初食邑於康武王分紂都/之東國之于衛傳康伯牟考伯嗣伯庭伯靖伯)
　　　(貞伯頃侯僖侯羡武公和莊公楊桓公完十二/年入春秋魯隠四年弑宣公晉立魯桓十二年)
　　　(卒恵公朔立魯莊二十五年卒懿公赤嗣魯閔/二年為狄所殺戴公申立卒文公燬立魯僖二)
　　　(十五年卒成公鄭嗣魯宣九年卒穆公遫嗣魯/成二年卒定公臧嗣魯成十四年卒獻公衎嗣)
　　　(魯襄十四年奔齊定公弟殤公剽立魯襄二十/年弑獻公衎復歸魯襄二十九年卒襄公惡嗣)
　　　(魯昭七年卒靈公元立魯哀二年卒出公輙立/莊公蒯瞶入于戚魯哀十二年入國出公出春)
　　　(秋後魯哀十七年莊公出魯哀十八年出公復/入在位共二十五年卒于越後有悼公黔敬公)
　　　(弗昭公糾懷公亹慎公頽聲公訓成侯速平侯/嗣君懷君元君君角二十二年秦二世廢之為)
　　　(庶人衛/絶祀)
　　陳(侯爵媯姓舜之後虞閼父為周陶正武王封其/子胡公滿于陳傳申公犀侯相公臯羊孝公突)
　　　(慎公圉戎幽公寧僖公孝武公震夷公恱平公/燮文公圉桓公鮑二十三年入春秋魯桓五年)
　　　(卒弟佗殺太子免代立桓六年蔡人殺佗立厲/公躍魯桓十二年卒宣公杵臼立魯僖十三年)
　　　(卒穆公欵嗣魯僖二十八年卒共公朔嗣魯文/十三年卒靈公平國嗣魯宣十年弑次年楚立)
　　　(成公午魯襄四年卒哀公溺嗣魯昭八年卒弟/招殺太子偃師楚滅陳魯昭十三年偃師之子)
　　　(恵公吳歸國魯定公四年卒懷公栁嗣魯定八/年卒閔公越嗣二十一年春秋終魯哀十七年)
　　　(楚滅/陳)
　　(凡畿外大國皆爵為侯七命地方百里經所書此/五國有初大而後漸降於次國者有中㣲而後浸)
　　(踰於大/國者)
　　滕(侯爵姬姓文王子叔繡武王封之於滕國在徐/州滕縣繡至宣公十七世魯隠七年卒書侯者)
　　　(不知名諡盖宣公之父若祖魯隠十一年來朝/書侯自後降為子終春秋之世魯僖十九年嬰)
　　　(齊為宋所執傳云滕宣公宣公之孫昭公魯宣/元年卒文公嗣立魯成十六年卒子成公嗣立)
　　　(魯昭三年卒悼公寧嗣立魯昭二十八年卒頃/公結網立魯哀四年卒隠公虞公嗣立魯哀十)
　　　(一年/卒)
　　薛(侯爵任姓夏封黄帝之後奚仲為薛侯後遷于/邳仲虺居薛為湯左相周武王復以其冑為薛)
　　　(侯杜預云國在魯國薛縣春秋魯隠十一年來/朝書侯魯莊三十一年卒書伯不知名諡自此)
　　　(以後終春秋皆書伯獻公穀魯昭三十二年卒/襄公定魯定十二年卒伯比魯定十三年弑恵)
　　　(公夷魯哀/十年卒)
　　紀(侯爵姜姓國在臨/朐縣東夀光縣西)
　　鄧(侯爵曼姓國在襄陽府鄧城/縣魯桓七年吾離來朝書侯)
　　邢(侯爵姬姓周公之𦙍國在信德/府魯僖十六年㑹于淮書侯)
　　隨(侯爵姬姓國在隨州隨/縣魯哀元年經始書侯)
　　(滕薛紀鄧邢隨其初均是七命百里之侯後浸削/小僅可比於小國故滕自侯降為子薛自侯降為)
　　(伯紀鄧邢未降爵國先亡隨雖未亡為楚私屬不/列於諸侯至哀十年經始書隨侯盖楚昭王德之)
　　(而俾列於/諸侯也)
　伯
　　秦(伯爵嬴姓周孝王封栢翳之後非子為附庸邑/于秦傳秦侯公伯秦仲莊公襄公文公春秋魯)
　　　(隠公元年為文公四十四年五十年卒寧公十/二年出子六年武公二十年德公二年宣公十)
　　　(二年成公四年穆公任好三十九年康公罃嗣/魯文十八年經始書卒共公稻嗣魯宣四年卒)
　　　(桓公榮嗣魯定十四年卒景公厚嗣魯昭五年/卒哀公嗣魯定九年卒恵公立魯哀三年卒僖)
　　　(公嗣春秋後魯哀十八年卒又有厲共公躁公/懐公靈公簡公恵公出子獻公孝公恵文王武)
　　　(王昭襄王孝文王莊/襄王始皇帝并天下)
　　鄭(伯爵姬姓周宣王封弟友于鄭縣是為桓公後/并東虢及檜遷焉犬戎殺之武公掘突嗣莊公)
　　　(寤生嗣二十二年入春秋魯桓十一年卒厲公/突篡立魯桓十五年出昭公忽復歸十七年弑)
　　　(立子亹魯桓十八年被殺立子儀魯莊十四年/被殺厲公歸國莊二十一年卒文公捷嗣魯僖)
　　　(二十二年卒穆公蘭嗣魯宣三年卒靈公夷嗣/魯宣四年弑襄公堅立魯成四年卒悼公費立)
　　　(魯成六年卒成公㫻立魯襄二年卒僖公髠頑/嗣魯襄七年卒簡公嘉嗣魯昭十二年卒定公)
　　　(寧嗣魯昭二十八年卒獻公蠆嗣魯定九年卒/聲公勝嗣在位三十年春秋後卒又有哀公易)
　　　(共公丑幽公已繻公駘君/乙在位二十一年韓滅鄭)
　　曹(伯爵姬姓武王封弟振鐸于曹傳太伯脾仲君/平宫伯侯孝伯雲夷伯喜幽伯疆戴伯蘇恵伯)
　　　(兕穆公武桓公終生三十五年為魯隠元年魯/桓十年卒莊公射姑嗣魯莊二十三年卒僖公)
　　　(赤篡立魯莊三十二年卒昭公班嗣魯僖七年/卒共公襄嗣魯文九年卒文公夀嗣魯宣十四)
　　　(年卒宣公廬嗣魯成十三年卒成公負芻立魯/襄十八年卒武公滕嗣魯昭十四年卒平公頃)
　　　(嗣魯昭十八年卒悼公午嗣魯昭二十八年卒/聲公野立魯定七年隠公通代之靖公露又代)
　　　(之魯定八年卒伯陽嗣/魯哀八年宋入曹遂亡)
　　杞(其初盖公爵後降為子又為伯姒姓湯封禹之/後於杞成王代商求禹後得東樓公仍封于杞)
　　　(國在陳留雍丘縣傳西樓公題公謀娶公武公/二十九年為魯隠元年四十六年卒靖公二十)
　　　(三年共公八年德公十八年成公十八年魯僖/二十三年書卒桓公姑容七十年魯襄六年卒)
　　　(孝公匄十七年魯襄二十三年卒文公益姑十/四年魯昭六年卒平公郁釐十八年魯昭二十)
　　　(四年卒悼公成十六年魯定四年卒僖公遇弑/隠公代立十九年魯哀八年卒緡公維十六年)
　　　(春秋後魯哀二十四年卒又有哀公閼十/年出公敕十二年簡公春元年楚滅杞)
　　薛(詳見前/侯爵下)
　　穀(伯爵嬴姓國在/襄陽府穀城縣)
　　滑(伯爵姬姓國在/偃師緱氏鎮)
　　郕(伯爵姬姓文王之子所/封國在齊州任城縣南)
　　北燕(伯爵姬姓武王封召公奭于燕召公九世恵/侯僖侯頃侯哀侯鄭侯穆侯七年當魯隠元)
　　　(年在位十八年宣侯十三年桓侯七年莊公三/十三年襄公四十年桓公十六年宣公十五年)
　　　(昭公十三年武公十九年文公五年懿公四年/簡公欵魯襄二十九年為元魯昭三年奔齊始)
　　　(見經悼公魯昭七年為元魯昭十二年齊納簡/公于陽悼公七年共公五年平公十九年恵公)
　　　(十二年獻公二十八年孝公十五年成公十六/年湣公三十一年僖公三十年桓公十一年文)
　　　(公二十九年易王十二年王噲九年昭王平三/十三年恵王七年武成王十四年孝王三年王)
　　　(嘉三十三年秦滅燕按燕世次多謬誤史記/以簡公為患公以恵公為簡公莫詳孰是)
　　(凡畿外次國皆爵為伯七命地方七十里經所書/伯爵共九國杞薛降為伯者也穀滑郕微乎㣲矣)
　　(皆先亡燕僻逺不通中國㑹盟/至戰國時乃强大厠於七雄)
　子
　　楚(子爵芉姓初號荆周成王封熊繹於楚傳熊艾/熊䵣熊勝熊楊熊渠熊摯紅熊延熊勇熊嚴熊)
　　　(霜熊簡熊鄂若敖熊儀霄敖熊坎蚡冒熊恂武/王熊通文王熊貲堵敖囏成王頵魯文元年書)
　　　(弑穆公商臣魯文十三年卒不書莊王旅魯宣/十八年卒共王審魯襄十三年卒康王昭魯襄)
　　　(二十八年卒郟敖麇魯昭元年卒靈王䖍魯昭/十三年弑平王居魯昭二十六年卒昭王軫魯)
　　　(哀六年卒恵王章在位五十七年春秋後卒又/有簡王中二十四年聲王當六年悼王疑二十)
　　　(一年肅王莊十一年宣王良夫三十年威王商/十一年懷王槐三十年留于秦頃襄王横三十)
　　　(六年考烈王元二十五年幽王悍十年/哀王猶立而殺王負芻五年秦滅楚)
　　吳(子爵姬姓周太王長子太伯次子仲雍逃荆蠻/號句吳仲雍傳季簡叔達周章武王伐商後封)
　　　(而爵之傳熊遂柯相疆鳩夷餘橋疑吾柯盧周/繇屈羽夷吾禽處轉頗髙句卑去齊夀夢名乗)
　　　(魯襄十二年卒諸樊名遏魯襄二十五年卒餘/祭魯襄二十九年弑夷昧魯昭二十五年卒僚)
　　　(魯昭二十七年弑闔廬名光魯定十四年卒/夫差十五年春秋終魯哀二十二年越滅吳)
　　莒(子爵已姓其先陸終氏長子弓樊之裔周武王/封兹輿期於莒傳十一世至兹㔻公見經魯隠)
　　　(二年莒子盟宻僖二十六年盟向傳云兹㔻公/二十八年㑹温文十八年庶其弑渠丘公朱立)
　　　(魯成十四年卒黎比公宻州立魯襄三十一年/弑著丘公去疾立魯昭十四年卒郊公立奔齊)
　　　(庚輿立魯昭二十三年卒齊納郊公/莒子狂春秋後魯哀公十四年卒)
　　邾(子爵曹姓其先陸終氏第五子晏之裔周武王/封曹俠于邾為附庸十二世至儀父入春秋魯)
　　　(莊十六年邾子克卒即儀父也莊二十八年了/𤨏卒文公蘧蒢嗣立文十三年卒定公貜且嗣)
　　　(立成十七年卒宣公挃嗣立襄十七年卒悼公/華嗣立照元年卒莊公弟嗣立定三年卒隠公)
　　　(益嗣立哀七年魯入邾以隠公來八年歸之魯/邾為吳所囚太子桓公革代立十年隠公奔)
　　　(遂奔齊二十二年自齊奔越歸之于邾越/  革奔越越人又執隠公而立革之弟何)
　　滕(詳見前/侯爵下)
　　　(杞已見/前)
　　小邾(子爵曹姓亦邾俠之後别封於郳齊桓公霸/請王命爵之為子改號邾國在今滕州滕縣)
　　　(東南經加小字以别於初封之邾郳黎來之孫/穆公名魁魯哀四年宋人執小邾子者穆公之)
　　　(孫/也)
　　徐(子爵嬴姓國在泗州臨淮縣徐城鎮周穆王時/僣稱王其後楚僣稱王又其後吳僣稱王其僣)
　　　(盖自/徐始)
　　鄫(子爵姒姓沂州/承縣有故鄫國)
　　郯(子爵巳姓淮/陽有古郯城)
　　郜(子爵姬姓文王子耼季弟也郜有二南郜則魯/僖二十年來朝者是也北郜則取郜鼎是也單)
　　　(州城武縣/有兩郜城)
　　譚(子爵國在齊/州歴城縣)
　　弦(子爵國在光/州仙居縣)
　　頓(子爵姬姓國在/淮寧府南頓縣)
　　夔(子爵芈姓祝融鬻熊之/後楚之别封國在歸州)
　　沈(子爵姒姓國在/蔡州汝陽縣)
　　胡(子爵媯姓國在穎昌府西有胡城魯昭四年㑹/申二十三年吳敗其師胡子髠滅魯定十五年)
　　　(楚滅胡以/胡子豹歸)
　　(畿外小國爵為子者五命地方五十里楚吳之地/雖廣記曰其在夷蠻戎狄雖大曰子經所書子爵)
　　(共十六國温蘇/則畿内之子也)
　　温(子爵姬姓蘇氏邑/國在河南温縣)
　　蘇(子爵盖武王時司冦蘇忿生之後魯文十年及/蘇子盟于女栗杜預以為即是僖十年狄所滅)
　　　(之温予竊疑温是蘇之/别封未必是一人也)
　男
　　許(男爵姜姓四岳之後武王封文叔于許傳十一/世至莊公入春秋隠十一年鄭入許莊公奔衛)
　　　(桓十五年鄭亂莊公之弟穆公新臣復國僖四/年卒僖公業嗣文五年年昭公錫我嗣宣十七)
　　　(年卒靈公寗嗣襄二十六年卒于楚悼公買嗣/昭十九年弑次子斯立定六年鄭滅許以斯歸)
　　　(楚再復其國立悼公之孫/元公成魯哀十三年卒)
　　宿(男爵風姓魯隠元年書及宋人盟于宿八年書/宿男卒莊十年書宋人遷宿以後不復見經)
　　(畿外小國爵為男者亦五命也/方五十里經所書男爵惟二國)
　㣲國
　　向(姜姓/)
　　極
　　戴
　　燕(伯爵/姞姓)
　　牟
　　葛(嬴姓/)
　　遂
　　蕭(子姓/)
　　鄣
　　陽
　　江
　　黄(嬴姓/)
　　厲
　　項
　　梁(伯爵/嬴姓)
　　介
　　鄀(允姓/)
　　六(偃姓/)
　　麋(子爵/嬴姓)
　　巢
　　巴(子爵/姬姓)
　　崇
　　萊
　　鄟
　　邿
　　賴(子爵/)
　　鄅(子爵/妘姓)
　　庸
　　舒(子爵/偃姓)
　　舒庸(偃姓/)
　　舒蓼(偃姓/)
　　舒鳩(子爵/偃姓)
　　州來
　　根牟
　　須句(子爵/風姓)
　　英氏
　　偪陽(子爵/妘姓)
　　下陽(虢之别都虢既失其初封之國而/保於下陽故經書滅與滅其國同)
　　於餘丘
　　於越(子爵姒姓夏少康庶子封於㑹稽號於越傳/世二十七至允常入春秋魯定十四年句踐)
　　　(嗣立後七/世楚滅之)
　　(凡㣲國經書其爵者已附見前五等之下此三十/九國經有國名而無其爵旁考傳注或得其爵或)
　　(得其姓或爵姓俱有或爵姓俱無其初㣲國/其後强大者越句踐也并下陽共為四十國)
　外裔
　　戎
　　山戎
　　北戎
　　姜戎
　　雒戎
　　陸渾戎
　　茅戎
　　戎蠻
　　狄
　　白狄
　　鮮虞
　　赤狄
　　赤狄潞氏
　　赤狄甲氏
　　留呼
　　廧咎如
　　淮夷
　　(經所書外裔/凡十七國)
　國地
　　蔑(魯地/隠元)鄢(鄭/地)潜(魯地/隠二)唐(魯/地)密(莒/地)石門(齊地/隠三)牟婁(杞/地)
　　　(隠/四)清(衛/地)濮(水名在曹衛之/間或曰陳地)棠(魯地/隠五)長葛(鄭/地)艾(齊/地)
　　　(隠/六)中丘(魯地/隠七)楚丘(戎巳氏/之邑)垂(衛地/隠八)枋(鄭/邑)瓦屋(周/地)
　　　浮來(紀/地)郎(魯地/隠九)防(魯/地)菅(宋地/隠十)郜防(宋/地)時來(魯地/隠十)
　　　(缺/)
　　許田(魯地近/許桓元)越(衛/地)稷(宋地/桓二)鄧(國名或/云蔡地)嬴(齊地/桓三)蒲(衛/地)
　　　讙(魯/地)祝丘(魯地/桓五)成(魯地/桓六)咸丘(魯地/桓七)桃丘(衛地/桓十)惡
　　　曹(闕桓/十一)折(闕/)夫鍾(郕/城)闞(魯/地)曲池(魯地桓/十二)穀丘(宋/地)
　　　虛(宋/地)龜(宋/地)武父(鄭/地)櫟(鄭地桓/十五)袲(宋/地)向(魯地桓/十六)黄
　　　(齊地桓/十七)趡(魯/地)奚(魯/地)濼(水名在濟/南桓十八)
　　郱鄑郚(紀三邑/莊元)禚(齊地/莊二)􁋎(紀/邑)滑(鄭地/莊三)穀(齊地/莊九)乾時
　　　(齊/地)洙(魯/地)長勺(魯地/莊十)乗丘(魯/地)莘(蔡/地)鄑(魯地莊/十一)北杏
　　　(齊地莊/十三)柯(齊/地)鄄(衛地莊/十四)幽(宋地莊/十六)濟西(魯地或/曰曹地)
　　　(莊十/八)扈(鄭地莊/二十三)洮(魯地莊/二十七)城濮(衛/地)郿(魯地莊/二十八)諸
　　　防(魯地莊/二十九)魯濟(魯地/水名)薛(魯地莊/三十一)秦(魯/地)小穀(魯邑/莊三)
　　　(十/二)梁丘(宋/地)
　　落姑(齊地/閔元)
　　聶北(邢地/僖元)夷儀(邢/地)夷(齊/地)檉(宋/地)偃(邾/地)酈(魯/地)楚丘(衛地/僖二)
　　　貫(宋/地)陽穀(齊地/僖三)陘(楚地/僖四)召陵(楚/地)首止(衛地/僖五)新城
　　　(鄭地/僖六)寗母(魯地/僖七)葵丘(宋地/僖九)鹹(衛地僖/十三)縁陵(杞地/僖十)
　　　(四/)沙鹿(晉/山)牡丘(闕僖/十五)匡(衛/地)婁林(徐/地)韓(國/名)淮(水名/僖十)
　　　(六/)卞(魯地僖/十七)甗(齊地僖/十八)曹南(曹之南鄙/僖十九)鹿上(宋/地)
　　　(僖二/年一)盂(宋/地)薄(宋/地)升陘(魯地僖/二十二)泓(闕/)緍(宋地僖/二十三)向
　　　(莒地僖/二十六)踐土(鄭地僖/二十八)河陽(晉/地)翟泉(周地僖/二十九)帝丘
　　　(衛地僖/三十一)殽(晉要地或曰山/名僖三十三)訾婁(邾/地)箕(晉/地)
　　戚(衛地/文无)彭衙(秦地/文二)垂隴(鄭/地)郚(魯地/文七)令狐(晉/地)衡雍(鄭地/文八)
　　　暴(鄭/地)女栗(闕文/十)厥貉(闕/)承匡(宋地文/十一)河曲(晉地/文十)
　　　(二/)鄆(魯/地)沓(闕文/十三)棐(鄭/地)新城(宋地文/十四)郪丘(齊地文/十六)
　　平州(齊地/宣元)棐林(鄭/地)大棘(宋地/宣二)黒壤(晉地/宣七)平陽(魯地/宣八)
　　　繹(邾邑/宣十)辰陵(陳地宣/十一)攅函(狄/地)邲(鄭地宣/十二)清丘(衛/地)
　　　無婁(杞地宣/十五)斷道(晉地宣/十七)笙(魯地宣/十八)
　　赤棘(晉地/成元)新築(衛地/成二)鞌(齊/地)袁婁(齊/地)汶陽(魯/地)蜀(魯/地)棘
　　　(楚地/成三)蟲牢(鄭地/成五)馬陵(衛地/成七)中城(魯地/成九)𤨏澤(鄭地/成十)
　　　(二/)交剛(鄭/地)鍾離(楚地成/十五)葉(闕/)鄢陵(鄭地成/十六)沙隨
　　　(宋/地)苕丘(晉/地)柯陵(鄭城成/十七)貍脤(魯/地)彭城(宋地成/十八)鹿
　　　囿(魯/地)虛朾(闕/)
　　鄫(鄭地/襄元)虎牢(鄭地/襄二)長樗(晉地/襄三)雞澤(晉/地)善道(闕襄/五)鄬
　　　(鄭地/襄七)費(魯/地)鄵(鄭/地)邢丘(晉地/襄八)戯(鄭地/襄九)柤(楚地/襄十)亳城
　　　北(鄭地襄/十一)蕭魚(鄭/地)台(魯地襄/十二)鄲(莒/地)遇(魯地襄/十五)溴
　　　梁(水名襄/十六)祝柯(齊地襄/十九)柯(衛/地)武城(魯/地)澶淵(衛地/襄二)
　　　(十/)漆閭丘(邾地襄/二十一)商任(闕/)曲沃(晉地襄/二十三)雍榆(晉/地)
　　　重丘(齊地襄/二十五)
　　虢(鄭地/昭元)大原(晉/地)申(楚地/昭四)防兹(邾地/昭五)蚡泉(魯/地)紅(魯地/昭八)
　　　比蒲(魯地昭/十一)祲祥(闕/)厥憗(闕/)陽(燕别邑/昭十二)乾谿(楚/地)
　　　(昭十/三)平丘(衛/地)長岸(楚地昭/十七)白羽(楚/地)鄸(曹地昭/二十)南
　　　里(宋地昭/二十一)昌間(魯地昭/二十二)皇(周/邑)王城(周/都)郊(周邑昭/二十三)
　　　雞父(楚/地)黄父(昭二/十五)陽州(齊/地)野井(齊/地)曲棘(宋/地)鄟陵
　　　(闕昭二/十六)成周(周/都)乾侯(晉地昭/二十九)適歴(晉地昭/三十一)濫(邾/地)
　　　(昭三/十二)
　　㧞(闕定/三)臯鼬(鄭地/定四)容城(許/地)柏舉(楚/地)沙(衛地/定七)瓦(衛地/定八)
　　　曲濮(衛/地)五氏(晉地/定九)夾谷(齊地/定十)鄆讙龜陰(魯/地)郈(魯/地)
　　　安甫(闕/)垂葭(衛地定/十三)虵淵囿(魯/地)晉陽(晉/地)朝歌(晉/地)
　　　檇李(越地定/十四)牽(衛/地)莒父(魯/地)霄(魯/地)渠蒢(闕定/十五)漆(魯/地)
　　漷東(邾地/哀二)沂西(邾/地)句繹(小邾/地)鐵(衛/地)啟陽(魯地/哀三)毗(魯/地)
　　　(哀/五)邾瑕(魯地/哀六)闡(魯地/哀八)雍丘(宋地/哀九)艾陵(齊地哀/十一)槖
　　　臯(楚地哀/十二)鄖(衛/地)嵒(宋鄭隙地/哀十三)黄池(鄭/地)
　　(以上地名各題所屬之國並仍陸氏所纂其詳則/見經註有國名已見前者不再出啖氏曰天下有)
　　(道諸侯各守疆域非有王事未當出境春秋時諸/侯朝聘盟㑹侵伐圍襲遷追奔逃如入出居未嘗)
　　(休息甚者踰一二年越數千里而不知有社稷人/民之守夫子因其所適而紀其地以示去國之逺)
　　(邇行事之當否且志其實也然地名雖存而不繫/所屬國分今㑹其名各題所屬其左氏傳地名經)
　　(所不載者不論有一地再見者/於前題之後不再序未詳則闕)
　　鄭(先鄭在𢎞農/後鄭在滎陽)虢(西虢在𢎞農/東虢在滎陽)燕(南燕在東郡/北燕在幽州)滕
　　　(在東為國/在衛為地)薛(國名又/魯地)秦(在魯為地/在西為國)向(莒屬承縣/鄭屬河内)
　　　滑(晉屬河南/鄭屬陳㽞)郜(一在魯/一在宋)鄫(屬魯為國/在鄭為邑)黄(南為國/入陽齊)
　　　(為邑/黄縣)越(在衛為地/在東為國)巢(在南為國/在曹為邑)蜀(在魯屬泰山/在西為國)
　　　濮(在吳越為夷國/在東蔡為地名)鄢(一在鄭/一在楚)密(在莒屬淳于/在魯屬費縣)楚
　　　丘(戎巳氏邑在宋/魯間一衛所遷)防(一在齊/一在魯)蒲(在晉屬平陽/在衛屬陳㽞)虛
　　　(一在宋/一在晉)穀(在齊屬穀城/在楚屬南郡)柯(在齊為祝柯/在衛為内黄)洮(一在/曹一)
　　　(在/魯)夷儀(一屬邢/一屬齊)鹹(一在魯/一在衛)孟(宋屬順昌/晉屬太原)鄆(一魯/東姑)
　　　(幕一魯/西廩丘)平陽(魯平陽縣/晉平陽府)辰陵(一在陳/一在鄭)鄢陵(莒屬/邑穆)
　　　(伯所奔鄭穎/川晉楚所戰)重丘(一屬齊/一屬曹)紅(一魯宋界上/一楚以封子)南里
　　　(一在宋/一在鄭)王城(馮翊武鄉有王城/河陽郟鄏亦王城)鄧(在南為國在/魯為地在鄭)
　　　(為邑或/云蔡地)州(一在晉州縣一在杞/淳于一在楚華容)陽(一國名界齊/魯一楚邑一)
　　　(在燕/中山)唐(一在魯一在/晉一在楚)清(在衛為邑晉/為地齊為邑)棠(魯濟上/邑又齊)
　　　(即墨楚/六合)櫟(一在鄭一在/晉一在楚)莘(一在蔡一在/虢一在衛)夷(一在/齊即)
　　　(墨一在陳城父/一為周來地)新城(鄭新宻晉蒲屈/宋穀熟皆名)棘(一在齊/西安一)
　　　(在魯濟國一/在燕譙北)
　　(以上國名地名有名同而地在兩處三處者重/纂于此其考訂未及該載未盡者不能悉備也)
　　鄭伯使宛來歸祊我入祊(隠/八)○鄭伯以璧假許田
　　　(桓/元)○取濟西田(僖二/十一)○齊人取濟西田(宣/元)○齊
　　　人歸我濟西田(宣/十)○取汶陽田(成/二)○晉侯使韓
　　　穿來言汶陽之田歸之于齊(成/八)○齊人來歸鄆
　　　讙龜陰田(定/十)○齊人取讙及闡(哀/八)○齊人歸讙
　　　及闡(同/上)○叔弓帥師疆鄆田(昭/元)○莒牟夷以牟
　　　婁及防兹來奔(昭/五)○取邾田自漷水(襄十/九)○邾
　　　庶其以漆閭丘來奔(襄二/十一)○黒肱以濫來奔(昭/三)
　　　(十/一)○取漷東田及沂西田(哀/二)
　　(諸侯各有分地受之天子傳之先君或以已便私/易或以兵力彊取或以霸令奪彼與此或以盜臣)
　　(竊邑適他皆紊王制也其/餘滅國取邑見後軍禮篇)
　爵
　　周公(周在岐山之陽即太王所都之地為文王子/旦之采邑武王既克商封旦於魯旦為三公)
　　　(㽞王朝不之國其子孫在王朝者世襲公爵稱/為周公僖九年㑹葵丘之宰名孔僖三十年來)
　　　(聘之宰名閱成十二年出奔晉者名楚桓/十八年傳所云周公黒肩者孔之兄也)
　　祭公(周公之𦙍祭在開封長垣縣隠元年書伯桓/八年書公盖由伯爵進公爵也或云公盖伯)
　　　(之子/也)
　　(王朝三公八命有封國則從九命之爵稱/公經所書皆以爵配國邑伯與子亦如之)
　　祭伯(隠元詳見/祭公下)
　　凡伯(凡亦周公之𦙍國在/衛州共城縣隠七)
　　渠伯(桓四年書宰渠伯糾来聘渠亦當是采邑之/名而伯爵者也杜註左傳以渠為氏者非)
　　毛伯(文王之子康王時以公爵兼冬官卿盖其子/孫之爵為伯文元年來錫命九年來求金者)
　　　(名衛昭十八年傳云毛得殺毛伯過/昭二十六年以子朝奔楚者毛得也)
　　召伯(召奭之采邑在扶風雍縣東南武王既克商/封奭於燕留王朝不之國其子孫在王朝者)
　　　(襲爵稱召伯平王東遷周召采地皆入於秦孔/穎達謂東周别賜采邑而存周召之本名文五)
　　　(年來㑹𦵏者召昭公也宣十五年王札子所殺/者召戴公也成八年來錫命者召桓公也昭二)
　　　(十二年黨子朝/者召莊公奐也)
　　(王朝六卿六命有封國/則從七命之爵稱伯)
　　尹子(盖尹吉甫之後詩所刺太師尹氏也魯隠三/年書卒昭三十三年立王子朝二十六年以)
　　　(王子朝/奔楚)
　　單子(成元年傳云如晉拜成十七年經兩書㑹伐/鄭者單襄公也襄三年盟雞澤者單頃公也)
　　　(昭二十二年以王猛入二十/六年逐子朝者單穆公也)
　　劉子(魯隱十一年王取劉於鄭後為王季子之采/邑宣十年書王季子來聘即劉康公也意其)
　　　(時未食于劉成十三年㑹伐秦書劉子襄十五/年逆王后者定公夏也昭十三年㑹平丘者獻)
　　　(公摯也昭二十二年以王猛入二十六年遂子/朝者劉蚠也定四年㑹召陵書卒者文公卷也)
　　(王朝中下大夫四命有封邑則從五命之爵稱子/凡諸侯國在畿外者其爵五等王朝之臣國在畿)
　　(内者爵止三等/無侯爵男爵)
　字
　　南季(隠/九)
　　仍叔(桓/五)
　　家父(桓八五/桓十)
　　榮叔(莊元/文五)
　　祭叔(莊二十三○祭三見經初書伯繼書公此又/以邑為氏而書字豈公之後不世爵而為四)
　　　(命之大/夫與)
　　(王朝中下大夫四命無封/邑者經所書以字配氏)
　　宋孔父
　　魯單伯
　　陳女叔
　　鄭蔡仲
　　(大國卿之上有孤亦四命經所書以字配氏與王/朝大夫同宋上公之國自應有孤魯有單伯則以)
　　(周公之國故也陳有女叔則以虞帝之後故也鄭/有蔡仲宣王寵其弟故得如大國之有孤然非禮)
　　(也/)
　氏
　　宰咺(隠/元)
　　叔服(文/元)
　　劉夏(襄十/五)
　　石尚(定十/四)
　　(王朝上士三命經/所書以氏配名)
　　公子益師　　公子彄　　　臧孫辰
　　臧孫許　　　臧孫紇　　　公子慶父
　　公孫敖　　　仲孫蔑　　　仲孫速
　　仲孫羯　　　仲孫貜　　　仲孫何忌
　　公子牙　　　公孫兹　　　叔孫得臣
　　叔孫僑如　　叔孫豹　　　叔孫婼
　　叔孫不敢　　叔孫州仇　　公子友
　　季孫行父　　季孫宿　　　季孫意如
　　季孫斯　　　公子結　　　公子遂
　　公孫歸父　　仲嬰齊　　　叔仲彭生
　　公孫嬰齊　　叔老　　　　叔弓
　　叔輙　　　　叔鞅　　　　叔詣
　　叔還　　　　公子憗
　　(此魯卿也大國之卿三命書氏名與王朝上士同/凡爵稱公侯地方百里為大國伯爵子爵之國不)
　　(應有三命之卿其有/之者僣踰亂制也)
　　宋公子地　　　公孫夀　　　仇牧
　　　子哀　　　　華元　　　　華弱
　　　華閱　　　　華臣　　　　華定
　　　華合比　　　華害　　　　向戌
　　　向寧　　　　向巢　　　　樂大心
　　　樂祁犂　　　樂髠　　　　仲㡬
　　　仲佗　　　　魚石　　　　石彄
　　　皇瑗
　　晉里克　　　　㔻鄭父　　　陽處父
　　　狐射姑　　　箕鄭父　　　荀息
　　　荀林父　　　荀庚　　　　荀首
　　　荀瑩　　　　荀偃　　　　荀吳
　　　荀盈　　　　荀躒　　　　荀寅
　　　士穀　　　　士燮　　　　士匄
　　　士魴　　　　士鞅　　　　士吉射
　　　趙盾　　　　趙穿　　　　趙同
　　　趙括　　　　趙武　　　　趙鞅
　　　郤缺　　　　郤克　　　　郤犨
　　　郤錡　　　　郤至　　　　韓穿
　　　韓厥　　　　韓起　　　　韓不信
　　　先蔑　　　　先都　　　　先縠
　　　欒書　　　　欒黶　　　　欒盈
　　　胥甲父　　　胥童　　　　魏曼多
　　齊髙傒　　　　髙固　　　　髙無咎
　　　髙厚　　　　髙止　　　　髙偃
　　　髙發　　　　髙張　　　　國歸父
　　　國佐　　　　國弱　　　　國夏
　　　國書　　　　崔杼　　　　慶封
　　　欒施　　　　陳乞
　　陳公子招　　　公子留　　　公子過
　　　公孫寧　　　公孫佗人　　轅濤塗
　　　轅僑　　　　轅頗　　　　洩冶
　　　夏徵舒　　　夏齧　　　　夏區夫
　　　慶虎　　　　慶寅　　　　儀行父
　　　鍼宜咎　　　孔奐　　　　干徵師
　　衛公子瑕　　　公孫剽　　　元咺
　　　寗速　　　　甯俞　　　　甯殖
　　　寗喜　　　　孫免　　　　孫良夫
　　　孫林父　　　北宫括　　　北宫佗
　　　北宫喜　　　北宫結　　　孔達
　　　孔圉　　　　石買　　　　石惡
　　　石曼姑　　　世叔儀　　　世叔申
　　　世叔齊　　　公孟彄　　　公叔戌
　　　趙陽
　　蔡公子燮　　　公子履　　　公子駟
　　　公子歸生　　公孫姓　　　公孫獵
　　　公孫辰　　　公孫霍　　　朝吳
　　鄭公子歸生　　公子去疾　　公子喜
　　　公子鰌　　　公子發　　　公子騑
　　　公子嘉　　　公孫輙　　　公孫舍之
　　　公孫蠆　　　公孫夏　　　公孫段
　　　公孫黑　　　良霄　　　　罕虎
　　　罕達　　　　游吉　　　　㳺速
　　　國參　　　　駟𢎞
　　曹公子首　　　公孫㑹
　　楚公子嬰齊　　公子側　　　公子壬夫
　　　公子貞　　　公子午　　　公子追舒
　　　公子圍　　　公子比　　　公子棄疾
　　　公子結　　　公子申　　　屈完
　　　屈建　　　　屈申　　　　薳罷
　　　成熊　　　　郤宛　　　　囊瓦
　　(三命之卿經書其氏/名者魯之外有九國)
　名
　　寔
　　(王朝中士再/命經書名)
　　無駭　　　　　挾　　　　　翬
　　柔　　　　　　溺
　　(此魯大夫之/再命者也)
　　鄭段　　　　　宛　　　　　詹
　　　申侯
　　紀裂繻
　　衛州吁
　　宋督　　　　　萬
　　陳佗
　　齊無知
　　莒慶　　　　　挐　　　　　牟夷
　　楚宜申　　　　得臣　　　　椒
　　秦術
　　邾庶其　　　　快　　　　　畀我
　　吳札
　　(再命者書名宋督為太宰止是再命之大夫盖未/三命則未賜氏也若段若州吁若佗若無知雖非)
　　(再命之大夫然其屬為公子公/孫故亦得稱名同於再命者)
　人
　　王人
　　(王朝下士一/命經書王人)
　　宋人　晉人　齊人　陳人　蔡人　衛人
　　秦人　鄭人　曹人　薛人　燕人　荆人
　　楚人　吳人　莒人　邾人　小邾人　徐人
　　許人　牟人　葛人　江人　黄人　介人
　　巴人　越人　狄人
　　(上國之士一命者其次國之大夫小國之卿亦皆/稱人亦有外裔之君稱人者亦有國君厭於王國)
　　(卿厭於君而降稱/人者詳見經註)
　盜
　　盜竊寶玉大弓(定八○盜/謂陽虎)
　　盜殺蔡侯申(哀四○盜/謂公孫翩)
　　盜殺衛侯之兄縶(昭二十○盜謂齊/豹楮師圃公子朝)
　　盜殺鄭公子騑公子發公孫輙(襄十○盜謂尉止/司臣侯晉堵女父)
　　　(子師/僕)
　　盜殺陳夏區夫(哀十/三)
　　(凡經書人者雖賤亦是一命或士或大夫或卿陽/虎季氏家臣不命者也公孫翩齊豹尉止輩盖皆)
　　(不命之人主謀非一羣不逞共成其事不可專指/為誰不命則雖食禄與庶人同爾以庶人而竊物)
　　(出境以庶人而聚衆/殺人均之為盜也)
　兄弟
　　天王弟佞夫(襄三/十)○公弟叔肸(宣十/七)○齊侯弟年
　　　(隠七○/桓九)○鄭伯弟語(桓十/四)○宋公弟辰(定十/一)○
　　　秦伯弟鍼(昭/元)○陳侯弟黄(襄二十○/二十三)○陳侯弟
　　　招(昭/八)○衛侯弟黒肩(成/十)○衛侯弟鱄(襄二/十七)○衛
　　　侯兄縶(昭二/十)
　　(三命書氏名再命書名雖王公之子亦然王子公/子未再命得書名與再命同者以其屬之貴也故)
　　(特表其屬曰某公某侯之弟若兄見其非再命之/卿大夫也陳公子招既為三命之卿書氏名矣又)
　　(書陳侯弟招者欲見其為世子偃/師之叔父非以命卿殺世子也)
　　許叔(桓十/五)○蔡叔(桓十/一)○蔡季(桓十/七)○紀季(莊/三)○
　　　蕭叔(莊二/十二)
　　(凡諸侯之弟貳君而非君者稱字鄭入許許莊公/奔衛許無君矣鄭使許叔奉其祀後值鄭亂乃入)
　　(于許而為君蔡叔蔡季皆蔡桓侯弟桓侯無子卒/之時蔡叔想已不在故召蔡季于陳而立之書季)
　　(者明其以君之貳而得及也齊將滅紀紀侯命其/弟分紀之半入於齊為附庸以存先祀蕭宋附庸)
　　(之小國也使其弟代君而朝魯已非/禮矣魯又受其朝于野益非禮也)
　世子
　　世子來朝一(曹射姑/○桓九)○世子㑹諸侯十(宋成一○/成十五○)
　　　(齊光八○襄三○五再○九○十/再○十一再○宋佐一○昭四)○世子復歸
　　　一(鄭忽○/桓十五)○世子出奔一(衛蒯聵○/定十四)○納世子
　　　一(衛蒯聵/○哀二)○殺世子三(晉申生○僖五○宋痤/○襄二十六○陳偃師)
　　　(○昭/八)○執世子一(蔡有○/昭十一)○世子弑君三(楚商/臣○)
　　　(文九○蔡般○襄三/十○許止○昭十九)
　　(諸侯世子書于經者二十一代君行朝/禮與㑹盟與伐國皆非世子之所宜也)
　命數
　
　
　
　
　
　
　
　
　　(經書爵字氏名/及人並準命數)
　即位
　　王正月公即位(七○桓文宣成/襄昭哀元年)
　　六月戊辰公即位(一○定/元年)
　　不書即位(四○隠/莊僖閔)
　　(啖氏曰天子諸侯崩薨既殯而嗣子為君未就阼/階之位來年正月朔乃就位南面而稱元年凡先)
　　(君正終則嗣子踰年行即位禮文成襄昭哀五公/是也先君遇弑則嗣子廢即位禮不忍行也莊僖)
　　(二公是也繼弑君而行即位禮則是與聞乎弑也/桓宣二公是也澄按隠公之不即位三傳皆謂隠)
　　(欲讓桓以桓尚少而暫攝君事故不行即位禮閔/之不即位説者以為子般被弑欲以同於繼弑君)
　　(不即位之例然般之卒霸主及魯臣皆無討賊者/則胡孫程髙氏謂非弑者近是盖般卒後慶父欲)
　　(干其位慶父如齊而魯人立閔閔之立非慶父意/也時慶父擅國權欲不以閔公行即位禮此其無)
　　(君之心不待弑/閔而後見也)
　立
　　衛人立晉(隠/四)
　　尹氏立王子朝(昭二/十三)
　　(立者非前傳後承之正故傳云立者/不宜立也所立雖是亦非正禮也)
　歸
　　蔡季自陳歸于蔡(桓十/七)○蔡侯盧歸于蔡(昭十/三)○
　　　陳侯吳歸于陳(仝/上)
　　(此歸而得/國者也)
　　突歸于鄭(桓十/一)○赤歸于曹(莊二/十四)
　　(此歸而篡國者也突赤/不繫國不當有國也)
　　衛侯鄭歸于衛(僖三/十)○曹伯歸自京師(成十/六)○歸
　　　邾子益于邾(哀/八)
　　(此君之去國/而歸者也)
　　鄭世子忽復歸于鄭(桓十/五)○曹伯襄復歸于曹(僖/二)
　　(十/八)○衛侯衎復歸于衛(襄二/十六)○衛侯鄭自楚復歸
　　　于衛(僖二/十八)
　　(此亦君之去國而歸者書曰復歸歸之善也復者/還反其舊之謂國本其所有不幸失國而去今得)
　　(復其國而歸也衛成公懼晉之辱不得已/奔楚復歸曰自楚喜其去楚而即夏也)
　　衛元咺自晉復歸于衛(僖二/十八)
　　(此臣之去國而歸者書曰復歸歸之惡也復歸之/辭在君為善在臣為惡臣從君者也得歸幸矣奚)
　　(復之云君去臣/復亢君不順也)
　　晉趙鞅歸于晉(定十/三)○衛孫林父自晉歸于衛(成/十)
　　　(四/)○宋華元自晉歸于宋(成十/五)○陳侯之弟黄
　　　自楚歸于陳(襄二/十二)○楚公子比自晉歸于楚(昭/十)
　　　(三/)○衛公孟彄自齊歸于衛(哀/十)○季子來歸(閔/元)
　　(此亦臣之去/國而歸者)
　入
　　劉子單子以王猛入于王城(昭二/十二)○天王入于成
　　　周(昭二/十六)
　　(悼王居于皇自皇而入于城也敬王居于狄泉自/狄泉而入成周也入者難辭有子朝之難故難也)
　　許叔入于許(桓十/五)○齊小白入于齊(莊/九)○齊陽生
　　　入于齊(哀/六)○莒去疾自齊入于莒(昭/元)
　　(此入而得國者也或歸而得國或入而得國歸易/入難也小白陽生去疾以名繫國者雖未入國之)
　　(先國人已/欲君之矣)
　　鄭伯突入于櫟(桓十/五)○衛侯朔入于衛(莊/六)○衛侯
　　　入于夷儀(襄二/十五)
　　(此君之去國而入者也于/櫟于夷儀未能入其國也)
　　衛孫林父入于戚以叛(襄二/十六)○晉趙鞅入于晉陽
　　　以叛(定十/三)○晉荀寅士吉射入于朝歌以叛(同/上)
　　　○宋華亥向寧華定自陳入于宋南里以叛(昭/二)
　　　(十/一)○宋公之弟辰及仲佗石彄公子地自陳入
　　　于蕭以叛(定十/一)○鄭良霄自許入于鄭(襄三/十)○
　　　宋樂大心自曹入于蕭(定十/一)○宋魚石復入于
　　　彭城(成十/八)○晉欒盈復入于晉入于曲沃(襄二/十一)
　　(此臣之去國而入以叛君者也復入者自外還反/而入于其國之邑也臣之復歸已惡况復入乎陸)
　　(德明音復入之復扶又切/非是宜依復歸例音服)
　　紀季以􁋎入于齊(莊/五)
　　(此雖以地入于他/國而非叛者也)
　納
　　公伐齊納糾(莊/九)○晉人納捷菑于邾弗克納(文十/四)
　　　○晉趙鞅帥師納衛世子蒯瞶于戚(哀/二)○楚人
　　　圍陳納頓子于頓(僖二/十五)○齊髙偃帥師納北燕
　　　伯于陽(昭十/三)○楚子入陳納公孫寧儀行父于
　　　陳(定十/一)
　　(入則難於歸然入者其自入也納者/内弗受而外人欲以力彊入之也)
　居
　　天王出居于鄭(僖二/十四)○劉子單子以王猛居于皇
　　　(昭二/十二)○天王居于狄泉(昭二/十三)○公至自齊居于
　　　鄆(昭二十六再○二十/七再○二十九一)
　　(天王居畿内則不書出居畿外/則書出居者非其所宜居也)
　在
　　公在楚(襄二/十九)○公在乾侯(昭三十○三十/一○三十二)
　　(公居雖非所宜居然猶吾/土也曰在者非吾土也)
　孫
　　公孫于齊(昭二/十五)○夫人孫于齊(莊/元)○夫人姜氏孫
　　　于邾(閔/二)
　　(魯君魯夫人出奔書孫者/諱國惡謂若孫讓而去也)
　奔
　　周公出奔晉(成十/二)
　　(王臣出奔者一王臣之言/出不言出與天王同一例)
　　鄭伯突出奔蔡(桓十/五)○衛侯朔出奔齊(桓十/六)○衛
　　　侯出奔楚(僖二/十八)○衛侯衎出奔齊(襄十/四)○北燕
　　　伯欵出奔齊(昭/三)○蔡侯朱出奔楚(昭二/十一)
　　(以上諸侯出奔者六啖氏曰凡君奔例書名言其/失地非復諸侯也衛侯出奔楚不名者令叔武攝)
　　(位而去未/嘗失地也)
　　鄭忽出奔衛(桓十/一)○曹羈出奔陳(莊二/十四)○莒展輿
　　　出奔吳(昭/元)
　　(以上未成君之諸侯出奔者三趙氏曰未踰年之/君出奔書名不書爵不能嗣先君也展輿雖踰年)
　　(猶不/書爵)
　　衛世子蒯瞶出奔宋(定十/四)○陳侯之弟黄出奔楚
　　　(襄二/十)○衛侯之弟鱄出奔晉(襄二/十七)○秦伯之弟
　　　鍼出奔晉(昭/元)○宋公之弟底暨仲佗石彄出奔
　　　陳(宣/十)
　　(以上諸侯之世子/與弟出奔者五)
　　公子慶父出奔莒(閔/二)○叔孫僑如出奔齊(莊十/六)
　　　臧孫紇出奔邾(宣/十)○公子憗出奔齊(昭十/二)
　　(以上魯臣/出奔者四)
　　齊崔氏出奔衛(宣/十)○宋萬出奔陳(莊十/二)○衛元咺
　　　出奔晉(僖二/十八)○晉狐射姑出奔狄(文/六)○衛孫林
　　　父出奔晉(成/七)○宋華元出奔晉(成十/五)○宋魚石
　　　出奔楚(同/上)○齊髙無咎出奔莒(成十/七)○宋華臣
　　　出奔陳(襄十/七)○蔡公子履出奔楚(襄二/十)○晉欒
　　　盈出奔楚(襄二/十一)○陳鍼宜臼出奔楚(襄二/十四)○衛
　　　石惡出奔晉(襄二/十八)○齊髙止出奔北燕(襄二/十九)○
　　　鄭良霄出奔許(襄三/十)○楚公子比出奔晉(昭/元)○
　　　宋華合比出奔衛(昭/六)○陳公子留出奔鄭(昭/八)○
　　　蔡朝吳出奔鄭(昭十/五)○曹公孫㑹自鄸出奔宋
　　　(昭二/十)○宋華亥向寧華定出奔陳(同/上)○宋華亥
　　　向寧華定自宋南里出奔楚(昭二/十二)○楚囊瓦出
　　　奔鄭(定/四)○宋樂大心出奔曹(定/十)○宋公子地出
　　　奔陳(同/上)○衛趙陽出奔宋(定十/四)○衛公孟彄出
　　　奔陳(同/上)○蔡公孫展出奔吳(哀/四)○陳轅頗出奔
　　　鄭(哀十/一)○衛世叔齊出奔宋(同/上)
　　(以上諸侯之臣/出奔者三十)
　　郕伯來奔(文十/一)○莒子庚輿來奔(昭二/十二)○邾子益
　　　來奔(哀/十)○宋公之弟辰自蕭來奔(定十/四)
　　(以上諸侯與諸侯之弟來奔者四郕/伯不名盖小國不知其君之名也)
　　宋司城來奔(文/八)○宋子哀來奔(文十/四)○宋華弱來
　　　奔(哀/六)○邾畀我來奔(襄二/十三)○齊慶封來奔(襄二/十八)
　　　○齊欒施來奔(昭/十)○邾快來奔(昭二/十七)○衛公叔
　　　戍來奔(定十/四)○衛北宫結來奔(同/上)　齊國夏及
　　　髙張來奔(哀/六)
　　(以上諸侯之臣來奔者十宋/司城嘗官而不名見經注)
　　邾庶其以漆閭丘來奔(襄二/十二)○莒牟夷以牟妻及
　　　防兹來奔(昭/五)○邾黒肱以濫來奔(昭三/十一)
　　(以上諸侯之臣/以地來奔者三)
　　齊師滅譚譚子奔莒(莊/十)○楚人滅弦弦子奔黄(僖/五)
　　　○狄滅温温子奔衛(僖/卜)○吳滅徐徐子章羽奔
　　　楚(昭三/十)○王子瑕奔晉(襄三/十)○尹氏召伯毛伯
　　　以王子朝奔楚(昭二/十六)○晉人及秦人戰于河曲
　　　晉先蔑奔秦(文/七)○公孫敖如京師不至而復丙
　　　戌奔莒(哀/八)○歸父還自晉至笙遂奔齊
　　(以上奔不書出者九盖出者對入而言譚弦温徐/之君國已滅矣無復有可入之國王子瑖王子朝)
　　(亂臣也其奔逃死而已無後有可入之時故不書/出其不名者小國不知其名也晉先蔑魯公孫敖)
　　(公孫歸父皆在道而奔非自中國而出故亦不書/出曹公孫㑹之自鄸宋華亥向寧華定之自南里)
　　(則自宋國之地而/出他國故書出也)
　去
　　紀侯大去其國(莊/四)
　　(去其國者不奔/他國為寓公也)
　逃
　　鄭伯逃歸(僖/五)○陳侯逃歸(襄/六)○鄭詹自齊逃來(莊/十)
　　　(七/)
　　(趙氏曰凡言逃者義當㽞而竊去也故穀梁/云逃義曰逃君臣同辭逃者匹夫之事也)
　弑　戕
　　楚世子商臣弑其君頵(文/元)○蔡世子般弑其君固
　　　(襄/十)○許世子止弑其君買(昭十/六)
　　齊公子商人弑其君舍(文十/四)○鄭公子歸生弑其
　　　君夷(宣/四)○楚公子比弑其君䖍于乾谿(昭十/三)
　　衛州吁弑其君完(隠/四)○齊無知弑其君諸兒(莊/八)
　　晉里克弑其君卓(僖/十)○晉趙盾弑其君夷臯(宣/二)○
　　　陳夏徴舒弑其君平國(宣/十)○齊崔杼弑其君光
　　　(襄二/十五)○衛甯喜弑其君剽(襄二/十六)○齊陳乞弑其
　　　君荼(襄/六)
　　宋督弑其君與夷(桓/二)○宋萬弑其君捷(莊十/二)
　　宋人弑其君杵臼(文十/六)○齊人弑其君商人(六十/八)
　　　○莒人弑其君宻州(襄三/十一)
　　莒弑其君庶其(文十/八)○晉弑其君州蒲(成十/八)○吳
　　　弑其君僚(昭二/十二)○薛弑其君比(定十/三)
　　閽弑吳子餘祭(襄二/十九)○盗殺蔡侯申(哀/四)
　　(十二國弑君凡二十五賊子弑其父者三貴戚三/命之卿弑其君者三貴戚不為卿者二異姓三命)
　　(之卿弑其君者六異姓未三命者二人弑者三一/命之臣也國弑者四一國臣民之衆所同弑也閽)
　　(者越俘本非吳臣故不稱其君然亦在官故書弑/盜者衆賊不得君其君視如路人又非閽人之比)
　　(故書殺不書弑噫夫子作春秋以誅亂臣賊子使/春秋不作則許悼之弑人必曰藥所誤也鄭靈之)
　　(弑人必曰公子宋也楚靈之弑人必曰縊于申亥/之家也晉靈之弑人必曰趙穿攻之於桃園也齊)
　　(孺子之弑人必曰朱毛殺之於野幕也今夫子正/名定罪曰止弑買歸生弑夷比弑䖍盾弑夷臯乞)
　　(弑荼誅其意而弑君之罪無/所逃亂臣賊子之所以懼也)
　　晉里克殺其君之子奚齊(僖/九)○齊人取子糾殺之
　　　(莊/九)
　　(以上殺未成君者二奚齊雖已君黒克不君也/糾魯所立齊人不君之故但書殺而不曰弑也)
　　楚子䖍誘蔡侯般殺之于申(昭十/一)○楚子誘戎蠻
　　　子殺之(昭十/六)○蔡公孫姓帥師滅沈以沈子嘉
　　　歸殺之(定/四)○邾人執甑子用之(僖十/九)○邾人戕
　　　鄫子于鄫(宣十/八)
　　(以上殺他國君者五雖非本國之人所弑然亦國/君之不得命終者故附于弑君例之後蔡般嘗弑)
　　(父矣而楚子殺之非討賊也故不得與楚人殺陳/夏徵舒同齊商人亦嘗弑君矣而齊人殺之非討)
　　(賊也故不得與/齊人殺無知同)
　殺　刺
　　衛人殺州吁于濮(隠/四)○齊人殺無知(莊/九)○蔡人殺
　　　陳佗(桓/六)○楚人殺陳夏徵舒(宣十/一)○晉殺其大
　　　夫里克(僖/十)○衛殺其大夫甯喜(襄二/十七)○楚公子
　　　棄疾殺公子比(昭十/三)
　　(以上殺簒弑賊者上衛齊能自討賊陳之賊獨待/蔡人楚人討之無臣子矣晉恵因里克弑君而得)
　　(國衛獻因甯喜弑君而復國利其所為容之為大/夫既而殺之非討賊也故以國殺大夫為文楚公)
　　(子棄疾誘公子比以為君之利而俾當弑君之名/既而殺之直欲奪其位耳非討賊也故以兩下相)
　　(殺為/文)
　　鄭殺其大夫申侯(僖/七)○晉殺其大夫㔻鄭父(僖十/二)
　　　○楚殺其大夫得臣(僖二/十八)○衛殺其大夫元咺
　　　及公子瑕(僖三/十)○晉殺其大夫陽處父(文/六)○楚
　　　殺其大夫宜申(文/十)○陳殺其大夫洩冶(宣/九)○晉
　　　殺其大夫先縠(宣十/二)○衛殺其大夫孔達(宣十/四)
　　　○晉殺其大夫趙同趙括(成/八)○宋殺其大夫山
　　　(成十/五)○楚殺其大夫公子側(成十/六)○晉殺其大
　　　夫郤錡郤犨郤至(成十/七)○晉殺其大夫胥童(成/十)
　　　(八/)○齊殺其大夫國佐(同/上)○楚殺其大夫公子
　　　申(襄/二)○楚殺其大夫公子壬夫(襄/五)○齊殺其大
　　　夫髙厚(襄十/九)○鄭殺其大夫公子嘉(同/上)○蔡殺
　　　其大夫公子燮(襄二/十)○楚殺其大夫公子追舒
　　　(襄二/十二)○陳殺其大夫慶虎及慶寅(襄二/十三)○鄭殺
　　　其大夫公孫黒(昭/二)○楚殺其大夫屈申(昭/五)○楚
　　　殺其大夫成熊(昭十/三)○楚殺其大夫郤宛(昭二/十七)
　　　○蔡殺其大夫公子駟(哀/二)○蔡殺其大夫公孫
　　　姓公孫霍(哀/四)
　　(以上國殺大夫者二十八并後無氏名者凡三十/鄭申侯楚得臣宜申宋山再命故有名無氏其餘)
　　(書氏名者皆/三命大夫也)
　　曹殺其大夫(莊二/十六)○宋殺其大夫(僖二/十五)○宋人殺
　　　其大夫(文/七)○宋人殺其大夫司馬(文/八)
　　(以上殺大夫不稱氏名者四盖被殺者無罪故/也其稱官者官名遵舊典未嘗改易故特書之)
　　晉人殺其大夫先都(文/九)○晉人殺其大夫士縠及
　　　箕鄭父(同/上)○陳人殺其大夫公子過(昭/八)
　　(以上人殺大夫者三通前無氏名者凡五國/殺者出於君人殺者國亂無政而衆殺之也)
　　晉人殺欒盈(襄二/十三)○鄭人殺良霄(襄三/十)
　　(以上殺已出/大夫者二)
　　陳人殺其公子御冦(莊二/十二)○莒殺其公子意恢(昭/十)
　　　(四/)○公子買戍衛不卒戍刺之(僖二/十八)○刺公子
　　　偃(成十/六)
　　(以上殺公子不為大夫者四御冦意恢若是三命/則公子之上應有大夫字若是再命則應有大夫)
　　(字無公子字今無大夫字有公子字公子者其屬/也非氏也殺其公之子名某者爾魯之刺買刺偃)
　　(公子亦非氏也以公子之貴/而稱名與再命之大夫同也)
　　天王殺其弟佞夫(襄二/十六)○晉侯殺其世子申生(僖/五)
　　　○宋公殺其世子痤(襄二/十六)○陳侯之弟招殺陳
　　　世子偃師(成/八)
　　(以上殺母弟/世子者四)
　　王札子殺召伯毛伯(宣十/五)
　　(兩下相/殺者一)
　　楚師滅陳殺陳孔奐(昭/八)
　　(殺他國臣者三楚殺陳于□/師殺齊慶封見後執例下)
　　(盜殺者三殺衛侯兄鄭/陳大夫已見前盜例下)
　　(殺君及其大夫者三宋督弑君及大夫孔父宋/萬弑君及大夫仇牧晉里克弑君及大夫荀息)
　執
　　晉侯執曹伯歸之于京師(成十/五)○晉人執衛侯歸
　　　之于京師(僖二/十八)○晉人執戎蠻子赤歸于楚(哀/四)
　　　○晉侯入曹執曹伯畀宋人(僖二/十八)○宋公楚子
　　　陳蔡鄭許曹㑹于盂執宋公以伐宋(僖二/十一)○晉
　　　人執虞公(僖/五)○晉人執鄭伯(成/九)○晉人執莒子
　　　邾子以歸(襄十/六)○晉人執邾子(襄十/九)○楚人執
　　　徐子(昭/四)○宋人執小邾子(襄/四)○宋人執滕子嬰
　　　齊(僖十/九)○邾人執鄫子用之(同/上)○楚師滅蔡執
　　　蔡世子有以歸用之(昭十/一)
　　(以上執國君與/世子者十四)
　　楚師滅陳執陳公子招放之于越(昭/八)○楚子伐吳
　　　執齊慶封殺之(昭/四)○宋人執鄭祭仲(桓十/一)○齊
　　　人執鄭詹(莊十/七)○齊人執陳轅濤塗(僖/四)○晉人
　　　執衛甯喜(襄二/十六)○晉人執宋仲㡬于京師(定/元)○
　　　楚人執鄭行人良霄(襄十/一)○楚人執鄭行人干
　　　徴師殺之(昭/八)○齊人執衛行人北宫結以侵衛
　　　(定/七)○晉人執衛行人石買(襄十/八)○晉人執宋行
　　　人樂祁犂(定/六)
　　(以上執諸國/臣者十二)
　　晉人執我行人叔孫婼(昭二/十二)○晉人執季孫意如
　　　以歸(昭十/三)○晉人執季孫行父舍之于苕丘(成/十)
　　　(六/)○齊人執單伯(文十/四)○齊人執子叔姬(同/上)
　　(以上執魯臣/與魯女者五)
　放
　　晉放其大夫胥甲父于衛(宣/元)○蔡人放其大夫公
　　　孫獵于吳(哀/三)
　　(楚執陳公子招放之/于越見前執例下)
　
　
　
　
　
　春秋纂言總例卷二
欽定四庫全書
　春秋纂言總例卷三　　　　元　吳澄　撰
　　　嘉禮
　王后(經書王/后者二)
　　桓王后紀姜(紀侯之女/書逆書歸)
　　　祭公來遂逆王后于紀(桓/八)○紀季姜歸于京師
　　　(桓/九)
　　　(王后天下母也上儀天王猶乾之有坤可不重/歟桓王后以三公逆是矣遂事而徃則非也於)
　　　(祭公遂事之逆而紀姜遄歸于京師其逆/其歸兩從荀簡夫豈知天下母之為重哉)
　　靈王后齊姜(齊靈公之女/書逆不書歸)
　　　劉夏逆王后于齊(襄十/五)
　　　(靈王之逆后於禮盖無失然不使八命之公乃/使三命之士是不重嘉事也春秋特書劉夏以)
　　　(譏焉王之逆后雖非其人而齊之歸女無違於/禮故不書歸得禮者不書失禮然後書春秋凡)
　　　(事皆然非但昏/禮一事為然也)
　　(或曰魯桓八年桓王之十六年也魯襄十五年靈/王之十四年也即位十六年十四年而始逆后謂)
　　(之元后耶則已晩矣謂之繼后耶則天子諸侯内/職具備元后崩止立次妃攝行内事無再娶之義)
　　(春秋十三王書后者二盖譏也何譏也天子親耕/王后親蠶奉宗廟祭祀之重故即位之初必立后)
　　(周衰禮廢昏姻之制不時聖人因祭/公之來劉夏之逆而書以示譏也歟)
　王女(經書王/女者二)
　　齊王姬襄夫人
　　　單伯逆王姬(莊/元)○築王姬之館于外(同/上)○王姬
　　　歸于齊(同/上)○齊王姬卒(莊/二)
　　　(天子嫁女於諸侯必使同姓諸侯主之則魯主/王姬之昏舊矣然魯莊與齊新有不共戴天之)
　　　(讎為之主昏可乎况凶服未除而行嘉禮容王/姬行禮於宗廟之中則不安於是别為築館于)
　　　(外單伯之逆外館之築皆為非禮譏/魯之不當主昏傷莊之不能自立也)
　　齊王姬桓夫人
　　　王姬歸于齊(莊十/一)
　　　(魯主昏則書王姬之歸同於内女其逆之者常/禮也其館之者常處也故皆不書而但書王姬)
　　　(之/歸)
　魯夫人
　　桓公夫人文姜(齊僖公/之女也)
　　　公㑹齊侯于嬴(桓/三)○公子翬如齊逆女(同/上)○齊
　　　侯送姜氏于讙(同/上)○公㑹齊侯于讙(同/上)○夫人
　　　姜氏至自齊(同/上)○齊侯使其弟年來聘(同/上)○子
　　　同生(桓/六)○齊侯禄父卒(桓十/四)○𦵏齊僖公(桓十/五)
　　　○公㑹齊侯于濼(桓十/八)○公與夫人姜氏遂如
　　　齊(同/上)○公薨于齊(同/上)○公之䘮至自齊(同/上)○葬
　　　我君桓公(同/上)○夫人孫于齊(莊/元)○夫人姜氏㑹
　　　齊侯于禚(莊/二)○夫人姜氏饗齊侯于祝丘(莊/四)○
　　　夫人姜氏如齊師(莊/五)○夫人姜氏㑹齊侯于防
　　　(莊/七)○夫人姜氏㑹齊侯于穀(同/上)○齊無知弑其
　　　君諸兒(莊/八)○葬齊襄公(莊/九)○夫人姜氏如齊(莊/十)
　　　(五/)○夫人姜氏如莒(莊十/九)○夫人姜氏如莒(莊/二)
　　　(十/)○夫人姜氏薨(莊二/十一)○葬我小君文姜(莊二/十二)
　　　(昏禮之大節有三納幣一也親迎二也夫人至/三也得禮則皆不書魯桓㑹嬴書譏不由媒介)
　　　(而自求昏于齊也逆女書譏不親迎而使公子/翬也送姜氏書譏齊侯親送也㑹讙書譏不親)
　　　(迎而親㑹齊侯也夫人至不書翬以譏魯桓初/使翬逆而中自受姜氏于讙也書年來聘譏齊)
　　　(侯之隆私愛違正禮也書子同生夫子之意甚/深也夫人孫齊以後歸魯不書而㑹饗如師及)
　　　(如齊如莒無一不書/者雖國惡不容諱也)
　　莊公夫人哀姜(盖齊襄/公之女)
　　　及齊髙傒盟于防(莊二/十二)○公如齊納幣(同/上)○公
　　　如齊觀社(莊二/十三)○公及齊侯遇于穀(同/上)○丹桓
　　　宫楹(同/上)○公及齊侯盟于扈(同/上)○刻桓宫桷(莊/二)
　　　(十/四)○公如齊逆女(同/上)○公至自齊(同/上)○夫人姜
　　　氏入(同/上)○大夫宗婦覿用幣(同/上)○公薨于路寝
　　　(莊三/十二)○子般卒(同/上)○公子慶父如齊(同/上)○葬我
　　　君莊公(閔/元)○吉禘于莊公(同/上)○公薨(同/上)○夫人
　　　姜氏孫于邾(同/上)○公子慶父出奔莒(同/上)○夫人
　　　姜氏薨于夷齊人以歸(僖/元)○夫人氏之䘮至自
　　　齊(同/上)○葬我小君哀姜(僖/元)
　　　(魯莊受制於母即位二十餘年而不得娶母死/未幾屈己與齊臣盟求昏之切也齊諾未堅而)
　　　(遽自徃納幣雖已納幣而昏議猶未定觀社遇/糓盟扈三徃齊而後許昏齊難之也書公逆公)
　　　(至而夫人不偕至夫不夫婦不婦也夫人不書/至而書入不順也竊嘗考之魯莊所娶齊襄之)
　　　(女也若以為僖女歟則僖卒已二十八年矣豈/有三十未嫁之女且不應娶母之妹以為夫人)
　　　(也若以為桓女歟則訃齊桓之年盖下於魯莊/應未有可嫁之女而得壻魯莊也意者其時惟)
　　　(齊襄尚有遺女未嫁而魯莊求之齊所以難之/者盖亦有疑焉齊桓管仲故遲遲其事而魯莊)
　　　(求之愈力想齊之君臣固嗤之矣戰國時楚懐/王客死于秦而其子頃襄王迎婦于秦司馬氏)
　　　(通鑑痛之曰忍其父而昏其讎彼父但為秦氏/拘留而已未嘗被殺也司馬氏猶痛之况魯莊)
　　　(之父為齊所殺而又娶其女則忍父昏讎之罪/奚啻數十倍於楚頃襄也哉而方且飾桓宫用)
　　　(覿幣以夸富盛於齊女魯荘之庸愚一至此夫/異日淫縱弑逆之禍殆勢之有所必至齊桓殺)
　　　(之當矣而左氏以為已/甚甚哉左氏之無識也)
　僖公夫人聲姜(齊桓公/之女也)
　　　禘于太廟用致夫人(僖/八)○公及夫人姜氏㑹齊
　　　侯于陽穀(僖十/一)○公㑹齊侯宋陳衛鄭許邢曹
　　　于淮(僖十/六)○滅項(僖十/七)○夫人姜氏㑹齊侯于
　　　卞(同/上)○公至自㑹(同/上)○齊侯小白卒(同/上)○葬齊
　　　桓公(僖十/八)○公薨于小寢(僖三/十三)○葬我君僖公
　　　(文/元)○夫人姜氏薨(文十/六)○葬我小君聲姜(文十/七)
　　　(僖公之娶夫人納幣不書逆女不書夫人至不/書盖皆得禮無譏故也惟夫人既至之後未當)
　　　(廟見而遽於禘祭之時以夫人至于太廟此其/失爾魯之諸君僖公頗為賢君魯之諸夫人聲)
　　　(姜頗為賢婦故時人頌僖公而亦以令妻頌夫/人然女之歸寧當歸本國也夫人與夫同㑹齊)
　　　(侯于陽穀而因以省問則非其禮矣魯君㑹淮/魯臣滅項齊将正公婦人無與外事也夫人為)
　　　(夫出㑹齊侯于卞而因以解釋則非其義矣稔/於見聞之非肓於禮義之正是以好成人之美)
　　　(者惜/焉)
　　文公夫人出姜(齊昭公潘之女/舍之女兄也)
　　　公子遂如齊納幣(文/二)○逆婦姜于齊(文/四)○夫人
　　　姜氏如齊(文/九)○夫人姜氏至自齊(同/上)○齊侯潘
　　　卒(文十/四)○齊公子商人弑其君舍(同/上)○公薨于
　　　臺下(文十/八)○齊人弑其君商人(同/上)○葬我君文
　　　公(同/上)○公子遂叔孫得臣如齊(同/上)○子卒(同/上)○
　　　夫人姜氏歸于齊(同/上)○季孫行父如齊(同/上)
　　　(文公之納幣不應使公子遂况又其叔父乎逆/婦姜者公自逆也婦有姑之辭于齊者譏成禮)
　　　(于齊也夫人如齊者歸寧也其歸得禮故特書/至異乎前此夫人之如齊者也出姜盖有所不)
　　　(安而歸寧以愬於父母云爾越六年而齊昭公/潘卒夫人失所怙矣同父之弟舎又弑懿公商)
　　　(人者夫人之讎也魯文且遭其陵及魯文既薨/商人亦斃公子遂求齊恵公元為大援乃殺夫)
　　　(人所生之太子而立平日私事己者之孽子盖/由魯文昏惰嬖妾敢於私事其叔父以致不能)
　　　(保其妻子聞出姜哭而/過市之言孰不為之衰)
　　宣公夫人穆姜(齊恵公/元之女)
　　　公子遂如齊逆女(宣/元)○遂以夫人婦姜至自齊
　　　(同/上)○季孫行父如齊(同/上)○公子遂如齊(同/上)○齊
　　　侯元卒(宣/十)○葬齊恵公(同/上)○公薨于路寢(宣十/八)
　　　○葬我君宣公(成/元)○夫人姜氏薨(襄/九)○葬我小
　　　君穆姜(同/上)
　　　(文公使公子遂納幣已非况宣公逆夫人而可/遣僖祖之弟乎行父與遂於成昏之後相繼如)
　　　(齊者猶恐昏姻不足以結/大援而重之以賄賂也)
　　成公夫人齊姜(盖齊頃公無野之/女靈公環之妹也)
　　　叔孫僑如如齊逆女(成十/四)○僑如以夫人婦姜
　　　氏至自齊(同/上)○公薨于路寢(成十/八)○葬我君成
　　　公(同/上)○夫人姜氏薨(襄/二)○葬我小君齊姜(同/上)
　　　(齊頃公無野成公九年卒/齊靈公環襄公十九年卒)
　　　(以公族代逆夫人而揭之以至於禮不可其説/已具於前婦姜之下氏字趙氏以為衍按經書)
　　　(婦姜者三文公婦姜姑僖公夫人聲姜也成公/婦姜姑宣公夫人穆姜也宣公婦姜其姑則文)
　　　(公之妾/敬嬴爾)
　魯女
　　恵公
　　　(長女紀伯姬○/次女紀叔姬)
　　桓公
　　　(長女杞伯姬○/次女莒慶叔姬)
　　莊公
　　　(長女宋蕩伯姬○伯姬僖/九年卒○幼女鄫季姬)
　　僖公
　　　(長女宋蕩氏婦/○次女杞叔姬)
　　文公
　　　(長女或郯伯姬是○次女子叔姬文十/二年卒○子叔姬文十四年齊人執之)
　　宣公
　　　(庶長女莫考○次女子叔姬宣五年歸齊髙固/○適長女宋伯姬夫人穆姜所生成九年歸宋)
　　　(共/公)
　　(六公之女凡十四人其歸為諸侯夫人者六書歸/者四紀伯姬杞伯姬鄫季姬宋伯姬是也不書歸)
　　(者二杞叔姬郯伯姬是也盖先君之女則書歸時/君之女則不書歸使男有室使女有家此為人父)
　　(者之事有女未嫁而先君終至嗣君之時始有所/歸傷先君即世之速門内女不得及父存而嫁也)
　　(若時君自嫁其女則以父歸女其嫁及時此常事/爾故僖公以叔姬歸于杞為杞伯姬之婦杞桓公)
　　(之夫人不書郯季姬盖文公之女文公之時歸于/郯亦不書二姬皆因後来被出而書來歸乃見於)
　　(經/也)
　　紀伯姬(盖恵公之長女隠公之女弟/桓公之女兄疑與桓公同母)
　　　紀裂繻來逆女(隠/二)○伯姬歸于紀(同/上)○叔姬歸
　　　于紀(隠/七)○紀侯來朝(桓/二)○公㑹紀侯于郕(桓/三)○
　　　齊侯鄭伯如紀(桓/五)○公㑹紀侯于成(桓/六)○紀侯
　　　來朝(同/上)○鄭伯寤生卒(桓十/一)○公㑹紀侯莒子
　　　盟于曲池(桓十/二)○公㑹紀侯鄭伯及齊侯宋衞
　　　燕戰齊侯宋衛燕敗績(桓十/三)○齊侯禄父卒(桓/十)
　　　(四/)○公㑹齊侯紀侯盟于黃(桓十/七)○齊師遷紀
　　　郱鄑郚(莊/元)○紀季以􁋎入于齊(莊/三)○紀伯姬卒
　　　(莊/四)○紀侯大去其國(同/上)○齊侯葬紀伯姬(同/上)○
　　　紀叔姬歸于􁋎(莊十/二)○紀叔姬卒(莊二/十九)○葬紀
　　　叔姬(莊三/十)
　　　(裂繻來逆紀侯不親迎也伯姬歸紀恵公䘮滿/而後歸也恵公之薨其在季年秋七月之前乎)
　　　(叔姬歸紀歸娣而與歸女君同隠公厚於先君/之女而非禮也恵公欲夫人其仲子而太子其)
　　　(所生隠公順父之意而於仲子於桓公每加厚/焉故於桓公同母之女如此予以是知二姬之)
　　　(為桓母所産也中庸云敦厚以崇禮徒厚而不/合於禮君子不以為可也紀者齊之同姓也齊)
　　　(将吞滅之其昏於魯也豈但内求助於家抑亦/外求援於國也魯桓在位十八年之間紀來朝)
　　　(魯者二魯徃㑹紀者二為紀而與它國盟者二/為紀而與它國戰者一紀之資援於魯者甚切)
　　　(魯之圖援於紀者亦甚勤矣齊僖鄭荘當時諸/侯之雄黠齊素結鄭二國将共襲紀而為紀所)
　　　(覺其謀不行既而鄭莊卒魯桓能使鄭厲反父/所為齊復結宋衛燕四國将共滅紀而魯桓鄭)
　　　(厲潜師于紀竟敗四國之兵既而齊僖卒則二/雄黠皆斃紀憂其少紓乎而事又不然也魯桓)
　　　(既為紀敗齊僖之兵遂亟為紀講齊襄之好明/年魯桓殞於齊身且不保又何能庇其姻親然)
　　　(終魯桓之世猶能竭心竭力於紀紀未即亡者/魯桓不為無功魯莊以童豎嗣立父讎不報而)
　　　(胡可責望其援紀也哉紀失魯援齊逼遷其三/邑紀侯知其國之不可存於是命介弟分國事)
　　　(齊俾先祀不絶妻死不葬去國不争此亡國之/最善者紀侯隠於民而令終叔姬托於酅而待)
　　　(盡哀/哉)
　　杞伯姬(盖桓公之長女/莊公之女弟)
　　　伯姬歸于杞(莊二/十五)○公㑹杞伯姬于洮(莊二/十七)○
　　　杞伯姬來(同/上)○杞伯來朝(同/上)○杞伯姬來朝其
　　　子(僖/五)○杞子卒(僖二/十五)○杞子來朝(僖二/十七)○公子
　　　遂帥師入杞(同/上)○杞伯姬來(僖二/十八)○杞伯姬來
　　　求婦(僖三/十一)
　　　(杞德公之四年娶魯桓公長女伯姬為夫人時/魯桓薨已二十六年而伯姬始嫁姬年殆将三)
　　　(十矣歸杞三年而出㑹其兄未幾夫婦接踵造/于魯庭毋乃自嫌其僻陋而嚮慕魯國之甚乎)
　　　(越十有三年伯姬再來以其長子代父行朝禮/子年甫十嵗左右爾意者德公有疾而姬欲託)
　　　(其子於魯也是年德公果卒長子成公嗣位十/有八年又卒伯姬特來告䘮而魯史書卒自是)
　　　(杞君之䘮無不來赴者矣盖由伯姬欲親魯而/然也姬之次子桓公繼成公而立桓之四年來)
　　　(朝本圖結讙而不料啓禍公子遂帥師入其國/為責來朝之無禮魯之薄姻親陵小弱如此哉)
　　　(明年伯姬復來消釋舊怨桓之八年年漸可娶/伯姬復來締結新好此皆伯姬之欲親魯而然)
　　　(也伯姬以魯莊二十五年歸杞至魯僖三十一/年來為其子桓公求婦在杞已歴四十餘年而)
　　　(數數至魯率為扶植其夫維持其子之計/求婦以後伯姬不復見經不知何年終也)
　　鄫季姬(盖荘公之幼女/宋蕩伯姬之妹)
　　　季姬及鄫子遇于防使鄫子來朝(僖十/四)○季姬
　　　歸于鄫(僖十/五)○鄫季姬卒(僖十/六)
　　　(季姬父母之身教盖無足言僖公號為/賢侯而不能閑家有妹如此是可恥也)
　　杞叔姬(盖僖公/之次女)
　　　杞伯姬來求婦(僖三/十一)○杞伯來朝(文十/二)○公伐
　　　杞(宣十/八)○杞伯來朝(成/四)○杞叔姬來歸(成/五)○杞
　　　叔姬卒(成/八)○杞伯來逆叔姬之䘮以歸(成/九)
　　　(杞伯姬來為其子求婦而僖公以次女叔姬與/之歸為杞桓公之夫人經於僖之二十五年書)
　　　(宋蕩伯姬來逆婦僖之三十一年書杞伯姬來/求婦僖公先以長女與宋蕩伯姬為婦後以次)
　　　(女與杞伯姬為婦也經不書叔姬歸于杞者時/若嫁女例不書也按魯僖三十一年乃杞桓之)
　　　(八年魯成五年乃杞桓之五十一年叔姬為杞/夫人四十餘年夫婦年皆六十以上各已老矣)
　　　(而姬始來歸盖非為夫家所出疑是叔姬無子/杞桓别有妾子為太子叔姬心不自安而願歸)
　　　(魯故叔姬既卒而杞桓復來逆其䘮/以歸以是知其非為夫家所出也)
　　郯伯姬(不知何公之女或/文公之長女歟)
　　　郯伯姬來歸(宣十/六)
　　　(伯姬歸于郯盖是父/存之時故不書于經)
　　宋伯姬(宣公之女/成公之妹)
　　　宋公使華元來聘(成/八)○宋公使公孫夀來納幣
　　　(同/上)○衛人來媵(同/上)○伯姬歸于宋(成/九)○季孫行
　　　父如宋致女(同/上)○晉人來媵(同/上)○齊人來媵(成/十)
　　　○宋公固卒(成十/五)○葬宋共公(同/上)○宋災宋伯
　　　姬卒(襄三/十)○𦵏宋共姬(同/上)
　　　(共姬宣公夫人穆姜之愛女也故其歸女之禮/特隆焉擇配而儀九命之上公未納幣而彼有)
　　　(上卿来聘既歸宋而此有上卿徃致皆其禮之/特隆者也雖然納幣常事也而書者以公孫夀)
　　　(之不當使也媵賤事也而書者以三國來媵之/越禮制也為君夫人僅七年而得以終所天共)
　　　(姬之婦德靡虧矣為君母餘三十年而/不得以終其天宋平之子道何如也噫)
　　(以上魯女歸于諸侯為夫/人者六為娣者一凡七)
　　莒慶叔姬(盖桓公/之次女)
　　　莒慶來逆叔姬(莊二/十七)
　　　(叔姬年亦将三十矣昏姻之不得及時者也當/為杞伯姬之娣而别以歸莒大夫慶書者譏莊)
　　　(公降尊而自/主大夫之昏)
　　宋蕩伯姬(盖莊公之長女/鄫季姬之姊也)
　　　宋蕩伯姬來逆婦(僖二/十五)
　　　(伯姬歸于宋大夫蕩氏之内子/因來為其子逆婦而見於經)
　　伯姬(盖亦荘/公之女)
　　　伯姬卒(僖/九)
　　　(未嫁故不繫國已許嫁故書卒莊女有二伯姬/者或是孟任所生之長女或是哀姜所生之長)
　　　(女皆稱伯姬也或以此為/僖女則伯上當有子字)
　　宋蕩氏婦(盖僖公/之長女)
　　　宋蕩伯姬來逆婦(僖二/十五)
　　　(僖公之女許嫁宋蕩伯姬之子而伯姬自來逆/之以姑逆婦非禮之杞伯姬所求之婦是僖公)
　　　(次女叔姬則知此蕩伯姬所/逆之婦當是僖公長女也)
　　子叔姬(文公/之女)
　　　子叔姬卒(文十/二)
　　　(子者時君之女亦未嫁/而已許嫁者故卒之也)
　　子叔姬(盖亦文/公之女)
　　　齊人執子叔姬(文十/四)○齊人來歸子叔姬(文十/五)
　　　(此子叔姬盖十二年卒者之妹兩母所生之次/女皆稱叔姬故有两子叔姬亦如莊女之有两)
　　　(伯姬也左氏以此子叔姬為齊昭姬謂是齊昭/公夫人齊侯舎之母也且魯文四年所逆婦姜)
　　　(即是齊昭公之女齊昭乃魯文之婦翁豈可反/以魯文為齊昭之婦翁也哉縱使魯文為太子)
　　　(時所生之女亦未應其女嫁人而生子可立為/君也指為齊侯舍之母者考其年不合足見其)
　　　(誣矣昭姬盖是齊昭公所娶/它國姬姓之女非魯女也)
　　齊髙固子叔姬(宣公/之女)
　　　齊髙固來逆子叔姬(宣/五)○齊髙固及子叔姬來
　　　(同/上)
　　　(此子叔姬宣公未為國君時妾之所生也國君/女嫁大夫命大夫主之君不自主經書莒慶來)
　　　(逆叔姬齊髙固來逆子叔姬皆譏國君自主大/夫之昏也宣公簒立懼諸侯之討而倚齊以為)
　　　(援髙固齊當國之卿挾勢而脅取其女魯宣不/敢不從昏姻之禮如敵體然譏之者傷之也其)
　　　(時宋伯姬盖猶未生故後二十三年乃歸于宋/伯姬年在叔姬之下而稱伯姬者適夫人之長)
　　　(女也叔姬生在伯姬之先而/稱叔姬者妾所生之庶女也)
　　(以上魯女歸于大夫者四未嫁/而卒者二方嫁而執者一凡七)
　
　
　
　春秋纂言總例卷三
欽定四庫全書
　春秋纂言總例卷四　　　　元　吳澄　撰
　　　賔禮
　如
　　公如京師(成十/三)
　　(古制諸侯初嗣位既免䘮則朝王受命毎當賔貢/之年則朝于京師巡守之年則朝于方岳春秋之)
　　(時王室衰微諸侯傲慢朝王之禮廢而不講魯號/秉禮之國猶然歴十二世二百四十二年之乆僅)
　　(有成公一如京師乃因㑹晉伐秦道自王都因而/朝焉本意不在朝王也故經書曰公如京師而不)
　　(曰朝/也)
　　公如齊(僖十○十五○三十三/○宣四○五○九○十)
　　(以上魯君如齊朝者七僖公兩朝齊桓事霸主也/末年一朝齊昭繼前好也宣公四朝齊恵者以簒)
　　(立之故懼諸侯之討而結齊以為援爾十年之再/如者奔恵公之䘮非朝也昭公二十七年之兩如)
　　(則以播越在外而自/鄆徃投于齊非朝也)
　　　(宣公十年夏齊侯元卒公如齊○昭公/二十七年春冬公如齊自齊居于鄆)
　　(以上三如不/與朝齊之數)
　　公如晉(文三○十三○成三○四○十八○襄三/○四○八○十二○二十一○昭五○十)
　　　(五/)
　　(以上魯君如晉朝者十二文公一朝晉襄一朝晉/靈宣公當晉成晉景之時獨不朝晉者盖懼徃而)
　　(就執故惟專意事齊時晉霸不競亦無暇問魯之/罪成公两朝晉景十年一如則奔晉景之䘮非朝)
　　(也末年一朝于悼襄公相繼四朝于悼時晉霸中/興魯襄㓜弱事霸惟謹二十一年之如昭公五年)
　　(十五年之如則朝晉平晉昭也魯君之朝晉唯此/十二如而已至若昭公二十八年二十九年其時)
　　(播越居鄆自鄆如晉晉拒不納與夫二年十二年/十三年二十一年二十三年之五如暨定公三年)
　　(之一如皆為晉所拒而不納者也並書曰如朝與/不朝不論美惡之辭如一不顯著其恥也聖筆之)
　　(意深/哉)
　　(成公十年五月丙午晉侯獳卒公如晉○昭公二/  年十二年十三年二十一年公如晉至河乃復)
　　　(○二十三年公如晉至河有疾乃復○定公三/年公如晉至河乃復○昭公二十八年二十九)
　　　(年公如晉/次于乾侯)
　　(以上九如不/與朝晉之數)
　　公如楚(襄二十八/○昭七)
　　(以上魯君如楚朝者二楚之馮陵中夏甚矣然亦/未能如魯何也襄之朝楚康昭之朝楚靈祗自辱)
　　(爾齊晉霸國也以魯朝之猶云可也楚蠻荆也初/亦小弱後以兼并吞滅諸小國而浸彊大晉霸既)
　　(衰不能與抗魯之朝楚非得已也屈禮義之望國/朝崛起之南荒儻書曰朝辱莫甚焉止書曰如猶)
　　(為諱其恥也聖人如之/一字包含諸義如此)
　　(古者諸侯相朝之禮相朝者齊等之國徃來施報/互相朝也非特小國朝大國而已天下無道則彊)
　　(陵弱弱役彊惟有小國朝大國無復有齊等之國/相朝者也故魯所朝者齊晉楚三大國宋衛陳鄭)
　　(蔡之君與魯齊等則不相徃來矣其徃朝者畏其/力也非若古先盛時相朝之禮故亦不書朝而但)
　　(曰如/也)
　　魯臣如京師○公子遂(僖二/十八)○叔孫得臣(文/元)○仲
　　　孫蔑(宣/九)○叔孫豹(襄二/十四)
　　(以上魯臣如京師聘者四春秋二百餘年天王之/下聘於魯者七錫命者三㑹葬者二而魯臣之至)
　　(王庭僅四聘二㑹葬而已四聘之一報宰周公也/四聘之二拜錫命也皆因王使之來而後徃四聘)
　　(之三則傳云王使來徴聘也仲孫蔑一徃而明年/之冬王季子遄來報矣前此王使嘗兩聘魯隠三)
　　(聘魯桓而魯皆不報噫王之於魯也若是其有禮/而魯之於王也若是其不臣叔孫豹之聘春先聘)
　　(晉冬乃聘王王宫之毁晉霸置之不問而夾鄏之/城齊人自以為功晉有愧焉而徃賀也然則四聘)
　　(之如豈誠也/哉豈禮也哉)
　　(文八年公孫敖不至而復○文九年叔孫得/  臣𦵏襄王○昭二十二年叔鞅葬景王)
　　(以上三如不/與聘王之數)
　　魯臣如齊○公子友(僖七○/僖十三)○公子遂(僖二十八/○文十七)
　　　(○文十八同叔/孫得臣○宣元)○公孫敖(文/元)○季孫行父(文十/八○)
　　　(宣元/宣十)○公孫歸父(宣/十)○叔孫僑如(成/十)○叔老(襄/二)
　　　(十/)○仲孫貜(昭/九)○叔孫州仇(定/十)○叔還(襄/五)
　　(以上魯臣如齊聘者十六魯之聘齊也壤地相接/從於彊令也文末宣初之尤洊聘則醖釀成就宣)
　　(公奪嫡/之事爾)
　　(莊三十二年公子慶文杜預云時魯無君假赴告/  以行○文十四年單伯為子叔姬齊人執之○)
　　　(宣十年公孫歸父葬齊恵公/○宣八年公子遂至黄乃復)
　　(以上四如不/與聘齊之數)
　　魯臣如晉○公子遂(僖三十○/僖三十一)○公孫敖(文/五)○季
　　　孫行父(文六○文十五再/○成六○成十一)○公孫歸父(宣十/八)○
　　　公孫嬰齊(成/六)○叔孫豹(襄四○襄五同鄫世子/巫○襄十六○襄二十)
　　　(四/)○季孫宿(襄六○襄九○/襄十九○昭六)○仲孫羯(襄二十/八○襄)
　　　(二十/九)○叔弓(昭二○/昭八)○叔孫婼(昭二/十三)○季孫斯
　　　(定六同仲/孫何忌)
　　(以上魯臣如晉聘者二十四晉為覇主魯之時聘/固宜然或失之疎或失之數無所為者寡有所為)
　　(者多無所為者之是不足/以盖有所為者之非也)
　　(文六年公子遂葬晉襄公○昭二年季孫宿歸少/  姜襚服○昭十年叔孫婼葬晉平公○昭十六)
　　　(年季孫意如/葬晉昭公)
　　(以上四如不/與聘晉之數)
　　魯臣如宋○公子遂(文十/一)○仲孫蔑(成/五)○叔孫豹
　　　(襄/二)○季孫宿(襄二/十)○叔孫婼(昭二/十五)
　　(以上魯臣如宋聘者五魯宋地醜德齊其/聘為講施報之常禮比之他如此善於彼)
　　(襄三十年叔弓葬宋共姬○/  昭十一年叔弓葬宋平公)
　　(以上二如不/與聘宋之數)
　　魯臣如陳○公子友(莊二/十五)
　　　如衞○季孫宿(襄/七)
　　　如邾○叔孫豹(襄/六)
　　　如楚○叔弓(昭/六)
　　(以上魯臣如陳衛邾楚聘者各一魯與陳前無交/際因陳當國之卿與季友善是以有女叔之聘而)
　　(季友躬徃/報之也)
　　(如陳二○莊二十七年公子友𦵏原/  仲○文六年季孫行父聘且娶)
　　(如牟一○僖五/  年公孫兹娶)
　　(如莒一○成八年公/  孫嬰齊自為逆)
　　(如滕一○昭二年/  叔弓塟滕成公)
　　(以上五如不與聘數人臣無私交大夫假聘以出/而私葬其友可乎假聘以出而成己之昬尤不可)
　　(也如滕為㑹/葬故非聘也)
　　(啖氏曰公及内卿徃他國朝聘皆曰如趙氏曰内/朝聘稱如以異外也澄按春秋書法凡盟㑹侵伐)
　　(等名内外皆一其稱何獨朝聘則内但稱如以異/乎外哉且魯事之異乎外者固有之矣魯君之奔)
　　(不曰奔而曰孫魯臣之殺不曰殺而曰刺是也奔/殺惡事也諱國惡辟其名宜也朝聘美事也豈應)
　　(辟其名而乃不曰朝聘乎君臣同辭一㮣稱如聖/人之意有在也何也魯所謂朝不成乎朝者也魯)
　　(所謂聘不成乎聘者也不成乎朝而書曰朝不成/乎聘而書曰聘是以其偽者為誠以其苟者為禮)
　　(也魯事不容直譏顯刺隠其朝聘之名而書曰如/則雖不滿於魯而辭意深厚然其朝聘之非誠非)
　　(禮自不能掩此所以為聖人之筆也與魯君之如/而非朝魯臣之如而非聘者各别而異之不與朝)
　　(聘之數至若魯君臣之如觀社如納幣如逆女如/致女及魯夫人之如並已見前嘉禮篇如涖盟見)
　　(後盟例内如乞/師見後軍禮篇)
　　外國君相如二○齊侯鄭伯如紀(桓/五)○州公如曹
　　　(同/上)
　　外國君如㑹二○陳侯如㑹(僖二/十八)○鄭伯髠頑如
　　　㑹(襄/七)
　　外國臣如㑹如師各一○陳侯使袁僑如㑹(襄/三)○
　　　齊侯使國佐如師(成/二)
　　(以上外國君臣之如凡六姑附于如例之後齊鄭/同謀襲紀而假託相朝之如以徃州公不知為何)
　　(事故而亦假託相/朝之如以行者也)
　朝
　　公朝于王所(僖二十/八再)
　　(以上魯君朝王所者二魯成京師一朝經但書如/而魯僖王所二朝經書曰朝何也曰春秋時諸侯)
　　(不朝京師乆矣幸有魯成十三年之一朝宜為聖/人所喜而乃不滿焉蓋因伐秦之便道過周實不)
　　(為行朝禮而徃也古者天子巡守諸侯朝于方岳/之下王室衰微無復巡守襄王之臨踐土狩河陽)
　　(雖非舊日天子之巡守而晉文率諸侯以朝王則/與盛時諸侯朝方岳之禮無以異也所以可書曰)
　　(朝也觀魯僖于王所之書朝魯成如/京師之不書朝聖人之意可見矣)
　　滕侯薛侯來朝(隠十/一)○滕子來朝(桓二○文十二/○襄六○哀二)
　　(以上滕君朝魯/者五薛一附)
　　紀侯來朝(桓二○/桓六)
　　(以上紀君/朝魯者二)
　　杞伯來朝(莊二十七○文十二/○成四○成十八)○杞子來朝(僖二/十七)
　　(以上杞君朝魯者/五并朝其子凡六)
　　曹伯來朝(文十一○文十五○/成七○襄二十一)
　　(以上曹君朝魯者四/并世子來朝凡五)
　　邾人葛人牟人來朝(桓十/五)○邾子來朝(宣元○成/六○成十)
　　　(八○襄元○襄/十八○定十五)
　　(以上邾君朝魯者/七葛牟各一附)
　　郳犂來來朝(莊/五)○小邾子來朝(僖七○襄七○/昭三○昭十七)
　　(以上小邾君/朝魯者五)
　　郯子來朝(襄七○/昭十七)
　　(以上郯君/朝魯者二)
　　穀伯綏來朝(桓/七)○鄧侯吾離來朝(同/上)○郜子來朝
　　　(僖二/十)○季姬及鄫子遇于防使鄫子來朝(僖十/四)
　　(以上穀鄧郜鄫之/君朝魯者各一)
　　曹伯使其世子射姑來朝(桓/五)○杞伯姬來朝其子
　　　(僖二/十四)○公及齊侯遇于穀蕭叔朝公(荘二/十三)
　　(以上子若弟代君而朝/者三曹一杞一蕭一)
　　(凡外國君之朝/魯共十五國)
　聘
　　天王使凡伯來聘(隠/七)○使南季來聘(隠/九)○使宰渠
　　　伯糾來聘(桓/四)○使仍叔之子來聘(桓/五)○使家父
　　　來聘(桓/八)○使宰周公來聘(僖三/十)○使王季子來
　　　聘(宣/十)
　　(以上王使聘魯者七啖氏曰周禮云天子時聘以/結諸侯之好穀梁言天子不當聘諸侯誤矣趙氏)
　　(曰王政行也天子使使聘諸侯所以/洽恩恵考政典春秋之聘通好命爾)
　　祭叔來聘(莊二/十三)
　　(以上王臣自聘魯者一天子之大/夫無王命而外聘諸侯非禮也)
　　齊侯使其弟年來聘(隠七○/桓三)　○使國歸父來聘(僖/三)
　　　(十/三)○使國佐來聘(宣/十)○使慶封來聘(襄二/十七)
　　(以上齊臣/聘魯者五)
　　晉侯使荀庚來聘(成/三)○使士燮來聘(成/八)○使郤犨
　　　來聘(成十/一)○使士匄來聘(成十八/○襄八)○使荀罃來
　　　聘(襄/元)○使士魴來聘(襄十/二)○使荀吳來聘(襄二/十六)
　　　○使士鞅來聘(襄二十九○/昭二十一)　○使韓起來聘(昭/二)
　　(以生晉臣聘/魯者十一)
　　宋公使華元來聘(成四○/成八)　○使向戌來聘(襄十/五)○
　　　使華定來聘(昭十/三)
　　(以上宋臣/聘魯者四)
　　衞侯使寗俞來聘(文/四)○使孫良夫來聘(成/二)○使公
　　　孫剽來聘(襄/元)○使孫林父來聘(襄/七)
　　(以上衞臣/聘魯者四)
　　荆人來聘(莊二/十三)○楚子使椒來聘(文/九)○使薳罷來
　　　聘(襄三/十)
　　(以上楚臣/聘魯者三)
　　陳侯使女叔來聘(莊二/十五)○鄭伯使公子發來聘(襄/五)
　　　○秦伯使術來聘(文十/一)○吳子使札來聘(襄二/十五)
　　(以上陳鄭秦吳之/臣聘魯者各一)
　　(或曰魯國君臣之朝聘春秋但書曰如以其非誠/非禮朝不成乎朝聘不成乎聘故也他國君臣之)
　　(朝魯聘魯夫豈一出于誠悉合于禮乎而聖人皆/以朝聘書之何哉曰春秋内魯而外諸國内之非)
　　(誠非禮者慊其實而隠其名所以責於内者重以/周也外國之君臣則彼以朝而來吾亦謂之朝可)
　　(矣彼以聘而來吾亦謂之聘可矣所以責於外者/輕以約也此聖人躬自厚而薄責於人之道也)
　來
　　祭伯來(隠/元)○祭公來(桓/八)○寔來(桓/六)
　　齊仲孫來(閔/元)
　　介葛盧來(僖三十/九再)○白狄來(襄十/八)
　　(來者如之對自内適外曰如自外適内曰來自外/適内其禮至重者來朝來聘也具見于前矣而經)
　　(又特書曰來不言其來之事者凡七祭公祭伯與/寔皆王朝之臣公者八命之公伯者六命之卿寔)
　　(之名者一命之下士若奉王命而下聘諸侯則固/有其禮而祭伯之來寔之來則非奉王命非行聘)
　　(禮也故既不言使又不言其來之為何事祭公之/來為逆王后則非無事亦非無王命矣先為己之)
　　(私事適魯然後適紀逆后故經書其私事於先而/曰來乃書其公事於後而曰遂也齊仲孫湫盖受)
　　(桓霸之命來省魯難然不備使介之禮俾若私行/然覘視魯國安危之勢而歸復命爾故亦不書君)
　　(使而來之下不言其事也介葛盧附庸之國未爵/命者两造魯庭為朝魯也而自以僻陋不能行朝)
　　(禮故不曰來朝而但書曰來也白狄書來義亦同/此其餘所書來為某事者重在某事義無闗於來)
　　(一一别/論于後)
　　(來錫三○莊元年天王使榮叔來錫桓公命○文/  元年天王使毛伯來錫公命○成八年天子使)
　　　(召伯來/錫公命)
　　(來求三○桓十五年天王使家父來求車○隠/  三年武氏子來求賻○文九年毛伯來求金)
　　(來歸六歸不言來者三附見○隠元年天王使宰/  咺來歸恵公仲子之賵○定十四年天王使石)
　　　(尚來歸脤○文五年王使榮叔歸含且賵不言/來○文九年秦人來歸僖公成風之襚○莊六)
　　　(年齊人來歸衛俘○隠八年鄭伯使宛來歸祊/○定十年齊人來歸鄆讙龜陰田○宣十年齊)
　　　(人歸我濟西田不言來○哀/八年齊人歸讙及闡不言來)
　　(來言一○成八年晉侯使韓穿/  來言汶陽之田歸之于齊)
　　(來獻二○莊二十一年齊侯來獻戎捷○/  僖二十一年楚人使鬬宜申來獻捷)
　　(來輸平一平而非來者五附見○隠六年鄭人來/  輸平○昭七年暨齊平○定十年及齊平○定)
　　　(十一年及鄭平○宣十五年宋人及楚人平/○宣四年公及齊侯平莒及郯莒人不肯)
　　(來唁一唁而非來者二附見○昭二十九年公居/  于鄆齊侯使髙張來唁公○昭二十五年齊侯)
　　　(唁公于野井○昭三十一年/晉侯使荀躒唁公于乾侯)
　　(魯臣去國來歸○諸國君臣來/  奔及逃來○並見前人紀篇)
　　(來納幣○來逆女○來媵○魯女來○魯女被執/  被出來歸○來逆魯女喪○並見前嘉禮篇)
　　(來盟○來㑹○見/  盟例㑹例下)
　　(來戰○來乞師/○見後軍禮篇)
　　(來㑹葬○來奔喪/○見後凶禮篇)
　盟
　　紀子伯莒子盟于宻(隠/二)○齊侯鄭伯盟于石門(隠/三)
　　　○宋公齊侯衞侯盟于瓦屋(隠/八)○齊侯宋人江
　　　人黄人盟于貫(僖/二)○宋公曹人邾人盟于曹南
　　　(僖十/九)○楚子陳侯鄭伯盟于辰陵(宣十/一)○齊侯
　　　鄭伯盟于鹹(定/七)○齊侯衛侯盟于沙(同/上)○衛侯
　　　鄭伯盟于曲濮(定/八)○鄫子㑹盟于邾(僖十/九)
　　(以上外君相盟者九或外君兼外臣盟者不别出/㑹盟一附見盟非盛世事也不得已而有盖為衰)
　　(世之亂邦罷民設春秋時王政不行諸侯自恣欲/以戰伐而敵讎則不得不以盟㑹而固黨㑹不足)
　　(恃而重之以盟人不自信而要之於神故凡書盟/者春秋所惡也春秋魯史也隠之元年書及邾及)
　　(宋二盟矣他國之盟於魯何與而書者有其故也/紀虞齊難而新結魯昬紀莒之盟魯為紀謀也然)
　　(魯邾魯宋紀莒各為其國而盟爾永嘉陳氏曰特/相盟不書必闗於天下之故而後書書齊鄭盟于)
　　(石門以志諸侯之合書齊鄭盟于鹹以志諸侯之/散是春秋之始終也莒紀無足道也齊鄭合天下)
　　(始多故矣天下之無王鄭為之也天下之無霸齊/為之也澄謂觀春秋世變陳氏之識超矣齊鄭盟)
　　(石門繼以宋齊衞瓦屋之盟諸侯之黨合而無王/近已胚胎齊霸之糾合矣齊鄭盟鹹繼以齊衛鄭)
　　(沙曲濮之盟諸侯之黨散而無霸逺已醖釀秦雄/之并吞矣貫之盟齊桓霸業之方盛也曹南之盟)
　　(宋襄霸圖之肇起也辰陵之盟楚莊間霸之不可/遏也閲世變者傷之故以外君相盟居盟例之首)
　　公㑹齊侯盟于艾(隠/六)○公㑹紀侯莒子盟于曲池
　　　(桓十/二)○公㑹宋公燕人盟于穀丘(同/上)○公㑹鄭
　　　伯盟于武父(同/上)○公會齊侯紀侯盟于黃(桓十/八)
　　　○公㑹齊侯盟于柯(莊十/三)○公㑹齊侯盟于扈
　　　(莊二/十三)○公㑹齊侯宋公陳世子欵鄭世子華盟
　　　于寗母(僖/七)○公㑹王人齊侯宋公衛侯許男曹
　　　伯陳世子欵盟于洮(僖/八)○公㑹齊侯宋公陳侯
　　　衞侯鄭伯許男曹伯盟于牡丘(僖十/五)○公㑹衞
　　　子莒慶盟于洮(僖二/十五)○公㑹莒子衞寗速盟于
　　　向(僖二/十六)○公㑹晉侯齊侯宋公蔡侯鄭伯衞子
　　　莒子盟于踐土(僖二/十八)○公㑹晉侯齊侯宋公衞
　　　侯鄭伯曹伯莒子邾子膝子薛伯杞伯小邾子
　　　盟于澶淵(襄二/十)○公㑹齊侯莒子邾子杞伯盟
　　　于鄟陵(昭二/十六)○公㑹齊侯盟于黄(定十/二)
　　(以上魯君㑹外君盟者十六凡言/㑹者外為志言及者内為志也)
　　諸侯盟于首止(僖/四)○諸侯盟于葵丘(僖/九)○諸侯盟
　　　于扈(文十/五)○諸侯盟于祝柯(襄十/九)○諸侯同盟
　　　于重丘(襄二/十五)○公㑹諸侯盟于薄(僖二/十一)○公㑹
　　　諸侯盟于宋(僖二/十七)○公㑹諸侯晉大夫盟于扈
　　　(文/七)○公及諸侯盟于皋鼬(定/四)
　　(以上盟稱諸侯者九首止之㑹有王世子葵丘之/㑹有宰周公不言諸侯盟以見王世子宰周公不)
　　(與盟也不再列序者前目後凡也于扈二盟則前/無其目後言諸侯不知諸侯為誰盖時晉霸失政)
　　(諸侯離心與盟之君不足序也魯君不與則但總/言諸侯魯君與盟則前無其目不得不稱公㑹不)
　　(得不稱主盟者也晉大夫不書氏名其時晉未有/君也與莊九年書齊大夫同祝柯前年圍齊之諸)
　　(侯也亦前目後凡也同盟十六惟重丘再稱諸侯/者衞地與盟地異中間又有入陳二事間之也皋)
　　(鼬亦然㑹盟各地又有滅沈一事間之然祝柯無/公及而皋鼬書公及何也盖定公之立非正嘗朝)
　　(晉而晉不納故因此㑹而求盟以定其位也于薄/于宋二盟則楚方主事魯為楚而徃也諱魯之徃)
　　(㑹楚而受盟也故總言/諸侯而包楚於其中也)
　　公及邾儀父盟于蔑(隠/元)○公及鄭伯盟于越(桓/元)○
　　　公及邾儀父盟于趡(桓十/一)○公及齊侯盟于落
　　　姑(閔/元)○公及晉侯盟(文三○/文十三)○公及齊侯盟于
　　　穀(文十/七)○公及晉侯盟于長樗(襄/三)
　　(以上魯君及外君盟者八盟/于趡左氏作公㑹今從公穀)
　　公㑹陳人蔡人楚人鄭人盟于齊(僖十/九)○公㑹王
　　　人晉人宋人齊人陳人蔡人秦人盟于翟泉(僖/二)
　　　(十/九)
　　(以上魯君㑹外臣盟者二左氏穀/梁二㑹字上並無公字今從公羊)
　　公及齊大夫盟于蔇(莊/九)○公及莒人盟于浮來(隠/八)
　　　○公及楚人秦人宋人陳人衛人鄭人齊人曹
　　　人邾人盟于蜀(成/二)
　　(以上魯君及外臣盟者三趙/氏曰特書公譏公與臣盟也)
　　及宋人盟于宿(隠/元)○及齊髙傒盟于防(莊二/十二)○及
　　　晉處父盟(文/二)○及荀庚盟(成/三)○及孫良夫盟(同/上)
　　　○及郤犨盟(成十/一)○及孫林父盟(襄/七)○及向戌
　　　盟(襄十/五)○及蘇子盟于女栗(文/十)○及國佐盟于
　　　袁婁(成/二)
　　(以上及盟不稱主者八及王臣盟者一如師及盟/者一附見趙氏曰及者公及之也不書公諱與大)
　　(夫盟恥也及蘇子諱與天子大夫盟也陸氏曰齊/髙傒晉處父俱書名罪其以臣敵君公屈體而與)
　　(之盟則非彼之/過故但書人)
　　柔㑹宋公陳侯蔡叔盟于折(桓十/一)○公孫敖㑹宋
　　　公陳侯鄭伯晉士縠盟于垂隴(文/二)○仲孫貜㑹
　　　邾子盟于祲祥(昭十/一)
　　(以上魯臣㑹/外君盟者三)
　　公子結媵陳人之婦于鄄遂及齊侯宋公盟(荘十/九)
　　　○公子遂及齊侯盟于郪丘(文十/六)○臧孫許及
　　　晉侯盟于赤棘(成/元)○仲孫何忌及邾子盟于㧞
　　　(定/三)○叔孫州仇仲孫何忌及邾子盟于句繹(哀/二)
　　(以上魯臣及外君盟者五趙氏曰大夫盟公侯非/禮也其無譏非彊之也陸氏曰彼自屈禮非我力)
　　(能彊/之)
　　公子遂㑹晉趙盾盟于衡雍(文/八)○仲孫速㑹莒人
　　　盟于向(襄二/十)
　　(以上魯臣㑹/外臣盟者二)
　　季孫行父及晉郤犨盟于扈(成十/六)○叔孫豹及諸
　　　侯之大夫及陳袁僑盟(襄/三)○豹及諸侯之大夫
　　　盟于宋(襄二/十七)
　　(以上魯臣及/外臣盟者三)
　　公㑹晉侯宋公衛侯鄭伯曹伯莒子邾子薛伯杞
　　　伯小邾子于溴梁大夫盟(襄十/六)
　　(以上盟稱大夫者一經嘗兩書諸侯之大夫則大/夫猶繫之君也溴梁之㑹君㑹而大夫自盟則大)
　　(夫專之/所由也)
　　齊人衞人鄭人盟于惡曹(桓十/一)○宋人齊人楚人
　　　盟于鹿上(僖二/十一)
　　(以上外臣/相盟者二)
　　同盟于幽(莊十六○/莊二十七)○于新城(文十/四)○于斷道(宣/十)
　　　(七/)○于蟲牢(成/五)○于馬陵(成/七)○于蒲(成/九)○于戚
　　　(成十/五)○于柯陵(成十/七)○于雞澤(襄/三)○于戲(襄/九)○
　　　于亳城北(襄十/一)○于重丘(襄二/十五)○于平丘公不
　　　與盟(昭十/三)○于虚朾(成十/八)○于清丘(宣十/二)
　　(以上同盟者十六魯君㑹者十四魯臣㑹者一外/自盟者一永嘉吕氏曰同盟者未專主盟也有主)
　　(盟則不書同于幽之盟書同則齊桓霸業未盛/之時新城以後書同則晉人霸業漸衰之際也)
　　杞子來盟(襄二/十九)○鄭伯使其弟語來盟(桓十/四)○衞
　　　侯使孫良夫來盟(宣/七)○齊髙子來盟(閔/二)○宋司
　　　馬華孫來盟(文十/五)○楚屈完來盟于師(僖/四)
　　(以上來盟者五來/盟于師一附見)
　　公子友如齊涖盟(僖/三)○公孫敖如莒涖盟(文/七)○叔
　　　孫婼如齊涖盟(昭/七)○叔還如鄭涖盟(定十/一)
　　(以上涖盟者四啖氏曰他國來魯盟者曰來盟魯/徃他國盟者曰涖盟趙氏曰不書其誰敵者也)
　　公及戎盟于唐(隠二○/桓二)○公子遂㑹雒戎盟于暴
　　　(文/八)○齊人狄人盟于邢(僖二/十)○衞人及狄盟(僖/三)
　　　(十/二)
　　(以上戎狄盟者五及戎及狄以内而及外也/齊人狄人則儕矣公子遂㑹之則彼為主矣)
　㑹　胥命
　　蔡侯鄭伯㑹于鄧(桓/二)○齊侯宋人陳人蔡人邾人
　　　㑹于北杏(莊十/三)○齊侯宋公陳侯衛侯鄭伯㑹
　　　于鄄(莊十/五)○齊侯宋公江人黃人㑹于陽穀(僖/三)
　　　○宋公楚子陳侯蔡侯鄭伯許男曹伯㑹于盂
　　　(僖二/十二)○晉侯宋公衞侯鄭伯曹伯㑹于扈(宣/九)○
　　　楚子蔡侯陳侯鄭伯許男徐子滕子頓子胡子
　　　沈子小邾子宋世子佐淮夷㑹于申(昭/四)○齊侯
　　　衛侯鄭㳺速㑹于安甫(定/十)○齊侯宋公㑹于洮
　　　(定十/四)○諸侯㑹于扈(文十/七)
　　(以上外君相㑹者九或外君兼外臣㑹者不别出/諸侯㑹者一附見蔡鄭㑹鄧中國懼楚之始也齊)
　　(㑹北杏中國有霸之始也其闗於天下之故不小/矣故亦以外君相㑹居㑹例之首諸侯相見於國)
　　(曰朝相見於野曰㑹或各國君臣相見或/各國臣自相見或講好或謀事俱謂之㑹)
　　公㑹齊侯于防(隠/九)○公㑹齊侯鄭伯于中丘(隠/十)○
　　　公㑹鄭伯于時來(隠十/一)○公㑹鄭伯于垂(桓/九)○
　　　公㑹齊侯鄭伯于稷以成宋亂(桓/二)○公㑹齊侯
　　　于嬴(桓/三)○公㑹紀侯于郕(同/上)○公㑹齊侯于讙
　　　(同/上)○公㑹紀侯于成(桓/六)○公㑹宋公于夫鍾(桓/十)
　　　(一/)○公㑹宋公于闞(同/上)○公㑹宋公于虚(桓十/二)
　　　○公㑹宋公于龜(同/上)○公㑹鄭伯于曹(桓十/四)○
　　　公㑹齊侯于艾(桓十/五)○公㑹宋公蔡侯衞侯于
　　　曹(桓十/六)○公㑹齊侯于濼(桓十/八)○公㑹齊侯于
　　　城濮(莊二/十七)○公㑹齊侯宋公鄭伯曹伯邾人于
　　　檉(僖/元)○公㑹宰周公齊侯宋子衞侯鄭伯許男
　　　曹伯于葵丘(莊/九)○公㑹齊侯宋公陳侯衛侯許
　　　男曹伯于鹹(僖十/三)○公㑹齊侯宋公陳侯衞侯
　　　鄭伯許男邢侯曹伯于淮(僖十/六)○公㑹晉侯齊
　　　侯宋公蔡侯鄭伯陳子莒子邾子秦人于温(僖/二)
　　　(十/八)○公㑹齊侯于平州(宣/九)○公㑹晉侯宋公衞
　　　侯鄭伯曹伯于黒壤(宣/七)○公㑹晉侯衞侯于𤨏
　　　澤(成十/二)○公㑹晉侯齊侯衞侯宋華元邾人于
　　　沙隨不見公(成十/六)○公㑹晉侯宋公陳侯衛侯
　　　鄭伯曹伯莒子邾子滕子薛伯齊世子光吳人
　　　鄫人于戚(襄/五)○公㑹晉侯宋公陳侯衞侯曹伯
　　　莒子邾子于鄬(襄/七)○公㑹晉侯宋公衛侯曹伯
　　　齊世子光莒子邾子滕子薛伯小邾子伐鄭㑹
　　　于蕭魚(襄十/一)○公㑹晉侯宋公衞侯鄭伯曹伯
　　　莒子邾子薛伯杞伯小邾子于溴梁(襄十/六)○公
　　　㑹晉侯齊侯宋公衛侯鄭伯曹伯莒子于商任
　　　(襄二/十一)○公㑹晉侯齊侯宋公衞侯鄭伯曹伯莒
　　　子邾子薛伯杞伯小邾子于沙隨(襄二/十二)○公㑹
　　　晉侯宋公衞侯鄭伯曹伯莒子邾子滕子薛伯
　　　杞伯小邾子于夷儀(襄二十四○/襄二十五)○公㑹劉子
　　　晉侯齊侯宋公衛侯鄭伯曹伯莒子邾子滕子
　　　薛伯杞伯小邾子于平丘(昭二/十)○公㑹齊侯于
　　　夾谷(定/十)○公㑹齊侯衞侯于牽(定十/四)○公㑹衞
　　　侯宋皇瑗于鄖(哀十/二)
　　(以上魯君㑹外/君者三十九)
　　衞侯㑹公于沓(文十/三)○鄭伯㑹公于棐(文十/三)邾子
　　　來㑹公(定十/四)
　　(以上外君㑹/魯君者三)
　　公㑹楚公子嬰齊于蜀(成/二)○公㑹晉人鄭良霄宋
　　　人曹人于澶淵(襄二/十六)○公㑹晉師于瓦(定/八)
　　(以上魯君㑹外臣/者二㑹師一附見)
　　單伯㑹齊侯宋公鄭伯于鄄(莊十/四)○公孫敖㑹晉
　　　侯于戚(文/九)○季孫行父㑹齊侯于陽穀(文十/九)○
　　　公孫歸父㑹齊侯于穀(宣十/四)○公孫歸父㑹楚
　　　子于宋(宣十/五)○季孫宿㑹晉侯鄭伯齊人宋人
　　　衞人邾人于邢丘(襄/八)○叔弓㑹楚子于陳(昭/九)
　　(以上魯臣㑹/外君者七)
　　叔仲彭生㑹晉郤缺于承匡(文十/一)○仲孫蔑㑹齊
　　　髙固于無婁(宣十/五)○叔孫僑如㑹晉荀首于穀
　　　(成/五)○仲孫蔑㑹晉荀罃宋華元衞孫林父曹人
　　　邾人于戚(襄/二)○仲孫蔑㑹晉荀罃齊崔杼宋華
　　　元衞孫林父曹人邾人滕人薛人小邾子于戚
　　　(同/上)○季孫宿㑹晉士匄宋華閲衞孫林父鄭公
　　　孫蠆莒人邾人于戚(襄十/四)○叔孫豹㑹晉士匄
　　　于柯(襄十/九)○叔孫豹㑹晉趙武楚屈建蔡公孫
　　　歸生衞石惡陳孔奐鄭良霄許人曹人于宋(襄/二)
　　　(十/七)○叔孫豹㑹晉趙武楚公子圍齊國弱宋向
　　　戌衞齊惡陳公子招蔡公孫歸生鄭罕虎許人
　　　曹人于虢(昭/元)○季孫意如㑹晉韓起齊國弱宋
　　　華亥衞北宫佗鄭罕虎曹人杞人于厥憗(昭十/一)
　　　○叔詣㑹晉趙鞅宋樂大心衞北宫喜鄭游吉
　　　曹人邾人滕人薛人小邾人于黄父(昭二/十五)○季
　　　孫意如㑹晉荀躒于適歴(昭三/十一)
　　(以上魯臣㑹/外臣者十二)
　　晉人齊人宋人衞人鄭人曹人莒人邾人滕人薛
　　　人杞人小邾人㑹于澶淵宋災故(襄三/十)○晉士
　　　鞅宋樂祁犂衞北宫喜曹人邾人滕人㑹于扈
　　　(昭二/十七)
　　(以上外臣/相㑹者二)
　　公及齊侯宋公陳侯衛侯鄭伯許男曹伯㑹王世
　　　子于首止(僖/五)
　　(以上及以㑹而尊之/者一所謂殊㑹也)
　　公㑹晉侯及吳子于黃池(哀十/三)
　　(以上㑹以及而外之者一吳子書及説者以為㑹/兩霸之辭與之以霸又書其爵雖若進之實則外)
　　(之/也)
　　公㑹晉侯宋公衞侯曹伯莒子邾子滕子薛伯杞
　　　伯小邾子齊世子光㑹吳于柤(襄/十)○叔孫僑如
　　　㑹晉士燮齊髙無咎宋華元衞孫林父鄭公子
　　　鰌邾人㑹吳于鍾離(成十/五)○季孫宿叔老㑹晉
　　　士匄齊人宋人衞人鄭公孫蠆曹人莒人邾人
　　　滕人薛人杞人小邾人㑹吳于向(襄十/四)
　　(以上㑹以㑹而外之者三殊㑹王世子者尊之也/不敢以下同於諸侯也殊㑹吳者外之也不使之)
　　(内同於/巾國也)
　　仲孫蔑衞孫林父㑹吳于善道(襄/五)○叔還㑹吳于
　　　柤(哀/六)○公㑹吳于鄫(哀/七)○公㑹吳于橐皋(哀十/二)
　　　○公㑹戎于濳(隠/二)○晉侯㑹狄于攢函(宣十/一)
　　(以上㑹而外之者六吳之下不書爵又不稱人外/之也不内同諸侯也春秋嘗外楚矣敗蔡入蔡書)
　　(荆外之也僖之元年荆改號楚則繼書人又繼書/爵以漸而進之於中國矣吳初書國與荆同也繼)
　　(而書人書爵與楚同也繼又但以國書則不得與/楚同矣繼又與晉同㑹而又進書爵於是乎春秋)
　　(終/焉)
　　齊侯衞侯胥命于蒲(桓/三)
　　(以上胥命者一命當自天子出故諸侯既免喪必/受命於天子始得君其國况命之為伯以長諸侯)
　　(此命之重大者也晉文敗楚於城濮王使尹氏王/子虎内史叔興父策命之為侯伯至是始可稱)
　　(命伯齊僖欲伯東州為無上命乃與衞相結俾衞侯/命已已命衛侯自相推尚相命為伯可謂亂命也)
　　(已其後齊桓受教管仲雖無王命而自為伯葵丘/之㑹王但使宰周公賜胙尊之比於二王後終未)
　　(命之為伯也此亦二君相㑹然胥命之事非常/故書胥命而不書㑹今以附于㑹例之末云)
　遇
　　公及宋公遇于清(隠/四)○公及齊侯遇于穀(莊二/十三)○
　　　公及齊侯遇于魯濟(莊三/十)○宋公衞侯遇于垂
　　　(隠/八)○齊侯陳侯鄭伯遇于垂(莊/四)○宋公衛侯遇
　　　于梁丘(莊三/十二)○公㑹衞侯于桃丘弗遇(桓/十)
　　(以上魯君外君之遇者六㑹而弗遇者一附見/遇者㑹之簡畧者也謂若道途偶相邂逅然)
　至
　　公至自㑹(僖十五○十七○文十四○宣八○十/七○成六○七○九○十五○十六再)
　　　(○十七○襄三○五○十○十一○十六○二/十○二十二再○二十四○二十五○昭十三)
　　　(○定四○十/四○哀十三)
　　(以上魯君自㑹/而至者二十六)
　　公至自齊(莊二十三再○二十四○僖三/十三○宣四○五○九○十再)○公至
　　　自晉(文四○十四○成三○四○十一○十八/○襄三○五○八○十三○二十一○昭)
　　　(五○十四/○十六)○公至自楚(襄二十九/○昭七)○公至自唐
　　　(桓/二)○公至自穀(哀十/七)○公至自瓦(定/八)○公至自
　　　夾谷(定/十)○公至自黃(定十/二)
　　(以上魯君自某國/某地而至者三十)
　　公至自伐楚(僖/四)○公至自伐秦(成十/三)○公至自伐
　　　齊(僖二十六○襄/十九○哀十)○公至自伐鄭(桓十六○僖/六○成三○)
　　　(成十七○襄/十○襄十一)○公至自伐衞(莊/六)○公至自伐戎
　　　(莊二/十六)○公至自伐萊(宣/七)○公至自侵鄭(定/六)○公
　　　至自侵齊(定八/再)○公至自救陳(襄/五)○公至自圍
　　　許(僖二/十九)○公至自圍成(定十/二)
　　(以上魯君自伐侵/救圍而至者二十)
　　(啖氏曰凡公行總一百七十有六書至者八十有/二不書至者九十有四因時君告廟不告廟也澄)
　　(按啖説取左氏義然天子諸侯之行其行其反必/皆告廟盖人子出告反靣之禮不死其親故也歸)
　　(而告廟亦常事爾春秋何為而書之乎竊詳穀梁/傳義為得經意糾合諸侯自齊桓始幽檉首止寗)
　　(母至葵丘鹹八大㑹魯君皆與並不書至穀梁傳/曰桓㑹不至安之也得經意矣末年牡丘淮二㑹)
　　(乃書公至范寗註曰桓㑹不至齊桓徳衰故危而/至之得傳意矣淮之㑹魯君為齊所止聲姜出㑹)
　　(齊桓始得釋以此知書至之為危之也伐楚伐鄭/二役書至者兵凶戰危不比衣裳之㑹故至也齊)
　　(桓既歿僖公朝齊非所宜朝故至也由是推之桓/莊文宣成襄昭定哀之行其書至者大率危之也)
　　(危之若何或事之難或動之非或地之逺或時之/乆皆是危道幸其禮成事畢而遄至故書也穀梁)
　　(於襄公朝楚之傳曰至自楚喜之也殆其徃而喜/其反也澄故以為得經意也魯夫人惟文九年出)
　　(姜如齊歸寧為得禮故特書其至其餘夫人之行/皆非美事故不書至也然則出姜之至亦危之乎)
　　(曰婦人無外事禮合歸寧不得已而出亦以其得/至國為喜也未至以前詎敢以為安乎彼非禮而)
　　(行者固不足道又/奚恤其危也哉)
　　公還自晉(文十/三)○歸父還自晉(宣十/八)
　　(以上魯君魯臣自某國而還者二至者自外反而/已至國也還者自外反而猶在路也陸氏曰還比)
　　(復為善還者事畢復者事未畢公還自晉歸父還/自晉莊八年師還襄十九年士匄聞齊侯卒乃還)
　　(皆不當更徃故曰事畢公如晉至河乃復至河有/疾乃復公孫敖如京師不至而復公子遂如齊至)
　　(黃乃復皆事未畢而復也穀梁云/還者事未畢復者事畢文倒也)
　　單伯至自齊(文十/五)○意如至自晉(昭十/四)○婼至自
　　　晉(昭二/十四)
　　(以上魯臣自某國而至者三魯之三臣為齊晉所/執幸得解脱故書其至以此見經之書至者非美)
　　(事/也)
　　公至自㑹居于鄆(昭二/十六)○公至自齊居于鄆(昭二/十六)
　　　(○昭二十/  七再)○公至自乾侯居于鄆(昭二/十九)
　　(以上魯君自外而至居于某地者五昭公出奔居/外顛沛如此何廟之可告而亦書至左氏乃謂告)
　　(廟而後書至/豈其然乎)
　　公之喪至自齊(桓十/八)○公之喪至自乾侯(定/元)○夫
　　　人氏之喪至自齊(僖/元)
　　(以上魯君魯夫人之/喪自外而至者三)
　春秋纂言總例卷四
欽定四庫全書
　春秋纂言總例卷五　　　元　吳澄　撰
　　　軍禮
　伐(趙氏曰凡師稱/罪致討曰伐)
　　蔡人衛人陳人從王伐鄭(桓/五)
　　(以上從伐者一左傳曰王以諸侯伐鄭永嘉陳氏/曰春秋之法有天子在則其諸侯稱人有諸侯在)
　　(則其大夫稱人曰蔡人衛/人陳人從王伐鄭尊王也)
　　公㑹宋公衛侯陳侯于袲伐鄭(桓十/五)○公㑹宋公
　　　衛侯陳侯蔡侯伐鄭(桓十/六)○公會齊侯伐萊(宣/七)
　　　○公㑹晉侯宋公衛侯曹伯伐鄭(成/三)○公㑹晉
　　　侯齊侯宋公衛侯曹伯伐鄭(成/十)○公自京師遂
　　　㑹晉侯齊侯宋公衛侯鄭伯曹伯邾人滕人伐
　　　秦(成十/三)○公㑹尹子晉侯齊國佐邾人伐鄭(成/十)
　　　(六/)○公㑹尹子單子晉侯齊侯宋公衛侯曹伯
　　　邾人伐鄭(成十/七)○公㑹單子晉侯宋公衛侯曹
　　　伯齊人邾人伐鄭(同/上)○公㑹晉侯宋公衛侯曹
　　　伯莒子邾子滕子薛伯杞伯小邾子齊世子光
　　　伐鄭(襄/九)○公㑹晉侯宋公衛侯曹伯莒子邾子
　　　齊世子光滕子薛伯杞伯小邾子伐鄭(襄/十)○公
　　　㑹晉侯宋公衛侯曹伯齊世子光莒子邾子滕
　　　子薛伯杞伯小邾子伐鄭(襄十/一再)○公㑹齊人宋
　　　人陳人蔡人伐衛(莊/五)○公㑹宋人齊人伐徐(莊/二)
　　　(十/六)○公㑹吳伐齊(哀十○/哀十一)
　　宋公陳侯衛侯曹伯㑹晉師于棐林伐鄭(宣/五)
　　翬帥師㑹宋公陳侯蔡人衛人伐鄭(隠/四)○叔老㑹
　　　鄭伯晉荀偃衛甯殖宋人伐許(襄十/六)○叔孫僑
　　　如㑹晉士燮齊人邾人伐郯(成/八)○叔孫豹㑹晉
　　　荀偃齊人宋人衛北宫括鄭公孫蠆曹人莒人
　　　邾人滕人薛人杞人小邾人伐秦(襄十/四)○溺㑹
　　　齊師伐衛(莊/二)○翬帥師㑹齊人鄭人伐宋(隠/十)○
　　　單伯㑹伐宋(莊十/四)○叔孫得臣㑹晉人宋人陳
　　　人衛人鄭人伐沈(大/三)○公孫歸父㑹齊人伐莒
　　　(宣十/一)
　　(以上㑹伐者二十七魯君㑹十七外君㑹一魯臣/㑹九會伐者孟子所謂摟諸侯以伐諸侯三王之)
　　(罪人/也)
　　及鄭師伐宋(桓十/二)○及宋人衛人伐邾(桓十/七)○及
　　　江人黄人伐陳(僖/四)
　　(以上及伐者三及者皆不出主名/盖以師及外師以人及外人也)
　　公伐齊(莊/九)○公伐邾(隠七○桓八○僖二十一○/二十二○三十三○文七○)
　　　(哀/七)○公伐莒(宣/四)○公伐杞(宣十/八)
　　公子慶父帥師伐於餘丘(莊/二)○公子遂帥師伐邾
　　　(僖二/十三)○叔彭生帥師伐邾(文十/四)○公孫歸父帥
　　　師伐邾(宣/十)○仲孫速帥師伐邾(襄二/十)○季孫意
　　　如叔弓仲孫貜帥師伐莒(昭/十)○仲孫何忌帥師
　　　伐邾(哀元○/哀六)○季孫斯叔孫州仇仲孫何忌帥
　　　師伐邾(哀/二)
　　伐邾(桓/八)
　　(以闕/國伐)
　　宋公陳侯蔡人衛人伐鄭(隠/四)○宋公曹伯衛人邾
　　　人伐齊(僖十/八)○宋公衛侯許男滕子伐鄭(僖二/十二)
　　　○齊侯伐宋(僖三/十三)○晉侯伐衛(僖二十八/○文元)○晉
　　　侯伐秦(文/四)○楚子伐麋(文十/一)○楚子伐鄭(宣四/○宣)
　　　(九○宣十○成/十五○襄九)○齊侯伐萊(宣/九)○楚子伐宋(宣/十)
　　　(二/)○晉侯伐鄭(宣十/四)○晉侯衛世子臧伐齊(宣/十)
　　　(八/)○鄭伯伐許(成/四)○楚子鄭伯伐宋(成十八○/襄十一)
　　　○楚子伐吳(襄二/十四)○楚子蔡侯陳侯許男伐鄭
　　　(同/上)○吳子遏伐楚(襄二/十五)○楚子蔡侯陳侯伐鄭
　　　(襄二/十六)○楚子蔡侯陳侯許男頓子胡子沈子淮
　　　夷伐吳(昭/四)○楚子蔡侯陳侯許男頓子沈子徐
　　　人越人伐吳(昭/五)○齊侯伐北燕(昭/六)○楚子伐徐
　　　(昭十/二)○齊侯伐徐(昭十/六)○宋公伐邾(昭十/九)○齊
　　　侯伐莒(昭二/十一)○齊侯衛侯伐晉(哀/元)○齊侯伐宋
　　　(哀/五)○宋公伐鄭(哀/九)
　　晉郤缺帥師伐蔡(文十/五)○晉荀林父帥師伐陳(宣/九)
　　　○鄭公子去疾帥師伐許(成/三)○楚公子嬰齊帥
　　　師伐鄭(成六○/成七)○晉欒書帥師伐鄭(成/九)○楚公
　　　子嬰齊帥師伐莒(同/上)○鄭公子喜帥師伐許(成/十)
　　　(四/)○晉韓厥帥師伐鄭(襄/元)○楚公子嬰齊帥師
　　　伐吳(襄/三)○晉荀罃帥師伐許(同/上)○楚公子貞帥
　　　師伐陳(襄/三)○楚公子貞帥師伐鄭(襄/八)○楚公子
　　　貞鄭公孫輒帥師伐宋(襄/十)○楚公子貞帥師伐
　　　吳(襄十/四)○衛石買帥師伐曹(襄十/七)○楚公子午
　　　帥師伐鄭(襄十/八)○衛孫林父帥師伐齊(襄十/九)○
　　　齊崔杼帥師伐莒(襄二/十四)○鄭公孫夏帥師伐陳
　　　(襄二/十五)○楚薳罷帥師伐吳(昭十/九)○衛公孟彄帥
　　　師伐曹(定十二○/定十三)○鄭罕達帥師伐宋(定十/五)○
　　　宋樂髠帥師伐曹(哀/三)○晉趙鞅帥師伐衛(哀/五)○
　　　宋向巢帥師伐曹(哀/六)○楚公子結帥師伐陳(哀/十)
　　　○宋向巢帥師伐鄭(哀十/二)○楚公子申帥師伐
　　　陳(哀十/三)
　　齊師曹師伐厲(僖十/五)○秦師伐晉(宣/二)○晉師白狄
　　　伐秦(宣/八)○楚師伐陳(同/上)○宋師伐滕(宣/十)○宋師
　　　伐陳(宣十/二)○齊師伐莒(宣十/三)○鄭師伐宋(襄/二)○
　　　晉師伐秦(襄/十)
　　鄭人伐衛(隠/二)○莒人伐杞(隠/四)○邾人鄭人伐宋(隠/五)
　　　○宋人伐鄭(隠五○/哀十)○宋人蔡人衛人伐戴(隠/十)
　　　○齊人陳人曹人伐宋(莊十/四)○宋人齊人邾人
　　　伐郳(莊十/五)○宋人齊人衛人伐鄭(莊十/六)○楚人
　　　伐鄭(僖元○僖三○/文九○宣五)○齊人伐鄭(僖/七)○楚人伐
　　　黄(僖十/一)○楚人伐徐(僖十/五)○宋人伐曹(同/上)○齊
　　　人徐人伐英氏(僖十/七)○邢人狄人伐衛(僖十/八)○
　　　衛人伐邢(僖十/九)○楚人伐隨(僖二/十)○楚人伐陳
　　　(僖二十三/○哀九)○衛人伐齊(僖二/十六)○楚人伐宋(同/上)○
　　　晉人陳人鄭人伐許(僖三/十三)○衛人伐晉(文/元)○晉
　　　人宋人陳人鄭人伐秦(文/二)○秦人伐晉(文二○/宣十五)
　　　(○襄/十一)○晉人衛人陳人鄭人伐宋(文十/七)○晉人
　　　宋人伐鄭(宣/元)○晉人宋人衛人曹人伐鄭(宣/十)○
　　　秦人白狄伐晉(成/九)○宋人伐陳(襄十/七)○楚人伐
　　　吳(定/二)
　　(以上外伐者百一十君伐三十四/臣伐三十師伐九人伐三十七)
　　齊侯伐我西鄙(文十/七)○齊侯伐我北鄙(成二○襄/十五○十)
　　　(六再○/十七)○齊髙厚帥師伐我北鄙(襄十/七)○齊崔
　　　杼帥師伐我北鄙(襄二/十五)○齊國夏帥師伐我西
　　　鄙(定七○/定八)○齊國書帥師伐我(哀十/一)○齊師伐
　　　我北鄙(襄十/八)○齊人宋人陳人伐我西鄙(莊十/九)
　　　○齊人伐我北鄙(僖二/十六)○邾人伐我南鄙(文十/四○)
　　　(襄十五○/襄十七)○莒人伐我東鄙(襄八○襄十/○襄十二)○吳
　　　伐我(哀/八)
　　(以上伐我者二十一君伐六臣/伐五師伐一人伐八國伐一)
　　荆伐鄭(莊十六○/莊二十八)○徐伐莒(文/七)○吳伐郯(成/七)○吳
　　　伐越(昭三/十二)○吳伐陳(哀/六)○狄伐邢(莊三/十二)○狄伐
　　　晉(僖/八)○狄伐鄭(僖二/十四)○秦(缺/)伐晉(文/十)○鄭(缺/)伐
　　　許(成/三)○晉(缺/)伐鮮虞(昭十/二)
　　(以上國伐者八秦鄭晉各一附見秦下鄭下晉下/文缺或是伯字侯字或是師字或是人字疑以傳)
　　(疑非可臆補今/且列國伐例中)
　　公伐戎(莊二/十六)○齊人伐戎(莊二/十)○齊人伐山戎(莊/三)
　　　(十/)○齊侯許男伐北戎(僖/十)○楚子伐陸渾之戎
　　　(宣/二)○晉郤克衛孫良夫伐廧咎如(成/三)○晉(缺/)伐
　　　鮮虞(昭十/二)○晉荀吳帥師伐鮮虞(昭十/五)○晉士
　　　鞅衛孔圉帥師伐鮮虞(定/四)○晉趙鞅帥師伐鮮
　　　虞(哀/六)
　　(以上伐戎狄者十君伐三人/伐二臣伐四誤稱國伐一)
　　公以楚師伐齊(僖二/十六)○宋人以齊人蔡人衛人陳
　　　人伐鄭(桓十/四)
　　(以上以伐者二又以戰一蔡侯/以吳子及楚人戰見後戰例中)
　　宋公楚子陳侯蔡侯鄭伯許男曹伯㑹于盂執宋
　　　公以伐宋(僖二/十一)○齊人執衛行人北宫結以侵
　　　衛(定/七)
　　(以上執伐者一執侵一/附見後侵例中不重出)
　　公㑹齊侯宋公陳侯衛侯鄭伯許男曹伯侵蔡遂
　　　伐楚(僖/四)○齊侯侵我西鄙遂伐曹(文十/五)○齊侯
　　　伐衛遂伐晉(襄三/十三)○楚子鄭人侵陳遂侵宋(宣/元)
　　　○晉士鞅帥師侵鄭遂侵衛
　　(以上遂伐者三遂侵二/附見後侵例中不重出)
　侵(趙氏曰無名/行師曰侵)
　　公㑹齊侯宋公陳侯衛侯鄭伯許男曹伯侵蔡(僖/四)
　　　○公㑹劉子晉侯宋公蔡侯衛侯陳子鄭伯許
　　　男曹伯莒子頓子胡子滕子薛伯杞伯小邾子
　　　齊國夏于召陵侵楚(定/四)○公孫兹帥師㑹齊人
　　　宋人衛人鄭人許人曹人侵陳(僖/四)
　　(以上會侵者三魯/君㑹二魯臣會一)
　　公侵宋(莊/十)○公侵鄭(定/六)○公侵齊(定八/再)○仲孫蔑
　　　叔孫僑如帥師侵宋(成/六)○仲孫羯帥師侵齊(襄/二)
　　　(十/四)○季孫斯仲孫何忌帥師侵衛(定/八)
　　(以上内侵者七/君侵四臣侵三)
　　晉侯侵曹(僖二/十八)○晉趙穿帥師侵崇(宣/元)○晉趙盾
　　　衛孫免侵陳(宣/六)○衛孫良夫帥師侵宋(成/六)○晉
　　　欒書帥師侵蔡(成/八)○衛侯之弟黒背帥師侵鄭
　　　(成/十)○鄭公子喜帥師侵宋(成十/六)○衛北宫括帥
　　　師侵鄭(成十/七)○楚公子壬夫帥師侵宋(襄/元)○鄭
　　　公孫舍之帥師侵宋(襄十/一)○楚公子貞帥師侵
　　　宋(襄十/二)○晉士匄帥師侵齊(襄十/九)○宋皇瑗帥
　　　師侵鄭(哀/七)○晉趙鞅帥師侵齊(哀/十)○晉魏曼多
　　　帥師侵衛(哀十/三)○楚師鄭師侵衛(成/二)○晉師宋
　　　師衛甯殖侵鄭(襄/二)○鄭人侵宋(莊十/五)○鄭人侵
　　　許(莊二/十九)○楚人侵鄭(僖二○/定二)○介人侵蕭(僖二/十)
　　　○晉人宋人衛人陳人侵鄭(宣/二)○楚人鄭人侵
　　　宋(成十/八)○鄭人侵蔡(襄/八)
　　(以上外侵者二十五君侵一臣侵師侵十六人侵/八又楚鄭侵陳遂侵宋晉侵鄭遂侵衛齊執衛行)
　　(人以侵衛凡三只附見/義伐例中今不重出)
　　齊侯侵我西鄙(定十/五)○齊人侵我西鄙(僖二十六/○文十五)
　　　○莒人侵我東鄙(襄十/四)○狄侵我西鄙(文/七)
　　(以上侵我者五君侵/一人侵三狄侵一)
　　戎侵曹(莊二/十四)○狄侵衛(僖十三○僖二/十一○文十三)○狄侵鄭
　　　(僖十/四)○狄侵齊(僖三十○僖三十三○/文四○文九○文十二)○狄侵
　　　宋(文/十)○赤狄侵齊(宣三○/宣四)○衛人侵狄(僖三/十一)
　　(以上戎狄侵者十/三侵狄一附見)
　　齊侯襲莒(襄三/十三)
　　(以上襲者一附于侵例之/末杜氏曰掩其不備曰襲)
　戰
　　公㑹紀侯鄭伯及齊侯宋公衛侯燕人戰齊師宋
　　　師衛師燕師敗績(桓十/三)○晉侯及楚子鄭伯戰
　　　于鄢陵楚子鄭師敗績(成十/六)○宋公及楚人戰
　　　于泓宋師敗績(僖二/十二)○晉侯齊師宋師秦師及
　　　楚人戰于城濮楚師敗績(僖二/十八)○晉侯及秦師
　　　戰于彭衙秦師敗績(文/二)○蔡侯以吳子及楚人
　　　戰于柏舉楚師敗績(定/四)○晉荀林父帥師及楚
　　　子戰于邲晉師敗績(宣十/二)○季孫行父臧孫許
　　　叔孫僑如公孫嬰齊帥師㑹晉郤克衛孫良夫
　　　曹公子首及齊侯戰于鞌齊師敗績(成/二)○宋華
　　　元帥師及鄭公子歸生帥師戰于大棘宋師敗
　　　績(宣/二)○晉趙鞅帥師及鄭罕達帥師戰于鐵鄭
　　　師敗績(哀/二)○衛孫良夫帥師及齊師戰于新築
　　　衛師敗績(成/二)○齊國書帥師及吳戰于艾陵齊
　　　師敗績(哀十/一)○衛人及齊人戰衛人敗績(莊二/十八)
　　　○宋師及齊師戰于甗齊師敗績(僖十/八)○及齊
　　　師戰于乾時我師敗績(莊/九)○王師敗績于茅戎
　　　(成/元)
　　(以上戰而敗績者十五外敗績十四内敗績一王/師敗績一附見趙氏曰凡外師敵者曰戰戰而書)
　　(及以主及客也以華及夷也啖氏曰王師不言戰/無敵也敗則但書敗而已人臣無敵君之義也)
　　晉侯及秦伯戰于韓(僖十/五)○晉人及秦人戰于令
　　　狐(文/七)○晉人秦人戰于河曲(文十/二)○楚人及吳
　　　戰于長岸(昭十/七)○齊侯衛侯鄭伯來戰于郎(桓/十)
　　　○及鄭師伐宋戰于宋(桓十/二)○及齊師戰于奚
　　　(桓十/七)○及邾人戰于升陘(僖二/十二)
　　(以上戰不言敗者八外戰四内戰四啖氏曰外戰/有不言勝敗者勝敗等也趙氏曰戰不言及交為)
　　(主/也)
　敗
　　公敗宋師于菅(隠/十)○公敗宋師于乗丘(莊/十)○公敗
　　　齊師于長勺(同/上)○公敗宋師于鄑(莊十/一)○公敗
　　　邾師于偃(僖/元)○公子友帥師敗莒師于酈(同/上)○
　　　叔弓帥師敗莒師于蚡泉(昭/五)○叔孫得臣敗狄
　　　于鹹(文十/一)
　　(以上内敗者八魯君所敗五魯臣/所敗三啖氏曰凡魯勝曰敗某師)
　　晉人及姜戎敗秦師于殽(僖三/十三)○荆敗蔡師于莘
　　　(莊/十)○吳敗頓胡沈蔡陳許之師于雞父(昭二/十三)○
　　　於越敗吳于檇李(定十/四)○楚人敗徐于婁林(僖/十)
　　　(五/)○晉人敗狄于箕(僖三/十三)○晉人敗狄于交剛
　　　(成十/二)○晉荀吳帥師敗狄于大鹵(昭/无)
　　(以上外敗者八敗諸國五敗狄三/趙氏曰凡外師撓敗之曰敗某師)
　　鄭伯克段于鄢(隠/元)
　　(以上克者一附于敗例之末啖氏曰克者君戡臣/之稱雖君能敗臣之師亦不言敗不許臣有師徒)
　　(以敵君也但曰克/言能破之而已)
　追
　　公追戎于濟西(莊十/八)○公追齊師至酅弗及(僖二/十六)
　　(以上追者二啖氏曰追/者冦已去而躡之也)
　救
　　王人子突救衛(莊/六)
　　(以上王救者一啖氏曰救/者救其患難皆為美也)
　　諸侯遂救許(僖/六)○公㑹晉侯齊侯宋公衛侯曹伯
　　　莒子邾子把伯救鄭(成/七)○公㑹晉侯宋公衛侯
　　　鄭伯曹伯莒子邾子滕子薛伯齊世子光救陳
　　　(襄/五)○公㑹齊人宋人救鄭(莊二/十八)○公子遂㑹晉
　　　人宋人衛人許人救鄭(文/元)○公孫敖帥師及諸
　　　侯之大夫救徐(僖十/五)
　　(以上㑹救及救者六君/㑹四臣㑹臣及各一)
　　晉陽處父帥師伐楚以救江(文/二)○晉趙盾帥師救
　　　陳(宣/元)○晉郤缺帥師救鄭(宣/九)○晉欒書帥師救
　　　鄭(成/六)○楚公子貞帥師救鄭(襄/十)○鄭駟𢎞帥師
　　　救曹(哀/七)○齊師宋師曹師次于聶北救邢(僖/元)○
　　　齊人救邢(閔/元)○楚人救衛(僖二/十八)○衛人救陳(宣/十)
　　　(二/)○吳救陳(哀/十)○狄救齊(僖十/八)
　　(以上外救者十二臣救六/師救一人救三國救二)
　　師救齊(僖十/八)○叔孫豹帥師救晉(襄二/十三)○季孫宿
　　　帥師救台(襄十/二)○公救成(襄十/五)
　　(以上内救者四救/國二自救内邑二)
　次
　　公㑹伐楚次于陘(僖/四)○公㑹盟于牡丘遂次于匡
　　　(僖十/五)○仲孫蔑㑹齊曹邾杞次于鄫(襄/元)
　　(以上㑹次者三君㑹二臣/會一趙氏曰凡師駐曰次)
　　公次于滑(莊/三)○師次于郎(莊/八)○師次于成(莊三/十)○
　　　叔孫豹救晉次于雍榆(襄二/十三)○公孫于齊次于
　　　陽州(昭二/十五)○公如晉次于乾侯(昭二十八/昭二十九)
　　(以上内次者四魯君出/奔次于外者三附見)
　　楚子蔡侯次于厥貉(文/十)○齊侯衛侯次于五氏(定/九)
　　　○齊侯衛侯次于垂葭(定十/五)○齊侯衛侯次于
　　　渠蒢(定十/五)○齊師宋師次于郎(莊/十)○齊師宋師
　　　曹師次于聶北(僖/元)
　　(以上外次者六/君次四師次二)
　戍
　　公子買戌衛(僖二/十八)○戍陳(襄/五)○戍鄭虎牢(襄/十)○齊
　　　人殱于遂(莊十/七)
　　(以上戍者三啖氏曰戍者/以兵守之也殱者一附見)
　圍
　　諸侯遂圍許遂㑹諸侯圍許(僖二/十八)○公㑹晉侯宋
　　　公衛侯鄭伯曹伯莒子邾子滕子薛伯把伯小
　　　邾子同圍齊(襄十/八)○師及齊師圍郕(莊/八)
　　楚人陳侯蔡侯鄭伯許男圍宋(僖二/十七)○楚子圍鄭
　　　(宣十/二)○楚子圍宋(宣十/四)○楚子陳侯隨侯許男
　　　圍蔡(成/元)○楚公子貞帥師圍陳(襄/七)○楚公子棄
　　　疾帥師圍蔡(昭十/一)○晉趙鞅帥師圍衛(定/十)○晉
　　　趙鞅帥師圍鮮虞(定/五)○宋師圍曹(宣/三)○楚人圍
　　　許(僖/六)○宋人圍曹(僖十九/○哀七)○楚人圍陳(僖二/十五)○
　　　晉人秦人圍鄭(僖三/十)○楚人圍江(文/三)○楚人圍
　　　巢(文十/二)○宋人圍滕(宣/九)○鄭人圍許(成/九)○陳人
　　　圍頓(襄/四)○楚人圍蔡(定/四)○狄圍衛(僖三/十一)
　　叔孫州仇仲孫何忌帥師圍邾(哀/三)
　　(以上圍國者二十五㑹圍二及圍一外圍二/十一内圍一啖氏曰以兵圍其國都曰圍)
　　公㑹齊侯宋公陳侯衛侯曹伯伐鄭圍新城(僖/六)○
　　　仲孫蔑㑹晉欒黶宋華元衛甯殖曹人莒人邾
　　　人滕人薛人圍宋彭城(襄/元)
　　齊侯伐宋圍緡(僖二/十)○齊國夏衛石曼姑帥師圍
　　　戚(哀/三)○宋人伐鄭圍長葛(隠/五)○楚人伐宋圍緡
　　　(僖二/十六)○晉人圍郊(昭二/十三)○莒人伐我東鄙圍台
　　　(襄十/二)○齊人伐我北鄙圍成(襄十四○/襄十六)○齊侯
　　　伐我北鄙圍桃(襄十/七)○齊髙厚帥師伐我北鄙
　　　圍防(同/上)
　　公圍成(昭二十八/○定十一)○叔孫僑如帥師圍棘(成/三)○叔
　　　弓帥師圍費(昭十/三)○季孫斯仲孫何忌帥師圍
　　　鄆(定/六)○叔孫州仇仲孫何忌帥師圍郈(定/十)○叔
　　　孫州仇仲孫何忌帥師圍費(同/上)
　　(以上圍邑者十九㑹圍二外圍他邑四外圍我邑/四内自圍我邑七趙氏曰凡内自圍者皆叛邑)
　取
　　取根牟(宣/九)○取鄟(成/六)○取邿(襄十/三)○取鄆(昭/元)○取
　　　鄫(昭/四)○取闞(昭三/十二)○取濟西田(僖三/十一)○取汶陽
　　　田(成/二)○取邾田自漷水(襄十/九)○公敗宋師于管
　　　取郜取防(防/十)○公以楚師伐齊取穀(僖二/十六)○公
　　　伐邾取須句(僖二十二/○文七)○公伐邾取訾婁(僖三/十三)
　　　○公伐莒取向(宣/四)○公孫歸父帥師伐邾取繹
　　　(宣/十)○季孫斯叔孫州仇仲孫何忌伐邾取漷東
　　　田及沂西田(哀/二)
　　(以上内取者十七取國六取邑七取田四趙氏曰/凡内取之邑不繫國者本是魯邑魯為外國所奪)
　　(今取/之也)
　　莒人伐把取牟婁(隠/四)○宋人取長葛(隠/六)○徐人取
　　　舒(僖/三)○齊侯取鄆(昭二/十五)○齊人取濟西田(宣/元)○
　　　齊人取讙及闡(哀/八)○宋人蔡人衛人伐戴鄭伯
　　　伐取之(隠/十)○宋皇瑗帥師取鄭師于雍丘(哀/九)○
　　　衛罕達帥師取宋師于嵒(哀十/三)
　　(以上外取者六取國一取邑三取田二取師三附/見趙氏曰凡力得之曰取不是其専奪也或以師)
　　(威偪或招收而得皆為力得陸氏曰取/師義亦同取者悉俘虜之故不言敗)
　入(趙氏曰公羊謂入者得而不居澄按亦有滅/國而但書入者盖猶不絶其祀罪輕於滅也)
　　入杞(桓/二)○入邾(哀/七)○無駭帥師入極(隠/二)○公子遂
　　　帥師入杞(僖二/十七)○季孫宿帥師救台遂入鄆(襄/十)
　　　(二/)
　　(以上内入者五/入國四入邑一)
　　公及齊侯鄭伯入許(隠十/一)
　　(以上及入者一主兵者齊主謀者鄭而/公與其役故書公及若出於公之意然)
　　晉侯入曹(僖二/十八)○楚子入陳(宣十/一)○宋公入曹(哀/八)
　　　○齊侯遂伐曹入其郛(文十/五)○晉郤缺帥師伐
　　　蔡入蔡(同/上)○鄭公孫舍之帥師入陳(襄二/十五)○衛
　　　師入郕(隠/五)○莒人入向(隠/二)○宋人衛人入鄭(隠/十)
　　　○齊人鄭人入郕(同/上)○鄭人入滑(僖二/十二)○秦人
　　　入滑(僖三/十三)○秦人入鄀(文/五)○楚人入鄆(成/九)○邾
　　　人入鄅(昭十/八)○荆入蔡(莊十/四)○吳入州來(成/七)○
　　　吳入楚(定/四)○於越入吳(定五○/哀十三)○狄入衛(閔/二)
　　(以上外入者二十一入國二十入邑一/君入四臣入二師入一人入八國入六)
　滅(趙氏曰覆邦/絶祀曰滅)
　　滅項(僖十/七)
　　(以上内滅者一不出主/名者非重將重師也)
　　遂滅偪陽(襄/十)○遂滅賴(昭/四)
　　(以上遂滅者二/晉滅一楚滅一)
　　衛侯燬滅邢(僖二/十五)○楚子滅蕭(宣十/二)○齊侯滅萊
　　　(襄/六)○楚子滅胡(定十/四)○楚屈建帥師滅舒鳩(襄/二)
　　　(十/五)○晉荀吳帥師滅陸渾之戎(昭十/七)○蔡公孫
　　　姓帥師滅沈(定/四)○鄭游速帥師滅許(定/六)○楚公
　　　子結陳公孫佗人帥師滅頓(定十/四)○齊師滅譚
　　　(莊/十)○虞師晉師滅下陽(僖/二)○晉師滅赤狄潞氏
　　　(宣十/五)○楚師滅陳(昭/八)○楚師滅蔡(昭十/一)○齊人
　　　滅遂(莊十/三)○楚人滅弦(僖/五)○楚人滅黄(僖十/二)○
　　　楚人滅夔(僖二/十六)○楚人滅江(文/四)○楚人滅六(文/五)
　　　○楚人秦人巴人滅庸(文十/六)○楚人滅舒蓼(宣/八)
　　　○晉人滅赤狄甲氏及留吁(宣十/六)○楚人滅舒
　　　庸(成十/七)○莒人滅鄫(襄/六)○吳滅州來(昭十/三)○吳
　　　滅巢(昭二/十四)○吳滅徐(昭三/十)○狄滅温(僖/十)
　　(以上外滅者二十九君滅四臣/滅五師滅五人滅十一國滅四)
　降
　　郕降于齊師(莊/八)○齊人降鄣(莊三/十)
　　(以上降者二啖氏曰服從内/附曰降不言滅不絶祀也)
　遷
　　齊師遷紀郱鄑郚(莊/九)○宋人遷宿(莊/十)○齊人遷陽
　　　(閔/二)○邢遷于夷儀(僖/元)○衛遷于帝丘(僖三/十一)○許
　　　遷于葉(成十/五)○許遷于夷(昭/元)○許遷于白羽(昭/十)
　　　(八/)○許遷于容成(定/四)○蔡遷于州來(哀/二)
　　(以上遷者三自遷七附見啖氏曰遷者移其國於/國中而為附庸也趙氏曰徒而臣之曰遷某唯齊)
　　(遷紀三邑與/諸遷國不同)
　潰　亡
　　蔡潰(僖/四)○沈潰(文/三)○莒潰(成/九)○鄆潰(昭十/九)○梁亡
　　　(僖十/九)
　　(以上潰者四潰者其衆奔逃/分散四出也亡者一附見)
　獲　滅
　　晉秦戰于韓獲晉侯(僖十/五)○宋鄭戰于大棘獲宋
　　　華元(宣/二)○齊吳戰于艾陵獲齊國書(哀十/一)○鄭
　　　侵蔡獲蔡公子燮(襄/八)○公子友敗莒師獲莒挐
　　　(僖/元)○吳敗頓胡沈蔡陳許之師胡子髠沈子逞
　　　滅獲陳夏齧(昭二/十三)
　　(以上獲者六獲君一獲臣五君滅附啖氏曰君戰/而死曰滅言與國滅同也生擒曰獲大夫死生皆)
　　(曰/獲)
　以歸　以來
　　荆敗蔡以蔡侯獻舞歸(莊/十)○楚滅夔以夔子歸(僖/二)
　　　(十/六)○晉滅赤狄潞氏以潞子嬰兒歸(宣十/五)○鄭
　　　滅許以許男斯歸(定/六)○楚陳滅頓以頓子牂歸
　　　(定十/四)○楚滅胡以胡子豹歸(定十/五)○蔡滅沈以
　　　沈子嘉歸殺之(定/四)○楚滅蔡執蔡世子有以歸
　　　用之(昭十/一)○宋入曹以曹伯陽歸(哀/八)○公伐邾
　　　入邾以邾子益來(哀/七)○戎伐凡伯于楚丘以歸
　　　(隠/七)
　　(以上以歸者十敗其師而以君歸一滅其國而以/君歸六執其世子以歸一入其國而以君歸二以)
　　(歸魯者曰來以之歸者師敗國滅自欲免死而甘/心隨之唯蔡世子有書執者與楚鬬敵不勝而遭)
　　(擒獲也伐王臣而以歸者一附見又/執以歸者二見前人紀篇執例下)
　師(師者兵衆之稱按周官之制二千五百人為師一/分其師而益其四則為一萬二千五百人之軍五)
　　(分其師而損其四則為五百人之旅五旅為師五/師為軍軍師旅三名師在其中故舉中以該上下)
　　(而總名其軍旅之衆曰師所謂師者/非以周官之三千五百人而言也)
　　師及齊師圍郕(莊/八)○師救齊(僖十/八)○師次于郎(莊/八)
　　　○師次于成(莊三/十)○師還(莊/八)○我師敗績(莊/九)
　　(以上内師凡内師一命之人為將師少則伐國滅/國不出主名者是師衆則稱帥師及齊師圍郕師)
　　(救齊/者是)
　　衛師(隠五○桓十/三○成二)○宋師(隠十○桓十三○莊十/再○莊十一○僖元再)
　　　(○僖十八○僖二十三○僖二十八○宣二/○宣三○宣十○宣十二○襄二○襄十三)○
　　　鄭師(桓十二○成二○成/十六○襄二○哀九)○齊師(桓十三○桓/十七○莊元)
　　　(○莊三○莊五○莊八○莊九○莊十三再○/僖元再○僖十五○僖十八再○僖二十六○)
　　　(僖二十八○宣十三○成/二再○襄十八○哀十一)○燕師(桓十/三)○燕師
　　　(莊/十)○曹師(僖元再○/僖十五)○邾師(僖/元)○莒師(同/上)○虞
　　　師(僖/二)○晉師(僖二○宣元○宣十二○/宣十五○襄二○定八)○楚師
　　　(僖二十六○宣八○成二/○昭八○昭十一○定四)○秦師(僖二十八○/文二再○宣)
　　　(二/)○鄭棄其師(閔/二)○吳敗頓胡沈蔡陳許之師
　　　(昭一/十三)
　　(以上外師凡外師將卑師少則但稱某人將卑師/衆則稱某師然亦有君自將或三命再命之大夫)
　　(將而稱某師者盖汎指君大夫所將之/衆而言又與將卑師衆而稱某師者異)
　　無駭帥師(隠/二)○翬帥師(隠四○/隠十)○公子慶父帥師
　　　(莊/二)○公子友帥師(僖/元)○公孫兹帥師(僖/四)○公孫
　　　敖帥師(僖十/五)○公子遂帥師(僖二十七○/僖三十三)○公
　　　孫歸父帥師(宣/十)○季孫行父帥師(成/二)○臧孫許
　　　帥師(同/上)○叔孫僑如帥師(成二○成/三○成六)○公孫嬰
　　　齊帥師(成/二)○仲孫蔑帥師(成/六)○季孫宿帥師(襄/十)
　　　(二○襄/十五)○叔孫豹帥師(襄十五○/襄二十三)○仲孫速帥
　　　師(襄二/十)○仲孫羯帥師(襄二/十四)○叔弓帥師(昭元/○昭)
　　　(五○昭十/○昭十三)○季孫意如帥師(昭/十)○仲孫貜帥師
　　　(同/上)○季孫斯帥師(定六○定八○定十/二○哀二○哀三)○仲孫
　　　何忌帥師(定六○定八○定十一再○定十/二○哀元○哀二○哀三○哀六)○
　　　叔孫州仇帥師(定十再○哀/二○哀三再)
　　(以上内帥師二十三人凡三命再命之大夫將而/師衆則稱某帥師若師少則但稱某而不曰帥師)
　　(也魯隠公之時猶以再命之大夫帥師莊/公以後經所書帥師者皆三命之大夫矣)
　　晉郤缺帥師(文十五/○宣九)○趙盾帥師(宣/元)○趙穿帥師
　　　(同/上)○荀林父帥師(宣九○/宣十二)○欒書帥師(成六○/成八○)
　　　(成/九)○韓厥帥師(襄/元)○荀罃帥師(襄/三)○士匄帥師
　　　(襄十/九)○荀吳帥師(昭元○昭十/五○昭十七)○士鞅帥師(定/四)
　　　(○定五/○定八)○趙鞅帥師(定十○哀二再○哀/四○哀六○哀十)○魏
　　　曼多帥師(哀七○/哀十三)
　　宋華元帥師(定/二)○樂髠帥師(哀/三)○向巢帥師(哀/六)○
　　　皇瑗帥師(哀七○/哀九)
　　鄭公子歸生帥師(宣/二)○公子喜帥師(成十四/成十一)○公
　　　孫輒帥師(襄/十)○公孫舍之帥師(襄十一○/襄二十五)○公
　　　孫夏帥師(襄二/十五)○游速帥師(定/六)○罕達帥師(定/十)
　　　(五○哀二/○哀十三)○駟𢎞帥師(哀/七)
　　衛孫良夫帥師(成二/成六)○衛侯之弟黒背帥師(成/十)○
　　　北宫括帥師(成十/七)○石買帥師(襄十/七)○孫林父
　　　帥師(襄十/九)○孔圉帥師(定/四)○公孟彄帥師(定十/二○)
　　　(定十/三)○石曼姑帥師(哀/三)
　　楚公子嬰齊帥師(成六○成七○/成九○襄三)○公子壬夫帥
　　　師(襄/元)○公子貞帥師(襄七○襄八○襄十再/○襄十二○襄十四)○
　　　公子午帥師(襄十/八)○屈建帥師(襄二/十五)○薳罷帥
　　　師(昭/十)○公子棄疾帥師(昭十/一)○公子結帥師(定/十)
　　　(四○/哀十)○公子申帥師(哀十/三)
　　齊髙厚帥師(襄十/七)○崔杼帥師(襄二十四○/襄二十五)○髙
　　　偃帥師(昭十/二)○髙發帥師(昭十/九)○國夏帥師(定/七)
　　　(○定八/○哀三)○國書帥師(哀十/一再)
　　陳公孫佗人帥師(定十/四)
　　(以上外帥師四十八人晉十二宋四鄭八衛八楚/九齊六陳一計所書大夫帥師者凡七國皆三命)
　　(之大夫也唯衛侯之弟黒背非三命然以國君之/弟其屬之貴與三命大夫同故特書曰衛侯之弟)
　　公子遂如楚乞師(僖二/十六)○晉侯使郤錡來乞師(成/十)
　　　(三/)○晉侯使欒黶來乞師(成十/六)○晉侯使荀罃
　　　來乞師(成十/七)○晉侯使士魴來乞師(成十/八)
　　(以上内外乞師者五内一外四凡鄰國自有以師/相救援之禮魯欲藉彊楚之力以報齊卑屈其辭)
　　(以求之故曰乞其後晉厲公以霸主徵師於諸侯/而亦遣其臣乞師非禮也晉悼公初立尚仍其非)
　　(遄改/之矣)
　　(如師一見前賔禮篇如例下○來盟于師一見○/前盟例下○卒于師二見後凶禮篇卒例下)
　軍制
　　作三軍(襄十/七)○舍中軍(昭/五)
　　(周制萬二千五百人為一軍大國三軍次國二軍/小國一軍用衆之法無過家一人凡一成之地六)
　　(十四井出賦公田外有五百一十二夫是為一旅/之衆二十五成有二十五旅是為一軍之衆大國)
　　(之地百成除二十五成為大夫采邑等用其七十/五成之衆即三軍也魯地方百里其初封之時有)
　　(三軍後舍其一軍止有二軍作三軍者復舊制也/然其時三家専國非有意於復舊但借改作之名)
　　(而分公室之民為私家之民/爾分民既定則復舍中軍矣)
　　晉軍制(附/見)
　　(莊十晉武公三十八年王使虢公/六  命曲沃伯以一軍為晉侯)
　　(閔二晉獻公十六年晉侯作二軍/    公將上軍太子申生將下軍)
　　(僖二晉文公三年蒐/十七于被廬作三軍)
　　　　(中軍帥佐溱上軍帥佐偃下軍帥佐軫/郤榖  郤  狐毛  狐  欒枝  先)
　　(僖二/十八)　(先軫/)　　　　　　　　　　　(胥臣/)
　　　　　(作三行以禦狄晉有三軍又/作三行是僭天子六軍矣)
　　　　　(中行帥/荀林父)　(右行帥/屠擊)　　(左行帥/先蔑)　(三行不/見其佐)
　　(僖三/十一)　(蒐于清原作四軍以禦狄晉自知三軍三行之/僭故罷三行而更新上軍新下軍共為四軍)
　　　　(中軍/先軫)　(郤溱上軍/    狐毛)　(狐偃下軍/    欒枝)　　(胥臣/)
　　　　　　　　　(新上軍新軍將佐下軍四人餘不見/趙衰將        當有)
　　(文二晉襄公三年/    先且居趙衰)
　　(文六狐射姑趙盾/    趙盾狐射姑)　　　　　　　　　　　(蒐于夷/舍二軍)
　　(文七晉靈公元年/    趙盾  先克)　(箕鄭父荀林父/)　(先蔑/)　(先都/)
　　(文十/二)　(趙盾/)　(荀林父/)　(郤缺/)　(㬰駢/)　(欒盾/)　(胥甲父/)
　　(宣元/)　　　　　　　　　　　　　　(胥克/)
　　(宣八晉成公六年/    郤缺)　(士會/)
　　(宣十晉景公三年/二  荀林父先榖)　(士㑹/)　(郤克/)　(趙朔/)　(欒書/)
　　(宣三/十)　　　(士㑹/)　(郤克/)　(荀首/)
　　(宣十士㑹/六)　(郤克/)　(荀首/)　(荀庚/)
　　(宣十郤克/七)　(荀首/)　(荀庚/)
　　(成二/)　(郤克/)　(荀首/)　(荀庚/)　(士燮/)　(欒書/)
　　(成三/)　(中軍/郤克)　(荀佐/  首)　(上軍/荀庚)　(士佐/  燮)　(下軍/欒書)　(趙佐/  同)　(晉舊有/三軍今)
　　　　　(新中軍趙佐/韓厥    括)　(新上軍韓佐/鞏朔    穿)　(新下軍旃佐為増三軍/荀騅趙      六軍)
　　(成四/)　(欒書/)　(荀首/)
　　　　　(欒書/)　(荀首/)　(荀庚/)　(士燮/)　(郤錡/)　(趙同/)
　　　　　(新厥/韓)　(趙括/)　(鞏朔/)　(韓穿/)　(荀騅/)　(趙旃/)
　　(成十/三)　(晉厲公三年/欒書  荀庚)　(士燮/)　(郤錡/)　(韓厥/)　(荀罃/)
　　　　　(新中軍郤至/趙朔)
　　(成十/六)　(欒書/)　(士燮/)　(郤錡/)　(荀偃/)　(韓厥/)　(荀罃/)
　　　　　(新中軍郤佐/郤犫    至)　(新上軍罷/)　(新下軍罷/)
　　(成十/)　(韓厥/)　(知罃/)　(范匄/)　(荀偃/)　(韓起/)　(魏相/)
　　　　　(新魴/士)　(魏頡/)
　　(襄元/)　(晉悼公元年/韓厥  知罃)　(范匄/)　(荀偃/)　(韓起/)　(士魴/)
　　　　　(新頡/魏)　(趙武/)
　　(襄三/)　(韓厥/)　(知罃/)　(范匄/)　(荀偃/)　(韓起/)　(士魴/)
　　　　　(新武/趙)　(魏絳/)
　　(襄七知罃/)　(范匄/)　(荀偃/)　(韓起/)　(欒黶/)　(士魴/)
　　　　(新武/趙)　(魏絳/)
　　　　(荀偃/)　(范匄/)　(趙武/)　(韓起/)　(欒黶/)　(魏絳/)
　　　　(新軍無帥晉侯使其羣吏率/卒乗官屬以從於下軍佐)
　　(襄十中軍/四  荀偃)　(范佐/  匄)　(上軍/趙武)　(韓佐/  起)　(下軍/欒黶)　(魏佐/  絳)
　　　　(舍新軍/)
　　(襄十晉平公三年/八  荀偃  范匄)　(趙武/)　(韓起/)　(魏絳/)　(欒盈/)
　　(襄二士匄/十)　(趙武/)　(韓起/)　(魏絳/)
　　(襄二/十四)　　　　　　　　　　　　　(程鄭/)
　　(襄二趙武/十五)　(韓起/)　(魏絳/)
　　(昭二韓起/)　(趙成/)　(中行吳/)　(魏舒/)　(范鞅/)　(知盈/)
　　(昭九/)　　　　　　　　　　　　　(荀躒/)
　　(昭二晉頃公十二年/十八魏舒  范鞅)
　　(昭二/十九)　　　　　　　　　　　　(中行寅/)
　　(霸者壞先王之軍制肇於齊而甚於晉然齊之改/作務從簡便欲其功之易成而已其事非但不見)
　　(於經而且不載於傳惟外傳齊語中及之故治春/秋經者亦置而不論若晉則僭上威下彊大侈肆)
　　(非止如齊管仲之所為故今摭其變亂/軍制之大槩附于魯國軍制之末云)
　軍賦
　　初稅畆(宣十/五)○作丘甲(成/元)○用田賦(哀十/二)
　　(原軍賦出於井田井田之法十取其一宣公稅畝/自壊井田十一之法則賦民之財者非古矣成公)
　　(作丘甲則賦民之力者非古矣至/哀公用田賦而民財民力竭矣)
　軍事
　　大閲(桓/六)○治兵(莊/八)○公狩于郎(桓/四)○公及齊人狩
　　　于糕(莊/四)○西狩獲麟(哀十/四)○蒐于紅(昭/八)○大蒐
　　　于北蒲(昭十一○定十/三○定十四)○大蒐于昌間(昭二/十二)○
　　　焚咸丘(桓/七)○公觀魚于棠(隠/五)
　　(先王之時兵弭而不用然不忘武備每嵗四時之/田春蒐夏苗秋獮冬狩皆於農隙教民以習武事)
　　(故春蒐而教以振旅夏苗而教以茇舍秋獮而教/以治兵冬狩而教以大閲魯桓大閲魯莊治兵則)
　　(僭用天子教民習軍事之禮至若蒐狩諸侯雖得/為之然大蒐亦僭也狩郎焚咸丘於時固可而郎)
　　(咸丘皆非狩地狩榚則忘父讎而越境以狩故皆/譏觀魚者為游觀之樂非教習軍事也附見田狩)
　　(之後以/著其非)
　力役
　　齊師宋師曹師城邢(僖/元)
　　(以上外役者一城邢之役齊宋曹三/國之師城之也魯無與焉故曰外役)
　　諸侯城縁陵(僖十/四)○㑹于戚遂城虎牢(襄/二)○仲孫
　　　羯㑹晉荀盈齊髙止宋華定衛世叔儀鄭公孫
　　　段曹人莒人滕人薛人小邾人城把(襄二/十九)○仲
　　　孫何忌㑹晉韓不信齊髙張宋仲幾衛世叔申
　　　鄭國㕘曹人莒人薛人把人小邾人城成周(昭/三)
　　　(十/二)
　　(以上㑹役者四縁陵之城㑹鹹之諸侯也鹹之㑹/魯君㑹七國之君也虎牢之城因㑹戚而遂城之)
　　(也戚之㑹魯臣㑹九國之臣也把之城成/周之城則皆魯臣㑹十國之臣故曰㑹役)
　　城中丘(隠/七)○城郎(隠/九)○城沈丘(桓/五)○城向(桓/六)○城
　　　諸及防(莊二/十九)○城小穀(莊三/十二)○城楚丘(僖/二)○城
　　　郚(文/七)○城諸及鄆(文十/二)○城平陽(宣/八)○城鄆(成/四)
　　　○城中城(成九○/定六)○城費(襄/七)○城防(襄十/三)○城
　　　成郛(襄十/五)○城西郛(襄十九/○哀四)○城武城(襄十/九)○
　　　城莒父及霄(定十/四)○城漆(定十/五)○城啟陽(哀/三)○
　　　城毗(哀/五)○城邾瑕(哀/六)○築郿(莊二/十八)○築臺于郎
　　　(莊三/十一)○築臺于薛(同/上)○築臺于秦(同/上)○築鹿囿
　　　(成十/八)○築郎囿(昭/九)○築蛇淵囿(定十/二)○築王姬
　　　之館(莊/元)○浚洙(莊/九)○墮郈(定十/二)○墮費(同/上)○新
　　　延廐(莊二/十九)○新作南門(僖二/十)○新作雉門及兩
　　　觀(定/二)○毁泉臺(文十/六)
　　(以上内役者二十九城二十四築八浚一墮二新/一新作二毁一皆魯自用其民力也故曰内役凡)
　　(君之資於民者資其力也民之報於君者報其力/也故無事則資其力而用之於農以足食生財有)
　　(事則資其力而用之於兵以敵愾禦侮非農非兵/而勞民之力必以其時以其禮而不敢妄興不得)
　　(已而役之亦必節其力而不盡也/春秋凡力役之事必書重民力也)
　
　
　
　
　
　春秋纂言總例卷五
欽定四庫全書
　春秋纂言總例卷六　　　　元　吳澄　撰
　　　凶禮
　崩
　　天王崩(平王也魯/隠三年)　　不書𦵏
　　天王崩(桓王也魯/桓十五年)　　𦵏桓王(莊三年七年始/𦵏或云改𦵏也)
　　　(莊王魯莊十二年崩/  不書)
　　　(僖王魯莊十七年崩/  不書)
　　天王崩(恵王也魯/僖八年)　　不書𦵏
　　天王崩(襄王也魯/文八年)　　𦵏襄王(文九年/)
　　　(頃王魯文十四年崩/  不書)
　　天王崩(匡王也魯/宣二年)　　𦵏匡王(宣三年葬/三月而)
　　天王崩(定王也魯/成五年)　　不書𦵏
　　天王崩(簡王也魯/襄元年)　　𦵏簡王(襄二年葬/五月而)
　　天王崩(靈王也魯襄/二十八年)　不書𦵏
　　天王崩(景王也魯昭/二十二年)　𦵏景王(同上年𦵏/三月而)
　　　王子猛卒(悼王也未踰年故不稱天/王不曰崩魯昭二十二年)
　　(春秋十三王敬王崩在春秋後其十二王書崩者/九不書崩者三九王之崩書𦵏者五不書𦵏者四)
　　(趙氏曰王崩三不書王室不告魯不赴也王室無/人諸侯不臣也啖氏曰天王之𦵏魯㑹則書不書)
　　(者皆不㑹也王猛未踰年之王卒特加子字澄按/經書王子有以氏書者王子虎是也有以屬書者)
　　(王子朝是也王子猛之書則非以其氏非以其屬/盖天子諸侯之嗣位而未踰年者稱子于上加王)
　　(字者表其為天王未踰年之子/以别於諸侯未踰年之子也)
　薨
　　公薨(隠公也/十一)　　　　不書𦵏
　　公薨于齊(桓公也/十八)　　𦵏我君桓公(同上年葬/九月乃)
　　公薨于路寢(莊公也/三十三)　𦵏我君莊公(閔元月乃葬/十一)
　　　子般卒(莊公長子/)
　　公薨(閔公也/二)　　　　不書𦵏
　　公薨于小寢(僖公也/三十三)　𦵏我君僖公(文元/)
　　公薨于臺下(文公也/十八)　𦵏我君文公(同上年/)
　　　子卒(文公嫡子/)
　　公薨于路寢(宣公也/十八)　𦵏我君宣公(成元/)
　　公薨于路寢(成公也/十八)　𦵏我君成公(同上年/)
　　公薨于楚宫(襄公也/三十一)　𦵏我君襄公(同上年/)
　　　子野卒(襄公長子/)
　　公薨于乾侯(昭公也/三十二)　𦵏我君昭公(定元乃葬/八月)
　　公薨于髙寢(定公也/十五)　𦵏我君定公(同上年/)
　　(魯君之薨十一未成君而卒者三附見公薨而𦵏/者九不𦵏者二啖氏曰公薨必書其所詳内事重)
　　(凶變也若遇弑則不地公葬皆書惟隠公閔公不/書者言賊不討如不𦵏然也未踰年君不書薨而)
　　(曰卒未成君也先君未𦵏則名既𦵏則不/名未踰年不書葬無子不列序於廟也)
　　夫人子氏薨(隠公夫人也謂隠/母桓母者非)
　　夫人姜氏薨(桓公夫人文姜莊/公母也莊二十一)
　　　　　　　　　　　𦵏我小君文姜(莊二十二/七月乃𦵏)
　　夫人姜氏薨于夷(莊公夫人哀/姜也僖元)
　　　　　　　　　　　𦵏我小君哀姜(僖二○十一/月乃葬)
　　夫人姜氏薨(僖公夫人聲姜文/公母也文十六)
　　　　　　　　　　　𦵏我小君聲姜(文十七葬/九月乃)
　　夫人姜氏薨(宣公夫人穆姜/成公母也襄九)
　　　　　　　　　　　葬我小君穆姜(同上年𦵏/四月而)
　　夫人姜氏薨(成公夫人齊/姜也襄二)
　　　　　　　　　　　葬我小君齊姜(同上年葬/三月而)
　　　孟子卒(昭公夫人/也哀十二)
　　　姒氏卒(定公夫人定姒哀/公母也定十五)
　　　　　　　　　　　𦵏定姒(同上年葬/三月而)
　　(夫人之尊與君同故薨𦵏一如君禮昭夫人以吳/女同姓不可書夫人姬氏卒故從其生時隠諱之)
　　(稱而曰孟子卒無諡不列於廟故亦不書𦵏定夫/人不書薨不書𦵏小君哀未成君而魯臣不以夫)
　　(人之禮喪/其君母也)
　　夫人風氏薨(莊公妾僖公/母也文四)
　　　　　　　　　　　葬我小君成風(文四葬/五月)
　　夫人嬴氏薨(文公妾宣公/母也宣公)
　　　　　　　　　　　𦵏我小君敬嬴(同上年/四月𦵏)
　　夫人姒氏薨(成公妾襄公/母也襄四)
　　　　　　　　　　　𦵏我小君定姒(同上年𦵏/踰月而)
　　夫人歸氏薨(襄公妾昭公/母也昭十一)
　　　　　　　　　　　𦵏我小君齊歸(同上年/四月葬)
　　(妾母借用夫人禮者四書薨書𦵏並與嫡夫人無/别啖氏曰成風之後妾母皆僭用夫人禮故亦書)
　　(薨以著其非諸侯不二嫡桓公母仲子猶别築宫/不列於廟自文公𦵏成風之後乃有二夫人祔廟)
　　(非禮也澄謂僖宣襄昭四妾母羣臣皆逢君之意/而尊其母及至定哀之際君弱臣彊嗣君之母先)
　　(君之嫡夫人也乃敢蔑視其君/而卑其母焉甚矣魯道之衰也)
　卒
　　宋(穆公和七年春秋始/)
　　宋公和卒(穆公也/隠二)　　𦵏宋穆公(同上/)
　　　(殤公與夷/  桓二弑)
　　宋公馮卒(莊公也/莊二)　　　𦵏宋莊公(莊三/)
　　　(閔公十一弑/  莊)
　　宋公御説卒(桓公也/僖九)
　　宋公兹父卒(襄公也二/僖二十)
　　宋公王臣卒(成公也/文七)
　　　(昭公杵臼弑/  文十六)
　　宋公鮑卒(文公也/成二)　　　葬宋文公(成三/)
　　宋公固卒(共公也/成十四)　　葬宋共公(同上/)
　　宋公成卒(平公也/昭十)　　葬宋平公(昭十一/)
　　宋公佐卒于曲棘(元公也五/昭二十)
　　　　　　　　　　　葬宋元公(昭二/十六)
　　　(景公頭曼三十六年春秋終宋/  之君書卒者九書𦵏者六)
　　衛(桓公完十三年春秋始/)
　　　(桓公完弑/  隠四)　　　　𦵏衛桓公(隠五賊討𦵏/十五月乃)
　　衛侯晉卒(宣公也/桓十二)　　𦵏衛宣公(桓十三/)
　　衛侯朔卒(恵公也五/莊二十)
　　　(懿公赤狄所滅/  閔二)
　　衛侯燬卒(文公也五/僖二十)　葬衛文公(同上/)
　　衛侯鄭卒(成公也/宣九)
　　衛侯速卒(穆公也/成二)　　葬衛穆公(成三/)
　　衛侯臧卒(定公也/成十四)　　葬衛定公(成十五/)
　　衛侯衎卒(獻公也九/襄二十)　葬衛獻公(同上/)
　　衛侯惡卒(襄公也/昭七)　　𦵏衛襄公(同上/)
　　衛侯元卒(靈公也/哀二)　𦵏衛靈公(同上/)
　　　(出公輒十二年春秋終衛之君書卒/  者九書𦵏者七弑而書𦵏者一)
　　蔡(宣公考父二十八年春秋始/)
　　蔡侯考父卒(宣公也/隠八)　𦵏蔡宣公(同上/)
　　蔡侯封人卒(桓侯也/桓十七)　𦵏蔡桓侯(同上/)
　　　(哀公獻舞卒于楚/  莊十九)
　　蔡侯肸卒(穆公也/僖十四)
　　　(莊公甲午卒/  文十五)
　　蔡侯申卒(文公也/宣十七)　　葬蔡文公(同上/)
　　　(景公固十弑/  襄三)　　　𦵏蔡景公(襄三十/)
　　　(靈公般一楚殺之/  昭十)　葬蔡靈公(昭十三二十一/月國復乃𦵏)
　　蔡侯廬卒(平公也/昭二十)　　葬蔡平公(昭二十/)
　　蔡侯東國卒于楚(悼公也三/昭二十)
　　　(昭公申盜殺/  哀四)　　　𦵏蔡昭公(哀四月乃𦵏/十一)
　　　(成公朔十年春秋終蔡之君書卒者/  六書𦵏者四弑殺而書𦵏者三)
　　陳(桓公鮑二十三年春秋始/)
　　陳侯鮑卒(桓公也/桓五)　　𦵏陳桓公(同上/)
　　陳侯躍卒(厲公也/桓十二)
　　陳侯林卒(莊公也/莊元)　　葬陳莊公(莊二/)
　　陳侯杵臼卒(宣公也/僖十二)　𦵏陳宣公(僖十三/)
　　陳侯欵卒(穆公也八/僖二十)
　　陳侯朔卒(共公也/文十三)
　　　(靈公平國/  宣十弑)　　　　𦵏陳靈公(宣十二賊討國/復二十一月葬)
　　陳侯午卒(成公也/襄四)　　葬陳成公(同上/)
　　陳侯溺卒(哀公也/昭八)　　葬陳哀公(同上國滅/七月乃葬)
　　陳侯吳卒(恵公也/定四)　　𦵏陳恵公(同上/)
　　陳侯栁卒(懷公也/定八)　　𦵏陳懷公(同上/)
　　　(閔公越二十一年春秋終陳之君書/  卒者十書𦵏者七弑而書𦵏者一)
　　齊(僖公禄父九年春秋始/)
　　齊侯禄父卒(僖公也/桓十四)　葬齊僖公(桓十四/)
　　　(襄公諸兒/  莊八弑)　　　葬齊襄公(莊九乃葬/九月)
　　齊侯小白卒(桓公也/僖十七)　𦵏齊桓公(僖十八葬/九月乃)
　　齊侯昭卒(孝公也七/僖二十)　𦵏齊孝公(同上/)
　　齊侯潘卒(昭公也/文十四)
　　　(懿公商人弑/  文十八)
　　齊侯元卒(恵公也/宣十)　　𦵏齊恵公(同上/)
　　齊侯無野卒(頃公也/成九)　𦵏齊頃公(同上/)
　　齊侯環卒(靈公也/襄十九)　　葬齊靈公(同上/)
　　　(莊公光十五弑/  襄二)
　　齊侯杵臼卒(景公也/哀五)　葬齊景公(同上/)
　　　(孺子荼弑/  哀六)
　　齊侯陽生卒(悼公也/哀十)　葬齊悼公(同上/)
　　　(簡公壬四年春秋終齊之君書卒/  者九書葬者八弒而書𦵏者一)
　　晉(鄂侯郗二年春秋始/)
　　　(哀侯光/小子侯)
　　　(侯緡稱/武公)
　　晉侯佹諸卒(獻公也/僖九)
　　晉侯夷吾卒(恵公也四/僖二十)
　　晉侯重耳卒(文公也二/僖三十)葬晉文公(僖三十三/)
　　晉侯驩卒(襄公也/文六)　　葬晉襄公(同上/)
　　　(靈公夷皋/  宣二弑)
　　晉侯黒臀卒于扈(成公也/宣九)
　　晉侯獳卒(景公也/成十)
　　　(厲公州蒲/  成十八)
　　晉侯周卒(悼公也/襄十四)　　葬晉悼公(襄十六/)
　　晉侯彪卒(平公也/昭十)　　葬晉平公(同上/)
　　晉侯夷卒(昭公也/昭十六)　　葬晉昭公(同上/)
　　晉侯去疾卒(頃公也/昭三十)　𦵏晉頃公(同上/)
　　　(定公午三十一年春秋終晉/  之君書卒者十書葬者六)
　　曹(桓公終生三十四年春秋始/)
　　曹伯終生卒(桓公也/桓十)　𦵏曹桓公(同上/)
　　曹伯射姑卒(莊公也三/莊二十)葬曹莊公(莊二十四/)
　　　(僖公赤十二卒不書/  莊二)
　　曹伯班卒(昭公也/僖七)　　葬曹昭公(同上/)
　　曹伯襄卒(共公也/文九)　　𦵏曹共公(同上/)
　　曹伯夀卒(文公也/宣十四)　　𦵏曹文公(同上/)
　　曹伯廬卒于師(宣公也/成十三)𦵏曹宣公(同上/)
　　曹伯負芻卒于師(成公也/襄十八)
　　　　　　　　　　　𦵏曹成公(襄十九/)
　　曹伯滕卒(武公也/昭十四)　　葬曹武公(同上/)
　　曹伯須卒(平公也/昭十八)　　葬曹平公(同上/)
　　曹伯午卒(悼公也七/昭二十)　葬曹悼公(昭二十八/)
　　　(聲公野十二/  昭三)　(不書/)
　　　(隠公甬/  定四)　(不書/)
　　曹伯露卒(靖公也/定八)　　葬曹靖公(同上/)
　　　(伯陽魯哀八年國亡曹之君/  書卒者十一書葬亦十一)
　　鄭(莊公寤生二十二年春秋始/)
　　鄭伯寤生卒(莊生也/桓十一)　葬鄭莊公(同上/)
　　鄭伯突卒(厲公也/莊二十)　　葬鄭厲公(同上/)
　　鄭伯捷卒(文公也二/僖二十)
　　鄭伯蘭卒(穆公也/宣三)　　葬鄭穆公(同上/)
　　　(靈公夷弑/  宣四)
　　鄭伯堅卒(襄公也/成四)　　葬鄭襄公(同上/)
　　鄭伯費卒(悼公也/成六)
　　鄭伯睔卒(成公也/襄二)
　　鄭伯髠頑卒于鄵(僖公也/襄七)
　　　　　　　　　　　葬鄭僖公(襄八/)
　　鄭伯嘉卒(簡公也/昭十二)　　葬鄭簡公
　　鄭伯蠆卒(獻公也/定九)　　葬鄭獻公(同上/)
　　　(聲公勝二十年春秋終鄭之/  君書卒者十書葬者七)
　　秦(文公四十二年春秋始/)
　　　(寧公/出子)
　　　(武公/徳公)
　　　(宣公/成公)
　　　(穆公任好/)
　　秦伯罃卒(康公也/文十八)
　　秦伯稻卒(共公也/宣四)
　　秦伯卒(桓公榮也/成十四)
　　秦伯卒(景公厚也/昭四)　　葬秦景公(昭六/)
　　秦伯卒(哀公也/定九)　　　𦵏秦哀公(同上/)
　　秦伯卒(恵公也/哀三)　　　葬秦恵公(哀四/)
　　　(悼公十一年春秋終秦之/  君書卒者六書葬者三)
　　杞(武公二十九年春秋始/)
　　　(靖公/共公)
　　　(恵公/)
　　杞子卒(成公也三/僖二十)
　　杞伯姑容卒(桓公也/襄六)　葬杞桓公(同上/)
　　杞伯匄卒(孝公也三/襄二十)　葬杞孝公(同上/)
　　杞伯益姑卒(文公也/昭六)　葬杞文公(同上/)
　　杞伯郁釐卒(平公也四/昭二十)𦵏杞平公(同上/)
　　杞伯成卒于㑹(悼公也/定四)𦵏杞悼公(同上/)
　　杞伯過卒(僖公也/哀八)　　葬杞僖公
　　　(閔公維六年春秋終杞之/  君書卒者七書葬者六)
　　楚(武王熊通十九年春秋始/)
　　　(文王熊貲/堵敖熊囏)
　　　(成王頵弑/  文元)
　　　(穆王商臣/)
　　楚子旅卒(莊王也/宣十八)
　　楚子審卒(共王也/襄十三)
　　楚子昭卒(康王也八/襄二十)
　　楚子麇卒(郟敖也/昭元)
　　　(靈王䖍三弑/  昭十)
　　楚子居卒(平王也六/昭二十)
　　楚子軫卒(昭王也/哀六)
　　　(恵王章八年春秋終楚之君書卒者六不書葬/  者葬必舉號楚僭王號以避僭故削而不書)
　　吳(夀夢始書卒/)
　　吳子乗卒(夀夢也/襄十二)
　　吳子遏伐楚門于巢卒(諸樊也五/襄二十)
　　　(餘祭二十九弑/  襄)
　　吳子夷末卒(昭十五/)
　　　(僚昭二十七弑/)
　　吳子光卒(闔閭也/定十四)
　　　(夫差十五年春秋終吴之君書卒者四吳亦僭/  稱王又未能用夏禮變蠻俗其死無諡故不)
　　　　(可書/𦵏)
　　滕
　　滕侯卒(隠七/)
　　滕子卒(宣九/)
　　滕子卒(成十六/)
　　滕子原卒(成公也/昭三)　　葬滕成公(同上/)
　　滕子寧卒(悼公也八/昭二十)　葬滕悼公(同上/)
　　滕子結卒(頃公也/哀四)　　葬滕頃公(同上/)
　　滕子虞母卒(隠公也/哀十一)　葬滕隠公(同上/)
　　　(滕之君書卒者/  七書葬者四)
　　薛
　　薛伯卒(莊三十一/)
　　薛伯穀卒(獻公也一/昭三十)　葬薛獻公(同上/)
　　薛伯定卒(襄公也/定十二)　　葬薛襄公(同上/)
　　薛伯夷卒(恵公也/哀十)　　葬薛恵公(同上/)
　　　(薛之君書卒者/  四書葬者三)
　　邾
　　邾子克卒(莊十六/)
　　邾子瑣卒(莊二十八/)
　　邾子蘧蒢卒(文十三/)
　　邾子貜且卒(成十七/)
　　邾子牼卒(襄十七/)
　　邾子華卒(悼公也/昭元)　　葬邾悼公(同上/)
　　邾子穿卒(莊公也/定三)　　葬邾莊公(同上/)
　　　(邾之君書卒者/  七書葬者二)
　　莒
　　莒子朱卒(成十四/)
　　莒子去疾卒(昭十四/)
　　　(莒之君書卒者二莒棄/周禮死無諡故不書葬)
　　許
　　許男新臣卒(穆公也/僖四)　葬許穆公(同上/)
　　許男業卒(僖公也/文五)　　葬許僖公(文六/)
　　許男錫我卒(昭公也/宣十七)　葬許昭公(同上/)
　　許男寗卒于楚(靈公也八/襄二十)
　　　　　　　　　　　葬許靈公(同上/)
　　　(悼公買九弒/  昭十)　　　葬許悼公(同上/)
　　許男成卒(元公也/哀十三)　　葬許元公(同上/)
　　　(許之君書卒者五書𦵏者/  亦五弑而書葬者一)
　　宿
　　宿男卒(隠八/)
　　　(宿之君書卒者一宿㣲國服從於宋故隠元年/  魯宋盟於其國至八年而告喪於魯以後經)
　　　　(不再書盖莊十年宋人遷宿自/是為宋私屬不復列於諸侯矣)
　　(以上書諸侯之卒者十八國禮云天子曰崩諸侯/曰薨大夫曰卒諸侯國君之薨但書曰卒何也春)
　　(秋魯史臣薨者我君之有凶變也臣子愛敬於君/所不願聞故諱辟其名而於他國君薨俾降從大)
　　(夫但書曰卒也鄰國生則有朝㑹相見聘問徃來/之禮死則在彼告終稱嗣而在此往弔其喪往㑹)
　　(其𦵏也凡經不書卒由彼不訃不書葬由此/不㑹也亦或有因他故者而大槩不出乎是)
　　尹氏卒(尹邑不稱名者盖天王崩為諸侯之主凡/天子諸侯之大夫有當書名者無君在上)
　　　(則例皆不/名隠三)
　　王子虎卒(陸氏曰無采地但言王子澄按虎即僖/二十九年盟于翟泉之王人也王朝一)
　　　(命之下士故不稱名而稱人至文三年又八年/矣疑已升為三命之上士故書氏名而亦有諡)
　　　(諡為文公也或謂王子非氏但以其屬之/貴而書則不當書卒亦不當有諡也文三)
　　劉卷卒(趙氏曰畿内諸侯不同列國故不言劉子/卷卒澄按劉者邑其爵為子卒不稱爵而)
　　　(稱名盖畿内之國厭於王故以邑配/名與三命之氏配名者畧等也定四)
　　　　　　　　　　𦵏劉文公(同上年趙氏曰天/子畿内諸侯列國)
　　　(不當與行交往之禮/今㑹其𦵏非禮也)
　　(以上書王臣之卒者三趙氏曰王臣無外交之禮/死而赴告非禮也故書以譏澄按三王臣三書卒)
　　(各一/例)
　　公子益師卒(隠元/)○無駭卒(公子某字展者/之孫也隠八)○挾
　　　卒(隠九/)
　　　(三臣之族世未詳益師隠公先君之命卿無駭/挾未三命非卿也書卒者盖隠公攝立謙讓不)
　　　(自命卿而以再命之大夫攝卿無駭再命稱名/而官司空且帥師是居卿位行卿事矣挾疑亦)
　　　(是大夫攝卿故並書卒至桓莊之時若柔若溺/雖㑹盟㑹伐而不書卒再命之大夫非卿故也)
　　　(益師無駭挾三人之外有四族六氏其世可考/譜以明之與隠桓兄弟者為一世莊二閔僖三)
　　　(文四宣五成六襄七昭定/八哀九十二公凡九世云)
　　公子彄卒(僖伯也孝公/之子隠五)○(公孫達辰伯也/彄之子一世)○臧孫
　　　辰卒(文仲也彄之孫達/之子二世文十)○臧孫許卒(宣叔也辰/之子三世)
　　　(成/四)○(臧孫紇武仲也/許之子四世)
　　　(孝公之族一氏/書卒者三)
　　(公子慶父共仲也/桓公之子二世)○公孫敖卒于齊(穆伯也慶父/之子三世文)
　　　(十/四)○(仲孫穀文伯也/敖之子四世)○仲孫蔑卒(獻子也穀之/子五世襄十)
　　　(九/)○仲孫速卒(莊子也蔑之子/六世襄二十二)○仲孫羯卒(孝/伯)
　　　(也速之子七/世襄三十一)○仲孫貜卒(僖子也羯之子/八世昭二十四)○(仲/孫)
　　　(何忌懿子也/貜之子九世)○(仲孫彘武伯也/何忌之子十世)
　　公子牙卒(僖叔也桓公之/子二世莊三十)○公孫兹卒(戴伯也牙/之子三世)
　　　(僖十/六)○叔孫得臣卒(莊叔也兹之/子四世宣五)○叔孫豹卒
　　　(穆子也得臣之/子五世昭四)○叔孫婼卒(昭子也豹之子/六世昭二十五)○
　　　叔孫不敢卒(成子也婼之/子七世定五)○(叔孫州仇武叔也/不敢之子八世)
　　　○(叔孫舒文子也/州仇之子九世)
　　公子季友卒(成季也桓公之/子二世僖十六)○(公孫無逸季/友之子三世)○季
　　　孫行父卒(文子也季友之孫無/逸之子四世襄四)○季孫宿卒(武/子)
　　　(也行父之子/五世昭七)○(季孫紇悼子也/宿之子六世)○季孫意如卒
　　　(平子也紇之/子七世定四)○季孫斯卒(桓子也意如之/子八世哀二)○(季/孫)
　　　(肥康子也斯/之子九世)
　　　(桓公之族三氏書卒者十六仲/孫氏五叔孫氏六季孫氏四)
　　公子仲遂卒于垂(襄仲也莊公之/子三世宣八)○(公孫歸父仲/遂之子四世)
　　　○仲嬰齊卒(歸父弟為兄後/四世成十四)
　　　(莊公之族一氏/書卒者二)
　　公弟叔肸卒(恵伯也文公之/子四世宣十七)○公孫嬰齊卒于貍
　　　脤(聲伯也叔肸之/子六世成十七)○叔老卒(齊子也嬰齊之子/七世襄二十二)
　　　○叔弓卒(敬子也老之子/八世昭十四)○叔輒卒(弓之子九/世昭二十)
　　　　○叔鞅卒(弓之子九世/昭二十三)○叔詣卒(輒之子十/世昭二十)
　　　(九/)○(叔還詣之/子十一世)○(叔青還之/子十二世)
　　　(文公之族一氏/書卒者七)
　　(以上書魯臣之卒者三十一人趙氏曰卿不書葬/降於君也魯卿凡四十三人書族而不書卒者五)
　　(公子慶父公子翬單伯公子結叔彭生也啖氏曰/柔弱不書卒非命卿也公孫歸父叔孫僑如不書)
　　(卒出奔故也仲孫何忌叔孫州仇叔還/獲麟時卒也餘三十一人並書卒)
　
　
　
　
　
　
　
　
　　齊王姬卒(莊/二)
　　(以上書王女之卒者一穀梁傳曰為之主者卒之/啖氏曰魯主昬公為之服故書卒不書者不為之)
　　(服也澄按禮記云齊告王姬之喪魯莊公為之大/功詳記文之意則禮經本無為王姬服之禮莊公)
　　(因齊之來告喪特為之服姊妹/之服以媚齊也故書以譏其非)
　　紀伯姬卒(莊/四)　　　　齊侯葬紀伯姬(同上/)
　　紀叔姬卒(莊二/十九)　　　葬紀叔姬(莊三/十)
　　伯姬卒(僖/九)
　　鄫季姬卒(僖十/六)
　　子叔姬卒(文十/二)
　　杞叔姬卒(成/八)
　　宋伯姬卒(襄三/十)　　　𦵏宋共姬(同上/)
　　(以上書魯女之卒者七書𦵏者三啖氏曰内女之/𦵏不書書者皆非常也澄按内女之卒其書者亦)
　　(皆非常啖氏但以為嫁為諸侯之夫人尊/同則公為之服故書考經意盖有未然者)
　葬
　　(各已附見于/崩薨卒之下)
　含襚賵賻
　　(王使榮叔歸含且賵天王使宰咺來歸恵公仲子/之賵秦人來歸僖公成風之襚武氏子來求賻並)
　　(已見前人紀篇天王下賔/禮篇來例之末今不重出)
　奔喪㑹葬
　　邾子來奔喪(定十/五)
　　滕子來㑹𦵏(襄三十一/○定十五)
　　(王使叔服來㑹𦵏王使召伯來㑹葬已見人/紀篇天王下賔禮篇來例之末今不重出)
　
　春秋纂言總例卷六
欽定四庫全書
　春秋纂言總例卷七　　　　元　吳澄　撰
　　　吉禮
　郊
　　四月三卜郊不從乃免牲(襄/七)
　　四月四卜郊不從乃免牲(僖三/十一)
　　四月四卜郊不從乃不郊(襄十/一)
　　四月四卜郊不從乃不郊(成/十)
　　正月郊牛之口傷改卜牛牛死乃不郊(宣/三)
　　正月鼷䑕食郊牛角改卜牛鼷䑕又食其角乃免
　　　牛不郊(成/七)
　　正月鼷䑕食郊牛牛死改卜牛四月辛亥郊(定十/四)
　　正月鼷䑕食郊牛角改卜牛四月辛巳郊(哀/元)
　　九月辛丑用郊(成十/七)
　　(經書天神之祀此其一趙氏曰郊者天子所以事不/上帝也魯曷為有之成王尊周公故錫天子之禮)
　　(於日至避王室也卜用夏正於農耕之始也啖氏/曰天子以冬至祭上帝又以夏之孟春祈榖於上)
　　(帝謂之郊魯以周公之故得以孟春祈穀於郊郊/皆用辛二月卜三月上辛不吉則卜中辛又不吉)
　　(則卜下辛陸氏曰卜三旬皆不吉則不郊凡牲必/養二牲一以祀上帝一以祀后稷帝牛有變則改)
　　(卜稷牛以代之而别以他牛為稷牛者卜稷牛不/吉及稷牛又死亦皆不郊凡不郊皆卜免牲卜免)
　　(牲吉則免之不吉則但不郊而已不敢免繫牲待/明年元牲時不用未成牲曰卜牲傷者亦曰牛澄)
　　(按經之書郊者九龜違者四牛災者四非時大不/敬者一□魯郊雖僭然行之已久視為常事故亦)
　　(不書惟卜之不從牛之有變及時之大異於常而/後書因以見其僭郊之非禮也三卜不從而不郊)
　　(正也三不吉而至四卜四不吉而乃免牲瀆甚矣/牛災洊作亦可見魯郊之僭鬼神亦弗之與也四)
　　(月之郊固為不時然猶是夏時之春也九月則孟/秋建申之月豈郊之時乎不卜日不卜牲而彊用)
　　(其禮焉故特書曰用非/時之甚不敬之大也)
　雩
　　大雩(二/十)
　　　(七月上辛大雩一季辛大雩附趙氏曰季/  辛不言大從上文可知也昭二十五)
　　　(八月大雩四○僖十一○襄二/  十八○昭三○昭二十四)
　　　(九月大雩七○僖十三○襄八○襄十/  七○昭六○昭十六○定元○定七)
　　　(秋大雩七○桓三○成三○襄五○/  襄十六○昭八○定七○定十二)
　　　(冬大雩一/  ○成七)
　　(經書天神之祀此其二雩祀為祈澤設諸侯雩于/境内山川則祭地示也唯天子雩于上帝者為祀)
　　(天神魯郊既僭王禮故其雩祀亦僭王禮經特書/曰大雩以表其為天子祀上帝之雩而非諸侯祭)
　　(山川之雩也左傳謂龍見而雩過則書龍見者孟/夏建已之月經無書六月雩者盖得禮則不書七)
　　(月八月九月則皆過時故書也書秋者史失其月/然不出乎七八九之三月書冬則建酉之月穀已)
　　(成熟尤為非時也魯有舞雩壇盖祀帝于壇如郊/焉而用盛樂歌舞於壇上故名其壇為舞雩而日)
　　(亦如郊之用辛也月令大雩/帝在仲夏彼盖秦禮與古異)
　社
　　日食鼓用牲于社(莊二十五○莊/三十○文十五)
　　大水鼓用牲于社于門(莊二/十五)
　　(經書地示之祭此其一社者祭地示也其祭存常/祭其日有常日其事為常事故皆不書經所書社)
　　(凡四非為社書也以遭日食大水之/變而乃用牲于社為非禮故書爾)
　望
　　乃免牲猶三望(僖三/十一)
　　乃不郊猶三望(宣/三)
　　乃免牛不郊猶三望(成/七)
　　(經書地示之祭此其二望者望祭山川也天子祭/四望謂望東西南北四方之山川而祭之毎郊祀)
　　(上帝必望祭山川天子郊禮舉則祭四望魯諸侯/也以成王之賜雖許用王禮然郊祀不得用冬至)
　　(而但得為孟春之郊郊後不得祭四望而闕其一/方但祭三望皆殺於王禮也望祭在郊祀之後因)
　　(郊而望也郊禮既廢則望禮可以不舉魯既不郊/而猶三望故書以譏其非傳云猶者可以已之辭)
　　(也又云不郊/亦無望可也)
　禘
　　禘于太廟(禘者廟享之大禮自昔帝王之興推其/基業功德之所起者為太祖太祖居第)
　　　(一廟曰太廟其尊蔑以加矣猶以報本反始之/意為未足又推太祖之所自出追享于太祖之)
　　　(廟而太祖降居子孫之位以配食是之謂禘后/稷為周太祖后稷出自帝嚳故禘嚳於太祖后)
　　　(稷之廟而以后稷配嚳也成王賜魯得禘則以/文王為周公所自出故禘文王於太祖周公之)
　　　(廟而以周公配文王也逸禮有禘/于太廟禮今篇名存而其禮亡)用致夫人(禘/于)
　　　(太廟之禮雖大然經不書所以書者因用致夫/人之非禮而書也用致夫人義見經註此不重)
　　　(釋僖/八)○吉禘于莊公(夫禘者追享無廟之上世/位于太廟之尊位而本廟)
　　　(之正主降居卑位以配食也此乃享新祔之莊/公于其廟而已非别有所追饗而降莊公為配)
　　　(食也然則何以謂之禘欲尊莊公故僭用禘禮/之盛樂於其廟而因名之曰禘爾非禘而曰禘)
　　　(書之以見僭用禘樂竊用禘名之罪喪未二十/七月而遽吉祭故加吉字於禘之上新祔未可)
　　　(以稱宫故不曰莊宫而曰莊公其時閔公幼事/出亂臣淫妻之所為無知不孝非禮非義而其)
　　　(名非實一舉而五惡具書法五/字諸罪畢見真聖筆也閔二)
　　(經書人鬼之享此其一按吉禘于莊公有禘之名/無禘之實雖是僖公以前事因其竊用禘名而附)
　　(于僖公禘太廟之/後以著其非焉)
　祫
　　大事于太廟(大事者祫也祫亦廟享之大禮亞於/禘者也天子四親廟之上有二祧廟)
　　　(四親二祧為三昭三穆矣太祖之廟而七二祧/之上親盡廟毁不與時享矣若有功德則别立)
　　　(為宗其廟百世不毁與太祖同非百世不毁之/宗者其主皆藏於太廟之夾室三年一祫則太)
　　　(祖而下祧廟而上毁廟之主皆合食於太廟是/之謂祫斯禮也天子有之諸侯則否魯既得禘)
　　　(又得祫是以毁廟之主亦有時合食於太祖之/廟經所書大事于太廟是也先儒名此禮為大)
　　　(祫盖以又有時享之祫故加大字以别於時祫/有祫者四親廟之主共享于太廟而毁廟之主)
　　　(不與也今正其名不以時享之祫為祫惟此大/祫得專祫之名既専其名則不須加大字以别)
　　　(之/也)躋僖公(有事于太廟之禮雖大然經亦不書/所以書者因躋僖公之非禮而書也)
　　　(文/二)○從祀先公(從者順也先公謂閔僖二公也/文公時躋僖公於閔公之上後)
　　　(君位于前前君位于後是為逆祀今再復閔公/位僖公之上而昔之逆者順矣故曰從祀定八)
　　(經書人鬼之享此其二因躋僖公而/附從祀先公於後以備一事之始終)
　時享
　　六月辛巳有事于太廟(大事者祫享之大禮也有/事者時享之常禮也先儒)
　　　(名此為時祫禮記孔氏疏云迎髙曽祖禰於太/祖之廟合祭秦溪楊氏云為四時禴祠烝嘗祭)
　　　(羣廟禮煩乃於太祖之廟合髙曽祖禰之主共/祭之澄按時享之禮或分享於五廟或合享於)
　　　(太廟分享煩而難合享簡而易合享則書有事/于太廟分享則書四時祭名或分或合均為時)
　　　(享故今謂此禮/不得名為祫也)仲遂卒于垂壬午猶繹萬入去
　　　籥(有事于太廟常事不書為卿/卒猶繹之非禮而書也宣八)
　　二月癸酉有事于武宫(諸侯惟祭禰祖曽髙四親/廟成公之時宣公文公僖)
　　　(公閔公為親廟上距武公十二世矣廟已久毁/乃於戰鞌之後復祭其廟武公既有廟則亦以)
　　　(時而行享禮故/書有事于武宫)籥入叔弓卒去樂卒事(有事于/武宫本)
　　　(不書因為叔弓卒於祭所/其事非常故書昭十五)
　　正月己夘烝五月丁丑烝(建子之月冬烝得禮無/譏為下建辰之月再烝)
　　　(非時而黷祀故先書正/月之烝以起下文桓八)
　　八月壬申御廪災乙亥嘗(趙氏曰譏不時又不改/卜也澄按不時謂夏之)
　　　(季夏而秋嘗也改卜謂御廪災之/後當用改卜次月之日也桓十四)
　　(經書人鬼之享此其三按王制所紀四時禴祠烝/嘗之禮或特或祫程子云祭諸廟禮煩故每年四)
　　(祭之中三祭合食於祖廟張子云天子七廟一日/而行則力不給故禮有一特一祫之説特則祭一)
　　(祫則徧祭春祭髙祖夏祫羣廟秋祭曽冬又祫來/春祭祖夏又祫秋祭禰冬又祫秦溪楊氏云張子)
　　(一特一祫之説雖可通但言特者只祭一廟遺其/餘廟恐有所不安不若程子之言簡而意備澄謂)
　　(程子之言雖簡而意亦未備盖不言七廟之享是/一日而行禮乎抑各日而行禮乎一日行禮則力)
　　(不給若各日行禮諸廟皆須卜日齋戒必兩三月/始可畢七廟之祭若諸廟不復卜日齋戒但連日)
　　(接續行禮亦精神困憊無復可交神明今以張子/特則祭一之説而釋之曰祭一者謂人君自祭此)
　　(一廟也餘廟則大臣攝行其人君自祭之廟今年/一時祭髙一時祭曽明年一時祭祖之時祭禰周)
　　(而復始四時四享一年特祠特嘗一年特禴特烝/不專是春秋特而夏冬祫也如此庶幾近之又按)
　　(有事于武宫叔弓涖事亦是以臣攝行君/不在也姑附論于此俟精深於禮者議之)
　廟(公羊傳曰周公穪太廟/魯公稱世室羣公穪宫)
　　取郜大鼎于宋納于太廟(桓/二)
　　(經書太廟者四其/三見前并此凡四)
　　世室屋壊(文十/三)
　　(經書世室者一左氏穀梁/世作大非也今從公羊)
　　立煬宫(定/元)○立武宫(成/六)○丹桓宫楹(莊二/十三)○刻桓
　　　宫桷(莊二/十四)○桓宫僖宫災(哀/三)○新宫災(成/三)○考
　　　仲子之宫(隠/五)
　　(經書宫者八煬宫一武宫二其一見前/桓宫三僖宫一新宫一仲子之宫附見)
　主
　　作僖公主(此主謂栗主也桑主作於虞祔之時栗/主作於小祥之時既有栗主則埋其桑)
　　　(主僖公三十三年十二月薨文公元年十二月/及一朞矣二年二月喪已十五月始作粟主怠)
　　　(慢於喪事無孝敬之心/也文二年三月丁丑)
　　(天子諸侯之廟享必有主/故以此附於宫廟之後)
　告朔
　　閏月不告朔猶朝於廟(趙氏曰天子常以今年冬/頒明年正朔於諸侯諸侯)
　　　(受之每月奉月朔甲子以告于廟所謂禀正朔/也文公以閏非正不行告朔禮但以其朔日至)
　　　(廟拜謁而已不告朔而/至廟謁故譏之文六)○五月公四不視朔(文/公)
　　　(齊昭公之壻也文十四年齊昭公卒其弟懿公/商人弑昭公之子舍而簒立執魯臣魯女以辱)
　　　(魯又侵伐不已文公遣季文子往求盟齊懿弗/與之盟要文公親出文公憚於一往託為有疾)
　　　(以詐齊而不視其年二月三月四月五月之朔/詐穪有疾不能出乃遣襄仲納賂求盟而後得)
　　　(盟既盟之後又復來伐至十七年文公强勉一/出親與齊懿盟而後得免侵伐次年齊懿被弑)
　　　(矣視朔者告朔朝廟畢退而視朝聴政也前時/閏月雖不告朔而朝廟聴政自若今既詐齊而)
　　　(不視朔則不告朔不/朝廟可知文十六)
　　(告朔者一月一至太廟/也故亦附於宫廟之後)
　　　(初獻六羽隠五二/肆大眚莊二十)
　　　(以上事之無例可附者二/附綴八十八例之終云)
　
　
　
　
　
　
　
　
　
　
　
　
　春秋纂言總例卷七
欽定四庫全書
　春秋纂言卷一　　　　　元　呉澄　撰
　　　春秋
　　(杜氏曰春秋者魯史記之名史之所記必表年以/首事年有四時故錯舉以為所記之名也孔氏曰)
　　(不可徧舉四時為書號言春足兼夏言秋足見冬/故錯互舉春秋二字名雖春秋實包冬夏永嘉陳)
　　(氏曰謂之春秋者其書法以四時冠月也澄按春/秋之立名由魯厯遞遷四時之序以春為一歲之)
　　(始以秋為中歲之始史記記一歲四時之事故舉/四時之二始以名之也古者天子之太史掌記事)
　　(掌治厯一官而兼二職厯以協天序於當時事以/傳人治於後世諸侯雖有史掌記事而已厯則天)
　　(子所頒也晉楚最為大國各有史記一名乘一名/檮杌不聞二國有厯也惟魯之史記名春秋而周)
　　(厯之外别有魯厯亦名春秋厯至漢猶存是魯國/之史不止記事又作厯矣記事宜也作厯僭也僭)
　　(則天子何以不禁曰魯厯雖僭然奉周正朔但移/春於歲首之為非耳夫移春於歲首則一歲之時)
　　(自春始夏次秋次而冬終焉四時之序甚順而以/為非何也曰在夏則可在周則不可其不可者何)
　　(也周之歲首乃仲冬季冬不可以為春仲夏季夏/不可以為秋也移夏之四時加於周之十二月此)
　　(魯厯之非於天時雖不合於王正則不戾是以莫/之禁也夫子修經因其名據其實而書之以著其)
　　(非抑使後世知建子之正不如建寅之正於天時/之序為順也其答顔淵為邦之問所以曰行夏之)
　　(時/)
　　　隠公(名息姑惠公夫人孟子之娣聲/子所生長子也在位十一年)
　元年(公羊氏傳曰君之始年也澄曰謂第一年也不/稱一年而稱元年何也一乃數之始莫之或先)
　　(然但謂之一則不見其有異尊其在始特立殊稱/以一年為諸年之首故變一稱元元者首也○是)
　　(年己未周平王四十九年○蔡宣公考父二十八/年○曹桓公終生三十五年○衛桓公完十三年)
　　(○晉鄂侯郄二年曲沃莊伯鮮十一年○鄭莊公/寤生二十二年○陳桓公鮑二十三年○杞武公)
　　(二十九年○宋穆公和七年○齊僖公禄父九/年○秦文公四十四年○楚武王熊通十九年)
　春(公羊傳曰春嵗之始也澄曰經所書春葢斗柄建/子建丑建寅之月前兩月未是春惟三月建寅乃)
　　(夏時之孟春也按一嵗十二月天氣雖肇始于子而/人事則肇功于寅故唐虞夏之敬授人時皆以建)
　　(寅之月為嵗首商代夏周代殷改正朔以新天下子/之耳目而一其心故商之嵗首建丑周之嵗首建)
　　(漢書律厯志記商周事有殷厯周厯為據而又參月/之以四分三統二厯于成湯之十三年曰商十二)
　　(乙丑朔旦冬至又曰後九十五嵗十二月甲申朔旦/冬至冬至在商之十二月是商厯改夏之十二月為)
　　(正月也于武王克商之嵗曰是嵗大寒中在周二/月己丑晦閏月庚寅朔三月二日庚申驚蟄驚蟄)
　　(夏正月之中氣也又曰周公攝政五年正月丁巳/朔旦冬至而左氏傳僖公五年正月辛亥朔昭公)
　　(二十年正月己丑朔皆日南至禮記記孟獻子之/言亦曰正月日至可以有事于上帝冬至在周之)
　　(正月大寒在二月驚蟄在三月是周厯改夏之十/一月為正月也商周雖改月數天之四時則不可)
　　(改故商之正月猶為冬二月三月四月乃為春也/周之正月二月猶為冬三月四月五月乃為春也)
　　(前代厯書至漢猶存者凡六黄帝厯顓頊厯夏厯/殷厯周厯魯厯是也以非儒家書故得免於秦火)
　　(周既有厯而魯自造厯魯厯雖從周王正朔然以/春為一嵗之始於是改建子丑寅之月為春建夘)
　　(辰巳之月為夏建午未申之月為秋建酉戌亥之/月為冬此魯厯之變常也夫用夏正則春為嵗始)
　　(用周正則嵗始非春也魯以周之嵗始為春而遞/遷一嵗十二月之時則四時紊矣夫子因而書之)
　　(譏也後漢陳寵云建寅月人正夏以為春建丑月/地正商以為春建子月天正周以為春考之未詳)
　　(者也商周改十二月十一月為正月而已曷嘗以/之為春哉周官謂建子之月為正月建寅之月為)
　　(正嵗而其間所謂春夏秋冬及孟仲季月一循夏/時之舊月改時不改也豈非以月為王之正朔可)
　　(随世代更新時乃天之氣序一定有常而不可變/易也歟尚書多方召誥多士顧命等篇所紀之月)
　　(皆周月也而不記時盖以天時一定未嘗變易有/月則時可知也漢後史文月數壹是夏正書正二)
　　(三月則知其為春書四五六月則知其為夏七八/九月之為秋十與十一十二月之為冬亦然不待)
　　(表其時也非若魯厯紊天時之定序而月非其時/故春秋必以魯所改之時加於月上以著其時之)
　　(失正司馬遷史記凡書月則月上不言時/書時則時下不言月合於尚書之書法)
　　王正月(公羊傳曰先王而後正月王正月也左氏/傳曰正周正月榖梁氏傳曰元年雖無事)
　　(必舉正月謹始也薛氏曰舊史之制月不繫時言/月則時可知也春秋月必繫時而加王於春之首)
　　(月明王正反天時也春非夏時月數猶遵乎王正/也周正建子以建寅為正嵗時猶用夏也魯變四)
　　(時之序加春於建子舎周之舊也春秋常事不書/書變常也永嘉陳氏曰周史言時皆夏時也言月)
　　(皆周月也時皆夏時於周官見之月皆周月於書/見之以夏時冠周月則魯史也非周之舊也夫子)
　　(修春秋毎孟月書時以見魯史每正月書王以存周/正也項氏曰春非春也正月非正月也澄曰元年)
　　(春謂魯公元年私改之春非天時一定之春也王/正月謂周王天正建子之正月非正嵗建寅之正)
　　(月也王者時王謂周也故左氏以周釋王既以見/所書之正月為時王之所改又以見侯國之史記)
　　(奉王朝之正朔也書一王字該此二義正月嵗之/第一月也正猶長也以一月為諸月之長故變一)
　　(稱正與元年變一稱元之義同按桓文宣成襄昭/哀七公皆以元年正月即位隠莊閔僖四公雖不)
　　(行即位禮其日亦見羣臣是為新君嵗首見羣臣/之始故雖無事必存其首月不與常年同也若常)
　　(年之首月有事則書無事則不書非元年之比也/唯定公元年無正月者定未即位魯國無君故也)
　　三月
　　公及邾儀父盟于蔑(凡書邾小邾公羊並作邾婁/後不重出蔑毋結切公羊穀)
　　(梁作昧○公羊傳曰及者與也㑹及暨皆與也及/我欲之暨不得已也穀梁傳曰不言邾子未爵命)
　　(也左傳曰公攝位而欲求好於邾故為蔑之盟髙/氏曰隠自謂為桓而立内懼諸大夫之不已恱外)
　　(慮諸屬國之不已從而邾以附庸有不相得於是/首與邾盟杜氏曰邾今魯國鄒縣蔑姑蔑魯國卞)
　　(縣南有姑城趙氏曰儀父名也魯季孫行父晉荀/林父等以父為名澄曰宋公兹父齊侯祿父蔡侯)
　　(考父皆名也附庸之君未爵命例書名如郳犂来/介葛盧是也其後莊十六年經書邾子克卒葢王)
　　(命以子爵改名克如楚圍既為君而改名䖍棄疾/既為君而改名居也凡盟例皆書日此不日者史)
　　(文闕下及宋盟宿同盟謂以要約之辭質於神以/明其信也周官有司盟之職邦國有疑則㑹同而)
　　(盟孔氏曰盟者殺牲㰱血告誓於神若有背違令/神加殃如此牲也先鑿地為方坎殺牲於坎上割)
　　(牲取左耳盛以珠盤又取血盛以玉敦用血為盟/書成乃㰱血讀書鄭氏曰盟辭書於䇿讀其書以)
　　(告神坎其牲加書於上而埋之程子曰盟誓以結/信出於人情先王所不禁後世諸侯交相盟誓亂)
　　(世之事也張氏曰司盟之設聖人葢為諸侯之仇/怨不釋者設耳殆衰世之意聖人立法常關盛衰)
　　(故不得已而建此官以待之也屢盟之長亂自幽/厲以来惡之矣况春秋諸侯之紛紛乎陵陽李氏)
　　(曰先儒謂魯侯爵而其君稱公此臣子之辭春秋/從周之文而不革者按聘禮大射儀燕禮五等諸)
　　(侯皆稱公而公食大夫禮又以/名篇則謂君為公禮之正也)
　夏(此所謂夏葢建卯建辰建巳之月前二月/未是夏唯六月建巳乃夏時之孟夏也)
　　五月
　　鄭伯克段于鄢(克公作尅鄢音偃趙以鄢為鄔○/左傳曰鄭武公娶於申曰武姜生)
　　(莊公及段莊公寤生惡之愛段欲立之亟請於武/公弗許及莊公即位為之請制公曰制巖邑也他)
　　(邑唯命請京使居之謂之京城太叔既而太叔命/西鄙北鄙貳於己又收貳以為已邑至於廩延完)
　　(聚繕甲兵具卒乘將襲鄭公聞其期命子封帥車/二百乘伐京京叛段入于鄢公伐諸鄢出奔共穀)
　　(梁傳曰克者何見段之有徒衆也殺世子母弟目/君目君甚鄭伯之處心積慮成於殺也趙氏曰克)
　　(者能勝之名非命卿例不書公子非獨段也鄢當/作鄔鄭地也在緱氏縣西南十一年王取鄔劉蒍)
　　(邘之田于鄭乃屬周傳寫誤為鄢字京至鄔非逺/又是鄭地段有徒衆故曰克鄢今潁川鄢陵若逺)
　　(走至鄢即已出境無復兵衆何得言克傳又曰自/鄢出奔共自鄔過河向共城為便路若已南行至)
　　(鄢陵不當奔共也胡氏曰姜氏當武公存之時嘗/欲立段矣及公既殁姜以國君嫡母主乎内段以)
　　(寵弟多才居乎外恐其將為後患也故授之大邑/縱使失道以至於亂然後以叛逆討之則國人不)
　　(敢従姜氏不敢主而太叔屬籍當絶/不可復居父母之邦此鄭伯之志也)
　秋(此所謂秋葢建午建未建申之月前二月/未是秋唯九月建申乃夏時之孟秋也)
　　七月
　　天王使宰咺來歸惠公仲子之賵(咺况阮切賵芳/仲切音諷○公)
　　(羊傳曰惠公隠之考也仲子桓之母也喪事有賵/車馬曰賵貨財曰賻衣被曰襚隠為桓立故以桓)
　　(母之喪告于諸侯言惠公仲子兼之也榖梁傳曰/其志不及事也澄曰王之上加天者儀禮傳云臣)
　　(之所天者君也周王為衆侯國之君侯國以王為/天也若王朝之史記則但稱王故尚書王不稱天)
　　(此侯國之史記故稱王曰天王也宰氏咺名天子/之上士三命稱氏稱名如叔服劉夏與石尚趙氏)
　　(曰宰咺是氏名如宰予之類王士来魯例書氏名/石尚是也孫氏曰天王賵惠公則可兼仲子則不)
　　(可文九年秦人来歸僖公成風之襚與此義同譏/其不及事而又兼之也張氏曰啖趙劉程諸說以)
　　(惠公仲子為妾繫君僖公成風為妾繫子今按惠/公以去年薨而仲子之卒經無明文則亦卒于去)
　　(年也何以獨歸仲子而不/歸惠公乎公羊之說得之)
　　九月
　　及宋人盟于宿(左傳曰惠公之季年敗宋師于黄/公立而求成焉公羊傳曰孰及之)
　　(内之微者也穀梁傳曰宋人外卑者也劉氏曰盟/者國之大事豈微者所尸乎苟有兩微者盟春秋)
　　(固不書之趙氏曰凡盟不目内皆指公也吕氏曰/隠公以諸侯之尊而下與他國之臣盟苟徇目前)
　　(之利無恥也髙氏曰桓宋出也公懼宋故與宋合/杜氏曰宋今梁國睢陽縣澄曰宋人宋臣之一命)
　　(者葢士也宿小國風姓東平無鹽縣也杜氏謂盟/以國地者國亦與盟竊謂宿微國宋之附庸猶宋)
　　(邑也魯求成于宋故徃就宋之境内而盟于宿/爾微國非能有所利害魯宋何為使之與盟乎)
　冬(此所謂冬葢建酉建戌建亥之月前二月/未是冬唯十二月建亥乃夏時之孟冬也)
　　十有二月
　　祭伯來(祭側界切○左傳曰非王命也榖梁傳曰/寰内諸侯非有天子之命不得出㑹諸侯)
　　(不外交也澄曰祭畿内邑伯爵天子六命之卿稱/邑爵王臣出使侯國當有王命其来必有其事祭)
　　(伯上不言天王使來下不言/為何事是無王命而私行也)
　　公子益師卒(公子氏益師名二命之卿魯孝公之/子不曰史失之海陵胡氏曰益師字)
　　(衆父衆仲其後春秋於外諸侯書卒書葬與魯君夫人/同於内大夫書卒而不書葬詳畧之差等也君之)
　　(卿佐是謂股肱故問其疾弔其喪賵其葬必厚其/送終之恩此春秋書大夫卒之㫖也髙郵孫氏曰)
　　(内大夫見於經者四十有七卒者三十不書卒者/十有七或弑賊或出奔或君不親臨或賻贈不加)
　　(恩不及則不卒或/卒於春秋之後也)
　　(經書月六書日無據唐開元大衍厯追算正月辛/亥朔大庚申冬至二月辛巳小三月庚戌大四月)
　　(庚申小五月乙酉大六月己卯小傳五月辛丑在/六月七月戊申大八月戊寅大九月戊申小十月)
　　(丁丑大十一月丁未小傳十月庚申在十一月十/一月丙子大程氏公說曰自三統至欽天正月朔)
　　(或辛亥或庚戌壬子視大衍前後差一日以傳五/月辛丑十月庚申考之則正月朔非辛亥故杜預)
　　(遷就以辛巳為朔若從辛巳則冬至不在正月周/厯雖差不如是之甚意者差閏只在今年而杜考)
　　(之不詳爾周厯惟閏法多差在當時左氏已屢譏/其失閏則後世自難考正今止以大衍立法經傳)
　　(日月合者標其日於月下不合者則註其差云澄/按杜預作長厯以追合經傳日月多是遷就故程)
　　(氏作春秋分記用大衍厯今從之附註氣朔於各/年之後雖多不合然姑存大槩俟後世通厯者考)
　　(焉/)
　二年(庚申平王五十年○蔡宣二十九○曹桓三十/六○衛桓十四○晉鄂三○鄭莊二十三○陳)
　　(桓二十四○把武三十○宋穆八○/齊僖十○秦文四十五○楚武二十)
　春(例不書月/者但書時)
　　公㑹戎于潛(左傳曰修惠公之好也戎請盟公辭/漢孔氏曰此戎葢帝王所羈縻居九)
　　(州之内胡氏曰費氏稱淮夷徐戎葢徐州之戎在/魯之東郊趙氏曰以國舉不書爵號君臣同詞劉)
　　(氏曰戎者戎之君也不以君稱之外之/也張氏曰書戎以外之㑹狄㑹呉放此)
　夏
　　五月
　　莒人入向(向舒亮切○左傳曰莒子娶于向向姜/不安莒而歸莒人入向以姜氏還澄曰)
　　(莒子爵已姓今宻州莒縣人謂莒大夫小國之大/夫一命稱人入謂攻破其城矣入其國也有兵既)
　　(入而遂滅其國者有兵雖入而不滅其國者向小/國姜姓炎帝之後杜氏曰龍亢縣東南有向城張)
　　(氏曰漢志向屬沛郡寰宇記屬應天府穀孰/縣孫氏曰隠桓之際國無大小用師皆專行)
　　無駭帥師入極(駭吁楷切榖作侅後同○無駭魯/再命之大夫凡再命則稱名三命)
　　(則書氏書名帥師用大衆也極附庸小國/張氏曰擅興大衆陵暴小國義與入向同)
　秋
　　八月
　　庚辰公及戎盟于唐(左傳曰戎請盟復修戎好也/杜氏曰唐魯地髙平方與縣)
　　(北有武唐亭張氏曰今單州魚臺縣也諸侯㑹盟/皆期約行禮之日然㑹未有書其日者至於盟必)
　　(詳其月與日以其相與約信或尋或寒皆考于此/有國者之所謹也前此蔑宿之盟不書日乆逺失)
　　(之爾程子曰戎猾夏/而與之盟非義也)
　　九月
　　紀裂繻来逆女(裂公穀並作履繻音須○杜氏曰/紀國在東莞劇縣張氏曰漢屬北)
　　(海郡今屬青州壽光縣澄曰裂繻紀卿紀雖侯爵/其國削弱同於小國其卿再命稱名女在父母之)
　　(國故稱女諸侯娶妻皆當親迎裂繻卿也而代為/君逆非禮也公穀並云譏不親迎是也郯氏曰諸)
　　(侯親迎常事不書左氏以卿逆為合禮誤矣髙氏/曰詩稱大姒之家在渭之涘文王娶之親迎于渭)
　　(蹶父之女嫁于韓侯韓侯迎之于蹶之里魯哀公/問于孔子曰冕而親迎不已重乎孔子對曰合二)
　　(姓之好繼先聖之後為天地社稷宗廟之主君曷/謂已重乎諸侯親迎自古而然唯天子之尊使三)
　　(公逆/也)
　冬
　　十月
　　伯姬歸于紀(伯者長女也葢惠公之女即裂繻所/逆者婦人内夫家故以出嫁為歸啖)
　　(氏曰内女嫁歸為夫人則書陸氏/曰以尊卑敵公為之服故書其歸)
　　紀子伯莒子盟于宻(伯左作帛○孫氏曰紀本侯/爵此稱子伯闕文也程子曰)
　　(當作紀侯某伯莒子澄按子伯二字或是侯字之/誤葢離盟非㕘盟也杜氏曰宻莒邑城陽淳于縣)
　　(東北有/宻郷)
　　十有二月
　　乙卯夫人子氏薨(穀梁傳曰夫人者隠之妻也卒/而不書葬夫人之義從君者也)
　　(張氏曰婦人從君故君存則葬禮未備待君薨/而合袝也澄按子姓宋女也薨者上墜之聲)
　　鄭人伐衛(左傳曰鄭共叔之亂公孫滑出奔衛衛/人為之伐鄭取廩延鄭人伐衛討公孫)
　　(滑之亂也杜氏曰衛國在汲郡朝歌縣張氏曰今/濬州黎陽縣澄曰衛侯爵鄭雖伯爵次國同於大)
　　(國稱人者葢其一命之士/伐者聲其罪而興師也)
　　(經書月五書日二大衍厯正月丙午朔小乙丑冬/至二月乙亥大三月乙巳小四月甲戌大五月甲)
　　(辰小六月癸酉大七月癸卯小八月壬申大初九/日庚辰九月壬寅小十月辛未大十一月辛丑大)
　　(三十日庚午霜降閏月辛未小十五日乙丑立冬/十二月庚子大旦日小雪十六日乙卯長厯八月)
　　(壬寅朔/無庚辰)
　三年(辛酉平王五十一年崩○蔡宣三十○曹桓三/十七○衛桓十五○晉鄂四○鄭莊二十四○)
　　(陳桓二十五○杞武三十一○宋穆九卒/齊僖十一○秦文四十六○楚武二十一)
　春
　　王二月(每嵗春字之下書月必加王字以見此月/數乃時王之所改定程子曰月王月也事)
　　(在二月則書王二月在三月則書王三月/無事則書時書首月存天時正王朔也)
　　己巳日有食之(穀梁傳曰言日不言朔食晦日也/公羊傳曰日食曷為或日或不日)
　　(或言朔或不言朔或朔在前或朔在後也孫氏曰/凡日食言日言朔食正朔也言日不言朔失其朔)
　　(也言朔不言日失其日也不言日不言朔日朔俱/失也劉氏曰或不日或不言朔史之記失也若非)
　　(史之記失則日食不得其正也朱子曰晦朔日月/合同度同道則月揜日而日為之食王者修徳行)
　　(政用賢去姦能使陽盛足以/勝隂則雖或當食而不食也)
　　三月
　　庚戌天王崩(平王也在位五十一年世子洩父蚤/死洩父之子林立是為桓王程子曰)
　　(崩上墜之形海内皆當奔赴魯不徃罪不書自見/也髙郵孫氏曰春秋之王十有三崩葬皆書者五)
　　(周告崩魯㑹葬也崩而不葬者四周告之而魯不/㑹也崩葬不見者三周不告魯不㑹也其一則崩)
　　(在春秋/之後)
　夏
　　四月
　　辛夘尹氏卒(尹左作君○公羊傳曰尹氏天子之/大夫也其稱氏何譏世卿外大夫不)
　　(卒此何以卒天王崩諸侯之主也澄按天子之公/卿大夫士其生也不外交諸侯故其死也亦不赴)
　　(告春秋二百四十二年間惟劉卷王子虎以常同/㑹盟而来赴尹氏以王崩為諸侯之主而来赴皆)
　　(非禮也故書以示譏然劉卷六命之卿有邑有爵/但書邑書名王子虎一命之下士其屬為王子但)
　　(書屬名尹氏當從劉卷之例今書不書邑/書名而書邑書氏者著其世世為卿也)
　秋
　　武氏子來求賻(賻音附○公羊傳曰喪事無求穀/梁傳曰歸之正也求之非也周雖)
　　(不求魯不可以不歸魯雖不歸周不可以求之求/之為言得不得未可知之辭也交譏之澄曰武亦)
　　(王卿之采邑稱氏義與尹氏同子者父老而以子/攝行卿之事賻者以貨財助喪之禮也時周室微)
　　(弱諸侯不天程子曰天王崩諸侯/不供其喪故武氏子徵求于四國)
　　八月
　　庚辰宋公和卒(左傳曰宋穆公疾召大司馬孔父/曰先君舍與夷而立寡人寡人弗)
　　(敢忘若以大夫之靈得保首領以殁先君若問與/夷其將何辭以對請子奉之以主社稷對曰羣臣)
　　(願奉馮也公曰不可先君以寡人為賢使主社稷/若棄徳不讓是廢先君之舉也豈曰能賢光昭先)
　　(君之令徳可不務乎吾子其無廢先君之功使公/子馮出居於鄭澄曰初宋宣公卒不傳其子與夷)
　　(而傳其弟和和穆公也在位十一年宣公之子與/夷立是為殤公凡諸侯之薨與魯交者来赴不書)
　　(薨而書卒者逺之不以之同於/我君而以之下同于内大夫也)
　冬
　　十有二月
　　齊侯鄭伯盟于石門(永嘉陳氏曰特相盟不書必/關於天下之故而後書莒紀)
　　(無足道也齊鄭合天下始多故矣天下之無王鄭/為之也天下之無伯齊為之也是故書齊鄭盟于)
　　(石門以志諸侯之合定七年書齊鄭盟于鹹以志/諸侯之散春秋之終始也春秋于隠桓莊之際惟)
　　(鄭多特筆于襄昭定哀之際惟齊多特筆焉張氏/曰齊國名侯爵今青州臨淄縣石門齊地在濟南)
　　(府臨邑縣隠十一年之間盟而不食言者唯此石/門之盟二君終身未嘗相伐葢齊方盛彊而鄭莊)
　　(姦猾鄭仇專在于宋故鄭莊恃齊以敵之雖齊間/與宋盟好而左右離間必使唯已之從是以石門)
　　(之盟不寒而宋與許杞諸國交受入伐鄭莊多詐/齊僖不義而彊二國相與之固列國並受其禍也)
　　癸未葬宋穆公(穆公穀並作繆○魯徃㑹葬故書/髙氏曰經書諸侯之卒者百二十)
　　(有二而書葬者八十有八葢魯徃㑹則書天王崩/魯不㑹葬而葬宋穆公諸侯壤地相比王事相從)
　　(必有聘問和好之事至于告終易代豈無弔恤賻/葬之禮春秋之時徒以國勢之强弱私情之疏密)
　　(而為之禮爾胡氏曰卒而或葬或不葬者何有怠/于禮而不葬者有弱其君而不葬者有討其賊而)
　　(不葬者有諱其辱而不葬者有治其罪而不葬者/有避其號而不葬者宋殤齊昭告亂書弑矣而經)
　　(不書葬是討其賊而不葬者也晉主夏盟在景公/時告喪書日矣而經不書葬是諱其辱而不葬者)
　　(也魯宋盟㑹未嘗不同而三世不葬是治其罪而/不葬者也吳楚之君書卒者十亦有親送於西門)
　　(之外者矣而經不書葬是避其號而不葬者也怠/于禮而不徃弱其君而不㑹無其事闕其文魯史)
　　(之舊也討其賊諱其辱治其罪/避其號而不葬聖人所削也)
　　(經書月五書日五大衍厯正月庚午小辛未冬至/二月己亥大三月己巳小經二月日蝕在三月朔)
　　(四月戊戌大經三月庚戌傳三月壬戌皆在四月/五月戊辰小經四月辛夘在五月六月丁酉大七)
　　(月丁夘小八月丙申大九月丙寅小經八月庚辰/在九月十月乙未大傳冬庚戌十五日十一月乙)
　　(丑小十二月甲午大經癸未在明年正月長歴己/巳二月朔庚戌三月十二日辛夘四月二十四日)
　　(庚辰八月十五日癸/未十二月二十日)
　四年(壬戌桓王元年○蔡宣三十一○曹桓三十八/○衛桓十六弑○晉鄂五○鄭莊二十五○陳)
　　(桓二十六○把武三十二○宋殤公與夷元年/○齊僖十二○秦文四十七○楚武二十二)
　春
　　王二月
　　莒人伐把取牟婁(穀梁傳曰諸侯相伐取地於是/始啖氏曰先書伐國後言取邑)
　　(者取其國之邑也澄曰取者奪而有之也把夏后/氏之後杜氏曰把國本都陳留雍丘縣桓六年淳)
　　(于公亡國把始并之遷都淳于僖十四年又遷縁/陵襄二十九年晉人城把之淳于把又遷鄀牟婁)
　　(把邑城陽諸縣/東北有婁郷)
　　戊申衛州吁弑其君完(州榖作祝後州吁同弑榖/作殺後凡弑君並同不重)
　　(出○左傳曰衛莊公娶于齊曰莊姜無子又娶于/陳曰厲媯其娣戴媯生桓公莊姜以為已子州吁)
　　(嬖人之子也有寵而好兵公弗禁莊姜惡之石碏/諌弗聽其子厚與州吁游禁之不可桓公立乃老)
　　(澄按史記表年周平王三十七年丁未為衛桓公/元年在位十六年州吁弑之而自立州吁不稱公)
　　(子非命卿也國君之子尊與再命之大夫同故稱/名下殺上曰弑完桓公名劉氏曰州吁不稱公子)
　　(公子雖貴非三命不氏張氏曰衛國之禍始于莊/公之寵州吁縱其好兵而不知禁公存之時妾上)
　　(僣夫人失位亂根之萌乆矣君臣父子夫婦之分/一失其正則亂之所從生衛莊溺私愛而使内寵)
　　(僣嫡嬖子害正石碏之諌足以悟矣愎而弗圖貽/禍後嗣董氏云為人君父而不通于春秋之義者)
　　(必蒙首惡之名/莊公之謂也)
　夏
　　公及宋公遇于清(左傳曰公與宋公為㑹將尋宿/之盟未及期衛人来告亂張氏)
　　(曰乃行遇禮而還薛氏曰殺禮而野合將以伐鄭/也杜氏曰清衛邑濟北東阿縣有清亭程氏曰諸)
　　(侯相見而不行朝㑹之禮如道路之相遇非周禮/冬見曰遇之遇也趙氏曰簡禮而㑹曰遇啖氏曰)
　　(遇禮忽有邂逅相遇簡畧而行故與㑹禮不同時/雖非相遇而從省易以遇禮相見襄陵許氏曰隠)
　　(莊之間凡六書遇自/閔以後有㑹無遇)
　　宋公陳侯蔡人衛人伐鄭(左傳曰宋殤公之即位/也公子馮出奔鄭鄭人)
　　(欲納之及衛州吁立將修先君之怨於鄭而求寵/于諸侯使告于宋曰君若伐鄭以除君害君為主)
　　(敝邑以賦與陳蔡從則衛國之願也宋人許之於/是陳蔡方睦於衛故宋陳蔡衛伐鄭張氏曰宋自)
　　(殤公立公子馮出居鄭之後馮以穆公不立已為/恨有反取其國之心鄭莊又從而佐之于是宋鄭)
　　(為仇及是衛州吁欲定其位告宋求伐鄭以除子/馮之害故四國伐鄭宋為主而陳蔡同役宋殤受)
　　(國于穆公而馮有争位之心正當修徳和民外好/鄰國則其位自定而馮無所伺其隙矣况州吁弑)
　　(逆之賊内懐見討之懼而欲納交殤公苟名其為/賊告于王而討之則一舉而君臣父子之倫定今)
　　(乃怵于州吁之邪説合陳蔡以助逆賊而宋國之/人不復知君臣順逆之正理弑逆之事卒及其身)
　　(皆殤公不能早辨于此之役也陳今陳州宛丘縣/蔡今蔡州上蔡縣澄曰蔡衛稱人葢陳宋二國君)
　　(在則雖三命二命之大夫亦降稱人衛人葢公孫/文仲也襄陵許氏曰擊鼓詩序以為公孫文仲將)
　　(而平陳/與宋)
　秋
　　翬帥師㑹宋公陳侯蔡人衛人伐鄭(翬音輝○左/傳曰宋公使)
　　(来乞師公辭之羽父請以師㑹之公弗許固請而/行薛氏曰師興而後翬㑹之也程子曰左氏以為)
　　(再伐妄也再叙四國重言其罪永嘉吕氏曰州吁/弑君之賊未能定其位而求寵于諸侯使宋公如)
　　(夫子沐浴之意率諸侯以討罪人可也如其不能/則不徇其一時之邪説以聽天下有能治之者亦)
　　(可也今也徇逆賊之謀修一已之怨合四國以伐/鄭四國之兵方合而翬又帥師㑹之亂臣賊子之)
　　(勢益張故書翬帥師而再序四國聖人之筆嚴矣/單伯㑹伐宋不再序諸國以彼無大惡也澄曰翬)
　　(魯再命之大夫其後翬弑隠公/而桓公立乃進為三命始書氏)
　　九月
　　衛人殺州吁于濮(濮音卜○左傳曰州吁未能和/其民厚問定君于石子石子曰)
　　(王覲為可曰何以得覲曰陳有寵于王陳衛方睦/若朝陳使請必可得也厚從州吁如陳石碏使告)
　　(于陳曰衛國褊小老夫耄矣無能為也此二人者/實弑寡君敢即圖之陳人執之而請涖于衛衛使)
　　(右宰醜涖殺州吁于濮石碏使其宰獳羊肩殺石/厚于陳公羊傳曰稱人討賊之辭也程子曰衛人)
　　(衆辭舉國殺之也陸氏曰凡作亂自立為君而國/人殺之者皆稱人以殺言衆所共棄不君之也張)
　　(氏曰濮水名在曹衛之間受河汴二水東/北至灕派分為二俱東北至鉅野入濟)
　冬
　　十有二月
　　衛人立晉(左傳曰衛人逆公子晉于邢宣公即位/穀梁傳曰衛人者衆辭也立者不宜立)
　　(也髙氏曰晉乃桓公之弟莊公之子于次當立又/國人之所同欲而謂之不宜何也彼曰我君之子)
　　(也國我之國我宜立國人亦曰彼吾君之子也國/乃其國彼當立是諸侯之子不必命于天子特以)
　　(公子之親衆人宜之而自立也如此則千乘之國/皆可擅置其君而邦君之子皆可專有其國矣孫)
　　(氏曰諸侯受國于天子非國人可得立也髙郵孫/氏曰晉以國人衆立宜有得立之禮聖人特于疑)
　　(似之間而明不當立之義澄曰春秋常事不書若/所宜立則以常事經不書矣簒賊既討衛國無君)
　　(衆人同心擇所宜立者立之疑于不害義矣聖筆/别嫌眀微特書于經穀梁之傳得其㫖矣哉沙隨)
　　(程氏曰尹氏立王子朝一族之私也衛人立晉一/國之公也立晉者著晉無干位之嫌也時王政不)
　　(及于諸侯若平世/須王命而後可)
　　(經書月三書日一大衍厯正月甲子大丙子冬至/二月甲午小戊申十五日三月癸亥大四月癸巳)
　　(小五月壬戌大六月壬辰小七月辛酉大八月辛/夘小九月庚申大十月庚寅小十一月己未大十)
　　(二月己丑小長厯戊/申在三月十七日)
　五年(癸亥桓王二年○蔡宣三十二○曹桓三十九/○衛宣公晉元年○晉鄂六○鄭莊二十六○)
　　(陳桓二十七○杞武三十三○宋殤二○/齊僖十三○秦文四十八○楚武二十三)
　春
　　公觀魚于棠(左觀作矢○左傳曰公將如棠觀魚/者臧僖伯諫曰凡物不足以講大事)
　　(其材不足以備器用則君不舉焉山林川澤之實/器用之資皂𨽻之事官司之守非君所及也公曰)
　　(吾將畧地焉遂徃陳魚而觀之公羊傳曰棠濟上/邑杜氏曰髙平方與縣北有武唐亭張氏曰今單)
　　(州魚臺縣有魯侯觀魚臺澄曰古者天子季冬之/月命漁師始漁先薦寢廟隠公葢非為宗廟嘗魚)
　　(而徃棠乃逺地漁師取魚而/公徃觀之特為游觀之樂耳)
　夏
　　四月
　　葬衛桓公(左傳曰衛亂是以緩張氏曰桓弑十四/月賊討而後葬桓公名完而諡桓古不)
　　(諱嫌名也陵陽李氏曰先儒以為衛侯爵而稱公/葢罪其臣子不請於王而私自諡按齊魯侯爵而)
　　(自丁公魯公以来皆號為公則其来已乆非昉于/東遷之後矣周公制禮五等諸侯子曰公子孫曰)
　　(公孫宫曰公宫門曰公門未聞邾莒之邦子稱子/子許宿之國孫稱男孫者也而何獨靳于諡哉故)
　　(諸侯之諡例稱公其常也先儒執于秦漢以後尊/君卑臣之文而不考之禮故一眀之以破後世謟)
　　(諛之/習)
　秋
　　衛師入郕(郕公作盛後同郕音成○左傳曰衛之/亂也郕人侵衛故衛師入郕公羊傳曰)
　　(將卑師衆稱師將卑師少稱人將尊師少稱將將/尊師衆稱某帥師君將不言率師書其重者也杜)
　　(氏曰東平剛父縣有郕郷張氏曰今之單州任城/縣也澄曰郕國名伯爵衛與郕皆文王之子郕乘)
　　(亂侵衛已非禮衛又報復而入其國莒入向/魯入極且不可况以師而入兄弟之國乎)
　　九月
　　考仲子之宫初獻六羽(左傳曰考仲子之宫將萬/焉公問羽數于衆仲對曰)
　　(天子用八諸侯用六于是初獻六羽始用六佾也/程子曰考始成而祀也仲子不得為夫人故别宫)
　　(以祀之成王賜魯用天子禮樂祀周公後世遂羣/廟皆用仲子别宫故不敢同羣廟而用六羽也書)
　　(初獻見前此用八之僣也沙隨程氏曰夫人已配/先公之廟故妾母别立宫然隠公預為桓公考仲)
　　(子之宫是以妾僣妾母也婦人無武事故/有羽而無干獻六羽是以妾僣夫人也)
　　邾人鄭人伐宋(左傳曰宋人取邾田邾人告于鄭/曰請君釋憾于宋敝邑為道鄭人)
　　(以王師㑹之伐宋入其郛/杜氏曰邾主兵故序鄭上)
　　螟(螟音𡨕○蟲食苗/心曰螟為災故書)
　冬
　　十有二月
　　辛巳公子彄卒(彄苦侯切○書氏書名三/命之大夫彄臧僖伯也)
　　宋人伐鄭圍長葛(左傳曰報入郛之役趙氏曰伐/國而圍邑皆書之不可偏遺也)
　　(蘇氏曰伐其國又圍其邑也張氏曰長葛鄭邑今/潁昌府長葛縣宋殤公以邾鄭伐已之故報怨于)
　　(鄭聲其罪而圍其邑澄曰前書莒人伐杞取牟婁/一加兵即取其邑取之易也宋雖加兵于鄭之邑)
　　(而取之難故圍/之經年乃能取)
　　(經書月三書日一大衍厯正月戊午大辛巳冬至/二月戊子小辛亥大寒三月丁巳大壬午雨水四)
　　(月丁亥小壬子春分五月丙辰大癸未穀雨六月/丙戌大癸丑小滿七月丙辰小甲申夏至八月乙)
　　(酉大甲寅大暑閏月己夘小九月甲申大十月甲/寅小十一月癸未大十二月癸丑小辛巳二十九)
　　(日長厯是年/閏十二月)
　六年(甲子桓王三年○蔡宣三十三○曹桓四十○/衛宣二○晉哀侯光元年○鄭莊二十七○陳)
　　(桓二十八○杞武三十四○宋殤三○齊/僖十四○秦文四十九○楚武二十四)
　春
　　鄭人来輸平(輸左作渝○来者彼来求我非我徃/求彼也輸謂輸寫其情平謂兩國昔)
　　(有忿怨如地之不平今悉剗削而使之平也輸平/猶曰納欵也上年魯嘗同宋衛伐鄭今鄭釋其怨)
　　(而求和於魯故曰来輸平沙隨程氏曰輸如吕刑/輸而孚之輸我無欲平之意而鄭輸其平于我孫)
　　(氏曰鄭来輸成平四年翬㑹諸侯伐鄭之怨也胡/氏曰輸者納也平者成也公之未立與鄭戰于狐)
　　(壤元年及宋盟于宿四年遇宋于清其秋㑹師伐/鄭宋魯為黨與鄭有舊怨眀矣鄭来納成解仇釋)
　　(怨以利相結離宋魯之黨也永嘉陳氏謂春秋之/初宋魯陳衛為一黨齊鄭為一黨今鄭先来與魯)
　　(平就合齊魯之交自此以後魯合于齊鄭而離宋/魯之交矣張氏曰鄭莊之納平為合黨敵宋許繼)
　　(以納祊而未即求許所以為敗宋/入許之權輿魯隠入于其術中也)
　夏
　　五月
　　辛酉公㑹齊侯盟于艾(左傳曰始平于齊也杜氏/曰春秋魯與齊不平艾泰)
　　(山牟縣有艾前山張氏曰今之襲慶府奉符縣也/澄曰前此魯未嘗與齊交因鄭人来輸平之後鄭)
　　(遂合齊魯之交而公始/與齊盟葢皆鄭莊謀也)
　秋
　　七月(公羊傳曰此無事何以書四時具然後為年/程子曰無事書首月天時王月備而後成嵗)
　　(也/)
　冬
　　宋人取長葛(張氏曰宋自去冬圍長葛經年不解/志在必取鄭莊不求保其土地人民)
　　(反結交于魯以為後日報復之計而與長葛于宋/宋殤雖若得志而後日終受鄭莊報復蹙國喪師)
　　(以及/其身)
　　(經書月二書日一大衍厯正月壬午大丙戌冬至/二月壬子小三月辛巳大四月辛亥小五月庚辰)
　　(大六月庚戌小經傳五月庚申辛酉在六月七月/己夘大八月己酉小九月戊寅大十月戊申大十)
　　(一月戊寅小十二月丁未/大長厯辛酉五月十二日)
　七年(乙丑桓王四年○蔡宣三十四○曺桓四十一/○衛宣三○晉哀二曲沃武公稱元年○鄭莊)
　　(二十八○陳桓二十九○杞武三十五○宋殤/四○齊僖十五○秦文五十○楚武二十五)
　春
　　王三月
　　叔姬歸于紀(薛氏曰叔姬者何紀伯姬之妹也媵/不從乎嫡盛禮而歸之非禮也何氏)
　　(曰叔姬者伯姬之媵至是乃歸者待年父母國也/澄曰伯姬叔姬葢皆惠公之女伯姬隠二年歸為)
　　(紀夫人叔姬不同歸者年小而待年於國既長則/歸從其嫡常事爾不當書隠公欲厚于先公之女)
　　(而如歸嫡之禮以歸于紀故書之以著其非禮或/謂嘉其賢或謂閔其無終故書者皆非也聖人筆)
　　(削有定法豈逆計其他/日之事而預書之也哉)
　　滕侯卒(左傳曰不名未同盟也公羊傳曰不名微/國也程子曰不名史闕也趙氏曰凡諸侯)
　　(同盟名于載書朝㑹名于要約聘告名于簡牘故/于卒赴可知而紀也非此則否示詳慎也左氏云)
　　(同盟薨則赴以名于理不安豈有臣子正當創巨/痛深之日乃忍稱君之名禮篇所録云寡君不禄)
　　(而已春秋諸侯卒不同盟者凡五十二人九人不/書名餘並書名澄按微國亦有書名者唯無可考)
　　(證則舊魯史不載其名而夫子因之也杜氏曰/滕國在沛丘縣東南張氏曰今徐州滕縣也)
　夏
　　城中丘(杜氏曰中丘在瑯邪臨沂縣東北張氏曰/今沂州臨沂縣魯無敵國外患之警盛夏)
　　(興工築非人君重民力之意程子曰凡用民力興/作不時害義固為罪雖時且義必書見勞民為重)
　　(事也書城者完舊也書築者創始也杜氏/諤曰春秋書城邑二十四城中丘為之始)
　　齊侯使其弟年来聘(左傳曰夷仲年来聘結艾之/盟也澄曰年非卿非大夫特)
　　(以國君之弟其尊同于再命之大夫故名而不氏/著其弟二字于上以見其屬之貴而齊侯寵用之)
　　(與命卿大夫同也年若為三命之卿則書公子年/若再命之大夫則但書年今于年之上加其弟字)
　　(以見其非三命亦非再命也聘者諸侯遣大夫通/好與國齊魯初通好而為艾之盟至此齊遣人来)
　　(聘以繼/前好也)
　秋
　　公伐邾(左傳曰為宋討也杜氏曰公拒宋而與鄭/平欲以鄭為援今鄭復與宋盟故懼而伐)
　　(邾欲以求宋故曰為宋討胡氏曰奉詞致討曰伐/宋先取邾田故邾入其郛魯與邾儀父元年盟于)
　　(蔑矣邾何罪可聲髙氏曰著公背元年之盟也葢/宋之伐鄭公實與謀而邾乃魯之附庸宋取邾田)
　　(邾不告魯而以告鄭至是公因為宋/伐之自背其盟為人伐人非義之甚)
　冬
　　天王使凡伯来聘(杜氏曰凡伯周卿士凡國伯爵/也汲郡供縣東南有凡城張氏)
　　(曰今濬州黎陽縣之境澄曰凡葢周公之後封於/凡入為王朝六命之卿加一命而爵為七命之伯)
　　(也程子曰周禮時聘以結諸侯之好諸侯不脩臣/職而聘之非王體也永嘉吕氏曰隠公即位已七)
　　(年其臣未有一如京師而天子乃遣使以聘之何/哉十二公之中魯之臣如京師者六王之臣来聘)
　　(者八然止于宣公自宣十年定王使王季子来聘/之後魯立五公周更四王皆無来聘之文葢周室)
　　(之衰尤甚于前禮文不足以結諸侯矣書来求/者三則止于文公書来錫者三則止于成公)
　　戎伐凡伯于楚丘以歸(杜氏曰楚丘衛地在濟隂/城武縣西南張氏曰戎見)
　　(隠二年或云此戎乃已氏之戎本昆吾氏之别種周/衰入居中國者也楚丘今拱州之楚丘縣漢為梁)
　　(國已氏縣非衛之楚丘杜註衛地非也髙氏曰此/執凡伯也而曰伐者初戎朝于周發幣于公卿凡)
　　(伯弗賓故戎執之夫戎慕夏禮而發幣凡伯乃弗/賓至是見執故書戎伐見戎執詞且有兵衆也○)
　　(經書月一書日無大衍歴正月丁丑小壬辰冬至/二月丙午大三月丙子小四月乙巳大五月乙亥)
　　(小六月甲辰大七月甲戌小八月癸夘大傳七月/庚申在八月九月癸酉小十月壬寅大十一月壬)
　　(申小十二月辛丑大/長歴是年閏十二月)
　八年(丙寅桓王五年○蔡宣三十五卒○曺桓四十/二○衛宣四○晉哀三○鄭莊二十九○陳桓)
　　(三十○杞武三十六○宋殤五○齊僖/十六○秦寧公元年○楚武二十六)
　春
　　宋公衛侯遇于垂(杜氏曰垂衛地濟隂句陽縣東/北有垂亭張氏曰垂近魯地宋)
　　(殤衛宣簡禮相見以謀事也左氏以為齊欲平宋/衛于鄭宋衛本無隙而與鄭為仇必無齊欲平宋)
　　(衛于鄭之事葢欲求成于齊故相見以謀之爾此/遇止是二君素相與者而瓦屋之盟齊方與焉則)
　　(平齊可知也髙氏曰殤公甞從州吁之請伐鄭以/圖馮矣州吁誅宣公立馮不可不終圖而未知宣)
　　(公之從否故宋衛相見于垂以謀鄭十年宋衛入/鄭葢垂之謀也謀人之國不以禮見而陽若相遇)
　　(春秋因實書/之而貶寓焉)
　　三月
　　鄭伯使宛来歸祊(祊音崩公穀作邴○左傳曰鄭/請以泰山之祊易許田杜氏曰)
　　(鄭桓公周宣王母弟封鄭有助祭泰山湯沐之邑/在祊祊在瑯邪費縣東南成王營王城賜周公許)
　　(田以為魯國朝宿之邑鄭欲以祊易許田各從本/國所近之宜永嘉吕氏曰祊者鄭之邑而近于魯)
　　(許田者魯之邑而近于鄭左氏言鄭以祊易許田/經有来歸祊之文未見其有易許田之事也桓公)
　　(即位而後鄭伯以璧假許田則假許田在桓公之/世而不在隠公之世矣左氏以其事比言而謂之)
　　(易也是時鄭將以結魯而非魯結鄭前年来輸平/則約之以言今年来歸祊則㗖之以利致惠以結)
　　(魯好將為糾合之地爾雖然其歸祊也固已覬覦/許田矣特以方求結于魯故姑緩之既而桓公簒)
　　(立于是要其許田始取償于魯歸字有二義有以/還其所有謂之歸有以易而言歸来歸祊是鄭以)
　　(歸于魯非魯取于鄭也髙氏曰鄭人来輸平然名/輸而實不至于是歸祊急于欲得魯援先儒以為)
　　(易許田非也桓二年鄭伯以璧假許田是隠公之/時實未嘗易張氏曰祊在今沂州之屬縣魯鄭各)
　　(以其所近之邑相易此謀始于輸平之時先以祊/歸魯以固魯之好而隠公未許其易許田也鄭莊)
　　(不憚委先祖所受王邑於人所謂將欲取之必固/與之者卒使魯隠間齊于宋以成敗宋入許之計)
　　(又終得許田于魯見鄭莊為小人/之雄也澄曰宛鄭大夫再命者)
　　庚寅我入祊(張氏曰此因鄭之歸我使吏治其故/地而主有之也既不以力得則當如)
　　(齊人歸我濟西田不必書入祊可也入者難辭義/不當受而據有之永嘉吕氏曰来歸鄆讙龜隂田)
　　(不言入葢鄆讙龜隂我故物也此言入則非我故/物也髙氏曰鄆讙龜隂本我之邑歸則有之矣此)
　　(特書入者以其非我之有不當入者孟子謂子噲/不得與人燕子之不得受燕于子噲鄭之歸魯之)
　　(入其罪/均也)
　夏
　　六月
　　己亥蔡侯考父卒(考父宣公也宣公以周平王二/十二年壬辰為元年在位三十)
　　(五年子封人/嗣是為桓侯)
　　辛亥宿男卒(不名義/同滕侯)
　秋
　　七月
　　庚午宋公齊侯衛侯盟于瓦屋(榖梁傳曰諸侯之/參盟于是始永嘉)
　　(陳氏曰有參盟然後有主盟矣春秋之初宋魯衛/陳蔡一黨也齊鄭一黨也鄭有志于叛王而合諸)
　　(侯于是輸平于魯齊亦為艾之盟以平魯為瓦屋/之盟以平宋衛東諸侯之交盛矣張氏曰瓦屋周)
　　(地此宋衛欲成平于齊齊從其請而與之盟也春/秋之初皆離㑹之盟至此而三君合以要言正可)
　　(因此以講信脩睦而眀年齊魯㑹防又明年齊魯/鄭伐宋視今日誓盟之言不復顧世變之甚可勝)
　　(言/哉)
　　八月
　　𦵏蔡宣公(春秋書宣公而史記世家稱宣侯葢蔡/國之史記代代皆以侯配諡乃其國之)
　　(私稱而史遷因之以禮之/正當從春秋書公者為是)
　　九月
　　辛卯公及莒人盟于浮来(浮来公穀浮作包○杜/氏曰浮来紀邑東莞縣)
　　(北有邳鄉邳鄉西有公来山張氏曰浮来莒地今/沂州沂水縣有浮来山以國君之貴下比小國之)
　　(大夫非莒人之敢敵諸侯公自失人君之體也澄/曰莒小國其卿再命書名其大夫一命書人疑此)
　　(是莒當國之卿再命當稱名者以國君與大夫盟/故降稱人以厭之凡國君下同大夫例皆若是其)
　　(大夫氏名不可沒者則不稱公也陸氏曰凡公與/外大夫盟例不書公及齊髙徯晉處父盟是也莒)
　　(小國也非大夫敢盟公公自欲與之盟爾特書公/以明非大夫之罪也髙氏曰莒雖小國入向伐紀)
　　(其力猶能及他人故/公結此盟以求援)
　　螟(為災故書髙氏曰春秋書螟者三隠二莊一螽/者十有一桓一餘皆僖公之後螟食苗心螽無)
　　(所不食其為災/也螟輕而螽重)
　冬
　　十有二月
　　無駭卒(此公子展之孫夷伯展禽其後也生未三/命故不氏卒乃賜氏曰展以王父之字為)
　　(氏/也)
　　(經書月六書日五大衍歴正月辛未大丁酉冬至/二月辛丑小丁卯大寒三月庚午大經庚寅二十)
　　(一日戊戌雨水四月庚子小戊辰春分閏月己巳/大五月己亥小己亥榖雨經六月己亥辛亥在此)
　　(月六月戊辰大經七月庚午在此月七月戊戌小/八月丁卯大經九月辛卯在此月九月丁酉小十)
　　(月丙寅大十一月丙申小十二月乙丑大長歴庚/寅三月二十二日己亥六月二日辛亥十四日庚)
　　(午七月四日辛卯/九月二十六日)
　九年(丁卯桓王六年○蔡桓侯封人元年○曺桓四/十三○衛宣五○晉哀四○鄭莊三十○陳桓)
　　(三十一○杞武三十七○宋殤六○/齊僖十七○秦寧二○楚武二十七)
　春
　　天王使南季来聘(榖梁傳曰南氏也季字也澄曰/天子之大夫四命稱氏稱字程)
　　(子曰王法之行時加聘問以懐撫諸侯常禮也春/秋諸侯不修朝覲之禮王反聘之又不見答張氏)
　　(曰隠公十年之間宰咺凡伯南季三至魯庭隠公/朝聘之禮不行于王室春秋詳王使之来魯讀者)
　　(自知隠公之罪胡氏曰經書公如京師者一朝于/王所者二卿大夫如京師者五舉魯一國則天下)
　　(諸侯怠慢不臣可知矣書天王来聘者七錫命者/三賵塟者四則問于他邦及齊晉秦楚之大國又)
　　(可知矣王之不王諸侯之不/臣如此君臣上下之分易矣)
　　三月
　　癸酉大雨震電
　　庚辰大雨雪(雨于付切○榖梁傳曰震雷也電霆/也隂陽錯行八日之間再有大變髙)
　　(氏曰大者非常之辭大雨震電者大雨而又震電/也建寅之月而震電八日之間復大雨雪雨自上)
　　(下者震電者陽精之發雨雪者隂氣之凝杜氏曰/三月今正月夏之正月微陽始出未可以震電既)
　　(震電又不/當大雨雪)
　　挾卒(挾音叶公榖作俠○挾魯大夫之再/命者再命例書名不氏義同無駭)
　夏
　　城郎(杜氏曰郎魯邑髙平方與縣東南有郎亭襄/陵許氏曰七年城中丘而後伐邾今城郎而)
　　(後伐宋髙氏曰魯自受祊之後將為鄭伐宋/又恐他國之有議其後者故城郎以備之)
　秋
　　七月
　冬
　　公㑹齊侯于防(防公作邴○左傳曰謀伐宋也杜/氏曰防魯城在瑯邪華縣東南張)
　　(氏曰今密州諸城縣有防城魯隠六年受輸平八/年歸祊入祊志于昵鄭而仇宋于是為防之㑹俾)
　　(齊僖背瓦屋之盟此謀為明年伐宋之地也髙氏/曰此齊背瓦屋之盟與公連謀為鄭伐宋也隠公)
　　(得利則合鄭既歸祊與齊鄭併力齊之强大可以/為助可以伐人故諸侯争與之盟宋既與之謀鄭)
　　(而魯鄭又與/之謀宋也)
　　(經書月二書日二大衍厯正月乙未小壬寅冬至/二月甲子大三月甲午小四月癸亥大經三月癸)
　　(酉庚辰在此月五月癸巳大六月癸亥小七月壬/辰大八月壬戌小九月辛卯大十月辛酉小十一)
　　(月庚寅大傳甲寅二十五日十二月庚申小長/厯是年閏十月癸酉三月十一日庚辰十八日)
　十年(戊辰桓王七年○蔡桓二○曺桓四十四○衛/宣六○晉哀五○鄭莊三十一○陳桓三十二)
　　(○杞武三十八○宋殤七○齊僖/十八○秦寧三○楚武二十八)
　春
　　王二月
　　公㑹齊侯鄭伯于中丘(左傳曰為師期髙氏曰將/伐宋二國相㑹為師期七)
　　(年城中丘盖/為此㑹爾)
　夏
　　翬帥師㑹齊人鄭人伐宋(髙氏曰公元年及宋盟/宿四年又遇于清和好)
　　(非一日矣今一旦以兵加之始為宋謀鄭既得鄭/利今為鄭謀宋又欲得宋利也唯知貪利不復顧)
　　(義也程子曰三國先遣将/致伐齊鄭稱人非卿也)
　　六月
　　壬戌公敗宋師于菅(菅音奸○杜氏曰齊鄭後期/故公獨敗宋師書敗宋未陳)
　　(也菅宋地劉氏曰皆/陳曰戰詐戰曰敗)
　　辛未取郜(郜音/告)
　　辛巳取防(左傳曰鄭入郜入防歸于我杜氏曰濟/隂城武縣東南有郜城髙平昌邑縣西)
　　(南有西防城公獨敗宋師鄭伯後至頻獨進兵以/入郜防得二邑歸于魯張氏曰鄭莊以齊之背宋)
　　(従已魯之力也故得二邑而不取俾魯取之春秋/書取著其無名而擅取之也劉氏曰經書公敗宋)
　　(師取郜取防豈得如傳言哉薛氏曰乘菅之勝十/日而攘二邑書取我奪之于宋也取非其有者也)
　　(髙氏曰公以祊故翬先㑹伐而自將悉力以敗宋/師浹旬之間取其二邑魯受人不義之惠遂興兵)
　　(伐同盟無罪之國以報私/惠是以春秋書法如此)
　秋
　　宋人衛人入鄭(左傳曰鄭師入郊猶在郊宋衛入/鄭程子曰鄭勞民以務外而不知)
　　(守其國故二國入之髙氏曰宋又連衛以報鄭鄭/幸菅之敗而不備故師還及郊宋衛已乘其虚而)
　　(入之矣春秋雖無義戰未有/奇譎輕疾如宋衛之入鄭者)
　　宋人蔡人衛人伐戴鄭伯伐取之(戴公榖作載○/左傳曰宋衛既)
　　(入鄭而以伐戴召蔡人蔡人従之伐戴鄭伯圍戴/克之取三師焉澄曰取猶哀九年宋皇瑗取鄭師)
　　(于雍丘哀十二年鄭罕達取宋師于嵒之取謂敗/其兵而悉俘其衆也程子曰戴鄭所與故鄭戴合)
　　(攻盡取三國之衆髙氏曰宋既連兵入鄭又乗勝/召蔡人伐戴戴鄭所與之㣲國伐之所以報鄭也)
　　(鄭又伺三國之便伐而取之盡得三師之輜重焉/是宋衛雖能入鄭不能弱鄭也杜氏曰三國之君)
　　(在戴故鄭伯合圍之陳留外黄縣東南有戴/城張氏曰戴國舊城在今開封府考城縣)
　冬
　　十月
　　壬午齊人鄭人入郕(髙氏曰戴鄭所與也而三國/伐之郕衛所與也而齊鄭入)
　　(之薛氏曰於此郕再入矣諸侯專兵而小國無以/措其手足澄曰葢自五年衛師入郕之後郕遂服)
　　(屬于衛故/為衛之與)
　　(經書月三書日四大衍歴正月己丑大丁未冬至/傳癸丑二十五日二月己未小三月戊子大四月)
　　(戊午小五月丁亥大六月丁巳小經壬戌六日辛/未十五日辛巳二十五日七月丙戌大傳庚寅五)
　　(日八月丙辰小傳壬戌七日九月乙酉大十月乙/卯大經壬午二十八日十一月乙酉小十二月甲)
　　(寅大二十九日壬午小雪長厯壬戌六月七日辛/未十六日辛巳二十六日壬午十月二十九日)
　十有一年(己巳桓王八年○蔡桓三○曺桓四十五/○衛宣七○晉哀六○鄭莊三十二○陳)
　　(桓三十三○杞武三十九○宋殤八○/齊僖十九○秦寧四○楚武二十九)
　春
　　滕侯薛侯来朝(榖梁傳曰諸侯来朝犆言同時也/累數皆至也范氏曰犆言謂别言)
　　(同時来不俱至若穀伯綏来朝鄧侯吾離来朝也/累數總言之同時俱至若滕侯薛侯来朝也張氏)
　　(曰薛夏奚仲之後國都在魯國薛縣劉氏曰王者/之制諸侯嵗相問殷相聘世相朝兼言之何譏旅)
　　(見也非天子不旅見諸侯諸侯相旅見非禮也澄/曰大戴記朝事篇載諸侯相朝之禮相朝者兩君)
　　(以禮相見論語所謂兩君之好是也惟諸侯朝天/子可以旅見諸侯相朝但書時見今滕薛二國同)
　　(日行禮後書邾牟葛三國来朝亦然俱為非禮孫/氏曰齊晉宋衛未嘗朝魯而滕薛邾杞来朝齊晉)
　　(盛也宋衛敵也滕薛邾杞土地/狹陋兵衆寡弱不能與魯伉也)
　夏
　　五月(左無此/二字)
　　公㑹鄭伯于時来(時来公作祁黎○左傳曰謀伐/許也杜氏曰時来鄭地滎陽縣)
　　(東有釐城張氏曰今屬鄭州髙氏曰公既得宋地/又㑹鄭謀許貪欲無厭也澄曰鄭莊以小利餌魯)
　　(隠既與之伐宋為鄭報怨矣又將與之同伐許為/鄭益地許與鄭接壤鄭之所利齊魯無與焉者也)
　　(鄭伯以計鈎致齊魯之君而借其兵力吞併小國/以利益於已甚哉鄭之不仁而齊魯之不知也)
　秋
　　七月
　　壬午公及齊侯鄭伯入許(左傳曰伐許傳于許瑕/叔盈取鄭伯之旗蝥􁀥)
　　(以先登鄭師畢登遂入許許莊公奔衛齊侯以許/讓公公曰君謂許不共故従君討之許既伏其罪)
　　(矣雖君有命寡人不敢與聞乃與鄭人鄭伯使許/大夫奉許叔居許東偏使公孫獲䖏許西偏張氏)
　　(曰許今潁昌府長杜縣髙氏曰魯既為鄭敗宋師/今又為鄭入許盖由歸祊之故也澄按欲得許地)
　　(者鄭之本謀遂破許國者鄭之專功特以借齊魯/兵力以同伐齊以國大爵尊為主兵既入許鄭莊)
　　(陽不有其功而讓于齊齊侯以克許非已功而不/敢受乃以讓魯魯又以克許非已功而不敢受乃)
　　(以與鄭鄭即受之而不辭竟得遂其貪土地之志/齊魯二君墮鄭之術中而為之出力也書入不書)
　　(滅者許君既奔他國鄭雖專有其地而使許君之/弟奉其宗廟不絶其祀也入者亡國之善辭何善)
　　(也以為猶愈于取其土/地而并絶其宗祀者爾)
　冬
　　十有一月
　　壬辰公薨(左傳曰羽父請殺桓公將以求太宰公/曰為其少故也吾將授之矣使營菟裘)
　　(吾將老焉羽父懼反譖公于桓公而請弑之公祭/鍾巫齊于社圃舘于蒍氏羽父使賊弑公立桓公)
　　(而討蒍氏不書葬不成喪也公羊傳曰公薨不地/不忍言也君弑賊不討不書葬以為無臣子也澄)
　　(曰君薨必詳其地以示正終不地者不暇辨其正/不正而有不忍言者葢弑也君弑臣子當戮力討)
　　(賊以復讐故賊未討則不敢葬其不知討賊/而遂塟者臣子之不忠孝而忘君父之讐也)
　　(經書月三書日二大衍厯正月甲申小閏月癸丑/大二月癸未小三月壬子大四月壬午小五月辛)
　　(亥大六月辛巳小傳五月甲辰在此月七月庚戌/大八月庚辰小經七月壬午在此月九月己酉大)
　　(十月己卯小十一月戊申大傳十月壬戌在此月/十二月戊寅大經十一月壬辰在此月長歴壬午)
　　(七月三日壬辰/十一月十五日)
　
　
　
　
　
　
　
　
　
　春秋纂言卷一
欽定四庫全書
　春秋纂言卷二　　　　　　元　呉澄　撰
　　　桓公(名軌史記作允惠公之子隠公之/弟母仲子夫人文姜在位十八年)
　元年(庚午桓王九年○蔡桓四年○曺桓四十六年/○衛宣八年○晉哀七年○鄭莊三十三年○)
　　(陳桓三十四年○杞武四十年○宋殤九年/○齊僖二十年○秦寧五年○楚武三十年)
　春
　　王正月
　　公即位(穀梁傳曰先君不以道終則不忍即位也/繼故而即位與聞乎弑也啖氏曰凡天子)
　　(崩諸侯薨既殯而嗣子為君未就阼階之位来年/正月朔日乃就位南面而稱元年先君正終則嗣)
　　(子逾年行即位禮先君遇弑則嗣子廢即/位之禮桓公繼弑君而行即位禮與弑也)
　　三月
　　公㑹鄭伯于垂(髙氏曰鄭伯知公之簒逆不自安/特為好㑹將以求賂焉度魯亟于)
　　(㑹諸侯必従所欲故也夫鄭伯與隠公同盟今見/其賊不能討反有所邀求欲以定其位是誠何心)
　　(哉/)
　　鄭伯以璧假許田(穀梁傳曰非假而曰假諱易地/也許田者魯朝宿之邑也禮天)
　　(子在上諸侯不得以地相與也劉氏曰許田周公/之邑也詩云居常與許復周公之宇其稱田何田)
　　(多邑少穪田邑多田少稱邑蘇氏曰許田所以易/祊也以祊為未足而益之以璧爾程子曰隠之八)
　　(年鄭伯使宛来歸祊盖欲易許田魯受祊而未與/許及桓弑立故為㑹而求之復加以璧朝宿之邑)
　　(先祖受之于先王豈可/相易也故諱之曰假)
　夏
　　四月
　　丁未公及鄭伯盟于越(髙氏曰㑹垂之時固欲結/鄭援以自安以垂㑹未可)
　　(保其必信也故又盟而位乃定焉鄭既得許田始/與公為此盟也張氏曰越近垂地名鄭人欲得許)
　　(田以自廣是以為垂之㑹桓公欲結鄭/好以自安是以為越之盟書及内志也)
　秋
　　大水(髙郵孫氏曰大者非常之辭水非常而為災/或害民禾稼敗民廬居為災則書也張氏曰)
　　(隂盛惡逆之/氣所感也)
　冬
　　十月
　　(經書月四書日一大衍厯正月戊申小戊午冬至/二月丁丑大三月丁未小四月丙子大五月丙午)
　　(小經四月丁未在此月六月乙亥大七月乙巳小/八月甲戌大九月甲辰小十月癸酉大十一月癸)
　　(卯小十二月壬申大/長厯丁未田月二日)
　二年(辛未桓王十年○蔡桓五○曺桓四十七○衛/宣九○晉哀八○鄭莊三十四○陳桓三十五)
　　(○杞武四十一○宋殤十弑○齊僖/二十一○秦寧六○楚武三十一)
　春
　　王正月
　　戊申宋督弑其君與夷及其大夫孔父(榖梁傳曰/孔氏父字)
　　(督欲弑君先殺孔父孔父先死其曰及何也尊及/卑春秋之義也公羊傳曰孔父立于朝人莫敢致)
　　(難于其君者孔父存則殤公不可得弑也孫氏曰/孔父諸侯之大夫命于天子者宋孔父鄭祭仲魯)
　　(單伯陳女叔是也澄曰督宋大夫再命者孔父宋/大夫四命天子所命者宋穆公和立其兄宣公之)
　　(子與夷是為殤公使其子馮出居于鄭鄭莊公欲/納之宋鄭屢交兵以此之故督執國政盖黨于馮)
　　(者欲弑殤公立馮而憚孔父故先攻殺孔父而後/殤公可得而弑先書弑君者尊卑之序又以見孔)
　　(父為君而死也髙氏曰按宋世系正考父生嘉字/孔父其孫睪夷因以為氏昔人名嘉而字孔者多)
　　(矣鄭公子嘉楚/成嘉皆字子孔)
　　滕子来朝(胡氏曰隠公末年滕稱侯距此三嵗爾/乃降而稱子孫氏曰杞公爵也滕薛皆)
　　(侯也入春秋杞或稱侯或稱伯或稱子皆降也滕/或稱侯或稱子稱侯正也稱子降也薛或稱侯或)
　　(稱伯稱侯正也稱伯降也此葢聖王不作朝㑹不/常彼三國者力既不足禮多不備或以侯禮而朝)
　　(或以伯子而㑹孔子従而録之以見其亂也澄曰/隠十一年稱侯今降稱子者盖國小財匱不能備)
　　(以七為節之禮故自降其等而以五為節也此義文/盖朱子之意與孫氏意同諸家或以為貶或以為)
　　(誤或以為時王/所黜俱未安)
　　三月
　　公㑹齊侯陳侯鄭伯于稷以成宋亂(左傳曰宋殤/公立十年十)
　　(一戰民不堪命孔父嘉為司馬督為太宰殺孔父/弑殤公召莊公于鄭而立之以郜大鼎賂公齊陳)
　　(鄭皆有賂故遂相宋公㑹稷以成宋亂為賂故也/杜氏曰稷宋地胡氏曰春秋列㑹未有言其所為)
　　(者獨此與襄公末年㑹于澶淵各書其事督弑殤般/弑景皆天下大惡一則受宋賂而立華氏一則謀宋)
　　(災而不討弑君之賊也張氏曰四國之君若能奉/天討如隠四年之誅州吁則其亂不得成矣魯桓)
　　(弑隠方以類合三國黨惡謀以賄行相與定宋馮/立華督而相之反易天常者得以肆志所以直書)
　　(成亂深著四國之罪永嘉吕氏曰不書以成宋亂/則稷之㑹疑于謀討督不書宋災故則澶淵之㑹)
　　(疑于謀討蔡直書其所為/而後是非善惡之實著)
　夏
　　四月
　　取郜大鼎于宋
　　戊申納于大廟(榖梁傳曰桓内弑其君外成人之/亂受賂而退以事其祖周公弗受)
　　(也杜氏曰大廟周公廟也程子曰四國成宋亂而/宋以鼎賂魯魯取成亂之賂噐置于周公廟周公)
　　(其饗之乎髙郵孫氏曰鼎自宋得之然/鼎之成自郜也不啻和氏之璧是也)
　秋
　　七月
　　紀侯来朝(紀左作杞程子曰凡杞稱侯者皆當為/紀杞爵非侯文誤也及紀侯大去其國)
　　(之後把不復稱侯矣○胡氏曰齊欲滅紀紀求魯/為之主非為桓立而朝之也澄曰齊謀并紀而鄭)
　　(助之紀國小弱為齊鄭所謀度不能自存以魯與/齊鄭睦故来朝魯将求庇焉然魯桓内負弑逆之)
　　(惡而外黨弑逆之賊滅天理之人也于所厚/者薄無所不薄矣又何能庇婚姻之微國哉)
　　蔡侯鄭伯㑹于鄧(左傳曰始懼楚也杜氏曰潁川/召陵縣西南有鄧城胡氏曰其)
　　(地以國鄧亦與焉楚自西周已為中國之患宣王/葢嘗命將南征矣及周東遷僣號稱王馮陵江漢)
　　(此三國者地與之鄰是以懼也其後卒滅鄧虜蔡/侯而鄭以王室懿親為之服役終春秋之世聖人)
　　(盖傷之也髙氏曰左氏以為懼楚時楚雖已僣號/尚未入侵中國何為而先自懼乎隠四年蔡與宋)
　　(陳魯伐鄭十年又與宋衛伐鄭其積怨未解今鄭/與齊宋魯陳皆釋去前憾故蔡與鄭于是始平于)
　　(鄧也然至四年而蔡人復従王伐鄭/則此㑹亦不足恃鄧嬴姓侯國也)
　　九月
　　入杞(程子曰將卑師少外則稱入内則止曰入某/伐某髙氏曰以滕紀皆来朝而杞獨不至故)
　　(也此年入杞八年伐邾夫桓弑君莫入莫伐/而已乃入人伐人是使天下共蒙其恥也)
　　公及戎盟于唐(左傳曰修舊好也澄曰舊好隠公/二年盟唐之好也然隠公因戎之)
　　(請盟至再而後與之盟今戎不請盟而桓及之盟/葢與及鄭盟越之意同以已之負大惡而欲結好)
　　(以自固無間/于内外也)
　冬
　　公至自唐(程子曰君出而書至者有三告廟也過/時也危之也桓公弑立嘗與鄭齊陳㑹)
　　(矣皆同為不義及逺與戎盟故危之而書至戎若/不如三國之黨惡則討之矣是以為桓危之也討)
　　(賊天下之大義戎或能知也張子曰春秋主魯何/乃欲戎之討魯君乎葢聖人初未嘗以主魯而廢)
　　(拯救三綱之心也程子之傳精矣澄曰春秋書魯君/之出而告至自此始古者諸侯出歸必朝于廟此)
　　(亦常事不當書其書者有意也桓公弑君簒立周/失其紀天下無伯列國諸侯無有知義者庶幾求)
　　(諸野乎使戎能如陳侯之于州吁則諸夏有所不/如矣程子所謂危之者邪髙郵孫氏曰春秋書至)
　　(者皆至其所出之事以地至者四此年公至自唐/十七年公至自穀定八年公至自瓦十年夏公至)
　　(自夾谷四處爾趙子以/為魯地則至自地是也)
　　(經書月五書日二大衍厯正月壬寅小戊申七日/癸亥冬至二月辛未大三月辛丑小四月庚午大)
　　(五月庚子大經四月戊申在此月六月庚午小七/月己亥大八月己巳小九月戊戌大丙寅處暑閏)
　　(月戊辰小十月丁酉大丁酉秋分十一月丁夘小/丁卯霜降十二月丙申大長厯戊申正月八日四)
　　(月戊申亦/在五月)
　三年(壬申桓王十一年○蔡桓六○曺桓四十八○/衛宣十○晉哀九○鄭荘三十五○陳桓三十)
　　(六○杞武四十二○宋莊公馮元年○/齊僖二十二○秦寧七○楚武三十二)
　春
　　口正月(桓之經自三年至八年十一年至十七年/春首月不書王皆文闕胡氏曰以為闕文)
　　(安得一公之一十四年皆闕永嘉吕氏曰春秋授/諸弟子其傳之也豈能無脫文哉桓不書王十四)
　　(不書秋冬二以是知桓公之春秋多闕或曰桓無/王明天討不加也然桓宣二公皆簒弑皆天討不)
　　(加宣未嘗無王而桓獨無王聖人用法何乃如是/之異况當時諸侯以簒弑得國者非獨一桓公也)
　　(何以不去王乎若實以桓公無王而不書王則/當始末盡然又奚元年二年十年末年書王乎)
　　公㑹齊侯于嬴(嬴之㑹葢求昏于齊也以國君娶/夫人不由媒介而自徃求焉非禮)
　　(也杜氏曰嬴齊/邑今泰山嬴縣)
　夏
　　齊侯衛侯胥命于蒲(劉氏曰齊太公之後東州之/侯衛康叔之後西州之侯胥)
　　(命相命也古者方伯州牧命於天子諸侯自相命/非也髙氏曰胥命者何相推為牧伯也張氏曰齊)
　　(衛欲私天下之權于已必求勢力之均者相遜相/先乃敢專之蒲之胥命正齊桓非命伯而專征之)
　　(始也朱子曰齊衛胥命于蒲相命為伯也齊魏㑹/于濁澤以相王相命為王也齊致西帝于秦秦致)
　　(東帝于齊相命為帝也澄謂齊衛之相命為伯猶/漢末朝命不行于天下而州牧表某人為某州牧)
　　(也杜氏曰蒲衛地在/陳留長垣縣西南)
　　六月
　　公㑹紀侯于郕(紀左作杞○紀憂齊鄭之圖已而/求庇于魯公因其来朝而遂與之)
　　(㑹也髙氏曰紀懼/齊親魯郕亦然)
　秋
　　七月
　　壬辰朔日有食之既(榖梁傳曰言日言朔食正朔/也公羊傳曰既盡也程子曰)
　　(食盡為異大也髙氏曰經書日食三十六/而食之既者二此年與宣八年秋七月也)
　　公子翬如齊逆女(公不親逆而使卿逆啖氏曰以/公子尤不可也胡氏曰娶妻必)
　　(親逆禮之正也若夫邦君以爵則有尊卑以國則/有小大以道途則有逺邇或迎之于其國或迎之)
　　(於境上或迎之於所舘禮之節也紀侯於魯以小/大言則親之者也而使履緰来魯侯于齊以逺邇)
　　(言則親之者也而使公子翬徃是/不重大昏之禮失其節矣故書)
　　九月
　　齊侯送姜氏于讙(左傳曰凡公女嫁于敵國姊妹/則上卿送之公子則下卿送之)
　　(於大國雖公子亦上卿送之於天子則諸卿皆行/公不自送于小國則上大夫送之公羊傳曰諸侯)
　　(越境送女非禮也澄曰魯桓不親迎故齊侯逺送/其女至於魯之境按士昏禮父之送女也不下堂)
　　(况國君之尊送女出境禮之所無也杜/氏曰讙魯地濟北蛇丘縣有下讙亭)
　　公㑹齊侯于讙(齊僖送其女至讙而魯桓親徃受/之非禮故書或者乃謂諸侯不出)
　　(疆親迎但當迎之於其舘果若是則魯為得禮何/以譏張氏曰齊僖愛其女越境送之魯桓之出不)
　　(為親迎而為齊侯在讙特徃㑹/之僖之送桓之㑹皆非禮也)
　　夫人姜氏至自齊(穀梁傳曰其不言翬之以来何/也公親受之于齊侯也孫氏曰)
　　(此齊侯送姜氏公受之于讙也受姜氏于讙不以/讙至者不與公受於讙也故書至自齊以正其義)
　冬
　　齊侯使其弟年来聘(左傳曰致夫人也杜氏曰女/出嫁又使大夫随加聘問在)
　　(魯而出則曰致女在他國而来則摠曰聘澄曰齊/侯親送女至魯境歸未幾又使貴介弟致之見其)
　　(愛女之至情之/私非禮之正也)
　　有年(穀梁傳曰五穀皆熟為有年公羊傳曰有年/僅有年也大有年大豐年也何氏曰宣十六)
　　(年大有年謂五穀皆大成熟此有年謂五穀多少/皆有不能大成熟程子曰人事順于下則天氣和)
　　(于上桓弑君逆理天地之氣為之謬戾今乃有年故/書其異髙郵孫氏曰春秋二百四十二年而書有)
　　(年大有年者二而已其一桓公其一宣公桓/宣大惡行何道而有年乎書有者不宜有也)
　　(經書月四書日一大衍厯正月丙寅小戊辰冬至/二月乙未大三月乙丑小四月甲午大五月甲子)
　　(小六月癸巳大七月癸亥小八月壬辰大朔日食/經書七月壬辰朔食盖閏差故爾九月壬戌小十)
　　(月辛夘大十一月辛/酉小十二月庚寅大)
　四年(癸酉桓王十二年○蔡桓七○曺桓四十九○/衛宣十一○晉小子侯元年○鄭莊三十六○)
　　(陳桓三十七○杞武四十三○宋荘二○/齊僖二十三○秦寧八○楚武三十三)
　春
　　□正月
　　公狩于郎(啖氏曰蒐狩常事不書非時及越禮則/書張氏曰狩者冬獵之名當用夏時之)
　　(仲冬周正月迺其時也國之蒐狩自有常處鄭之/原圃秦之具囿魯之大野乃田狩之地今不於常)
　　(所而逺涉郎/地所以譏也)
　夏
　　天王使宰渠伯糾来聘(左傳曰父在故名澄曰天/王桓王也宰冡宰渠邑伯)
　　(爵糾名也天子之卿六命當書邑爵而不名此書/名者葢父在而子襲其邑爵世其官故於爵之下)
　　(特書其名以見其為有父也若父在而子未襲其/邑爵與官但攝父之職而行事則例當如下年書)
　　(仍叔/之子)
　□
　　□□
　□
　　□□(杜氏曰不書秋冬首月文闕/孫氏曰脱二時七年同此)
　　(經書月一書日無大衍厯正月庚申大癸酉冬至/二月庚寅小三月己未大四月己丑小五月戊午)
　　(大六月戊子小七月丁巳大八月丁亥小九月丙/辰大十月丙戌小十一月乙夘大十二月乙酉大)
　五年(甲戌桓王十三年○蔡桓八○曺桓五十○衛/宣十二○晉小子二○鄭莊三十七○陳桓三)
　　(十八卒○杞武四十四○宋莊三○齊/僖二十四○秦寧九○楚武三十四)
　春
　　□正月
　　甲戌(陸氏曰此下文脫/程子劉氏義同)
　　己丑陳侯鮑卒(左傳曰陳亂文公子仲殺太子免/而代之澄曰鮑陳桓公也在位三)
　　(十八年佗桓公庶/弟免桓公太子也)
　夏
　　齊侯鄭伯如紀(左傳曰齊鄭朝于紀欲以襲之紀/人知之趙氏曰外相如不書凡書)
　　(皆譏也常山劉氏曰外諸侯相如唯此年齊侯鄭/伯如紀及州公如曺澄曰如紀者朝于紀也凡國)
　　(君来朝魯則稱朝徃朝他國則稱如内外辭也諸/侯相朝雖有其禮然春秋之時小役大弱役彊彊)
　　(大之國必不徃朝小弱之國雖敵體之國亦不相/朝唯小弱者必須徃朝於彊大葢畏之也事之也)
　　(齊鄭大且彊紀小而弱乃以彊大而朝小弱葢借/朝之名以徃紀而實欲以兵襲取其國紀素知齊)
　　(鄭之圖已故覺其謀而齊鄭之詐不得以行外相/如不書此特書者惡齊鄭之詐也張氏曰春秋之)
　　(初齊僖鄭莊皆小人之雄合謀同心以吞噬小國/為事自隠二年石門之盟至桓十一年惡曺之盟)
　　(二十年之間二國為一伐宋取郜防入郕入許今/又相與謀紀自二君如紀之後紀侯多為計以謀)
　　(自免於難而卒不能止齊鄭貪噬之心至莊五年/紀季以酅入于齊紀侯去國然後快于心小國困)
　　(于强暴二君之罪居多澄按許近于鄭紀近于齊/鄭欲得許與齊同謀之而卒得許齊欲得紀與鄭)
　　(同謀之而/卒得紀)
　　天王使仍叔之子来聘(仍穀作佸○公羊傳曰父/老子代従政也穀梁傳曰)
　　(父在子代仕之辭也程子曰古之授任稱其才徳/士無世官周衰官人以世故卿大夫之子代其父)
　　(任事仍叔受命来聘而使其子代行也澄曰仍/氏叔字此天子四命之大夫稱氏稱字者也)
　　塟陳桓公(不書月史失之盖陳/佗簒立而塟之也)
　　城祝丘(杜氏曰齊鄭将襲紀故髙氏曰祝丘齊魯/兩境上邑齊将襲紀公欲助紀而畏齊故)
　　(城此以備陸/氏曰譏不時)
　秋
　　蔡人衛人陳人從王伐鄭(左傳曰王奪鄭伯政鄭/伯不朝王以諸侯伐鄭)
　　(鄭伯禦之戰于繻葛王卒大敗公羊傳曰從王正/也啖氏曰不言㑹及臣從君之辭也永嘉陳氏曰)
　　(春秋之法有天子在則其諸侯稱人有諸侯在則/其大夫稱人王師不書書伐鄭鄭不服也伐鄭不)
　　(服而後王命不行於天下/東周之不競鄭莊為之也)
　　大雩(左傳曰書不時也凡祀龍見而雩過則書孫/氏曰雩求雨之祭建巳之月常祀也故經無)
　　(六月雩建午建申之月非常則書謂之大者雩於内/上帝也程子曰雩于上帝用盛樂也諸侯雩于境)
　　(之山川爾成王尊周公賜魯重祭得郊禘大雩成王/之賜魯公之受皆失也故夫子曰魯之郊禘非禮)
　　(也周公其衰矣大雩嵗之常祀不皆書因其非時/則書之郊禘亦因事而書劉氏曰其言大何非諸)
　　(侯之雩也説者皆曰成王賜魯天子禮樂禮有天/子諸侯之别自伏羲以来未之有改成王者周之)
　　(盛王也其惑于魯之有天子禮樂殆周之末王賜/之非成王矣昔者魯惠公使宰讓請郊廟之禮于)
　　(天子天子使史角徃惠公止之其後在魯實始為/墨翟之學使成王之世而魯已郊則惠公奚請澄)
　　(按劉氏此説葢欲為成王解說過舉之非而已近/儒亦有頗宗其説者實則不然當從程子之説為)
　　(正所引惠公使宰讓請郊廟之禮今載在通鑑外免/紀其言龎誕無稽劉侍讀學雖極博擇則未精不)
　　(時有信竒好異之癖倘使天子之禮諸侯可以請/時王可以賜則春秋時强僣之國挾勢援例請之)
　　(者多矣何獨魯惠能請而他國不敢請乎陸陽李/氏曰外紀所據乃姓氏雜書其出又在戴記之後)
　　(不足引/以為證)
　　螽(螽公作􁉸後皆同○公羊傳曰記/災也程子曰螽蝗也既旱又蝗)
　冬
　　州公如曹(左傳曰淳于公如曹度其國危遂不復/杜氏曰淳于州國所都城陽淳于縣也)
　　(程子曰州公不能保其國去如曹澄曰州姜姓公/爵此人君之失國者與紀侯大去其國同但州君)
　　(之去國則有所如紀君之去國則無所如爾凡國/君如他國者皆朝也以畿内八命之公而朝畿外)
　　(七命之伯葢其國危亡將寄託於曹假朝禮以行/實則奔也曹姬姓武王封其弟振鐸于定陶為曹)
　　(國張氏曰曹國漢屬濟隂郡在唐為曹州今興仁/府濟隂縣州稱公與祭公同則州必畿内之地河)
　　(内州縣也左傳乃云淳于公杜氏云城陽淳于縣/昭元年傳云城淳于或云因州公不反國為紀所)
　　(并遂以淳于為/都未詳孰是)
　　(經書月一書日二大衍厯正月乙卯小己卯冬至/甲戌二十日二月甲申大經正月己丑在此月三)
　　(月甲寅小四月癸未大五月癸丑小六月壬午大/辛亥小滿閏月壬子小七月辛巳大旦日夏至八)
　　(月辛亥小九月庚辰大十月庚戌小十一月己亥/大十二月己酉小長厯正月甲申朔内無甲戌己)
　　(丑正月/六日)
　六年(乙亥桓王十四年○蔡桓九○曹桓五十一○/衛宣十三○晉小子三○鄭莊三十八○陳厲)
　　(公躍元年○杞武四十五○宋莊四○/齊僖二十五○秦寧十○楚武三十五)
　春
　　□正月
　　寔来(寔王朝一命之下士故稱名無王命而私交/故但書曰来而不言其事也與隠元年祭伯)
　　(来義/同)
　夏
　　四月
　　公㑹紀侯于成(成穀作郕○左傳曰紀来諮謀齊/難也杜氏曰成魯地在泰山鉅平)
　　(縣東南張氏曰此與書/二年朝三年㑹郕同㫖)
　秋
　　八月
　　壬午大閲(張氏曰失時僣禮故書以譏澄曰天子/因四時之田而教民以武事春曰振旅)
　　(夏曰茇舍秋曰治兵三時所教其法皆畧惟仲冬/教大閲則其坐作進退擊刺真如戰陣以仲冬之)
　　(事行於季夏非其時也且大閲者天子之禮非諸/侯之所得行為其僣禮故因失時而書之以著其)
　　(僣與上年僣/大雩義同)
　　蔡人殺陳佗(程子曰陳厲公蔡人也故蔡桓侯殺/佗而立厲公桓侯殺佗實以私也而)
　　(書蔡人同於討賊之例見討賊者衆人之公也澄/曰蔡稱人討賊辭也陳不能討而蔡能討之故以)
　　(討賊之義歸之蔡簒弑之賊人人得而殺之也陳/佗簒立既𦵏桓公陳人君之亦已逾年矣然簒賊)
　　(非可稱君故名而不爵凡簒賊而稱君者見本國/之臣子與鄰國之君臣皆不能討而成之為君也)
　　(苟有一人能明討賊之義則名之為賊而不成之/為君矣衛人殺州吁齊人殺無知蔡人殺陳佗是)
　　(也/)
　　九月
　　丁卯子同生(公羊傳曰喜有正也左傳曰以太子/生之禮舉之穀梁傳曰疑故志之澄)
　　(按有正者謂嫡夫人生適長子也春秋十二公如書/文公如成公皆嫡夫人之嫡長子其生也何以不)
　　(凡國君世子生則必舉以世子生之禮此常事爾/唐趙氏最善説春秋亦不過從左氏而曰太子生)
　　(多矣書子同禮備故也餘公皆不備禮記其是以/著其非然據經但書子同生何以見其禮之備與)
　　(不備盖惟穀梁傳得聖人之意夫世適之生國統/所係而同之母文姜其後與齊襄滛亂同既立為)
　　(君矣猶不能制其母故時人有疑同為齊侯之子/者今考之經魯桓公三年九月文姜歸魯至十八)
　　(年正月始與桓公偕如齊其間十五年文姜在魯/未嘗適齊而子同之生在桓公六年之九月則同)
　　(為魯桓之子而非齊襄之子也明矣桓公十八年/文姜始如齊而通于齊襄其時同之生已十有三)
　　(年矣明年為魯莊公元年文姜遜于齊二年冬㑹/齊侯於禚四年春饗齊侯于祝丘五年夏如齊師)
　　(七年春㑹齊侯于防冬㑹齊侯于穀八年冬齊侯/被弑文姜滛亂放蕩其惡播揚在此八年之内子)
　　(同生之時未有此惡行也人見文姜後来之滛亂/故當時有疑之者夫子志子同之生表其非齊侯)
　　(之子而使後世無疑也此穀梁氏所謂疑故志之/者歟齊之詩人刺魯莊公不能防閑其母其詩乃)
　　(曰展我甥兮詩人微意亦為魯莊解釋當時之誣/謗作此詩者君子人也况聖人視魯為父母邦寧)
　　(不思為魯君辨白誣謗之疑乎故以大公至正之/直筆寓别嫌明微之深意辭簡而義逺真如化工)
　　(焉髙氏曰昏禮者上以事宗廟下以繼後世也人/疑莊公為齊侯之子審如所疑則周公之祀不傳)
　　(於魯魯之子孫乃齊之子孫豈不悖哉襄公文姜/之滛亂葢在同生之後當同之生齊魯未嘗亂也)
　　(謹子同之生月日則以廟祀世系之重在此故特/書之使國統著明不書其生則其事不見此之謂)
　　(微而顯沙隨程氏曰文姜滛在桓公既卒之後子/同之生無嫌也所以辨猗嗟之刺著明國統也薛)
　　(氏曰謹莊公之生/決天下之疑也)
　冬
　　紀侯来朝(左氏曰請王命以求成于齊公告不能/杜氏曰紀微弱不能自通于天子欲因)
　　(公以請王命公無寵於王故告不能澄曰齊禍迫/矣紀侯僕僕㑹魯朝魯多方求自全之計而卒不)
　　(能全上無明王賢伯而彊/大肆意以吞噬小弱哀哉)
　　(經書月四書日二大衍歴正月戊寅大甲申冬至/二月戊申小三月丁丑大四月丁未大五月丁丑)
　　(小六月丙午大七月丙子小八月乙巳大九月乙/亥小經八月壬午在此月十月甲辰大經九月丁)
　　(卯在此月十一月甲戌小十二月癸卯四/大長厯壬午八月八日丁卯九月二十)
　七年(丙子桓王十五年○蔡桓十○曹桓五十二○/衛宣十四○晉小子四○鄭莊三十九○陳厲)
　　(二○把武四十六○宋莊五○齊僖/二十六○秦寧十一○楚武三十六)
　春
　　□二月
　　己亥焚咸丘(杜氏曰焚火田也咸丘魯地髙平鉅/野縣南有咸亭程子曰古者昆蟲蟄)
　　(而後火田去莽翳以逐禽獸非竭山林而焚之也/澄曰周之二月夏之十二月昆蟲未出固可用火)
　　(然古禮将有田事則先焚萊此不當田/狩之月而火田又咸丘非狩地故譏)
　夏
　　穀伯綏来朝
　　鄧侯吾離来朝(杜氏曰穀國在南鄉筑陽縣北張/氏曰今屬襄陽府穀城縣鄧今之)
　　(鄧州澄曰二國之君皆稱名者失地之君也兩書/朝特見之朝不同日也按二國去魯絶逺葢以失)
　　(國寄寓他國與魯相/近故因来朝魯也)
　□
　　□□
　□
　　□□(闕秋冬義/見四年)
　　(經書月一書日一大衍厯正月癸酉小己丑冬至/二月壬寅大三月壬申小經二月己亥在此月四)
　　(月辛丑大五月辛未小六月庚子大七月庚午小/八月己亥大九月己巳小十月戊戌大十一月戊)
　　(辰小十二月丁酉大長厯是年閏/十二月己亥二月二十八日)
　八年(丁丑桓王十六年○蔡桓十一○曹桓五十三/○衛宣十五○晉侯緡元年○鄭莊四十○陳)
　　(厲三○杞武四十七○宋莊六○齊僖/二十七○秦寧十二○楚武三十七)
　春
　　□正月
　　己卯烝(公羊傳曰烝冬祭也常事不書此何以書/譏亟也程子曰冬烝非過也書之以見五)
　　(月又烝為非禮趙氏曰周雖以建子為正祭祀則/用夏時本月凡四時之祭皆用孟月若有故及日)
　　(不吉即用仲月正月/烝則夏之仲冬也)
　　天王使家父来聘(杜氏曰家氏父字澄曰此王/朝大夫之四命稱氏稱字者)
　夏
　　五月
　　丁丑烝(建子之月已烝矣建辰之月又再烝焉於/春季而行冬祭非其時非其禮也程子曰)
　　(非時復烝者必以前烝/為不備也黷亂甚矣)
　秋
　　伐邾(將卑/師少)
　冬
　　十月
　　雨雪(雨去聲○程子曰建酉之/月未霜而雨雪書異也)
　　祭公来遂逆王后于紀(祭則界切○祭國公爵王/朝八命之公或是隠元年)
　　(之祭伯進爵為公或是伯之子或是二人國邑同/而爵異不可詳也祭公本受王命逆后于紀而私)
　　(行先至于魯故先書来而以其正事為遂事齊侯/之遂伐楚公子結之遂及齊侯宋公盟並同此例)
　　(程子曰祭公受命逆后而至魯先行私禮以逆后/為遂事不䖍王命也趙氏曰遂逆者譏不躬白於)
　　(王孫氏曰桓王娶后於紀命魯主之故祭公来謀/逆后之期既謀之則當復命天子天子命之逆則)
　　(逆之不可專也祭公不復命于王專逆后于紀故/曰遂或曰士昬禮納徵之後行請期之禮歸期有)
　　(定日而後親逆重昏禮也天子之尊雖與士禮不/同然亦必先知女歸之期而後可徃逆也魯媒紀)
　　(女為王后葢已先報可于王矣雖已報可而未知/紀國歸女之日王遽遣祭公徃逆祭公不知其期)
　　(故過魯問期而後徃紀徃紀逆后者王命也過魯/問期者非王命也故春秋書法如此魯為媒而不)
　　(報歸女之期于王魯之慢也王未知后之歸期而/遽然遣使徃逆王之輕也祭公無王命而私過魯)
　　(問期祭公之專也參譏之公羊傳以為祭公此来/方是使魯為媒若可則就徃逆果如此則輕遽尤)
　　(甚疑不然也澄按此經程子一義趙孫一/義或説與趙孫又微有不同今兼存之)
　　(經書月五書日二大衍歴正月丁卯大己卯十三/日甲午冬至二月丁酉小乙丑大寒三月丙寅大)
　　(乙未雨水閏月丙申小四月乙丑大丙寅春分五/月乙未小六月甲子大經五月丁丑在此月七月)
　　(甲午小八月癸亥大九月癸己小十月壬戌大十/一月壬辰大十二月辛酉小長厯己卯正月十四)
　　(日丁丑五/月十四日)
　九年(戊寅桓王十七年○蔡桓十二○曹桓五十四/○衛宣十六○晉緡二○鄭莊四十一○陳厲)
　　(四○杞靖公元年○宋莊七○齊僖二/十八○秦出子元年○楚武三十八)
　春
　　紀季姜歸于京師(紀季姜即祭公所逆紀國之女/為桓王后者京師天子所居也)
　　(上年祭公徃逆稱王后者主王朝而言之也今歸/京師稱季姜者主紀而言之也魯為之媒故書)
　夏
　　四月
　秋
　　七月
　冬
　　曹伯使其世子射姑来朝(射音亦又音夜○曹伯/欲朝魯有疾不能行乃)
　　(使其世子代已行禮按周官言世子以皮幣繼小/國之君則世子固有攝君行禮之時然必王朝大)
　　(朝覲大㑹同諸侯皆徃而已獨有疾則不得已而/命世子攝行今曹之朝魯非甚急之務不可缺之)
　　(禮也君既有疾則不行可也而乃遣其/世子攝君父以来是果不可以已乎)
　　(經書月二書日無大衍厯正月辛卯大庚子冬至/二月辛酉小三月庚寅大四月庚申小五月己丑)
　　(大六月己未小七月戊子大八月戊午小九月丁/亥大十月丁巳小十一月丙戌大十二月丙辰小)
　十年(己卯桓王十八年○蔡桓十三○曹桓五十五/卒○衛宣十七○晉緡三○鄭莊四十二○陳)
　　(厲五○杞靖二○宋莊八○齊僖二/十九○秦出子二○楚武三十九)
　春
　　王正月
　　庚申曹伯終生卒(終生曹桓公也在位五十五/年世子射姑嗣是為莊公)
　夏
　　五月
　　葬曹桓公
　秋
　　公㑹衛侯于桃丘弗遇(杜氏曰桃丘衛地濟北東/阿縣東南有桃城衛侯與)
　　(公為㑹期中背公更與齊/鄭故公獨徃而不相遇也)
　冬
　　十有二月
　　丙午齊侯衛侯鄭伯来戰于郎(常山劉氏曰春秋/之中諸侯加兵于)
　　(魯者為不少矣而未有書来戰者此不言侵/伐而以来戰為文則彼曲我直其義坦然)
　　(經書月三書日二大衍厯正月乙酉大乙巳冬至/二月乙卯小經正月庚申在此月三月甲申大四)
　　(月甲寅大五月甲申小六月癸丑大七月癸未小/八月壬子大九月壬午小十月辛亥大十一月辛)
　　(巳小己酉霜降閏月庚戌大十二月庚辰小/旦日小雪丙午二十七長歴庚申正月六日)
　十有一年(庚辰桓王十九年○蔡桓十四○曹莊公/射姑元年○衛宣十八○晉緡四○鄭莊)
　　(四十三卒○陳厲六○杞靖三○宋莊九/○齊僖三十○秦出子三○楚武四十○)
　春
　　□正月
　　齊人衛人鄭人盟于惡曹(上年十二月三國之君/来戰于郎而今年之正)
　　(月三君又使從行之大夫相與結盟以固其交永/嘉陳氏曰有君在則大夫降稱人胡氏曰三國既)
　　(為郎之戰又固/黨而為此盟)
　夏
　　五月
　　癸未鄭伯寤生卒(寤生鄭莊公也在位四十三年/世子忽嗣是為昭公髙氏曰昭)
　　(公不終于位五世兵革不息自入春秋/考莊公之心慮知其積非必有餘殃矣)
　秋
　　七月
　　𦵏鄭莊公(髙氏曰鄭忽既立不/待五月而𦵏其父)
　　九月
　　宋人執鄭祭仲(祭側界切○祭氏仲字諸侯之卿/四命命于天子者如宋國之孔父)
　　(也鄭莊公娶鄧㬅生忽立為世子宋雍氏納女于/鄭莊公生突莊公卒雍氏欲立其出而雍氏宗有)
　　(寵于宋莊公馮宋公誘祭仲而執之曰不立突將/死祭仲乃以突歸鄭而立之為君陸氏曰執大夫)
　　(例稱人諸國大夫王賜之畿内邑為號令歸國者/皆書族書字同于王大夫鄭祭仲魯單伯陳女叔)
　　(是/也)
　　突歸于鄭(突不係國庶孽簒立者也自宋而歸于/鄭歸易辭也自外入内以簒奪世嫡事)
　　(之難也而今則易者祭仲/挈之以歸而立之故易也)
　　鄭忽出奔衛(忽係之鄭正也鄭忽以世子嗣位既子/𦵏其父君鄭厯五月矣出奔而不稱)
　　(位未定也百官總已以聴命于祭仲祭/仲既立突而不君忽則忽無其位矣)
　　柔㑹宋公陳侯蔡叔盟于折(折之設切又音舌○/柔魯再命之大夫蔡)
　　(叔蔡侯之弟攝君者凡諸侯之弟攝君則稱字大/夫㑹諸侯自此始張氏曰自去年魯與齊衛鄭為)
　　(讐至今年桓公欲合黨以敵之於是結宋與陳蔡/要言㰱血初無忠信誠慤相與之心又以大夫盟)
　　(宋公陳侯故不足恃以久而桓公又與/宋公屢㑹求以補前之失堅突之合也)
　　公㑹宋公于夫鍾(夫音扶鍾公作童/杜氏曰夫鍾郕地)
　冬
　　十有二月
　　公㑹宋公于闞(闞口暫切○杜氏曰闞魯/地在東平須昌縣東南)
　　(經書月五書日一大衍厯正月己酉大庚戌冬至/二月己卯小三月戊申大四月戊寅小五月丁未)
　　(大六月丁丑小經五月癸未在此月七月丙午大/八月丙子大九月丙午小十月乙亥大十一月乙)
　　(巳小十二月甲戌大/長厯是年閏正月)
　十有二年(辛巳桓王二十年○蔡桓十五○曹莊二/○衛宣十九卒○晉緡五○鄭厲公突元)
　　(年○陳厲七卒○杞靖四○宋莊十○齊/僖三十一○秦出子四○楚武  十一○)
　春
　　□正月
　夏
　　六月
　　壬寅公㑹紀侯莒子盟于曲池(紀左作杞曲池公/作敺蛇○紀為齊)
　　(難危急甚矣魯桓切切為紀謀故屢㑹齊而大國/無與同心者此㑹也僅能與小弱之莒偕其不能)
　　(為助而無救于紀之亡也葢可知矣杜氏/曰曲池魯地魯國汶陽縣北有曲水亭)
　秋
　　七月
　　丁亥公㑹宋公燕人盟于穀丘(杜氏曰燕人南燕/大夫穀丘宋地張)
　　(氏曰南燕姞姓國漢屬東郡今滑州昨城縣穀丘/在今應天府穀熟縣澄曰南燕大夫一命固當稱)
　　(人或是再命稱名之大夫以魯侯宋公二君在故/降而稱人也左氏以此盟為魯欲平宋鄭杜氏云)
　　(宋多責賂于鄭鄭人不堪葢宋納鄭突多責其賂/于鄭鄭不能償魯桓鄭莊前此本有戰郎之怨鄭)
　　(莊既卒而突得國突見魯宋數數盟㑹將謂其相/得也故釋前怨而通好于魯欲藉魯以殺宋之賂)
　　(魯桓鄭厲皆簒賊也以氣類合故欲為鄭祈懇於/宋以殺其賂然此盟必是魯宋燕三國别有他事)
　　(相要約非為鄭賂之事盟也因是盟與宋公相見/而為鄭致請焉爾宋未嘗許納故以後魯桓又與)
　　(宋㑹至再/至三也)
　　八月
　　壬辰陳侯躍卒(躍陳厲公也在位七年子完不嗣/其弟林立是為莊公不書𦵏魯不)
　　(㑹/也)
　　公㑹宋公于虗(虛去于切公作郊○杜氏曰虚宋/地髙氏曰宋益疎公而公强従之)
　　(不已祗/自辱也)
　冬
　　十有一月
　　公㑹宋公于龜(左傳曰宋成未可知也故既㑹於/虛又㑹于龜張氏曰虚龜皆宋地)
　　(盖桓公欲成宋之急而屈已連徃宋地與之為㑹/故春秋詳書以譏之髙氏曰公六出與宋㑹不憚)
　　(屈辱力為鄭請公為鄭而數出㑹宋宋公亦為/求賂而數與公㑹皆非為國為民其罪均爾)
　　丙戌公㑹鄭伯盟于武父(左傳曰宋公辭平故與/鄭伯盟于武父遂帥師)
　　(而伐宋杜氏曰武父鄭地陳留濟陽縣東北有武/父城髙氏曰公自龜還遽㑹鄭伯而謀伐之夫宋)
　　(鄭之事公何預焉而同惡相濟一至于此澄曰宋/公貪得鄭賂之多而不許魯桓之請鄭厲遂忘宋)
　　(立已之恩與魯結黨將為同伐之舉魯桓亦棄屢/㑹屢盟之好乃與舊怨之鄭結盟而與舊好之宋)
　　(為仇交道之翻覆不常在匹夫猶不可况國君乎/吕氏曰是年書盟㑹之數如此見諸侯無王放恣)
　　(之極也襄陵許氏曰王迹既熄伯統未興諸侯自/擅無所稟命觀隠十年見兵革之亂也桓十一年)
　　(十二年見盟㑹之亂也伯統興則諸侯有所/一無復此亂矣是以君子不得已而與桓文)
　　丙戌衛侯晉卒(穀梁傳曰再稱日決日義也范氏/曰明二事皆當日也孫氏曰經未)
　　(有一日而再書者書丙戌羨文也澄按盟當書日/卒亦當書日若史文有闕則無如之何衛侯之卒)
　　(與上武父之盟同日不再書丙戌則恐後人不知宣/衛侯之以是日卒也疑非羨文盖穀梁疑是晉衛)
　　(公也在位十九年/子朔立是為惠公)
　　十有二月
　　及鄭師伐宋
　　丁未戰于宋(將皆微者而鄭用重師戰于宋魯鄭/曲而宋直與来戰于郎同義張氏曰)
　　(鄭突借宋之力以簒國宋人責賂則背之而結魯/魯桓為突比與宋㑹及宋辭平魯不反已遽然連)
　　(鄭以伐之故書及鄭師伐宋罪魯鄭也胡氏曰来/戰者罪在彼戰于郎是也徃戰者罪在内戰于宋)
　　(是/也)
　　(經書月五書日六大衍厯正月甲辰小乙卯冬至/二月癸酉大三月癸卯小四月壬申大五月壬寅)
　　(小六月辛未大七月辛丑小經六月壬寅在此月/八月庚午大經七月丁亥在此月壬辰二十三日)
　　(九月庚子小十月己巳大經十一月兩書丙戌皆/在此月十一月己亥小經十二月丁未在此月十)
　　(二月戊辰大長厯壬寅六月二日丁亥七月十八/日壬長不在八月在七月二十三日丙戌十一月)
　　(十八日丁未/十二月十日)
　十有三年(壬午桓王二十一年○蔡桓十六○曹莊/三○衛惠公朔元年○晉緡六○鄭厲二)
　　(○陳莊公林元年○杞靖五○宋莊十一○/齊僖三十二○秦出子五○楚武四十二)
　春
　　□二月
　　公㑹紀侯鄭伯(公先與紀鄭㑹而後與齊宋衛燕/戰者葢齊連三國之兵將以滅紀)
　　(紀知之而求援于魯魯侯乃偕鄭伯先至紀相/㑹以待齊兵之至及四國兵至而遂與之戰也)
　　己巳及齊侯宋公衛侯燕人戰齊師宋師衛師燕
　　師敗績(穀梁傳曰戰稱人敗稱師重衆也其不地/于紀也趙氏曰内兵以紀為主外兵以齊)
　　(為主盖齊以三國之師伐紀欲滅之公與鄭救之/而勝也澄曰昔鄭莊助齊謀紀者也魯桓數數為)
　　(鄭㑹宋繼又同鄭伐宋鄭厲徳魯故助魯救紀而/反其父之所為沙隨程氏曰齊有滅紀之志合四)
　　(國之兵以臨之今一戰而勝故終公之世而紀不/亡或謂紀侯不當主于魯桓鄭厲且溺人近死何)
　　(暇論援者之賢否乎衛朔以讒得國又背殯即戎/不以義舉罪不容于誅矣杜氏曰衛宣公未𦵏惠)
　　(公稱侯以接隣國襄陵許氏曰趙氏謂凡諸侯在/喪而有境外之事以喪行者稱子以吉行者稱爵)
　　(志惡之/淺深也)
　　三月
　　𦵏衛宣公(張氏曰方與衛戰徃㑹其𦵏怨不廢義/也澄按二月己巳之戰齊紀為敵怨衛)
　　(助齊滅紀魯為紀禦齊魯衛/非敵怨也故不廢㑹𦵏之禮)
　夏
　　大水
　秋
　　七月
　冬
　　十月
　　(經書月四書日一大衍歴正月戊戌大辛酉冬至/二月戊辰小經己巳二日三月丁酉大四月丁卯)
　　(小五月丙申大六月丙寅小七月乙未大癸亥夏/至閏月乙丑小八月甲午大甲午大暑九月甲子)
　　(小十月癸巳大十一月癸亥小十二月/壬辰大長歴是年閏正月二月無己巳)
　十有四年(癸未桓王二十二年○蔡桓十七○曹莊/四○衛惠二○晉緡七○鄭厲三○陳莊)
　　(二○杞靖六○宋莊十二○齊僖三/十三卒○秦出子六○楚武四十三)
　春
　　□正月
　　公㑹鄭伯于曹(前年魯鄭同救紀而敗齊衛之師/葢虞齊衛之報怨也故為㑹以謀)
　　(之曹素與魯恊故魯㑹鄭于其地杜氏曰為曹與/㑹按左傳但言曹人致餼其與㑹不與㑹不可知)
　　(也/)
　　無冰(何氏曰周之正月夏之十一/月法當堅冰無冰者温也)
　夏
　　五□(孫氏曰夏五無月者後人傳之脫漏爾豈其/舊史日月之有闕文而孔子不刋正之哉)
　　鄭伯使其弟語来盟(語穀作禦○左傳曰脩曹之/㑹澄曰是年正月魯鄭二君)
　　(㑹于曹而未盟故鄭伯使弟語来魯與公盟也使/弟語與齊侯使弟年義同趙氏曰来盟彼欲之也)
　　(不書其誰敵者也蘇氏曰凡外大夫来盟于魯内/大夫涖盟于他國皆盟其君也程子曰使来盟盟)
　　(前定矣與髙子不同胡氏曰来盟稱使則前定之/盟也其不稱使如楚屈完齊髙子則權在二子盟)
　　(不盟特/未定也)
　秋
　　八月
　　壬申御廩災(君之在車與御者最相親近故君所/親近之人謂之御御史御妻之類是)
　　(也君所親用之物亦謂之御後世所謂御食御書/御藥之類及此御廩是也御廩者以貯人君躬耕)
　　(籍田之米專供宗廟之粢盛/而不敢他用者災天火也)
　　乙亥嘗(穀梁傳曰未易災之餘而嘗不敬也孫氏/曰嘗秋祭也周八月夏六月也不時而嘗)
　　(與以災之餘而嘗不恭甚矣澄曰不俟秋而先嘗/御廩災纔四日遽以災餘之米供粢盛匆遽苟簡)
　　(以畢事/而已)
　冬
　　十有二月
　　齊侯祿父卒(祿父僖公也在位三十三/年世子諸兒嗣是為襄公)
　　宋人以齊人蔡人衛人陳人伐鄭(公蔡人在衛人/下○左傳曰宋)
　　(人以諸侯伐鄭報宋之戰也焚渠門及大逵伐東/郊取牛首以大宫之椽歸為盧門之椽張氏曰鄭)
　　(突賴宋之力得入簒國歸而背其賂宋人因此與/為仇讐魯桓平之宋人不從鄭遂與魯伐宋為丁)
　　(未之戰宋以鄭突入用其寵而背之且見伐積其/忿怒乞師于齊秦陳衛盖師雖四國之賦而惟宋)
　　(人之為聴比于平曰諸侯各帥其師以伐人者不/同故書之趙氏曰凡不用我師而用彼師曰以言)
　　(用齊蔡等兵而不自交鋒也經書以者惟此與僖/二十六年公以楚師伐齊取穀定四年蔡侯以呉)
　　(子及楚人戰于柏舉三處而已柏舉之戰左氏所/叙事並呉楚自戰蔡不交鋒下文呉入楚亦不言)
　　(蔡師胡氏曰宋怨鄭突之背已故以四國伐鄭魯/怨齊人之侵已故以楚師伐齊蔡怨囊瓦之拘已)
　　(故以吴子伐楚蔡弱於呉魯弱于楚宋與蔡/衛陳敵而弱於齊乃用其師故特書曰以)
　　(經書月四書日二大衍歴正月壬戌小丙寅冬至/二月辛夘大三月辛酉小四月庚寅大五月庚申)
　　(小六月己丑大七月己未小八月戊子大九月戊/午小經八月壬申乙亥在此月十月丁亥大十一)
　　(月丁巳小十二月丙戌大經丁巳在十一月朔及/明年正月二日長歴壬申八月十五日乙亥十八)
　　(日丁巳十/二月二日)
　十有五年(甲申桓王二十三年崩○蔡桓十八○曹/莊五○衛惠三○晉緡八○鄭厲四○陳)
　　(莊三○杞靖七○宋莊十三○齊莊公諸/兒元年○秦武公元年○楚武四十四)
　春
　　□二月
　　天王使家父来求車(左氏曰諸侯不貢車服天子/不私求財澄曰家氏父字王)
　　(朝四命之大夫古者諸侯有功天子賜之乗車諸/侯九貢有常制無有以車供王室之用者車重器)
　　(也天子可以之錫下諸侯不可以之貢上也使當/貢之物諸侯不供而天子乏用猶不當遣使以私)
　　(求况諸侯不當貢/之物而可求乎哉)
　　三月
　　乙未天王崩(桓王也在位二十三年世子佗/嗣是為莊王莊公三年始書葬)
　夏
　　四月
　　己巳𦵏齊僖公
　　五月
　　鄭伯突出奔蔡(左傳曰祭仲專鄭伯患之使其壻/雍糾殺之將享諸郊雍姬知之以)
　　(告祭仲殺雍糾尸諸周氏之汪厲公出奔蔡程子/曰避祭仲而出非國人出之也澄按凡諸侯不生)
　　(名失地則名啖氏曰君奔例名者言其失地非復/諸侯也張氏曰國君失位書爵而不名者其位為)
　　(未絶突以庶孽奪嫡初與權臣比而簒位又謀殺/之為盜賊之計以自取亡書名絶之也髙氏曰前)
　　(年蔡從宋伐鄭突曷為出奔蔡曰宋人以/蔡伐鄭而蔡聴命焉蔡之於突實無憾)
　　鄭世子忽復歸于鄭(復歸者言復其位而歸也張/氏曰世子忽自十一年五月)
　　(莊公卒而得位至九月奔衛五年于外乃得復歸/不從衛侯朔術之例稱爵乃稱世子者忽之所以)
　　(得歸者以其嘗為世子也不稱鄭伯者以其不能/君也故程子曰忽稱世子本當嗣位不能保其位)
　　(故不爵陸氏曰復歸/之正者莫過于鄭忽)
　　許叔入于許(許叔許莊公之弟叔字也凡諸侯之/弟貳君者例稱字鄭莊公以隠十一)
　　(年入許許莊公奔衛鄭悉有許之土地矣而使許/叔居許東偏以奉其祭祀鄭取許地逐許君使其)
　　(君之弟攝君以奉宗廟而不得有其國是年突出/忽歸鄭國亂許叔度鄭之力不能與已争故自入)
　　(其國而君之以惡入非以善歸故書入而不書歸/也劉氏曰稱入何難也何難焉鄭亂而後入也)
　　公㑹齊侯于艾(艾公作鄗穀作蒿○左傳曰謀定/許也張氏曰入許之役鄭莊以壤)
　　(地相接欲兼并之故糾合齊魯之力而同伐既入/之後齊魯俱讓而不受乃與鄭人今鄭既不能有)
　　(則齊魯遂為之謀以定許叔/之位此許之所以復存也)
　　邾人牟人葛人来朝(来朝者國君也荒裔以號舉/君臣皆稱人牟葛號舉故其)
　　(君稱人邾附庸國當稱名以其同于牟葛二國旅/見故亦降從二國之例而稱人也張氏曰牟國今)
　　(登州牟平縣葛古葛伯/國今拱州寧陵縣)
　秋
　　九月
　　鄭伯突入于櫟(左傳曰鄭厲公因櫟人殺檀伯而/遂居櫟張氏曰櫟鄭别都也在陽)
　　(翟縣今屬潁昌府按春秋書鄭伯突入于櫟自此/以後十七年髙渠彌弑昭公而立公子亹十八年)
　　(齊人殺子亹祭仲逆鄭子于陳而立之莊十四年/鄭傅瑕殺鄭子及其二子而納厲公厲公入忽亹)
　　(儀之事皆不書昭十一年申無宇對楚子䖍曰鄭/莊公城櫟而置子元焉使昭公不立盖大都耦國)
　　(既入于櫟則鄭國之命已制于突與入其國無異/忽亹儀之為君末矣不足紀也薛氏曰櫟者鄭之)
　　(大都也入於櫟將逼鄭也鄭忽反矣突因櫟以有/鄭忽浸微而不見矣春秋著大都之害閔忽之不)
　　(足以有立也胡氏曰制邑之死虢君京城之叛太/叔皆莊公所親戒也又城櫟而寘子元何謀國之)
　　(誤衛有蒲戚而出獻公楚有陳蔡不羮而叛棄疾/厲公既入於櫟則其國已復矣故夫子曰古者邑)
　　(無百雉之城欲堕三都以張公室明强幹弱枝以/身使臂之義為来世鑒也襄陵許氏曰鄭亂如此)
　　(春秋弗志志突入櫟而已語曰櫟人實使鄭子不/得其位言邑國之大也忽不能制突使析鄭而居)
　　(之以生民心/此亂根也)
　冬
　　十有一月
　　公㑹宋公衛侯陳侯于袲伐鄭(宋公衛侯上公有/齊侯字袲昌氏切)
　　(公作侈○左傳曰㑹于袲謀伐鄭將納厲公也弗/克而還穀梁傳曰地而後伐疑辭也非其疑也胡)
　　(氏曰昭公之與突是非邪正亦明矣然昭公雖正/其才不足以君國復歸于鄭日以微弱厲公雖簒)
　　(其智足以結四鄰之援既入于櫟日以强盛諸侯/不顧是非而計其强弱始疑于輔正終變而與邪)
　　(穀梁傳所謂非其疑者非其疑于為義而果于為/不義相與連兵動衆納簒國之公子也故書其㑹)
　　(地而後言伐以譏也張氏曰魯桓宋莊衛朔皆以/不正得國其為突謀乃水流濕火就燥獨陳侯疑)
　　(之爾然寡不勝衆/所以疑而遂合也)
　　(經書月六書日二大衍歴正月丙辰大辛未冬至/二月丙戌小三月乙卯大四月乙酉小經三月乙)
　　(未在此月五月甲寅大經四月己巳在此月六月/甲申小七月癸丑大八月癸未大九月癸丑小十)
　　(月壬午大十一月壬子小十二月癸巳大/長厯乙未三月十一日己巳四月十五日)
　十有六年(乙酉莊王元年○蔡桓十九○曹莊六○/衛惠四○晉緡九○鄭厲五○昭公忽元)
　　(年○陳莊四○杞靖八○宋莊十四/○齊襄二○秦武二○楚武四十五)
　春
　　□正月
　　公㑹宋公蔡侯衛侯于曹(左傳曰謀伐鄭也孫氏/曰未能納突故復㑹于)
　　(此張氏曰於此又/邀蔡黨益張矣)
　夏
　　四月
　　公㑹宋公衛侯陳侯蔡侯伐鄭(杜氏曰蔡嘗在衛/上今序陳下葢後)
　　(至吕氏曰㑹曹蔡先衛伐鄭衛先蔡葢當時諸侯/皆以一切强弱目前利害為先後不復用周班也)
　　(胡氏曰王制諸侯之爵先後有序周官大司馬設/儀辨位以等邦國不可亂也春秋時伯者以意之)
　　(向背為升降諸侯以勢之强弱相上下蔡嘗先衛/今序陳下者先儒以為後至也以至之先後易其)
　　(序是以利率人而不要諸禮也程子曰突善結諸/侯故皆為之致力屢伐鄭也張氏曰自鄭突入國)
　　(之後即比魯而仇宋及其出奔乃能使魯與宋自/冬及夏悉力伐鄭所謂善結也衛朔與母構兄姦)
　　(惡之雄因同惡之合陵蔡而居其上當時王政不/行伯者未作小人恃强衆陵寡弱如此及桓文之)
　　(興而後少抑焉王氏曰突之未出也宋嘗伐之既/出也又求納之始宋不和而公以鄭伐宋及突既)
　　(出而公與宋伐鄭向也相戾之深今也相用之固/豈無自而然哉盖以正繼正禮之常諸侯無所求)
　　(以亂易亂國之釁諸侯有所責故利其亂幸其危/貪其賄黨其邪自突入櫟公與宋公三㑹諸侯而)
　　(再伐鄭無他/焉賄故也)
　秋
　　七月
　　公至自伐鄭(公至亦常事書者皆譏也程子曰見/其勤勞于鄭突也孫氏曰助簒奪正)
　　(踰時/而返)
　冬
　　城向(向失亮切○沙随程氏曰下書十一月而先/書冬者非十月能畢工也郯氏曰下有十一)
　　(月則此乃十月也縱是同月亦今之九月農功未/畢不可興役胡氏曰八月則妨田事九月則奪農)
　　(收唯十月則依于詩禮合于傳例十二/月而城者時也十月十一月不時也)
　　十有一月
　　衛侯朔出奔齊(左傳曰初衛宣公烝於夷姜生急/子屬諸右公子為之娶于齊而美)
　　(公取之生壽及朔屬壽于左公子夷姜縊宣姜與/公子朔構急子公使諸齊使盜待諸萃將殺之壽)
　　(子告之使行不可曰棄父之命惡用子矣有無父/之國則可也及行飲以酒壽子載其旌以先盜殺)
　　(之急子至曰我之求也彼何罪又殺之二公子怨/惠公立公子黔牟惠公奔齊公羊傳曰衛侯朔得)
　　(罪于天子也張氏曰朔立已五年二公子逐之必/因其陵蔑天子而後得以行其志公羊氏之説必)
　　(有所本傳所以莊六/年王人子突救衛)
　　(經書月四書日無大衍歴正月辛亥小丙子冬至/二月庚辰大三月庚戌小四月己夘大丙申春分)
　　(閏月己酉小五月戊寅大旦日穀雨六月戊申小/七月丁丑大八月丁未小九月丙子大十月丙午)
　　(大十一月丙子小/十二月乙巳大)
　十有七年(丙戌莊王二年○蔡桓二十卒○曹莊七/○衛惠五黔牟元年○晉緡十○鄭厲六)
　　(昭二○陳莊五○杞靖九○宋莊十五/○齊襄三○秦武三○楚武四十六)
　春
　　□正月(桓公十八年唯元年二年十年十八年嵗/之首月書王九年嵗首書時不書月其餘)
　　(春之首月不/書王者十三)
　　公㑹齊侯紀侯盟于黄(左傳曰平齊紀且謀衛故/也任氏曰公十三年㑹紀)
　　(侯敗齊師以益其怨今乃盟之豈足以釋前憾乎/張氏曰又欲納朔一動而二失也杜氏曰黄齊地)
　　二月
　　丙午公及邾儀父盟于趡(及左作㑹趡翠執切○/左傳曰尋蔑之盟也薛)
　　(氏曰初與邾平也杜氏曰趡魯地澄按隠公元年/及邾盟蔑七年而隠公渝盟伐邾桓公八年又伐)
　　(邾魯邾之不通好者十有餘年矣至桓公十五年/邾同牟葛朝魯既朝之後二國欲尋蔑盟而平其)
　　(再伐之怨故邾来魯地受盟而公及之盟也髙氏/曰趡我地彼来而我及之也與蔑之盟同邾来朝)
　　(魯畏彊也至是来為此盟豈非/諸侯有謀邾者欲求魯之援耶)
　夏(公闕/夏字)
　　五月
　　丙午及齊師戰于奚(奚公作郎○左傳曰齊人侵/魯疆疆吏来告公曰疆場之)
　　(事慎守其一而備其不虞事至而戰又何謁焉杜也/氏曰奚魯地澄曰此齊師来侵魯境而魯與之戰)
　　(盟黄未㡬而齊来侵境/平紀之信豈可恃乎)
　　六月
　　丁丑蔡侯封人卒(封人桓侯也在位二十年/其弟獻舞立是為哀公)
　秋
　　八月
　　蔡季自陳歸于蔡(左傳曰蔡人召蔡季于陳杜氏/曰桓侯無子故召季而立之髙)
　　(氏曰季蔡侯之弟即獻舞也蔡桓侯無子未知誰/之立也季於是避於陳今蔡侯卒國無正嗣兄終)
　　(弟及於禮為順于是獻舞自陳歸于蔡見其順而/易也澄曰季字也諸侯之弟貳君者例稱字何氏)
　　(曰公羊傳註以蔡季/與獻舞為二人非也)
　　癸已𦵏蔡桓侯(杜氏曰稱侯盖謬誤澄按諸儒之/説皆以侯伯子男𦵏而稱公者為)
　　(私諡之僣今檢尋古書所載未見有子男之國君/以諡配其爵而曰某子某男者劉卷天子之大夫)
　　(其爵曰子而其𦵏亦稱劉文公彼王朝所諡豈私/謚乎齊魯皆侯爵而太公之子諡丁公伯禽之子)
　　(諡考公此周室盛時非東遷以後豈亦僣諡乎二/公去始封之君纔一世太公伯禽之遺教猶在豈)
　　(遽僣諡乎盖公侯伯子男者五等之爵有尊卑也/而公之爵為最尊故在其國雖侯伯子男亦稱曰)
　　(公舉爵之尊者以稱其君臣子辭也及其死也諡/之雖侯伯子男亦曰公者猶生時之稱公也聖人)
　　(制禮縁人情故順忠臣孝子之情使之生死皆得/稱公以尊其君也杜氏以侯字為謬誤者得之其)
　　(以蔡季為賢獨能請諡而不私諡者其説有所不/通矣况季歸至𦵏未踰月也而遽能請諡于天子)
　　(乎/)
　　及宋人衛人伐邾(左傳曰宋志也杜氏曰邾宋争/彊魯從宋志背趡之盟襄陵許)
　　(氏曰正月與齊為黄之盟而五月戰焉二月與邾/為趡之盟而八月伐之張氏曰桓公春與齊邾盟)
　　(既而皆背之戰奚伐邾並見于一年之中反顧/前日刑牲詔神棄如敝屣瀆信而不仁甚矣)
　冬
　　十月
　　朔日有食之(左傳曰不書/日官失之也)
　　(經書月六書日五大衍厯正月乙亥小壬午冬至/二月甲辰大丙午三日經正月丙辰在此月三月)
　　(甲戌小四月癸卯大五月癸酉小六月壬寅大經/五月丙午在此月七月壬申小經六月丁丑在此)
　　(月八月辛丑大九月辛未小經八月癸巳在此月/十月庚子大十一月庚午小朔日食經書十月朔)
　　(食十二月己亥大長歴丙辰正月十三日丙午二/月四日又丙午五月五日丁丑六月六日癸巳八)
　　(月十/三日)
　十有八年(丁亥莊王三年○蔡哀侯獻舞元年○曹/莊八○衛惠六黔牟二○晉緡十一○鄭)
　　(厲七子亹元年○陳莊六○杞靖十○宋七/莊十六○齊襄四○秦武四○楚武四十)
　春
　　王正月
　　公㑹齊侯于濼(濼盧篤切又音洛○左傳曰公將/有行遂與姜氏如齊申繻曰女有)
　　(家男有室無相瀆也謂之有禮易此必敗杜氏曰/濼水在濟南厯城縣西北入濟張氏曰濼之㑹不)
　　(言夫人者夫人/不與行㑹禮也)
　　公與夫人姜氏遂如齊(公下公無與字○穀梁傳/曰不言及夫人夫人伉也)
　　(陸氏曰婦人從夫者也何夫人之伉公失為夫之/道也張氏曰如齊不言及而言與者劉氏以為猶)
　　(匹夫匹婦之相與云爾夫不夫婦不婦進退制於/夫人也澄曰此行公徃㑹齊侯爾夫人欲同徃公)
　　(不能制既于㑹見齊侯矣㑹禮畢而夫人又欲從/齊侯至齊夫婦既同出公不可獨返國故遂與之)
　　(同如/齊也)
　夏
　　四月
　　丙子公薨于齊(左傳曰文姜如齊齊侯通焉公謫/之以告享公使公子彭生乗公公)
　　(薨于車公羊傳曰夫人譛公齊侯怒與飲酒於其/出使公子彭生送之於其乘焉拉幹而殺之張氏)
　　(曰春秋書魯君見殺之例有二在内則不書地以/存其實在外則不容不書其地而以上下文之特)
　　(異者見之此先書與夫人姜氏如齊而明年/書夫人孫于齊則桓公之不得其死昭然矣)
　　丁酉公之喪至自齊(左氏曰其/至痛之也)
　秋
　　七月
　冬
　　十有二月
　　己丑𦵏我君桓公(左傳曰魯人告于齊曰寡君畏/君之威不敢寧居来修舊好禮)
　　(成而不返無所歸咎惡於諸侯請以彭生除之齊/人殺彭生澄按君弑賊不討不書𦵏而此書𦵏者)
　　(葢魯之臣子不敢讐齊襄而但指彭生為賊齊既/為魯殺彭生則魯人以為賊已討矣安然而𦵏與)
　　(正終者無異見魯之臣子忘君之讐而無復有與/齊不共戴天之痛也張氏曰𦵏稱我君而後舉諡)
　　(趙氏以為臣子之敬辭/不然則恐涉他國之君)
　　(經書月四書日三大衍歴正月己巳小丁亥冬至/二月戊戌大三月戊辰小四月丁酉大五月丁夘)
　　(小經四月丙子在此月丁酉疑差六月丙申大七/月丙寅小八月乙未大九月乙丑小十月甲午大)
　　(十一月甲子小十二月癸巳大經己丑在十一月/二十六日長歴丙子四月十日丁酉當為五月朔)
　　(己丑十二月/二十六日)
　
　
　
　
　
　
　
　
　
　
　春秋纂言卷二
欽定四庫全書
　春秋纂言卷三　　　　　　元　吳澄　撰
　　　莊公(名同桓公之子母文姜夫/人哀姜在位三十二年)
　元年(戊子莊王四年○蔡哀二年○曹莊九年○衛/惠七年黔牟三年○晉緡十二年○鄭厲八年)
　　(子儀元年○陳莊七年卒○杞靖十一年○宋莊/十七年○齊襄五年○秦武三年○楚武四十八)
　春
　　王正月(穀梁傳曰繼弑君不即位先君不以其道/終則子不忍即位也澄曰以先君之不得)
　　(正終故不忍/行即位之禮)
　　三月
　　夫人孫于齊(孫去聲○公羊傳曰不稱姜氏與弑/公也或曰䝉前年夫人姜氏遂如齊)
　　(之文依前目後凡之例故不稱姜氏以見今日孫/于齊之夫人即前年遂如齊之夫人也或曰文闕)
　　(也杜氏曰夫人莊公母也魯人責之故出奔内諱/奔謂之孫猶孫讓而去澄曰夫人在齊蓋隨桓公)
　　(之䘮歸魯矣魯人以桓公之弑實由夫人衆怒/羣誚夫人内慙不安故出奔齊因以遂其姦也)
　夏
　　單伯逆王姬(單音善後並同逆左作送○公羊傳/曰天子嫁女於諸侯必使諸侯同姓)
　　(者主之諸侯嫁女於大夫必使大夫同姓者主之/澄曰王將嫁女於齊以尊卑不敵不自主昏而命)
　　(魯主之故魯遣單伯徃逆王姬於周俾先至於魯/而後徃歸於齊也單氏伯字魯四命之卿天子所)
　　(命者張氏曰常事不書而此特書之斬衰而主昏/固已非禮况齊乃不可同天之讎奈何為之主昏)
　秋
　　築王姬之館于外(穀梁傳曰衰麻非所以接弁冕/也仇讎非所以接昏姻也髙郵)
　　(孫氏曰桓公見殺於齊仇讎未復天王遽使魯主/王姬之昏莊公當辭期於得請而後已是時非無)
　　(同姓之諸侯蓋莊公未知辭爾辭之不固與不辭/同知主昏之非政築王姬之館於外孰與辭之不)
　　(築也澄曰魯為王姬主昏非自今日始王姬所舘/固有嘗處矣盖館於廟也時公在諒闇慮齊侯親)
　　(迎若就以嘉服接見於廟則於心有所不安然又/不敢辭主昏之事故特築館于外以為王姬之舍)
　　(而侯齊侯之逆因其/變常而書之以譏也)
　冬
　　十月
　　乙亥陳侯林卒(林莊公也在位八年其弟杵臼立/是為宣公按莊公與桓王同時王)
　　(名林公亦名林/君臣同名也)
　　□王使榮叔來錫桓公命(曰不書天者脫榮叔/夫榮氏叔字澄曰稱)
　　(氏稱字者天子四命之大夫錫賜也蘇氏曰錫命/者命之以策也衛襄公之殁王使成簡公追命之)
　　(髙氏曰禮諸侯嗣位三年䘮畢以士服朝天子天/子錫之黼冕圭璧然後歸以臨其民謂之受命桓)
　　(簒弑未嘗入朝受命王命魯主昏故追錫桓公以/寵之張氏曰莊公主王姬之昏故王寵嘉其父桓)
　　(公已終而遣使賜之策命若昭七年王使成簡公/追命衛侯之比也桓弑隠在王法有賊殺其親之)
　　(罪乃司馬九伐之所宜加王不能討又示褒嘉/啖氏以為寵篡弑以瀆三綱得春秋之旨矣)
　　王姬歸于齊(張氏曰王姬來而不書至别於魯之/夫人也澄曰書歸于齊魯既主昏則)
　　(同乎内女也趙氏曰凡/外女歸皆以非常乃書)
　　齊師遷紀郱鄑郚(郱音平鄑音兹郚音吾○杜氏/曰郱在東莞臨朐縣東南北海)
　　(都昌縣西有訾城郚在朱虚縣東南齊欲滅紀故/徙其郡邑之民而取其地常山劉氏曰遷者廹逐)
　　(之也沙隨陳氏曰土地人民盡有之曰取逐其人/有其地曰遷張氏曰迫遷三邑之民不服者取其)
　　(地實以齊之民胡氏曰遷不言師其以師遷之者/見紀民猶足與守而齊人彊暴用大衆以迫之也)
　　(經書月三書日一大衍歴正月癸亥大壬辰冬至/閏月癸巳小二月壬戌大旦日大寒三月壬辰小)
　　(四月辛酉大五月辛卯小六月庚申大七月庚寅/大八月庚申小九月己丑大十月己未小乙亥十)
　　(七日十一月戊子大十二月/戊午小長歴是年閏十月)
　二年(己丑莊王五年○蔡哀三○曹莊十○衛惠八/黔牟四○晉緡十三○鄭厲九子儀二○陳宣)
　　(公杵臼元年○杞靖十二○宋莊十八卒/○齊襄六○秦武六○楚武四十九年)
　春
　　王二月
　　𦵏陳莊公
　夏
　　公子慶父帥師伐於餘丘(公子氏慶父名魯三命/之卿於發語辭餘丘小)
　　(國之近戎者其曰於餘丘猶曰於越蓋夷俗所稱/杜氏曰莊公時年十五則慶父莊公庶兄於餘丘)
　　(國名沙隨程氏曰書伐國也二傳以為邾邑盖邾/附庸啖氏曰按前後未有邑言伐者故仍依左氏)
　　(舊説/為國)
　秋
　　七月
　　齊王姬卒(公羊傳曰外夫人不卒此何以卒我主/之也穀梁傳曰為之主者卒之也范氏)
　　(曰主其嫁則有兄弟之恩死則服之故書卒禮記/曰齊告王姬之䘮魯莊公為之大功薛氏曰檀弓)
　　(謂由魯嫁故為之服則主昏之為服自莊公始也/其以説齊乎沙隨程氏曰禮於舅之妻無服外祖)
　　(父母纔小功爾今以世讎而厚其/䘮非禮也不然外夫人卒不書)
　冬
　　十有二月
　　夫人姜氏㑹齊侯于禚(禚音灼公作郜○左傳曰齊/姦也杜氏曰姜前與公如)
　　(後出奔至此始㑹㑹非夫人之事比年書㑹其義/皆同禚齊地澄曰元年正月夫人既奔齊矣其後)
　　(復歸魯而今年冬又自魯徃㑹也趙氏曰著姜氏/齊矦之惡亦以病公也曰子可以制母乎夫死從)
　　(子通乎其下况國君乎君者人神之主風化之本/也不能正家如正國何若莊公哀痛以思父誠敬)
　　(以事母威刑以督下車馬僕御莫不從命夫人徒/徃乎夫人之徃也則公威命之不行哀敬之不至)
　　(爾/)
　　乙酉宋公馮卒(馮莊公也在位十八年子捷嗣是/為閔公髙氏曰考觀宋莊忮求敗)
　　(類則穆公之不以其/國與子有以知之矣)
　　(經書月三書日一大衍歴正月丁亥大丁酉冬至/二月丁巳小三月丙戌大四月丙辰小五月乙酉)
　　(大六月乙卯小七月甲申大八月甲寅小九月癸/未大十月癸丑大十一月癸未小十二月壬子大)
　　(月内無乙酉長歴/乙酉十二月四日)
　三年(庚寅莊王六年○蔡哀四○曹莊十一衛惠九/黔牟五○晉緡十四○鄭厲十子儀三○陳宣)
　　(二○杞靖十三○宋閔公捷元年/齊襄七○秦武七○楚武五十)
　春
　　王正月
　　溺㑹齊師伐衛(溺魯大夫再命者孫氏曰朔在齊/故溺㑹齊伐衛謀納朔也髙氏曰)
　　(衛朔奔齊齊欲納之然天王已絶朔而立公子黔/牟為衞矦魯輙興兵㑹仇讎之人抗天子之命納)
　　(不義之君/其罪大矣)
　夏
　　四月
　　𦵏宋莊公
　　五月
　　𦵏桓王(左傳曰緩也公羊傳穀梁傳曰改𦵏杜氏/曰以桓十五年三月崩七年乃葬髙氏曰)
　　(平王之崩求賻於諸侯然後克葬至於桓崩七年/乃克葬者蓋承諸侯背叛王師傷敗之後力益不)
　　(足矣夫以天下而葬一人安可緩也聖人書之以/著天下臣子之罪若曰改𦵏則聖人明書之矣薛)
　　(氏曰王升遐七年然後克𦵏閔王室也沙隨程氏/曰周人東遷之初尚有志於歸𦵏已而侵削益甚)
　　(故於此/始葬)
　秋
　　紀季以酅入于齊(酅戸圭切○穀梁傳曰酅紀之/邑也入于齊者以酅事齊也公)
　　(羊傳曰請後五廟以存姑姊妹左傳曰紀於是乎/始判杜氏曰酅在齊國東安平縣澄曰紀侯無子)
　　(其弟為君之貳而别居於酅前年齊取紀三邑紀/之土地無幾矣季知紀之亡在旦夕故先以其所)
　　(居邑入于齊為附庸之國而存先祀也陸氏曰紀/季以君之邑入於它國不書曰叛其有兄之命矣)
　　(沙隨程氏曰紀侯迫於彊齊之暴自度不能支命/其弟以酅下齊將委國而去之不勦民以鬬暴遜)
　　(賢弟以存祀其與力屈而請/降國滅而出奔者有間矣)
　冬
　　公次于滑(滑公穀作郎○左傳曰一宿為舍再宿/為信過信為次次于滑將㑹鄭謀紀也)
　　(鄭辭以難穀梁傳曰次止也有畏也欲救紀而不/能也胡氏曰伐而書次以次為善救而書次以次)
　　(為譏次於滑譏也澄曰紀將亡矣以昏姻之故告/急於魯魯荘不能自已故出次於滑將㑹鄭伯為)
　　(紀謀而祈哀乞憐於齊鄭伯知齊之滅紀不可止/也故辭而不㑹杜氏曰滑鄭地在陳留襄邑縣西)
　　(北/)
　　(經書月三書日無大衍歴正月壬午小癸卯冬至/二月辛亥大三月辛巳小四月庚戌大五月庚辰)
　　(小六月己酉大七月己卯小八月戊申大九月戊/寅小丙午處暑閏月丁未大十月丁丑小旦日秋)
　　(分十一月丙午大/十二月丙子小)
　四年(辛卯莊王七年○蔡哀五○曹莊十二○衛惠/十黔牟六○晉緡十五○鄭厲十一子儀四○)
　　(陳宣三○杞靖十四○宋閔二○/齊襄八○秦武八○楚武五十一)
　春
　　王二月
　　夫人姜氏饗齊侯于祝丘(饗左作享○穀梁傳曰/饗甚矣澄曰何待至於)
　　(饗而後為甚哉古者飲酒之禮有三饗食燕也燕/禮最輕蓋主于飲酒而食物不盛食禮次之食物)
　　(甚盛而不飲酒饗禮最重飲酒如燕禮之多食物/如食禮之備雖君大夫亦無行饗食燕之禮于野)
　　(者况婦人乎然此亦不足責也吕氏曰前此嘗㑹/矣而未之享也今享矣又復如齊師矣人之為不)
　　(善一縱之後如水方至莫/知所極杜氏曰祝丘魯地)
　　三月
　　紀伯姬卒(穀梁傳曰外夫人不卒此其言卒何也/吾女也適諸侯則尊同以吾為之變卒)
　　(之也范氏曰禮諸侯絶旁朞姑姊妹女子嫁於國/君者尊與已同則變不服之例為之服大功九月)
　　(啖氏曰内女為諸侯之夫人則書卒以公為之服/故也孫氏曰伯姫隱二年紀裂繻所迎者内女嫁)
　　(國君則服大功常事也此卒者蓋/為下紀侯去國齊𦵏紀伯姬起義)
　夏
　　齊侯陳侯鄭伯遇于垂(襄陵許氏曰齊與陳鄭遇/垂蓋謀取紀是以紀侯見)
　　(難而去也蘇氏曰鄭伯鄭子儀也桓十五年五月/書鄭伯突出奔蔡九月書鄭伯突入于櫟十八年)
　　(齊襄公殺子亹鄭人立子儀莊十四年突使傅瑕/弑子儀而入則遇于垂者子儀也然則鄭有二君)
　　(矣春秋有一國而二君者鄭突與儀衛衎與剽是/也突衎始終為君子儀之君鄭十有四年剽之君)
　　(衛十有一年皆能君者也故春秋因其實而君之/然則孰與曰皆不與也突之入也以篡衎之出也)
　　(以惡儀剽雖國人之所立而突衎在焉非所以為/安也故四人者春秋莫適與也皆不没其實而已)
　　(胡氏曰蘇子由以鄭伯為子儀謂春秋有一國二/君其説辨其理通善發春秋之意者然而鄭伯實)
　　(厲公終始能君故不没其實非與之也惟不没其/實故出奔蔡入于櫟㑹于垂皆書其爵惟非與之)
　　(也故歸于鄭出奔蔡入于櫟皆書其名春秋於世/子忽猶不書爵而况子儀之微者乎髙氏曰或以)
　　(此鄭伯為子儀非也忽世子再出奔猶不得稱子/其復歸猶不得稱爵子儀雖乗間得立其為君微)
　　(矣豈敢輕去國都而與諸侯㑹乎故知此鄭伯即/突也齊恐陳鄭救紀故求結二國歡心先過於垂)
　　(使紀失/其援也)
　　紀侯大去其國(左傳曰紀侯不能下齊以與紀季/去其國違齊難也程子曰大名也)
　　(常山劉氏曰紀侯名大生名之著失地也去其國/自去也澄曰諸侯失地名紀侯去其國而紀遂亡)
　　(故名之紀之郱鄑郚為齊所取紀季又以酅入于/齊紀之土地蓋僅有國外近郊之境而亦無人民)
　　(可以自守齊又將以兵力取之故自去其國而齊/遂有其地也言去其國而不言出奔某國者盖自)
　　(逃於民伍而不復適他國/或入山林或入河海也)
　　乙丑齊侯𦵏紀伯姬(伯姬卒值紀侯去國不能自/𦵏齊侯既取紀地遂𦵏其䘮)
　　(書以閔之也啖氏曰凡内女之𦵏不書書者皆非/常也胡氏曰齊襄迫逐紀侯使之去國雖其夫人)
　　(在殯而不及葬陸氏曰𦵏者臣子之事非由隣國/也齊侯并人之國而禮葬其妻是謂豺狼之行而)
　　(為婦人/之仁也)
　秋
　　七月
　冬
　　公及齊人狩于禚(禚公穀作郜○於本國而非狩/地且譏况越境而與鄰國之微)
　　(臣狩于彼國之地乎此四年冬公及齊人所狩之/地即二年冬姜氏與齊侯所㑹之地也莊公於是)
　　(乎無羞惡/之心矣)
　　(經書月四書日一大衍歴正月乙巳大戊申冬至/二月乙亥大三月乙巳小四月甲戌大五月甲辰)
　　(小六月癸酉大七月癸卯小經六月乙丑在此月/八月壬申大九月壬寅小十月辛未大十一月辛)
　　(丑小十二月庚午大長歴是/年閏四月乙丑六月三日)
　五年(壬辰莊王八年○蔡哀六○曹莊十三○衛惠/十一黔牟七○晉緡十六○鄭厲十二子儀五)
　　(○陳宣四○杞靖十五○宋閔三○齊/襄九○秦武九○楚文王熊貲元年)
　春
　　王正月
　夏
　　夫人姜氏如齊師(時齊侯帥師出外而夫人徃與/之㑹也不言地師行而不次也)
　秋
　　郳黎來來朝(郳公作倪○杜氏曰郳附庸國也東/海昌慮縣東北有郳城黎來名澄曰)
　　(附庸之君未爵例稱名其後齊桓圖霸以王命爵/之為子改國號為邾經書曰小邾以别於邾也)
　冬
　　公㑹齊人宋人陳人蔡人伐衛(左傳曰納惠公也/澄曰齊宋陳蔡皆)
　　(卿也以公在故降稱人三年春齊師㑹魯伐衛以/納朔而未克納故今又㑹四國之兵以納之也)
　　(經書月一書日無大衍歴正月庚子小癸丑冬至/二月己巳大三月己亥小四月戊辰大五月戊戌)
　　(小六月丁卯大七月丁酉小八月丙寅大九月丙/申小十月乙丑大十一月乙未小十二月甲子大)
　六年(癸巳莊王九年○蔡哀七○曹莊十四○衛惠/十二黔牟八○晉緡十七○鄭厲十三子儀六)
　　(○陳宣五○杞靖十六○宋閔四/○齊襄十○秦武十○楚文二)
　春
　　王正月
　　王人子突救衛(王人王朝一命之下士子王之子/突名也一命者稱人而不得稱名)
　　(以王子之貴同於三命故稱屬稱未嘗去王今王/子突子上無王字者䝉上文王子者文也蓋以官)
　　(則卑而為王之人以屬則貴而為王之子故稱人/而又稱名也五國伐衛納朔王命突救之欲存黔)
　　(牟而拒/朔也)
　夏
　　六月
　　衛侯朔入于衛(左傳曰衛侯入放公子黔牟于周/放甯跪于秦殺左公子洩右公子)
　　(職澄曰五國之兵破衛而朔得入也朔搆兄篡國/天討所當加又得罪於王王當明正其罪布告諸)
　　(侯乃不能然遂使齊與四國敢抗王命而納之王/人之救不能明示天子之命自同於列國之兵爭)
　　(以力為强弱卒不能救而五國竟破衛納朔/王室之不競而威令不行於諸侯可悲也夫)
　秋
　　公至自伐衛(莊之出十有九其至之者五譏也其/不至者十有四常事不書張氏曰書)
　　(至與至自唐意同王誅若行齊魯宋/衛皆有當誅之罪故書至以危之)
　　螟
　冬
　　齊人來歸衛俘(俘公穀作寶○左傳曰文姜請之/也澄曰俘伐衛所俘獲之臣虜財)
　　(物也五國共伐衛而齊主兵故四國所俘獲不敢/有而悉以與齊文姜醜行自知魯人所不與故請)
　　(於齊侯使以伐衛所俘獲之/民物歸于魯以恱魯人也)
　　(經書月二書日無大衍歴正月甲午大戊午冬至/二月甲子小己丑大寒三月癸巳大四月癸亥小)
　　(五月壬申大庚寅穀雨閏月壬戌小六月辛夘大/辛卯小滿七月辛酉小八月庚寅大九月庚申大)
　　(十月庚寅小十一月己/未大十二月己丑小)
　七年(甲午莊王十年○蔡哀八○曹莊十五○衛惠/十三○晉緡十八○鄭厲十四子儀七○陳宣)
　　(六○杞靖十七○宋閔五○齊/襄十一○秦武十一○楚文三)
　春
　　夫人姜氏㑹齊侯于防(左傳曰齊志也杜氏曰防/魯地文姜數與齊侯㑹至)
　　(齊地則姦發夫人至/魯地則齊侯之志)
　夏
　　四月
　　辛卯夜恒星不見夜中星隕如雨(辛卯夜穀夜作/昔見音現中如)
　　(字又去聲隕音尹公作霣後凡隕字並同○穀梁/傳曰恒星經星也左傳曰不見夜明也啖氏曰星)
　　(隕如雨謂奔流衆如雨之多李陵云謀臣如雨皆/言多爾澄曰恒星謂有名之經星星謂無名之衆)
　　(星夜無日光則暗而星見晝有日光則明而星不/見恒星不見夜明如晝故也天星之恒見者不見)
　　(則小星之無名者亦無也隕謂自天而隕没於半/空而不至地如雨言衆多不可為數也小星之無)
　　(名者隕則大星之/常見者自若也)
　秋
　　大水
　　無麥苗(周之秋夏之五月麥熟而黍稷粱之/苗將秀大水漂盡故麥與苖俱無也)
　冬
　　夫人姜氏㑹齊侯于穀(胡氏曰防魯地也穀齊地/也初㑹于禚次享于祝丘)
　　(又次如齊師又一嵗而再㑹焉其為惡益逺矣明/年無知弑諸兒其禍淫之明驗也杜氏曰穀濟北)
　　(穀城縣張氏曰今屬鄆州東阿縣文姜元年以罪/孫于齊後復宣滛自二年至今詳書於策敝笱載)
　　(驅錄于齊風論其時世與衛之鶉之奔奔牆有茨/諸篇皆一時之事魯衛先王之後婦行放逸同播)
　　(其惡於萬民夫子曰魯衛之政兄弟也蓋不特周/公康叔之盛而其世衰俗末政之陵夷亦相似也)
　　(其後慶父亂魯齊幾取之與衛滅同時聖人以魯/事詳於春秋而齊詩及魯事者不刪夫二南之風)
　　(后妃不待閑而徳足以化天下後世閑有家之道/廢而亡國敗家之禍同一軌轍詩春秋之旨蓋相)
　　(為表/裏也)
　　(經書月一書日一大衍歴正月戊午大甲子冬至/二月戊子小三月丁巳大四月丁亥小辛卯五日)
　　(五月丙辰大六月丙戌小七月乙卯大八月乙酉/小九月甲寅大十月甲申小十一月癸丑大十二)
　　(月癸未小長歴/是年閏四月)
　八年(乙未莊王十一年○蔡哀九○曹莊十六○衛/惠十四○晉緡十九○鄭厲十五子儀八○陳)
　　(宣七○杞靖十八○宋閔六○齊/襄十二弑○秦武十二○楚文四)
　春
　　王正月
　　師次于郎以俟陳人蔡人(師次之將卑而師衆也/杜氏曰期共伐郕陳蔡)
　　(不至故駐師/于郎以待之)
　　甲午治兵(治公作祠○俟陳蔡不至故治兵于郎/周官大司馬因秋獮而治兵以教戰此)
　　(常禮也微者帥師在外因有所俟曠日持久見師/徒之不整而擅舉治兵之禮不於獵所則非其地)
　　(不於仲秋則非其時微者擅/舉則非其人皆非常也故書)
　夏
　　師及齊師圍郕(郕公作成○郕者郕叔所封周公/與郕叔皆文王之子魯兄弟之國)
　　(也齊貪其地而連魯陳蔡之兵伐之魯莊事齊奉/命惟謹期與陳蔡㑹齊伐郕而陳蔡不至於是魯)
　　(之師獨與齊師圍郕也魯莊忘親而奉仇讎以伐/同姓不義之甚陳蔡善於魯多矣説者謂魯欲取)
　　(郕而結陳蔡同伐陳蔡既不至乃藉力於齊按魯/弱國也安能摟諸侯以伐諸侯乎齊彊國也豈肯)
　　(為魯役魯亦何敢役之哉蓋齊欲圍郕而徵兵於/魯與陳蔡爾惟李杜二說近是李氏堯俞曰魯不)
　　(應與齊伐同姓之國杜氏諤曰魯兵出無名/止為彊齊圍郕國畏齊之暴横而㑹之也)
　　郕降于齊師(降奚江切○欲得郕者齊也郕畏齊/而不畏魯故齊魯同圍而郕獨降齊)
　　(也魯之興師為/齊出力而已)
　秋
　　師還(還音旋後並同○見其勞/民於外歴三時而後還也)
　冬
　　十有一月
　　癸未齊無知弑其君諸兒(左傳曰齊侯使連稱管/至父戍葵丘請代弗許)
　　(故謀作亂僖公之母弟曰夷仲年生公孫無知有/寵於僖公襄公絀之二人因之以作亂齊侯田于)
　　(貝丘反賊遂弑之而立無知張氏曰齊襄之見弑/以禍本言之則無知之亂適積漸於僖公之時而)
　　(襄公之惡蹟不可揜如抗王伐衛殺魯桓公色荒/禽荒暱比小人以至禍發蕭墻身殱賊手考其即)
　　(位至今所書齊事無非亡國戕身之媒所謂積不/善之餘殃也澄曰諸兒襄公也在位十二年明年)
　　(弟小白立/是為桓公)
　　(經書月二書日二大衍歴正月壬子大己巳冬至/二月壬午大經正月甲午在此月三月壬子小四)
　　(月辛巳大五月辛亥小六月庚辰大七月庚戌小/八月己卯大九月己酉小十月戊寅大十一月戊)
　　(申小十二月丁丑大經十一月癸未在此月/長歴甲午正月十三日癸未十一月六日)
　九年(丙申莊王十二年○蔡哀十○曹莊十七○衛/惠十五○晉緡二十○鄭厲十六子儀九○陳)
　　(宣八○杞靖十九○宋閔七○齊桓/公小白元年○秦武十三○楚文五)
　春
　　齊人殺無知(左傳曰初無知虐於雍廪雍廩殺無/知杜氏曰雍廩齊大夫劉氏曰雍廩)
　　(殺之其稱人何/討賊之辭也)
　　公及齊大夫盟于蔇(蔇公作暨○左傳曰襄公無/常鮑叔牙曰亂將作矣奉公)
　　(子小白出奔莒亂作管夷吾召忽奉公子糾來奔/穀梁傳曰齊人殺無知而迎公子糾于魯國語韋)
　　(氏註曰齊逆子糾魯莊公不即遣而盟以要之齊/大夫歸迎小白于莒髙氏曰此盟蓋公意杜氏曰)
　　(小白僖公庶子糾小白庶兄蔇魯地瑯琊齊縣有/蔇亭張氏曰今沂州承縣也大夫齊太宰是時齊)
　　(無君太宰任國事故不名與文七年扈之盟趙盾/書大夫同澄按糾與小白皆襄公之庶弟而糾為)
　　(長齊人擇君先自長始故大夫自至魯地請糾于/魯且觀糾之可立與否魯既要之以盟而齊大夫)
　　(之意已不在糾矣姑狥魯而與之盟非其本心故/歸即背之若是齊不來請魯自欲納糾則齊大夫)
　　(安肯至魯地而受盟乎齊大夫既自至魯地請糾/而復中變改圖背盟失信始謀之不審可罪也大)
　　(夫不氏名者齊無君而/以當國之大夫敵君也)
　夏
　　公伐齊納糾(納糾左作納子糾○高氏曰齊大夫/既歸遂背蔇之盟隂召小白而不迎)
　　(糾魯始引兵伐齊而納糾方其納也小白猶未入/于齊齊不受糾而公尚以蔇之盟强欲納之夫頓)
　　(子比燕伯失地之君内為彊臣所拒非假大援不/可復其位故經書納若出奔之子則異此矣既素)
　　(無位又在外焉必有君父之命乃可以還否則國/人義欲奉之庶乎其可苟非此二者而隣國以兵)
　　(來脅必欲其立豈王法所容乎晉納/捷菑雖弗克猶貶伐齊納糾罪公也)
　　齊小白入于齊(左傳曰桓公自莒先入澄按襄公/諸兒公子糾公子小白皆齊僖公)
　　(之子襄公遭弑而無嗣則糾與小白皆可君齊齊/人初欲迎糾既而當國者知糾之不如小白故拒)
　　(糾而召小白先入于國而奉以為君小白之立蓋/齊國公議為社稷計也則小白乃齊國之所共戴)
　　(而糾特魯君之所私納故曰齊小白言其當為齊/君也入者難辭雖齊大夫之所欲立然有魯兵見)
　　(伐奉糾爭國故小白亦藉莒兵䕶/送而後得入齊非如歸之易也)
　秋
　　七月
　　丁酉葬齊襄公(賊已討而弟立/九月乃得葬)
　　八月
　　庚申及齊師戰于乾時我師敗績(乾音干○公親/將兵納糾小白)
　　(既定猶不退師此戰書及書齊師蓋公不自戰微/者與齊微者戰而魯敗也杜氏曰乾時齊地時水)
　　(在樂安界岐流旱/則竭故曰乾時)
　　九月
　　齊人取子糾殺之(左傳曰鮑叔帥師來言曰子糾/親也請君討之管召讎也請受)
　　(而甘心焉乃殺子糾于生竇公羊傳曰脅我使我/殺之也穀梁傳曰猶曰取其子糾而殺之云爾范)
　　(氏曰言齊之子糾今取而殺之魯不能救䕶也趙/氏曰論語云桓公殺公子糾則知齊自殺之非魯)
　　(殺也若實魯殺則當書云齊人使我殺子糾不應/云取也澄曰趙說蓋非當從三傳未踰年之君稱)
　　(子齊立小白魯亦立糾以與小白爭國書子糾以/見魯莊擅立鄰國君之罪小白立而魯師還則糾)
　　(乃一亡公子寄寓於魯者爾何罪而齊欲殺之乎/今齊有君而魯又立糾是齊有二君矣勢固不兩)
　　(立也魯兵戰敗力不敵齊故齊聲子糾爭國之罪/逼魯殺之魯不能庇遂殺之于生竇殺之者雖魯)
　　(從齊令也是猶齊人取之于魯魯以畀齊而/殺之焉爾所以著子糾之死皆魯之罪也)
　冬
　　浚洙(公羊傳曰畏齊也張氏曰洙水在魯城北齊/伐魯之道也魯雖殺子糾而猶有畏齊之心)
　　(故浚而深之以/備齊師之至)
　　(經書月三書日二大衍歴正月丁未小甲戌冬至/二月丙子大甲辰大寒三月丙午小甲戌雨水閏)
　　(月乙亥大四月乙巳小旦日春分五月甲戌大六/月甲辰大七月甲戌小丁酉二十四日八月癸卯)
　　(大庚申十八日九月癸酉小十一月壬/申小十二月辛丑大長歴是年閏八月)
　十年(丁酉莊王十三年○蔡哀十一○曹莊十八○/衛惠十六○晉緡二十一○鄭厲十七子儀十)
　　(○陳宣九○杞靖二十○宋閔八/○齊桓二○秦武十四○楚文六)
　春
　　王正月
　　公敗齊師于長勺(勺市若切○左傳曰齊師伐我/澄曰齊師來伐以報乾時之戰)
　　(而公敗其師也偏戰曰敗彼未陳而我薄之也啖/氏曰凡魯勝則曰敗某師張氏曰戰法定日刻期)
　　(兩陣相向以決勝負雖敗而奔亦無多/殺之禍偏戰則出於本意僥幸一勝也)
　　二月
　　公侵宋(潛師掠境曰侵莊公僥幸得志於齊遂舉/無名之師以掠宋境此所以召郎之師也)
　　三月
　　宋人遷宿(趙氏曰徙而臣之曰遷某陸氏曰移入/封内以為附庸也襄陵許氏曰遷之使)
　　(未失其國家以行其義猶有所難則是王澤之未/竭也僖文以後有滅國無遷國矣澄曰使宿之民)
　　(從其君遷它處宋/遂有其舊都之地)
　夏
　　六月
　　齊師宋師次于郎(魯莊以正月敗齊二月侵宋故/齊宋二國合兵報魯駐兵于郎)
　　(而未名所伐可見/其師出之無名也)
　　公敗宋師于乗丘(乗繩證切○左傳曰齊師宋師/次于郎公子偃曰宋師不整可)
　　(敗也宋敗齊必還自雩門竊出䝉臯比而先犯之/公從之大敗宋師于乗丘齊師乃還杜氏曰乗丘)
　　(魯地劉氏曰齊宋揚兵整旅經人之國欲窺利乗/便攻取使魯人懼疑出竒計詐謀覆滅其軍以自)
　　(救此輕用其衆之罪也魯人偷得一時之勝非弭/患止亂安國使民之道襄陵許氏曰齊桓始入未)
　　(撫其民而輕用之是以再不得志于魯也/晉文公之入五年而後用其民蓋監此)
　秋
　　九月
　　荆敗蔡師于莘以蔡侯獻舞歸(舞穀作武○杜氏/曰荆楚本號後改)
　　(為楚莘蔡地獻舞蔡季名啖氏曰蔡侯失地故名/澄曰荆之下不書其君臣者狄之也荆為中國患)
　　(久矣宣王時已伐之入春秋遂僭稱王猾夏彌甚/殘滅小國以廣其土地者非一也其事不聞於魯)
　　(故不書于春秋之經蔡與齊魯宋衛陳鄭皆中國/之望蔡見楚之浸彊前此與鄭㑹于鄧傳以為始)
　　(懼楚至此蔡果首受其禍此經書荆蠻猾夏之始/蓋荆舉兵犯蔡至莘地蔡侯禦之為荆所敗蔡侯)
　　(師敗為荆所獲而以之歸也蔡侯獻舞哀公也留/于楚九年至魯莊十九年卒子肸嗣是為穆公)
　冬
　　十月
　　齊師滅譚譚子奔莒(左傳曰齊侯之出也過譚譚/不禮焉及其入也諸侯皆賀)
　　(譚又不至杜氏曰譚國在濟南平陵縣西南張氏/曰今濟南府歴城縣澄曰滅者夷其社稷絶其宗)
　　(祀也齊桓方欲圖霸而首以私憾滅小國所以為/三王之罪人也譚子爵而不名者蓋是小國史策)
　　(不詳其名或曰為彊大所吞雖失國而非其罪然/聖筆決不以名不名而定其有罪無罪也奔不言)
　　(出者國已滅矣無/復有歸入之地也)
　　(經書月六書日無大衍歴正月辛未小己卯冬至/二月庚子大三月庚午小四月己亥大五月己巳)
　　(小六月戊戌大七月戊辰小八月丁酉大九月丁/卯小十月丙申大十一月丙寅小十二月乙未大)
　十有一年(戊戌莊王十四年○蔡哀十二○曹莊十/九○衛惠十七○晉緡二十二○鄭厲十)
　　(八子儀十一○陳宣十○杞靖二十一○/宋閔九○齊桓三○秦武十五○楚文七)
　春
　　王正月
　夏
　　五月
　　戊寅公敗宋師于鄑(鄑音兹○左傳曰宋為乗丘/之役故侵我公禦之宋師未)
　　(陣而薄之敗諸鄑杜氏曰鄑魯地張氏曰/宋師再至再敗魯雖再勝國亦困於兵矣)
　秋
　　宋大水(左傳曰宋大水公使弔焉曰天作淫雨害/於粢盛若之何不弔對曰孤實不敬天降)
　　(之災又以為君憂拜命之辱杜氏曰公/使弔之故書陸氏曰外災來告則書)
　冬
　　王姬歸于齊(左傳曰齊侯來逆共姬張氏曰即齊/侯之夫人王姬是也澄曰齊桓公娶)
　　(王女以為夫人而魯主其昏故書歸/同于内女不書來逆常事無譏也)
　　(經書月四書日一大衍歴正月乙丑大乙酉冬至/二月乙未小三月甲子大四月甲午小丙辰春分)
　　(五月癸亥大戊寅十六日六月癸巳小七月壬戌/大八月壬辰小九月辛酉大十月辛卯小己未秋)
　　(分十一月庚申大己丑霜降閏月庚寅/小十二月己未大長歴是年閏三月)
　十有二年(己亥莊王十五年崩不書○蔡哀十三○/曹莊二十○衛惠十八○晉緡二十三○)
　　(鄭厲十九子儀十二○陳宣十一○杞靖二十二/○宋閔十弑○齊桓四○秦武十六○楚文八)
　春
　　王二月
　　紀叔姬歸于酅(公羊傳曰隱之也何氏曰痛其國/滅無所歸也澄曰紀無國矣而曰)
　　(紀叔姬者録其舊也按伯姬魯女為紀侯大之夫/人叔姬其娣也紀國既亡紀侯又死叔姬無所依)
　　(紀季以酅為齊附庸猶存紀之宗祀欲歸就紀國/宗祀所存之處而終其身得婦人從一而終之義)
　　(焉然紀侯去國九年之後乃始歸酅者俟季之位/定也惟恐齊不能容季而紀祀不可存則酅不可)
　　(依也又見其謹審逺辱之幾焉賢哉叔姬也杜氏/曰紀侯去國而死叔姬歸魯紀季自定于齊而後)
　　(歸之全守節義以終婦道故係之紀啖氏曰非嫁/而歸故加紀字稱紀言紀之婦也蓋紀侯去國之)
　　(後死于它而叔姬還魯至是乃歸于酅胡氏曰魯/為宗國婦人有來歸之義紀既亡矣不歸于魯全)
　　(節守義不以亡故而虧婦道也夏侯令女曹爽之/弟婦寡居守志曰曹氏全盛之時尚欲保終况今)
　　(衰亡何忍棄之其/聞叔姬之風者也)
　夏
　　四月
　秋
　　八月
　　甲午宋萬弑其君捷及其大夫仇牧(捷公作接○/左傳曰乗丘)
　　(之役公以金僕姑射南宫長萬公右歂孫生搏之/宋人請之宋公靳之曰始吾敬子今子魯囚也吾)
　　(弗敬子矣病之弑閔公于䝉澤遇仇牧于門批而/殺之遇太宰督于東宫之西又殺之張氏曰仇牧)
　　(遇弑君之賊不畏彊禦死于其難故書及華督弑/君亂臣死不償責故不書澄曰公羊傳言莊公獲)
　　(萬舍諸宫中數月然後歸之歸反為大夫于宋按/萬稱名是自魯歸宋而為再命之大夫也萬有力)
　　(無德戰敗免罪已幸矣又以之為大夫/宋閔用人如此其遭弑也自取之也)
　冬
　　十月
　　宋萬出奔陳(左傳曰立子游羣公子奔蕭公子御/説奔亳南宫牛猛獲帥師圍亳蕭叔)
　　(大心及戴武宣穆莊之族以曹師伐之殺南宫牛/于師殺子游于宋立桓公猛獲奔衛南宫萬奔陳)
　　(宋人請猛獲于衛衛人歸之亦請南宫萬于陳以/賂皆醢之胡氏曰宋人醢萬則賊已討矣不書殺)
　　(萬特書萬出奔陳以著陳人黨惡之罪張氏曰陳/容其奔罪已大矣受賂而後歸之與所謂殺其人)
　　(汙其宫而瀦之之意何如澄曰陳之人當如昔年/之執州吁者以執萬今乃受其奔是為逆賊之逋)
　　(逃主也宋臣雖能敗賊而立君然賊既逸去後始/得而誅之視石碏討州吁之義則有愧矣故不言)
　　(宋人/殺萬)
　　(經書月四書日一大衍歴正月己丑大庚寅冬至/二月己未小三月戊子大四月戊午小五月丁亥)
　　(大六月丁巳小七月丙戌大八月丙辰小九月乙/酉大經八月甲午在此月十月乙卯小十一月甲)
　　(申大十二月甲寅小/長歴甲午八月九日)
　十有三年(庚子僖王元年○齊霸桓公五年○蔡哀/十四○曹莊二十一○衛惠十九○晉緡)
　　(二十四○鄭厲二十子儀十三○陳宣十二○杞/靖二十三○宋桓公御說元年○秦武十七○楚)
　　(文/九)
　春
　　齊侯宋人陳人蔡人邾人㑹于北杏(齊侯穀作齊/人○左傳曰)
　　(㑹于北杏以平宋亂杜氏曰北杏齊地澄曰是時/管仲為政四年矣教齊桓糾合諸侯以圖霸而始)
　　(為此㑹也按上年宋有弑君之亂蕭叔大心僅能/率五族殄亂賊立桓公御説平宋亂者定御説之)
　　(位也以平宋亂㑹諸侯其名正矣然列國僅有陳/蔡小國僅有邾併宋四國而已又君不躬至而卿)
　　(代行若魯若衛最近于齊而皆不㑹是齊桓之信/未能申于諸侯也宋陳蔡以卿㑹君故降而稱人)
　　(春秋之世以諸侯而主天下盟㑹由此北杏之㑹/始以大夫而主天下盟㑹由文七年扈之盟始張)
　　(氏曰宋弑君之首惡方誅嗣君新立合諸侯定宋/亂陳蔡邾並來受命齊桓苟能於宋萬初弑君之)
　　(時舉兵討之則不勞告諭而天下翕然宗齊矣齊/桓欲合諸侯行霸事恐諸侯之未喻故未欲煩其)
　　(君而使其臣來㑹告以平宋亂之事晉悼公合諸/侯于邢丘命朝聘之數使諸侯之大夫聽命鄭伯)
　　(之外齊宋衛邢皆稱/人殆齊桓故事歟)
　夏
　　六月
　　齊人滅遂(管仲相桓公方將糾合諸侯以圖霸而/前此滅譚今又滅遂不仁甚矣此孔門)
　　(所以羞稱齊桓曾西所以不為管仲也杜氏曰遂/國在濟北蛇丘縣東北張氏曰蛇丘屬漢泰山郡)
　　(隧鄉故/遂國也)
　秋
　　七月
　冬
　　公㑹齊侯盟于柯(左傳曰始及齊平也孫氏曰公/不及北杏之㑹桓公既滅遂懼)
　　(其見討故盟于此杜氏曰柯齊之阿邑張氏曰今/鄆州東阿縣魯莊自齊桓入國屢與之戰雖一再)
　　(勝而齊方修軍政以圖霸魯有見伐之虞至此始/及齊平公穀所載曹子之事齊桓捐小利以收魯)
　　(容或有之皆霸術也但公羊言之過其實爾趙氏/曰按桓公未嘗侵魯地盟後未嘗歸魯田其事妄)
　　(經書月二書日無大衍歴正月癸未大乙未冬至/二月癸丑小三月壬午大四月壬子小五月辛巳)
　　(大六月辛亥大七月辛己小八月庚戌大九月庚/辰小十月己酉大十一月己卯小十二月戊申大)
　十有四年(辛丑僖王二年○齊霸桓六○蔡哀十五/○曹莊二十二○衛惠二十○晉緡二十)
　　(五○鄭厲二十一子儀十四○陳宣十三○杞/共公元年○宋桓二○秦武十八○楚文十)
　春
　　齊人陳人曹人伐宋(左傳曰宋人背北杏之㑹諸/侯伐宋取成而還澄按北杏)
　　(之㑹齊侯在以定宋君之位而宋即背之盖假仁/義非誠心故人心不予也張氏曰伐宋用陳曹皆)
　　(宋之鄰不勤逺國簡便之規撫也程子曰齊自管/仲為政莊十一年而後未嘗興大衆也其賦於諸)
　　(侯亦寡矣終管仲之身息養天下厚矣至於秦晉/使之不競而已不彊致也是以其功卑而易成)
　夏
　　單伯㑹伐宋(伐宋之役齊止用近宋之陳曹而不/煩逺兵然魯方從霸故齊雖不徵于)
　　(魯而魯自遣單伯以兵徃㑹也張氏曰魯自盟柯/已平于齊而未從其役故因齊討宋命上卿率師)
　　(徃㑹示從霸之意齊桓方興理勢當從固異於翬/㑹宋殤黨亂賊伐無罪矣故書㑹伐而不再叙諸)
　　(國/也)
　秋
　　七月
　　荆入蔡(左傳曰蔡哀侯娶于陳息侯亦娶焉息媯/過蔡蔡侯止而見之弗賓息侯聞之怒使)
　　(謂楚文王曰伐我吾求救于蔡而伐之楚子從之/敗蔡于莘以蔡侯歸蔡哀侯為莘故繩息媯以語)
　　(楚子楚子如息以食入享遂滅息以息媯歸生堵/敖及成王未言楚子問之對曰吾一婦人而事二)
　　(夫縱弗能死其又奚言楚子以蔡侯滅息遂入蔡/張氏曰息之亡蔡之入皆哀侯致之蔡自㑹鄧懼)
　　(楚之後非但不為徹桑土綢繆牖户之謀而以婦/人之故再召楚師始則身虜繼以國破楚熊貲興)
　　(兵以恱婦人是時齊桓之業未成遂致其横行淮/漢侵及中國也澄曰齊雖圖霸力未能以帖荆十)
　　(年荆方敗蔡而虜其君今又破蔡而/入其國春秋屢書痛中國之不競也)
　冬
　　單伯㑹齊侯宋公衛侯鄭伯于鄄(鄄戈見切○左/傳曰宋服故也)
　　(杜氏曰鄄衛地張氏曰今濮州鄄城縣澄曰春齊/陳曹三國之人伐宋其夏魯單伯方徃㑹伐時宋)
　　(已成而三國還師單伯不及至宋境矣故冬而單/伯復㑹齊宋之君以結成而衛鄭之君亦來㑹也)
　　(此衣裳之㑹之一齊霸蓋略定矣若陳蔡曹邾已/歸齊者不復與㑹蓋齊之霸政務簡便不欲煩諸)
　　(侯/也)
　　(經書月一書日無大衍歴正月戊寅小庚子冬至/二月丁未大三月丁丑小四月丙午大五月丙子)
　　(小六月乙巳大傳甲子二十日七月乙亥小八月/甲辰大癸酉大暑閏月甲戌大九月甲辰小旦日)
　　(處暑十月癸酉大十一月癸卯小/十二月壬申大長歴是年閏五月)
　十有五年(壬寅僖王三年○齊霸桓七○蔡哀十六/○曹莊二十三○衛惠二十一○晉緡二)
　　(十六○鄭厲二十二○陳宣十四○杞共/二○宋桓三○秦武十九○楚文十一)
　春
　　齊侯宋公陳侯衛侯鄭伯㑹于鄄(左傳曰齊始霸/也張氏曰傳謂)
　　(始覇指諸侯始定而言然魯未信服自後宋人猶/或主兵衛鄭未免復叛蓋齊霸駸駸而定而諸侯)
　　(之心猶未一也劉氏曰伯則主諸侯諸侯莫先焉/此年伐郳宋序齊上明年伐鄭宋亦序齊上齊之)
　　(未主諸侯明矣然則齊始霸在十六年九國盟于/幽之時自此始為諸侯主矣襄陵許氏曰十三年)
　　(十四年㑹至是又㑹三合諸侯而不盟/以示慎重是以盟則衆信莫敢渝也)
　夏
　　夫人姜氏如齊(張氏曰文姜播惡齊襄之世不如/齊八年矣至此復如齊桓公欲求)
　　(魯好以定覇業而不之非襄陵許氏曰鄄之㑹魯/尚未從桓公未能比近無以示逺務求合于魯是)
　　(以受文姜以昭親親而齊魯之交卒合然而禮/坊一弛夫人復啓越竟之恣遂成如莒之姦)
　秋
　　宋人齊人邾人伐郳(郳公作兒○左傳曰諸侯為/宋伐郳張氏曰小邾宋之附)
　　(庸不服宋桓公為宋伐之宋序齊上蓋齊桓霸體/未全正此役為宋而興亦猶伐宋之師邾人為道)
　　(而序鄭之上也劉氏曰此齊桓之師何以不先諸/侯猶未成乎霸也明年㑹幽為九合之始九者始)
　　(于幽終于淮澄按九合之數説各不同故朱子以/為九當作糾杜氏諤曰齊桓内不能率諸侯以朝)
　　(天子外不能攘夷狄以救中國為宋/討一附庸以求其服從斯德之小乎)
　　鄭人侵宋(左傳曰鄭人間之而侵宋張氏曰間諸/侯伐郳而侵宋不誠服齊而背二鄄之)
　　(㑹鄭之反覆於齊/楚之間蓋始于此)
　冬
　　十月
　　(經書月一書日無大衍歴正月壬寅小丙午冬至/二月辛未大三月辛丑小四月庚午大五月庚子)
　　(小六月己巳大七月己亥小八月戊辰大九月戊/戌小十月丁卯大十一月丁酉小十二月丙寅大)
　十有六年(癸卯僖王四年○齊霸桓八○蔡哀十七/○曹莊二十四○衛惠二十二○晉武公)
　　(稱三十八年○鄭厲二十三○陳宣十五○/杞共三○宋桓四○秦武二十○楚文十二)
　春
　　王正月
　夏
　　宋人齊人衛人伐鄭(左傳曰宋故也孫氏曰鄭背/鄄之㑹侵宋故齊桓帥諸侯)
　　(伐之齊序宋下者與伐郳義同張氏曰伐鄭不止/為宋而已蓋鄭不服則諸侯之心未一也襄陵許)
　　(氏曰中國諸侯宋為大既為之服郳又為之報/鄭宋蓋自是與齊為一宋親而中國諸侯定矣)
　秋
　　荆伐鄭(左傳曰鄭伯自櫟入緩告于楚楚伐鄭及/櫟孫氏曰桓未能救中國也張氏曰蓋齊)
　　(霸未定楚之威侵及中國自桓二年鄭已懼楚㑹/鄧至此三十餘年而後受兵楚之威不輕用盖如)
　　(此師氏曰自桓公之立而荆為中國患矣十年敗/蔡師十四年又入蔡今復伐鄭而桓不能討聖人)
　　(詳而書之/以罪桓也)
　冬
　　十有二月
　　公㑹齊侯宋公陳侯衛侯鄭伯許男曹伯滑伯滕
　　子同盟于幽(左穀無公字許男下左無曹伯字○/齊自北杏以後屢合諸侯有㑹無盟)
　　(者諸侯之心未一也至此而鄭服始合九國之君/而為此盟此桓公糾合諸侯一匡天下之始自入)
　　(春秋以來所未嘗有之事也諸侯尊桓公為霸而/主盟然桓公執謙未敢專主盟之權故曰同盟同)
　　(者列國相與盟而莫適為主及二十七年再盟于/幽齊亦未專主盟也至僖二年宋江黄盟貫齊始)
　　(為盟主而自此以後不復書同矣杜氏曰陳國每/盟㑹皆在衛下齊桓始霸楚亦始彊陳介於二大)
　　(國之間而為三恪之客齊桓因而進之班在衛/上終於春秋滑國都費河南緱氏縣幽宋地)
　　邾子克卒(克邾儀父也蓋齊桓請命于王爵/之為子而儀父改名克也子瑣嗣)
　　(經書月二書日無大衍歴正月丙申大辛亥冬至/二月丙寅小三月乙未大四月乙丑小五月甲午)
　　(大六月甲子小七月癸巳大八月癸亥小九月壬/辰大十月壬戌小十一月辛卯大十二月辛酉小)
　十有七年(甲辰僖王五年崩不書○齊霸桓九○蔡/哀十八○曹莊二十五○衛惠二十三○)
　　(晉武三十九○鄭厲二十四○陳宣十六○杞/共四○宋桓五○秦德公元年○楚文十三)
　春
　　齊人執鄭詹(詹公作瞻○詹者鄭再命之大夫鄭/嘗再㑹鄄又背之而侵宋今雖盟幽)
　　(然其心必又有不誠服于齊者故齊執其大夫不/知當時指何罪而執之左氏以為鄭不朝也孔氏)
　　(曰齊以不朝責鄭鄭命詹詣齊謝罪齊人執之襄/陵許氏曰宋大鄭小齊桓蓋徳宋而威鄭文王之)
　　(興大邦畏其力小邦懐其德而桓反之是以/為霸道也至於宋襄執鄫之虐則桓不為矣)
　夏
　　齊人殱于遂(殱公作瀐○左傳曰遂因氏領氏工/妻氏須遂氏饗齊戍醉而殺之齊人)
　　(殱焉澄曰殱者盡殺之之辭齊桓霸事方興而以/彊大吞小弱滅遂而慮遂之遺民不服故遣齊之)
　　(民戍守其地以無罪滅遂固已失遂人之心矣而/齊之戍遂者或又凌蔑其舊民故遂人憤怒而盡)
　　(殺之也張氏曰不言遂人殱齊戍而書其自殱所/以伸遂人復讎之志而著桓公不仁以至於自殱)
　　(其衆也襄陵許氏曰齊師滅譚譚子奔莒著其君/不詘也齊人滅遂齊人殱于遂著其民不歸也孟)
　　(子謂霸者以力服人非心服也力不贍也荀子謂/桓詐邾襲莒并國三十五則所滅葢不盡書書滅)
　　(譚滅遂上下/一見之也)
　秋
　　鄭詹自齊逃來(常山劉氏曰詹為鄭卿見執於齊/不能自辨以理取直而歸反如匹)
　　(夫之逃越在他國斯可賤也蘇氏曰詹之義當身/任齊責以紓國患而逃遁自免書逃來賤之也胡)
　　(氏曰齊桓始霸同盟于幽而魯首叛盟受其逋逃/虧信義矣張氏曰執叛國大夫逾歴三時不令其)
　　(服罪而去致防閑弛慢國囚亡逸齊之罪也竊身/逃竄同于苟免之匹夫無大夫之行失節辱國詹)
　　(之罪也為逋逃主以取/伐於霸主魯之罪也)
　冬
　　多麋(麋鹿之大者魯地所有昔不如是之多而今/之多過于常時異也故書髙郵孫氏曰以有)
　　(為災則書有有蜮是也以無為異則書無/無氷是也麋者常有之物惟其多則書之)
　　(經書月無書日無大衍歴正月庚寅大丙辰冬至/二月庚申小三月己丑大四月己未小丁亥春分)
　　(閏月戊子大五月戊午小旦日穀雨六月丁亥大/七月丁巳小八月丙戌大九月丙辰小十月乙酉)
　　(大十一月乙卯小十二月/甲申大長歴是年閏六月)
　十有八年(乙巳惠王元年○齊霸桓十○蔡哀十九/○曹莊二十六○衛惠二十四○晉獻公)
　　(佹諸元年○鄭厲二十五○陳宣十七○/杞共五○宋桓六○秦徳二○楚文十四)
　春
　　王三月
　　日有食之(孫氏曰不日不朔日朔俱失也吕/氏曰史失之春秋無由追攷也)
　夏
　　公追戎于濟西(戎即隠公桓公與之盟者追謂於/其已退而躡其後以追之也戎入)
　　(魯境魯將禦之而戎遄退故魯莊以兵逺追逐之/至於濟水之西也孫氏曰僖二十六年齊人侵我)
　　(西鄙公追齊師至酅先言侵而後言追此/不言侵伐者明不覺其來已去而追之也)
　秋
　　有􁊋(穀梁傳曰一有一亡曰有蜮射人者也公羊/傳曰記異也何氏曰以有為異也杜氏曰蜮)
　　(短狐含沙射人張氏曰蜮能含沙射水中人影中/之輒病或至于死江淮以南水濱有之魯所無也)
　冬
　　十月
　　(經書月二書日無大衍歴正月甲寅大辛酉冬至/二月甲申小三月癸丑大四月癸未小五月壬子)
　　(大日食沈括謂春秋日食三十六淮南衛朴能推/算三十五猶不得莊十八年三月者一杜預長歴)
　　(三月癸未朔不入食限劉孝孫以為五月壬子朔/食與大衍歴合經書三月閏差也六月壬午小七)
　　(月辛亥大八月辛巳大九月辛亥小十月/庚辰大十一月庚戌小十二月己卯大)
　十有九年(丙子惠王二年○齊霸桓十一○蔡哀二/十○曹莊二十七○衛惠二十五○晉獻)
　　(二○鄭厲二十六○陳宣十八○杞共六/○宋桓七○秦宣公元年○楚文十五)
　春
　　王正月
　夏
　　四月
　秋
　　公子結媵陳人之婦于鄄遂及齊侯宋公盟(公子/結魯)
　　(三命大夫魯因受鄭詹之逃疑得罪于齊霸故命/公子結與齊宋二君會鄄而盟冀以釋前罪而鄄)
　　(之巨室有嫁女為陳人之婦者結以庶女媵之因/有盟鄄之便而送其女於鄄然後與齊宋盟春秋)
　　(以其不敬君命故先書其私事而反以君命之正/事為遂事例與祭公來遂逆王后于紀同結以私)
　　(家之鄙事參㑹霸之大盟不惟不足以釋齊/之怒而又以重魯之罪是以致齊之來伐也)
　　夫人姜氏如莒(夫人自齊襄既弑之後八年不出/因十五年又一至齊蓋假托國事)
　　(以愚其昏懦之子莊公不能制因此又復縱恣故/于今如莒也婦人既嫁不踰境父母没不得歸寧)
　　(雖兄弟之國且不/可徃况徃它國乎)
　冬
　　齊人宋人陳人伐我西鄙(魯之臣送已女為媵而恭/遂與霸主大國之盟不)
　　(也是以聲其罪而伐之陳亦以結媵其國人之婦/而輕慢霸主故與齊宋同興問罪之師結不知禮)
　　(而為私為公兩失歡好/禮之不可不謹也如是)
　　(經書月二書日無大衍歴正月己酉小丁卯冬至/二月戊寅大三月戊申小四月丁丑大五月丁未)
　　(小六月丙子大七月丙午小八月乙亥大九月乙/巳小十月甲戌大十一月甲辰小十二月癸酉大)
　二十年(丁未惠王三年○齊霸桓十二○蔡穆侯肹/元年○曹莊二十八○衛惠二十六○晉獻)
　　(三○鄭厲二十七○陳宣十九○杞共七/○宋桓八○秦宣二○楚堵敖熊囏元年)
　春
　　王二月
　　夫人姜氏如莒(比年書夫人徃它國以姦而魯莊/若罔聞知昔年猶可諉曰年未長)
　　(也今既年長矣而如/此其不子也甚矣哉)
　夏
　　齊大災(張氏曰天火曰災書大志其甚/也齊人來告魯徃弔之故書)
　秋
　　七月
　冬
　　齊人伐戎(戎穀作我○張氏曰齊桓于是有安諸/夏之志戎在徐州之域最近于魯故先)
　　(治之/也)
　　(經書月二書日無大衍歴正月癸卯大壬申冬至/閏月癸酉小二月壬寅大三月壬申小四月辛丑)
　　(大五月辛未小六月庚子大七月庚午小八月己/亥大九月己巳小十月戊戌大十一月戊辰小十)
　　(二月丁酉大長歴/是年閏十二月)
　二十有一年(戊申惠王四年○齊霸桓十三○蔡穆/二○曹莊二十九○衛惠二十七○晉)
　　(獻四○鄭厲二十八卒○陳宣二十○杞/共八○宋桓九○秦宣三○楚堵敖二)
　春
　　王正月
　夏
　　五月
　　辛酉鄭伯突卒(突鄭厲公也在位二十八年子捷/嗣是為文公張氏曰突鄭莊公之)
　　(孽子莊公既殁奪忽之位其後雖為蔡仲所逐旋/入于櫟卒取鄭國故不復著忽亹儀之在位以其)
　　(不能君也論者以為突始終能君夫簒弑竊國之/人而春秋終始君之且記其卒于位所以著小人)
　　(肆志亂賊得終王法不/行而世之所由亂也)
　秋
　　七月
　　戊戌夫人姜氏薨(夫人桓公之夫/人莊公之母也)
　冬
　　十有二月
　　葬鄭厲公
　　(經書月四書日二大衍歴正月丁卯小丁丑冬至/二月丙申大三月丙寅小四月乙未大五月乙丑)
　　(大六月乙未小經五月辛酉在此月七月甲子大/八月甲午小經七月戊戌在此月九月癸亥大十)
　　(月癸巳小十一月壬戌大十二月壬辰小/長歴辛酉五月二十七日戊戌七月五日)
　二十有二年(己酉惠王五年○齊霸桓十四○蔡穆/三○曹莊三十○衛惠二十八○晉獻)
　　(五○鄭文公捷元年○陳宣二十一○杞惠/公元年○宋桓十○秦宣四○楚堵敖三)
　春
　　王正月
　　肆大眚(眚公作省○肆謂縱放之也眚謂過誤而/犯者虞書言眚災肆赦眚固可赦而不言)
　　(大聖人雖至仁然赦人之罪亦必有所劑量於其/間不一槩也今書肆大眚則是罪之大而不當赦)
　　(者亦赦之譏其/惠姦佚罰也)
　　癸丑葬我小君文姜(髙氏曰婦人無爵何諡之有/先王之制但取夫之諡冠於)
　　(姓之上以明所屬詩所謂莊姜宣姜共姜經所書/宋共姫是也豈有不繫其夫而别自為謚者哉夫)
　　(人姜氏弑逆滛亂之人得罪於宗廟國人之所不/容今也云亡雖以母子之故不忍棄絶則𦵏之足)
　　(矣又迫於大義不敢加以夫之諡别為之諡曰文/而不復繫於桓公將以掩其惡也然而棄天罔民)
　　(壊先王之制則其罪又不若從其夫之諡耳自是/魯國從而效尤凡夫人之死皆為之别立諡後世)
　　(因循不改大失春秋之旨矣沙隨程氏曰婦人之/諡從夫文姜别作諡以其得罪於先公也其後或)
　　(妾母僭稱夫人或雖正嫡亦/不能從夫諡者著禮之變也)
　　陳人殺其公子御冦(御上聲○穀梁傳曰言公子/而不言大夫公子未命為大)
　　(夫也其曰公子何也公子之重視大夫孫氏曰春/秋之義非天子不得專殺二百四十二年無天王)
　　(殺大夫文書諸侯殺大夫者四十七古者諸侯之/大夫皆命于天子諸侯不得專命也大夫有罪則)
　　(請于天子諸侯不得專殺也大夫猶不得專殺况/世子母弟乎春秋之世國無小大其卿大夫士皆)
　　(專命之有罪無罪皆專殺之其無王也甚矣陳人/殺其公子御冦者譏專殺也稱君稱國稱人雖有)
　　(輕重其專殺之罪則一也胡氏曰殺而稱君者獨/出於其君之意而大夫國人有不與焉如晉侯殺)
　　(其世子申生之類是也稱國者國君大夫與聞其/事而不請于天子如鄭殺其大夫申侯之類是也)
　　(稱人有二義其一國亂無政衆人擅殺而不出於/其君則稱人如陳人殺其公子御寇之類是也其)
　　(一弑君之賊人人之所得討背叛之臣國人之所/同惡則稱人如衛人殺州吁鄭人殺良霄之類是)
　　(也澄曰公子言其屬也非稱其氏也屬之下單稱/名與再命之大夫同故穀梁以為公子之重視大)
　　(夫/)
　夏
　　五月(孫氏曰春秋未有以夏五月首時者此蓋五/月之下文有脱事爾或曰書時之首月而四)
　　(訛為/五也)
　秋
　　七月
　　丙申及齊高傒盟于防(及髙傒盟蓋求昏于齊也/髙傒齊三命之卿當國者)
　　(豈吾微者可與之盟哉孰及之公也/趙氏以為凡盟不目内皆指公也)
　冬
　　公如齊納幣(穀梁傳曰納幣大夫之事也公親納/幣非禮也趙氏曰昏禮有六一納采)
　　(二問名三納吉四納徴納徵即納幣也五請期六/親迎親迎即逆女也春秋獨書其二以納幣方契)
　　(成逆女為事終舉重之義也啖氏曰魯徃它國納/幣皆常事不書凡書者皆譏也它國來亦如之孫)
　　(氏曰按桓六年九月丁卯子同生公十四嵗即位/又二十四年如齊逆女年三十七始昏者文姜制)
　　(之不得以時而昏爾故母䘮未終如齊納幣圖昏/之速也澄曰魯莊受制于母年長而不得娶母既)
　　(死急於娶故於䘮制中屈已與齊大夫盟而求昏/焉齊之許未堅而公自如齊納幣納幣非公所當)
　　(自行也程子曰齊疑昏議故公自/行納幣後二年方逆齊難之也)
　　(經書月三書日二大衍歴正月辛酉大壬午冬至/二月辛卯小經正月癸丑在此月三月庚申大四)
　　(月庚寅小五月己未大六月己丑小七月戊午大/乙酉夏至八月戊子小經七月丙申在此月九月)
　　(丁巳大丙戌處暑十月丁亥大丙辰秋分閏月丁/巳小十一月丙戌大丁亥霜降十二月丙辰小長)
　　(歴癸丑正月二十三/日丙申七月九日)
　二十有三年(庚戌惠王六年○齊霸桓十五○蔡穆/四○曹莊三十一卒○衛惠二十九○)
　　(晉獻六○鄭文二○陳宣二十二○杞惠二/○宋桓十一○秦宣五○楚成王頵元年)
　春
　　公至自齊(至之者譏之也譏其/不當親徃納幣也)
　　祭叔來聘(祭音債○祭者周畿内之國隠之時爵/為伯桓之時爵為公叔者公之弟貳君)
　　(者也例稱字幾内之國王臣也不當外交諸侯而/祭國入春秋以來至今凡三交魯矣伯之來公之)
　　(來來下不書其事蓋伯與公君也行兩君相見之/禮是朝魯也王臣外交通問且不可况以畿内之)
　　(國朝畿外之諸侯烏可哉故不書曰朝而但曰來/祭叔臣也蓋以臣禮見公然當時有介弟攝君行)
　　(禮之事若不書聘則或疑其為攝君而行朝禮也/故書來聘者見其奉君命以聘而非攝君事以朝)
　　(此春秋别嫌明微之意若夫王臣私/交之非禮則或朝或聘其罪一也)
　夏
　　公如齊觀社(公求昏於齊而齊之許未慤於是公/屈尊親徃納幣以致請而未得齊之)
　　(諾欲再徃齊致請而無名遂托觀社以行夫社者/諸侯祭其土示之常事未聞鄰國之君徃觀之者)
　　(如齊而曰觀社此何禮哉按春秋外傳載曹劌之/言曰齊棄太公之法觀民於社君為是舉而徃觀)
　　(之非故業也又按襄二十四年齊社蒐軍實使客/觀之蓋齊俗每因祭社則蒐軍以夸示威衆而聚)
　　(人觀之故公得託此為名以如齊也程子曰昏議/尚疑故以觀社再徃諸議後一年方逆盖齊難之)
　　公至自齊(其譏與前納/幣之至同)
　　荆人來聘(按前書敗蔡入蔡伐鄭單書荆此於荆/下加人字者啖氏曰若言荆來聘則似)
　　(舉州皆來故加人字以成文爾無它意也陸氏曰/凡以號舉者皆稱人君臣同辭張氏曰楚自四五)
　　(年來先加兵於鄭蔡而聘/使至魯用逺交近攻之術)
　　公及齊侯遇于穀(昏議猶未定故又/遇於穀以致請)
　　蕭叔朝公(蕭附庸國今徐州蕭縣叔蕭君之弟貳/君者攝君行朝禮朝公者朝公于穀也)
　　(朝聘當廟受于野非禮也介弟攝君而朝又/行朝禮於野蕭之朝魯之受皆非也交譏之)
　秋
　　丹桓宫楹(穀梁傳曰禮天子諸侯黝堊大夫倉士/黈丹楹非禮也何氏曰楹柱也丹之者)
　　(為將娶齊女欲/以誇大示之)
　冬
　　十有一月
　　曹伯射姑卒(射音亦○射姑莊公也在位三十一/年卒世子覊嗣踰年而庶子赤篡立)
　　(是為僖公史記/世家赤作夷)
　　十有二月
　　甲寅公㑹齊侯盟于扈(遇穀以請而齊猶難之故/又盟以要其信而後許也)
　　(夫求昏者可求則求不可則已許昏者可許則許/不可則郤魯欲求齊婚不以媒妁徃覘其可不可)
　　(公乃自與齊髙傒盟以求之未得齊諾而公遽請/納幣是與彊委禽者同也躬納幣而猶未諾則又)
　　(徃觀社以請觀社以請而猶未諾則又遇于穀以/請遇穀之後宜若可矣又必盟于扈而後可焉何)
　　(其難之之甚也二國之昏姻不以禮不以義如此/哀姜之不終也宜哉杜氏曰扈鄭地在滎陽卷縣)
　　(西北孫氏/曰扈齊地)
　　(經書月二書日一大衍歴正月乙酉大戊子冬至/二月乙卯小三月甲申大四月甲寅小五月癸未)
　　(大六月癸丑小七月壬午大八月壬子小九月辛/巳大十月辛亥小十一月庚辰大十二月庚戌大)
　　(甲寅/五日)
　二十有四年(辛亥惠王七年○齊霸桓十六○蔡穆/五○曹僖公赤元年○衛惠三十○晉)
　　(獻七○鄭文三○陳宣二十三○杞惠/三○宋桓十二○秦宣六○楚成二)
　春
　　王三月
　　刻桓宫桷(穀梁傳曰天子之桷斵之礱之加宻石/焉諸侯之桷斵之礱之大夫斵之士斵)
　　(本刻桷非正也杜氏曰刻鏤也桷椽也澄曰于礱/斵之外又加刻鏤之功丹楹刻桷者以齊女將歸)
　　(見于禰廟故示此/華廢以夸之也)
　　葬曹莊公(曹覊嗣位而/𦵏其父也)
　夏
　　公如齊逆女(親迎常事不書公納幣越三年/而後得親迎則非常也故書)
　秋
　　公至自齊(納幣之久而後親迎親迎以/非常而書故至之以示譏也)
　　八月
　　丁丑夫人姜氏入(孫氏曰公親迎于齊不俟夫人/而至失夫之道也婦人從夫者)
　　(也夫人不從公而入失婦之道也澄曰凡卿為君/逆夫人本非禮也猶且以夫人同至公親徃逆而)
　　(不與同至夫人後公而入盖夫人難之以要公也/公羊謂夫人與公有所約而後入所謂有所約者)
　　(杜氏曰為以孟任故蓋公嬖孟任必與公約不復/嬖孟任而後入也入者非順易之辭有阻難之意)
　　(焉張氏曰見莊公不/夫哀姜妬忌之情矣)
　　戊寅大夫宗婦覿用幣(覿音迪○大夫宗婦者同/宗大夫之婦也覿見也用)
　　(幣以幣為贄也凡見必用贄卿贄以羔大夫贄以/鴈士贄以雉婦人之贄榛栗棗脩而已夫人姜氏)
　　(既入莊公欲夸寵之故使同宗/大夫之婦用幣為贄以見也)
　　大水(隂盛所/致也)
　冬
　　戎侵曹(侵曹葢/納赤也)
　　曹覊出奔陳(杜氏曰覊葢曹世子微弱不能自定/澄按上年十一月曹莊公射姑卒今)
　　(年三月而葬則覊以世子嗣位𦵏其先君至今年/冬在位期年矣為戎所逐而出不書爵而書名義)
　　(與鄭/忽同)
　　赤歸于曹(赤曹僖公名葢曹莊公之庶子覊之弟/也歸者易辭為戎所納故易義與突歸)
　　(于鄭同但彼先書突歸而後書忽出蓋祭仲在宋/挈突以歸而後忽出此則覊避戎兵出而赤乃得)
　　(歸也張氏曰覊繫于曹與鄭忽同明其正也赤不/繫國庶孽也赤以庶逐適戎以裔謀夏天子方伯)
　　(不能/正)
　　郭公(郭國名或云即虢也公爵畿内八命之國也/公下文缺或云公字疑是亡字書郭亡義與)
　　(梁亡同劉氏曰齊桓公之郭問父老曰郭何故亡/曰以其善善而惡惡也公曰若子之言乃賢君也)
　　(何至於亡父老曰郭君善善不能用惡/惡不能去所以亡也考其時與事或然)
　　(經書月二書日二大衍歴正月庚辰小癸巳冬至/二月己酉大三月己卯小四月戊申大五月戊寅)
　　(小六月丁未大七月丁丑小八月丙午大九月丙/子小經八月丁丑戊寅在此月十月乙巳大十一)
　　(月乙亥小十二月甲辰大長歴是年/閏七月丁丑八月三日戊寅四日)
　二十有五年(壬子惠王八年○齊霸桓十七○蔡穆/六○曹僖二○衛惠三十一卒○晉獻)
　　(八○鄭文四○陳宣二十四○杞惠/四○宋桓十三○秦宣七○楚成三)
　春
　　陳侯使女叔來聘(女音汝○左傳曰始結陳好也/杜氏曰季友相魯原仲相陳二)
　　(人有舊故女叔來聘季友冬亦報聘髙郵孫氏曰/諸侯之大夫天子賜之邑使之歸國則書氏書字)
　　(鄭祭仲魯單伯陳女叔是也澄曰女氏叔字天子/所命四命之大夫陳三恪也其初公爵故有四命)
　　(之/孤)
　夏
　　五月
　　癸丑衛侯朔卒(朔惠公也在位三十一年魯不㑹/故不書葬其子赤嗣是為懿公)
　　六月
　　辛未朔日有食之鼓用牲于社(穀梁傳曰鼓禮也/用牲非禮也澄謂)
　　(日食者隂盛陽微/鼓聲以助陽氣)
　　伯姬歸于杞(髙氏曰凡内女書歸若時君之女則/加子字以别之此伯姬葢桓公末嵗)
　　(所生之女于今殆二十有餘嵗失時而後嫁也陸/氏曰不言逆者夫自逆常事不書澄以他書攷證)
　　(葢歸於/杞惠公)
　秋
　　大水鼓用牲于社于門(左傳曰凡天災有幣無/牲非日月之眚不鼔)
　冬
　　公子友如陳(杜氏曰報/女叔之聘)
　　(經書月二書日二大衍歴正月甲戌小戊戌冬至/二月癸卯大三月癸酉小四月壬寅大五月壬申)
　　(大庚子穀雨六月壬寅小庚午小滿經五月癸丑/在此月閏月辛未大日食經書六月朔置閏下同)
　　(也七月辛丑小旦日夏至八月庚午大九月庚子/小十月己巳大十一月己亥小十二月戊辰大長)
　　(歴癸丑五/月十二日)
　二十有六年(癸丑惠王九年○齊霸桓十八○蔡穆/七○曹僖三○衛懿公赤元年○晉獻)
　　(九○鄭文五○陳宣二十五○杞惠/五○宋桓十四○秦宣八○楚成四)
　春(公脫/春字)
　　公伐戎(張氏曰為追于濟西之恥報怨也襄陵許/氏曰隱桓世有戎盟至於莊公戎始變渝)
　　(我是以有濟西之役於此伐戎義/已勝矣齊魯伐戎而中國崇也)
　夏
　　公至自伐戎(襄陵許氏曰以伐戎至大伐戎也杜/氏諤曰伐戎無譏也所以至者公出)
　　(師于外踰時而返/必書至以危之)
　　曹殺其大夫(劉氏曰稱國以殺而不名者大夫無/罪而君殺之也張氏曰曹伯赤殺之)
　　(也豈於覊赤出入之際或不附戎而殺之若鄭厲/殺原繁傅瑕與髙氏曰除覊之黨惡其内應也澄)
　　(曰大夫不書氏名被殺者無罪也惟此年曹殺大/夫僖二十七年宋殺大夫文七年宋人殺大夫三)
　　(條爾其他縱或無罪必有被殺之因是亦罪也/縱或有罪亦當告之天子侯國不得專殺也)
　秋
　　公㑹宋人齊人伐徐(張氏曰徐嬴姓國國近齊魯/今徐州彭城境也澄曰穆)
　　(以後徐僭稱王徐國雖小但春秋之前已甞僭稱/王號今見楚彊則服於楚國與宋鄰必與宋有惡)
　　(齊桓為宋伐之故命宋主兵而序齊上齊宋蓋皆/卿也以公在故降稱人胡氏曰按書伯禽嘗征徐)
　　(戎則徐為魯患舊矣是年春公伐戎狄又伐徐者/必徐與戎合兵表裏為魯患也故雖齊宋師少而)
　　(公獨/親行)
　冬
　　十有二月
　　癸亥朔日有食之
　　(經書月一書日一大衍歴正月戊戌小癸卯冬至/二月丁卯大三月丁酉小四月丙寅大五月丙申)
　　(小六月乙丑大七月乙未小八月甲子大九月甲/午大十月甲子小十一月癸巳大十二月癸亥小)
　　(日/食)
　二十有七年(甲寅惠王十年○齊霸桓十九○蔡穆/八○曹僖四○衛懿二○晉獻十○鄭)
　　(文六○陳宣二十六○杞惠六/宋桓十五○秦宣九○楚成五)
　春
　　公㑹杞伯姬于洮(洮音滔○陸氏曰參譏之沙隨/程氏曰與二年夫人姜氏㑹齊)
　　(侯于禚之事同髙氏曰婦人無相㑹之禮伯姬既/歸於杞復來與公㑹是與文姜齊襄無異也杜氏)
　　(曰洮魯地張氏曰洮溝/在濟州今濟南府也)
　夏
　　六月
　　公㑹齊侯宋公陳侯鄭伯同盟于幽(左傳曰陳鄭/服也張氏曰)
　　(再舉同盟之禮以申霸令而一諸侯之心也魯宋/陳鄭偕至而衛獨不來故明年伐衛澄曰同盟者)
　　(齊桓猶未/專主㑹也)
　秋
　　公子友如陳𦵏原仲(原仲陳大夫原氏仲字禮臣/既没不名故稱字猶管夷吾)
　　(稱管仲也按無㑹葬鄰國大夫之禮季友與原仲/有舊欲徃㑹其𦵏以大夫不可私行出境請于公)
　　(而公命之行故書公子友如陳無以異於常時奉/君命而使者大夫無私交公之遣行友之㑹𦵏原)
　　(氏之受皆非/禮也叅譏之)
　冬
　　杞伯姬來(趙氏曰譏無父母而來凡内女稱來不/宜來也合禮者皆常事不書蓋非禮而)
　　(來故書爾髙氏曰伯姬春方出與公㑹而冬又來/何其不安于杞也而杞伯不能制其妻如其國何)
　　莒慶來逆叔姬(此亦是桓公之女昏姻失時年近/三十而始嫁也大夫娶公女公不)
　　(自主而使大夫主之凡書者譏尊卑不敵而公自/主之也莒慶莒國之卿再命稱名莒無三命之卿)
　　(此其上卿也髙氏曰叔姬者伯姬之妹皆非莊公/之女伯姬歸于杞不以叔姬娣而以適莒慶者卑)
　　(杞故也不曰逆女而曰逆叔姬以别卿為君逆/者也慶不名者莒小國無三命卿與齊髙固異)
　　杞伯來朝(髙氏曰致伯姬也杞伯不能制其内縱/伯姬之數出又來朝而致之其卑弱可)
　　(知/矣)
　　公㑹齊侯于城濮(杜氏曰城濮衛地張氏曰齊欲/討衛而㑹魯於此定其交而後)
　　(加兵於人所以/見其謀之審也)
　　(經書月一書日無大衍歴正月壬辰大己酉冬至/二月壬戌小三月辛卯大四月辛酉小五月庚寅)
　　(大六月庚申小七月己丑大八月己未小九月戊/子大十月戊午小十一月丁亥大十二月丁巳大)
　二十有八年(乙卯惠王十一年○齊霸桓二十○蔡/穆九○曹僖五○衛懿三○晉獻十一)
　　(○鄭文七○陳宣二十七○杞惠七/○宋桓十六○秦宣十○楚成六)
　春
　　王三月
　　甲寅齊人伐衛衛人及齊人戰衛人敗績(左傳曰/王使召)
　　(伯廖賜齊侯命且請伐衛以其立子頽也齊伐衛/敗衛師數之以王命取賂而還髙氏曰初蒍邉奉)
　　(子頽犯王而不克奔衛衛興兵助頽犯王而齊為/霸主不能奔救及鄭伯既納王王乃錫齊侯命使)
　　(討之於是乎伐衛曰伐者討得其罪也然既敗衛/乃取賂而還嗟夫齊侯以能尊王室覇諸侯而所)
　　(為乃若是沙隨程氏曰齊侯自去年已㑹公于城/濮則駐師於衛地久矣而曰三月甲寅伐衛衛受)
　　(子頽之奔王命齊侯伐之則齊侯待於城濮為有/禮矣及衛人不服而戰則前乎甲寅之日其伐未)
　　(果也是宜以衛人主兵張氏曰衛嘗受盟于幽前/年同盟不至伐不服罪乃以齊來伐之日而急擊)
　　(之然不能敵齊節制之師而敗以衛為主罪之也/不地於衛都也澄曰前年冬齊侯出㑹魯于衛地)
　　(矣今年春伐衛稱人者蓋齊侯待於城濮但遣微/者徃伐意欲以不戰屈之也而衛不服罪敢與齊)
　　(戰輕躁寡謀不量/其力自取敗衂也)
　夏
　　四月
　　丁未邾子瑣卒(瑣在位十二年/其子蘧蒢嗣)
　秋
　　荆伐鄭(左傳曰楚令尹子元以車六百乗伐鄭入/于桔柣之門衆車入自純門及逵市縣門)
　　(不發楚言而出子元曰鄭有人焉胡氏曰子元無/故伐鄭是凌弱暴寡之師也澄曰齊霸已盛而楚)
　　(猶敢伐其與國恃/其彊而不畏齊也)
　　公㑹齊人宋人救鄭(宋人下公有邾婁人三字○/左傳曰諸侯救鄭楚師夜遁)
　　(鄭人将奔桐丘諜告曰楚幕有烏乃止穀梁傳曰/善救鄭也胡氏曰得救急䘏鄰之義桓公攘外冦)
　　(安中國之事見矣澄曰齊宋皆卿壓於公故稱人/張氏曰是時楚文王卒成王幼子元伐鄭師出無)
　　(名故鄭人示以閒暇而不敢入聞諸侯之救而遂/遁時桓公攘楚之計未定楚政適亂然自若敖蚡)
　　(冒至于武文兵制尚在其後二年之間殺子元而/授政令尹子文復修國政故召陵之師雖舉而楚)
　　(之君臣非此時比故僅能使/之受盟終不足以大服之也)
　冬
　　築郿(郿音眉公作微○築者創始造邑也夏時之/冬用民力之時魯之冬則是建酉建戌之月)
　　(未可用民力也杜/氏曰郿魯下邑)
　　大無麥禾(此於冬後縂記一年之事夏秋之間既/無麥秋冬之間又無禾禾黍稷稻粱也)
　　(大無者言全無也蘇氏曰是嵗未嘗有水旱螟蟲/之災而書大無麥禾劉向曰土氣不養稼穡不成)
　　(也沈約宋志言吳孫皓時嘗有之苖稼豐美而實/不成百姓以饑闔境皆然連嵗不已此所謂大無)
　　(麥禾/也)
　　臧孫辰告糴于齊(辰穀作臣○外傳魯語曰魯饑/臧文仲言於公曰夫為四鄰之)
　　(援固國之艱急是為鑄名器藏寳財固民之殄病/是待今國病矣盍以名器請糴于齊公曰誰使對)
　　(曰國有饑饉卿出告糴古之制也辰也請如齊公/使徃從者曰君不命而請之其為選事乎文仲曰)
　　(賢者急病而讓夷居官者當事不避難在位者恤/民之患是以國家無違我不如齊非急病也在上)
　　(不恤下居官而惰非事君也文仲以鬯圭與玉磬/如齊齊人歸其玉而予之糴劉氏曰君子之為國)
　　(也務農重穀節用愛人則倉廪實不知為此事至/而憂之以急病讓夷為功何其末歟澄曰臧孫氏)
　　(辰名魯世卿三命古者一年耕必有三年之食三/年耕必有九年之食故雖饑而民不害者蓄積多)
　　(而偹先具也是年冬大無麥禾而臧孫即徃告糴/于齊見魯之無政事而財用不足也張氏曰一年)
　　(不熟而上下相顧無以粒民重臣自徃告糴/若不遇齊桓則魯之民必至轉死於溝壑矣)
　　(經書月二書日二大衍歴正月丁亥小甲寅冬至/二月丙辰大甲申大寒閏月丙戌小甲寅二十九)
　　(日三月乙卯大旦日雨水四月乙酉小丁未二十/三日五月甲寅大六月甲申小七月癸丑大八月)
　　(癸未小九月壬子大十月壬午小十一月辛亥大/十二月辛巳小長歴是年閏三月甲寅三月晦日)
　二十有九年(丙辰惠王十二年○齊霸桓二十一○/蔡穆十○曹僖六○徫懿四○晉獻十)
　　(二○鄭文八○陳宣二十八○杞惠八/○宋桓十七○秦宣十一○楚成七)
　春
　　新延廐(穀梁傳曰冬築郿春新延廐其用民力為/已悉矣孫氏曰大無麥禾告糴於齊則民)
　　(饑矣延廐雖壊未新可也莊公不愛民力/若此澄曰新有故而修之也延廐馬閑也)
　夏
　　鄭人侵許(張氏曰許鄭世讎也然許自盟幽之後/不與齊桓之㑹鄭人侵之或齊之命與)
　　(自後許始從中國襄陵許氏曰許以/近楚未㑹諸侯故鄭侵之以求好焉)
　秋
　　有蜚(蜚音吠○公羊傳曰記異也何氏曰惡臭之/蟲南粤所生非中國所有書有言本無也澄)
　　(曰書螟書螽止言螟螽為災則書也蟳曰生麋曰/多蜚曰有不常多而今多不常生而今生不常有)
　　(而今有也鸛鵒亦昔無而今有書來者以其自它/國而來也蜚蜮他處所有而此地今自生其有非)
　　(自彼來故穀梁以/為一有一亡是也)
　冬
　　十有二月
　　紀叔姬卒(啖氏曰内女為諸侯之夫人則書卒以/公為之服也禮諸侯絶朞服惟適國君)
　　(者為之服大功九月尊卑敵故也許嫁為夫人者/亦然其為媵及嫁大子公子大夫則不書澄按叔)
　　(姫娣也自隠公厚於先君之女以夫人之禮而歸/之於紀自此以後魯紀二國之待叔姬叔姬之所)
　　(以自待其身皆與伯姬同春秋備書之以見魯之/過於厚而非禮也然則此葢莊公以為姑而為服)
　　(大功之服也與叔姬莊十二年歸于酅此卒于酅/也紀滅而猶繫之紀者蓋國亡無所倚托雖寄寓)
　　(於酅以待死其為紀國夫/人伯姬之娣則如初也)
　　城諸及防(杜氏曰諸防皆魯邑張氏曰諸今密州/諸城縣縣又有故防城及者别二邑也)
　　(澄曰但言城諸防則似于邑然凡書土功雖時非/善之也書之於農隙愈於非時者爾於春夏書譏)
　　(可知也其間亟興土功而亟書之者不繫乎時與/不時皆貶也若此前年冬築郿大饑而告糴此年)
　　(春新延廐於是又城諸及/防豈不為亟而譏之乎)
　　(經書月一書日無大衍歴正月庚戌大己未冬至/二月庚辰小三月己酉大四月己夘大五月己酉)
　　(小六月戊寅大七月戊申小八月丁丑大九月丁/未小十月丙子大十一月丙午小十二月乙亥大)
　三十年(丁巳惠王十三年○齊霸桓二十二○蔡穆/十一○曹僖七○衛懿五○晉獻十三○鄭)
　　(文九○陳宣二十九○杞惠九○/宋桓十八○秦宣十二○楚成八)
　春
　　王正月
　夏
　　師次于成(左無師字○師少將卑師衆也張氏曰/成魯地地譜今泰山鉅平縣東南趙氏)
　　(曰魯葢欲㑹齊圍鄣至成/待命聞鄣已降不復行爾)
　秋
　　七月
　　齊人降鄣(降奚江切鄣音章○杜氏曰鄣紀附庸/國東平無鹽縣東北有障城小國孤危)
　　(不能自固蓋齊遙以兵威脅使降附趙氏曰降服/而為附庸也常山劉氏曰不書鄣降而曰降鄣齊)
　　(肆彊力脅而服之也髙郵孫氏曰郕降于齊師是/時齊魯之師相㑹圍郕郕不降我而獨降齊非齊)
　　(師能使之降郕自降爾齊人/降鄣非鄣欲降也齊降之爾)
　　八月
　　癸亥葬紀叔姬(魯之徃𦵏皆/以正夫人禮)
　　九月
　　庚午朔日有食之鼔用牲于社(孫氏曰書鼔用牲/者譏其用牲爾非)
　　(謂九月/不鼓也)
　冬
　　公及齊侯遇于魯濟(濟上聲○左傳曰謀山戎也/以其病燕故張氏曰簡禮以)
　　(議軍旅之事杜氏曰濟水歴齊魯界在齊為齊濟/在魯為魯濟蓋魯地襄陵許氏曰齊桓伐郳伐鄭)
　　(伐徐皆以宋人主兵與公㑹城濮而後伐衛與公/遇魯濟而後伐戎以是知桓公之霸不自恃也用)
　　(兵行師每資武于宋桓取䇿於魯莊其治國也一/則仲父二則仲父用人之能以為能集人之功以)
　　(為功遂能力正/天下澤被生民)
　　齊人伐山戎(公羊傳曰此齊侯也趙氏曰伐山戎/當書齊侯獻戎捷當書齊人交互致)
　　(誤爾程子曰蓋互錯一/字杜氏曰山戎北狄)
　　(經書月四書日二大衍歴正月乙巳小甲子冬至/二月甲戌大三月甲辰小四月癸酉大五月癸卯)
　　(小六月壬申大七月壬寅小八月辛未大九月辛/丑小經八月癸亥在此月十月庚午大日食經書)
　　(九月置閏不同也十一月庚子大閏月庚午小十/二月己亥大長歴是年閏二月癸亥八月二十三)
　　(日/)
　三十有一年(戊午惠王十四年○齊霸桓二十三○/蔡穆十二○曹僖八○衛懿六○晉獻)
　　(十四○鄭文十○陳宣三十○杞惠十/○宋桓十九○秦成公元年○楚成九)
　春
　　築臺于郎(何氏曰四方而髙曰臺禮天子有靈臺/以候天地諸侯有時臺以候四時登髙)
　　(望逺人情所樂動而無益於民者雖樂不為也/劉氏曰去國而築臺是樂而已矣譏厲民也)
　夏
　　薛伯卒(薛侯爵今稱伯降班而告終/也小國無可攷不知其名)
　　築臺于薛(杜氏曰/薛魯地)
　　六月
　　齊侯來獻戎捷(侯字當從趙氏作人齊之將伐戎/也甞與魯莊遇于魯濟以謀之伐)
　　(而得勝故使人獻捷于/魯以嘉其謀之中也)
　秋
　　築臺于秦(杜氏曰東平范縣西北有秦亭張氏曰/寰宇記范縣今屬濮州亭尚存莊公一)
　　(嵗三築臺政所謂及/是時般樂怠敖者)
　冬
　　不雨(蓋歴建酉建戌建亥/之月凡三月無雨也)
　　(經書月二書日無大衍歴正月己巳小己巳冬至/二月戊戌大三月戊辰小四月丁酉大五月丁卯)
　　(小六月丙申大七月丙寅小八月乙未大九月乙/丑小十月甲午大十一月甲子小十二月癸巳大)
　三十有二年(己未惠王十五年○齊霸桓二十四○/蔡穆十三○曹僖九○衛懿七○晉獻)
　　(十五○鄭文十一○陳宣三十一○杞惠/十一○宋桓二十○秦成二○楚成十)
　春
　　城小穀(范氏曰小穀魯地孫氏曰曲阜西北有小/穀城永嘉薛氏曰莊公六年後無麥苗大)
　　(無麥禾螟麋􁊋蜚相繼而有大水者三中君尚當/少警而公之侈心日起因娶而觀社丹楹刻桷告)
　　(糴之時有築郿之役次年新廐城諸防去年三築/臺而不雨今春又城小穀平嵗猶不可况薦饑而)
　　(輕用民力乎澄按左傳云城小穀為管仲也而杜/氏注謂公感齊桓之徳故為管仲城私邑且釋此)
　　(地名為在齊之濟北穀城縣唯泰山孫氏以為在/魯之曲阜西北胡氏曰孫魯人也而終身學春秋)
　　(其攷此詳矣髙氏曰先儒以小穀為齊邑魯為管/仲城之若然聖人亦當異其文而繫之齊且公雖)
　　(感齊桓之私豈肯為管仲城邑乎昭十一年傳云/齊桓城穀而寘管仲焉齊自有穀如文十一年公)
　　(及齊侯盟于穀宣十四年公孫歸父㑹齊侯于穀/此齊穀也非魯之小穀沙隨程氏曰齊地别有穀)
　　(在濟北有管仲井非小穀也文十七/年宣十四年盟㑹者乃濟北之穀也)
　夏
　　宋公齊侯遇于梁丘(左傳曰齊侯為楚伐鄭之故/請㑹于諸侯宋公請先見于)
　　(齊侯張氏曰齊不以霸主自居以梁丘近宋而先/之也梁丘在濟州昌邑縣西南髙氏曰梁丘宋地)
　　(齊侯將㑹諸侯為鄭謀楚而宋公先遇於梁丘宋/序齊上者地主也用兵則以主兵者為先盟㑹則)
　　(以主盟者為先若相遇則以地為賓主/皆非其地莫適為主則序以爵而已)
　秋
　　七月
　　癸巳公子牙卒(左傳曰初公築䑓臨黨氏見孟任/從之生子般公疾問後于叔牙對)
　　(曰慶父材問於季友對曰臣以死奉般公曰鄉者/牙曰慶父材成季使以君命命僖叔待於鍼巫氏)
　　(使鍼季酖之歸及逵泉而卒公羊傳曰公病召季/子曰牙謂我曰魯一生一及君知之矣慶父也存)
　　(季子曰是將為亂乎俄而牙弑械成季子和藥而/飲之公子牙今將爾將而誅焉誅不避兄君臣之)
　　(義也行誅乎兄隱而逃之使若以疾死然親親之/道也沙隨程氏曰牙叔孫氏之祖也左氏以為欲)
　　(立慶父而季友酖殺之時公年四十有五距薨時/尚一月苟以是誅牙則慶父何為尚執國柄而二)
　　(傳以為將弑公又不近理蓋是見閔公不書即位/考例不合故為是異説牙實善終也髙氏曰左氏)
　　(具載季友殺叔牙之事考之於經全不/寓微意以此言之公子牙蓋自卒爾)
　　八月
　　癸亥公薨于路寢(書月書日謹之書其所詳凶變/也路寢正寢也公病遷居正寢)
　　(而於正寢/終焉禮也)
　冬
　　十月
　　己未子般卒(己未公穀作乙未般音班○左傳曰/子般即位次於黨氏共仲使圉人犖)
　　(賊子般成季奔陳立閔公孫氏曰子般莊公太子/未踰年之君也莊公未𦵏故名不薨不地者降成)
　　(君也此與襄三十一年秋九月癸巳子野卒義同/沙隨程氏曰般之卒書日辰書名與襄三十一年)
　　(子野同蓋亦令終也文十八年冬十月子卒不書/日辰不名則故可知也先儒謂君薨子名既𦵏稱)
　　(子然景王既𦵏矣王子猛猶名是此例不通也胡/瑗謂子般非遇弑信然髙氏曰新君未踰年稱子)
　　(莊公薨般既立不幸而卒三傳皆以為慶父所殺/考之於經所書與子野同若以子般為被弑則子)
　　(野亦豈被弑乎惟文十八年書子卒而不名者乃/被弑也何則既書子卒即書夫人姜氏歸于齊蓋)
　　(文公既薨子赤為宣公襄仲所弑而弑君之賊自/立哀姜不能容自歸於父母之國也子般子野皆)
　　(非被弑而子般特以哀姜慶父之故疑若為其所/弑爾春秋别嫌明微深辨乎疑似之際豈有實弑)
　　(其君而全不寓意哉/乃區區曲為之諱乎)
　　公子慶父如齊(沙隨程氏曰公薨子般卒慶父以/國統未定請於霸主而國人立閔)
　　(公髙氏曰若以慶父弑君而出奔則聖人豈不著/其出奔之罪乎知此非出奔也蓋公薨子卒繼嗣)
　　(未定慶父雖有僥倖之心而身為國卿加以公子/之貴有嫌疑之避於是如齊告難蓋以桓公始霸)
　　(謀定其君及自齊歸魯已立閔慶父始有簒弑之/意故明年齊侯使仲孫湫來省難而仲孫謂不去)
　　(慶父魯難未已也澄按諸說誤謂慶父弑般故有/以此為出奔齊者亦有以此謂自托於齊者竊詳)
　　(閔二年慶父哀姜弑閔公慶父不容於魯國遂出/奔莒哀姜於齊親也亦有所憚而不敢歸齊逃罪)
　　(于邾竟不免於死齊桓霸令如此設使慶父實弑/子般果何所恃而遽敢如齊乎齊桓亦何所顧惜)
　　(何所阿徇而不問其罪乎以此知子般之非弑也/不然齊桓寛縱於般之弑而嚴察于閔之弑何其)
　　(用刑之頗也因左傳事逆失實誤以子般為被弑/遂使魯臣虚負縱賊之罪霸主亦受佚罰之誣得)
　　(孫胡程髙四家一正前誤則見/齊桓霸令之光明無可譏者矣)
　　狄伐邢(狄北狄杜氏曰邢姬姓周公之𦙍國在廣/平襄國縣張氏曰今邢州龍岡縣狄前此)
　　(雖未見於經然自伐邢而滅衛三年之間塗炭兩/國首以伐書著其彊已髙氏曰謂之伐者當時諸)
　　(侯素不能治自正故也襄陵許氏曰春秋戎先見/荆次之狄次之而荆暴於戎狄又暴于荆當惠王)
　　(世戎狄荆楚交伐諸國使無齊/桓攘服定之將伊于何底哉)
　　(經書月三書日三大衍歴正月癸亥大乙亥冬至/二月癸巳小三月壬戌大四月壬辰小五月辛酉)
　　(大六月辛卯小七月庚申大八月庚寅小經七月/癸巳在此月九月己未大經八月癸亥在此月十)
　　(月己丑小十一月戊午大經十月己未在此月十/二月戊子小長歴是年閏三月癸巳七月四日癸)
　　(亥八月五日己/未十月二日)
　
　
　春秋纂言卷三
欽定四庫全書
　春秋纂言卷四　　　　　　元　吳澄　撰
　　　閔公(名啟方莊公子母哀姜之娣/叔姜在位二年史記云名開)
　元年(庚申惠王十六年○齊霸桓二十五年○蔡穆/十四年○曹昭公班元年○衛懿八年○晉獻)
　　(十六年○鄭文十二年○陳宣三十二年○杞惠/十二年○宋桓二十一年○秦成三年○楚成十)
　　(一/年)
　春
　　王正月(沙隨程氏曰不書/即位與隱公同)
　　齊人救邢(左傳曰管敬仲言於齊侯曰戎狄豺狼/不可厭也諸夏親暱不可棄也宴安酰)
　　(毒不可懐也詩云豈不懐歸畏此簡書簡書同惡/相恤之謂也請救邢以從簡書張氏曰管仲請救)
　　(邢桓公始興救邢之師論語以九合一匡之功/歸管仲蓋救諸夏䘏同患皆管仲發其端也)
　夏
　　六月
　　辛酉葬我君莊公(十一月/乃葬)
　秋
　　八月
　　公及齊侯盟于落姑(落公穀作洛○左傳曰請復/季友也杜氏曰落姑齊地澄)
　　(按左傳所載去年成季奔陳竊意子般卒後慶父/哀姜專國故季友出以避禍此時慶父秉外權哀)
　　(姜為内主蓋唯恐季友之歸閔公八嵗爾孰能奉/之出㑹霸主而為國計者必魯之世臣有不當權)
　　(而忠于國能如衛之石碏深謀秘計告於霸主請/復季友故桓公以霸令召閔公至齊地而與之盟)
　　(使若復季友之意出於齊而不出於魯故盟以要/其信而使魯復之既盟之後桓公使召諸陳而閔)
　　(公次于郎以待之若不敢背霸主之盟而使季友/得以歸魯者季友以霸主之重則慶父不敢去之)
　　(矣春秋書公及齊侯盟于落/姑所以著魯大臣之有謀也)
　　季子來歸(季者公子友字子者天子大夫之爵而/當時諸侯之大夫僭以為稱也凡諸侯)
　　(之大夫無君在上者不稱名當時閔公幼弱政在/大夫魯雖有君若無君然故季友至國慶父接之)
　　(以大夫見大夫無復有以君召臣之禮此雖慶父/之無君而友不露其謀亦姑徇之也君前臣名友)
　　(不書名所以著魯/臣之不知有君也)
　冬
　　齊仲孫來(季友既歸而齊桓遣仲孫湫來省魯難/書氏不書名者蓋魯臣以兩臣相見之)
　　(禮接而不復以之見君來下不書其事非聘也其/時慶父專權本國之季子歸他國之仲孫來皆大)
　　(夫自相交際不復知有君矣故上書季子此書仲/孫皆不書名以著魯臣無君之罪沙隨程氏曰書)
　　(仲孫與文十/五年華孫同)
　　(經書月三書日一大衍歴正月丁巳大庚辰冬至/二月丁亥小三月丙辰大四月丙戌大五月丙辰)
　　(小六月乙酉大七月乙卯小經六月辛酉在此月/八月甲申大癸丑大暑閏月甲寅小九月癸未大)
　　(癸未處暑十月癸丑小十一月壬午大/十二月壬子小長歴辛酉六月八日)
　二年(辛酉惠王十七年○齊霸桓二十六○蔡穆十/五○曹昭二○衛懿九○晉獻十七○鄭文十)
　　(三○陳宣三十三○杞惠十三○宋/桓二十二○秦成四○楚成十二)
　春
　　王正月
　　齊人遷陽(遷者强以兵力刼遷之也與宋人遷宿/同謂遷其民於他處而取其地杜氏曰)
　　(陽國名張氏曰漢志東/海郡陽都縣是其國也)
　夏
　　五月
　　乙酉吉禘于莊公(吉者言䘮制中未可以吉祭也/禘者言羣公廟不當用禘樂也)
　　(主未入廟故不稱莊宫而但稱莊公也張氏曰禘/為天子宗廟之大祭不王不禘諸侯不得用之魯)
　　(有禘樂雖先王所賜止可用於周公之廟不可施/於莊公況䘮禮二十五月而祥又兩月而禫然後)
　　(以吉祭易䘮祭今莊公之薨纔二十二月主未遷/附嗣君幼弱而以吉禮盛樂用於神主蓋出於哀)
　　(姜慶父樂哀謀篡而為之又/非他日僭禮之所得比矣)
　秋
　　八月
　　辛丑公薨(左傳曰公傅奪卜齮田公弗禁共仲使/卜齮賊公於武闈澄按弑而書薨而不)
　　(地義與/隱公同)
　　九月
　　夫人姜氏孫于邾(孫去聲○左傳曰共仲通于哀/姜哀姜欲立之閔公之死也哀)
　　(姜與知之故孫于邾澄按夫人不奔齊而奔邾者/蓋有淫行與弑謀身負二惡自歉於心而畏齊桓)
　　(故不敢/歸齊也)
　　公子慶父出奔莒(左傳曰成季以僖公適邾共仲/奔莒乃入立之以賂求共仲于)
　　(莒莒人歸之及宻使公子魚請不許哭而徃共仲/曰奚斯之聲也乃縊張氏曰慶父與哀姜謀弑閔)
　　(公欲自立而不遂此魯國秉禮之驗也方季友適/邾之時使魯國無人安能逐姜氏慶父哉季友既)
　　(立僖則當正慶父之罪致辟於甸人以致兩弑其/君之討乃以賂求于莒不許其入而已又立孟氏)
　　(與叔牙同無輕重之/别豈非邦憲之失與)
　冬
　　齊高子來盟(來盟蓋與季友盟立僖公也髙傒不/書名而書子者其時魯無君季友接)
　　(之以二臣/相見也)
　　十有二月
　　狄入衛(左傳曰衛懿公及狄人戰於滎澤衛師敗/續遂滅衛衛之遺民男女七百有三十人)
　　(益之以共滕之民為五千人立戴公以廬于曹齊/侯使公子無虧帥車三百乗甲士三千人以戍曹)
　　(歸公乗馬祭服五稱牛羊豕雞狗皆三百與門材/歸夫人魚軒重錦三十兩杜氏曰戴公其年卒立)
　　(文公孔氏曰此年之末文公即位戴公為君不過/十數日爾張氏曰衛之滅非特懿公好鶴失人心)
　　(自惠公即位宣姜淫恣耽樂忘政習貫為常公又/重之亡形已具故狄人一至而渙然離散國隨以)
　　(亡非齊桓救而封之則康叔之後至此無唯類矣/桓公迎其遺民立文公而為之建國家社稷此所)
　　(以止書入也以衛懿春秋初時大國方興齊侯胥/命欲為方伯才四十年淪於亡滅故治國必先齊)
　　(家而淫亂之禍不/篡則滅可不戒哉)
　　鄭棄其師(左傳曰鄭人惡髙克使帥師次於河上/久而弗召師潰而歸髙克奔陳澄聞之)
　　(吾夫子曰以不教民戰是為棄之古人視民如赤/子故平日教之習戰一旦不得已而用之於軍旅)
　　(欲其完師而歸一無所損也今鄭無戰鬬之事乃/使其臣將兵于外久而弗得歸致其衆潰散非棄)
　　(其民而/何哉)
　　(經書月五書日二大衍歴正月辛巳大乙酉冬至/二月辛亥小三月庚辰大四月庚戌小五月己卯)
　　(大乙酉七日六月己酉小七月戊寅大八月戊申/大九月戊寅小經八月辛丑在此月十月丁未大)
　　(十一月丁丑小十二月丙午大長厯/是年閏五月辛丑八月二十五日)
　
　
　
　
　
　
　
　
　
　
　
　
　
　
　
　春秋纂言卷四
欽定四庫全書
　春秋纂言卷五　　　　　　元　呉澄　撰
　　　僖公(名申莊公子閔公庶兄母成/風夫人聲姜在位三十三年)
　元年(壬戌惠王十八年○齊覇桓二十七年○蔡穆/十六年○曹昭三年○衞文公燬元年○晉獻)
　　(十八年○鄭文十四年○陳宣三十四年○杞惠/十四年○宋桓二十三年○秦穆公任好元年○)
　　(楚成十/三年)
　春
　　王正月
　　齊師宋師曹師次于聶北救邢(曹師左作曹伯○/左傳曰諸侯救邢)
　　(邢人潰出奔師師遂逐狄人杜氏曰聶北邢地次/者按兵觀釁以待事也張氏曰次于聶北屯兵便)
　　(利以援邢而懼狄桓公用兵之規模主於持重故/不遽決於一戰而持乆以待之澄按莊三十二年)
　　(冬狄伐邢閔元年春齊救邢蓋齊師進而狄師退/故不言戰狄師雖不逼邢然両年之間以兵徃來)
　　(蹂踐邢衞之境邢雖未破亦岌岌矣至二年冬破/衞國死衞君則狄之勢愈張既入衞又移師于邢)
　　(故齊桓率諸侯次于聶北救邢邢不能支狄衆潰/而出奔就諸侯之師諸侯遂以師逐狄人而退之)
　夏
　　六月
　　邢遷于夷儀(夷儀公作陳儀後同○左傳曰其邢/器用而遷之師無私焉杜氏曰夷儀)
　　(邢地張氏曰按輿地廣記河北龍岡縣北一百五/十里有夷儀嶺澄曰邢人頼諸侯救援之力衆雖)
　　(自潰而非為狄所入也諸侯逐退狄師然邢國遭/狄人二年攻伐之餘不復可立國矣故諸侯之師)
　　(具邢噐用而遷之於夷儀然後邢得以復/存也邢遷者邢自欲遷也故不曰遷邢)
　　齊師宋師曹師城邢(邢即夷儀也邢既遷則夷儀/乃邢國之所在故不書城夷)
　　(儀而曰城邢也張氏曰邢雖已遷無力自城諸侯/若不城之終未能以自定桓公因其既遷命三師)
　　(為之版築使之足/以守而居之安)
　秋
　　七月
　　戊辰夫人姜氏薨于夷齊人以歸(左傳曰哀姜孫/于邾齊人取而)
　　(殺之于夷以其尸歸沙隨程氏曰夷齊地夫人薨/不地今地何也齊為我討也齊人以歸者以其喪)
　　(歸于我或謂齊人取其尸歸于齊者非也既薨于/齊地則以歸者歸於我也張氏曰自文姜弑桓公)
　　(得逃致辟而滛縱益甚使魯國三四十年間濁亂/昏迷卒成再弑其君之禍至此齊桓舉方伯之軄)
　　(慶父哀姜皆死然後三綱稍明人倫粗正此縱罪/誅惡失得之明驗也澄按自齊桓既覇之後諸侯)
　　(無敢有弑君者僅魯有弑閔一事然亂賊遄誅無/得幸免霸政之有功於世道也哀姜或桓女或襄)
　　(女雖己子兄子必殺無赦以義奪恩與石碏殺厚/義同莊公求昬于齊當齊桓之世齊桓甚難其事)
　　(莊公不憚屈辱求之始成昬魯莊齊桓計其年當/相若則哀姜決非桓女若以為僖女則必不娶其)
　　(母之妹以為夫人故疑是襄女也然襄公弑莊公/之父而後乃娶其女其忘讎不天鬼神所不祐哀)
　　(姜之不得其/死也宜哉)
　　楚人伐鄭(孫氏曰莊十年荆敗蔡師于莘始見于/經十四年入蔡稱荆二十三年來聘始)
　　(進稱人二十八年伐鄭又稱荆今曰楚人伐鄭者/以其兵衆地大漸通諸夏復其舊封比之小國也)
　　(故自此十數年侵伐用兵皆稱人焉張氏曰荆至/是稱楚者蓋荆乃州之名也商頌稱奮伐荆楚則)
　　(楚亦其國之舊名但自武文以來雖駸駸彊盛而/未暇正其國之名號故以州稱及熊頵即位令尹)
　　(子文得政始定改號曰楚以交於中國前此獨來/聘稱人其侵敗中國皆以州舉自此始稱號稱人)
　　(則浸彊而陵駕中國然終齊桓世雖伐滅小國止/稱人者以桓之力猶足以制之也桓沒而宋襄覇)
　　(然後始列於㑹盟偃然主諸/侯而春秋有以爵書者矣)
　　八月
　　公㑹齊侯宋公鄭伯曹伯邾人于檉(檉公作朾○/左傳曰謀鄭)
　　(故也澄曰邾人邾卿也有國君在臣雖當稱名亦/降稱人杜氏曰陳國陳縣西北有檉城張氏曰今)
　　(宛丘縣也楚人伐鄭桓公不遽救而㑹諸侯/謀之蓋楚方彊而公謀制楚十全之䇿也)
　　九月
　　公敗邾師于偃(偃公作纓○左傳曰虚丘之戍將/歸者也杜氏曰邾人送哀姜還因)
　　(戍虛丘欲以侵魯邾人歸公要而敗之偃邾地沙/隨程氏曰以受哀姜之故是必請于㑹而伐之)
　冬
　　十月
　　壬午公子友帥師敗莒師于酈獲莒挐(酈音狸公/作犂穀作)
　　(麗挐女居女加二切○杜氏曰莒既不能為魯討/慶父受魯之賂而又重來其求無厭張氏曰求賂)
　　(而以兵至沙隨程氏曰莒受慶父復侵我至酈故/公子友帥師敗之澄曰莒小國其卿一命稱人挐)
　　(國君之弟同於/再命故稱名)
　　十有二月
　　丁巳夫人氏之喪至自齊(沙隨程氏曰齊魯接境/自薨于夷越一百七十)
　　(日始至者魯人迎之不亟/也杜氏曰不稱姜闕文)
　　(經書月七書日三大衍歴正月丙子小庚寅冬至/二月乙巳大三月乙亥小四月甲辰大五月甲戌)
　　(小六月癸卯大七月癸酉小八月壬寅大經七月/戊辰在此月九月壬申小十月辛丑大十一月辛)
　　(未小經十月壬午在此月十二月庚子大丁巳十/八日長歴是年閏十一月戊辰七月二十七日壬)
　　(午十月/十二日)
　二年(癸亥惠王十九年○齊覇桓二十八○蔡穆十/七○曹昭四○衛文二○晉獻十九○鄭文十)
　　(五○陳宣三十五○杞惠十五○宋/桓二十四○秦穆二○楚成十四)
　春
　　王正月
　　城楚丘(左傳曰諸侯城楚丘而封衛焉不書所㑹/後也穀梁傳曰楚丘衛邑也其城何封衛)
　　(也不言城衛何衛未遷也胡氏曰桓公率諸侯城/之而封衞也沙隨程氏曰閔二年十二月狄入衛)
　　(至是踰年諸侯始城楚丘以處文公救患之師緩/不及事且不反其舊都故不列所以城之者張氏)
　　(曰衛滅之後齊桓公立戴公以廬于漕漕今滑州/之白馬其年戴公卒文公立桓公城楚丘而封之)
　　(楚丘今開德府衛南縣蓋分版築之役于諸侯而/魯徃城之也劉氏曰詩序謂文公徙居楚丘始建)
　　(城市而營宫室由此而言文公先徙居而後建城/市不得云衛未遷也薛氏曰楚丘衛之徙都也孰)
　　(城之我城之也詩定之方中文公始作楚宫定星/之中夏時之十月也十月遷楚丘俟衛遷而後魯)
　　(城之書之若内邑然桓公為有過矣澄曰胡程從/左氏以為諸侯城之張薛以為魯獨力城之三傳)
　　(胡張皆以為城之而封衛劉薛以為衛遷而後城/按衛之有國舊矣為狄所入而遷于楚丘曰封衛)
　　(者繆也邢遷于夷儀而後諸侯城之此亦當是衛/既遷楚丘而後城之也然城邢序諸侯而此不序)
　　(城邢不言城夷儀而此言城楚丘劉薛程氏蓋頗/得經意又按閔二年十二月狄入衛其月文公即)
　　(位觀詩所謂作于楚宫皆文公自營其宫室豈待/踰年之後魯方徃城其邑乎况元年諸侯之城邢)
　　(只是救邢之師就為之城魯衛相去非接境諸侯覇/皆燕兵投甲而魯獨興衆逺適衛地築城齊桓之)
　　(令應不如是疑當如莊三十二年城小穀之例楚/丘亦是魯地隠七年凡伯聘魯而戎伐之于楚丘)
　　(則楚丘之地在周東魯西故近魯之戎得就其地/伐之但今無所考不見魯地之楚丘的在何處爾)
　　(張氏謂戎伐凡伯之楚丘非衛地者是矣而又以/楚丘為梁國楚丘縣屬今之拱州則又不可以為)
　　(魯地也/姑闕之)
　夏
　　五月
　　辛巳葬我小君哀姜(哀姜有罪齊桓以覇令誅之/者義也然姜實莊公之正配)
　　(僖公之適母也子無絀母之/道僖公以小君葬之者禮也)
　　虞師晉師㓕下陽(下公穀作夏○左傳曰晉荀息/以垂棘之璧與屈産之乘假道)
　　(於虞以伐虢虞公許之且請先伐虢遂起師晉里/克荀息帥師㑹虞師伐虢滅下陽穀梁傳曰非國)
　　(而曰滅重夏陽也夏陽者虞虢之塞邑也滅夏陽/而虞虢舉矣程子曰下陽邑也虢之亡由此故即)
　　(書滅張氏曰下陽與上陽為對虢之塞邑在今陜/州平陸縣上陽在陜縣虢所都也虞周太王子仲)
　　(雍所封其都亦在平陸之地虢文王弟虢叔之後/晉成王弟唐叔之後國都在今太原府晉獻公佹)
　　(諸武公之子也武公以曲沃伯篡晉獻公嗣立浸/以兵吞噬近地之小國晉與虞虢為鄰自莊公末)
　　(因虢人侵晉而謀於士蒍以圗虢為務今始與虞/伐之蓋先以璧馬重賂間虞虢之交使虞人不知)
　　(其謀忘輔車相依之勢反道晉以滅下陽下陽者/控制虞虢之要地晉取下陽而虞虢舉矣故春秋)
　　(於此書滅虞首兵蓋以爵先晉亦如/邾之道鄭所以見虞之自取滅亡也)
　秋
　　九月
　　齊侯宋公江人黄人盟于貫(貫公作貫澤○左傳/曰服江黄也杜氏曰)
　　(江黄楚與國也始來服齊故為合諸侯張氏曰江/在汝南安陽縣今蔡州新息縣之地黄嬴姓國在)
　　(汝南弋陽縣今光州定城縣貫今興仁府濟隂縣/有貫城齊桓謀楚先服此二國皆迫近楚之境者)
　　(所以逺交而孤楚勢此桓公服楚/之規模也唯宋與盟不煩諸侯也)
　冬
　　十月
　　不雨(榖梁傳曰不雨者勤雨也張氏曰書此以見/魯國上下皆以無雨為憂止書首時自酉至)
　　(亥三月皆/不雨也)
　　楚人侵鄭(張氏曰楚自莊三十年楚頵已長殺子/元用子文為令尹子文毁家以紓國難)
　　(兵勢浸彊故比年侵伐鄭若非齊桓兩嵗之間專/以圗楚為事必未能制之於召陵而執宋公盟諸)
　　(侯之事不在僖/十九年之後矣)
　　(經書月四書日一大衍厯正月庚午大丙申冬至/二月庚子小三月己巳大丁酉雨水四月己亥小)
　　(五月戊辰大辛巳十四日丁酉穀雨閏月戊戌小/六月丁卯大戊辰小滿七月丁酉小八月丙寅大)
　　(九月丙申小十月乙丑大十/一月乙未小十二月甲子大)
　三年(甲子惠王二十年○齊覇桓二十九○蔡穆文/十八○曹昭五○衛文三○晉獻二十○鄭)
　　(十六○陳宣三十六○杞惠十六○/宋桓二十五○秦穆三○楚成十五)
　春
　　王正月
　　不雨(杜氏曰一時不/雨則書首月)
　夏
　　四月
　　不雨(與上年冬十月不雨此/年春王正月不雨義同)
　　徐人取舒(杜氏曰徐國在下邳僮縣東南舒國今/廬江舒縣髙郵孫氏曰舒者附庸之國)
　　(服屬於楚徐人自楚取之使之屬徐也取國而不/言滅者舒之宗祀復存也襄陵許氏曰舒蓋荆與)
　　(國徐人取之蓋倚齊魯張氏曰齊桓方覇而不能/戢諸侯之吞并小國蓋方謀楚未暇討之亦降鄣)
　　(遷陽等事有以教/之無以令之也)
　　六月
　　雨(左傳曰自十月不雨至于五月不曰旱不/為災也趙氏曰明旱不終夏不為災爾)
　秋
　　齊侯宋公江人黄人㑹于陽穀(左傳曰謀伐楚也/張氏曰陽穀今東)
　　(平府須成縣北隋置陽穀縣去年盟以定其交矣/今嵗再㑹申伐楚之約也胡氏曰侵蔡次陘之師)
　　(諸侯皆在江黄獨不與焉安知其為謀伐楚乎曰/諸侯大衆同次于陘厚集其陣聲罪致討以震中)
　　(國之威江人黄人各守其境按兵不動以為八國/之援此克敵制勝之謀也觀伐楚後令江人黄人)
　　(伐陳則知侵蔡次陘二國不/㑹而自為掎角之勢明矣)
　冬
　　公子友如齊涖盟(榖作公子季友○左傳曰齊侯/為陽穀之㑹來尋盟杜氏曰齊)
　　(侯自陽穀遣人詣魯求尋盟魯使上卿詣齊受盟/也襄陵許氏曰公蓋有故不㑹陽穀是以季友如)
　　(齊涖盟張氏曰魯宋為/一而列國無不從役矣)
　　楚人伐鄭(左傳曰鄭伯欲成孔叔不/可曰齊方勤我棄德不祥)
　　(經書月三書日無大衍厯正月甲午小辛丑冬至/二月癸亥大三月癸巳大四月癸亥小五月壬辰)
　　(大六月壬戌小七月辛卯大八月辛酉小九月庚/寅大十月庚申小十一月己丑大十二月己未小)
　　四年(乙丑惠王二十一年○齊覇桓三十○蔡穆/十九○曹昭六○衛文四○晉獻二十一○)
　　(鄭文十七○陳宣三十七○杞惠十七/○宋桓二十六○秦穆四○楚成十六)
　春
　　王正月
　　公㑹齊侯宋公陳侯衛侯鄭伯許男曹伯侵蔡蔡潰遂
　　伐楚次于陘(左傳曰齊侯與蔡姬乗舟于囿蕩公/公懼變色禁之不可公怒歸之未絶)
　　(之也蔡人嫁之齊侯以諸侯之師侵蔡蔡潰遂伐/楚楚子使與師言曰君處北海寡人處南海唯是)
　　(風馬牛不相及也不虞君之渉吾地也何故管仲/對曰昔召康公命我先君太公曰五侯九伯女實)
　　(征之以夾輔周室賜我先君履東至于海西至于/河南至于穆陵北至于無棣爾貢包茅不入王祭)
　　(不共無以縮酒寡人是徵昭王南征而不復寡人/是問封曰貢之不入寡君之罪也敢不共給昭王)
　　(之不復君其問諸水濱師進次于陘澄曰楚之憑/陵諸夏有年矣地大兵彊未易制也管仲為桓公)
　　(謀之數年而後能興伐楚之師此至重大之事豈/可輕試其鋒於它國桓公乃以一婦人之故憾蔡)
　　(因行師過蔡顧以伐楚之兵小試於蔡以其師之/無名故曰侵蔡小國也當此重兵如以石壓卵故)
　　(一侵而蔡即潰也或謂蔡文王之胄而自獻舞以/來甘心屈服于僣竊之楚桓公伐楚而先加兵於)
　　(附楚之蔡蔡衆既潰則威震而兵彊此説不然夫/楚之肆虐先自蔡始虜獻舞以歸既而又入其國)
　　(中國無能救援之者其附於楚豈能得已哉桓公/不先治首禍之楚而先治不得已而附楚之蔡可)
　　(謂失先後之宜輕重之序矣其威之震兵之彊豈/待蔡潰而後震且彊也哉春秋書侵蔡者正以譏)
　　(桓公興義師而首為此不義之舉也遂者繼事之/辭桓公合諸侯之師正為伐楚設而乃先用之以)
　　(侵蔡故春秋書伐楚為遂事者若曰因侵蔡而遂/以伐楚爾前經凡兩書遂皆同此義陘楚地杜氏)
　　(謂潁川召陵縣有陘亭張氏謂今潁昌府郾城縣/也按孫子云百戰百勝非用兵之善不戰而屈人)
　　(之兵者善也齊以楚之狂僭而聲其罪以致伐然/楚衆方彊若不持重而輕進深入則勝負之數未)
　　(可知也故次于陘以待其自來屈服所以/為節制之師而合於不戰屈人兵之善也)
　夏
　　許男新臣卒(左傳曰許穆公卒于師趙氏曰許國/與楚近蓋許男遇疾而歸卒于國張)
　　(氏曰召陵地屬穎川穎川今之潁昌府長社縣去/許密邇故許男疾而歸也劉氏曰卒于師當曰卒)
　　(于師今無穪焉去其師而復也古者君即位為椑/出疆必載椑卒于師曰師于㑹曰㑹正也澄按桓)
　　(十五年書許叔入于許新臣即許叔也/至此在位四十二年子業嗣是為僖公)
　　楚屈完來盟于師盟于召陵(屈氏完名其時楚未/有三命大夫而此書)
　　(氏名者蓋因其來盟桓公以覇主奉王命命之為/三命之卿若後世承制命官之類蓋以奬進楚人)
　　(也來盟者楚子遣之來受盟諸侯之師在陘于師/者于陘也屈完既至陘桓公嘉其來服故退師召)
　　(陵以禮楚而與之盟桓公之待楚進退有禮雖不/足以盡王者之義而一匡天下民到于今受其賜)
　　(亦二百四十年甚盛之舉也張氏曰/召陵在今郾城縣漢潁川郡召陵縣)
　　齊人執陳轅濤塗(轅公穀作袁○公羊傳曰濤塗/之罪辟軍之道也桓公假塗于)
　　(陳而伐楚陳人不欲其反由已謂桓公曰君既服/南夷矣何不還師服東夷且歸桓公於是還師濱)
　　(海而東大䧟于沛澤之中執濤塗左傳曰陳轅濤/塗謂鄭申侯曰師出於陳鄭之間國必甚病若出)
　　(於東方觀兵於東夷循海而歸其可也申侯曰善/濤塗以告齊侯許之申侯見曰師老矣若出於東)
　　(方而遇敵懼不可用也若出於陳鄭之間共其資/糧扉屨其可也齊侯説與之虎牢執轅濤塗孫氏)
　　(曰桓公與陳侯南服彊楚歸/而返執陳轅濤塗其惡可知)
　秋
　　及江人黄人伐陳(桓公怒陳轅濤塗欲利陳而誤/軍道故既執濤塗又命魯微者)
　　(同江黄以伐陳時江黄之師在其國伐楚之役未/嘗勞之且以其國近於陳故令伐陳也必使魯人)
　　(及之者江黄遠國不可無魯主兵也張氏曰左氏/與公羊所傳轅濤塗之罪大同小異如左氏説則)
　　(齊師終由陳反但怒轅濤塗之言耳若果由陳鄭/而歸則何必魯及江黄伐陳又再勤諸侯之師乎)
　　(以此考之則知公羊大䧟沛澤之説為信所以/桓公怒陳之深至於興諸侯之師伐而又侵也)
　　八月
　　公至自伐楚(公與齊桓為它㑹皆不至此獨至者/重大其事且以師出三時乆役之勞)
　　(也/)
　　葬許穆公
　冬
　　十有二月
　　公孫兹帥師㑹齊人宋人衛人鄭人許人曹人侵
　　陳(兹公作慈後同○左傳曰叔孫戴伯帥師㑹諸/侯之師侵陳陳成歸轅濤塗澄按陳與六國同)
　　(伐楚成齊桓帖荆之功陳與有力一有誤軍道之/罪既執其臣遄以三國伐之今又動七國之兵臨)
　　(其國厚人之功而薄人之過者蓋不如此書侵者/以見其師之無名也六國皆將卑師少獨魯以三)
　　(命之卿帥大衆以徃蓋勤於奉覇令也蘇氏曰伐/陳侵陳皆討濤塗之不忠也前曰伐當其罪也後)
　　(曰侵以甚也胡氏曰桓公識明而量淺管仲器不/足而才有餘方楚人未帖而齊以為憂也致勤於)
　　(鄭振中夏之威㑹于陽穀得逺國之信按兵于陘/修文告之詞退舍召陵結㑹盟之禮何其念之深)
　　(禮之謹也楚方受盟志已驕溢陳大夫一謀不協/其身見執其國見伐見侵而怒猶未息也厚以責)
　　(人而不自反其失在於量淺而器不宏也沙隨程/氏曰濤塗既執又再侵伐陳罪特暫謀之不善耳)
　　(非有荆楚暴殄中國之罪也桓公/責彊夷甚畧罪弱國甚備非道也)
　　(經書月三書日無大衍厯正月戊子大丙午冬至/二月戊午小三月丁亥大四月丁巳小五月丙戌)
　　(大六月丙辰小七月乙酉大八月乙卯大九月乙/酉小十月甲寅大十一月甲申小辛亥霜降十二)
　　(月癸丑大/辛巳小雪)
　五年(丙寅惠王二十二年○齊覇桓三十一○蔡穆/二十○曹昭七○衛文五○晉獻二十二○鄭)
　　(文十八○陳宣三十八○杞惠十八○/宋桓二十七○秦穆五○楚成十七)
　春
　　晉侯殺其世子申生(左傳曰晉獻公烝于齊姜生/太子申生大戎狐姬生重耳)
　　(小戎子生夷吾驪姬生奚齊其娣生卓子驪姬嬖/欲立其子公使太子居曲沃重耳居蒲夷吾居屈)
　　(羣公子皆鄙唯二姬之子在絳將立奚齊與中大/夫成謀姬謂太子曰君夢齊姜必速祭之太子歸)
　　(胙于公公田姬寘諸宮六日公至毒而獻之公祭/之地地墳與犬犬斃與小臣小臣亦斃姬泣曰賊)
　　(由大子大子奔新城公殺其傅杜原欵或謂太子/子辭君必辨焉太子曰君非驪姬居不安食不飽)
　　(我辭姬必有罪君老矣吾又不樂曰子其行乎太/子曰君實不察其罪被此名也以出人誰納我縊)
　　(于新城姬遂譛二公子曰皆知之重耳奔蒲夷吾/奔屈陸氏曰申生進不能自明退不能違難有愛)
　　(父之心而乃䧟之於不義使讒人得志國以大亂/所謂小仁大仁之賊也張氏曰申生為獻公之冢)
　　(嗣又嬖驪姬而欲立奚齊申生既死而公卒之後/奚齊亦被殺徒設此心兩俱棄之致晉亂二十餘)
　　(年所謂為人父而蒙/首惡之名者此矣)
　　杞伯姬來朝其子(杞伯姬蓋魯桓公之女杞惠公/之夫人也合它書參究魯莊公)
　　(二十二年為杞惠公元年魯莊二十五年伯姬歸/杞生二子曰成公曰桓公自歸杞至今十五年矣)
　　(故杜預以為其子十歳左右又按魯桓公九年曹/伯有疾遣其世子射姑代父朝魯春秋譏之杞惠)
　　(公疑亦有疾伯姬以其子為魯之甥故挾之至魯/就令攝父行朝禮是年杞惠公卒成公嗣位蓋伯)
　　(姬知其夫之將亡豫欲托其子於魯也杞伯失君/道失父道失夫道伯姬失妻道失母道其子失子)
　　(道而魯僖受其/朝皆非禮也)
　夏
　　公孫兹如牟(左傳曰如牟娶焉杜氏曰卿非君命/不越境故奉公命聘于牟因自為逆)
　　(因聘而娶故傳實其事澄按魯公之如它國者徃/朝也魯臣之如它國者以公命徃聘也魯於鄰近)
　　(大國未見使其臣以時徃聘牟小國也桓十五年/嘗朝于魯自後並不再有邦交之禮今公孫兹乃)
　　(徃聘于彼蓋以其私事行而有請/於公假托君命以徃故書以譏之)
　　公及齊侯宋公陳侯衛侯鄭伯許男曹伯㑹王世
　　子于首止(糓梁傳曰及以㑹尊之也程子曰世子/王之貳不可與諸侯列世子出諸侯㑹)
　　(之故其辭異杜氏曰首止衛地陳留襄邑東南有/首鄉張氏曰襄邑今屬拱州以為衛地非也王世)
　　(子惠王之長子鄭也初惠王取陳媯為后生子鄭/及叔帶愛叔帶欲立之齊桓公以其廢長立幼將)
　　(啓亂階遂率諸侯㑹王世子于首止示天下戴之/以為天王之貳所以尊國本絶亂階也蘇氏曰首)
　　(止之㑹非王志也率諸侯而定世子義也然而諸/侯不以王命而㑹世子世子不以王命而出㑹諸)
　　(侯衰世/之事也)
　秋
　　八月
　　諸侯盟于首止(首止公穀作首戴○公羊傳曰諸/侯何以不序一事而再見者前目)
　　(而後凢也張氏曰無中事而舉諸侯者明世子之/不與盟也此盟蓋㑹世子之禮已畢約諸侯以同)
　　(戴世子歟方伯者察天下之勢而正救於/未亂故桓公之謀寜周春秋之義舉也)
　　鄭伯逃歸不盟(左傳曰王使周公謂鄭伯曰吾撫/汝以從楚輔之以晉可以少安鄭)
　　(伯欲逃歸孔叔止之曰國君不可以輕輕則失親/失親患必至不聼逃其師而歸張氏曰惠王狥后)
　　(之意欲易世子故不悦桓公此舉桓公之舉天下/之公義也惠王之命一人之私心也逃者匹夫之)
　　(事鄭伯背公狥私行同匹夫故書逃歸以罪之澄/按上書諸侯此書鄭伯言七國諸侯之中獨鄭伯)
　　(徇惠王之命不欲舉尊戴/王世子之盟而逃歸也)
　　楚人滅弦弦子奔黄(左傳曰楚闘糓於莵滅弦弦/子奔黄於是江黄道栢方睦)
　　(於齊皆弦婣也弦子恃之而不事楚又不設備故/亡張氏曰闘糓於莵楚之名大夫也輔楚頵以當)
　　(齊桓雖外受盟于召陵而内懐負固之心至此窺/見王懐愛叔帶之意而不悦桓公此舉遂因王閒)
　　(鄭而親帥師滅弦黄弦同壤而黄受弦子之奔楚/之滅黄亦自此始桓公下能救弦以啓救鄭圍許)
　　(之紛紛孫氏曰楚人滅弦惡桓不能救也十年狄/滅温十二年楚人滅黄同此杜氏曰弦國在弋陽)
　　(軑縣東南任公輔曰地譜光州光山縣故弦國澄/曰弦子不稱名小國紀載不備不可考其名也)
　　九月
　　戊申朔日有食之
　冬
　　晉人執虞公(左傳曰晉侯復假道於虞以伐虢宫/之竒諫曰虢虞之表也虢亡虞必從)
　　(之晉不可啓㓂不可玩一之為甚其可再乎諺所/謂輔車相依唇亡齒寒者虞虢之謂也弗聼許晉)
　　(使晉侯圍上陽滅虢虢公醜奔京師師還舘于虞/遂襲虞滅之執虞公及其大夫井伯而修虞祀且)
　　(歸其軄貢于王澄曰虞天子畿内之國八命之公/也畿内之國與外諸侯不同受地於天子食其所)
　　(有而歸其職貢晉執虞公則虞國所受之地為晉/有矣故不書滅虞其不書滅虢者徃年取虢之下)
　　(陽書滅於斯時虢已滅矣今再取/上陽不過取其未盡之餘邑而已)
　　(經書月二書日一大衍厯正月癸未小辛亥冬至/二十九日傳辛亥朔日南至蓋周置閏在先故也)
　　(閏月壬子大二月壬午小旦日大寒三月辛亥大/四月辛巳小五月庚戌大六月庚辰小七月己酉)
　　(大八月己卯小庚子立秋九月戊申大朔日食黄/道翼七度十月戊寅大十一月戊申小丙辰立冬)
　　(十二月丁丑大長/厯是年閏十二月)
　六年(丁卯惠王二十三年○齊覇桓三十二○蔡穆/二十一○曹昭八○衞文六○晉獻二十三○)
　　(鄭文十九○陳宣三十九○杞成公元年/○宋桓二十八○秦穆六○楚成十八)
　春
　　王正月
　夏
　　公㑹齊侯宋公陳侯衞侯曹伯伐鄭圍新城(左傳/曰以)
　　(其逃首止之盟故也杜氏曰新城鄭新宻今滎陽/密縣胡氏曰以覇主諸侯之力圍新造之邑圍而)
　　(不舉有遺力者矣蓋/桓公欲待其自服也)
　秋
　　楚人圍許諸侯遂救許(左傳曰楚子圍許以救鄭/諸侯救許乃還張氏曰圍)
　　(許之役蓋攻其所必救以觧新城之圍也釋鄭而/救許所以抑暴而救患此見桓公之急於義也)
　冬
　　公至自伐鄭(孫氏曰出/踰三時)
　　(經書月一書日無大衍厯正月丁未小丁巳冬至/二月丙子大三月丙午小四月乙亥大五月乙巳)
　　(小六月甲戌大七月甲辰小八月癸酉大九月癸/卯小十月壬申大十一月壬寅小十二月辛未大)
　七年(戊辰惠王二十四年○齊覇桓三十三○蔡穆/二十二○曹昭九卒○衞文七○晉獻二十四)
　　(○鄭文二十○陳宣四十○杞成二○/宋桓二十九○秦穆七○楚成十九)
　春
　　齊人伐鄭(張氏曰鄭未服故復伐齊力足以制之/故不煩諸侯也胡氏曰鄭伯背盟黨惡)
　　(南與楚合而未離/也故桓公復治之)
　夏
　　小邾子來朝(小邾子即郳犂來也郳盖邾之别封/齊桓請於王而爵之為子因改其國)
　　(號曰邾上加小字者春秋以别於先封之/邾也杜氏曰郳犂來始得王命而來朝也)
　　鄭殺其大夫申侯(左傳曰陳轅宣仲怨鄭申侯之/反已於召陵故勸之城其賜邑)
　　(遂譛諸鄭伯曰羙城其賜邑將以叛也齊人伐鄭/孔叔言於鄭伯曰國危矣請下齊以救國公曰吾)
　　(知其所由來矣殺申侯以説於齊用陳轅濤塗之/譛也初申侯申出也有寵於楚文王文王將死與)
　　(之璧使行曰唯我知女女專利而不厭予取予求/不女疵瑕也後之人將求多於女女必不免我死)
　　(女必速行無適小國將不女容焉既葬出奔鄭又/有寵於厲公子文聞其死也曰古人有言曰知臣)
　　(莫若君弗可改也已張氏曰傳載陳轅濤塗譛申/侯之事蓋未可信而言申侯自楚奔鄭理或有之)
　　(唯申侯不忘故國所以道鄭伯背覇從楚以啓覇/主討鄭而致殺身之禍與澄曰申侯名也再命之)
　　(大夫鄭伯因惠王有撫女從楚之命而逃首止之/盟齊興問罪之師鄭服逃盟之罪則齊師息矣今)
　　(不自下齊而乃歸罪於申侯蓋信讒而頗於刑/也故春秋不罪申侯而責鄭伯殺大夫之罪)
　秋
　　七月
　　公㑹齊侯宋公陳世子欵鄭世子華盟于寗母(寗/穀)
　　(作寜○左傳曰謀鄭故也管仲言於齊侯曰臣聞/之招擕以禮懐逺以徳德禮不易無人不懐齊侯)
　　(修禮於諸侯諸侯官受方物鄭伯使太子華聼命/於㑹言於齊侯曰洩氏孔氏子人氏三族實違君)
　　(命君若去之我以鄭為内臣君亦無所不利焉齊/侯將許之管仲曰君以禮與信屬諸侯而以姦終)
　　(之無乃不可乎子父不奸之謂禮守命共時之謂/信違此二者姦莫大焉子華既為太子而求介於)
　　(大國以弱其國亦必不免齊侯辭焉子華由是得/罪於鄭鄭伯使請盟於齊張氏曰傳言齊侯因管)
　　(仲之言而修禮於諸侯諸侯官受方物又不受鄭/世子為内臣之請以見管仲之於桓公正救多矣)
　　(按陸氏纂例云公榖無鄭世子華左氏有之誤加/之也今公穀皆有姑存之澄竊疑鄭世子華雖聼)
　　(命於㑹齊桓必未使之與盟故明年盟洮鄭不與/而鄭伯乞盟也此經當以無鄭世子華四字者為)
　　(是杜氏曰寗母魯地髙平/方與縣有泥母亭音如寗)
　　曹伯班卒(班公作般○班昭公也左/位九年子襄嗣是為共公)
　　公子友如齊(公與齊桓盟未幾而友復聘齊/必有其故或疑其為請昏也)
　冬
　　葬曹昭公
　　(經書月一書日無大衍厯正月辛丑小壬戌冬至/二月庚午大三月庚子大四月庚午小五月己亥)
　　(大六月己巳小七月戊戌大八月戊辰小九月丁/酉大閏月丁卯小十月丙申大十一月丙寅小十)
　　(二月乙未大長歴/是年閏十一月)
　八年(己巳惠王二十五年崩○齊覇桓三十四○蔡/穆二十三○曹共公襄元年○衞文八○晉獻)
　　(二十五○鄭文二十一○陳宣四十一○杞/成三○宋桓三十○秦穆八○楚成二十)
　春
　　王正月
　　公㑹王人齊侯宋公衞侯許男曹伯陳世子欵盟
　　于洮(陳世子欵下公有鄭世子華○左傳曰襄王/惡叔帶之難懼不立而告難于齊盟于洮謀)
　　(王室也澄按左氏以為七年之冬惠王已崩然經/於今年之冬方書王崩天王之崩天下所聞豈有)
　　(一年秘不發喪之理而春秋所書不考其實崩之/日乃信其偽訃之日必不然也竊疑此時王雖未)
　　(崩或是有疾襄王唯恐一旦大故而叔帶篡立周/之大臣亦有能為襄王謀者故遣下士告難於齊)
　　(桓公於是合諸侯以謀之王人本不當與盟蓋以/所謀者王室之事而王人特為此事而來故亦與)
　　(盟然非禮也至今年冬王崩而襄王得安其位者/齊桓之力也王人者王朝一命之下士胡氏曰内)
　　(臣之微者莫微於下士外臣之貴者莫貴於方伯/公侯今以下士之微序方伯公侯之上尊君之義)
　　(明矣杜氏/曰洮音搖)
　　鄭伯乞盟(鄭伯前年狥惠王之邪心逃首止之盟/蓋不欲定王世子也今見齊桓再㑹諸)
　　(侯結盟以定王世子之位襄王將嗣位為王矣故/鄭伯懼後祸悔前非而乞與此盟也胡氏曰乞者)
　　(卑孫自屈之辭欲與是盟而未知可與否也始而/逃歸今則乞盟於此見人君之舉動不可不慎也)
　　(張氏曰鄭伯欲與於盟而不可得足以/見覇權之重而可以使鄭伯之自反)
　夏
　　狄伐晉(左傳曰晉里克帥師敗狄于采桑梁由靡/曰狄無耻從之必大克里克曰懼之而已)
　　(無速衆狄虢射曰期年狄必至示之弱矣狄伐晉/報采桑之役也澄按狄嘗伐邢入衞齊桓雖能存)
　　(邢衞而未嘗挫狄師也故狄無所忌而其勢益張/至此雖晉之大國亦敢於伐之春秋傷齊覇之不)
　　(能攘/狄也)
　秋
　　七月
　　禘于太廟用致夫人(趙氏曰譏禘又譏致也但云/夫人者時君之妻陸氏曰聲)
　　(姜也澄曰太廟者周公廟也禘者於周公之廟禘/文王而以周公配也致者至之也夫人者僖公所)
　　(娶之夫人也夫人之歸必因祭而見于太廟按士/昬禮婦入三月然後祭廟諸侯之禮雖未之聞然)
　　(必無初歸即見廟之禮也僖公娶于齊夫人之至/適當禘于太廟之期就以見于廟而與祭非禮也)
　　(邀其至於此故曰致何以不穪姜氏言用致夫人/姜氏則不成辭也納幣逆女何以不書得禮之正)
　　(無譏焉則常事爾故不書唯此禘太廟致夫/人為非禮故書也聲姜盖齊桓公之女也)
　冬
　　十有二月
　　丁未天王崩(按正月齊㑹諸侯謀王室之難至此/始書王崩者蓋惠王前嵗之冬有疾)
　　(今年嵗終/乃崩也)
　　(經書月三書日一大衍厯正月乙丑小丁卯冬至/二月甲午大三月甲子小四月癸巳大五月癸亥)
　　(小六月壬辰大七月壬戌大八月壬辰小九月辛/酉大十月辛卯小十一月庚申大十二月庚寅小)
　　(丁未十八日長厯/是年又閏十一月)
　九年(庚午襄王元年○齊覇桓三十五○蔡穆二十/四○曹共二○衞文九○晉獻二十六卒○鄭)
　　(文二十二○陳宣四十二○杞成四○宋/桓三十一卒○秦穆九○楚成二十一)
　春
　　王三月
　　丁丑宋公御説卒(御公穀作禦○御説宋桓公也/在位三十一年世子兹父嗣是)
　　(為襄/公)
　夏
　　公㑹宰周公齊侯宋子衞侯鄭伯許男曹伯于葵
　　丘(左傳曰㑹于葵丘尋盟且修好也王使宰孔賜/齊侯胙澄曰宰冡宰天子之卿六命公爵天子)
　　(之三公八命周扶風應縣東北周城公所食之邑/也宰名孔蓋以三公為六卿之長杜氏曰陳留外)
　　(黄縣東有葵丘張氏曰今開封雍丘縣也宋桓公/卒未葬而襄公出㑹諸侯故曰子榖梁氏譏其背)
　　(殯出㑹蓋非有金革至急之事喪僅逾時豈可出/乎比之以嘉禮行而稱爵者均為非禮亦孟子所)
　　(謂百歩五十歩之間爾宰周公天子之為政者下/殊㑹之宰權雖重非世子貴有常尊之可比也)
　秋
　　七月
　　乙酉伯姬卒(公羊傳曰此未適人何以卒許嫁矣/婦人許嫁字而笄之死則以成人之)
　　(喪治之啖氏曰内女為諸侯夫人書卒許嫁為夫/人者亦然其為媵及嫁太子公子大夫則不書孫)
　　(氏曰直曰伯姬未適人也未適人卒者許嫁則服/服則得常常則不書書者譏不服也十六年鄫季)
　　(姬卒文十二年子叔姬卒皆此義也杜氏諤曰伯/姬謂許嫁之内女若嫁為夫人則加某國之稱澄)
　　(曰伯姬蓋莊公之女或/以為僖公之女者非)
　　九月
　　戊辰諸侯盟于葵丘(左傳曰宰孔先歸穀梁傳曰/讀書加于牲上壹明天子之)
　　(禁孟子曰初命誅不孝無易樹子無以妾為妻再/命尊賢育材以彰有徳三命敬老慈幼無忘賔旅)
　　(四命士無世官官事無攝取士必得無專殺大夫/五命無曲防無遏糴無有封而不告胡氏曰觀初)
　　(命之辭則桓公翼戴襄王之事信矣張氏曰一命/之辭三綱所係蓋修身齊家之要自此以下尊賢)
　　(敬臣子民柔逺人懐諸侯之意畧備其提挈綱領/以正率人蓋春秋之所未有然桓公於易樹子以)
　　(妾為妻之禁終不免躬自犯之則何以令諸侯乎/盖道不足以治心諸侯方服而驕公羊氏以為震)
　　(而矜之叛者九國左氏亦紀宰孔歸遇晉侯如㑹/而謂齊侯不務徳而勤逺畧遂止晉侯之行盖本)
　　(原不正而驕吝形孫氏曰桓公内率諸侯外敵王/愾討逆誅亂以救中國經營馳驟三十年勞亦至)
　　(矣然自服強楚其心乃盈不能朝于京師翼戴天/子前致王世子于首止今致宰周公于葵丘盈已)
　　(甚矣趙氏曰按此㑹唯有六國至十三年㑹于鹹/有七國十五年盟于牡丘亦七國並舊盟之國寕)
　　(有九國叛乎陸氏曰盟稱諸侯者/前目後凡且明周公之不與盟也)
　　甲戌晉侯佹諸卒(甲戌左作甲子甲子不當在戊/辰後今從公榖佹公作詭○佹)
　　(諸晉獻公也在位二十六年卒子奚齊卓子/相繼而立皆弑秦納庶子夷吾是為惠公)
　冬
　　晉里克殺其君之子奚齊(公羊傳曰弑未踰年君/之號也澄曰獻公未葬)
　　(故不曰弑其君而曰殺其君之子杜氏諤曰春秋/殺它國未踰年之君有二此年書晉里克文十四)
　　(年書齊公子商人也然齊舍稱君奚齊穪君之子/立皆未踰年而所稱不同得無其㫖哉趙氏曰齊)
　　(舍亦未踰年君也何不云其君之子乎故穀梁國/人不子之義是也范氏曰諸侯在喪稱子言國人)
　　(不君之故/繫于其君)
　　(經書月三書日四大衍厯正月己未大壬申冬至/二月己丑小三月戊午大丁丑二十日四月戊子)
　　(小五月丁巳大六月丁亥小七月丙辰大乙酉三/十日八月丙戌小九月乙卯大戊辰十四日甲戌)
　　(二十日十月乙酉大十一月乙卯小/十二月甲申大長厯七月無乙酉)
　十年(辛未襄王二年○齊覇桓三十六○蔡穆二十/五○曹共三○衛文十○晉惠公夷吾元年○)
　　(鄭文二十三○陳宣四十三○杞成五○宋/襄公兹父元年○秦穆十○楚成二十二)
　春
　　王正月
　　公如齊(孫氏曰公始朝齊也不至者朝桓安之與/它國異也十五年如齊同此張氏曰莊公)
　　(十三年柯之盟魯已服齊雖莊公因昬姻一再如/齊自此魯下朝齊者幾二十年盖桓公覇業未成)
　　(不責諸侯以朝禮也今僖公始朝齊見於葵丘之/後覇體漸肆諸侯不朝天子而朝覇主自此始矣)
　　狄滅温温子奔衞(左傳曰蘇子叛王即狄又不能/於狄狄人伐之王不救故滅張)
　　(氏曰温今孟州温縣周畿内國成王時司冦蘇忿/生之邑澄曰按狄於閔之季年伐邢入衞齊桓雖)
　　(存邢衛而不加兵於狄盖其時方急圖楚故心力/未暇及狄狄因此愈肆前年敢伐大國之晉今又)
　　(敢伐畿内之温豈特王靈之/不振抑亦覇圖之有闕也)
　　晉里克弑其君卓及其大夫荀息(君卓下公有子/字○左傳曰初)
　　(獻公使荀息傅奚齊公疾召之曰以是藐諸孤辱/在大夫其若之何稽首而對曰臣竭其股肱之力)
　　(加之以忠貞其濟君之靈也不濟則以死繼之里/克㔻鄭欲納文公故以三公子之徒作亂將殺奚)
　　(齊先告荀息曰三怨將作秦晉輔之子將何如荀/息曰將死之里克曰無益也荀息曰吾與先君言)
　　(矣不可以貳能欲復言而愛身乎雖無益也將焉/辟之里克殺奚齊荀息將死之人曰不如立卓子)
　　(而輔之荀息立公子卓以葬里克殺卓荀息死之/張氏曰按外傳驪姬將殺申生而難太子之傅里)
　　(克謀於優施飲里克酒為烏烏集枯之歌以感動/里克里克欲中立以免難稱疾不朝驪姬遂得以)
　　(成其殺申生之謀里克當申生未死之前不能以/死正諫而中立以求免坐視太子之無罪而死及)
　　(獻公卒乃殺奚齊卓子而欲納重耳夫奚齊卓子/雖庶孽而有先君之命以立乎其位則固里克之)
　　(君也故正名其弑君荀息不失信於君得以死節/書胡氏曰息從君於昬不食其言庸足取乎曰世)
　　(喪道微孰有可以託六尺之孤寄百/里之命臨死節而不可奪如息者哉)
　夏
　　齊侯許男伐北戎(杜氏曰北戎山戎也薛氏曰當/是時患有大於戎者狄及晉楚)
　　(是也晉滅虢滅虞狄嘗入衛逼邢前年伐晉近又/滅温召陵之後楚滅弦圍許豈可置而不圖舍彊)
　　(圖弱守衛固如是乎况許方患/楚而敺以伐戎非用人之道也)
　　晉殺其大夫里克(左傳曰晉郤芮使夷吾重賂秦/以求入齊隰朋帥師㑹秦師納)
　　(惠公周公忌父王子黨㑹齊隰朋立晉侯晉侯將/殺里克使謂之曰微子則不及此雖然子弑二君)
　　(與一大夫為子君者不亦難乎對曰不有廢也君/何以興欲加之罪其無辭乎臣聞命矣服劔而死)
　　(於是㔻鄭聘於秦且謝緩賂故不及穀梁傳曰里/克所為弑者重耳也夷吾曰是又將殺我乎故殺)
　　(之不以其罪也張氏曰里克再弑其君而其誅不/以討賊之辭言之盖里克在獻公父子則為賊而)
　　(惠公幸奚齊卓子之死而得立初未嘗有討里克/之心獨以其志在重耳而不在已懼其又將以已)
　　(為奚齊卓子是以殺之盖其事與專殺大/夫者無異故不得以討賊之辭書之也)
　秋
　　七月
　冬
　　大雨雪(雨去替雪/公作雹)
　　(經書月二書日無大衍厯正月甲寅小戊寅冬至/二月癸未大三月癸丑小四月壬午大五月壬子)
　　(小六月辛巳大庚戌小滿閏月辛亥小七月庚辰/大二日夏至八月庚戌小九月己卯大十月己酉)
　　(小十一月戊寅大/十二月戊申小)
　十有一年(壬申襄王三年○齊覇桓三十七○蔡穆/二十六○曹共四○衛文十一○晉惠二)
　　(○鄭文二十四○陳宣四十四○杞成六/○宋襄二○秦穆十一○楚成二十三)
　春
　　晉殺其大夫㔻鄭父(左傳曰㔻鄭之如秦也言於/秦伯曰吕甥郤穪冀芮實為)
　　(不從若重問以召之臣出晉君君納重耳蔑不濟/矣秦伯使冷至報問且召三子郤芮曰幣重而言)
　　(甘誘我也遂殺㔻鄭祁舉及七輿大夫左行共華/右行賈華叔堅騅歂纍虎特宫山祁皆里㔻之黨)
　　(也㔻豹奔秦蘇氏曰㔻鄭請秦伯出晉君而納重/耳鄭則有罪然鄭之謀猶殺里克致之也張氏曰)
　　(惠公志於得國而無君人之度外則失信於秦内/則忌克多殺故㔻鄭雖有私謀貳心而春秋以累)
　　(上之辭書之也髙氏曰㔻鄭父者里克之黨也惠/公以私意殺里克故其黨皆懼謀召重耳是懐貳)
　　(心以事君也㔻鄭父之死雖可傷亦可罪也澄按/鄭父名也傳但穪鄭不言父者從省以為字者非)
　　(也/)
　夏
　　公及夫人㑹齊侯于陽榖(僖公夫人盖齊桓之女/若歸寧父母禮當就國)
　　(亦不當與公同徃今與夫同行㑹其父于野瀆亂/甚矣沙隨程氏曰公稔知桓莊之夫而不改其轍)
　　(齊侯親見両國之事亦循其迹以两君相㑹而/使婦人厠於其間何以示侍衛僕從之臣乎)
　秋
　　八月
　　大雩(諸侯旱而雩禮也大雩/者祀及上帝非禮也)
　冬
　　楚人伐黄(左傳曰黄人不歸楚貢澄按楚之彊暴/凡近楚之國皆責之以納職貢如事人)
　　(君之禮黄既從齊覇故不歸/楚貢而楚伐之至於亡也)
　　(經書月一書日無大衍歴正月丁丑大癸未冬至/二月丁未大三月丁丑小四月丙午大五月丙子)
　　(小六月乙巳大七月乙亥小八月甲辰大九月甲/戌小十月癸卯大十一月癸酉小十二月壬寅大)
　十有二年(癸酉襄王四年○齊覇桓三十八○蔡穆/二十七○曹共五○衛文十二○晉惠三)
　　(○鄭文二十五○陳宣四十五卒○杞成/七○宋襄三○秦穆十二○楚成二十四)
　春
　　王三月
　　庚午日有食之(杜氏曰不書/朔官失之)
　夏
　　楚人滅黄(左傳曰黄人恃諸侯之睦于齊也不共/楚職曰自郢及我九百里焉能害我楚)
　　(滅黄榖梁傳曰貫之盟管仲曰江黄逺齊而近楚/楚若伐而不能救則無以宗諸侯矣桓公不聼遂)
　　(與之盟管仲死楚滅江滅黄桓公不能救故君子/閔之也張氏曰著荆楚之彊中國不救而黄君死)
　　(於其位胡氏曰滅人之國其罪則一而見滅之君/其例有三以歸者貪生畏死甘就執辱許斯頓牂)
　　(之類是也出奔者雖不死於社稷託於諸侯猶得/寓禮弦子温子之類是也若夫國滅死於其位是)
　　(得正而斃焉者矣於禮為合於/時為不幸若江黄二國是也)
　秋
　　七月
　冬
　　十有二月
　　丁丑陳侯杵臼卒(杵公作處○杵臼陳宣公也在/位四十五年世子欵嗣是為穆)
　　(公/)
　　(經書月三書日二大衍厯正月壬申小戊子冬至/二月辛丑大三月辛未小四月庚子大五月庚午)
　　(小日食經書三月食大衍厯與長厯朔每差一月/而此差二月者盖杜氏以私意又於此年二月置)
　　(閏故也六月己亥大七月己巳小八月戊戌大九/月戊辰小十月丁酉大十一月丁卯小十二月丙)
　　(申大經書十二月丁丑在十二月十一日長厯/是年閏二月十二月丁丑在十一月十二日)
　十有三年(甲戌襄王五年○齊覇桓三十九○蔡穆/二十八○曹共六○衛文十三○晉惠四)
　　(○鄭文二十六○陳穆公欵元年○杞成/八○宋襄四○秦穆十三○楚成二十五)
　春
　　狄侵衞(胡氏曰楚人伐黄而救兵不起桓業怠矣/然後狄人窺伺其衰今年侵衛明年侵鄭)
　　(近在王都之側淮夷亦來病杞而不忌也澄按狄/人之彊桓公未嘗膺之管仲猶存覇業方盛狄人)
　　(猶敢肆行伐邢入衛而滅温况今管仲已亡覇業/侵衰則狄之無所顧憚固其宜也豈獨因滅黄不)
　　(救而後/窺伺哉)
　夏
　　四月
　　葬陳宣公
　　公㑹齊侯宋公陳侯衞侯鄭伯許男曹伯于鹹(左/傳)
　　(曰淮夷病杞故且謀王室也澄曰謀王室者為王/子帶之難也杜氏曰鹹衛地東郡濮陽縣東南有)
　　(鹹/城)
　秋
　　九月
　　大雩(義已/見前)
　冬
　　公子友如齊(張氏曰陽榖寗母及鹹之㑹其後公/子友皆如齊盖伐楚服鄭城縁陵之)
　　(事魯皆同之足以/見友之專魯政也)
　　(經書月二書日無大衍厯正月丙寅大癸巳冬至/二月丙申小甲子大寒三月乙丑大甲午雨水閏)
　　(月乙未小四月甲子大乙丑春分五月甲午小六/月癸亥大七月癸巳小八月壬戌大九月壬辰大)
　　(十月壬戌小十一月辛/卯大十二月辛酉小)
　十有四年(乙亥襄王六年○齊覇桓四十○蔡穆二/十九卒○曹共七○衛文十四○晉惠五)
　　(○鄭文二十七○陳穆二○杞成九○/宋襄五○秦穆十四○楚成二十六)
　春
　　諸侯城縁陵(諸侯前年㑹鹹之諸侯也按僖元年/齊以救邢之諸侯城邢同在一年諸)
　　(侯猶且再叙著齊桓之志方勤而覇業向盛也今/以㑹鹹之諸侯城縁陵各在一年而不重叙著齊)
　　(桓之志已怠而覇業向衰也縁陵杞邑不曰杞縁/陵者杞未遷也杜氏曰縁陵杞邑辟淮夷遷都於)
　　(縁陵髙氏曰齊率諸侯城之將/遷焉而不遷者城之之力也)
　夏
　　六月
　　季姬及鄫子遇于防使鄫子來朝(鄫榖作繪後同/○公羊傳曰使)
　　(來朝使來請己也趙氏曰穪季姬明魯未嫁女也/若是鄫夫人不當言與鄫子遇此時鄫子請娶之)
　　(明年歸鄫公穀説是孫氏曰季姬上無歸鄫之文/則是未嫁者此年六月季姬鄫子遇于防明年九)
　　(月季姬歸于鄫是季姬先與鄫子遇而後嫁也張/氏曰鄫姒姓禹後漢屬東海郡晉屬琅琊今在沂)
　　(州承縣東北有鄫故城又有鄫山澄曰季姬盖亦/莊公女九年所書伯姬之妹也不繫國未嫁也張)
　　(氏以為僖公之女按時君之女稱子此不稱子則/知非僖公女也未嫁之女而與鄫子私相邂逅于)
　　(防地是滛奔也姬既私遇之後使鄫子來朝魯而/請昬娶之為夫人也鄫子季姬滛行同於禽獸不)
　　(足責也僖公為國君而不能正家如此何以居人/上乎髙氏曰季姬許嫁邾子自是邾人怨鄫子両)
　　(國禍難不/觧由此)
　秋
　　八月
　　辛卯沙鹿崩(榖梁傳曰沙山名林屬於山為鹿公/羊傳曰河上之邑也杜氏曰平陽元)
　　(城縣東有沙鹿土山在晉地劉氏曰曷為不繫國/名山大川不以封諸侯守之山不可以係國也澄)
　　(曰鹿麓古字通用山足也易云即鹿/無虞沙鹿崩者沙山連足而崩也)
　　狄侵鄭(張氏曰狄數犯畿内之諸侯而齊桓不能/治自入衛伐邢滅温而至此覇圖弱而王)
　　(室卑諸侯受禍/著齊桓之怠也)
　冬
　　蔡侯肸卒(肸許乙切○肸蔡穆公也在位/二十九年子甲午嗣是為莊公)
　　(經書月二書日一大衍厯正月庚寅大己亥冬至/二月庚申小三月己丑大四月己未小五月戊子)
　　(大六月戊午小七月丁亥大八月丁巳小九月丙/戌大經八月辛卯在此月十月丙辰小十一月乙)
　　(酉大十二月乙卯小/長厯辛卯八月六日)
　十有五年(丙子襄王七年○齊覇桓四十一○蔡莊/公甲午元年○曹共八○衛文十五○晉)
　　(惠六○鄭文二十八○陳穆三○杞成十/○宋襄六○秦穆十五○楚成二十七)
　春
　　王正月
　　公如齊(按僖十年朝齊今年又朝齊是用/五年一朝之制同於事天子矣)
　　楚人伐徐(左傳曰徐即諸夏故也澄按徐戎之首/僣王楚效之也次僣王徐楚同惡者也)
　　(因齊桓之合諸侯匡天下徐亦革面而即/諸夏以即諸夏而為楚所伐可悲也夫)
　　三月
　　公㑹齊侯宋公陳侯衛侯鄭伯許男曹伯盟于牡丘遂
　　次于匡(左傳曰尋葵丘之盟且救徐也澄按將救/徐而先尋盟使葵丘之盟不寒則何以尋)
　　(為哉張氏曰葵丘之盟諸侯既聼命矣此為楚人/伐徐而合諸侯即驅之討楚救徐可也又從而盟)
　　(之諸侯不一故也人心已一而復貳非覇主救災/恤患之志怠而人心始懈乎牡丘齊地齊語曰築)
　　(五鹿中牟盖與牡丘以衛諸夏之地註云四塞諸/夏之闕也地譜云與匡近匡衛地今開封府長垣)
　　(縣西/南)
　　公孫敖帥師及諸侯之大夫救徐(帥公作率後並/同○何氏曰譏)
　　(諸侯救徐而不自徃遣大夫徃卒不能觧也胡氏/曰徐在山東與齊宻邇楚都于郢距此逺矣今楚)
　　(肆其憑陵暴横而桓公之救特勉彊不得已/而應之耳書此所以著桓公之霸業已衰也)
　夏
　　五月
　　日有食之(左傳曰不書朔/與日官失之也)
　秋
　　七月
　　齊師曹師伐厲(左傳曰以救徐也杜氏曰厲楚與/國義陽隨縣北有厲鄉張氏曰按)
　　(兵法攻所必救厲在徐楚之間欲楚之必救以觧/徐也然繼此楚敗徐於婁林則厲在所不必救明)
　　(年不克救徐而還高氏曰諸侯大夫皆救徐而齊/侯獨帥曹同伐厲厲雖可討然非所以救徐也見)
　　(彊楚之難禦而中/國之威已頓矣)
　　八月
　　螽
　　九月
　　公至自㑹(公羊傳曰桓公之㑹不致此何以致久/也髙氏曰以㑹致者始于此春秋所書)
　　(凡二十有三公自正月如齊因而㑹盟暴師/于外已踰二時而以㑹致見救徐之無功也)
　　季姬歸于鄫(鄫子請娶季姬僖公/許之而至此始歸也)
　　己夘晦震夷伯之廟(左傳曰於是展氏有隠慝焉/趙氏曰晦晦朔之晦杜氏曰)
　　(震者雷電擊之也夷伯魯大夫展氏之祖父夷諡/伯字大夫既卒書諡字澄曰隠慝謂人所不知之)
　　(罪惡張氏曰天之怒擊每在/于惡熟而人誅不加之後)
　冬
　　宋人伐曹(左傳曰討舊惡也裘陸許氏曰同盟始/自相攻桓不能已矣張氏曰莊十四年)
　　(曹從齊桓伐宋宋至今憾之今諸侯始貳曹方/有王事而襄公乘虚伐之尚可繼桓而圖霸乎)
　　楚人敗徐于婁林(杜氏曰婁林徐地下邳僮縣東/南有婁亭張氏曰今在泗州臨)
　　(淮縣書以見楚兵之獨勝而救/徐之威不立伐厲之謀無補也)
　　十有一月
　　壬戌晉侯及秦伯戰于韓獲晉侯(胡氏曰不言師/敗績君重於師)
　　(也大夫戰而見獲必書師敗績師與大夫敵也張/氏曰秦舎晉君於外已而歸諸晉所以不書以歸)
　　(也韓今同/州韓城縣)
　　(經書月七書日二大衍厯正月甲申大甲辰冬至/二月甲寅大三月甲申小四月癸丑大日食經書)
　　(五月日食程氏公説曰十二年庚午日食後見一/閏而杜預長厯無閏故四月癸丑乃春秋五月也)
　　(五月癸未小六月壬子大七月壬午小八月辛亥/大九月辛巳小十月庚戌大經九月己夘晦今在)
　　(十月晦閏月庚申小十一月己酉大壬戌十四/日十二月己卯小長厯五月壬子朔不入食限)
　十有六年(丁丑襄王八年○齊霸桓四十二○蔡莊/二○曹共九○衛文十六○晉恵七○鄭)
　　(文二十九○陳穆四○杞成十一○/宋襄七○秦穆十六○楚成二十八)
　春
　　王正月
　　戊申朔隕石于宋五(左傳曰隕星也公羊傳曰先/言霣而後言石聞之磌然視)
　　(之則石察之則五杜氏曰隕落也聞其隕視之石/數之五各隨其聞見先後而記之莊七年星隕如)
　　(雨見星之隕於四遠而不見其在地之驗此則見/在地之驗而不見始隕之星澄按邵子曰星在地)
　　(則為石石在天則為星此言/天星隕落至地而化為石也)
　　是月六鷁退飛過宋都(鷁五歴切榖作鶂過五禾/切○公羊傳曰先言六後)
　　(言鷁視之則六察之則鷁徐而察之則退飛左傳/曰風也杜氏曰鷁水鳥髙飛遇風而退孫氏曰書)
　　(是月者所以别非戊申之日爾不書日者闕所不/知也胡氏曰石隕鷁飛宋異也何以書於魯史見)
　　(當時諸侯有不當告而告者聖人因災異以明天/人感應之理宋襄以亡國之餘欲圖霸業後五年)
　　(有盂之執又明年有泓/之敗天之示人顯矣)
　　三月
　　壬申公子季友卒(胡氏曰季字也友名也大夫卒/而書名曷為穪字聞諸師曰春)
　　(秋時魯卿有生而賜氏者季友仲遂是也生而賜/氏者何命之世為卿也季友立僖公仲遂立宣公)
　　(二君私情以異賞報之故皆生而賜氏俾世其官/經於其卒各以氏書者誌變法亂紀之端貽權臣)
　　(竊命之禍澄按季友仲遂僖宣二公報其立己之/恩故於其將卒賜之以氏命其子孫世世為卿其)
　　(後宣公十七年書公弟叔肸卒亦是宣公寵愛其/弟故肸身雖未為卿而於其將卒賜之以氏與季)
　　(友仲遂同使其子孫世世為卿故肸之後叔氏世/為魯卿也是公族必待命之為三命之卿而後諸)
　　(侯之子者得氏之曰公子公子之子者得氏之曰/公孫公孫之子者得氏之以其王父之字而曰某)
　　(氏不然則雖公子公孫皆不得稱氏而况於公孫/之後者乎友也遂也肸也二人以立君之功一人)
　　(以寵弟之故於其將死而各賜以氏曰季曰仲曰/叔是豫命其子孫世世為三命之卿也故春秋書)
　　(季友仲遂叔肸之/卒以譏其變法)
　夏
　　四月
　　丙申鄫季姬卒(凡内女之卒葢非常者書常者不/書季姬之非常比前事而觀可知)
　　(也/)
　秋
　　七月
　　甲子公孫兹卒(兹慶父/之子也)
　冬
　　十有二月
　　公㑹齊侯宋公陳侯衛侯鄭伯許男邢侯曹伯于
　　淮(左傳曰㑹于淮謀鄫且東略也蘇氏日淮夷病/鄫故也杜氏曰淮臨淮郡左右張氏曰後漢下)
　　(邳國今泗州也師氏曰淮夷嘗病杞而齊侯城緣/陵以復杞今㑹諸侯于淮豈非謀淮夷以杜其後)
　　(來/耶)
　　(經書月五書日三大衍厯正月戊申大己酉冬至/二月戊寅小三月丁未大壬申二十六日四月丁)
　　(丑小丙申二十日五月丙午大六月丙子大七月/丙午小甲子十九日八月乙亥大九月乙巳小十)
　　(月甲戌大十一月甲/辰小十二月癸酉大)
　十有七年(戊寅襄王九年○齊霸桓四十三卒○蔡/莊三○曹共十○衛文十七○晉惠八○)
　　(鄭文三十○陳穆五○杞成十二○/宋襄八○秦穆十七○楚成二十九)
　春
　　齊人徐人伐英氏(左傳曰齊為徐伐英氏以報婁/林之役也杜氏曰英氏楚與國)
　　(張氏曰臯陶後之封/也桓公之興師末矣)
　夏
　　滅項(張氏曰項國子爵漢屬汝南今陳州項城縣/杜氏曰公在㑹别遣師滅項程子曰滅人之)
　　(國在君則當諱故魯滅國書取滅項君在㑹季孫/所為也故不諱胡氏曰成公取鄟襄公取邿皆不)
　　(言滅而書取諱也若夫滅項則/執政之臣擅權為惡不與之諱)
　秋
　　夫人姜氏㑹齊侯于卞(左傳曰淮之㑹公有諸侯/之事未歸而取項齊人以)
　　(為討而止公聲姜以公故㑹齊侯于卞張氏曰卞/魯地今在襲慶府泗水縣大臣滅項而止僖公刑)
　　(已偏頗又逺㑹婦人于魯地此管仲既亡桓公怠/荒之政也澄曰此蓋㑹淮之後諸侯各歸其國齊)
　　(獨止公者不許其歸魯將與之皆至齊也夫人齊/女也聞公見止故要齊侯於路而㑹之於魯地非)
　　(齊侯已歸至齊而再/出至卞以㑹夫人也)
　　九月
　　公至自㑹(以夫人㑹齊侯故公於中路得釋/而歸公未至齊故但云至自㑹也)
　冬
　　十有二月
　　乙亥齊侯小白卒(小白齊桓公也即位五年而霸/至此霸三十九年在位共四十)
　　(三年長子無虧被殺宋襄公/納公子昭立之是為孝公)
　　(經書月二書日一大衍厯正月癸夘小甲寅冬至/二月壬申大三月壬寅小四月辛未大五月辛丑)
　　(小六月庚午大七月庚子小八月己巳大九月己/亥小十月戊辰大十一月戊戌小十二月丁夘大)
　　(乙亥九日長厯/是年閏十二月)
　十有八年(己夘襄王十年○宋霸襄公九年○蔡莊/四○曹共十一○衛文十八○晉惠九○)
　　(鄭文三十一○陳穆六○杞成十三○齊/孝公昭元年○秦穆十八○楚成三十)
　春
　　王正月
　　宋公曹伯衛人邾人伐齊(宋公下公有㑹字○左/傳曰齊侯之夫人三王)
　　(姬徐嬴蔡姬皆無子内嬖如夫人者六人長衛姬/生武孟少衛姬生惠公鄭姬生孝公葛嬴生昭公)
　　(密姬生懿公宋華子生公子雍公與管仲屬孝公/於宋襄公以為太子雍巫有寵於衛共姬因寺人)
　　(貂以薦羞於公亦有寵公許之立武孟管仲卒五/公子皆求立桓公卒易牙與寺人貂因内寵以殺)
　　(羣吏而立公子無虧孝公奔宋宋襄公以諸侯伐/齊齊人殺無虧張氏曰長幼有定分桓公管仲不)
　　(能自致其尊卑正否之辨而輕屬幼少以為亂階/君臣既失其制命之義矣今桓公未葬長子既立)
　　(宋襄不能從宜因勢順其少長以撫定之使得以/終桓公之喪乃成桓之私意帥四國之諸侯奉少)
　　(奪長大亂齊國春秋書宋公以為戎首深罪之也/胡氏曰伐齊之喪奉少奪長其罪大或曰桓公管)
　　(仲嘗屬孝公於宋襄以為世子矣則何以不可曰/不能制命雖天王欲撫鄭伯以從楚春秋猶以大)
　　(義裁之而不與也桓公君臣乃欲以私愛亂長幼/之節其可哉獨不見宣王與仲山甫爭魯侯戲括)
　　(之事其後/如之何也)
　夏
　　師救齊(穀梁傳曰非伐喪善救齊也救者善則伐/者不正矣杜氏諤曰傳言三月齊人殺無)
　　(虧則無虧已殺矣今魯以師救之亦以志其緩也/澄按救者為無虧也蓋不知無虧之死其意雖善)
　　(特緩不/及事爾)
　　五月
　　戊寅宋師及齊師戰于甗齊師敗績(甗魚偃切○/左傳曰齊人)
　　(將立孝公不勝四公子之徒遂與宋人戰宋敗齊/師于甗杜氏曰無虧既死曹衛邾先去魯亦罷歸)
　　(故宋師獨與齊戰不穪宋公不親戰也甗齊地王/氏箋義曰無虧既立踰年之君也而宋人脅齊殺)
　　(之將立孝公復與齊人戰四公子之徒爭國宋伐/喪皆不義也澄按宋襄既以兵威脅齊人殺無虧)
　　(將立孝公而四公子又欲與孝公爭/國故以齊師伐宋師而宋與之戰也)
　　狄救齊(胡氏曰書狄救齊者許狄也許夷狄則罪/諸夏矣常山劉氏曰齊新有喪而諸侯加)
　　(兵不道如此狄乃能行義以兵救之聖人哀中國/無王諸侯怙亂滅義夷狄之不若也杜氏曰救四)
　　(公子之徒澄按書師救齊於伐齊之後則救者救/無虧也書狄救齊於齊師敗績之後時無虧已死)
　　(齊無君矣與宋戰而敗績者四公子之徒也故/杜氏云然雖緩不及事然亦書救終善之也)
　秋
　　八月
　　丁亥葬齊桓公(杜氏曰十一月而葬亂故也八月/無丁亥日誤張氏曰桓公自入國)
　　(以來急於功利不以正心正家為務肉未及寒而/庶孽爭國宋伐其喪冡子見殺國幾於亡胡氏曰)
　　(桓公九合諸侯威令加乎四海雖名方伯實行天/子之事然而付託非人柩方在殯四鄰謀動其國)
　　(家而莫之恤至踰於九月而後/葬以此見功利之在人淺矣)
　冬
　　邢人狄人伐衛(高郵孫氏曰衛嘗見滅於狄而齊/桓封之齊桓死未踰年爾而衛人)
　　(與諸侯伐之邢人自以復存者桓公也於是不忍/齊之見伐而衛之無恩也與狄人伐之張氏曰邢)
　　(黨狄以伐衛然論其曲直則衛之忘恩背霸以伐/喪奪長宜得聲罪致討之師澄按邢為周公之𦙍)
　　(衛為武之穆皆嘗亡於狄賴齊而復存今衛伐齊/喪固有罪矣然為宋所驅非主兵首惡也狄既救)
　　(齊而又責衛伐齊喪之罪以狄為之亦可傷當世/之無人矣敵國不相征凡興師以伐人者皆不義)
　　(也况邢小國猶不當黨非族之狄伐同姓之衛或/者逼於狄之命而不得已也與然其後衛竟滅邢)
　　(其怨讎未必不基於此狄穪人者非進之也按/趙氏曰有邢人若言邢人狄伐衛則不成辭矣)
　　(經書月三書日二大衍厯正月丁酉大庚申冬至/二月丁夘小三月丙申大四月丙寅小五月乙未)
　　(大六月乙丑小經五月戊寅在此月七月甲午大/壬戌夏至閏月甲子小經八日丁亥在此月二十)
　　(四日八月癸巳大癸巳大暑九月癸亥小十月壬/辰大十一月壬戌小十二月辛夘大長厯戊寅五)
　　(月十五日八月癸巳朔月内無丁亥/在七月二十四日九月二十五日)
　十有九年(庚辰襄王十一年○宋霸襄十○蔡莊五/○曹共十二○衛文十九○晉惠十○鄭)
　　(文三十二○陳穆七○杞成十四○/齊孝二○秦穆十九○楚成三十一)
　春
　　王三月
　　宋人執滕子嬰齊(宋襄志在繼齊桓之霸然去春/首伐齊喪奉少以簒長今春首)
　　(執滕子恃彊而凌弱如此欲霸得乎蓋以桓霸之/盛而滕子自盟幽之後不與盟㑹者幾四十年故)
　　(執之以威諸侯滕/子因以失國故名)
　夏
　　六月
　　宋公曹人邾人盟于曹南(宋公公作宋人○曹南/曹國之南按桓公初霸)
　　(自北杏始㑹者僅三國皆大夫聴命宋蔡之大夫/亦稱人者以齊有君在故也此宋襄初霸自曹南)
　　(始盟者僅二國蓋曹往年被伐畏其威故去年從/宋伐齊今又從宋盟于國之南也邾則國小力弱)
　　(不敢不從此亦以大夫聴命而曹大夫稱/人者以宋有君在與北杏宋人蔡人義同)
　　鄫子㑹盟于邾(公羊傳曰言㑹盟後㑹也杜氏曰/不及曹南之盟諸侯既罷鄫子乃)
　　(㑹之於邾澄按此蓋邾子如㑹適遇/宋公歸國及邾之境故言㑹盟于邾)
　　己酉邾人執鄫子用之(左傳曰宋公使邾文公用/鄫子于次雎之社澄曰用)
　　(之者殺之而用其尸為牲以祭神劉氏曰鄫子為/季姬所使而朝魯春秋尚書使鄫子來朝豈宋公)
　　(使之用鄫子而不書乎張氏曰蓋鄫子㑹曹南之/盟而後期宋公使邾執之邾鄫世讎因附勢而肆)
　　(虐用之也觀後曰戕鄫子亦出於邾則邾之虐鄫/必自用鄫子何休以為魯本許嫁季姬於邾季姬)
　　(淫佚使鄫子請己因此二國交忿/臨江劉氏亦信其説未知然否)
　秋
　　宋人圍曹(左傳曰討不服也澄曰宋襄以威迫曹/而與之盟曹不心服故雖盟于其國之)
　　(南而曹君不出但使大夫聴命而已故圍之張氏/曰齊桓之霸屈意去忿盟魯平宋以致諸侯先近)
　　(故也今襄公欲圖諸侯近於宋者莫如曹滕滕既/執矣曹方與盟已而圖之不從子魚内省徳之言)
　　(而亟事干戈宜/其不遂霸也)
　　衛人伐邢(左傳曰以報莵圃之役張氏曰衛不自/省其從宋伐喪之罪而以報復為事)
　冬
　　公㑹陳人蔡人楚人鄭人盟于齊(左穀無公字○/左傳曰陳穆公)
　　(請修好於諸侯以無忘齊桓之徳盟于齊修桓公/之好也澄按陳蔡鄭三國皆服於楚者魯畏楚之)
　　(彊志亦欲從之陳蔡楚鄭皆大夫也以公在故稱/人張氏曰楚欲得志於中國久矣齊桓討而攘之)
　　(其後桓志稍衰滅黄敗徐駸駸抗衡然尚有所懼/也桓公既没宋襄欲圖霸而諸侯不服故楚假不)
　　(忘桓徳之説求參預中國之盟㑹陳蔡及鄭近楚/而素降服者故先受其謀齊孝公親見其父極力)
　　(攘楚聴其甘言納之國都而與盟不知非我族類/其心必異楚因是以行其志於中國明年為鹿上)
　　(之盟及盂之㑹因執宋公春秋/書之以謹楚人與盟之始也)
　　梁亡(左傳曰梁伯好土功亟城而弗處民罷而弗/堪則曰某冦將至乃溝公宫曰秦將襲我民)
　　(懼而潰秦遂取梁張氏曰梁嬴姓伯爵虞伯翳之/後梁地今屬同州韓城縣澄按梁伯不能君國子)
　　(民以致民逃其上秦因得以取其地/故不書秦滅梁而以梁自亡為文)
　　(經書月二書日一大衍厯正月辛酉大乙丑冬至/二月辛夘小三月庚申大四月庚寅小五月己未)
　　(大六月己丑小己酉二十一日七月戊午大八月/戊子小九月丁巳大十月丁亥小十一月丙辰大)
　　(十二月/丙戌小)
　二十年(辛巳襄王十二年○宋霸襄十一○蔡莊六/○曹共十三○衛文二十○晉惠十一○鄭)
　　(文三十三○陳穆八○杞成十五○/齊孝三○秦穆二十○楚成三十二)
　春
　　新作南門(穀梁傳曰作為也有加其度也言新有/故也非作也杜氏曰魯城南門也本名)
　　(稷門僖公更髙大之令獨不與諸門同改名髙門/孫氏曰譏其侈泰妨農功改舊制按新延廏不言)
　　(作此言作/改舊可知)
　夏
　　郜子來朝(郜穀作邾○郜文王之子所封杜氏曰/郜姬姓國張氏曰後漢志濟隂城武北)
　　(有郜/城)
　　五月
　　乙巳西宮災(公羊傳曰西宮小寢也有西宮則有/東宮矣諸侯有三宮杜氏曰西宮公)
　　(别宮也天/火曰災)
　　鄭人入滑(左傳曰滑人叛鄭而服於衛鄭公子士/洩堵冦帥師入滑張氏曰記天王出居)
　　(鄭之始/釁也)
　秋
　　齊人狄人盟于邢(左傳曰為邢謀衛難也於是衛/方病邢按邢狄嘗共伐衛為齊)
　　(故也衛人已嘗報伐而病邢猶未已也故齊狄同/為邢謀趙氏曰凡狄與諸侯列敘皆稱人以便文)
　　(但君臣/同辭)
　冬
　　楚人伐隨(左傳曰隨以漢東諸侯叛楚楚鬬穀於/莵帥師伐隨取成而還張氏曰楚力方)
　　(彊隨欲復漢東諸侯於中國而徳不足以勝之此/其所以召兵而自屈也左氏罪其不量力未若孟)
　　(子師文王之論襄陵許氏曰楚既服隨則/將爭衡于上國矣而宋欲盟之其能絀乎)
　　(經書月一書日一大衍厯正月乙夘大庚午冬至/二月乙酉小三月甲寅大四月甲申小五月癸丑)
　　(大六月癸未大經五月乙巳在此月七月癸丑小/八月壬午大九月壬子小十月辛巳大十一月辛)
　　(亥小十二月庚辰大長厯是年/閏二月乙巳五月二十三日)
　二十有一年(壬午襄王十三年○宋霸襄十二○蔡/莊七○曹共十四○衛文二十一○晉)
　　(惠十二○鄭文三十四○陳穆九○杞成十/六○齊孝四○秦穆二十一○楚成三十三)
　春
　　狄侵衛(按天下無霸而狄得假名義以侵諸國因/宋曹衛邾伐齊喪則狄興義師以救齊又)
　　(聲衛伐喪之罪而與邢協力以伐衛衛因邢之黨/狄伐已而伐邢以報怨且憾邢之心未已則狄又)
　　(援齊而盟以為邢謀至此遂為邢而侵衛前之伐/以衛伐喪之惡有罪可數故稱伐今之侵以衛有)
　　(滅邢之心無事可指故稱侵侵者言其師之無名/也伐衛盟邢與中國之邢齊並敘則稱人此獨侵)
　　(衛則還其本/號而止稱狄)
　　宋人齊人楚人盟于鹿上(左傳曰宋為鹿上之盟/以求諸侯於楚公子目)
　　(夷曰小國爭盟禍也宋其亡乎幸而後敗杜氏曰/鹿上宋地汝隂有原麓縣澄按宋襄欲圖霸合諸)
　　(侯而徳義不足以感人曹南之盟僅能迫脅至近/之曹至小之邾以同於己其餘諸侯無更從之者)
　　(楚人亦乘間合諸侯而其勢力足以威人齊之盟/不特陳蔡鄭從之而魯亦從之此宋襄之所願欲)
　　(而不可得者故求之於楚欲借楚之合而使從楚/之諸侯從已曽不思楚彊夷也齊桓之霸如此其)
　　(盛猶敢時出而猾夏與齊抗衡齊桓既没諸侯皆/畏其彊而從楚矣宋襄既無楚頵之勢力又無齊)
　　(桓之徳義乃倚楚為重而欲得其所從服之諸侯/是所謂求肉於虎其為楚所侮而遭執辱也宜哉)
　　(楚君既稱人則齊宋二君與之列敘者亦降稱人/若宋齊皆稱爵則疑楚人之為大夫而不見其為)
　　(君/也)
　夏
　　大旱
　秋
　　宋公楚子陳侯蔡侯鄭伯許男曹伯㑹于盂執宋
　　公以伐宋(孟公作霍穀作雩又作宇○公羊傳曰/宋公與楚子期以乘車之㑹公子目夷)
　　(諌曰楚夷國也彊而無義請君以兵車之㑹往宋/公曰不可吾與之約以乘車之㑹自我為之自我)
　　(墮之不可終以乘車之㑹往楚人果伏兵車執宋/公以伐宋杜氏曰楚始與中國行㑹禮盂宋地澄)
　　(曰宋襄求諸侯於楚而楚許之故為此㑹以合所/求之諸侯也當時楚最彊盛諸侯服之宋則國弱)
　　(而諸侯不從故求於楚宋為首事故先之然能致/諸侯之來者實楚也夫楚以國則夷狄也以爵則)
　　(子也偃然以子爵而敘於侯伯之上則此㑹也楚/實為之主故宋公之執不待言楚而知其為楚矣)
　　(諸侯聴其執而莫之救諌者勢不能也按前有鹿/上之盟後有使宜申來獻捷之事楚君皆穪楚人)
　　(獨此稱楚子者蓋謂執宋公不可稱執宋人宋公/既爵則陳蔡鄭許曹皆須爵否則疑若君與大夫)
　　(㑹五國既稱爵則楚不得/不稱爵此春秋之筆也)
　冬
　　公伐邾(杜氏曰為邾/滅須句故)
　　楚人使宜申來獻捷(楚人者楚子也稱使則知為/楚子矣宜申稱名再命之大)
　　(夫也自屈完盟召陵之後楚臣之名見於經者自/此始捷宋捷上言伐宋此言獻捷其為宋捷可知)
　　(諸侯從楚㑹盂而伐宋魯獨不與故獻其/捷以威魯也魯是以從楚而為薄之盟)
　　十有二月
　　癸丑公㑹諸侯盟于薄釋宋公(任氏曰薄史記作/亳漢山陽亳縣湯)
　　(所都也張氏曰按地譜拱州考城漢薄縣即湯都/古字通用僖公脅於獻捷之威與五國為㑹求盟)
　　(於楚以請宋公而後得釋正中楚人之詭計澄曰/公因楚來獻捷遂往與諸侯盟就請宋公於楚宋)
　　(公因以得釋但穪/諸侯前目後凡也)
　　(經書月一書日一大衍厯正月庚戌小乙亥冬至/二月己夘大三月己酉小四月戊寅大丁未春分)
　　(閏月戊申小五月丁丑大旦日穀雨六月丁未小/七月丙子大八月丙午大九月丙子小十月乙巳)
　　(大十一月乙亥小十二/月甲辰大癸丑十日)
　二十有二年(癸未襄王十四年○宋霸襄十三○蔡/莊八○曹共十五○衛文二十二○晉)
　　(惠十三○鄭文三十五○陳穆十○杞成十/七○齊孝五○秦穆二十二○楚成三十四)
　春
　　公伐邾取須句(句其俱切公作胊○左傳曰任宿/須句風姓也實司太皥與有濟之)
　　(祀以服事諸夏邾人滅須句須句子來奔因成風/也成風為之言於公曰崇明祀保小寡周禮也蠻)
　　(夷猾夏周禍也若封須句是崇皥濟而修祀紓禍/也伐邾取須句反其君焉張氏曰僖公非有崇明)
　　(祀保小寡之公心而徒徇母之私意故此役之舉/無以服邾而致升陘之冦春秋書之亦不異於他)
　　(日之伐/取也)
　夏
　　宋公衛侯許男滕子伐鄭(左傳曰鄭伯如楚宋公/伐鄭子魚曰禍在此矣)
　　(杜氏曰怒鄭如楚故伐之孫氏曰按莊公十六年/荆伐鄭二十八年荆伐鄭僖元年楚人伐鄭二年)
　　(楚人伐鄭鄭不即楚此而即者齊桓既死宋襄不/能與楚伉故也澄按宋襄求於楚一㑹諸侯于盂)
　　(而遭執伐之辱再盟于薄魯與諸侯同故請於楚/而後得釋鄭知宋霸不可成其力不可恃遂朝于)
　　(楚宋公不自反以修己之徳義乃遽怒鄭而興師/以伐之與之同伐者僅能得許而已許小易役故)
　　(也衛嘗同宋伐齊滕嘗遭執而畏故三/國從之是役也挑楚釁而取泓之敗)
　秋
　　八月
　　丁未及邾人戰于升陘(左傳曰邾人以須句故出/師公卑邾不設備而禦之)
　　(臧文仲曰國無小不可易也無備雖衆不可恃也/君其無謂邾小蠭蠆有毒而况國乎弗聴及邾戰)
　　(我師敗邾人獲公胄縣諸魚門澄曰邾人邾大/夫也以君及臣故不書公杜氏曰升陘魯地)
　冬
　　十有一月
　　己巳朔宋公及楚人戰于泓宋師敗績(左傳曰楚/人伐宋以)
　　(救鄭宋人既成列楚人未既濟司馬曰彼衆我寡/及其未既濟也請擊之公曰不可既濟而未成列)
　　(又以告公曰未可既陳而後擊之宋師敗績公傷/股門官殱焉杜氏曰宋伐鄭楚救之故戰也泓水)
　　(名孫氏曰宋襄無齊桓之資欲紹齊桓之烈帥諸/侯而致彊楚故盂之㑹見執受伐今復與楚爭鄭)
　　(以起此戰喪師泓水上身傷七月而死為中國羞/蘇氏曰宋襄被執見釋而猶爭諸侯楚以夷狄而)
　　(干諸夏故泓之戰雖曲在宋而春秋詞/無所予張氏曰不言楚救鄭惡夷狄也)
　　(經書月二書日二大衍厯正月甲戌小庚辰冬至/二月癸夘大三月癸酉小四月壬寅大五月壬申)
　　(小六月辛丑大七月辛未小八月庚子大丁未八/日九月庚午小十月己亥大十一月己巳朔小十)
　　(二月戊/戌大)
　二十有三年(甲申襄王十五年○宋霸襄十四卒○/蔡莊九○曹共十六○衛文二十三○)
　　(晉惠十四○鄭文三十六○陳穆十一○杞成十/八卒○齊孝六○秦穆二十三○楚成三十五)
　春
　　齊侯伐宋圍緡(緡公作閔後同○左傳曰討其不/與盟於齊也杜氏曰謂十九年盟)
　　(于齊而宋獨不㑹故今討之澄曰楚與諸侯盟于/齊乘間以干中夏爾齊侯不悟而受其盟宋之不)
　　(與盟于齊不愆義也齊反借此為名以責宋伐之/於敗傷之後悖理甚矣何氏曰襄公欲行霸為楚)
　　(所敗諸夏之君宜雜然助之反因其困而伐之不/仁也胡氏曰齊霸國之餘業宋襄既敗于泓則楚)
　　(之勢益張矣齊侯既無尊中國遏冦亂恤災患畏/簡書之意又乘其約而伐之鄭與楚合馮陵中國)
　　(桓公伐鄭圍新城攘荆楚也宋與楚戰兵敗身傷/齊侯伐宋圍緡殘諸夏也美惡不嫌同辭張氏曰)
　　(十八年宋伐齊納孝公也齊侯忘宋襄納己之徳/因宋敗于泓而圍其邑榖梁所謂以惡報惡也緡)
　　(宋邑漢志山陽郡東/緡縣今濟州金鄉縣)
　夏
　　五月
　　庚寅宋公兹父卒(兹公作慈○左傳曰傷於泓故/也澄按宋襄公即位九年而圖)
　　(霸至此六年在位通十四年子王臣嗣是為成公/張氏曰僖公不㑹宋襄之葬蓋已忘盟薄之信有)
　　(志於附/楚矣)
　秋
　　楚人伐陳(左傳曰楚成得臣帥師伐陳討其貳於/宋也遂取焦夷城頓而還澄按曹南之)
　　(盟陳不從宋伐鄭之役陳亦不從宋盟齊則陳從/楚㑹盂則陳從楚考之經唯見陳之服於楚不見)
　　(陳之貳於宋今楚以為貳於宋者蓋以宋公被執/之後鄭畏而朝楚而陳未朝楚爾楚之無厭於諸)
　　(夏猶狄之無厭於太王也因其不能如鄭之來朝/即誣以貳宋之罪伐之而取其一邑積其勢不至)
　　(於滅陳/不已也)
　冬
　　十有一月
　　杞子卒(杞成公也在位十八年其弟姑容立是為/桓公杞二王之後宜與宋同爵其初有稱)
　　(東婁公者蓋公爵也後以小弱而自降為伯今又/降為子以告終也小國君卒無名説已見前○杞)
　　(前此訃告不通于魯成公魯之甥其母伯姬猶/在於今始來告喪自此以後杞君之卒皆訃矣)
　　(經書月二書日一大衍厯正月戊辰大丙戌冬至/二月戊戌小三月丁夘大四月丁酉小五月丙寅)
　　(大庚寅二十五日六月丙申小七月乙丑大八月/乙未小九月甲子大十月甲午小十一月癸亥大)
　　(十二月/癸巳小)
　二十有四年(乙酉襄王十六年○蔡莊十○曹共十/七○衛文二十四○晉惠十五卒○鄭)
　　(文三十七○陳穆十二○杞桓公姑容元年○宋/成公王臣元年○齊孝七○秦穆二十四○楚成)
　　(三十/六)
　春
　　王正月
　夏
　　狄伐鄭(左傳曰鄭之入滑也滑人聴命師還又即/衛鄭公子士洩堵俞彌帥師伐滑王使伯)
　　(服游孫伯如鄭請滑鄭伯不聴王命而執二子王/怒將以狄伐鄭富辰諫曰不可棠棣四章曰兄弟)
　　(鬩于牆外禦其侮如是則兄弟雖有小忿不廢懿/親今天子不忍小忿以棄鄭親其若之何王弗聴)
　　(使頽叔桃子出狄師伐鄭取櫟襄陵許氏曰/鄭執王使是無王也王啓狄師是無方伯也)
　秋
　　七月
　冬
　　天王出居于鄭(左傳曰王徳狄人將以其女為后/富辰諫弗聴初甘昭公有寵於惠)
　　(后惠后將立之未及而卒昭公奔齊王復之又通/於隗氏王替隗氏頽叔桃子曰我實使狄狄其怨)
　　(我退奉大叔以狄師攻王王御士將禦之王曰先/后其謂我何寧使諸侯圖之頽叔桃子奉大叔以)
　　(狄師伐周大敗周師王出適鄭處于汜大叔以隗/氏居于温澄按天王居于狄泉不書出者王雖去)
　　(京師而猶在畿内也此則去畿内而越在諸侯之/國故書出常山劉氏曰時王者政令僅行於畿内)
　　(才出畿内即非/王有故書曰出)
　　晉侯夷吾卒(惠公也在位十五年經書冬而左氏/以為九月卒則是周之冬十有一月)
　　(也左傳以為二十三年者非當從經子圉嗣是為/懐公惠公之兄重耳自楚適秦秦伯納之是為文)
　　(公殺懐公/于髙梁)
　　(經書月二書日無大衍厯正月壬戌大辛夘冬至/閏月壬辰小二月辛酉大壬戌大寒三月辛夘小)
　　(四月庚申大五月庚寅大六月庚申小七月己丑/大八月己未小九月戊子大十月戊午小十一月)
　　(丁亥大十二月丁巳/小長厯是年閏四月)
　二十有五年(丙戌襄王十七年○蔡莊十一○曹共/十八○衛文二十五卒○晉文公重耳)
　　(元年○鄭文三十八○陳穆十三○杞桓二○宋/成二○齊孝八○秦穆二十五○楚成三十七)
　春
　　王正月
　　丙午衛侯燬滅邢(左傳曰衛人將伐邢禮至曰不/得其守國不可得也我請昆弟)
　　(仕焉乃往得仕衛人伐邢二禮從國子巡城掖以/赴外殺之滅邢朱子曰因下文有衛侯燬卒故誤)
　　(多一燬字澄按説春秋者因謂滅同姓故書名按/滅同姓者多矣何獨此稱名乎但書衛侯滅邢而)
　　(滅同姓之惡自見何待書/名故知朱子之説為得之)
　夏
　　四月
　　癸酉衛侯燬卒(文公也在位二十五/年子鄭嗣是為成公)
　　宋蕩伯姬來逆婦(杜氏曰伯姬魯女為宋大夫蕩/氏妻自為其子來逆稱婦姑存)
　　(之辭澄曰伯姬歸不書者諸侯女嫁大夫非敵也/今又納内女為其子之婦姑自來逆婦而書於經)
　　(者譏公降尊而自主其昬也况昬禮當夫來親迎/豈有姑來逆婦之禮乎劉氏曰伯姬之嫁也不見)
　　(經今其來也何為見經内女雖親體不敵則不書/於䇿今君失其禮以愛易典主大夫之昬是卑朝)
　　(廷而慢/宗廟也)
　　宋殺其大夫(義與曹殺/其大夫同)
　秋
　　楚人圍陳納頓子于頓(頓近陳之小國陳蓋欲兼/并之故前年楚伐陳嘗城)
　　(頓杜氏曰頓迫於陳而出奔楚故楚圍陳納頓子/頓國汝隂南頓縣張氏曰今屬陳州姬姓國也逼)
　　(於陳而不能有其國故楚圍陳而後能納之聖人/書此見中國諸侯不能恤小國而定其位反使楚)
　　(人行其義閔中/國之無霸也)
　　葬衛文公
　冬
　　十有二月
　　癸亥公㑹衛子莒慶盟于洮(洮吐刀切○左傳曰/衛人平莒於我盟于)
　　(洮修衛文公之好且及莒平也杜氏曰莒以元年/酈之役怨魯衛文公將平之未及而卒成公追成)
　　(父志故曰修文公之好洮魯地澄曰衛文公雖/葬成公不書爵喪未踰年也慶名莒再命之卿)
　　(經書月三書日三大衍厯正月丙戌大丁酉冬至/丙午二十一日二月丙辰小三月乙酉大四月乙)
　　(夘小癸酉十九日五月甲申大六月甲寅小七月/癸未大八月癸丑大九月癸未小十月壬子大十)
　　(一月壬午小十二月辛亥大癸/亥十三日長厯是年閏在三月)
　二十有六年(丁亥襄王十八年○蔡莊十二○曹共/十九○衛成公鄭元年○晉文二○鄭)
　　(文三十九○陳穆十四○杞桓三○宋成三/○齊孝九○秦穆二十六○楚成三十八)
　春
　　王正月
　　己未公㑹莒子衛甯速盟于向(速公作遫後速字/並同向舒亮切○)
　　(左傳曰尋洮之盟也澄按去冬方盟盟既未寒又/何尋焉蓋衛本欲平魯莒之怨而洮之盟莒子不)
　　(親至僖公必欲與莒子盟故復為此㑹/也甯速衛三命大夫甯莊子也向莒地)
　　齊人侵我西鄙(左傳曰討是二盟也陳氏折衷曰/蓋嫌其黨莒衛而背齊也王氏箋)
　　(義曰魯與衛莒盟于洮齊輒興師/討之非也澄曰齊師無名故曰侵)
　　公追齊師至酅不及(酅户圭切公穀作巂不公榖/作弗○杜氏曰公逐齊師遠)
　　(至齊地濟北穀城縣西有地名酅下張氏曰後漢/屬東郡今屬東平府東阿陳氏折衷曰公拒齊師)
　　(齊師不戰而公乘勝追之軼于西鄙而深入/齊地齊師既不敵公追之弗及故收兵而還)
　夏
　　齊人伐我北鄙(左傳曰公使展喜犒師齊侯未入/境展喜從之齊侯曰魯人恐乎對)
　　(曰小人恐矣君子則否齊侯曰何恃而不恐對曰/恃先王之命昔周公太公股肱周室成王勞而賜)
　　(之盟曰世世子孫無相害也載在盟府太師職之/桓公是以糾合諸侯而匡救其災昭舊職也及君)
　　(即位諸侯之望曰其率桓之功我敝邑用不敢保/聚曰豈其嗣世九年而棄命廢職恃此以不恐齊)
　　(侯乃還杜氏曰孝公未及魯境先使微者伐澄按/君大夫將而稱人者蓋雖有君大夫在而但遣微)
　　(者以偏師加我也前書侵者師無名也此書伐者/蓋齊以魯不服罪為辭也林堯叟曰自隠以來以)
　　(兵加我君大夫將皆書人君將書君自文十五年/齊懿公始大夫將書大夫自齊髙厚始訖春秋惟)
　　(邾莒/稱人)
　　衛人伐齊(左傳曰洮之盟故也張氏曰二盟乃衛/人平莒於我故為魯伐之澄按衛平莒)
　　(魯齊何與焉洮向之二盟雖瀆其非過在魯非齊/之所當問也齊孝公乃連興侵伐之師可見謀國)
　　(之不合義矣其致衛之伐/與魯之伐者自取之也)
　　公子遂如楚乞師(左傳曰東門襄仲臧文仲如楚/乞師臧孫見子玉而道之伐齊)
　　(宋公羊傳曰乞者卑辭也孫氏曰國之大小師之/衆寡皆有王制不可乞也書者惡魯不能内修戎)
　　(備而外乞師於荆楚常山劉氏曰雖晉之大命魯/興師亦書曰乞所以正王法若公子遂如楚乞師)
　　(則又譏用外兵伐中國爾胡氏曰齊人侵西伐北/固非義矣僖公不能自反深思乃以楚師敵齊是)
　　(以蠻荒殘中國也張氏曰僖公初年頗有意於治/國務農閔雨國以殷富中年以來漸肆荒怠初附)
　　(齊桓浸失政於大臣滅項取執齊桓既没不及閒/暇修明政刑民事既荒國備不立齊人再伐已不)
　　(能支而逺乞師於荆楚以刷其恥孔子罪臧文仲/竊位從公子遂借兵彊夷為國之無謀也使其立)
　　(展禽以為政所以輔僖公者必/有道矣何至乞楚師以伐齊哉)
　秋
　　楚人滅夔以夔子歸(左傳曰夔子不祀祝融與鬻/熊楚人讓之成得臣鬬宜申)
　　(帥師滅夔劉氏曰楚祖鬻熊夔祖熊摯諸侯之祀/不過其祖是夔於祀典不得祀祝融與鬻熊也楚)
　　(反以是責而滅之貪而不義也杜氏曰夔楚同姓/國今建平秭歸縣張氏曰今之歸州秭歸縣及興)
　　(平縣皆有夔子城澄按夔子失/國不名者遠國莫可得而知之)
　冬
　　楚人伐宋圍緡(左傳曰宋以善於晉侯也叛楚即/晉澄曰宋可謂能速於徙義者矣)
　　(楚伐其國而圍其邑書/以著楚人之肆横也)
　　公以楚師伐齊取穀(左傳曰置桓公子雍于穀易/牙奉之以為魯援楚申公叔)
　　(侯戌之澄曰公不用魯師而用楚師雖能取齊之/邑而借援彊夷辱國莫大焉將以刷西鄙北鄙之)
　　(恥而適所以/甚其恥也)
　　公至自伐齊(何氏曰魯乞師以犯彊齊㑹齊侯昭/卒晉文行霸幸而得免故雖得意猶)
　　(致伐/也)
　　(經書月一書日一大衍厯正月辛巳小壬寅冬至/二月庚戌大經正月己未在此月三月庚辰小四)
　　(月己酉大五月己夘小六月戊申大七月戊寅小/八月丁未大九月丁丑小乙巳處暑閏月丙午大)
　　(十月丙子小旦日秋分十一月乙巳大/十二月乙亥大長厯己未正月十一日)
　二十有七年(戊子襄王十九年○蔡莊十三○曹共/二十○衛成二○晉文三○鄭文四十)
　　(○陳穆十五○杞桓四○宋成四○齊/孝十卒○秦穆二十七○楚成三十九)
　春
　　杞子來朝(左傳曰杞桓公/來朝公卑杞)
　夏
　　六月
　　庚寅齊侯昭卒(齊孝公也在位十年弟潘立是為/昭公襄陵許氏曰齊桓既没諸侯)
　　(思之而孝公不能藉之以興觀其間楚之勝以困/宋襄又侵伐魯僖不已與下宋桓魯莊之意正反)
　　(有以知其為謀不逺/霸業之所以隳矣)
　秋
　　八月
　　乙未葬齊孝公(左傳曰有齊怨/不廢喪紀禮也)
　　乙巳公子遂帥師入杞(左傳曰責無禮也張氏曰/人方來朝而帥師入之以)
　　(怨報徳欲加之罪何患無辭也杜氏諤曰杞春來/朝今遂帥師入其國雖曰責其不恭何至於用師)
　　(乎蓋杞弱於魯魯欺之尤甚齊楚之大則魯事之/不暇矣澄曰魯在春秋為次國未嘗不受彊大之)
　　(陵暴儻能推己以及人所惡於彊無以施之於弱/可也杞以小弱而朝於魯縱使禮有不備豈不愈)
　　(於不朝者乎今於其來朝也已忽其小弱而卑之/朝禮甫畢即以上卿帥重師以入其國其志在於)
　　(滅而取之也魯號乗禮義之國/而陵小弱如此他又何責焉)
　冬
　　楚人陳侯蔡侯鄭伯許男圍宋(穀梁傳曰楚人者/楚子也左傳曰楚)
　　(子將圍宋使子文治兵于暌子玉復治兵于蒍杜/氏諤曰宋中國也楚之彊暴因欲服之是以前年)
　　(伐而圍緡今又以諸侯之兵圍之髙氏曰曹南之/盟諸侯稱人而宋獨稱爵圍宋之役諸侯稱爵而)
　　(楚獨穪人聖人於内/外之辨其嚴如此)
　　十有二月
　　甲戌公㑹諸侯盟于宋(杜氏曰諸侯伐宋公往㑹/之非後期宋方見圍無嫌)
　　(於與盟故直以宋地澄曰魯之臣前年如楚乞師/既道之伐齊宋矣楚以南荒肆暴中國而魯以中)
　　(國之望又啓其謀既而楚果伐宋圍緡又以師為/魯伐齊取穀今冬又合四國之力圍宋魯不傷中)
　　(國之受楚禍乃畏之徳之謹事之以求媚焉故往/㑹楚子于師而受其盟中國無霸荆楚肆行而無)
　　(忌以至于此哀哉髙氏曰公畏楚之彊而求為此/盟以報乞師之恩宋於是告急於晉而文公得以)
　　(為資遂霸/諸侯也)
　　(經書月三書日四大衍厯正月乙巳小丁未冬至/二月甲戌大三月甲辰小四月癸酉大五月癸夘)
　　(小六月壬申大庚寅十九日七月壬寅小八月辛/未大乙未二十五日九月辛丑小乙巳五日經有)
　　(日無月十月庚午大十一月庚子小十二月己巳/大甲戌六日長厯庚寅六月二十日乙未八月二)
　　(十六日乙巳九月六/日甲戌十二月七日)
　二十有八年(己丑襄王二十年○晉霸文公四年○/葵莊十四○曹共二十一○衛成三○)
　　(鄭文四十一○陳穆十六卒○杞桓五○宋成五/○齊昭公潘元年○秦穆二十八○楚成四十)
　春
　　晉侯侵曹
　　晉侯伐衛(左傳曰宋公孫固如晉告急狐偃曰楚/始得曹而新昬于衛若伐曹衛楚必救)
　　(之則齊宋免矣晉侯將伐曹假道於衛衛人弗許/還自南河濟侵曹伐衛取五鹿衛侯請盟晉人弗)
　　(許衛侯欲與楚國人不欲故出其君以説于晉衛/侯出居于襄牛杜氏諤曰楚之病中國久矣齊桓)
　　(圖霸二十餘年而後服之桓公没而宋襄繼圖其/業然力不能攘而身見執戰敗卒傷而死聖人悼)
　　(之晉文之立特起救宋之志欲敝彊楚曹衛背盟/附楚而侵伐之然晉侯非實欲侵伐曹衛蓋志在)
　　(於救宋服楚也呂氏大圭曰從楚圍宋者陳蔡鄭/許晉文不攻陳蔡鄭許而乃及於無罪之曹衛陳)
　　(蔡鄭許邇楚之國也曹衛邇宋之國也楚方圍宋/而晉乃遠攻陳蔡鄭許則無以釋宋之圍而亦無)
　　(及於楚安有城濮之戰曹衛二國雖曰其師不與/圍然楚之所以敢於横行中國者實以得曹而新)
　　(昬于衛故也齊侯伐楚猶恃江黄楚人伐/宋豈無資於曹衛豈必曹衛之皆與圍哉)
　　公子買戍衛不卒戍刺之(刺七賜切○杜氏曰公/子買魯大夫子叢也内)
　　(殺大夫皆書刺言用周禮三刺之法不枉濫也澄/曰魯受楚之命遣公子買戍衛以拒晉伐衛之師)
　　(今晉伐衛而買不能為楚拒晉師故以其不卒戍/為罪而殺之黨荆楚殺大夫魯之罪有二焉孫氏)
　　(曰公與楚故使公子買戍衛晉之兵力非公子買/所能抗也故買不卒戍而歸徐聞楚人救衛公懼)
　　(楚之見討也乃殺買以説焉内殘骨月苟悦彊夷/書以著其惡呂氏大圭曰買之不卒戍者豈見晉)
　　(方彊不卒戍以避晉耶魯之刺公子買者為黨楚/非黨晉前年方以楚師伐齊又㑹楚于宋魯人黨)
　　(楚之罪不/可掩矣)
　　楚人救衛(蓋楚人就分圍宋之師以救衛/也狐偃固己先料其必如此矣)
　　三月
　　丙午晉侯入曹執曹伯畀宋人(左傳曰宋人使門/尹般如晉師告急)
　　(公曰宋人告急舎之則絶告楚不許我欲戰矣齊/秦未可若之何先軫曰使宋舎我而賂齊秦藉之)
　　(告楚我執曹君而分曹衛之田以賜宋人楚愛曹/衛必不許也喜賂怒頑能無戰乎公説執曹伯分)
　　(曹衛之田以畀宋人澄曰晉之用師於曹衛也實/欲致楚而與之戰先以假道而啓衛之釁衛既不)
　　(許則還師自南河濟略侵曹境不深治曹也移師/伐衛責其不假道之罪取其邑衛服罪請盟而猶)
　　(不許以致其君出避魯戍逃還則楚人不得不救/衛矣楚既救衛則又移師臨曹入其國而執其君)
　　(又以曹君畀受圍之宋多方以激/楚之怒則楚人不得不與晉戰矣)
　夏
　　四月
　　己巳晉侯齊師宋師秦師及楚人戰于城濮楚師
　　敗績(濮音卜○左傳曰楚子入居于申使申叔去/穀使子玉去宋曰無從晉師子玉使宛春告)
　　(於晉師曰請復衛侯而封曹臣亦釋宋之圍子犯/曰子玉無禮哉君取一臣取二先軫曰子與之定)
　　(人之謂禮楚一言而定三國我一言而亡之我則/無禮不許楚言是棄宋也楚有三施我有三怨怨)
　　(讎已多將何以戰不如私許復曹衛以攜之執宛/春以怒楚公悦乃拘宛春於衛且私許復曹衛曹)
　　(衛告絶於楚子玉怒從晉師晉師退軍吏曰以君/避臣辱也何故退子犯曰師直為壯曲為老豈在)
　　(久乎微楚之惠不及此退三舎避之所以報也我/退而楚還我將何求若其不還君退臣犯曲在彼)
　　(矣退三舎楚衆欲止子玉不可晉侯宋公齊國歸/父崔天秦小子憗次于城濮楚師背酅而舎子玉)
　　(使鬬勃請戰晉侯使欒枝對曰寡君聞命矣楚君/之惠未之敢忘是以在此為大夫退既不獲命敢)
　　(煩大夫謂二三子戒爾車乘敬爾君事詰朝相見/晉師陳于莘北胥臣以下軍之佐當陳蔡子玉以)
　　(若敖之六卒將中軍子西將左子上將右胥臣蒙/馬以虎皮先犯陳蔡陳蔡奔楚右師潰狐毛設二)
　　(斾而退之欒枝使輿曳柴而偽遁楚師馳之原軫/郤溱以中軍公族横擊之狐毛狐偃以上軍夾攻)
　　(子西楚左師潰楚師敗績子玉收其卒而止故不/敗胡氏曰荆楚恃彊憑陵中夏滅黄而霸主不能)
　　(恤敗徐于婁林而諸大夫不能救執中國盟主而/在㑹者不敢與之爭今又戍穀逼齊合兵圍宋戰)
　　(勝中國威動天下非有城濮之敗則諸姬幾為所/盡矣張氏曰齊桓之伐楚致屈完于召陵楚未大)
　　(創也故次年即滅弦誘鄭終桓公之霸楚為患而/不能制文公欲霸天下以為楚不大創不足以定)
　　(霸故欲戰而勝楚以取威而後霸業定當是時楚/為齊宋二國之患文公欲虐曹衛致楚與戰乃不)
　　(許衛盟執曹伯以快宋人之心因激楚人之怒而/使之不得不戰以取一勝之功皆譎而不正之事)
　　(呂氏大圭曰齊桓之楚雖曰强暴敗蔡師執蔡侯/又一伐蔡三伐鄭然蔡鄭特近楚之國未至偃然)
　　(與中國並驅爭先故齊桓猶可以徐為之謀晉文/之楚則執中國盟主而在㑹者不敢與爭戰于泓)
　　(而宋以先代之後不能與之敵魯至於如楚乞師/而戍穀逼齊四國合兵以圍宋而曹衛亦受其節)
　　(制此荆楚之極盛也故晉文不得不速與之戰召/陵之次一得屈完之盟而退師城濮之役不至於)
　　(楚師敗績不已也蓋桓公之所為將以服彊楚之/心而晉文之舉事所以挫彊楚之氣也二公所遇)
　　(之敵不同故其用計亦異而立功之緩急亦如之/其為有功於中國則一也然召陵之師規矩既定)
　　(區處既當聲其罪而伐之楚亦屈服而不敢校此/正也晉文欲救宋而侵曹伐衛執曹伯以畀宋人)
　　(迨子玉使宛春告晉以釋曹衛則又私許復曹衛/而執其使者楚怒於使者之見執也能不請戰乎)
　　(及其將戰則又辭楚三舎名曰報施而實則示怯/以誘子玉也子玉剛而無禮怒晉之頑喜晉之怯)
　　(能不進戰乎一致師之間而其詭計如此孔子斷/以一言而謂之譎豈不信哉齊桓晉文均霸之盛)
　　(也然齊桓圖楚之功三十年而後有召陵之役㑹/諸侯之事亦三十餘年屢㑹屢盟而後有葵丘之)
　　(盛若文公則侵曹伐衛勝楚圍許盟踐土㑹于温/兩致天王執曹伯復曹伯復衛侯執衛侯凡霸者)
　　(之事為之略盡而皆在一年之内故齊桓猶有近/正之意若晉文公則大譎矣齊桓猶有近厚之心)
　　(若晉文公/則大迫矣)
　　楚殺其大夫得臣(左傳曰子玉既敗王使謂之曰/大夫若入其若申息之老何及)
　　(連穀而死晉侯聞之而後喜可知也曰莫余毒也/已蒍呂臣實為令尹奉己而已不在民矣杜氏曰)
　　(至連穀王無赦命故自殺也張氏曰楚自得臣伐/陳立為令尹令其圍陳圍宋無非猾夏狃勝之事)
　　(故雖知晉之不可敵而不能使之退師師敗而不/能自反其平日求勝無厭之罪方責其無以見申)
　　(息之老縱其窮兵求勝/及其一敗而輒殺之)
　　衛侯出奔楚(左傳曰衛侯聞楚敗懼而奔楚使元/咺奉叔武以受盟陸氏曰令叔武攝)
　　(位而去故不名也澄曰衛侯黨楚之情深固晉雖/私許復之終懐疑而不敢信故聞楚敗懼晉害已)
　　(而出奔/楚也)
　　五月
　　癸丑公㑹晉侯齊侯宋公葵侯鄭伯衛子莒子盟
　　于踐土(左傳曰至于衡雍作王宮于踐土獻楚俘/于王王命尹氏及王子虎内史叔興父䇿)
　　(命晉侯為侯伯曰王謂叔父敬服王命以綏四國/糾逖王慝晉侯三辭從命曰重耳敢再拜稽首奉)
　　(揚天子之丕顯休命受䇿以出出八三觀王子虎/盟諸侯于王庭要言曰皆奬王室無相害也有渝)
　　(此盟明神殛之俾隊其師無克祚國及其𤣥孫無/有老幼杜氏曰襄王聞晉戰勝自往勞之故為作)
　　(宮諸侯盟于踐土宮之王庭踐土鄭地澄按傳言/王子虎盟諸侯于王庭經不書王人者王子虎不)
　　(與盟也衛子衛侯之弟叔武也子者父死子繼未/逾年君之稱衛侯懼晉執辱之故身出奔而使其)
　　(弟攝君以受盟當書曰衛叔而序於衆諸侯之下/今書曰衛子是晉文怒衛侯奔楚立叔武為君而)
　　(以之代其兄見伯主以私/意廢置諸侯紊王制也)
　　陳侯如㑹(杜氏曰陳本與楚楚敗懼而/屬晉來不及盟故曰如㑹)
　　公朝于王所(時襄王下勞晉侯宮于踐土晉文既/盟諸侯遂率與盟之諸侯朝王于踐)
　　(土之宮故曰王所以别其非京師也春秋魯史故/但書公朝非是魯一國獨朝而諸侯不朝也胡氏)
　　(曰踐土之㑹天王下勞晉侯削而不書何也周室/東遷所存者號與祭爾其實不及一小國之諸侯)
　　(晉文之爵雖曰侯伯而號令天下實行天子之事/此春秋之名實也與其名存實亡猶愈於名實俱)
　　(亡也故天王下勞晉侯于踐土/則削而不書去其實以全名也)
　　六月
　　衛侯鄭自楚復歸于衛(左傳曰晉人復衛侯杜氏/曰以叔武受盟於踐土故)
　　(聴衛侯歸澄按衛侯初懼晉執辱故奔楚而使其/弟受盟未嘗失國也故出奔不名晉文疑衛侯之)
　　(背已而喜叔武之從已故立武以代衛君而稱子背/既而知叔武之受盟實衛侯使之則知衛侯實不)
　　(晉也故又許其歸國然叔武既稱未逾年之君以/受盟則國非衛侯有矣故今自楚復歸而書名者)
　　(言其已失國而再得國也凡言復爾/歸者言國乃其國昔失而今復之)
　　衛元咺出奔晉(咺況晩切○左傳曰或訴元咺於/衛侯曰立叔武矣其子角從公公)
　　(使殺之咺不廢命奉夷叔以入守甯武子與衛人/盟于宛濮曰天禍衛國君臣不協以及此憂也今)
　　(天誘其哀使皆降心以相從也不有居者誰守社/稷不有行者誰扞牧圍不協之故用昭乞盟于爾)
　　(大神以誘天衷自今日以往既盟之後行者無保/其力居者無懼其罪有渝此盟以相及也明神先)
　　(君是糾是殛國人聞此盟也而後不貳衛侯先期/入甯子先長牂守門以為使也與之乘而入公子)
　　(歂犬華仲前驅叔武將沐聞君至喜捉髪走出前/驅射而殺之公知其無罪也枕之股而哭之歂犬)
　　(走出公使殺之元咺出奔晉澄曰叔武衛侯之弟/衛侯素知其心之無他故信之而使之攝君受盟)
　　(元咺之心則衛侯有所不知也咺見晉文怒衛侯/則欲奉叔武為君以奪其位而已遂相之故晉文)
　　(立武為衛子雖晉文之非義實元咺成其意也有/以元咺立叔武告衛侯者實言其事非譖也故衛)
　　(侯殺其子角咺子雖被殺而奉叔武居守自若者/意欲終奉叔武為君而不意晉文之復衛侯也其)
　　(時衛國蓋有二君矣叔武之立實元咺之謀其叔/武本無心焉特愚而不知分義爾衛侯歸則叔武)
　　(仍為臣但輔之者未必能如叔武之心也甯武子/懼立叔武之黨疑而不自安故盟以安之盟辭明)
　　(指居者行者為二黨則知貳於叔武而無復君衛/侯者葢有其人故曰聞是盟也而後不貳衛侯怒)
　　(元咺之立叔武而殺其子故前驅探衛侯之心陽/為不識叔武而射殺之叔武既死則衛侯怨之之)
　　(心息矣而又深知其立非叔武之本心故枕而哭/之哀者兄弟之情不能自已也歂犬初意衛侯必)
　　(以己之殺叔武為有功及見衛侯哭弟而哀則殺/之者為有罪矣於是走出衛侯聞其出而使殺之)
　　(者亦聊以歸獄明自已本無殺弟之心也元咺姦/逆不忠見衛侯前已殺角今又殺武則自度其必)
　　(不免故懼誅/而奔晉也)
　　陳侯欵卒(欵陳穆公也在位十四/年其子朔嗣是為共公)
　秋
　　杞伯姬來(髙氏曰以去年公子遂帥師入杞故伯/姬來請平厥後又來求婦蓋欲親魯也)
　　(澄按伯姬以魯桓公之女莊二十五年歸為杞惠/公之夫人二十七年春㑹莊公于洮其冬又來魯)
　　(未幾杞君亦來朝魯蓋以小弱之國欲以昬姻之/好結援於魯也及僖五年惠公將卒之前而伯姬)
　　(挾其長子成公來朝及成公卒特來訃告皆為欲/親魯也次子桓公繼成公而立即來朝魯而為魯)
　　(所卑又使卿帥師入其國魯之待杞可謂/無恩矣故至此伯姬又來謝過而求平也)
　　公子遂如齊(魯以楚師伐齊取穀幸而孝公遄卒/未及報怨晉文既霸齊魯均為受盟)
　　(之國則齊不敢背晉盟而報魯怨故魯因使公子/遂聘齊講好而釋前怨也張氏曰杞伯姬來而入)
　　(杞之怨釋公子遂如齊而取榖之/憾解中國貴於霸權之立如此)
　冬
　　公㑹晉侯齊侯宋公蔡侯鄭伯陳子莒子邾人秦
　　人于温(晉侯下穀無齊侯字○左傳曰討不服也/杜氏曰討衛許陳共公穪子先君未葬宋)
　　(襄公稱子自在本班陳共公稱子降在鄭下陳懐/公稱子而在鄭上蓋主㑹者所次也澄按中國諸)
　　(侯服從於楚而同圍宋者四國陳蔡鄭許也及楚/既敗晉既霸蔡鄭即知從晉陳侯雖後盟期亦來)
　　(如㑹獨許最小弱而猶不改圖以從晉故晉文此/㑹蓋合諸侯以討許也晉文既赦衛侯而使之歸)
　　(國矣今又欲討衛者蓋元咺本意欲奉叔武為君/而不欲衛侯歸國衛侯既歸而殺叔武咺懼誅而)
　　(奔晉則又文致衛侯之罪而訴之於晉故晉信咺/之訴而又欲討衛也陳穆公未葬共公在㑹稱子)
　　(而班在鄭下者與踐土之盟叔武稱子班鄭下同/踐土無邾秦至此則小國畏威大國聞風而邾秦)
　　(亦至可見晉霸之盛一/時聲勢之動人者如此)
　　天王狩于河陽(狩穀作守○左傳曰晉侯召王以/諸侯見且使王狩仲尼曰以臣召)
　　(君不可以訓故書天王狩于河陽言非其地也杜/氏曰河陽晉地河内有河陽縣張氏曰今屬懐州)
　　(古孟津地也澄按城濮勝楚之後襄王下勞晉侯/故踐土之盟晉侯得以天王在位為榮而夸示諸)
　　(侯今温之㑹晉侯又欲如踐土故召王來狩於其/國之地則天王又在㑹矣然踐土是天王自來故)
　　(没而不書存君體也㑹温則晉實召/王故以天王自狩為文存臣禮也)
　　壬申公朝于王所(于穀作於○踐土之盟天王在/盟所若主是盟者然故既盟而)
　　(晉率與盟之諸侯以朝王温之㑹天王在㑹所若/主是㑹者然故既㑹而晉復率與㑹之諸侯以朝)
　　(王也經獨書公朝義已見上古者天子巡狩其方/伯率諸侯以朝于方岳之下此禮之廢久矣今一)
　　(嵗之間天子兩受諸侯之朝晉文之心不過欲假/此以夸諸侯非真能尊天子也實譎而名則正心)
　　(非而跡則是故啖氏亦有取焉啖氏曰時天子微/弱諸侯驕惰怠於臣禮若令朝于京師多有不從)
　　(又晉已彊大率諸侯而入王城亦有自嫌之意故/請王至温而行朝禮若因天子狩而諸侯得覲然)
　　(以常禮言之晉侯召君名義之罪人也其可以為/訓乎若原其自嫌之心嘉其尊王之意則請王之)
　　(狩忠亦/至焉)
　　晉人執衛侯歸之于京師(左傳曰衛侯與元咺訟/甯武子為輔鍼莊子為)
　　(坐士榮為大士衛侯不勝殺士榮刖鍼莊子謂甯/俞忠而免之執衛侯歸之于京師寘諸深室甯子)
　　(職納槖饘焉澄曰元咺逆臣也欲奉其所立以簒/其君之位及晉歸其君則懼誅而出奔不奔他國)
　　(而奔晉者蓋其初贊成晉文立叔武之意今衛侯/殺武咺欲訟衛侯於晉故也其訟衛侯者豈但殺)
　　(叔武一事而已必是甚言衛侯之無心於向晉以/激晉文之怒也温之㑹有王在焉衛侯當是與諸)
　　(侯俱至于㑹晉文因元咺之訴怒衛侯而不使之/與㑹又不以之朝天王而使元咺與之對辯晉侯)
　　(直元咺而曲衛侯故衛侯不勝則以為有罪執之/以歸于京師蓋天王在河陽受諸侯朝畢而還京)
　　(師矣故亦歸衛侯于京師也其意若曰是㑹也天/王主之衛侯有罪王之大司馬宜斷斯獄而豈敢)
　　(私留之晉國哉借尊王之名行霸/者之實以威服諸侯而欺天下也)
　　衛元咺自晉復歸于衛(左傳曰元咺歸于衛立公/子瑕澄按元咺譖訴衛侯)
　　(之甚而晉文怒之之深故執之以歸于京師蓋將/假託王命而廢黜之此晉文之意實元咺之謀也)
　　(故咺自晉歸衛即别立公子瑕為君而無所忌憚/挾霸主之威而易置其君如奕棊咺之罪大矣奚)
　　(啻當服無將/之誅而已哉)
　　諸侯遂圍許(諸侯㑹温之諸侯也合諸侯于温者/本欲圍許也然㑹温之後朝天王執)
　　(衛侯歸元咺而後圍許故書圍許為繼事也襄陵/許氏曰許之能從齊而不能從晉何也按齊桓自)
　　(北杏之㑹十有七年而後侵許服之又九年而後/從於伐楚又二年許坐受圍救而闕定繫如此之)
　　(難也晉文時許既離於中國而合於蠻荆久矣國/人一服楚之威令是以難變也張氏曰許此再㑹)
　　(不至故共伐之自齊桓之没諸侯從楚者衆許在/鄭之南以其近楚而難從中國然晉文一以威力)
　　(控制諸侯許亦知晉之威不足以庇已而徳不足/以懐楚是以果於不服雖合中國之力不能囘之)
　　(也/)
　　曹伯襄復歸于曹遂㑹諸侯圍許(左傳曰晉侯有/疾曹伯之豎侯)
　　(獳貨筮史使曰以曹為解齊桓公為㑹而封異姓/今君為㑹而滅同姓曹叔振鐸文之昭也先君唐)
　　(叔武之穆也且合諸侯而滅兄弟非禮也與衛偕/命而不與衛偕復非信也同罪異罰非刑也舎此)
　　(三者君將若之何公悦復曹伯遂㑹諸侯圍許澄/曰執曹伯畀宋人之時曹猶有國也故不名今復)
　　(歸于曹之時曹已失國矣故名按晉文一年之間/自春秋侵曹伐衛入曹兵威如摧枯拉朽又合諸)
　　(侯而勝楚盟踐土霸威已立霸業成矣自此以後/且當休兵息民修徳行禮以服諸侯之心可也而)
　　(禮煩威黷踐土之盟血未乾而又合諸侯以㑹温/城濮之大勞甫息而又率諸侯以圖許諸侯亦疲)
　　(於應命矣是以合四國之力能勝彊大之楚合十/國之力乃不能服小弱之許所謂彊弩之末不能)
　　(穿魯縞者矣此兵法所忌也蓋圍許之/諸侯亦彊從而已孰肯盡心竭力者哉)
　　(經書月四書日四大衍厯正月己亥小壬子冬至/二月戊辰大三月戊戌小丙午九日四月丁夘大)
　　(己巳四日五月丁酉大癸丑十七日六月丁夘小/七月丙申大八月丙寅小九月乙未大十月乙丑)
　　(小壬申八日經無月十一月甲午大十二月甲子/小長厯丙午三月十日癸丑五月十八日壬申十)
　　(月十日及十/二月十一日)
　二十有九年(庚寅襄王二十一年○晉霸文五○蔡/莊十五○曹共二十二○衛成四○鄭)
　　(文四十二○陳共公朔元年○杞桓六○宋成/六○齊昭二○秦穆二十九○楚成四十一)
　春
　　介葛盧來(左傳曰舎于昌衍之上公在㑹饋之芻/米杜氏曰介東夷國在城陽黔陬縣張)
　　(氏曰今宻州膠西縣也葛盧介君/之召澄曰附庸小國未爵例稱名)
　　公至自圍許(張氏曰其至以圍許/久役而不能服也)
　夏
　　六月
　　公㑹王人晉人宋人齊人陳人蔡人秦人盟于翟
　　泉(㑹上左穀無公字翟公作狄○左傳曰公㑹王/子虎晉狐偃宋公孫固齊國歸父陳轅濤塗秦)
　　(小子憗盟于翟泉尋踐土之盟且謀伐鄭也杜氏/曰翟泉洛陽城内大倉西南池水也澄按晉狐偃)
　　(宋公孫固齊國歸父陳轅濤塗皆三命之卿秦憗/亦再命之卿今皆降而稱一命之人者左氏謂卿)
　　(不㑹公侯以公在故厭而穪人也若王子虎王朝/一命之下士固當稱人然以王子之貴亦當稱名)
　　(如王子突為王人例但以諸國之卿既皆稱人則/王子虎亦不復稱名也按盟不寒則不必尋也踐)
　　(土之盟有齊宋蔡鄭及後至之陳今齊宋陳蔡皆/在而鄭獨不至鄭已怠於從晉矣蓋晉人既歸衛)
　　(侯而又執之筮史受曹伯之賂而後復之合十一/國以圍許諸侯皆不用命而許竟不服蓋晉文之)
　　(所為煩擾繆戾已失諸侯之心威重挫損漸起諸/侯之慢鄭之怠於從晉當自反矣而即謀伐之是)
　　(不以徳義懐人而專以威力脅人與齊桓異矣故/明年與圍鄭之師而卒不能得鄭也竊嘗謂齊桓)
　　(之霸至葵丘之盟極盛而後漸衰晉文之霸唯踐/土之盟一盛而即漸衰矣程子曰晉文連年㑹盟)
　　(皆在王畿之側而此盟復迫/王城又與王人盟彊逼甚矣)
　秋
　　大雨雹(左傳曰/為災也)
　冬
　　介葛盧來(左傳曰以未見/公故復來朝)
　　(經書月一書日無大衍厯正月癸巳大丁巳冬至/二月癸亥小三月壬辰大四月壬戌小五月辛夘)
　　(大六月辛酉小己丑小滿閏月庚寅大七月庚申/大旦日秋分八月庚寅小九月己未大十月己丑)
　　(小十一月戊午大/十二月戊子小)
　三十年(辛夘襄王二十二年○晉霸文六○蔡莊十/六○曹共二十三○衛成五○鄭文四十三)
　　(○陳共二○杞桓七○宋成七○齊/昭三○秦穆三十○楚成四十二)
　春
　　王正月
　夏
　　狄侵齊(左傳曰晉人侵鄭以觀其可攻與否狄間/晉之有鄭虞也侵齊杜氏諤曰狄侵齊間)
　　(晉之有鄭虞也晉霸當攘而驅之書者譏晉文之/不救也胡氏曰强暴交侵所當攘斥上書狄侵齊)
　　(下書圍鄭晉文若移圍鄭之師救齊則方伯之職/修矣澄按二十八年之冬㑹温以圍許而許竟不)
　　(服二十九年之夏盟翟泉謀伐鄭而鄭亦不畏至/三十年之夏狄敢於乘間而侵齊吾固曰晉文自)
　　(城濮踐土之後霸業浸浸以衰至此亦可以自反/矣而猶不然不圖救齊而乃圍鄭可以見霸謀之)
　　(不遠/也)
　秋
　　衛殺其大夫元咺及公子瑕(左傳曰晉侯使醫衍/酖衛侯甯俞貨醫使)
　　(薄其酖不死公為之請納玉於王與晉侯皆十瑴/王許之乃釋衛侯衛侯使賂周歂冶厪曰苟能納)
　　(我吾使爾為卿周冶殺元咺及子適子儀陸氏曰/瑕元咺所假立而自秉國權瑕亦未如君也故以)
　　(君殺大夫之辭言之而在元咺下王氏箋義曰叔/武君命奉之以受盟故稱衛子若瑕者元咺君之)
　　(非君而君者也今與咺同戮蓋咺嘗君之矣不可/無異辭故言及而稱公子者不與咺君之也高郵)
　　(孫氏曰瑕嘗立為君矣殺之猶曰公子者瑕見立/於元咺爾元咺及之者言瑕之見殺由於元咺元)
　　(咺存則公子瑕存元咺死則公子瑕死也胡氏曰/瑕未聞有罪而殺之何也元咺立以為君故衛侯)
　　(忌而殺之然不與衛剽同者是瑕能使咺辭其位/而不立也不與陳佗同者是瑕能守節不為國人)
　　(所惡也故經以公子冠瑕而稱及見瑕無罪事成/元咺以咺之故延及於瑕常山劉氏曰殺二大夫)
　　(以上不書及者其事同殺之志均故也殺其大夫/某及某者以某之故而延及某也澄曰此言瑕之)
　　(殺元咺累之也衛侯未入國而殺元咺稱國殺者/實衛侯使人殺之也夫元咺以臣訟君君被執而)
　　(咺偃然歸國假伯主之權而易置其君其不臣之/罪所當誅也今以國殺為文而無討罪之辭者衛)
　　(侯未嘗正名其罪而隂使人殺之誅之不以其罪/也公子者謂國君之子非氏也瑕立為君逾年矣)
　　(今但曰公子者/瑕不居其位也)
　　衛侯鄭歸于衛(晉文實欲殺衛侯而罪不至死故/使醫者因治病而以藥殺之意欲)
　　(衛侯死而使公子瑕君衛也幸以甯俞之忠而得/不死又以十瑴之賂而得歸國是衛侯已失國矣)
　　(而再得國故書名已殺元咺則無人/拒之有周冶等納之而勢易故書歸)
　　晉人秦人圍鄭(左傳曰晉侯秦伯圍鄭晉軍函陵/秦軍汜南鄭使燭之武見秦君秦)
　　(伯與鄭人盟使杞子逢孫楊孫戍之乃還晉亦去/之初鄭公子蘭出奔晉從於晉侯伐鄭請無與圍)
　　(鄭使待命于東鄭石甲父侯宣多逆/以為太子以求成於晉晉人許之)
　　介人侵蕭(張氏曰再來魯而次年遂侵蕭求援/而後舉兵也與荆人秦術之聘同)
　冬
　　天王使宰周公來聘(㑹葵丘之宰周公名孔此宰/周公名閲蓋孔之子也張氏)
　　(曰天子三公兼冢宰而使來聘/魯用見周室陵夷大臣失職也)
　　公子遂如京師遂如晉(自文公霸後魯未嘗聘晉/本欲初聘於晉但以王室)
　　(既先來聘則不容不報故因聘晉之使命先/至周而後如晉也慢王畏霸之情可見矣)
　　(經書月一書日無大衍厯正月丁巳大癸亥冬至/二月丁亥小三月丙辰大四月丙戌小五月乙夘)
　　(大六月乙酉小七月甲寅大八月甲申小九月癸/丑大十月癸未小傳九月甲午今在此月十一月)
　　(壬子大十二月壬午/大長厯是年閏九月)
　三十有一年(壬辰襄王二十三年○晉霸文七○蔡/莊十七○曹共二十四○衛成六○鄭)
　　(文四十四○陳共三○杞桓八○宋成八/○齊昭四○秦穆三十一○楚成四十三)
　春
　　取濟西田(左傳曰分曹地也使臧文仲往分曹地/自洮以南東傅于濟公羊傳曰晉侯執)
　　(曹伯班其所侵地于諸侯也髙郵孫氏曰左氏以/為晉侯分曹地以與諸侯而魯取濟西之田然經)
　　(書與汶陽田無異蓋魯濟西之田嘗見侵入于曹/晉侯執曹伯而反諸侯之侵地魯於是乎取之趙)
　　(氏曰凡力得之曰取雖取本邑亦無異辭不當取/也張氏曰復魯之舊地亦與非其有而取之者同)
　　(蓋無王命以正疆理皆取之不得其道也况晉之/奪諸曹以與魯本以其私憾而非有至公之義乎)
　　公子遂如晉(左傳曰拜/曹田也)
　夏
　　四月
　　四卜郊不從乃免牲猶三望(公羊傳曰三卜禮也/四卜非禮也求吉之)
　　(道三穀梁傳曰免牲者為之緇衣纁裳有司𤣥端/奉送至于南郊左傳曰望郊之細也不郊亦無望)
　　(可也澄按天子有冬至圜丘之郊又有孟春祈穀/之郊成王賜魯得郊祭然止是孟春祈穀之郊而)
　　(已孟春於周正為三月卜郊之禮當以周二月下/旬卜三月上辛不吉則三月上旬卜中辛再不吉)
　　(則又以三月中旬卜季辛不吉則不郊矣魯既三/卜不吉而又於三月下旬卜四月上辛四卜不吉)
　　(乃免牲而不郊蓋魯郊本非禮然魯每嵗一郊以/為常祀故春秋不書唯因其非禮之中又失禮或)
　　(遇災變則書之以明魯之不當郊也張氏曰公羊/以三望為泰山河海鄭康成以為河不在魯境故)
　　(以海岱及淮為徐州之境而魯之所祀按天子三/望王雖令魯郊止行祈穀之郊魯得望祭特比天)
　　(子闕其一故三望稱猶亦言不當望而望祭也如/使魯望不出竟則何為又加之曰猶以譏之若壬)
　　(午猶繹之書乎公/羊之説必有所傳)
　秋
　　七月
　冬
　　杞伯姬來求婦(杜氏曰自為其子求昬杜氏諤曰/伯姬五年書來朝其子二十八年)
　　(書來今又為子求婦澄曰自來求婦者蓋疑不自/來求則婦不可得也求而得僖公之女叔姬以為)
　　(桓公之夫人經不書歸至成公世被出乃見經伯/姬莊公之妹僖公之姑也於莊公時一㑹一來巳)
　　(非禮矣僖公五年挾其長子代君父來朝長子成/公既卒次子桓公繼立朝而遭卑國又見入故二)
　　(十八年伯姬又來至今年又來為其子求婦此時/伯姬年踰六十近七十矣不顧其行之越禮意欲)
　　(親魯借援以扶其小弱之國也張氏曰成/公世杞叔姬之不終或者權輿於此歟)
　　狄圍衛(杜氏諤曰狄人屢肆患晉文為霸不能攘/之書之以志晉文之過澄按狄以三十年)
　　(夏侵齊今又圍衛若無晉霸然/豈以晉文居狄之久而狎之歟)
　　十有二月
　　衛遷于帝丘(于穀作於○杜氏曰避狄難也帝丘/今東郡濮陽縣故帝顓頊之虚故曰)
　　(帝丘胡氏曰衛嘗為狄所滅東徙渡河齊桓公攘/狄而封之衛國忘亡今又為狄所圍而遷于帝丘)
　　(晉文無救災䘏患之功矣張氏曰狄閔二年入衛/齊桓救而封之自此狄不敢加兵於衛桓公之力)
　　(也齊桓即世衛文忘齊之大徳從宋襄伐齊殺冡/嗣而立不正於是狄人始假義伐衛衛人忘恩而)
　　(啓狄之冦蓋始於此自晉文興不復侵伐相攻/矣今復迫衛致其遷都此胡氏所以罪晉文也)
　　(經書月三書日無大衍厯正月壬子小戊辰冬至/二月辛巳大三月辛亥小四月庚辰大五月庚戌)
　　(小六月己夘大七月己酉小八月戊寅大九月戊/申小十月丁丑大十一月丁未小十二月丙子大)
　三十有二年(癸巳襄王二十四年○晉霸文八卒○/蔡莊十八○曹共二十五○衛成七○)
　　(鄭文四十五卒○陳共四○杞桓九○宋成/九○齊昭五○秦穆三十二○楚成四十四)
　春
　　王正月
　夏
　　四月
　　己丑鄭伯捷卒(捷公作接○鄭文公也在位四/十五年其子蘭嗣是為穆公)
　　衛人侵狄(左傳曰狄有亂澄按衛畏狄之彊而遷/都以避之今乘其亂始敢以兵入其境)
　　(言侵不言伐者不敢聲其罪而/報其圍國之役也人衛微者也)
　秋
　　衛人及狄盟(左傳曰狄請平焉澄按衛乘狄之亂/而侵之狄不與較而求其侵狄之衛)
　　(人與之盟也杜氏曰/不地者就而與之盟)
　冬
　　十有二月
　　己夘晉侯重耳卒(晉文公也在位八年/子驩嗣是為襄公)
　　(經書月三書日二大衍厯正月丙午小癸酉冬至/二月乙亥大癸夘大寒閏月乙巳小三月甲戌大)
　　(旦日雨水經四月乙丑在此月四月甲辰大五月/甲戌小六月癸夘大七月癸酉小八月壬寅大九)
　　(月壬申小十月辛丑大十一月辛未小經十二月/己夘在此月十二月庚子大長厯己丑四月十七)
　　(日己夘十二/月十一日)
　三十有三年(甲午襄王二十五年○晉霸襄公驩元/年○蔡莊十九○曹共二十六○衛成)
　　(八○鄭穆公蘭元年○陳共五○杞桓十○宋/成十○齊昭六○秦穆三十三○楚成四十五)
　春
　　王二月
　　秦人入滑(左傳曰杞子自鄭使告于秦曰鄭人使/我掌其北門之管若潛師以來國可得)
　　(也穆公訪諸蹇叔蹇叔曰勞師以襲逺非所聞也/且行千里其誰不知公辭焉召孟明西乞白乙使)
　　(出師于東門之外蹇叔之子與師曰晉人禦師必/於殽殽有二陵焉其南陵夏后臯之墓也其北陵)
　　(文王之所辟風雨也必死是間予收爾骨焉秦師/遂東過周北門左右免胄而下超乘者三百乘王)
　　(孫滿觀之曰秦師輕而無禮必敗及滑鄭商人弦/髙將市於周遇之以乘韋先牛十二犒師曰寡君)
　　(聞吾子將步師出于敝邑敢犒從者不腆敝邑為/從者之淹居則具一日之積行則備一夕之衛且)
　　(使遽告于鄭鄭穆公使視客館則束載厲兵秣馬/矣使皇武子辭焉曰吾子淹久於敝邑唯是脯資)
　　(餼牽竭矣為吾子之將行也鄭之有原圃猶秦之/有其囿也吾子取其麋鹿以閒敝邑若何杞子奔)
　　(齊逢孫楊孫奔宋孟明曰鄭有備矣不可冀也攻/之不克圍之不繼吾其還也滅滑而還杜氏曰滅)
　　(而書入不能有其地澄按孟明視/三人皆秦一命之大夫故稱人)
　　齊侯使國歸父來聘(二十六年有伐齊取穀之怨/二十八年晉文既霸公子遂)
　　(聘齊以解讎而講好越六年而/國歸父來報公子遂之聘也)
　夏
　　四月
　　辛巳晉人及姜戎敗秦師于殽(敗秦下公無師字/○左傳曰晉原軫)
　　(曰秦違蹇叔而以貪勤民天奉我也奉不可失敵/不可縱縱敵患生違天不祥必伐秦師欒枝曰未)
　　(報秦施而伐其師其為死君乎先軫曰秦不哀吾/喪而伐吾同姓秦則無禮何施之為吾聞之一日)
　　(縱敵數世之患也謀及子孫可謂死君乎遂發命/遽興姜戎子墨衰絰梁𢎞御戎萊駒為右敗秦師)
　　(于殽獲百里孟明視西乞術白乙丙以歸杜氏曰/姜戎姜姓之戎居晉南鄙戎子駒支之先也澄按)
　　(晉侯親在蓋遣微者及姜戎往/敗秦師故書曰晉人及姜戎)
　　癸巳葬晉文公
　　狄侵齊(左傳曰因晉喪也澄按二十年狄侵齊傳/以為間晉之有鄭虞此言狄侵齊傳以為)
　　(因晉喪狄之所以敢侵齊者因晉之虞因晉之喪/則狄未嘗無畏晉之心也晉縱之而莫之攘是為)
　　(可罪/焉爾)
　　公伐邾取訾婁(訾婁公作叢穀作訾樓○/左傳曰以報升陘之役也)
　秋
　　公子遂帥師伐邾(左傳曰邾不復備襄仲復伐邾/張氏曰僖公懐升陘之忿以晉)
　　(文方霸而未敢興報怨之師今晉國方有喪/秦狄内訌故君臣間有事而交伐邾以取利)
　　晉人敗狄于箕(左傳曰狄伐晉及箕晉侯敗狄于/箕郤缺獲白狄子杜氏曰太原陽)
　　(邑縣南有箕城澄曰晉侯雖在師敗狄者實郤缺/也一命之士故稱人秦晉同圍鄭秦擅及鄭盟晉)
　　(文不忍伐其師狄嘗侵齊而又嘗圍衛晉文縱其/為冦患蓋出亡在狄歸國由秦皆嘗受其惠也今)
　　(晉襄紹霸唯恐霸威不立而霸業遂衰故/汲汲然以衰服從戎既敗秦而又敗狄也)
　冬
　　十月
　　公如齊(左傳曰齊國莊子來聘自郊勞至于贈賄/禮成而加之以敏臧文仲言於公曰國子)
　　(為政齊猶有禮君其朝焉服于有禮社稷之衛也/公如齊朝且弔有狄師張氏曰以比事屬辭觀之)
　　(間晉而虐邾所以因齊/聘而朝之以自託也)
　　十有二月
　　公至自齊
　　乙巳公薨于小寢(左傳曰即安也張氏曰不/終於路寢言即安之正也)
　　隕霜不殺草李梅實(十二月霜當重而乃不能殺/草李梅再花而結成實皆冬)
　　(煖之咎/徵也)
　　晉人陳人鄭人伐許(左傳曰討其貳於楚也張氏/曰許自文公所不能致襄公)
　　(今年敗秦敗狄又伐先世所不能致之許襄公承/業之志自以為勤然不知忘喪毒民失道之甚也)
　　(經書月四書日三大衍厯正月庚午小戊寅冬至/二月己亥大三月己巳小經四月辛巳癸巳在此)
　　(月四月戊戌大五月戊辰小六月丁酉大七月丁/夘大傳八月戊子今在此月八月丁酉小九月丙)
　　(寅大十月丙申小十一月乙丑大十二月乙未小/乙巳十一日長厯辛巳四月十五日癸巳二十七)
　　(日乙巳十/二月七日)
　
　
　
　
　
　
　
　春秋纂言卷五
欽定四庫全書
　春秋纂言卷六　　　　　　元　吳澄　撰
　　　文公(名興僖公子母聲姜在/位十八年夫人出姜)
　元年(乙未襄王二十六年○晉霸襄二年○蔡莊二/十年○曹共二十七年○衛成九年○鄭穆二)
　　(年○陳共六年○杞桓十一年○宋成十一年○/齊昭七年○秦穆三十四年○楚成四十六年弑)
　春
　　王正月
　　公即位
　　二月
　　癸亥朔日有食之(左榖無/朔宇)
　　天王使叔服來㑹𦵏(叔字服名天子/之上士三命者)
　夏
　　四月
　　丁巳𦵏我君僖公(杜氏曰七/月而𦵏緩)
　　天王使毛伯來錫公命(榖梁傳曰禮有受命無來/錫命劉氏曰錫命者命為)
　　(諸侯也諸侯在䘮稱子踰年即位喪畢以士服見/於王王乃於廟命之古者五月而命至周喪畢則)
　　(命矣喪未畢而命非禮也澄曰毛邑伯/爵王朝六命之卿有采地而錫爵者也)
　　晉侯伐衛(左傳曰晉文公之季年諸侯朝晉衛成/公不朝使孔達侵鄭伐綿訾及匡晉襄)
　　(公既祥使告於諸侯而伐衛先且居胥臣伐衛晉/師圍戚取之獲孫昭子王氏箋義曰衛成公怨晉)
　　(文公執歸京師故其季年不朝而且侵其鄰國示/不從盟主也襄公嗣位欲脩文公之業先以衛侯)
　　(之罪告於諸侯乃命大夫伐衛取其戚田諸侯於/是畏威復歸於晉昔年齊桓公卒五公子爭立霸)
　　(業遂廢今襄公克纘父功/繼為盟主首能威服諸侯)
　　叔孫得臣如京師(左傳曰毛伯衛來錫公命叔孫/得臣如周拜高郵孫氏曰魯公)
　　(即位未嘗如周而周錫之命受命矣/又不自行而使臣徃不臣之甚也)
　　衛人伐晉(衛以不事霸主受伐喪邑而/又報伐焉見謀國者之非也)
　秋
　　公孫敖㑹晉侯于戚(左傳曰晉侯疆戚田故公孫/敖㑹之澄按卿不㑹公侯凡)
　　(魯卿㑹外君直書不隱以見其非/杜氏曰戚衛邑在頓丘衛縣西)
　冬
　　十月
　　丁未楚世子商臣弑其君頵(頵威倫切公穀作髠/○左傳曰楚子將以)
　　(商臣為太子訪諸令尹子上子上曰君之齒未也/而又多愛黜乃亂也楚國之舉恒在少者且是人)
　　(也蠭目而豺聲忍人也不可立也弗聽既又欲立/王子職而黜太子商臣商臣聞之而未察告其師)
　　(潘崇曰若之何而察之潘崇曰享江芊而勿敬也/從之江芊怒曰呼役夫宜君王之欲殺女而立職)
　　(也告潘崇曰信矣潘崇曰能事諸乎曰不能能行/乎曰不能能行大事乎曰能以宫甲圍成王王請)
　　(食熊蹯而死弗聽王縊易曰臣弑其君子弑其父/非一朝一夕之故其所由來者漸矣胡氏曰考於)
　　(傳之所載可以見其所由致之漸嫡妾必正而楚/子多愛立子必長而楚國之舉恒在少者養世子)
　　(不可以不慎也而以潘崇為之師侍膳問安世子/職也而多置宫甲降而不憾憾而能眕者鮮矣乃)
　　(欲黜兄而立其弟謀及婦人宜其敗也而使江芊/知其情其及宜矣楚頵僭王慿陵中國戰勝諸侯)
　　(毒被天下然昧於君臣父子之道禍發蕭牆而不/之覺也不善之積豈可揜哉春秋書世子弑其君)
　　(者推本所由而著其首惡為萬世之大戒也唐世/子𢎞受左氏春秋至此廢書嘆曰經籍聖人垂訓)
　　(何書此耶郭瑜封曰春秋以善惡為勸戒故商臣/千載而惡名不滅𢎞曰非唯口不可道故亦耳不)
　　(忍聞願受他書瑜請讀禮世子從之嗚呼聖人大/訓不明於後世皆腐儒學經不知其義者之罪夫)
　　(亂臣賊子雖陷阱在前斧鉞加頸而不避顧謂身/後惡名足以懲其為惡豈不謬哉持此曉人可謂)
　　(茅塞其心矣若語之曰為人君父而不通於春秋/之義者必䝉首惡之名為人臣子而不通於春秋)
　　(之義者必陷簒弑誅死之罪聖人書此者使天下/後世知所以為君臣父子之道而免於首惡之名)
　　(誅死之罪也世子𢎞而聞此必將𢥠然畏懼知春/秋之不可不學矣學于春秋必明臣子之義不至)
　　(於奏請怫旨/而見酖矣)
　　公孫敖如齊(左傳曰穆伯如齊始聘焉禮也凡君/即位卿出並聘踐修舊好要結外援)
　　(好事隣國以衛社稷/忠信卑讓之道也)
　　(經書月四書日三大衍歴正月甲子大甲申冬至/二月甲午小三月癸亥大日食經書二月朔食蓋)
　　(長歴自隠元年至今三十四閏大衍三十六閏故/也四月癸巳小丁巳二十五日五月壬戌大傳云)
　　(辛酉朔差一日六月壬辰小七月辛酉大八月辛/夘小九月庚申大十月庚寅小丁未十八日十一)
　　(月己未大十二月己丑大戊午小雪閏月己未小/長歴是年閏三月左氏曰於是閏三月非禮也諸)
　　(歴是年皆置閏而不當在三月爾/丁巳四月二十七丁未十月二十)
　二年(丙申襄王二十七年○晉霸襄三○蔡莊二十/一○曹共二十八○衛成十○鄭穆三○陳共)
　　(七○杞桓十二○宋成十二○齊昭八/○秦穆三十五○楚穆王商臣元年)
　春
　　王二月
　　甲子晉侯及秦師戰于彭衙秦師敗績(左傳曰殽/之役晉人)
　　(既歸秦帥秦大夫及左右皆言於秦伯曰是敗也/孟明之罪也必殺之秦伯曰是孤之罪也復使為)
　　(政秦孟明視帥師伐晉以報殽之役晉侯禦之先/且居將中軍趙衰佐之王官無地御戎狐鞫居為)
　　(右及秦師戰於彭衙秦師敗績杜氏曰彭衙秦地/馮翊郃陽縣西北有彭衙城杜氏諤曰按左氏殽)
　　(之役晉獲秦三帥舍之歸秦秦伯不替孟明而用/之今帥師報役此秦不量力以勞民自取其敗)
　　丁丑作僖公主(穀梁傳曰譏其後也范氏曰薨至/此已十五月張氏曰事亡如事存)
　　(故作主以象神而祭之禮既葬作主於墓不終日/而虞祭不忍一日忘親也僖公元年四月𦵏今乃)
　　(作主慢而/違禮甚矣)
　　三月
　　乙巳及晉處父盟(左傳曰晉人以公不朝來討公/如晉晉人使陽處父盟公以恥)
　　(之陸氏曰義同髙傒凡大夫與公盟若非彼彊逼/我而盟例但書人言非大夫之罪也今晉逼公令)
　　(與大夫盟故特書其名以見其罪處父書字蓋未/命也猶公子翬初不書氏後書公子也不書地在)
　　(晉都澄按未命謂未三命也次年救江書陽處父/豈今年再命明年乃三命歟或是處父上傳寫闕)
　　(陽字杜氏諤曰處父來魯而就魯盟左氏/穀梁又以公如晉言之是妄生經外之説)
　夏
　　六月
　　公孫敖㑹宋公陳侯鄭伯晉士穀盟于垂隴(隴公/穀作)
　　(斂○左傳曰穆伯㑹諸侯及晉司空士穀盟於垂/隴晉討衛故也陳侯為衛請成於晉執孔達以説)
　　(澄按卿與君盟㑹例降稱人不没其氏名者非之/也魯以公孫敖抗三國之君晉以士穀主盟皆非)
　　(禮也故書以譏之衛敢於伐盟主者孔達之罪也/今陳侯為請而執孔達衛服其罪故免於晉之伐)
　　(也襄陵許氏曰元年衛人伐晉至是諸侯㑹盟而/明年衛人㑹晉伐沈則知衛服於垂隴之㑹矣晉)
　　(襄方患秦楚遵養中國罪苟有所委斯受/之矣杜氏曰垂隴鄭地滎陽縣東有隴城)
　　自十有二月不雨至于
　秋
　　七月(榖梁傳曰歴時而言不雨文不憂雨也不憂/雨者無志乎民者也胡氏曰書不雨至于秋)
　　(七月而不曰至于秋七月不雨者蓋後言不雨則/是冀望欲雨之辭而非文公之意也夫書不雨至)
　　(秋七月即八月嘗雨矣而不書八月雨見文公不/以民事繫憂樂也其怠于政可知杜氏諤曰春秋)
　　(僖公書不雨者三文公亦書不雨者三而榖梁解/之特異且春秋編年必具四時一時無事則書首)
　　(月以備之是以僖二年冬十月不雨三年春王正/月不雨夏四月不雨春秋所以析而言之者蓋不)
　　(可闕首月以備四時也今文公此年書十二月不/雨至于秋七月者蓋冬夏自有異事以備四時也)
　　(十年十三年正月不雨至于秋七月者其年之夏/亦有異事故不復出首月不雨之文也榖梁以二)
　　(公所書之異曲生外意謂僖公閔雨有志於民文/公不憂雨無志乎民榖梁之意賢僖公而生此説)
　　(也/)
　　八月
　　丁卯大事于太廟躋僖公(公羊傳曰大事者大祫/也毁廟之主未毁廟之)
　　(主皆合食于太祖躋升也升僖公逆祀也先禰而/後祖也左傳曰於是夏父弗忌為宗伯尊僖公曰)
　　(躋聖賢明也君子以為失禮禮無不順子雖齊聖/不先父食祀國之大事而逆之可謂禮乎澄曰凡)
　　(四時之祭稱祭名而曰烝曰嘗者五廟各祭也曰/有事于太廟者四廟之主遷於太廟而合祭也是)
　　(為祫曰大事於太廟者毁廟之主亦與祭自伯禽/以下祖廟以上之主皆合祭於太廟也是為大祫)
　　(諸侯有祫無大祫今魯亦大祫者成王賜魯重祭/故魯得僭用天子之禮也文公欲尊其父故升僖)
　　(公之神主設位於閔公之上也夫僖之於閔屬則/弟兄分則君臣曽為君臣義同父子閔猶父也僖)
　　(猶子也子雖齊聖不先父食今躋僖於閔之上是/先子後父也故曰逆祀按僖公之喪此年十二月)
　　(方再期而祥此八月大事於太廟是喪制/未終而行吉祭也譏吉祭又譏逆祀也)
　冬
　　晉人宋人陳人鄭人伐秦(左傳曰晉先且居宋公/子成陳轅選鄭公子歸)
　　(生伐秦取汪及彭衙而還程子曰秦以忿取敗晉/可以已矣而復伐秦報復無已殘民結怨澄按先)
　　(且居將中軍則三命之卿蓋遣其偏/裨與三國之微者徃伐故皆稱人)
　　公子遂如齊納幣(僖公以十二月薨此二年十二/月始大祥而行納幣禮是在喪)
　　(而圖昏未祥而行/嘉禮也非禮故書)
　　(經書月五書日四大衍歴正月戊子大己丑冬至/二月戊午小經八月甲子丁丑皆在此月三月丁)
　　(亥大乙巳十九日四月丁巳小五月丙戌大六月/丙辰小七月乙酉大八月乙卯小丁卯十三日九)
　　(月甲申大十月甲寅小十一月癸未大十二月癸/丑小長歴是年閏正月甲子正月九日丁丑二十)
　　(二日乙巳三月二十/日丁卯八月十五日)
　三年(丁酉襄王二十八年○晉霸襄四○蔡莊二十/二○曹共二十九○衛成十一○鄭穆四○陳)
　　(共八○杞桓十三○宋成十三○/齊昭九○秦穆三十六○楚穆二)
　春
　　王正月
　　叔孫得臣㑹晉人宋人陳人衛人鄭人伐沈沈潰
　　(沈尸稔切○左傳曰以其服於楚也杜氏曰汝南/平輿縣北有沈亭張氏曰沈姬姓國漢志汝南治)
　　(平輿故沈子國今屬蔡州胡氏曰五國皆稱人將/非命卿也沈在汝南未嘗與中國㑹盟師入其境)
　　(而人民逃散常山劉氏曰一被侵伐而人民/散君之不能可知矣蔡潰沈潰許潰是也)
　夏
　　五月
　　王子虎卒(王子者王之子非氏也虎名也王子虎/盟翟泉稱王人則是王朝一命之下士)
　　(也今稱名者以王子之貴同於再命故稱名王臣/無外交今以其嘗與魯同盟而來赴非禮也故書)
　　(以/譏)
　　秦人伐晉(左傳曰秦伯伐晉濟河焚舟取王官及/郊晉人不出遂自茅津濟封殽尸而還)
　　(張氏曰秦穆公既歸自殽而作秦誓矣然彭衙及/此役猶以報復為事豈非悔過之心不能勝其恥)
　　(敗之心而/至此乎)
　秋
　　楚人圍江(自齊桓之霸江黄以近楚之國而從齊/故楚憾之之深前既滅黄矣而未加兵)
　　(於江者蓋江猶能自守其國/也故至今年始有圍江之師)
　　雨螽于宋(雨于付切○陸氏曰自/空而下又多有似雨也)
　冬
　　公如晉(二年之春晉討公之不朝而有處/父盟公之辱矣今年冬乃朝晉也)
　　十有二月
　　己巳公及晉侯盟(左傳曰晉人懼其無禮於公也/請改盟澄按舊説謂上年公朝)
　　(晉使處父盟公晉自悔其無禮故請公再朝晉侯/自與公盟以釋前非也杜氏諤曰按經二年書及)
　　(晉處父盟左傳以為公如晉而處父盟之經無其/文此年書公及晉侯盟經自有公如晉之文也則)
　　(是二年公未嘗如晉盟矣但晉人以公不朝使處/父來討而處父輒與公盟也今公如晉朝而至己)
　　(巳之日公及晉侯盟經文簡直易曉左氏以為晉/懼無禮而請改盟謂公再如晉是飾辭過實亦近)
　　(誣/矣)
　　晉陽處父帥師伐楚以救江(公穀無以字○左傳/曰門于方城遇息公)
　　(子朱而還澄按江以從中國而受楚之伐中國霸/主之所當救也陽處父畏楚兵之彊不敢徑趨江)
　　(之城下乃揚言伐楚以救江門於方城一見息公/子朱來即避之而還師既不能救江又不敢伐楚)
　　(其為畏楚也明矣胡氏曰楚嘗伐鄭矣齊桓公逺/結江黄合九國之師於召陵然後伐鄭之謀罷又)
　　(嘗圍宋矣晉文公許復曹衛㑹四國之師於城濮/然後圍宋之役解今江國小而弱非能與宋鄭比)
　　(楚人圍之必不待徹四境屯戍守禦之衆與宿衛/盡行也當是時楚有覆載不容之罪晉主夏盟宜)
　　(合諸侯聲罪致討命秦甲出武闗齊以東兵畧陳/蔡而南處父等軍於方城之外楚必震恐而江圍)
　　(自解矣計不出此乃獨遣一軍逺攻强國豈能濟/乎故書伐楚以救江言救江雖善而所以救之者)
　　(非其/道矣)
　　(經書月三書日一大衍歴正月壬午大甲午冬至/二月壬子小三月辛巳大四月辛亥小五月庚辰)
　　(大六月庚戌大七月庚辰小八月己酉大九月己/卯小十月戊申大十一月戊寅小十二月丁未大)
　　(己巳二十三日長歴/十二月二十四日)
　四年(戊戌襄王二十九年○晉霸襄五○蔡莊二十/三○曹共三十○衛成十二○鄭穆五○陳共)
　　(九○杞桓十四○宋成十四○秦/穆三十七○齊昭十○楚穆三)
　春
　　公至自晉(孫氏曰自是公朝彊國皆至者惡其輕/去宗廟逺朝彊國或執或辱危之也孫)
　　(氏覺曰文之出六至之者四/危之也不至者二安之也)
　夏
　　逆婦姜于齊(榖梁傳曰其逆者誰也公也親迎而/稱婦為其成禮於齊也趙氏曰公自)
　　(逆常事不書以成禮于齊所以變文曰逆婦以譏/之澄按婦人之歸夫家在途稱女既至稱婦逆而)
　　(稱婦又曰于齊是成夫婦之禮于齊也故榖梁云/何其連婦之也不稱夫人者夫人乃臣子稱其小)
　　(君之辭非夫人之所得稱/也公自逆故不稱夫人)
　　狄侵齊(襄陵許氏曰狄自箕之敗至是/始復侵齊間晉有秦楚之難也)
　秋
　　楚人滅江(三年之秋楚人圍江晉人陽為救之之/名而無救之之實江之受圍周一朞而)
　　(其國竟滅晉霸不競而蠻荆得/以肆其虐於小國可哀也夫)
　　晉侯伐秦(左傳曰晉侯伐秦圍邢新城以報王官/之役胡氏曰晉人三敗秦師秦取王官)
　　(及郊未至結怨如晉師之/甚也襄公又報之過矣)
　　衛侯使甯俞來聘(按左氏所載晉文公之季年諸/侯朝晉衛成公獨不朝又使孔)
　　(達侵鄭伐綿訾及匡晉襄公既祥使告於諸侯而/伐衛圍戚取之衛不服罪而孔達敢伐霸主其明)
　　(年晉㑹諸侯于垂隴將伐衛幸得陳侯為之請成/執孔達以説于晉而衛遂得免於伐自孔達遭報)
　　(之後蓋甯俞代之為政至次年春衛從晉伐沈自/此衛服霸主而無事矣又次年春晉遂歸孔達其)
　　(夏衛侯朝晉至秋而來聘魯焉事大睦鄰以安社/稷或者皆出甯俞之謀也夫子所稱其知之可及)
　　(者蓋/如此)
　冬
　　十有一月
　　壬寅夫人風氏薨(杜氏曰僖公母風姓也啖氏曰/成風以後妾母皆僭用夫人禮)
　　(程子曰妾母稱夫人嫡妾亂矣仲子始僭猶未敢/同嫡也胡氏曰風氏僖公之母莊公妾也邦君之)
　　(妻曰夫人蓋敵體之稱也若夫妾媵則非敵矣其/生亦以夫人之名稱號之其死亦以夫人之禮卒)
　　(𦵏之非所以正其分也以妾媵為夫人徒欲尊寵/其所愛而不虞卑其身以妾母為夫人徒欲崇貴)
　　(其所生而不虞賤其父卑其身則失位賤其父則/無本越禮至是不亦悖乎夫禮庶子為君為其母)
　　(無服不敢二尊者也春秋於成風記/其卒葬各以實書謹禮之所由變也)
　　(經書月一書日一大衍歴正月丁丑小己亥冬至/二月丙午大三月丙子小四月乙巳大五月乙亥)
　　(小六月甲辰大七月甲戌小八月癸卯大壬申大暑/閏月癸酉大九月癸卯小癸卯處暑十月壬申)
　　(大十一月壬寅小旦日壬寅十二月辛未/大長歴是年閏三月壬寅十一月三日)
　五年(己亥襄王三十年○晉霸襄六○蔡莊二十四/○曹共三十一○衛成十三○鄭穆六○陳共)
　　(十○杞桓十五○宋成十五○齊/昭十一○秦穆三十八○楚穆四)
　春
　　王正月
　　囗王使榮叔歸含且賵(含户暗切賵芳歸切○公羊/傳曰含者口實也杜氏曰珠)
　　(玉曰含車馬曰賵胡氏曰含且賵者厚禮妾母也/程子曰天子成妾母為夫人亂倫之甚澄曰榮氏)
　　(叔字王朝四/命之大夫)
　　三月
　　辛亥𦵏我小君成風(陸氏曰自文公葬成風之後/乃有二夫人祔廟非禮也蘇)
　　(氏曰仲子非是惠公之嫡故特為之宫而不祔不/書其葬蓋禮之正也自成風以來妾母皆葬蓋祔)
　　(也魯禮之變/自此始矣)
　　囗王使召伯來㑹葬(召榖作毛○胡氏曰歸含且賵/施於妾母已稠疊矣又使卿來)
　　(㑹葬恩數有加焉含賵而𦵏其事益隆亂人倫/廢王法甚矣澄曰召邑伯爵王朝六命之卿)
　夏
　　公孫敖如晉(三年之冬文公朝晉今五年之夏/卿徃聘焉魯之謹於事霸主也)
　　秦人入鄀(鄀音若○左傳曰鄀叛楚即秦又貳於/楚張氏曰今襄陽宜城縣地有鄀故城)
　秋
　　楚人滅六(左傳曰楚成大心仲歸帥師滅六公子/燮滅蓼臧文仲聞六與蓼滅曰臯陶庭)
　　(堅不祀忽諸德之不建民之無援哀哉張氏曰六/國皋陶之後杜氏曰今廬江六縣任公輔曰地譜)
　　(夀州安豐縣有六國故城澄曰晉襄公之死期將/及故其志氣不能如初年之盛紹霸之業浸以衰)
　　(微故西戎之秦南蠻之楚敢於肆/行中國吞噬小國而無所忌也)
　冬
　　十月
　　甲申許男業卒(許僖公也在位三十三/年子錫我嗣是為昭公)
　　(經書月三書日二大衍歴正月辛丑小乙亥冬至大/二月庚午大三月庚子小辛亥十二日四月己巳)
　　(五月己亥小六月戊辰大七月戊戌小八月丁卯/大九月丁酉小十月丙寅大甲申十九日十一月)
　　(丙申小十二月乙丑大長歴辛亥/三月十三日甲申十月二十日)
　六年(庚子襄王三十一年○晉霸襄七卒○蔡莊二/十五○曹共三十二○衛成十四○鄭穆七○)
　　(陳共十一○杞桓十六○宋成十六○/齊昭十二○秦穆三十九○楚穆五)
　春
　　葬許僖公
　夏
　　季孫行父如陳(左傳曰臧文仲以陳衛之睦也欲/求好於陳季文子聘於陳且娶焉)
　　(澄按此亦行父欲迎婦於陳而請於君借/聘禮以行而已魯陳前此未嘗有邦交也)
　秋
　　季孫行父如晉(左傳曰季文子將聘於晉使求遭/喪之禮以行其人曰將焉用之文)
　　(子曰豫備不虞古之善教也求而無之實難過求/何害澄按三年之冬公朝晉五年之夏而卿聘今)
　　(六年之秋卿又聘而問疾/焉魯事霸主之勤如此)
　　八月
　　乙亥晉侯驩卒(驩公作讙○晉襄公也在位七年/初欲立公子雍不果嫡子夷皋嗣)
　　(是為/靈公)
　冬
　　十月
　　公子遂如晉(杜氏曰卿/共葬事)
　　葬晉襄公(不書/日闕)
　　晉殺其大夫陽處父(左傳曰晉蒐于夷舍二軍使/狐射姑將中軍趙盾佐之陽)
　　(處父至自温改蒐于董易中軍陽子成季之屬也/故黨於趙氏且謂趙盾能曰使能國之利也是以)
　　(上之宣子於是乎始為國政賈季怨陽子之易其/班也而知其無援於晉使續鞫居殺陽處父榖梁)
　　(傳曰晉將使狐夜姑為將軍趙盾佐之陽處父曰/不可襄公曰諾謂夜姑曰吾使盾佐汝今汝佐盾)
　　(矣襄公死處父主竟上之事夜姑使人殺之公羊/傳曰晉殺其大夫陽處父射姑殺也射姑殺其稱)
　　(國以殺何君漏言也胡氏曰凡書殺者在上則稱/君在下則稱氏在衆則稱人在微則稱盜君與臣)
　　(同殺則書國今殺處父者射姑耳君獨以漏言故/亦預殺焉張氏曰按左氏則若晉國之事一聽於)
　　(陽處父者及考榖梁氏所謂君漏言則是易中軍/乃陽處父密言於襄公公不能謹而輕漏之以致)
　　(狐射姑之殺處父春秋所以分其殺於君與大夫/也澄按是時襄公已卒矣而書國殺者經意若曰)
　　(處父今日之死由襄公漏/言之故實襄公殺之也)
　　晉狐射姑出奔狄(射音亦榖作夜○左傳曰晉殺/續簡伯賈季奔狄宣子使臾騈)
　　(送其帑與其器/用財賄至諸竟)
　　閏月不告朔猶朝于廟(左傳曰閏以正時時以作/事不告閏朔棄時政也李)
　　(堯俞曰古歴十九年為一章章有七閏八章三年/閏九月六年閏六月九年閏三月十一年閏十一)
　　(月十四年閏八月十七年閏四月十九年閏十二/月此擬元首初章若於後漸積餘分大率三十二)
　　(月則置閏不必同初章凡為歴者閏前之月中氣/在晦閏後之月中氣在朔若歴不置閏則弦朢晦)
　　(朔皆非其正故書云以閏月定四時成歲天子閏/月則聽朔於明堂闔門左扉立於其中故於文王)
　　(在門為閏天子有閏月聽朔之禮諸侯從可知也/趙氏曰天子常以今年冬頒明堂正朔於諸侯諸)
　　(侯受之每月奉月朔甲子以告于廟所謂稟正朔/也文公以閏非正不行告朔之禮而以其朔日但)
　　(身至廟拜謁而已故曰猶朝於廟杜氏諤曰子貢/欲去告朔之餼羊子曰賜也爾愛其羊我愛其禮)
　　(文公既不告朔而但至廟拜謁春秋志文公廢告/朔而猶朝廟是幸其禮不盡廢聖人愛禮之深意)
　　(也/)
　　(經書月三書日一大衍歴正月乙未大庚戌冬至/二月乙丑小三月甲午大四月甲子小五月癸巳)
　　(大六月癸亥小七月壬辰大八月壬戌小乙亥十/四日九月辛卯大十月辛酉小十一月庚寅大十)
　　(二月庚申小長歴是年閏十二月乙亥八月十五/日程氏公説曰歴法是年未應閏經書閏月則周)
　　(閏有所/移也)
　七年(辛丑襄王三十二年○晉霸靈公夷臯元年○/蔡莊二十六○曹共三十三○衛成十五○鄭)
　　(穆八○陳共十二○杞桓十七○宋成十七/卒○齊昭十三○秦康公罃元年○楚穆六)
　春
　　公伐邾(左傳曰公伐邾間晉難也杜/氏曰公因霸國有難而侵小)
　　三月
　　甲戌取須句遂城郚(句其俱切郚音吾○左傳曰/寘文公子焉澄按邾人嘗滅)
　　(須句須句子奔魯僖公二十二年伐邾取須句而/反其君其年秋邾人以須句故伐魯戰於升陘而)
　　(魯敗邾人復取須句至今年十八年矣文公乃又/伐邾而取須句邾文公之子前叛邾而在魯故公)
　　(命之為守須句之大夫僖公前取須句之後邾人/旋來伐魯今文公再取須句疑邾之又来伐而爭)
　　(也故既使邾之叛臣守須句矣又城郚邑以備邾/師之至也杜氏曰郚魯邑卞縣南有郚城張氏曰)
　　(郚今屬襲慶/府泗水縣)
　夏
　　四月
　　宋公王臣卒(宋成公也在位十七年其弟禦殺世/子而自立國人殺禦而立其少子杵)
　　(臼是為/昭公)
　　宋人殺其大夫(左傳曰於是公子成為右師公孫/友為左師樂豫為司馬鱗矔為司)
　　(徒公子蕩為司城華御事為司冦昭公將去羣公/子樂豫曰不可公族公室之枝葉也若去之則本)
　　(根無所庇蔭矣不聽穆襄之族率國人以攻公殺/公孫固公孫鄭於公宫杜氏曰二子在公宫為亂)
　　(兵所殺澄按穆襄之族率國人人衆非一人也故/稱宋人死者不幸而遭亂兵非有可殺之罪故不)
　　(稱名陸氏曰非君意而殺之者罪不可書名特加/人字以别之胡氏曰國亂無政衆人擅殺之也)
　　戊子晉人及秦人戰于令狐(左傳曰秦康公送公/子雍于晉曰文公之)
　　(入也無衛故有吕郤之難乃多與之徒衛穆嬴日/抱太子以啼於朝曰先君何罪其嗣亦何罪舍嫡)
　　(嗣不立而外求君將焉寘此宣子諸大夫皆患穆/嬴且畏逼乃背先蔑而立靈公以禦秦師及堇隂)
　　(宣子曰我若受秦秦則賓也不受冦也既不受矣/而復緩師秦將生心先人有奪人之心軍之善謀)
　　(也逐冦如追逃軍之善政也訓卒利兵秣馬蓐食/潛師夜起敗秦師於令狐張氏曰令狐晉地今河)
　　(中府猗氏縣有令狐城澄按帥師者晉趙盾送公/子雍者秦康公二國有君有卿在而各使裨將帥)
　　(偏師以戰故/言晉人秦人)
　　晉先蔑奔秦(蔑公作時下有以師字○左傳曰先/蔑之使也荀林父止之曰夫人太子)
　　(猶在而外求君此必不行子以疾辭若何不然將/及攝卿以徃可也何必子吾甞同寮敢不盡心乎)
　　(弗聽及亡荀伯盡送其帑及其器用財賄於秦曰/為同寮故也榖梁傳曰不言出在外也孫氏曰自)
　　(軍中而/徃也)
　　狄侵我西鄙(張氏曰間秦晉之爭襄陵許氏曰狄/懲箕之敗四年間一侵齊而未敢肆)
　　(至是始復侵魯侵齊侵宋/侵衛晉襄既没莫之忌矣)
　秋
　　八月
　　公㑹諸侯晉大夫盟于扈(左傳曰晉侯立故也杜/氏曰扈鄭地滎陽卷縣)
　　(西北有扈亭張氏曰今之鄭州原武縣襄陵許氏/曰諸侯何以不序大夫何以不名大夫而主盟諸)
　　(侯自扈之㑹始也髙郵孫氏曰春秋書及某大夫/盟者唯二莊公九年公及齊大夫盟于蔇及此年)
　　(是也澄按經書諸侯者皆前目後凡此年以前並/無諸國之目若無左傳則不知其為齊宋衛陳鄭)
　　(許曹七國之君不列叙諸國而但言諸侯以無盟/主而大夫强合諸國之君故畧之也晉大夫者趙)
　　(盾也莊公九年書齊大夫時襄公已殺桓公未入/齊無君當國大夫自為主而與莊公盟故不書氏)
　　(名而但曰齊大夫此年書晉大夫時趙盾迎立公/子雍靈公未立晉未有君趙盾自為主而與七國)
　　(盟故亦未書氏名與前書齊大夫同以見趙盾自/專國故擅廢置君襄公卒已期年而嗣君猶未正)
　　(位蓋盟扈之後/始立靈公也)
　冬
　　徐伐莒(高氏曰徐本戎也厥後自進於中國數與/中國諸侯盟㑹僖十五年楚人伐徐齊桓)
　　(為之大合中國諸侯以救之為其能去逆効順不/侵犯中國故也今輒興兵而伐莒以中國無盟主)
　　(是以敢爾故聖/人復外之也)
　　公孫敖如莒涖盟(左傳曰穆伯娶于莒曰戴已生/文伯其娣聲已生惠叔戴已卒)
　　(又聘于莒莒人以聲已辭則為襄仲聘焉莒人來/請盟穆伯如莒涖盟且為仲逆自為娶之仲請攻)
　　(之叔仲惠伯諫曰兵作于内為亂今臣作亂而君/不禁若之何公止之惠伯成之使仲舍之公孫敖)
　　(反之澄按魯臣每欲娶婦必請於君行聘㑹之禮/假公事以遂其私君之無政臣之無禮也况敖代)
　　(為弟逆名猶不正卒以淫奔禽獸之行也髙氏曰/莒為徐所伐故來求援而請脩洮之盟公孫敖娶)
　　(于莒故許其盟/而請徃涖之)
　　(經書月三書日二大衍歴正月己丑大乙卯冬至/二月己未小經二月甲戌在此月三月戊子大四)
　　(月戊午大丙戌春分閏月戊子小經四月戊子在/此月五月丁巳大旦日榖雨六月丁亥小七月丙)
　　(辰大八月丙戌小九月乙卯大十月乙酉小十一/月甲寅大十二月甲申小長歴甲戌三月十八日)
　　(戊子四/月二日)
　八年(壬寅襄王三十三年崩○晉霸靈二○蔡莊二/十七○曹共三十四○衛成十六○鄭穆九○)
　　(陳共十三○杞桓十八○宋昭公杵臼/元年○齊昭十四○秦康二○楚穆七)
　春
　　王正月
　夏
　　四月
　秋
　　八月
　　戊申天王崩(襄王也在位三十三年/世子王臣嗣是為頃王)
　冬
　　十月
　　壬午公子遂㑹晉趙盾盟于衡雍(雍於用切○左/傳曰襄仲㑹趙)
　　(孟報扈之盟也澄按上年公既與趙盾盟于扈矣/趙盾以魯國之權在公子遂而不在文公故必致)
　　(公子遂盟于衡雍而後信也任氏曰二國之用事/者㑹盟政在大夫矣張氏曰衡雍鄭地滎陽卷縣)
　　(故城在今鄭州原武東與扈相近後/漢河南卷縣有垣雝城古衡雍也)
　　乙酉公子遂㑹雒戎盟于暴(雒戎左一作伊雒之/戎公作伊雒戎○左)
　　(傳曰遂㑹雒伊之戎僖公十一年傳云揚拒泉臯/伊雒之戎同伐京師杜氏曰雜戎居伊水雒水間)
　　(者杜氏諤曰左傳以㑹雒戎為遂事孫氏曰再言/公子遂非繼事也澄按壬午㑹趙盾越四日乙酉)
　　(盟雒戎非歸魯而再出蓋初出之時/已擬行此二事故經作二事書之)
　　公孫敖如京師不至而復(至下公/無而字)
　　丙戌奔莒(左傳曰穆伯如周弔䘮不至以幣奔莒/從己氏焉公羊傳曰不言出在外也榖)
　　(梁傳曰不言所至未如也未如則未復也未如而/曰如未復而曰復其如非如也其復非復也惟奔)
　　(莒之為信孫氏曰如京師弔喪也不至而復中道/而反也宣八年公子遂如齊至黄乃復以疾而還)
　　(義猶不可况敖如京師弔喪中道而返乎張氏曰/國君為天子斬衰公孫敖受命以赴天王之喪廢)
　　(君命而返已為不赦之罪况懐桑中之行而淫奔/乎文公容其復而奔魯之無政刑也陸氏曰還者)
　　(事畢復者未畢師還公還自晉歸父還自晉士匄/聞齊侯卒乃還故曰還事畢也公如晉至河乃復)
　　(公孫敖如京師不至而復仲遂/至黄乃復皆事未畢而復也)
　　螽
　　宋人殺其大夫司馬宋司城來奔(左傳曰宋襄夫/人襄王之姊也)
　　(昭公不禮焉夫人因戴氏之族以殺大司馬公子/卬司城蕩意諸來奔程子曰宋王者後得自命官)
　　(故獨宋卿書官張氏曰司城司空也宋以武公名/司空諱之故曰司城澄按宋人者戴氏之族非一)
　　(人也見宋昭公無政而臣庶得以擅殺大夫也諸/侯大國三卿曰司徒司馬司空當時諸國皆不遵)
　　(王制改其官名宋亦改司徒曰太宰唯司馬司城/尚是舊名故春秋每書宋二官必存其官號以幸)
　　(王制之猶未改也不書氏/名死者無罪例已見前)
　　(經書月四書日四大衍歴正月癸丑大庚申冬至/二月癸未小三月壬子大四月壬午小五月辛亥)
　　(大六月辛巳大七月辛亥小八月庚辰大戊申二/十九日九月庚戌小十月己卯大壬午四日乙酉)
　　(七日丙戌八日十一月己酉小十二月戊/寅大長歴戊申八月晦壬午十月五日)
　九年(癸卯頃王元年○晉霸靈三○蔡莊二十八○/曹共三十五卒○衛成十七○鄭穆十○陳共)
　　(十四○杞桓十九○宋昭二○/齊昭十五○秦康三○楚穆八)
　春
　　毛伯來求金(左傳曰不書王命未葬也杜氏曰求/金以供葬事雖踰年而未葬故不稱)
　　(王使澄曰天子之喪百官總已以聽於冡宰三年/故王不出命也與隱三年武氏子來求賻同毛邑)
　　(伯爵王朝/六命之卿)
　　夫人姜氏如齊(趙氏曰無父母而歸寧譏也澄按/出姜當是齊昭公之女而趙氏以)
　　(為無父母蓋謂歸寜合禮者經/不書故疑其非昭公之女歟)
　　二月
　　叔孫得臣如京師(葬天王也髙郵孫氏曰春秋天/王書葬者五君徃者三臣徃者)
　　(二君徃者不書公如京師常事得禮法所當略也/臣徃者書其人以為天王之喪君不自徃而使臣)
　　(焉則是忘君父之/恩廢臣子之禮)
　　辛丑葬襄王(公羊傳曰王葬不及時書/過時書我有徃者則書)
　　晉人殺其大夫先都(左傳曰夷之蒐晉侯將登箕/鄭父先都而使士縠梁益耳)
　　(將中軍先克曰狐趙之勲不可廢也從之先克奪/蒯得田於堇隂故箕鄭父先都士縠梁益耳蒯得)
　　(作亂使賊殺先克晉人殺先都梁益耳澄按先都/下軍佐也襄公於夷之蒐將升之上軍以先克之)
　　(言而止故先都等隂使賊殺先克時靈公幼弱趙/盾將中軍秉國政先克其佐也惡先都等使賊殺)
　　(其佐不敢明正先都之罪而使羣/下殺之故書衆殺而不書國殺也)
　　三月
　　夫人姜氏至自齊(孫氏曰凡夫人出例皆不至惟/此獨書至者以其如齊雖不合)
　　(禮然愈於文姜之如齊故於其歸也特書至以其/行猶可以至也劉氏曰夫人曷為或至或不至出)
　　(入以禮則可以至出入不以禮則不可至此其為/有禮奈何父母在而歸寧也胡氏曰出姜如齊以)
　　(寜父母於禮得矣其至者出姜蓋不安於魯故至/而特書澄按或謂出姜無父母或謂出姜有父母)
　　(兼存之以/侯攷焉)
　　晉人殺其大夫士縠及箕鄭父(王氏箋義曰晉自/趙盾代士縠當國)
　　(諸大夫不平之至是謀亂大夫死者五人向若晉/從其君之命士縠將中軍箕鄭父之徒各登其職)
　　(則此亂無由而作矣故春秋原晉亂之本由趙盾/之代為中軍帥也既書殺先都又書殺士縠箕鄭)
　　(父蓋箕鄭之死由士縠之失職士縠之死由趙盾/之代其位也然士縠之徒以失職而謀作亂其罪)
　　(大矣時晉侯年幼政在宣子故皆不以累上書之/而稱人以殺其言及箕鄭父者榖梁所謂累者是)
　　(也先儒多不解所以稱人書及之旨故原而釋之/胡氏曰稱人以殺者國亂無政衆人擅殺之之辭)
　　(三大夫挾私怨而使賊殺其中軍佐固有罪矣當/是時主幼不君政在趙盾而中軍佐者盾之黨也)
　　(若獄有所歸則此三人者獨無可議從末減乎而/皆殺之是大夫專生殺而政不自人主出也故不)
　　(稱國討常山劉氏曰殺二大夫以上不言及其事/同殺之之志均故也若晉之二趙二郤蔡之二公)
　　(孫是也書曰殺其大夫某及某者以某之故而延/及於某也若元咺信不臣矣而公子瑕不見其辜)
　　(衛侯遷怒而并殺之故書曰及以志專殺/之中又有輕重者也士縠及箕鄭父倣此)
　　楚人伐鄭(左傳曰范山言於楚子曰晉君少不在/諸侯北方可圖也楚子師于狼淵以伐)
　　(鄭囚公子堅公子尨及樂耳鄭及楚平孫氏曰楚/復彊也楚自城濮之敗不敢加兵於鄭今伐鄭者)
　　(晉文既死中/國不振故也)
　　公子遂㑹晉人宋人衛人許人救鄭(經所書四國/皆書人而左)
　　(氏以為晉趙盾宋華耦衛孔達蓋三卿皆當國主/兵者其時不親行而各使微者以將兵救鄭也張)
　　(氏曰楚自城濮以來不得志於中國其君臣之心/未嘗一日忘也趙盾為政欲攘楚而大庇中夏正)
　　(當力懲其始以振中國之威乃視為常役而緩不/及事師及鄭而楚已囚鄭公子而去豈拯焚溺之)
　　(舉/哉)
　夏
　　狄侵齊(張氏曰楚得氣去而狄/交侵矣書以病晉也)
　秋
　　八月
　　曹伯襄卒(曹共公也在位三十五/年子夀嗣是為文公)
　　九月
　　癸酉地震(公羊傳曰/記異也)
　冬
　　楚子使椒來聘(椒榖作□○椒鬬椒榖於菟之從/子楚卿再命者張氏曰伐鄭而聘)
　　(魯亦逺交/近攻之意)
　　秦人來歸僖公成風之襚(杜氏曰衣服曰襚追襚/僖公并及成風張氏曰)
　　(當是時秦楚交病中國秦欲伐晉而歸襚于魯猶/楚欲圖北方而使椒來聘也髙氏曰僖公薨已九)
　　(年成風薨已四年其葬既久而秦方以襚為名將/焉用之成風於僖公雖曰母子而先君後夫人者)
　　(禮當然也以過時/始至故曰來歸)
　　𦵏曹共公
　　(經書月四書日二大衍歴正月戊申小乙丑冬至/二月丁丑大辛丑二十五日三月丁未小四月丙)
　　(子大五月丙午小六月乙亥大七月乙巳小八月/甲戌大九月甲辰小十月癸酉大經九月癸酉在)
　　(此月朔十一月癸卯小十二月壬申大/長歴辛丑二月二十六日癸酉九月朔)
　十年(甲辰頃王二年○晉霸靈四○蔡莊二十九○/曹文公夀元年○衛成十八○鄭穆十一○陳)
　　(共十五○杞桓二十○宋昭三○/齊昭十六○秦康四○楚穆九)
　春
　　王三月
　　辛卯臧孫辰卒(高氏曰此臧哀伯之孫臧文仲也/孔子譏其竊位又譏其不仁者三)
　　(不智者三而魯人師其言以為死而不朽子許曰/宣叔張氏曰文仲魯之名大夫也知栁下惠之賢)
　　(而不與立自莊公末巳與聞國政而/四十餘年間國政多疵文公尤甚)
　夏
　　秦伐晉(秦下闕一字經七年書令狐之戰左氏載/八年夏秦人伐晉取武城以報令狐之役)
　　(經不書又載今年春晉伐秦取少梁經亦不書/此書秦伐晉秦晉交兵報復無已兩罪之也)
　　楚殺其大夫宜申左聞(傳曰與子家謀弑穆王穆王/之殺宜申髙氏曰宜申字子)
　　(西亦城濮之敗將事弑君父之賊十年矣乃謀弑/焉楚子聞而殺之亦可悲也已澄按商臣弑君父)
　　(天地所不容宜申為工尹不能與同列共謀討賊/乃北面而事之君臣之分已定而乃謀弑其義不)
　　(足稱也然其謀不遂而身見死聖人不以其當/受今將之誅而以國殺大夫為文其意深矣)
　　自正月不雨至于
　秋
　　七月(義已/見前)
　　及蘇子盟于女栗(女音汝○蘇邑子爵王朝四命/之大夫受封而有國邑者孫氏)
　　(曰内不出主名微者文公使微者盟天子卿其/惡可知澄按依趙氏例以及為公及之者是)
　冬
　　狄侵宋(高氏曰狄侵諸大國獨宋未爾自宋亂之/後狄既侵之楚次厥貉又將來伐則國幾)
　　(亡/矣)
　　楚子蔡侯次于厥貉(厥公作屈○左傳曰陳侯鄭/伯㑹楚子於息遂及蔡侯次)
　　(于厥貉將以伐宋宋華御事曰楚欲弱我也先為/之弱可乎何必使誘我我實不能民何罪乃逆楚)
　　(子勞且聽命高氏曰此楚子將求諸侯恐諸侯疑/貳欲前而未敢也夫楚子者弑君父之賊而中國)
　　(諸侯如宋陳鄭之君乃皆俛首而聽命焉聖人於/此不從諸侯盟㑹之例而特書曰楚子蔡侯次于)
　　(厥貉次者遲疑不前之意著楚子包藏禍心欲慿/陵諸夏而未敢遽前也唯蔡侯首附召亂故獨書)
　　(以均其罪厥後諸侯知中國之不可棄復同盟于/新城非若蔡侯之堅服楚也胡氏曰楚滅江六平)
　　(陳與鄭於是乎為伐宋之舉次于厥貉當是時陳/鄭皆從楚矣獨書蔡侯何哉鄭失三大夫俟救而)
　　(不獲陳獲公子茷而懼宋方有狄難蓋有不得已/者非所欲也蔡無四境之虞則是得已而不已故)
　　(削三國書蔡侯見其棄諸夏之惡也高郵孫氏曰/厥貉之次遂稱楚子而明年伐麇又以爵書自是)
　　(與中國等楚人盛彊/而中國之衰益甚矣)
　　(經書月二書日一大衍歴正月壬寅大辛未冬至/閏月壬申小二月辛丑大三月辛未小辛卯二十)
　　(一日四月庚子大五月庚午小六月己亥大七月/己巳小八月戊戌大九月戊辰小十月丁酉大十)
　　(一月丁卯小十/二月丙申大)
　十有一年(乙巳頃王三年○晉霸靈五○蔡莊三十/○曹文二○衛成十九○鄭穆十二○陳)
　　(共十六○杞桓二十一○宋昭四/○齊昭十七○秦康五○楚穆十)
　春
　　楚子伐䴢(䴢九倫切公作圈○左傳曰厥貉之㑹/䴢子逃歸楚成大心敗䴢師于防渚潘)
　　(崇復伐䴢至於錫穴襄陵許氏曰楚侵伐書爵始/此中國日替矣高氏曰中國諸侯自㑹厥貉之後)
　　(皆不能加楚也成三年㑹蜀之後雖其大夫帥師/亦出主名一同中國蓋聖人悼中國無盟主故不)
　　(以蠻荒/待之也)
　夏
　　叔仲彭生㑹晉郤缺于承筐(公榖無仲字○左傳/曰謀諸侯之從楚者)
　　(杜氏曰九年陳鄭及楚平十年宋聽楚命承筐宋/地在陳留襄邑縣西張氏曰今拱州襄陵縣澄按)
　　(其時楚日益彊晉君幼魯君怠將欲謀楚而乃以/以次之大夫相㑹霸謀之不逺而楚勢之益張也)
　　(宜哉彭生叔仲惠伯公子牙之孫蓋其適子之子/以叔孫為氏此其支子之子故以叔仲為氏杜氏)
　　(諤曰自文公之後大夫擅相/為㑹者多矣春秋詳而志之)
　秋
　　曹伯來朝(左傳曰曹文公/即位而來見也)
　　公子遂如宋(左傳曰襄仲聘宋且言司城蕩意/諸而復之因賀楚師之不害也)
　　狄侵齊(髙氏曰七年之間狄三侵齊非特齊之不/競也亦當狄之方彊爾狄之强如此乃所)
　　(以大鹹/之功也)
　冬
　　十月
　　甲午叔孫得臣敗狄于鹹(左傳曰鄋瞞侵齊遂伐/我公卜使叔孫得臣追)
　　(之吉侯叔夏御莊叔綿房甥為右富父終甥駟乗/敗狄于鹹獲長狄僑如富父終甥摏其喉以戈殺)
　　(之杜氏曰鄋瞞狄國名防風氏之後漆姓鹹魯地/啖氏曰不言獲其所獲者㣲爾高氏曰叔孫得臣)
　　(最善射狄侵齊而復之魯叔孫得臣以一矢斃其/酋首故不言帥師春秋書敗狄者四皆不書戰不)
　　(待戰而敗之喜内勝之辭也劉氏曰非長狄乎曰/非也春秋正名狄也戎也淮夷也白狄也赤狄也)
　　(山戎也夷蠻也陸渾戎也姜戎也是不一名澄曰/狄之中有長身者故號之曰長狄長狄即狄也非)
　　(别有一國/名長狄)
　　(經書月一書日一大衍歴正月丙寅小丙子冬至/二月乙未大三月乙丑大四月乙未小五月甲子)
　　(大六月甲午小七月癸亥大八月癸巳小九月壬/戌大十月壬辰小甲午三日十一月辛酉大十二)
　　(月辛卯小長歴/甲午十月四日)
　十有二年(丙午頃王四年○晉霸靈六○蔡莊三十/一○曹文三○衛成二十○鄭穆十三○)
　　(陳共十七○杞桓二十二○宋昭五/○齊昭十八○秦康六○楚穆十一)
　春
　　王正月
　　郕伯來奔(郕公作盛○左傳曰郕太子朱儒自安/于夫鍾國人弗徇郕伯卒郕人立君太)
　　(子以夫鍾與郕邽來奔趙氏曰諸侯嗣位未踰年/稱子鄭忽曹羈莒展皆已即位及其出奔猶但稱)
　　(名豈有身未即位以邑出奔而稱郕伯一何厚誣/耶劉氏曰意者先郕伯以去年卒太子即位而不)
　　(能自安遂出奔孫氏曰諸侯播越失地皆名此不/名者非自失國也按莊八年師及齊師圍郕郕降)
　　(于齊師自是入齊為附庸此/又來奔齊所偪爾故不名)
　　杞伯來朝(左傳曰杞桓公/來朝始朝公也)
　　二月
　　庚子子叔姬卒(趙氏曰時君之女故曰子以别非/先君之女也澄按公榖二傳皆以)
　　(叔姬為文公同母之女弟如此則是先君之女非/時君女也不當稱子而左傳又以為杞桓夫人蓋)
　　(指僖三十一年杞伯姬所求之婦若果爾則非文/之女矣杞桓乃魯莊之甥即位在魯文之先所娶)
　　(決非魯文之女至成五年被出來歸八年卒于魯/者乃是杞伯姬所求魯僖之女為杞桓夫人者也)
　夏
　　楚人圍巢(左傳曰羣舒叛楚子孔執舒子遂圍巢/杜氏曰巢吳楚間小國巢廬江六縣東)
　　(有古巢城張氏曰/今無為軍巢縣)
　秋
　　滕子來朝(左傳曰滕昭公來/朝亦始朝公也)
　　秦伯使術來聘(術公作遂○左傳曰秦伯使西乞/術來聘且言將伐晉澄曰義見前)
　　(歸襚/下)
　冬
　　十有二月
　　戊午晉人秦人戰于河曲(左傳曰秦伐晉取羈馬/晉趙盾孫林父郤缺臾)
　　(駢從秦師于河曲臾駢曰秦不能久請深壘固軍/以待之秦人欲戰秦軍掩晉上軍趙穿追之不及)
　　(反怒以其屬出宣子曰秦獲穿也獲一卿矣秦以/勝歸我何以報乃皆出戰交綏秦師夜遁趙氏曰)
　　(凡戰不書及交為主也髙氏曰二國報怨償禍迭/起師徒其罪均也不書敗者兩無敗也杜氏曰河)
　　(曲在河東蒲坂縣南張氏曰/今河中府河東縣南有河曲)
　　季孫行父帥師城諸及鄆(鄆公作運後同○杜氏/曰鄆莒魯所爭者城陽)
　　(姑幕縣南有員亭員即鄆也以其逺偪外國故帥/師城之張氏曰諸見莊公二十九年註鄆魯之東)
　　(鄆今鄆州須城縣也莒魯爭鄆蓋始於此前此莒/未嘗與魯有爭且未嘗有事于鄆今行父帥師城)
　　(二邑以起爭端魯自此與莒為讐由鄆始孫氏曰/帥師而城畏莒故也杜氏諤曰春秋書城築二十)
　　(九而帥師城之者二此年及哀三年城啓陽也鄆/者莒魯所爭之邑帥師以城之者懼不虞之難故)
　　(為之備也凡城築之事皆志重民/力也况帥師而城者乎勞民甚矣)
　　(經書月三書日二大衍歴正月庚申大辛巳冬至/二月庚寅小庚子十一日三月己未大四月己丑)
　　(小五月戊午大六月戊子大七月戊午小八月丁/亥大九月丁巳小乙酉處暑十月丙戌大乙卯秋)
　　(分閏月丙辰小十一月乙酉大旦日霜降十二月/乙卯小戊午四日長歴是年閏十二月庚子二月)
　　(十二日戊午/十二月五日)
　十有三年(丁未頃王五年○晉霸靈七○蔡莊三十/二○曹文四○衛成二十一○鄭穆十四)
　　(○陳共十八卒○杞桓二十三○宋昭/六○齊昭十九○秦康七○楚穆十二)
　春
　　王正月
　夏
　　五月
　　壬午陳侯朔卒(陳共公也在位十八年/子平國嗣是為靈公)
　　邾子蘧蒢卒(蘧其居切蒢文居切○邾文/公也在位五十年子貜且嗣)
　　自正月不雨至于
　秋
　　七月(義見/前)
　　世室屋壊(世左榖作大○公羊傳曰世室魯公廟/也周公稱太廟魯公稱世室羣公稱宫)
　　(世室世世不毁也屋壞久不脩也澄曰世室屋壊/謂伯禽之廟久不脩而屋壊也周公封於魯留相)
　　(王朝而不適魯使伯禽徃就封周公雖不適魯然/實為魯之始祖故魯之太廟祀周公百世不毁伯)
　　(禽雖代受封然上有周公為之父則不得為始封/之君其廟為昭之第一室親盡則毁蓋諸侯之禮)
　　(唯太廟不毁二昭二穆皆四世而遞遷周天子也/后稷居太廟文王三分天下有其二武王伐商而)
　　(為天子周之王業自文武始故文武廟為宗謂之/世室與太廟皆百世不毁此天子之禮非諸侯之)
　　(所得僣也成王賜魯重祭俾太廟得用天子之禮/以祀周公魯人以為伯禽為魯國始封之君欲不)
　　(毁其廟故以伯禽之廟為世室如周之文武僭用/天子廟制以尊伯禽非禮也魯文公怠慢不䖍久)
　　(不脩廟遂至屋壊聖人書之因以見魯公世室之/為非禮也與卜郊失禮郊牛有變而書以見魯郊)
　　(之為非禮者同世太二字多通用故左穀誤世為/太穀梁謂太室猶世室以為伯禽廟字雖誤而義)
　　(則與公羊同杜氏以為太廟之室諸儒多從之夫/廟制其中之一室謂之太室稱太者以别於左右)
　　(二夾室書洛誥記成王祭文王武王而曰王入太/室祼彼文王武王廟非太廟也亦有太室何獨太)
　　(廟之室謂之太室乎且為人子孫不早脩廟以致/屋壊謂一廟之屋皆壊也若果是太廟屋壊當書)
　　(太廟屋壊今乃書太室屋壊則是太廟之中前堂/後寢左右夾室東西二廂之屋皆不壊而唯中間)
　　(一室之屋獨壊也/於義有不通矣)
　冬
　　公如晉(左傳曰公如/晉朝且尋盟)
　　衛侯㑹公于沓(公無公字○左傳曰衛侯㑹公于/沓請平于晉澄曰公徃朝晉衛侯)
　　(要之于路而與公㑹于沓/欲因公以請平于晉也)
　　狄侵衛(晉不能霸故狄人屢肆其暴/因衛侯之出狄乗間侵之)
　　十有二月
　　己丑公及晉侯盟(公朝晉而/請盟也)
　　公還自晉(公穀無公字○還者/在路而未至國也)
　　鄭伯㑹公于棐(棐公作斐○左傳曰公還鄭伯㑹/公亦請平于晉公皆成之澄曰公)
　　(未至魯鄭伯要之於路而與公㑹于棐也杜氏曰/鄭衛貳于楚畏晉故因公請平棐鄭地高氏曰初)
　　(衛鄭舍晉而從楚豈得已哉彊弱之勢不敵滅亡/之徵可待姑為一時之計爾而晉未之察季文子)
　　(相魯侯為之請成以紓兩國之禍春秋善和難故/詳志之且見公一出而二國附如此惜乎其自怠)
　　(也杜氏諤曰文公一出三為如晉朝也/及晉侯盟也自徃及還與二國㑹也)
　　(經書月四書日二大衍歴正月甲申大丙戌冬至/二月甲寅小三月癸未大四月癸丑小五月壬午)
　　(大壬午一日六月壬子小七月辛巳大八月辛亥/小九月庚辰大十月庚戌大十一月庚辰小經十)
　　(二月己丑在此月/十二月己酉大)
　十有四年(戊申頃王六年崩不書○晉霸靈八○蔡/莊三十三○曹文五○衛成二十二○鄭)
　　(穆十五○陳靈公平國元年○杞桓二十四○宋/昭七○齊昭二十卒○秦康八○楚莊王旅元年)
　春
　　王正月
　　公至自晉
　　邾人伐我南鄙(魯文公七年伐邾取須句疑邾之/必來報伐也故城郚以備之然終)
　　(邾文公之世七年而不伐魯今嗣君即位始加兵/於魯左傳謂公使人徃弔不敬故邾來伐然邾小)
　　(國也何至因弔喪使人之不敬而遽敢討魯乎蓋/欲以報須句之役爾見魯未易攻故師至南鄙而)
　　(遄去/也)
　　叔彭生帥師伐邾(按十一年承筐之㑹左氏經文/作叔仲彭生則此經叔下亦當)
　　(有仲/字)
　夏
　　五月
　　乙亥齊侯潘卒(昭公也在位二/十年其子舍嗣)
　　六月
　　公㑹宋公陳侯衛侯鄭伯許男曹伯晉趙盾
　　癸酉同盟于新城(左傳曰從於楚者服且謀邾也/張氏曰從楚者宋陳鄭許許自)
　　(文公圍之不服襄公又嘗伐之今始與㑹盟也自/襄公之末楚再慿陵趙盾得政稍加和集去嵗文)
　　(公之朝衛鄭求附盾因此并招致久負固之許諸/侯偕至然後講同盟之禮髙氏曰去冬鄭衛皆因)
　　(公而請平于晉至是諸侯之從楚者復附晉也諸/侯始皆相㑹衆議既合而後盟且謀納捷菑焉故)
　　(别書癸酉同盟澄曰同盟者莫適為主也是時晉/靈公幼趙盾以當國大夫出㑹諸侯不敢主是盟)
　　(故書同盟也杜氏曰新城/宋地在梁國穀熟縣西)
　秋
　　七月
　　有星孛入于北斗(左傳曰周内史叔服曰不出七/年宋齊晉之君皆將死亂杜氏)
　　(曰後三年宋弑昭公五年齊弑懿公七年晉弑靈/公胡氏曰此三君皆違道失徳而死于亂符叔服)
　　(之言天之示人顯矣史之有占亦明矣孫氏曰孛/彗之屬偏指曰彗光芒四出曰孛入于北斗者入)
　　(魁中/也)
　　公至自㑹
　　晉人納捷菑于邾弗克納(捷公作接○左傳曰邾/文公元妃齊姜生定公)
　　(二妃晉姬生捷菑文公卒邾人立定公捷菑奔晉/晉趙盾以諸侯之師八百乗納捷菑于邾邾人辭)
　　(曰齊出貜且長宣子曰辭順而弗從不祥乃還杜/氏曰邾有成君晉趙盾不度于義而大興諸侯之)
　　(師涉邾之境見辭而退雖有服義之善所興者廣/所害者衆趙氏曰弗克納言失之於前而得之於)
　　(末愈乎/遂也)
　　九月
　　甲申公孫敖卒于齊(左傳曰穆伯之從己氏也魯/人立文伯文伯疾請曰穀之)
　　(子弱請立難文伯卒立惠叔穆伯求復惠叔以為/請許之將來卒于齊告喪請𦵏弗許陸氏曰奔大)
　　(夫不書卒非我臣也既許其歸即我臣也故書之/且明君臣之義死生一也魯卿卒於他國例也)
　　齊公子商人弑其君舍(左傳曰子叔姬妃齊昭公/生舍叔姬無寵舍無威桓)
　　(公子商人驟施於國而多聚士昭公卒舍即位商/人弑舍自立榖梁傳曰舍未踰年其曰君何也成)
　　(舍之為君所以重商人之弑也陸氏曰春秋之作/本以懲姦惡若未踰年之君被弑而不曰君則逆)
　　(亂之臣皆以未踰年而肆其㓙惡也晉奚齊本不/正又里克不代其位故異於此髙郵孫氏曰人子)
　　(之心則未逾年而稱子國人弑君則未逾年而稱/君此春秋所以辨君臣之分而防簒弑之禍啖氏)
　　(曰舍母蓋魯之媵女但一叔姬爾左氏附㑹後事/加子字澄按啖説是也左氏附㑹加子字則叔姬)
　　(乃文公女也文公即位才十四年豈有女配齊昭/公而生子可立為君者哉齊昭公以魯僖公二十)
　　(八年即位叔姬生舍當在魯僖末年時文公尚為/世子豈有世子年幼而有女嫁鄰國年長之君為)
　　(夫人者乎况文四年文公逆婦姜于齊蓋齊昭公/之女也豈有齊昭既娶魯文之女而魯文又娶齊)
　　(昭之女者乎故知左氏以/舍母為文公女者妄也)
　　宋子哀來奔(左傳曰宋髙哀為蕭封人以為卿不/義宋公而出遂來奔孫氏曰子哀宋)
　　(公族子子姓哀名也澄曰子哀三命之卿例稱氏/稱名子氏哀名也宋子姓而氏曰子者所謂以姓)
　　(為氏也周制婦人稱姓男子稱氏再命者有名無/氏三命當稱氏則君命之氏宋哀自封人升為卿)
　　(君未及命氏而出奔故無氏可稱若但書名則疑/於再命而非三命之卿故經書宋之姓以為哀之)
　　(氏表其為三命之卿也傳稱高哀而經書子哀猶/晉大夫曰范氏中行而經所書皆以士為氏也張)
　　(氏曰自宋昭公在位始終無一善可稱大臣死禍/出奔者比比皆是獨子哀潔身而去不蹈隕身濡)
　　(尾之悔觀蕩意諸再歸而卒不免則子/哀之見幾而作豈非既明且哲之流哉)
　冬
　　單伯如齊(單伯魯大夫之命於天子者自莊公元/年至今已七十餘年未必一人或其子)
　　(若孫/歟)
　　齊人執單伯(胡氏曰商人弑舍固忌魯矣魯使單/伯如齊齊人欲辱魯故執單伯并執)
　　(叔姬而誣/之以罪)
　　齊人執子叔姬(陸氏曰左氏言子叔姬是齊侯舍/之母春秋例無執本國人者左傳)
　　(誤此乃魯女嫁齊齊不受而執之爾公榖義是何/氏曰時子叔姬嫁當為齊夫人使單伯送之澄按)
　　(叔姬稱子則是時君之女左傳誤以為舍母澄已/辨之矣當從公榖義及何休陸淳之說但公榖言)
　　(道淫是以齊之誣辭為實何氏言單伯送叔姬亦/非竊詳事意齊舍年幼新立急欲求配居喪而娶)
　　(文公之女故其逆其歸皆不書姬歸當是九月之/末至齊而舍已被弑姬無所從故十月之初魯遣)
　　(單伯徃省商人固忌魯與舍為昏己既弑舍則又/有所忌因單伯來省姬遂執單伯併姬而誣以曖)
　　(昧之罪將以辱魯經書冬單伯如齊則是/於叔姬歸齊之後如齊而非送叔姬也)
　　(經書月五書日三大衍歴正月己卯小壬辰冬至/二月戊申大三月戊寅小四月丁未大經五月乙)
　　(亥在此月五月丁丑小六月丙午大癸酉二十八/日七月丙子小八月乙巳大九月乙亥小甲申十)
　　(日十月甲辰大十一月甲戌小十二/月癸卯大長歴乙亥五月二十九日)
　十有五年(己酉匡王元年○晉霸靈九○蔡莊三十/四○曹文六○衛成二十三○鄭穆十六)
　　(○陳靈二○杞桓二十五○宋昭八○/齊懿公商人元年○秦康九○楚莊二)
　春
　　季孫行父如晉(左傳曰為單伯與子叔姬故也澄/按齊商人有可討之罪而魯弱不)
　　(敢當齊之强使人與君女遭其執辱故上卿徃聘/於晉欲藉霸主之重請於齊以釋免其所執者也)
　　三月
　　宋司馬華孫來盟(宋卿書官義已見前華孫督之/後名耦氏而不名者四命之孤)
　　(卿與孔父蔡仲女叔同凡卿之不名者例書字父/為最尊伯仲叔季次之稱孫者表其系亞於稱字)
　　(者也趙氏曰不稱使與齊仲孫屈完義同從簡爾/孫氏曰宋自僖公㑹諸侯於薄釋宋公之後未嘗)
　　(與魯通問今華孫請來結盟于我以尋舊好啖氏/曰凡不言君使者皆有義吕氏曰不言使自請之)
　　(也髙郵孫氏曰其君暗亂國事廢弛賢臣外奔華/孫懼鄰國之諸侯因其間隙而侵伐之於是來盟)
　　(以紓其/國之難)
　夏
　　曹伯來朝(左傳曰諸侯五年再相朝杜氏曰/十一年曹伯來朝至此五年乃來)
　　齊人歸公孫敖之喪(左傳曰齊人或為孟氏謀曰/魯爾親也飾棺寘諸堂阜魯)
　　(必取之從之卞人以告惠叔猶毁以為請立于朝/以待命許之取而殯之齊人送之澄謂敖之喪得)
　　(歸者以難/之孝也)
　　六月
　　辛丑朔日有食之鼔用牲于社(左傳曰非禮也日/有食之天子不舉)
　　(伐鼓于社諸侯用幣于社伐鼔于朝齊氏指要曰/莊二十五年鼔用牲于社傳云非常此稱非禮者)
　　(前傳既非正陽之月時歴差誤則稱非常此年得/當鼔之月但用幣非禮故傳變文言非禮也日有)
　　(食之天子伐鼔于社責羣隂也諸侯用幣于社者/社尊於諸侯故請救而不敢責之但伐鼔于朝自)
　　(責其政事有/闕謫于天爾)
　　單伯至自齊(高氏曰内大夫為它國所/執而見釋者皆書其至)
　　晉郤缺帥師伐蔡
　　戊申入蔡(左傳曰新城之盟蔡人不與晉郤缺以/上軍下軍伐蔡曰君弱不可以怠入蔡)
　　(以城下之盟而還髙氏曰蔡侯既與楚子次于厥/貉故新城之盟不與焉晉郤缺帥師伐之斯有名)
　　(矣凡伐不言入伐之不服然後入焉蔡雖附楚楚/人不之救足以知楚之不足恃矣雖蔡人自取之)
　　(然晉鲁不脩所以服楚而暴小國以爭諸侯欲使/區區之蔡捍楚之强而不貳則亦難矣是嵗蔡侯)
　　(甲午卒不書其子申嗣是為文公張氏曰徒示威/武暴及其民而蔡終不心服謂之能輔霸主服諸)
　　(侯可/乎)
　秋
　　齊人侵我西鄙(高氏曰齊商人簒弑其君又執我/國大夫罪不勝誅而反加兵于我)
　　(澄按魯無得罪于齊齊/之與師無名故曰侵)
　　季孫行父如晉(高氏曰一嵗再如/晉者皆為齊故)
　冬
　　十有一月
　　諸侯盟于扈(左傳曰晉侯宋公衛侯蔡侯鄭伯許/男曹伯盟于扈尋新城之盟且謀伐)
　　(齊也齊人賂晉侯故不克而還於是有齊難是以/公不㑹澄按此非前目後凡之例而七國之君不)
　　(列叙畧之也晉侯霸主也而與諸國同稱諸侯不/以霸主畀晉靈也蔡侯新遭伐入之威故暫貳于)
　　(楚而與中/國之盟)
　　十有二月
　　齊人來歸子叔姬(趙氏曰書來歸于姬上者非嫁/後之出故異其文焉澄曰若左)
　　(氏所載事迹果是則經合書齊子叔姬來歸今不/繫齊則為未嫁之女明矣髙氏曰晉㑹諸侯盟於)
　　(扈受齊賂而不伐齊故齊人/自歸子叔姬以解諸侯之意)
　　齊侯侵我西鄙遂伐曹入其郛(左傳曰齊侵我謂/諸侯不能也伐曹)
　　(入其郛討其來朝也季文子曰齊侯其不免乎已/則無禮而討于有禮者曰女何故行禮禮以順天)
　　(天之道也已則反天而又以討人難以免矣襄陵/許氏曰魯盡禮于晉而見侵弗恤曹脩禮于魯而)
　　(被伐莫救夫豈特齊之暴戾無道皆晉靈趙盾之/責也髙氏曰齊商人弑君自立諸侯㑹于扈謀伐)
　　(之晉人取賂而還商人知諸國之無能為益無顧/忌肆其威暴且恚魯仗晉以謀已故一歲而再侵)
　　(我惡魯而及曹非禮甚矣因我而加兵于曹/曰侵可也而曰伐者討其朝魯執辭正也)
　　(經書月四書日一大衍歴正月癸酉小丁酉冬至/二月壬寅大三月壬申大四月壬寅小五月辛未)
　　(大六月辛丑小朔日食戊申八日己巳小滿閏月/庚午大七月庚子小旦日夏至八月己巳大九月)
　　(己亥小十月戊辰大十一/月戊戌小十二月丁卯大)
　十有六年(庚戌匡王二年○晉霸靈十○蔡文公申/元年○曹文七○衛成二十四○鄭穆十)
　　(七○陳靈三○杞桓二十六○宋昭/九弑○齊懿二○秦康十○楚莊三)
　春
　　季孫行父㑹齊侯于陽穀齊侯弗及盟(左傳曰及/齊平公有)
　　(疾使季文子㑹齊侯于陽榖請盟齊侯不肯曰請/侯君間澄曰及猶與也謂齊侯不與行父盟也高)
　　(氏曰晉侯既幼不在諸侯齊侯恃强數見侵伐故/魯不得已而事之以行父當齊侯宜齊侯之弗肯)
　　(與盟也張氏曰文公即位之元年以㑹霸主為憚/而付之公孫敖以取晉怒魯之不得志于晉者數)
　　(十年今齊之亂公能脩明政刑告天子方伯以討/其罪則雖大國必畏之矣既不能然反使商人得)
　　(以强大而威我親戚命使執辱于齊不唯邊鄙被/患而與國與受其禍此有志者困心衡慮而圖之)
　　(之時也而文公方且宴安于其國復使其臣/犯分求盟以平累年之隙抑何不思之甚哉)
　夏
　　五月
　　公四不視朔(榖梁傳曰四不視朔厭政已甚矣公/羊傳曰四不視朔有疾也自是公無)
　　(疾不視朔蘇氏曰定哀之間子貢欲去告朔之餼/蓋不復視朔矣此公羊之所以為此言也然而五)
　　(月書不視朔則六月視朔矣視朔之廢非始于此/也杜氏曰諸侯每月必聽政因朝于廟今公不視)
　　(二月三月四月五月之朔也趙氏曰公若誠有疾/則不當譏據諸侯盟㑹文公三年不及又不㑹齊)
　　(以此推之知公怠於國務非疾也髙氏曰朔者天/子之所頒也諸侯上稟天子之命下授萬民之時)
　　(故其奉正朔告于廟則謂之告朔退而視朝以授/民則謂之視朔前此未有書不視朔者若其有疾)
　　(則亦常事不書爾此特書者見公之非有疾而然/也澄曰公不視朔非真有疾託疾以誑齊也今春)
　　(季孫行父盟齊侯而齊不與盟必欲公自至公倦/於徃而畏齊之威故託疾以誑因不視朔乃遣公)
　　(子遂徃盟齊侯而齊侯與之盟蓋既託疾而又納/賂故也按前書閏月不告朔猶朝于廟者其月雖)
　　(不告朔然猶朝于廟朝廟之後退而視朝是視朔/之禮不廢也今四不視朔則不告朔不朝廟從可)
　　(知也在後每朔之禮未甞廢唯因朝事㑹盟行師/而出不在國則廢至則又復舉矣其後蓋因季氏)
　　(逐昭公魯國無君者七年故廢告朔之禮昭公薨/於外定公以元年六月方即位自是告朔之禮不)
　　(復舉故子貢欲去其羊謂/不告朔自文公始者非也)
　　六月
　　戊辰公子遂及齊侯盟于郪丘(郪公作犀榖作師/○左傳曰公使公)
　　(子遂納賂於齊侯故盟于郪丘杜氏曰郪丘齊地/髙氏曰陽榖之㑹齊侯弗及盟者非特行父奉使)
　　(之失也晉為魯故㑹諸侯于扈將以伐齊齊侯賂/之遂不果伐於是齊侯欲取償于魯焉至是公使)
　　(公子遂納賂于齊而復求盟所以尋盟于郪丘則/有辭矣謂公四不視朔實有疾故也然則春秋書)
　　(公四不視朔非特譏公之怠亦以見公子遂得盟/之由則知此盟非齊侯之欲故明年齊侯復伐我)
　　(西鄙僅少/紓而已)
　秋
　　八月
　　辛未夫人姜氏薨(僖公夫人/文公母也)
　　毁泉臺(公羊傳曰郎臺也未成為郎臺既成為泉/臺毁何以書譏爾先祖為之已毁之不如)
　　(勿居而已矣何氏曰莊公所築不當暴揚先祖之/惡也孫氏曰惡勞民也築之勞毁之勞既築之又)
　　(毁之可/謂勞矣)
　　楚人秦人巴人滅庸(左傳曰楚大饑庸人率羣蠻/以叛楚䴢人率百濮聚于選)
　　(於是申息之北門不啓楚人謀徙於阪高蒍賈曰/我能徃冦亦能徃不如伐庸夫䴢與百濮謂我饑)
　　(不能師故伐我也我若出師必懼而歸百濮離居/將各走其邑誰暇謀人乃出師旬有五日百濮乃)
　　(罷使廬戢黎侵庸庸人逐之囚子揚忩三宿而逸/曰庸師衆羣蠻聚焉不如復大師且起王卒合而)
　　(後進師叔曰不可姑又與之遇以驕之七遇皆北/庸人曰楚不足與戰矣遂不設備楚子乗馹㑹師)
　　(分為二隊以伐庸秦人巴人從楚師羣蠻從楚子/盟遂滅庸高氏曰楚率秦巴以滅人之國則秦又)
　　(聴服于楚矣夫城濮之役秦人在焉自是遂與中/國盟㑹而晉襄因殽之役報復不已自是失秦矣)
　　(夫秦兵之彊後世莫及焉使其協和以攘楚且討/其弑君父之罪蓋有餘力而晉反棄秦以資楚此)
　　(中國之所/以不振也)
　冬
　　十有一月
　　宋人弑其君杵臼(杵公作處○左傳曰宋公子鮑/禮于國人宋饑竭其粟而貸之)
　　(年自七十以上無不饋詒也無日不數于六卿之/門國之材人無不事也親自桓以下無不恤也襄)
　　(夫人助之施昭公將田孟諸未至夫人王姬使帥/甸攻而殺之蕩意諸死之澄按宋昭公立九年不)
　　(能其大夫國人襄夫人亦惡之出田孟諸甸徒攻/而弑之故稱人以弑弑者賤人無名可書也蓋鮑)
　　(見昭公之失衆心固有圖為君之意而未有簒謀/也襄夫人雖有以鮑易杵臼之意而未萌殺心也)
　　(昭公出田甸徒弑之而鮑與夫人因得遂其素志/左傳之文宜刪夫人王姬使帥六字方與經協蓋)
　　(謂甸衆知襄夫人之意而敢于行弑則可謂襄夫/人使人帥旬弑之則未必然也孫氏曰稱人微者)
　　(也名氏不登于史䇿胡氏曰蕩意諸死之而不得/與孔父仇牧並書者君昏不能正危不能救坐待)
　　(其死而與之同死所謂匹夫匹/婦自經於溝瀆而莫之知也)
　　(經書月四書日二大衍歴正月丁酉小壬寅冬至/二月丙寅大三月丙申小四月乙丑大五月乙未)
　　(小六月甲子大戊辰五日七月甲午小八月癸亥/大辛未九日九月癸巳小十月壬戌大十一月壬)
　　(辰小傳甲寅二十三日十二/月辛酉大長歴是年閏五月)
　十有七年(辛亥匡王三年○晉霸靈十一○蔡文二/○曹文八○衛成二十五○鄭穆十八○)
　　(陳靈四○杞桓二十七○宋文公鮑元/年○齊懿三○秦康十一○楚莊四)
　春
　　晉人衛人陳人鄭人伐宋(左傳曰晉荀林父衛孔/達陳公孫寜鄭石楚伐)
　　(宋討曰何故弑君猶立文公而還澄曰傳所載皆/四國之卿而經書人者蓋元帥不行而遣裨將徃)
　　(伐也責其弑君是也但/不當不誅弑君之人)
　夏
　　四月
　　癸亥𦵏我小君聲姜(聲公作聖○左傳曰有齊難/是以緩髙氏曰九月乃𦵏慢)
　　齊侯伐我西鄙(左傳曰齊伐我襄仲請盟高氏曰/齊猶以公不親盟復來討焉于此)
　　(見郪丘之/盟無益矣)
　　六月
　　癸未公及齊侯盟于榖(齊伐我而晉不能救公/竟不免親與齊侯盟)
　　諸侯㑹于扈(左傳曰晉侯蒐于黄父遂復合諸侯/于扈平宋也公不與㑹齊難故也澄)
　　(曰晉侯不能為盟主而合/諸侯故畧之而不列序也)
　秋
　　公至自穀(危之/也)
　冬
　　公子遂如齊(左傳曰拜榖之盟杜氏諤曰公及齊/侯盟而冬又聘之故左氏謂之拜盟)
　　(也/)
　　(經書月二書日二大衍歴正月辛卯大丁未冬至/二月辛酉小三月庚寅大四月庚申小癸亥四日)
　　(五月己丑大六月己未小癸未二十五日七月戊/子大八月戊午小九月丁亥大十月丁巳大十一)
　　(月丁亥小十二月丙辰大長歴癸/亥四月五日癸未六月二十六日)
　十有八年(壬子匡王四年○晉霸靈十二○蔡文三/○曹文九○衛成二十六○鄭穆十九○)
　　(陳靈五○杞桓二十八○宋文二○/齊懿四○秦康十二卒○楚莊五)
　春
　　王二月
　　丁丑公薨于臺下(髙郵孫氏曰薨非路寢皆/不正也臺下蓋又甚焉)
　　秦伯罃卒(秦康公也在位十二年子稻嗣是為共/公高氏曰秦雖伯益之後本附庸也僻)
　　(在西夷自秦仲始大至平王時秦襄始有功於周/室列於諸侯賜爵為伯穆公班於城濮之戰自後)
　　(與中國交聘盟㑹遂霸西戎九年康公來歸/僖公成風之襚始與魯通好至是遂書其卒)
　夏
　　五月
　　戊戌齊人弑其君商人(左傳曰齊懿公之為公子/也與邴􁒫之父爭田弗勝)
　　(及即位乃掘而刖之而使歜僕納閻職之妻而使/職驂乗公遊于申池二人弑懿公納諸竹中歸舍)
　　(爵而行齊人立公子元澄曰歜職皆賤者故稱人/而不書名何氏曰商人弑君賊齊人以君事之張)
　　(氏曰商人固當討之賊然齊人不以為賊北面稱/臣而君之者三年以為賊則不當事以為君則不)
　　(可弑今三年事之一旦弑之亂作/於大分已定之後故曰弑其君也)
　　六月
　　癸酉𦵏我君文公
　秋
　　公子遂叔孫得臣如齊(榖梁傳曰使舉上客而不/稱介不正其同倫而相介)
　　(故列而數之也左傳曰襄仲莊叔如齊惠公立故/且拜葬也澄按公子遂將殺適立庶而先聘齊以)
　　(請故託賀立君及拜葬二事以行也二/卿同使者一卿賀齊立君一卿拜葬也)
　冬
　　十月
　　子卒(左傳曰文公二妃敬嬴生宣公敬嬴嬖而私/事襄仲宣公長而屬之襄仲襄仲欲立之叔)
　　(仲不可仲見于齊侯而請之齊侯新立而欲親魯/許之仲殺惡及視而立宣公公羊傳曰子謂子赤)
　　(也不曰弑也弑何以不曰不忍言也榖梁傳曰子/卒不日故也何氏曰與子般異般書日孫氏曰成)
　　(君弑不地子赤未逾/年故不日以别之)
　　夫人姜氏歸于齊(左傳曰大歸也將行哭而遇市/曰天乎仲為不道殺嫡立庶市)
　　(人皆哭魯人/謂之哀姜)
　　季孫行父如齊(告宣公之立也沙隨程氏曰遂得/臣行父三人皆與謀以其前後如)
　　(齊而知之也髙氏曰前乎子卒書如齊後乎子卒/書如齊行父遂與公子遂同弑惡而立宣公故夫)
　　(人姜氏歸于齊而行父遽如齊焉惡實齊之甥恐/齊人聽夫人之訴而來討於是議納賂以請平焉)
　　(魯國臣子之罪/不可勝誅也)
　　莒弑其君庶其(公羊傳曰稱國以弑者衆弑其君/之辭也左傳曰莒紀公生太子僕)
　　(又生季佗愛季佗而黜僕且多行無禮于國僕因/國人以弑紀公以其寶玉來奔澄曰如左氏之言)
　　(則是太子僕以子弑父也春秋何得不書而乃書/國弑乎且僕既與國人同弑君則又何以奔魯乎)
　　(或疑僕因國人之下以字當作之謂僕因國/人之弑紀公懼并及禍故以其寳王來奔也)
　　(經書月四書日三大衍歴正月丙戌小癸丑冬至/二月乙卯大癸未大寒丁丑二十三日閏月乙酉)
　　(小三月甲寅大旦日雨水四月甲申小經五月戊/戌在此月五月癸丑大經六月癸酉在此月六月)
　　(癸未小七月壬子大八月壬午小九月辛亥大十/月辛巳小十一月庚戌大十二月庚辰小長歴丁)
　　(丑二月二十四日戊戌五月/十一日癸酉六月二十二日)
　
　
　
　
　
　
　
　春秋纂言卷六
欽定四庫全書
　春秋纂言卷七　　　　　　元　吳澄　撰
　　　宣公(名倭一名接文公妾敬贏之/子在位十八年夫人穆姜)
　元年(癸丑匡王五年○晉霸靈十三年○蔡文四年/○曹文十年○衛成二十七年○鄭穆二十年)
　　(○陳靈六年○杞桓二十九年○宋文三年○/齊惠公元元年○秦共公稻元年○楚莊六年)
　春
　　王正月
　　公即位(凡繼弑君不即位者以君父遭弑而賊未/討則太子不忍行即位禮或國亂人心危)
　　(疑不暇行即位禮也仲遂以臣弑君宣公以庶奪/嫡方以子惡被弑而已得立為得志故安然行即)
　　(位/禮)
　　公子遂如齊逆女(胡氏曰宣公懼於見討故結昏/于齊為自安計越典禮而逆女)
　　(如此其亟而不顧者必敬嬴公子遂立接之始謀/也高氏曰不待喪畢而公子遂遽如齊逆女者恐)
　　(姻好久不通而齊人來討也且娶于齊則公因得/以列于㑹而諸侯不復討矣澄按負簒弑之罪而)
　　(急于結齊昏以定其位此惡之大喪/娶卿逆之非禮則其惡之小者爾)
　　三月
　　遂以夫人婦姜至自齊(髙氏曰不直書夫人婦姜/至自齊而稱遂以者明公)
　　(子遂不當以夫人歸也婚禮莫重乎親迎豈容他/人得以之歸哉公子遂葢公族之尊者尤不可也)
　　(不稱公子一事再見也文公逆婦姜于齊不稱夫/人自逆故也此稱夫人者臣下之辭也婦者有姑)
　　(之辭無姑則專以夫人之禮至有姑則以婦禮至/姑者敬嬴以嬖妾私事襄仲以屬其子弑世嫡兄)
　　(弟黜主君夫人乃援成風故事即以子貴為國母/今斬焉在衰絰之中而請昏納婦故因夫人至特)
　　(稱婦姜以顯敬嬴妾也而姑之李堯俞曰經稱婦/姜者不言氏婦人言氏以配姓葢欲稱謂之順也)
　　(春秋於内女則稱叔姬於外女則不可以叔伯言/之故夫人不言諡不稱婦則必以氏配之今此婦)
　　(而言姜加氏則稱謂之繁也亦猶文姜成風以諡/稱而不以氏稱也如成十四年書婦姜氏者趙氏)
　　(曰繆/増也)
　夏
　　季孫行父如齊(左傳曰如齊納賂以請㑹高氏曰/公既昏矣然後季文子如齊納賂)
　　(諸列于㑹蓋春秋時凡國君不以其道立苟得一/預於諸侯之㑹則他國不得復討其罪所以季文)
　　(子不憚自行者欲假大國之權以定宣公之位也/宣公之位定則一時臣子黨亂誤國之罪庶皆可)
　　(以逃矣昔人稱季文子三思而後行今當魯國喪/禍之際而舉動乖錯如此安在其為三思哉是必)
　　(思之過多而方寸亂矣故孔子譏之吕氏曰君母/不正孽子簒立而國之大臣恃大國以免施旌肆)
　　(肆無所忌憚行父名大夫也而猶若是先王之澤/盡矣張氏曰文公世子之死在官當誅者公子遂)
　　(其首行/父次之)
　　晉放其大夫胥甲父于衛(左傳曰晉人討不用命/者杜氏曰胥甲晉下軍)
　　(胥臣之子文公十二年戰河曲不肯薄秦於險蘇/氏曰胥甲趙穿其罪一也放胥甲而捨趙穿穿盾)
　　(之族子也胡氏曰秦晉戰河曲撓臾駢之謀者趙/穿也若討其不用命當以穿為首而獨放胥甲父)
　　(則以趙盾當國而庇其族子也澄按河曲之戰及/今八年矣豈有不用命之罪八年而後討哉必胥)
　　(甲父以他事取惡於/趙盾而盾逐之也)
　　公㑹齊侯于平州(左傳曰㑹于平州以定公位杜/氏曰平州齊地在泰山牟縣西)
　　(張氏曰後漢志瑯琊國陽都故地有牟臺註云平/州在縣西凡亂臣賊子之所以不敢縱其欲者以)
　　(有霸主大國能討之也齊乃魯之鄰其力足以正/魯而惠公不明于義利邪正之辨始許仲遂以亂)
　　(魯之適庶終㑹平州以定賊子之位則亂賊復何/畏而不逞哉晉為盟主而齊宋弑君威弗能加魯)
　　(亂不治見晉/之無能為也)
　　公子遂如齊(左傳曰如齊拜成胡氏曰遂一再見/千經矣拜成又書者著其始終成就)
　　(弑立/之謀)
　　六月
　　齊人取濟西田(左傳曰為立公故以賂齊也杜氏/曰濟西故曹地僖三十一年晉文)
　　(以分魯吕氏大圭曰春秋書取田邑有伐而書取/者八如隠四年莒人伐杞取牟婁十年公敗宋師)
　　(取郜取防僖二十二年公伐邾取須句二十六年/公以楚師伐齊取穀三十三年公伐邾取訾婁宣)
　　(四年公伐莒取向九年齊侯伐萊取根牟十年公/孫歸父伐邾取繹是用兵力以取之也有直書取)
　　(者如僖三十一年春取濟西田我取之曹也此年/齊人取濟西田齊取之我也成二年取汶陽田以)
　　(鞌之戰而齊以歸我也此則不用兵力而取之也/張氏曰桓公簒立求援于鄭而誘以許田宣公奪)
　　(嫡主齊以自立而賂以濟西以利自固前後一轍/使鄭莊齊惠不貪其利則桓宣必不能以自立矣)
　秋
　　邾子來朝(文十四年邾伐我南鄙/今六年來朝不詳其故)
　　楚子鄭人侵陳遂侵宋(左傳曰宋人之弑昭公也/晉荀林父以諸侯之師伐)
　　(宋宋及晉平宋文公受盟于晉又㑹諸侯于扈將/為魯討齊皆取賂而還鄭穆公曰晉不足與也遂)
　　(受盟于楚陳共公卒楚人不禮焉陳靈公受盟于/晉故楚子侵陳宋胡氏曰鄭以宋人弑君晉不能)
　　(討以此罪晉為不足與今乃附楚以亟病中國何/義乎書侵陳遂侵宋者以見此師為不義掠境侵)
　　(暴非能聲宋之罪也吕氏大圭曰春秋盟㑹而書/楚子自孟始征伐而書楚子自侵陳始向也次厥)
　　(貉嘗書楚子矣然未嘗加兵於中國也伐䴢亦書/楚子矣然不過加兵于其與國也征伐而書爵者)
　　(皆伯之之辭侵蔡伐楚書齊侯霸齊侯也侵曹伐/衛書晉侯霸晉侯也侵陳侵宋書楚子春秋固霸)
　　(楚子乎書齊侯晉侯喜中國之猶有霸也書/楚子傷中國之無霸而荆蠻得以執霸權也)
　　晉趙盾帥師救陳(髙氏曰鄭連楚以侵陳與宋晉/何為獨救陳曰以楚兵主在于)
　　(陳因加于宋晉人踰宋而救陳救陳而師退是救/宋也故舉救陳則及宋舉救宋則不及陳矣胡氏)
　　(日傳稱師救陳宋經不書宋聖人削之也前方以/不能討宋諸侯㑹而不序今若書救宋則典刑紊)
　　(矣/)
　　宋公陳侯衛侯曹伯㑹晉師于棐林伐鄭(棐公作/斐○左)
　　(傳曰楚蒍賈救鄭遇于北林囚晉解揚晉人乃還/杜氏曰棐林鄭地滎陽宛陵縣東南有林鄉澄曰)
　　(晉師即趙盾救郊之師也以四國之君在㑹故不/稱趙盾而稱晉師也陳先代之後而受侵逼霸主)
　　(所宜救也鄭以畿内之國而附蠻夷霸主所當伐/也惜乎晉霸不競荆蠻方彊晉卿能致四國之君)
　　(聲罪致討不能服鄭而反遺/楚禽中國之不振可傷也)
　冬
　　晉趙穿帥師侵崇(崇公作栁○左傳曰晉欲求成/於秦趙穿曰我侵榮秦急崇必)
　　(救之吾以求成焉趙穿侵崇秦弗與成杜氏曰崇/秦之與國任公輔曰按地譜商有崇國在京兆鄠)
　　(縣甘亭高氏曰晉方病楚而欲得秦欲求成而反/加兵於他人之國適足以衆晉之敵耳此謬計也)
　　晉人宋人伐鄭(左傳曰以報北林之役于是晉侯/侈趙宣子為政驟諫而不入故不)
　　(競于楚澄按棐林之㑹晉合四國以伐鄭而無功/故至于再伐不復可致三國伐鄭者為宋也故獨)
　　(與宋連兵高氏曰宋怨鄭與楚之侵也復請晉伐/鄭晉亦以前救之無功也遂連兵伐之夫晉以貪)
　　(賂致諸侯之叛不能退而自責乃謀動干戈於外/以遂宋之復怨况宋人弑君豈可與之合兵乎)
　　(經書月三書日無大衍歴正月己酉大戊午冬至/二月己卯大三月己酉小四月戊寅大五月戊申)
　　(小六月丁丑大七月丁未小八月丙子大九月丙/午小十月乙亥大十一月乙巳小十二月甲戌大)
　二年(甲寅匡王六年崩○晉霸靈十四弑○蔡文五/○曹文十一○衛成二十八○鄭穆二十一○)
　　(陳靈七○杞桓三十○宋文四/○齊惠二○秦共二○楚莊七)
　春
　　王二月
　　壬子宋華元帥師及鄭公子歸生帥師戰于大棘
　　宋師敗績獲宋華元(左傳曰鄭公子歸生受命于/楚伐宋華元樂吕御之戰于)
　　(大棘宋師敗績囚華元獲樂吕及甲車四百六十/乗俘二百五十人馘百人宋人以兵車百乗文馬)
　　(百駟以贖華元于鄭半入華元逃歸杜氏曰大棘/在陳留襄邑縣南張氏曰襄邑今屬拱州澄曰鄭)
　　(附楚侵中國之陳宋晉為宋故再伐鄭而皆無功/鄭受楚命一戰宋而乃大勝楚人之氣益張矣李)
　　(氏堯俞曰春秋三十四戰主客並書帥師者惟此/及哀二年趙鞅罕達而已高氏曰元年秋鄭人與)
　　(楚子侵宋宋人既為棐林之役以報之是冬又與/晉人伐鄭一役而兩報之遂起此役今鄭師之來)
　　(宋當明大義以諭之否則慎固封守使鄭不得而/犯焉華元乃遽帥師出與之戰於是三軍大敗以)
　　(至見獲不能效死徒殄民辱國而已以見中國因/夷狄之故而自相殘如此吕氏大圭曰春秋書戰)
　　(言大夫帥師自此始自是而後若晉荀林父衛孫/良夫魯季孫行父莊孫許叔孫僑如公孫嬰齊國)
　　(書皆大夫帥師而戰惟晉趙鞅鄭罕達戰于鐵及/此年戰大棘而稱帥師者其衆敵也春秋書獲者)
　　(七惟齊國書及此年宋華元書敗績者身見獲而/師又敗也大夫生死皆言獲鄭獲宋華元生也吳)
　　(獲陳夏齧吳獲齊國書死也蓋/存之殺之皆在既獲之後爾)
　　秦師伐晉(左傳曰以報崇也遂圍焦晉趙盾救焦/胡氏曰晉用大師于崇乃趙穿私意而)
　　(無名也故書侵秦人為是興師而/報晉則問其無名之罪也故書伐)
　夏
　　晉人宋人衛人陳人侵鄭(左傳曰晉趙盾遂自隂/地及諸侯之師侵鄭以)
　　(報大棘之役楚鬬椒救鄭曰能欲諸侯而惡其難/乎遂次于鄭以待晉師盾曰彼宗競于楚殆將斃)
　　(矣姑益其疾乃去之澄曰晉于興諸侯之師為宋/報鄭師出無名又畏楚之救而還師髙氏曰自是)
　　(楚與晉爭晉不能競反有弑逆之禍/於是楚益自肆明年遂有問鼎之事)
　秋
　　九月
　　乙丑晉趙盾弑其君夷臯(臯公作□○左傳曰晉/侯飲趙盾酒伏甲將攻)
　　(之其右提彌明知之趨登曰臣侍君宴過三爵非/禮也遂扶以下公嗾夫獒焉明搏而殺之盾曰棄)
　　(人用犬雖猛何為鬬且出提彌明死之靈輒與為/公介倒㦸以禦公徒而免之遂自亡也趙穿攻靈)
　　(公于桃園宣子未出山而復澄曰趙盾專晉國之/政幾二十年境内境外知有盾而不知有靈公公)
　　(既長不堪其專遂欲殺盾提彌明扶盾出走明既/搏殺公獒又與公徒鬬而死則盾之私屬與公徒)
　　(敵無復有臣禮矣靈輒内叛倒㦸以禦内兵故盾/得幸免然君臣既為仇敵非盾弑公則公殺盾勢)
　　(固不兩立也穿盾之族子平日所愛信之人也弑/公而盾乃復穿之弑為盾弑也盾為首惡穿特承)
　　(意行事者爾此正與魏帝髦之弑同髦惡司馬昭/之專率徒以攻昭昭倉皇奔避賈充謂成濟曰司)
　　(馬公養汝等政在今日於是成濟抽戈弑髦而昭/得免於誅夫弑髦賈充發言成濟操刃而皇極經)
　　(世書及通鑑綱目皆書曰魏司馬昭弑其君髦曷/嘗歸獄於賈充與成濟哉趙盾之專猶司馬昭之)
　　(專也晉靈之欲殺盾猶曹髦之欲殺昭也趙穿之/弑晉靈猶成濟之弑曹髦也趙盾陽為不知謀以)
　　(求自免其弑君之罪將誰欺乎夫子書曰晉趙盾/弑其君夷臯誅首惡也故曰春秋成而亂臣賊子)
　　(懼亂臣謂趙盾也賊子謂許世子止也彼二人者/弑君弑父而欲欺人以為非己所弑其懼者何以)
　　(聖人不可欺而直筆不之赦也自三傳以來説春/秋者多方為盾止分釋則是亂臣賊子不可以欺)
　　(聖人而乃可以欺後儒也靈公在位十四年趙盾/使趙穿逆襄公之弟黑臋于周而立之是為成公)
　冬
　　十月
　　乙亥天王崩(匡王也在位六年其/弟瑜立是為定王)
　　(經書月三書日三大衍歴正月甲辰小癸亥冬至/經二月壬子在此月二月癸酉大三月癸卯小四)
　　(月壬申大五月壬寅大六月壬申小七月辛丑大/八月辛未小九月庚子大乙丑二十六日十月庚)
　　(午小乙亥六日十一月己亥大戊辰處暑閏月己/巳小十二月戊戌大長歴是年閏五月壬子二月)
　　(二日乙丑九月二十/七日乙亥十月八日)
　三年(乙卯定王元年○晉霸成公黒臋元年○蔡文/六○曹文十二○衛成二十九○鄭穆二十二)
　　(卒○陳靈八○杞桓三十一○宋文/五○齊惠三○秦共三○楚莊八)
　春
　　王正月
　　郊牛之口傷改卜牛牛死乃不郊猶三望(公羊傳/曰郊則)
　　(必祭稷養牲養二卜帝牲不吉則扳稷牲而卜之/帝牲在于滌三月于稷者唯具是視左傳曰望郊)
　　(之屬也不郊亦無望可也杜氏曰牛不稱牲未卜/日也齊氏旨要曰牛卜日曰牲今未卜日尚為祭)
　　(牛范氏曰牛無故其口自傷易牛改卜復死乃廢/郊禮髙氏曰魯僭郊禮久矣隱桓莊閔不書者聖)
　　(人不敢無故斥言君父之過故因變異而書也胡/氏曰乃不郊者為牛之口傷改卜而牛又死也不)
　　(然郊矣禮為天王服斬衰周人告喪於魯史策已/書而未葬也祀帝于郊夫豈其時而或謂不以王)
　　(事廢天事禮乎張氏曰此又因事之變以明魯郊/之非禮也而僭禮之中復有忘哀從吉之罪三年)
　　(之喪乃臣子斬衰奔赴之時豈可僭天子越紼行/事之禮此春秋所以特書之并書猶三望以譏其)
　　(可已而/不已也)
　　葬匡王(髙氏曰前期而葬者簡/也王室微諸侯不至也)
　　楚子伐陸渾之戎(陸渾之戎公作奔賁戎○左傳/曰楚子伐陸渾之戎遂至于雒)
　　(觀兵於周疆定王使王孫滿勞楚子楚子問鼎之/大小輕重對曰在徳不在鼎周德雖衰天命未改)
　　(鼎之輕重/未可問也)
　夏
　　楚人侵鄭(左傳曰晉侯伐鄭及郔鄭及晉平士㑹/入盟楚人侵鄭鄭即晉故也胡氏曰鄭)
　　(以晉靈不君取賂釋賊為不足與是也而徃從楚/非矣今晉成初立背僭竊而歸諸夏是反正也春)
　　(秋大改過許遷善不書晉伐鄭鄭及晉平者與/鄭伯之能反正也故獨書楚人侵掠諸夏之罪)
　秋
　　赤狄侵齊(赤秋始見經張氏曰赤狄狄之别國孔/疏云謂之赤狄白狄者俗尚赤衣白衣)
　　(也地譜洛州春秋赤狄之地髙氏曰見狄之族類/已分矣襄陵許氏曰楚侵其南狄侵其北天下楝)
　　(撓之/時也)
　　宋師圍曹(左傳曰宋文公即位三年殺母弟須及/昭公子武氏之謀也使戴桓之族攻武)
　　(氏于司馬子伯之館盡逐武穆之族武穆之族以/曹師伐宋宋師圍曹報武氏之亂也髙氏曰武氏)
　　(之亂非曹所致也宋不能内睦九/族而興兵以圍人之國不亦左乎)
　冬
　　十月
　　丙戌鄭伯蘭卒(鄭穆公也在位二十二/年子夷嗣是為靈公)
　　𦵏鄭穆公(葬速禮/不備也)
　　(經書月二書日一大衍歴正月戊辰小旦日冬至/二月丁酉大三月丁卯大四月丙申大五月丙寅)
　　(小六月乙未大七月乙丑小八月甲午大九月甲/子小經十月丙戌在此月十月癸巳大十一月癸)
　　(亥小十二月壬辰大長/歴丙戌十月二十五日)
　四年(丙辰定王二年○晉霸成二○蔡文七○曹文/十三○衛成三十○鄭靈公夷元年弑○陳靈)
　　(九○杞桓三十二○宋文六○/齊惠四○秦共四卒○楚莊九)
　春
　　王正月
　　公及齊侯平莒及郯莒人不肯(杜氏曰莒郯二國/相怨故公與齊侯)
　　(共平之髙氏曰莒郯相怨而郯乃魯昏姻之國公/欲為郯平莒而挾齊以為重故及齊侯公之義不)
　　(足以服莒之心莒所以不肯也肯者心以為然/而從之也曰莒人見其不肯者非特其君也)
　　公伐莒取向(向舒亮切○左傳曰平國以禮不以/亂伐而不治亂也以亂平亂何治之)
　　(有杜氏曰向莒邑東海承縣東南有向城張氏曰/宣公平二小國若出於公不必假齊一言而彼已)
　　(服今挾齊為重而莒尚不肯伐莒而齊不復與復/取向以自益著宣公之公而終之以利也髙氏三)
　　(曰大國以好平兩小國之怨而且不能不知自反/而取邑於人亦已甚矣公既無以得莒後書郯伯)
　　(姬來歸則郯亦不能固其好也然向本魯地桓十/六年城向是也後入于莒豈魯與莒有好而向還)
　　(莒歟至此莒弗肯平/然後公復取向也)
　　秦伯稻卒(秦共公也左位/五年子桓公嗣)
　夏
　　六月
　　乙酉鄭公子歸生弑其君夷(夷靈公也嗣位一年/鄭人立穆公之庶子)
　　(堅是為襄公據諸家之説皆謂公子宋弑君歸生/不能誅宋而反從其邪謀故為首惡然宋實手弑)
　　(其君之賊何乃得免于罪乎左傳所載事蹟猥陋/蓋不足信而諸家為傳所惑故生曲説以從傳也)
　　(歸生貴戚之卿秉國重權嗣君新立必有所不獲/於其君者因宋之有邪謀陽為畜老憚殺之言隂)
　　(實假手于宋以除其君此/亂臣之首而宋特其從也)
　　赤狄侵齊(高氏曰以齊之彊而連年為狄/所侵則惠公之無政可知矣)
　秋
　　公如齊(高氏曰狄在齊境而公徃朝/之宣公之無政也又可知矣)
　　公至自齊(胡氏曰宣公比年如齊而皆至者危之/也張氏曰危之者與桓二年公至自唐)
　　(同/意)
　冬
　　楚子伐鄭(左傳曰鄭未服也杜氏曰前年楚侵鄭/不獲成故曰未服髙氏曰中國諸侯不)
　　(問鄭國弑君之罪而夷狄興/兵以討之所以病中國也)
　　(經書月二書日一大衍歴正月壬戌大甲戌冬至/二月壬辰小三月辛酉大四月辛卯小五月庚申)
　　(大經六月乙酉在此月六月庚寅小傳七月戊戌/在此月七月己未大八月己丑小九月戊午大十)
　　(月戊子小十一月丁巳大十二月/丁亥小長歴乙酉六月二十七日)
　五年(丁巳定王三年○晉霸成三○蔡文八○曹文/十四○衛成三十一○鄭襄公堅元年○陳靈)
　　(十○杞桓三十三○宋文七○齊/惠五○秦桓公榮元年○楚莊十)
　春
　　公如齊(髙氏曰公以不義得國故亟朝於齊且公/始即位公子遂季孫行父一歲而三聘齊)
　　(至是甫及三時而再朝/謹事大國以自固也)
　夏
　　公至自齊(左傳曰齊髙固使齊侯止公請叔姬焉/髙氏曰春如齊而夏至者以齊人止公)
　　(彊為髙固請昏也/故書至以危之)
　秋
　　九月
　　齊高固來逆子叔姬(左逆下無子字○左傳曰卿/自逆也高氏曰古者三十而)
　　(娶五十而爵為大夫故大夫無出竟親迎者髙固/為齊正卿而始與魯昏越竟逆女非禮矣胡氏曰)
　　(嫁女於大夫而不使大夫主之公自為主厭尊毁/列卑朝廷慢宗廟矣鄭國褊小楚公子圍之貴驕)
　　(彊大來娶于鄭子産辭而却之使館于外宣公以/國君而逼于髙固彊委禽焉而不能止春秋詳書)
　　(此辱為後世鑒澄曰宣公負簒國之罪倚齊以安/數朝數聘卑身事齊猶以為未甚至齊之臣彊取)
　　(其女甘心與之而不敢違蓋身為不義故忍恥忍/辱而屈於人下如此曹子臧吴季札彊與之國義)
　　(不肯受不降其志而常/伸於人上者果何人哉)
　　叔孫得臣卒(不書日/文闕)
　冬
　　齊高固及子叔姬來(左傳曰反馬也胡氏曰禮嫁/女留其送馬不敢自安及廟)
　　(見成婦遣使反馬高固親來非禮也况是逆未易/嵗遽歸寧乎髙氏曰歸寧常事不書反馬亦常事)
　　(不書髙固為齊卿非王事不當出境既未娶而為/國卿又不可以國卿而有新昏反馬之禮也啖子)
　　(曰大夫非公事與妻出境非/禮也時叔姬初嫁未合歸寧)
　　楚人伐鄭(楚數犯/中國也)
　　(經書月一書日無大衍歴正月丙辰大己卯冬至/二月丙戌大三月丙辰小四月乙酉大五月乙卯)
　　(小六月甲申大七月甲寅小壬午夏至八月癸未/大壬子大暑閏月癸丑小九月壬午大旦日處暑)
　　(十月壬子小十一月辛/巳大十二月辛亥小)
　六年(戊午定王四年○晉霸成四○蔡文九○曹文/十五○衛成三十二○鄭襄二○陳靈十一○)
　　(杞桓三十四○宋文八○齊/惠六○秦桓二○楚莊十一)
　春
　　晉趙盾衛孫免侵陳(左傳曰陳及楚平晉荀林父/帥師救鄭伐陳陳即楚故也)
　　(髙氏曰趙盾前㑹衛侯救陳今更與衛孫免加兵/于其國故書侵以正主盟者之罪雖以陳背晉即)
　　(楚亦以晉救/之無功故也)
　夏
　　四月
　秋
　　八月
　　螽(髙氏曰書八月者惟八月有之非歴時也螽為/農災王道所重今以月書則為災不久輕於以)
　　(時書/者矣)
　冬
　　十月
　　(經書月三書日無大衍歴正月庚辰大甲寅冬至/二月庚戌小三月己卯大四月己酉大五月己卯)
　　(小六月戊申大七月戊寅小八月丁未大九月丁/丑小十月丙午大十一月丙子小十二月乙巳大)
　　(長歴是年/閏五月)
　七年(己未定王五年○晉霸成五○蔡文十○曹文/十六○衛成三十三○鄭襄三○陳靈十二○)
　　(杞桓三十五○宋文九○齊/惠七○秦桓三○楚莊十二)
　春
　　衛侯使孫良夫來盟(左傳曰孫桓子來盟始通且/謀㑹晉也胡氏曰是盟衛欲)
　　(為晉致魯而魯專事齊初未與晉通也必有/疑焉而衛侯任其無咎故遣良夫來為此盟)
　夏
　　公㑹齊侯伐萊(杜氏曰萊國東萊黄縣張氏曰今/登州黄縣有萊山胡氏曰平莒及)
　　(郯魯欲也故書及伐萊齊志也故書㑹齊合黨連/兵恃彊陵弱而宣公惟命之從也高氏曰公方與)
　　(衛盟將復從晉而又應齊侯之命興/兵以陵弱小之國此又取辱之道也)
　秋
　　公至自伐萊(髙氏曰為齊興兵逾/時而歸故以伐萊至)
　　大旱(胡氏曰公與齊侯合黨連兵恃彊陵弱軍旅/之後必有凶年言民以征役怨咨之氣感動)
　　(天變而旱/乾作矣)
　冬
　　公㑹晉侯宋公衛侯鄭伯曹伯于黑壤(左傳曰鄭/及晉平公)
　　(子宋之謀也故相鄭伯以㑹晉侯之立也公不朝/焉又不使大夫來聘晉人止公于㑹盟于黄父啖)
　　(氏曰經但言㑹傳作盟不/與經合又見公止亦近誣)
　　(經書月無書日無大衍歴正月乙亥小己丑冬至/二月甲辰大三月甲戌小四月癸卯大五月癸酉)
　　(小六月壬寅大七月壬申小八月辛丑大九月辛/未大十月辛丑小十一月庚午大十二月庚子小)
　八年(庚申定王六年○晉霸成六○蔡文十一○曹/文十七○衛成三十四○鄭襄四○陳靈十三)
　　(○杞桓三十六○宋文十○齊/惠人○秦桓四○楚莊十三)
　春
　　公至自㑹(宣公簒立自疑而不敢㑹晉衛欲為晉/致魯故去春使孫良夫來盟而後去冬)
　　(公與黒壤之盟縱使無左傳所記止公不得與盟/之辱亦必懐疑而自危故此書至而自是不敢如)
　　(晉/矣)
　夏
　　六月
　　公子遂如齊至黄乃復(公羊傳曰有疾也髙氏曰/不稱有疾者大夫受命而)
　　(出雖死以尸將命豈可以疾而廢君命耶張氏曰/黄齊境上地書至黄乃復與公孫敖不至而復同)
　　(罪其違/君命也)
　　辛巳有事于太廟仲遂卒于垂(有事于太廟常事/不書欲知仲遂以)
　　(祭之日而卒故書遂不書公子上文已有公子字/史文從簡仲者遂之字也卒而以字加於名之上)
　　(者賜之族而以其字為氏使世為卿如季/友之例也張氏曰垂齊地非魯境故書也)
　　壬午猶繹萬入去籥(辛巳日祭壬午祭之明日胡/氏曰繹者祭之明日賓尸也)
　　(猶者可已之辭禮大夫卒當祭則不告終事而聞/則不繹不告者盡肅敬之誠於宗廟不繹者全始)
　　(終之恩於臣子今仲遂國卿也卒而猶繹則失遇/臣之禮矣吕氏曰萬舞文武二舞之縂名籥舞文)
　　(舞之别名文舞又謂之羽舞蓋文舞吹籥秉翟羽/也萬入去籥者文武二舞俱入於二舞中去文舞)
　　(吹籥以其有聲也去其有聲而用其舞者仲遂卒/於正祭之日則次日已聞之行吉禮於方聞喪之)
　　(時雖用舞而僅去其有聲者/是知其不可而猶為之也)
　　戊子夫人嬴氏薨(嬴公榖作熊○杜氏曰宣公母/也高氏曰此文公之妾也何以)
　　(稱夫人薨援成風之例僭也胡氏曰自成風事季/友而屬其子及僖公得國立為夫人嫡妾亂矣敬)
　　(嬴又私事襄仲而/屬宣公援例以立)
　　晉師白狄伐秦(左傳曰白狄及晉平㑹晉伐秦張/氏曰白狄今丹州延州銀夏之地)
　　(白狄秦同壤之國也晉與秦自侵崇啟釁七年猶/未已與白狄為昏結以伐秦自此至成十三年吕)
　　(相絶秦之辭皆連兵之事髙氏曰晉不能糾合諸/侯以興霸業乃外連白狄以伐秦殽之役書晉人)
　　(及姜戎此不言反者以傳考之白狄為主也經先/晉者不與白狄之得主兵也伯國而乃以兵屬人)
　　(晉之/恥也)
　　楚人滅舒蓼(蓼榖作鄝○左傳曰楚為衆舒叛故/伐舒蓼滅之楚子疆之及滑汭盟吴)
　　(越而還杜氏曰舒蓼二國名或曰僖三年經書徐/人取舒文五年傳記楚公子變滅蓼彼蓋上義陽)
　　(之蓼不與羣舒近其國已滅矣此舒蓼則/如舒庸舒鳩蓋羣舒之别種非二國也)
　秋
　　七月
　　甲子日有食之既
　冬
　　十月
　　己丑葬我小君敬嬴雨不克𦵏(敬嬴公榖/作頃熊)
　　庚寅日中而克葬(榖梁傳曰𦵏既有日不為雨止/禮也雨不克𦵏喪不以制也胡)
　　(氏曰卜葬先逺日以避不慎也諸侯相朝與旅見/天子大雨霑服失容則廢矧送終大事人情所不)
　　(忍遽者反可冒雨不待成禮而𦵏乎潦車載簑笠/士喪禮也有國家者乃不能為雨備何也襄陵許)
　　(氏曰子惡之弑謀自敬嬴故春秋因其不/克𦵏而著咎徵焉君子於是乎知有天道)
　　城平陽(杜氏曰泰山平陽縣張氏曰今鄒縣南有/平陽城髙氏曰懼晉故也方舉大喪又城)
　　(平陽重困/人力也)
　　楚師伐陳(髙氏曰陳以晉衛見侵復棄楚而從晉/故楚以為討稱師稱伐所以譏其始謀)
　　(之失也然晉不能/救陳陳遂復即楚)
　　(經書月三書日六大衍厯正月己巳大己未冬至/二月己亥小二月戊辰大四月戊戌小五月丁卯)
　　(大丙申榖雨閏月丁酉小六月丙寅大丁卯小滿/辛巳十六日壬午十七日戊子二十三日七月丙)
　　(申小八月乙丑大九月乙未小十月甲子大己丑/二十六日庚寅二十七日經書七月甲子日食程)
　　(氏公説曰杜預長厯自僖十二年至文元年五年/一閏者二四年一閏者三失二閏焉又自文十六)
　　(年至宣十年四年一閏者三又失一閏焉預厯七/月朔不入食限甲子晦亦不入食限大衍厯十月)
　　(甲子朔日食黄道命五度半十一月甲午小十二/月癸亥大長厯辛巳六月十七日己丑十月二十)
　　(五/日)
　九年(辛酉定王七年○晉霸成七年○蔡文十二○/曹文十八○衛成三十五卒○鄭襄五○陳靈)
　　(十四○杞桓三十七○宋文十一/○齊恵九○秦桓五○楚莊十四)
春
　　王正月
　　公如齊(孫氏曰公有母喪而/逺朝彊齊無哀甚矣)
　　公至自齊(胡氏曰經於如齊每/行必至深罪之也)
　夏
　　仲孫蔑如京師(左傳曰王使來徴聘髙氏曰信斯/言也益見王室之微矣胡氏曰宣)
　　(公享國九年再朝齊矣於周僅一徃聘歲首/月朝齊夏使大夫聘京師比事而惡自見)
　　齊侯伐萊(襄陵許氏曰赤狄北侵齊不敢報萊不/伐齊而齊亟伐之可以觀惠公畏彊陵)
　　(弱/矣)
　秋
　　取根牟(杜氏曰根牟近魯國也瑯邪陽都縣東有/牟鄉劉氏曰附庸之國也髙氏曰蓋萊邑)
　　(也七年公㑹齊侯伐萊此齊侯再伐公雖不與伐/而乗危取之也昭八年傳云大蒐于紅自根牟至)
　　(于商/衛)
　　八月
　　滕子卒(昭公也子文公嗣髙氏曰自隠/七年書滕侯卒至此始書滕子)
　　九月
　　晉侯宋公衛侯鄭伯曹伯㑹于扈(左傳曰討不睦/也髙氏曰復謀)
　　(齊也齊與諸侯不睦而/魯獨事之故公不與㑹)
　　晉荀林父帥師伐陳(陳不來㑹即楚故也去年楚/伐陳晉不能救今乃伐之不)
　　(義甚/矣)
　　辛酉晉侯黑臋卒于扈(成公也在位七年其/子獳嗣是為景公)
　冬
　　十月
　　癸酉衛侯鄭卒(成公也在位三十五年其子速嗣/是為穆公胡氏曰晉成公不葬魯)
　　(不㑹也衛成公不/葬亦魯不㑹也)
　　宋人圍滕(左傳曰因其喪也胡氏曰滕小國又方/有喪所宜矜哀弔恤而用兵圍之不仁)
　　(甚/矣)
　　楚子伐鄭(髙氏曰楚子聞晉侯卒于扈以重兵/來討鄭伯之貳於是鄭復與楚平)
　　晉郤缺帥師救鄭(髙氏曰鄭已與楚平矣救之/無益也自是晉楚交伐鄭)
　　陳殺其大夫洩冶(洩公榖作泄○左傳曰陳靈公/與孔寧儀行父通於夏姬皆衷)
　　(其衵服以戲于朝洩冶諫曰公卿宣淫民無效焉/且聞不令君其納之公曰吾能改矣公告二子二)
　　(子請殺之公弗禁遂殺洩冶胡氏曰稱國以殺者/君與用事大臣同殺之也冶以諫殺身者也殺諫)
　　(臣者必有亡國弑君之禍此/為徵舒弑君楚子滅陳之端)
　　(經書月四書日二大衍歴正月癸巳大庚子冬至/二月癸亥小三月壬辰大四月壬戌小五月辛卯)
　　(大六月辛酉小七月庚寅大八月庚申小經九月/辛酉在此月九月己丑大十月己未小癸酉十五)
　　(日十一月戊子大十二月戊午小長歴/九月辛酉亦在八月癸酉十月十六日)
　十年(壬戌定王八年○晉霸景公獳元年○蔡文十/三○曹文十九○衛穆公速元年○鄭襄六○)
　　(陳靈十五弑○把桓三十八○宋文十/二○齊惠十卒○秦桓六○楚莊十五)
　春
　　公如齊(公至是四/朝齊矣)
　　公至自齊
　　齊人歸我濟西田(左傳曰齊侯以我服故歸濟西/之田杜氏曰元年以賂齊也不)
　　(言來公如齊因受之澄按公在齊而齊以田歸之/非遣使來致也故不書來歸胡氏曰宣公于齊順)
　　(其所欲既以女妻其臣又㑹伐萊又每嵗徃朝於/齊廷惠公恱其順事已而以所取濟西田歸之也)
　　(髙氏曰元年書齊人取濟西田蓋魯以濟西之田/賂齊而齊人取之也至是而歸者公比年朝齊齊)
　　(侯感公朝事之勤因其請而歸之也夫魯之分地/先君受之于天子豈可失墜又况負簒逆之罪賂)
　　(以免討乎齊人取弑逆之賂以縱惡故其取其歸/皆謹書之然其它歸田未有言我而此獨曰我濟)
　　(西田者獨此本魯田也若哀八年歸讙及鄆闡定/八年齊人歸鄆讙龜陰田皆魯侵諸侯而得之非)
　　(周公之本封也既本它國之田故不言我鄆讙龜/陰田特曰來歸者夾谷之㑹孔子相焉責以禮義)
　　(齊人自服而來歸也它祇/書歸者皆因請而得之爾)
　夏
　　四月
　　丙辰日有食之
　　己巳齊侯元卒(惠公也在位十年其/子無野嗣是為頃公)
　　齊崔氏出奔衛(左傳曰崔杼有寵於惠公髙國畏/其偪也公卒而逐之公羊傳曰稱)
　　(崔氏譏世卿也張氏曰特書其氏見崔杼之宗彊/於齊故勢足以偪髙國今日雖逐之而尚能復歸)
　　(於齊如崔成之徒後日卒自遺滅宗之禍豈非族/大勢張而不知制節謹度卒至凶于家禍于國也)
　　(歟孫氏曰東遷之後天子諸侯之大夫皆世書尹/氏譏天子之大夫書崔氏譏諸侯之大夫髙氏曰)
　　(隠三年書尹氏卒昭三十三年書尹氏立王子朝/又三年書尹氏以王子朝奔楚自隠至昭二百年)
　　(矣而尹氏世執國政故卒有子朝之難而專廢立/之權也此年書齊崔氏出奔衛至襄二十三年書)
　　(齊崔杼弑其君光自宣至襄五十餘年崔氏世為/齊大夫故卒有弑君之禍也春秋之時尊莫如周)
　　(彊莫如齊而世卿之禍如此尹氏崔氏聖人於/世卿之中擇其至彊而為害之深者以為戒也)
　　公如齊(左傳曰如齊奔喪杜氐/曰公親奔喪非禮也)
　　五月
　　公至自齊(胡氏曰春如齊朝夏復奔其喪若/是雖不至可也而皆至者甚之也)
　　癸巳陳夏徴舒弑其君平國(左傳曰陳靈公與孔/寧儀行父飲酒於夏)
　　(氏公謂行父曰徴舒似汝對曰亦似君徵舒病之/公出自其廏射而殺之二子奔楚澄曰靈公在位)
　　(十五年子午嗣是為成公成公不討弑君父之賊/則知靈公之惡播於國人而徴舒之罪國人所弗)
　　(憝也胡氏曰禍莫大于拒諫而殺直臣忠莫顯於/身見殺而其言驗洩冶所謂不憚斧鉞盡言於其)
　　(君者正謂靈公君臣通于夏徵舒之家恐其及禍/不忍坐視故昧死言之靈公不能納又從而殺之)
　　(卒以見弑而亡其國/書以驗見弑之由也)
　　六月
　　宋師伐滕(左傳曰滕人恃晉而不事宋宋師伐滕/胡氏曰稱師用衆也鄰有弑逆不能聲)
　　(罪致討乃用大衆以伐所當矜恤之小邦且/滕不事已無乃已徳猶有所闕而滕何尤焉)
　　公孫歸父如齊(歸父仲遂之子胡氏曰宣公深徳/齊侯之能定其位故生則傾身以)
　　(事之而不辭屈辱没則親/徃奔喪而使貴卿㑹其葬)
　　𦵏齊惠公
　　晉人宋人衛人曹人伐鄭(左傳曰鄭及楚平諸侯/之師伐鄭取成而還胡)
　　(氏曰鄭居大國之間從于彊令豈其罪乎不能以/徳撫而爭之以力庸何愈于楚襄陵許氏曰自晉)
　　(靈以來成景相繼力爭陳鄭而無以服楚髙氏曰/是時陳有弑君之亂曾是不圖而從事于鄭張氏)
　　(曰舍亂臣賊子之大惡而輕動干戈/以討迫於彊令無所適從之小國)
　秋
　　天王使王季子來聘(公羊傳曰王季子者王之母/弟也左傳曰劉康公來報聘)
　　(杜氏曰康公即王季子其後食邑于劉澄曰王之/子以王子為氏季其字也天子四命之大夫稱氏)
　　(稱字如南季氏也以王子為氏者稱王子季則不/成辭故曰王季子報聘者報九年夏仲孫蔑之聘)
　　(也張氏曰宣公事周簡慢極矣僅遣一介而重臣/繼來胡氏曰宣公至是享國十年不朝于周而比)
　　(年朝齊不奔王喪而奔齊侯喪不遣貴卿㑹匡王/葬而使歸父㑹齊之葬縱未舉法勿聘焉猶可也)
　　(而使王季子來王靈益不振矣襄陵許氏曰/自是王靈益亡王聘益輕春秋不復録矣)
　　公孫歸父帥師伐邾取繹(繹公作蘱○杜氏曰繹/邾邑魯國鄒縣北有繹)
　　(山張氏曰詩保有鳬繹邾文公遷于繹皆此今在/襲慶府鄒縣為邾魯二國之境髙氏曰自文公時)
　　(邾魯有隙宣公簒立而邾子首朝之自是絶迹魯/廷者又十年故歸父帥師以討其罪然以貴卿為)
　　(將舉大衆而征伐不施於亂臣賊子而/陵弱侵小近在附庸之國是為盜也)
　　大水
　　季孫行父如齊(始聘嗣/君也)
　冬
　　公孫歸父如齊(左傳曰伐邾故也高氏曰以伐邾/故恐齊人以為討遂謀伐莒焉甚)
　　(矣魯之懼齊也二歲之間而公與大夫如齊者五/胡氏曰齊侯嗣立宣公親徃奔其父喪又使貴卿)
　　(㑹葬矣若待逾年然後脩聘未晚也而季孫行父/亟行歸父繼徃宣公君臣不知為國以禮而謂以)
　　(妄恱之可以免討也歸父貪于取繹畏/齊而徃蓋理曲則氣必餒能無畏乎)
　　齊侯使國佐來聘(高氏曰嗣子逾年即位始稱君/未逾年稱子故葵丘之㑹稱宋)
　　(子蓋齊桓方倡大義以尊中國諸侯之從者唯恐/後故宋公雖在喪而來與㑹亦不深責以其不獲)
　　(已而趨急務爾魯之於齊與國也聘雖後時亦何/害耶惠公之卒葬之既速又未逾年而以君命遽)
　　(遣使來聘焉議伐莒也當凶釁而行吉禮/忘哀思而結歡好書曰齊侯著其惡也)
　　饑(張氏曰王政以民食為重故積貯天下之大命/也前此百有餘年水旱螟螽之災多矣不以饑)
　　(書今大水之後特書饑者著宣公煩於事外國/用無節上下用竭故一遇水旱遂致乏食爾)
　　楚子伐鄭(髙氏曰是夏鄭因晉同三國見伐而復/棄楚故楚子又伐鄭據左氏載晉士㑹)
　　(救鄭及諸侯伐鄭而春秋削之/者責晉雖得鄭而不能有之也)
　　(經書月三書日三大衍歴正月丁亥大乙巳冬至/二月丁巳小三月丙戌大四月丙辰大日食己巳)
　　(十四日五月丙戌小癸巳八日六月乙卯大七月/乙酉小八月甲寅大九月甲申小十月癸丑大十)
　　(一月癸未小十二月壬子大長/歴是年閏五月癸巳五月九日)
　十有一年(癸亥定王九年○晉霸景二○蔡文十四/○曹文二十○衛穆二○鄭襄七○陳成)
　　(公午元年○杞桓三十九○宋文十三○/齊頃公無野元年○秦桓七○楚莊十六)
　春
　　王正月
　夏
　　楚子陳侯鄭伯盟于辰陵(辰榖作夷○左傳曰楚/子伐鄭及櫟子良曰晉)
　　(楚不務徳而兵爭與其來者可也晉楚無信我焉/得有信乃從楚盟于辰陵陳鄭服也杜氏曰辰陵)
　　(陳地穎川長平縣東南有辰亭張氏曰今陳州西/華縣楚莊於是合二國為盟而欲討陳夏徴舒也)
　　(春秋以晉齊二大國方見用兵于莒狄而不能討/獨楚合諸侯以討之所以楚子書爵於陳侯鄭伯)
　　(之上與/之也)
　　公孫歸父㑹齊人伐莒(張氏曰莒恃晉而不事齊/魯事齊故從齊而伐之兵)
　　(不討亂而附彊陵/弱著齊魯之罪也)
　秋
　　晉侯㑹狄于欑函(欑才端切函音咸○左傳曰晉/郤成子求成于衆狄衆狄疾赤)
　　(狄之役遂服于晉㑹于欑函衆狄服也杜氏曰欑/函狄地澄曰楚方倡義于天下而晉孜孜于羣狄)
　　(至徃㑹焉晉卑甚矣髙氏曰是時晉失諸侯陳鄭/諸國皆棄晉而從楚于是狄在欑函而晉侯親徃)
　　(㑹之夫中國諸侯所恃者晉爾齊方伐莒晉/方㑹狄而使楚人為霸者之事此反道也)
　冬
　　十月
　　楚人殺夏徴舒(左傳曰楚子為陳亂故伐陳謂/陳人無動將討于少西氏遂入)
　　(陳執夏徴舒轘諸栗門髙氏曰弑君之賊固人人/可得而殺之豈有所抉擇于其間哉然徴舒弑君)
　　(今已逾年國人不能討天子方伯不能誅反致楚/人執大義而殺之楚荆蠻尚知弑君之當殺則中)
　　(國如之何不能殺之耶聖人/書此傷中國之不自正也)
　　丁亥楚子入陳納公孫寧儀行父于陳(寧公作甯/○左傳曰)
　　(陳侯在晉因縣陳申叔時曰夏徴舒弑其君其罪/大矣討而戮之君之義也諸侯之從也曰討有罪)
　　(也今縣陳貪其富也以討召諸侯而以貪歸之無/乃不可乎王曰善哉乃復封陳鄉取一人焉以歸)
　　(謂之夏州髙氏曰是時陳侯在晉故楚子不動干/戈自入于陳然則人君可輕出乎吕氏曰楚人殺)
　　(陳夏徴舒討賊之辭且衆同欲也故曰楚人入陳/非衆志也故曰楚子胡氏曰公孫寧儀行父從君)
　　(於昏宣淫於朝誅殺諫臣使其君見弑蓋致亂之/臣也肆諸市朝與衆同棄然後快於人心今乃詭)
　　(辭奔楚託於討賊復讎以自脫其罪而楚莊亦不/能察又使陳人用之可乎為楚莊著宜奈何瀦徴)
　　(舒之宫封洩冶之墓尸孔寧儀行父于/朝謀于陳衆定其君而去其庶幾乎)
　　(經書月二書日一大衍歴正月壬午小庚戌冬至/閏月辛亥大二月辛巳小旦日大寒三月庚戌大)
　　(四月庚辰小五月己酉大六月己卯小七月戊申/大八月戊寅大九月戊申小十月丁丑大丁亥十)
　　(一日十一月丁未/小十二月丙子大)
　十有二年(甲子定王十年○晉霸景三○蔡文十五/○曹文二十一○衛穆三○鄭襄八○陳)
　　(成二○杞桓四十○宋文十四○/齊頃二○秦桓八○楚莊十七)
　春
　　葬陳靈公(賊討國復二十/二月而後得葬)
　　楚子圍鄭(左傳曰鄭既受盟于辰陵又徼事于晉/楚圍鄭克之入自皇門至于逵路鄭伯)
　　(肉袒牽羊以逆退三十里而許之平潘尫入盟子/良出質澄曰中國不能霸與國屈服于荆蠻鄭伯)
　　(禮之恭辭之善以媚恱於/楚極矣至今使人惡之)
　夏
　　六月
　　乙卯晉荀林父帥師及楚子戰于邲晉師敗績(邲/蒲)
　　(必切○左傳曰晉師救鄭荀林父將中軍先縠佐/之士㑹將上軍郤克佐之趙朔將下軍欒書佐之)
　　(及河聞鄭既及楚平桓子欲還曰無及于鄭而勦/民焉用之隨武子曰善㑹聞用師觀釁而動見可)
　　(而進知難而退軍之善政也彘子曰不可晉所以/霸師武臣力也今失諸侯不可謂力有敵而不從)
　　(不可謂武由我失霸不如死以中軍佐濟楚子北/師次于郔將飲馬于河而歸聞晉師既濟王欲還)
　　(嬖人伍參欲戰言于王曰晉之從政者新未能行/令其佐先縠剛愎不仁未肯用命其三帥者專行)
　　(不獲聽而無上衆誰適從此行也晉師必敗且君/而逃臣若社稷何王病之次于管以待之楚少宰)
　　(如晉師曰寡君此行也將鄭是訓定豈敢求罪于/晉二三子無淹久隨季對曰昔平王命我先君文)
　　(侯曰與鄭夾輔周室毋廢王命今鄭不率寡君使/羣臣問諸鄭豈敢辱候人彘子以為諂使趙括從)
　　(而更之曰行人失辭寡君使羣臣遷大國之迹於/鄭曰無避敵羣臣無所逃命楚子又使求成于晉)
　　(晉人許之盟有日矣楚許伯御樂伯攝叔為右以/致晉師晉魏錡求公族未得而怒欲敗晉師請致)
　　(師弗許請使許之遂徃請戰而還趙旃求卿未得/且怒于失楚之致師者請挑戰弗許請召盟許之)
　　(與魏錡皆命而徃晉人懼二子之怒楚師也使以/軘車逆之潘黨望其塵使騁而告曰晉師至矣楚)
　　(人亦懼王之入晉軍也遂出陣孫叔曰進之寧我/薄人無人薄我遂疾進師車馳卒奔乗晉軍桓子)
　　(不知所為鼓於軍中曰先濟者有賞中軍下軍爭/舟舟中之指可掬也晉師右移上軍未動工尹齊)
　　(將右拒卒以逐下軍潘黨率游闕四十乗從唐侯/為左拒以從上軍隨季曰楚師方壯若萃于我吾)
　　(師必盡不如收而去之分謗生民不亦可乎殿其/卒而退不敗楚熊負羈囚知罃知莊子以其族反)
　　(之厨武子御下軍之士多從之射連尹襄老獲之/載其尸射公子穀臣囚之以二者還及昏楚師軍)
　　(於邲晉之餘師不能軍宵濟亦終夜有聲楚重至/于邲遂次于衡雍祀于河作先君宫告成事而還)
　　(杜氏曰邲鄭地張氏曰地譜鄭州城下管城縣有/邲城在縣南晉不能討陳亂已失三綱軍政之本)
　　(乃欲恃力以爭鄭不知楚莊既討陳亂則師出有/名而所以施于鄭者又進退得宜勇怯中節林父)
　　(上不能輔君討亂以行主聖之大義而此行本為/救鄭而鄭已服楚士縠之徒恃彊專制故林父雖)
　　(知楚之不可敵而不能止諸帥之從楚師此/春秋特以林父主此戰著其敗師之罪也)
　秋
　　七月
　冬
　　十有二月
　　戊寅楚子滅蕭(左傳曰楚子伐蕭宋華椒以蔡人/救蕭蕭人囚熊相宜僚及公子丙)
　　(王曰勿殺吾退蕭人殺之王怒遂圍蕭蕭潰杜氏/曰蕭宋附庸國也髙氏曰楚既得陳鄭又敗晉師)
　　(遂深入中國慿陵/諸夏滅人之國)
　　晉人宋人衛人曹人同盟于清丘(杜氏曰清丘衛/地張氏曰地譜)
　　(今濮州臨濮縣東南有清丘髙氏曰晉為楚所敗/故諸侯懼而為此盟既又不旋踵而皆背之澄按)
　　(春秋之例㑹盟戰伐有君在則雖國卿亦降稱人/其特出姓名者著其罪也此盟雖無君在然盟者)
　　(霸主及國君之事也今皆以大/夫行之故雖無君臣亦降稱人)
　　宋師伐陳(左傳曰宋為盟故伐陳杜氏曰陳貳于/楚故髙氏曰陳有弑逆之事宋不能討)
　　(而楚能討之宋以楚子滅蕭且為清丘之/盟故請于晉以伐陳以討其道楚師之罪)
　　衛人救陳(髙氏曰書衛救陳者所以罪宋也然衛/方盟于清丘而反救陳救雖義事而有)
　　(背盟/之惡)
　　(經書月三書日二大衍歴正月丙午小丙辰冬至/二月乙亥大三月乙巳小四月甲戌大五月甲辰)
　　(小六月癸酉大七月癸卯小經六月乙卯在此月/八月壬申大九月壬寅小十月辛未大十一月辛)
　　(丑小十二月庚午大戊寅九日長歴是年閏五月/乙卯六月十四日十一月己亥朔戊寅在十一月)
　十有三年(乙丑定王十一年○晉霸景四○蔡文十/六○曹文二十二○衛穆四○鄭襄九○)
　　(陳成三○杞桓四十一○宋文十五/○齊頃三○秦桓九○楚莊十八)
　春
　　齊師伐莒(莒公作衛○左傳曰莒恃晉而不事齊/故也澄曰齊以彊陵弱而伐莒且十一)
　　(年之伐稱齊人此稱齊師者/甚其動大衆而伐小國也)
　夏
　　楚子伐宋(左傳曰以其救蕭也胡氏曰楚滅蕭將/以脅宋諸侯懼而同盟為宋人計者恤)
　　(民固本輕徭薄賦使民效死親其上則可以待敵/矣計不出此而急於伐陳攻楚與國非策也故楚)
　　(有辭/于伐)
　秋
　　螽(為災/故書)
　冬
　　晉殺其大夫先縠(左傳曰赤狄伐晉及清先縠召/之也晉人討邲之敗與清之師)
　　(歸罪于先縠而殺之盡滅其族髙氏曰邲之役三/帥皆欲還先縠固請戰遂及于敗至是以為討然)
　　(釋趙旃魏錡不討而獨誅先縠為政不平殺者不/受治矣又族滅之惡之甚也張氏曰越椒將攻王)
　　(而楚莊尚思子文之治楚而復克黄之所先縠先/軫之孫而滅其族蓋晉之徳刑皆不足以敵楚矣)
　　(經書月無書日無大衍歴正月庚子大辛酉冬至/二月庚子小三月己亥大四月己巳小五月戊戌)
　　(大六月戊辰小七月丁酉大八月丁卯小九月丙/申大閏月丙寅小十月乙未大十一月乙丑小十)
　　(二月甲/午大)
　十有四年(丙寅定王十二年○晉霸景五○蔡文十/七○曹文二十三卒○衛穆五○鄭襄十)
　　(○陳成四○杞桓四十二○宋文十/六○齊頃四○秦桓十○楚莊十九)
　春
　　衛殺其大夫孔達(左傳曰清丘之盟晉以衛之救/陳也討焉使人弗去曰罪無所)
　　(歸將加而師孔達曰苟利社稷請以我説罪我之/由我則為政而亢大國之討將以誰任我則死之)
　　(縊而死衛人以說于晉而免遂告于諸侯曰寡君/有不令之臣達搆我敝邑于大國既伏其罪矣敢)
　　(告衛人以為成勞復室其子使復其位髙氏曰晉/既討邲之敗而殺先縠矣以衛背清丘之盟而救)
　　(陳也討焉孔達自知不可免乃縊而/死衛人因以説于晉故稱國以殺)
　夏
　　五月
　　壬申曹伯夀卒(文公也在位三十三/年子盧嗣是為宣公)
　　晉侯伐鄭(左傳曰為邲故也告於諸侯蒐焉而還/中行桓子之謀也曰示之以整使謀而)
　　(來鄭人懼使子張代子良于楚鄭伯如楚謀晉髙/氏曰晉救鄭而敗于邲鄭遂即楚夫鄭背徳忘恩)
　　(討之正也然自文公没襄公僅能脩先君之業靈/公幼而趙盾為政其殆庶幾矣成景之世文公之)
　　(澤寢微干戈日尋積而至于蜀之盟/而諸侯盡屬楚矣豈特失鄭而已乎)
　秋
　　九月
　　楚子圍宋(左傳曰楚子使申舟聘于齊及宋宋人/止之華元曰過我而不假道鄙我也鄙)
　　(我亡也殺其使必伐我伐我亦亡也亡一也乃殺/之楚子圍宋澄曰宋前以救蕭而見伐今又以殺)
　　(楚使而受圍楚之荐食上國/宋之挑釁彊隣俱可罪也)
　　葬曹文公
　冬
　　公孫歸父㑹齊侯于榖(髙氏曰齊侯在榖而歸父/徃聘焉故不書于齊蓋謀)
　　(於齊侯而平楚宋也齊人始疑張氏曰魯素事齊/而宣公之立公子遂主之故其父子常親于齊而)
　　(齊亦不復計等列之不班從而與之㑹也王氏曰/遂以不正而立宣公公以不正而任其子歸父此)
　　(年㑹齊侯明年㑹楚子見公與之深也諸侯失政/自宣公始大夫專政自歸父始石氏曰文公以來)
　　(大夫擅專盟㑹/至是以為常矣)
　　(經書月二書日一大衍歴正月甲子小丙寅冬至/二月癸巳大三月癸亥小四月壬辰大五月壬戌)
　　(大壬申十一日六月壬辰小七月辛酉大八月辛/卯小九月庚申小十月己丑大十一月己未大十)
　　(二月己丑小長歴/壬申五月十二日)
　十有五年(丁卯定王十三年○晉霸景六○蔡文十/八○曹宣公盧元年○衛穆六○鄭襄十)
　　(一○陳成五○杞桓四十三○宋文十/七○齊頃五○秦桓十一○楚莊二十)
　春
　　公孫歸父㑹楚子于宋(左傳曰孟獻子言于公曰/臣聞小國之免于大國也)
　　(聘而獻物於是有庭實旅百朝而獻功於是有容/貌采章嘉淑而有加貨謀其不免也誅而薦賄則)
　　(無及也今楚在宋君其圖之公說襄陵許氏曰楚/圍宋之威振及魯矣胡氏曰楚不假道于宋以啟)
　　(釁端而圍之陵蔑中華甚矣諸侯縱不能畏簡書/䘏同惡存先代之後嚴兵固圉以為聲援猶之可)
　　(也乃以周公之裔千乗之國謀其不免至於薦/賄不亦鄙乎比事以觀則知中國盛衰之由矣)
　夏
　　五月
　　宋人及楚人平(左傳曰宋人使樂嬰齊告急于晉/晉侯欲救之伯宗曰不可古人有)
　　(言曰雖鞭之長不及馬腹天方授楚未可與爭雖/晉之彊能違天乎乃止楚師將去宋申犀稽首于)
　　(王之馬前曰毋畏知死而不敢廢王命王棄言焉/王不能答申叔時僕曰築室反耕者宋必聽命從)
　　(之宋人懼使華元夜入楚師登子反之床起之曰/寡君使元以病告曰敝邑易子而食析骸以爨雖)
　　(然城下之盟有以國斃不能從也去我三十里惟/命是聽子反懼與之盟而告王退三十里宋及楚)
　　(平華元為質杜氏諤曰禦狄之道莫大乎完守備/也今楚子自秋九月圍宋至此歴三時宋固守以)
　　(待晉之救非不完于所備也晉不能援救之宋儻/不求平于楚則若社稷何若邦衆何由是不得已)
　　(及楚平澄曰平者兩國之大夫也然此權非可自/大夫出故二國之卿皆降稱人與清丘之盟同例)
　　公至自㑹
　　六月
　　癸卯晉師滅赤狄潞氏以潞子嬰兒歸(左傳曰潞/子嬰兒之)
　　(夫人晉景公之姊也酆舒為政而殺之又傷潞子/之目晉荀林父敗狄于曲梁滅潞張氏曰潞氏今)
　　(潞州潞城縣杜氏曰潞氏赤狄之别族國故稱氏/子爵也王氏箋義曰東遷之後狄以寖盛諸侯不)
　　(能制乃與之㑹盟交聘雖云進之以漸蓋亦患之/之甚也赤狄近于晉並為晉患比數侵齊奪黎氏)
　　(地疆土益廣晉侯因酆舒之罪命桓子伐而滅之/陳氏折衷曰稱潞子蓋滅國以其君歸皆稱爵如)
　　(齊人滅弦弦子奔黄楚人滅頓以頓子牂歸楚人/滅胡以胡子豹歸第言奔者不名之以歸者名之)
　　(髙氏曰是時楚肆其彊圍宋踰年晉不能/救而反滅狄利其土地亦怠於憂中國矣)
　　秦人伐晉(左傳曰秦桓公伐晉次于輔氏魏顆敗/秦師髙氏曰自二年秦師伐晉晉不報)
　　(秦今十四年矣此復來伐者乗/晉兵遠事狄土而闞其虚也)
　　王札子殺毛伯召伯(左傳曰王孫蘇與召氏毛氏/爭政使王子捷殺召戴伯及)
　　(毛伯衛卒立召襄孫氏曰王札子文誤倒爾杜氏/諤曰桓襄之前列國諸侯交相戰伐列國不稟王)
　　(命也至此而臣有相殺者/内之卿士不奉王命也)
　秋
　　螽(張氏曰按自六年至今三遇螽災而水旱未/與焉此宣公不脩徳節用愛人之所感也)
　　仲孫蔑㑹齊髙固于無婁(無公作牟○杜氏曰無/婁杞邑張氏曰大夫相)
　　(㑹蓋始于此髙氏曰齊侯在榖則公孫歸父㑹之/齊卿在無婁則仲孫蔑㑹之蓋公主齊久矣幸晉)
　　(楚之爭而不我及也忽焉而平楚宋俾歸父請於/齊侯齊侯則疑我之從楚也蔑于是㑹焉以脩舊)
　　(好/)
　　初稅畝(公羊傳曰初始也稅畝者履畝而稅也榖/梁傳曰古者三百步為里名曰井田井九)
　　(百畝籍而不稅杜氏曰公田之法十取其一今/又履其餘畝復十收其一遂以為常故曰初)
　冬
　　蝝生(蝝恱全切又去聲○髙郵孫氏曰蝝者螽之/子也春秋之秋夏時之夏春秋之冬夏時之)
　　(秋也螽為災于夏而蝝生于/秋一嵗而再為災故志之)
　　饑(胡氏曰春秋饑嵗多矣書于經者三而宣公有/其二張氏曰宣兩書饑一在大水之後一在螽)
　　(蝝之後甚言國無蓄/積而民無以生也)
　　(經書月二書日一大衍歴正月戊午大辛未冬至/二月戊子小三月丁巳大四月丁亥小五月丙辰)
　　(大六月丙戌小癸夘十八日七月乙卯大八月乙/酉大九月乙酉小十月甲申大十一月甲寅小十)
　　(二月癸未大長歴是年閏/十一月癸卯六月十九日)
　十有六年(戊辰定王十四年○晉霸景七○蔡文十/九○曹宣二○衛穆七○鄭襄十二○陳)
　　(成六○把桓四十四○宋文十八○/齊頃六○秦桓十二○楚莊二十一)
　春
　　王正月
　　晉人滅赤狄甲氏及留吁(左傳曰晉士㑹帥師滅/赤狄甲氏及留吁鐸辰)
　　(杜氏曰甲氏留吁赤狄之族晉既滅潞氏今又并/盡其餘黨髙氏曰書及所以别言二氏也胡氏曰)
　　(甲氏潞之餘裔留吁其殘邑也要荒之外王者所/並生不使侵軼則止矣必欲盡殄滅之無遺類豈)
　　(仁人之心王/者之事乎)
　夏
　　成周宣榭火(榭公作謝火公榖作災○公羊傳曰/成周者東周也左傳曰人火之也杜)
　　(氏曰成周洛陽宣榭講武屋爾雅曰無室曰榭謂/屋歇前澄曰公羊以宣榭為宣宫之榭榖梁以為)
　　(樂器所藏何休以為宣王之廟至此不毁者有中/興之功啖氏曰按宣王之廟久已毁矣縱失禮不)
　　(毁止當在王城不當在成周也李氏堯俞曰廟不/應有榭榭不應藏樂榭者講武之所宣者其宣王)
　　(之所為乎至是歴十二世王業日壊求其如宣之/盛既不可得而見而王之迹又煨燼蓋痛之也高)
　　(氏曰國語曰先王之為臺榭也臺不過望氛氣榭/不過講軍實宣王中興南征荆舒北伐玁狁内修)
　　(政以復文武之竟土今周復衰平惠以降皆庸暗/齷齪無能興者孟子曰夫明堂者王者之堂也王)
　　(欲行王政則勿毁之矣况我宣王中興講武之/座屋子孫衰微不能振舊而反為火所焚乎)
　秋
　　郯伯姬來歸(左傳曰出也髙氏曰不能事舅姑為/夫所出見棄而歸也吕氏曰婦人既)
　　(嫁而出人道之/大者故書之)
　冬
　　大有年(榖梁傳曰五榖大熟為大有年澄謂宣公/在位十六年天灾饑饉薦臻咎徴常多今)
　　(忽大有年/記異也)
　　(經書月一書日無大衍歴正月癸丑小丁丑冬至/二月壬午大三月壬子小四月辛巳大五月辛亥)
　　(小六月庚辰大戊申小滿閏月庚戌小七月己卯/大旦日夏至八月己酉小九月戊寅大十月戊申)
　　(小十一月丁丑大/十二月丁未大)
　十有七年(己巳定王十五年○晉霸景八○蔡文二/十卒○曹宣三○衛穆八○鄭襄十三○)
　　(陳成七○杞桓四十五○宋文十九○/齊頃七○秦桓十三○楚莊二十二)
　春
　　王正月
　　庚子許男錫我卒(許昭公也在位三十年/其子甯立是為靈公)
　　丁未蔡侯申卒(蔡文公也在位二十年/其子固立是為景公)
　夏
　　𦵏許昭公
　　葬蔡文公(胡氏曰日卒書名赴得禮也𦵏不月其/畧在内宣公不知禮義邦交之實送終)
　　(獨厚於齊而利害不切于身者皆薄其禮大則君/親次則盟主又其次若秦若衛若滕雖赴告而不)
　　(㑹葬考春秋之備書而宣/公失事上交隣之禮見矣)
　　六月
　　癸卯日有食之
　　己未公㑹晉侯衛侯曹伯邾子同盟于斷道(斷音/短○)
　　(左傳曰晉侯使郤克徴㑹于齊齊頃公帷婦人使/觀之郤子登婦人笑于房獻子怒出而誓曰所不)
　　(此報無能涉河齊侯使髙固晏弱蔡朝南郭偃㑹/及斂盂髙固逃歸盟于卷楚辭齊人晉人執晏弱)
　　(于野王執蔡朝於原執南郭偃于温晉師還杜氏/曰斷道晉地張氏曰此蓋郤克怒齊假同盟之禮)
　　(約諸侯共/伐齊也)
　秋
　　公至自㑹
　冬
　　十有一月
　　壬午公弟叔肸卒(肸許乙切○曰公弟者以屬書/未命為大夫故不以公子為氏)
　　(肸之生雖未為卿而於其死也宣公寵愛之/故賜之族使其子孫世世為卿如季友仲遂)
　　(經書月三書日五大衍歴正月丁丑小壬午冬至/庚子二十四日二月丙午大二月丁未經有日無)
　　(月三月丙子小四月乙巳大五月乙亥小六月甲/辰大己未十六日經書六月癸卯日食程氏公說)
　　(曰大衍歴食當在五月乙亥朔食黄道胃十三度/少七月甲戌小八月癸卯大九月癸酉小十月壬)
　　(寅大十一月壬申小壬午十一日十二月辛丑大/長歴庚子正月二十六日丁未二月四日己未六)
　　(月十七日壬午/十一月十三日)
　十有八年(庚午定王十六年○晉霸景九○蔡景公/固元年○曹宣四○衛穆九○鄭襄十四)
　　(○陳成八○杞桓四十六○宋文二十○/齊頃八○秦桓十四○楚莊二十三卒)
　春
　　晉侯衛世子臧伐齊(左傳曰晉侯衛世子臧伐齊/至于陽榖齊侯㑹晉侯盟于)
　　(繒以公子疆為質于晉晉師還蔡朝南郭偃逃歸/髙氏曰晉衛先伐齊故齊人求成以緩諸侯之師)
　　公伐杞(髙氏曰杞自文十六年來朝而不復至故/伐之已不脩徳而欲人之朝已亦不思之)
　　(甚/矣)
　夏
　　四月
　秋
　　七月
　　邾人戕鄫子于鄫(左傳曰凡自虐其君曰弑自外/曰戕杜氏曰弑戕皆殺也弑者)
　　(積微而起所以相測量非一朝一夕戕者卒暴之/名陸氏希聲曰弑非其君曰戕范氏曰于鄫惡其)
　　(臣子不能距難孫氏曰僖十九年邾人執鄫子用/之天子不能誅故此肆然復戕鄫子于鄫也胡氏)
　　(曰邾人蓋甞執鄫子用之則不共戴天之世讎也/既不能復又使邾人得造其國都而戕殺其君曰)
　　(于鄫者所以深/責鄫之臣子也)
　　甲戌楚子旅卒(旅穀作吕○楚莊王也在位二十/三年子共王審嗣高氏曰前此不)
　　(書楚子之卒者以外之也此書之者以楚入為中/國之害甚於前日中國不能自正乃與楚人相為)
　　(朝聘相與盟誓相通/問好故自此詳卒也)
　　公孫歸父如晉(左傳曰公孫歸父以襄仲之立公/也有寵欲去三桓以張公室與公)
　　(謀而聘於晉欲以晉人去之髙氏曰公自簒立以/來所以事齊諂矣晚覩齊之不競於晉則翻然事)
　　(晉而棄齊如遺迹焉甚哉利之使人輕合易絶也/傳載公之欲謀伐齊至成二年而有鞌之役蓋歸)
　　(父此行實為始謀亦以三桓專命欲假晉以去之/故也胡氏曰宣公刻意事齊易世猶未怠也及頃)
　　(公不能謹禮怒晉魯上卿而郤克當國決策討之/晉方强盛齊少懦矣於是背齊而事晉其于邦交)
　　(以利為向背者也况欲以晉人去三桓夫輕於背/大國易於謀大家而不知其本末未有能成而無)
　　(悔者/也)
　冬
　　十月
　　壬戌公薨于路寢(正其/終也)
　　歸父還自晉至笙遂奔齊(笙公作檉○左傳曰公/薨季文子言於朝曰使)
　　(我殺適立庶以失大援者仲也夫臧宣叔怒曰當/其時不能治後之人何罪予欲去之許請去之遂)
　　(逐東門氏子家還及笙壇帷復命於介既復命袒/括髪即位哭三踊而出遂奔齊髙氏曰夫先君未)
　　(殯而逐其臣是死其君而忘其父也歸父既畢使/事盡哀而奔是知死亡之不免而能不失度於顛)
　　(沛造次之時異乎它大夫之奔矣雖然人臣之正/受命而出雖君薨猶當致命于殯前若其有罪待)
　　(命於新君可也今歸父還未及魯境遽即奔齊則/有惡於新君矣故書遂書奔以著其逃刑之罪)
　　(經書月二書日二大衍歴正月辛未小丁亥冬至/二月庚子大三月庚午小四月己亥大五月己巳)
　　(大六月己亥小七月戊辰大甲戌七日八月戊戌/小九月丁卯大十月丁酉小壬戌二十六日十一)
　　(月丙寅大十二月丙申小長歴甲/戌七月八日壬戌十月二十八日)
　
　
　
　
　
　
　春秋纂言卷七
欽定四庫全書
　春秋纂言卷八　　　　　　元　吳澄　撰
　　　成公(名黒肱宣公之子母穆姜/在位十八年夫人齊姜)
　元年(辛未定王十七年○晉霸景十年○蔡景二年/○曹宣五年○衛穆十年○鄭襄十五年○陳)
　　(成九年○杞桓四十七年○宋文二十一年○/齊頃九年○秦桓十五年○楚共王審元年)
　春
　　王正月
　　公即位
　　二月
　　辛酉𦵏我君宣公
　　無氷(孫氏曰周之二月夏之/十二月無氷冬温也)
　　三月
　　作丘甲(左傳曰為齊難故澄按班氏食貨志誤以/司馬法采地供王之賦為一成正賦之數)
　　(馬氏鄭氏周禮註因之至於今諸儒承其誤唯公/羊何註論語包註不與班氏同今因近世傅氏所)
　　(考一正諸儒之誤以合於何包之説一成方十里/凡百井四井為邑四邑為丘四丘為甸一甸六十)
　　(四井也每井八夫則六十四井該五百一十二夫/此五卒為一旅之衆於五百夫之中内三百七十)
　　(五人為兵車五乘甲士十五人步卒三百六十人/又一百一十五夫為重車五乗此一甸六十四井)
　　(之賦餘二丘有四井不賦周井田出軍賦之制如/此蓋一成之内唯一甸出甲今魯益兵雖不成甸)
　　(其甸外之二丘計二百五十六夫亦皆為兵則一/成之賦又増兵車二乗重車二乘也而一成共賦)
　　(兵車七乘重車七乗/為兵者共七百人矣)
　夏
　　臧孫許及晉侯盟于赤棘(左傳曰聞齊將出楚師/杜氏曰與晉盟懼齊楚)
　　(赤棘晉地胡氏曰初宣公謀以晉人去三桓歸父/為是見逐而奔齊矣今季孫當國恨齊人之立宣)
　　(公納歸父又懼晉侯之或見討也故往結此盟為/齊難既作丘甲矣聞將出楚師又逺與晉尋盟豈)
　　(固本保邦/之道乎)
　秋
　　王師敗績于茅戎(茅公穀作貿○左傳曰晉侯使/瑕嘉平戎干王單襄公如晉拜)
　　(成劉康公徼戎將遂伐之叔服曰背盟而欺大國/此必敗不聽遂伐茅戎敗績于徐吾氏劉氏曰茅)
　　(戎戎之别也胡氏曰桓王伐鄭兵敗身傷而經不/書敗存君臣之義也劉康公徼戎伐之敗績于徐)
　　(吾氏而經不書戰辨内外之分也經雖以尊君父/辨内外為義而君父所以尊内外所以别則有道)
　　(矣桓王不以討賊興師而急於伐鄭康公不以惇/信持國而輕於徼戎是失所以君天下禦外侮之)
　　(道/也)
　冬
　　十月
　　(經書月四書日一大衍厯正月乙丑大壬辰冬至/二月乙未小辛酉二十七日癸亥大寒三月甲子)
　　(大癸巳雨水閏月甲午小四月癸亥大旦日春分/五月癸巳小六月壬戌大七月壬辰大八月壬戌)
　　(小九月辛夘大十月辛酉小十一月庚寅大十/二月庚申小長厯閏同辛酉二月二十九日)
　二年(壬申定王十八年○晉霸景十一○蔡景三○/曹宣六○衛穆十一卒○鄭襄十六○陳成十)
　　(○杞桓四十八○宋文二十二卒○/齊頃十○秦桓十六○楚共二)
　春
　　齊侯伐我北鄙(左傳曰臧宣叔令修賦繕完具守/備曰齊楚結好我新與晉盟晉楚)
　　(爭盟齊師必至雖晉人伐齊楚必救之是齊楚同/我也知難而有備乃可以逞齊侯伐我北鄙圍龍)
　　(頃公之嬖人盧蒲就魁門焉龍人囚之齊侯曰勿/殺吾與而盟無入而封弗聴殺而膞諸城上齊侯)
　　(親鼓士陵城三日取龍遂南侵及巢丘髙氏曰魯/絶齊而與晉盟齊遂即楚而伐我也胡氏曰初魯)
　　(事齊甚謹雖易世而聘㑹不絶也及與晉侯盟/于㫁道而怨隙成再盟于赤棘而後伐吾北鄙)
　夏
　　四月
　　丙戌衛孫良夫帥師及齊師戰于新築衞師敗績
　　(左傳曰衛侯使孫良夫石稷寗相向禽將侵齊與/齊師遇石子欲還孫子曰不可以師伐人遇其師)
　　(而還將謂君何若知不能則如無出今既遇矣不/如戰也戰于新築石成子曰師敗矣子不少須衆)
　　(懼盡予喪師徒何以復命曰子國卿也隕子辱矣/齊師次于鞠居新築人仲叔于奚救孫桓子桓子)
　　(是以免杜氏曰新築衛地高氏曰衛將侵齊齊自/伐魯還相遇於新築石稷欲避之孫子不可遂與)
　　(之戰以/至於敗)
　　六月
　　癸酉季孫行父臧孫許叔孫僑如公孫嬰齊帥師
　　㑹晉卻克衛孫良夫曹公子首及齊侯戰于鞌齊
　　師敗績(首公穀作手○左傳曰孫桓子還於新築/不入遂如晉乞師臧宣叔亦如晉乞師皆)
　　(主卻獻子晉侯許之七百乘卻子曰此城濮之賦/有先君之明與先大夫之肅故捷克於先大夫無)
　　(能為役請八百乘許之卻克將中軍士燮將上軍/欒書將下軍韓厥為司馬以救魯衛臧宣叔逆晉)
　　(師且道之季文子帥師㑹之師從齊師于莘至于/靡笄之下齊侯使請戰曰子以君師辱於敝邑不)
　　(腆敝賦詰朝請見對曰晉與魯衛兄弟也來告曰/大國朝夕釋憾於敝邑之地寡君不忍使羣臣請)
　　(於大國無令輿師淹於君地能進不能退君無所/辱命齊侯曰大夫之許寡人之願也若其不許亦)
　　(將見也齊高固入晉師桀石以投人禽之而乘其/車繫桑本焉以徇齊壘曰欲勇者賈余餘勇師陳)
　　(于鞌邴夏御齊侯逢丑父為右晉解張御郤克鄭/丘緩為右齊侯曰余姑翦滅此而後朝食不介馬)
　　(而馳之郤克傷於矢流血及屨未絶鼓音曰余病/矣張侯曰師之耳目在吾旗鼓進退從之此車一)
　　(人殿之可以集事若之何其以病敗君之大事也/擐甲執兵固即死也病未及死吾子勉之左并轡)
　　(右援枹而鼓馬逸不能止師從之齊師敗績逐之/三周華不注韓厥從齊侯逢丑父與公易位將及)
　　(華泉驂絓於木而止韓厥執縶馬前奉觴加璧以/進曰寡君使羣臣為魯衛請曰無令輿師陷入君)
　　(地下臣不幸屬當戎行無所逃隠且懼奔避而黍/兩君臣辱戎士敢告不敏攝官承乏丑父使公下)
　　(如華泉取飲鄭周父御佐車宛茷為右載齊侯以/免杜氏曰鞌齊地胡氏曰大國三軍次國二軍魯)
　　(雖大國而四卿共將是四軍也上卿行父與僑如/嬰齊各帥一軍㑹戰而臧孫許如晉乞師又逆晉)
　　(師為之道本不將兵特往來晉魯兩軍之間與謀/議爾將稱元帥畧其副屬辭之體也而四卿皆書)
　　(者豈特為詳内錄哉趙氏曰首稱公子即三命之/卿但以國小不能自崇樹其大夫請命于王者少)
　　(爾唯此與昭二十年公孫㑹凡二人爾齊氏曰鞌/之戰齊有必勝之氣晉有不敵之勢而齊以驕輕)
　　(取敗晉以必死致勝董氏繁露曰齊頃公桓公之/孫霸主之餘業即位九年未嘗一與㑹同之事有)
　　(怒魯衛之志伐魯入其北郊伐衞敗之新築大國/往聘慢而弗敬晉魯俱怒内悉其衆外得衞曹四)
　　(國相輔大困之於鞌獲齊頃公斮/逢丑父大辱身幾亡國為天下笑)
　秋
　　七月
　　齊侯使國佐如師
　　己酉及國佐盟于袁婁(袁公作爰○左傳曰晉師/從齊師入自丘輿擊馬陘)
　　(齊侯使賔媚人賂以紀甗玉磬與地賔媚人致賂/晉人不可曰必以蕭同叔子為質而使齊之封内)
　　(盡東其畝曰子以君師辱於敝邑畏君之震師徒/撓敗吾子惠徼齊國之福不泯其社稷唯是先君)
　　(之敝器土地不敢愛子又不許請收合餘燼背城/借一敝邑之幸亦云從也况其不幸敢不唯命是)
　　(聽魯衛諫曰齊疾我矣其死亡者皆親暱也子若/不許讎我必甚唯子則又何求子得其國寶我亦)
　　(得地而紓於難其榮多矣齊晉亦唯天所授豈必/晉晉人許之對曰羣臣帥賦輿以為魯衛請苟有)
　　(以藉口而復於寡君君之惠也敢不唯命是聽晉/師及齊國佐盟于袁婁公羊傳曰曷為不盟于師)
　　(卻克眣魯衛之使使為之請然後許之逮于袁婁/而與之盟穀梁傳曰鞌去齊三百里袁婁去齊五)
　　(十里一戰綿地五百里焚雍門之茨侵車東至海/君子甚之張氏曰齊國治臨淄去洛陽東千八百)
　　(里縣西有袁婁高氏曰齊侯至於乞盟辱亦甚矣/國佐受成命於君而可否在晉之大夫又非服晉)
　　(也直畏晉彊賂晉而請盟爾故不曰來盟而曰齊/侯使如師師在齊境故書如不與之盟于師進逮)
　　(袁婁而後盟見四國之師乘勝而逼之胡氏曰荆/楚暴横憑陵諸夏齊桓公仗義致討而楚人帖服)
　　(其書來盟于師者楚人自服而來盟也盟于召陵/者桓公退舎禮與之盟也若夫袁婁則異于是齊)
　　(未若楚之暴而諸大夫含憤積怒欲雪一笑之恥/至於殺人盈野非有擊彊扶弱之心國佐如師特)
　　(以賂免非服之也澄曰楚服齊桓之義故使屈完/來受盟于師其盟已前定也故彼書來盟桓公又)
　　(退一舎而與之盟于召陵齊有禮矣齊師既敗于/鞌使國佐來納賂以求成許不許在晉卻克其盟)
　　(未前定也故此但書如師晉之義既不足以服齊/之心故國佐徑去四國進師追及國佐近逼齊都)
　　(而後與之盟于袁婁此/晉之無義而又無禮也)
　　八月
　　壬午宋公鮑卒(文公也在位二十二/年子固嗣是為共公)
　　庚寅衛侯速卒(穆公也在位十一年/子臧嗣是為定公)
　　取汶陽田(公羊傳曰鞌之賂也左傳曰使齊人歸/我汶陽之田杜氏曰晉使齊還魯故書)
　　(取不以好得故不言歸孫氏曰汶陽之田魯地也/齊人侵之今復取之不言取之齊者明本非齊地)
　　(杜氏諤曰宣十年濟西田言歸此言取者彼公如/齊之後而齊曰歸之故以齊歸起文今因晉衛之)
　　(力伐而後取之故以魯取/為文非齊實欲歸之矣)
　冬
　　楚師鄭師侵衛(左傳曰宣公使求好於楚莊王卒/宣公薨不克作好公即位受盟于)
　　(晉㑹晉伐齊衛人不行使于楚而亦受盟于晉從/於伐齊故楚令尹子重為陽橋之役以救齊將起)
　　(師子重曰君弱羣臣不如先大夫師衆而後可乃/悉師王卒盡行楚師侵衛遂侵我師于蜀高氏曰)
　　(楚人以魯衛受盟于晉而伐齊故令尹子重為陽/橋之役以救齊而先與鄭加兵于衛夫鄭以中國)
　　(從蠻荆而首伐衛喪是授/戈與冦而攻其親戚也)
　　十有一月
　　公㑹楚公子嬰齊于蜀(左傳曰楚侵及陽橋孟孫/請往賂之以執斵執鍼織)
　　(紝皆百人公衡為質以請盟楚人許平澄曰楚用/令尹子重之謀以救齊為名而加兵於魯衛先遣)
　　(禆將帥重師及鄭師侵衛而遂侵魯主兵之嬰齊/入魯境而駐師于蜀魯懼遂從孟孫之謀納賂請)
　　(平楚既許平魯而又約諸國㑹盟公先往㑹嬰齊/然後諸國之大夫皆至而盟于蜀也不沒嬰齊之)
　　(氏名者欲見其挾衆威魯而以臣伉君也/杜氏曰蜀魯地泰山博縣西南有蜀亭)
　　丙申公及楚人秦人宋人陳人衛人鄭人齊人曹
　　人邾人薛人鄫人盟于蜀(左傳曰楚公子嬰齊蔡/侯許男秦右大夫說宋)
　　(華元陳公孫寜衛孫良夫鄭公子去疾及齊國之/大夫澄曰楚人先諸國者公子嬰齊為盟主也不)
　　(書氏名者以有魯君在㑹而同諸國大夫例降稱/人也嬰齊於此盟降稱人而前㑹稱氏名者欲見)
　　(楚人者即公子嬰齊也齊叙鄭下者以其命數卑/於鄭大夫也蔡許之君不書者以其為楚之車左)
　　(車右降在臣列同於楚臣左氏謂之失位是也蘇/氏曰楚自城濮之敗不競於晉莊王雖入陳圍鄭)
　　(及宋而未嘗合諸侯及蜀之盟諸侯從之者十有/一國晉不敢争然其盟十一國也諸侯實畏晉而)
　　(竊與之盟其後四十二年晉趙武楚屈建合諸侯/於宋然後晉楚之從得相交見又八年楚靈王求)
　　(諸侯於晉晉人許之然/後諸侯公然與楚盟爾)
　　(經書月五書日六大衍厯正月己丑大戊戌冬至/二月己未小三月戊子大四月戊午小丙戌二十)
　　(九日五月丁亥大六月丁巳小癸酉十七日七月/丙戌大己酉二十四日八月丙辰小壬午二十七)
　　(日九月乙酉大庚寅六日十月乙夘大十一月乙/酉小丙申十二日十二月甲寅大長厯四月丙戌)
　　(在五月朔癸酉六月十八日己酉七月二十五日/壬午八月二十八日庚寅九月七日丙申十一月)
　　(十四/日)
　三年(癸酉定王十九年○晉霸景十二○蔡景四○/曹宣七○衞定公臧元年○鄭襄十七○陳成)
　　(十一○杞桓四十九○宋共公固元年/○齊頃十一○秦桓十七○楚共三)
　春
　　王正月
　　公㑹晉侯宋公衞侯曹伯伐鄭(左傳曰諸侯伐鄭/次于伯牛討邲之)
　　(役也遂東侵鄭鄭公子偃帥師禦之使東鄙覆諸/鄤敗諸丘輿皇戌如楚獻㨗髙氏曰去冬之役鄭)
　　(為楚導而宋魯曹衞雖盟于蜀猶不敢背晉故罷/盟而遂㑹晉伐鄭焉於是鄭公子偃帥師禦之敗)
　　(晉游兵于丘輿使皇戌如楚獻捷終鄭襄公之身/不復從晉矣胡氏曰鄭附蠻荆擾中國則盟主有)
　　(詞於伐爾宋衛未葬稱爵背殯/越境以吉禮從金革之事也)
　　辛亥葬衞穆公(髙氏曰此見衞侯背殯/出師不臨先君之喪)
　　二月
　　公至自伐鄭(雖未逾時伐鄭無/功亦危之而至也)
　　甲子新宫災三日哭(公羊傳曰新宫者宣公之宫/也廟災三日哭禮也穀梁傳)
　　(曰迫近不敢稱諡恭也孫氏曰哀三年/桓宫僖宫災稱諡此不稱諡者親廟也)
　　乙亥葬宋文公(胡氏曰按左傳文公卒始厚葬益/車馬重器備君子謂華元樂舉於)
　　(是乎不臣考於經未有以驗其厚也數其葬之月/則信矣天子七月諸侯五月大夫三月士逾月以)
　　(降殺遲速為禮之節不可亂也文公之卒國家安/靖外無危難曷為越禮逾時逮乎七月而後克襄)
　　(事哉高氏曰七月而葬天子之/禮也以葬月考之知其僣禮)
　夏
　　公如晉(左傳曰拜汶/陽之田也)
　　鄭公子去疾帥師伐許(左傳曰許恃楚而不事鄭/張氏曰晉方怒鄭之不服)
　　(其為國憂未有底止也乃怒許之不事已而使大/夫動大衆以伐之見其興兵之不度德量力也)
　　公至自晉(高氏曰公始畢三年之䘮不朝/天王而朝晉故書至以譏之)
　秋
　　叔孫僑如帥師圍棘(公羊傳曰棘者汶陽之不服/邑也左傳曰取汶陽之田棘)
　　(不服故圍之杜氏曰棘汶陽之邑在濟北蛇丘張/氏曰今宛州龔丘縣是也趙氏曰凡内自圍者皆)
　　(叛邑胡氏曰復故地而民不聽至命上將用大師/環其邑而攻之盖魯於是時初稅畝作丘甲稅役)
　　(日重棘雖歸故國所/以不願為之民也與)
　　大雩(義見/前經)
　　晉卻克衛孫良夫伐廧咎如(廧在良切公作將榖/作牆咎古刀切○左)
　　(傳曰討赤狄之餘廧咎如潰高氏曰不係赤狄者/非赤狄也杜氏曰晉滅赤狄其餘民散入廧咎如)
　　(故討/之)
　冬
　　十有一月
　　晉侯使荀庚來聘(公朝/晉故)
　　衛侯使孫良夫來聘(鞌之/役故)
　　丙午及荀庚盟
　　丁未及孫良夫盟(孫氏曰二子來聘不能/以信相親反要公以盟)
　　鄭伐許(鄭下缺一字胡氏曰晉楚争鄭鄭兩事焉/及邲之戰於是始專於事楚不通中華晉)
　　(雖加兵終莫之聽利在從晉則從于晉利在從楚/則從于楚而不擇義之可否為去就况又憑弱犯)
　　(寡許亦事楚而鄭反伐之一歳之/中而再動干戈於鄰國不亦甚乎)
　　(經書月三書日五大衍厯正月甲申小癸夘冬至/辛亥二十八日二月癸丑大甲子十二日乙亥二)
　　(十三日三月癸未小四月壬子大五月壬午小六/月辛亥大七月辛巳小八月庚戌大九月庚辰小)
　　(十月己酉大十一月己夘小丙午二十八日丁未/二十九日閏月戊申大十二月戊寅大長厯辛亥)
　　(正月三十日甲子二月十三日乙亥/二十四日丙午十一月二十九日)
　四年(甲戌定王二十年○晉霸景十三○蔡景五○/曹宣八○衛定二○鄭襄十八卒○陳成十二)
　　(○杞桓五十○宋共二○齊頃/十二○秦桓十八○楚共四)
　春
　　宋公使華元來聘(左傳曰通嗣君也澄曰宋共公/新即位故晉衛宋三國相繼來)
　　(聘以三年春同㑹/伐鄭交結和好也)
　　三月
　　壬申鄭伯堅卒(堅公作取○襄公也在位/十八年子費嗣是為悼公)
　　杞伯來朝(左傳曰歸叔姬故也杜氏曰/將出叔姬先修朝禮言其故)
　夏
　　四月
　　甲寅臧孫許卒(此文仲之子宣叔也/子紇嗣是為武仲)
　　公如晉(左傳曰晉侯見公不敬季文子曰晉侯必/不免張氏曰晉景公勝齊而驕也高氏曰)
　　(公連歳如晉者/以嘗即楚故也)
　　葬鄭襄公
　秋
　　公至自晉(左傳曰公欲求成于楚而/叛晉季文子曰不可乃止)
　冬
　　城鄆(任公輔曰魯西邑東郡廩丘東有鄆城即西/鄆張氏曰後漢志屬廩丘今濟南府鄆城縣)
　　(杜氏曰公欲叛/晉故城而為備)
　　鄭伯伐許(左傳曰鄭公孫申帥師疆許田許人敗/諸展陂鄭伯伐許取鉏任冷敦之田程)
　　(子曰稱鄭伯見其不復/為喪以吉禮從戎也)
　　(經書月二書日二大衍厯正月丁未大戊申冬至/二月丁丑小三月丙午大壬申二十七日四月丙)
　　(子大五月丙午小經四月甲寅在此月六月乙亥/大七月乙巳小八月甲戌大九月甲辰小十月癸)
　　(酉大十一月癸夘小十二月壬申大長厯是年閏/七月三月壬申在二月二十六日甲寅四月九日)
　五年(乙亥定王二十二年崩○晉霸景十四○蔡景/六○曹宣九○衛定三○鄭悼公費元年○陳)
　　(成十三○杞桓五十一○宋共三○/齊頃十三○秦桓十九○楚共五)
　春
　　王正月
　　杞叔姬來歸(出而來歸也此叔姬盖僖公之女文/公之姊妹宣公之姑成公之祖姑也)
　　(僖三十二年杞伯姬來求婦而僖公以叔姬歸杞/為伯姬之婦桓公之夫人僖三十一年至今四十)
　　(四年叔姬年蓋六十餘矣被出而歸/杞桓公年亦七十餘矣始出其夫人)
　　仲孫蔑如宋(報華/元也)
　夏
　　叔孫僑如㑹晉荀首于穀(首公作秀○左𫝊曰晉/荀首如齊逆女故宣伯)
　　(餫諸/穀)
　　梁山崩(公羊傳曰河上之山也梁山崩壅河三日/不流外異而書者為天下記異也張氏曰)
　　(梁山見詩韓奕篇同州韓城縣有禹貢梁山胡氏/曰梁山屬韓國詩謂之韓奕者言奕然高大為韓)
　　(國之鎮也後為晉所滅而晉大夫韓氏以為邑高/氏曰先王之制名山大川不以封梁山雖屬於韓)
　　(而非諸侯正受封之地故春秋書梁山崩而不繫/之國者為天下記異也是以不書晉夫國主山川)
　　(豈特晉國/當之哉)
　秋
　　大水(高氏曰此亦非特魯國之/災也皆當時人事之所召)
　冬
　　十有一月
　　己酉天王崩(定王也在位二十一年子夷嗣是為/簡王不書葬者罪諸侯之不赴也)
　　十有二月
　　己丑公㑹晉侯齊侯宋公衛侯鄭伯曹伯邾子把
　　伯同盟于蟲牢(左傳曰許靈公愬鄭伯于楚鄭悼/公如楚訟不勝楚人執皇戍及子)
　　(國故鄭伯歸使公子偃請成于晉鄭伯及晉趙同/盟于垂棘同盟于蟲牢鄭服也高氏曰鄭數伐許)
　　(許人愬于楚楚人不直鄭鄭伯遂復棄楚而/請盟于晉晉侯於是會諸侯而為此盟也)
　　(經書月三書日二大衍厯正月壬寅小癸丑冬至/二月辛未大三月辛丑小四月庚午大五月庚子)
　　(小六月己巳大七月己亥大八月己巳小九月戊/戌大十月戊辰小十一月丁酉大己酉十三日十)
　　(二月丁夘小己丑二十三日長厯己酉/十一月十四日己丑十二月二十四日)
　六年(丙子簡王元年○晉霸景十五○蔡景七○曹/宣十○衛定四○鄭悼二卒○陳成十四○杞)
　　(桓五十二○宋共四○齊頃十四○秦/桓二十○楚共六○吳子壽夢乘元年)
　春
　　王正月
　　公至自㑹
　　二月
　　辛巳立武宫(左傳曰季文子以鞌之功立武宫非/禮也澄曰魯諸侯也周公為太廟居)
　　(中不毁昭廟二居左穆廟二居右皆親盡則毁成/王賜魯於太廟祀周公以天子之禮而伯禽受之)
　　(賜者受者皆非矣因此之故伯禽既薨魯人以為/始封之君欲使其廟雖至親盡亦不毁而同於太)
　　(廟僣比周文王之廟至成公之世武公之廟毁已/久矣又再立武宫僣比周武王之廟高氏曰武公)
　　(敖在宣王時南征北伐佐王師有功而諡曰武至/成公時季孫行父因鞌之戰自多其功崇尚武事)
　　(一旦特出其意再為立宫同於世室合伯禽為二/宗蓋僣用周天子之禮若文武之二宗也故明堂)
　　(位曰魯公之廟文世室也武公之廟武世室也聖/人於此特書立武宫以著季氏僣亂妄作之由張)
　　(氏曰明堂位之言其為俗儒之論明矣甚哉其亂/聖制而誤後學也武公名敖周公九世孫成公之)
　　(十一世/祖也)
　　取鄟(鄟音專又市臠切○杜氏曰附庸國也胡氏/曰鄟微國也書取者滅之也滅而書取為君)
　　(隠也項亦國也其書滅者以僖公在㑹季孫所為/故直書其事而不隠孫氏曰宣九年取根牟此年)
　　(取鄟襄十三年/取邿皆㣲國也)
　　衞孫良夫帥師侵宋(左傳曰諸侯謀復㑹宋公使/向為人辭以子靈之難晉伯)
　　(宗夏陽說衛孫良夫甯相鄭人伊洛之戎陸渾蠻/氏侵宋以其辭㑹也蘓氏曰晉將復㑹諸侯宋人)
　　(辭以難故使衞/與魯更侵之)
　夏
　　六月
　　邾子來朝
　　公孫嬰齊如晉(左傳曰/命伐宋)
　　壬申鄭伯費卒(費音秘○悼公也在位二年弟睔/立是為成公不書𦵏者當晉楚争)
　　(伐之際臣子不得/盡禮於大事也)
　秋
　　仲孫蔑叔孫僑如帥師侵宋(左傳曰晉命也高氏/曰晉復使魯伐宋故)
　　(二卿同帥師而出也使魯伐宋者雖晉之命而魯/不以大義諭之遽為之興師則罪專在魯矣責與)
　　(衛良夫同/故書曰侵)
　　楚公子嬰齊帥師伐鄭(左傳曰鄭從晉故也許氏/翰曰至是書楚卿帥師者)
　　(霸統幾亡也高氏曰鄭棄楚復從晉/受盟于蟲牢故楚乘其喪而伐之)
　冬
　　季孫行父如晉(左傳曰晉遷于新田/季文子如晉賀遷也)
　　晉欒書帥師救鄭(救公作侵○左傳曰與楚師遇/於繞角楚師還高氏曰楚伐鄭)
　　(喪而悼公不葬晉救雖至已苦兵矣/然而不背蟲牢之盟是以善其救也)
　　(經書月三書日二大衍厯正月丙申大己未冬至/二月丙寅小辛巳十六日三月乙未大四月乙丑)
　　(小五月甲午大六月甲子小壬申九日七月癸巳/大辛酉夏至閏月癸亥小八月壬辰大九月壬戌)
　　(小十月辛夘大十一月辛酉大十二/月辛夘小長厯辛巳二月十七日)
　七年(丁丑簡王二年○晉霸景十六○蔡景八○曹/宣十一○衛定五○鄭成公睔元年○陳成十)
　　(五○杞桓五十三○宋共五○齊頃十五/○秦桓二十一○楚共七○吳壽夢二)
　春
　　王正月
　　鼷䑕食郊牛角改卜牛鼷䑕又食其角乃免牛(鼷/音)
　　(兮○穀梁傳曰免牲不曰不郊免牛亦然甯氏曰/言免牲則不郊顯矣言免牛亦不郊而經不書不)
　　(郊者盖為三朢起爾杜氏曰稱牛未卜日免放也/澄曰書郊牛之變義同宣三年孔氏曰李巡云□)
　　(鼯一名鼯䑕孫炎/云有螫毒如䑕狼)
　　吳伐郯(左傳曰吳伐郯郯成季文子曰中國不振/旅蠻夷入伐而莫之或恤無弔者也夫襄)
　　(陵許氏曰吳自夀夢得申公巫臣而為楚患呉楚/相攻不志也伐郯之役名連上國於是始見於春)
　　(秋志入州來著十五年之所以㑹鍾離杜氏曰吳/國吳郡也張氏曰今按吳郡是為平江府郯巳姓)
　　(國秦有郯郡漢屬東海郡故/城今在淮陽軍下郎縣北)
　夏
　　五月
　　曹伯來朝(曹宣/公也)
　　不郊猶三朢(襄陵許氏曰用是知魯郊或以五月/非特定公也高氏曰免牛則不郊矣)
　　(復書不郊者以吳曹事隔其文故為三朢起也夫/三朢因郊而設不郊則朢祭之禮不備矣正祭巳)
　　(廢而舉其從事此僖公之/舉也祭從先祖盖有惑焉)
　秋
　　楚公子嬰齊帥師伐鄭(左傳曰鄭子良相成公如/晉見且拜師楚子重伐鄭)
　　(師于汜高氏曰去冬欒書救鄭而/楚師還未得志于鄭故復伐之)
　　公㑹晉侯齊侯宋公衛侯曹伯莒子邾子杞伯救
　　鄭(左傳曰諸侯救鄭鄭共仲侯羽軍楚師囚鄖公/鍾儀獻諸晉胡氏曰楚人軍旅數起頻年伐鄭)
　　(晉合八國之君親往救鄭則䘏隣患/安中國之師也故書救以著其善)
　　八月
　　戊辰同盟于馬陵(左傳曰尋蟲牢之/盟且莒服故也)
　　公至自㑹(諸侯㑹而楚師退/故不以救鄭至)
　　吳入州來(左傳曰楚申公巫臣與子重子反有怨/及共王即位使巫臣聘于齊及鄭而奔)
　　(晉晉人使為邢大夫子重子反殺巫臣之族而分/其室巫臣自晉請使于吳晉侯許之吳子壽夢説)
　　(之乃通吳于晉以兩之一卒適吳舎偏兩之一焉/與其射御教吳乘車教之戰陳教之叛楚寘其子)
　　(狐庸焉使為行人於吳吳始伐楚伐巢伐徐馬陵/之㑹吳入州來子重子反於是乎一嵗七奔命蠻)
　　(夷屬於楚者吳盡取之始大通吳於上國孫氏曰/州來微國吳乘楚伐鄭故入州來杜氏曰州來楚)
　　(邑淮南下蔡縣是也高氏曰吳楚争彊始見於此/州來屬楚吳以兵入之者楚雖恃彊而吳敢與之)
　　(敵/也)
　冬
　　大雩(高氏曰冬非旱時曰大/雩者志其旱且僣也)
　　衛孫林父出奔晉(左傳曰衛定公惡孫林父林父/奔晉衛侯如晉晉反戚焉杜氏)
　　(曰林父良夫之子也戚林父邑林父出奔戚隨屬/晉高氏曰衛定公惡林父故逐之林父亡七年而)
　　(恃晉反衛復責用事又十九年遂逐其/君卒以邑叛則定公可謂知所惡矣)
　　(經書月三書日一大衍厯正月庚申大甲子冬至/二月庚寅小三月巳未大四月巳丑小五月戊午)
　　(大六月戊子小七月丁巳大八月丁亥小九月丙/辰大經八月戊辰在此月十月丙戌小十一月乙)
　　(夘大十二月乙酉小長厯是/年閏八月戊辰八月十三日)
　八年(戊寅簡王三年○晉霸景十七○蔡景九○曹/宣十二○衛定六○鄭成二○陳成十六○杞)
　　(桓五十四○宋共六○齊頃十六○/秦桓二十二○楚共八○吳壽夢三)
　春
　　晉侯使韓穿來言汶陽之田歸之于齊(左傳曰季/文子餞之)
　　(私焉曰大國制義以為盟主是以諸侯懐德畏討/無有貳心謂汶陽之田敝邑之舊也而用師于齊)
　　(使歸敝邑今有二命曰歸諸齊信以行義義以成/命小國所望而懐也信不可知義無所立四方諸)
　　(侯其誰不解體詩曰女也不爽士貳其行士也罔/極二三其德七年之中一予一奪二三孰甚焉士)
　　(之二三猶喪妃偶而况霸主霸主將德是以而二/三之其何以長有諸侯乎詩曰猶之未逺是用大)
　　(簡行父懼晉之不逺猶而失諸侯也是以敢私言/之高氏曰齊不㑹晉晉侯患之幸於鞌之戰盟于)
　　(袁婁又盟于蟲牢又盟于馬陵今俾我歸田焉所/以堅齊也夫汶陽田者魯國之舊嘗為齊所取矣)
　　(鞌之戰齊請盟晉命齊反魯衛侵地故我得復而/取之亦可謂義也今齊事晉晉乃使韓穿來命魯)
　　(歸之則非義矣何則魯國之分地乃先君受之於/天子晉不當為齊請於魯齊不當求之於晉韓穿)
　　(為晉卿不當為齊言於魯魯不當以晉侯之故遂/以先君之分地與齊然而曰來言則晉非必令魯)
　　(歸之也言之而已曰歸之于者彊歸之辭盖以明/晉之失言也夫汶陽魯田自齊歸魯曰歸可也自)
　　(魯之齊安得謂之歸唯晉不察此故/使韓穿來言也季文子之言盡矣)
　　晉欒書帥師侵蔡(左傳曰晉欒書侵蔡遂侵楚獲/申驪是行也鄭伯將㑹晉師門)
　　(於許東門大獲焉襄陵許氏曰侵蔡報伐鄭也大/國争衡而小國受敗春秋矜焉高氏曰晉得齊之)
　　(後冀盡得夫諸侯也蔡則畏楚終不與晉自文十/五年晉卻缺入蔡之後蔡侯不與中國盟㑹者又)
　　(幾三十年至是欒書復加兵以侵/之又非執辭討罪之舉故書侵)
　　公孫嬰齊如莒(左傳曰聲伯如莒逆也高氏曰因/馬陵之盟始復與莒通嬰齊因聘)
　　(而自逆婦澄曰魯臣託聘之/名而自逆婦者多矣非禮也)
　　宋公使華元來聘(左傳曰聘共姬也高氏曰凡諸/侯相聘必有事焉非專行聘禮)
　　(也華元之來/盖圖昏爾)
　夏
　　宋公使公孫壽來納幣(杜氏曰宋公無主昏者自/命之故稱使也趙氏曰禮)
　　(不當使公孫也若合禮則常事不書杜氏諤曰昬/禮納幣使大夫常事不書春秋書之見於經者二)
　　(文二年公子遂如齊納幣此年公孫壽是也公子/公孫同族兄弟而為君納幣非所以遠嫌也故趙)
　　(氏以不當/使言之)
　　晉殺其大夫趙同趙括(左傳曰晉趙嬰通於趙莊/姬原屏放諸齊嬰曰我在)
　　(故欒氏不作我亡吾二昆其憂哉趙莊姬為趙嬰/之亡故譛之于晉侯曰原屏將為亂晉討趙同趙)
　　(括高氏曰趙朔者晉侯之婿妻曰莊姬其季父嬰/通乎莊姬而同括其兄也莊姬譛同括晉侯乃追)
　　(論趙氏殺君之事而殺之劉氏曰趙同趙括内不/正其親外專戮以于其君足以殺其身而巳矣胡)
　　(氏曰同括無罪為莊姬所譛而欒郤/害之也穪國以殺見晉之失政刑矣)
　秋
　　七月
　　天子使召伯來錫公命(錫左糓作賜○啖氏曰稱/天子盖誤錫命義見前)
　冬
　　十月
　　癸夘杞叔姬卒(陸氏曰凡内女為諸侯之夫人則/書卒以公為之服也嫁為諸侯夫)
　　(人而不書卒時魯公非其兄弟及兄弟之子也諸/侯無大功以下之服故杞叔姬雖出猶書者為喪)
　　(歸杞故也高氏曰叔姬為杞所出與杞絶矣不當/係之杞今猶稱杞而日其卒者魯人將脅杞而歸)
　　(之未許其絶也未許其絶故自以/為杞夫人之喪而不以吾女卒之)
　　晉侯使士燮來聘(左傳曰晉士燮來聘言伐郯也/以其事吳故公賂之請緩師燮)
　　(不可曰君命無貳失信不/立禮無加貨事無二成)
　　叔孫僑如會晉士燮齊人邾人伐郯(左傳曰季孫/使宣伯㑹伐)
　　(郯高氏曰七年吳伐郯諸侯莫之救者於是與吳/成而士燮遂摟諸侯以伐之薛氏曰吳伐郯而不)
　　(能救服吳則伐之諸/侯無所措手足矣)
　　衛人來媵(杜氏曰古者諸侯取適夫人及左右媵/各有姪娣國三人凡九女所以廣繼嗣)
　　(也魯將嫁伯姬於宋故衛來媵之杜氏諤曰諸侯/一娶三國九女今魯將嫁伯姬而晉衛齊三國來)
　　(媵僣矣不得/不詳錄之)
　　(經書月二書日一大衍厯正月甲寅大己巳冬至/二月甲申小三月癸丑大四月癸未大五月癸丑)
　　(小六月壬午大七月壬子小八月辛巳大九月辛/亥小十月庚辰大癸夘二十四日十一月庚戌小)
　　(十二月己夘大長厯/癸夘十月二十五日)
　九年(己夘簡王四年○晉霸景十八○蔡景十○曹/宣十三○衛定七○鄭成三○陳成十七○杞)
　　(桓五十五○宋共七○齊頃十七卒○/秦桓二十三○楚共九○吳壽夢四)
　春
　　王正月
　　杞伯來逆叔姬之喪以歸(公羊傳曰脅而歸之也/胡氏曰杞伯初來朝魯)
　　(然後出之卒而復逆其喪以歸者豈非叔姬本不/應出故魯人得以義責之使復歸葬乎澄曰僖三)
　　(十一年杞伯姬來求婦而叔姬歸為杞桓公之夫/人至成公四年為夫婦四十四年矣年皆巳老乃)
　　(出而歸莫考其由或止是以無子而出也胡氏/言姬本不應出故魯人得以義責之其説盖是)
　　公㑹晉侯齊侯宋公衛侯鄭伯曹伯莒子杞伯同
　　盟于蒲(左傳曰為汶陽之田故諸侯貳于晉晉人/懼㑹于蒲以尋馬陵之盟季文子謂范文)
　　(子曰德則不競尋盟何為是行也將始㑹吳吳人/不至杜氏曰蒲衛地張氏曰今開封府長垣縣古)
　　(蒲邑晉因諸侯之貳不自反其失信及汶陽之非/而復假同盟之禮以威制約束之然自此鄭魯俱)
　　(有叛晉之心執鄭盟魯紛紛甚矣治人不治反其/智同盟豈所以一諸侯哉高氏曰晉不足以宗諸)
　　(侯既為此盟而諸侯皆貳/於是鄭叛不服莒潰莫救)
　　公至自㑹(高氏曰伯姬將以二月歸宋而公以正/月出㑹而遽歸者晉以汶陽之田故諸)
　　(侯皆有二心焉亦足/以見蒲盟之不信也)
　　二月
　　伯姬歸于宋(高氏曰内女歸不書此書者譏宋公/之不親逆也昬禮之大者在親迎今)
　　(伯姬之歸孑然如匹婦之行/此豈國君娶夫人之禮哉)
　夏
　　季孫行父如宋致女(左傳曰季文子如宋致女復/命公享之賦韓奕之五章穆)
　　(姜出于房再拜曰大夫勤辱不忘先君以及嗣君/施及未亡人先君猶有望也敢拜大夫之重勤又)
　　(賦緣衣之卒章而入何氏曰婦人三月而廟見稱/婦擇日而祭於禰成婦之義也父母使人操禮致)
　　(之孫氏曰致女使卿非禮也張氏曰納幣致女皆/過乎厚觀左傳載穆姜之辭則前後越禮皆穆姜)
　　(之意也澄曰伯/姬宣公女也)
　　晉人來媵(伯姬巳嫁而晉始來媵盖譏/其不及事且為齊媵起也)
　秋
　　七月
　　丙子齊侯無野卒(頃公也在位十七年/其子環嗣是為靈公)
　　晉人執鄭伯(左傳曰楚人以重賂求鄭鄭伯㑹楚/公子成于鄧鄭伯如晉晉人討其貳)
　　(于楚也執諸銅鞮高氏曰鄭伯雖與楚㑹旋即悔/過而躬朝于晉是巳知前日之失而自服其罪矣)
　　(晉人當捨其前失而待之以禮可也乃因其來朝/而執之豈有以禮來朝而反䝉執辱者哉襄陵許)
　　(氏曰向使晉能制楚使之不能危鄭討鄭可也今/楚潰莒入鄆晉不能救而禁鄭之貳於楚鄭獨能)
　　(無懲於牵羊銜璧之禍乎故晉景/之執鄭伯愧於漢武之遣樓蘭也)
　　晉欒書帥師伐鄭(左傳曰欒書伐鄭鄭人使伯蠲/行成晉人殺之高氏曰中國失)
　　(道荆楚抗衡自文宣以來晉楚争盟而伐鄭鄭從/楚則晉師至從晉則楚師至然而自邲之戰鄭之)
　　(從楚者十年其後晉侯伐鄭更蟲牢馬陵之㑹然/後鄭伯受盟及蒲之㑹所以尋前日之盟也而晉)
　　(人乃執辱鄭伯又使欒書伐之明年又使衛侵鄭/又㑹諸侯伐鄭方是時楚適備吳未暇争鄭故鄭)
　　(之在晉者亦五年及是一求成于鄭而鄭伯甘心/為楚者盖追念晉之不德弗恤小國之難而輕辱)
　　(其君故與楚伐許侵宋同撓中國凡二十年間諸/侯之師侵伐盟㑹曽無虚嵗鰓鰓然常以失鄭為)
　　(憂是禍也實晉有以啓之/蓋以不信蒲之盟故爾)
　冬
　　十有一月
　　𦵏齊頃公
　　楚公子嬰齊帥師伐莒
　　庚申莒潰(左傳曰晉侯使申公巫臣如吳假道于/莒與渠丘公立于池上曰城巳惡莒子)
　　(曰僻陋在夷其孰以我為虞對曰夫狡焉思啓封/疆以利社稷者何國蔑有唯然故多大國矣唯或)
　　(思或縱也勇夫重閉况國乎楚子重侵陳以救鄭/自陳伐莒圍渠丘渠丘城惡衆潰奔莒楚入渠丘)
　　(莒人囚楚公子平楚人曰勿殺吾歸而俘莒人殺/之楚師圍莒莒城亦惡莒潰高氏曰晉人不恤同)
　　(盟之急是又自/背蒲之盟也)
　　楚人入鄆(杜氏曰楚以偏師入鄆故稱人鄆莒别/邑也高氏曰鄆本莒也魯嘗取而城之)
　　(經不書遂而再舉楚人則知鄆今屬魯邑楚人非/有意伐我特以鄆本莒邑莒潰而遂以兵入之直)
　　(以為一事而已任/公輔曰東鄆也)
　　秦人白狄伐晉(左傳曰諸侯貳故也胡氏曰晉嘗/與白狄伐秦秦亦與白狄伐晉高)
　　(氏曰晉為盟主既執鄭伯又不救莒故諸侯擕/貳而秦人連白狄以伐之見景公不能霸矣)
　　鄭人圍許(左傳曰示晉不急君也是則公孫申謀/之曰我出師以圍許為將改立君者而)
　　(紓晉使晉必歸君高氏曰鄭以晉人執其君故追/咎於許而圍之張氏曰君在外而興師以復怨大)
　　(臣之/罪也)
　　城中城(杜氏曰中城魯邑在東海廩丘縣西南高/氏曰盖以莒無備而潰楚人入鄆懼而城)
　　(之/也)
　　(經書月四書日二大衍厯正月己酉小甲戌冬至/二月戊寅大三月戊申小四月丁丑大閏月丁未)
　　(小五月丙子大六月丙午大七月丙子小丙子一/日八月乙巳大九月乙亥小十月甲辰大經十一)
　　(月庚申在此月十一月甲戌小十二月癸夘大長/厯是年閏十一月七月乙巳朔無丙子庚申十一)
　　(月十/八日)
　十年(庚辰簡王五年○晉霸景十九卒○蔡景十一/○曹宣十四○衛定八○鄭成四○陳成十八)
　　(○杞桓五十六○宋共八○齊靈公環元/年○秦桓二十四○楚共十○吳壽夢五)
　春
　　衛侯之弟黒背帥師侵鄭(左傳曰晉命也澄曰晉/既執鄭伯矣又命欒書)
　　(伐鄭矣今又使衛侵之伯國之所為如此其何以/服鄭之心乎黒背非卿大夫特以為時君之弟故)
　　(命之帥師高氏曰受大國之命而輕用其師者皆/書侵與六年侵宋同黑背者公孫剽之父也衛侯)
　　(愛其弟授以兵柄/終至簒國之禍)
　夏
　　四月
　　五卜郊不從乃不郊(二月下旬初卜二月上旬再/卜三月中旬三卜不從則當)
　　(止而不郊矣乃於三月下旬四卜又於四月上旬/五卜五卜不從而後不郊瀆神甚矣高氏曰魯不)
　　(當郊也今之不郊非據禮也五卜不從乃不郊爾/師氏曰魯僣天子之事以卜郊其言三卜者一襄)
　　(之七年是也四卜者二僖二十二年與襄/十一年是也五卜者一成之十年是也)
　　五月
　　公㑹晉侯齊侯宋公衛侯曹伯伐鄭(左傳曰鄭公/子班聞叔申)
　　(之謀子如立公子繻鄭人殺繻立髠頑子如奔許/欒武子曰鄭人立君我執一人焉何益不如伐鄭)
　　(而歸其君以求成焉晉侯有疾立太子州蒲為君/㑹諸侯伐鄭鄭子罕賂以襄鐘子然盟于脩澤子)
　　(駟為質鄭伯歸高氏曰鄭巳立君故晉㑹諸侯伐/鄭而歸鄭伯因與之成焉晉既敗人之國使其君)
　　(臣變亂而後伐之而歸其君春秋惡其首亂不以/舎服與之也是時晉侯以病以左氏考之厲公實)
　　(代父出㑹而經不書者諸侯各以兵㑹伐不行相/㑹之禮故春秋亦畧之而不辨杜氏曰晉侯立子)
　　(州蒲為君此父不父子不子劉氏曰經但言晉侯/也無明其是州蒲若欲貶書其名乃可明爾此晉)
　　(大事也仲尼/豈忘之哉)
　　齊人來媵(公羊傳曰三國來媵非禮也趙氏曰齊人/來媵先書晉衛二國者九女既足而又來)
　　(媵所以為失禮胡氏曰諸侯有三婦適夫人行則以/姪娣從二國來媵亦以姪娣從凡一娶九女所以廣)
　　(繼嗣三國來媵則是一娶十有二女備書以明逾制/也何氏曰唯天子娶十二女高氏曰伯姬嫁已久而)
　　(猶來媵之諸侯夫人唯有二媵今晉衛己備其數/豈可復加乎蓋齊人欲復修魯好以是先之爾)
　　丙子晉侯獳卒(獳乃侯切○景公也在位十/九年子州蒲嗣是為厲公)
　秋
　　七月
　　公如晉(左傳曰晉人止公使送葬高氏曰公昔不/奔天王之䘮今乃奔晉侯之喪又為晉人)
　　(所執使/之送葬)
　冬
　　十月(公脱冬十月三字○左傳曰冬𦵏晉景公公/送𦵏諸侯莫在魯人辱之故不書胡氏曰假)
　　(令諸侯皆在魯人不以為辱其可書乎劉氏曰曷/為不書𦵏晉景公天子之喪動天下屬諸侯公之)
　　(送晉侯非禮也以為唯天子之事可也高氏曰按/傳冬當書𦵏晉景公而不書者以前有公如晉後)
　　(有公至自晉故難之/若一時無事然也)
　　(經書月四書日一大衍厯正月癸酉小庚辰冬至/二月壬寅大三月壬申小四月辛丑大五月辛未)
　　(小六月庚子大丙午七日經有日無月七月庚午/小八月己亥大九月己巳小十月戊戌大十一月)
　　(戌辰大十二/月戊戌小)
　十有一年(辛巳簡王六年○晉霸厲公州蒲元年○/蔡景十二○曹宣十五○衞定九○鄭成)
　　(五○陳成十九○杞桓五十七○宋共九○齊/靈二○秦桓二十五○楚共十一○吳壽夢六)
　春
　　王三月
　　公至自晉(左傳曰晉人以公為貳於楚故止公公/請受盟而後使歸孫氏曰公留於晉九)
　　(月/)
　　晉侯使郤犫來聘(犫尺由切公作州○按晉景公/卒成公旋往奔喪可謂謹於事)
　　(大矣而晉不禮之止之使送𦵏已大辱矣送𦵏畢/又不使歸公遂請受盟以明其非貳故於三月而)
　　(後得歸才及國而卻犫已至豈誠心/行聘禮也哉直欲迫公使速盟爾)
　　己丑及郤犫盟(張氏曰成公自汶陽復歸于齊欲/貳晉而不果然嫌隙竟張無以自)
　　(明晉因公之朝而止之數月請受盟而後使歸又/使郤犫來盟高氏曰公留於晉者九月晉侯不與)
　　(公盟乃及公於國而使大夫/盟之見晉侯無禮於公甚矣)
　夏
　　季孫行父如晉(郤犫既歸而行父遄往報聘畏晉/故爾左氏以為且涖盟盟與不盟)
　　(未可/知也)
　秋
　　叔孫僑如如齊(高氏曰自鞌之役而齊魯絶交至/是乃復通盖謝其來媵因修好焉)
　　(張氏曰僑如之聘盖謝戰鞌之私捐歸汶陽之忿/而行之迫於晉之辱而不得巳也襄陵許氏曰魯)
　　(盖激晉之德禮不施將/貳于齊而未能者歟)
　冬
　　十月
　　(經書月二書日一大衍厯正月丁夘大乙酉冬至/二月丁酉小三月丙寅大己丑二十四日四月丙)
　　(申小五月乙丑大六月乙未小七月甲子大八月/甲午小九月癸亥大十月癸巳小十一月壬戌大)
　　(十二月/壬辰小)
　十有二年(壬午簡王七年○晉霸厲二○蔡景十三/○曹宣十六○衛定十○鄭成六○陳成)
　　(二十○杞桓五十八○宋共十○齊靈三○/秦桓二十六○楚共十二○吳壽夢七)
　春
　　周公出奔晉(左傳曰周公楚惡惠襄之偪也且與/伯與争政不勝怒而出及陽樊王使)
　　(劉子復之盟于鄄而入三日復出奔晉澄曰周公/畿内受封之三公今奔就畿外諸侯之國出在王)
　　(畿千里之外故書出三傳皆謂自周無出盖見王/子瑕王子朝不言出也夫子瑕子朝皆為逆亂無)
　　(所容其身而奔他國出對入而言瑕朝之奔不可/以再入故不書若周公則天子之三公可復入也)
　　(故言/出)
　夏
　　公㑹晉侯衛侯于瑣澤(瑣素果切公作沙○左傳/曰楚子重伐鄭師于汜諸)
　　(侯救鄭鄭共仲侯羽軍楚師囚鄖公鍾儀獻諸晉/晉人以鍾儀歸囚諸軍府晉侯觀于軍府見鍾儀)
　　(問之曰南冠而縶者誰也有司對曰鄭人所獻楚/囚也使稅之召而弔之再拜稽首問其族對曰伶)
　　(人也公曰能樂乎對曰先父之軄官也敢有二事/使予之琴操南音公曰君王何如對曰非小人所)
　　(得知也固問之對曰其為太子也師保奉之以朝/于嬰齊而夕于側也不知其它公語范文子文子)
　　(曰楚囚君子也君盍歸之使合晉楚之成公從之/重為之禮使歸求成楚子使公子辰如晉報鍾儀)
　　(之使請修好結成晉侯使糴筏如楚報太宰子商/之使也宋華元善於令尹子重又善於欒武子聞)
　　(楚人既許晉糴筏成而使歸復命矣華元如楚遂/如晉克合晉楚之成晉士燮㑹楚公子罷許偃盟)
　　(于宋西門之外曰凡晉楚無相加戎好惡同之同/恤災危備救凶患若有害楚則晉伐之在晉楚亦)
　　(如之交贄往來道路無壅謀其不協而討不庭有/渝此盟明神殛之俾隊其師無克胙國鄭伯如晉)
　　(聽成㑹于瑣澤高氏曰考傳事實與經不合殆其/不然夫晉厲之㑹實始乎此畧諸國而致魯衛則)
　　(以見厲公之德不能/謹始諸侯多觧體矣)
　秋
　　晉人敗狄于交剛(左傳曰狄人間宋之盟以侵晉/而不設備晉人敗狄于交剛高)
　　(氏曰此狄蓋白狄也何以知其白狄九年秦人白/狄伐晉此先敗狄而後伐秦是知報九年之役也)
　　(前書白狄者罪欲明也此祗書狄者/敗狄而已不必辨其狄之氏族也)
　冬
　　十月
　　(經書月一書日無大衍厯正月辛酉大庚寅冬至/閏月辛夘小二月庚申大三月庚寅大四月庚申)
　　(小五月己丑大六月己未小七月戊子大八月戊/午小九月丁亥大十月丁巳小十一月丙戌大十)
　　(二月丙/辰小)
　十有三年(癸未簡王八年○晉霸厲三○蔡景十四/○曹宣十七卒○衛定十一○鄭成七○)
　　(陳成二十一○杞桓五十九○宋共十一○齊/靈四○秦桓二十七○楚共十三○吳壽夢八)
　春
　　晉侯使郤錡來乞師(錡魚綺切○左傳曰十一年/秦晉為成將㑹于令狐晉侯)
　　(先至焉秦伯不肯涉河使史顆盟晉侯于河東晉/郤犫盟秦伯于河西秦伯歸而背晉成晉侯使來)
　　(乞師張氏曰自齊桓以來召兵侵伐雖不出於王/命然救亂討罪為中國舉猶足以令諸侯也今晉)
　　(以私怨報秦則其義不足以令諸侯矣故懼其不/從而卑辭以乞之聖人直書以見其舉事不公自)
　　(貶霸/體也)
　　三月
　　公如京師(春秋二百四十二年之間魯君未嘗一/朝京師因㑹晉伐秦道過京師則不得)
　　(不朝王也劉氏曰何以書譏何譏爾/公非如京師也為伐秦故如京師也)
　夏
　　五月
　　公自京師遂㑹晉侯齊侯宋公衛侯鄭伯曹伯邾
　　人滕人伐秦(左傳曰公及諸侯朝王遂從劉康公/成肅公㑹晉侯伐秦秦桓公既與晉)
　　(厲公為令狐之盟而又召狄與楚欲道以伐晉諸/侯是以睦於晉晉欒書將中軍士燮將上軍韓厥)
　　(將下軍趙旃將新軍郤毅御戎欒鍼為右晉師以/諸侯之師戰于麻隧秦師敗績澄按公之此行本)
　　(為㑹晉伐秦爾必先書如京師而此書自京師遂/㑹伐者所以見遂事之為正事而如京師者非誠)
　　(也/)
　　曹伯廬卒于師(廬公糓作盧○左傳曰曹宣公卒/于師曹人使公子負芻守使公子)
　　(欣時逆曹伯之喪負芻殺其太子而自立也諸侯/乃請討之晉人以其役之勞請俟他年澄曰廬宣)
　　(公也在位十七年弟/負芻簒立是為成公)
　秋
　　七月
　　公至自伐秦(孫氏曰不以京師至者明本非朝京/師張氏曰以伐秦至者明諸侯以伐)
　　(秦為/重也)
　冬
　　𦵏曹宣公(左傳曰宣公既𦵏子臧將亡國人皆將/從之成公乃懼告罪且請焉乃反而致)
　　(其/邑)
　　(經書月三書日無大衍厯正月乙酉大乙未冬至/二月乙夘小三月甲申大四月甲寅大五月甲申)
　　(小六月癸丑大七月癸未小八月壬子大九月壬/午小十月辛亥大十一月辛巳小十二月庚戌大)
　十有四年(甲申簡王九年○晉霸厲四○蔡景十五/○曹成公負芻元年○衛定十二卒○鄭)
　　(成八○陳成二十二○杞桓六十○宋共十二○/齊靈五○秦桓二十八○楚共十四○吳壽夢九)
　春
　　王正月
　　莒子朱卒(杜氏曰季佗也何氏曰莒大於邾至此/始卒徐氏曰葬稱諡莒棄周禮君終無)
　　(諡故不/書𦵏)
　夏
　　衛孫林父自晉歸于衛(左傳曰衛侯如晉晉侯彊/見孫林父焉定公不可衛)
　　(侯既歸晉侯使郤犫送孫林父而見之衛侯欲辭/定姜曰不可是先君宗卿之嗣也大國又以為請)
　　(不許將亡雖惡之不猶愈於亡乎君其忍之安民/而宥宗卿不亦可乎衛侯見而復之孫氏曰林父)
　　(七年奔晉其言自晉歸于衛者由晉侯而得歸也/衛大夫由晉侯而得歸衛國之事可知矣襄陵許)
　　(氏曰人臣不唯義之即安而介恃大國使之反己/此能為逐君之惡者也唯其辨之不早是以衛獻)
　　(至於出奔禍兆此矣歸/易詞也自晉奉之故也)
　秋
　　叔孫僑如如齊逆女(為成公逆夫人也高氏曰公/即位十有四年矣國家無事)
　　(迄今始娶又親逆而使同姓之卿逆之援公子/遂之例也故書以為戒此春秋防㣲杜漸之意)
　　鄭公子喜帥師伐許(左傳曰鄭子罕伐許敗焉鄭/伯復伐許入其郛許人平以)
　　(叔申之封襄陵許氏曰鄭偪許楚困鄭以國大小/兵力彊弱更相吞噬内外同貫而人理盡矣高氏)
　　(曰此著許之所以遷亦見晉厲之不霸矣夫許鄭/之怨久矣三年再伐四年伐九年圍之而今又伐)
　　(焉使厲公而霸則鄭人者怒鄰兼弱且如是乎明/年遷于葉辟鄭以依楚明晉不足恃也而襄三年)
　　(晉荀罃帥師伐許/者猶討與楚也夫)
　　九月
　　僑如以夫人婦姜氏至自齊(張氏曰僑如不氏一/事再見也穪婦宣公)
　　(夫人穆姜尚存故也澄按趙/氏以此氏字為傳寫誤増)
　冬
　　十月
　　庚寅衛侯臧卒(左傳曰衛侯有疾立敬姒之子衎/為太子定公卒夫人姜氏既哭而)
　　(息見太子之不哀不内酌飲曰是夫也將不唯衛/國之敗其必始於未亡人嗚呼天禍衛國也夫吾)
　　(不獲鱄也使主社稷大夫聞之無不聳懼孫文子/自是不敢舎其重器於衛盡寘諸戚而甚善晉大)
　　(夫澄曰臧定公也在位十/二年子衎嗣是為獻公)
　　秦伯卒(桓公也在位二十七年/子景公卒史皆失其名)
　　(經書月三書日一大衍厯正月庚辰小辛丑冬至/二月己酉大三月己夘小四月戊申大五月戊寅)
　　(小六月丁未大七月丁丑小八月丙午大九月丙/子小十月乙巳大閏月乙亥大經十月庚寅在此)
　　(月十一月乙巳小十二月甲戌大長/厯是年閏七月庚寅十月十六日)
　十有五年(乙酉簡王十年○晉霸厲五○蔡景十六/○曹成二○衛獻公衎元年○鄭成九○)
　　(陳成二十三○杞桓六十一○宋共十三卒○齊/靈六○秦景公后元年○楚共十五○吳壽夢十)
　春
　　王二月
　　𦵏衛定公
　　三月
　　乙巳仲嬰齊卒(公羊傳曰此公孫嬰齊也謂之仲/嬰齊為兄後也杜氏曰襄仲子公)
　　(孫歸父弟也宣十八年逐東門氏既而又使嬰齊/紹仲後曰仲氏高氏曰歸父既奔齊魯人徐傷其)
　　(無後使嬰齊紹之為卿故前不經見而特卒之者/譏世卿且著其亂昭穆之序失父子之親以後歸)
　　(父則弟不可為兄嗣以後襄仲則子不可以父之/字為氏也啖氏曰二傳不知有叔盻子公孫嬰齊)
　　(此稱仲以别之/之義故妄説爾)
　　癸丑公㑹晉侯衛侯鄭伯曹伯宋世子成齊國佐
　　邾人同盟于戚(左傳曰討/曹成公也)
　　晉侯執曹伯歸之于京師(左穀無之字○公羊傳/曰伯討也蘇氏曰稱侯)
　　(以執執有罪也歸于京師禮也春秋執諸侯多矣/唯是為得禮張氏曰厲公此舉善矣而春秋猶不)
　　(以伯討揜其與盟之罪盖以為先執曹伯以令諸/侯而盟之然後盡善也觀曹人請君于晉曰若有)
　　(罪則君列諸㑹矣由一舉措之失遂開釋姦之門/豈小失哉澄按僖二十八年執衛侯歸不有之字)
　　(盖二傳脱字/爾當從公羊)
　夏
　　六月
　　宋公固卒(共公也在位十三年/子成嗣是為平公)
　　楚子伐鄭(左傳曰楚將北師子囊曰新與晉盟而/背之無乃不可乎子反曰敵利則進何)
　　(盟之有申叔時聞之曰子反必不免信以守禮禮/以庇身信禮之亡欲免得乎楚子侵鄭及暴隧遂)
　　(侵衛及首止鄭子罕侵楚取新石欒武子欲報楚/韓獻子曰無庸使重其罪民將叛之無民孰戰)
　秋
　　八月
　　庚辰𦵏宋共公(共音恭𦵏/三月而)
　　宋華元出奔晉(左傳曰宋華元為右師魚石為左/師蕩澤為司馬華喜為司徒公孫)
　　(師為司城向為人為大司㓂鱗朱為少司冦向帶/為太宰魚府為少宰蕩澤弱公室殺公子肥華元)
　　(曰我為右師君臣之訓師所司也今公室卑而不/能正吾罪大矣不能治官敢賴寵乎乃出奔晉)
　　宋華元自晉歸于宋(左傳曰二華戴族也司城莊/族也六官者皆桓族也魚石)
　　(將止華元魚府曰右師反必討是無桓氏也魚石/曰右師苟獲反雖許之討必不敢且多大功國人)
　　(與之不反懼桓氏之無祀於宋也右師討猶有戍/在桓氏雖亡必偏魚石自止華元于河上請討許)
　　(之乃反陸氏曰經云自晉歸而傳云魚石自止華/元于河上殊相違矣張氏曰襄三十年良霄之奔)
　　(其奔而歸也逆順與華元不同而書法亦異良霄/之入不再序而曰入逆也華元再序又書曰歸則)
　　(或出或處之正從可知矣高氏曰再書華元者善/華元也與鄭良霄異矣盖華元之志非奔也欲挾)
　　(晉自重以攻蕩氏之黨爾然迹其所為又與/衛孫林父亦何以異故其所書之辭亦同)
　　宋殺其大夫山(左傳曰使華喜公孫師帥國人攻/蕩氏殺子山高氏曰先書華元自)
　　(晉歸于宋而繼書此則知其為華元所殺矣蘇氏/曰元將討山而知力之不能故奔奔而國人許之)
　　(討故歸而討山也雖其族人莫敢救之者使元懷/禄顧寵重於出奔則不能討山矣鄭子産為政豐)
　　(卷將祭請田弗許卷退而徵役子産/奔晉子皮止之歸而逐卷亦猶是也)
　　宋魚石出奔楚(左傳曰魚石向為人鱗朱向帶魚/府出舎于睢上華元使止之不可)
　　(華元自止之不可乃反魚府曰今不從不得入矣/右師視速而言疾有異志焉若不我納今將馳矣)
　　(登丘而望之則馳騁而從之則決睢澨閉門登陴/矣左師二司冦二宰遂出奔楚華元使向戌為左)
　　(師老佐為司馬樂裔為司冦以靖國人杜氏曰五/大夫畏同族罪及故出奔高氏曰五大夫皆出奔)
　　(獨魚石書者五大夫皆蕩族華元已誅其罪首餘/奔者皆不足書唯魚石奔逃于荆楚遂為中國之)
　　(害故為十八年復入彭城書也春秋有事在後而/先書其始者此其例也趙氏曰按傳魚石自請討)
　　(蕩澤則是處無過之地矣既討之後何事魚石又/奔假如魚石為與蕩氏同族慙而自去則是知恥)
　　(之人後不應却入彭城為亂考之魚石直與蕩澤/同惡爾國亂用兵相攻則仇敵也如何自止之乎)
　冬
　　十有一月
　　叔孫僑如㑹晉士燮齊高無咎宋華元衛孫林父
　　鄭公子鰌邾人㑹吳于鍾離(左傳曰始通吳也公/羊傳曰曷為殊㑹外)
　　(吳也穀梁傳曰㑹又㑹外之也程子曰吳益彊大求/㑹于諸侯諸侯徃從之故書諸國往與之㑹見呉)
　　(日盛而中國衰也時中國病楚故與吳親襄十年/柤之㑹十四年向之㑹與此同啖氏曰既㑹士燮)
　　(同往㑹吳孫氏曰諸侯大夫不敢致吳子也吳子/在鍾離故相與㑹吳子于鍾離爾杜氏曰鍾離楚)
　　(邑淮南縣張氏曰今濠州城下縣故鍾離國嬴姓/後為楚邊邑胡氏曰殊㑹有二義㑹王世子于首)
　　(止意在尊王室㑹吳于鍾離于柤于向意在惡僭/亂夫以泰伯至德周之伯父也至其後世僭竊稱)
　　(王不能居中國之爵號成襄之間中國無霸齊/晉大國亦皆俛首東向而親吳聖人蓋傷之)
　　許遷于葉(葉舒涉切○左傳曰許靈公畏偪于鄭/請遷于楚楚公子申遷許于葉張氏曰)
　　(葉今汝州葉縣也髙氏曰許微弱之國鄰于鄭鄭/亟加兵三年棄疾伐許四年鄭伯伐許九年鄭)
　　(人圍許十四年公子喜時伐許今遂遷焉盖畏鄭/而南依楚故以自遷為文胡氏曰遷之者雖楚人)
　　(而欲遷者/許意也)
　　(經書月五書日三大衍厯正月甲辰小丙午冬至/二月癸酉大三月癸夘小乙巳三日癸丑十一日)
　　(四月壬申大五月壬寅小六月辛未大七月辛丑/小八月庚午大庚辰十一日九月庚子小十月己)
　　(巳大十一月己亥小十二月戊辰大/長厯己巳三月四日癸丑十二日)
　十有六年(丙戌簡王十一年○晉霸厲六○蔡景十/七○曹成三○衛獻二○鄭成十○陳成)
　　(二十四○杞桓六十二○宋平公成元年○齊/靈七○秦景二○楚共十六○吳壽夢十一)
　春
　　王正月
　　雨木氷(雨如字○公羊穀梁傳曰雨而木氷也髙/氏曰雨著木而成氷上温而下寒也與隕)
　　(霜不殺菽相反劉向謂木者少陽貴臣卿大夫之/象是年叔孫僑如出奔公子偃誅死後世雨木氷)
　　(多應在大臣天人之應或可推也漢儒/之學豈無所受但不當每事求合爾)
　夏
　　四月
　　辛未滕子卒(文公也高氏曰滕入春秋至今/三書其卒皆不名至是日之矣)
　　鄭公子喜帥師侵宋(左傳曰楚子自武城使公子/成以汝隂之田求成於鄭鄭)
　　(叛晉子駟從楚子盟于武城鄭子罕伐宋宋將鉏/樂懼敗諸汋陂退舎于夫渠不儆鄭人覆之敗諸)
　　(汋陵獲將鉏樂懼高氏曰鄭服中國五年矣至是/始叛晉附楚為楚加兵于吾中國自是與楚同害)
　　(中國諸侯之/兵無寜嵗矣)
　　六月
　　丙寅朔日有食之
　　晉侯使欒黶來乞師(黶於斬切○左傳曰晉侯將/伐鄭卻犫如衛遂如齊皆乞)
　　(師焉欒黶來乞師孟獻子曰有勝矣高氏曰晉失/霸主之義不足以令諸侯恐諸侯厭惡伐鄭之役)
　　(特使卿來乞師實欲公親行爾程子曰/時穆姜叔孫僑如將作難故出師後期)
　　甲午晦晉侯及楚子鄭伯戰于鄢陵楚子鄭師敗
　　績(鄢謁逺切○左傳曰鄭人聞有晉師使告于楚/楚子救鄭司馬將中軍令尹將左右尹子辛將)
　　(右晉師濟河聞楚師將至范文子欲反曰我偽逃/楚可以紓憂夫合諸侯非吾所能也以遺能者我)
　　(若羣臣輯睦以事君多矣武子曰不可晉楚遇于/鄢陵范文子不欲戰卻至曰韓之戰惠公不振旅)
　　(箕之役先軫不反命邲之師荀伯不復從皆晉之/恥也今我辟楚又益恥也文子曰吾先君之亟戰)
　　(也有故秦狄齊楚皆强不盡力子孫將弱今三强/服矣敵楚而已唯聖人能内外無患自非聖人外)
　　(寧必有内憂盍釋楚以為外懼乎楚晨壓晉軍而/陳欒書曰楚師輕窕固壘而待之三日必退退而)
　　(擊之必獲勝焉郤至曰楚有六間不可失也其二/卿相惡王卒以舊鄭陳而不整蠻軍而不陳陳不)
　　(違晦在陳而囂我必克之苗賁皇言於晉侯曰楚/之良在其中軍王族而已請分良以擊其左右而)
　　(三軍萃於王卒必大敗之步毅御晉厲公欒鍼為/右彭名御楚共王潘黨為右石首御鄭成公唐苟)
　　(為右及戰吕錡射共王中目王召養由基與之兩/矢使射吕錡中項伏弢以一矢復命郤至三遇楚)
　　(子之卒見楚子必下免胄而趨風楚子使工尹襄/問之以弓郤至見客免胄承命唐苟謂石首曰子)
　　(在君側敗者壹大我不如子子以君免我請止乃/死楚師薄於險養由基射再發盡殪叔山冉搏人)
　　(以投中車折軾晉師乃止囚楚公子茷旦而戰見/星未已子反命軍吏察夷傷補卒乘繕甲兵展車)
　　(馬雞鳴而食唯命是聽晉人患之苗賁皇徇曰蒐/乘補卒秣馬厲兵修陳固列蓐食申禱明日復戰)
　　(乃逸楚囚王聞之召子反謀子反醉而不能見王/曰天敗楚也夫余不可以待乃宵遁晉入楚軍三)
　　(日榖范文子立於戎馬之前曰君幼諸臣不佞何/以及此君其戒之書曰惟命不于常有德之謂胡)
　　(氏曰是時兩軍相見未有勝負晉之捷也亦幸焉/爾楚雖敗而勢益張晉遂怠而國大亂高氏曰晉)
　　(將伐鄭鄭告於楚楚子遽引師而來於是晉不暇/俟諸侯之兵先與之合戰而大敗之我既未致伐)
　　(于彼彼志非來伐于我故直言戰而已杜氏曰楚/師未大奔楚子傷目而退故曰楚子敗績鄢陵鄭)
　　(地張子曰後漢郡國志潁川鄢陵晉/敗楚之地今東京開封府鄢陵縣)
　　楚殺其大夫公子側(左傳曰楚師還及瑕王使謂/子反曰先大夫之覆師徒者)
　　(君不在子無以為過不糓之罪也子反再拜稽首/曰君賜臣死死且不朽臣之卒實奔臣之罪也子)
　　(重使謂子反曰初隕師徒者而亦聞之矣盍圖之/對曰雖㣲先大夫有之大夫命側側敢不義側亡)
　　(君師敢㤀其死王使止之弗及而卒高氏曰凡楚/師之敗必行兵法於主將而死之春秋之世楚實)
　　(强於天下其所以能强者兵强也兵所以能强者/將帥之力也將帥之所以力者賞罰行也二百四)
　　(十二年之間敗績者凡十有六而楚居三焉城濮/之敗殺得臣鄢陵之敗殺公子側柏舉之敗囊瓦)
　　(逃刑而奔鄭至於中國之敗績凡十有三不聞加/兵法於一主將者國勢寖弱遂成姑息漢魏而下)
　　(率皆踵之/端可為鑑)
　秋
　　公㑹晉侯齊侯衛侯宋華元邾人于沙隨不見公
　　(左傳曰戰之日齊國佐高無咎至于師衛侯出于/衛公出于壞隤宣伯通于穆姜欲去季孟而取其)
　　(室將行穆姜送公而使逐二子公以晉難告曰請/反而聴命姜怒公子偃公子鉏趨過指之曰女不)
　　(可是皆君也公待于壞隤申宫儆備設守而後行/是以後使孟獻子守于公宫㑹于沙隨謀伐鄭也)
　　(宣伯使告郤犫曰魯侯待于壞隤以待勝者郤犫/將新軍且為公族大夫以主東諸侯取貨于宣伯)
　　(而訴公於晉侯晉侯不見公杜氏曰沙隨宋地梁/國寧陵縣北有沙隨亭程子曰晉侯聴譛怒公後)
　　(期故不見公魯之後期國難故也晉曲我直不足/為恥高氏曰此諸侯之兵始至而㑹焉喜敗楚也)
　　(鄢陵之戰諸侯之師皆未至非特魯而已晉乃聴/僑如之譛獨不見公夫聖人於魯事凡有可恥者)
　　(必㣲其辭而不敢斥若我無失道為横逆所/加則直書其事昭十年公不與盟義亦同此)
　　公至自㑹(石氏曰公之此行内有僑如之患/而外不為諸侯所禮故危而致之)
　　公㑹尹子晉侯齊國佐邾人伐鄭(左傳曰公㑹尹/武公及諸侯伐)
　　(鄭將行姜又命公如初公又申守而行諸侯之師/次于鄭西我師次于督揚不敢過鄭子叔聲伯使)
　　(叔孫豹請逆于晉師為食于鄭郊師逆以至聲伯/四日不食以待之食狡者而後食諸侯遷于制田)
　　(知武子佐下軍以諸侯之師侵陳至于嗚鹿遂侵/蔡未反諸侯遷于潁上鄭子罕宵軍之宋齊衛皆)
　　(失軍高氏曰楚師既敗而鄭猶不服見晉政之斁/于人矣晉為曹伯請于天子因假王命以再伐鄭)
　　(故以尹子主㑹也宋衛以後至不書是/役也晉尚以僑如之譛不使公與其事)
　　曹伯歸自京師(左傳曰曹人請于晉曰我先君宣/公即世國人曰若之何憂猶未弭)
　　(而又討我寡君以亡曹國社稷之鎮公子是大泯/曹也先君無乃有罪乎若有罪則君列諸㑹矣君)
　　(唯不遺德刑以伯諸侯豈獨遺諸敝邑敢私布之/復請于晉晉侯謂子臧反吾歸而君子臧反曹伯)
　　(歸程子曰曹伯不名不稱復歸王未嘗絶其位也/自京師王命也陸氏曰曹伯之簒罪莫大焉晉侯)
　　(討而執之其事當矣王不能定其罪名失政刑也/書曰歸自京師而不名曹伯以深譏王也高氏曰)
　　(諸侯在它國則是失地之君故反國則名之今曹/伯在京師而王不黜之是不失國故不名也嗚呼)
　　(簒逆之人殺君之子而自立既列於諸侯之/會又赦於天子之庭是率天下而入于亂也)
　　九月
　　晉人執季孫行父舎之于苕丘(苕音條公作招○/左傳曰宣伯使告)
　　(郤犫曰魯之有季孟猶晉之有欒范也政令於是/乎成今其謀曰晉政多門不可從也寧事齊楚有)
　　(亡而已蔑從晉矣若欲得志于魯請止行父而殺/之我斃蔑也而事晉蔑有貳矣魯不貳小國必睦)
　　(不然歸必叛矣晉人/執季文子于苕丘)
　冬
　　十月
　　乙亥叔孫僑如出奔齊(左傳曰公還待于鄆使子/叔聲伯請季孫于晉郤犫)
　　(曰苟去仲孫蔑而止季孫行父吾與子國親于公/室對曰僑如之情子必聞之矣若去蔑與行父是)
　　(大棄魯國而罪寡君也若猶不棄而惠徼周公之/福使寡君得事晉君則夫二人者魯國社稷之臣)
　　(也若朝亡之魯必夕亡以魯之宻邇仇讎亡而為/讎治之何及郤犫曰吾為子請邑對曰嬰齊魯之)
　　(常𨽻也敢介大國以求厚焉承寡君之命以請若/得所請吾子之賜多矣又何求范文子謂欒武子)
　　(曰季孫於魯相二君矣妾不衣帛馬不食粟可不/謂忠乎信讒慝而棄忠良若諸侯何子叔嬰齊奉)
　　(君命無私謀國家不貳圖其身不忘其君若虚其/請是棄善人也子其圖之乃許魯平赦季孫高氏)
　　(曰季孫得釋將與公偕歸僑如聞之遂出奔/齊魯人立其弟豹以為叔孫後是為穆叔)
　　十有二月
　　乙丑季孫行父及郤犫盟于扈(高氏曰晉釋行父/行父自苕丘與郤)
　　(犫為此/盟也)
　　公至自㑹(高氏曰大夫執則至行父不至者公待/行父偕歸焉舉公為重也然公未嘗為)
　　(㑹而曰至自㑹者有託焉爾夫沙隨之㑹既不見/公伐鄭之㑹又不得與而國之宗卿於是見執公)
　　(徬徨于外以求自明于晉僅能使僑如見逐季孫/受盟而公免于難焉方秋而出盡冬而歸始以伐)
　　(鄭出㑹而不得與乎其事君辱臣執亦國之深恥/也及公之歸不可以伐鄭至故託曰至自㑹以見)
　　(公之不與/於伐鄭也)
　　乙酉刺公子偃(陸氏曰直書刺者有罪也晉伐衛/買不卒戍明不勝而還非其罪也)
　　(高氏曰公之將行穆姜指偃與鉏曰皆可為君鉏/尚幼則姜之意在偃也公以是歸而刺之然僖二)
　　(十八年公子買戍衛不卒戍刺之明言其罪也此/直云刺公子偃則若無罪焉何哉曰言其罪者著)
　　(其事實以明非其罪也不言其罪者刺得其罪也/澄曰昔象與父母同謀殺舜焚廩揜井必欲寘舜)
　　(于死地象謂舜已死而入其宫見舜猶生則偽為/鬱陶思君之言以欺其兄舜乃誠信而喜之使之)
　　(分治臣庶及為天子則封之為有庳之君舜豈不/知象之謀殺己哉故孟子以為仁人之於弟也不)
　　(藏怒焉不宿怨焉親之愛之而貴之富之此舜所/以盡為兄之道而為人倫之至也偃雖為穆姜所)
　　(指然不過脅公使從己爾未見姜真有廢立之謀/而偃實有今將之心也今僑如既逐成公當修身)
　　(齊家以感化其母威權在己則偃雖真有邪謀亦/焉所施乃不能制其母而怒其弟竟殺之其視舜)
　　(之所以處象者為何如也公子者非親也屬也言/先公之子也而可殺乎陸高等所見知有世俗利)
　　(害之私而已不知有/人倫天理之正者也)
　　(經書月六書日六大衍厯正月戊戌大辛亥冬至/二月丁夘大三月丁酉大四月丁夘小辛未五日)
　　(五月丙申大六月丙寅小朔日食甲午晦七月乙/未大八月乙丑小九月甲午大十月甲子小乙亥)
　　(十二日十一月癸巳大十二月癸亥小乙丑/三日乙酉二十三日長厯辛未四月六日)
　十有七年(丁亥簡王十二年○晉霸厲七○蔡景十/八○曹成四○衛獻三○鄭成十一○陳)
　　(成二十五○把桓六十三○宋平二○齊靈/八○秦景三○楚共十七○吳壽夢十二)
　春
　　衛北宫括帥師侵鄭(括公作結○左傳曰鄭子駟/侵晉虚滑衛北宫括救晉侵)
　　(鄭至于高氏高氏曰晉命也凡為他人興師者皆/書侵以譏之據左氏鄭侵晉衛救晉侵鄭夫鄭雖)
　　(背晉猶畏晉之彊豈敢興師自與晉抗乎此必不/然雖楚来入中國亦不過侵伐宋衛而已觀經之)
　　(所書事/實可見)
　夏
　　公㑹尹子單子晉侯齊侯宋公衛侯曹伯邾人伐
　　鄭(左傳曰鄭太子髠頑侯獳為質于楚楚公子成/公子寅戍鄭公㑹尹武公單襄公及諸侯伐鄭)
　　(自戱童至于曲洧杜氏曰晉未能服鄭故假天子/威周使二卿㑹之高氏曰晉假王命討鄭重以王)
　　(之兩大夫晉主兵先尹單重王命夫晉厲之失道/也而能數合諸侯力捍彊楚者由假王靈扶義以)
　　(合天下也伐秦之役劉康公成肅公/在焉而不書者以受命京師為重矣)
　　六月
　　乙酉同盟于柯陵(左傳曰尋戚之盟也杜氏曰柯/陵鄭西地陸氏曰不重言諸侯)
　　(譏尹子單子與盟蘇氏曰齊晉之盛天子之大夫/㑹而不盟尊周也柯陵之㑹尹單始與諸侯之盟)
　　(自是習以為/常非禮也)
　秋
　　公至自㑹(左傳曰楚子重救鄭師于首止諸侯還/澄按諸侯之師至曲洧遄為柯陵之盟)
　　(方欲聲鄭之罪以致伐而楚救己至諸侯畏楚之/彊而還未嘗得致伐也故公不以伐鄭至而以㑹)
　　(至/)
　　齊高無咎出奔莒(左傳曰齊慶克通于聲孟子與/婦人蒙衣乘輦而入于閎鮑牽)
　　(見之以告國武子武子召慶克而謂之慶克乆不/出而告夫人曰國子謫我夫人怒國子相靈公以)
　　(㑹高鮑處守及還將至閉門而索客孟子訴之曰/高鮑將不納君而立公子角國子知之刖鮑牽而)
　　(逐高無咎無咎奔莒高弱以盧叛襄陵許氏曰靈/公不公其聴自沈帷牆奔其世官以長禍亂悲夫)
　　九月
　　辛丑用郊(九月夏之七月非郊之時故特書/用孫氏曰九月用郊瀆亂尤甚)
　　晉侯使荀罃來乞師(余氏曰晉侯再伐鄭恐公不/出師故遣荀罃來乞之師氏)
　　(曰請王命以討有罪宜糾合諸侯以遵王命奉辭/以往無敢或後可也乃使大夫乞師於魯邪以盟)
　　(主而乞師已為卑辱况以王之卿士主兵乃言乞/師其卑王室以誤寵諸侯也甚矣夫欲仗天子之)
　　(威以討叛伐貳而乃先為此/卑辱欲望鄭畏威得乎哉)
　冬
　　公㑹單子晉侯宋公衛侯曹伯齊人邾人伐鄭(杜/氏)
　　(曰前夏未得志故孫氏曰鄭與楚比周晉侯再假/王命三合諸侯伐之不能服中國不振可知也)
　　十有一月
　　公至自伐鄭(左傳曰諸侯圍鄭楚公子申救鄭師/于汝上諸侯還杜氏曰不書圍畏楚)
　　(救不成/圍而還)
　　壬申公孫嬰齊卒于貍脤(貍力之切脤市軫切公/作軫糓作蜃○左傳曰)
　　(聲伯還自鄭至貍脤而卒澄按此叔肹之子聲伯/也子叔老嗣是為聲子陸氏曰大夫卒於它國即)
　　(書國卒於魯地即書地/仲遂公孫嬰齊是也)
　　十有二月
　　丁巳朔日有食之
　　邾子貜且卒(貜但縳切且子餘切○在/位四十年子宣公牼嗣)
　　晉殺其大夫郤錡郤犫郤至(犫公作州○左傳曰/晉厲公侈多外嬖反)
　　(自鄢陵欲盡去羣大夫而立其左右胥童以胥克/之廢也怨郤氏而嬖於厲公郤錡奪夷陽五田郤)
　　(犫與長魚矯争田執而梏之五與矯亦嬖於厲公/欒書怨郤至以其不從己而敗楚師也欲廢之使)
　　(楚公子茷告公曰此戰也郤至寔召寡君以東師/之未至也與軍帥之不具也曰此必敗吾因奉孫)
　　(周以事君公告欒書書曰其有焉不然豈其死之/不恤而受敵使乎君盍嘗使諸周而察之郤至聘)
　　(于周欒書使孫周見之公使覘之信遂怨郤至厲/公田與婦人先殺而飲酒後使大夫殺郤至奉豕)
　　(寺人孟張奪之郤至射而殺之公曰季子欺余厲/公將作難胥童曰必先三郤族大多怨去大族不)
　　(偪敵多怨有庸公曰然郤氏聞之郤錡欲攻公曰/雖死君必危郤至曰人所以立信知勇也信不叛)
　　(君知不害民勇不作亂失兹三者其誰與我死而/多怨將安用之君實有臣而殺之其謂君何我之)
　　(有罪吾死後矣若殺不辜將失其民欲安得乎待/命而已受君之祿是以聚黨有黨而争命罪孰大)
　　(焉胥童夷陽五帥甲八百將攻郤氏長魚矯請無/用衆公使清沸魋助之抽戈結衽而偽訟者三郤)
　　(將謀於榭矯以戈殺駒伯苦成叔於其位温季曰/逃威也遂趨矯及諸其車以戈殺之皆尸諸朝張)
　　(氏曰郤氏雖多怨既為大夫則君之股肱也厲公/不正其有罪無罪而用嬖幸胥童長魚矯之計一)
　　(朝殺三卿又刼欒書/中行偃能無及乎)
　　楚人滅舒庸(左傳曰舒庸人以楚師之敗也道吳/人伐巢伐駕圍釐虺遂恃吳而不設)
　　(備楚公子槖師襲舒庸滅之任公輔曰舒庸東夷/偃姓之國張氏曰地譜廬州城下舒城高氏曰楚)
　　(既摧敗而其餘烈猶足以滅國於要荒使其得志/於鄢陵則毒被華夏豈勝道哉宣十二年楚入陳)
　　(圍鄭之後書晉師敗績楚子滅蕭是也此書滅舒/庸著中國能折其鋒使不得為我患者晉厲之成)
　　(勞也蓋晉厲公有宏才而無令德是以威/震於外而亂生於内身雖不終功亦足錄)
　　(經書月四書日四大衍厯正月壬辰大丙辰冬至/二月壬戌小三月辛夘大四月辛酉小五月庚寅)
　　(大六月庚申大乙酉二十六日閏月庚寅小七月/己未大八月己丑小經九月辛丑在此月九月戊)
　　(午大十月戊子小十一月丁巳大壬申十六日經/書十二月丁巳朔日食在此月朔置閏不同故日)
　　(食朔不差而月差也十二月丁亥小長厯是年/閏十二月辛丑九月十四日壬申在十月五日)
　十有八年(戊子簡王十三年○晉霸厲八弑○蔡景/十九○曹成五○衛獻四○鄭成十二○)
　　(陳成二十六○杞桓六十四○宋平三○齊/靈九○秦景四○楚共十八○吳壽夢十三)
　春
　　王正月
　　晉殺其大夫胥童(左傳曰胥童以甲刼欒書中行/偃於朝矯曰不殺二子憂必及)
　　(君公曰一朝而尸三卿余不忍益也對曰人將忍/君臣聞亂在外為姦在内為軌御姦以德御軌以)
　　(刑不施而殺不可謂德臣偪而不討不可謂刑德/刑不立姦軌並至臣請行遂出奔狄公使辭於二)
　　(子曰寡人有討於郤氏郤氏既伏其辜矣大夫無/辱其復職位皆再拜稽首曰君討有罪而免臣於)
　　(死君之惠也二臣雖死敢忘君德乃皆歸公使胥/童為卿公遊於匠麗氏欒書中行偃遂執公焉欒)
　　(書中行偃遂殺胥童高氏曰胥童者胥甲之孫胥/克之子謀殺三郤而晉國遂亂於是欒書中行偃)
　　(先殺胥童襄陵許氏曰殺胥童者欒書中行偃也/而稱國者二人執君而當國也澄曰左傳所載殺)
　　(胥童者偃也而書國殺蓋/二子當國而以國法殺之)
　　庚申晉弑其君州蒲(左傳曰欒書中行偃使程滑/弑厲公葬之於翼東門之外)
　　(以車一乘胡氏曰弑君天下之大罪討賊天下之/大刑春秋合於人心而定罪聖人順於天理而用)
　　(刑固不以大霈釋當討之賊亦不以大刑加不弑/之人然趙盾書弑許世子書弑楚公子比書弑齊)
　　(陳乞書弑欒書身為元帥親執厲公於匠麗氏使/程滑弑公而春秋書國以弑不書欒書之名氏何)
　　(哉仲尼無私與天為一奚獨嚴於趙盾許世子輩/而於欒武子闊畧如此乎學者深求聖人誅亂臣)
　　(賊子之㫖而後可與言春秋矣朱子曰胡氏此傳/不明言其意嘗問其說於文定公之甥范伯達伯)
　　(達曰公之意蓋以為厲公之無道當廢而不當弑/欒書廢之則得世臣之義矣至於殺之則罪也故)
　　(稱國弑以兩見其意焉張氏曰稱國以弑者衆弑/其君之辭也孟子論貴戚之卿曰君有大過則諫)
　　(反覆之而不聽則易位厲公之過大矣昵用小人/殺戮無罪舉朝諸卿不保首領書偃晉之世臣以)
　　(社稷為心可以行易位之權而程滑遽弑之稱國/以弑而不言二臣弑之分其惡於衆也悼公逐不)
　　(臣者七人而不誅書偃非里克甯喜之比故也澄/按春秋之作正為誅亂臣賊子也趙穿弑靈公傳)
　　(不言盾使而經書趙盾弑君程滑殺厲公傳以為/欒書中行偃使之而經止書國弑何也曰此春秋)
　　(之所以别嫌明㣲也蓋靈公之不君其惡未加於/一國欲殺趙盾而趙穿為盾殺之實盾之所欲弑)
　　(也故春秋誅盾為首惡厲公之無道徧得罪於一/國欒書中行偃執公而殺其輔君為惡之嬖臣蓋)
　　(將以匡晉國而未有弑君之心也程滑因國人之/所共怒而弑公蓋非書偃之專謀也故書國弑若)
　　(獨書書偃則罪歸於二卿而一國之人得免於弑/君之惡矣曰二卿執公可乎曰孟子云諸侯危社)
　　(稷則變置欒書當國之卿厲公既誅三卿矣不可/諌也必將大亂晉國坐視社稷之隕則亦何以為)
　　(國卿乎故將廢置而更立焉國人遽弑其若聖人/不以首惡加二子非縱之也蓋辨是非定邪正以)
　　(示萬世左氏使程/滑之言非經意也)
　　齊殺其大夫國佐(左傳曰齊侯使崔杼為大夫使/慶克佐之帥師圍盧國佐從諸)
　　(侯圍鄭以難請而歸遂如盧師殺慶克以穀叛齊/侯與之盟於徐關而復之盧降使國勝告難於晉)
　　(待命于清齊為慶氏之難故齊侯使士華免以戈/殺國佐于内宫之朝師逃于夫人之宫使清人殺)
　　(國勝國弱來奔王湫奔萊慶封為大夫慶佐為司/冦既齊侯反國弱使嗣國氏襄陵許氏曰慶克作)
　　(慝濁亂中閨譛害大臣不誅不詰使國佐無所發/其忠憤起而殺之顧為俱靡而已於是因以為國)
　　(佐罪張氏曰無咎奔於去年之秋而鮑牽刖齊靈/可以省母言之是非矣國佐叛而後復之意靈公)
　　(非不知國佐之直與慶克等之内亂宫闈也卒殺/國佐則靈公之知又下魯成公數等矣保姦如此)
　　(因慶克以成慶封黨賊之禍慶封逐而政卒歸於/陳氏皆靈公蔽塞聰明唯婦言是用所致也國佐)
　　(不能見幾而去以邑叛君又仕危/亂之朝身死於宫闈非不幸矣)
　　公如晉(左傳曰晉使荀罃士魴逆周子于京師而/立之生十四年矣大夫逆于清原盟而入)
　　(館于伯子同氏朝于武宫即/位于朝公如晉朝嗣君也)
　夏
　　楚子鄭伯伐宋(左傳曰鄭伯㑹楚/子伐宋取朝郟)
　　宋魚石復入于彭城(左傳曰楚子辛鄭皇辰侵城/郜取幽丘同伐彭城納宋魚)
　　(石向為人鱗朱向帶魚府焉以三百乘戍之而還/杜氏曰彭城宋邑張氏曰今徐州彭城縣蘓氏曰)
　　(公孫寜儀行父言納而魚石不言納蓋楚莊誅陳/罪人疑若無罪故書納以正其罪魚石之書復入)
　　(而先言楚鄭之伐以著其納亂臣也故不言自楚/而特書復入然不書叛者復入而將以亂國非直)
　　(叛君而已故魚石欒盈之罪重於趙鞅宋辰也高/氏曰此楚鄭間晉之變孫氏曰伐宋取彭城與魚)
　　(石守之以逼宋也其曰宋魚石復入于彭城者不/與楚鄭伐宋取邑以與宋叛臣也故以魚石自入)
　　(犯君/為文)
　　公至自晉
　　晉侯使士匄來聘(左傳曰拜朝也襄陵許氏曰公/朝始至而聘使紹至晉悼之下)
　　(諸侯肅矣此列國之所以睦而叛國之所以服/也高氏曰書晉侯與宣公十年書齊侯同義)
　秋
　　杞伯來朝(左傳曰勞公且問晉故公以晉君語/之杞伯於是驟朝于晉而請為昬)
　　八月
　　邾子來朝(左傳曰即位/而來見也)
　　築鹿囿(杜氏曰築牆為鹿苑高郵孫氏曰春秋興/作皆書雖城池之固門廐之急無遺焉重)
　　(民力也况耳目之翫一身之娛哉高氏曰成公之/季大國來聘小國來朝國家閒暇矣不務修其刑)
　　(政而築鹿囿前此未有書築囿者自此之後昭九/年築郎囿定十三年築蛇淵囿人君之示子孫也)
　　(其可不/戒哉)
　　己丑公薨于路寢
　冬
　　楚人鄭人侵宋(左傳曰宋老佐華喜圍彭城老佐/卒焉楚子重救彭城伐宋宋華元)
　　(如晉告急韓獻子為政曰欲求得人必先勤之成/霸安疆自宋始矣晉侯師于台谷以救宋遇楚師)
　　(于靡角之/谷楚師還)
　　晉侯使士魴來乞師(魴音房公作彭○左傳曰晉/士魴來乞師季文子問師數)
　　(于臧武仲對曰伐鄭之役知伯實來下軍之佐也/今彘季亦佐下軍如伐鄭可也事大國無失班爵)
　　(而加敬焉禮也從之襄陵許氏曰悼公之時霸業/復興而乞師以救宋猶遵厲公故事元年而後遂)
　　(無乞師則召/兵而已矣)
　　十有二月
　　仲孫蔑㑹晉侯宋公衛侯邾子齊崔杼同盟于虛
　　朾(虛起居切朾它丁切○左傳曰謀救宋也宋人/辭諸侯而請師以圍彭城杜氏曰虛朾宋地髙)
　　(氏曰諸侯師至而楚鄭之師以退故宋人辭/諸侯而請其師以圍彭城而先為此盟也)
　　丁未𦵏我君成公
　　(經書月三書日三大衍厯正月丙辰大辛酉冬至/庚申五日二月丙戌小三月乙夘大四月乙酉小)
　　(五月甲寅大六月甲申小七月癸丑大八月癸未/小已丑七日九月壬子大十月壬午大十一月壬)
　　(子小十二月辛巳/大丁未二十七日)
　
　
　
　
　
　春秋纂言卷八
欽定四庫全書
　春秋纂言卷九　　　　　　元　吳澄　撰
　　　襄公(名午成公妾定姒之/子在位三十一年)
　元年(己丑簡王十四年崩○晉霸悼公周元年○蔡/景二十年○曹成六年○衛獻五年○鄭成十)
　　(三年○陳成二十七年○把桓六十五年○宋平/四年○齊靈十年○秦景五年○楚共十九年○)
　　(吳夀夢/十四年)
　春
　　王正月
　　公即位(襄公生甫四嵗大臣相之/見諸臣而行即位之禮)
　　仲孫蔑㑹晉欒黶宋華元衛寗殖曹人莒人邾人
　　滕人薛人圍宋彭城(左𫝊曰非宋地追書也於是/為宋討魚石故稱宋彭城降)
　　(晉晉人以宋五大夫在彭城者歸寘諸瓠丘齊人/不㑹彭城晉人以為討齊太子光為質於晉榖梁)
　　(𫝊曰繫彭城於宋者不與魚石也劉氏曰魚石走/之楚楚子取彭城而封之諸侯為是討之楚已取)
　　(彭城矣曷為繫之宋楚子不得取之宋魚石不得/受之楚也師氏曰苟書彭城而不書宋則無以見)
　　(魚石之不臣楚子之奬亂/與夫諸侯討叛之功矣)
　夏
　　晉韓厥帥師伐鄭(厥公作屈○左𫝊曰晉韓厥荀/偃帥諸侯之師伐鄭入其郛敗)
　　(其徒兵/於洧上)
　　仲孫蔑㑹齊崔杼曹人邾人把人次于鄫(鄫公作/合○左)
　　(傳曰東諸侯之師次于鄫以待晉師杜氏曰鄫鄭/地在陳留襄邑縣東南高氏曰晉以韓厥已足以)
　　(當鄭不欲重勤東諸侯之師故使次/于鄫以震鄭心且備楚師之出也)
　秋
　　楚公子壬夫帥師侵宋(左𫝊曰晉師自鄭以鄫之/師侵楚焦夷及陳晉侯衛)
　　(侯次于戚以為之援楚子辛救鄭侵宋吕留鄭子/然侵宋取大邱孫氏曰楚師侵宋所以救鄭也高)
　　(氏曰楚不敢敵諸侯之師卒不為動則有以/量楚力所至矣以其無名加兵故書曰侵)
　　九月
　　辛酉天王崩(蕳王也在位十四年/子泄心嗣是為靈王)
　　邾子來朝(高氏曰公雖新立才四嵗爾又/在衰絰之中豈能以禮相接乎)
　冬
　　衛侯使公孫剽來聘(剽匹妙切○高氏曰剽盖衛/國用事者厥後遂逐衛侯而)
　　(自/立)
　　晉侯使荀罃來聘(孫氏曰天王崩邾子衛晉之朝/聘皆不臣也高氏曰二國來聘)
　　(以公新即位故也凡聘必以禮樂相見公在喪中/又遭天王之喪而邾子來朝是時訃未至於諸侯)
　　(猶可言也至冬而晉衛二國不廢聘好則諸侯不/臣之罪著矣縱彼未聞訃而來魯亦豈可晏然受)
　　(之/乎)
　　(經書月二書日一大衍厯正月辛亥小丁卯冬至/二月庚辰大三月庚戌小四月己夘大五月己酉)
　　(小六月戊寅大七月戊申小八月丁丑大九月丁/未小辛酉十五日十月丙子大十一月丙午小十)
　　(二月乙/亥大)
　二年(庚寅靈王元年○晉霸悼二○蔡景二十一○/曹成七○衛獻六○鄭成十四卒○陳成二十)
　(八○杞桓六十六○宋平五○齊靈十一/○秦景六○楚共二十○吳夀夢十五)
　春
　　王正月
　　𦵏簡王(五月而/𦵏速也)
　　鄭師伐宋(左傳曰楚令也高氏曰楚以彭城故令/鄭伐之鄭受制於夷狄而為之伐中國)
　　(襄陵許氏曰書伐/宋者積鄭之疚)
　夏
　　五月
　　庚寅夫人姜氏薨(此成公夫/人齊姜也)
　　六月
　　庚辰鄭伯睔卒(睔古困切○左傳曰鄭成公疾/子駟請息肩于晉公曰楚君以)
　　(鄭故親集矢於其目非異人任寡人也若背之/是棄力與言其誰䁥我免寡人唯二三子襄陵)
　　(許氏曰鄭之託於楚夫豈以中國為終可畔既/䝉其徳遂不可反是以君子貴謀始也澄曰鄭)
　　(成公也在位十四年子髠頑嗣是為僖公高氏/曰不書𦵏者以成公背中國故諸侯不㑹其葬)
　　(也/)
　　晉師宋師衛寗殖侵鄭(左傳曰於是子罕當國子/駟為政子國為司馬晉師)
　　(侵鄭諸大夫欲從晉子駟曰官命未改杜氏曰宋/雖非卿師重故叙衛上吕氏曰衛不稱師將尊師)
　　(少也蘇氏曰鄭雖有畔中國之罪而伐其/喪非禮也澄曰以伐喪故書侵而不言伐)
　秋
　　七月
　　仲孫蔑㑹晉荀罃宋華元衛孫林父曹人邾人于
　　戚(左傳曰謀鄭故也孟獻子曰請城虎牢以逼鄭/知武子曰善鄫之㑹吾子聞崔子之言今不來)
　　(矣滕薛小邾之不至皆齊故也寡君之憂不唯鄭/罃將復於寡君而請於齊得請而告吾子之功也)
　　(若不得請事將在齊吾子之請/諸侯之福也豈唯寡君頼之)
　　己丑𦵏我小君齊姜(齊諡也三/月而𦵏速)
　　叔孫豹如宋(左傳曰通嗣君也杜氏曰/豹於此始自齊還為卿)
　冬
　　仲孫蔑㑹晉荀罃齊崔杼宋華元衛孫林父曹人
　　邾人滕人薛人小邾人于戚遂城虎牢(左傳曰復/㑹于戚齊)
　　(崔武子及榺薛小邾之大夫皆㑹知武子之言故/也遂城虎牢鄭人乃成張氏曰虎牢故東虢之邑)
　　(也鄭滅為制邑秦漢為成臯東有汜水今孟州有/汜水縣故虎牢城胡氏曰虎牢巖險聞於天下猶)
　　(虞之下陽晉之上黨魏之安邑燕之榆闗呉之西/陵蜀之漢樂地有所必據城有所必守而不可以)
　　(棄焉者也程子曰鄭有虎牢而不能守故不繫於/鄭也劉氏曰此鄭虎牢也曷為不繫之鄭取之已)
　　(非鄭之地也陸氏曰諸侯之大夫相與取它國之/邑而城之非正也城之可以安中國息征伐故聖)
　　(人許之而不/繫之於鄭也)
　　楚殺其大夫公子申(左傳曰公子申為右司馬多/受大國之賂以偪子重子辛)
　　(楚人殺之劉氏曰嬰齊也壬夫也申也三人者執/楚國之政公子申賄而專嬰齊壬夫畏其偪而殺)
　　(之也襄陵許氏曰著楚/之所以不競於晉也)
　　(經書月四書日三大衍厯正月乙巳小壬申冬至/二月甲戌大三月甲辰大閏月甲戌小四月癸夘)
　　(大五月癸酉小庚寅十八日六月壬寅大七月壬/申小經六月庚辰在此月九日己丑十八日八月)
　　(辛丑大九月辛未小十月庚子大十一月庚午小/十二月己亥大長厯是年閏四月庚寅五月十九)
　　(日六月亦/無庚辰)
　三年(辛夘靈王二年○晉覇悼三○蔡景二十二○/曹成八○衛獻七○鄭僖公髠頑元年○陳成)
　　(二十九○杞桓六十七○宋平六○齊靈十/二○秦景七○楚共二十一○呉夀夢十六)
　春
　　楚公子嬰齊帥師伐呉(左傳曰楚子重伐呉為簡/之師克鳩兹至于衡山使)
　　(鄧廖帥組甲三百被練三千以侵呉呉人要而擊/之獲鄧廖其能免者組甲八十被練三百而已既)
　　(飲至三日呉人伐楚取駕駕良邑也鄧廖亦楚之/良也君子謂子重於是役也所獲不如所亡楚人)
　　(以是咎子重子重病之遇心疾而卒襄陵許氏曰/國政失御大臣相殘又外結呉怨而内為晉讎此)
　　(共王之所以不振也高氏曰楚始志伐呉呉與鍾/離之㑹故也楚自鄢陵之敗勢稍屈於中國楚畏)
　　(中國諸侯倂力謀之而呉乗/其間故先伐呉以張其勢)
　　公如晉(左傳曰始朝也高氏曰童子侯不朝王盖/不可接以成人之禮也豈可反朝同列乎)
　夏
　　四月
　　壬戌公及晉侯盟于長樗(左傳曰孟獻子相公稽/首知武子曰天子在而)
　　(君辱稽首寡君懼矣孟獻子曰以敝邑介在東表/密邇仇讎寡君將君是望敢不稽首高氏曰移所)
　　(以事天子之禮事晉也張氏曰孟獻子魯之賢大/夫尚不知君臣之義春秋諸賢之同病也長樗近)
　　(晉之地蘇氏曰晉侯修禮於諸/侯故去其國都與公盟于長樗)
　　公至自晉(何氏曰上盟不于國都嫌/如晉不得入故以晉至)
　　六月
　　公㑹單子晉侯宋公衛侯鄭伯莒子邾子齊世子
　　光
　　己未同盟于雞澤(左傳曰晉為鄭服故且欲修呉/好將合諸侯使士匄告于齊曰)
　　(寡君使匄以歲之不易不虞之不戒寡君願與二/三兄弟相見以謀不協請君臨之使匄乞盟齊侯)
　　(欲勿許而難為不恊乃盟於耏外公㑹單頃公及/諸侯同盟于雞澤晉侯使荀㑹逆呉子于淮上吳)
　　(子不至髙氏曰此因城虎牢之故鄭服而同盟而/王臣亦與焉杜氏曰雞澤晉地在廣平曲梁縣西)
　　(南任公輔曰按地譜一名雞丘張氏曰今洺州永/平縣晉悼公始合諸侯而儕王官於諸侯俾同㰱)
　　(血與桓公首止葵丘異矣故書諸侯㑹不再/言雞澤而己未同盟例之於新城同盟之書)
　　陳侯使袁僑如㑹(左傳曰楚子辛為令尹侵欲於/小國陳成公使袁僑如㑹求成)
　　(晉侯使和組父告于諸侯啖氏曰不召而自来也/高氏曰陳自辰陵之盟而即楚凡十有八年矣晉)
　　(屢爭鄭而不爭陳者非不爭陳也得鄭則亦得陳/者也今聞鄭伯受盟故俾大夫來求成于晉以其)
　　(本非召㑹而自來来/又後時故書如㑹)
　　戊寅叔孫豹及諸侯之大夫及陳袁僑盟(榖梁傳/曰諸侯)
　　(盟大夫又相與盟是大夫張也雞澤之㑹諸侯始/失政矣啖氏曰諸侯既盟袁僑乃至故使大夫别)
　　(與之盟也孫氏曰諸侯既盟而袁僑至無盟可也/諸侯盟大夫又盟諸侯始失政也至湨梁之盟曰)
　　(大夫而不復言諸侯之大夫則政在大夫矣胡氏/曰陳久叛中國不堪楚之侵欲然後求盟于晉悼)
　　(公立已四年其從晉不亦晩乎悼公盍亦増修德/政而謂袁僑曰諸侯之盟事畢矣而吾子始來若)
　　(再刑牲歃血要質鬼神是瀆也吾子以帝王之胄/習於禮義害楚之政背夷即華此諸侯之願寡君)
　　(之欲也雖微盟誓天地鬼神實照臨之其唯同心/糾逖王慝厚禮遣之使往報焉足矣奚必汲汲使)
　　(大夫盟/之哉)
　秋
　　公至自㑹
　冬
　　晉荀罃帥師伐許(左傳曰許靈公事楚不㑹于雞/澤知武子帥師伐許張氏曰荀)
　　(罃悼公之賢大夫也偶見陳人之服不能輔悼公/益修德以保陳陳固則許何患其不来今遽帥師)
　　(以問罪於許規模欲速/宜其幷陳不能保也)
　　(經書月二書日三大衍厯正月己巳小丁丑冬至/二月戊戌大三月戊辰小四月丁酉大壬戌二十)
　　(六日五月丁夘大六月丁酉小己未二十三日七/月丙寅大經六月戊寅在此月八月丙申小九月)
　　(乙丑大十月乙未小十一月甲子大十二月甲/午小長厯六月七月朔同戊寅亦不在六月)
　四年(壬辰靈王三年○晉覇悼四○蔡景二十三○/曹成九○衛獻八○鄭僖二○陳成三十卒○)
　　(杞桓六十八○宋平七○齊靈十三○/秦景八○楚共二十二○呉壽夢十七)
　春
　　王三月
　　己酉陳侯午卒(成公也在位三十年子溺嗣是為/哀公高氏曰陳成公既為雞澤之)
　　(㑹則是國已/變於夏矣)
　夏
　　叔孫豹如晉(左傳曰報知武子之聘也高氏曰/且為鄫世子故事見五年六年)
　秋
　　七月
　　戊子夫人姒氏薨(姒公作弋下定姒同○杜氏曰/成公妾襄公母姒杞姓高氏曰)
　　(襄公以夫人/之禮葬之)
　　𦵏陳成公
　　八月
　　辛亥𦵏我小君定姒(杜氏曰逾月而𦵏速高氏曰/死纔二十四日爾襄陵許氏)
　　(曰傳載季文子欲不以夫人之禮𦵏定姒而不/得已於人言卒夫人之觀此逾月而𦵏禮畧也)
　冬
　　公如晉(左傳曰公如晉聽政晉侯享公公請屬鄫/晉侯不許孟獻子曰以寡君之密邇於仇)
　　(讎而願固事君無失官命鄫無賦於司馬為執事/朝夕之命敝邑敝邑褊小缺而為罪寡君是以願)
　　(借助焉晉/侯許之)
　　陳人圍頓(左傳曰楚人使頓間陳而侵伐之故陳/人圍頓髙氏曰僖二十五年楚人圍陳)
　　(納頓子于頓陳侯畏楚而不敢討頓子恃楚而不/事陳今陳復從中國而頓為楚間故圍之自雞澤)
　　(之㑹而書伐許圍頓/著晉興而楚詘矣)
　　(經書月三書日三大衍酉正月癸亥大壬午冬至/二月癸巳小經三月己  在此月三月壬戌大四)
　　(月壬辰小五月辛酉大六月辛夘小七月庚申大/戊子二十九日八月庚寅大辛亥二十二日九月)
　　(庚申小十月己丑大十一月己未小十二月己丑/大閏月戊午小長  三月亦無己酉戊子七月二)
　　(十八/日)
　五年(癸巳靈王四年○晉覇悼五○蔡景二十四○/曹成十○衛獻九○鄭僖三○陳哀公溺元年)
　　(○杞桓六十九○宋平八○齊靈十四○/秦景九○楚共二十三○吳夀夢十八)
　春
　　公至自晉(高氏曰著公不朝正于廟也且公幼而/頻年如晉是危道也襄之出二十四至)
　　(之者二十/危之也)
　夏
　　鄭伯使公子發來聘(左傳曰通嗣君也高氏曰鄭/自雞澤之㑹始離於荆楚来)
　　(聘於中國諸侯得/以息兵修好也)
　　叔孫豹鄫世子巫如晉(左傳曰穆叔覿鄫太子于/晉以成屬鄫鄫世子比諸)
　　(魯大夫也劉氏曰鄫不勝莒魯之患求為附庸以/自定鄫屬於魯為附庸故相與徃見於晉也鄫世)
　　(子猶吾大夫焉交譏之陸氏曰鄫列國也使其世/子同於我大夫魯與晉俱失正矣鄫力不足者故)
　　(無譏/焉)
　　仲孫蔑衛孫林父㑹吳于善道(道公榖作稻○左/傳曰呉子使夀越)
　　(如晉辭不㑹雞澤之故且請聽諸侯之好晉人將/為之合諸侯使魯衛先㑹吳且告㑹期故孟獻子)
　　(孫文子㑹吳于善道杜氏曰魯衛俱受命于晉故/不言及二大夫往㑹之故曰㑹吳善道呉地張氏)
　　(曰悼公初立其風聲所及逺人慕之故吳有志於/親中國辭謝雞澤之不㑹而請聽後㑹之期悼公)
　　(告以㑹戚之期而聽其自来足矣至使魯衛特往/㑹之則是以中國大邦而為蠻方屈此二大夫㑹)
　　(吳之所以特書也襄陵許氏曰晉/楚爭衡權實在呉故晉急呉如此)
　秋
　　大雩(高氏曰因旱/祭志僣也)
　　楚殺其大夫公子壬夫(左傳曰楚人討陳叛故曰/由令尹子辛實侵欲焉乃)
　　(殺之杜氏曰共王敗於鄢陵殺子反殺公子申/壬夫八年之中殺三卿髙氏曰楚之所以不競)
　　公㑹晉侯宋公陳侯衛侯鄭伯曹伯莒子邾子滕
　　子薛伯齊世子光吳人鄫人于戚(左傳曰㑹吳且/謀戍陳也穆叔)
　　(以屬鄫為不利使鄫大夫聽命于㑹張氏曰因吳/之来而命戍陳也石氏曰成九年為蒲之㑹将以)
　　(㑹吳而吳不至故十五年諸侯之大夫㑹之于鍾/離前三年悼公盟雞澤使荀㑹逆吳子而又不至)
　　(故此年使魯衛先㑹之于善道此皆往㑹之也至/秋戚之㑹序吳於列而不復殊者因其来㑹也凡)
　　(序吳者来㑹我也/殊吳者往㑹之也)
　　公至自㑹
　冬
　　戍陳(左傳曰楚子囊為令尹范宣子曰我喪陳矣/楚人討貳而立子囊必改行而疾討陳陳近)
　　(於楚民朝夕急能無往乎有陳非吾事也無之而/後可諸侯戍陳公羊傳曰曷為不言諸侯戍之離)
　　(至不可得而序故言我也啖氏曰戍者以兵守之/也張氏曰自桓文以来所以服陳者未聞以兵守)
　　(之也士匄知戍陳之非長䇿是以有喪陳之嘆高/氏曰陳即安于楚二十餘年為諸侯所伐未嘗少)
　　(息歸於中國則又為楚人所伐既不能鑿斯池築/斯城與民效死守之而勿去又恃人之力以自戍)
　　(其為國何足道也然此諸侯同戌非獨魯戍之也/書於公至之後則知諸侯各遣戌與僖二年城楚)
　　(丘同/義)
　　楚公子貞帥師伐陳(左傳曰子囊伐陳高氏曰楚/使頓間陳而陳伐之乃歸罪)
　　(於壬夫楚又為之殺壬夫/而陳又不改於是乎伐之)
　　公㑹晉侯宋公衛侯鄭伯曹伯莒子邾子滕子薛
　　伯齊世子光救陳(曹伯下左無莒子邾子滕子薛/伯○高氏曰陳方附中國諸侯)
　　(既戍之復為楚所伐而又相率/救之救之義事也悼公之能也)
　　十有二月
　　公至自救陳(善救/陳也)
　　辛未季孫行父卒(高氏曰此公子友之孫季文子/也自文子卒而魯有城費作三)
　　(軍事則知季孫雖專魯而文子猶忠貞僣亂未啟/也其子宿嗣是為武子季孫之彊萌於僖公大於)
　　(成公熾於襄/昭極於定哀)
　　(經書月一書日一大衍厯正月丁亥大戊子冬至/二月丁巳小三月丙戌大四月丙辰小五月乙酉)
　　(大六月乙夘小七月甲申大八月甲寅小九月癸/未大十月癸丑小十一月壬午大十二月壬子小)
　　(辛未二十日長/厯是年閏四月)
　六年(甲午靈王五年○晉覇悼六○蔡景二十五○/曹成十一○衛獻十○鄭僖四○陳哀二○杞)
　　(桓七十卒○宋平九○齊靈十五○秦/景十○楚共二十四○呉夀夢十九)
　春
　　王三月
　　壬午杞伯姑容卒(桓公也在位七十年子匄嗣是/為孝公高氏曰杞入春秋未嘗)
　　(書名自僖公二十三年杞子卒後桓公繼立僖/二十七年来朝成九年来逆叔姬之喪此年卒)
　夏
　　宋華弱來奔(左傳曰宋華弱與樂轡少相狎長相/優又相謗也子蕩恕以弓梏華弱於)
　　(朝平公見之曰司武而梏於朝難以勝矣遂逐之/華弱來奔司城子罕曰同罪異罰非刑也專戮於)
　　(朝罪孰大焉亦逐子蕩子蕩射子罕之/門曰幾日而不我從子罕善之如初)
　秋
　　𦵏杞桓公
　　滕子來朝(左傳曰始/朝公也)
　　莒人滅鄫(左傳曰鄫恃賂也杜氏曰鄫有貢/賦之賂于魯恃之以慢莒故滅之)
　冬
　　叔孫豹如邾(左傳曰穆叔如邾聘且脩平也高氏/曰公初即位邾子來朝後有狐駘之)
　　(戰在四年而經不書至是叔孫豹/往聘且脩平焉以無忘舊好也)
　　季孫宿如晉(左傳曰晉人以鄫故來討曰何故亡/鄫季武子如晉見且聽命髙氏曰宿)
　　(始執政而往朝于覇主且聽命焉襄陵許氏曰魯/既世卿而大夫無復三年之喪哀典廢於下矣)
　　十有二月
　　齊侯滅萊(左傳曰二年齊侯伐莱萊人使正輿子/賂夙沙衛以索馬牛皆百匹齊師乃還)
　　(齊侯滅萊萊恃謀也於鄭子國之来聘也晏弱城/東陽而圍萊堙之環城傳於堞及杞桓公卒之月)
　　(王湫帥師及正輿子棠人軍齊師齊師大敗之入/莱萊共公浮柔奔棠正輿子王湫奔莒莒人殺之)
　　(陳無宇獻萊宗噐于襄宫晏弱圍棠滅之遷萊于/郳高厚崔杼定其田高氏曰齊圍萊久矣自宣七)
　　(年伐萊至是而遂滅之不/言萊君出奔國滅君死也)
　　(經書月二書日一大衍厯正月辛巳大癸巳冬至/二月辛亥大三月辛巳小壬午二日四月庚戌大)
　　(五月庚辰小六月己酉大七月己夘小八月戊申/大九月戊寅小十月丁未大十一月丁丑小十二)
　　(月丙/午大)
　七年(乙未靈王六年○晉覇悼七○蔡景二十六○/曹成十二○衛獻十一○鄭僖五卒○陳哀三)
　　(○杞孝公匄元年○朱平十○齊靈十六○/秦景十一○楚共二十五○吳夀夢二十)
　春
　　郯子來朝(左傳曰始朝公也澄/按郯少昊氏之後也)
　夏
　　四月
　　三卜郊不從乃免牲(左傳曰孟獻子曰夫郊祀后/稷所以祈農事也故啟蟄而)
　　(郊郊而後耕今既耕/而卜郊宜其不從也)
　　小邾子來朝(左傳曰亦/始朝公也)
　　城費(費音秘○左傳曰南遺為費宰叔仲昭伯為/隧正欲善季氏而求媚於南遺謂遺請城費)
　　(吾多與而役胡氏曰夫文子相三君無衣帛之妾/無食粟之馬無藏金玉無重器備則固忠於公室)
　　(而不顧其所食之私邑也及行父卒宿專魯國之/政羣小媚之無故勞民妄興是役季氏益張其後)
　　(孔子至於堕費其越禮不度可知縣/矣張氏曰費季氏之邑今沂州費)
　秋
　　季孫宿如衛(左傳曰報子叔之聘且辭緩報非貳/也襄陵許氏曰此書滕郯小邾来朝)
　　(而季卿如邾如晉如衛衛来拜聘/著朝廷之間交際之文則泛矣)
　　八月
　　螽(高氏曰莊公以前螟猶書之荘公已後螟不復/書螽然後書以是知災異之益多矣春秋不勝)
　　(其書舉其重/以見輕爾)
　冬
　　十月
　　衛侯使孫林父來聘(左傳曰拜武子之言/而尋孫桓子之盟也)
　　壬戌及孫林父盟(孰及之/公也)
　　楚公子貞帥師圍陳(高氏曰晉悼将脩文公之業/復有志於攘楚而楚先圍陳)
　　(陳侯遂出㑹諸侯以求救於晉/晉悼於是遽為之合諸侯也)
　　十有二月
　　公㑹晉侯宋公陳侯衛侯曹伯莒子邾子于鄬(杜/氏)
　　(曰鄬鄭地謀救陳陳侯逃/歸不成救故不書救也)
　　鄭伯髠頑如㑹未見諸侯(髠頑公榖/作髠原)
　　丙戌卒于鄵(鄵七報切公榖作操○左傳曰將㑹/于鄬子駟相及鄵子駟使賊夜弑僖)
　　(公而以瘧疾赴于諸侯胡氏曰弑而偽赴又順其/欲而不彰則亂臣賊子免於見討而春秋非傳信)
　　(之書矣趙氏曰諸侯死例書名此為上文已言鄭/伯如㑹下不可又云鄭伯髠頑卒又不可上言鄭)
　　(伯如㑹下但言髠頑卒所以須於如㑹時便書名/以便其文爾三傳不達此體見其文特異不能釋)
　　(遂妄云被弑若實見弑而以疾赴則從而書之諸/國弑君豈有實告乎按經文未見諸侯則是已出)
　　(境臨欲相見之時爾公羊云未出境益非也永嘉/吕氏曰諸侯不書名此名之者以其卒也呉子遏)
　　(伐楚門于巢卒同屬省文也諸侯卒於國都不地/此其地者以其不在其國為如㑹而卒故也與宋)
　　(公佐卒于曲棘同未見諸侯而卒與許男卒于師/同此諸侯之例如此而説者徒見其文之異便有)
　　(鄭伯見弑之説誤矣杜氏曰鄵鄭地澄/按僖公在位四年子嘉嗣是為簡公)
　　陳侯逃歸(左傳曰陳人患楚慶虎慶寅謂楚人曰/吾使公子黄往而執之楚人從之二慶)
　　(使告陳侯于㑹曰楚人執公子黄矣君若不来羣/臣不忍社稷宗廟懼有二圖陳侯逃歸胡氏曰上)
　　(二年諸侯戍陳今楚令尹来伐諸侯又救之亦既/勤矣為陳侯計者下命國中大申儆備立太子以)
　　(固守親聽命於諸侯謀禦敵之䇿當是時晉君方/眀諸侯聽命必能致力於陳矣不此之顧棄儀衛)
　　(以逃歸故書以罪之高氏曰楚人以陳叛故殺公/子壬夫而亟討陳晉雖為陳再合諸侯卒不能攘)
　　(楚以安中國故陳侯内為二慶所逼而逃歸也然/為一國之君而不能自立從夷狄則懼為中國所)
　　(伐從中國則又懼楚若/匹夫之逃亦可羞矣)
　　(經書月四書日二大衍厯正月丙子小戊戌冬至/二月乙巳大三月乙亥小四月甲辰大五月甲戌)
　　(大六月甲辰小七月癸酉大八月癸夘小閏月壬/申大九月壬寅小經十月壬戌在此月十月辛未)
　　(大十一月辛丑小十二月庚午大丙戌十七日長/厯是嵗閏十月壬戌十月二十一日丙戌十二月)
　　(六/日)
　八年(丙申靈王七年○晉覇悼八○蔡景二十七○/曹成十三○衛獻十二○鄭簡公嘉元年○陳)
　　(哀四○杞孝二○宋平十一○齊靈十七○/秦景十二○楚共二十六○呉夀夢二十一)
　春
　　王正月
　　公如晉(左傳曰公如晉朝/且聽朝聘之數)
　夏
　　𦵏鄭僖公(觀此則知僖公/之非弑眀矣)
　　鄭人侵蔡獲蔡公子燮(燮榖作濕○左傳曰鄭子/國子耳侵蔡獲蔡司馬公)
　　(子燮鄭人皆喜唯子産不順曰小國無文德而有/武功禍莫大焉楚人来討能勿從乎從之晉師必)
　　(至晉楚伐鄭自今鄭國不四五年弗得寧矣子國/怒之曰國有大命而有正卿童子言焉將為戮矣)
　　(王氏箋義曰鄭欲從楚故侵蔡以致楚然後告絶/於晉而與楚平故子國聞子産之言怒之懼其謀)
　　(泄爾不然無故/而侵蔡何也)
　　季孫宿㑹晉侯鄭伯齊人宋人衛人邾人于邢丘
　　(左傳曰以命朝聘之數使諸侯之大夫聽命季孫/宿齊高厚宋向戌衛寗殖邾大夫㑹之大夫不書)
　　(尊晉侯也鄭伯獻捷于㑹故親聽命杜氏曰時公/在晉晉悼唯使大夫聽命故季孫在㑹而公先歸)
　　(有晉鄭二君在故齊宋衛三國之大夫降稱人内/大夫書氏名者以著其亢也胡氏曰朝聘事之大)
　　(者重煩諸侯而使大夫聽命無乃以姑息愛人乎/使政在大夫而諸侯失國豈所以愛之也後此八)
　　(年湨梁之㑹悼公初没諸侯皆在而大夫獨盟君/若贅旒夫豈一朝一夕之故哉張氏曰㑹而使大)
　　(夫聽命自齊桓北杏始春秋之法必辨等列以大/夫㑹諸侯而人之者所以嚴君臣之分謹上下之)
　　(交也任公輔曰邢丘故/邢國河内平臯縣也)
　　公至自晉(如晉朝不與邢丘之㑹而先歸/故書至自晉而不言至自㑹也)
　　莒人伐我東鄙(左傳曰伐我以疆鄫田也張氏曰/莒人滅鄫而魯不敢爭覇主不討)
　　(所以興伐魯疆鄫田之師也髙氏曰鄫田接於魯/而疆界不眀故興兵伐我以正之鄫遂屬於莒矣)
　　(襄陵許氏曰莒恃逺滅鄫伐魯以奸齊/盟而覇討弗及者晉方患秦楚故也)
　秋
　　九月
　　大雩(義見/前)
　冬
　　楚公子貞帥師伐鄭(左傳曰楚子囊伐鄭討其侵/蔡也子駟子國子耳欲從楚)
　　(子孔子蟜子展欲待晉子駟曰民急矣姑從楚以/紓吾民晉師至吾又從之犧牲玉帛待於二竟以)
　　(待彊者而庇民焉冦不為害民不罷病不亦可乎/子展曰小所以事大信也小國無信兵亂日至亡)
　　(無日矣五㑹之信今将背之雖楚救我将安月之/親我無成鄙我是欲不可從也不如待晉晉君方)
　　(眀四軍無闕八卿和睦必不棄鄭楚師遼逺糧食/将盡必将速歸何患焉舎之聞之杖莫如信完守)
　　(以老楚杖信以待晉不亦可乎子駟曰請從楚騑/也受其咎乃及楚平使王子伯駢告于晉知武子)
　　(使行人子員對之曰君有楚命亦不使一介行李/告于寡君而即安于楚君之所欲也誰敢違君寡)
　　(君将帥諸侯以見于城下唯君圖之胡氏曰鄭介/大國之間若能任仁賢眀政刑以禮法自守而親)
　　(此四隣必能保國楚雖大何畏焉乃加兵於蔡無/故怒楚而公子貞来伐則及楚平見鄭之屈服而)
　　(不信/也)
　　晉侯使士匄来聘(左傳曰范宣子來聘且拜/公之辱告將用師于鄭)
　　(經書月二書日無大衍厯正月庚子小癸夘冬至/二月己己大三月己亥小四月戊辰大五月戊戌)
　　(小六月丁夘大七月丁酉小八月丙寅大九月丙/申大十月丙寅小十一月乙未大十二月乙丑小)
　九年(丁酉靈王八年○晉覇悼九○蔡景二十八○/曹成十四○衛獻十三○鄭簡二○陳哀五○)
　　(杞孝三○宋平十二○齊靈十八○秦景/十三○楚共二十七○吳夀夢二十二)
　春
　　宋災(災公作火○高氏曰宋自昭文以来亂/敗相屬三書宋災見人事之不脩也)
　夏
　　季孫宿如晉(左傳曰報宣子之聘也高氏曰公朝/晉而晉来聘又使報焉事大國之禮)
　　(則順/矣)
　　五月
　　辛酉夫人姜氏薨(宣公夫人/成公母也)
　秋
　　八月
　　癸未𦵏我小君穆姜(杜氏曰四月而𦵏速高氏曰/别為之諡用文姜之例也)
　冬
　　公㑹晉侯宋公衛侯曹伯莒子邾子滕子薛伯杞
　　伯小邾子齊世子光伐鄭(左傳曰諸侯伐鄭季武/子齊崔杼宋皇鄖從荀)
　　(罃士匄門于鄟門衛北宫括曹人邾人從荀偃韓/起門于師之梁滕人薛人從欒黶士魴門于北門)
　　(杞人郳人從趙武魏綘斬行栗師于氾令于諸侯/曰脩器備盛餱糧歸老幼居疾于虎牢肆眚圍鄭)
　　(鄭人恐乃行成中行獻子曰遂圍之以待楚人之/救也而與之戰不然無成知武子曰許之盟而還)
　　(師以敝楚人吾三分四軍與諸侯之鋭以逆来者/於我未病楚不能矣猶愈於戰暴骨以逞不可以)
　　(爭大勞未艾君子勞心小人/勞力先王之制也乃許鄭成)
　　十有二月
　　己亥同盟于戯(戯許宜切○左傳曰鄭服也將盟/鄭六卿公子騑公子發公子嘉公)
　　(孫輙公孫蠆公孫舎之及其大夫門子皆從鄭伯/晉士莊子為載書曰自今日既盟之後鄭國而不)
　　(唯晉命是聽而或有異志者有如此盟公子騑趨/進曰天禍鄭國使介居二大國之間大國不加德)
　　(音而亂以要之使其鬼神不獲歆其禋祀其民人/不獲享其土利夫婦辛苦蟄隘無所底告自今日)
　　(既盟之後鄭國而不唯有禮與彊可以庇民者是/從而敢有異志者亦如之荀偃曰改載書公孫舎)
　　(之曰昭大神要言焉若可改也大國亦可叛也知/武子謂獻子曰我實不德而要人以盟豈禮也哉)
　　(非禮何以主盟姑盟而退修德息師而来終必獲/鄭何必今日我之不德民將棄我豈唯鄭若能休)
　　(和逺人將至何恃/於鄭乃盟而還)
　　楚子伐鄭(左傳曰子駟将及楚平子孔子蟜曰與/大國盟口血未乾而背之可乎子駟子)
　　(展曰吾盟固云唯强是從今楚師/至晉不我救則楚强矣乃及楚平)
　　(經書月三書日三大衍厯正月甲午大己酉冬至/二月甲子小三月癸巳大四月癸亥小五月壬辰)
　　(大辛酉三十日六月壬戌小七月辛夘大八月辛/酉小癸未二十三日九月庚寅大十月庚申小十)
　　(一月己丑大經十二月己亥在此月十一日疑經/書月誤以一為二十二月己未小長厯辛酉五月)
　　(二十九癸未八月二十二十一/月庚寅朔己未亦在其月十日)
　十年(戊戌靈王九年○晉霸悼十○蔡景二十九○/曹成十五○衛獻十四○鄭簡三○陳哀六○)
　　(杞孝四○宋平十三○齊靈十九○秦景/十四○楚共二十八○吳夀夢二十三)
　春
　　公㑹晉侯宋公衛侯曹伯莒子邾子滕子薛伯杞
　　伯小邾子齊世子光㑹吳于柤(柤荘加切○左傳/曰㑹呉子壽夢也)
　　(杜氏曰吳子在柤晉以諸侯往㑹之故曰㑹吳/柤楚地張氏曰後漢彭越國付陽縣有柤水)
　夏
　　五月
　　甲午遂滅偪陽(偪甫目彼力二切穀作傅○左傳/曰晉荀偃士匄請伐偪陽而封宋)
　　(向戌焉荀罃曰城小而固勝之不武弗勝為笑固/請圍之不克諸侯之師久於偪陽荀偃士匄請於)
　　(荀罃曰水潦將降懼不能歸請班師知伯怒投之/以机出於其間曰女成二事而後告予予恐亂命)
　　(以不女違女既勤君而興諸侯牽率老夫以至于/此既無武守而又欲易余罪曰是實班師不然克)
　　(矣余羸老也可重任乎七日不克必爾乎取之荀/偃士匄帥卒攻偪陽親受矢石滅之以與向戌向)
　　(戌辭乃與宋公以偪陽子歸獻于武宫謂之夷俘/使周内史選其族嗣納諸霍人高氏曰偪陽楚與)
　　(國也杜氏曰偪陽妘姓國今彭/城偪陽縣張氏曰今徐州沛縣)
　　公至自㑹(榖梁傳曰存中國也中國有善事則并/焉無善事則異之杜氏諤曰踰時而反)
　　(故危而/至之)
　　楚公子貞鄭公孫輙帥師伐宋(左傳曰楚子囊鄭/子耳伐家師于訾)
　　(母圍宋門于桐門高氏/曰以宋公受偪陽故也)
　　晉師伐秦(左傳曰九年秦景公使士雃乞師于楚/將以伐晉楚子許之師于武城以為秦)
　　(援秦人侵晉晉饑弗能報也晉荀罃伐秦報其侵/也高氏曰晉方帥諸侯㑹吳滅偪陽又越千里而)
　　(伐秦可謂虐用其民矣為晉計者莫若修文公之/業與秦通和庶因秦之兵力共攘彊楚可以少安)
　　(中國不此之圖而反以/秦資楚此晉之失也)
　秋
　　莒人伐我東鄙(左傳曰莒人間諸侯之有事也故/伐我東鄙高氏曰伐者必有辭也)
　　公㑹晉侯宋公衛侯曹伯莒子邾子齊世子光滕
　　子薛伯杞伯小邾子伐鄭(左傳曰諸侯伐鄭齊崔/杼使太子光先至于師)
　　(故長於滕師于牛首吕氏曰齊世子光序諸侯上/主㑹者為之也春秋不改所以示譏言專以强弱)
　　(事勢為先後也鄭於是復/從晉然亦不敢背楚也)
　冬
　　盜殺鄭公子騑公子發公孫輙(騑公穀作斐○左/傳曰初子駟與尉)
　　(止有爭將禦諸侯之師而黙其車尉止獲遂弗使/獻初子駟為田洫司氏堵氏侯氏子師氏皆喪田)
　　(焉故五族聚羣不逞之人因公子之徒以作亂於/是子駟當國子國為司馬子耳為司空子孔為司)
　　(徒尉止司臣侯晉堵女父子師僕帥賊以入晨攻/執政于西宫之朝殺子駟子國子耳子孔知之故)
　　(不死子西聞盜不儆而出尸而追盜盜入于北宫/乃歸授甲臣妾多逃器用多喪子産聞盜為門者)
　　(庇羣司閉府庫慎閉藏完守備成列而後出兵車/十七乗尸而攻盜於北宫子蟜率國人助之殺尉)
　　(止子師僕盜衆盡死侯晉奔晉堵女父司臣尉翩/司齊奔宋子孔當國孫氏曰盜一日而殺三卿鄭)
　　(伯失刑政胡氏曰卿大夫者國君之陪貳也身/不能保而盜得殺之於朝安在其為陪貳乎)
　　戍鄭虎牢(左傳曰諸侯之師城虎牢而戍之晉師/城梧及制士魴魏絳戌之虎牢非鄭地)
　　(也言將歸焉鄭及晉平胡氏曰虎牢之城不繫鄭/者責在鄭也戍而繫鄭者罪諸侯也鄭人從楚固)
　　(為不義然中國所以城虎牢非欲斷荆楚之路為/鄭蔽也駐師阨險以偪之爾至是伐而復戍焉可)
　　(謂以義服之乎張氏曰前年戍陳不能制楚以保/陳矣又踵前轍勞諸侯以戍守恃力逼小豈覇主)
　　(服人之道乎高氏曰鄭雖行成而諸侯所以為之/戍則其意有在使鄭復貳則虎牢之戍反為腹心)
　　(之憂如其不貳則助之守而為之援焉定則固將/反之矣是以還繫于鄭然五年城虎牢不繫鄭者)
　　(是時諸侯城之以駐師而/禦楚雖鄭亦不能有之也)
　　楚公子貞帥師救鄭(左傳曰楚子囊救鄭諸侯之/師還鄭而南至於陽陵楚師)
　　(不退知武子欲退曰今我逃楚楚必驕驕則可與/戰矣欒黶曰逃楚晉之恥也合諸侯以益恥不如)
　　(死我将獨進師遂進與楚夹潁而軍子蟜曰諸侯/既有成行必不戰矣從之将退不從亦退退楚必)
　　(圍我猶将退也不如從楚亦以退之宵渉潁與楚/人盟欒黶欲伐鄭師荀罃不可曰我實不能禦楚)
　　(又不能庇鄭鄭何罪不如致怨焉而還今伐其師/楚必救之戰而不克為諸侯笑克不可命不如還)
　　(也諸侯之師還侵鄭北鄙而歸楚人亦還胡氏曰/以救許楚罪諸侯不能保鄭肆其陵逼曾荆楚之)
　　(不若/也)
　　公至自伐鄭(襄陵許氏曰書楚救鄭而/至公知諸侯之避楚也)
　　(經書月一書日一大衍厯正月戊子大甲寅冬至/二月戊午大三月戊子小四月丁巳大閏月丁亥)
　　(小經五月甲午在閏月五月丙辰大六月丙戌小/七月乙夘大八月乙酉小九月甲寅大十月甲申)
　　(小十一月癸丑大十二月癸未小長/厯是年閏十一月甲午五月八日)
　十有一年(己亥靈王十年○晉覇悼十一○蔡景三/十○曹成十六○衛獻十五○鄭簡四○)
　　(陳哀七○杞孝五○宋平十四○齊靈二十○/秦景十五○楚共二十九○吳壽夢二十四)
　春
　　王正月
　　作三軍(左傳曰季武子将作三軍告叔孫穆子曰/請為三軍各征其軍穆子曰政将及子子)
　　(必不能武子固請之穆子曰然則盟諸乃盟諸僖/閎詛諸五父之衢三分公室而各有其一三子各)
　　(毁其乗季氏使其乘之人以其役邑入者無征不/入者倍征孟氏使半為臣若子若弟叔孫氏使盡)
　　(為臣不然不舎杜氏曰魯本無中軍唯上下二軍/皆属於公有事三卿更帥以征伐季氏欲專其民)
　　(人故假立中軍因以改作孔氏曰往前民皆屬公/家若非征伐不屬三子故三子自以其邑之民為)
　　(已之車乗今既三分公室所分得者即是已有故/三家各自壊舊時車乗部伍以足成三軍也季氏)
　　(使所分得國内三分有一之人以其役與邑皆来/入季氏者則無公征若不以役邑入季氏則使公)
　　(家倍征之役今之丁也邑賦税也設利害以驅民/使入已爾民畏倍征則盡歸季氏所分得者無一)
　　(入公也孟氏以子弟之中課取其一又分半以歸/公也叔孫氏使子弟盡為已臣唯以父兄歸公爾)
　　(故昭公五年傳云季氏盡征之叔孫氏臣其子弟/言不臣父兄取二分而二分歸公也孟氏取其半)
　　(又如叔孫所取之中止取其半以半歸公取一分/而三歸公也吕氏曰孟氏稍弱所以只使半為臣)
　　(季氏彊直欲盡無公室也澄曰古之制地方百里/為大國大國三軍方七十里為次國次國二軍方)
　　(五十里為小國小國一軍魯為方百里之大國當/有三軍故魯頌曰公車千乘又曰公徒三萬蓋言)
　　(伯禽初受封之時有三軍也其後不能備三軍故/止有二軍然不知二軍自何時始以魯之衆本不)
　　(能備三軍之數季武子欲增中軍而作為三軍者/蓋借此改作而分公室之衆也按二十五成之地)
　　(出一軍則三軍者該地七十五成魯之方百里其/地有百成但三桓皆百乘之家各有十成之地則)
　　(取百成中之三十成矣况又臧氏仲氏叔氏之類/亦有采邑則魯之公室其不滿七十五成矣何以)
　　(能有三軍故三家毁其乘者各以其家所得/采邑十成之民補足其數僅可備三軍也)
　夏
　　四月
　　四卜郊不從乃不郊(因四卜之瀆以/著魯郊之僣)
　　鄭公孫舎之帥師侵宋(左傳曰鄭人患晉楚之故/諸大夫曰不從晉國幾亡)
　　(楚弱於晉晉不吾疾也晉疾楚将辟之何為而使/晉師致死於我楚弗敢敵而後可固與也子展曰)
　　(與宋為惡諸侯必至吾從之盟楚師至吾又從之/則晉怒甚矣晉能驟来楚將不能吾乃固與晉大)
　　(夫説之使疆場之司惡於宋宋向戌侵鄭大獲子/展曰師而伐宋可矣若我伐宋諸侯之伐我必疾)
　　(吾乃聽命焉且告於楚楚師至吾又與之盟而重/賂晉師乃免矣子展侵宋杜氏曰欲以致諸侯也)
　　公㑹晉侯宋公衛侯曹伯齊世子光莒子邾子滕
　　子薛伯杞伯小邾子伐鄭(左傳曰諸侯伐鄭齊太/子光宋向戌先至于鄭)
　　(門于東門其莫晉荀罃至于西郊東侵舊許右還/次于𤨏圍鄭觀兵于南門西濟于濟隧鄭人懼乃)
　　(行成高氏曰以前伐未得志而鄭復来侵宋故也/凡世子代父與盟㑹當在諸侯之下齊光代君出)
　　(㑹十年在滕子薛伯上已為僣矣此㑹又在莒子/邾子上於是為甚以莒邾皆屬於齊故也見世子)
　　(益驕而主㑹者莫能制也自再㑹蕭魚之後覇業/稍振諸侯不復與光㑹矣則知十九年同圍齊之)
　　(役蓋齊有/以取之也)
　秋
　　七月
　　己未同盟于亳城北(亳公榖作京○左傳曰同盟/于亳范宣子曰不慎必失諸)
　　(侯諸侯道敝而無成能無貳乎乃盟載書曰凡我/同盟毋蕰年毋壅利毋保姦毋留慝救災患恤禍)
　　(亂同好惡奨王室或間兹命司慎司盟名山名川/羣臣羣祀先王先公七姓十二國之祖眀神殛之)
　　(俾失其民墜命亡氏踣其國家胡氏曰鄭既盟而/又叛從子展之謀欲致晉師而後與之也故其載)
　　(書雖有隊命亡氏踣其國家之言渝之而不顧噫/慢鬼神至此而盟猶足恃乎杜氏曰亳城鄭地任)
　　(氏曰偃師/也故湯都)
　　公至自伐鄭(以前事至者見雖/同盟而未得鄭也)
　　楚子鄭伯伐宋(左傳曰楚子囊乞旅于秦秦右大/夫詹帥師從楚子将以伐鄭鄭伯)
　　(逆之伐宋高氏曰晉師方還而鄭伯逆楚子同伐/宋蓋用公孫舎之之謀以伐宋自信於楚而數叛)
　　(晉使楚道敝而固/與晉以托國焉)
　　公㑹晉侯宋公衛侯曹伯齊世子光莒子邾子滕
　　子薛伯杞伯小邾子伐鄭(左傳曰諸侯悉師復伐/鄭杜氏曰此夏諸侯皆)
　　(復来故曰悉師高氏曰諸侯之師方歸/未及解甲息肩而復至于鄭之城下)
　　㑹于蕭魚(左傳曰諸侯之師觀兵于鄭東門鄭人/使王子伯駢行成晉趙武入盟鄭伯鄭)
　　(子展出盟晉侯㑹于蕭魚赦鄭囚皆禮而歸之納/斥候禁侵掠晉侯使叔肸告于諸侯公使臧孫紇)
　　(對曰凡我同盟小國有罪大國致討苟有以藉手/鮮不赦宥寡君聞命矣鄭人賂晉侯以師悝師觸)
　　(師蠲廣車軘車淳十五乘甲兵􁄀凡兵車百乘歌/鍾二肆及其鎛磬女樂二八杜氏曰鄭服而諸侯)
　　(㑹蕭魚鄭地蘇氏曰鄭與㑹也八年鄭人侵蔡獲/公子燮自是晉侯爭鄭五年之間晉人四以諸侯)
　　(伐鄭楚輙救之晉用知罃之謀未嘗與楚人戰至/是楚不能應遂全師以服鄭於是鄭固與晉二十)
　　(餘年楚不能爭雖城濮之克不能過也孫氏曰言/伐言㑹者得鄭之辭也鄭自齊桓晉文死或即蠻)
　　(荆或即中國晉楚爭之乆矣晉悼比嵗大合諸侯/伐鄭今始得之不能有鄭者餘二十年此晉悼之)
　　(績也程子曰諸侯數月之間再伐鄭鄭服而請㑹/鄭不可信也而晉悼公誠以待人信之不疑自此)
　　(鄭不背晉者/二十四年)
　　公至自㑹(榖梁傳曰伐而後㑹不以伐鄭至得鄭/伯之辭也程子曰兵不加鄭故書至自)
　　(㑹/)
　　楚人執鄭行人良霄(左傳曰鄭人使良霄太宰石/㚟如楚告將服于晉曰孤以)
　　(社稷之故不能懐君君若能以玉帛緩晉不然則/武震以攝威之孤之願也楚人執之襄陵許氏曰)
　　(見楚之力盡於是矣高氏曰鄭使良霄告絶于楚/楚不能得鄭故執良霄以舒憤懣不平之氣自是)
　　(不復出師以與晉爭鄭於是/堅從晉良霄公孫輙之子也)
　冬
　　秦人伐晉(左師曰秦庶長鮑庶長武帥師伐晉以/救鄭鮑先入晉地士魴禦之少秦師而)
　　(弗設備武濟自輔氏與鮑交伐晉師戰于櫟晉師/敗績易秦故也高氏曰秦景公妹為楚共王夫人)
　　(於是為楚伐晉/報去年之役也)
　　(經書月三書日一大衍厯正月壬子大己未冬至/二月壬午小三月辛亥大四月辛巳大五月辛亥)
　　(小六月庚辰大七月庚戌小己未十日八月己夘/大九月己酉小十月戊寅大十一月戊申小十二)
　　(月丁/丑大)
　十有二年(庚子靈王十一年○晉覇悼十二○蔡景/三十一○曹成十七○衛獻十六○鄭簡)
　　(五○陳哀八○杞孝六○宋平十五○齊靈二十/一○秦景十六○楚共三十○吳夀夢二十五卒)
　春
　　王三月
　　莒人伐我東鄙圍台(台穀作邰下同○高氏曰諸/侯伐我未有言圍邑者書圍)
　　(邑自此始莒人間嵗伐我公五與莒子㑹宜其釋/怨同好矣而見伐不已則魯弱可知矣杜氏曰台)
　　(瑯琊費縣/有台亭)
　　季孫宿帥師救台遂入鄆(公羊傳曰言遂何公不/得為政爾榖梁傳曰受)
　　(命而救台不受命而入鄆也孫氏曰不受命而入/鄆專也何氏曰公微弱政教不行故季孫宿遂取)
　　(鄆以自益其邑高氏曰善救台惡入鄆也成十二/年甞帥師城鄆矣魯不能守復為莒所取今復取)
　　(之/)
　夏
　　晉侯使士魴來聘(左傳曰來聘且拜師杜氏曰謝/前年伐鄭師襄陵許氏曰晉悼)
　　(服鄭抑楚而聘/魯善持勝矣)
　秋
　　九月
　　呉子乘卒(此吳子夀夢也在位二十五年其子諸/樊嗣杜氏諤曰宣十八年録楚子旅卒)
　　(者以其暴盛而諸侯交接赴告之相親也至此書/吳子乘卒者亦以其暴盛且眀諸侯通之㑹之而)
　　(赴告之/相及也)
　冬
　　楚公子貞帥師侵宋(左傳曰楚子囊秦庶長無地/伐宋師于揚梁以報晉之取)
　　(鄭也髙氏曰秦人與焉而削/之者楚人率秦故專罪楚也)
　　公如晉(左傳曰朝且拜士魴之辱髙氏曰晉侯一/使人来聘而公遂親往朝之事晉之禮恭)
　　(矣/)
　　(經書月二書日無大衍厯正月丁未小甲子冬至/二月丙子大三月丙午小四月乙亥大五月乙巳)
　　(小六月甲戌大七月甲辰小八月癸酉大九月癸/夘小十月癸酉小十一月壬寅大十二月壬申小)
　十有三年(辛丑靈王十二年○晉覇悼十三○蔡景/三十二○曹成十八○衛獻十七○鄭簡)
　　(六○陳哀九○杞孝七○宋平十六○齊靈二十/二○秦景十七○楚共三十一卒○吳諸樊遏元)
　　(年/)
　春
　　公至自晉(公在外不朝/正於廟也)
　夏
　　取邿(邿音詩公作詩○左傳曰邿亂分為三師救/邿遂取之杜氏曰邿小國也任城元父縣有)
　　(邿亭高氏曰魯乘其亂滅之以為附庸襄陵許氏/曰晉始息民是以楚侵宋不報魯取邿不討取無)
　　(大亂/而已)
　秋
　　九月
　　庚辰楚子審卒(此楚共王也在位/三十一年子昭嗣)
　冬
　　城防(左傳曰於是將早城臧武仲請俟畢農事高/氏曰防臧氏之邑也厥後齊髙厚伐我北鄙)
　　(圍防則城防者畏齊也襄陵許氏曰鄭役既息魯/政稍暇則知取邿以為利城防以為安而已矣)
　　(經書月一書日一大衍厯正月辛丑大庚午冬至/閏月辛未小二月庚子大三月庚午小四月己亥)
　　(大五月己巳小六月戊戌大七月戊辰小八月丁/酉大九月丁夘小庚辰十四日十月丙申大十一)
　　(月丙寅小十二月乙未/大長厯是年閏八月)
　十有四年(壬寅靈王十三年○晉覇悼十四○蔡景/三十三○曹成十九○衛獻十八○鄭簡)
　　(七○陳哀十○杞孝八○宋平十七○齊靈二十/三○秦景十八○楚康王昭元年○吳諸樊二)
　春
　　王正月
　　季孫宿叔老㑹晉士匄齊人宋人衛人鄭公孫蠆
　　曹人莒人邾人滕人薛人杞人小邾人㑹吳于向
　　(蠆丑邁切公作萬下同向式亮切○左傳曰吳侵/楚養由基奔命子庚以師繼之養叔曰吳乘我喪)
　　(謂我不能師也必易我而不戒子為三覆以待我/我請誘之子庚從之戰于庸浦大敗吳師呉告敗)
　　(于晉㑹于向為吳謀楚故也范宣子數吳之不德/也以退吳人杜氏曰吳伐楚喪故謂之不德數而)
　　(遣之卒不為伐楚襄陵許氏曰四卿帥師自成公/始二卿列㑹自襄公始大夫張也高氏曰吳人在)
　　(向諸侯往㑹之因謀伐秦焉夫楚結秦以病晉而/晉又交吳以害楚亦相激而然爾重言㑹吳與成)
　　(十五年鍾離之㑹同澄按左氏以向㑹為吳謀楚/然吳在向而晉率諸侯之大夫往㑹之是晉有求)
　　(於吳非吳有求於晉也故疑左氏所載事/迹非其實而惟高氏謀伐秦之説或是)
　　二月
　　乙未朔日有食之
　夏
　　四月
　　叔孫豹㑹晉荀偃齊人宋人衛北宫括鄭公孫蠆
　　曹人莒人邾人滕人薛人杞人小邾人伐秦(左傳/曰諸)
　　(侯之大夫從晉侯伐秦以報櫟之役也晉侯待于/竟使六卿帥諸侯之師以進及涇不濟叔向見叔)
　　(孫穆子穆子賦匏有苦葉叔向退而具舟魯人莒/人先濟鄭子蟜北宫懿子見諸侯之師而勸之濟)
　　(濟涇而次秦人毒涇上流師人多死鄭司馬子蟜/帥鄭師以進師皆從之至于栻林不獲成焉荀偃)
　　(令曰雞鳴而駕塞井夷竈唯余馬首是瞻欒黶曰/晉國之命未有是也余馬首欲東乃歸下軍從之)
　　(伯游曰吾令實過悔之何及多遺秦禽乃命大還/晉人謂之遷延之役欒鍼曰此役也報櫟之敗也)
　　(役又無功晉之恥也吾有二位於戎路敢不恥乎/與士鞅馳秦師死焉士鞅反欒黶謂士匄曰余弟)
　　(不欲往而子召之余弟死而子来是而子殺余之/弟也弗逐余亦将殺之士鞅奔秦高氏曰春夏興)
　　(師煩擾中國將帥不和威德兩弛晉/國之政衰矣悼公所以不及文襄也)
　　己未衛侯衎出奔齊(左榖無衎字○左傳曰衛獻/公戒孫文子寗恵子食皆服)
　　(而朝日旰不召而射鴻于囿二子從之不釋皮冠/而與之言二子怒孫文子如戚孫蒯入使公飲之)
　　(酒使太師歌巧言之卒章太師辭師曹請為之遂/誦之蒯懼告文子文子曰君忌我矣弗先必死并)
　　(帑於戚公使子蟜子伯子皮與孫子盟于丘宫孫/子皆殺之公如鄄使子行於孫子又殺之公出奔)
　　(齊孫氏追之敗公徒公及竟使祝宗告亡衛人立/公孫剽孫林父寗殖相之以聽命於諸侯杜氏曰)
　　(孫寗逐衛侯春秋以其自取奔亡之禍故諸侯失/國者皆不書逐君之賊也襄陵許氏曰逐君之惡)
　　(未有若林父者矣鄭厲衛恵猶以禮去者也王氏/箋義曰左傳穀梁衛侯出奔皆不書名獨公羊書)
　　(名按諸侯不書名唯出奔書名者罪其/不道而失國也衎當名公羊得之矣)
　　莒人侵我東鄙(杜氏曰報入鄆也高氏曰莒自/滅鄫之役四伐我矣是無晉也)
　秋
　　楚公子貞帥師伐吳(左傳曰楚子為庸浦之役故/子囊師于棠以伐吳吳不出)
　　(而還子囊殿以吳為不能而弗儆呉人自臯舟之/隘要而擊之楚人不能相救吳人敗之獲楚公子)
　　(宜/榖)
　冬
　　季孫宿㑹晉士匄宋華閱衛孫林父鄭公孫蠆莒
　　人邾人于戚(左傳曰晉侯問衛故於中行獻子對/曰衛有君矣伐之未可以得志而勤)
　　(諸侯不如因而定之㑹于戚謀定衛也杜氏曰戚/衛地張氏曰前書衛侯之奔此列孫林父于㑹晉)
　　(為覇主抑君助臣晉大夫/之黨孫林父罪惡見矣)
　　(經書月三書日二大衍厯正月乙丑大乙亥冬至/二月乙未小朔日食三月甲子大四月甲午小己)
　　(未二十六日五月癸亥大六月癸巳小七月壬戌/大八月壬辰小九月辛酉大十月辛夘小十一月)
　　(庚申大十二/月庚寅小)
　十有五年(癸夘靈王十四年○晉覇悼十五卒○蔡/景三十四○曹成二十○衛獻十九殤公)
　　(剽元年○鄭簡八○陳哀十一○杞孝九○宋平/十八○齊靈二十四○秦景十九○楚康二○吳)
　　(諸樊/三)
　春
　　宋公使向戌來聘(左傳曰聘且尋盟杜氏曰報二/年豹之聘尋十一年亳之盟)
　　二月
　　己亥及向戌盟于劉(孫氏曰劉魯地襄陵許氏曰/不盟于國而盟于劉崇向戌)
　　(故公弱甚矣高氏曰凢因来聘而盟者必在國内/如成三年晉侯使荀庚来聘衛侯使孫良夫来盟)
　　(丙午及荀庚盟丁未及孫良夫盟十一年晉侯使/郤犫来聘己丑及郤犫盟襄七年衛侯使孫林父)
　　(來聘壬戌及孫林父盟是也劉蓋王畿采地豈有/來聘魯而逺盟于劉者乎蓋下文有劉夏因傳者)
　　(以為春夏之夏與文四年夏逆婦/姜于齊同文故誤增于劉二字爾)
　　劉夏逆王后于齊(杜氏曰劉采地夏名也天子卿/書字劉夏非卿故書名孫氏曰)
　　(天子不親迎娶后則三公逆之劉夏士也王后天/下母使微者逆之可哉高郵孫氏曰天子逆后使)
　　(三公春秋二百四十二年周王十三書逆王后者/唯二非禮則書也祭公行得禮而書之者譏遂事)
　　(也劉夏之逆則以非三公而譏/之宋氏曰何以書魯主婚也)
　夏
　　齊侯伐我北鄙圍成(左傳曰齊侯圍成貳於晉故/也高氏曰是時季孫在齊季)
　　(孫宿為戚之㑹以定衛而齊不與焉齊固有憾於/諸侯矣而尤懐夫袁婁之恥者也伐我北鄙以此)
　　(之故成蓋吾/仲孫之邑也)
　　公救成至遇(公羊傳曰不敢進也杜氏曰遇魯邑/公至遇畏齊不敢至成范氏曰至遇)
　　(而齊師已退髙氏曰魯於是時巳三分其民而公/室卑弱已不足以當敵故書公救成至遇若畏而)
　　(不進則書次矣/不當書至也)
　　季孫宿叔孫豹帥師城成郛(常山劉氏曰由不能/救成成郛見壊而城)
　　(之也吕氏曰成郛壊而城苟完而已髙氏曰此孟/孫之邑而叔孫季孫帥師以城之者見三家相黨)
　　(以備齊為名而興役之衆故其城堅固可守卒為/魯患而不可墮也定十二年公圍成是也郛蓋外)
　　(城/也)
　秋
　　八月
　　丁巳日有食之(高氏曰按長厯七月丁巳朔八月/無丁巳又不書朔蓋因舊史也)
　　邾人伐我南鄙(左傳曰使告于晉晉將為㑹以討/邾莒晉侯有疾乃止高氏曰邾貳)
　　(於晉以與齊黨於莒故来伐我襄陵許氏曰政在/君則民一民一則國强政在臣則民二民二則國)
　　(弱魯自文襄失政大夫盜竊國柄齊與邾莒/交伐其國不競甚矣無他民分於三桓故也)
　冬
　　十有一月
　　癸亥晉侯周卒(悼公也在位十五年子彪嗣是為/平公襄陵許氏曰悼公之覇功亞)
　　(桓文平公受之遺烈猶在祝柯澶/淵之盟是已自是則晉日替矣)
　　(經書月三書日三大衍厯正月己未大庚辰冬至/二月己丑小己亥十一日三月戊午大四月戊子)
　　(大五月戊午小六月丁亥大七月丁巳小日食經/書八月丁巳食閏法差也八月丙戌大九月丙辰)
　　(小十月乙酉大閏月乙夘小十一月甲申大經十/一月癸亥在閏十月及十二月十二月甲寅小長)
　　(厯是年七月/丁巳朔日食)
　十有六年(甲辰靈王十五年○晉覇平公彪元年○/蔡景三十五○曹成二十一○衛獻二十)
　　(殤二○鄭簡九○陳哀十二○杞孝十○宋平十/九○齊靈二十五○秦景二十○楚康三○吳諸)
　　(樊/四)
　春
　　王正月
　　𦵏晉悼公(踰月而/𦵏速)
　　三月
　　公㑹晉侯宋公衛侯鄭伯曹伯莒子邾子薛伯杞
　　伯小邾子于溴梁(溴古間切○左傳曰平公即位/改服脩官烝于曲沃警守而下)
　　(㑹于溴梁杜氏曰溴水名出河内軹縣東南至温/入河高氏曰為討邾莒也邾莒連伐魯魯使告于)
　　(晉悼公将為㑹以討之遇疾乃止平公即位遂成/父志蘇氏曰衛侯剽也二十五年衛侯入于夷儀)
　　(衎也二君/皆稱衛侯)
　　戊寅大夫盟(左傳曰晉侯與諸侯宴于温使諸大/夫舞曰歌詩必類齊高厚之詩不類)
　　(荀偃怒且曰諸侯有異志矣使諸大夫盟高厚高/厚逃歸於是叔孫豹晉荀偃宋向戌衛寗殖鄭公)
　　(孫蠆小邾之大夫盟曰同討不庭公羊傳曰諸侯/皆在是言大夫盟信在大夫也穀梁傳曰不曰諸)
　　(侯之大夫大夫不臣也高氏曰或謂晉侯在喪故/使大夫盟非也晉侯不憚出㑹豈不肯出盟邪雞)
　　(澤之㑹諸侯巳盟而陳轅僑至勢不可拒因與之/盟然僑人臣也不可當君使大夫盟之故以大夫)
　　(而繫諸侯見諸侯之已盟也今叙諸侯而不言盟/言大夫而不繫諸侯也是時晉為魯故将執邾莒)
　　(二君而齊使高厚来㑹先知其故遽自逃歸所以/諸侯不欲先自盟也夫晉㑹諸侯而使大夫盟則)
　　(信在大夫矣烏在其為盟主哉是時齊有崔高衛/有孫寗六卿專晉三家柄魯聖人因此盟以著喪)
　　(亂之階趙氏曰高厚若以在㑹而逃歸經文不合/不書僖五年鄭伯逃歸不盟襄七年陳侯逃歸並)
　　(書以著其罪何獨此不書左氏此傳不足憑也胡/氏曰上年春㑹向十三國之大夫也夏㑹伐秦亦)
　　(十三國之大夫也冬㑹戚七國之大夫也此三㑹/皆國之大事也而使大夫專之是君不自為政矣)
　　(况悼公既没晉平初立無先君之明大夫張宜矣/夫豈一朝一夕之故哉張氏曰春秋荘十三年之)
　　(前禮樂征伐自諸侯出而權未一也自齊桓晉文/繼覇中國之政齊晉專之然猶在諸侯也至今年)
　　(以後則皆自大夫出矣故於此書大夫盟著世變/之益降也永嘉陳氏曰文十五年盟扈十七年㑹)
　　(扈伯在而但曰諸侯者無伯也君在而但曰大夫/者無君也自文以下則有斥言諸侯而不序自襄)
　　(以下則有斥言/大夫而不序)
　　晉人執莒子邾子以歸(左傳曰以我故執邾宣公/莒犂比公且曰通齊楚之)
　　(使孫氏曰執以歸不以歸京師劉氏曰稱人以執/非伯討也高郵孫氏曰晉平初立㑹于溴梁将以)
　　(號令而安之也一㑹/而執二君春秋罪之)
　　齊侯伐我北鄙(高氏曰齊既叛晉聞公在㑹将討/邾莒故復來伐是時齊益彊自柯)
　　(陵之㑹遂不復出但使大夫聽命使世子抗禮出/㑹蓋有輕諸侯之心矣故前年北鄙之役為莒伐)
　　(我邾竇附齊故亦伐我南鄙晉患齊之益驕也於/是為溴梁之㑹以討貳焉邾莒畏晉不敢不㑹而)
　　(齊獨不至故晉人乃執二君以歸也齊知二君之/執為我之故乃益復伐我二年之間齊師五至于)
　　(魯之/城下)
　夏
　　公至自㑹(高氏曰見公出㑹謀齊尚/未及還而齊師已見伐矣)
　　五月
　　甲子地震
　　叔老㑹鄭伯晉荀偃衛寗殖宋人伐許(左傳曰許/男請遷于)
　　(晉諸侯遂遷許許大夫不可晉人歸諸侯鄭子蟜/聞将伐許遂相鄭伯以從諸侯之師穆叔從公齊)
　　(子帥師㑹晉荀偃次于棫林伐許次于函氏髙氏/曰許欲棄楚請遷于晉既而不果故晉㑹諸侯大)
　　(夫同伐之鄭與許有宿怨故其君親行而在晉上/蓋卿不先諸侯尊國君也宋人稱人蓋微者也宋)
　　(當在諸侯之上今列衛寗殖之下故知其微者張/氏曰許男有從中國之志而大夫沮之足以見一)
　　(時之/俗矣)
　秋
　　齊侯伐我北鄙圍成(左傳曰齊侯圍成孟孺子速/徼之齊侯曰是好勇去之以)
　　(為之名速遂塞海陘而還高氏曰去年伐我圍成/而壊其郛今春再伐我至是又伐我圍成甚之也)
　　大雩
　冬
　　叔孫豹如晉(左傳曰聘且言齊故晉人曰以寡君/之未禘祀與民之未息不然不敢忘)
　　(穆叔曰以齊人之朝夕釋憾於敝邑是以大請敝/邑之急朝不及夕引領西望曰庶幾乎比執事之)
　　(聞恐無及也見中行獻子賦析父獻子曰偃知罪/矣敢不從執事以同恤社稷而使魯及此見范宣)
　　(子賦鴻鴈之卒章宣子曰匄在此敢使魯無鳩乎/髙氏曰魯不能内修其政以禦無道之齊而乞憐)
　　(于晉魯之君/臣庸甚矣)
　　(經書月三書日二大衍厯正月癸未大乙酉冬至/二月癸丑小經三月戊寅在此月三月壬午大四)
　　(月壬子大經五月甲子在此月五月壬午小六月/辛亥大七月辛巳小八月庚戌大九月庚辰小十)
　　(月己酉大十一月己夘小十二月戊申大長厯是/年閏十月戊寅三月二十六日甲子五月十三日)
　十有七年(乙巳靈王十六年○晉覇平二○蔡景三/十六○曹成二十二○衛獻二十一殤三)
　　(○鄭簡十○陳哀十三○把孝十一○宋平二十/○齊靈二十六○秦景二十一○楚康四○吳諸)
　　(樊/五)
　春
　　王二月
　　庚午邾子牼卒(牼苦耕切公穀作瞷○宣公也在/位十八年子華嗣是為悼公去年)
　　(晉人執以歸此書卒者晉人釋之也莒亦如之髙/氏曰考成公末年宣公来朝襄公九年宣又来朝)
　　(魯亦以其貴卿往聘而修平葢崇睦矣而晚卒/起仇讎如此者魯國政刑不修有以啟之也)
　　宋人伐陳(左傳曰宋荘朝伐陳獲司徒卬卑宋也/髙氏曰七年鄬之㑹陳侯逃歸自是不)
　　(復與諸侯㑹而楚鄭連年侵宋宋人於是請於晉/而伐之宋無為中國取陳之意自適己事而已然)
　　(書伐許伐陳亦/著楚之絀也)
　夏
　　衛石買帥師伐曹(左傳曰衛孫蒯田于曹隧飲馬/于重丘毁其瓶重丘人閉門而)
　　(訽之曰親逐而君爾父為厲是之不憂而何以田/為衛石買孫蒯伐曹取重丘曹人愬于晉髙氏曰)
　　(雖石買以私忿背盟加兵於人然/曹亦有以致之是以有辭于伐也)
　秋
　　齊侯伐我北鄙圍桃(桃公作洮○左傳曰齊人以/其未得志於我故伐我北鄙)
　　(圍桃杜氏曰弁/縣東南有桃虛)
　　齊高厚帥師伐我北鄙圍防(高厚上左無齊字○/左傳曰髙厚圍臧紇)
　　(于防師自陽關逆臧孫至于旅松鄹叔紇臧疇臧/賈帥甲三百宵犯齊師送之而復齊師去之齊人)
　　(獲臧堅髙氏曰齊之君臣同来伐我分兵以圍吾/二邑其恃衆暴寡如此齊魯世昏姻之國也而數)
　　(年之間見伐不已/見魯政之衰失矣)
　　九月
　　大雩
　　宋華臣出奔陳(左傳曰宋華閲卒華臣弱臯比之/室使賊殺其宰華吳賊六人以鈹)
　　(殺諸盧門合左師之後左師懼曰老夫無罪賊曰/臯比私有討於吳遂幽其妻曰畀余而大璧宋公)
　　(聞之曰臣也不唯其宗室是暴大亂宋國之政必/逐之左師曰臣也亦卿也大臣不順國之恥也不)
　　(如蓋之乃舎之左師為己短䇿苟過華臣之門必/騁國人逐瘈狗瘈狗入于華臣氏國人從之華臣)
　　(懼遂奔陳高氏曰華臣暴其宗室而亂宋國之政/不有國討失政刑矣震駭而奔懷慝之禍也夫陳)
　　(乃宋讎而奔/焉意尤可誅)
　冬
　　邾人伐我南鄙(左氏曰為齊故也杜氏曰齊未得/志於魯故邾助之高氏曰邾之先)
　　(君以伐魯而為晉所執既歸而辛嗣子在喪而復/興師伐我者叛晉也與齊也齊人使之脩先君之)
　　(怨也此祝柯之㑹/所以復来執也)
　　(經書月二書日一大衍厯正月戊寅小辛夘冬至/二月丁未大庚午二十四曰三月丁丑小四月丙)
　　(午大五月丙子小六月乙巳大七月乙亥小八月/甲辰大九月甲戌小十月癸夘大十一月癸酉小)
　　(十二月/壬寅大)
　十有八年(丙午靈王十七年○晉覇平三○蔡景三/十七○曹成二十三卒○衛獻二十二殤)
　　(四○鄭簡十一○陳哀十四○杞孝十二○宋平/二十一○齊靈二十七○秦景二十二○楚康五)
　　(○吳諸/樊六)
　春
　　白狄來(公羊傳曰白狄之君也不言朝不能行朝/禮髙氏曰與介葛盧來同春秋書白狄於)
　　(是焉/止)
　夏
　　晉人執衛行人石買(左傳曰執衛行人石買于長/子執孫蒯于純留為曹故也)
　　(杜氏曰石買即是伐曹者宜即懲治本罪而晉因/其為使執之故書行人高氏曰晉侯欲脩方伯之)
　　(義黜叛夫而誅亂臣則莫如正孫蒯之惡/今大惡不舉而小過必察覇討果若是乎)
　秋
　　齊師伐我北鄙(師穀作侯○襄陵許氏曰四年之/中六伐鄙而四圍邑又縱邾莒以)
　　(助其虐諸侯之陵暴未有若是者/也是以動天下之兵幾亡其國)
　冬
　　十月
　　公㑹晉侯宋公衛侯鄭伯曹伯莒子邾子滕子薛
　　伯杞伯小邾子同圍齊(左傳曰晉侯伐齊将濟河/獻子以朱絲係玉二㲄而)
　　(禱曰齊環怙恃其險負其衆庶棄好背盟陵虐神/主曾臣彪将帥諸侯以討焉其官臣偃實先後之)
　　(苟捷有功無作神羞㑹于魯濟尋溴梁之言同伐/齊齊侯禦諸平隂塹防門而守之廣里夙沙衛曰)
　　(不能戰莫如守險弗聽諸侯之士門焉齊人多死/范宣子告析文子曰吾知子敢匿情乎魯人莒人)
　　(皆請以車千乗自其鄉入既許之矣若入君必失/國子家以告公公恐齊侯登巫山以望晉師晉人)
　　(使司馬斥山澤之險雖所不至必斾而疏陳之使/乗車者左實右偽以斾先輿曳柴而從之齊侯見)
　　(之畏其衆也乃脱歸齊師夜遁入平隂遂從齊師/晉人欲逐歸者魯衛請攻險荀偃士匄以中軍克)
　　(京兹魏絳欒盈以下軍克邿趙武韓起以上軍圍/盧弗克及秦周伐雍門之萩范鞅門于雍門焚雍)
　　(門及西郭南郭劉難士弱率諸侯之師焚申池之/竹木焚東郭北郭范鞅門于揚門州綽門于東閭)
　　(齊侯駕將走郵棠太子與郭榮叩馬曰師速而疾/畧也將退矣君何懼焉且社稷之主不可以輕輕)
　　(則失衆君必待之將犯之太子抽劒斷鞅乃止東/侵及濰南及沂高氏曰凢侵伐圍入之類未有言)
　　(同者此為魯討齊而書同圍何也以謂諸侯皆不/義齊乎則邾莒亦嘗病魯矣以謂諸侯皆睦於晉)
　　(而貳於齊乎則滕薛小邾既屬齊矣然則謂之同/圍猶同盟也澄曰凡合諸侯而為盟必有一國主)
　　(盟同盟則諸國同飲血而無適主盟者也合諸侯/而用兵必有一國主兵同圍齊則諸國同主兵而)
　　(無適主兵者也唯其莫適為主故諸國之兵雖甚/盛而不相統一各行其志環而攻之大擾齊境然)
　　(竟莫能聲罪致討以服齊之心而/取其成故書同圍齊而不書伐也)
　　曹伯負芻卒于師(成公也在位二十三/年子勝嗣是為武公)
　　楚公子午帥師伐鄭(左傳曰鄭子孔欲去諸大夫/将叛晉而起楚師以去之使)
　　(告子庚子庚弗許楚子聞之使揚豚尹宜告子庚/曰國人謂不穀主社稷而不出師死不從禮不穀)
　　(即位於今五年師徒不出人其以不榖為自逸而/忘先君之業矣大夫圗之其若之何子庚嘆曰君)
　　(王其謂午懐安乎吾以利杜稷也見使者稽首而/對曰諸侯方睦於晉臣請嘗之若可君而繼之不)
　　(可収師而退可以無害君亦無辱子庚帥師治兵/於汾於是子蟜伯有子張從鄭伯伐齊子孔子展)
　　(子西守二子知子孔之謀完守入保子孔不敢㑹/楚師楚師伐鄭次于魚陵右師城上棘遂渉潁次)
　　(于旃然蒍子馮公子格率鋭師侵費滑胥靡獻于/雍梁右回梅山侵鄭東北至于蟲牢而反子庚門)
　　(于純門信于城下而還渉于魚齒之下甚雨及之/楚師多凍役徒幾盡高氏曰楚自蕭魚之役不復)
　　(伐鄭鄭伯在㑹而楚伐/之者公子嘉召之也)
　　(經書月一書曰無大衍厯正月壬申大丙申冬至/二月壬寅小三月辛未大四月辛丑小五月庚午)
　　(大六月庚子小閏月己巳大七月己亥小八月戊/辰大九月戊戌小十月丁夘大十一月丁酉小十)
　　(二月丙/寅大)
　十有九年(丁未靈王十八年○晉覇平四○蔡景三/十八○曹武公滕元年○衛獻二十三殤)
　　(五○鄭簡十二○陳哀十五○杞孝十三○宋平/二十二○齊靈二十八卒○秦景二十三○楚康)
　　(六○吳/諸樊七)
　春
　　王正月
　　諸侯盟于祝柯(柯古多切公作阿○左傳曰諸侯/還自沂上盟于督揚曰大毋侵小)
　　(孫氏曰諸侯不序前目後凢也杜氏曰前年圍齊/之諸侯也祝柯縣今屬濟南郡張氏曰後漢志平)
　　(原郡祝柯地譜齊/州禹城縣齊邑)
　　晉人執邾子(左傳曰以其伐我故高氏曰既来同/㑹又與同盟而乃執之非覇討也劉)
　　(氏曰邾人伐魯晉人疾之執其君以刼其地不言/以歸釋之也未得其地故刼之巳得其地故釋之)
　　(襄陵許氏曰執之舎之削取其田不/以上命皆專於晉討雖當命非正也)
　　公至自伐齊(上年書圍齊而此以伐至者蓋興師/本以伐齊也兵無適主故不能共聲)
　　(罪以伐之而乃各逞力以圍之故書同圍/以示譏公既至則本其事而以伐至也)
　　取邾田自漷水(漷好虢切又音郭○左傳曰次于于/泗上疆我田取邾田自漷水歸之)
　　(我杜氏曰取邾田以漷水為界漷水出東海合鄉/縣西南經魯國至高平湖陸縣入泗蘇氏曰成二)
　　(年晉人敗齊于鞌使齊歸我汶陽之田書曰取汶/陽田不言齊田魯地也今以晉命取田于邾故曰)
　　(取邾田言非魯地也高氏曰邾之病魯信有罪矣/魯以諸侯之力前既執其先君此又執其嗣君取)
　　(其田蓋已甚矣但書取邾田足矣又云自漷水者/隨漷水以為界藎言其取之多也襄陵許氏曰邾)
　　(自漷水既削庶其畀我/相繼来奔邾始衰亂矣)
　　季孫宿如晉(左傳曰如晉拜師澄曰/謝討齊且取邾田也)
　　𦵏曹成公(曹小國常朝魯其君卒魯常㑹其/𦵏况今又為魯同圍齊而卒于師)
　夏
　　衛孫林父帥師伐齊(左傳曰晉荀偃卒而視不可/含宣子盥而撫之曰事吳敢)
　　(不如事主猶視欒懐子曰其為未卒事於齊故也/乎乃復撫之曰主苟終所不嗣事于齊者有如河)
　　(乃瞑受含欒魴帥師從衛孫文子伐齊張氏曰欒/魴不書孫林父幷將也夫討彊暴之罪而使逐君)
　　(之大夫尸其事則晉何以服齊高氏曰十四年林/父逐衛侯衎奔于齊故獨伐齊林父逐君覇主所)
　　(當討而與之㑹伐則晉/平公之霸業可知矣)
　秋
　　七月
　　辛卯齊侯環卒(環公作瑗○靈公也在位二/十八年子光嗣是為荘公)
　　晉士匄帥師侵齊至穀聞齊侯卒乃還(穀齊地劉/氏曰天下)
　　(無王諸侯擅命征伐各自己出利人之難以成其/私故伐人之喪者比比而士匄乃還師不侵不亦)
　　(善乎陸氏曰士匄聞喪不當更往還為合禮蘇氏/曰榖梁謂為士匄宜墠唯復命于介大將在軍君)
　　(命有所不受有善而專之君與有/焉必君命而後可則安用將矣)
　　八月
　　丙辰仲孫蔑卒(此孟文伯之子獻子/也子速嗣曰莊子)
　　齊殺其大夫高厚(左傳曰齊侯娶于魯曰顔懿姬/無子其姪鬷聲姬生光以為太)
　　(子諸子仲子戎子戎子嬖仲子生牙屬諸戎子戎/子請以為太子許之仲子曰不可廢常不祥間諸)
　　(侯難光之立也列於諸侯矣今無故而廢之是專/黜諸侯而以難犯不祥也君必悔之公曰在我而)
　　(巳遂東太子光使高厚𫝊牙以為太子夙沙衛為/少傅齊侯疾崔杼㣲逆光疾病而立之光殺戎子)
　　(莊公即位執公子牙於句瀆之丘夙沙衛奔高唐/以叛崔杼殺高厚於灑藍而兼其室高氏曰齊高)
　　(厚嘗帥師伐我矣晉新行義於齊齊侯始立而欲/親晉故歸罪於高厚而殺之以説于晉此明年齊)
　　(侯所以及澶淵之盟也張氏曰殺髙厚者崔/杼也杼雖擅生殺之柄亦荘公之所欲也)
　　鄭殺其大夫公子嘉(嘉公作喜○左傳曰鄭子孔/之為政也專國人患之乃討)
　　(西宫之難與純門之師子孔當罪子展子西率國/人伐之殺子孔而分其室胡氏曰嘉則有罪矣子)
　　(展子西不能正以王法肆諸市朝與衆同/弃乃利其室而分之有私焉故穪國以殺)
　冬
　　𦵏齊靈公(高氏曰齊魯乃世昏姻之國雖有前/怨今已易世故不廢喪紀示不忘好)
　　城西郛(左傳曰懼齊也高氏曰夫齊怨在魯靈公/以是而死荘公既立思所以報魯此人情)
　　(之必/至也)
　　叔孫豹㑹晉士匄于柯(左傳曰齊及晉平盟于大/隧故穆叔㑹范宣子于柯)
　　(穆叔見叔向賦載馳之四章叔向曰肸敢不承命/杜氏曰魏郡内黄縣東北有柯城高氏曰魯猶懼)
　　(齊故為柯之/㑹以自固)
　　城武城(左傳曰穆叔歸曰齊猶未也不可以不/懼乃城武城杜氏曰泰山南武城縣)
　　(經書月二書日二大衍厯正月丙申小辛丑冬至/二月乙丑大三月乙未大四月乙丑小五月甲午)
　　(大六月甲子小經七月辛夘在此月七月癸巳大/經八月丙辰在此月八月癸亥小九月壬辰大十)
　　(月壬戌小十一月辛夘大十二月辛酉小長厯是/年閏九月辛夘七月十七日丙辰八月二十四日)
　二十年(戊申靈王十九年○晉覇平五○蔡景三十/九○曹武二○衛獻二十四殤六○鄭簡十)
　　(三○陳哀十六○杞孝十四○宋平二十三○齊/荘公光元年○秦景二十四○楚康七○呉諸樊)
　　(八/)
　春
　　王正月
　　辛亥仲孫速㑹莒人盟于向(左傳曰及莒平盟于/向督揚之盟故也杜)
　　(氏曰向莒邑莒數伐魯前年諸侯盟督揚以和解/之故二國自復共盟結其好高氏曰向本屬莒宣)
　　(四年取之諸侯盟祝柯以和解莒魯二國復自結/好自是二十年莒魯不交兵速代父為卿未練而)
　　(從政無復三/年之喪也)
　夏
　　六月
　　庚申公㑹晉侯齊侯宋公衛侯鄭伯曹伯莒子邾
　　子滕子薛伯小邾子盟于澶淵(澶市然切○左傳/曰齊成故也高氏)
　　(曰齊以晉不伐其喪而感服居喪而出盟襄陵許/氏曰自文十四年新城之役諸侯盟書同平公祝)
　　(柯澶淵之盟不書同此悼公之遺烈也歟杜氏曰/澶淵衛地近戚田在頓丘縣南一名繁汗張氏曰)
　　(唐置澶州今屬/開德府臨河縣)
　秋
　　公至自㑹
　　仲孫速帥師伐邾(左傳曰邾人驟至以諸侯之事/弗能報也孟荘子伐以報之孫)
　　(氏曰速伐邾背澶淵之盟也襄陵許氏曰祝柯之/㑹既執邾子又取其田報亦足矣而復伐之譏已)
　　(甚也且澶淵在彼高氏曰方與之盟而退又興師/以伐之可乎然邾小國也不量力而易覇國敵彊)
　　(國連兵不已/豈謀也哉)
　　蔡殺其大夫公子燮(左傳曰蔡公子燮欲以蔡之/晉蔡人殺之初蔡文侯欲事)
　　(晉曰先君與於踐土之盟晉不可弃且兄弟也畏/楚不能行而卒楚人使蔡無常公子燮求從先君)
　　(以利蔡不能而死高氏曰燮蓋嘗為鄭所獲者欲/舎荆楚而之中國正也追先君之志而成之順也)
　　(楚政無常求寛其民利也而用事者安楚弗欲懼/燮之起晉爭也而殺之非所謂可殺者也而以國)
　　(殺者蔡侯/以為罪也)
　　蔡公子履出奔楚(高氏曰履燮之弟也因懼而奔/楚亦可傷矣君子之謀國也必)
　　(審其力察其勢揆其時三者可矣然後度其義義/雖可而三者弗可君子弗輕為也夫蔡之事楚也)
　　(殆將百年矣楚不與中國交兵者甫十年爾二子/見其稍為晉下也將伸百年之辱改而從晉此所)
　　(以義雖可為而三者未可也故燮之殺履之出衆/人矜其功之弗就而君子以為謀之未臧師為楚)
　　(撼而晉不能救/卒亡其國哀哉)
　　陳侯之弟黄出奔楚(黄公穀作光○左傳曰陳慶/虎慶寅畏公子黄之偪愬諸)
　　(楚曰與蔡司馬同謀楚人以為討公子黄將出奔/呼於國曰慶氏無道求專陳國暴蔑其君而去其)
　　(親五年不滅是無天也高氏曰黄與履何以奔楚/自理也黄以寵任太過權逼其卿故慶氏譛而陳)
　　(侯不能為之辨明是以一國之大不能容一弟也/澄曰黄非三命之大夫故不氏之曰公子然以時)
　　(君之弟其尊與再命之大夫同故得稱名其稱/名者以其為陳侯之弟故也故曰陳侯之弟黄)
　　叔老如齊(杜氏曰齊魯有怨交聘/禮絶今復繼好息民)
　冬
　　十月
　　丙辰朔日有食之
　　季孫宿如宋(左傳曰報向戌之聘也高/氏曰我有齊難至是始報)
　　(經書月三書日三六衍厯正月庚寅大丙午冬至/辛亥二十二日二月庚申小三月己丑大四月己)
　　(未小五月戊子大六月戊午小庚申三日七月丁/亥大八月丁巳大九月丁亥小十月丙辰大朔日)
　　(食十一月丙戌小/十二月乙夘大)
　二十有一年(己酉靈王二十年○晉覇平六○蔡景/四十○曹武三○衛獻二十五殤七○)
　　(鄭簡十四○陳哀十七○杞孝十五○宋平二十/四○齊荘二○秦景二十五○楚康八○吳諸樊)
　　(九/)
　春
　　王正月
　　公如晉(左傳曰拜師/及取邾田也)
　　邾庶其以漆閭丘來奔(左傳曰季武子以公姑姊/妻之皆有賜於其從者澄)
　　(曰庶其再命之大夫例名而不氏杜氏曰二邑在/高平南平陽縣東北有漆鄉西北有顯閭亭任公)
　　(輔曰兖州鄒縣即南平陽也後漢山陽南平鄉有/漆亭山陽南平陽有閭丘亭劉氏曰漆一邑閭丘)
　　(一邑也不言及所受於君之私邑而食之者也私/邑不言及公邑言及高氏曰時公在晉而季氏受)
　　(叛臣納其邑是謂/以利主逋逃也)
　夏
　　公至自晉
　秋
　　晉欒盈出奔楚(左傳曰欒桓子娶於范宣子生懐/子范鞅以其亡也怨欒氏桓子卒)
　　(欒祁與其老州賔通幾亡室矣懐子患之祁懼其/討也愬諸宣子曰盈將為亂范鞅為之徴懐子好)
　　(施士多歸之宣子畏其多士也信之懐子為下卿/宣子使城著而遂逐之高氏曰盈不能防閑其母)
　　(遂為范匄所逐然不以范匄逐之為文者使盈無/可逐之釁則匄亦不得而逐矣既取奔亡復有作)
　　(亂之志故特奔于楚焉以楚彊大今/日可恃以逃難他日可挾以復歸也)
　　九月
　　庚戌朔日有食之
　冬
　　十月
　　庚辰朔日有食之(襄陵許氏曰比年食又比月食/蓋自是八年之間而日七食禍)
　　(變重/矣)
　　曹伯來朝(即位三年/而來朝也)
　　公㑹晉侯齊侯宋公衛侯鄭伯曹伯莒子邾子于
　　商任(任音壬○左傳曰錮欒氏也襄陵許氏曰欒/氏之出非其罪也徒以權門私相忌怨何有)
　　(於國而平公受其激怒勤動諸侯以逞范鞅之積/憾必欲使盈無所容於世故盈發憤卒興禍亂此)
　　(皆以私敗公足以為古今之至戒是時中國無事/晉無所發政以亟㑹諸侯則知徒以欒氏信不誣)
　　(也/)
　　(經書月三書日二大衍厯正月乙酉小壬子冬至/二月甲寅大閏月甲申小三月癸丑大四月癸未)
　　(小五月壬子大六月壬午小七月辛亥大八月辛/巳小九月庚戌大朔日食十月庚辰小朔日食大)
　　(衍九月日食黄道翼九度大十月日在黄道角四/度弱非食限十一月己酉大十二月己夘大長厯)
　　(是年閏/八月)
　二十有二年(庚戌靈王二十一年○晉覇平七○蔡/景四十一○曹武四○衛獻二十六殤)
　　(八○鄭簡十五○陳哀十八○杞孝十六○宋平/二十五○齊荘三○秦景二十六○楚康九○吳)
　　(諸樊/十)
　春
　　王正月
　　公至自㑹(著不朝/正于朔)
　夏
　　四月
　秋
　　七月
　　辛酉叔老卒(此叔肸之孫聲伯之子子叔齊/子也其子弓嗣是曰子叔敬子)
　冬
　　公㑹晉侯齊侯宋公衛侯鄭伯曹伯莒子邾子滕
　　子薛伯杞伯小邾子于沙隨(邾子下左無滕子○/在傳曰樂盈自楚適)
　　(齊晏平仲言於齊侯曰商任之㑹受命于晉今納/欒氏將安用之小所以事大信也失信不立君其)
　　(國之弗聼㑹于沙隨復錮欒氏也欒盈猶在齊晏/子曰禍將作矣齊將伐晉不可以不懼胡氏曰古)
　　(者大夫去國君不歸其社稷不繫累其子弟不收/其田邑使人導之出疆又先於其所往厚人倫也)
　　(今晉不念欒氏世勲而逐盈又將搏執之而命諸/侯無得納焉何其已甚也楚逐申公巫臣子反請)
　　(以重幣錮之楚子曰止彼若能利國家雖重幣晉/將可乎若無益於晉晉將棄之何勞錮焉其賢於)
　　(商任沙隨之謀逺矣高氏曰晉以大夫之故期年/之間再合諸侯見晉失覇者之義不足以令諸侯)
　　(矣齊人於是終保盈是令不行也令不行者盈之/譖為可憫者也諸侯皆知之而平公不知也故齊)
　　(侯慨然背此盟而眀/年伐衛遂伐晉也)
　　公至自㑹(為一欒盈而再合諸/侯見大夫之彊也)
　　楚殺其大夫公子追舒(左傳曰楚觀起有寵於令/尹子南未益禄而有馬數)
　　(十乗楚人患之王將討焉子南之子棄疾為王御/士王毎見之必泣棄疾曰君三泣臣矣敢問誰之)
　　(罪也王曰令尹之不能爾所知也國将討焉爾其/居乎對曰父戮子居君焉用之洩命重刑臣亦不)
　　(為王遂殺子南於朝轘觀起於四竟子南之臣謂/棄疾請徙子尸於朝曰君臣有禮唯二三子三日)
　　(棄疾請尸王許之既葬其徒曰行乎曰吾與殺吾/父行将焉入曰然則臣王乎曰棄父事讎吾不忍)
　　(也遂縊而死蘇氏曰追舒罪不至死故稱國以殺/高氏曰追舒寵近小人故及於難然以楚國之力)
　　(除一寵嬖之大夫顧豈難哉而康王始則與人之/子圖其父終則殺之轘其黨由威柄失於上故刑)
　　(不足以馭下也夫威柄既立則責譙足以折姦臣/之鋒及其失之則刀鋸不足以當姦臣之罪其怨)
　　(毒所鍾遂發於靈王之世楚之不亡者幸而已以/强大之國而威柄一失其禍遂至於此則中國之)
　　(君可不/監于兹)
　　(經書月三書日一大衍厯正月己酉小丁巳冬至/二月戊寅大三月戊申小四月丁丑大五月丁未)
　　(小六月丙子大七月丙午小辛酉十六日八月乙/亥大九月乙巳小十月甲戌大十一月甲辰小十)
　　(二月癸/酉大)
　二十有三年(辛亥靈王二十二年○晉覇平八○蔡/景四十二○曹武五○衛獻二十七殤)
　　(九○鄭簡十六○陳哀十九○杞孝十七卒○宋/平二十六○齊荘四○秦景二十七○楚康十○)
　　(吳諸樊/十一)
　春
　　王二月
　　癸酉朔日有食之
　　三月
　　己巳杞伯匄卒(孝公也在位十七年晉悼夫人之/兄弟也五與魯盟其弟益姑立是)
　　(為文公高氏曰杞自桓公以來晉悼/為昏姻國國恃以興而魯禮有加)
　夏
　　邾畀我來奔(卑公作鼻○杜氏曰庶其之黨同竊/邑以叛君高氏曰向受邾之叛臣與)
　　(其邑今又受其叛臣是年/冬臧孫紇出奔邾亦受之)
　　葬杞孝公
　　陳殺其大夫慶虎及慶寅(左傳曰陳侯如楚公子/黄愬二慶於楚楚人召)
　　(之使慶樂往殺之慶氏以陳叛屈建從陳侯圍陳/陳人城板隊而殺人役人相命各殺其長遂殺慶)
　　(虎慶寅高氏曰書及者罪在/慶虎以虎之罪而及寅也)
　　陳侯之弟黄自楚歸于陳(高氏曰二慶死則黄之/歸易也衛侯之弟鱄秦)
　　(伯之弟鍼皆不書歸何也鱄/鍼之歸衛侯秦伯己卒矣)
　　晉欒盈復入于晉入于曲沃(左傳曰晉将嫁女于/吳齊侯使析歸父媵)
　　(之以藩載欒盈及其士納諸曲沃欒盈夜見胥午/而告之許諾伏之而觴曲沃人樂作午言曰今也)
　　(得欒孺子何如對曰得主而為之死猶不死也皆/歎有泣者爵行义言皆曰得主何貳之有盈出徧)
　　(拜之欒盈帥曲沃之甲因魏獻子以晝入絳初欒/盈佐魏荘子於下軍獻子私焉故因之樂王鲋侍)
　　(坐於范宣子或告曰欒氏至矣宣子懼樂王鮒曰/奉君以走固宫必無害也且欒氏多怨子為政欒)
　　(氏自外子在位其利多矣既有利權又執民柄將/何懼焉欒氏所得其唯魏氏乎而可强取也夫克)
　　(亂在權子無懈矣公有姻喪王鮒使宣子墨縗冒/絰二婦人輦以如公奉公以如固宫范鞅逆魏舒)
　　(則成列既乗将逆欒氏矣趨進曰欒氏帥賊以入/鞅之父與二三子在君所矣使鞅逆吾子鞅請驂)
　　(乗持帶遂超乗右撫劒左援帶命驅之出僕請鞅/曰之公宣子逆諸階執其手賂之以曲沃范氏之)
　　(徒在臺後欒氏乗公門宣子謂鞅曰矢及君屋死/之鞅用劒以帥卒欒氏退欒盈奔曲沃晉人圍之)
　　(張氏曰曲沃在河東聞喜縣劉氏曰曲沃欒氏之/邑也然則曷為不言叛非叛者也刼衆以敵君直)
　　(亂而已矣蘇氏曰欒盈自齊入于曲沃不言自齊/何也齊之納欒盈非以兵納之也譬如盜賊私納)
　　(之故不書自齊胡氏曰欒氏晉之世臣故盈雖出/奔猶繫於晉復入者甚逆之詞為其既絶而復入)
　　(也曲沃者所食之地當時權寵之臣各以利誘其/下使為之用至於殺身而不避莫知有君臣之分)
　　(者也故聞語欒孺子者則或嘆或泣而樂為之死/盈從之遂入絳乗公門若非天棄欒氏又有范鞅)
　　(之謀晉亦殆矣原其失在於錮之甚急致無所容/是以至此極春秋備書以見人而不仁疾之已甚)
　　(亂也其為後世鍳豈/不深切著眀也哉)
　秋
　　齊侯伐衛遂伐晉(左傳曰齊侯伐衛自衛將遂伐/晉晏平仲曰君恃勇力以伐盟)
　　(主若不濟國之福也不德而有功憂必及君崔杼/諫曰不可臣聞之小國間大國之敗而毁焉必受)
　　(其咎君其圖之弗聽陳文子見崔武子曰将如君/何武子曰吾言於君君弗聽也以為盟主而利其)
　　(難羣臣若急君於何有子姑止之文子退告其人/曰崔子将死乎謂君甚而又過之不得其死過君)
　　(以義猶自抑也况以惡乎齊侯遂伐晉取朝歌為/二隊入孟門登大行張武庫於熒庭戍郫邵封少)
　　(水以報平隂之役乃還趙勝帥東陽之師以追之/獲晏氂髙氏曰此齊侯背澶淵商任沙隨之盟因)
　　(晉有欒氏之難而助之以報十八年之役也十八/年諸侯同圍齊者魯之故也齊之所以數伐魯者)
　　(衛之故也故先伐衛先伐衛者試也晉不之問於/是遂伐晉雖皆有辭于伐然晉為盟主而衛其同)
　　(盟也齊荘既伐同盟又伐/盟主禍亂之成著于此矣)
　　八月
　　叔孫豹帥師救晉次于雍榆(雍於用切榆公作渝/穀作俞○陸氏曰凢)
　　(言救者救急之名不當次止也僖元年次于聶北/救邢本次止而遥為郉援故先書次後言救譏其)
　　(失救急之義也今魯君命往救晉豹畏齊而次故/上言救晉以眀師出本意是先通君命也言君本)
　　(命往救而豹自次止所以不譏君而罪豹也孫氏/曰不救則懼晉之討往救則畏齊之强大夫帥師)
　　(救之而次焉聶北之次先次後救可救而不救則/罪重也雍榆之次先救後次欲救而力不能有罪)
　　(而猶輕爾春秋之義次皆有罪於次之中有足矜/者雍榆之次是也杜氏曰雍榆晉地汲郡朝歌東)
　　(有雍/城)
　　已邜仲孫速卒(左傳曰季武子無適子公彌長而/愛悼子欲立之訪於申豐申豐趨)
　　(退訪於臧紇紇曰飲我酒吾為子立之季孫飲大/夫酒臧紇為客既獻臧孫命北面重席新樽絜之)
　　(召悼子降逆之及旅而召公鉏使與之齒季孫失/色季氏以公鉏為馬正孟孫惡臧孫季孫愛之孟)
　　(氏之御騶豐㸃好羯也曰從余言必為孟孫豐㸃/謂公鉏苟立羯請讎臧氏公鉏謂季孫曰孺子秩)
　　(固其所也若羯立則季氏信有力於臧氏矣弗應/孟孫卒公鉏奉羯立于户側季孫至曰秩焉在公)
　　(鉏曰羯在此矣季孫曰孺子長公鉏曰何長之有/唯其才也且夫子之命也遂立羯秩奔邾臧孫入)
　　(哭甚哀多涕出其御曰孟孫之惡子也而哀如是/季孫若死其若之何臧孫曰季孫之愛我疾疢也)
　　(孟孫之惡我藥石也美疢不如惡石夫石猶/生我疢之美其毒滋多孟孫死吾亡無日矣)
　冬
　　十月
　　乙亥臧孫紇出奔邾(左傳曰孟氏閉門告於季孫/曰臧氏将為亂不使我葬季)
　　(孫不信臧孫聞之戒孟氏将辟藉除於臧氏臧孫/使正夫助之除於東門甲從已而視之孟氏又告)
　　(季孫季孫怒命攻臧氏臧紇斬鹿門之關以出奔/邾初臧宣叔娶于鑄生賈及爲而死繼室以其姪)
　　(穆姜之姨子也生紇長於公宫姜氏愛之故立之/臧賈臧爲出在鑄臧武仲自邾使告臧賈且致大)
　　(蔡焉曰紇不佞失守宗祧敢告不弔紇之罪不及/不祀子以大蔡納請其可賈曰是家之禍也非子)
　　(之過也賈聞命矣再拜受龜使為以納請遂自為/也臧孫如防使來告曰紇非能害也知不足也非)
　　(敢私請苟守先祀毋廢二勲敢不辟邑乃立臧為/臧紇致防而奔齊其人曰其盟我乎臧孫曰無辭)
　　(將盟臧氏季孫召外史掌惡臣而問盟首焉對曰/盟東門氏也曰毋或如東門遂不聼公命殺適立)
　　(庶盟叔孫氏也曰毋或如叔孫僑如欲廢國常蕩/覆公室季孫曰臧孫之罪皆不及此孟椒曰盍以)
　　(其犯門斬關季孫用之乃盟臧氏曰無或如臧孫/紇干國之紀犯門斬關臧孫聞之曰國有人焉誰)
　　(居其孟椒乎穀梁傳曰蘧伯玉曰不以道事君者/其出乎杜氏曰阿順季氏為之廢長立少以取奔)
　　(亡/)
　　晉人殺欒盈(左傳曰晉人克欒盈于曲沃盡殺欒/氏之族黨欒魴出奔宋不言大夫言)
　　(自外也公羊傳曰非其大夫也陳氏折衷曰凢稱/諸侯殺大夫必上書大夫下書氏名其不稱大夫)
　　(唯叛人而已如鄭良霄齊慶封陳孔奐陳夏區夫/及欒盈是也欒盈與鄭良霄一類皆已出奔自外)
　　(復入為亂故也高氏曰欒盈之罪不及亡國而范/氏之怨本以其私至於勤諸侯作盟㑹以錮之盈)
　　(得衆心而外不容於諸侯内不復其國邑逆亂之/謀自是而作蓋疾之巳甚之過也故君子謂欒氏)
　　(之惡成於兩㑹/之錮幾至亡國)
　　齊侯襲莒(左傳曰齊侯還自晉不入遂襲莒門于/且于傷股而退眀日将復戰期于夀舒)
　　(杞殖華還載甲夜入且于之隧宿於莒郊眀日先/遇莒子于蒲侯氏莒子重賂之使無死曰請有盟)
　　(華周對曰貪貨棄命亦君所惡也昏而受命日未/中而棄之何以事君莒子親鼓之從而伐之獲杞)
　　(梁莒人行成杜氏曰掩其不僃曰襲高郵孫氏曰/以强攻弱又掩以不偹焉罪之尤者也高氏曰以)
　　(十八年莒子同諸侯圍齊故也用兵皆聲言彼罪/執辭以伐若乗人不偹掩而取之則盜賊之爲爾)
　　(春秋獨此書襲者罪齊荘以/諸侯之尊為盜賊之事也)
　　(經書月四書日四大衍厯正月癸夘大壬戌冬至/二月癸酉小朔日食三月壬寅大己巳二十八日)
　　(四月壬申小五月辛丑大六月辛未小七月庚子/大八月庚午小已夘十日九月己亥大十月己巳)
　　(小乙亥七日十一月戊戌大/十二月戊辰小閏月丁酉大)
　二十有四年(壬子靈王二十三年○晉覇平九○蔡/景四十三○曹武六○衛獻二十八殤)
　　(十○鄭簡十七○陳哀二十○杞文公益姑元年/○宋平二十七○齊荘五○秦景二十八○楚康)
　　(十一○吳/諸樊十二)
　春
　　叔孫豹如晉(杜氏曰賀/克欒氏也)
　　仲孫羯帥師侵齊(左傳曰晉故也高氏曰齊之伐/晉也魯使叔孫豹救之次于雍)
　　(榆無功於晉故仲孫羯至此復帥師侵齊為晉報/焉蓋懼晉之疑也羯代速為卿未練而從政無復)
　　(三年/之喪)
　夏
　　楚子伐呉(左傳曰楚子為舟師以伐吳不為軍政/無功而還高氏曰於是見楚弱而吳之)
　　(張也自襄公言之楚十一年失鄭十四年伐吳自/是舎鄭而不取置欒盈而不事又十年而一再伐)
　　(吳以是知楚弱而勢分於/呉方急呉而緩中國也)
　秋
　　七月
　　甲子朔日有食之旣(襄陵許氏曰春秋三書日食/既桓三年以周桓敗宣八年)
　　(以楚荘興至是而中國/諸侯皆受盟於楚矣)
　　齊崔杼帥師伐莒(左傳曰齊侯既伐晉而懼将欲/見楚子楚子使薳啓疆如齊聘)
　　(且請期齊侯聞将有晉師使陳無宇從薳啓疆如/楚辭且乞師崔杼帥師送之遂伐莒侵介根高氏)
　　(曰去年齊侯襲莒已與莒平今崔杼因帥師送使/者如楚而遂伐莒是見利則乗齊人之無信也)
　　大水(襄陵許氏曰夷儀之㑹以水不克伐齊/則知水之所及廣矣非特魯之災也)
　　八月
　　癸巳朔日有食之(張氏曰漢五行志曰董仲舒以/為比食又既象陽将絶中國將)
　　(衰微之象也後六君弑楚子伐/鄭滅舒鳩魯侯朝之卒主中國)
　　公㑹晉侯宋公衛侯鄭伯曹伯莒子邾子滕子薛
　　伯杞伯小邾子于夷儀(左傳曰将以伐齊水不克/高氏曰自盟于柯陵之後)
　　(齊有輕晉之心㑹齊侯環卒而光新立乃受盟于/澶淵及商任沙隨之㑹晉失其令齊於是不賔眀)
　　(年乃伐衛遂伐晉又再加兵於莒晉侯為是故為/此夷儀之㑹帥十二國諸侯之師将以討齊然㑹)
　　(而不伐是有畏也國勢不競衆志不一也曰水不/克者特辭不能伐爾下言崔杼伐我西鄙蓋知晉)
　　(之無能/為也)
　冬
　　楚子蔡侯陳侯許男伐鄭(左傳曰楚子伐鄭以救/齊門于東門次于棘澤)
　　(諸侯還救鄭晉侯使張骼輔躒致楚師高氏曰齊/侯聞諸侯已㑹遂告急于楚楚畏吳而緩晉故舎)
　　(鄭者十有四年今以鄭伯在/㑹故帥三國同伐鄭以救之)
　　公至自㑹(襄陵許氏曰夷儀之師不能正齊之亂/而徒致棘澤之役以為鄭難其救不足)
　　(録矣高氏曰諸侯救/鄭不書故以㑹至)
　　陳鍼宜咎出奔楚(鍼其廉切○左傳曰陳人復/討慶氏之黨鍼宜咎出奔楚)
　　叔孫豹如京師(左傳曰齊人城郟穆叔如周聘且/賀城王嘉其有禮也賜之大路高)
　　(氏曰襄公即位二十八年如晉者五出㑹者八未/甞朝天子也是時穀雒鬬毁王宫而齊侯叛晉欲)
　　(求媚於天子故為王城之於是叔孫豹如京師聘/且賀襄陵許氏曰自宣九年仲孫蔑如京師其後)
　　(五十餘年乃始有叔孫豹以/罕書也蓋自是不書聘王矣)
　　大饑(穀梁傳曰五榖不升為大饑一穀不升謂之/嗛二穀不升謂之饑胡氏曰古有救荒之政)
　　(若國凶荒或發廩以賑之或移粟以通用或徙民/以就食或為粥以救饑莩或興工以聚失業之人)
　　(緩刑舎禁弛力薄征索鬼神除盜賊弛射侯而不/燕置廷道而不脩殺禮物而不備雖有旱乾水溢)
　　(民無菜色所以偹之者如此其至是年秋有隂/沴之災而冬大饑蓋所以賑業之者有不偹矣)
　　(經書月二書日二大衍厯正月丁夘小旦日冬至/二月丙申大三月丙寅小四月乙未大五月乙丑)
　　(小六月甲午大七月甲子小朔日食八月癸巳大/朔日食大衍七月日食黃道井二十一度半强八)
　　(月日在黃道星二度弱非食限九月癸亥大十月/癸巳小十一月壬戌大十二月壬辰小長厯是年)
　　(閏三/月)
　二十有五年(癸丑靈王二十四年○晉覇平十○蔡/景四十四○曹武七○衛獻二十九殤)
　　(十一○鄭簡十八○陳哀二十一○杞文二○宋/平二十八○齊荘六弑○秦景二十九○楚康十)
　　(二○吳諸/樊十三卒)
　春
　　齊崔杼帥師伐我北鄙(左傳曰報孝伯之師也公/患之使告于晉孟公綽曰)
　　(崔子将有大志不在病我必速歸何患焉其来也/不冦使民不嚴異於他日齊師徒歸襄陵許氏曰)
　　(崔子之志鄰國知之而齊荘不寤人将戕其躬之/不恤而務貪伐國之功故利令智昏外競而内傾)
　　(自然之/符也)
　夏
　　五月
　　乙亥齊崔杼弑其君光(左傳曰齊棠公之妻東郭/偃之姊也東郭偃臣崔武)
　　(子棠公死偃御武子以弔焉見棠姜而美之遂娶/之荘公通焉驟如崔氏崔子因是又以其間伐晉)
　　(也曰晉必将報欲弑公以説于晉而不獲間公鞭/侍人賈舉而又近之乃為崔子間公莒子朝于齊)
　　(饗諸北郭崔子稱疾不視事公問崔子遂從姜氏/姜入于室與崔子自側户出公拊楹而歌侍人賈)
　　(舉止衆從者而入閉門甲興公登臺而請弗許請/盟弗許請自刃於廟弗許皆曰君之臣杼疾病不)
　　(能聽命近於公宫陪臣干掫有淫者不知二命公/踰牆又射之中股反隊遂弑之襄陵許氏曰齊荘)
　　(勢陵大邦衆暴小國而又躬亂臣室淫肆不君故/使崔杼因民不忍以與敵市此足以為世鑒矣高)
　　(氏曰崔杼不能防閑其妻以淫于家反不絶其妻/而行大逆於君齊荘公背諸侯之盟數行侵伐崔)
　　(杼因民之忿遂以宣淫之故弑之澄按/荘公在位六年其弟杵臼立是為景公)
　　公㑹晉侯宋公衛侯鄭伯曹伯莒子邾子滕子薛
　　伯杞伯小邾子于夷儀(左傳曰晉侯濟自泮㑹于/夷儀伐齊以報朝歌之役)
　　(齊人以荘公説使隰鉏請成慶封如師男女以班/賂晉侯以宗器樂器自六正五吏三十帥三軍之)
　　(大夫百官之正長師旅及處守者皆有賂晉侯許/之使叔向告于諸侯公使子服惠伯對曰君舎有)
　　(罪以靖小國君之恵也寡君聞命矣孫氏曰荘公/背澶淵之盟加兵晉衛信不道矣晉再合諸侯將)
　　(伐齊齊人弑荘公以求成逆之大者晉不能討之/以定齊國之亂曷以示諸侯哉胡氏曰晉本為報)
　　(朝歌之役及聞崔杼之弑則宜聲於齊人問荘公/之故執崔杼而戮之謀於齊衆置君以定其國今)
　　(乃不討而受其賂高氏曰晉㑹諸侯以伐齊齊以/荘公既弑為解因納賂以求成焉晉侯許之故不)
　　(書伐夫以義㑹諸侯而以姦/終之有以知晉平之不競矣)
　　六月
　　壬子鄭公孫舎之帥師入陳(左傳曰初陳侯㑹楚/子伐鄭當陳隧者井)
　　(堙木刋鄭人怨之鄭子展子産帥車七百乗伐陳/宵突陳城遂入之陳侯扶其太子偃師奔墓子展)
　　(命師無入公宫與子産親御諸門陳侯使司馬桓/子賂以宗器陳侯免擁社子展執縶而見再拜稽)
　　(首子美入數俘而出司徒致民司馬致節司空致/地乃還高氏曰去秋夷儀之㑹楚與陳蔡許三國)
　　(同伐鄭今嵗復㑹於夷儀鄭慮楚之復来也故先/帥師入陳以奪其心觀左氏所載春秋入人之國)
　　(未有若子展子/産之有禮者也)
　秋
　　八月
　　己巳諸侯同盟于重丘(左傳曰齊成故也胡氏曰/崔杼既弑其君晉侯受其)
　　(賂而許之成高氏曰不能仗義討齊弑逆之賊反/納賂而與之平然不敢討齊者以衛侯逐君簒立)
　　(而同在㑹故也於是晉侯使人逆衛侯衎将使衛/與之夷儀故先書崔杼之弑後書衛侯之入又以)
　　(見晉侯啓殖喜之謀以召衛亂杜氏曰/重丘齊地張氏曰曹州乗氏縣有故城)
　　公至自㑹
　　衛侯入于夷儀(侯下當有衎字○左傳曰晉侯使/魏舒宛没逆衛侯将使衛與之夷)
　　(儀衛獻公入子夷儀杜氏曰夷儀本邢地衛滅邢/而為衛邑晉愍衛衎失國使衛分之吕氏曰夏五)
　　(月㑹夷儀之衛侯剽也此入於夷儀之衛侯衎也/不嫌兩君名實相亂乎曰衎雖無道非臣下所當)
　　(逐剽亦非臣下所得立故衎入不名然則鄭伯突/入于櫟何以名曰突不當立者衎當主者澄按衛)
　　(侯下當有衎字蓋闕之也解者/不知為文之缺故曲生意義)
　　楚屈建帥師滅舒鳩(左傳曰二十四年吳人為楚/舟師之役故召舒鳩人舒鳩)
　　(人叛楚楚子師于荒浦使沈尹夀與師祁犂讓之/舒鳩子敬逆二子而告無之且請受盟二子復命)
　　(王欲伐之薳子曰不可彼告不叛且請受盟而又/伐之伐無罪也姑歸息民以待其卒卒而不貳吾)
　　(又何求若猶叛我無辭有庸乃還舒鳩人卒叛楚/令尹子木伐之及離城吳人救之楚擊敗吳師遂)
　　(圍舒鳩/舒鳩潰)
　冬
　　鄭公孫夏帥師伐陳(夏公作囆○左傳曰鄭子産/獻捷于晉子展相鄭伯如晉)
　　(拜成子西復伐陳陳及鄭平澄按六月已入陳矣/陳侯賂以宗器免而擁社以示服鄭即還師未得)
　　(成也故再伐/之得成乃已)
　　十有二月
　　呉子遏伐楚門于巢卒(遏公穀作謁○左傳曰呉/子諸樊伐楚以報舟師之)
　　(役門于巢巢牛臣曰吳王勇而輕若啓之将親門/我獲射之必殪是君也死疆其少安從之吳子門)
　　(焉牛臣隠於短牆以射之卒榖梁傳曰吳子遏伐/楚至巢入其門門人射吳子有矢創友舎而卒夫)
　　(卒之名加之伐楚之上者見其以伐楚卒也劉氏/曰古者入境必假道過門則為之釋甲其卒非巢)
　　(之罪也高氏曰吳人恃彊欲窺中夏而先楚楚之/彊亦已乆矣吳豈能遽得志乎自襄公十一年楚)
　　(專意於吳再伐焉雖不得吳吳終畏之也已而伐/鄭滅舒鳩呉子以楚人再伐而驕於是興師而卒)
　　(于門巢澄曰遏諸樊也在/位十三年其弟餘祭立)
　　(經書月四書日三大衍厯正月辛酉大癸酉冬至/二月辛夘小三月庚申大四月庚寅小五月己未)
　　(大乙亥十七日六月己丑小壬子二十四日七月/戊午大經書八月己巳當在此月十二日蓋七字)
　　(誤作八八月戊子小九月丁巳大十月/丁亥小十一月丙辰大十二月丙戌大)
　二十有六年(甲寅靈王二十五年○晉覇平十一○/蔡景四十五○曹武八○衛獻三十殤)
　　(十二弑○鄭簡十九○陳哀二十二○杞文三○/宋平二十九○齊景公杵臼元年○秦景三十○)
　　(楚康十三○/吳餘祭元年)
　春
　　王二月
　　辛夘衛寗喜弑其君剽(剽匹妙切○左傳曰二十/年衛寗恵子疾召悼子曰)
　　(吾得罪於君悔而無及也名藏在諸侯之策曰孫/林父寗殖出其君君入則掩之若能掩之則吾子)
　　(也若不能猶有鬼神吾有餒而已不来食矣悼子/許諾恵子遂卒二十五年衛獻公自夷儀使與寗)
　　(喜言寗喜許之太叔文子聞之曰今寗子視君不/如奕棊其何以免乎奕者舉棊不定不勝其偶而)
　　(况置君而弗定乎必不免矣九世之卿族一舉而/滅之可哀也哉衛獻公使子鮮為復辭敬姒彊命)
　　(之對曰君無信臣懼不免敬姒曰雖然以吾故也/許諾初獻公使與寗喜言寗喜曰必子鮮在子鮮)
　　(不獲命于敬姒以公命與寗喜言曰苟反政由寗/氏祭則寡人告右宰穀右宰榖曰不可獲罪於兩)
　　(君天下誰畜之悼子曰吾受命於先人不可以貳/榖曰我請使焉而觀之遂見公於夷儀反曰君淹)
　　(恤在外十二年矣而無憂色亦無寛言猶夫人也/若不已死無日矣悼子曰子鮮在右宰穀曰子鮮)
　　(在何益多而能亡於我何為悼子曰雖然弗可以/已孫文子在戚孫嘉聘於齊孫襄居守寗喜右宰)
　　(穀伐孫氏不克伯國傷寗子出舎於郊伯國死孫/氏夜哭國人召寗子寗子復攻孫氏克之殺子叔)
　　(及太子角劉氏曰不與剽之立則其曰寗喜弑其/君剽何寗氏君之寗氏殺之是以稱弑焉出衛侯)
　　(而立剽者寗殖也則曷為於喜加弑為見喜之受/命於殖而殺剽也然則為寗喜者宜奈何宜乎效)
　　(死勿聽胡氏曰聖人特正寗喜弑君之罪示天下/後世使知慎於廢立之際而不敢忽也霍光以大)
　　(義廢昌邑立宣帝猶有言其罪者況私意邪/袁粲桓彛之徒殺身不顧君子所以深取之)
　　衛孫林父入于戚以叛(左傳曰孫林父以戚如晉/杜氏曰衎雖未居位林父)
　　(專邑背國猶為叛也高氏曰獻公之奔齊也林父/實逐之今寗喜弑剽将納獻公故林父懼而入于)
　　(戚以叛叛甚于奔前此諸大夫有不利於已則/奔而已未有若林父之叛者故書叛自林父始)
　　甲午衛侯衎復歸于衛(左傳曰衛侯入書曰復歸/國納之也大夫逆於竟者)
　　(執其手而與之言道逆者自車揖之逆於門者頷/之而已公至使讓太叔文子曰寡人淹恤在外二)
　　(三子皆使寡人朝夕聞衛國之言吾子獨不在寡/人古人有言曰非所怨勿怨寡人怨矣對曰臣知)
　　(罪矣臣不佞不能負覊絏以從扞牧圉臣之罪一/也有出者有居者臣不能貳通内外之言以事君)
　　(臣之罪二也有二罪敢忘其死乃行公使止之澄/曰衎失國八年矣雖一入于夷儀猶未得國也故)
　　(書/名)
　夏
　　晉侯使荀吳来聘(左傳曰晉人為孫氏故召諸侯/将以討衛中行穆子来聘召公)
　　(也/)
　　公㑹晉人鄭良霄宋人曹人于澶淵(澶市延切○/左傳曰以討)
　　(衛疆戚田取衛西鄙懿氏六十以與孫氏杜氏曰/澶淵衛地又近戚田高氏曰諸侯皆大夫㑹而獨)
　　(召公者以魯衛兄弟/國故使公正之也)
　秋
　　宋公殺其世子痤(痤才何切榖作座○左傳曰初/宋芮司徒生女子曰棄平公嬖)
　　(生佐惡而婉太子痤美而狠寺人惠牆伊戾為太/子内師而無寵楚客聘於晉過宋太子知之請野)
　　(享之公使往伊戾請從之至則欿用牲加書徴之/而騁告公曰太子将為亂既與楚客盟矣公曰為)
　　(我子又何求對曰欲速公使視之則信有焉問諸/夫人與左師則皆曰固聞之公囚太子太子曰唯)
　　(佐也能免我召而使請曰日中不来吾知死矣左/師聞之聒而與之語過期乃縊而死佐為太子公)
　　(徐聞其無罪也乃亨伊戾高氏曰晉獻公惑驪姬/之讒殺申生宋平公聽伊戾之詐而殺子痤漢武)
　　(帝唐明皇猶蹈之以二君猶爾晉宋不足道也自/古讒人之為國患雖其君之父子不能相保况臣)
　　(下/乎)
　　晉人執衛寗喜(公羊傳曰此執有罪何以不得為/覇討執之不以其罪也劉氏曰寗)
　　(喜如晉晉人執之曰爾曷為納君而伐孫氏云爾/高氏曰弑君之賊人人皆得討之晉人執之非討)
　　(其弑君也討其伐/戚而殺晉戍也)
　　八月
　　壬午許男寗卒于楚(左傳曰許靈公如楚請伐鄭/曰師不興孤不歸矣卒于楚)
　　(楚子曰不伐鄭何以求諸侯高氏曰十二年晉伐/許他國皆大夫獨鄭伯自行故許男欲報之以中)
　　(國諸侯而卒於蠻荒死非其所矣澄曰靈/公在位四十五年其子買嗣是為悼公)
　冬
　　楚子蔡侯陳侯伐鄭(左傳曰鄭人将禦之子詹曰/晉楚将平諸侯将和楚王是)
　　(故昧於一来不如使逞而歸乃易成也子展説不/禦冦入南里墮其城渉於樂氏門于師之梁縣門)
　　(發獲九人焉渉于汜而歸而後葬許靈公高氏曰/為許故也於是鄭不禦冦怨之所以平兵之所以)
　　(弭/也)
　　葬許靈公(楚伐鄭歸/而後葬之)
　　(經書月二書日三大衍厯正月丙辰小戊寅冬至/二月乙酉小辛夘七日甲午十日三月甲寅大四)
　　(月甲申大五月甲寅小六月癸未大七月癸丑小/八月壬午大壬午旦日辛亥大暑閏月壬子小九)
　　(月辛巳大十月辛亥小十一月庚辰大/十二月庚戌小長厯是年閏十二月)
　二十有七年(乙夘靈王二十六年○晉覇平十二○/蔡景四十六○曹武九○衛獻三十一)
　　(○鄭簡二十○陳哀二十三○杞文四○宋平三/十○齊景二○秦景三十一○楚康十四○吳餘)
　　(祭/二)
　春
　　齊侯使慶封來聘(高氏曰景公即位通嗣君也夫/鄭不擊楚而齊魯釋怨此宋之)
　　(盟所以/輯也)
　夏
　　叔孫豹㑹晉趙武楚屈建蔡公子歸生衛石惡陳
　　孔奐鄭良霄許人曹人于宋(屈俱勿切奐公作瑗/後同○左傳曰宋向)
　　(戌善於趙文子又善於令尹子木欲弭諸侯之兵/如晉告趙孟趙孟謀於諸大夫韓宣子曰兵民之)
　　(殘也財用之蠹小國之大菑也将或弭之雖曰不/可必将許之弗許楚将許之以召諸侯則我失為)
　　(盟主矣晉人許之如楚楚亦許之如齊齊人難之/陳文子曰晉楚許之我焉得已齊人許之告於秦)
　　(秦亦許之皆告於小國為㑹于宋孫氏曰隠桓之/際天子失道諸侯擅權宣成之間諸侯僭命大夫)
　　(專國至宋之㑹諸侯日㣲天下之政中國之事皆/大夫專持之故二十九年城杞三十年㑹澶淵昭)
　　(元年㑹虢諸侯莫有見者高氏曰此何以㑹楚意/也楚人患吳而結諸夏也此事利害甚重而諸侯)
　　(大夫不詳其故始徇其弭兵之名遂㑹于宋而與/之盟自是華夏蠻貊莫辯而諸國俛首兩事晉楚)
　　(當時天下之事中國之政皆大夫專持之諸侯亦/弗能制也嗟夫桓文數十年之功業一朝而壊之)
　　(百姓雖暫免於兵革之苦而天下之勢遂大潰而/不可収拾矣彼宋向戌者又豈足知天下之大計)
　　(哉/)
　　衛殺其大夫寗喜(左傳曰衛寗喜專公患之公孫/免餘請殺之公曰微寗子不及)
　　(此吾與之言矣對曰臣殺之君勿與知乃與公孫/無地公孫臣謀使攻寗氏弗克皆死免餘復攻寗)
　　(氏殺寗喜及右宰穀尸諸朝高郵孫氏曰喜弑剽/而衎反國里克弑奚齊而立夷吾既而殺之皆以)
　　(其私里克寗喜之見殺皆不/以其罪故皆曰殺其大夫也)
　　衛侯之弟鱄出奔晉(鱄市轉切又音專穀作專○/左傳曰子鮮曰逐我者出納)
　　(我者死君失其信鱄實使之遂出奔晉託於木門/不鄉衛國而坐終身不仕高氏曰鱄與喜同納君)
　　(者喜既殺而鱄不安/遂棄其君而出奔也)
　秋
　　七月
　　辛巳豹及諸侯之大夫盟于宋(胡氏曰此一地也/曷為再言宋宋之)
　　(盟向戌欲弭諸侯之兵以為名而楚屈建請晉楚/之從交相見自是中國諸侯南嚮而朝楚及申之)
　　(㑹蠻荒之君簒弑之賊大合十有七國之衆而用/齊桓召陵之事無敢違者聖人傷中國之衰而其)
　　(事自宋之盟始也或者乃以宋之盟中國不出楚/師不入玉帛之使交乎天下為晉趙武楚屈建之)
　　(力而善此盟/其説誤矣)
　冬
　　十有二月
　　乙亥朔日有食之
　　(經書月二書日二大衍厯正月己夘大癸未冬至/二月己酉大三月己夘小四月戊申大五月戊寅)
　　(小六月丁未大七月丁丑小辛巳五日八月丙午/大九月丙子小十月乙巳大十一月乙亥小朔日)
　　(食經書十二月食左氏謂失/閏也或字誤十二月甲申大)
　二十有八年(丙辰靈王二十七年崩○晉覇平十三/○蔡景四十七○曹武十○衛獻三十)
　　(二○鄭簡二十一○陳哀二十四○杞文五○宋/平三十一○齊景三○秦景三十二○楚康十五)
　　(卒○吳/餘祭三)
　春
　　無冰
　夏
　　衛石惡出奔晉(左傳曰衛人討寗氏之黨故石惡/出奔晉衛人立其從子圃以守石)
　　(氏之/祀)
　　邾子來朝(高氏曰邾自晉立其君魯取其/田益微弱矣至是悼公来朝)
　秋
　　八月
　　大雩
　　仲孫羯如晉(左傳曰告将為宋/之盟故如晉也)
　冬
　　齊慶封来奔(左傳曰齊崔杼生成及彊而寡娶東/郭姜生明東郭姜以孤入曰棠無咎)
　　(與東郭偃相崔氏崔成有疾而廢之而立眀成請/老于崔崔子許之偃與無咎弗予曰崔宗邑也必)
　　(在宗主成與彊怒将殺之告慶封慶封告盧蒲嫳/盧蒲嫳曰彼君之讎也天或者将棄彼矣崔之薄)
　　(慶之厚也他日又告慶封曰苟利夫子必去之難/吾助女崔成崔彊殺東郭偃棠無咎於崔氏之朝)
　　(崔子怒而出遂見慶封慶封使盧蒲嫳帥甲以攻/崔氏殺成與彊而盡俘其家其妻縊嫳復命於崔)
　　(子且御而歸之至則無歸矣乃縊慶封當國慶封/好田而耆酒與慶舎政則以其内實遷于盧蒲嫳)
　　(氏易内而飲酒數日國遷朝焉使諸亡人得賊者/以告而反之故反盧蒲癸癸臣子之有寵言王何)
　　(而反之二人皆嬖慶封田于萊嘗于太公之廟慶/舎蒞事盧蒲癸自後刺子之王何以戈擊之死慶)
　　(封歸遇告亂者伐西門弗克還伐北門克之入伐/内宫弗克反陳于嶽請戰弗許遂来奔既而齊人)
　　(来讓奔吳呉句餘予/之朱方富於其舊)
　　十有一月
　　公如楚(左傳曰為宋之盟故公及/宋公陳侯鄭伯許男如楚)
　　十有二月
　　甲寅天王崩(靈王也在位二十七年子貴嗣是為/景王不書葬諸侯不赴也髙氏曰靈)
　　(王雖無傳政周人以為/王甚神聖蓋非庸主矣)
　　乙未楚子昭卒(左傳曰公及衎至漢聞康王卒欲/反叔仲昭伯曰我楚國之為豈為)
　　(一人行也子服恵伯曰君子有逺慮小人從邇饑/寒之不恤誰遑其後不如姑歸也叔孫穆子曰叔)
　　(仲子專之矣子服子始學者也榮成伯曰逺圖者/忠也公遂行宋向戌曰我一人之為非為楚也饑)
　　(寒之不恤誰能恤楚姑歸而息民待其立君而為/之備宋公遂反澄曰康王也在位十五年子郟敖)
　　(麋嗣胡氏曰甲寅天王崩乙未楚子昭卒相距四/十二日則閏月也然不以閏書見䘮服之不數閏)
　　(也齊景公葬書閏月則眀殺恩之非禮也吕氏曰/閏承前月而受其餘日故書閏月之日繫前月之)
　　(下此范寗/之説也)
　　(經書月三書日二大衍厯正月甲戌小戊子冬至/二月癸夘大三月癸酉小四月壬寅大五月壬申)
　　(小六月辛丑大七月辛未大八月辛丑小九月庚/午大十月庚子小十一月己巳大十二月己亥小)
　　(甲寅十六日乙未蓋字誤/乙當作已二十一日也)
　二十有九年(丁巳景王元年○晉覇平十四○蔡景/四十八○曹武十一○衛獻三十三卒)
　　(○鄭簡二十二○陳哀二十五○杞文六○宋平/三十二○齊景四○秦景三十三○楚郟敖麋元)
　　(年○呉餘/祭四弑)
　春
　　王正月
　　公在楚(左傳曰釋不朝正於廟也楚人使公親襚/孫氏曰按成十年秋七月公如晉十一年)
　　(三月公至自晉昭十五年冬公如晉十六年夏公/至自晉皆不言所在公在中國猶可在蠻荆則甚)
　　(矣故詳而録之胡氏曰嵗之首月公如他國者有/矣此獨書公在楚耆外為蠻荆所制以俟其葬而)
　　(不得歸内為强臣所逼欲擅其國而不敢入故特/書所在以存君也髙氏曰公在晉齊多矣闕朝正)
　　(之禮亦不少矣但書公如晉如齊則義自見也今/書公在楚則聖人之㫖深矣按二十八年公如楚)
　　(十二月甲寅天王崩乙未楚子昭卒公不篤君臣/之義以奔天王之䘮而徇夷狄之彊以俟楚子之)
　　(葬乆留于楚待夏乃歸故聖人特於朝正之時書/公所在與昭公失國在乾侯同且以責季氏之無)
　　(君/也)
　夏
　　五月
　　公至自楚(左傳曰葬楚康王公及陳侯鄭伯許男/送葬至于西門之外諸侯之大夫皆至)
　　(于墓公還及方城季武子取卞使公冶問璽書追/而與之曰聞守卞者将叛臣帥徒以討之既得之)
　　(矣敢告公曰欲之而言叛祗見疏也公謂公冶曰/吾可以入乎對曰君實有國誰敢違君公欲無入)
　　(榮成伯賦式微乃歸孫/氏曰公留于楚者七月)
　　庚午衛侯衎卒(獻公也在位通前三十三/年其子惡嗣是為襄公)
　　閽弑吳子餘祭(祭側界切○左傳曰吳人伐越獲/俘焉以為閽使守舟呉子餘祭觀)
　　(舟閽以刀弑之穀梁傳曰閽門者也不稱姓名閽/不得齊於人不稱其君閽不得君其君也舉至賤)
　　(而加之吳子吳子近刑人也沙隨程氏曰謂之弑/蓋其君也不曰其君賤閽也盜殺蔡侯申書殺閽)
　　(書弑何也以日食庶人在官者之禄也若士則書/某人弑其君某澄曰餘祭在位三年其弟夷昧立)
　　仲孫羯㑹晉荀盈齊高止宋華定衛世叔儀鄭公
　　孫段曹人莒人邾人滕人薛人小邾人城杞(世叔/儀公)
　　(儀作齊莒人下左無邾人○左傳曰晉平公杞出/也故知悼子合諸侯之大夫以城杞鄭子太叔曰)
　　(晉國不恤周宗之闕而夏肄是屛其棄諸姬亦可/知也已諸姬是棄其誰歸之胡氏曰平公不撫其)
　　(民而逺屯戍于母家周人怨思平公不能/修文襄之業而有城杞之役可謂知本乎)
　　晉侯使士鞅來聘(左傳曰拜城杞也高氏曰/謝城杞且使我歸杞田也)
　　杞子来盟(左傳曰晉侯使司焉女叔侯来治杞田/弗盡歸也晉悼夫人愠曰齊也取貸先)
　　(君若有知也不尚取之公告叔侯叔侯曰武獻以/下兼國多矣誰得治之杞夏餘也而即東夷魯周)
　　(公之後也而睦於晉公卿大夫相繼於朝史不絶/書府無虛月如是可矣何必瘠魯以肥杞杞文公)
　　(来盟高氏曰晉使魯歸前所侵杞田/故書杞子来盟於士鞅來聘之下)
　　吳子使札来聘(左傳曰通嗣君也澄曰餘祭立而/通聘使于魯札受命以出不知餘)
　　(祭之被/弑也)
　秋
　　九月
　　葬衛獻公
　　齊髙止出奔北燕(左傳曰齊公孫蠆公孫竈放其/大夫高止於北燕髙止好以事)
　　(自為功且專故難及之襄陵許氏曰君放大夫可/也臣放大夫是無君也不可以訓故以出奔書杜)
　　(氏曰髙止高厚之子張氏曰北燕燕國/薊縣姬姓召公奭之後至此始見於經)
　冬
　　仲孫羯如晉(左傳曰報/范氏也)
　　(經書月三書日一大衍厯正月戊辰大甲午冬至/二月戊戌小三月丁夘大四月丁酉小五月丙寅)
　　(大庚午五日閏月丙申小六月乙丑大七月乙未/小八月甲子大九月甲午小十月癸亥大十一月)
　　(癸巳小十二月壬戌/大長厯是年閏八月)
　三十年(戊午景王二年○晉覇平十五○蔡景四十/九弑○曹武十二○衛襄公惡元年○鄭簡)
　　(二十三○陳哀二十六○杞文七○宋平三十三/○齊景五○秦景三十四○楚郟二○吳夷昧元)
　　(年/)
　春
　　王正月
　　楚子使薳罷来聘(薳千委切罷音皮公作頗○左/傳曰通嗣君也余氏曰且報朝)
　　(也張氏曰魯以君朝而楚以大夫聘此齊桓晉文/所以行乎列國者故自宋之盟内外不分楚人行)
　　(覇主之禮於中國非晉平趙武之責而誰哉高氏/曰公踰年在楚楚郟敖新即位故使薳罷来聘以)
　　(報之自文公九年至此歴七十餘年未嘗交聘/今薳罷之来蓋為㳟也自是吳楚皆不復来聘)
　夏
　　四月
　　蔡世子般弑其君固(般音班○左傳曰蔡景侯為/太子般娶于楚通焉太子弑)
　　(景侯澄按景公在位四十/九年子般嗣是為靈公)
　　五月
　　甲午宋災(左傳曰或呌於宋太廟曰嘻嘻出/出鳥嗚於亳社如曰嘻嘻宋大災)
　　宋伯姬卒(公穀無宋字○榖梁傳曰取卒之日加/之災上者見以災卒也伯姬之舎失火)
　　(左右曰夫人少辟乎伯姬曰婦人之義傅母不在/宵不下堂左右又言伯姬曰保母不在宵不下堂)
　　(遂逮乎火而死婦人以貞為行者也伯姬之婦道/盡矣劉氏曰使共姬避火而全生未足以害其貞)
　　(也然而不以避之可以全其生之故而違天下之/常義此安乎性命者乃能之故審乎死生之度辯)
　　(乎榮辱之境知禮之重重於生辱之甚甚於死伯/夷叔齊餓於首陽之下何以過乎沙隨程氏曰古)
　　(者女子二十而嫁至是六十歲矣保傳不應宵出/無常處以逮乎火為賢則嫂溺援之以手者非耶)
　　(今書之詳蓋哀之也澄嘗聞之君子曰此蓋罪宋/之子與臣不能救其君母使之逮乎火而死也)
　　天王殺其弟佞夫(佞公作年○左傳曰初王儋季/卒其子括将見王而嘆單公子)
　　(愆期為靈王御士過諸廷聞其嘆而言曰烏乎必/有此夫入以告王且曰必殺之不慼而願大視躁)
　　(而足高心在他矣王曰童子何知及靈王崩儋括/欲立王子佞夫佞夫不知儋括圍蒍逐成愆成愆)
　　(奔平畤尹言多劉毅單蔑甘過鞏成殺佞夫髙氏/曰靈王崩王孫括欲立佞夫佞夫不知及景王既)
　　(立括逐蔿邑大夫於是尹劉單甘鞏共殺佞夫景/王弗問焉澄曰象欲殺舜而舜封之為諸侯仁人)
　　(之於弟蓋如此儋括為亂佞夫實不知謀而尹劉/諸人乃殺佞夫書王殺者罪王不能免其弟也)
　　王子瑕奔晉(范氏曰王子瑕不言出周無外也澄/按此言非也夫出者對入而言不幸)
　　(而出奔者他日可以再入瑕天王之子蓋亦與聞/乎儋招佞夫之謀括事敗而佞夫見殺瑕懼及禍)
　　(而奔晉瑕不能明為子事父之孝可自比於逆亂/之黨蓋逆子也奔以逃死而自絶於父有罪而奔)
　　(不可復入者也與王子/朝奔楚同故不言出)
　秋
　　七月
　　叔弓如宋
　　葬宋共姬(穀無宋字○公羊傳曰外夫人不書葬/此何以書隠之也杜氏曰共姬從夫諡)
　　(也沙隨程氏曰伯姬有賢/行遇乎不幸故書之詳)
　　鄭良霄出奔許自許入于鄭(左傳曰二十九年鄭/伯有使公孫黑如楚)
　　(辭曰楚鄭方惡而使余往是殺余也伯有曰世行/也子晳曰可則往難則巳何世之有伯有将彊使)
　　(之子晳怒将伐伯有氏大夫和之鄭大夫盟于伯/有氏三十年鄭伯有耆酒為窟室而夜飲酒擊鐘)
　　(焉朝至未已朝者曰公焉在其人曰吾公在壑谷/皆自朝布路而罷既而朝則又将使子晳如楚歸)
　　(而飲酒子晳以駟氏之甲伐而焚之伯有奔雍梁/醒而後知之遂奔許鄭伯及其大夫盟于太宫盟)
　　(國人于師之梁之外伯有聞鄭人之盟己也怒聞/子皮之甲不與攻巳也喜曰子皮與我矣晨自墓)
　　(門之瀆入因焉師頡介于襄庫以伐舊北門張氏/曰良霄之出公孫黑蓋有罪焉春秋舎公孫黑專)
　　(伐之罪而罪良霄何也伯有之所為有䘮家亡身/之道焉雖微公孫黒其能免於死乎既亡而不自)
　　(省又入伐君而大亂其國春秋於䘮國失家者皆/不書所逐之人以眀其身之有罪使有國有家者)
　　(兢兢自謹而求所以保也知所以反身自脩之道/則奔亡之禍逺矣胡氏曰不言復入者其位未絶)
　　(也若宋魚石若晉欒盈/去國三年位已絶矣)
　　鄭人殺良霄(左傳曰駟帶帥國人以伐之伯有死/於羊肆胡氏曰良霄自許襲鄭以伐)
　　(公門弗勝死不言殺其大夫/者非其大夫矣討賊之辭也)
　冬
　　十月
　　葬蔡景公(呂氏曰許止蔡般皆以子弑父臣弑君/罪惡之極而二君皆書葬則是君弑賊)
　　(未討不書葬者/本無是説也)
　　晉人齊人宋人衛人鄭人曹人莒人邾人滕人薛
　　人杞人小邾人㑹于澶淵宋災故(左傳曰為宋災/故諸侯之大夫)
　　(㑹以謀歸宋財叔孫豹㑹晉趙武齊公孫蠆宋向/戌衛北宫佗鄭罕虎及小邾之大夫㑹于澶淵既)
　　(而無歸于宋澄按左傳所載魯晉齊宋衛鄭六國/之卿皆出㑹而經皆書人者蓋謀歸宋財由魯請)
　　(之晉故㑹諸侯既而諸侯各無歸宋財之意故魯/叔孫豹不復往而晉齊宋衛鄭五卿亦皆中止但)
　　(遣㣲者往至澶淵以與七小國之大夫同㑹故經/書十二國之人而魯無人與㑹也張氏曰父子君)
　　(臣之變自文元年書楚商臣猶外裔之臣也及是/年蔡以中國之臣子為之而魯㑹其葬晉合諸侯)
　　(而所恤者宋之火災而已故於此章三致意焉上/書景公之葬下書為宋災而㑹然後舎大圖小輕)
　　(重失倫之罪見矣此比事屬辭之所以為春秋也/盟㑹之書其故者有二稷也澶淵也以稷考之則)
　　(澶淵之所貶非為宋財之無歸眀矣胡氏曰魯㑹/蔡景公之葬是不以世子般為賊也蔡弑君大變)
　　(也而不討宋有災小事也則合/十二國而歸其財可謂知務乎)
　　(經書月五書日一大衍厯正月壬辰大己亥冬至/二月壬戌小三月辛夘大四月辛酉小五月庚寅)
　　(大甲午五日六月庚申小七月己丑大八月己未/小九月戊子大十月戊午小十一月丁亥大十二)
　　(月丁巳小長厯/甲午五月六日)
　三十有一年(己未景王三年○晉覇平十六○蔡靈/公般元年○曹武十三○衛襄二○鄭)
　　(簡二十四○陳哀二十七○杞文八○宋平三十/四○齊景六○秦景三十五○楚郟三○吳夷昧)
　　(二/)
　春
　　王正月
　夏
　　六月
　　辛巳公薨于楚宫(左傳曰公作楚宫穆叔曰太誓/云民之所欲天必從之君欲楚)
　　(也夫故作其宫若不復適楚必死是宫也杜氏曰/適楚好其宫歸而作之不居先君之路寝而安所)
　　(樂失其/所矣)
　秋
　　九月
　　癸巳子野卒(左傳曰立胡女敬歸之子子野次于/季氏年毁也立敬歸之娣齊歸之子)
　　(公子稠穆叔不欲曰太子死有母弟則立之無則/立長年鈞擇賢義鈞則卜古之道也非適嗣何必)
　　(娣之子且是人也居䘮而不哀在慼而有嘉容是/謂不度不度之人鮮不為患若果立之必為季氏)
　　(憂武子不聽卒立之比及葬三易衰衰衽如故衰/於是昭公十九年矣猶有童心是以知其不能終)
　　(也孫氏曰襄公太子未逾年之君也名未葬也/不薨不地降成君也杜氏曰不書葬未成君也)
　　已亥仲孫羯卒(左傳曰穆叔見孟孝伯語之曰趙/孟将死矣其語偷若趙孟死為政)
　　(者其韓子乎吾子盍與季孫言之可以樹善君子/也孝伯曰人生幾何誰能無偷朝不及夕将安用)
　　(樹穆叔出而告人曰孟孫将死矣吾語/諸趙孟之偷也而又甚焉孟孝伯卒)
　冬
　　十月
　　滕子來㑹葬(左傳曰滕成公来㑹葬惰而多涕子/服惠伯曰滕君将死矣怠於其位而)
　　(哀已甚兆於死所矣能無從乎襄陵許氏曰先王/之制諸侯之䘮士弔大夫送葬滕子㑹葬非禮也)
　　癸酉葬我君襄公
　　十有一月
　　莒人弑其君密州(左傳曰莒犂比公生去疾及展/輿既立展輿又廢之犂比公虐)
　　(國人患之展輿因國人以攻莒子弑之乃立去疾/奔齊齊出也展輿吳出也陸氏曰據傳則展輿弑)
　　(其父不當不書恐傳是展輿因國人之攻莒子弑/之乃立誤以之為以字澄曰文十八年庶其之弑)
　　(澄已疑傳文之字誤/而知陸氏之説矣)
　　(經書月五書日四大衍厯正月丙戌大甲辰冬至/二月丙辰大三月丙戌小四月乙夘大五月乙酉)
　　(小六月甲寅大辛巳二十八日七月甲申小八月/癸丑大九月癸未小癸巳十一日己亥十七日十)
　　(月壬子大癸酉二十二日十一月壬午小十二月/辛亥大長厯辛巳六月二十七日癸巳九月十二)
　　(日己亥十八日癸酉/在十月二十三日)
　
　
　
　
　
　
　
　
　
　
　
　
　春秋纂言卷九
欽定四庫全書
　春秋纂言卷十　　　　　　元　吳澄　撰
　　　昭公(名稠襄公妾齊歸之子在/位三十二年夫人吳孟子)
　元年(庚申景王四年○晉覇平十七年○蔡靈二年/○曹武十四年○衛襄三年○鄭簡二十五年)
　　(○陳哀二十八年○杞文九年○宋平三十五年/○齊景七年○秦景三十六年○楚郟四年卒○)
　　(吳夷末/三年)
　春
　　王正月
　　公即位
　　叔孫豹會晉趙武楚公子圍齊國弱宋向戌衛齊
　　惡陳公子招蔡公孫歸生鄭罕虎許人曹人於虢
　　(國弱公弱作酌後同齊惡公齊作石招常遙切罕/虎公罕作軒後同虢公作漷榖作郭○左傳曰尋)
　　(宋之盟也祁午謂趙文子曰宋之盟楚人得志於/晉今令尹之不信諸侯之所聞也子弗戒懼又如)
　　(宋子木之信穪於諸侯猶詐晉而駕焉况不信之/尤者乎楚重得志於晉晉之恥也文子曰宋之盟)
　　(子木有禍人之心武有仁人之心是楚所以駕於/晉也今武猶是心也楚又行僣非所害也武將信)
　　(以為本吾聞之能信不為人下吾不能自難楚不/為患楚令尹圍請用牲讀舊書加於牲上而已晉)
　　(人許之杜氏曰楚恐晉先㰱故欲從舊書加於牲/上不㰱血經所以不書盟讀舊書荆楚先晉而先)
　　(書趙武者張氏曰春秋正中外之分宋之盟楚爭/先而晉不與較今虢之役又以計讀書加牲上是)
　　(以蠻荒而爭勝也内外之分不可亂故二役皆先/趙武焉髙氏曰此㑹乃楚公子圍帥諸侯之大夫)
　　(尋宋之盟也宋之盟齊人不預焉今齊又從楚矣/中國徴弱可知也莒人弑君諸侯不共討之者是)
　　(時楚人方聴莒人之訴而欲執魯大夫是不以莒/人為可討也春秋不書莒人蓋斥之爾衛齊惡在)
　　(陳蔡之上/者上卿也)
　　三月
　　取鄆(鄆公作運後同○左傳曰季武子伐莒取鄆/莒人告於㑹楚告於晉曰尋盟未退而魯伐)
　　(莒瀆齊盟請戮其使樂桓子相趙文子欲求貨於/叔孫而為之請使請帶焉弗與梁其踁曰貨以藩)
　　(身子何愛焉叔孫曰諸侯之會衛社稷也我以貨/免魯必受師是禍之也何衛之為雖怨季孫魯國)
　　(何罪叔出季處有自來矣吾又誰怨然鮒也賄弗/與不已召使者裂裳帛而與之曰帶其褊矣趙孟)
　　(聞之曰臨患不忘國忠也思難不越官信也圗國/忘死貞也謀主三者義也有是四者又可戮乎乃)
　　(請諸楚曰魯雖有罪其執事不辟難畏威而敬命/矣子若免之以勸左右可也不靖其能其誰從之)
　　(魯叔孫豹可謂能矣請免之以靖能者子會而赦/有罪又賞其贒諸侯其誰不欣焉望楚而歸之疆)
　　(場之邑一彼一此何常之有主齊盟者誰能辯焉/莒魯爭鄆為日久矣苟無大害於其社稷可無亢)
　　(也子其圗之/楚人許之)
　夏
　　秦伯之弟鍼出奔晉(鍼其亷切○左傳曰秦后子/有寵於桓如二君於景其母)
　　(曰弗去懼選鍼適晉其車千乘公羊傳曰此仕於/晉也千乘之國而不能容其母弗故謂之出奔也)
　　(胡氏曰夫后子出奔其父禍之而罪秦伯何也春/秋以均愛望人父而以能友責人兄父母有愛妾)
　　(猶終身敬之不/衰况兄弟乎)
　　六月
　　丁巳邾子華卒(悼公也在/位十五年)
　　晉荀吳帥師敗狄于太原(太原左作大鹵○左傳/曰晉中行穆子敗無終)
　　(及羣狄於大原崇卒也將戰魏舒曰彼徒我車所/遇又阨以付共車必免困諸阨又克請皆卒自我)
　　(始乃毁車以為行五乘為三伍為五陳以相離兩/於前伍於後專為右角參為左角偏為前拒以誘)
　　(之狄人笑之未陳而薄之大敗之榖梁傳曰中國/曰大原外域曰大鹵公羊傳曰此大鹵也謂之大)
　　(原地物從人也相氏曰大鹵大原晉陽縣胡氏曰/薄伐玁狁至於大原詩人笑之謂不窮追逺討及)
　　(封境而止也大原在禹服之内而狄人來侵攘斥/宜矣其過在毁車崇卒以詭誘狄人而敗之爾後)
　　(乗車戰法亡崇尚歩卒以詐變相髙皆此等啓之/髙氏曰書敗狄所以與中國之勝也箕與交剛之)
　　(役皆書人至是卿/帥師則晉益衰矣)
　秋
　　莒去疾自齊入于莒(去起吕切○左傳曰莒展輿/立而奪羣公子秩公子召去)
　　(疾於齊齊公子鉏納去疾孫氏曰莒子二子長去/疾次展輿莒子遇弑去疾奔齊展輿立國人不與)
　　(程子曰去疾假齊之力以入/莒討展輿之罪正也故稱莒)
　　莒展輿出奔吳(展下公榖無輿字○陸氏曰莒展/輿雖踰年猶不書爵髙氏曰不稱)
　　(莒子聖人不與其為君也展輿吳出也故奔吳程/子曰展輿為弑君者所立而亦以國氏何也虢之)
　　(會雖國亂未與然諸侯與其立矣故欲執/叔孫也穪莒展輿罪諸侯之與其立也)
　　叔弓帥師疆鄆田(左傳曰因莒亂也趙氏曰凡疆/田而書帥師皆有難也髙氏曰)
　　(文十二年季孫行父嘗帥師而城之復為莒所取/今乘莒之亂而取之又帥師以疆其田必帥師者)
　　(以不義得之懼不服也疆之者溝封之/以别乎莒也劉氏曰譏以亂為利也)
　　葬邾悼公(髙氏曰入春秋來邾始書葬蓋邾滕薛/小國也秦逺國也皆至昭公而書葬是)
　　(時魯衰甚矣小國如/大國逺國如近國)
　冬
　　十有一月
　　己酉楚子麋卒(麋公榖作卷○左傳曰楚公子圍/將聘於鄭伍舉為介未出竟聞王)
　　(有疾而還伍舉遂聘公子圍至入問王疾縊而弑/之遂殺其二子幕及平夏右尹子干出奔晉宫廐)
　　(尹子晳出奔鄭殺太宰伯州犂于郟葬王於郟謂/之郟敖澄曰楚圍之欲弑逆而簒立也久矣郟敖)
　　(有疾圍自外至入問其疾適值其卒因殺其君之/二子而自立國人遂疑麋之卒為圍所弑也夫子)
　　(别嫌明微以明其非弑圍之逆亂如仲遂之殺子/惡而己未嘗弑麋也吕氏曰經書楚子麋卒而左)
　　(氏以為公子圍弑之至誅慶封則左氏榖梁又載/慶封稱圍弑君之語後垂縁楚圍汰侈遂以為實)
　　(甚矣三傳之為經害也趙盾弑其君曰非盾也穿/也許止弑其君曰不嘗藥也鄭伯髠頑如㑹未見)
　　(諸侯而卒而曰子駟弑之也凡若/此類皆誣偽失實重為經害者也)
　　楚公子比出奔晉(髙氏曰靈王既殺其君之子而/自立比為令尹力不能制亦不)
　　(從亂是以出奔春秋/書之為十三年起也)
　　(經書月四書日二大衍厯正月辛巳小乙酉冬至/閠月庚戌大二月庚辰小三月己酉大四月己卯)
　　(小五月戊申大經六月丁巳在此月六月戊寅大/七月戊申小八月丁丑大九月丁未小十月丙子)
　　(大十一月丙午小己酉四日十二月乙亥大長厯/是年閏十二月丁巳六月十一日己酉不在十一)
　　(月/)
　二年(辛酉景王五年○晉覇平十八○蔡靈三○曹/武十五○衛襄四○鄭簡二十六○陳哀二十)
　　(九○杞文十○宋平三十六○齊景八○秦/景三十七○楚靈王虔元年○呉夷末四)
　春
　　晉侯使韓起來聘(左傳曰韓宣子來聘且告為政/而來見髙氏曰起韓厥次子也)
　　(襄七年韓厥老長子無忌有廢疾讓起為卿公新/即位晉不敢輕魯釋其奸盟取鄆而以貴卿來聘)
　　(焉/)
　夏
　　叔弓如晉(左傳曰報/宣子也)
　秋
　　鄭殺其大夫公孫黑(左傳曰鄭徐吾犯之妹美公/孫楚聘之矣公孫黑又使彊)
　　(委禽焉犯懼告子産子産曰是國無政非子之患/也唯所欲與適子南氏子晳怒既而櫜甲以見子)
　　(南欲殺之而取其妻子南知之執戈逐之及衝擊/之以戈子晢傷而歸告大夫曰我好見之不知其)
　　(有異志也故傷大夫皆謀之子産曰直鈞幼賤有/罪罪在楚也乃執子南放之于吳鄭伯及其大夫)
　　(盟于公孫段氏罕虎公孫僑公孫段印段游吉駟/帶私盟於閨門之外實薰隧公孫黒彊與於盟使)
　　(大史書其名且曰七子子産弗討鄭公孫黑將作/亂欲去游氏而代其位傷疾作而不果駟氏與諸)
　　(大夫欲殺之子産在鄙聞之懼弗及乘遽而至使/吏數之曰伯有之亂以大國之事而未爾討也爾)
　　(有亂心無厭國不女堪專伐伯有而罪一也昆弟/爭室而罪二也薰隧之盟女矯君位而罪三也有)
　　(死罪三何以堪之不速死大刑將至再拜稽首辭/曰死在朝夕無助天為虐子産曰人誰不死凶人)
　　(不終命也不速死司㓂將至縊尸諸周氏之衢加/木焉髙氏曰黒則有罪而鄭人初畏其强不之討)
　　(也今因其疾而幸勝之/亦云殆矣故穪國以殺)
　冬
　　公如晉至河乃復(左傳曰韓須如齊送女齊陳無/宇逆女致少姜少姜有寵於晋)
　　(侯謂之少齊少姜卒公如晋及河晋侯使士文伯/來辭曰非伉儷也請君無辱孫氏曰公如晋至河)
　　(乃復者六唯二十三年書有疾明有疾而反餘皆/見距不納大取困辱也髙氏曰公如晋而晋不納)
　　(春秋以公至河乃復為文者臣子之心不欲其君/見拒於人而以為公臨河而不濟懼渉難而自復)
　　(也乃者有阻之辭公不以禮自重而自取輕辱於/大國也且公得至晋是公得與乎國事也季氏不)
　　(使公與國事故/公不得至晋焉)
　　季孫宿如晉(左傳曰公還季孫宿遂致服焉榖梁/傳曰公如晉而不得入季孫宿如晋)
　　(而得入髙氏曰以是知晋/不納公季孫有以使之也)
　　(經書月無書日無大衍厯正月乙巳小乙卯冬至/二月甲戌大三月甲辰小四月癸酉大五月癸卯)
　　(小六月壬申大七月壬寅小八月辛未大九月辛/丑小十月庚午大十一月庚子大十二月庚子小)
　三年(壬戌景王六年○晉覇平十九○蔡靈四○曹/武十六○衛襄五○鄭簡二十七○陳哀三十)
　　　(把文十一○宋平三十七○齊景九○/秦景三十八○楚靈二○呉夷末五)
　春
　　王正月
　　丁未滕子原卒(原公作泉○成公也春/秋於滕至是三書其卒)
　夏
　　叔弓如滕(滕小國也而魯使卿往㑹其葬以/我襄公之葬滕子來㑹故報之也)
　　五月
　　葬滕成公
　秋
　　小邾子來朝(左傳曰小邾穆公来朝季武子欲卑/之穆叔曰不可曹滕二邾實不忘我)
　　(好敬以逆之猶懼其貳又卑一睦焉逆羣好也其/如舊而加敬焉季孫從之髙氏曰公即位之初大)
　　(國来聘小國来朝非不可為之國也而終之/以流播詩曰靡不有初鮮克有終可不戒哉)
　　八月
　　大雩
　冬
　　大雨雹(雨去/聲)
　　北燕伯欵出奔齊(左傳曰燕簡公多嬖寵欲去諸/大夫而立其寵人燕大夫比以)
　　(殺公之外嬖公懼奔齊胡氏曰大夫國之陪貳晉/屬公弑三郤立胥童而弑於匠麗氏漢隠帝殺楊)
　　(史立郭允明而弑於趙村衛獻公蔑冢卿而信其/左右亦奔夷儀故人主不尊陪貳而與賤臣圖柄)
　　(臣者事成則失身而見弑事不成/則失國而出奔此有國之大戒也)
　　(經書月三書日一大衍厯正月己亥大丁未九日/庚申冬至二月己巳小三月戊戌大四月戊辰小)
　　(五月丁酉大六月丁夘小七月丙申大八月丙寅/小九月乙未大閠月乙丑小十月甲午大十一月)
　　(甲子小十二月癸巳大/長厯丁未正月十日)
　四年(癸亥景王七年○晉覇平二十○蔡靈五○曹/武十七○衛襄六○鄭簡二十八○陳哀三十)
　　(一○把文十二○宋平三十八○齊景十/○秦景三十九○楚靈三○吳夷末六)
　春
　　王正月
　　大雨雹(雹公穀作雪○胡氏曰雹者隂脅陽臣侵/君之象是時季孫宿襲位世卿弱公室數)
　　(月之間再有雹變申豐者季氏之孚/也不端言其事歸咎藏氷之失誣矣)
　夏
　　楚子蔡侯陳侯鄭伯許男徐子滕子頓子胡子沈
　　子小邾子宋世子佐淮夷㑹于申(左傳曰楚子使/椒舉如晉求諸)
　　(侯晉侯欲勿許司馬侯曰晉楚唯天所相不可與/爭君其許之乃許楚使楚子問於子産曰晉其許)
　　(我諸侯乎對曰許君晉君少安不在諸侯其大夫/多求莫匡其君在宋之盟又曰如一若不許君將)
　　(焉用之王曰諸侯其来乎封曰必来不来者其魯/衛曹邾乎曹畏宋邾畏魯魯衛偪於齊而親於晉)
　　(唯是不来諸侯如楚魯衛曹邾不㑹曹邾辭以難/公辭以時祭衛侯辭以疾鄭伯先待于申椒舉言)
　　(於楚子曰臣聞諸侯無歸禮以為歸今君始得諸/侯其慎禮矣覇之濟否在此㑹也杜氏曰胡汝隂)
　　(縣西北有胡城張氏曰淮夷淮浦之夷後漢志下邳/國有淮浦縣申姜姓之國在南陽宛縣程子曰晉平)
　　(不在諸侯楚於是彊為覇者之事孫氏曰中國自宋/之會政在大夫諸侯不見者十年楚子得大合諸侯)
　　(於此者中國不振喪亂日甚幅裂横潰自是天下之/政中國之事皆荆楚制之至於平丘召陵之㑹諸侯)
　　(雖再出尋復叛去事無所救不足道也髙氏曰楚子/會諸侯者尋宋之盟也謀吳也圖覇也盖中國自晉)
　　(平始衰齊靈莊背之平公屢合諸侯以討焉襄二十/五年荘公遇弑始與晉平晉侯自是不復出與盟㑹)
　　(其大夫趙武為政不在諸侯故諸侯少安然而晉日/以衰政在六卿楚子始求合諸侯而未定問於子産)
　　(曰晉其許我乎又曰諸侯其来乎則靈王固自以為/不足服諸侯而懼其未必從矣當是時使晉稍自彊)
　　(其誰敢與爭晉彊而諸侯從之則楚亦不能肆其志/也而晉方且溺於嬖寵故楚偃然得專諸侯諸侯舍)
　　(晉無所附亦不得已而從楚雖然楚之㑹諸侯也/非與國則小國爾魯齊衛曹薛邾杞不㑹也宋鄭)
　　(滕小邾雖㑹而終不與也以是知楚人必不能主/中國也蔡人春秋以来常在陳衛之上自荘十六)
　　(年之後以服屬於楚故未嘗一㑹而先陳/衛者今楚子大合諸侯故復居陳之上)
　　楚人執徐子(左傳曰徐子吳出也以為貳焉故執/諸申髙氏曰執之非道也盖楚子亦)
　　(欲効桓文之舉/以示威諸侯爾)
　秋
　　七月
　　楚子蔡侯陳侯許男頓子胡子沈子淮夷伐吳(左/傳)
　　(曰楚子以諸侯伐吳宋太子鄭伯先歸宋華費遂/鄭大夫從髙氏曰諸侯畏楚之彊守宋之盟而從)
　　(之然猶不能致魯衛曹薛邾杞至伐呉之役則中/國之諸侯皆去唯楚屬從之爾人心之嚮背可知)
　　(也/)
　　執齊慶封殺之(左傳曰使屈申圍朱方克之執齊/慶封而盡滅其族將戮慶封椒舉)
　　(曰臣聞無瑕者可以戮人慶封唯逆命是以在此/其肯從於戮乎播於諸侯焉用之王弗聴負之斧)
　　(鉞以狥於諸侯使言曰無或如齊慶封弑其君弱/其孤以盟其大夫慶封曰無或如楚共王之庻子)
　　(圍弑其君兄之子麋而代之以盟諸侯王使速殺/之榖梁傳曰慶封其以齊氏何也為齊討也不以)
　　(殺君罪之者慶封不為靈王服也張氏曰春秋書/殺它國大夫之法有二凡有罪而當誅者書曰某)
　　(人殺某若楚人殺陳夏徴舒是也無罪而不服者/書執而殺之若執蔡世子有以歸用之楚人執行)
　　(人于徴師殺之是也慶封有與弑其君之罪楚子/殺之宜也不曰殺齊慶封而曰執齊慶封殺之者)
　　(楚靈有諸已而非諸人是以慶封不服而春秋不/純以討賊之法書之也髙氏曰初崔杼弑齊君而)
　　(慶封為之黨齊人欲併討之慶封走之呉呉與之/朱方而居之楚子以慶封在呉至是㑹諸侯伐吳)
　　(為齊討執慶封而殺之假中國仁義以重其㑹所/以盜亦有道也殺夏徴舒殺陳孔奐不言執者直)
　　(辭也此先言執者曲辭也然執徐子稱楚人此執/慶封若不主於楚者不與楚討也陳背中國而屬)
　　(楚楚故得殺徴舒孔奐而討之今慶封得罪於中/國故聖人不與荆楚之討中國所以深罪中國之)
　　(不能自/正也)
　　遂滅頼(頼公穀作厲○左傳曰遂以諸侯㓕頼遷/頼於鄢楚子欲遷許於頼使鬪韋龜與公)
　　(子弃疾城之而還申無宇曰楚禍之首將在此矣/召諸侯而來伐國而克城竟莫校王心不違民其)
　　(居乎民之不處其誰堪之不堪王命乃禍亂也髙/氏曰楚人㑹中國之諸侯又帥之以伐呉專殺中)
　　(國之大夫遂以諸侯之兵滅人之國/流毒如此盖出於向戌弭兵之謀也)
　　九月
　　取鄫(左傳曰莒亂著丘公立而不撫鄫鄫叛而來/孫氏曰襄六年莒人滅鄫盖莒滅鄫以為附)
　　(庸今魯/取之)
　冬
　　十有二月
　　乙卯叔孫豹卒(左傳曰初穆子去叔孫氏及庚宗/遇婦人使私為食而宿焉問其行)
　　(告之故哭而送之適齊娶於國氏生孟丙仲壬及/宣伯奔齊魯人召之歸既立所宿庚宗之婦人獻)
　　(以雉問其姓對曰余子長矣能奉雉而從我矣召/而見之號之曰牛遂使為竪有寵長使為政叔孫)
　　(田於丘蕕遂遇疾焉竪牛欲亂其室殺孟逐仲疾/急命召仲牛許而弗召杜洩見告之饑渴授之戈)
　　(對曰求之而至又何去焉竪牛曰夫子疾病不欲/見人使寘饋于个而退牛弗進則置虛命徹叔孫)
　　(不食卒髙氏曰穆叔質直好義博聞强識季文孟/獻所不逮也然蔽於所習卒以餓死襄陵許氏曰)
　　(叔孫豹卒而毁中軍則公若寄矣以是知/豹之有力於公室所謂剥之無咎者歟)
　　(經書月四書日一大衍厯正月癸亥大乙丑冬至/二月癸巳小三月壬戌大四月壬長小五月辛酉)
　　(大六月辛卯小七月庚申大八月庚寅小九月己/未大十月己丑小十一月戊午大十二月戊子小)
　　(乙卯二十八日長厯是年閠/四月乙夘十二月二十九日)
　五年(甲子景王八年○晉覇平二十一○蔡靈六○/曹武十八○衛襄七○鄭簡二十九○陳哀三)
　　(十二○杞文十三○宋平三十九○齊景十/一○秦景四十卒○楚靈四○吳夷末七)
　春
　　王正月
　　舍中軍(舍音捨○左傳曰卑公室也初作中軍三/分公室而各有其一季氏盡征之叔孫氏)
　　(臣其子弟孟氏取其半焉及其舍之也四分公室/季氏擇二二子各一皆盡征之而貢於公孔氏曰)
　　(初作中軍季氏盡征之並不入公室也叔孫氏臣/其子弟以一家之内有父子兄弟四品以父兄之)
　　(税入公子弟之税入已大率半屬公半入已孟氏/則於子弟中取其半或取子或取弟大率三分歸)
　　(公一分入已十二分其國民三家得七公得五國/民不盡屬公公室已卑矣今舍中軍四分公室三)
　　(家自取其税而各貢于公公室彌卑矣初云作三/軍今不云舍三軍者初作時舊有二軍今更増一)
　　(軍人數不足故各毁其乘足成三軍今此則唯舍/中軍之衆屬上下二軍季氏因叔孫家禍退之使)
　　(同孟孫獨取其半為專已甚又擇取善者是專之/極故傳言擇二以見之髙氏曰季氏欲乘叔孫之)
　　(弱而去之名曰復古實欲自强爾/自是公室有貢而已無復有民矣)
　　楚殺其大夫屈申(左傳曰楚子以屈申為貳於/吳乃殺之以屈生為莫敖)
　　公如晉(左傳曰晉侯謂女叔齊曰魯侯不亦善於/禮乎自郊勞至于贈賄禮無違者對曰是)
　　(儀也不可謂禮也禮所以守其國行其政令無失/其民者也今政令在家不能取也公室四分民食)
　　(於他思莫在公不圖其終為國君難將及身不恤/其所禮之本末將於此乎在而屑屑焉習儀以亟)
　　(言喜於禮不亦逺乎髙氏曰公至是受三家之/貢而已無復有民故雖如晉非季氏之所忌也)
　夏
　　莒牟夷以牟婁及防兹來奔(髙氏曰牟夷者展輿/之黨也公如晉未反)
　　(而魯受莒牟夷邑季氏專且見莒益弱矣書及者/以防與兹别二邑也防本屬魯蓋嘗為莒所取今)
　　(還吾所喪邑而與受叛邑同者不以私害公也杜/氏曰防兹城陽平昌縣西南有防亭姑幕縣東北)
　　(有兹亭張氏曰地譜宻州安丘縣/有平昌故城莒縣有姑幕故城)
　秋
　　七月
　　公至自晉(左傳曰莒人愬于晉晉侯欲止公范獻/子曰不可人朝而執之誘也討不以師)
　　(而誘以成之惰也為盟主而犯此二者無乃不可/乎請歸之間而以師討焉乃歸公髙氏曰歴二時)
　　(乃得/歸)
　　戊辰叔弓帥師敗莒師于蚡泉(蚡扶粉切公作濆/榖作賁○左傳曰)
　　(莒人來討不設備叔弓敗諸蚡泉髙氏曰魯既受/莒叛邑莒人興師而來叔弓敗之曰敗莒師幸魯)
　　(之勝乃所以罪之也杜氏曰蚡/泉魯地張氏曰地諎東境之地)
　　秦伯卒(景公也在位四/十年子哀公嗣)
　冬
　　楚子蔡侯陳侯許男頓子沈子徐人越人伐吳(左/傳)
　　(曰四年冬吳伐楚入棘櫟麻以報朱方之役楚子/以諸侯及東夷伐吳以報棘櫟麻之役薳射以繁)
　　(揚之師㑹於夏汭越大夫常夀過帥師㑹楚子于/𤨏聞呉師出薳啓疆帥師從之遽不設備呉人敗)
　　(諸鵲岸楚子以馹至於羅汭吳子使其弟蹶由犒/師楚人執之楚師濟於羅汭沈尹赤㑹楚子次於)
　　(萊山薳射帥繁揚之師先入南懐楚師從之及汝/清吳不可入楚子遂觀兵於坻箕之山是行也吳)
　　(早設備楚無功而還以蹶由歸髙氏曰往年伐吳/矣今又伐吳者吳不畏故也越於是始見徐己預)
　　(中國㑹盟唯前年從楚子㑹申又貳於吳而見執/於楚今又從以伐吳張氏曰越始見經姒姓其先)
　　(夏后少康之庻子封於越/杜氏曰越國㑹稽山隂縣)
　　(經書月二書日一大衍厯正月丁巳大庚午冬至/二月丁亥小三月丙辰大四月丙戌小王月乙夘)
　　(大六月乙酉大七月乙夘小戊辰十四日八月甲/申大九月甲寅小十月癸未大十一月癸丑小十)
　　(二月壬午大長厯/戊辰七月十五日)
　六年(乙丑景王九年○晉覇平二十二○蔡靈七○/曹武十九○衛襄八○鄭簡三十○陳哀三十)
　　(三○杞文十四卒○宋平四十○齊景十/二○秦哀公元年○楚靈五○吳夷末八)
　春
　　王正月
　　杞伯益姑卒(文公也在位十四年其/弟郁釐立是為平公)
　　葬秦景公(秦於是/始書葬)
　夏
　　季孫宿如晉(左傳曰拜莒田也髙氏曰謝前年取/莒牟夷叛邑蓋莒既伐魯則魯有辭)
　　(是以晉受季孫之聘而不見/討也彌兵之時莒亦好合矣)
　　葬杞文公
　　宋華合比出奔衛(左傳曰宋寺人栁有寵太子佐/惡之華合比曰我殺之桞聞之)
　　(乃坎用牲埋書而告公曰合比將納亡人之族既/盟於比郭矣公使視之有焉遂逐華合比合比奔)
　　(衛襄陵許氏曰經書宋公殺其世子痤宋華/合比出奔衛皆著寺人讒慝敗國以為世戒)
　秋
　　九月
　　大雩
　　楚薳罷帥師伐吳(罷公作頗○左傳曰徐儀楚聘/于楚楚子執之逃歸懼其叛也)
　　(使薳洩伐徐吳人救之令尹子蕩帥師伐呉師於/豫章而次于乾谿呉人敗其師于房鍾獲宫廐尹)
　　(棄疾子蕩歸罪于薳洩而殺之髙氏曰三書伐吳/者見楚終不得志於吳也襄陵許氏曰敗楚師者)
　　(非薳洩也而洩伏其誅故書薳罷伐吳以正之楚/再不競於吳乃彌兵鋒有事陳蔡至復伐徐而國)
　　(亂矣吳蓋自是休/兵息民國始浸彊)
　冬
　　叔弓如楚(左傳曰聘且弔敗也髙氏曰左氏以為/弔敗非也楚恃彊暴雖敗猶諱之魯豈)
　　(敢弔乎葢四年公不㑹申已而震楚兵威将朝楚/而不能故以叔弓先聘而明年躬繼之也張氏曰)
　　(楚與吳仇敵之國而昭公昏吳逺楚故申之㑹魯/不與焉今楚復伐吳其惡益逺昭公非能以中國)
　　(自尊而逺夷狄者姑通好於楚盖不/待薳啓疆之召已服楚而將朝之矣)
　　齊侯伐北燕(左傳曰齊侯如晉請伐北燕晉侯許/之遂伐北燕將納簡公晏子曰不入)
　　(燕有君矣民不貳吾君賄左右/謟諛作大事不以信未嘗可也)
　　(經書月二書日無大衍厯正月壬子小丙子冬至/二月辛巳大三月辛亥小四月庚辰大五月庚戌)
　　(小六月己夘大閏月己酉小七月戊寅大八月戊/申小九月丁丑大十月丁未小十一月丙子大十)
　　(二月丙午大長/厯是年閠六月)
　七年(丙寅景王十年○晉覇平二十三○蔡靈八○/曹武二十○衛襄九卒○鄭簡三十一○陳哀)
　　(三十四○杞平公郁釐元年○宋平四十一○/齊景十三○秦哀二○楚靈六○吳夷末九)
　春
　　王正月
　　暨齊平(襄陵許氏曰襄公之世齊數伐魯至齊景/公一使慶封來聘而不書魯報至是乃暨)
　　(齊平劉氏曰齊大魯小魯為齊弱久矣然而能以/暨齊平者介於楚也夫不自計徳之厚薄勢之利)
　　(害而借人之威以憑諸侯是以逹者不服近者不/親昭公棄其國死於外諸侯莫之救也從此生矣)
　　三月
　　公如楚(左傳曰楚子成章華之臺願與諸侯落之/太宰薳啓疆曰臣能得魯侯薳啓疆來召)
　　(公辭曰昔先君成公命我先大夫嬰齊曰吾不忘/先君之好將使衡父照臨楚國嬰齊受命于蜀我)
　　(先君共王引領北望日月以冀傳序相授於今四/王矣嘉惠未至唯襄公之辱臨我喪今君若歩玉)
　　(趾辱見寡君寵靈楚國以信蜀之役是寡君既受/貺矣何蜀之敢望君若不來使臣請問行期寡君)
　　(將承質幣而見於蜀以請先君之貺髙氏曰楚靈/非彊君也數會諸侯焉皆其微者又且多叛而吳)
　　(人之闚未艾也亦奚庸必朝哉蓋晉平不能修文/公之業使我不能自安而玉帛馹馳嵗不遑暇以)
　　(是知王室不綱而覇/主猶有功於諸夏也)
　　叔孫婼如齊涖盟(婼敕畧切公作舍後同○襄陵/許氏曰始暨齊平故盟以結好)
　夏
　　四月
　　甲辰朔日有食之
　秋
　　八月
　　戊辰衛侯惡卒(穀梁傳曰卿衛齊惡君衛侯惡何/以君臣同名也君子不奪人名不)
　　(奪人親之所名重其所以來也澄曰襄/公也在位九年庻子元嗣是為靈公)
　　九月
　　公至自楚(自如楚今/半年餘)
　冬
　　十有一月
　　癸未季孫宿卒(此季孫行父之子/武子也子紇嗣)
　　十有二月
　　癸亥葬衛襄公(髙氏曰襄公之卒晉反戚田/王有追命可以蓋獻之愆也)
　　(經書月七書日四大衍厯正月丙子小辛巳冬至/二月乙巳大三月乙亥小四月甲辰大朔日食五)
　　(月甲戌小六月癸夘大七月癸酉小八月壬寅大/戊辰二十七日九月壬申小十月辛丑大十一月)
　　(辛未小癸未十三日十二/月庚子大癸亥二十四日)
　八年(丁夘景王十一年○晉覇平二十四○蔡靈九/○曹武二十一○衛靈公元年○鄭簡三十二)
　　(○陳哀三十五卒○杞平二○宋平四十二○/齊景十四○秦哀三○楚靈七○吳夷末十)
　春
　　陳侯之弟招殺陳世子偃師(左傳曰陳哀公元妃/鄭姬生悼太子偃師)
　　(二妃生公子留下妃生公子勝二妃嬖留有寵屬/諸司徒招與公子過哀公有廢疾公子招公子過)
　　(殺悼太子偃師而立公子留澄按齊侯弟年鄭伯/弟語皆非三命之卿特以其屬貴而同於再命之)
　　(卿陳公子招既為三命之卿而以氏名通矣今又/去其氏而曰陳侯之弟招何也蓋曰陳公子招殺)
　　(陳世子偃師則似兩下相殺之辭今曰陳侯之/弟招則見其挾叔父之尊而賊其兄之世嫡也)
　夏
　　四月
　　辛丑陳侯溺卒(哀公也在位三十五年髙氏曰陳/侯以廢疾不能討殺世子之賊因)
　　(自縊而死夫楚觀從納公子比而靈王縊春秋謂/比弑其君陳侯之弟招立公子留而哀公縊春秋)
　　(不謂留弑君何也比之立無君者也靈雖不縊亦/不與比並存是靈王之死由比也招之立留由君)
　　(之廢也且君有命哀雖不縊亦不/可以君國是哀之死不以留也)
　　叔弓如晉(左傳曰賀虒祁也鄭伯亦賀史趙曰甚/哉其相蒙也可弔也而又賀之襄陵許)
　　(氏曰財費則國貧役煩則民敝此之謂可弔而諸/侯賀之是以人君安於危亾而不自知蓋諛之者)
　　(衆也當楚之隆勢專諸夏而晉弗慮圖唯宫室之/崇以為安榮平公可謂卑矣髙氏曰前年楚成章)
　　(華之臺召諸侯落之至是晉成虒祁之宫而諸侯/遂皆徃賀之晉之效尤如此覇業之不振宜哉)
　　楚人執陳行人于徴師殺之(左傳曰于徴師赴于/楚且告有立君公子)
　　(勝愬之于楚楚子執而殺之劉氏曰/楚惡公子招而殺于徴師非其罪也)
　　陳公子留出奔鄭(蘇氏曰楚將討陳故留出奔留/既爲君矣不曰陳留而曰陳公)
　　(子留何也留立於招爾未成為君也髙/氏曰偃師曰世子留曰公子别嫡庻也)
　秋
　　蒐于紅(左傳曰大蒐于紅自根牟至于商衛革車/千乗杜氏曰紅魯地沛國蕭縣西有紅亭)
　　(逺疑劉氏曰蒐春事也秋興之非正也蒐有常地/矣于紅亦非正也曷為不言公公不得與於蒐爾)
　　(三家專魯而分之政/令出焉公寄食焉爾)
　　陳人殺其大夫公子過(過古禾切○左傳曰陳公/子招歸罪於公子過而殺)
　　(之澄曰按哀公屬留於招與過故招過同殺太子/二人之罪均也招畏國人公論懼楚人来討故歸)
　　(過於過而欲免/己人其可欺乎)
　　大雩
　冬
　　十月
　　壬午楚師滅陳(左傳曰楚公子棄疾帥師奉偃師/之子吳圍陳宋戴惡㑹之滅陳使)
　　(穿封戌/為陳公)
　　執陳公子招放之于越(髙氏曰公子招死有/餘罪反宥而放之)
　　殺陳孔奐(孫氏曰陳公子招殺世子之賊也而放/之陳孔奐無罪之人也而殺之吁楚靈)
　　(暴虐淫刑如此澄曰孔奐招之黨不為無罪/然招首惡也而放奐同惡也而殺刑頗矣)
　　葬陳哀公(楚葬之也與齊侯㓕紀而葬紀伯姬同/不曰楚子葬者蒙上楚師滅陳之文而)
　　(書三事其執其放/其殺其葬皆楚也)
　　(經書月二書日二大衍厯正月庚午大丙戌冬至/二月庚子小三月己巳大四月己亥小辛丑三日)
　　(五月戊辰大六月戊戌小七月丁夘大八月丁酉/小九月丙寅大十月丙申小十一月乙丑大經十)
　　(月壬午在此月十二月乙未小長厯是年/閏八月辛丑四月四日壬午十月十八日)
　九年(戊辰景王十二年○晉覇平二十五○蔡靈十/○曹武二十二○衛靈二○鄭簡三十三○陳)
　　(滅○杞平三○宋平四十三○齊景十/五○秦哀四○楚靈八○吳夷末十一)
　春
　　叔弓㑹楚子于陳(左傳曰叔弓宋華亥鄭游吉衛/趙黶會楚子于陳杜氏曰楚子)
　　(在陳故四國大夫往不行會禮故不總書襄陵許/氏曰楚既滅陳威震中夏是以無所號召而諸國)
　　(之大夫/會之)
　　許遷于夷(左傳曰楚公子弃疾遷許于夷實城父/取州來淮北之田以益之杜氏曰許畏)
　　(鄭欲遷故以自遷為文髙氏曰陳滅許遷皆中國/無覇之故也杜氏諤曰許自成十五年遷于葉至)
　　(此又遷于夷春秋詳録以/見許之危弱不能自守矣)
　夏
　　四月
　　陳災(災公榖作大○左傳曰鄭禆竈曰五年陳將/復封封五十二年而遂亡公羊傳曰陳已滅)
　　(矣其言陳災何存陳也胡氏曰凡外災告則書今/楚己滅陳夷於屬縣使穿封戌為公也必不使告)
　　(於諸侯言亡國之有天災也何以書於魯國之䇿/乎當是時叔弓與楚子㑹于陳則目擊其事矣雖)
　　(彼不來告此不往弔叔弓使畢而歸語陳故也魯/史遂書之爾髙氏曰陳雖為楚所滅而土地居民)
　　(猶在焉聖人不與楚/滅之也故還係之陳)
　秋
　　仲孫貜如齊(貜俱縛切○左傳曰孟僖子如齊殷/聘杜氏曰自叔老聘齊至今二十年)
　　(禮意久曠今脩盛聘以無忘舊好髙氏曰此暨齊/平之故也齊平而不來聘則著齊輕公非特居鄆)
　　(時也其/來久矣)
　冬
　　築郎囿(左傳曰季平子欲其速成也叔孫昭子曰/焉用速成其以勦民也無囿猶可無民其)
　　(可乎襄陵許氏曰公内制於彊臣外輕於大國亂/亡危辱兆矣是之弗慮而築郎囿知公之志日以)
　　(荒矣張氏曰此見季孫意如逢其君以耳/目之娛而竊其權昭公安之而不悞也)
　　(經書月一書日無大衍厯正月甲子大辛夘冬至/二月甲午小三月癸亥大閏月癸巳小四月壬戌)
　　(大五月壬辰小六月辛酉大七月辛夘大八月辛/酉小九月庚寅大十月庚申小十一月己丑大十)
　　(二月己/未小)
　十年(己巳景王十三年○晉覇平二十六卒○蔡靈/十一○曹武二十三○衛靈三○鄭簡三十四)
　　(○陳滅○杞平四○宋平四十四卒○齊景/十六○秦哀五○楚靈九○吳夷末十二)
　春
　　王正月
　夏
　　齊欒施來奔(齊公作晉○左傳曰齊恵欒髙氏皆/耆酒信内多怨彊於陳鮑氏而惡之)
　　(有告陳桓子曰子旗子良將攻陳鮑亦告鮑氏桓/子授甲而如鮑氏遭子良醉而騁遂見文子則亦)
　　(授甲矣使視二子則皆將飲酒桓子曰彼雖不信/聞我授甲則必逐我及其飲酒也先伐諸陳鮑方)
　　(睦遂伐欒髙氏子良曰先得公陳鮑焉往遂伐虎/門公卜使王黑以靈姑銔率吉請斷三尺焉而用)
　　(之戰于稷欒髙敗又敗諸莊國人追之又敗諸鹿/門欒施髙彊來奔髙氏曰欒施與髙彊以兵攻君)
　　(官欲伐君以伐陳鮑遂與君戰不勝而來奔此罪/大矣春秋不書髙氏非卿故也魯方通聘而受其)
　　(奔亡之臣/非義也)
　秋
　　七月
　　季孫意如叔弓仲孫貜帥師伐莒(意公作隠後同/○胡氏曰前已)
　　(舍中軍矣曷為猶以三卿並將乎季孫毁中軍四/分公室擇其二二家各有其一至是季孫意如身)
　　(為主將二子各帥一軍為之副則三軍固在其曰/舍之者特欲中分魯國之衆為己私爾以為復古)
　　(則異矣襄公以來既作三軍地皆三家之土民皆/三家之兵每一軍出各將其所屬而公室無預焉)
　　(是知雖舍中軍而三卿並將舊額固存矣髙氏曰/是時魯間晉之衰故三卿帥師同伐莒欲一舉滅)
　　(之而三卿擅/以為己功也)
　　戊子晉侯彪卒(平公也在位二十六/年子夷嗣是為昭公)
　　九月
　　叔孫婼如晉(左傳日叔孫婼齊國弱宋華定衛北/宫喜鄭罕虎許人曹人莒人邾人滕)
　　(人薛人杞人小邾/人如晉葬平公也)
　　葬晉平公(左傳曰既葬諸侯之大夫欲因見新君/叔向辭之曰大夫之事畢矣而又命孤)
　　(孤斬焉在衰絰之中其以嘉服見則喪禮未畢其/以喪服見是重受弔也大夫將若之何皆無辭髙)
　　(氏曰不及期/而葬簡也)
　　(不書冬/缺文)
　　十有二月
　　甲子宋公成卒(成公作戌○平公也在位/四十年子佐嗣是為元公)
　　(經書月四書日二大衍厯正月戊子大丁酉冬至/二月戊午小三月丁亥大四月丁巳小五月丙戌)
　　(大六月丙辰小七月乙酉大戊子四日八月乙夘/小九月甲申大十月甲寅大十一月甲申小十二)
　　(月癸丑大甲子十二日長/厯七月庚寅朔無戊子)
　十有一年(庚午景王十四年○晉覇昭公夷元年○/蔡靈十二弑○曹武二十四○衛靈四○)
　　(鄭簡三十五○陳滅○杞平五○宋元公佐元年/○齊景十七○秦哀六○楚靈十○吳夷末十三)
　春
　　王二月(二月公/作正月)
　　叔弓如宋(彭氏曰卿共盟主之葬猶可言/也卿共同列之葬非禮甚矣)
　　葬宋平公(亦速/葬也)
　夏
　　四月
　　丁巳楚子䖍誘蔡侯般殺之于申(虔穀作乾○左/傳曰楚子在申)
　　(召蔡靈侯靈侯將往蔡大夫曰王貪而無信唯蔡/於憾今幣重而言甘誘我也不如無徃蔡侯不可)
　　(楚子伏甲而饗蔡侯于申醉而執之殺之刑其士/七十人陸氏曰般弑君父之賊也誘而殺之何為)
　　(其不可乎楚子内利其國外託討罪故不許其誘/而責其詐也夫以大國之力而討小國之逆當聲)
　　(其罪而伐之倡大義於天下今乃誘而殺之雖曰/討賊實取其國蔡侯之罪自不容誅楚子之惡亦)
　　(已甚矣髙氏曰蔡般弑逆之罪雖義當討而楚子/亦弑逆之賊也以賊討賊何辨曲直况楚子非真)
　　(治般志在滅蔡也故春秋書楚子䖍蔡侯般同斥/其名以見其罪同永嘉吕氏曰諸侯不生名卒則)
　　(名失國則名争國則名見滅則名衛侯燬滅邢漢/儒有滅同姓名之説然諸侯之滅同姓者多矣何)
　　(以獨名衛侯耶楚子䖍誘蔡侯般謂其誘而殺之/故名然楚子誘戎蠻子亦誘之也何以不名説者)
　　(曰以詐術誘荆蠻猶可以詐術誘中國不可然聖/人書誘所以著楚子之罪矣豈以中外之故而有)
　　(異乎然則衛侯燬楚子䖍之所以名皆衍字爾或/謂衛侯燬滅邢之下有衛侯燬卒因此而訛遂於)
　　(滅邢之上亦加燬字楚子䖍亦恐後儒於蔡侯般/之上見其不應名般而不名䖍故加一䖍字不知)
　　(蔡侯般之名非以罪般也此與胡子髠沈子逞徐/子章羽沈子嘉胡子豹蔡世子有潞子嬰兒同一)
　　(例/爾)
　　楚公子棄疾帥師圍蔡(左傳曰韓宣子問於叔向/曰楚其克乎對曰克哉蔡)
　　(侯獲罪於其君而不能其民天將假手於楚以斃/之何故不克然肸聞之不信以幸不可再也楚王)
　　(奉孫呉以討於陳曰將定而國陳人聴命而遂縣/之今又誘蔡而殺其君以圍其國雖幸而克必受)
　　(其咎弗能久矣髙氏曰楚滅陳易滅蔡難此書圍/蔡者般出㑹而世子有守尚能有拒且望中國諸)
　　(侯之/救也)
　　五月
　　甲申夫人歸氏薨(襄公之妾昭公/之母胡女歸姓)
　　大蒐于比蒲(髙氏曰備楚故也曰大云者僭天子/之制也十年書蒐此書大蒐見三家)
　　(益彊而車徒日衆也大蒐雖素定然公以夫人之/喪不自臨也而大蒐不廢則是三家者以馳騁田)
　　(獵間君喪也張氏曰比蒲魯南鄙之地胡氏曰君/有重喪喪不二事簡車徒非禮也乃有身從金革)
　　(而無避者獨何與曰有門庭之㓂宗廟社稷之存/亡係焉必從權制伯禽服喪徐夷並興至於東郊)
　　(出戰之師與築城之役同日並舉度緩急輕重蓋/有不得已焉者矣晉王克用薨梁兵壓境而莊宗)
　　(決勝於夾寨周太祖殂契丹入㓂而世宗接戰於/髙平若此者君行為顯親非不顧也臣行為愛君)
　　(非不忌也唯審於輕重緩急之宜斯可矣澄/按伯禽之以喪服從戎者服武王之喪也)
　　仲孫貜㑹邾子盟于祲祥(祲祥公作侵芉○左傳/曰修好禮也杜氏曰盟)
　　(會以安社稷故喪盟謂之禮趙氏曰春秋盟會是/常何獨於有喪之時而稱得禮是時又無大患邾)
　　(又小國何能有救患之益髙氏曰始也公及邾儀/父盟于蔑公及邾儀父盟于趯是魯侯親與之盟)
　　(㑹也今公雖以夫人之喪使仲孫貜㑹邾子盟于/祲祥然自是仲孫何忌及邾子盟于援叔孫州仇)
　　(仲孫何忌及邾子盟于句澤是吾大夫與其君盟/㑹爾然則魯邾之更為强弱斷可知矣雖與邾盟)
　　(以脩好然魯人之志必欲滅/邾而後已此盟豈可信邪)
　秋
　　季孫意如㑹晉韓起齊國弱宋華亥衛北宫佗鄭
　　罕虎曹人杞人于厥憖(厥憖公作屈銀憖魚敬切/又平聲○左傳曰謀救蔡)
　　(也楚師在蔡晉荀吳謂韓宣子曰不能救陳又不/能救蔡物以無親晉之不能亦可知也已為盟主)
　　(而不恤亡國將焉用之晉人使狐父請蔡於楚弗/許襄陵許氏曰蔡能嬰城堅不下楚此易助也厥)
　　(憖合天下之兵畏不敢救遣使請命示之不能使/楚益驕有以量中國之力而卒取之此韓起之罪)
　　(也/)
　　九月
　　已亥葬我小君齊歸(左傳曰公不慼晉士之送葬/者歸以語史趙史趙曰必為)
　　(魯郊叔向曰魯公室其卑乎君有大喪國不廢蒐/有三年之喪而無一日之慼國不恤喪不忌君也)
　　(君無慼容不顧親也國不/忌君君不顧親能無卑乎)
　冬
　　十有一月
　　丁酉楚師滅蔡(髙氏曰楚子滅陳蔡皆稱師者著/其無道恃衆彊滅之也四月圍而)
　　(十有一月方滅者/世子有之力也)
　　執蔡世子有以歸用之(有榖作友○髙氏曰滅國/而用世子有者怒其拒師)
　　(之久也用之者以為牲也夫蔡本中國之諸侯乃/背中國而即荆楚必以荆楚為可恃也今蔡侯既)
　　(為荆楚所誘而殺之又從而滅其國其世子有又/為所執而虐用之以絶其世然則荆楚何補於蔡)
　　(哉此萬世人君之戒也蔡侯已死而有稱世子何/也未得乎立也般誘殺則外亂國被圍則内急喪)
　　(柩未至則世子固未得乎立矣而能拒狂楚者三/時不改真所謂世子也不言以世子有歸者有不)
　　(從楚故也斯得古人不共戴天之義也楚子誘人/君而殺之乘人之喪而滅之執其嫡嗣而歸用之)
　　(此楚子不道之甚聖人所以詳録之非専罪楚子/也乃所以罪吾中國王綱既墜覇統又絶諸侯莫)
　　(敢救致荆蠻之自恣一至於此也/然則向戌之謀實何利於中國哉)
　　(經書月五書日四大衍厯正月癸未小壬寅冬至/二月壬子大三月壬午小四月辛亥大丁巳七日)
　　(五月辛巳小甲申四日六月庚戌大七月庚辰小/八月己酉大九月己邜小已亥二十一日十月戊)
　　(申大十一月戊寅小丁酉二十/日十二月丁未大閏月丁丑大)
　十有二年(辛未景王十五年○晉覇昭二○蔡滅○/曹武二十五○衛靈五○鄭簡三十六卒)
　　(○陳滅○杞平六○宋元二○齊景十八/○秦哀七○楚靈十一○吳夷末十四)
　春
　　齊髙偃帥師納北燕伯于陽(北燕伯下一有欵字/○左傳曰因其衆也)
　　(杜氏曰言因唐衆欲納之故得先入唐不言于燕/未得國都也陽即唐也燕别邑中山有唐縣髙氏)
　　(曰三年北燕伯出奔齊六年齊將納之而不果欵/播越在外蓋十年矣不能自復而藉齊之力僅能)
　　(納之於别邑而已/失國之難反如此)
　　三月
　　壬申鄭伯嘉卒(簡公也在位三十六年子寜嗣是/為定公髙氏曰鄭去中國即楚久)
　　(矣至於簡公乘晉悼之方興以國反正遂息諸侯/之兵子産相之薰然慈仁民蒙其澤蔚為春秋之)
　　(賢諸/侯)
　夏
　　宋公使華定來聘(左傳曰通嗣君也髙氏曰公始/以卿共平公之葬故宋元公即)
　　(位而使人/來聘也)
　　公如晉至河乃復(穀梁傳曰季孫氏不使遂乎晉/也左傳曰取郠之役莒人愬于)
　　(晉晉有平公之喪未之治也故辭公公子憖遂如/晉髙氏曰晉昭公嗣位公往朝焉公四如晉皆至)
　　(河乃/復)
　　五月
　　葬鄭簡公(三月而/葬速)
　　楚殺其大夫成熊(熊公作然榖作虎○左傳曰楚/子謂成虎若敖之餘也遂殺之)
　　(或譖成虎於楚子成虎/知之而不能行懷寵也)
　秋
　　七月
　冬
　　十月
　　公子憖出奔齊(憖魚覲切公作整○左傳曰季平/子立而不禮於南蒯南蒯謂子仲)
　　(吾出季氏而歸其室於公子更其位我以費為公/臣子仲許之叔仲小南蒯公子憖謀季氏憖告公)
　　(而遂從公如晉南蒯以費叛如齊子仲還及衛聞/亂逃介而先及郊聞費叛遂奔齊髙氏曰季氏之)
　　(臣南蒯將去季氏而立憖不克而以費叛/憖遂奔齊是以君子譏其妄而哀其志也)
　　楚子伐徐(左傳曰楚子狩於州來次于潁尾使蕩/侯潘子司馬督囂尹午陵尹喜帥師圍)
　　(徐以懼吳楚子次于乾谿以為之援髙氏曰徐呉/之姻國也楚人疾吳故遷怒於徐既執其君又伐)
　　(其國/也)
　　晉伐鮮虞(左傳曰晉荀吳偽會齊師者假道於鮮/虞遂入昔陽滅肥以肥子緜臯歸伐鮮)
　　(虞因肥之役也杜氏曰不書將帥史闕文鮮虞白/狄别種在中山新市縣昔陽肥國都樂平沾縣東)
　　(有昔陽城肥白狄也緜臯其君名鉅鹿下曲陽縣/西有肥累城髙氏曰楚靈不道既滅陳蔡今方伐)
　　(徐晉為盟主坐視而不救若力不能君子不責/也能伐鮮虞而不救徐非力不能棄中國也)
　　(經書月四書日一大衍厯正月丁未小旦曰冬至/二月丙子大三月丙午小壬申二十七日四月乙)
　　(亥大五月乙巳小六月甲戌大七月甲辰小八月/癸酉大九月癸卯小十月壬申大十一月壬寅小)
　　(十二月辛未大長厯是/年閏正月三月無壬申)
　十有三年(壬申景王十六年○晉覇昭三○蔡平公/廬元年○曹武二十六○衛靈六○鄭定)
　　(公寜元年○陳恵公吳元年○杞平七○宋元三/○齊景十九○秦哀八○楚靈十二弑○吳夷末)
　　(十/五)
　春
　　叔弓帥師圍費(左傳曰叔弓圍費弗克敗焉平子/怒令見費人執之以為囚俘冶區)
　　(夫曰非也若見費人寒者衣之饑者食之為之令/主而共其乏困費來如歸南氏亡矣民將叛之誰)
　　(與居邑若憚之以威懼之以怒民疾而叛為之聚/也若諸侯皆然費人無歸不親南氏將焉入矣平)
　　(子從之費人叛南氏陸氏曰凡家臣以邑叛悉不/書叛但書大夫圍之則邑叛可知矣髙氏曰費季)
　　(氏邑也叔弓帥師圍之見家臣之彊季氏之無君/也家臣以邑叛不以君命而使大夫討之如是則)
　　(大夫非魯之大夫也季氏之大夫也師非魯之師/也季氏之師也如是而欲討南蒯不思之甚矣)
　夏
　　四月
　　楚公子比自晉歸于楚弑其君䖍于乾谿(乾音干/○左傳)
　　(曰楚薳氏之族及薳居許圍蔡洧蔓成然皆王所/不禮也因羣喪職之族啓越大夫常夀過作亂圍)
　　(固城克息舟城而居之觀起之死也其子從在蔡/事朝呉曰今不封蔡蔡不封矣我請試之以蔡公)
　　(之命召子干子晳及郊而告之情彊與之盟入襲/蔡蔡公將食見之而逃觀從使子干食坎用牲加)
　　(書而速行已狥於蔡曰蔡公召二子將納之與之/盟而遣之矣將師而從之蔡人聚將執之辭曰失)
　　(賊成軍而殺余何益乃釋之朝呉曰二三子若能/死亡則如違之以待所濟若求安定則如與之以)
　　(濟所欲且違上何適而可衆曰與之乃奉蔡公召/二子而盟於鄧依陳蔡人以國楚公子比公子黑)
　　(肱公子棄疾蔓成然蔡朝呉帥陳蔡不羮許葉之/師因四族之徒以入楚及郊蔡公使須務牟與史)
　　(猈先入因正僕人殺太子禄及公子罷敵公子比/為王公子黑肱為令尹次于魚陂公子棄疾為司)
　　(馬先除王宫使觀從從師於乾谿而遂告之且曰/先歸復所後者劓師及訾梁而潰王聞羣公子之)
　　(死也自投于車下曰人之愛其子也亦如余乎侍/者曰甚焉小人老而無子知擠於溝壑矣王曰余)
　　(殺人子多矣能無及此乎右尹子革曰請待於郊/以聽國人王曰衆怒不可犯也曰若入於大都而)
　　(乞師於諸侯王曰皆叛矣曰若亡於諸侯以聴大/國之圖君也王曰大福不再祇取辱焉然丹乃歸)
　　(於楚王㳂夏將欲入鄢芋尹無宇之子申亥求王/遇諸棘圍以歸王縊於芋尹申亥氏公羊傳曰楚)
　　(靈王為無道作乾谿之臺三年不成百姓苦之諸/侯怨之公子棄疾主方城之外以君陳蔡脅比而)
　　(立焉然後令于乾谿之役曰比已立矣先歸者復/其田里後者劓衆潰而散靈王經而死蘇氏曰比)
　　(將為君不曰楚比而曰公子比何以比之歸非其/謀也亂始於觀從而成於棄疾以比為名而已比)
　　(迫於觀從而以身許之以致䖍死則比雖不弑而/弑君之名比尸之矣比之歸也䖍猶在楚其不曰)
　　(入何也觀從召之蔡人與之楚人不拒則比之歸/無難也髙氏曰先言比歸者明在外本無弑君之)
　　(心也及其以棄疾之請也遂有得位之心故復言/弑者正比之罪也既曰歸於楚又曰弑於乾谿者)
　　(非比親弑之也加之罪爾初楚子麋疾靈王因殺/其子而自立公子比以是出奔晉比在晉十年矣)
　　(其能一旦自外歸而弑其君乎盖靈王無道雖棄/疾脅比而立靈王自縊而死若比不從棄疾之脅)
　　(則靈王未必死以此言之棄疾不得比之勢則無/以濟其亂比見利而動遽欲為君則成楚靈之縊)
　　(者乃比也盖是時比當効死不立而旣立矣又焉/得避是名哉若使人之受其名也巳享其利則後)
　　(世姦人苟有籍口以濟其私者莫不皆寘力焉故/聖人正名比之弑君所以絶後世姦人之禍也杜)
　　(氏曰乾谿在譙/國城父縣東竟)
　　楚公子棄疾殺公子比(左傳曰觀從謂子干曰不/殺棄疾雖得國猶受禍也)
　　(子干曰余不忍也子玉曰人將忍子國毎夜駭曰/王入矣棄疾使周走而呼曰王至矣國人大驚使)
　　(蔓成然走告子干子晳曰王至矣國人殺君司馬/將來矣君若早自圖也可以無辱又有呼而走至)
　　(者曰衆至矣二子皆自殺棄疾即位名曰熊居葬/子干于訾實訾敖張氏曰公子比已為王棄疾為)
　　(司馬則君臣若已定矣及棄疾殺比乃不以弑君/書者君臣之分未定而棄疾譎殺之也比不能効)
　　(死不立而貪為君之利不得不服首惡之罪若夫/分未正而以譎殺之於曖昩之中目之以兩下相)
　　(殺可矣未可謂之殺君也髙氏曰比復稱公子而/不以討賊之辭加之者非討賊也殺而代之也憫)
　　(比堕棄疾之謀以深罪棄疾也棄疾本圖位而脅/立比比既立遂殺而簒之比既死遂自立改名曰)
　　(居盖弑君之人名在諸侯之䇿故公/子圉改名曰䖍公子棄疾改名曰居)
　秋
　　公㑹劉子晉侯齊侯宋公衛侯鄭伯曹伯莒子邾
　　子滕子薛伯杞伯小邾子于平丘(左傳曰晉成虒/祁諸侯朝而歸)
　　(者皆有貳心為取郠故晉將以諸侯來討叔向曰/諸侯不可以不示威乃並徴㑹告於呉晉侯㑹吳)
　　(子於良水道不可吳子辭乃還治兵於邾南甲車/四千乘遂合諸侯於平丘晉人將尋盟齊人不可)
　　(晉侯使叔向告劉獻公曰抑齊人不盟若之何對/曰盟以底信君苟有信諸侯不貳何患焉告之以)
　　(文辭董之以武師雖齊不許君庸多矣天子之老/請帥王賦元戎十乘以先啓行遲速唯君叔向告)
　　(於齊曰諸侯求盟已在此矣今君弗利寡君以為/請對曰諸侯討貳則有尋盟若皆用命何盟之尋)
　　(叔向曰明王之制使諸侯嵗聘以志業間朝以講/禮再朝而㑹以示威再㑹而盟以顯昭明志業於)
　　(好講禮於等示威於衆昭明於神自古以來未之/或失也晉禮主盟懼有不治奉承齊犧而布諸君)
　　(求終事也君曰余必廢之何齊之有唯君圖之寡/君聞命矣齊人懼對曰小國言之大國制之敢不)
　　(聴從叔向曰諸侯有間矣不可以不示衆治兵建/而不斾復斾之諸侯畏之髙氏曰覇圖不競久矣)
　　(晉主夏盟諸侯皆貳平丘之㑹諸侯之衆兵車之/盛奕世未覩又有天子之使以臨之使晉之威靈)
　　(少振而聳動吳楚此叔向之謀也張氏曰平/丘今開封府封丘縣在東漢志尚為平丘縣)
　　八月
　　甲戌同盟于平丘(甲戌榖作庚戌○左傳曰齊服/也孫氏曰自宋之㑹諸侯不出)
　　(大夫専㑹者十年至申之㑹則又甚矣楚子以蠻/荒之衆横行中國戕滅陳蔡以厭其欲諸侯莫敢)
　　(伉楚子專盟㑹者又十年矣今晉昭一旦與劉子/合諸侯同盟於此者其能與楚子伉乎乘楚靈弑)
　　(逆之禍爾髙氏曰晉若果能與劉子大合諸侯以/討楚平弑逆之罪亦足以彊中國之威矣今但同)
　　(盟於此何所為哉雖然楚人自是不/入㓂而中國為之少安亦由此盟也)
　　公不與盟(左傳曰邾人莒人愬於晉曰魯朝夕伐/我幾亡矣我之不共魯故之以晉侯不)
　　(見公使叔向來辭曰諸侯將以甲戌盟寡君知不/得事君矣請君無勤子服恵伯對曰君信蠻夷之)
　　(訴以絶兄弟之國棄周公之後亦唯君寡君聞命/矣叔向曰寡君有甲車四千乘在雖以無道行之)
　　(必可畏也况其率道其何敵之有牛雖瘠僨於豚/上其畏不死南蒯子仲之憂其庸可棄乎若奉晉)
　　(之衆用諸侯之師因邾莒杞鄫之怒以討魯罪間/其二憂何求而弗克魯人懼聴命髙氏曰此晉侯)
　　(聴邾莒之訴而辱公使不得與盟也夫晉侯與公/同體當同心同力以復覇業而諸侯咸㑹乃聴邾)
　　(莒之妄訴與衆棄公不以比數孫氏曰與公同事/而不同盟非所以宗諸侯也天下孰不觧體故自)
　　(是訖㑹召陵諸侯復不出者二十四年至如/鄟陵之㑹晉自不出其不足以宗諸侯矣)
　　晉人執季孫意如以歸(左傳曰晉人執季孫意如/以幕䝉之使狄人守之司)
　　(鐸射懷錦奉壺飲氷以蒲伏焉守者御之乃與之/錦而入晉人以平子歸子服湫從胡氏曰魯自文)
　　(公以來公室微弱三家専魯而季氏罪之首也宿/及意如尤為彊逼不臣晉人若按邾莒有無之狀)
　　(究南蒯子仲奔叛之因告於諸侯以其罪執之請/於天子以大義廢之選於魯卿更意如之位收歛)
　　(私邑為公室之民使政令在君三家臣順今徒以/邾莒之故執意如則是意在貨財而不責其無君)
　　(臣之義也澄按胡氏之論可謂萬世之大義/矣而非當時之事情也録之者以示教云爾)
　　公至自㑹(公雖不與同盟然已與/平丘之㑹矣故以㑹至)
　　蔡侯廬歸于蔡(左傳曰平王即位陳蔡皆復隠太/子之子廬歸於蔡杜氏曰隠太子)
　　(太子有也/廬蔡平侯)
　　陳侯吳歸于陳(左傳曰悼太子之子吳歸於陳杜/氏曰悼太子偃師也吳陳惠公澄)
　　(按魯昭公八年正月陳哀公之弟公子招殺世子/偃師哀公縊而死九月楚公子棄疾奉偃師之子)
　　(呉圍陳十月滅之使穿封戌為陳公十一年四月/楚靈王誘蔡靈侯殺之公子棄疾帥師圍蔡十一)
　　(月滅之執蔡世子有以歸用之楚城陳蔡不羮使/棄疾為蔡公問於申無宇曰棄疾在蔡何如對曰)
　　(鄭莊公城櫟寘子元焉使昭公失位臣聞五大不/在邊五細不在庭末大必折尾大不掉君所知也)
　　(至是年棄疾果以陳蔡叛陳蔡之人以復讎之故/而樂從之棄疾因此得國故復陳蔡以報其功也)
　　(陳先聖之後蔡王室之親楚靈無道滅其國而有/其土地廬蔡靈之孫吳陳哀之孫當為君者也土)
　　(地雖入楚國固其國也侯固其位也故其復國也/書國書爵書名如失國之君歸其國然盖陳蔡乃)
　　(天子所封之國非楚所得滅也常山劉氏曰陳蔡/者先王之建國非楚可滅非楚可復也故書爵書)
　　(歸言二國之嗣位其所固有國其所宜歸也二君/名者素非諸侯至此始立也髙氏曰楚靈不道暴)
　　(滅陳蔡而平王始依陳蔡之國籍以發難今既得/位遂復二國之後暴靈之惡而歸恩於已以説中)
　　(國春秋不言歸自楚者見二國之復乃自當復非/外域得滅而復之也廬靈公少子世子有之弟先)
　　(儒謂世子有/之子非也)
　冬
　　十月
　　葬蔡靈公(陸氏曰國復乃葬/凡三十有一月)
　　公如晉至河乃復(左傳曰公如晉荀吳謂韓宣子/曰諸侯相朝講舊好也執其卿)
　　(而朝其君有不好焉不如辭之乃使士景伯辭公/子河髙氏曰晉不與公盟今又執吾卿而公復朝)
　　(之無恥甚矣豈欲因晉之執而請討季/氏之罪乎然季氏在晉宜其不見納也)
　　吳滅州來(左傳曰呉滅州來楚令尹子旗請伐吳/王弗許曰吾未撫民人未事鬼神未修)
　　(守備未定國家而用民力敗不可悔州來在吳猶/在楚也子姑待之髙氏曰成六年吳入州來蓋本)
　　(楚屬也至是取之盡殺其吏民無道之甚故稱滅/焉春秋詳楚伐吳畧吳伐楚而志其甚者滅州來)
　　(是也吳人以州來封季/子之後入以遷蔡焉)
　　(經書月三書日一大衍厯正月辛丑小壬子冬至/二月庚午大三月庚子小四月己巳大五月己亥)
　　(大六月己巳小七月戊戌大八月戊辰小甲戌七/日九月丁酉大十月丁夘小十一月丙申大十二)
　　(月丙/寅小)
　十有四年(癸酉景王十七年○晉覇昭四○蔡平二/○曹武二十七卒○衛靈七○鄭定二○)
　　(陳惠二○杞平八○宋元四○齊景二十○/秦哀九○楚平王居元年○吳夷末十六)
　春
　　意如至自晉(左傳曰季孫猶在晉子服惠伯私於/中行穆子曰魯事晉何以不如夷之)
　　(小國魯兄弟也土地猶大所命能具若為夷棄之/使事齊楚其何瘳於晉穆子告韓宣子且曰楚滅)
　　(陳蔡不能救而為夷執親將焉用之乃歸季孫惠/伯曰寡君未知其罪合諸侯而執其老若猶有罪)
　　(死命可也若曰無罪而惠免之諸侯不聞是逃命/也何免之為請從君惠扵㑹宣子患之使叔魚見)
　　(季孫曰鮒也聞諸吏將為子除館於西河平子懼/先歸惠伯待禮孫氏曰大夫執則至至名不稱氏)
　　(前見/也)
　　三月
　　曹伯滕卒(武公也在位二十七年/其子頃嗣是為平公)
　夏
　　四月
　秋
　　葬曹武公
　　八月
　　莒子去疾卒(去上聲○左傳曰莒著丘公卒郊公/不慼國人弗順欲立著丘公之弟庚)
　　(與郊公惡公子鐸而善於意恢公子鐸因蒲餘侯/而與之謀曰爾殺意恢我出君而納庚與許之襄)
　　(陵許氏曰昭公以來微國皆葬而莒著丘公不/葬者莒卒無謚棄周禮也是以春秋不書也)
　冬
　　莒殺其公子意恢(左傳曰蒲餘侯兹夫殺莒公子/意恢郊公奔齊公子鐸逆庚與)
　　(於齊齊隰黨公子鉏送之有賂田澄按小國之卿/再命書名其大夫一命但當書人意恢不稱大夫)
　　(則是不命之士其名載於䇿者以其屬為公子/則貴而同於再命之卿故於公子之下書名也)
　　(經書月三書日無大衍厯正月乙未大丁巳冬至/二月乙丑小三月甲午大四月甲子小五月癸巳)
　　(大六月癸亥小七月壬辰大閏月壬戌小八月辛/卯大九月辛酉大十月辛夘小十一月庚申大十)
　　(二月庚/寅小)
　十有五年(甲戌景王十八年○晉覇昭五○蔡平三/○曹平公須元年○衛靈八○鄭定三○)
　　(陳惠三○杞平九○宋元五○齊景二十/一○秦哀十○楚平二○吳夷末十七卒)
　春
　　王正月
　　吳子夷末卒(夷末公作夷昧夷末立/在位十七年庻弟僚)
　　三月
　　癸酉有事于武宫籥入叔弓卒去樂卒事(去上聲/○左傳)
　　(曰將禘於武公戒百官梓慎曰吾見赤黒之祲非/祭祥也喪氣也其在涖事乎叔弓涖事籥入而卒)
　　(髙郵孫氏曰武宫廢廟也成六年復立之胡氏曰/有事於宗廟聞大夫之喪則去樂而祭可乎按曽)
　　(子問君在祭不得成禮夫子語之詳矣而無有及/大臣者是知祭而去樂不可也有事於宗廟遭大)
　　(夫之變則可以聞乎按禮衛太史栁莊寢疾君曰/若疾亟雖當祭必告是知祭而以聞不可也禮莫)
　　(重於當祭大夫有變而不以聞則内得以盡其誠/敬之心於宗廟外得以全其隠恤之意於大臣是)
　　(兩得之也然則有事於宗廟大臣涖事籥入而卒/於其所則如之何禮雖未之有可以義起也有事)
　　(于宗廟大臣涖事籥入而卒於其所去樂卒事其/可也縁先祖之心見大臣之卒必聞樂不樂縁孝)
　　(子之心視己設之饌必不忍輕徹故去樂而卒事/其可也宗廟合禮者常事不書苟以為可則春秋)
　　(何書乎此記禮之變而書之/者也澄曰叔子叔老之子也)
　夏
　　蔡朝吳出奔鄭(朝吳下公無出字朝作昭○左傳/曰楚費無極害朝吳之在蔡也欲)
　　(去之乃謂之曰王唯信子故處子於蔡子亦長矣/而在下位辱必求之吾助子請又謂其上之人曰)
　　(王唯信呉故處諸蔡二三子莫之如也而在其上/不亦難乎弗圖必及於難蔡人逐朝呉朝吳出奔)
　　(鄭王怒曰余唯信呉故寘諸蔡且微呉吾不及此/女何故去之無極對曰臣豈不欲吳然而前知其)
　　(為人之異也吳在蔡蔡必速飛去吳所以翦其翼/也胡氏曰朝吳蔡之忠臣雖不能存蔡而能復蔡)
　　(其從於棄疾以棄疾必能封之也棄疾以其忠於/舊君而信之使居舊國可謂知所信矣則曷為出)
　　(奔費無極害其寵也無極楚之讒人也出朝吳出/蔡侯喪太子建殺連尹奢屏王耳目使不聰明卒)
　　(使呉師入郢辱及宗廟讒人為亂可不/畏乎志朝呉出奔而入郢之師兆矣)
　　六月
　　丁巳朔日有食之
　秋
　　晉荀吳帥師伐鮮虞(左傳曰圍鼓克之以鼓子鳶/鞮歸髙氏曰十二年伐之未)
　　(服故然僅能得鼓而卒叛/去晉之不能逺畧可知矣)
　冬
　　公如晉(左傳曰平丘之㑹故也澄按平丘之㑹公/不與盟大夫被執公既徃朝而不見納辱)
　　(亦甚矣至此又徃朝焉蓋/畏大國不敢以辱為恥也)
　　(經書月三書日二大衍厯正月己未大癸亥冬至/經二月癸酉在此月二月己丑小三月戊午大四)
　　(月戊子小五月丁巳大朔日食經書六月食蓋置/閏後失也六月丁亥小七月丙辰大八月丙戌小)
　　(九月乙夘大十月乙酉小十一月甲寅大十二/月甲申大長厯是年閏九月癸酉二月十五日)
　十有六年(乙亥景王十九年○晉覇昭六卒○蔡平/四○曹平二○衛靈九○鄭定四○陳惠)
　　(四○杞平十○宋元六○齊景二十二/○秦哀十一○楚平三○吳僚元年)
　春
　　齊侯伐徐(左傳曰齊師至於蒲隧徐人行成徐子/及郯人莒人㑹齊侯盟於蒲隧賂以甲)
　　(父之鼎叔孫昭子曰諸侯之無伯害哉齊君之無/道也興師而伐逺方㑹之有成而還莫之亢也無)
　　(伯也夫襄陵許氏曰景公之時呉楚方爭晉既不/能逺畧以齊之彊務徳修政以通天下之志糾合)
　　(諸侯復覇可也而區區務/爭徐伐莒之利志亦卑矣)
　　楚子誘戎蠻子殺之(蠻公作蔓後同○左傳曰楚/子聞蠻氏之亂也與蠻子之)
　　(無質也使然丹誘戎蠻子嘉殺之遂取蠻氏杜氏/曰河南新城縣有蠻城張氏曰今伊闕縣即新城)
　　(也蘇氏曰楚子誘蔡侯殺之名而書地以詐術害/中國疾之也誘殺戎蠻不名不地其類相殘畧之)
　　(也/)
　夏
　　公至自晉(胡氏曰昭公數朝於晉三至於河而不/得入兩得見而晉侯又欲討其罪而止)
　　(旃其困辱亦甚矣昭公安於危辱無激昻勉/厲之意所謂自棄者不可與有為不亦悲乎)
　秋
　　八月
　　己亥晉侯夷卒(昭公也在位六年其/子去疾嗣是為頃公)
　　九月
　　大雩
　　季孫意如如晉(卿共葬事/畏晉也)
　冬
　　十月
　　葬晉昭公(三月而/葬速)
　　(經書月三書日一大衍厯正月甲寅小戊辰冬至/二月癸未大三月癸丑小四月壬午大五月壬子)
　　(小六月辛巳大七月辛亥小八月庚辰大己亥二/十日九月庚戌小十月己夘大十一月己酉小十)
　　(二月戊/寅大)
　十有七年(丙子景王二十年○晉覇頃公去疾元年/○蔡平五○曹平三○衛靈十○鄭定五)
　　(○陳惠五○杞平十一○宋元七○齊景/二十三○秦哀十二○楚平四○吳僚二)
　春
　　小邾子來朝
　夏
　　六月
　　甲戌朔日有食之
　秋
　　郯子來朝
　　八月
　　晉荀吳帥師滅陸渾之戎(左傳曰晉侯使屠蒯如/周請有事於雒與三塗)
　　(萇𢎞謂劉子曰客容猛非祭也其伐戎乎陸渾氏/甚睦於楚必是故也君其備之乃警戎備晉荀呉)
　　(帥師渉自棘津使祭史先用牲於雒陸渾人弗知/師從之遂滅陸渾數之以其貳於楚也陸渾子奔)
　　(楚其衆奔甘鹿周大獲宣子夢文公擕荀吳而授/之陸渾故使穆子帥師獻俘於文宫髙氏曰宣三)
　　(年楚子伐陸渾之戎自是陸渾睦於楚而為中國/之害至是荀吳帥師滅之胡氏曰文子之於潞氏)
　　(士㑹之於甲氏苟吳之於陸渾戎皆滅之也而林/父士㑹稱人荀吳舉其名氏何哉中外有别陸渾)
　　(之戎宻邇王室而縱之雜處則非尊京師别内/外之義也與夫闢土服逺以圖彊覇則異矣)
　冬
　　有星孛于大辰(左傳曰西及漢申須曰彗所以除/舊布新也天事恒象今除於火火)
　　(出必布焉諸侯其有火災乎梓慎曰徃年吾見之/是其徴也火出而見今兹火出而章必火入而伏)
　　(其居火也久矣其與不然乎火出於夏為三月於/商為四月於周為五月夏數得天若火作其四國)
　　(當之在宋衛陳鄭乎宋大辰之虛也陳太皥之虛/也鄭祝融之虛也皆火房也星孛及漢漢水祥也)
　　(衛顓頊之虚也故為帝丘其星為大水水火之牡/也其以丙子若壬午作乎水火所以合也若火入)
　　(而伏必以壬午不過其見之月鄭禆竈言於子産/曰宋衛陳鄭將同日火襄陵許氏曰星孛大辰火)
　　(災應之天地之符也大辰明堂當宋之分故王室/亂宋亦亂衛陳鄭災氣所溢也衛亂君奔陳敗卿)
　　(獲唯鄭有令政而無後/災是知禍福之可轉也)
　　楚人及吳戰于長岸(杜氏曰長岸楚地張氏曰水/戰也左傳曰吳伐楚陽匄為)
　　(令尹卜戰不吉司馬子魚曰我得上流何故不吉/且楚故司馬令龜我請改卜令曰魴也以其屬死)
　　(之楚師繼之尚大克之吉戰於長岸大敗吳師獲/其乘舟餘皇使随人與後至者守之環而塹之及)
　　(泉盈其隧炭陳以待命吳公子光請於其衆曰喪/先王之乘舟豈唯光之罪衆亦有焉請藉取之以)
　　(救死衆許之使長鬛者三人潛伏於舟側曰我呼/餘皇則對師夜從之三呼皆迭對楚人從而殺之)
　　(楚師亂吳人大敗之取餘皇以歸胡氏曰楚地五/千里帶甲數十萬戰勝諸侯威動天下本非呉敵)
　　(也唯不能去讒賤貨使費無極以讒勝囊瓦以貨/行而䇿士竒材為敵國用故日以侵削至雞父之)
　　(師七國皆敗栢舉之戰國破君奔/幾於亡滅呉日益彊而楚削矣)
　　(經書月二書日一大衍厯正月戊申小癸酉冬至/二月丁丑大三月丁未小四月丙子大五月丙午)
　　(大閏月丙子小六月乙巳大經書六月甲戌朔日/食程氏曰按大衍是年閏五月六月朔乙巳非食)
　　(限五月丙午朔日食黄道婁四度太甚甲戌則九/月朔名也而亦不入食限是月也魯太史以為夏)
　　(之四月而季平子以為非正陽之月平子必有所/考而言足明食朔之誤也是魯太史之誤也非春)
　　(秋之誤也七月乙亥小八月甲辰大九月甲戌/小十月癸夘大十一月癸酉小十二月壬寅大)
　十有八年(丁丑景王二十一年○晉覇頃二○蔡平/六○曹平四卒○衛靈十一○鄭定六○)
　　(陳惠六○杞平十二○宋元八○齊景二/十四○秦哀十三○楚平五○呉僚三)
　春
　　王三月
　　曹伯須卒(平公也在位四年其/子午嗣是為悼公)
　夏
　　五月
　　壬午宋衛陳鄭災(左傳曰火始昬見丙子風梓慎/曰是謂融風火之始也七日其)
　　(火作乎戊寅風甚壬午大甚宋衛陳鄭皆火梓慎/登大庭氏之庫以望之曰宋衛陳鄭也數日皆來)
　　(告火公羊傳曰記異也同日而俱災為天下記異/也劉氏曰四國同日而災非人所能為也其序宋)
　　(衛陳鄭春秋之正也同徳則尚/爵同爵則尚親同親則尚齒)
　　六月
　　邾人入鄅(鄅音禹○左傳曰鄅人籍稲邾人襲鄅/鄅人將閉門邾人羊羅攝其首焉遂入)
　　(之盡俘以歸鄅子曰余無歸矣從帑於邾邾莊公/反鄅夫人而舍其女杜氏曰鄅國在琅琊開陽縣)
　　(張氏曰今屬沂州/臨沂縣妘姓國)
　秋
　　葬曹平公
　冬
　　許遷于白羽(左傳曰楚左尹王子勝言於楚子曰/許於鄭仇敵也而居楚地以不禮於)
　　(鄭晉鄭方睦鄭若伐許而晉助之楚喪地矣君盍/遷許楚子使王子勝遷許於柝實白羽張氏曰白)
　　(羽一名折楚邑今鄧州内鄉縣杜氏曰自葉遷也/畏鄭而樂遷故以自遷為文髙氏曰許至是三遷)
　　(矣/)
　　(經書月三書日一大衍厯正月壬申小戊寅冬至/二月辛丑大三月辛未小四月庚子大五月庚午)
　　(小壬午十三日六月己亥大七月己巳小八月戊/戌大九月戊辰小十月丁酉大十一月丁夘小十)
　　(二月丙申大長/厯是年閏正月)
　十有九年(戊寅景王二十二年○晉覇頃三○蔡平/七○曹悼公午元年○衛靈十二○鄭定)
　　(七○陳惠七○杞平十三○宋元九○齊景/二十五○秦哀十四○楚平六○吳僚四)
　春
　　宋公伐邾(左傳曰鄅夫人宋向戌之女也故向寜/請師宋公伐邾圍蟲取之乃盡歸鄅俘)
　　(髙氏曰為鄅故也天下無覇而宋元於此一正入/鄅之亂是以春秋録而進之胡氏曰此所謂聲罪)
　　(執言之師也故書伐/邾而釋其取邑之罪)
　夏
　　五月
　　戊辰許世子止弑其君買(左傳曰許悼公瘧飲太/子止之藥卒太子奔晉)
　　(張氏曰藥劑之得失決死生於須臾之間瘧疾未/足以死而遽至於大故是許悼公之卒止實殺之)
　　(也孟子曰殺人以挺與刃有以異乎曰無以異也/以刃與政有以異乎曰無以異也進藥而藥殺可)
　　(不謂之弑哉其所以異於商臣蔡般者過與故不/同爾蘇氏曰今律過失殺人以贖論過失殺朞尊)
　　(減殺人二等過失殺大父母父母減殺人一/等而和御藥誤不如法者死盖春秋之遺意)
　　己卯地震(地道安静/以震為異)
　秋
　　齊髙發帥師伐莒(左傳曰莒子奔紀鄣使孫書伐/之初莒有婦人莒子殺其夫已)
　　(為婺婦及老託於紀彰紡焉以度而去之及師至/則投諸外或獻諸子占子占使師夜縋而登莒共)
　　(公懼啓西門而出齊師入/紀髙氏曰莒不事齊故)
　冬
　　葬許悼公(吕氏大圭曰傳例君弑賊不討不書葬/此二傳妄為之說也黎曰被弑之君多)
　　(不書葬者或彼國方有事變雖葬我畏其亂無使/徃㑹之許悼弑而書葬者盖變生於内而不及國)
　　(欲没其弑逆之迹具禮葬其父我/有使徃故書葬歐陽公論止為弑)
　　(經書月一書日二大衍厯正月丙寅大甲申冬至/二月丙申小三月乙丑大四月乙未小五月甲子)
　　(大戊辰五日己夘十六日六月甲午小七月癸亥/大八月癸巳小九月壬戌大十月壬辰小十一月)
　　(辛酉大十二/月辛夘大)
　二十年(己夘景王二十三年○晉覇頃四○蔡平八/卒○曹悼二○衛靈十三○鄭定八○陳惠)
　　(八○把平十四○宋元十○齊景二十/六○秦哀十五○楚平七○吳僚五)
　春
　　王正月
　夏
　　曹公孫㑹自鄸出奔宋(鄸莫公切榖作夢○髙氏/曰會者公子喜時之子喜)
　　(時者子臧也鄸其采邑也杜氏曰鄸曹邑張氏曰/今興仁府乘氏縣大有饗城古老云古鄸城也劉)
　　(氏曰奔未有言自者此其言自鄸何自鄸待故也/大夫有罪待放於境三年君賜之環則復賜之玦)
　　(則去春秋之時臣能専其邑無不畔其國者能使/其衆無不要其君者臧武仲之智猶據以求為後)
　　(於魯是以孔子譏之公孫㑹之自/鄸奔宋也其賢於臧武仲逺矣)
　秋
　　盜殺衛侯之兄縶(縶張立切公榖作輙○左傳曰/衛公孟縶狎齊豹奪之司冦與)
　　(鄄有役則反之無則取之公孟惡北宫喜褚師圃/欲去之公子朝通於襄夫人宣姜懼而欲以作亂)
　　(故齊豹北宫喜禇師圃公子朝作亂初齊豹見宗/魯於公孟為驂乘焉將作亂而謂之曰公孟之不)
　　(善子所知也勿與乘吾將殺之對曰吾由子事公/孟子假吾名焉故不吾逺也雖其不善吾亦知之)
　　(抑以利故不能去是吾過也今聞難而逃是僣子/也子行事乎吾將死之以周事子而歸死於公孟)
　　(其可也衛侯在平夀公孟有事於盖獲之門外齊/子氏惟於門外而伏甲焉使祝鼃寘戈於車薪以)
　　(當門使一乘從公孟以出使華齊御公孟宗魯驂/乘及閎中齊氏用戈擊公孟宗魯以背蔽之㫁肱)
　　(以中公孟之肩皆殺之公聞亂乘驅自閲門入慶/比御公公南楚驂乘使華寅乘貳車及公宫鴻駵)
　　(魋駟乘于公公載寳以出褚師子申遇公於馬路/之衢遂從過齊氏使華寅肉袒執盖以當其闕齊)
　　(氏射公中南楚之背公遂出寅閉郭門踰而從公/公如死鳥折朱鉏宵從竇出徒行從公齊氏之宰)
　　(渠子召北宫子北宫氏之宰不與聞謀殺渠子遂/伐齊氏滅之公入與北宫喜盟於彭水之上遂盟)
　　(國人公子朝褚師圃子玉霄子髙魴出奔晉孫氏/曰以衛侯之母兄盜得殺之衛侯之無刑政也張)
　　(氏曰衛襄公二子長曰縶次曰元孟縶之足不良/於是立其弟元為太子襄公卒元立舜之親愛其)
　　(弟也富貴之而使吏治其國不得有為以暴其民/靈公受國於有疾之兄聴其無禮於大夫且俾之)
　　(預於政而又不能正其母以預制其禍亂使齊豹/北宫喜褚師圃公子朝之倫如盜賊竊發兄死身)
　　(危幾亡其國任公輔曰尉止齊豹公孫翩陽虎皆/大夫非卿故曰盜澄按此説非也凢稱盜盖皆賤)
　　(者但當稱人以其所作不義故不稱人而/穪盜陸氏曰稱盜者目罪人之賤者也)
　冬
　　十月
　　宋華亥向寜華定出奔陳(向寜公作向甯後同○/左傳曰宋元公無信多)
　　(私而惡華向華定華亥與向寜謀曰亡愈於死先/諸華亥僞有疾以誘羣公子殺公子寅公子御戎)
　　(公子朱公子固公孫援公孫丁拘向勝向行於其/廩公如華氏請焉弗許遂刼之取太子欒與母弟)
　　(辰公子地以為質公亦取華亥之子無慼向寜之/子羅華定之子啓與華氏盟以為質公請於華費)
　　(遂將攻華氏曰子死亡有命余不忍其訽殺華向/之質而攻之華向奔陳華登奔吳向寜欲殺太子)
　　(華亥曰干君而出又殺其子其誰納/我且歸之有庸使少司㓂牼以歸)
　　十有一月
　　辛夘蔡侯廬卒(平公也在位八年其子朱嗣隠太/子有之子東國以世嫡之故攻朱)
　　(而自立是/為悼公)
　　(經書月三書日一大衍厯正月辛酉小巳丑冬至/按左傳謂二月己丑日南至三統厯謂正月己丑)
　　(朔旦冬至皆氣同而朔差二月庚寅大閏月庚申/小三月己丑大四月己未小五月戊子大六月戊)
　　(午小七月丁亥大八月丁巳小九月丙戌大十月/丙辰小十一月乙酉大辛夘七日十二月乙夘小)
　　(長厯是年/閏八月)
　二十有一年(庚辰景王二十四年○晉覇頃五○蔡/悼侯東國元年○曹悼三○衛靈十四)
　　(○鄭定九○陳惠九○杞平十五○宋元十一○/齊景二十七○秦哀十六○楚平八○呉僚六)
　春
　　王三月
　　葬蔡平公
　夏
　　晉侯使士鞅來聘(左傳曰叔孫婼為政季孫欲惡/諸晉使有司以齊鮑國歸費之)
　　(禮為士鞅士鞅怒曰鮑國之位下其國小而使鞅/從其牢禮是卑敝邑也將復諸寡君魯人恐加四)
　　(牢焉為十一牢杜氏曰晉頃公即位通嗣君也髙/氏曰晉頃公即位六年公以晉昭見止之故不復)
　　(徃朝今使士鞅来聘而賔客牢禮不/以命數二十有三年晉侯遂執婼)
　　宋華亥向寜華定自陳入于宋南里以叛(叛公作/畔○左)
　　(傳曰宋華費遂生華貙華多僚華登貙為少司馬/多僚為御士與貙相惡乃譖諸公曰貙將納亡人)
　　(公懼使告司馬司馬歎曰必多僚也吾有讒子而/弗能殺吾又不死抑君有命可若何乃與公謀逐)
　　(華貙子皮殺多僚刼司馬以叛而召亡人華向入/樂大心豊愆華牼禦諸横華氏居盧門以南里叛)
　　(宋城舊鄘及桑林之門而守之華登以呉師救華/氏齊師宋師敗吳師於鴻口華登帥其餘以敗宋)
　　(師公欲出厨人濮曰吾小人可藉死而不能送亡/君請待之齊烏枝鳴曰用少莫如齊致死齊致死)
　　(莫如去備彼多兵矣請皆用劒從之華氏北復即/之遂敗華氏於新里公子城以晉師至曹翰胡㑹)
　　(晉荀吳齊苑何忌衛公子朝救宋與華氏戰於赭/丘大敗華氏圍諸南里楚薳越帥師逆華氏胡氏)
　　(曰凡書叛有入於戚者而不言衛有入於朝歌者/而不言晉有入於蕭者而不言宋比獨稱宋南里)
　　(何也戚與朝歌及蕭皆其所食邑也若南里則宋/國城内之里名也傳稱華氏居盧門南里以叛宋)
　　(城舊墉及桑林之門以守是華氏與宋分國而居/矣故其出其入皆以南里繫之宋此叛臣逼脅其)
　　(君已甚/之詞也)
　秋
　　七月
　　壬午朔日有食之
　　八月
　　乙亥叔輒卒(輒公作痤○此叔/弓之子伯張也)
　冬
　　蔡侯東□出奔楚(東左公並作朱今從穀梁○穀/梁傳曰東者東國也王父誘而)
　　(殺焉父執而用焉澄按東下闕國字前年東平公/卒而東國立至此年冬而奔楚或是國人黨平公)
　　(之下或是恐楚之討已然無事迹可考不可知也/左氏事迹不可信按是年蔡侯東出奔楚二十三)
　　(年蔡侯東國卒於楚當是一人不應作朱盖篆文/日在木中為東一在木中為朱此經當是蔡侯東)
　　(國穀既脱一國字左公二家又因篆/文日漫為一遂誤東為朱今正之)
　　公如晉至河乃復(左傳曰鼔叛晉晉將伐鮮虞故/辭公澄按公朝晉至是凡六矣)
　　(而不見納者四積弱/積輕是以屢辱也)
　　(經書月三書日二大衍厯正月乙卯小己亥冬至/二月戊申大三月戊寅小四月丁未大乙丑十九)
　　(日五月丁丑小六月丙午大七月丙子小八月乙/巳大九月乙亥大十月乙巳小閏月甲戊大十一)
　　(月甲辰小十二月癸酉大/朔日食黄道箕四度半彊)
　二十有二年(辛巳景王二十五年崩○晉覇頃六○/蔡悼二○曹悼四○衛靈十五○鄭定)
　　(十○陳恵十○杞平十六○宋元十二○齊/景二十八○秦哀十七○楚平九○吳僚七)
　春
　　齊侯伐莒(左傳曰齊北郭啓帥師伐莒莒子將戰/苑羊牧之諫曰不如下之大國不可怒)
　　(也弗聴敗齊師於夀餘齊侯伐莒莒子行成莒於/是乎大惡其君髙氏曰齊景矜而自功如此安能)
　　(及逺/哉)
　　宋華亥向寜華定自宋南里出奔楚(左傳曰楚薳/越使告於宋)
　　(曰聞君有不令之臣為君憂寡君請受而戮之諸/侯之戍謀曰若華氏知困而致死楚恥無功而疾)
　　(戰非吾利也不如出之以為楚功其亦無能為也/已乃固請出之宋人從之宋華亥向寜華定華貙)
　　(華登皇奄傷省臧士平出奔楚胡氏曰華向誘殺/羣公子又劫其君取太子母弟為質又求助於呉)
　　(楚蠻夷入披其國都以叛此必誅不赦之賊也宋/宜竭力必討之於内諸侯宜協心必救之於外楚)
　　(子宜執叛臣之使而戮之於境今楚人釋君而臣/是助諸侯之戍怠於救患固請逸賊而宋人又從)
　　(之其曰自宋南里者譏宋/之縱釋有罪不能致討也)
　　大蒐于昌間(問公作姦○胡氏曰昭公之時凡三/書蒐或以非其時或以非其地大意)
　　(在權臣専行公不與也髙氏曰三家卒徒益衆/於蒐加大字所以甚三家之盛見公室之卑也)
　夏
　　四月
　　乙丑天王崩(左傳曰王子朝賔起有寵於景王王/與賔孟説之欲立之王田北山使公)
　　(卿皆從將殺單子劉子王有心疾/崩於榮錡氏單子攻賔起殺之)
　　六月
　　叔鞅如京師
　　葬景王(髙氏曰天子崩天下諸侯九夷八蠻莫不/奔其喪故七月而葬者盡天下臣子之心)
　　(使逺近得㑹其葬也今天王崩諸侯無一奔喪者/昭公但使叔鞅徃㑹之又以三月而葬是天子而)
　　(用士庻人/之禮也)
　　王室亂(左傳曰王子朝因舊官百工之喪職秩者/與靈景之族以作亂逐劉子劉子奔揚單)
　　(子逆悼王于莊宫以歸王子還夜取王以如莊宫/單子出王子還奉王以追單子單子殺還姑發弱)
　　(鬷延定稠子朝奔京伐之京人奔山劉子入於王/城鞏簡公敗績於京甘平公亦敗焉叔鞅至自京)
　　(師言王室之亂也髙氏曰春秋記事必指其實下/書王猛子朝之事自足以見王室之亂而聖人乃)
　　(於此不隠其辭何哉此前王室衰㣲猶未至於亂/也故聖人每扶而尊之言王則曰天王不混稱於)
　　(吳楚也言周則曰京師不下同於列國也王敗於/鄭而曰蔡人衛人陳人從王伐鄭以諸侯不可敵)
　　(王故明君臣之大義也王與戎戰而書王師敗績/於茅戎以茅戎不可敵王故以自敗為文也以至)
　　(襄王出奔而書天王出居於鄭晉侯召王而書天/王狩於河陽王臣雖㣲者亦序於諸侯之上則所)
　　(以嚴其名分者至矣故凡王室可譏可貶者皆遷/就其辭而為之隠避今景王不能正其家而致諸)
　　(子之爭立於是尹氏召伯毛伯欲立王子朝而劉/子單子欲立王猛二子相爭遂以干戈相向迭勝)
　　(迭負五年之間國無定主王室之亂莫此為甚故/特書之然莊二十年惠王有子頺之亂僖二十四)
　　(年襄王有子帶之亂春秋不書王室亂何獨於此/乎書惠襄二王亂不在已今景王之亂乃自取之)
　　(是王室自亂盖/有甚於惠襄者)
　　劉子單子以王猛居于皇(左傳曰單子欲告急於/晉以王如平畤遂如圃)
　　(車次于皇劉子如劉單子使王子處守於王城盟/百工於平宫鄩肸伐皇大敗獲鄩肸焚諸王城之)
　　(市司徒醜以王師敗績於前城百工叛伐單氏之/宮敗焉反伐之伐東圉杜氏曰河南鞏縣西南有)
　　(皇亭張氏曰西北有湟水胡氏曰猛未逾年何以/稱王示當立也既當立矣何以稱名明嗣君也曰)
　　(王猛者見居尊得正又以别乎諸王子也按左氏/景王太子夀以昭十五年卒至是八年矣猛與匄)
　　(皆其母弟當立然乆而未立者王愛庻子朝欲立/以為嗣未果而王崩故諸大臣競立君諸王子争)
　　(欲立以正則有猛以寵則有朝猛雖正而無寵其/威不足以懾羣下朝雖寵而不正其分不足以正)
　　(人心二子廢立皆恃/大臣彊弱而後定也)
　秋
　　劉子單子以王猛入于王城(左傳曰晉籍談荀躒/帥九州之戎及焦瑕)
　　(温原之師以納王於王城單子劉蚠以王師敗績/於郊前城人敗陸渾于社髙氏曰王城天子都而)
　　(子朝之黨在焉故言入杜氏曰王城郟鄏今河南/縣張氏曰河南縣乃周書洛誥所謂澗水東瀍水)
　　(西為定鼎之地平王東遷即都於/此而春秋所謂京師皆指此也)
　冬
　　十月
　　王子猛卒(左傳曰不成喪也敬王即位館於子旅/氏晉籍談荀躒賈辛司馬督帥師軍于)
　　(隂于侯氏于谿泉次于社王師軍于汜于觧次于/任人晉箕遺樂微右行詭濟師取前城軍其東南)
　　(王師軍於京楚伐京毁其西南杜氏曰未即位故/不言崩諡為悼王髙氏曰居喪而稱王者明當嗣)
　　(也出而書居者如成君也卒而書子猛者盖生己/正其當王故死以未逾年之君書之也立後之法)
　　(先立嫡無嫡則立子爾立嫡者以嫡為重故太子/死立嫡孫未有嫡孫則立太子之母弟以母嫡故)
　　(也立子則從諸子之長者立之均吾庻子故也今/猛又卒於是又立猛之母弟王子匄是為敬王)
　　十有二月
　　癸酉朔日有食之
　　(經書月四書日二大衍厯正月己夘小己亥冬至/二月戊申大三月戊寅小四月丁未大乙丑十九)
　　(日五月丁丑小六月丙午大七月丙子小八月乙/巳大九月乙亥大十月乙巳小閏月甲戌大十一)
　　(月甲辰小十二月癸酉大/朔日食黄道箕四度半彊)
　二十有三年(壬午敬王元年○晉覇頃七○蔡悼三/卒○曹悼五○衛靈十六○鄭定十一)
　　(○陳惠十一○杞平十七○宋元十三○齊/景二十九○秦哀十八○楚平十○吳僚八)
　春
　　王正月
　　叔孫婼如晉(婼勅畧切○左傳曰邾人城翼還將/自離姑公孫鉏曰魯將御我欲自武)
　　(城還循山而南徐鉏丘弱茅地曰道下遇雨將不/出是不歸也遂自離姑武城人塞其前㫁其後之)
　　(木而弗殊邾師過之乃推而蹷之遂取邾師獲鉏/弱地邾人愬於晉晉人來討叔孫婼如晉杜氏曰)
　　(謝取邾/師也)
　　癸丑叔鞅卒(叔弓之子叔/輒之弟也)
　　晉人執我行人叔孫婼(左傳曰晉人使與邾大夫/坐叔孫曰列國之卿當小)
　　(國之君固周制也邾又夷也寡君之命介子服回/在請使當之不敢廢周制故也乃不果坐韓宣子)
　　(使邾人聚其衆將以叔孫與之叔孫聞之去衆與/兵而朝士彌牟謂韓宣子曰子弗良圖而以叔孫)
　　(與其讎叔孫必死之魯亡叔孫必亡邾邾君亡國/將焉歸子雖悔之何及所謂盟主討違命也若皆)
　　(相執焉用盟主乃弗與使各居一舘士伯聴其辭/而愬諸宣子乃皆執之士伯御叔孫從者四人過)
　　(邾館以如吏先歸邾子士伯曰以芻蕘之難從者/之病將館子於都叔孫旦而立期焉乃館諸箕舍)
　　(子服昭伯於他邑范獻子求貨於叔孫使請冠焉/取其冠法而與之兩冠曰盡矣為叔孫故申豐以)
　　(貨如晉叔孫曰見我吾告女所行貨見而不出吏/人之與叔孫居於箕者請其吠狗弗與及將歸殺)
　　(而與之食之叔孫所館者雖一日必葺其牆屋去/之如始至髙氏曰晉人雖以我取邾師為罪而執)
　　(我行人其實則為二十一年/士鞅來聘以魯為卑己故也)
　　晉人圍郊(左傳曰二師圍郊郊鄩潰晉師在乎隂/王師在澤邑王使告間二師還髙氏曰)
　　(郊王畿之邑不繫之國者天下皆王土也王臣亦/無所繫盖士無二王所以别其於諸侯也春秋諸)
　　(侯更相侵伐未嘗敢及於周盖外相攻奪以傾天/下之勢其心實無王而外不敢犯王室者懼天下)
　　(諸侯執言而攻已也此圍郊者子朝在焉故也東/萊吕氏曰當是時王必自以為無假於晉師故使)
　　(之間而晉因此遂還然晉師還而子朝之勢復/熾若因郊潰遂取子朝不至如後日之難也)
　夏
　　六月
　　蔡侯東國卒于楚(悼公也在位三年二十一年冬/奔楚今年夏卒其弟申立是為)
　　(昭/公)
　秋
　　七月
　　莒子庚輿來奔(左傳曰莒子庚輿虐而好劒苟鑄/劒必試諸人國人患之又將叛齊)
　　(烏存帥國人以逐之庚輿將出聞烏存執殳而立/於道左懼將止死苑羊牧之曰君過之烏存以力)
　　(聞可矣何必以弑君成名遂來奔齊人納郊公髙/氏曰庚輿不正而立又不安其國而出奔於魯與)
　　(鄭伯突同澄曰/庚輿名失國也)
　　戊辰吳敗頓胡沈蔡陳許之師于雞父胡子髠沈
　　子逞滅獲陳夏齧(雞父榖作雞甫髠苦門切逞公/作楹榖作盈○左傳曰吳人伐)
　　(州来楚薳越帥師及諸侯之師奔命救州耒吳人/禦諸鍾離子瑕卒楚師熸吳公子光曰諸侯從於)
　　(楚者衆而皆小國也畏楚而不獲已是以来七國/同役而不同心若分師先以犯胡沈與陳必先奔)
　　(三國敗諸侯之師乃搖心矣諸侯乖亂楚必大奔/請先者去備薄威後者敦陳整旅吳子從之戰於)
　　(雞父吳子以罪人三千先犯胡沈與陳三國争之/呉為三軍以繋於後中軍從王光帥右掩餘帥左)
　　(呉之罪人或奔或止三國亂吳師擊之三國敗獲/胡沈之君及陳大夫舍胡沈之囚使奔許與蔡頓)
　　(曰吾君死矣師譟而從之三國奔楚師大奔書曰/胡子髠沈子逞滅獲陳夏齧君臣之辭也公羊傳)
　　(曰君死於位曰滅生得曰獲大夫生死皆曰獲胡/氏曰君死曰滅胡子髠沈子逞是也生得曰獲秦)
　　(晉戰於韓原獲晉侯是也大夫生死皆曰獲鄭獲/宋華元生也呉獲陳夏齧死也髙氏曰此見吳之)
　　(彊而楚人益弱夫頓胡沈蔡陳許皆楚與國也吳/伐州來楚人帥六國之師以救之於是吳人禦之)
　　(盡敗其師于雞父頓胡沈其君自將蔡陳許則大/夫帥師是以其次如此也杜氏曰雞父楚地安豐)
　　(縣南有雞備亭張/氏曰今屬壽州)
　　天王居于狄泉(左傳曰王子朝入於尹尹圍誘劉/佗殺之單子從阪道劉子從尹道)
　　(伐尹單子先至而敗劉子還召伯奐南宫極以成/周人戍尹單子劉子樊齊以王如劉張氏曰狄泉)
　　(即僖二十九年翟泉杜氏曰洛陽城内太倉西南/池水也時在城外髙氏曰猛之母弟始立而遽稱)
　　(天王者盖景王崩逾年矣不可曠年無王故穪之/且明正也著天下已有王而子朝不可以亂之也)
　　尹氏立王子朝(左傳曰王子朝入於王城次於左/巷鄩羅納諸莊宫尹辛敗劉師于)
　　(唐又敗諸鄩尹辛取西闈攻蒯蒯潰澄曰此時敬/王與朝皆立為王周之大臣各有所從周人亦莫)
　　(知其孰為正孰為非正夫子書敬王為天王書朝/為尹氏立邪正辨矣孫氏曰嗣子有常位不言立)
　　(立者篡辭髙氏曰與衛人立晉同衛人者衆人同/欲立之猶且不可今尹氏一己之私而立之以亂)
　　(周室罪尹氏也尹氏即尹子此稱氏者著其世執/國柄也陸氏曰大夫稱氏者唯尹氏武氏崔氏皆)
　　(譏世卿也時世卿既多不可勝譏因尹氏私赴不/以名因齊崔氏出奔因武氏以子代父故特書之)
　　(及尹氏立王子朝奔楚皆以世卿亂王室故/從而書之譏此數者足以見世卿之惡也)
　　八月
　　乙未地震(左傳曰南宫極震萇𢎞謂劉文公曰君/其勉之先君之力可濟也周之亡也其)
　　(三川震今西王之大臣亦震天棄之矣東王必大/克杜氏曰經書地震魯地也周地亦震南宫極震)
　　(為屋所壓而死子朝在王城故謂西王/敬王居狄泉在王城之東故曰東王)
　冬
　　公如晉至河有疾乃復(至河下公榖又有公字○/左傳曰公為叔孫故如晉)
　　(公羊傳曰有疾乃復殺恥也蘇氏曰書有疾言非/晉之不受也胡氏曰昭公兩朝於晉而一見止五)
　　(如晉而四不得入焉以周公之胄千乗之君執幣/帛修兩君之好而不見納斯可恥矣今此書有疾)
　　(乃復殺/恥也)
　　(經書月四書日三大衍厯正月癸夘小乙巳冬至/癸丑十一日二月壬申大三月壬寅小四月辛未)
　　(大五月辛丑小六月庚午大七月庚子大戊辰晦/八月己巳大乙未二十七日九月己亥小十月戊)
　　(辰大十一月戊戌/小十二月丁夘大)
　二十有四年(癸未敬玉二年○晉覇頃八○蔡昭侯/申元年○曹悼六○衛靈十七○鄭定)
　　(十二○陳恵十二○杞平十八卒○宋元十四○/齊景三十○秦哀十九○楚平十一○吳僚九)
　春
　　王二月
　　丙戌仲孫貜卒(貜俱縛切○髙氏曰此孟獻子之/曾孫孟僖子也按左傳初公如楚)
　　(僖子為介不能相儀及楚又不能答郊勞僖子病/之乃講學焉苟能禮者從之及將死也召其大夫)
　　(曰禮人之榦也無禮無以立吾聞將有達者曰孔/丘聖人之後也我若獲没必屬説與何忌於夫子)
　　(而師事之而學禮焉以定其位故孟/獻子何忌南宫敬叔皆師事仲尼)
　　婼至自晉(婼公作叔孫舍○左傳曰晉士彌牟逆/叔孫于箕曰寡君以為盟主之故是以)
　　(乆子不腆敝邑之禮將致諸從者使彌牟逆吾子/叔孫受禮而歸吕氏曰婼不言叔孫前此也劉原)
　　(父謂公羊獨言叔孫似是聖人本意以為褒之世/儒説經之鑿皆類此原父能知他人之鑿而不自)
　　(知其/鑿也)
　夏
　　五月
　　乙未朔日有食之(左傳曰梓慎曰將水昭子曰旱/也日過分而陽不克克必甚能)
　　(無旱/乎)
　秋
　　八月
　　大雩
　　丁酉杞伯郁釐卒(平公也在位十八年/子成嗣是為悼公)
　冬
　　吳滅巢(左傳曰楚子為舟師以畧吳疆沈尹戌曰/此行也楚必亡邑不撫民而勞之吳不動)
　　(而速之吳踵楚而疆場無備邑能無亡乎越大夫/胥犴勞王於豫章之汭越公子倉歸王乘舟倉及)
　　(壽夢帥師從王王及圉陽而還吳人踵楚而邊人/不備遂滅巢及鍾離而還沈尹戌曰亡郢之始於)
　　(此在矣王一動而亡二姓之師幾如是而不及郢/胡氏曰巢楚之附庸實邑之也書吳入州来著陵)
　　(楚之漸書吳滅巢著入郢之漸四隣封境之守既/不能制則封境震矣四境國都之守既不能保則)
　　(國都危矣故沈尹戌/以此為亡郢之始也)
　　葬杞平公
　　(經書月三書日三大衍厯正月丁酉大庚戌冬至/二月丁夘小丙戌二十日三月丙申大四月丙寅)
　　(小五月乙未大朔日食黄道胃四度半彊六月乙/丑小七月甲午大八月甲子小九月癸巳大經八)
　　(月丁酉在此月經有日無月十月癸/亥小十一月壬辰大十二月壬戌小)
　二十有五年(甲申敬王三年○晉覇頃九○蔡昭二/○曹悼七○衛靈十八○鄭定十三○)
　　(陳恵十三○杞悼公成元年○宋元十五卒○齊/景三十一○秦哀二十○楚平十二○吳僚十)
　春
　　叔孫婼如宋(左傳曰宋公享昭子明日宴飲酒樂/語相泣也樂祁佐退而告人曰今兹)
　　(君與叔孫其皆死乎吾聞之哀樂而樂哀皆喪心/也心之精爽是為魂魄魂魄去之何以能乆季公)
　　(若之姊為小邾夫人生宋元夫人生子以妻季平/子昭子如宋聘且逆之公若從謂曹氏勿與魯將)
　　(逐之曹氏告公公告樂祁樂祁曰與之如是魯君/必出政在季氏三世矣魯君喪政四公矣無民而)
　　(能逞其志者未之有也魯君失民矣/焉得逞其志靖以待命猶可動必憂)
　夏
　　叔詣會晉趙鞅宋樂大心衛北宫喜鄭游吉曹人
　　邾人滕人薛人小邾人于黄父(詣公榖作倪後同/大心公作世心○)
　　(左傳曰謀王室也趙簡子令諸侯之大夫輸王粟/具戌人曰明年將納王宋樂大心曰我不輸粟我)
　　(於周為客若之何使客晉士伯曰自踐土以来宋/何役之不會而何盟之不同曰同恤王室子焉得)
　　(避之子奉君命以㑹大事而宋背盟無乃不可乎/右師不敢對受牒而退髙氏曰自二十二年景王)
　　(崩王室亂天王播越在諸侯皆莫奔救四年之後/晉始為此㑹而諸侯不至但合諸大夫以謀之命)
　　(諸大夫具戍曰明年將納王夫王室之急如此豈/可坐待明年哉有覇者作如齊桓公盟首止以定)
　　(王世子鄭晉文公誅叔帶以入襄王豈不美哉桓/文不作朝猛相競王室世臣不能明先王一定之)
　　(制順非而廢適使頃公而為桓文果至是乎是以/聖人傷王室之亂而又於此著諸侯之無覇也張)
　　(氏曰黄父即/黑壤晉地)
　　有鸜鵒來巢(鸜公作鸛○左傳曰書所無也張氏/曰卲子曰天下將治則天地之氣自)
　　(北而南天下將亂則天地之氣自南而北禽烏之/類得氣之先者也春秋書六鷁退飛氣使之也鸜)
　　(鵒不踰濟而至魯豈非氣自南而北之驗哉當此/之先楚雖為中國患而齊晉猶足以抑之自此之)
　　(後晉覇不競吳楚越皆以南服迭主夏盟諸侯歛/袵事之馴至大亂則知鸜鵒來巢之祥不特昭公)
　　(出奔之/兆而已)
　秋
　　七月
　　上辛大雩季辛又雩(左傳曰再雩旱甚也啖氏/曰季辛不言大承上可知)
　　九月
　　己亥公孫于齊次于陽州(陽公作楊○左傳曰初/季公鳥娶妻于齊鮑文)
　　(子生甲公鳥死季公亥與公思展與公鳥之臣申/夜姑相其室及季姒與饔人檀通而懼乃使其妾)
　　(抶已以示秦遄之妻曰公若欲使余余不可而抶/余又訴於公甫曰展與夜姑將要余秦姬以告公)
　　(之公之與公甫告平子平子拘展於卞而執夜姑/將殺之公若泣而哀之曰殺是是殺余也將為之)
　　(請平子使竪勿納日中不得請有司逆命公之使/速殺之故公若怨平子季郈之雞鬭季氏介其雞)
　　(郈氏為之金距平子怒益宫於郈氏且讓之故郈/昭伯亦怒平子臧昭伯之從弟㑹為讒於臧氏而)
　　(逃於季氏臧氏執旃平子怒拘臧氏老將禘于襄/公萬者二人其衆萬於季氏臧孫曰此之謂不能)
　　(庸先君之廟大夫遂怨平子公若獻弓於公為且/與之出射於外而謀去季氏公為告公果公賁公)
　　(果公賁使侍人僚柤告公公寢將以戈擊之乃走/公曰執之亦無命也懼而不出數月不見公不怒)
　　(又使言公執戈以懼之乃走又使言公曰非小人/之所及也公果自言公以告臧孫臧孫以難告郈)
　　(孫郈孫以可勸告子家懿伯懿伯曰讒人以君徼/幸事若不克君受其名不可為也舍民數世以求)
　　(克事不可必也且政在焉其難圖也公退之辭曰/臣與聞命矣言若洩臣不獲死乃館於公叔孫昭)
　　(子如闞公居於長府伐季氏殺公之於門遂入之/平子登臺而請曰君不察臣之罪使有司討臣以)
　　(于戈臣請待於沂上以察罪弗許請囚于費弗許/請以五乘亡弗許子家子曰君其許之政自之出)
　　(乆矣隠民多取食焉為之徒者衆矣日入慝作弗/可知也衆怒不可蓄也蓄而弗治將藴藴蓄民將)
　　(生心生心同求將合君必悔之弗聴郈孫曰必殺/之公使郈孫逆孟懿子叔孫氏之司馬鬷戾言於)
　　(其衆曰若之何莫對又曰我家臣也不敢知國凡/有季氏與無於我孰利皆曰無季氏是無叔孫氏)
　　(也鬷戾曰然則救諸帥徒以徃陥西北隅以入公/徒釋甲執氷而踞遂逐之孟氏使登西北隅以望)
　　(季氏見叔孫氏之旌以告孟氏執郈昭伯殺之於/南門之西遂伐公徒子家子曰諸臣偽刼君者而)
　　(負罪以出君止意如之事君也不敢不改公曰余/不忍也與臧孫如墓謀遂行公孫于齊次于陽州)
　　(杜氏曰陽州齊魯境上邑未敢直前故次于竟也/蘇氏曰次于陽州待命于齊也東莱吕氏曰使叔)
　　(孫昭伯而在則魯/昭公必不至孫也)
　　齊侯唁公于野井(榖梁傳曰弔失國曰唁左傳曰/齊侯將唁公於平隂公先至於)
　　(野井齊侯曰寡人之罪也使有司待於平隂為近/故也齊侯曰自莒疆以西請致千社以待君命寡)
　　(人將帥敝賦以從執事唯命是聴君之憂寡人之/憂也公喜子家子曰天禄不再天若胙君以魯足)
　　(矣失魯而以千社為臣誰與之立且齊君無信不/如早之晉弗從公羊傳曰齊侯唁公曰奈何君去)
　　(魯國之社稷昭公曰喪人不佞失守魯國之社稷/執事以羞再拜顙慶子家駒曰慶子免君於大難)
　　(矣子家子曰臣不佞陥君於大難君不忍加之鉄/鑕賜之以死再拜顙髙子執簞食與四脡脯國子)
　　(執壺漿曰吾寡君聞君在外餕饔未就敢致糗於/從者昭公曰君不忘吾先君延及喪人錫之以大)
　　(禮再拜稽首以衽受髙子曰有夫不祥君無所辱/大禮昭公盖祭而不嘗景公曰寡人有不腆先君)
　　(之服未之敢服有不腆先君之器未之敢用敢以/請昭公曰喪人不佞失守魯國之社稷執事以羞)
　　(敢辱大禮敢辭景公曰寡人有不腆先君之服未/之敢服有不腆先君之器未之敢用敢固以請昭)
　　(公曰以吾宗廟之在魯也有先君之服未之能以/服有先君之器未之能以出敢固辭景公曰寡人)
　　(有不腆先君之服未之敢服有不腆先君之器未/之敢用請以饗乎從者昭公曰喪人其何稱景公)
　　(曰孰君而無稱昭公於是噭然而哭諸大夫皆哭/既哭以人為菑以幦爲席以鞍為几以遇禮相見)
　　(孔子曰其禮與其辭足觀矣胡氏曰齊侯來唁其/禮與辭是矣而方伯達帥之職則未修也又豈所)
　　(以為禮哉石氏曰齊侯之為禮不誠昭公之為辭/不哀可見矣任氏曰公孫于齊求齊之援也次於)
　　(陽州待齊之命也齊侯唁公於野井以唁為名拒/公之適已也昭公㣲弱季氏盛彊廹脅而出欲求)
　　(救拯以齊大國之力伐季氏至易也為君而伐臣/至順也行至易以成至順速若發殪惜乎齊侯不)
　　(知為此而亦唯季氏之與野井之唁豈弔失國之/禮乎拒公而已季氏曰野井齊地杜氏曰濟南祝)
　　(柯縣東有/野井亭)
　冬
　　十月
　　戊辰叔孫婼卒(左傳曰昭子自闞歸見平子平子/稽顙曰子若我何對曰人誰不死)
　　(子以逐君成名子孫不忘不亦傷乎將若子何平/子曰苟使意如得改事君所謂生死而肉骨也昭)
　　(子從公于齊與公言子家子命適公館者執之公/與昭子言於幄内曰將安衆而納公公徒將殺昭)
　　(子伏諸道左師展告公公使昭子自鑄歸平子/有異志昭子齊於其寢使祝宗祈死戊辰卒)
　　十有一月
　　己亥宋公佐卒于曲棘(左傳曰宋元公將為公故/如晉卒於曲棘杜氏曰曲)
　　(棘宋地陳留外黄縣城中有曲棘里在開封雍丘/胡氏曰宋元意如之外舅也不此之顧而求欲納)
　　(公是以正倫恤患為心而不恤其私親其賢於當/時諸侯逺矣澄按元公在位十五年子欒嗣是為)
　　(景/公)
　　十有二月
　　齊侯取鄆(公羊傳曰為公取之也杜氏曰取以居/公也吕氏曰齊侯不能討季氏而獨取)
　　(鄆以處公其無/逺畧可知也)
　　(經書月五書日三大衍厯正月辛夘大乙夘冬至/二月辛酉小三月庚寅大四月庚申大五月庚寅)
　　(小六月己未大閏月己丑小七月戊午大八月戊/子小經九月己丑在此月九月丁巳大經十月戊)
　　(辰在此月十月丁亥小經十一月己亥在此月十/一月丙辰大十二月丙戌小長厯是年閏十二月)
　　(己亥九月十二日戊辰十月十/三日又己亥十一月十三日)
　二十有六年(乙酉敬王四年○晉覇頃十○蔡昭三/○曹悼八○衛靈十九○鄭定十四○)
　　(陳恵十四○杞悼二○宋景公顯曼元年○齊景/三十二○秦哀二十一○楚平十三卒○吳僚十)
　　(一/)
　春
　　王正月
　　葬宋元公(三月而/葬速)
　　三月
　　公至自齊居于鄆(左傳曰處於鄆言魯地也髙郵/孫氏曰入魯境故書至猶在外)
　　(故書地凡公行反而告廟則書至/在外雖不告而書至所以存公也)
　夏
　　公圍成(左傳曰齊侯將納公命無受魯貨申豐從/女賈以幣錦二兩縛一如瑱適齊師謂子)
　　(猶之人髙齮能貨子猶為髙氏後粟五千庾髙齮/以錦示子猶子猶欲之齮曰魯人買之百兩一布)
　　(以道之不通先入幣財子猶受之言於齊侯曰齊/人不盡力於魯君者非不能事君也然㨿有異焉)
　　(宋元公為魯君如晉卒於曲棘叔孫昭子求納其/君無疾而死不知天之棄魯耶抑魯君有罪於鬼)
　　(神以及此也君若待於曲棘使羣臣從魯君以卜/焉若可師有濟也君而繼之兹無敵矣若其無成)
　　(君無辱焉齊侯從之使公子鉏帥師從公成大夫/公孫朝謂平子曰有都以衛國也請我受師許之)
　　(請納質弗許曰信女足矣告於齊師曰孟氏魯之/敝室也用成已甚請息肩於齊齊師圍成成人伐)
　　(齊師之飲馬於淄者曰將以厭衆魯成備而後告/曰不勝衆師及齊師戰於炊鼻孫氏曰公圍成書)
　　(者見國内皆叛也胡氏曰不書齊師者景公怵於/邪説為義不終故微之也書公圍成則季氏之不)
　　(臣昭公之不君齊侯之不能/修方伯連率之職咸見矣)
　秋
　　公㑹齊侯莒子邾子杞伯盟于鄟陵(左傳曰謀納/公也髙氏曰)
　　(公失國而㑹諸侯者求入也求入不主晉而主/齊齊侯矯為此盟以莒邾杞皆魯之與國也)
　　公至自㑹居于鄆
　　九月
　　庚申楚子居卒(平王也在位十三/年子昭王軫嗣)
　冬
　　十月
　　天王入于成周(左傳曰單子如晉告急劉人敗王/城之師于尸氏王城人劉人戰於)
　　(施谷劉師敗績劉子以王出次於渠王城人焚劉/王宿於禇氏王次於萑谷王入於胥靡王次於滑)
　　(晉知躒趙鞅帥師納王使女寛守闕塞王起師於/滑在郊遂次於尸召伯逆王于尸及劉子單子盟)
　　(遂軍圉澤次於隄上王入於成周晉師使成公般/戍周而還澄按平王東遷都於王城王城者周召)
　　(所卜澗水東瀍水西之地一名郟鄏以定九鼎為/朝㑹諸侯之處是曰東都盖以鎬京為周之西都)
　　(故以此王城為東都東對西而言也在漢為河南/縣成周者周召所卜瀍水東之地以遷殷頑民者)
　　(是曰下都盖以王城為洛之上都故以此成周為/下都下對上而言也在漢為洛陽縣時王子朝據)
　　(王城故王入於成周而居及王子朝出奔王畏朝/之餘黨多在王城者故不復歸王城而徙都成周)
　　(至赧王初年始復再遷王城以依西周公而居焉/左氏叙事以王入成周在於朝奔楚之後今依經)
　　(所書/正之)
　　尹氏召伯毛伯以王子朝奔楚(左傳曰晉師克鞏/召伯盈逐王子朝)
　　(王子朝及召氏之族毛伯得尹氏固南宫嚚奉周/之典籍以奔楚劉氏曰召伯盈逐王子朝杜氏云)
　　(召伯當言召氏經誤非也召伯既逐王子朝而歸/敬王矣又何為以子朝奔乎若云召伯當作召氏)
　　(者則又不與經合且召伯既自歸周則其族亦必/隨之何故猶奉子朝為亂乎且召伯尊也召族卑)
　　(也今召伯不奔召族自出法不當書於經而叙毛/伯之上也又不得以尹氏為比尹氏所以書者以)
　　(有尹固也固尊自得書爾召族無盈則卑卑則何/以得書乎胡氏曰景王寵愛子朝踈薄子猛徒設)
　　(此心兩棄之也寵孽為羣小所宗而人心不附正/適為人心所向而羣小不從故伯服雖殺而平王)
　　(亦不能復宗周之盛申生已死而卓子奚齊亦不/能勝里克之兵是兩棄之也澄按定五年王人殺)
　　(子朝/子楚)
　　(經書月四書日一大衍厯正月乙卯大庚申冬至/二月乙酉小三月甲寅大四月甲申小五月癸丑)
　　(大六月癸未大七月癸丑小八月壬午大九月壬/子小庚申九日十月辛巳大十一月辛亥小十二)
　　(月庚/辰大)
　二十有七年(丙戌敬王五年○晉覇頃十一○蔡昭/四○曹悼九卒○衛靈二十○鄭定十)
　　(五○陳惠十五○杞悼三○宋景二○齊景三十/三○秦哀二十二○楚昭王軫元年○吳僚十二)
　　(弑/)
　春
　　公如齊(杜氏曰自/鄆行也)
　　公至自齊居于鄆(髙氏曰公至自齊居於鄆者二/至自㑹居於鄆者一至自乾侯)
　　(居於鄆者一書至書居不外公也我居故也君播/越於外不得其所而魯國臣子之義可絶乎春秋)
　　(之作明/君臣也)
　夏
　　四月
　　吳弑其君僚(左傳曰吳子欲因楚喪而伐之使公/子掩餘公子燭庸帥師圍潛使延州)
　　(來季子聘于上國楚莠尹然工尹麋帥師救潛吳/師不能退吳公子光曰此時也弗可失也告鱄設)
　　(諸曰我王嗣也吾欲求之光伏甲於堀室而享王/鱄設諸寘劒於魚中以進抽劒刺王鈹交於胷遂)
　　(弑王吳公子掩餘奔徐公子燭庸奔鍾吾公羊傳/曰謁也餘祭也夷昩也與季子同母者四人季子)
　　(弱而才兄弟皆愛之同欲立之以為君謁曰今若/是迮而與季子國季子不受也請無與子而與弟)
　　(弟兄迭為君而致國乎季子皆曰諾故諸為君者/皆輕死為勇飲食必祝曰天苟有吳國尚速有悔)
　　(於予身故謁也死餘祭也立餘祭也死夷昩也立/夷昧也死則國宜之季子者也季子使而亡焉僚)
　　(者長庶也即之季子使而反至而君之爾闔廬曰/先君之所以不與子國而與弟者凡為季子故也)
　　(將從先君之命與則國宜之季子者也如不從先/君之命與則我宜立者也僚惡得為君乎於是使)
　　(專諸刺僚而致國乎季子季子不受曰爾弑吾君/吾受爾國是吾與爾為簒也爾殺吾兄吾今殺爾)
　　(是父子兄弟相殺終身無已也去之延陵終身不/入吳國故君子以其不受為義不殺為仁劉氏曰)
　　(稱國以弑者衆弑君之辭也謁餘祭夷昧不與子/國而與弟為季子也季子亡僚長庶即位是廢讓)
　　(毁義以篡也國人莫説故衆弑其君也澄按史記/以僚為夷昩之子光為謁之子如此則僚乃光之)
　　(兄弟也詳觀僚在位十二年光尊事之故其弑也/乘機而後發竊疑以僚為餘祭之庶弟而扎之庶)
　　(兄者近是扎之三兄相傳本欲置國于扎而扎不/受故夷昩之卒也扎避之僚也無知自謂扎不在)
　　(則已為扎兄可繼夷昧而立遂即位然季子不受/國則夷昩自當立子而僚取之是篡也國固光之)
　　(國也僚烏得而間之國之大臣及臣民/皆欲弑僚而還國於光也故稱國弑)
　　楚殺其大夫郤宛(左傳曰郤宛直而和國人説之/鄢將師為右領與費無極比而)
　　(惡之令尹子常賄而信讒無極譛郤宛焉謂子常/曰子惡欲飲子酒又謂子惡令尹欲飲酒於子氏)
　　(子惡曰我賤人也不足以辱令尹令尹將必来辱/為惠已甚吾無以酬之若何無極曰令尹好甲兵)
　　(子出之吾擇焉取五甲五兵曰寘諸門令尹至必/觀之而從以酬之及饗日帷諸門左無極謂令尹)
　　(曰吾幾禍子子惡將為子不利甲在門矣子必無/徃且此役也呉可以得志子惡取賂焉而還又誤)
　　(羣帥使退其師曰乘亂不祥吳乘我喪我乘其亂/不亦可乎令尹使視郤氏則有甲焉不徃召鄢將)
　　(師而告之將師退遂令攻郤氏且爇之子惡聞之/遂自殺也國人弗爇令曰不爇郤氏與之同罪或)
　　(取一編菅焉或取一秉杆焉國人投之遂弗爇也/令尹炮之盡滅郤氏之族黨殺陽令終與其弟完)
　　(及佗與晉陳及其子弟晉陳之族呼於國曰鄢氏/費氏自以為王專禍楚國弱寡王室蒙王與令尹)
　　(以自利也令尹盡信之矣國將如何令尹病之劉/氏曰君不明故臣得專其威殺其大夫而莫之止)
　　(也然而郤宛則有以取之張氏曰恃國人之悦已/而無見幾知人之明以立於無道之朝見殺宜矣)
　秋
　　晉士鞅宋樂祁犂衛北宫喜曹人邾人滕人㑹于
　　扈(左傳曰令戍周且謀納公也宋衛皆利納公固/請之范獻子取貨於季孫謂司城子梁與北宫)
　　(貞子曰季孫未知其罪而君伐之請囚請亡於是/乎不獲君又弗克而自出也夫豈無備而能出君)
　　(乎季氏之復天救之也休公徒之怒而啓叔孫氏/之心不然豈其伐人而説甲執氷以游叔孫氏懼)
　　(禍之濫而自同於季氏天之道也魯君守齊三年/而無成季氏甚得其民淮夷與之有十年之備有)
　　(齊楚之援有天之贊有民之助有堅守之心有列/國之權而弗敢宣也事君如在國故鞅以為難二)
　　(子皆圖國者也而欲納魯君鞅之願也請從二子/以圍魯無成死之二子懼皆辭乃辭小國而以難)
　　(復/)
　冬
　　十月
　　曹伯午卒(悼公也在位九年/弟野立是為聲公)
　　邾快來奔(髙氏曰快亦是叛人之黨魯為逋逃淵/藪而受之魯之彊臣逐君而邾快來奔)
　　(從其/類也)
　　公如齊(左傳曰齊侯請饗之子家子曰朝夕立於/其朝又何饗焉其飲酒也乃飲酒使宰獻)
　　(而請安子仲之子曰重為齊侯夫人曰請使重見/子家子乃以君出杜氏曰禮君宴大夫使宰為獻)
　　(主比公於大夫也齊侯請自安不在坐也子仲魯/公子憗十二年謀逐季氏不能而奔齊今行飲酒)
　　(禮而欲使重/見從宴媟也)
　　公至自齊居于鄆(髙氏曰公以齊之卑我/也遂歸而明年如晉)
　　(經書月二書日無大衍厯正月庚戌小丙寅冬至/二月己卯大三月己酉小四月戊寅大五月戊申)
　　(小六月丁丑大七月丁未小八月丙子大九月丙/午小十月乙亥大十一月乙巳小十二月甲戌大)
　二十有八年(丁亥敬王六年○晉覇頃十二○蔡昭/五○曹聲公野元年○衛靈二十一○)
　　(鄭定公十六卒○陳惠十六○杞悼四○宋景三/齊景三十四○秦哀二十三○楚昭二○吳闔廬)
　　(光元/年)
　春
　　王三月
　　葬曹悼公
　　公如晉次于乾侯(左傳曰公如晉將如乾侯子家/子曰有求於人而即其安人孰)
　　(矜之其造於竟弗聴使請逆於晉晉人曰天禍魯/國君淹恤在外君亦不使一个辱在寡人而即安)
　　(於甥舅其亦使逆君使公復於竟而後逆之孫氏/曰公一年如齊者再皆不見禮故如晉其言次於)
　　(乾侯者不得入於晉也公既不見禮於齊又不得/入於晉其窮辱若此吕氏曰公如齊不得入如晉)
　　(又不得入當世諸侯如是然後知無覇之害也任/氏曰齊晉大國也皆與季氏不恤昭公中國主盟)
　　(所以在夷狄乎杜氏曰乾侯晉竟内邑在魏郡斥/丘縣張氏曰地譜今大名府成安縣東南有斥丘)
　　(故/城)
　夏
　　四月
　　丙戌鄭伯寜卒(寜公作寗○定公也在位/十九年子蠆嗣是為獻公)
　　六月
　　葬鄭定公
　秋
　　七月
　　癸巳滕子寜卒(寜公作寗○悼公也在位二/十五年子結嗣是為頃公)
　冬
　　葬滕悼公(公不在國凡喪葬之/禮皆季氏專之也)
　　(經書月四書日二大衍厯正月甲辰大辛未冬至/二月甲戌小三月癸卯大閏月癸酉小經四月丙)
　　(戌在閏月四月壬寅大五月壬申小六月辛丑大/七月辛未小癸巳二十三日八月庚子大九月庚)
　　(午小十月己亥大十一月己巳小十二月/戊戌大長厯是年閏五月丙戌四月四日)
　二十有九年(戊子敬王七年○晉覇頃十三○蔡昭/六○曹聲二○衛靈二十二○鄭獻公)
　　(蠆元年○陳惠十七○杞悼五○宋景四○齊景/三十五○秦哀二十四○楚昭三○吳闔廬二)
　春
　　公至自乾侯居于鄆(杜氏曰以乾侯至/不得見晉侯故)
　　齊侯使髙張來唁公(左傳曰来唁稱主君子家子/曰齊卑君矣君秪辱焉杜氏)
　　(曰髙張髙偃子唁公至晉不見受襄陵許氏曰荀/躒唁公地髙張不地以公居鄆猶以魯志也故稱)
　　(來焉髙氏曰唁於野井齊地也唁於乾侯/晉地也今在鄆乃魯地故但書來而已)
　　公如晉次于乾侯(齊氏曰齊侯唁公比公於大夫/故公復如晉冀晉見恤也而晉)
　　(復不受公故次於乾侯諸侯/出奔狼狽未有如公之甚者)
　夏
　　四月
　庚子叔詣卒(此叔輙之子也髙氏/曰叔詣欲納公而卒)
　秋
　　七月
　冬
　　十月
　　鄆潰(胡氏曰公之出奔處鄆四年民不見徳亡無/愛徵至於潰散豈非昏迷不返從者又艾殺)
　　(其民視如土芥其下不堪所以潰歟髙氏曰此齊/侯誘之使潰也鄆固畏季氏以齊使公居而不憚)
　　(今齊不終惠鄆亦叛公昭公居於國國人逐之/出君於鄆而鄆潰見魯民皆叛但知畏季氏也)
　　(經書月三書日一大衍厯正月戊辰小丙子冬至/二月丁酉大三月丁卯大四月丁酉小庚子四日)
　　(五月丙寅大六月丙申小七月乙丑大八月乙未/小九月甲子大十月甲午小十一月癸亥大十二)
　　(月癸/巳小)
　三十年(己丑敬王八年○晉覇頃十四卒○蔡昭七/○曹聲三○衛靈二十三○鄭獻二○陳惠)
　　(十八○杞悼六○宋景五○齊景三十六/○秦哀二十五○楚昭四○吳闔廬三)
　春
　　王正月
　　公在乾侯(胡氏曰公去社稷於今五年毎嵗首月/不書公在魯四封之内則無適而非其)
　　(所也至於鄆潰客寄乾侯非其所矣嵗首必書公/之所在者盖以存君不與季氏之專國也劉氏曰)
　　(公在外乆矣居於鄆有魯也在乾侯無魯也公雖/無魯魯不可以無公向曰居今曰在向也魯而今)
　　(也晉一民莫得使焉尺地莫得有焉人固/曰乾侯之君爾春秋則以為猶吾君也)
　夏
　　六月
　　庚辰晉侯去疾卒(頃公也在位二十四年其子午/嗣是為定公時公在乾侯晉地)
　　(也而不弔其喪/者晉不受故也)
　秋
　　八月
　　葬晉頃公(頃音傾○左傳曰鄭游吉弔且送葬魏/獻子使士景伯詰之曰悼公之喪子西)
　　(弔子蟜送葬今吾子無貳何故對曰先王之制諸/侯之喪士弔大夫送葬唯嘉好聘饗三軍之事於)
　　(是乎使卿晉之喪事敝邑之間先君有所助執紼/矣若其不間雖士大夫有所不獲數矣靈王之喪)
　　(我先君簡公在楚我先大夫印段實徃敝邑/之少卿也王吏不討恤所無也晉人不能詰)
　冬
　　十有二月
　　吳滅徐徐子章羽奔楚(羽公作禹○左傳曰吳子/使徐人執掩餘使鍾吾人)
　　(執燭庸二公子奔楚楚子大封而定其徙使監馬/尹大心逆吳公子使居飬莠尹然左司馬沈尹戌)
　　(城之取於城父與胡田以與之將以害吳也子西/誎曰吳光新得國而親其民視民如子辛苦同之)
　　(將用之也若好吳邊疆使柔服焉猶懼其至吾又/彊其讎以重怒之無乃不可乎王弗聴吳子怒執)
　　(鍾吾子遂伐徐防山以水之滅徐徐子章羽㫁其/髪擕其夫人以逆吳子吳子唁而送之使其邇臣)
　　(從之遂奔楚楚沈尹戌帥師救徐弗及遂城夷使/徐子處之吳子問於伍員曰初而言伐楚余知其)
　　(可也而恐其使余徃也又惡人之有余之功也今/余將自有之矣伐楚何如對曰楚執政衆而乖莫)
　　(適任患若為三師以肄焉一師至彼必皆出彼出/則歸彼歸則出楚必道敝亟肄以罷之多方以誤)
　　(之既罷而後以三軍繼之必大/克之闔廬從之楚於是乎始病)
　　(經書月四書日一大衍厯正月壬戌大辛巳冬至/二月壬辰小三月辛酉大四月辛卯小五月庚申)
　　(大經六月庚辰在此月六月庚寅小七月己未大/八月己丑大九月己未小十月戊子大十一月戊)
　　(午小十二月丁亥大閏月丁巳小長/厯是年閏五月庚辰六月二十二日)
　三十有一年(庚寅敬王九年○晉覇定公午元年○/蔡昭八○曹聲四○衛靈二十四○鄭)
　　(獻三○陳惠十九○杞悼七○宋景六○齊景/三十七○秦哀二十六○楚昭五○呉闔廬四)
　春
　　王正月
　　公在乾侯(左傳曰言不能内外也高氏曰鄆曰居/者鄆魯地公所有乾侯曰在者乾侯晉)
　　(地非公得而專也春秋凡言居者境内之辭天王/出居於鄭之類是也言在者境外之辭公在楚之)
　　(類是/也)
　　季孫意如㑹晉荀躒于適歴(躒力狄切公作□適/丁歴切○左傳曰晉)
　　(侯將以師納公范獻子曰若召季孫而不來則信/不臣矣然後伐之若何晉人召季孫獻子使私焉)
　　(曰子必來我受其無咎季孫意如㑹晉荀躒于適/歴荀躒曰寡君使躒謂吾子何故出君有君不事)
　　(周有常刑子其圖之季孫練冠麻衣跣行伏而對/曰事君臣之所不得也敢逃刑命君若以臣為有)
　　(罪請囚於費以待君之察也亦唯君若以先臣之/故不絶季氏而賜之死若弗殺弗亡君之惠也死)
　　(且不朽若得從君而歸則固臣之願也敢有異心/胡氏曰意如出君不事專有魯國晉實主盟不能)
　　(致討而寵以㑹禮不亦逆哉季孫行貨齊晉使不/納公禱於煬宫求君不入齊晉不能誅亂禁姦悖)
　　(君臣之義不知其從自及也吕氏曰晉為盟主以/號令諸侯將以託國者也而使大夫與叛臣㑹荀)
　　(躒奉命而行不能諫止其為臣/亦可知也林氏曰適歴晉地)
　夏
　　四月
　　丁巳薛伯榖卒(入春秋唯莊三十一年/書薛伯卒及此年書名)
　　晉侯使荀躒唁公于乾侯(左傳曰季孫從知伯如/乾侯子家子曰君與之)
　　(歸一慙之不忍而終身慙乎公曰諾衆曰在一言/矣君必逐之荀躒以晉侯之命唁公且曰寡君使)
　　(躒以君命討於意如意如不敢逃死君其入也公/曰君惠顧先君之好施及亡人將使歸糞除宗祧)
　　(以事君則不能見夫人已所能見夫人者有如河/荀躒掩耳而走曰寡君其罪之恐敢與知魯國之)
　　(難臣請復於寡君退而謂季孫君怒未怠子姑歸/祭子家子曰君以一乗入於魯師季孫必與君歸)
　　(公欲從之衆從者脅公不得歸榖梁傳曰唁公不/得入於魯也陸氏曰在晉地故不言來吕氏曰齊)
　　(侯唁公於野井晉侯使荀躒唁公於乾侯言大國/盟主皆不能討亂無助順向正之意也髙氏曰荀)
　　(躒既㑹季孫於適歴復以晉侯之命唁公於乾侯/盖晉侯有不納公之言夫不恤見逐之君而信不)
　　(臣者之言隂交其臣陽唁其君空言無實卒使/六卿之彊遂分晉國而有之則晉侯亦魯侯已)
　秋
　　葬薛獻公(髙氏曰季氏恐失鄰國/之歡故使人㑹其喪葬)
　冬
　　囗黑肱以濫來奔(肱公作弓○黑肱上脱邾字杜/氏曰不書邾史闕文濫東海昌)
　　(慮縣襄陵許氏曰邾快黑肱相/繼来奔季孫當國以類至也)
　　十有二月
　　辛亥朔日有食之
　　(經書月三書日二大衍厯正月丙戌大丁亥冬至/二月丙辰小三月乙酉大四月乙卯小丁己三日)
　　(五月甲申大六月甲寅小七月癸未大八月癸丑/小九月壬午大十月壬子大十一月壬午小十二)
　　(月辛亥大朔日食黄/道尾十二度半彊)
　三十有二年(辛卯敬王十年○晉覇定二○蔡昭九/○曹聲五○衛靈二十五○鄭獻四○)
　　(陳惠二十○杞悼八○宋景七○齊景三十/八○秦哀二十七○楚昭六○呉闔廬五)
　春
　　王正月
　　公在乾侯
　　取闞(闞口暫切○杜氏曰闞魯邑公别居乾侯遣/人誘闞而取之不用師徒張氏曰昭公之難)
　　(叔孫如闞定元年季孫使役如闞公氏將溝焉此/魯地而公取之也澄曰昭公為魯國之君四封之)
　　(内皆其土地也今昭公為季氏所逐而書取鄆取/闞以見季氏據國公無尺土矣雖得魯邑猶取之)
　　(於外/云爾)
　夏
　　吳伐越(左傳曰始用師於越也髙氏曰前/此越與楚伐吳故呉於是年伐越)
　秋
　　七月
　冬
　　仲孫何忌㑹晉韓不信齊髙張宋仲幾衛世叔申
　　鄭國參曹人莒人薛人杞人小邾人城成周(世叔/榖作)
　　(太叔○左傳曰王使富辛與石張如晉請城成周/天子曰天降禍於周俾我兄弟並有亂心以為伯)
　　(父憂我一二親昵甥舅不遑啓處於今十年勤戍/五年余一人無日忘之閔閔焉如農夫之望嵗懼)
　　(以待時伯父若肆大恵復二文之業弛周室之憂/徼文武之福以固盟主宣昭令名則余一人有大)
　　(願矣昔成王合諸侯城成周以為東都崇文徳焉/今我欲徼福假靈於成王脩成周之城俾戌人無)
　　(勤諸侯用寜蝥賊逺屏晉之力也其委諸伯父使/伯父實重圖之俾我一人無徵怨於百姓而伯父)
　　(有榮施先王庸之范獻子謂魏獻子曰與其戌周/不如城之天子實云雖有後事晉勿與知可也從)
　　(王命以紓諸侯晉國無憂是之不務而又焉從事/魏獻子曰善使伯音對曰天子有命敢不奉承以)
　　(奔告於諸侯遲速衰序於是焉在士彌牟營成周/計文數揣髙卑度厚薄仞溝洫物土方議逺邇量)
　　(事期計徒庸慮材用書餱糧以令役於諸侯屬役/賦文書以授帥而效諸劉子韓簡子臨之以為成)
　　(命澄曰王城自平王東遷以來天子世世居之故/其城完固子朝揚居王城敬王居狄泉晉師納王)
　　(然後王入於成周子朝遂棄王城而奔楚子朝雖/已出奔王畏子朝餘黨尚多故不敢歸王城而留)
　　(居成周成周乃周公遷殷頑民之地其城圮惡故/諸侯以兵戍之至此晉率諸侯城成周之後始撤)
　　(諸侯之戌吕氏曰周室雖㣲諸侯猶勤/之如此先王之徳澤猶有存焉者也)
　　十有二月
　　己未公薨于乾侯(左傳曰言失其所也趙簡子問/於史墨曰季氏出其君而民服)
　　(焉諸侯與之君死於外而莫之或罪也對曰天生/季氏以貳魯侯為日乆矣民忘君矣雖死於外其)
　　(誰矜之社稷無常奉君臣無常位自古以然三后/之姓於今為庶主所知也成季友桓之季也受費)
　　(以為上卿至於文子武子政在季氏於此君也四/公矣民不知君何以得國是以為君慎器與名不)
　　(可以假人胡氏曰諸侯失國出奔者多矣昭公在/外八年終以客死為天下笑何也祭仲雖專而世)
　　(權不重於季氏衛侯失國猶夫人也而有推挽之/者所以雖失而復得也魯自季友至於意如專執)
　　(國命四世矣其臣皆季氏之孚也其民皆季氏之/獲也昭公有一子家駒言不見聴計不行也不能)
　　(復國/宜矣)
　　(經書月三書日一大衍厯正月辛巳小壬辰冬至/三月庚戌大三月庚辰小四月己酉大五月己卯)
　　(小六月戊申大七月戊寅小八月丁未大九月丁/丑小十月丙午大十一月丙子小十二月乙巳大)
　　(己未十/五日)
　
　
　
　
　
　
　
　
　春秋纂言卷十
欽定四庫全書
　春秋纂言卷十一　　　　　元　吴澄　撰
　　　定公(名宋襄公庶子昭公弟也左傳及史/記不見其母之姓氏在位十五年)
　元年(壬辰敬王十一年○晉覇定三年○蔡昭十年/○曹隠公通元年○衛靈二十六年○鄭獻五)
　　(年○陳恵二十一年○把悼九年○宋景八年○/齊景三十九年○秦哀二十八年○楚昭七年○)
　　(吳闔廬六年○薛氏曰昭公已卒定公未踐/祚是昭公之末世未得為定公之始年也)
　春(公羊傳曰定無正月者即位後也沙隨程氏曰定/公未立先書元年春者追書之也劉氏曰定無正)
　　(月㣲辭也張氏曰昭公自去年十二月薨於乾侯/魯國之政聽命疆臣不書正月見一國之無主而)
　　(正朔之無所承也澄曰凡人君初年雖無事必書/正月者盖於是日行即位禮也隠公雖不行即位)
　　(禮而書正月者亦於是日見羣臣也唯定公不書/正月盖昭公薨於外定公未立魯國無君正月朔)
　　(日羣臣無朝正之禮而此月又無它國之事可書/二月亦無事至三月始有執宋仲幾之事故書王)
　　(於三/月也)
　　王三月
　　晉人執宋仲幾于京師(左傳曰晉魏舒合諸侯之/大夫城成周屬役於韓簡)
　　(子宋仲幾不受功曰滕薛郳吾役也薛宰曰宋為/無道絶我小國於周以我適楚故我常從宋晉文)
　　(公為踐土之盟曰各復舊職若從踐土若從宋亦/唯命仲幾曰踐土固然薛宰曰薛之皇祖奚仲居)
　　(薛以為夏車正奚仲遷於邳仲虺居薛以為湯左/相若復舊職將承王官何故以役諸侯仲幾曰三)
　　(代各異物薛焉得有舊為宋役亦其職也士彌牟/曰晉之從政者新子姑受功歸吾視諸故府仲幾)
　　(曰縱子忘之山川鬼神其忘諸乎士伯怒謂韓簡/子曰薛徴於人宋徴於鬼宋罪大矣且己無辭而)
　　(抑我以神誣我也啟寵納侮其此之謂也必以仲/幾為戮乃執仲幾以歸城三旬而畢乃歸諸侯之)
　　(戍榖梁傳曰不正其執人於尊者之所也澄曰上/年之冬晉率魯齊宋衛鄭曹莒薛杞小邾十國之)
　　(臣城成周仲氏幾名宋三命之卿來㑹城役左氏/以為宋仲幾不受功故今年三月晉以覇主之令)
　　(執之京師即成周也其時王居成周故以成周為/京師左氏有歸於京師四字㨿經所書但見其執)
　　(於京師不見其歸於京師也孫氏曰宋仲幾㑹城/成周韓不信陪臣也非天子命執仲幾於天子之)
　　(側甚矣胡氏曰周官凡卿大夫之獄訟斷以邦法/則大司冦之職也不告於司冦而執人於天子之)
　　(側故雖以王事/討有罪猶貶)
　夏
　　六月
　　癸亥公之䘮至自乾侯(左傳曰叔孫成子逆公之/䘮于乾侯季孫曰子家子)
　　(亟言於我未嘗不中吾志也吾欲與之從政子必/止之且聽命焉子家子不見叔孫易幾而哭叔孫)
　　(請見子家子子家子辭曰覊未得見而從君以出/君不命而薨覊不敢見叔孫使告之曰公衍公為)
　　(實使羣臣不得事君若公子宋主社稷則羣臣之/願也凡從君出而可以入者將唯子是聽子家氏)
　　(未有後季孫願與子從政此皆季孫之願也使不/敢以告對曰若立君則有卿士大夫與守龜在覊)
　　(弗敢知若從君者則貌而出者入可也冦而出者/行可也若覊也則君知其出也而未知其入也覊)
　　(將逃也䘮及壊/隤從公者皆反)
　　戊辰公即位(公羊傳曰曷為戊辰之日然後即位/榖梁傳曰殯然後即位也陸氏曰凡)
　　(公即位皆於朔日故不書朔定公待昭公䘮至既/殯而即位故書之劉氏曰昭公薨於乾侯季孫廢)
　　(太子衍及務人而立昭公之弟公子宋盖受之於/季氏也髙氏曰季氏既逐其君君薨又不即以國)
　　(君䘮禮迎之今又廢其適嗣而專立其弟宋不擇/所處汚於偽誘於利昭公䘮至五日而殯遂自即)
　　(位此非受之先君而專受之意如者也/既為意如所立故不復討意如之罪)
　秋
　　七月
　　癸巳𦵏我君昭公(左傳曰季孫使役如闞公氏將/溝焉榮駕鵞曰生不能事死又)
　　(離之以自旌也縱子忍之後必或恥之乃止𦵏昭/公於墓道南孔子之為司冦也溝而合諸墓杜氏)
　　(曰公在外薨八月乃𦵏髙氏曰昭公薨於外凡半/嵗餘始以䘮歸歸及周月而遽𦵏見魯之臣子無)
　　(恩於先/君如此)
　　九月
　　大雩
　　立煬宫(煬羊讓切○左傳曰昭公出季平子禱於/煬宫髙氏曰昔季孫行父嘗立武宫矣煬)
　　(公伯禽之子比武公尤逺廟毁久矣意如之逐君/也懼而禱焉昭公薨於外因以為應遂為之立宫)
　　(張氏曰季氏妄禱而踰祀典以立久祧之宫/聖人特書必有曽謂煬宫不如林放之嘆乎)
　冬
　　十月
　　隕霜殺菽(榖梁傳曰未可以殺而殺舉重可殺而/不殺舉輕其曰菽舉重也杜氏曰周十)
　　(月今八月隕霜殺菽非常之災蘇氏曰於其不殺/而言草言其廣也於其殺而言菽言其所害也髙)
　　(氏曰菽草之難殺者也言殺菽則知草/皆死矣言不殺草則知菽亦不死也)
　　(經書月五書日三大衍厯正月乙亥小丁酉冬至/二月甲辰大三月甲戌大四月甲辰小五月癸酉)
　　(大六月癸卯小癸亥二十一日戊辰二十六日七/月壬申大癸巳二十二日八月壬寅小閏月辛未)
　　(大九月辛丑小十月庚午大十/一月庚子小十二月己巳大)
　二年(癸巳敬王十二年○晉覇定四○蔡昭十一○/曹隠二○衛靈二十七○鄭獻六○陳恵二十)
　　(二○杞悼十○宋景九○齊景四十○/秦哀二十九○楚昭八○吳闔廬七)
　春
　　王正月
　夏
　　五月
　　壬辰雉門及两觀災(杜氏曰雉門公宫之南門两/觀闕也孔䟽曰闕在門两旁)
　　(中央缺然為道也其上縣法象其狀巍然為大謂/之象魏使人觀之謂之觀两觀也象魏也闕也一)
　　(物而三名也两觀在雉門之两旁孫氏曰雉門两/觀天子之制雉門與两觀俱災也杜氏諤曰魯以)
　　(周公之故立雉門两觀僣天子也魯之僣禮聖人/譏之必因其事而托義焉此雉門两觀其僣乆矣)
　　(若不災則不可得而錄之/今災及而書實譏其僣也)
　秋
　　楚人伐吳(左傳曰桐叛楚吳子使舒鳩氏誘楚人/曰以師臨我我伐桐為我使之無忌楚)
　　(囊瓦伐吳師於豫章吳人見舟於豫章而潜師於/巢吳軍楚師於豫章敗之遂圍巢克之獲楚公子)
　　(繁襄陵許氏曰自襄三年書楚伐吳七書楚伐僅/能一克於朱方它役皆敗無功積其陵暴首兵之)
　　(咎將至於禍/敗失國也)
　冬
　　十月
　　新作雉門及两觀(榖梁傳曰言新有舊也作為也/有加其度也劉氏曰魯用王禮)
　　(其庫門天子臯門雉門天子應門而設两觀僣君/甚矣習舊而不知以為非髙氏曰荘二十有九年)
　　(新延廐不言作言作者改舊制而増大之也魯僣/天子之禮天亦變以警之遇災而不知以為戒乃)
　　(更作而新之反加其度焉是魯之僣/終無已也特書新作罪在定公也)
　　(經書月三書日一大衍厯正月己亥小壬寅冬至/二月戊辰大三月戊戌小四月丁邜大經五月壬)
　　(辰在此月五月丁酉小六月丙寅大七月丙申大/八月丙寅小九月乙未大十月乙丑小十一月甲)
　　(午大十二月甲子小長厯是年/閏五月壬辰五月二十六日)
　三年(甲午敬王十三年○晉覇定五○蔡昭十二○/曹隠三○衛靈二十八○鄭獻七○陳惠二十)
　　(三○杞悼十一○宋景十○齊景四十/一○秦哀三十○楚昭九○吳闔廬八)
　春
　　王正月
　　公如晉至河乃復(程子曰季孫意如上不請於天/子下不告於方伯而立定公故)
　　(晉怒而公往朝焉晉辭公而復/故明年因㑹而請盟於臯鼬)
　　二月
　　辛邜邾子穿卒(荘公也在位三/十三年子益嗣)
　夏
　　四月
　秋
　　𦵏邾莊公(七月而/𦵏緩)
　冬
　　仲孫何忌及邾子盟于㧞(㧞公作枝○左傳曰修/邾好也襄陵許氏曰公)
　　(至河乃復晉之輕魯也仲孫何忌及邾子盟魯之/輕邾也當昭公時祲祥猶未爾也髙氏曰邾子居)
　　(䘮而以吉禮與魯大/夫盟其㣲弱可知)
　　(經書月三書日一大衍厯正月癸巳大戊申冬至/二月癸亥小辛邜二十九日三月壬辰大四月壬)
　　(戌小五月辛邜大六月辛酉小七月庚寅大八月/庚申小九月己丑大十月己未小十一月戊子大)
　　(十二月/戊午大)
　四年(乙未敬王十四年○晉覇定六○蔡昭十三○/曹隠四○衛靈二十九○鄭獻八○陳惠二十)
　　(四卒○杞悼十二卒○宋景十一○齊景四/十二○秦哀三十一○楚昭十○吳闔廬九)
　春
　　王二月
　　癸巳陳侯吳卒(惠公也在位二十四/年子栁立是為懐公)
　　三月
　　公㑹劉子晉侯宋公蔡侯衛侯陳子鄭伯許男曹
　　伯莒子邾子頓子胡子滕子薛伯杞伯小邾子齊
　　國夏于召陵侵楚(左傳曰蔡昭侯為两佩與两裘/以如楚獻一佩一裘於昭王昭)
　　(王服之以享蔡侯蔡侯亦服其一子常欲之弗與/三年止之唐成公如楚有两肅爽馬子常欲之弗)
　　(與亦三年止之唐人或相與謀請代先從者許之/飲先從者酒醉之竊馬而獻之子常子常歸唐侯)
　　(自拘於司敗曰君以弄馬之故隠君身弃國家羣/臣請相夫人以償馬必如之唐侯曰寡人之過也)
　　(二三子無辱皆賞之蔡人聞之固請而獻佩於子/常子常朝見蔡侯之徒命有司曰蔡君之久也官)
　　(不共也明日禮不畢將死蔡侯歸及漢執玉而沈/曰余所有濟漢而南者有若大川蔡侯如晉以其)
　　(子元與其大夫之子為質焉而請伐楚三月劉文/公合諸侯於召陵謀伐楚也晉荀寅求貨於蔡侯)
　　(弗得言於范獻子曰國家方危諸侯方貳將以襲/敵不亦難乎水潦方降疾瘧方起中山不服弃盟)
　　(取怨無損於楚而失中山不如辭蔡侯吾自方城/以來楚未可以得志祇取勤焉乃辭蔡侯晉人假)
　　(羽旄於鄭鄭人與之明日或斾以㑹晉於是失諸/侯程子曰楚恃其彊侵陵諸侯晉上請於天子大)
　　(合諸侯以伐之而不能明暴其罪以行天討無功/而還故書侵髙氏曰入春秋來蔡人首叛中國而)
　　(附楚至是蔡人不勝楚之陵虐乃使告於諸侯有/能伐楚者蔡願為之先鋒晉侯於是合諸侯于召)
　　(陵以救蔡伐楚也書㑹于召陵侵楚者以見諸侯/不振卒使救蔡伐楚之功歸於吳晉為盟主大合)
　　(諸侯十八國之衆天子使大夫臨之可謂盛矣乃/不能成伐楚之功而吳以一國之師敗之召陵近)
　　(蔡地是時晉荀寅求貨於蔡蔡人弗與遂辭不進/晉是以失諸侯中國遂大亂吳子主黄池之㑹自)
　　(此始/也)
　夏
　　四月
　　庚辰蔡公孫姓帥師滅沈以沈子嘉歸殺之(姓公/作歸)
　　(姓○左傳曰沈人不㑹於召陵晉人使蔡伐之滅/沈胡氏曰所惡於前無以先後出乎爾者反乎爾)
　　(者也蔡侯視楚猶沈視蔡也昭公拘於郢三年而/後反非以國小而弱乎沈雖不㑹召陵未有大罪)
　　(惡也而恃彊殺之甚矣能無公孫翩之及哉吕氏/曰蔡公孫姓不能正其君之失而遂滅沈至以沈)
　　(子嘉歸殺之其罪極矣髙氏曰沈不與於召陵者/與楚故也與楚者不受晉令也故晉因使蔡逞其)
　　(忿焉夫蔡屢為楚所滅今而舎楚不易矣晉侯不/能恢𢎞覇業求所以服楚而保蔡從蔡侵楚固己)
　　(失之一沈不能容而殺之歸惡於蔡是重楚人怒/蔡而易晉爾蔡雖齊桓之世不深即中國非不即)
　　(中國也國近楚有畏焉不能保其無它也昭公毅/然弃之蔡計則失蔡意則可嘉乃復為此舉嗚呼)
　　(使昭公而知/保國必悔之)
　　五月
　　公及諸侯盟于臯鼬(鼬由又切公作浩油○左傳/曰及臯鼬將長蔡於衛衛侯)
　　(使祝佗私於萇𢎞𢎞恱告劉子與范獻子謀之乃/長衛侯於盟張氏曰臯鼬許地杜氏曰繁陽縣東)
　　(南有城臯亭髙氏曰此召陵之諸侯也襄二十五/年重丘之盟亦㑹盟異處而不言公及何也程子)
　　(曰公以不獲見於晉故因㑹而求盟焉則此盟公/意也故書公及陸氏曰重言諸侯劉子不與盟也)
　　杞伯成卒于㑹(成公作戊○不言卒於師者以不/成伐楚也杞悼公在位十二年世)
　　(子乞嗣是為隠公七月其弟/過殺隠公而自立是為僖公)
　　六月
　　𦵏陳惠公(髙氏曰此見陳侯背殯出㑹也盖君有/殯則辭㑹可也雖不得已於晉令而齊)
　　(亦使國/夏来爾)
　　許遷于容城(容城也闕任公輔以為華容縣亦祈/之近地也髙氏曰自葉遷也至是盖)
　　(四遷/矣)
　秋
　　七月
　　公至自㑹(襄陵許氏曰不至侵楚譏無功也髙氏/曰晉以伐楚召諸侯而以㑹至者不成)
　　(乎伐/也)
　　劉卷卒(卷音權○趙氏曰畿内諸侯不同列國澄/曰王朝大夫雖食邑於劉其爵為子然不)
　　(同於列國諸侯故卒不稱爵而但/稱名若畿外諸侯則稱爵稱名也)
　　𦵏杞悼公(魯往/㑹也)
　　楚人圍蔡(左傳曰楚為/沈故圍蔡)
　　晉士鞅衛孔圉帥師伐鮮虞(襄陵許氏曰謀楚而/不能討盟蔡而不能)
　　(救一唯中山是伐書卿與師著威/勝不行於彊暴而行於寡弱也)
　　𦵏劉文公(趙氏曰劉文公天子畿内諸侯列國不/當與行交往之禮今㑹其𦵏非禮也髙)
　　(氏曰尹氏王子虎皆不書𦵏/此書𦵏者以魯特往㑹之也)
　冬
　　十有一月
　　庚午蔡侯以吳子及楚人戰于栢舉楚師敗績(栢/舉)
　　(公作伯莒○左傳曰伍員為吳行人以謀楚楚之/殺郤宛也伯氏之族出伯州犂之孫嚭為吳太宰)
　　(以謀楚楚自昭王即位無嵗不有吳師蔡侯因之/以其子乾與其大夫之子為質於吳蔡侯吳子唐)
　　(侯伐楚舎舟於淮汭自豫章與楚夾漢左司馬戍/謂子常曰子沿漢而與之上下我悉方城外以毁)
　　(其舟還塞大隧直轅㝠阨子濟漢而伐之我自後/撃之必大敗之既謀而行武城黑謂子常曰吳用)
　　(木也我用革也不可久也不如速戰史皇謂子常/楚人惡子而好司馬若司馬毁吳舟於淮塞城口)
　　(而入是獨克吳也子必速戰不然不免乃濟漢而/陳自小别至於大别三戰子常知不可欲奔史皇)
　　(曰安求其事難而逃之將何所入子必死之初罪/必盡說二師陳於伯舉闔廬之弟夫㮣王晨請於)
　　(闔廬曰楚瓦不仁其臣莫有死志先伐之其卒必/奔而後大師繼之必克弗許夫㮣王曰所謂臣義)
　　(而行不待命者其此之謂也今日我死楚可入也/以其屬五千先擊子常之卒子常之卒奔楚師亂)
　　(吳師大敗之公羊傳曰蔡昭公朝乎楚有美裘焉/囊瓦求之昭公不與為是拘昭公於南郢數年然)
　　(後歸之於其歸焉用事乎河曰天下諸侯苟有能/伐楚者寡人請為之前列楚人聞之怒為是興師)
　　(使囊瓦將而伐蔡蔡請救於吳伍子胥復曰蔡非/有罪也楚人為無道君如有憂中國之心則若時)
　　(可矣於是興師而救蔡孫氏曰以者乞師而用之/也楚人圍蔡晉師不出故蔡侯去晉求救於吳晉)
　　(合十八國不能救蔡伐楚吳能救之伐之自/是諸侯小大皆宗於吳杜氏曰栢舉楚地)
　　楚囊瓦出奔鄭(髙氏曰此栢舉之敗將也胡氏曰/囊瓦貪以敗國又不能死可賤甚)
　　(矣/)
　　庚辰吳入楚(楚左作郢○左傳曰吳從楚師五戰/及郢楚子取其妺季芉畀我以出吳)
　　(入郢以班處宫子山處令尹之宫夫㮣王欲攻之/懼而去之夫㮣王入之楚子渉睢濟江入於雲中)
　　(盜攻之王奔鄖鄖公辛與其弟巢以王奔随初伍/員與申包胥友其亡也謂申包胥曰我必復楚國)
　　(申包胥曰勉之子能復之我必能興之及昭王在/随申包胥如秦乞師曰吳為封豕長蛇以薦食上)
　　(國虐始於楚寡君失守社稷越在草莽使下臣告/急曰夷徳無厭若鄰於君疆埸之患也逮吳之未)
　　(定君其取分焉若楚之遂亡君之土也若以君靈/撫之世以事君秦伯使辭焉曰寡人聞命矣子姑)
　　(就館將圖而告對曰寡君越在草莽未獲所伏下/臣何敢即安立依於庭牆而哭日夜不絶聲勺飲)
　　(不入口七日秦哀公為之賦無衣九頓首而坐秦/師乃出秦子蒲子虎帥車五百乘以救楚子蒲曰)
　　(吾未知吳道使楚人先與吳人戰而自稷㑹之大/敗夫㮣王於沂吳人獲薳射於栢舉其子帥奔徒)
　　(以從子西敗吳師於軍祥子期子蒲滅唐吳師敗/楚師於雍澨秦師又敗吳師吳師居麇子期焚之)
　　(而又戰吳師敗又戰於公壻之谿吳師大敗吳子/乃歸孫氏曰吳子救蔡伐楚善也乘囊瓦之敗長)
　　(驅入郢夷其宗廟/壊其宫室則甚矣)
　　(經書月七書日四大衍厯正月戊子小癸巳六日/癸丑冬至二月丁巳大三月丁亥小四月丙辰大)
　　(庚辰二十五日閏月丙戌小五月乙夘大六月乙/酉小七月甲寅大八月甲申小九月癸丑大十月)
　　(癸未小十一月壬子大庚午十九日庚辰二/十九日十二月壬午小長厯是年閏七月)
　五年(丙申敬王十五年○晉覇定七○蔡昭十四○公/曹靖公露元年○衛靈三十○鄭獻九○陳懐)
　　(栁元年○杞僖公過元年○宋景十二年○齊景/四十三○秦哀三十二○楚昭十一○吳闔廬十)
　春
　　王三月(三月公/作正月)
　　辛亥朔日有食之
　夏
　　歸粟于蔡(杜氏曰蔡為楚所圍飢乏故魯歸之粟/吕氏曰列國飢諸侯歸粟以先王之澤)
　　(猶有存/者也)
　　於越入吳(左傳曰吳在楚也杜氏曰於發聲也劉/氏曰於越者其自稱者也越者中國稱)
　　(之者也髙郵孫氏曰越見於經凡六其三稱越皆/在昭公之時五年越人與楚人伐吳七年楚放公)
　　(子昭於越三十二年吳伐越皆曰越也其三稱於/越二在定公之時五年於越入吳十四年於越敗)
　　(吳於檇李一在哀公之時十三年於越入吳皆曰/於越也髙氏曰闔廬争入郢之利而於越入吳夫)
　　(差取盟晉之功而於越入吳意有所逐而愛有所/忘矣按昭五年楚子以諸侯伐吳而越人已見於)
　　(經至此及十四年至哀十三年皆書於越越人自/名曰於越君子名之曰越吳之伐楚有安中國之)
　　(意焉越乃乗其士卒罷弊掩入其國至十四年又/敗吳於檇李哀十三年又入吳若為楚復讎者是)
　　(以君子惡之於越與漢書於越同義盖於于越/粤皆發語辭經書於餘丘亦即其自稱書之也)
　　六月
　　丙申季孫意如卒(左傳曰季平子卒陽虎將以璵/璠歛仲梁懐弗與曰改步改玉)
　　(陽虎欲逐之告公山不狃不狃曰彼為君也子何/怨焉既𦵏桓子行東野及費子洩為費宰逆勞於)
　　(郊桓子敬之勞仲梁懐仲梁懐弗敬子洩怒謂陽/虎子行之乎陽虎囚季桓子及公父文伯而逐仲)
　　(梁懐殺公何藐盟桓子於稷門之内大詛逐公父/歜及秦遄皆奔齊澄按平子意如季孫宿之孫悼)
　　(子紇之子也子/斯嗣是為桓子)
　秋
　　七月
　　壬子叔孫不敢卒(此成子不敢叔孫婼之子無見/於經而卒之者著叔孫之有後)
　　(也子州仇嗣/是為武叔)
　冬
　　晉士鞅帥師圍鮮虞(左傳曰報觀虎之役也杜氏/曰三年鮮虞獲晉觀虎髙氏)
　　(曰以四年之伐未得志故/也兵益憤義益不勝也)
　　(經書月三書日三大衍厯正月辛亥大戊午冬至/二月辛巳大三月辛亥小朔日食黄道室四度半)
　　(彊四月庚辰大五月庚戌小六月己夘大丙申十/八日七月己酉小壬子四日八月戊寅大九月戊)
　　(申小十月丁丑大十一月/丁未小十二月丙子大)
　六年(丁酉敬王十六年○晉覇定八○蔡昭十五○/曹靖二○衛靈三十一○鄭獻十○陳懐二○)
　　(杞僖二○宋景十三○齊景四十四○秦/哀三十三○楚昭十二○吳闔廬十一)
　春
　　王正月
　　癸亥鄭游速帥師滅許以許男斯歸(左傳曰因楚/敗也髙氏曰)
　　(鄭許之怨舊矣許本恃楚以固其國至於四遷而/楚不能為之疆而鄭游速以偏師一出滅其國而)
　　(俘其君豈是楚人累敗於吳故鄭因乘許之㣲弱/而肆其暴邪張氏曰按許自隠十一年齊魯鄭之)
　　(入至今年大扺困於與鄭為鄰至成十五年遷葉/之後又畏鄭而遷也定四年方自析遷容城以依)
　　(楚不數年楚困於吳鄭遂滅之然自哀元年以後/許復見之者楚又存之也大岳之後其亡一見害)
　　(於鄭其存一恃於楚不過/百年韓遂滅鄭亦有由也)
　　二月
　　公侵鄭(左傳曰周儋翩率王子朝之徒因鄭人將/以作亂於周鄭於是乎伐馮滑胥靡負黍)
　　(狐人闕外公侵鄭取匡為晉討鄭之伐胥靡也髙/氏曰召陵之盟口血未乾而鄭保囊瓦滅許故晉)
　　(命公興師而討之是時季孫斯初嗣卿位陪臣/陽虎執國命又廹於晉命進退皆不由公也)
　　公至自侵鄭(髙氏曰公内有彊臣不能討乃/為晉討鄭内外結怨危之道也)
　夏
　　季孫斯仲孫何忌如晉(左傳曰季桓子如晉獻鄭/俘也陽虎彊使孟懿子往)
　　(報夫人之幣晉人兼享之孟孫立於房外謂范獻/子曰陽虎若不能居魯而息肩於晉所不以為中)
　　(軍司馬者有如先君獻子曰寡君有官將使其人/鞅何知焉獻子謂簡子曰魯人患陽虎矣孟孫知)
　　(其釁以為必適晉故彊為之請以取入焉髙氏曰/一卿將命尚兼它事豈可毎事一卿乎故累數之)
　　(見二卿為陽虎所制也夫以二子之力專國擅君/而陽虎乃能制之進云則進止云則止猶僕𨽻也)
　　(嗚呼天子㣲諸侯僣諸侯㣲大夫凌大夫微陪臣/脅理勢然爾襄陵許氏曰魯國政在大夫而家臣)
　　(能彊使之則家/臣始擅國矣)
　秋
　　晉人執宋行人樂祁犂(左傳曰宋樂祁言於景公/曰諸侯唯我事晉今使不)
　　(往晉其憾矣樂祁告其宰陳寅陳寅曰必使子往/它日公謂樂祁曰唯寡人說子之言子必往陳寅)
　　(曰子立後而行吾室亦不忘唯君亦以我為知難/而行也見溷而行趙簡子逆而飲之酒於綿上獻)
　　(楊楯六十於簡子陳寅曰昔吾主范氏今子主趙/氏又有納焉以楊楯賈禍弗可為也己然子死晉)
　　(國子孫必得志於宋范獻子言於晉侯曰以君命/越疆而使未致使而私飲酒不敬二君不可以不)
　　(討也乃執樂祁張氏曰諸侯唯宋事晉懼討而遣/使善逆以懐之猶懼不來而大夫黷貨賄争權利)
　　(卒使來者見執叛者得志晉之亂政亟行覇統所/由絶也胡氏曰使范趙方睦皆有獻焉則弗執之)
　　(矣執異國行人出於列卿/私意威柄不復在其君矣)
　冬
　　城中城(榖梁傳曰三家張也髙氏曰三家張公之/所有中城而已成九年城之矣此復城者)
　　(外有齊鄭之怨故懼而城焉杜/氏曰公為晉侵鄭故懼而城之)
　　季孫斯仲孫忌帥師圍鄆(忌上脫何字○杜氏曰/何忌不言何闕文吕氏)
　　(曰仲孫忌闕文無疑也而公羊以為譏二名三傳/解經皆㨿文主義不論是非無復闕疑髙氏曰鄆)
　　(自昭二十五年齊侯取之以居昭公三十年鄆潰/遂貳於齊至是二卿圍而欲復取之盖陽虎欲傾)
　　(季氏以謀政也季仲圍而曰陽虎何/哉虎專季氏季氏專魯仲何為哉)
　　(經書月二書日一大衍厯正月丙午小癸亥十八/日冬至二月乙亥大三月乙巳小四月甲戌大五)
　　(月甲辰小六月癸酉大七月癸夘大八月癸酉小/九月壬寅大十月壬申小十一月辛丑大十二月)
　　(辛未/小)
　七年(戊戌敬王十七年○晉覇定九○蔡昭十六○/曹靖三○衛靈三十二○鄭獻十一○陳懐三)
　　(○杞僖三○宋景十四○齊景四十五○/秦哀三十四○楚昭十三○吳闔廬十二)
　春
　　王正月
　夏
　　四月
　秋
　　齊侯鄭伯盟于鹹(左傳曰齊鄭盟于鹹徵㑹于衛/襄陵許氏曰齊鄭之盟叛晉也)
　　(覇道隳諸侯散離盟始復自是中國無殷㑹矣杜/氏曰鹹衛地永嘉陳氏曰此特相盟自齊桓以來)
　　(未之有於是再見諸侯無主盟矣是故/石門志諸侯之合也鹹志諸侯之判也)
　　齊人執衛行人北宫結以侵衛(左傳曰衛侯欲叛/晉諸大夫不可使)
　　(北宫結如齊而私於齊侯曰執結以侵我齊侯從/之劉氏曰善為國者親近而逺信之附内而外歸)
　　(之衛侯欺其羣臣以紿晉殘其百姓以奉齊齊之/執結也固非覇討矣而衛之無良又甚焉從此觀)
　　(之孟子曰今之諸侯五/覇之罪人也不亦信乎)
　　齊侯衛侯盟于沙(沙下公有澤字○杜氏曰結叛/晉也澄謂執其行人以與其君)
　　(結盟以叛晉齊衛之罪均也杜氏曰陽平元/城縣東南有沙亭張氏曰元城今屬大名府)
　　大雩
　　齊國夏帥師伐我西鄙(左傳曰齊國夏伐我陽虎/御季桓子公歛處父御孟)
　　(懿子將宵軍齊師齊師聞之堕伏而待之處父曰/虎不圖禍而必死苫夷曰□陥二子於難不待有)
　　(司余必殺女虎懼乃還不敗蘇氏曰魯事晉而齊/叛之故伐我髙氏曰齊叛晉與鄭盟故為鄭伐我)
　　(且報二卿之圍鄆襄陵許氏曰東夏諸侯唯魯事/晉故齊伐之景公乘晉之衰不思唯徳之務以懐)
　　(諸侯而欲力征經營以定覇統是知/時之或可而不知己之不可者也)
　　九月
　　大雩
　冬
　　十月
　　(經書月四書日無大衍厯正月庚子大己巳冬至/閏月庚午小二月己亥大三月已巳小四月戊戌)
　　(大五月戊辰小六月丁酉大七月丁夘小八月丙/申大九月丙寅小十月乙未大十一月乙丑大十)
　　(二月乙未小三統厯是年正月/己巳朔冬至殷厯正月庚午朔)
　八年(己亥敬王十八年○晉覇定十○蔡昭十七○/曹靖四卒○衛靈三十三○鄭獻十二○陳懐)
　　(四卒○杞僖四○宋景十五○齊景四十六/○秦哀三十五○楚昭十四○吳闔廬十三)
　春
　　王正月
　　公侵齊(左傳曰門于陽州杜氏曰報前年伐我西/鄙髙氏曰去年齊伐我西鄙有辭于我也)
　　(公加兵于齊則無名矣是魯政不復在公/矣而三家者實使公欲歸怨於公故也)
　　公至自侵齊(髙氏曰侵齊本出於三家而三家欲/歸怨於公故未逾月而至之且為下)
　　(復侵齊/起也)
　　二月
　　公侵齊(左傳曰攻廪丘之郛杜氏曰未得志故/泰山孫氏曰公再侵齊以重其怨甚矣)
　　三月
　　公至自侵齊(髙氏曰公踰月之間再出侵齊雖三/家者之為然頻往頻来不得休息見)
　　(公之進退益不自專矣/故兩書侵至以見之)
　　曹伯露卒(靖公也自曹悼公卒其弟聲公野立五/年而其弟通弑聲公代立是為隠公隠)
　　(公立四年其弟露又弑隠公代立而經不書者曹/亂故畧之也凡立四年其子陽嗣遂為宋所滅)
　夏
　　齊國夏帥師伐我西鄙(髙氏曰以公不與鹹沙之/盟且報此春之再侵也按)
　　(昭公之孫也齊雖不克納而有意存之矣定公即/位未嘗修好於齊故齊比年伐我而我亦再侵齊)
　　(觀春秋書齊伐公侵則其曲直可見矣襄陵許氏/曰春秋書内伐十六宣以後七内侵七宣以後六)
　　(伐我二十一宣以後十七侵我五宣以後一用兵/則侵多而伐少被兵則伐多而侵少盖魯自中世)
　　(衰矣而欲與齊搆怨/以侵易伐其能久乎)
　　公㑹晉師于瓦(左傳曰齊伐我晉士鞅趙鞅荀寅/救我公㑹晉師髙氏曰晉將來救)
　　(而齊師已退故公出而逆之于瓦不書救者齊師/先自退不因晉救之至也杜氏曰瓦衛地東郡㷼)
　　(縣東北有瓦亭張氏/曰今滑州白馬縣)
　　公至自瓦(髙氏曰不以㑹至/者公非出㑹也)
　秋
　　七月
　　戊辰陳侯栁卒(懐公也在位四年/子越立是為愍公)
　　晉士鞅帥師侵鄭遂侵衛(士公作趙○左傳曰晉/師將盟衛侯于鄟澤趙)
　　(簡子曰羣臣誰敢盟衛君者涉佗成何曰我能盟/之衛人請執牛耳成何曰衛吾温原也焉得視諸)
　　(侯將歃涉佗捘衛侯之手及捥衛侯怒王孫賈趨/進曰盟以信禮也有如衛君其敢不唯禮是事而)
　　(受此盟也衛侯欲叛晉而患諸大夫王孫賈使次/于郊大夫問故公以晉詬語之且曰寡人辱社稷)
　　(其改卜嗣寡人從焉大夫曰是衛之禍豈君之過/也公曰又有患焉謂寡人必以而子厚與大夫之)
　　(子為質大夫曰苟有益也公子則往羣臣之子敢/不皆負覊絏以從將行王孫賈曰苟衛國有難工)
　　(商未嘗不為患使皆行而後可公以告大夫乃皆/將行之行有日公朝國人使賈問焉曰若衛叛晉)
　　(晉五伐我病何如矣皆曰五伐我猶可以能戰賈/曰然則如叛之病而後質焉何遲之有乃叛晉晉)
　　(人請改盟弗許晉士鞅㑹成桓公侵鄭圍蟲牢報/伊闕也遂侵衛髙氏曰鄭伯與齊為鹹之盟衛侯)
　　(與齊為沙之盟二國皆以齊而叛晉晉以是侵鄭/侵衛所以絶齊之與國也晉不聲其罪不能取服)
　　(故兩書侵襄陵許氏曰招擕以禮懐逺以徳鹹沙/之盟諸侯已貳晉不思徳禮之是務而欲恃力攘)
　　(服則失覇/何日之有)
　　𦵏曹靖公
　　九月
　　𦵏陳懐公
　　季孫斯仲孫何忌帥師侵衛(左傳曰晉故也髙氏/曰以其為晉興師故)
　　(書侵澄曰魯於衛無可聲/之罪故其師之出為無名)
　冬
　　衛侯鄭伯盟于曲濮(杜氏曰結叛晉也曲濮衛地/髙氏曰去年公侵鄭今年二)
　　(卿侵衛皆為晉故而士鞅又自帥師/侵之故二君同為此盟以固其謀)
　　從祀先公(左傳曰季寤公鉏極公山不狃皆不得/志於季氏叔孫輙無寵於叔孫氏叔仲)
　　(志不得志於魯故五人因陽虎陽虎欲去三桓以/季寤更季氏以叔孫輙更叔孫氏已更孟氏順祀)
　　(先公而祈焉劉氏曰從祀先公正也所以從祀先/公則非正矣其非正柰何季氏專魯陽虎專季氏)
　　(欲去三桓而代之從祀先公以說焉非能正者也/杜氏曰從順也先公閔公僖公也將正二公之位)
　　(次所順非一親/盡故通言先公)
　　盜竊寳玉大弓(左傳曰陽虎將享季氏於蒲圃而/殺之戒都車成宰公歛處父告孟)
　　(孫曰季氏戒都車何故孟孫曰吾弗聞處父曰然/則亂也必及於子先偹諸陽虎前驅林楚御桓子)
　　(虞人以鈹盾夾之陽越殿將如蒲圃桓子咋謂林/楚曰而先皆季氏之良也爾以是繼之對曰臣聞)
　　(命後陽虎為政魯國服焉違之徵死死無益於主/桓子曰何後之有而能以我適孟氏乎對曰不敢)
　　(愛死懼不免主桓子曰往也孟氏選圉人之壯者/三百人以為公期築室於門外林楚怒馬及衢而)
　　(騁陽越射之不中有自門間射陽越殺之陽虎刼/公與武叔以伐孟氏公歛處父帥成人自上東門)
　　(入與陽氏戰於南門之内弗勝又戰於棘下陽氏/敗陽虎說甲如公宫取寳玉大弓以出入於讙陽)
　　(闗以叛杜氏曰盜謂陽虎也家臣賤名氏不見故/曰盜寳玉夏后氏之璜大弓封父之繁弱蘇氏曰)
　　(陽虎將殺季孫斯不勝而出取寳玉大弓於公宫/以行其稱盜陪臣也寳玉大弓魯之分器也是時)
　　(陽虎以鄆讙龜隂叛奔齊十年侯犯以郈叛及昭/十二年南蒯以費叛皆以賤不書其書竊寳玉大)
　　(弓何也分器重於地也分器重於地者賤貨而貴/命也常山劉氏曰寳玉大弓天子所錫先君之分)
　　(器藏於國子孫世世保之不可失墜而為盜所竊/國慢無政可知矣胡氏曰古者告終易代𢎞璧琬)
　　(琰天球夷玉兌之戈和之弓垂之竹矢莫不陳列/非直為美觀也先王所寳得及其身能全而歸之)
　　(則可以免矣魯失其政陪臣擅權雖先公分/器猶不能守而盜得竊諸公宫其能國乎)
　　(經書月五書日一大衍厯正月甲子大甲戌冬至/一月甲午小三月癸亥大四月癸巳小五月壬戌)
　　(大六月壬辰小七月辛酉大戊辰八日八月辛夘/小九月庚申大十月庚寅小十一月己未大十二)
　　(月己丑小長厯/是年閏二月)
　九年(庚子敬王十九年○晉覇定十一○蔡昭十八/○曹伯陽元年○衛靈三十四○鄭獻十三卒)
　　(○陳閔公越元年○杞僖五○宋景十六○齊景/四十七○秦哀三十六卒○楚昭十五○吳闔廬)
　　(十/四)
　春
　　王正月
　夏
　　四月
　　戊申鄭伯蠆卒(蠆勅邁切公作囆○獻公也在/位十三年子勝嗣是為聲公)
　　得寳玉大弓(左傳曰陽虎歸寳玉大弓伐陽闗陽/虎使焚萊門師驚犯之而出奔齊請)
　　(師以伐魯曰三加必取之齊侯將許之鮑文子諌/曰魯免其疾而君又收之無乃害乎齊侯執陽虎)
　　(虎遂奔晉適趙氏仲尼曰趙氏其世有亂乎公羊/傳曰何以書國寳也䘮之書得之書杜氏諤曰直)
　　(書曰得以明其失而復/得不正其得之於盜也)
　　六月
　　𦵏鄭獻公
　秋
　　齊侯衛侯次于五氏(左傳曰齊侯伐晉夷儀晉車/千乘在中牟衛侯將如五氏)
　　(卜過之龜焦衛侯曰可也衛車當其半寡人當其/半敵矣乃過中牟中牟人欲伐之衛褚師圃亡在)
　　(中牟曰衛雖小其君在焉未可勝也齊師克城而/驕其帥又賤遇必敗之不如從齊乃伐齊師敗之)
　　(齊侯致禚媚杏於衛杜氏曰五氏晉地任氏曰非/伐晉也不書伐而書次者晉實大國未敢輕伐始)
　　(盟于沙中次于五氏又次于垂葭至哀/公元年而後伐其欲有所逞也久矣)
　　秦伯卒(哀公也在位二十六年世子/早卒世子之子嗣是為惠公)
　冬
　　𦵏秦哀公(襄陵許氏曰秦自晉悼以後寢不見於/春秋則知秦益退保西戎軍旅禮聘之)
　　(事不交於/中國矣)
　　(經書月三書日一大衍厯正月戊午大己夘冬至/二月戊子大三月戊午小四月丁亥大戊申二十)
　　(二日五月丁巳小六月丙戌大七月丙辰小八月/乙酉大九月乙夘小十月甲申大閏月甲寅小十)
　　(一月癸未大十/二月癸丑小)
　十年(辛丑敬王二十年○晉覇定十二○蔡昭十九/○曹陽二○衛靈三十五○鄭聲公勝元年○)
　　(陳閔二○杞僖六○宋景十七○齊景四十八/○秦恵公元年○楚昭十六○吳闔廬十五)
　春
　　王三月
　　及齊平(杜氏曰平前八年再侵齊之/怨吕氏曰及齊平我志也)
　夏
　　公㑹齊侯于夾谷(夾公榖作頰後同○左傳曰公/㑹齊侯于祝其實夾谷孔丘相)
　　(犂彌言於齊侯曰孔丘知禮而無勇若使萊人以/兵刼魯侯必得志焉齊侯從之孔丘以公退曰士)
　　(兵之兩君合好而裔夷之俘以兵亂之非齊君所/以命諸侯也裔不謀夏夷不亂華俘不干盟兵不)
　　(偪好於神為不祥於徳為愆義於人為失禮君必/不然齊侯聞之遽辟之齊侯將享公孔丘謂梁丘)
　　(㨿曰齊魯之故吾子何不聞焉事既成矣而又享/之是勤執事也且犧象不出門嘉樂不野合饗而)
　　(既具是棄禮也若其不具用秕稗也用秕稗君辱/棄禮名惡子盍圖之夫享所以昭徳也不昭不如)
　　(其已也乃不果享張氏曰夾谷魯地漢/東海祝其縣有夾山今海州懐仁縣)
　　公至自夾谷(榖梁傳曰其至何也危之也其危之/奈何頰谷之㑹孔子相焉兩君就壇)
　　(兩相相揖齊人鼓譟而起欲以執魯君孔子歴階/而上不盡一等而視歸乎齊侯曰兩君合好夷狄)
　　(之民何為來為命司馬止之齊侯逡廵而謝罷㑹/齊人使優施舞於魯君之幕下孔子曰笑君者罪)
　　(當死使司馬行法焉首足異門而出髙氏曰夾/谷之㑹齊侯使萊人以兵刼故書至以危之)
　　晉趙鞅帥師圍衛(左傳曰報夷儀也杜氏曰前年/齊為衛伐晉夷儀故伐衛以為)
　　(報襄陵許氏曰使晉有以報齊則衛可無用兵而/服也今圍衛而不能服則徒足以堅齊之從而已)
　　(矣/)
　　齊人來歸鄆讙龜隂田(讙火官切龜隂下榖有之/字○張氏曰鄆即昭公時)
　　(齊取以居公者讙見桓三年杜氏以為齊地濟北/蛇丘縣有讙亭而汶水經濟北至東平湏昌入濟)
　　(泰山博縣有龜山今在泗水東北七十里隂田在/山北也鄆讙二邑與龜隂俱在汶水北杜氏曰三)
　　(邑皆汶陽田也何氏曰齊侯自夾谷歸謂晏子曰/寡人獲過於魯侯如之何晏子曰君子謝過以質)
　　(小人謝過以文齊嘗侵魯四邑請皆還之程子曰/齊人服義而來歸之故書來歸胡氏曰齊人前此)
　　(嘗歸濟西田矣後此嘗歸讙及闡矣而此獨書來/歸何也曰歸者魯請而得之也曰來歸者齊人心)
　　(服而歸之也桓公以義責楚而楚人求盟夫/子以禮責齊而齊人歸地皆書曰來序績也)
　　叔孫州仇仲孫何忌帥師圍郈(左傳曰初叔孫成/子欲立武叔公若)
　　(藐固諫曰不可成子立之而卒公南使賊射之不/能殺公南為馬正使公若為郈宰武叔既定使郈)
　　(馬正侯犯殺公若弗能其圉人曰吾以劒過朝公/若必曰誰之劒也吾稱子以告必觀之吾偽固而)
　　(授之末則可殺也使如之公若曰爾欲吳王我乎/遂殺公若侯犯以郈叛武叔懿子圍郈弗克杜氏)
　　(曰犯以不能副武叔之命故叛郈叔孫氏邑任公/輔曰東平無鹽縣東南有郈縣張氏曰無鹽在今)
　　(鄲州湏/城縣東)
　秋
　　叔孫州仇仲孫何忌帥師圍郈(郈公作費○左傳/曰二子及齊師復)
　　(圍郈弗克叔孫謂郈工師駟赤曰郈非唯叔孫氏/之憂社稷之患也將若之何駟赤謂侯犯曰居齊)
　　(魯之際而無事必不可矣子盍求事於齊以臨民/不然將叛侯犯從之齊侯至駟赤與郈人為之宣)
　　(言於郈中曰侯犯將以郈易於齊齊人將遷郈民/衆兇懼駟赤謂侯犯曰衆言異矣子不如易於齊)
　　(與其死也猶是郈也而得紓焉何必此齊人欲以/此偪魯必倍與子地且盍多舍甲於子之門以偹)
　　(不虞侯犯曰諾乃多舍甲焉侯犯請易於齊齊有/司觀郈將至駟赤使周走呼曰齊師至矣郈人大)
　　(駭介侯犯之門甲以圍侯犯駟赤將射之侯犯止/之曰謀免我侯犯請行許之駟赤先如宿侯犯殿)
　　(毎出一門郈人閉之及郭門止之曰子以叔孫氏/之甲出有司若誅之羣臣懼死駟赤曰叔孫氏之)
　　(甲有物吾未敢以出犯謂駟赤曰子止而與之數/駟赤止而納魯人侯犯奔齊齊人乃致郈胡氏曰)
　　(侯犯以郈叛不書於䇿再書二卿帥師圍郈則彊/亦可知矣三家專魯為曰既久至是家臣争叛三)
　　(子知傾公室以自張而不知家𨽻之/擬其後也據事直書深切著明矣)
　　宋樂大心出奔曹(大心公作世心下同○左傳曰/宋公使樂大心盟於晉且逆樂)
　　(祁之尸辭偽有疾乃使向巢如晉盟且逆子梁之/尸子明謂桐門右師出曰吾猶衰絰而子擊鍾何)
　　(也右師曰䘮不在此故也既而告人曰已衰絰而/生子余何故舎鍾子明聞之怒言於公曰右師將)
　　(不利戴氏不肯適晉將作亂不然無疾乃逐桐門/右師髙氏曰辭使非大譴而讒言乘之罪累上矣)
　　宋公子地出奔陳(地公作池下同○左傳曰宋公/子地嬖蘧富獵十一分其室而)
　　(以其五與之公子地有白馬四公嬖向魋魋欲之/公取而朱其尾鬛以與之地怒使其徒抶魋而奪)
　　(之魋懼將走公閉門而泣之目盡腫母弟辰曰子/分室以與獵也而獨卑魋亦有頗焉子為君禮不)
　　(過出竟君/必止子)
　冬
　　齊侯衛侯鄭游速㑹于安甫(安公作鞌○髙氏曰/三國皆叛晉而㑹於)
　　(此者盖結謀也張氏曰安甫/齊地按今屬鄆州平隂縣)
　　叔孫州仇如齊(左傳曰齊侯享之曰子叔孫若使/郈在君之它竟寡人何知焉屬與)
　　(敝邑際故敢助君憂之對曰非寡人之望也所以/事君封疆社稷是以敢以家𨽻勤君之執事夫不)
　　(令之臣天下之所惡也君豈以為寡君賜杜氏曰/謝致郈也髙氏曰夾谷之㑹歸我鄆讙龜隂田侯)
　　(犯以郈奔齊齊又致郈是/以叔孫州仇如齊謝焉)
　　宋公之弟辰暨仲佗石彄出奔陳(暨下公榖有宋/字彄苦侯切○)
　　(左傳曰公子地出奔陳公弗止辰為之請弗聽辰/曰是我廷吾兄也吾以國人出君誰與處母弟辰)
　　(暨仲佗石彄出奔陳澄曰地氏公子者已三命也/辰不氏公子未三命也曰宋公之弟著其屬之貴)
　　(胡氏曰宋公以嬖魋故而失二弟無親親之恩辰/以兄故帥其大夫出奔無尊君之義仲佗石彄見)
　　(脅於辰不能自立無大/臣之節孫氏曰交譏之)
　　(經書月一書日無大衍厯正月壬午大甲午冬至/二月壬子小三月辛巳大四月辛亥小五月庚辰)
　　(大六月庚戌大七月庚辰小八月己酉大九月己/夘小十月戊申大十一月戊寅小十二月丁未大)
　　(長厯是年/閏六月)
　十有一年(壬寅敬王二十一年○晉覇定十三○蔡/昭二十○曹陽三○衛靈三十六○鄭聲)
　　(二○陳閔三○把僖七○宋景十八○齊景四/十九○秦惠二○楚昭十七○吳闔廬十六)
　春
　　宋公之弟辰及仲佗石彄公子地自陳入于蕭以
　　叛(髙氏曰始辰之出奔非其本心故書暨/今入於蕭以叛則變其初心故書及)
　夏
　　四月
　秋
　　宋樂大心自曹入于蕭(左傳曰宋公母弟辰暨仲/佗石彄公子地入于蕭以)
　　(叛樂大心從之大為宋患寵向魋故也胡氏曰四/卿在蕭以叛而大心自曹從之不書叛而曰入于)
　　(蕭其叛/可知也)
　冬
　　及鄭平(左傳曰始叛晉也杜氏曰平六年侵鄭取/匡之怨襄陵許氏曰夫晉之為晉自若也)
　　(定亦未有它惡而諸侯離心焉者政在多門貨賄/讒慝汩昬其間則無以令天下極於執樂祁也)
　　叔還如鄭涖盟(還音旋○叔還叔弓曽孫及鄭平/者我欲之故鄭卿不來盟而我卿)
　　(往涖/盟也)
　　(經書月一書日無大衍厯正月丁丑小庚寅冬至/二月丙午大三月丙子小四月乙巳大五月乙亥)
　　(小六月甲辰大七月甲戌小八月癸夘大九月癸/酉小十月壬寅大十一月壬申小十二月辛丑大)
　十有二年(癸夘敬王二十二年○晉覇定十四○蔡/昭二十一○曹陽四○衛靈三十七○鄭)
　　(聲三○陳閔四○把僖八○宋景十九○齊景/五十○秦惠三○楚昭十八○吳闔廬十七)
　春
　　薛伯定卒(襄公也在位十/三年子比嗣)
　夏
　　𦵏薛襄公(春秋書薛卒者三𦵏者/一不日不月史文畧也)
　　叔孫州仇帥師堕郈(左傳曰仲由為季氏宰將堕/三都於是叔孫氏堕郈髙郵)
　　(孫氏曰堕毁也是時三桓之邑皆為城以自固故/其家臣因之以叛昭十三年叔弓圍費十年夏秋)
　　(郈凡再圍於是一堕毁之髙氏曰魯懲侯犯之難/以其險固恐為國患故堕之堕之而至於帥師是)
　　(邑之力足/以抗也)
　　衛公孟彄帥師伐曹(左傳曰克郊杜/氏曰彄孟縶子)
　　季孫斯仲孫何忌帥師堕費(左傳曰季氏將堕費/公山不狃叔孫輙帥)
　　(費人以襲魯公與三子入於季氏之宫登武子之/臺費人攻之弗克入及公側仲尼命申句湏樂頎)
　　(下伐之費人北國人追之敗諸姑篾二子奔齊遂/堕費公羊傳曰孔子行乎季孫三月不違曰家不)
　　(藏甲邑無百雉之城於是帥師堕郈堕費何氏曰/郈叔孫氏所食邑費季孫氏所食邑二大夫宰吏)
　　(數叛患之以問孔子孔子曰陪臣執國命采長數/叛者坐邑有城池之固家有甲兵之藏故也季氏)
　　(說其言而堕之故君子時然後言人不厭其言書/者善公復古制弱臣勢也胡氏曰三桓既㣲陪臣)
　　(擅命憑恃其城數有叛者三家亦不能制也而問/於仲尼遂堕三都是謂以禮為國可以為之兆也)
　　(髙氏曰前此未有堕邑之事堕邑亂之至也傳以/為孔子之功是不然魯以大夫專國政不臣諸侯)
　　(陪臣專家政不臣大夫上下循習之所致非一日/矣苟欲其不叛在正其本而已諸侯正則大夫正)
　　(矣大夫正則陪臣正矣何城池甲兵之患哉唯叔/孫季孫不知出此故堕郈堕費所以譏也而傳反)
　　(歸功於孔子不思甚矣昔者季氏將伐顓臾孔子/曰是社稷之臣也何以伐為冉求曰顓臾固而近)
　　(於費孔子曰季孫之憂不在顓臾而在蕭墻之内/也今焉費叛豈非蕭墻之内歟然弗狃之叛召孔)
　　(子欲往子路曰何必公山氏之之也孔子曰夫召/我者而豈徒哉如有用我者吾其為東周乎孔子)
　　(之㫖逺矣仲/由所不及也)
　秋
　　大雩
　冬
　　十月
　　癸亥公㑹齊侯盟于黄(齊公作晉○杜氏曰結/叛晉也張氏曰黄齊地)
　　十有一月
　　丙寅朔日有食之
　　公至自黄
　　十有二月
　　公圍成(左傳曰將堕成公歛處父謂孟孫堕成齊/人必至於北門且成孟氏之保障也無成)
　　(是無孟氏也子偽不知我將不堕公圍成弗克髙/氏曰天子令行乎天下諸侯令行乎一國故天子)
　　(未嘗有伐諸侯者諸侯亦未嘗有伐其國之邑者/以其令之則從也春秋之時天下無王而諸侯擅)
　　(命故有王伐鄭之事陪臣擅國而權在私家故有/公圍成之事叔孫既堕郈矣季氏既堕費矣孟氏)
　　(將堕成而其臣不服至是公親圍之亦不克堕經/書三子堕郈堕費而獨書公圍成著公之弱不能)
　　(堕成/也)
　　公至自圍成(襄陵許氏曰竟内不至至圍成者魯/與之如列國矣髙氏曰春秋書公行)
　　(凡一百七十六而書至者八十有二皆危之也隠/公當春秋之始天下之亂未甚故雖有㑹盟侵伐)
　　(未嘗至也至桓二年及戎盟于唐十六年㑹諸侯/伐鄭始於此至焉盖桓公弑君自立敢外交強隣)
　　(又助簒伐鄭踰年始還故危之也荘僖㑹盟最數/而無至者時齊侯外攘強暴内安諸夏屢合諸侯)
　　(不以兵車故魯君之出無它虞也唯牡丘之盟過/三時淮之㑹踰年故至爾成襄之間齊楚争覇諸)
　　(侯日尋干戈故盟㑹侵伐鮮不至焉及㑹于蕭魚/之後楚雖稍息然中國皆大夫專政魯亦有三桓)
　　(之患至有敢逐其君而自廢置者故終春秋之世/公出罕有不至者此雖伐邑亦至焉可謂危亂之)
　　(世/矣)
　　(經書月三書日二大衍厯正月辛未大乙未冬至/二月辛丑小三月庚午大四月庚子小五月己巳)
　　(大六月己亥小七月戊辰大閏月戊戌小八月丁/夘大九月丁酉小經十月癸亥在此月十月丙寅)
　　(大日食經書十一月朔食盖春秋置閏在日食後/故差一月也十一月丙申小十二月乙丑大長)
　　(是年閏十一月癸/亥十月二十七日)
　十有三年(甲辰敬王二十三年○晉覇定十五○蔡/昭二十二○曹陽五○衛靈三十八○鄭)
　　(聲四○陳閔五○把僖九○宋景二十○齊景/五十一○秦惠四○楚昭十九○吳闔廬十八)
　春
　　齊侯衛侯次于垂葭(榖無衛侯葭公作瑕○左傳/曰使師伐晉將濟河諸大夫)
　　(皆曰不可邴意茲曰可鋭師伐河内傳必數日而/後及絳絳不三月不能出河則我既濟水矣乃伐)
　　(河内齊侯欲與衛侯乘與之宴而駕乘廣載甲馬/使告曰晉師至矣齊侯曰比君之駕也寡人請攝)
　　(乃介而與之乘驅之或告曰無晉師乃止杜氏曰/二君將使師伐晉次垂葭以為援垂葭一名郥氏)
　　(髙平鉅野縣有郥亭張氏曰今屬濟州髙/氏曰書次于垂葭與九年次于五氏同)
　夏
　　築蛇淵囿(襄陵許氏曰魯政不修而非時勤民築/囿奉已而已志不及國也夫圍成弗克)
　　(歸而力此何振之有髙氏曰魯國之囿一而已/成築鹿囿昭築郎囿定築蛇淵囿何囿之多也)
　　大蒐于比蒲(比音毗○髙氏曰囿所以養禽獸待/畋獵也築囿蛇淵今乃蒐于比蒲則)
　　(又何為哉魯既叛晉而三桓/日懼人之圖已故數蒐焉)
　　衛公孟彄帥師伐曹(髙氏曰衛此伐曹者曹不叛/晉故也靈公志在軍旅之事)
　　(而不知以禮為/國故亟戰如此)
　秋
　　晉趙鞅入于晉陽以叛(左傳曰晉趙鞅謂邯鄲午/曰歸我衛貢五百家吾舎)
　　(諸晉陽午許諾歸告其父兄父兄皆曰不可衛是/以為邯鄲而寘諸晉陽絶衛之道也不如侵齊而)
　　(謀之乃如之而歸之于晉陽趙孟怒召午而囚諸/晉陽使其從者說劒而入涉賔不可乃使告邯鄲)
　　(人曰吾私有討於午也二三子唯所欲立遂殺午/趙稷涉賔以邯鄲叛上軍司焉籍秦圍邯鄲邯鄲)
　　(午荀寅之甥也荀寅范吉射之姻也而相與睦故/不與圍邯鄲將作亂董安于聞之告趙孟曰先偹)
　　(諸趙孟曰晉國有命始禍者死為後可也安于曰/與其害于民寕我獨死請以我說趙孟不可范氏)
　　(中行氏伐趙氏之宮趙鞅奔晉陽晉人圍之公羊/傳曰晉荀寅與士吉射君側之惡人也趙鞅取晉)
　　(陽之甲以逐荀寅士吉射曷為以叛言之無君命/也趙氏曰趙鞅之入晉陽報范中行也而書曰叛)
　　(人臣不當專土也髙氏曰據土背君曰叛鞅殺邯/鄲午固有罪矣范中行氏特以姻親之故興師以)
　　(攻鞅故鞅入晉陽以拒之因興晉陽之甲託辭以/逐君側之惡而不知投䑕忌器之義故聖人正名)
　　(曰叛以著其不由君命而專土興兵/之罪張氏曰晉陽太原府并州也)
　冬
　　晉荀寅士吉射入于朝歌以叛(荀寅下公有及字/○左傳曰范臯夷)
　　(無寵於范吉射而欲為亂於范氏梁嬰父嬖於知/文子欲以為卿韓簡子與中行文子相惡魏襄子)
　　(亦與范昭子相惡故五子謀將逐荀寅而以梁嬰/父代之逐范吉射而以范臯夷代之荀躒言於晉)
　　(侯曰君命大臣始禍者死載書在河今三臣始禍/而獨逐鞅刑已不鈞矣請皆逐之荀躒韓不信魏)
　　(曼多奉公以伐范氏中行氏弗克二子將伐公齊/髙彊曰三折肱知為良醫唯伐君為不可民弗與)
　　(也我以伐君在此矣三家未睦可盡克也克之君/將誰與若先伐君是使睦也弗聽遂伐公國人助)
　　(公二子敗從而伐之荀寅士吉射奔朝歌張氏曰/朝歌晉地衛州衛縣西有朝歌城南有牧野胡氏)
　　(曰晉主夏盟威服天下及大夫專政賄路公行内/外離析示威平丘而齊叛辭請召陵而蔡叛盟于)
　　(沙鹹而鄭叛次于五氏而衛叛涖盟于鄭㑹于夾/谷歃于□而魯叛諸侯叛于外大夫叛于内故奔)
　　(于晉陽而趙鞅叛入于朝歌而荀寅士吉射叛以/晉國之大天下莫彊焉邦分崩而不能守也三卿)
　　(内叛直書于/䇿見其效也)
　　晉趙鞅歸于晉(左傳曰韓魏以趙氏為請趙鞅入/于絳盟于公宫髙氏曰此盖二子)
　　(既出晉侯自謂趙鞅保其邑以違荀范之難實非/叛者故許之歸也先儒以歸為善辭遂謂鞅有叛)
　　(迹而無叛心春秋先正其罪以勵臣節此許其歸/以廣君恩是不然叛者人臣之大惡也脫使鞅初)
　　(入晉陽本拒范中行氏而非有叛君之心然人臣/無君命輙據土興兵此豈可赦乎使後世亂臣賊)
　　(子敢興兵向闕以除君側惡人為名而實欲脅君/專權者皆先儒啟之也可不辨乎况衛孫林父亦)
　　(書歸爾何善之有蘇氏曰鞅之言歸寅吉射既出/則無難也鞅寅吉射之叛其罪均也鞅以有助故)
　　(得復寅吉射以無援故終叛春秋無所與也澄按/左氏傳哀公三年十月晉趙鞅圍朝歌師于其南)
　　(荀寅伐其郛使其徒自北門入已犯師而出癸丑/奔邯鄲四年九月趙鞅圍邯鄲十一月邯鄲降荀)
　　(寅奔鮮虞趙稷奔臨十二月弦施逆之遂堕臨國/夏伐晉取邢任欒鄗逆畤隂人盂壺口㑹鮮虞納)
　　(荀寅于柏人五年春晉圍/柏人荀寅士吉射奔齊)
　　薛弑其君比(在位一年惠/公夷嗣立)
　　(經書月無書日無大衍厯正月乙未大庚子冬至/二月乙丑小三月甲午大四月甲子小五月癸巳)
　　(大六月癸亥小七月壬辰大八月壬戌小九月辛/夘大十月辛酉小十一月庚寅大十二月庚申小)
　十有四年(乙巳敬王二十四年○晉覇定十六○蔡/昭二十三○曹陽六○衛靈三十九○鄭)
　　(聲五○陳閔六○把僖十○宋景二十一○齊景/五十二○秦惠五○楚昭二十○吳闔廬十九)
　春
　　衛公叔戍來奔(左傳曰初衛公叔文子朝而請享/靈公退見史鰌而告之史鰌曰子)
　　(必禍矣子富而君貪罪其及子乎文子曰然吾不/先告子是吾罪也君既許我矣其若之何史鰌曰)
　　(無害子臣可以免富而能臣必免於難上下同之/戍也驕其亡乎富而不驕者鮮吾唯子之見驕而)
　　(不已者未之有也戍必與焉及文子卒衛侯始惡/於公叔戌以其富也公叔戌又將去夫人之黨夫)
　　(人愬之曰戍將為亂衛侯逐公叔戌與其黨故趙/陽奔宋戍來奔胡氏曰靈公無道不能正家以䘮)
　　(其大臣戍又以富見惡於衛侯夫富者怨之府也/使戍積而能散以財發身不為貪人之所怨於以)
　　(保其爵位/儻庶幾乎)
　　衛趙陽出奔宋(衛公作晉○杜/氏曰陽趙黶孫)
　　二月
　　辛巳楚公子結陳公孫佗人帥師滅頓以頓子牂
　　歸(公孫佗人孫公作子牂子郎切公作牄○左傳/曰頓子牂欲事晉背楚而絶陳好楚滅頓杜氏)
　　(曰小不事/大所以亡)
　夏
　　衛北宫結來奔(左傳曰公叔戌之故也杜氏曰亦/黨公叔戌皆惡之髙氏曰衛靈□)
　　(耳於閨以奔其世臣又及/其所與是以其國聽之也)
　　五月
　　於越敗吳于檇李(檇音醉公作醉○左傳曰吳伐/越越子勾踐禦之陳于檇李勾)
　　(踐患吳之整也使死士再禽焉不動使罪人三行/屬劒於頸遂自剄師屬之目越子因而伐之大敗)
　　(之杜氏曰吳郡嘉興縣南醉李城/張氏曰檇李吳地今為秀州地所)
　　吳子光卒(左傳曰靈姑浮以戈擊闔廬闔廬傷將差/指取其一屨還卒於陘去檇李七里夫)
　　(使人立於庭苟出入必謂已曰夫差而忘越王之/殺而父乎則對曰唯不敢忘三年乃報越襄陵許)
　　(氏曰書檇李之敗用見光玩/兵滅身以為殘民伐國之戒)
　　公㑹齊侯衛侯于牽(牽公作堅○左傳曰晉人圍/朝歌公㑹齊侯衛侯于脾上)
　　(梁之間謀救范中行氏析成鮒小王桃甲率狄師/以襲晉戰於絳中不克而還士鮒奔周小王桃甲)
　　(入於朝歌張氏曰齊景公欲求覇誅晉之亂臣以/正其國可也當是時孔子已去魯故㑹齊衛合謀)
　　(救范中行氏三國之君同為范中行為㑹而/助不衷也杜氏曰魏郡黎陽縣東北有牽城)
　　公至自㑹
　秋
　　齊侯宋公㑹于洮(左傳曰范氏故也襄陵許氏曰/齊宋魯衛崇奬亂逆謀動干戈)
　　(大義亡矣杜/氏曰洮曹地)
　　天王使石尚來歸脤(脤市軫切○公羊傳曰石尚/天子之士也脤爼實也腥曰)
　　(脤熟曰膰杜氏曰脤祭社之肉盛以脤器以賜同/姓劉氏曰脤膰以親兄弟之國受脤禮也歸脤非)
　　(禮也髙氏曰周自季子來聘之後王命不復加於/諸侯矣今敬王有事於社魯未嘗有敵王所愾之)
　　(功而天王特使石尚忽為此舉雖天子損禮之甚/是猶有盛王之意也聖人於周眷眷如此故於使)
　　(歸脤以見焉曰天子/之在唯祭與號而已)
　　衛世子蒯聵出奔宋(蒯苦怪切聵五怪切○左傳/曰衛侯為夫人南子召宋朝)
　　(㑹於洮太子蒯聵獻盂于齊過宋野野人歌之曰/既定爾婁豬盍歸吾艾豭太子羞之謂戯陽速曰)
　　(從我而朝少君少君見我我顧乃殺之速曰諾乃/朝夫人夫人見太子太子三顧速不進夫人見其)
　　(色啼而走曰蒯聵將殺余公執其手以登臺太子/奔宋太子告人曰戯陽速禍余戯陽速告人曰太)
　　(子則禍余太子無道使余殺其母余不許將戕於/余若殺夫人將以余說余是故許而不為以紓余)
　　(死劉氏曰左氏叙蒯聵事云云蒯聵雖不善謀安/有此事哉且殺夫人蒯聵獨得全乎彼所羞者以)
　　(夫人名惡也如殺其母為惡愈大反不知可羞乎/盖蒯聵聞野人之歌其心慙焉則以謂夫人夫人)
　　(惡其斥已之滛則啼而走言太子將殺余以誣之/靈公惑於南子所言必聽從故外則召宋朝内則)
　　(逐公叔戌趙陽彼不恥召宋朝固亦不難逐蒯聵/矣此其真也不當如左氏所記又蒯聵出乃奔宋)
　　(宋南子家也蒯聵負殺南子之名而走又入其家/使真有其事者敢乎哉此亦一證也常山劉氏曰)
　　(靈公聽南子之譛謂蒯聵欲殺母不為辨明以致/其出奔靈公之罪也張氏曰劉氏明蒯聵之不弑)
　　(母當合劉質夫觧觀之自古讒婦之誣其子多矣/考二劉之言足以知左氏所記乃南子之讒言而)
　　(非當時之實錄也澄曰蒯聵不能自明而出奔其/黨皆逐戯陽速太子家臣也非逐則殺矣速反覆)
　　(小人一聞夫人之誣言即為證成其事曰太子實/使余為此而余弗為以自黨於夫人而免已之禍)
　　(靈公既不察夫人之誣時人又誤聽戯陽速之證/莫能辨其情實故左氏所記如此劉氏乃能辨明)
　　(於千載之後其/卓識君子哉)
　　衛公孟彄出奔鄭(左傳曰太子奔宋盡逐其黨故/公孟彄奔鄭自鄭奔齊髙氏曰)
　　(其年志公孟帥師此衛國用事之卿靈公疑其為/蒯聵之黨而逐之夫衛國一嵗之中出奔者五人)
　　(而衛侯獨與南子/處靈公之無道也)
　　宋公之弟辰自蕭來奔(髙氏曰宋公不能容一弟/既使為奔亡之臣又使為)
　　(叛逆之臣一身無所容懼洮之謀逐/來奔魯以求入察辰之本心非叛也)
　　大蒐于比蒲(髙氏曰凡蒐狩皆與衆共之雖不善/公公在可知然公狩于郎公及齊人)
　　(狩于禚皆特書公此又專罪公也張氏曰公親蒐/矣而不書公以軍政不屬公而專於三家則季孫)
　　(孟孫氏之所為也髙郵孫氏曰春秋田狩之事公/行之者必書公公觀魚于棠公狩于郎隠桓之時)
　　(政猶自公出也自昭之紅蒐政在三桓蒐田之禮/雖公自行皆曰大蒐而不曰公焉所以見公之不)
　　(得為政而大/夫專國也)
　　邾子來㑹公(髙氏曰比蒲之蒐三家之事故特言/㑹公以别之此與荘四年蕭叔朝公)
　　(同盖未嘗期約因來/朝偶遇與公為㑹爾)
　　(此年無冬/史闕文)
　　城莒父及霄(杜氏曰公叛晉助范氏故懼而城二/邑張氏曰皆魯邑子夏嘗為莒父宰)
　　(經書月二書日一大衍厯正月己丑大乙巳冬至/二月己未小辛巳二十三日三月戊子大四月戊)
　　(午小五月丁亥大六月丁巳大七月丁亥小八月/丙辰大九月丙戌小十月乙夘大十一月乙酉小)
　　(十二月甲寅大長/厯是年閏十二月)
　十有五年(丙午敬王二十五年○晉覇定十七○蔡/昭二十四○曹陽七○衛靈四十○鄭聲)
　　(六○陳閔七○杞僖十一○宋景二十二○齊景/五十三○秦惠六○楚昭二十一○吳夫差元年)
　春
　　王正月
　　邾子來朝(左傳曰邾隠公來朝子貢觀焉邾子執/玉髙其容仰公受玉卑其容俯子貢曰)
　　(以禮觀之二君其皆有死亡焉正月相朝而皆不/度心已亡矣嘉事不體何以能乆髙仰驕也卑俯)
　　(替也驕近亂替近疾君為主其先亡乎髙氏/曰去年所以㑹公比蒲者欲其來朝正故也)
　　鼷䑕食郊牛牛死改卜牛(公羊傳曰曷為不善所/食漫也趙氏曰上元二)
　　(年因避地旅於㑹稽時牛災/小䑕噬牛纔傷皮膚輙死)
　　二月
　　辛丑楚子滅胡以胡子豹歸(左傳曰吳之入楚也/胡子盡俘楚邑之近)
　　(胡者楚既定胡子豹又不事楚曰存/亡有命事楚何為多取費焉楚滅胡)
　夏
　　五月
　　辛亥郊(公羊傳曰曷為以夏五月郊三卜之運也/何氏曰運轉也已卜春三正不吉復轉卜)
　　(夏三月周五月得二吉故五月郊髙氏曰魯郊當/在孟春今以改卜牛在滌三月故至五月乃郊)
　　壬申公薨于髙寢(榖梁傳曰髙寢非正也杜氏曰/髙寢宫名襄陵許氏曰内卒凡)
　　(十四公得正而/薨者唯荘宣成)
　　鄭罕達帥師伐宋(罕公作軒○左傳曰敗宋師于/老丘杜氏曰宋公子地奔鄭鄭)
　　(為之伐宋欲取地以/處之事見哀十二年)
　　齊侯衛侯次于渠蒢(渠公作蘧○左傳曰謀救宋/也襄陵許氏曰齊衛新與宋)
　　(鄭同盟叛晉故為宋出請為鄭次止其不言救為/其不誠於救也髙氏曰謀救宋而不果其文意與)
　　(五氏垂/葭同)
　　邾子來奔䘮(公羊傳曰奔䘮非禮也髙氏曰來奔/魯䘮畏三家之彊而求説於魯爾)
　秋
　　七月
　　壬申姒氏卒(姒榖作弋下同○左傳曰不稱夫人/不赴且不祔也杜氏曰姒氏定公夫)
　　(人/也)
　　八月
　　庚辰朔日有食之
　　九月
　　滕子來㑹𦵏(吕氏曰邾子來奔䘮畏魯甚也滕差/逺而大於邾故但來㑹𦵏此專以利)
　　(害彊弱為國者也髙氏曰此亦/畏三桓故爾於定公何有哉)
　　丁巳𦵏我君定公雨不克𦵏
　　戊午日下昃乃克𦵏(昃榖作積○穀梁傳曰𦵏既/有日不為雨止禮也雨不克)
　　(𦵏䘮不以制也髙氏曰不克𦵏無偹之甚也義見/宣八年然彼言日中而克𦵏此言日下昃乃克𦵏)
　　(日中則裕於日昃矣君子之於親不忍一日離也/故𦵏日虞所以寕親也日下昃則失虞之時矣)
　　辛巳𦵏定姒(左傳曰不稱小君不成䘮也杜氏曰/公未𦵏而夫人薨煩於䘮禮不赴不)
　　(袝故不稱小君臣子怠慢也薛氏曰定姒定夫人/也卒不書夫人𦵏不書小君殺夫人之禮也卒之)
　　(而𦵏諡配先公臣子而不以為君夫人其可乎澄/曰左氏以定姒為正夫人而諸家皆以為定公之)
　　(妾今按姒氏與公同謚其為正夫人也審矣僖昭/宣三公之母皆妾也而稱夫人薨稱𦵏小君欲致)
　　(隆於君母雖越禮不顧也今姒氏定公之夫人嗣/君之適母而乃不成其䘮降殺其禮見三家之不)
　　(臣而蔑其君是/以敢卑其母也)
　冬
　　城漆(杜氏曰邾庶其邑余氏曰前年冬城莒父此/年秋𦵏定公又𦵏定姒冬城漆其勞民也甚)
　　(矣張氏曰城漆謀伐邾也定公之䘮邾子來奔事/魯謹矣哀公初立不務善鄰而以土地之故勞民)
　　(力啟鄰怨二年取其田七年俘其君卒使吳人乘/間以伐其國齊人問罪而取讙闡利未得而害随)
　　(之謀國如此其/不終也宜哉)
　　(經書月六書日七大衍厯正月甲申小辛亥冬至/經二月辛丑在此月二月癸丑大三月癸未小閏)
　　(月壬子大四月壬午小五月辛亥大經書郊不言/朔史逸之壬申二十二日六月辛巳小七月庚戌)
　　(大壬申二十三日八月庚辰小朔日食黄道星三/度太疆九月己酉大丁巳九日戊午十日十月己)
　　(夘大經書辛巳當在此月三日/十一月己酉小十二月戊寅大)
　
　
　
　
　
　
　
　
　
　
　春秋纂言卷十一
欽定四庫全書
　春秋纂言卷十二　　　　　元　吳澄　撰
　　　哀公(名蔣定公子母定姒在位二十/七年其十四年春春秋絶筆)
　元年(丁未敬王二十六年○晉覇定十八年○蔡昭/二十五年○曹陽八年○衛靈四十一年○鄭)
　　(聲七年○陳閔八年○杞僖十二年○宋景二十/三年○齊景五十四年○秦惠七年○楚昭二十)
　　(二年○吳/夫差二年)
　春
　　王正月
　　公即位
　　楚子陳侯隨侯許男圍蔡(左傳曰楚子圍蔡報柏/舉也蔡人男女以辨使)
　　(疆於江汝之間而還蔡於是乎請遷于吳胡氏曰/蔡嘗以吳師入郢壊宗廟徙陳器撻平王之墓矣)
　　(至是楚國復寕帥師圍蔡降其衆遷其國楚子復/讐也襄陵許氏曰蔡侯怨楚不思本務修徳俟時)
　　(而輕謀兵革以得志於大國是益禍也故蔡昭之/智愧於勾踐矣杜氏曰随世服於楚不通中國吳)
　　(之入楚昭王奔随随人免之卒復楚國楚人徳之/使列於諸侯故得見經定六年鄭滅許此復見者)
　　(盖楚/封之)
　　鼷䑕食郊牛改卜牛(牛下公有角字○杜氏曰不/言所食所食非一處胡氏曰)
　　(改卜牛/不敬也)
　夏
　　四月
　　辛巳郊(榖梁傳曰四月郊不時也范氏曰春秋書/郊終於此髙氏曰雖改卜牛猶非郊時况)
　　(公斬然在衰絰之中輙行天子之禮以見上帝可/乎胡氏曰天子祭天地諸侯祭社稷大夫祭五祀)
　　(庶人祭其祖此定理也成王退念周公有大勲勞/於天下而欲尊魯故賜以重祭得郊禘大雩魯郊)
　　(常事不書聖人因其失禮之中又有失焉/因事而書為後世戒其垂訓之義大矣)
　秋
　　齊侯衛侯伐晉(左傳曰齊侯衛侯㑹于乾侯救范/氏也師及齊師衛孔圉鮮虞人伐)
　　(晉取棘蒲襄陵許氏曰楚得專封王道盡矣晉受/衆伐覇統亡矣春秋之變至此而窮髙氏曰五氏)
　　(垂葭之役聖人書次以存晉晉至是而益衰聖人/不復以盟主待之矣書齊侯衛侯伐晉見覇統之)
　　(絶而受諸侯之伐也以傳考之魯及鮮虞之師在/焉春秋以齊衛首惡故没魯而畧鮮虞也夫范中)
　　(行氏者晉之卿也卿叛而不能制又豈能主諸侯/乎無惑乎齊侯衛侯之見伐也盖晉定公召陵之)
　　(役不能得楚而蔡昭公以吳子勝於是齊鄭衛背/之已而我睦齊鄭宋人効之俱叛晉者也文公之)
　　(業掃地盡矣又十有三年吳人争長於黄池/雖欲為成景悼厲之世且不可得矣悲夫)
　冬
　　仲孫何忌帥師伐邾(觀定公之末邾之事魯至矣/去嵗邾子來奔䘮今逾年而)
　　(遽伐之盖魯人謀邾久矣利/取其田不復知有禮義也)
　　(經書月二書日一大衍厯正月戊申小丙辰冬至/二月丁丑大三月丁未小四月丙子大辛巳六日)
　　(五月丙午小六月乙亥大七月乙巳小八月甲戌/大九月甲辰小十月癸酉大十一月癸夘小十二)
　　(月壬/申大)
　二年(戊申敬王二十七年○晉覇定十九○蔡昭二/十六○曹陽九○衛靈四十二卒○鄭聲八○)
　　(陳閔九○杞僖十三○宋景二十四○齊景五/十五○秦惠八○楚昭二十三○吳夫差三)
　春
　　王二月
　　季孫斯叔孫州仇仲孫何忌帥師伐邾取漷東田
　　及沂西田(漷火虢切○左傳曰伐邾將伐絞邾人/愛其土故賂以漷沂之田而受盟髙氏)
　　(曰定公之薨邾子來奔䘮非能行禮也知三家者/欲并其地故事魯不敢不恭然卒不免故元年伐)
　　(邾至是三卿同伐而取漷沂之田入春秋未有伐/國取田者也師氏曰前此嘗伐邾取其田自漷水)
　　(矣今又取其漷東之田猶以為未足故又取沂西/之田則其貪欲無厭必至於盡取而後已可知也)
　　(以區區之邾國而魯兩納其叛人之邑三/取其田時無王覇彊凌弱之亂至於如此)
　　癸巳叔孫州仇仲孫何忌及邾子盟于句繹(句古/侯切)
　　(○杜氏曰句繹邾地劉氏曰曷為三人伐而二人/􁇦季孫臨之叔仲成之季孫之汰也盖自謂猶君)
　　(矣/)
　夏
　　四月
　　丙子衛侯元卒(左傳曰初衛侯逰於郊子南僕公/曰余無子將立女不對它日又謂)
　　(之對曰郢不足以辱社稷君其改圖君夫人在堂/三揖在下君命祇辱靈公卒夫人曰命公子郢為)
　　(太子君命也對曰郢異於他子且君没於吾手若/有之郢必聞之且亡人之子輙在乃立輙澄按靈)
　　(公在位四/十二年)
　　滕子來朝(公新/立故)
　　晉趙鞅帥師納衛世子蒯聵于戚(公羊傳曰戚者/衛之邑也左傳)
　　(曰使太子絻八人衰絰偽自衛逆者告於門哭而/入遂居之榖梁傳曰帥師而納者有伐也以輙不)
　　(受也胡氏曰凡公子出奔後而得國者順且易則/曰歸有奉焉則曰自其難也則曰入不稱納况世)
　　(子哉世子國之儲副位其所固有國其所宜君無/所事乎納矣今趙鞅帥師以蒯聵復國而書納者)
　　(衛人拒之不受也髙氏曰靈公卒衛人以世子在/外遂立其子輙使輙知己之得立者以父為世子)
　　(故因逆其父而還以位則子道得而亂息矣柰何/他人納其父而反拒之邪凡奔者在外非有國逆)
　　(不可入故趙鞅帥師納之其言納衛世子者名所/納者正異乎趙盾納檚菑于邾也其言于戚者見)
　　(蒯聵為輙所拒而不得入于衛也張氏曰蒯聵無/弑母之事二劉氏甞辯之於定十四年出奔宋之)
　　(傳矣春秋再以世子書之則知蒯聵無罪故春秋/正其名而謂之世子也陸氏曰蒯聵雖奔而靈公)
　　(未嘗/廢之)
　秋
　　八月
　　甲戌晉趙鞅帥師及鄭罕達帥師戰于鐵鄭師敗
　　績(鐵公作栗又作秩○左傳曰齊人輸范氏栗鄭/子姚子般送之士吉射逆之趙鞅禦之遇於戚)
　　(郵無恤御簡子衛太子為右登鐵上鄭人撃簡子/中肩斃於車中獲其蠭旗太子救之以戈鄭師北)
　　(獲温大夫趙羅太子復伐之鄭師大敗/獲齊粟千車杜氏曰鐵衛地在戚城南)
　冬
　　十月
　　𦵏衛靈公(七月而𦵏父/子争國故也)
　　十有一月
　　蔡遷于州來(髙氏曰吳滅州來今夀春府下蔡縣/是其地也初武王封叔度於汝南上)
　　(蔡蔡叔以叛被誅成王復以封其子仲焉及平侯/卒徙于新蔡至昭侯乃徙九江下蔡即州來是也)
　　(蔡已降于楚復背楚而請遷于/吳吳人許之故以自遷為文)
　　蔡殺其大夫公子駟(左傳曰吳洩庸如蔡納聘而/稍納師師畢入衆知之蔡侯)
　　(告大夫殺公子駟以說杜氏曰元年蔡請遷于吳/中悔故因聘襲之殺駟以說吳言不時遷駟之為)
　　(胡氏曰楚既降蔡矣復背楚請遷于吳而又自悔/也蔡介於吳楚二大國之間背楚誑吳及其事急)
　　(又委罪於執政駟其以請遷為非者乎/而委之罪誰復敢有盡忠謀國者哉)
　　(經書月五書日三大衍厯正月壬寅大辛酉冬至/二月壬申小癸巳二十二日三月辛丑大四月辛)
　　(未小丙子六日五月庚子大六月庚午小七月己/亥大八月己巳小甲戌六日九月戊戌大十月戊)
　　(辰小十一月丁酉大十二月/丁夘小長厯是年閏十一月)
　三年(己酉敬王二十八年○晉覇定二十○蔡昭二/十七○曹陽十○衛出公輙元年○鄭聲九○)
　　(陳閔十○杞僖十四○宋景二十五○齊景五/十六○秦惠九○楚昭二十四○吳夫差四)
　春
　　齊國夏衛石曼姑帥師圍戚(左傳曰齊衛圍戚求/援於中山髙氏曰曼)
　　(姑以臣圍君為子圍父逆亂人倫莫甚於此齊國/夏帥師助之故為惡首齊與晉為仇若蒯聵入則)
　　(衛從晉矣此齊所以助輙也襄陵許氏曰晉以君/臣稱兵而齊為臣伐君衛以父子争國而齊助子)
　　(圍父以是令於諸侯君子是以知齊之將亂也胡/氏曰為輙者柰何宜辭於國曰若以父為有罪將)
　　(從王父之命則有社稷之鎮公子在我焉得為君/以為無罪則國乃世子之所有也天下豈有無父)
　　(之國/哉)
　夏
　　四月
　　甲午地震
　　五月
　　辛夘桓宫僖宫災(左傳曰司繹火火踰公宫桓僖/災孔子在陳聞火曰其桓僖乎)
　　(杜氏曰桓僖親盡而廟不毁宜為天所災劉氏曰/桓僖久矣其宫曷為不毁三家者出於桓立於僖)
　　(以是為恱者也髙郵孫氏曰桓公者哀公之十世/祖也僖公者哀公之七世祖也諸侯五廟而十世)
　　(七世之廟存焉非禮矣髙氏曰諸侯五廟親盡則/毁桓僖不毁三家者存之僣天子也聖人因其災)
　　(而并錄之君子於/是乎知有天道也)
　　季孫斯叔孫州仇帥師城啟陽(啟公作開○杜氏/曰魯黨范氏故懼)
　　(晉比年四城啟陽今瑯琊開陽縣襄陵許氏曰所/城近敵故帥師焉地震廟災變異弗圖而取田城)
　　(邑兵役相繼可謂不畏天命矣中失/而外鍵本亡而末務此魯之季世也)
　　宋樂髠帥師伐曹(髙氏曰曹本屬宋既而叛之襄/陵許氏曰宋始窺曹曹不量力)
　　(而奸彊國不修徳而圖大/功則適足以取亡而已)
　秋
　　七月
　　丙子季孫斯卒(此意如之子季桓子也/廣子肥嗣是曰康子)
　　蔡人放其大夫公孫獵于吳(杜氏曰公子駟之黨/高氏曰放大夫者國)
　　(也而稱人衆人逐之也其放之于吳召亂/之道也厥後蔡亂以公孫氏豈獵之黨歟)
　冬
　　十月
　　癸夘秦伯卒(惠公也子/悼公嗣)
　　叔孫州仇仲孫何忌帥師圍邾(髙氏曰邾子已受/盟于句繹今二卿)
　　(踰年而圍之是自敗其􁇦也雖邾政不修有以致/冦然魯之棄信亦已甚矣自是􁇦不足恃春秋弗)
　　(志/也)
　　(經書月四書日四大衍厯正月丙寅小旦日冬至/二月乙未大三月乙丑小四月甲午大甲午旦日)
　　(五月甲子大辛夘二十八日六月甲午小七月癸/亥大丙子十四日八月癸巳小九月壬戌大十月)
　　(壬辰小癸夘十二日十一/月辛酉大十二月辛夘小)
　四年(庚戌敬王二十九年○晉覇定二十一○蔡昭/二十八殺○曹陽十一○衛出二○鄭聲十○)
　　(陳閔十一○把僖十五○宋景二十六○齊景五/十七○秦悼公元年○楚昭二十五○吳夫差五)
　春
　　王二月
　　庚戌盜殺蔡侯申(左傳曰蔡昭侯將如吳諸大夫/恐其又遷也公孫翩逐而射之)
　　(入於家人而卒杜氏曰賤者故稱盜不言弑賤盜/也孔氏曰公孫辰公孫姓公孫霍雖並是弑君之)
　　(黨而非弑君之首首是公孫翩翩賤故稱盜盜賤/不得有其君故不言弑其君宣十七年蔡侯申卒)
　　(是文侯也世家文侯申生景侯固固生靈侯般般/生隠太子今昭侯申隠太子之子是文侯𤣥孫與)
　　(髙祖同名周人以諱事神二申未知孰誤澄/按昭公在位二十八年子朔嗣是為成公)
　　蔡公孫辰出奔吳(左傳曰公孫翩以兩矢門之衆/莫敢進文之鍇執弓而先翩射)
　　(之中肘鍇遂殺之故逐公/孫辰而殺公孫姓公孫旴)
　　𦵏秦惠公
　　宋人執小邾子(襄陵許氏曰天下無覇故宋人得/以執小邾子伐鄭入曹而無所忌)
　夏
　　蔡殺其大夫公孫姓公孫霍(胡氏曰姓與霍皆翩/之黨稱國以殺者二)
　　(公孫盖甞謀國不使其君/至於是而弗見庸者也)
　　晉人執戎蠻子赤歸于楚(左傳曰楚人既克夷虎/乃謀北方左司馬販申)
　　(公夀餘葉公諸梁致蔡於負函致方城之外於繒/闗襲梁及霍單浮餘圍蠻氏蠻氏潰蠻子赤奔晉)
　　(隂地司馬起豐析與狄戎以臨上雒左師軍于莬/和右師軍于倉野使謂隂地之命大夫士蔑曰晉)
　　(楚有􁇦好惡同之若將不廢寡君之願也不然將/通於少習以聽命士蔑請諸趙孟趙孟曰晉國未)
　　(寧安能惡於楚必速與之士蔑乃致九州之戎將/裂田以與蠻子而城之且將為之卜蠻子聽卜遂)
　　(執之與其五大夫以畀楚師于三户司馬致邑立/宗焉以誘其遺民而盡俘以歸吕氏曰昭十六年)
　　(楚子誘戎蠻子殺之戎蠻近楚之地故晉人執其/君而歸于楚畏楚之彊也髙氏曰諸侯有罪方伯)
　　(請命於天子問罪然後執而歸于京師正也不請/王命而執之歸于京師若晉人執衛侯歸于京師)
　　(罪尚可容若晉侯入曹執曹伯畀宋人執諸侯畀/諸侯其罪尤重今晉為中國􁇦主而執戎蠻子歸)
　　(于楚以君臣言則楚為君矣以彊弱言則楚為覇/矣胡氏曰云歸于楚者猶曰京師楚也晉主夏盟)
　　(為日久矣不競/至此春秋所惡)
　　城西郛(杜氏曰/備晉也)
　　六月
　　辛丑亳社災(亳公作蒲○孔氏曰殷有天下作都/于亳亳社殷社也盖武王伐紂使諸)
　　(侯各立其社以戒亡國其社/有屋故火得焚之災天火也)
　秋
　　八月
　　甲寅滕子結卒(頃公也在位二十三年/子虞母嗣是為隠公)
　冬
　　十有二月
　　𦵏蔡昭公(髙氏曰國亂故緩春秋於定哀之際錄/昭公尤詳者哀其不幸也當齊桓晉文)
　　(之隆蔡猶不能自㧞於楚凌遲至於標季而昭公/乃銳然合中國以興召陵之㑹卒能以吳破楚入)
　　(郢此其志力有過人者遭晉徳之不競而不能逺/撫使之卒䧟于吳楚之禍君子是以哀昭公之不)
　　(幸而為之數見於經也使昭公出/於晉悼之世其功烈當何如哉)
　　𦵏滕頃公
　　(經書月四書日三大衍厯正月庚申大壬申冬至/二月庚寅小庚戌二十一日三月己未大四月己)
　　(丑小五月戊午大六月戊子小辛丑十四日七月/丁巳大八月丁亥小甲寅二十八日九月丙辰大)
　　(十月丙戌大十一月丙/辰小十二月乙酉大)
　五年(辛亥敬王三十年○晉覇定二十二○蔡成侯/朔元年○曹陽十二○衛出三○鄭聲十一○)
　　(陳閔十二○杞僖十六○宋景二十七○齊景五/十八卒○秦悼二○楚昭二十六○吳夫差六)
　春
　　城毗(毗頻夷切公作比/○杜氏曰備晉也)
　夏
　　齊侯伐宋(髙氏曰伐宋者以求宋也晉侯失覇宋/人□之齊人争之是以伐而求之得宋)
　　(則覇可/圖矣)
　　晉趙鞅帥師伐衛(髙氏曰衛不受蒯瞶/且受范中行氏故也)
　秋
　　九月
　　癸酉齊侯杵臼卒(杵公作處○左傳曰齊燕姬生/子不成而死諸子鬻姒之子荼)
　　(嬖諸大夫恐其為太子也言於公曰君之齒長矣/未有太子若之何公曰二三子間於憂虞則有疾)
　　(疢亦姑謀樂何憂於無君公疾使國惠子髙昭子/立荼寘羣公子於萊公子嘉公子駒公子黔奔衛)
　　(公子鉏公子陽生來奔澄/按景公在位五十八年)
　冬
　　叔還如齊(髙氏曰使卿/吊且㑹𦵏也)
　　閏月
　　𦵏齊景公(公羊傳曰閏不書此何以書䘮以閏數/也喪以閏數喪事畧也張氏曰景公五)
　　(十八年前有晏嬰後有孔子晏嬰告之以陳氏將/竊其國孔子告以君君臣臣父父子子公亦知說)
　　(而從之矣而卒不能用及大臣以未有太子告之/反使之姑謀樂而勿憂無君卒致身死肉未寒子)
　　(死國亂曽未十年陳恒弑簡公而移其社稷景公/之卒𦵏書于春秋豈不為享國日久而曽無逺慮)
　　(者之/戒)
　　(經書月二書日一大衍厯正月乙夘小丁丑冬至/二月甲申大三月甲寅小四月癸未大五月癸丑)
　　(小六月壬午大七月壬子小八月辛巳大閏月辛/亥小經九月癸酉今在閏月九月庚辰大十月庚)
　　(戌小十一月己夘大十二月己酉大長/厯是年閏十月癸酉九月二十一日)
　六年(壬子敬王三十一年○晉覇定二十三○蔡成/二○曹陽十三○衛出四○鄭聲十二○陳閔)
　　(十三○杞僖十七○宋景二十八○齊安孺子荼/元年○秦悼三○楚昭二十七卒○吳夫差七)
　春
　　城邾瑕(瑕音遐公作葭○杜氏曰任城亢父縣北/有邾婁城髙氏曰瑕邾邑魯未甞取於邾)
　　(而遽城之見魯之廹邾也是年冬伐邾明年遂入/邾邾益微弱魯以不義彊城之也聖人因其城而)
　　(繋之邾者不與魯/之擅并人土地也)
　　晉趙鞅帥師伐鮮虞(左傳曰治范氏之亂也杜氏/曰四年鮮虞納荀寅於柏人)
　　吳伐陳(髙氏曰陳楚與也吳之入楚使召陳侯陳/侯不來吳人怨之元年侵陳今復伐陳修)
　　(怨也陳自/是與吳成)
　夏
　　齊國夏及髙張來奔(左傳曰齊陳乞偽事髙國者/又謂諸大夫曰二子恃得君)
　　(而欲謀二三子盍及其未作也先諸大夫從之陳/乞鮑牧及諸大夫以甲入于公宫昭子聞之與恵)
　　(子乘如公戰于莊敗國人追之國夏奔莒遂及髙/張晏圉弦施來奔蘇氏曰陳乞將立陽生乃先逐)
　　(國髙襄陵許氏曰髙國奔/而後陳乞弑君之謀得肆)
　　叔還㑹吳于柤(柤莊加切○襄陵許氏曰叔還以/吳在柤故往㑹之始結吳好也以)
　　(魯政之不修務與吳親以資其/力君子知魯之將有吳患矣)
　秋
　　七月
　　庚寅楚子軫卒(左傳曰楚子在城父將救陳卜戰/不吉卜退不吉王曰然則死也再)
　　(敗楚師不如死棄􁇦逃讐亦不如死命公子申為/王不可則命公子結亦不可則命公子啟五辭而)
　　(後許將戰王有疾攻大冥卒于城父子閭退曰君/王舎其子而讓羣臣敢忘君乎從君之命順也立)
　　(君之子亦順也與子西子期謀潛師閉塗逆越女/之子章立之而後還髙氏曰昭王委政囊瓦寵費)
　　(無極使賢人誅戮諸侯怨叛入郢之禍宫汙冡發/㡬不免其身迄得反國而卒於位者國有一申包)
　　(胥/也)
　　齊陽生入于齊(左傳曰陳僖子使召公子陽生夜/至於齊僖子使子士之母養之與)
　　(饋者皆入立之使胡姬以安孺子如賴去鬻姒殺/王甲拘江說囚王豹于句竇之丘髙氏曰係陽生)
　　(于齊者與小白同義不/書自魯者魯無助也)
　　齊陳乞弑其君荼(荼音舒公作舎○左傳曰公使/朱毛告於陳子曰微子則不及)
　　(此然君異於器不可以二器二不匱君二多難敢/布諸大夫僖子不對而泣曰君舉不信羣臣乎以)
　　(齊國之困困又有憂少君不可以訪是以求長君/庻亦能容羣臣乎不然夫孺子何罪毛復命公悔)
　　(之毛曰君大訪於陳子而圖其小可也使毛遷孺/子於駘不至殺諸野幕之下𦵏諸殳冒淳杜氏曰)
　　(弑荼者朱毛陽生也而書陳乞以明乞立陽生而/荼見弑則禍由乞始也髙氏曰春秋書弑君之賊)
　　(雖其人不自為必以禍所/從發為主所以誅其意也)
　冬
　　仲孫何忌帥師伐邾(髙氏曰魯人必欲滅邾而後/已自公即位以來四書邾役)
　　(積明年入/邾之亂)
　　宋向巢帥師伐曹(髙氏曰樂髠伐之猶/未服且為入曹起也)
　　(經書月一書日一大衍厯正月己夘小壬午冬至/二月戊申大三月戊寅小四月丁未大五月丁丑)
　　(小六月丙午大七月丙子小庚寅十五日八月乙/巳大九月乙亥小十月甲辰大十一月甲戌小十)
　　(二月癸/夘大)
　七年(癸丑敬王三十二年○晉覇定二十四○蔡成/三○曹陽十四○衛出五○鄭聲十三○陳閔)
　　(十四○杞僖十八○宋景二十九○齊悼公陽生/元年○秦悼四○楚惠王章元年○吳夫差八)
　春
　　宋皇瑗帥師侵鄭(左傳曰鄭叛晉故也髙氏曰晉/衰齊亂故宋公闚覇也不務徳)
　　(而加兵於人非覇主之義故書侵張氏曰宋鄭始/因隙地以起兵争卒致各取其師以逞其殺人之)
　　(志所以詳其交争之實也襄陵許氏曰定十五年/老丘之役鄭宋始搆怨至是復侵九年取鄭師于)
　　(雍丘十三年/取宋師于嵒)
　　晉魏曼多帥師侵衛(左傳曰衛不服也杜氏曰五/年晉伐衛至今未服髙氏曰)
　　(衛侯棄其父至今六年矣猶未納也晉不以/此致討而以范中行氏加兵于衛故書侵)
　夏
　　公㑹吳于鄫(左傳曰吳來徵百牢子服景伯對曰/先王未之有也吳人弗聽乃與之反)
　　(自鄫以吳為無能為也張氏曰比年書㑹吳所以/著哀公之失謀於始而遺患於後日也髙氏曰吳)
　　(欲覇諸侯故魯先往㑹之/杜氏曰鄫今瑯琊鄫縣)
　秋
　　公伐邾
　　八月
　　己酉入邾以邾子益來(左傳曰季康子欲伐邾乃/饗大夫以謀之子服景伯)
　　(曰小所以事大信也大所以保小仁也背大國不/信伐小國不仁孟孫曰二三子以為何如對曰禹)
　　(合諸侯於塗山執玉帛者萬國今其存者無數十/焉唯大不字小小不事大也伐邾及范門茅成子)
　　(請告於吳不許曰魯擊柝聞於邾吳二千里不三/月不至何及於我師遂入邾處其公宫衆師盡掠)
　　(邾衆保于繹師宵掠以邾子益來獻于亳社囚諸/負瑕邾茅夷鴻以束帛乘韋自請救于吳曰魯弱)
　　(晉而逺吳以陵我小國若夏盟于鄫衍秋而背之/四方諸侯其何以事君且魯賦八百乘君之貳也)
　　(邾賦六百乘君之私也以私奉貳唯君圖之蘇氏/曰魯入邾以邾子益來而不書滅何也邾大夫茅)
　　(夷鴻保於茅請救於吳明年吳為之伐魯魯復邾/子故不言滅也在外曰以歸在内曰以來内外之)
　　(别/也)
　　宋人圍曹(髙氏曰宋之伐曹數矣/今又圍之亦已甚矣)
　冬
　　鄭駟𢎞帥師救曹(左傳曰鄭桓子思曰宋人有曹/鄭之患也不可以不救髙氏曰)
　　(鄭與曹疎矣所以救曹者非/志於義也欲報皇瑗之師也)
　　(經書月一書日一大衍厯正月癸酉小丁亥冬至/二月壬寅大三月壬申小四月辛丑大五月辛未)
　　(大六月辛丑小七月庚午大八月庚子小己酉十/日九月己巳大十月己亥小十一月戊辰大十二)
　　(月戊戌小長厯/是年閏十二月)
　八年(甲寅敬王三十三年○晉覇定二十五○蔡成/四○曹陽十五國亡○衛出六○鄭聲十四○)
　　(陳閔十五○把僖十九卒○宋景三十○/齊悼二○秦悼五○楚惠二○吳夫差九)
　春
　　王正月
　　宋公入曹以曹伯陽歸(左傳曰曹伯陽即位好田/弋曹鄙人公孫彊好弋獲)
　　(白鴈獻之且言田弋之說說之因訪政事有寵使/為司城以聽政彊言覇說於曹伯從之乃背晉而)
　　(奸宋宋人伐之晉人不救築五邑於其郊曰黍丘/揖丘大城鐘邘宋公伐曹將還褚師子肥殿曹人)
　　(詬之不行師待之公聞之怒命反之遂滅曹執曹/伯及司城彊以歸殺之蘇氏曰此滅曹也其不書)
　　(滅言自滅也猶虞之滅言/晉人執虞公而不言滅也)
　　吳伐我(左傳曰吳為邾故伐我武城克之吳師克/東陽而進舎於五梧明日舎於蠶室明日)
　　(舎於庚宗遂次於泗上吳人行成􁇦而還蘇/氏曰不言四鄙而直言伐我兵加于國都也)
　夏
　　齊人取讙及闡(闡公作僤○程子曰内失邑不書/已與之彼以非義而受則書取此)
　　(與濟西田是也魯入邾而以其君/來致齊怒吳伐故賂齊以說之)
　　歸邾子益于邾(左傳曰齊侯使如吳請師將以伐/我乃歸邾子髙氏曰邾嘗屬齊而)
　　(益又齊之甥也齊如吳請師吳亦受邾之/愬公懼吳師復來乃歸邾子以紓國難)
　秋
　　七月
　冬
　　十有二月
　　癸亥把伯過卒(過古禾切○僖公也在位十/九年其子維嗣是為湣公)
　　齊人歸讙及闡(孫氏曰公既歸邾子益故齊人歸/讙及闡杜氏曰不言來命歸之無)
　　(官使/也)
　　(經書月三書日一大衍厯正月丁夘大癸巳冬至/二月丁酉小三月丙寅大四月丙申小五月乙丑)
　　(大閏月乙未小六月甲子大七月甲午小八月癸/亥大九月癸巳大十月癸亥小十一月壬辰大十)
　　(二月壬戌小/癸亥三日)
　九年(乙夘敬王三十四年○晉覇定二十六○蔡成/五○衛出七○鄭聲十五○陳閔十六○杞閔)
　　(公維元年○宋景三十一○齊悼三/○秦悼六○楚惠三○吳夫差十)
　春
　　王二月
　　𦵏把僖公(杜氏曰三/月而𦵏速)
　　宋皇瑗帥師取鄭師于雍丘(雍於勇切○左傳曰/鄭圍宋雍丘宋皇瑗)
　　(圍鄭師每日遷舎壘合鄭師哭子姚救之大敗宋/取鄭師使有能者無死以郟張與鄭羅歸孔氏曰)
　　(覆而敗之曰取謂若羅網之所掩覆一軍皆見禽/也杜氏曰雍丘屬陳留張氏曰今屬開封襄陵許)
　　(氏曰春秋之季日尋干戈鄭以不義深/入敵境而圍其邑此固䘮師之道也)
　夏
　　楚人伐陳(左傳曰陳/即吳故也)
　秋
　　宋公伐鄭(杜氏曰/報雍丘)
　冬
　　十月
　　(經書月二書日無大衍厯正月辛夘大戊戌冬至/二月辛酉小三月庚寅大四月庚申小五月己丑)
　　(大六月己未小七月戊子大八月戊午小九月丁/亥大十月丁巳小十一月丙戌大十二月丙辰大)
　十年(丙辰敬王三十五年○晉覇定二十七○蔡成/六○衛出八○鄭聲十六○陳閔十七○把閔)
　　(二○宋景三十二○齊悼四卒○/秦悼七○楚惠四○吳夫差十一)
　春
　　王二月
　　邾子益來奔(左傳曰邾子益無道吳子討而囚之/使邾大夫奉太子革以為政邾子來)
　　(奔齊甥也故遂奔齊髙氏曰先為/魯所獲而又來奔其不知恥甚矣)
　　公㑹吳伐齊(左傳曰齊侯使辭師于吳吳人曰昔/嵗寡人聞命今又革之不知所從將)
　　(進受命于君吳子使來儆師伐齊公/㑹吳子邾子郯子伐齊南鄙師于鄎)
　　三月
　　戊戌齊侯陽生卒(左傳曰齊人弑悼公赴于師吳/子三日哭于軍門之外襄陵許)
　　(氏曰人事之變有幸不幸而春秋之義裁成天地/見正命焉澄曰當時以吳師在齊而公卒遂以為)
　　(弑爾悼公在位四年/子壬嗣是為簡公)
　夏
　　宋人伐鄭(襄陵許氏曰春取其師秋又伐之/明年夏又伐之惡其修怨不已也)
　　晉趙鞅帥師侵齊(左傳曰取犂及轅毁髙唐之郭/侵及賴而還襄陵許氏曰助吳)
　　(亂華伐齊之䘮具文以見其罪澄曰吳猶遭齊䘮/而去之晉乃乘齊䘮而伐之曾吳之不若也髙氏)
　　(曰齊率諸侯以貳晉可討矣然趙鞅加兵於/有䘮之國聖人弗與也故書侵異乎士匄矣)
　　五月
　　公至自伐齊(師氏曰公㑹吳師以伐彊齊吳人之/心不可信而彊齊之禍不可測其危)
　　(可知矣髙氏曰齊魯接境而公㑹吳師伐之既聞/其䘮則遂班師可也所以久而不歸者公之進退)
　　(制在吳/故也)
　　𦵏齊悼公(髙氏曰不及五/月而𦵏簡也)
　　衛公孟彄自齊歸于衛(髙氏曰公孟彄以蒯瞶之/黨見逐晉納蒯瞶齊助出)
　　(公而反納彄則知逐非其罪矣始彄奔/鄭自鄭奔齊至是遂假齊之力以歸焉)
　　薛伯夷卒(夷公作寅○薛惠/公也在位十二年)
　秋
　　𦵏薛惠公
　冬
　　楚公子結帥師伐陳(陳即吳不服/楚故再伐之)
　　吳救陳(左傳曰吳延州來季子救陳謂子期曰二/君不務徳而力争諸侯民何罪焉我請退)
　　(以為子名務徳而安民乃還胡氏曰春秋惡首惡/善觧紛自誅亂臣討賊子之外凡書救者未有不)
　　(善之也救在王室則罪諸侯子突救衛是也救在/逺國則罪四鄰晉陽處父救江是也救在荒裔則)
　　(罪中國楚公子貞帥師救鄭狄救齊吳救陳是也/陳者有虞之後嘗為楚滅而僅存爾今又無故興)
　　(師侵伐而列國諸侯縱其暴横不能修方伯連率/之職而吳能救之深著楚罪而傷中國之衰也)
　　(經書月三書日一大衍厯正月丙戌小癸夘冬至/二月乙夘大三月乙酉小戊戌十四日四月甲寅)
　　(大五月甲申小六月癸丑大七月癸未小八月壬/子大九月壬午小十月辛亥大十一月辛巳小十)
　　(二月庚戌大長/厯是年閏五月)
　十有一年(丁巳敬王三十六年○晉覇定二十八○/蔡成七○衛出九○鄭聲十七○陳閔十)
　　(八○把閔三○宋景三十三○齊簡公壬/元年○秦悼八○楚惠五○吳夫差十二)
　春
　　齊國書帥師伐我(左傳曰齊為鄎故國書髙無㔻/帥師伐我及清季孫謂其宰冉)
　　(求曰齊師在清必魯故也若之何求曰一子守二/子從公禦諸竟季孫曰不能求曰居封疆之間季)
　　(孫告二子二子不可求曰若不可則君無出一子/帥師背城而戰季孫使從於朝俟於黨氏之溝武)
　　(叔呼而問戰焉對曰君子有逺慮小人何知懿子/彊問之對曰小人慮材而言量力而共者也武叔)
　　(曰是謂我不成丈夫也退而蒐乘孟孺子洩帥右/師顔羽御邴洩為右冉求帥左師管周父御樊遲)
　　(為右老幼守宫次于雩門之外五日右師從之師/及齊師戰于郊師入齊軍右師奔齊人從之陳瓘)
　　(陳莊渉泗孟之側後入以為殿抽矢䇿其馬曰馬/不進也林不狃徐步而死師獲甲首八十齊人不)
　　(能師宵諜曰齊人遁冉有請從之三季孫弗許公/為與其嬖僮汪錡乘皆死冉有用矛於齊師故能)
　　(入其軍澄按郊之戰孟孺子所帥之右師敗幸而/冉求所帥之左師不敗爾故能用矛入齊軍能獲)
　　(其甲首八十能使齊人不能師皆冉師之勝也傳/於冉求之師稱師於孟孺子之師稱右師使冉師)
　　(亦如孟師/魯其殆哉)
　夏
　　陳轅頗出奔鄭(轅公作袁頗破可切又平聲○左/傳曰初轅頗為司徒賦封田以嫁)
　　(公女有餘以為己大器國人逐之故出道渴其族/轅咺進稻醴梁糗腵脯焉喜曰何其給也對曰器)
　　(成而具曰何不吾/諫對曰懼先行)
　　五月
　　公㑹吳伐齊(左傳曰為郊戰故㑹吳子伐齊克愽/至于嬴澄曰因齊國之見伐乃再㑹)
　　(吳伐齊欲/以報也)
　　甲戌齊國書帥師及吳戰于艾陵齊師敗績獲齊
　　國書(左傳曰中軍從王胥門巢將上軍王子姑曹/將下軍展如將右軍齊國書將中軍髙無㔻)
　　(將上軍宗樓將下軍桑掩胥御國子戰于艾陵展/如敗髙子國子敗胥門巢王卒助之大敗齊師獲)
　　(國書公孫夏閭丘明陳書東郭書革車八百乘甲/首三千以獻于公公使太史固歸國子之元髙氏)
　　(曰書獲國書與宋華元同然華元生獲而國書死/獲劉氏曰吳之無道犯間上國渉數千里之地以)
　　(伐人之邦國書用齊内不能安其君外不能交/鄰國而輕與之戰其不愛百姓也不亦甚乎)
　秋
　　七月
　　辛酉滕子虞母卒(隠公也在/位六年)
　冬
　　十有一月
　　𦵏滕隠公
　　衛世叔齊出奔宋(世榖作大○左傳曰初疾娶于/宋子朝其娣嬖子朝出孔文子)
　　(使疾出其妻而妻之疾使侍人誘其初妻之娣寘/於犂而為之一宫如二妻文子怒欲攻之仲尼止)
　　(之遂奪其妻或滛于外州外州人奪之軒以獻恥/是二者故出髙氏曰春秋書内外大夫出奔者凡)
　　(五十有八盖君之股肱故重而書之然春秋之末/何其出奔之多也是時政在大夫各欲自專始則)
　　(相猜相忌終乃/相攻相逐也)
　　(經書月三書日二大衍厯正月庚辰小戊申冬至/閏月己酉大二月己夘小三月戊申大四月戊寅)
　　(大五月戊申小甲戌二十七日六月丁丑大七月/丁未小辛酉十六日八月丙子大九月丙午小十)
　　(月乙亥大十一月乙/巳小十二月甲戌大)
　十有二年(戊午敬王三十七年○晉覇定二十九○/蔡成八○衛出十○鄭聲十八○陳閔十)
　　(九○杞閔四○宋景三十四○齊簡二/○秦悼九○楚惠六○吳夫差十三)
　春
　　用田賦(左傳曰季孫欲以田賦使冉有訪諸仲尼/仲尼不對而私於冉有曰君子之行也度)
　　(於禮施取其厚事舉其中斂從其薄如是則以丘/亦足矣若不度於禮而貪冒無厭則雖以田賦將)
　　(又不足且子季孫若欲行而法則周公之典在若/欲苟而行又何訪焉何氏曰軍賦十井不過一乘)
　　(哀公外慕彊吳空盡國儲故復用田賦田謂一井/之田賦者斂取其財物也襄陵許氏曰以丘賦為)
　　(不足於是更用田賦籍田而取之不待及丘也張/氏曰田賦之實不書其詳於傳獨孔子言以丘足)
　　(矣可見加賦於古合何氏許氏之說觀之可以得/春秋之㫖澄曰按賦法偹於一成成方十里有田)
　　(百井内六十四井為一甸計五百七十六夫為一/旅之衆當出兵車五乘歩卒三百六十人甲士十)
　　(五人戎馬二十四重車五乘將重車者百二十五/人牛六十頭外有三十六井為二丘四井無征作)
　　(丘甲者一甸之外所餘二丘亦計其夫數為二百/八十八夫又出兵車二乘歩卒百四十四人甲士)
　　(六人戎馬八匹重車二乘將重車者五十人牛二/十四頭先王之法一成百井惟一甸出賦其二丘)
　　(不成甸者無賦及作丘甲則丘不成甸者亦賦矣/作丘甲之後一成惟餘四井不成丘者無賦今用)
　　(田賦則井不成丘者亦賦矣家語謂季康子欲以/一井田出法賦焉何氏謂田者一井之田許氏謂)
　　(籍井而取之不待及丘是也四井三十/六夫雖不出車甲亦斂取其財物也)
　夏
　　五月
　　甲辰孟子卒(左傳曰昭夫人孟子卒昭公娶於吳/故不書姓啖氏曰同姓不可書曰夫)
　　(人姬氏薨而曰孟子卒劉氏曰孟子者昭公之夫/人吳女也其稱孟子諱娶同姓也髙氏曰始昭公)
　　(欲結好彊吳以去三家因娶于吳以吳同姓而謂/之吳孟子國人不以為非而昭公乃知避其名春)
　　(秋亦因其實而書之曰孟子卒澄曰固是以同姓/而不可書之亦以見魯臣不以夫人之禮䘮之也)
　　(昭公君也尚且逐出之而不得入薨于外而/𦵏不偹禮况其夫人乎一書卒而二義具焉)
　　公㑹吳于橐臯(槖章夜切又音橐○左傳曰吳子/使太宰嚭請尋􁇦公不欲使子貢)
　　(對曰􁇦所以固信也故心以制之玉帛以奉之言/以結之明神以要之寡君以為苟有􁇦焉弗可改)
　　(也已若猶可改日􁇦何益今吾子曰必尋􁇦若可/尋也亦可寒也乃不尋盟杜氏曰橐臯在淮南逡)
　　(遒縣東南張氏曰地譜云/逡遒在今廬州慎縣東南)
　秋
　　公㑹衛侯宋皇瑗于鄖(鄖公作運○左傳曰吳徵/㑹于衛衛侯㑹吳于鄖公)
　　(及衛侯宋皇瑗􁇦而卒辭吳􁇦吳人藩衛侯之舎/子貢見太宰嚭語及衛故太宰嚭曰寡君願事衛)
　　(君衛君之來也緩寡君懼故將止之子貢曰衛君/之來必謀於其衆其衆或欲或否是以緩來其欲)
　　(來者子之黨也其不欲來者子之讐也若執衛君/是堕黨而崇讐也夫堕子者得其志矣且合諸侯)
　　(而執衛君誰敢不懼堕黨崇讐而懼諸侯或者難/以覇乎太宰嚭說乃舎衛侯杜氏曰鄖發陽也廣)
　　(陵海陵縣東南有發繇亭張氏/曰地譜吳地海陵今泰州城下)
　　宋向巢帥師伐鄭(左傳曰宋鄭之間有隙地焉曰/彌作頃丘玉暢嵒戈錫子産與)
　　(宋人為成曰勿有是及宋平元之族自蕭奔鄭鄭/人為之城嵒戈錫宋向巢伐鄭取錫殺元公之孫)
　　(遂圍嵒鄭罕逺/救嵒圍宋師)
　冬
　　十有二月
　　螽(左傳曰仲尼曰火伏而後蟄者畢今火猶西流/司厯過也杜氏曰周十二月今十月是嵗應置)
　　(閏而失不置雖書十二月實今之九月/司歴誤一月九月之初尚温故得有螽)
　　(經書月二書日一大衍厯正月甲辰小癸丑冬至/二月癸酉大三月癸夘小四月壬申大五月壬寅)
　　(小甲辰三日六月辛未大七月辛丑小八月庚午/大九月庚子大十月庚午小十一月己亥大十二)
　　(月己/巳小)
　十有三年(己未敬王三十八年○晉覇定三十○蔡/成九○衛出十一○鄭聲十九○陳閔二)
　　(十○杞閔五○宋景三十五○齊簡三/○秦悼十○楚惠七○吳夫差十四)
　春
　　鄭罕達帥師取宋師于嵒(左傳曰宋向魋救其師/鄭子賸使狥曰得桓魋)
　　(者有賞魋也逃歸遂取宋師于嵒獲成讙郜延以/六邑為墟孫氏曰報雍丘之師也二國覆師以相)
　　(償報其/惡如此)
　夏
　　許男成卒(成公作成○元公也國滅後/楚立之去此二十二年子嗣)
　　公㑹晉侯及吳子于黄池(公羊傳曰吳稱子吳主/㑹也其言及吳子㑹兩)
　　(覇之辭也左傳曰吳晉争先吳人曰於周室我為/長晉人曰於姬姓我為伯司馬寅曰夷徳輕不忍)
　　(久請少待之乃先晉人外傳吳語曰吳王昬秣馬/食士夜中命服兵擐甲陳士卒百人以為徹行萬)
　　(人以為方陳王中陳而立左右軍亦如之為帶甲/三萬以勢攻昩明王乃秉桴親鼔三軍皆譁釦以)
　　(振旅晉師大駭令董褐請事吳王曰天子有命周/室卑約貢獻莫入今非王室不平安是憂億負晉)
　　(衆庶不式諸戎狄楚秦將不長弟以力征一二兄/弟之國孤欲守先君之班爵進則不敢退則不可)
　　(孤之事君不得事君在今日董褐還致命乃告趙/鞅曰臣觀吳王之色類有大憂將毒不可與戰主)
　　(其許之先然不可徒許也趙鞅許諾令褐復命曰/君掩王東海以滛名聞于天子則何有於周室夫)
　　(命圭有命固曰吳伯不曰吳王諸侯是以敢辭夫/諸侯無二君周室無二王君若無卑天子以干其)
　　(不祥而曰吳公孤敢不順君命長弟許諾吳王乃/退就幕而㑹吳公先歃晉侯亞之襄陵許氏曰左)
　　(氏曰先晉國語曰先吳此二國史籍之異也顧自/宋之􁇦晉已為楚所先陵遲至於黄池之時豈能)
　　(復與吳争國語信也胡氏曰吳主㑹其先晉紀常/也春秋四夷雖大皆曰子吳僣王矣其稱子正名)
　　(也先吳則拂經而失序列書則泯實而傳疑以㑹/兩伯之辭而特書曰及順天地之經著􁇦㑹之實)
　　(也杜氏曰陳留封丘縣南有黄亭近濟/水張氏曰地譜東京開封縣有黄池)
　　楚公子申帥師伐陳(髙氏曰楚畏吳之彊無如之/何故乘吳之出㑹而伐陳也)
　　於越入吳(左傳曰越子伐吳為二隧疇無餘謳陽/自南方先入郊其太子友王子地王孫)
　　(彌庸夀於姚自泓上觀之彌庸見姑蔑之旗曰吾/父之旗也不可以見讐而弗殺也太子曰戰而不)
　　(克將亡國請待之彌庸不可屬徒五千王子地助/之戰彌庸獲疇無餘地獲謳陽越子至王子地守)
　　(復戰大敗吳師獲太子友王孫彌庸夀於姚入吳/孫氏曰吳子方㑹乘其無偹也胡氏曰吳自柏舉)
　　(以來憑陵諸夏可謂彊矣春秋初書越入吳在柏/舉之後再書越入吳在黄池之後皆因事屬辭垂)
　　(戒後世也吳既勝齊復與晉人争長自謂莫之敵/也而越已入其國都矣卲子曰夫以力勝人者人)
　　(亦以力勝之吳嘗破越遂有輕楚之心及其破楚/又有驕齊之志貪婪攻取不顧徳義侵侮齊晉遂)
　　(為越所滅越又不監之復為楚所滅楚又不/監之復為秦所滅秦又不監之復為漢所滅)
　秋
　　公至自㑹
　　晉魏曼多帥師侵衛(魏下公脫曼字○襄陵許氏/曰晉以范中行之難伐衛伐)
　　(鮮虞間齊之難而一侵之又再侵衛而諸侯卒莫/之宗師雖數出能侵而已髙氏曰蒯瞶在戚十有)
　　(二年矣晉人不能以此討衛乃/以范中行故而數興師故書侵)
　　𦵏許元公
　　九月
　　螽(髙氏曰周之九月夏之七月也其/為農災又非冬十有二月之比也)
　冬
　　十有一月
　　有星孛于東方(公羊傳曰孛于東方見于旦也孫/氏曰光芒四出曰孛按文十四年)
　　(有星孛入于北斗襄十三年有星孛入于北斗昭/十七年有星孛入于大辰此不言所在之處者見)
　　(于旦可/知也)
　　盜殺陳夏區夫(區烏侯切公作彄○髙氏曰夏區/夫者徴舒之後也徴舒弑君楚子)
　　(殺之而陳人猶使世執國政故春秋因其為盜所/殺而書之與華孫同意凡書盜者以人皆可得而)
　　(執之也盜殺蔡侯申盜殺陳夏區夫當春秋之季/世變之甚至於盜興而專殺國君卿大夫則亂已)
　　(極/矣)
　　十有二月
　　螽(吕氏曰今年九月螽十二月又螽又比年十二/月螽隂陽錯亂甚矣襄陵許氏曰春秋書魯人)
　　(事至用田賦書魯天災至於二年三螽見其/民力已窮天命已去君子之心於魯已矣)
　　(經書月三書日無大衍歴正月戊戌大己未冬至/二月戊辰小三月丁酉大四月丁夘小五月丙申)
　　(大六月丙寅小七月乙未大八月乙丑小九月甲/午大閏月甲子小十月癸巳大十一月癸亥大十)
　　(二月癸/巳小)
　十有四年(庚申敬王三十九年○晉覇定三十一○/蔡成十○衛出十二○鄭聲二十○陳閔)
　　(二十一○杞閔六○宋景三十六○齊簡/四○秦悼十一○楚惠八○吳夫差十五)
　春
　　西狩獲麟(左傳曰西狩於大野叔孫氏之車子鉏/商獲麟以為不祥以賜虞人仲尼觀之)
　　(曰麟也然後取之杜氏曰麟王者之嘉瑞也今出/非其時而失其歸此聖人所以為感也絶筆於獲)
　　(麟之一句者所感而作固所以為終也大野在魯/西故言西冬獵曰狩盖虞人修常職吕氏曰麟出)
　　(非其時知聖人之卒不遇也麟不出春秋其不作/乎聖人之一動一言未有無因而作者當其可也)
　　(故河圖出而畫卦洛書出而叙疇獲麟而作春秋/其揆一也如是程子曰世衰道微聖人救正之意)
　　(舊矣但因麟而絶筆/耳麟不作亦必作也)
　　(大衍厯正月壬戌大甲子冬至二月壬辰小三月/辛酉大四月辛夘小五月庚申大朔日食闕  四)
　　(度六月庚寅小七月己未大八月己丑小九月戊/午大十月戊子小十一月丁巳大十二月丁亥小)
　　(長厯是年/閏二月)
　
　
　
　
　
　
　
　
　
　
　
　
　
　
　
　春秋纂言卷十二
