#+TITLE: 周易註疏-魏-王弼
#+DATE: 2018-05-12 10:13:09
#+SOURCE: github.com/kanripo/KR1a0007 master 0fa05af1                
　御製重刻十三經序
　班固氏曰六學者王教之典籍先聖所以明天道正人
　倫致至治之成法也漢代以来儒者𫝊授或言五經或
　言七經暨唐分三禮三𫝊則稱九經已又益孝經論語
　爾雅刻石國子學宋儒復進孟子前眀因之而十三經
　之名始立自宋易漢唐石刻之舊五經始有板本及明
　南北監板行而箋疏𫝊義臚列具備學士家有其書𫝊
　習彌廣顧訓詁繁則踳駁互見卷帙重則豕亥易訛或
　意晦於一言之舛或理乖於一字之謬校讎踈略疑悮
　滋多承學之士無所取正我朝
列祖相承右文稽古
皇祖聖祖仁皇帝研精至道尊崇聖學五經具有成書頒
　布海内朕披覽十三經注疏念其嵗月經乆梨棗日就
　漫漶爰勅詞臣重加校正其於經文悮字以及𫝊注箋
　疏之未協者叅互以求其是各為考證附於卷後不紊
　舊觀刋成善本匪徒備金匱石室之藏而已書曰學於
古訓乃有𫉬𫝊曰經籍者聖哲之能事其教有適其用
無窮朕咨采勅㡬實無審定之暇亦無鑒古之識而惟
是緝熙遜志日就月將則有志焉而不敢不勉繼自今
津逮既正於以窮道徳之閫奥嘉與海内學者篤志研
經敦崇實學庶㡬經義眀而儒術正儒術正而人才昌
恢先王之道以贊治化而宏逺猷有厚望焉
乾隆十二年二月朔
御製伏日讀易
百舌已無聲三庚適初伏清晝如小年韋編静可讀風
来蟬度響雨過花增馥物物注易簡奚待玩九六迴憶
陽生時觀𧰼得来復
御製讀周易枯楊生稊辨詁
易大過之九二曰枯楊生稊王弼注云楊之秀也孔頴
達謂枯槁之楊更生少壯之稊取象顯而易見陸徳明
經典釋文從之考夏小正云正月栁稊稊也者發孚也
戴徳自釋其文確然可信足與弼注相發明且微獨王
孔之說為然也唐以前諸儒講易者莫不然即鄭康成
書作荑而解為木更生虞翻詁作穉而解為楊葉未舒
辭雖小異義實不相逺也惟朱子本義以稊為梯且訓
為根謂榮於下者其說本之程𫝊而程子則舉劉琨勸
進表發繁花於枯荑為證夫琨信筆為文無與易理然
亦未明言根義而荑之訓又為草琨所謂枯荑安知非
在彼而不在此其不足據審矣程朱之意不過以卦體
二爻初隂在下遂以為下生根梯而於五爻老隂在上
則以為上生華秀夫以二之比初為老夫得女妻五之
比六為老婦得士夫可也若拘上下爻之象以根梯華
秀分上下而言則不可朱子不又云乎榮於下則生于
上既曰生于上非秀而何矧植物之性其生莫不由根
而幹而枝而芽蘖若舍稊秀而専言梯且訓為根則所
云生於上者曷所指乎攷之朱震河上易𫝊曰二變而
與初二成艮巽木在土下根也枯楊有根則其穉秀出
稊穉出楊之秀也震未嘗不兼言根而引而至於稊則
較程朱之說為賅舉矣間嘗綜爻之辭而覆按之生稊
必當以弼注為正葢陽雖過而濟以隂故能成生發之
功譬枯楊之生稊始孚秀而具生生不已之象猶老夫
得女妻之過以相與也故旡不利也五爻生華直當作
華絮解陸佃埤雅云栁華一名絮是其義矣盖楊而至
於華絮其生意已過自此以往將就衰落故不可乆也
亦猶老婦得士夫之可醜也則以象辭釋爻辭其義自
合即以卦體證爻象亦無弗合又何必泥程朱之曲解
為梯乎但稊之為字雖今時所行大戴禮亦從木然詁
解無異義或出刋寫之譌而張參五經文字則列稊于
禾部唐國子學石經本漢鴻都之遺最為近古而木旁
之梯則說文廣韻並訓木階與發榮義無渉亦不可以
不正
御製讀易繋辭上𫝊第五章書義
此章與中庸首章相表裏子思或有承乎是章之義乎
盖一隂一陽之謂道繼之者善成之者性即所謂天命
之謂性也仁者見之謂之仁知者見之謂之知即所謂
率性之謂道也百姓日用而不知故君子之道鮮矣即
所謂修道之謂教也至於顯諸仁藏諸用鼓萬物而不
與聖人同憂註疏家皆作一句讀余則以為鼓萬物而
不與應作一句而與應作去聲如舜禹有天下而不與
之與盖所謂不居而已耳不居則不知不知則無為無
為則無心設以上聲讀而貫下文是視天地與聖人有
間然且有心矣夫大易一乾坤乾坤一隂陽隂陽一天
地天地一易簡春生夏長天地之顯諸仁也秋收冬藏
天地之藏諸用也而天地實不居其功此即天地之無
心也若夫聖人輔相左右是有心也有心則不能無為
不能無為則不能不代天地同憂矣咨政之暇與諸皇
子及數儒臣示及此並命各抒其見以論之皆以為不
出所示故不復繁文闡論而直陳其義如此然予亦未
肯遂信以為韙爰簡筆書之以俟後之深於易者
　　和碩和親王(臣/)𢎞晝等上言(臣/)等奉
勅校刻十三經告竣恭呈
睿鑒(臣/)等謹奉
　表恭
　進者伏以
治洽同文掲珠囊以懸霄漢
道隆稽古釐漆簡以布垓埏
　煥十三部之寳書光生冊府
　鏤億萬年之玉版慶遍儒林本校異同更勝經談虎
　　觀文𫝊畫一何須體倣鴻都欣
裁定之自天遹觀成於此日竊惟聖作明述代有簡編
　　徳厚功髙政存方策聿自雲龍火鳥即有典墳邱
　　索之名洎乎漢魏晉唐更富甲乙丙丁之庫但羣
　　言必衷諸聖而四部總冠以經維庖犧察地觀天
　　一畫剖二儀之藴奥維孔子聲金振玉六藝集千
　　古之大成修禮樂而序詩書作春秋而贊易象論
　　語為及門之纂記爾雅亦小學之梯階曾子親承
　　百行提其要嶧山私淑七篇揚其風皆炳炳而烺
　　烺更熊熊而奕奕雖暫厄於秦火即大闡於漢京
　　五經立博士之官専門遞授七畧紀藏書之籍訓
　　詁滋繁大都後出者流光可知逾時而論定雒都
　　繼起始行戴記毛詩東晉流𫝊獨尚孔書王易推
　　經神於髙密派則南北攸分擅左癖於當陽解則
　　陳隋始顯越唐正觀廼作正義以綜舊聞迨宋咸
　　平復葺諸經以嘉來學譬彼支流湧地並注江河
　　何殊衆宿麗天分光日月顧剞劂雖傳於奕禩而
　　校讎久曠於曩時快睹鴻章欣逢
　盛世欽惟
皇帝陛下
　得一以貞
　兼三而治
　功業躋雍熙之美統紹唐虞
　文章發性道之精心源洙泗
　運當復旦盈廷賡喜起明良
　天縱多能率海仰纂修刪定猶以儒先注疏實維學
　　古津梁慨夫紙墨臨摹多致𫝊訛梨棗緬熹平之
　　石書三體既世逺而難徵即長興之木刻九經亦
　　年湮而莫購惟宋人染印間有存留更眀代因承
　　悉多漶漫辟雍所列雖隨缺以隨修舊本相沿竟
　　或増而或減郭公夏五以外猶有闕文武成酒誥
　　之篇彌多脫簡聲則齊秦夏楚誰禀音釋於徳眀
　　字則亥豕烏焉不考正文於師古爰下
特勅重為校刋館開
　武英餐𫝊
　内府延議郎於東觀筆架珊瑚㑹學士於西清簾鈎
　　玳瑁溯自田何伏勝逺有師承匡鼎張侯旁資討
　　論輸攻墨守邵公則力矯素臣魯禘周郊王肅則
　　心非鄭志景純更二十載義祇取乎詩書明皇注
　　十八章文廼合乎今古孔賈同時撰疏而意或參
　　差孫邢並世𫝊經而辭多牴牾凡此得失久評乎
　　前哲惟茲疑似應校以中文抽蘭臺石室之儲爰
　　資讎對出羣玉羽陵之積悉備考稽按部就班既
　　珠聨而璧合離經辨志更指列而眉陳審有舛訛
　　始為訂正若無確見仍即闕如惟是參較既多稍
　　得古人之舊亦且改移不少恐滋學者之疑復奉
綸音編為考證必其顯有可據乃得附於每篇如堯典
　　冠虞書何得因序言而退卷首鄭箋條列國正當
　　彚諸譜以識篇端士禮之佚文應資羣書以補闕
　　春王之續筆宜下一字以尊經又如理渉支離參
　　觀全部若或事多徵引即檢他書次第成編上呈
睿定建初之作通議雖屬藳於詞臣石渠之講諸經必
　　折衷於
制㫖頻更詳審方竣開雕瓊簡瑶函恍積竒書於宛委
　　牙籤錦軸儼披仙笈於蓬山三古經天緯地之大
　　文煌乎備矣
一人崇儒重道之至意猗歟盛哉(臣/)等學昧管窺才同
　　蠡測非劉向之博物還分禄閣青藜愧戴憑之解
　　經竟坐金華彩席字樣猶迷於元度典校空附乎
　　季長深幸陪侍從之班一得睹秘書之目伏願
　湯盤時勵
　文岸誕登
　於緝熙單厥心所其無逸
　念終始典於學政乃有恒治必臻乎郅隆風聿登乎
　　淳古則
　撫五辰而凝庶績繼二典以成三且
　超羣聖而邁百王配六經而為七將見河出圖洛出
　　書敷天覲乾符坤珍之總至藪有麟岡有鳳匝海
　　慶金甌玉燭之長調矣計校刻告竣十三經注疏
　　共三百四十六卷十七函謹奉
　表隨
　進以
聞
　　乾隆十一年十二月十七日
　　　　和　　碩　　和　　親　　王(臣/)𢎞　晝
　　　　︵字位過密　無法显示︶　　(臣/)張廷玉
　　　　吏　　部　　右　　侍　　郎(臣/)徳　齡
　　　　兵　　部　　右　　侍　　郎(臣/)王㑹汾
　　　　國　　子　　監　　祭　　酒(臣/)陸宗楷
　　奉
㫖開列校刻十三經諸臣職名
　　　監理
　　和　　碩　　和　　親　　王(臣/)𢎞　晝
　　　總閱
　　︵字位過密　無法显示︶　　(臣/)鄂爾泰
　　︵字位過密　無法显示︶　　(臣/)張廷玉
　　　總裁
　　原　任　經筵講官刑部尚書　(臣/)張　照
　　原　任　禮　部　右　侍　郎(臣/)李清植
　　兵　　部　　右　　侍　　郎(臣/)王會汾
　　原　任　刑　部　右　侍　郎(臣/)勵宗萬
　　國　　子　　監　　祭　　酒(臣/)陸宗楷
　　原　任　翰林院侍講職銜　　(臣/)方　苞
　　　提調
　　原任　日講官起居注詹事府詹事兼翰林院侍讀學士(臣/)陳　浩
　　原任日講官起居注左春坊左庶子兼翰林院侍讀(臣/)朱良裘
　　署　日講官起居注右春坊右庶子兼翰林院侍講(臣/)林蒲封
　　翰　　林　　院　　編　　修(臣/)孫人龍
　　　編校
　　詹事府少詹事今任河道總督　(臣/)周學健
　　詹事府少詹事今任户部右侍郎(臣/)呂　熾
　　通　政　使　司　右　通　政(臣/)林枝春
　　曰講官起居注翰林院侍讀學士(臣/)董邦達
　　日講官起居注翰林院侍讀(臣/)齊召南
　　署　日講官起居注翰林院侍讀(臣/)宋邦綏
　　日講官起居注翰林院侍讀(臣/)觀　保
　　日講官起居注翰林院侍講(臣/)于敏中
　　日講官起居注翰林院侍講(臣/)徳　保
　　右春坊右中允兼翰林院編修　(臣/)陸嘉頴
　　原　任　翰　林　院　編　修(臣/)吳兆雯
　　翰　　林　　院　　編　　修(臣/)張映斗
　　翰　　林　　院　　編　　修(臣/)馮　祁
　　翰　　林　　院　　編　　修(臣/)李龍官
　　翰　　林　　院　　編　　修(臣/)吳　􁀍
　　翰　　林　　院　　編　　修(臣/)張九鎰
　　翰　　林　　院　　編　　修(臣/)邵齊燾
　　翰　　林　　院　　編　　修(臣/)朱佩蓮
　　原　任　翰　林　院　編　修(臣/)聞　棠
　　原　任　翰　林　院　編　修(臣/)杭世駿
　　翰　　林　　院　　檢　　討(臣/)萬松齡
　　翰　　林　　院　　檢　　討(臣/)洪世澤
　　翰　　林　　院　　檢　　討(臣/)程　恂
　　翰　　林　　院　　檢　　討(臣/)出科聨
　　原　任　翰　林　院　檢　討(臣/)吳　泰
　　原　任　翰　林　院　庶　吉　士(臣/)蔣麟昌
　　翰林院編修今任兵科給事中(臣/)李清芳
　　翰林院編修今任監察御史(臣/)趙青藜
　　翰林院編修今任監察御史(臣/)沈廷芳
　　翰林院編修今任監察御史(臣/)曹秀先
　　翰林院檢討今任四川松茂道(臣/)唐進賢
　　原　任　刑　部　主　　事(臣/)李光型
　　候補主事今任山西隰州直𨽻州知州(臣/)王祖庚
　　翰　　林　　院　　待　　詔(臣/)盧明楷
　　　校録
　　舉　　　　　　　　　　　人(臣/)薛廷棟
　　貢　　　　　　　　　　　　生(臣/)廖名揚
　　貢　　　　　　　　　　　　生(臣/)葉　環
　　貢　　　　　　　　　　　　生(臣/)王　男
　　貢　　　　　　　　　　　　生(臣/)費應泰
　　貢　　　　　　　　　　　　生(臣/)楊茂遷
　　貢　　　　　　　　　　　　生(臣/)張　本
　　貢　　　　　　　　　　　　生(臣/)王濟師
　　貢　　　　　　　　　　　　生(臣/)王積光
　　貢　　　　　　　　　　　　生(臣/)周廷髙
　　貢　　　　　　　　　　　　生(臣/)龔世楫
　　　監造
　　内務府南苑郎中兼佐領加六級紀録十八次(臣/)雅爾岱
　　内務府錢糧衙門郎中兼佐領加五級紀録十三次(臣/)永　保
　　内務府錢糧衙門員外郎兼佐領紀録一次(臣/)永　忠
　　内務府廣儲司司庫加一級紀録三次(臣/)三　格
　　監　　造　　加　　　一　　　級(臣/)李　保
　　監　　造　　加　　　一　　級(臣/)姚文彬
　　庫　　　　　　　　　　　　掌(臣/)尚　琮
　　庫　　　　　　　　　　　　掌(臣/)亮　保
　　庫　　　　　　　　　　　　掌(臣/)虎什泰
　　庫　　　　　　　　　　　　掌(臣/)觀音保
　　庫　　　　　　　　　　　　掌(臣/)常　福
　　庫　　　　　　　　　　　　掌(臣/)髙永仁
　　執　　　　　事　　　　　　人(臣/)文殊保
　　執　　　　　事　　　　　人(臣/)佛　綸
　　執　　　　　事　　　　　人(臣/)彌勒保
　　執　　　　　事　　　　　人(臣/)金篤生
　　執　　　　　事　　　　　人(臣/)李延舜
　　執　　　　　事　　　　　人(臣/)保　慶
欽定四庫全書　　　　經部一
　周易正義　　　　　　易𩔖
　　提要
　　　　(臣/)等謹案周易正義十卷魏王弼晉韓康伯
　　　　註唐孔穎達疏易本卜筮之書故末派寢流
　　　　於䜟緯王弼乘其極敝而攻之遂能排棄漢
　　　　儒自標新學然隋書經籍志載晉揚州刺史
　　　　顧夷等有周易難王輔嗣易一卷冊府元龜
　　　　又載顧悦之(案悦之即/顧夷之字)難王弼易義四十餘
　　　　條京口閔康之又申王難顧是在當日已有
　　　　異同王儉顔延年以後此揚比抑互詰不休
　　　　至頴達等奉詔作疏始専崇王註而衆説皆
　　　　廢故隋志易𩔖稱鄭學寢微今殆絶矣蓋長
　　　　孫無忌等作志之時在正義既行之後也今
　　　　觀其書如復彖七日來復王偶用六日七分
　　　　之説則推明鄭義之善乾九二利見大人王
　　　　不用利見九五之説則駁詰鄭義之非於見龍
　　　　在田時舍也則曰經但云時舍註曰必以時
　　　　之通舍者則輔嗣以通解舍舍是通義也而
　　　　不疏舍之何以訓通於天元而地黄則曰恐
　　　　莊氏之言非王本意今所不取而不言莊説
　　　　之何以未允如斯之𩔖皆顯然偏袒至説卦
　　　　𫝊之分隂分陽韓註二四為隂三五為陽則
　　　　曰輔嗣以為初上無隂陽定位此註用王之
　　　　説帝出乎震韓氏無註則曰益卦六二王用
　　　　亨於帝吉輔嗣註曰帝者生物之主興益之
　　　　宗出震而齊巽者也則輔嗣之意以此帝為
　　　　天帝也是雖弼所未註者亦委曲旁引以就
　　　　之然疏家之體主於詮解註文不欲有所出
　　　　入故皇侃禮疏或乖鄭義穎達至斥為狐不
　　　　首邱葉不歸根其墨守専門固通例然也至
　　　　於詮釋文句多用空言不能如諸經正義根
　　　　據典籍源委粲然則由王註掃棄舊文無古
　　　　義之可引亦非考證之疏矣此書初名易贊
　　　　後詔改正義然卷端又題曰兼義未喻其故
　　　　序稱十四卷唐志作十八卷書録解題作十
　　　　三卷此本十卷乃與王韓註本同殆後人從
　　　　註本合併歟乾隆四十一年十月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
欽定四庫全書
　周易經傳原目
　　周易上經乾傳第一音義(周代名也周至也遍也/備也今名書義取周普)
　　(易盈隻反此經名也虞翻注參同契云字從日下/月上者對下立名經者常也法也徑也由也乾卦)
　　(名𫝊直戀反以𫝊述為義謂夫/子十翼也解見發題第亦作弟)王弼注音義(本亦/作王)
　　(輔嗣注音張具反今本/或無注字師說無者非)
　　周易上經泰傳第二
　　周易上經噬嗑傳第三
　　周易下經咸傳第四
　　周易下經夬傳第五
　　周易下經豐傳第六
　　周易繫辭上第七音義(繫徐胡計反本系也又音/係續也字從􁀎若直作􁀎)
　　(下系者音口奚反非辭本亦作􁀏依字應作詞說/也說文云詞者意内而言外也辭不受也受辛者)
　　(辤辤籀文辭字也本亦作繫辭上王肅本皆作繫/辭上傳訖於雜卦皆有傳字本亦有無上字者)
　　韓伯注音義(本亦作韓康伯注案王輔嗣止注大/經講者相承用韓注繫辭以下續之)
　　周易繫辭下第八
　　周易說卦第九疏(正義曰先儒以孔子十翼之次/乾坤丈言在二繫之後說卦之)
　　(前以彖象附上下二經為六卷則上繫第七下繫/第八文言第九説卦第十輔嗣之文言分附乾坤)
　　(二卦故説/卦為第九)
　　周易序卦第十
　　周易雜卦第十一音義(韓云雜揉衆卦/也孟云雜亂也)
　
　
　
　
　
　
　
　
　
　
　周易經傳原目
　周易經傳原目考證
　周易上經乾傳第一○(臣良裘/)按第一卷凡十卦獨
　　云乾𫝊者此古人卷帙之標籖猶毛詩題云周南
　　關雎訓詁𫝊第一論語題云學而第一是也泰卦
　　第二以後放此疏釋家逐字分著其義具見鄭重
　　𫝊經之意但篇第既改而原目仍雜見於經𫝊間
　　殊滋棼眩故今悉列之卷首云
　韓伯注音義王輔嗣止注大經○大字監本作六毛
　　居正六經正誤曰大字誤作六先儒以上下經二
　　篇為大經繫辭以下為大𫝊今從之
　周易説卦第九疏正義曰先儒以孔子十翼之次乾
　　坤文言在二繫之後説卦之前以彖象附上下二
　　經為六卷則上繫第七下繫第八文言第九說卦
　　第十輔嗣之文言分附乾坤二卦故説卦為第九
　　○(臣良裘/)按漢書藝文志易十二篇顔師古注云
　　上下經及十翼故十二篇十翼之數説者不同朱
　　子本義從王肅本今折中定本從之此以彖象附
　　上下二經為六卷乃王弼所受傳于費直者費直
　　𫝊云以彖象繫辭文言解説上下經是也孔穎達
　　於坤初六象疏云夫子象辭元在六爻經辭之後
　　輔嗣之意以象本釋經宜相附近故分附當爻之
　　下是以彖象文言從經如今乾卦者費直之易也
　　以彖及大象從卦辭以小象從各爻辭如今坤卦
　　以下者王弼之易也此疏則云輔嗣之文言分附
　　乾坤二卦又似直未分而弼始分之其說小異盖
　　唐時已傳聞異辭孔穎達殆兩存之
　
　
　
　
　
　周易經𫝊原目考證
欽定四庫全書
　周易注解𫝊述人
　　　唐國子博士兼太子中允贈齊州刺史吳縣開國男陸徳明録
　　宓犧氏之王天下仰則觀於天文俯則察於地理
　　觀鳥獸之文與地之宜近取諸身逺取諸物始畫
　　八卦(或云因河圖/而畫八卦)因而重之為六十四文王拘於
　　羑里作卦辭周公作爻辭孔子作彖辭象辭文言
　　繫辭説卦序卦雜卦謂之十翼班固曰孔子晚而
　　好易讀之韋編三絶而為之𫝊𫝊即十翼也(先儒/説重)
　　(卦及爻辭為十翼不/同解見余所撰釋文)自魯商瞿子木受易於孔子
　　以授魯橋庇子庸子庸授江東馯(戸旦反徐/廣音寒)臂子
　　弓子弓授燕周醜子家子家授東武孫虞子乗子
　　乗授齊田何子荘(髙士𫝊云字荘漢書/儒林𫝊云臨淄人)及秦燔書
　　易為卜筮之書獨不禁故𫝊授者不絶漢興田何
　　以齊田徙杜陵號杜田生授東武王同子中及洛
　　陽周王孫梁人丁寛(字子襄事田何復從周王孫/受古義作易説三萬言訓故)
　　(舉大誼而已藝文志云易/説八篇為梁孝王將軍)齊服生(劉向别録云/齊人號服光)皆
　　著易𫝊漢初言易者本之田生同授淄川楊何(字/叔)
　　(一本作字叔/元太中大夫)寛授同郡碭田王孫王孫授施讎及
　　孟喜梁丘賀由是有施孟梁丘之學焉施讎(字長/卿沛)
　　(人為/博士)𫝊易授張禹(字子文河内軹人徙家蓮勺以/論語授成帝官至丞相安昌侯)
　　及琅邪魯伯(會稽/太守)禹授淮陽彭宣(字子佩大司空/長平侯作易𫝊)
　　及沛戴崇(字子平少/府作易傳)伯授太山毛莫如(字少路常/山太守)
　　及琅邪邴丹(字曼/容)後漢劉昆(字桓公陳留東昬人/侍中𢎞農太守光禄)
　　(勲/)受施氏易於沛人戴賓其子軼(字君文官/至宗正)孟喜
　　(字長卿東海蘭陵人/曲臺署長丞相掾)父孟卿善為禮春秋孟卿以
　　禮經多春秋煩雜乃使喜從田王孫受易喜為易
　　章句授同郡白光(字少/子)及沛翟牧(字子/況)後漢洼丹
　　(字子玉南陽育陽人世傳孟氏/易作易通論七篇官至大鴻臚)觟陽鴻(字孟孫中/山人少府)
　　任安(字定祖廣/漢緜竹人)皆𫝊孟氏易梁丘賀(字長翁琅邪/諸人少府)
　　本從太中大夫京房受易(房淄川楊/何弟子)後更事田王
　　孫𫝊子臨(黄門郎/少府)臨𫝊五鹿充宗(字君孟代郡人/少府𤣥菟太守)
　　及琅邪王駿(王吉子御/史大夫)充宗授平陵士孫張(字仲/方博)
　　(士揚州牧光禄大夫/給事中家世𫝊業)及沛鄧彭祖(字長夏真/定太守)齊衡
　　咸(字長賓王莽/講學大夫)後漢苑升(代郡人/博士)𫝊梁丘易(一本/作𫝊)
　　(孟氏/易)以授京兆楊政(字七行左/中郎將)又潁川張興(字君/上太)
　　(子少/傅)𫝊梁丘易弟子著録且萬人子魴𫝊其業(魴/官)
　　(至張掖屬/國都尉)京房(字君明東郡頓丘人本姓李/推律自定為京至魏郡太守)受易
　　梁人焦延夀(字延夀/名贛)延夀云嘗從孟喜問易㑹喜
　　死房以延夀易即孟氏學翟牧白生不肯曰非也
　　延夀嘗曰得我術以亡身者京生也房為易章句
　　説長於災異以授東海叚嘉(漢書儒林/𫝊作殷嘉)及河東姚
　　平河南乗𢎞(一本作/桑𢎞)皆為郎博士由是前漢多京
　　氏學後漢戴馮(字次仲汝南平輿人侍/中兼領虎賁中郎將)孫期(字仲/竒濟)
　　(隂成武人兼治/古文尚書不仕)魏滿(字叔牙南陽/人𢎞農太守)竝𫝊之費直(字/長)
　　(翁東萊人/單父令)𫝊易授琅邪王璜(字平仲又𫝊/古文尚書)為費氏
　　學本以古字號古文易無章句徒以彖象繫辭文
　　言解説上下經(七録云直易章/句四卷殘缺)漢成帝時劉向典
　　校書考易説以為諸易家説皆祖田何楊叔元丁
　　將軍大義畧同唯京氏為異向又以中古文易經
　　校施孟梁丘三家之易經或脱去无咎悔亡唯費
　　氏經與古文同范曄後漢書云京兆陳元(字長孫/司空南)
　　(閣祭酒兼𫝊/左氏春秋)扶風馬融(字季長茂陵人南郡太守/議郎為易𫝊又注尚書毛)
　　(詩禮記/論語)河南鄭衆(字仲師大司農兼𫝊/毛詩周禮左氏春秋)北海鄭𤣥
　　(字康成髙宻人師事馬融大司農徴不至還家凡/所注易尚書三禮論語尚書大𫝊五經中候箋毛)
　　(氏作毛詩譜駁許慎五經異議鍼何休左氏/膏肓去公羊墨守起穀梁廢疾休見大慙)潁川
　　荀爽(字慈明官至/司空為易言)竝𫝊費氏易沛人髙相治易與
　　費直同時其易亦無章句専説隂陽災異自言出
　　丁將軍𫝊至相相授子康(康以明/易為郎)及蘭陵母將永
　　(豫章/都尉)為髙氏學漢初立易楊氏博士宣帝復立施
　　孟梁丘之易元帝又立京氏易費髙二家不得立
　　民間𫝊之後漢費氏興而髙氏遂㣲永嘉之亂施
　　氏梁丘之易亡孟京費之易人無𫝊者唯鄭康成
　　王輔嗣所注行于世(江左中興易唯置王氏博士/太常茍崧奏請置鄭易博士)
　　(詔許值王敦/亂不果立)而王氏為世所重今以王為主其繫
　　辭巳下王不注相承以韓康伯注續之今亦用韓
　　本
　　子夏易𫝊三卷(卜商字子夏衛人孔子弟子魏文/侯師七畧云漢興韓嬰𫝊中經簿)
　　(録云丁寛所作張璠云或馯臂子/弓所作薛虞記虞不詳何許人)孟喜章句十卷
　　(無上經七録云又下/經無旅至節無上繫)京房章句十二卷(七録云十/卷録一卷)
　　(目/)費直章句四卷(殘/缺)馬融𫝊十卷(七録云/九卷)荀爽注
　　十卷(七録云/十一卷)鄭𤣥注十卷(録一卷七録/云十二卷)劉表章句
　　五卷(字景升山陽髙平人後漢鎮南將軍荆州牧/南城侯中經簿録云注易十卷七録云九卷)
　　(録一/卷)宋衷注九卷(字仲子南陽章陵人後漢荆州/五等從事七志七録云十卷)
　　虞翻注十卷(字仲翔㑹稽餘姚/人後漢侍御史)陸績述十三卷(字/公)
　　(紀吳郡吳人後漢偏將軍/鬱林太守七志云録一卷)董遇章句十二卷(字季/直𢎞)
　　(農華隂人魏侍中大司/農七志七録竝云十卷)王肅注十卷(字子邕東海/蘭陵人魏衛)
　　(將軍太常蘭陵景侯又注尚書禮容服論/語孔子家語述毛詩注作聖證論難鄭𤣥)王弼注
　　七卷(字輔嗣山陽髙平人魏尚書郎年二十四卒/注易上下經六卷作易畧例一卷又注老子)
　　(七志云注/易十卷)姚信注十卷(字徳祐七録云字元直吳/興人吳太常卿七録云十)
　　(二/卷)王廙注十二卷(字世將琅邪臨沂人東晉荆州/刺史贈驃騎將軍武陵康侯七)
　　(志七録/云十卷)張璠集解十二卷(安定人東晉袐書郎參/著作集二十二家解序)
　　(云依向秀本鍾㑹字士季穎川人魏鎮西將軍為/易無互體論向秀字子期河内人晉散騎常侍為)
　　(易義庾運字𤣥度新野人官至尚書為易義一云/易注應貞字吉甫汝南人晉散騎常侍為明易論)
　　(荀煇字景文潁川潁隂人晉太子中庶子為易義/七志云注易十卷張輝字義元梁國人晉侍中平)
　　(陵亭侯為易義王宏字正宗弼之兄晉大司農贈/太常為易義阮咸字仲容陳留人籍之兄子晉散)
　　(騎常侍始平太守為易義阮渾字長成籍之子晉/太子中庶子馮翊太守為易義揚乂字𤣥舒汝南)
　　(人晉司徒左長史為易卦序論王濟字武子太原/人晉河南尹為易義衛瓘字伯玉河東人晉太保)
　　(蘭陵成侯為易義欒肇字水初太山人晉太保掾/尚書郎為易論鄒湛字潤甫南陽新野人晉國子)
　　(祭酒為易統畧杜育字方叔襄城人國子祭酒為/易義楊瓚不知何許人晉司徒右長史為易義張)
　　(軌字士彦安定人涼州刺史謚武公為易義宣舒/字幼驥陳郡人晉宜城令為通知來藏往論邢融)
　　(裴藻許適楊藻四人不詳何人竝為易/義七録云集二十八家七志云十卷)干寳注十
　　卷(字令升新蔡人東晉/散騎常侍領著作)黄穎注十卷(南海人晉廣/州儒林從事)
　　蜀才注十卷(七録云不詳何人七志云是王弼後/人案蜀李書云姓范名長生一名賢)
　　(隐居青城山自號蜀/才李雄以為丞相)尹濤注六卷(不詳/何人)費元珪注
　　九卷(蜀人齊安/西參軍)荀爽九家集注十卷(不知何人所/集稱荀爽者)
　　(以為主故也其序有荀爽京房馬融鄭𤣥宋衷虞/翻陸績姚信翟子𤣥子𤣥不詳何人為易義注内)
　　(又有張氏朱氏/竝不詳何人)謝万(字万石陳郡人/東晉豫州刺史)韓伯(字康伯/潁川人)
　　(東晉太/常卿)袁悦之(字元禮陳郡人東/晉驃騎諮議參軍)桓𤣥(字敬道譙/國龍亢人)
　　(偽楚/皇帝)卞伯玉(濟隂人宋東陽/太守黄門郎)荀柔之(潁川潁陰人/宋奉朝請)
　　徐爰(字季玉琅邪人/宋太中大夫)顧懽(字景怡或云字𤣥平吳/郡人齊太學博士徴不)
　　(起/)眀僧紹(字承烈平原人國/子博士徴不起)劉瓛(字子珪沛國人/齊歩兵校尉不)
　　(拜諡貞簡先生七/録云作繫辭義疏)自謝万以下十人竝注繫辭為
　　易音者三人(王肅已見前李軌字𢎞範江夏人東/晉祠部郎中都亭侯徐邈字仙民東)
　　(莞人東晉中書侍/郎太子前衛率)
　　近代梁褚仲都陳周𢎞正(𢎞正作老荘義疏官/至尚書僕射諡簡子)竝
　　作易義此其知名者
　
　
　
　
　周易注解𫝊述人
　周易注解𫝊述人考證
　周易注解𫝊述人○(臣良裘/)按諸經授受源流𫝊注
　　或詳或畧今取釋文所録竝存之此周易源流文
　　間訛缺如云孔子作彖辭象辭文言繫辭説卦序
　　卦雜卦十翼文義具足矣而雜卦下却缺二字殊
　　不可曉又注詳見余所撰句下亦缺二字考徳明
　　所撰他無表見意即乾𫝊第一疏云夫子十翼解
　　見發題者是今其書亦不𫝊(臣清植/)按雜卦下二
　　字以文義求之當作是謂二字據孔頴達數十翼
　　云上彖一下彖二上象三下象四上繫五下繫六
　　文言七説卦八序卦九雜卦十是彖象繫辭各釐
　　為上下二篇此文所列彖象繫辭不曽晰出上下
　　故當時刻者疑其不足十數因缺以俟攷耳今亦
　　未敢臆決仍舊闕之
　自魯商瞿子木受易於孔子(至/)末○(臣良裘/)按自此
　　已下皆采兩漢儒林𫝊之文字多别出田何子荘
　　漢書作子装丁寛作易説三萬言漢書作二萬言
　　翟牧字子況漢書作子兄注讀曰況彭祖字長夏
　　真定太守漢書作字子夏真定太傅戴馮後漢書
　　作憑王璜後漢書作横
　
　
　
　
　
　
　
　
　
　
　
　周易注解𫝊述人考證
欽定四庫全書
　周易正義序
　　　唐國子祭酒上䕶軍曲阜縣開國子孔穎達奉勅撰
　　夫易者象也爻者效也聖人有以仰觀俯察象天
　　地而育羣品雲行雨施效四時以生萬物若用之
　　以順則兩儀序而百物和若行之以逆則六位傾
　　而五行亂故王者動必則天地之道不使一物失
　　其性行必協隂陽之宜不使一物受其害故能彌
　　綸宇宙酬酢神眀宗社所以无窮風聲所以不朽
　　非夫道極𤣥妙孰能與於此乎斯乃乾坤之大造
　　生靈之所益也若夫龍出於河則八卦宣其象麟
　　傷於澤則十翼彰其用業資九聖時歴三古及秦
　　亡金鏡未墜斯文漢理珠囊重興儒雅其𫝊易者
　　西都則有丁孟京田東都則有荀劉馬鄭大體更
　　相祖述非有絶倫唯魏世王輔嗣之注獨冠古今
　　所以江左諸儒竝𫝊其學河北學者罕能及之其
　　江南義疏十有餘家皆辭尚虚𤣥義多浮誕原夫
　　易理難窮雖復𤣥之又𤣥至於垂範作則便是有
　　而教有若論住内住外之空就能就所之説斯乃
　　義渉於釋氏非為教於孔門也既背其本又違於
　　注至若復卦云七日來復竝解云七日當為七月
　　謂陽氣從五月建午而消至十一月建子始復所
　　歴七辰故云七月今案輔嗣注云陽氣始剝盡至
　　來復時凡七日則是陽氣剥盡之後凡經七日始
　　復但陽氣雖建午始消至建戌之月陽氣猶在何
　　得稱七月來復故鄭康成引易緯之説建戌之月
　　以陽氣既盡建亥之月純隂用事至建子之月陽
　　氣始生隔此純隂一卦卦主六日七分舉其成數
　　言之而云七日來復仲尼之緯分明輔嗣之注若
　　此康成之説遺跡可尋輔嗣注之於前諸儒背之
　　於後考其義理其可通乎又蠱卦云先甲三日後
　　甲三日輔嗣注云甲者創制之令又若漢世之時
　　甲令乙令也輔嗣又云令洽乃誅故後之三日又
　　巽卦云先庚三日後庚三日輔嗣注云申命令謂
　　之庚輔嗣又云甲庚皆申命之謂也諸儒同於鄭
　　氏之説以為甲者宣令之日先之三日而用辛也
　　欲取改新之義後之三日而用丁也取其丁寧之
　　義王氏注意本不如此而又不顧其注妄作異端
　　今既奉勅刪定攷察其事必以仲尼為宗義理可
　　詮先以輔嗣為本去其華而取其實欲使信而有
　　徴其文簡其理約寡而制衆變而能通仍恐鄙才
　　短見意未周盡謹與朝散大夫行大學博士臣馬
　　嘉運守大學助教臣趙乾叶等對共參議詳其可
　　否至十六年又奉勅與前修疏人及給事郎守四
　　門博士上騎都尉臣蘇徳融等對勅使趙𢎞智覆
　　更詳審為之正義凡十有四卷庶望上禆聖道下
　　益將來故序其大略附之卷首爾
　周易正義序
周易正義
　卷首
　　自此下分為八段
　　　第一論易之三名　　第二論重卦之人
　　　第三論三代易名　　第四論卦辭爻辭誰作
　　　第五論分上下二篇　第六論夫子十翼
　　　第七論𫝊易之人　　第八論誰加經字
　　第一論易之三名
　　正義曰夫易者變化之總名改換之殊稱自天地
　　開闢隂陽運行寒暑迭來日月更出孚萌庶𩔖亭
　　毒羣品新新不停生生相續莫非資變化之力換
　　代之功然變化運行在隂陽二氣故聖人初畫八
　　卦設剛柔兩畫象二氣也布以三位象三才也謂
　　之為易取變化之義既義總變化而獨以易為名
　　者易緯乾鑿度云易一名而含三義所謂易也變
　　易也不易也又云易者其徳也光明四通簡易立
　　節天以爛眀日月星辰布設張列通精無門藏神
　　無穴不煩不擾澹泊不失此其易也變易者其氣
　　也天地不變不能通氣五行迭終四時更廢君臣
　　取象變節相移能消者息必専者敗此其變易也
　　不易者其位也天在上地在下君南面臣北面父
　　坐子伏此其不易也鄭𤣥依此義作易贊及易論
　　云易一名而含三義易簡一也變易二也不易三
　　也故繫辭云乾坤其易之藴邪又云易之門戸邪
　　又云夫乾確然示人易矣夫坤隤然示人簡矣易
　　則易知簡則易從此言其易簡之法則也又云為
　　道也屢遷變動不居周流六虚上下無常剛柔相
　　易不可為典要唯變所適此言順時變易出入移
　　動者也又云天尊地卑乾坤定矣卑髙以陳貴賤
　　位矣動静有常剛柔斷矣此言其張設布列不易
　　者也崔覲劉貞簡等竝用此義云易者謂生生之
　　徳有易簡之義不易者言天地定位不可相易變
　　易者謂生生之道變而相續皆以緯稱不煩不擾
　　澹泊不失此眀是易簡之義無為之道故易者易
　　也作難易之音而周簡子云易者易(音/亦)也不易也
　　變易也易者易代之名凡有无相代彼此相易皆
　　是易義不易者常體之名有常有體无常无體是
　　不易之義變易者相變改之名兩有相變此為變
　　易張氏何氏竝用此義云易者換代之名待奪之
　　義因於乾鑿度云易者其徳也或沒而不論或云
　　徳者得也萬法相形皆得相易不顧緯文不煩不
　　擾之言所謂用其文而背其義何不思之甚故今
　　之所用同鄭康成等易者易也音為難易之音義
　　為簡易之義得緯文之本實也盖易之三義唯在
　　於有然有從无出理則包无故乾鑿度云夫有形
　　者生於无形則乾坤安從而生故有太易有太初
　　有太始有太素太易者未見氣也太初者氣之始
　　也太始者形之始也太素者質之始也氣形質具
　　而未相離謂之渾沌渾沌者言萬物相渾沌而未
　　相離也視之不見聽之不聞循之不得故曰易也
　　是知易理備包有無而易象唯在於有者盖以聖
　　人作易本以垂教教之所備本備於有故繫辭云
　　形而上者謂之道道即无也形而下者謂之器器
　　即有也故以无言之存乎道體以有言之存乎器
　　用以變化言之存乎其神以生成言之存乎其易
　　以真言之存乎其性以邪言之存乎其情以氣言
　　之存乎隂陽以質言之存乎爻象以教言之存乎
　　精義以人言之存乎景行此等是也且易者象也
　　物无不可象也作易所以垂教者即乾鑿度云孔
　　子曰上古之時人民無别羣物未殊未有衣食器
　　用之利伏犧乃仰觀象於天俯觀法於地中觀萬
　　物之宜於是始作八卦以通神明之徳以𩔖萬物
　　之情故易者所以斷天地理人倫而眀王道是以
　　畫八卦建五氣以立五常之行象法乾坤順隂陽
　　以正君臣父子夫婦之義度時制宜作為罔罟以
　　佃以漁以贍民用於是人民乃治君親以尊臣子
　　以順羣生和洽各安其性此其作易垂教之本意
　　也
　　第二論重卦之人
　　繫辭云河出圗洛出書聖人則之又禮緯含文嘉
　　曰伏犧徳合上下天應以鳥獸文章地應以河圖
　　洛書伏犧則而象之乃作八卦故孔安國馬融王
　　肅姚信等竝云伏犧得河圖而作易是則伏犧雖
　　得河圖復須仰觀俯察以相參正然後畫卦伏犧
　　初畫八卦萬物之象皆在其中故繫辭曰八卦成
　　列象在其中矣是也雖有萬物之象其萬物變通
　　之理猶自未備故因其八卦而更重之卦有六爻
　　遂重為六十四卦也繫辭曰因而重之爻在其中
　　矣是也然重卦之人諸儒不同凡有四説王輔嗣
　　等以為伏犧畫卦鄭𤣥之徒以為神農重卦孫盛
　　以為夏禹重卦史遷等以為文王重卦其言夏禹
　　及文王重卦者案繫辭神農之時已有蓋取益與
　　噬嗑以此論之不攻自破其言神農重卦亦未為
　　得今以諸文騐之案説卦云昔者聖人之作易也
　　幽賛於神明而生蓍凡言作者創造之謂也神農
　　以後便是述脩不可謂之作也則幽賛用蓍謂伏
　　犧矣故乾鑿度云垂皇策者犧上繫論用蓍云四
　　營而成易十有八變而成卦既言聖人作易十八
　　變成卦眀用蓍在六爻之後非三畫之時伏犧用
　　蓍即伏犧己重卦矣説卦又云昔者聖人之作易
　　也將以順性命之理是以立天之道曰隂與陽立
　　地之道曰柔與剛立人之道曰仁與義兼三才而
　　兩之故易六畫而成卦旣言聖人作易兼三才而
　　兩之又非神農始重卦矣又上繫云易有聖人之
　　道四焉以言者尚其辭以動者尚其變以制器者
　　尚其象以卜筮者尚其占此之四事皆在六爻之
　　後何者三畫之時未有彖繇不得有尚其辭因而
　　重之始有變動三畫不動不得有尚其變揲蓍布
　　爻方用之卜筮蓍起六爻之後三畫不得有尚其
　　占自然中閒以制器者尚其象亦非三畫之時今
　　伏犧結繩而為罔罟則是制器明伏犧已重卦矣
　　又周禮小史掌三皇五帝之書明三皇巳有書也
　　下繫云上古結繩而治後世聖人易之以書契蓋
　　取諸夬既象夬卦而造書契伏犧有書契則有夬
　　卦矣故孔安國書序云古者伏犧氏之王天下也
　　始畫八卦造書契以代結繩之政又曰伏犧神農
　　黄帝之書謂之三墳是也又八卦小成爻象未備
　　重三成六能事畢矣若言重卦起自神農其為功
　　也豈比繫辭而巳哉何因易緯等數所歴三聖但
　　云伏犧文王孔子竟不及神農明神農但有蓋取
　　諸益不重卦矣故今依王輔嗣以伏犧既畫八卦
　　即自重為六十四卦為得其實其重卦之意備在
　　説卦此不具敘伏犧之時道尚質素畫卦重爻足
　　以垂法後代澆訛徳不如古爻象不足以為教故
　　作繫辭以眀之
　　第三論三代易名
　　案周禮太卜三易云一曰連山二曰歸藏三曰周
　　易杜子春云連山伏犧歸藏黄帝鄭𤣥易贊及易
　　論云夏曰連山殷曰歸藏周曰周易鄭𤣥又釋云
　　連山者象山之出雲連連不絶歸藏者萬物莫不
　　歸藏於其中周易者言易道周普无所不備鄭𤣥
　　雖有此釋更无所據之文先儒因此遂為文質之
　　義皆煩而無用今所不取案世譜等羣書神農一
　　曰連山氏亦曰列山氏黄帝一曰歸藏氏既連山
　　歸藏竝是代號則周易稱周取岐陽地名毛詩云
　　周原膴膴是也又文王作易之時正在羑里周徳
　　未興猶是殷世也故題周别於殷以此文王所演
　　故謂之周易其猶周書周禮題周以别餘代故易
　　緯云因代以題周是也先儒又兼取鄭説云既指
　　周代之名亦是普徧之義雖欲无所遐棄亦恐未
　　可盡通其易題周因代以稱周是先儒更不别解
　　唯皇甫謐云文王在羑里演六十四卦著七八九
　　六之爻謂之周易以此文王安周字其繫辭之文
　　連山歸藏无以言也
　　第四論卦辭爻辭誰作
　　其周易繫辭凡有二説一説所以卦辭爻辭竝是
　　文王所作知者案繫辭云易之興也其於中古乎
　　作易者其有憂患乎又曰易之興也其當殷之末
　　世周之盛徳邪當文王與紂之事邪又乾鑿度云
　　垂皇策者犧卦道演徳者文成命者孔通卦騐又
　　云蒼牙通靈昌之成孔演命眀道經準此諸文伏
　　犧制卦文王繫辭孔子作十翼易歴三聖只謂此
　　也故史遷云文王囚而演易即是作易者其有憂
　　患乎鄭學之徒竝依此説也二以為騐爻辭多是
　　文王後事案升卦六四王用亨于岐山武王克殷
　　之後始追號文王為王若爻辭是文王所制不應
　　云王用亨于岐山又眀夷六五箕子之眀夷武王
　　觀兵之後箕子始被囚奴文王不宜豫言箕子之
　　明夷又既濟九五東鄰殺牛不如西鄰之禴祭説
　　者皆云西鄰謂文王東鄰謂紂文武之時紂尚南
　　面豈容自言巳徳受福勝殷又欲抗君之國遂言
　　東西相鄰而巳又左𫝊韓宣子適魯見易象云吾
　　乃知周公之徳周公被流言之謗亦得為憂患也
　　騐此諸説以為卦辭文王爻辭周公馬融陸績等
　　竝同此説今依而用之所以只言三聖不數周公
　　者以父統子業故也案禮稽命徴曰文王見禮壊
　　樂崩道孤無主故設禮經三百威儀三千其三百
　　三千即周公所制周官儀禮眀文王本有此意周
　　公述而成之故繫之文王然則易之爻辭蓋亦是
　　文王本意故易緯但言文王也
　　第五論分上下二篇
　　案乾鑿度云孔子曰陽三隂四位之正也故易卦
　　六十四分為上下而象隂陽也夫陽道純而竒故
　　上篇三十所以象陽也隂道不純而偶故下篇三
　　十四所以法隂也乾坤者隂陽之本始萬物之祖
　　宗故為上篇之始而尊之也離為日坎為月日月
　　之道隂陽之經所以始終萬物故以坎離為上篇
　　之終也咸恒者男女之始夫婦之道也人道之興
　　必由夫婦所以奉承祖宗為天地之主故為下篇
　　之始而貴之也既濟未濟為最終者所以眀戒慎
　　而全王道也以此言之則上下二篇文王所定夫
　　子作緯以釋其義也
　　第六論夫子十翼
　　其彖象等十翼之辭以為孔子所作先儒更无異
　　論但數十翼亦有多家既文王易經本分為上下
　　二篇則區域各别彖象釋卦亦當隨經而分故一
　　家數十翼云上彖一下彖二上象三下象四上繫
　　五下繫六文言七説卦八序卦九雜卦十鄭學之
　　徒竝同此説故今亦依之
　　第七論𫝊易之人
　　孔子既作十翼易道大眀自商瞿已後𫝊授不絶
　　案儒林𫝊云商瞿子木本受易於孔子以授魯橋
　　庇子庸子庸授江東馯臂子弓子弓授燕周醜子
　　家子家授東武孫虞子乗子乗授齊田何子荘及
　　秦燔書易為卜筮之書獨得不禁故傳授者不絶
　　漢興田何授東武王同子中及雒陽周王孫梁人
　　丁寛齊服生皆著易傳數篇同授菑川楊何字叔
　　元叔元𫝊京房京房𫝊梁丘賀賀授子臨臨授御
　　史大夫王駿其後丁寛又别授田王孫孫授施犨
　　犨授張禹禹授彭宣此前漢傳授大略之人也其
　　後漢則有馬融荀爽鄭𤣥劉表虞翻陸績等及王
　　輔嗣也
　　第八論誰加經字
　　但子夏𫝊云雖分為上下二篇未有經字經字是
　　後人所加不知起自誰始案前漢孟喜易本云分
　　上下二經是孟喜之前巳題經字其篇題經字雖
　　起於後其稱經之理則久在於前故禮記經解云
　　絜靜精微易教也既在經解之篇是易有稱經之
　　理案經解之篇備論六藝則詩書禮樂竝合稱經
　　而孝經緯稱易建八卦序六十四卦轉成三百八
　　十四爻運機布度其氣轉易故稱經也但緯文鄙
　　偽不可全信其八卦方位之所六爻上下之次七
　　八九六之數内外承乗之象入經别釋此未具論
　　也
　
　
　
　周易正義序
　周易正義序考證
　周易正義卷第一○(臣良裘/)按此孔頴逹所著正義
　　十四卷之首卷也通論易義不在經疏𫝊疏之列
　　故館閣書目不數之謂止十三卷併此則為十四
　　非書有缺也
　
　
　
　
　
　
　
　
　
　
　周易正義序考證
欽定四庫全書
　周易注疏卷一
　　魏王弼注　唐陸徳明音義　孔穎逹疏
　上經(乾/)
䷀(乾下/乾上)
乾元亨利貞音義(乾竭然反依字作乾下乙乾從旦㫃/㫃音偃說卦云乾健也此八純卦象)
(天亨許庚反卦德/也訓通也餘放此)疏(正義曰乾者此卦之名謂之卦者/易緯云卦者掛也言懸掛物象以)
(示於人故謂之卦但二畫之體雖象陰陽之氣未成萬/物之象未得成卦必三畫以象三才寫天地雷風水火)
(山澤之象乃謂之卦也故繫辭云八卦成列象在其中/矣是也但初有三畫雖有萬物之象於萬物變通之理)
(猶有未盡故更重之而有六畫備萬物之形象窮天下/之能事故六畫成卦也此乾卦本以象天天乃積諸陽)
(氣而成天故此卦六爻皆陽畫成卦也此旣象天何不/謂之天而謂之乾者天者定體之名乾者體用之稱故)
(說卦云乾健也言天之體以健爲用聖人作易本以教/人欲使人法天之用不法天之體故名乾不名天也天)
(以健爲用者運行不息應化无窮此天之自然之理故/聖人當法此自然之象而施人事亦當應物成務云爲)
(不已終日乾乾无時懈倦所以因天象以教人事於物/象言之則純陽也天也於人事言之則君也父也以其)
(居尊故在諸卦之首爲易理之初但聖人名卦體例不/同或則以物象而爲卦名者若否㤗剝頤鼎之屬是也)
(或以象之所用而爲卦名者卽乾坤之屬是也如此之/類多矣雖取物象乃以人事而爲卦名者卽家人歸妹)
(謙履之屬是也所以如此不同者但物有萬象人有萬/事若執一事不可包萬物之象若限局一象不可總萬)
(有之事故名有隱顯辭有踳駁不可一例求之不可一/類取之故繫辭云上下无常剛柔相易不可爲典要韓)
(康伯注云不可立定凖是也元亨利貞者是乾之四德/也子夏傳云元始也亨通也利和也貞正也言此卦之)
(德有純陽之性自然能以陽氣始生萬物而得元始亨/通能使物性和諧各有其利又能使物堅固貞正得終)
(此卦自然令物有此四種使得其所故謂之四德言聖/人亦當法此卦而行善道以長萬物物得生存而爲元)
(也又當以嘉美之事會合萬物令使開通而爲亨也又/當以義協和萬物使物各得其理而爲利也又當以貞)
(固幹事使物各得其正而爲貞也是以聖人法乾而/行此四德故曰元亨利貞其委曲條例備在文言)
初九濳龍勿用注文言備矣音義(濳捷鹽反龍喩/陽氣及聖人)疏(正/義)
(曰居第一之位故稱初以其陽爻故稱九濳者隱伏之/名龍者變化之物言天之自然之氣起於建子之月陰)
(氣始盛陽氣濳在地下故言初九濳龍也此自然之象/聖人作法言於此濳龍之時小人道盛聖人雖有龍德)
(於此時唯宜濳藏勿可施用故言勿用張氏云以道未/可行故稱勿用以誡之於此小人道盛之時若其施用)
(則爲小人所害寡不敵衆弱不勝強禍害斯及故誡勿/用若漢髙祖生於暴秦之世唯隱居爲泗水亭長是勿)
(用也諸儒皆以爲舜始漁於雷澤舜之時當堯之世堯/君在上不得爲小人道盛此濳龍始起在建子之月於)
(義恐非也第一位言初第六位當言終第六位言上第/一位當言下所以文不同者莊氏云下言初則上有末)
(義故大過彖曰棟橈本末弱是上有末義六言上則初/當言下故小象云濳龍勿用陽在下也則是初有下義)
(互文相通義或然也且第一言初者欲明萬物積漸從/无入有所以言初不言一與下也六言上者欲見位居)
(卦上故不言六與末也此初九之等是乾之六爻之辭/但乾卦是陽生之世故六爻所述皆以聖人出處託之)
(其餘卦六爻各因象明義隨義而發不必皆論聖人他/皆放此謂之爻者繫辭云爻也者效此者也聖人畫爻)
(以放效萬物之象先儒云後代聖人以易占事之時先/用蓍以求數得數以定爻累爻而成卦因卦以生辭則)
(蓍爲爻卦之本爻卦爲蓍之末今案說卦云聖人之作/易也幽贊於神明而生蓍參天兩地而倚數觀變於陰)
(陽而立卦發揮於剛柔而生爻繫辭云成天下之亹亹/者莫大乎蓍龜是故天生神物聖人則之又易乾鑿度)
(云垂皇策者犠據此諸文皆是用蓍以求卦先儒之說/理當然矣然陽爻稱九陰爻稱六其說有二一者乾體)
(有三畫坤體有六畫陽得兼陰故其數九陰不得兼陽/故其數六二者老陽數九老陰數六老陰老陽皆變周)
(易以變者爲占故杜元凱註襄九年𫝊遇艮之八及鄭/康成注易皆稱周易以變者爲占故稱九稱六所以老)
(陽數九老陰數六者以揲蓍之數九遇揲則得老陽六/遇揲則得老陰其少陽稱七少陰稱八義亦準此張氏)
(以爲陽數有七有九陰數有八有六但七爲少陽八爲/少陰質而不變爲爻之本體九爲老陽六爲老陰文而)
(從變故爲爻之别名且七旣爲陽爻其畫已長今有九/之老陽不可復畫爲陽所以重體避少陽七數故稱九)
(也八爲陰數而畫陰爻今六爲老陰不可復畫陰爻故/交其體避八而稱六但易含萬象所託多塗義或然也)
九二見龍在田利見大人注出濳離隱故曰見龍處於
地上故曰在田德施周普居中不偏雖非君位君之德
也初則不彰三則乾乾四則或躍上則過亢利見大人
唯二五焉音義(見龍之見賢遍反示也注及下皆同利/見之見如字下皆同大人王肅云聖人)
(在位之目離力智反處昌呂反衆經不音者放此/施始䜴反與也偏音篇過古卧反諸經内皆同)疏(正/義)
(曰陽處二位故曰九二陽氣發見故曰見龍田是地上/可營爲有益之處陽氣發在地上故曰在田且初之與)
(二俱爲地道二在初上所以稱田見龍在田是自然之/象利見大人以人事託之言龍見在田之時猶似聖人)
(久濳稍出雖非君位而有君德故天下衆庶利見九二/之大人故先儒云若夫子教於洙泗利益天下有人君)
(之德故稱大人案文言云九二德博而化又云君德也/王輔嗣注云雖非君位君之德也是九二有人君之德)
(所以稱大人也輔嗣又云利見大人唯二五焉是二之/與五俱是大人爲天下所利見也而禇氏張氏同鄭康)
(成之說皆以爲九二利見九五之大人其義非也且大/人之文不專在九五與九二故訟卦云利見大人又蹇)
(卦利見大人此大人之文施處廣矣故輔嗣注謂九二/也是大人非專九五注正義曰處於地上故曰在田者)
(先儒以爲重卦之時重於上下兩體故初與四相應二/與五相應三與上相應是上下兩體論天地人各别但)
(易含萬象爲例非一及其六位則一二爲地道三四爲/人道五上爲天道二在一上是九二處於地上所田食)
(之處唯在地上所以稱田也觀輔嗣之注意唯取地上/稱田諸儒更廣而稱之言田之耕稼利益及於萬物盈)
(滿有益於人猶若聖人益於萬物故稱田也德施周普/者下小象文謂周而普徧居中不偏者九二居在下卦)
(之中而於上於下其心一等是居中不偏也不偏則周/普也雖非君位者二爲大人已居二位是非君位也君)
(之徳者以德施周普也文言云德博而化又云君德也/是九二有人君之德也初則不彰者謂潛隱不彰顯也)
(三則乾乾者危懼不安也四則或躍者謂進退懐疑也/上則過亢過謂過甚亢謂亢極利見大人唯二五焉者)
(言此據乾之一卦故云唯二五焉於别卦言之非唯二/五而已故訟卦蹇卦竝云利見大人所以施處廣非唯)
(二五也諸儒以爲九二當太蔟之月陽氣發見則九三/爲建辰之月九四爲建午之月九五爲建申之月爲陰)
(氣始殺不宜稱飛龍在天上九爲建戌之月羣陰旣盛/上九不得言與時偕極於此時陽氣僅存何極之有諸)
(儒此說於理稍乖此乾之陽氣漸生似聖人漸出宜據/十一月之後至建已之月已來此九二當據建丑建寅)
(之閒於時地之萌牙初有出者卽是陽氣發見之義乾/卦之象其應然也但陰陽二氣共成歲功故陰興之時)
(仍有陽在陽生之月尚有陰存所以六律六呂陰陽相/閒取象論義與此不殊乾之初九則與復卦不殊乾之)
(九二又與臨卦无别何以復臨二卦與此不同者但易/論象復臨二卦旣有羣陰見象於上卽須論卦之象義)
(各自爲文此乾卦初九九二只論居位一爻无羣/陰見象故但自明當爻之理爲此與臨復不同)
九三君子終日乾乾夕惕若厲无咎注處下體之極居
上體之下在不中之位履重剛之險上不在天未可以
安其尊也下不在田未可以寧其居也純脩下道則居
上之德廢純脩上道則處下之禮曠故終日乾乾至于
夕惕猶若厲也居上不驕在下不憂因時而惕不失其
幾雖危而勞可以无咎處下卦之極愈於上九之亢故
竭知力而後免於咎也乾三以處下卦之上故免亢龍
之悔坤三以處下卦之上故免龍戰之災音義(惕他歷/反怵惕)
(也鄭𤣥云懼也廣雅同厲力世反危也无音無易內皆/作此字説文云竒字無也通於无者虚无道也王述說)
(天屈西北爲无咎其久反易/内同重直龍反下同知音智)疏(正義曰以陽居三位故/稱九三以居不得中故)
(不稱大人陽而得位故稱君子在憂危之地故終日乾/乾言每恒終竟此日健健自強勉力不有止息夕惕者)
(謂終竞此日後至向夕之時猶懷憂惕若厲者若如也/厲危也言尋常憂懼恒如傾危乃得无咎謂旣能如此)
(戒愼則无罪咎如其不然則有咎故繫辭云无咎者善/補過也此一爻因陽居九三之位皆以人事明其象注)
(正義曰處下體之極者極終也三是上卦之下下體之/極故云極也又云居上體之下者四五與上是上體三)
(居四下未入上體但居上體之下四則已入上體但居/其上體之下故九四注云居上體之下與此别也云履)
(重剛之險者上下皆有陽爻剛強好爲險難故云履重/剛之險云上不在天未可以安其尊者若在天位其尊)
(自然安處在上卦之下雖在下卦之上其尊未安故云/未可以安其尊也下不在田未可以寧其居者田是所)
(居之處又是中和之所旣不在田故不得安其居純脩/下道則居上之德廢者言若純脩下道以事上卦則已)
(居下卦之上其德廢壞言其太卑柔也純脩上道則處/下之禮曠者曠謂空曠言已純脩居下卦之上道以自)
(驕矜則處上卦之下其禮終竟空曠夕惕猶若厲也者/言雖至於夕恒懷惕懼猶如未夕之前常若厲也案此)
(卦九三所居之處實有危厲又文言云雖危无咎是實/有危也據其上下文勢若字宜爲語辭但諸儒竝以若)
(爲如如似有厲是實无厲也理恐未盡今且依如解之/因時而惕不失其幾者因時謂因可憂之時故文言云)
(因時而惕又云知至至之可與幾也是因時而惕不失/其幾也雖危而勞者若厲是雖危終日乾乾是而勞也)
(故竭知力而後免於咎者正以九三與上九相竝九三/處下卦之極其位猶卑故竭知力而得免咎也上九在)
(上卦之上其位極尊雖竭知力不/免亢極言下勝於上卑勝於尊)
九四或躍在淵无咎注去下體之極居上體之下乾道
革之時也上不在天下不在田中不在人履重剛之險
而无定位所處斯誠進退无常之時也近乎尊位欲進
其道迫乎在下非躍所及欲靜其居居非所安持疑猶
與未敢決志用心存公進不在私疑以爲慮不謬於果
故无咎也音義(躍羊灼反廣雅云上也上音時掌反所/處一本作可處近附近之近猶以救反)
(與音預謬靡幼/反或作繆音同)疏(正義曰或疑也躍跳躍也言九四陽/氣漸進似若龍體欲飛猶疑或也躍)
(於在淵未卽飛也此自然之象猶若聖人位漸尊髙欲/進於王位猶豫遲疑在於故位未卽進也云无咎者以)
(其遲疑進退不卽果敢以取尊位故无咎也若其貪利/務進時未可行而行則物所不與故有咎也若周西伯)
(内執王心外率諸侯以事紂也注正義曰去下體之極/者離下體入上體但在下體之上故云去下體之極注)
(九三云處下體之極彼仍處九三與此别也云乾道革/之時者革變也九四去下體入上體是乾道革之時云)
(上不在天下不在田中不在人者易之爲體三與四爲/人道人近在下不近於上故九四云中不在人異於九)
(三也云而无定位所處者九四以陽居陰上旣不在於/天下復不在於地中又不當於人上下皆无定位所處)
(也斯誠進退无常之時者文言云上下无常進退无恒/是也欲進其道迫乎在下非躍所及者謂欲進已聖道)
(而居王位但逼迫於下羣衆未許非已獨躍所能進及/也欲靜其居居非所安遲疑猶豫未敢決志者謂志欲)
(靜其居處百姓旣未離禍患須當拯救所以不得安居/故遲疑猶豫未敢決斷其志而茍進也用心存公進不)
(在私者本爲救亂除患不爲於已是進不在私也疑以/爲慮不謬於果者謬謂謬錯果謂果敢若不思慮茍欲)
(求進當錯謬於果敢之事而致敗亡若疑惑以爲思慮/則不錯謬於果敢之事其錯謬者若宋襄公與楚人戰)
(而致敗/亡是也)
九五飛龍在天利見大人注不行不躍而在乎天非飛
而何故曰飛龍也龍德在天則大人之路亨也夫位以
德興德以位敘以至德而處盛位萬物之覩不亦宜乎
音義(夫音扶/下皆同)疏(正義曰言九五陽氣盛至於天故云飛/龍在天此自然之象猶若聖人有龍德)
(飛騰而居天位德備天下爲萬物所瞻覩故天下利見/此居王位之大人注正義曰龍德在天則大人之路亨)
(謂若聖人有龍德居在天位則大人道路得亨通猶若/文王拘在羑里是大人道路未亨也夫位以德興者位)
(謂王位以聖德之人能興王位也德以位敘者謂有聖/德之人得居王位乃能敘其聖德若孔子雖有聖德而)
(无其位是德不/能以位敘也)
上九亢龍有悔音義(亢苦浪反子夏傳云/極也廣雅云高也)疏(正義曰上/九亢陽之)
(至大而極盛故曰亢龍此自然之象以人事言之似聖/人有龍德上居天位久而亢極物極則反故有悔也純)
(陽雖極未至大凶但有悔吝而已繫辭云悔吝者言乎/其小疵也故鄭引堯之末年四凶在朝是以有悔未大)
(凶也凡悔之爲文旣是小疵不單稱悔也必以餘字配/之其悔若在則言有悔謂當有此悔則此經是也其悔)
(若无則言悔亡言其悔已亡也若恒卦九二悔亡是也/其悔雖亡或是更取他文結之若復卦初九不遠復无)
(祗悔之𩔖是也但聖人至極終始无虧故文言云知進/退存亡而不失其正者其唯聖人乎是知大聖之人本)
(无此悔但九五天位有大聖而居者亦有非大聖/而居者不能不有驕亢故聖人設法以戒之也)
用九見羣龍无首吉注九天之德也能用天德乃見羣
龍之義焉夫以剛健而居人之首則物之所不與也以
柔順而爲不正則佞邪之道也故乾吉在无首坤利在
永貞音義(佞乃定反邪字/又作耶似嗟反)疏(正義曰用九見羣龍者此/一句說乾元能用天德也)
(九天德也若體乾元聖人能用天德則見羣龍之義羣/龍之義以无首爲吉故曰用九見羣龍无首吉也注正)
(義曰九天之德者言六爻俱九乃共/成天德非是一爻之九則爲天德也)
彖曰大哉乾元萬物資始乃統天雲行雨施品物流形
大明終始六位時成時乘六龍以御天乾道變化各正
性命注天也者形之名也健也者用形者也夫形也者
物之累也有天之形而能永保无虧爲物之首統之者
豈非至健哉大明乎終始之道故六位不失其時而成
升降无常隨時而用處則乘潛龍出則乘飛龍故曰時
乘六龍也乘變化而御大器靜專動直不失太和豈非
正性命之情者邪保合太和乃利貞注不和而剛暴首
出庶物萬國咸寧注萬國所以寧各以有君也音義(彖/吐)
(亂反斷也斷音都亂反鄭云資取也統本也行如字施/始豉反卦内皆同累劣僞反邪或作耶同餘嗟反後協)
(句辭皆/放此)疏(正義曰夫子所作彖辭統論一卦之義或説/其卦之德或說其卦之義或說其卦之名故)
(略例云彖者何也統論一卦之體明其所由之主案褚/氏莊氏竝云彖斷也斷定一卦之義所以名爲彖也但)
(此彖釋乾與元亨利貞之德但諸儒所說此彖分解四/德意各不同今案莊氏之說於理稍密依而用之大哉)
(乾元萬物資始乃統天者此三句總釋乾與元也乾是/卦名元是乾德之首故以元德配乾釋之大哉乾元者)
(陽氣昊大乾體廣遠又以元大始生萬物故曰大哉乾/元萬物資始者釋其乾元稱大之義以萬象之物皆資)
(取乾元而各得始生不失其宜所以稱大也乃統天者/以其至健而爲物始以此乃能統領於天天是有形之)
(物以其至健能總統有形是乾元之德也雲行雨施品/物流形者此二句釋亨之德也言乾能用天之德使雲)
(氣流形雨澤施布故品𩔖之物流布成形各得亨通无/所壅蔽是其亨也大明終始六位時成者此二句總結)
(乾卦之德也以乾之爲德大明曉乎萬物終始之道始/則潛伏終則飛躍可潛則潛可飛則飛是明逹乎始終)
(之道故六爻之位依時而成若其不明終始之道應潛/而飛應飛而潛應生而殺應殺而生六位不以時而成)
(也時乘六龍以御天者此二句申明乾元乃統天之義/言乾之爲德以依時乘駕六爻之陽氣以控御於天體)
(六龍卽六位之龍也以所居上下言之謂之六位也陽/氣升降謂之六龍也上文以至健元始總明乾德故云)
(乃統天也此名乘駕六龍各分其事故云以御天也乾/道變化各正性命者此二句更申明乾元資始之義道)
(體无形自然使物開通謂之爲道言乾卦之德自然通/物故云乾道也變謂後來改前以漸移改謂之變也化)
(謂一有一无忽然而改謂之爲化言乾之爲道使物漸/變者使物卒化者各能正定物之性命性者天生之質)
(若剛柔遲速之别命者人所禀受若貴賤夭夀之屬是/也保合太和乃利貞者此二句釋利貞也純陽剛暴若)
(无和順則物不得利又失其正以能保安合會太和之/道乃能利貞於萬物言萬物得利而貞正也首出庶物)
(萬國咸寧者自上已來皆論乾德自然養萬物之道此/二句論聖人上法乾德生養萬物言聖人爲君在衆物)
(之上最尊髙於物似頭首出於衆物之上各置君長以/領萬國故萬國皆得寧也人君位實尊髙故於此云首)
(出於庶物者也志須卑下故前經云无首吉也但前文/說乾用天德其事旣詳故此文聖人以人事象乾於文)
(略也以此言之聖人亦當令萬物資始統領於天位而/雲行雨施布散恩澤使兆庶衆物各流布其形又大明)
(乎盛衰終始之道使天地四時貴賤髙下各以時而成/又任用羣賢以奉行聖化使物各正性命此聖人所以)
(象乾而立化注正義曰夫形也者物之累也凡有形之/物以形爲累是含生之屬各憂性命而天地雖復有形)
(常能永保无虧爲物之首豈非統用之者至極健哉若/非至健何能使天形无累見其无累則知至健也乘變)
(化而御大器者乘變化則乘潛龍飛龍之屬是也而御/大器大器謂天也乘此潛龍飛龍而控御天體所以運)
(動不息故云而御大器也靜專動直不失太和者謂乾/之爲體其靜住之時則專一不轉移也其運動之時正)
(直不傾邪也故上繫辭云夫乾其靜也專其動也直是/以大生焉韓康伯注云專專一也直剛正也不失太和)
(則下文保合太和是也豈非正性命之情者邪以乾能/正定物之性命故云豈非正性命之情者邪謂物之性)
(命各有情非天之情也天本无情何情之有而物之性/命各有情也所稟生者謂之性隨時念慮謂之情无識)
(无情今據有識而言故稱曰情也夫子爲彖之體斷明/一卦之義體例不同莊氏以爲凡有一十二體今則略)
(舉大綱不可事事繁說莊氏云彖有發首則歎美卦者/則此乾彖云大哉乾元坤卦彖云至哉坤元以乾坤德)
(大故先歎美之乃後詳說其義或有先疉文解義而後/歎者則豫卦歎云豫之時義大矣哉之𩔖是也或有先)
(釋卦名之義後以卦名結之者則同人彖云柔得位得/中而應乎乾曰同人大有彖云柔得尊位大中而上下)
(應之曰大有之例是也或有特疉卦名而稱其卦者則/同人彖云同人曰同人于野亨注云同人于野亨利渉)
(大川非二之所能也是乾之所行故特曰同人曰此等/之屬爲文不同唯同人之彖特稱同人曰注又别釋其)
(餘諸卦之彖或詳或略或先或後故上下參差體例不/同或難其解或易略解若一一比竝曲生節例非聖人)
(之本趣恐學者之徒勞心不曉也今皆/略而不言必有其義於卦下而具說)
象曰天行健君子以自強不息音義(象翔丈反精象擬/象也強其良反)
疏(正義曰此大象也十翼之中第三翼總象一卦故謂/之大象但萬物之體自然各有形象聖人設卦以寫)
(萬物之象今夫子釋此卦之所象故言象曰天有純剛/故有健用今畫純陽之卦以比擬之故謂之象象在彖)
(後者彖詳而象略也是以過半之義思在彖而不在象/有由而然也天行健者行者運動之稱健者強壯之名)
(乾是衆健之訓今大象不取餘健爲釋偏說天者萬物/壯健皆有衰怠唯天運動日過一度葢運轉混沒未曾)
(休息故云天行健健是乾之訓也順者坤之訓也坤則/云地𫝑坤此不言天行乾而言健者劉表云詳其名也)
(然則天是體名乾則用名健是其訓三者竝見最爲詳/悉所以尊乾異於他卦凡六十四卦說象不同或總舉)
(象之所由不論象之實體又總包六爻不顯上體下體/則乾坤二卦是也或直舉上下二體者若雲雷屯也天)
(地交㤗也天地不交否也雷電噬嗑也雷風恒也雷雨/作解也風雷益也雷電皆至豐也洊雷震也隨風巽也)
(習坎坎也明兩作離也兼山艮也麗澤兌也凡此一十/四卦皆總舉兩體而結義也取兩體俱成或有直舉兩)
(體上下相對者天與水違行訟也上天下澤履也天與/火同人也上火下澤暌也凡此四卦或取兩體相違或)
(取兩體相合或取兩體上下相承而爲卦也故兩體相/對而俱言也雖上下二體共成一卦或直指上體而爲)
(文者若雲上於天需也風行天上小畜也火在天上大/有也雷出地奮豫也風行地上觀也山附於地剝也澤)
(滅木大過也雷在天上大壯也明出地上晉也風自火/出家人也澤上於天夬也澤上於地萃也風行水上渙)
(也水在火上旣濟也火在水上未濟也凡此十五卦皆/先舉上象而連於下亦意取上象以立卦名也亦有雖)
(意在上象而先舉下象以出上象者地上有水比也澤/上有地臨也山上有澤咸也山上有火旅也木上有水)
(井也木上有火鼎也山上有木漸也澤上有雷歸妹也/山上有水蹇也澤上有水節也澤上有風中孚也山上)
(有雷小過也凡此十二卦皆先舉下象以出上象亦意/取上象共下象而成卦也或先舉上象而出下象義取)
(下象以成卦義者山下出泉蒙也地中有水師也山下/有風蠱也山下有火賁也天下雷行无妄也山下有雷)
(頤也天下有山遯也山下有澤損也天下有風姤也地/中有山謙也澤中有雷隨也地中生木升也澤中有火)
(革也凡此十三卦皆先舉上體後明下體也其上體是/天天與山則稱下也若上體是地地與澤則稱中也或)
(有雖先舉下象稱在上象之下者若雷在地中復也天/在山中大畜也明入地中明夷也澤无水困也是先舉)
(下象而稱在上象之下亦義取下象以立卦也所論之/例者皆大判而言之其間委曲各於卦下别更詳之先)
(儒所云此等象辭或有實象或有假象實象者若地上/有水比也地中生木升也皆非虚故言實也假象者若)
(天在山中風自火出如此之𩔖實无此象假而爲義故/謂之假也雖有實象假象皆以義示人總謂之象也天)
(行健者謂天體之行晝夜不息周而復始无時虧退故/云天行健此謂天之自然之象君子以自強不息此以)
(人事法天所行言君子之人用此卦象自強勉力不有/止息言君子者謂君臨上位子愛下民通天子諸侯兼)
(公卿大夫有地者凡言君子義皆然也但位尊者象卦/之義多也位卑者象卦之義少也但須量力而行各法)
(其卦也所以諸卦竝稱君子若卦體之義唯施於天子/不兼包在下者則言先王也若比卦稱先王以建萬國)
(豫卦稱先王以作樂崇德觀卦稱先王以省方觀民設/敎噬嗑稱先王以明罰勑法復卦稱先王以至日閉關)
(无妄稱先王以茂對時育萬物渙卦稱先王以享于帝/立廟㤗卦稱后以財成天地之道姤卦稱后以施命誥)
(四方稱后兼諸侯也/自外卦竝稱君子)
潛龍勿用陽在下也見龍在田德施普也終日乾乾反
復道也注以上言之則不驕以下言之則不憂反復皆
道也或躍在淵進无咎也飛龍在天大人造也亢龍有
悔盈不可久也音義(復芳服反注同本亦作覆造鄭徂/早反爲也王肅七到反就也至也)
(劉歆父/子作聚)疏(正義曰此夫子釋六爻之象辭謂之小象以/初九陽潛地中故云陽在下也經言龍而象)
(言陽者明經之稱龍則陽氣也此一爻之象專明天之/自然之氣也見龍在田德施普者此以人事言之用龍)
(德在田似聖人已出在世道德恩施能普徧也比初九/勿用是其周普也若比九五則猶狹也終日乾乾反復)
(道者此亦以人事言之君子終日乾乾自強不息故反/之與覆皆合其道反謂進反在上也處下卦之上能不)
(驕逸是反能合道也覆謂從上倒覆而下居上卦之下/能不憂懼是覆能合道也或躍在淵進无咎者此亦人)
(事言之進則跳躍在上退則潛處在淵猶聖人疑或而/在於貴位也心所欲進意在於公非是爲私故進无咎)
(也飛龍在天大人造者此亦人事言之飛龍在天猶聖/人之在王位造爲也唯大人能爲之而成就也姚信陸)
(績之屬皆以造爲造至之造今案象辭皆上下爲韻則/姚信之義其讀非也亢龍有悔盈不可久者此亦人事)
(言之九五是盈也盈而不已則至上九而致亢極有悔/恨也故云盈不可久也但此六爻象辭第一爻言陽在)
(下是舉自然之象明其餘五爻皆有自然之象舉初以/見末五爻竝論人事則知初爻亦有人事互文相通也)
用九天德不可爲首也疏(正義曰此一節釋經之用九/之象辭經稱用九故象更疉)
(云用九云天德不可爲首者此夫子釋辭也九是天之/德也天德剛健當以柔和接待於下不可更懷尊剛爲)
(物之首故云天/德不可爲首也)
文言曰元者善之長也亨者嘉之會也利者義之和也
貞者事之幹也君子體仁足以長人嘉會足以合禮利
物足以和義貞固足以幹事君子行此四德者故曰乾
元亨利貞音義(文言文飾卦下之言也夫子之十翼梁/武帝云文言是文王所制長張丈反幹)
(古旦反體仁如字京房荀爽董遇本/作體信利物孟喜京荀陸績作利之)疏(正義曰文言者/是夫子第七翼)
(也以乾坤其易之門戸邪其餘諸卦及爻皆從乾坤而/出義理深奥故特作文言以開釋之莊氏云文謂文飾)
(以乾坤德大故特文飾以爲文言今謂夫子但贊明易/道申說義理非是文飾華彩當謂釋二卦之經文故稱)
(文言從此至元亨利貞明乾之四德爲第一節從初九/曰潛龍勿用至動而有悔明六爻之義爲第二節自潛)
(龍勿用下至天下治也論六爻之人事爲第三節自潛/龍勿用陽氣潛藏至乃見天則論六爻自然之氣爲第)
(四節自乾元者至天下平也此一節復說乾元之四德/之義爲第五節自君子以成德爲行至其唯聖人乎此)
(一節更廣明六爻之義爲第六節今各依文解之此第/一節論乾之四德也元者善之長也此已下論乾之四)
(德但乾之爲體是天之用凡天地運化自然而爾因无/而生有也无爲而自為天本无心豈造元亨利貞之德)
(也天本无名豈造元亨利貞之名也但聖人以人事託/之謂此自然之功爲天之四德垂敎於下使後代聖人)
(法天之所爲故立天四德以設敎也莊氏云第一節元/者善之長者謂天之體性生養萬物善之大者莫善施)
(生元爲施生之宗故言元者善之長也亨者嘉之會者/嘉美也言天能通暢萬物使物嘉美之會聚故云嘉之)
(㑹也利者義之和者言天能利益庶物使物各得其宜/而和同也貞者事之幹者言天能以中正之氣成就萬)
(物使物皆得幹濟莊氏之意以此四句明天之德也而/配四時元是物始於時配春春爲發生故下云體仁仁)
(則春也亨是通暢萬物於時配夏故下云合禮禮則夏/也利爲和義於時配秋秋旣物成各合其宜貞爲事幹)
(於時配冬冬旣收藏事皆幹了也於五行之氣唯少土/也土則分王四季四氣之行非土不載故不言也君子)
(體仁足以長人者自此以下明人法天之行此四德言/君子之人體包仁道汎愛施生足以尊長於人也仁則)
(善也謂行仁德法天之元德也嘉會足以合禮者言君/子能使萬物嘉美集會足以配合於禮謂法天之亨也)
(利物足以和義者言君子利益萬物使物各得其宜足/以和合於義法天之利也貞固足以幹事者言君子能)
(堅固貞正令物得成使事皆幹濟此法天之貞也施於/五事言之元則仁也亨則禮也利則義也貞則信也不)
(論智者行此四事竝須資於知且乾鑿度云水土二行/兼信與知也故略知不言也君子行此四德者故曰乾)
(元亨利貞以君子之人當行此四種之德是以文王作/易稱元亨利貞之德欲使君子法之但行此四德則與)
(天同功非聖人不可唯云君子者但易之爲道廣爲垂/法若限局聖人恐不逮餘下故總云君子使諸侯公卿)
(之等悉皆行之但聖人行此四德能盡其極也君子行/此四德各量力而爲多少各有其分但乾卦象天故以)
(此四德皆爲天德但陰陽合會二象相成皆能有德非/獨乾之一卦是以諸卦之中亦有四德但餘卦四德有)
(劣於乾故乾卦直云四德更无所言欲見乾之四德无/所不包其餘卦四德之下則更有餘事以四德狹劣故)
(以餘事繫之卽坤卦之類是也亦有四德之上即論餘/事若革卦云已日乃孚元亨利貞悔亡也由乃孚之後)
(有元亨利貞乃得悔亡也有四德者即乾坤屯臨隨无/妄革七卦是也亦有其卦非善而有四德者以其卦凶)
(故有四德乃可也故隨卦有元亨利貞乃得无咎是也/四德具者其卦未必善也亦有三德者即離咸萃兌渙)
(小過凡六卦就三德之中爲文不一或總稱三德於上/更别陳餘事於下若離咸之屬是也就三德之中上下)
(不一離則云利貞亨由利貞乃得亨也亦有先云亨更/陳餘事乃始云利貞者以有餘事乃得利貞故也有二)
(德者大有蠱漸大畜升困中孚凡七卦此二德或在事/上言之或在事後言之由後有事乃致此二德故也亦)
(有一德者若蒙師小畜履㤗謙噬嗑賁復大過震豐節/既濟未濟凡十五卦皆一德也竝是亨也或多在事上)
(言之或在事後言履卦云履虎尾不咥人亨由有事乃/得亨以前所論德者皆於經文挺然特明德者乃言之)
(也其有因事相連而言德者則不數之也若需卦云需/有孚光亨貞吉雖有亨貞二德連事起文故不數也遯)
(卦云亨小利貞雖有三德亦不數也旅卦云旅小亨旅/貞吉雖有亨貞二德亦連他事不數也比卦云原筮元)
(永貞无咎否卦云否之匪人不利君子貞雖有貞字亦/連他文言之又非本卦德亦不數之同人云同人于野)
(亨坎卦云有孚維心亨損卦云无咎可貞此等雖有一/德皆連事而言之故亦不數所以然者但易含萬象事)
(義非一隨時曲變不可爲典要故也其有意義各於卦/下詳之亦有卦善而德少者若㤗與謙復之𩔖雖善唯)
(一德也亦有全无德者若豫觀剝晉蹇解夬姤井艮歸/妹凡十一卦也大略唯有凶卦无德者若剝蹇夬姤之)
(屬是也亦有卦善而无德者晉解之屬是也各於卦下/詳之凡四德者亨之與貞其徳特行若元之與利則配)
(連他事其意以元配亨以利配貞雖配他事爲文元是/元大也始首也利是利益也合和也以當分言之各是)
(其一德也唯配亨貞俱爲四德元雖配亨亦配他事故/比卦云元永貞坤六五黄裳元吉是也利亦非獨利貞)
(亦所利餘事多矣若利涉大川利建侯利見大人利君/子貞如此之屬是利事所施處廣故諸卦謂他事之利)
(不數以爲德也此四德非唯卦下有之亦於爻下有之/但爻下其事稍少故黄裳元吉及何天之衢亨小貞吉)
(大貞凶此皆於爻下言/之其利則諸爻皆有)
初九曰潛龍勿用何謂也子曰龍德而隱者也不易乎
世注不爲世俗所移易也不成乎名遯世无悶不見是
而无悶樂則行之憂則違之確乎其不可拔潛龍也音
義(遯徒頓反悶門遜反樂音洛確苦學反鄭云堅髙之/貌說文云髙至拔蒲八反鄭云移也廣雅云出也)
疏(正義曰此第一節釋初九爻辭也初九曰潛龍勿用/何謂也者此夫子疉經初九爻辭故言初九曰方釋)
(其義假設問辭故言潛龍勿用何謂也子曰龍德而隱/者也此夫子以人事釋潛龍之義聖人有龍德隱居者)
(也不易乎世者不移易其心在於世俗雖逄險難不易/本志也不成乎名者言自隱黙不成就於令名使人知)
(也遯世无悶者謂逃遯避世雖逢无道心无所悶不見/是而无悶者言舉世皆非雖不見善而心亦无悶上云)
(遯世无悶心處僻陋不見是而无悶此因見世俗行惡/是亦无悶故再起无悶之文樂則行之憂則違之者心)
(以爲樂已則行之心以爲憂已則違之確乎其不可拔/者身雖逐物推移隱潛避世心志守道確乎堅實其不)
(可拔此是潛/龍之義也)九二曰見龍在田利見大人何謂也子曰
龍德而正中者也庸言之信庸行之謹閑邪存其誠善
世而不伐德博而化易曰見龍在田利見大人君德也
音義(行下孟反邪/似嗟反下同)疏(正義曰此釋九二爻辭子曰龍德/而正中者九二居中不偏然不如)
(九五居尊得位故但云龍德而正中者也庸言之信庸/行之謹者庸謂中庸庸常也從始至末常言之信實常)
(行之謹愼閑邪存其誠者言防閑邪惡當自存其誠實/也善世而不伐者謂爲善於世而不自伐其功德博而)
(化者言德能廣博而變化於世俗初爻則全隱遯避世/二爻則漸見德行以化於俗也若舜漁於雷澤陶於河)
(濱以器不窳民漸化之是也易曰見龍在田利見大人/君德者以其異於諸爻故特稱易曰見龍在田未是君)
(位但云/君德也)九三曰君子終日乾乾夕惕若厲无咎何謂也
子曰君子進德脩業忠信所以進德也脩辭立其誠所
以居業也知至至之可與幾也知終終之可與存義也
注處一體之極是至也居一卦之盡是終也處事之至
而不犯咎知至者也故可與成務矣處終而能全其終
知終者也夫進物之速者義不若利存物之終者利不
及義故靡不有初尟克有終夫可與存義者其唯知終
者乎是故居上位而不驕在下位而不憂注居下體之
上在上體之下明夫終敝故不驕也知夫至至故不憂
也故乾乾因其時而惕雖危无咎矣注惕怵惕之謂也
處事之極失時則廢解怠則曠故因其時而惕雖危无
咎音義(㡬既依反注同理初始微名㡬能全一本作能/令尟今亦作鮮同仙善反少也怵􁀐律反解佳)
(賣/反)疏(正義曰此釋九三爻辭也子曰君子進德脩業者/德謂德行業謂功業九三所以終日乾乾者欲進)
(益道德脩營功業故終日乾乾匪懈也進德則知至將/進也脩業則知終存義也忠信所以進德者復解進德)
(之事推忠於人以信待物人則親而尊之其德日進是/進德也脩辭立其誠所以居業者辭謂文敎誠謂誠實)
(也外則脩理文教内則立其誠實内外相成則有功業/可居故云居業也上云進德下復云進德上云脩業下)
(變云居業者以其閒有脩辭之文故避其脩文而云居/業且功業宜云居也知至至之可與幾者九三處一體)
(之極方至上卦之下是至也既居上卦之下而不凶咎/是知至也既能知是將至則是識㡬知理可與共論幾)
(事㡬者去无入有有理而未形之時此九三既知時節/將至知理欲到可與共營幾也知終終之可與存義者)
(居一體之盡而全其終竟是知終也既能知此終竟是/終盡之時可與保存其義義者宜也保全其位不有失)
(喪於事得宜九三既能知其自全故可存義然九三唯/是一爻或使之欲進知幾也或使之欲退存義也一進)
(一退其意不同以九三處進退之時若可進則進可退/則退兩意竝行是故居上位而不驕者謂居下體之上)
(位而不驕也以其知終故不敢懐驕慢在下位而不憂/者處上卦之下故稱下位以其知事將至務㡬欲進故)
(不可憂也故乾乾因其時而惕雖危无咎者九三以此/之故恒乾乾也因其已終已至之時而心懐惕懼雖危)
(不寧以其知終知至故无咎注正義曰處一體之極是/至也者莊氏云極即至也三在下卦之上是至極褚氏)
(云一體之極是至者是下卦已極將至上卦之下至謂/至上卦也下云在下位而不憂注云知夫至至故不憂)
(此以人事言之既云下位明知在上卦之下欲至上卦/故不憂是知將至上卦若莊氏之說直云下卦上極是)
(至極儻无上卦之體何可至也何須與幾也是知至者/據上卦爲文莊說非也處事之至而不犯咎是知至者)
(謂三近上卦事之將至能以禮知屈而不觸犯上卦之/咎則是知事之將至故可與成務者務謂事務既識事)
(之先㡬可與以成其事務與猶許也言可許之事不謂/此人共彼相與也進物之速者義不若利者利則隨幾)
(而發見利則行也義者依分而動不妄求進故進物速/疾義不如利由義靜而利動故也存物之終者利不及)
(義者保全已成之物不妄興動故利不及義也故靡不/有初鮮克有終者見利則行不顧在後是靡不有初不)
(能守成其業是鮮克有終明夫終敝故不驕者解知終/也知夫至至故不憂者解知至也前經知至在前知終)
(在後此經先解知終後解知至者隨文便而言之也處/事之極失時則廢者謂三在下卦之上體是處事之極)
(至也若失時不進則㡬務廢闕所以乾乾須進也懈怠/則曠者既處事極極則終也當保守已終之業若懈怠)
(驕逸則功業空曠所以乾乾也失時/則廢解知至也懈怠則曠解知終也)九四曰或躍在淵
无咎何謂也子曰上下无常非爲邪也進退无恒非離
羣也君子進德脩業欲及時也故无咎音義(上下並如/字王肅上)
(音時掌反/離力智反)疏(正義曰此明九四爻辭也子曰上下无常/非爲邪者上而欲躍下而欲退是无常也)
(意在於公非是爲邪也進退无恒非離羣者何氏云所/以進退无恒者時使之然非茍欲離羣也何氏乂云言)
(上下者據位也進退者據爻也所謂非離羣者言雖進/退无恒猶依羣衆而行和光俯仰竝同於衆非是卓絶)
(獨離羣也君子進德脩業欲及時者進徳則欲上欲進/也脩業則欲下欲退也進者棄位欲躍是進德之謂也)
(退者仍退在淵是脩業之謂也其意與九三同但九四/欲前進多於九三故云欲及時也九三則不云及時但)
(可與言/㡬而已)九五曰飛龍在天利見大人何謂也子曰同聲
相應同氣相求水流濕火就燥雲從龍風從虎聖人作
而萬物覩本乎天者親上本乎地者親下則各從其𩔖
也音義(應應對之應易内不出者並同濕申入反燥/蘓早先皁二反作如字鄭云起也馬融作起)疏
(正義曰此明九五爻之義飛龍在天者言天能廣感衆/物衆物應之所以利見大人因大人與衆物感應故廣)
(陳衆物相感應以明聖人之作而萬物瞻覩以結之也/同聲相應者若彈宮而宮應彈角而角動是也同氣相)
(求者若天欲雨而礎柱潤是也此二者聲氣相感也水/流濕火就燥者此二者以形象相感水流於地先就濕)
(處火焚其薪先就燥處此聲氣水火皆无識而相感先/明自然之物故發初言之也雲從龍風從虎者龍是水)
(畜雲是水氣故龍吟則景雲出是雲從龍也虎是威猛/之獸風是震動之氣此亦是同類相感故虎嘯則谷風)
(生是風從虎也此二句明有識之物感无識故以次言/之漸就有識而言也聖人作而萬物覩者此二句正釋)
(飛龍在天利見大人之義聖人作則飛龍在天也萬物/覩則利見大人也陳上數事之名本明於此是有識感)
(有識也此亦同𩔖相感聖人有生養之德萬物有生養/之情故相感應也本乎天者親上本乎地者親下者在)
(上雖陳感應唯明數事而已此則廣解天地之閒共相/感應之義莊氏云天地絪縕和合二氣共生萬物然萬)
(物之體有感於天氣偏多者有感於地氣偏多者故周/禮大宗伯有天産地產大司徒云動物植物本受氣於)
(天者是動物含靈之屬天體運動含靈之物亦運動是/親附於上也本受氣於地者是植物无識之屬地體凝)
(滯植物亦不移動是親附於下也則各從其𩔖者言天/地之間共相感應各從其氣𩔖此𩔖因聖人感萬物以)
(同𩔖故以同𩔖言之其造化之性陶甄之器非唯同𩔖/相感亦有異𩔖相感者若磁石引針琥珀拾芥蠶吐絲)
(而商弦絶銅山崩而洛鐘應其𩔖煩多難一一言也皆/㝠理自然不知其所以然也感者動也應者報也皆先)
(者爲感後者爲應非唯近事則相感亦有遠事遥相感/者若周時𫉬麟乃爲漢髙之應漢時黄星後爲曹公之)
(兆感應之事廣非片言可悉今/意在釋理故略舉大綱而已)上九曰亢龍有悔何謂
也子曰貴而无位髙而无民注下无陰也賢人在下位
而无輔注賢人雖在下而當位不爲之助是以動而有
悔也注處上卦之極而不當位故盡陳其闕也獨立而
動物莫之與矣乾文言首不論乾而先說元下乃曰乾
何也夫乾者統行四事者也君子以自強不息行此四
者故首不論乾而下曰乾元亨利貞餘爻皆說龍至於
九三獨以君子爲目何也夫易者象也象之所生生於
義也有斯義然後明之以其物故以龍叙乾以馬明坤
隨其事義而取象焉是故初九九二龍德皆應其義故
可論龍以明之也至於九三乾乾夕惕非龍德也明以
君子當其象矣統而舉之乾體皆龍别而敘之各隨其
義音義(當位之當都浪反易内皆同有異/者别出盡津忍反當其之當如字)疏(正義曰此/明上九爻)
(辭也子曰貴而无位者以上九非位而上九居之是无/位也髙而无民者六爻皆无陰是无民也賢人在下位)
(而无輔者賢人雖在下位不爲之輔助也是以動而有/悔者聖人設戒居此之時不可動作也注正義曰夫乾)
(者統行四事者也君子以自強不息行此四者注意以/乾爲四德之主文言之首應先說乾而先說四德者故)
(自發問而釋之以乾體當分无功唯統行此四德之事/行此四德乃是乾之功故文言先說君子以自強不息)
(行此四德者故先言之發首不論乾也但能/四德既備乾功自成故下始云乾元亨利貞)
潛龍勿用下也見龍在田時舍也終日乾乾行事也或
躍在淵自試也飛龍在天上治也亢龍有悔窮之災也
乾元用九天下治也注此一章全以人事明之也九陽
也陽剛直之物也夫能全用剛直放遠善柔非天下至
理未之能也故乾元用九則天下治也夫識物之動則
其所以然之理皆可知也龍之爲德不爲妄者也潛而
勿用何乎必窮處於下也見而在田必以時之通舍也
以爻爲人以位爲時人不妄動則時皆可知也文王明
夷則主可知矣仲尼旅人則國可知矣音義(治直吏反/下及注同)
(遠于萬反/見賢遍反)疏(正義曰此一節是文言第三節說六爻人/事所治之義潛龍勿用下也者言聖人於)
(此潛龍之時在卑下也見龍在田時舍者舍謂通舍九/二以見龍在田是時之通舍也終日乾乾行事者言行)
(此知至知終之事也或躍在淵自試者言聖人逼近五/位不敢果決而進唯漸漸自試意欲前進遲疑不定故)
(云自試也飛龍在天上治者言聖人居上位而治理也/亢龍有悔窮之災者言位窮而致災災則悔也非爲大)
(禍災也乾元用九天下治者易經上稱用九用九之文/總是乾德又乾字不可獨言故舉元德以配乾也言此)
(乾元用九德而天下治九五止是一爻觀見事狹但云/上治乾元總包六爻觀見事闊故云天下治也注正義)
(曰此一章全以人事明之者下云陽氣潛藏又云乃位/乎天德又云乃見天則此一章但云天下治是皆以人)
(事說之也夫能全用剛直放遠善柔非天下至理未之/能也者以乾元用九六爻皆陽是全用剛直放遠善柔)
(謂放棄善柔之人善能柔諂貌恭心狠使人不知其惡/識之爲難此用九純陽者是全用剛直更无餘陰柔善)
(之人堯尚病之故云非天下之至理未之能也夫識物/之動則其所以然之理皆可知者此欲明在下龍潛見)
(之義故張氏云識物之動謂龍之動也則其所以然之/理皆可知者謂識龍之所以潛所以見然此之理皆可)
(知也龍之爲德不爲妄者言龍靈異於他獸不妄舉動/可潛則潛可見則見是不虚妄也見而在田必以時之)
(通舍者經唯云時舍也注云必以時之通舍者則輔嗣/以通解舍舍是通義也初九潛藏不見九二既見而在)
(田是時之通舍之義也以爻爲人以位爲時者爻居其/位猶若人遇其時故文王明夷則主可知矣主則時也)
(謂當時无道故明傷也仲尼旅人則國可知矣國亦時/也若見仲尼羇旅於人則知國君无道令其羇旅出外)
(引文王仲尼者明/龍潛龍見之義)
潛龍勿用陽氣潛藏見龍在田天下文明終日乾乾與
時偕行注與天時俱不息或躍在淵乾道乃革飛龍在
天乃位乎天德亢龍有悔與時偕極注與時運俱終極
乾元用九乃見天則注此一章全說天氣以明之也九
剛直之物唯乾體能用之用純剛以觀天天則可見矣
疏(正義曰此一節是文言第四節明六爻天氣之義天/下文明者陽氣在田始生萬物故天下有文章而光)
(明也與時偕行者此以天道釋爻象也所以九三乾乾/不息終日自戒者同於天時生物不息言與時偕行也)
(偕俱也諸儒以爲建辰之月萬物生長不有止息與天/時而俱行若以不息言之是建寅之月三陽用事三當)
(生物之初生物不息同於天時生物不息故言與時偕/行也乾道乃革者去下體入上體故云乃革也乃位乎)
(天德者位當天德之位言九五陽居於天照臨廣大故/云天德也乃見天則者陽是剛亢之物能用此純剛唯)
(天乃然故云/乃見天則)
乾元者始而亨者也利貞者性情也注不爲乾元何能
通物之始不性其情何能久行其正是故始而亨者必
乾元也利而正者必性情也乾始能以美利利天下不
言所利大矣哉大哉乾乎剛健中正純粹精也六爻發
揮旁通情也時乘六龍以御天也雲行雨施天下平也
音義(粹雖遂反揮音輝廣雅云動也王/肅云散也本亦作輝義取光輝)疏(正義曰此一/節是第五節)
(復明上初章及乾四徳之義也乾元者始而亨者也以/乾非自當分有德以元亨利貞爲德元是四德之首故)
(夫子恒以元配乾而言之欲見乾元相將之義也以有/乾之元德故能爲物之始而亨通也此解元亨二德也)
(利貞者性情也者所以能利益於物而得正者由性制/於情也乾始能以美利利天下不言所利大矣哉者此)
(復說始而亨利貞之義乾始謂乾能始生萬物解元也/能以美利利天下解利也謂能以生長美善之道利益)
(天下也不復說亨貞者前文亨既連始貞又連利舉始/舉利則通包亨貞也不言所利大矣哉者若坤卦云利)
(牝馬之貞及利建侯利渉大川皆言所利之事此直云/利貞不言所利之事欲見无不利也非唯止一事而已)
(故云不言所利大矣哉其實此利爲无所不利此貞亦/无所不貞是乾德大也大哉乾乎剛健中正純粹精者)
(此正論乾德不兼通元也故直云大哉乾乎剛健中正/謂純陽剛健其性剛強其行勁健中謂二與五也正謂)
(五與三也故云剛健中正六爻俱陽是純粹也純粹不/雜是精靈故云純粹精也六爻發揮旁通情者發謂發)
(越也揮謂揮散也言六爻發越揮散旁通萬物之情也/時乘六龍以御天者重取乾彖之文以贊美此乾之義)
(雲行雨施天下平者言天下普得其利而均平不偏陂/注正義曰乾之元氣其德廣大故能遍通諸物之始若)
(餘卦元德雖能始生萬物徳不周普故云不爲乾元何/能通物之始其實坤元亦能通諸物之始以此文言論)
(乾元之德故注連言乾元也不性其情何能久行其正/者性者天生之質正而不邪情者性之欲也言若不能)
(以性制情使其情如性則不能久行其正其六爻發揮/之義案略例云爻者言乎變者也故合散屈伸與體相)
(乖形躁好靜質柔愛剛體與情反質與願違是爻者所/以明情故六爻發散旁通萬物之情輔嗣之意以初爲)
(无用之地上爲盡末之境其居位者唯二三四五故繫/辭唯論此四爻初上雖无正位統而論之爻亦始末之)
(位乾彖云六位時成二四爲陰位陰居爲得位陽居爲/失位三五爲陽位陽居爲得位陰居爲失位略例云陽)
(之所求者陰也陰之所求者陽也一與四二與五三與/上若一陰一陽爲有應若俱陰俱陽爲无應此其六爻)
(之大略其義具於/繫辭於此略言之)
君子以成德爲行日可見之行也潛之爲言也隱而未
見行而未成是以君子弗用也音義(行下孟反下皆同/日人實反見賢遍)
(反/)疏(正義曰此一節是文言第六節更復明六爻之義/此節明初九爻辭周氏云上第六節乾元者始而)
(亨者也是廣明乾與四德之義此君子以成德爲行亦/是第六節明六爻之義總屬第六節不更爲第七節義)
(或當然也君子以成德爲行者明初九潛龍之義故先/開此語也言君子之人當以成就道德爲行令其德行)
(彰顯使人日可見其德行之事此君子之常也不應潛/隱所以今日潛者以時未可見故須潛也潛之爲言也)
(隱而未見行而未成此夫子解潛龍之義此經中潛龍/之言是德之幽隠而未宣見所行之行未可成就是以)
(君子弗用者德既幽隠行又未成是君子於時不用以/逢衆陰未可用也周氏云德出於己在身内之物故云)
(成行被於人在外之事故云爲行下又即云行而未成/是行亦稱成周氏之說恐義非也成德爲行者言君子)
(成就道德以爲其行其/成德爲行未必文相對)君子學以聚之問以辯之注以
君德而處下體資納於物者也寛以居之仁以行之易
曰見龍在田利見大人君德也音義(辯如字徐/扶勉反)疏(正義/曰此)
(復明九二之德君子學以聚之者九二從微而進未在/君位故且習學以畜其德問以辯之者學有未了更詳)
(問其事以辯決於疑也寛以居之者當用寛裕之道居/處其位也仁以行之者以仁恩之心行之被物易曰見)
(龍在田利見大人君德者既陳其德於上然後引易本/文以結之易之所云是君德寛以居之仁以行之是也)
(但有君德/未是君位)九三重剛而不中上不在天下不在田故乾
乾因其時而惕雖危无咎矣音義(重直龍/反下同)疏(正義曰此/明九三爻)
(辭上之初九九二皆豫陳其徳於上不發首云初九九/二此九三九四則發首先言九三九四其九五全不引)
(易文上九則發首云亢之爲言也上下不爲例者夫子/意在釋經義便則言以潛見須言其始故豫張本於上)
(三四俱言重剛不中恐其義同故竝先云爻位并重剛/不中之事九五前章已備故不復引易但云大人也上)
(九亦前章備顯故此直言亢之爲言也案初九云潛之/爲言上爻云亢之爲言獨二爻云言者褚氏以初上居)
(无位之地故稱言也其餘四爻是有位故不云言義或/然也重剛者上下俱陽故重剛也不中者不在二五之)
(位故不中也上不在天謂非五位下不在田謂非二位/也故乾乾因其時而惕雖危无咎矣者居危之地以乾)
(乾夕惕戒懼不/息得无咎也)九四重剛而不中上不在天下不在田
中不在人故或之或之者疑之也故无咎疏(正義曰此/明九四爻)
(辭也其重剛不中上不在天下不在田竝與九三同也/中不在人者三之與四俱爲人道但人道之中人下近)
(於地上遠於天九三近二是下近於地正是人道故九/三不云中不在人九四則上近於天下遠於地非人所)
(處故特云中不在人故或之者以其上下无定故心或/之也或之者疑之也者此夫子釋經或字經稱或是疑)
(惑之辭欲進欲退猶豫不定故疑之也九三中雖在人/但位卑近下向上爲難故危惕其憂深也九四則陽德)
(漸盛去五彌近前進稍/易故但疑惑憂則淺也)夫大人者與天地合其德與日
月合其明與四時合其序與鬼神合其吉凶先天而天
弗違後天而奉天時天且弗違而况於人乎况於鬼神
乎音義(夫音符發端之字皆放/此先悉薦反後胡豆反)疏(正義曰此明九五爻/辭但上節明大人與)
(萬物相感此論大人之德无所不合廣言所合之事與/天地合其德者莊氏云謂覆載也與日月合其明者謂)
(照臨也與四時合其序者若賞以春夏刑以秋冬之𩔖/也與鬼神合其吉凶者若福善禍滛也先天而天弗違)
(者若在天時之先行事天乃在後不違是天合大人也/後天而奉天時者若在天時之後行事能奉順上天是)
(大人合天也天且弗違而况於人乎况於鬼神乎者夫/子以天且不違遂明大人之德言尊而遠者尚不違况)
(小而近者可有違乎况/於人乎况於鬼神乎)亢之爲言也知進而不知退知
存而不知亡知得而不知喪其唯聖人乎知進退存亡
而不失其正者其唯聖人乎音義(喪息浪反其唯聖人/乎王肅本作愚人後)
(結始作/聖人)疏(正義曰此明上九之義也知進而不知退知/存而不知亡知得而不知喪者言此上九所)
(以亢極有悔者正由有此三事若能三事備知雖居上/位不至於亢也此設誡辭莊氏云進退據心存亡據身)
(得喪據位其唯聖人乎知進退存亡者言唯聖人乃能/知進退存亡也何不云得喪者得喪輕於存亡舉重略)
(輕也而不失其正者其唯聖人乎者聖人非但只知進/退存亡又能不失其正道其唯聖人乎此經再稱其唯)
(聖人乎者上稱聖人爲知進退存亡發文下稱其唯聖/人乎者爲不失其正發文言聖人非但知進退存亡又)
(能不失其正故再/發聖人之文也)
　
　
　
　
　
　
　
　
　
　周易注疏卷一
　周易注疏卷一考證
乾音義乾竭然反依字作乾下乙乾从旦㫃○(臣良裘/)
　按乾下乙乾字應作倝義始可通唐元度九經字様
　云乾上从倝音幹下从乙音軋說文倝謂日出光倝
　倝也从旦从㫃
初九疏九遇揲則得老陽六遇揲則得老隂○(臣清植/)
　按毎四策爲一過揲老陽策三十六九其四之數也
　故爲九過揲老隂䇿二十四六其四之數也故爲六
　過揲兩遇字俱當作過字今折中定本作過
　又七既爲陽爻其畫已長今有九之老陽不可復畫
　爲陽所以重體八爲陰數而畫陰爻今六爲老隂不
　可復畫隂爻故交其體○(臣良裘/)按兩體字閣本俱
　作錢字啓䝉云遇老陽者其爻爲口所以重體謂此
　體也遇老隂者其爻爲乂故交其體謂此體也則是
　作錢字者誤但以錢代蓍自漢火珠林始鄭樵六經
　奥論先天約蓍法以八錢則作錢者亦非無本
九五注龍徳在天則大人之路亨也○唐郭京周易舉
　正曰龍得在天誤作徳行之徳龍在九四之位雖或
　跳躍未得在天則喻大人路未通也今居九五之位
　則是飛騰騫翥得在於天乃喻大人道路通逹得失
　之理義切相當喻其徳行未詳何徳也(臣良裘/)按郭
　京易舉正三卷見於崇文總目言京得王輔嗣韓康
　伯手寫易經比世所行或頗差駮舉正其訛宋儒謂
　世罕有其書云
彖注天也者形之名也健也者用形者也○郭京曰乾
　字誤作健字疏云天是定體之名乾是用體之稱體
　即形也足明用形是乾不合是健又郭京本于豈非
　至健哉句下有萬物資始而生雲施雨潤品𩔖之物
　各得流布其形二十字
文言曰節疏貞則信也不論智者行此四事竝須資於
　智且乾鑿度云水土二行兼信與知也故略知不言
　也○(臣清植/)按貞於四時屬冬於四方屬北後天圖
　北方之卦爲坎爲艮坎者水也艮者土也故乾鑿度
　曰水土二行兼信與知
　又疏此第一節釋初九爻辭也○此乃文言第二節
　今云第一節第字疑衍或一當作二
上九節注乾文言首不論乾而先說元○郭京曰文言
　上誤増乾字既在乾文言注義不合更舉乾文
　
　
　
　
　
　
　
　
　
　周易注疏卷一考證
欽定四庫全書
　周易注疏卷二
　　魏王弼注　唐陸德明音義　孔頴逹疏
　上經(坤/)　(屯/)　(蒙/)　(需/)　(訟/)
䷁(坤下/坤上)
坤元亨利牝馬之貞注坤貞之所利利於牝馬也馬在
下而行者也而又牝焉順之至也至順而後乃亨故唯
利於牝馬之貞君子有攸徃先迷後得主利西南得朋
東北喪朋安貞吉注西南致養之地與坤同道者也故
曰得朋東北反西南者也故曰喪朋陰之爲物必離其
黨之於反𩔖而後𫉬安貞吉音義(坤本又作巛巛今字/也同困魂反說卦云)
(順也八純卦象地牝頻忍反徐邈扶忍反又扶死反攸/音由所也喪息浪反馬云失也下及注並同離力智反)
疏(正義曰此一節是文王於坤卦之下陳坤德之辭蓋/乾坤合體之物故乾後次坤言地之爲體亦能始生)
(萬物各得亨通故云元亨與乾同也利牝馬之貞者此/與乾異乾之所利利於萬事爲貞此唯云利牝馬之貞)
(坤是陰道當以柔順爲貞假借柔順之象以明柔順之/德也牝對牡爲柔馬對龍爲順假借此柔順以明柔道)
(故云利牝馬之貞牝馬外物自然之象此亦聖人因坤/元亨利牝馬之貞自然之德以垂教也不云牛而云馬)
(者牛雖柔順不能行地无疆无以見坤廣生之德馬雖/比龍爲劣所行亦能廣逺象地之廣育君子有攸徃者)
(以其柔順利貞故君子利有所徃先迷後得主利者以/其至隂當待唱而後和凡有所為若在物之先即迷惑)
(若在物之後即得主利以隂不可先唱猶臣不可先君/卑不可先尊故也西南得朋者此假象以明人事西南)
(坤位是陰也今以隂詣陰是得朋俱是隂𩔖不𫉬吉也/猶人既懐隂柔之行又向隂柔之所是純隂柔弱故非)
(吉也東北喪朋安貞吉者西南既爲隂東北反西南即/爲陽也以柔順之道徃詣於陽是喪失隂朋故得安静)
(貞正之吉以隂而兼有陽故也若以人事言之象人臣/離其黨而入君之朝女子離其家而入夫之室莊氏云)
(先迷後得主利者唯據臣事君也得朋喪朋唯據婦適/夫也其理𥚹狹非易𢎞通之道注正義曰至順而後乃)
(亨故唯利於牝馬之貞者案牝馬是至順牝馬在元亨/之下在貞之上應云至順而後乃貞今云至順而後乃)
(亨倒取上文者輔嗣之意下句既云牝馬之貞避此貞/文故云乃亨但亨貞相將之物故云至順之貞亦是至)
(順之亨此坤德以牝馬至順乃得貞也下文又云東北/喪朋去隂就陽乃得貞吉上下義反者但易含萬象一)
(屈一伸此句與乾相對不可純剛敵乾故利牝馬下句/論凡所交接不可純隂當須剛柔交錯故喪朋吉也坤)
(位居西南說卦云坤也者地也萬物皆致養焉坤既養/物若向西南與坤同道也隂之為物必離其黨之於反)
(𩔖而後𫉬安貞吉者若二女同居其志不同必之於陽/是之於反𩔖乃得吉也凡言朋者非唯人爲其黨性行)
(相同亦爲其黨假令人是隂/柔而之剛正亦是離其黨)
彖曰至哉坤元萬物資生乃順承天坤厚載物德合无
疆含𢎞光大品物咸亨牝馬地𩔖行地无疆注地之所
以得无疆者以卑順行之故也乾以龍御天坤以馬行
地柔順利貞君子攸行先迷失道後順得常西南得朋
乃與𩔖行東北喪朋乃終有慶安貞之吉應地无疆注
地也者形之名也坤也者用地者也夫兩雄必爭二主
必危有地之形與剛健爲耦而能永保无疆用之者不
亦至順乎若夫行之不以牝馬利之不以永貞方而又
剛柔而又圓求安難矣音義(疆或作壃同居良反下/及注同爭爭鬬之爭)疏
(正義曰至哉坤元至德合無疆此五句總明坤義及元/德之首也但元是坤德之首故連言之猶乾之元德與)
(乾相通共文也至哉坤元者歎羙坤德故云至哉至謂/至極也言地能生養至極與天同也但天亦至極包籠)
(於地非但至極又大於地故乾言大哉坤言至哉萬物/資生者言萬物資地而生初稟其氣謂之始成形謂之)
(生乾本氣初故云資始坤據成形故云資生乃順承天/者乾是剛健能統領於天坤是隂柔以和順承奉於天)
(坤厚載物德合无疆者以其廣厚故能載物有此生長/之德合會无疆凡言无疆者具有二義一是廣博无疆)
(二是長久无疆也自此已上論坤元之義也含𢎞光大/品物咸亨者包含𢎞厚光著盛大故品𩔖之物皆得亨)
(通但坤比乾即不得大名若比衆物其實大也故曰含/𢎞光大者也此二句釋亨也牝馬地𩔖行地无疆者以)
(其柔順故云地𩔖以柔順為體終无禍患故行地无疆/不復窮已此二句釋利貞也故上文云利牝馬之貞是)
(也柔順利貞君子攸行者重釋利貞之義是君子之所/行兼釋前文君子有攸徃先迷失道者以隂在事之先)
(失其爲隂之道後順得常者以隂在物之後陽唱而隂/和乃得主利是後順得常西南得朋乃與𩔖行者以隂)
(而造坤位是乃與類俱行東北喪朋乃終有慶者以隂/而詣陽初雖離羣乃終久有慶善也安貞之吉應地无)
(疆者安謂安靜貞謂貞正地體安靜而貞正人若得靜/而能正即得其吉應合地之无疆是慶善之事也注正)
(義曰行之不以牝馬牝馬謂柔順也利之不以永貞永/貞謂貞固剛正也言坤既至柔順而利之即不兼剛正)
(也方而又剛者言體既方正而性又剛强即太剛也所/以須牝馬也柔而又圓者謂性既柔順體又圓曲謂太)
(柔也故須永貞也若其坤无牝馬又无永貞求安難矣/云永貞者是下用六爻辭也東北喪朋去隂就陽是利)
(之永/貞)
象曰地勢坤注地形不順其勢順君子以厚德載物疏
(正義曰君子用此地之厚德容載萬物言君子者亦包/公卿諸侯之等但厚德載物隨分多少非如至聖載物)
(之極也注正義曰地體方直是/不順也其勢承天是其順也)
初六履霜堅冰至注始於履霜至于堅冰所謂至柔而
動也剛隂之爲道本於卑弱而後積著者也故取履霜
以明其始陽之為物非基於始以至於著者也故以出
處明之則以初爲濳象曰履霜堅冰隂始凝也馴致其
道至堅冰也音義(履如字鄭讀爲禮著張慮反衆經不/音者皆同凝魚冰反馴似遵反向秀)
(云從也徐音/訓此依鄭義)疏(正義曰初六隂氣之㣲似若初寒之始/但履踐其霜㣲而積漸故堅氷乃至義)
(取所謂隂道初雖柔順漸漸積著乃至堅剛凡易者象/也以物象而明人事若詩之比喻也或取天地隂陽之)
(象以明義者若乾之潛龍見龍坤之履霜堅冰龍戰之/屬是也或取萬物雜象以明義者若屯之六三即鹿无)
(虞六四乘馬班如之屬是也如此之𩔖易中多矣或直/以人事不取物象以明義者若乾之九三君子終日乾)
(乾坤之六三含章可貞之例是也聖人之意可以取象/者則取象也可以取人事者則取人事也故文言注云)
(至於九三獨以君子為目者何也乾乾夕惕非龍德也/故以人事明之是其義也夫子所作象辭元在六爻經)
(辭之後以自卑退不敢干亂先聖正經之辭及至輔嗣/之意以爲象者本釋經文宜相附近其義易了故分爻)
(之象辭各附其當爻下言之猶如元凱注左𫝊分經之/年與傳相附隂始凝也者釋履霜之義言隂氣始凝結)
(而爲霜也馴致其道至堅冰也者馴猶狎順也若鳥獸/馴狎然言順其隂柔之道習而不已乃至堅冰也禇氏)
(云履霜者從初六至六三堅冰者從六四至上六隂陽/之氣无爲故積馴履霜必至於堅冰以明人事有爲不)
(可不制其節度故於履霜而逆以堅/冰爲戒所以防漸慮㣲愼終于始也)
六二直方大不習无不利注居中得正極於地質任其
自然而物自生不假脩營而功自成故不習焉而无不
利象曰六二之動直以方也注動而直方任其質也不
習无不利地道光也音義(任而鴆反/衆經皆同)疏(正義曰文言云/直其正也二得)
(其位極地之質故亦同地也俱包三德生物不邪謂之/直也地體安靜是其方也无物不載是其大也既有三)
(德極地之羙自然而生不假修營故云不習无不利物/皆自成无所不利以此爻居中得位極於地體故盡極)
(地之義此因自然之性以明人事居在此位亦當如地/之所爲象曰六二之動直以方者言六二之體所有興)
(動任其自然之性故云直以方也不習无不利地道光/者言所以不假修習物无不利猶地道光大故也注正)
(義曰居中得正極於地質者質謂形質地之形質直方/又大此六二居中得正是盡極地之體質也所以直者)
(言氣至即生物由是體正直之性其運動生物之時又/能任其質性直而且方故象云六二之動直以方也動)
(而直方任其質者質以直方動又直方是質之與行内/外相副物有内外不相副者故略例云形躁妤靜質柔)
(愛剛此之/𩔖是也)
六三含章可貞或從王事无成有終注三處下卦之極
而不疑於陽應斯義者也不爲事始須唱乃應待命乃
發含羙而可正者也故曰含章可貞也有事則從不敢
爲首故曰或從王事也不爲事主順命而終故曰无成
有終也象曰含章可貞以時發也或從王事知光大也
注知慮光大故不擅其美音義(知音智注同擅/善戰反專也)疏(正義/曰含)
(章可貞者六三處下卦之極而能不被疑於陽章美也/既居隂極能自降退不爲事始唯内含章美之道待命)
(乃行可以得正故曰含章可貞或從王事无成有終者/言六三爲臣或順從於王事故不敢爲事之首主成於)
(物故云无成唯上唱下和奉行其終故云有終象曰含/章可貞以時發者夫子釋含章之義以身居隂極不敢)
(爲物之首但内含章美之道待時而發是以時發也或/從王事知光大者釋无成有終也既隨從王事不敢主)
(成物始但奉終而行是知慮光大不自擅其美唯奉於/上注正義曰三處下卦之極者欲見三雖隂爻其位尊)
(也不疑於陽者隂之尊極將與陽敵體必被陽所忌今/不被疑於陽言陽不害也應斯義者斯此也若能應此)
(義唯行含章可貞已下之事乃/應斯義此爻全以人事明之)
六四括囊无咎无譽注處隂之卦以隂居隂履非中位
无直方之質不造陽事无含章之美括結否閉賢人乃
隠施愼則可非泰之道象曰括囊无咎愼不害也音義
(括古活反結也方言云閉也廣雅云塞也囊乃剛反譽/音餘又音預造七到反又曹早反否皮鄙反閉心計反)
(字林方結反云闔也施愼並如/字愼謹也象詞同本或作順非)疏(正義曰括結也囊所/以貯物以譬心藏知)
(也閉其知而不用故曰括囊功不顯物故曰无譽不與/物忤故曰无咎象曰慎不害者釋所以括囊无咎之義)
(施其謹愼不與物競故不被害也注正義曰不造陽事/无含章之美者六三以隂居陽位是造爲陽事但不爲)
(事始待唱乃行是陽事猶在故云含章章即陽之美也/今六四以隂處隂内无陽事是不造陽事无含章之美)
(當括結否閉之時是賢人乃隠/唯施謹愼則可非通泰之道也)
六五黄裳元吉注黄中之色也裳下之飾也坤爲臣道
美盡於下夫體无剛健而能極物之情通理者也以柔
順之德處於盛位任夫文理者也垂黄裳以𫉬元吉非
用武者也極隂之盛不至疑陽以文在中美之至也象
曰黄裳元吉文在中也注用黄裳而𫉬元吉以文在中
也音義(飾申職反本/或作餝俗字)疏(正義曰黄是中之色裳是下之/飾坤爲臣道五居君位是臣之)
(極貴者也能以中和通於物理居於臣職故云黄裳元/吉元大也以其德能如此故得大吉也象曰文在中者)
(釋所以黄裳元吉之義以其文德在中故也既有中和/又奉臣職通逹文理故云文在其中言不用威武也注)
(正義曰黄中之色裳下之飾者左氏昭十二年𫝊文也/裳下之飾則上衣比君下裳法臣也垂黄裳以𫉬元吉)
(非用武者以體无剛健是非用威武也以/内有文德通逹物理故象云文在中也)
上六龍戰于野其血𤣥黄注隂之爲道卑順不盈乃全
其美盛而不巳固陽之地陽所不堪故戰于野象曰龍
戰于野其道窮也疏(正義曰龍戰于野其血𤣥黄者以/陽謂之龍上六是隂之至極隂盛)
(似陽故稱龍焉盛而不巳固陽之地陽所不堪故陽氣/之龍與之交戰即說卦云戰乎乾是也戰於卦外故曰)
(于野隂陽相傷故其血𤣥黄注正義曰盛而不已固陽/之地者固爲占固隂去則陽來隂乃盛而不去占固此)
(陽所生之地故陽/氣之龍與之交戰)
用六利永貞注用六之利利永貞也象曰用六永貞以
大終也注能以永貞大終者也疏(正義曰用六利永貞/者此坤之六爻總辭)
(也言坤之所用用此衆爻之六六是柔順不可純柔故/利在永貞永長也貞正也言長能貞正也象曰以大終)
(者釋永貞之義既能用此柔順長守貞正所以廣大而/終也若不用永貞則是柔而又圓即前注云求安難矣)
(此永貞即坤卦之/下安貞吉是也)
文言曰坤至柔而動也剛至靜而德方注動之方直不
爲邪也柔而又圓消之道也其德至靜德必方也後得
主而有常含萬物而化光坤道其順乎承天而時行音
義(邪似/嗟反)疏(正義曰此一節是第一節明坤之德也自積/善之家以下是第二節也分釋六爻之義坤)
(至柔而動也剛者六爻皆隂是至柔也體雖至柔而運/動也剛柔而積漸乃至堅剛則上云履霜堅冰是也又)
(地能生物初雖柔弱後至堅剛而成就至靜而德方者/地體不動是至静生物不邪是德能方正後得主而有)
(常者隂主卑退若在事之後不爲物先即得主也此隂/之恒理故云有常含萬物而化光者自明彖辭含𢎞光)
(大言含飬萬物而德化光大也坤道其順乎承天而時/行者言坤道柔順承奉於天以量時而行即不敢爲物)
(之先恒相/時而動)
積善之家必有餘慶積不善之家必有餘殃臣弑其君
子弑其父非一朝一夕之故其所由來者漸矣由辯之
不早辯也易曰履霜堅冰至蓋言順也音義(殃於良反/鄭曰禍惡)
(也説文云凶也弑式志反或作殺音/同辯如字焉云别也荀作變順如字)疏(正義曰此一節/明初六爻辭也)
(積善之家必有餘慶積不善之家必有餘殃者欲明初/六其惡有漸故先明其所行善惡事由久而積漸故致)
(後之吉凶其所由來者漸矣者言弑君弑父非一朝一/夕率然而起其禍患所從來者積漸久逺矣由辯之不)
(早辯者臣子所以久包禍心由君父欲辯明之事不早/分辯故也此戒君父防臣子之惡蓋言順者言此履霜)
(堅冰至蓋言順習隂惡之道積㣲而不已乃致此弑害/稱蓋者是疑之辭凡萬事之起皆從小至大從㣲至著)
(故上文善惡並言今獨言弑君弑父有漸者以隂主柔/順積柔不已乃終至禍亂故特於坤之初六言之欲戒)
(其防柔弱之初又隂爲/弑害故寄此以明義)直其正也方其義也君子敬以
直内義以方外敬義立而德不孤直方大不習无不利
則不疑其所行也音義(直方大上張璠本/有易曰衆家皆無)疏(正義曰此/一節釋六)
(二爻辭直其正者經稱直是其正也方其義者經稱方/是其義也義者宜也於事得宜故曰義君子敬以直内)
(者覆釋直其正也言君子用敬以直内内謂心也用此/恭敬以直内心義以方外者用此義事以方正外物言)
(君子法地正直而生萬物皆得所宜各以方正然即前/云直其正也方其義也下云義以方外即此應云正以)
(直内改云敬以直内者欲見正則能敬故變正爲敬也/敬義立而德不孤者身有敬義以接於人則人亦敬義)
(以應之是徳不孤也直則不邪正則謙恭義則與物无/競方則凝重不躁既不習无不利則所行不須疑慮故)
(曰不疑/其所行)陰雖有美含之以從王事弗敢成也地道也妻
道也臣道也地道无成而代有終也疏(正義曰此一節/明六三爻辭言)
(隂雖有美含之以從王事者釋含章可貞之義也言六/三之隂雖有美道包含之德茍或從王事不敢爲主先)
(成之也地道也妻道也臣道也者欲明坤道處卑待唱/乃和故歴言此三事皆卑應於尊下順於上也地道无)
(成而代有終者其地道卑柔无敢先唱/成物必待陽始先唱而後代陽有終也)天地變化草木
蕃天地閉賢人隱易曰括囊无咎无譽蓋言謹也音義
(蕃伐/袁反)疏(正義曰此一節明六四爻辭天地變化謂二氣/交通生養萬物故草木蕃滋天地閉賢人隱者)
(謂二氣不相交通天地否閉賢人濳隱天地通則草木/蕃明天地閉草木不蕃天地閉賢人隱明天地通則賢)
(人出互文相通此乃括囊无咎故賢人隱屬天地閉也/蓋言謹者謹謂謹愼蓋言賢人君子於此之時須謹愼)
(也/)君子黄中通理正位居體美在其中而暢於四支發
於事業美之至也音義(暢勑/亮反)疏(正義曰此一節明六五/爻辭也黄中通理者以)
(黄居中兼四方之色奉承臣職是通曉物理也正位居/體者居中得正是正位也處上體之中是居體也黄中)
(通理是美在其中有美在於中必通暢於外故云暢於/四支四支猶人手足比于四方物務也外内俱善能宣)
(發於事業所營謂之事事成謂/之業美莫過之故云美之至也)陰疑於陽必戰注辯之
不早疑盛乃動故必戰爲其嫌於无陽也注爲其嫌於
非陽而戰故稱龍焉猶未離其𩔖也注猶未失其陰𩔖
爲陽所滅故稱血焉注猶與陽戰而相傷故稱血夫𤣥
黃者天地之雜也天𤣥而地黃音義(疑如字荀虞姚信/蜀才本作凝爲于)
(僞反注爲其同嫌户謙反注同鄭/作謙荀虞陸董作嗛離力智反)疏(正義曰此一節明/上六爻辭隂疑於)
(陽必戰者隂盛爲陽所疑陽乃發動欲除去此隂隂既/强盛不肯退避故必戰也爲其嫌於无陽故稱龍焉者)
(上六隂盛似陽爲嫌純隂非陽故稱龍以明之猶未離/其𩔖也故稱血焉者言上六雖隂盛似陽然猶未能離)
(其隂𩔖故爲陽所傷而見血也夫𤣥黄者天地之雜也/天𤣥而地黄者釋其血𤣥黃之義莊氏云上六之爻兼)
(有天地雜氣所以上六被傷其血𤣥黄也天色𤣥地色/黃故血有天地之色今輔嗣注云猶與陽戰而相傷是)
(言隂陽俱傷也恐莊氏之言/非王之本意今所不取也)
䷂(震下/坎上)
屯元亨利貞注剛柔始交是以屯也不交則否故屯乃
大亨也大亨則无險故利貞勿用有攸徃注徃益屯也
利建侯注得主則定音義(屯張倫反難也盈也坎宫二/世卦否備鄙反定本亦作寧)
疏(正義曰屯難也剛柔始交而難生初相逢遇故云屯/難也以隂陽始交而爲難因難物始大通故云亨也)
(萬物大亨乃得利益而貞正故利貞也但屯之四德劣/於乾之四德故屯乃元亨亨乃利貞乾之四德无所不)
(包此即勿用有攸徃又别言利建侯不如乾之无所不/利此已上說屯之自然之四德聖人當法之勿用有攸)
(徃利建侯者以其屯難之世世道初創其物/未寧故宜利建侯以寧之此二句釋人事也)
彖曰屯剛柔始交而難生動乎險中大亨貞注始於險
難至於大亨而後全正故曰屯元亨利貞雷雨之動滿
盈注雷雨之動乃得滿盈皆剛柔始交之所爲天造草
昧宜建侯而不寧注屯體不寧故利建侯也屯者天地
造始之時也造物之始始於㝠昧故曰草昧也處造始
之時所宜之善莫善建侯也音義(難乃旦反除六二注/難可餘並同賈逵注)
(周語云畏憚也造徂早反昧音妹廣雅云草造也董云/草昧㣲物而不寕之而辭也鄭讀而曰能能猶安也)
疏(正義曰屯剛柔始交而難生者此一句釋屯之名以/剛柔二氣始欲相交未相通感情意未得故難生也)
(若剛柔已交之後物皆通㤗非復難也唯初始交時而/有難故云剛柔始交而難生動乎險中大亨貞者此釋)
(四德也坎爲險震爲動震在坎下是動於險中初動險/中故屯難動而不巳將出於險故得大亨貞也大亨即)
(元亨也不言利者利屬於貞故直言大亨貞雷雨之動/滿盈者周氏云此一句覆釋亨也但屯有二義一難也)
(一盈也上既以剛柔始交釋屯難也此又以雷雨二象/解盈也言雷雨二氣初相交動以生養萬物故得滿盈)
(即是亨之義也覆釋亨者以屯難之世不宜亨通恐亨/義難曉故特釋之此已下說屯之自然之象也天造草)
(昧宜建侯而不寕者釋利建侯也草謂草創昧謂㝠昧/言天造萬物於草創之始如在㝠昧之時也于此草昧)
(之時王者當法此屯卦宜建立諸侯以撫恤萬方之物/而不得安居无事此二句以人事釋屯之義注正義曰)
(雷雨之動乃得滿盈者周氏禇氏云釋亨也萬物盈滿/則亨通也皆剛柔始交之所爲者雷雨之動亦陰陽始)
(交也萬物盈滿亦陰陽而致之故云皆剛柔始交之所/爲也若取屯難則坎爲險則上云動乎險中是也若取)
(亨通則坎爲雨震爲動此云雷雨之動是也隨義而取/象其例不一屯體不寧者以此屯邅險難其體不寧故)
(宜建侯也造物之始始於㝠昧者造物之始即天造草/昧也草謂草創初始之義始於㝠昧者言物之初造其)
(形未著其體未彰/故在幽冥闇昧也)
象曰雲雷屯君子以經綸注君子經綸之時疏(正義曰/經謂經)
(緯綸謂繩綸言君子法此屯象有爲之時以經綸天下/約束於物故云君子以經綸也姚信云綸謂緯也以織)
(綜經緯此君子之事非其義也劉表/鄭𤣥云以綸爲論字非王本意也)
初九磐桓利居貞利建侯注處屯之初動則難生不可
以進故磐桓也處此時也其利安在不唯居貞建侯乎
夫息亂以靜守靜以侯安民在正𢎞正在謙屯難之世
陰求於陽弱求於强民思其主之時也初處其首而又
下焉爻備斯義宜其得民也象曰雖磐桓志行正也注
不可以進故磐桓也非爲晏安棄成務也故雖磐桓志
行正也以貴下賤大得民也注陽貴而陰賤也音義(磐/本)
(亦作盤又作槃歩干反馬云磐桓旋也晏本又作/宴各依字晏一諫反宴一見反下賤之下遐嫁反)疏(正/義)
(曰磐桓不進之貌處屯之初動即難生故磐桓也不可/進唯宜利居處貞正亦宜建立諸侯象曰雖磐桓志行)
(正也者言初九雖磐桓不進非茍求宴安志欲以靜息/亂故居處貞也非是茍貪逸樂唯志行守正也以貴下)
(賤大得民也者貴謂陽也賤謂陰也言初九之陽在三/陰之下是以貴下賤屯難之世民思其主之時既能以)
(貴下賤所以大得民心也注正義曰息亂以靜者解利/居貞也守靜以侯者解利建侯也安民在正者解貞也)
(𢎞正在謙者取象其以貴下賤也言𢎞大此屯正在於/謙也陰求於陽弱求於强者解大得民也非爲宴安棄)
(成務者言已止爲前進有難故磐桓且住非是茍求宴/安棄此所成之務而不爲也言身雖住恒欲以靜息亂)
(也/)
六二屯如邅如乘馬班如匪宼婚媾女子貞不字十年
乃字注志在乎五不從於初屯難之時正道未行與初
相近而不相得困於侵害故屯邅也時方屯難正道未
通渉逺而行難可以進故曰乘馬班如也宼謂初也无
初之難則與五婚矣故曰匪宼婚媾也志在於五不從
於初故曰女子貞不字也屯難之世勢不過十年者也
十年則反常反常則本志斯𫉬矣故曰十年乃字象曰
六二之難乘剛也十年乃字反常也音義(子夏𫝊曰如/辭也邅張連)
(反馬云難行不進之貎乘繩證反四馬曰乘下及注並/同鄭云馬四牡曰乘子夏傳音繩班如字子夏傳云相)
(牽不進貌鄭本作般媾古后反馬云重婚本作冓鄭云/猶會本或作構者非近附近之近下近五同又如字)
疏(正義曰屯如邅如者屯是屯難邅是邅廻如是語辭/也言六二欲應於九五即畏初九逼之不敢前進故)
(屯如邅如也乘馬班如者子夏傳云班如者爲相牽不/進也馬季長云班班旋不進也言二欲乘馬徃適於五)
(正道未通故班旋而不進也匪宼婚媾者宼謂初也言/二非有初九與己作宼害則得共五爲婚媾矣馬季長)
(云重婚曰媾鄭𤣥云媾猶會也女子貞不字者貞正也/女子謂六二也女子以守貞正不受初九之愛字訓愛)
(也十年乃字者十年難息之後即初不害已也乃得徃/適於五受五之字愛十者數之極數極則復故云十年)
(也象曰六二之難乘剛也者釋所以屯如邅如也有畏/難者以其乘陵初剛不肻從之故有難也十年乃字反)
(常者謂十年之後屯難止息得反常者謂反常道即二/適於五是其得常也已前有難不得行常十年難息得)
(反歸於常以適五也此爻因六二之象以明女子婚媾/之事即其餘人事亦當法此猶如有人逼近於强雖逺)
(有外應未敢苟進被近者所陵經久之後乃得與應相/合是知萬事皆象於此非唯男女而已諸爻所云陰陽)
(男女之象義/皆放於此)
六三卽鹿无虞惟入于林中君子幾不如舍徃吝注三
既近五而无宼難四雖比五其志在初不妨已路可以
進而无屯邅也見路之易不揆其志五應在二徃必不
納何異无虞以從禽乎雖見其禽而无其虞徒入于林
中其可𫉬乎幾辭也夫君子之動豈取恨辱哉故不如
舎徃吝窮也象曰卽鹿无虞以從禽也君子舍之徃吝
窮也音義(鹿王肅作麓云山足幾徐音祈辭也注同又/音機近也速也鄭作機云弩牙也舍式夜反)
(止也注下同徐音捨吝力刃反又力愼反馬云恨也比/毘志反下皆同易以豉反揆渠癸反從如字鄭黄子用)
(反/)疏(正義曰卽鹿无虞者卽就也虞謂虞官如人之田/獵欲從就於鹿當有虞官助己商度形勢可否乃)
(始得鹿若无虞官即虛入于林木之中必不得鹿故云/唯入于林中此是假物爲喻今六三欲徃從五如就鹿)
(也五自應二今乃不自揆度彼五之情納已以否是无/虞也即徒徃向五五所不納是徒入于林中君子幾不)
(如舍者幾辭也夫君子之動自知可否豈取恨辱哉見/此形勢即不如休舍也言六三不如舍此求五之心勿)
(徃也徃吝者若徃求五即有悔吝也象曰卽鹿无虞以/從禽者言即鹿當有虞官即有鹿也若无虞官以從逐)
(于禽亦不可得也君子舍之徃吝窮者君子見此之時/當舍而不徃若徃則有悔吝窮苦也注正義曰見路之)
(易不揆其志者三雖比四四不害已身无屯邅是路之/平易即意欲向五而不預先揆度五之情意納已以否)
(是无虞也獵人先遣虞官商度鹿之所在猶若三欲適/五先遣人測度五之情意幾爲語辭不爲義也知此幾)
(不爲事之幾㣲凡幾㣲者乃從无向有其事未見乃爲/幾也今卽鹿无虞是已成之事事已顯著故不得爲幾)
(㣲之/幾)
六四乘馬班如求婚媾徃吉无不利注二雖比初執貞
不從不害已志者也求與合好徃必見納矣故曰徃吉
无不利象曰求而徃明也注見彼之情状也音義(好呼/報反)
(下/同)疏(正義曰六四應初故乘馬也慮二妨巳路故初時/班如旋也二既不從於初故四求之爲婚必得媾)
(合所以徃吉无不利象曰求而徃明者言求初而徃婚/媾明識初與二之情狀知初納已知二不害已志是其)
(明/矣)
九五屯其膏小貞吉大貞凶注處屯難之時居尊位之
上不能恢𢎞博施无物不與拯濟㣲滯亨于羣小而繫
應在二屯難其膏非能光其施者也固志同好不容他
問小貞之吉大貞之凶象曰屯其膏施未光也音義(恢/苦)
(回反大也施式支反下及文皆同拯/拯救之拯亨許庚反間間厠之間)疏(正義曰屯其膏/者膏謂膏澤恩)
(惠之類言九五既居尊位當恢𢎞博施唯繫應在二而/所施者𥚹狹是屯難其膏小貞吉大貞凶者貞正也出)
(納之吝謂之有司是小正爲吉若大人不能恢𢎞博施/是大正爲凶注正義曰固志同好不容他間者間者厠)
(也五應在二是堅固其志在于/同好不容他人間厠其間也)
上六乘馬班如泣血漣如注處險難之極下无應援進
无所適雖比於五五屯其膏不與相得居不獲安行无
所適窮困闉厄无所委仰故泣血漣如象曰泣血漣如
何可長也音義(漣音連說文云泣下也援于眷反又音/袁闉音因塞也春秋傳云當陳隧者井)
(堙木刊是也厄於革反又於賣/反仰如字又魚亮反長直良反)疏(正義曰處險難之極/而下无應援若欲前)
(進即无所之適故乘馬班如窮困闉厄无所委仰故/泣血漣如象曰何可長者言窮困泣血何可久長也)
䷃(坎下/艮上)
蒙亨匪我求童蒙童蒙求我初筮告再三瀆瀆則不告
注筮者決疑之物也童蒙之來求我欲決所惑也決之
不一不知所從則復惑也故初筮則告再三則瀆瀆蒙
也能爲初筮其唯二乎以剛處中能斷夫疑者也利貞
注蒙之所利乃利正也夫明莫若聖昧莫若蒙蒙以養
正乃聖功也然則養正以明失其道矣音義(蒙莫公反/蒙也稚也)
(稽覽圖云無以教天下曰蒙方言云蒙萌也離宫四世/卦童如字字書作僮鄭云未冠之稱廣雅云癡也筮市)
(制反決也鄭云問告古毒反示也語也三息暫反又如/字瀆音獨亂也鄭云褻也復扶又反斷丁亂反夫音扶)
(六五/注同)疏(正義曰蒙者㣲昧闇弱之名物皆蒙昧唯願亨/通故云蒙亨匪我求童蒙童蒙求我者物既闇)
(弱而意願亨通即明者不求於闇即匪我師德之高明/徃求童蒙之闇但闇者求明明者不諮於闇故云童蒙)
(求我也初筮告者初者𤼵始之辭筮者決疑之物童蒙/既來求我我當以初始一理剖決告之再三瀆瀆則不)
(告者師若遲疑不定或再或三是褻瀆瀆則不告童蒙/來問本爲決疑師若以廣深二義再三之言告之則童)
(蒙聞之轉亦瀆亂故不如不告也自此以上解蒙亨之/義順此上事乃得亨也故亨文在此事之上也不云元)
(者謂時當蒙弱未有元也利貞者貞正也言蒙之爲義/利以義正故彖云蒙以養正乃聖功也若養正以明即)
(失其道也注正義曰初筮則告者童蒙既來求我我當/以初心所念所筮之義一理而剖告之再三則瀆瀆蒙)
(也者若以棄此初本之意而猶豫遲疑岐頭别說則童/蒙之人聞之褻瀆而煩亂也故再三則瀆凟蒙也能爲)
(初筮其唯二乎者以彖云初筮告以剛中者剛而得中/故知是二也然則養正以明失其道者言人雖懐聖德)
(若隱黙不言人則莫測其淺深不知其大小所以聖德/彌逺而難測矣若彰顯其德苟自發明即人知其所爲)
(識其淺深故明夷注云明夷莅衆顯明於/外巧所避是也此卦繇辭皆以人事明之)
彖曰蒙山下有險險而止蒙注退則困險進則閡山不
知所適蒙之義也蒙亨以亨行時中也注時之所願惟
願亨也以亨行之得時中也匪我求童蒙童蒙求我志
應也注我謂非童蒙者也非童蒙者即陽也凡不識者
求問識者識者不求所告闇者求明明者不諮於闇故
蒙之爲義匪我求童蒙童蒙求我也童蒙之來求我志
應故也初筮告以剛中也注謂二也二爲衆陰之主也
无剛决中何由得初筮之告乎再三瀆瀆則不告瀆蒙
也蒙以養正聖功也音義(閡五代反中張仲反注時中/決中同又如字和也童蒙求)
(我一本作來求我諮/亦作咨又作資並通)疏(正義曰山下有險者坎在艮下/是山下有險艮爲止坎上遇止)
(是險而止也恐進退不可故蒙昧也此釋蒙卦之名蒙/亨以亨行時中者疊蒙亨之義言居蒙之時人皆願亨)
(若以亨道行之于時則得中也故云時中也匪我求童/蒙童蒙求我志應者以童蒙闇昧之志而求應會明者)
(故云志應也再三瀆瀆則不告瀆蒙者所以再三不告/恐瀆亂蒙者自此以上彖辭總釋蒙亨之義蒙以養正)
(聖功也者能以蒙昧隱黙自飬正道/乃成至聖之功此一句釋經之利貞)
象曰山下出泉蒙注山下出泉未知所適蒙之象也君
子以果行育德注果行者初筮之義也育德者養正之
功也音義(行下孟反注及/六三注象同)疏(正義曰山下出泉未有所/適之處是險而止故蒙昧)
(之象也君子以果行育德者君子當發此蒙道以果決/其行告示蒙者則初筮之義育德謂隱黙懐藏不自彰)
(顯以育養其德果行育德者自相違錯若童蒙/來問則果行也尋常處衆則育德是不相須也)
初六發蒙利用刑人用說桎梏以徃吝注處蒙之初二
照其上故蒙發也蒙發疑明刑說當也以徃吝刑不可
長也象曰利用刑人以正法也注刑人之道道所惡也
以正法制故刑人也音義(說吐活反注同徐又音稅桎/音質梏古毒反在足曰桎在)
(手曰梏小爾雅云杻謂之梏/械謂之桎杻音丑惡烏路反)疏(正義曰發蒙者以初近/於九二二以陽處中而)
(明能照闇故初六以能發去其蒙也利用刑人用說桎/梏者蒙既發去无所疑滯故利用刑戮于人又利用說)
(去罪人桎梏以蒙既發去疑事顯明刑人說桎梏皆得/當在足曰桎在手曰梏小爾雅云杻謂之梏械謂之桎)
(以徃吝者若以正道而徃即其事益善矣若以刑人之/道出徃行之即有鄙吝象曰利用刑人以正法者且刑)
(人之道乃賊害於物是道之所惡以利用刑人者以正/其法制不可不刑矣故刑罰不可不施於國鞭扑不可)
(不施於家案此經刑人說人二事象/直云利用刑人一者但舉刑重故也)
九二包蒙吉納婦吉子克家注以剛居中童蒙所歸包
而不距則逺近咸至故曰包蒙吉也婦者配已而成德
者也體陽而能包蒙以剛而能居中以此納配物莫不
應故納婦吉也處于卦内以剛接柔親而得中能幹其
任施之於子克家之義象曰子克家剛柔接也疏(正義/曰包)
(謂包含九二以剛居中童蒙悉來歸已九二能含容而/不距皆與之決疑故得吉也九二以剛居中陰來應之)
(婦謂配也故納此匹配而得吉也此爻在下體之中能/包蒙納婦任内理中幹了其任即是子孫能克荷家事)
(故云子克家也象曰子克家剛柔接者以陽居於卦内/接待羣陰是剛柔相接故克幹家事也注正義曰親而)
(得中者言九二居下卦之中央上下俱隂以已之剛陽/迎接上下二隂隂陽相親故云親而得中也能幹其任)
(者既能包蒙又能/納匹是能幹其任)
六三勿用取女見金夫不有躬无攸利注童蒙之時陰
求於陽晦求於明各求發其昧者也六三在下卦之上
上九在上卦之上男女之義也上不求三而三求上女
先求男者也女之爲體正行以待命者也見剛夫而求
之故曰不有躬也施之於女行在不順故勿用取女而
无攸利象曰勿用取女行不順也音義(取七住反本又/作娶下及注同)
疏(正義曰勿用取女者女謂六三言勿用取此六三之/女所以不須取者此童蒙之世陰求於陽是女求男)
(之時也見金夫者謂上九以其剛陽故稱金夫此六三/之女自徃求見金夫女之爲體正行以待命而嫁今先)
(求於夫是爲女不能自保其躬固守貞信乃非禮而動/行既不順若欲取之无所利益故云不有躬无攸利也)
(象曰行不順者釋勿用取女之義所/以勿用取此女者以女行不順故也)
六四困蒙吝注獨逺於陽處兩陰之中闇莫之發故曰
困蒙也困於蒙昧不能比賢以發其志亦以鄙矣故曰
吝也象曰困蒙之吝獨遠實也注陽稱實也音義(逺于/萬反)
(下文同比/毘志反)疏(正義曰此釋六四爻辭也六四在兩陰之/中去九二既逺无人發去其童蒙故曰困)
(于蒙昧而有鄙吝象曰獨逺實者實謂九二之陽也九/二以陽故稱實也六三近九二六五近上九又應九二)
(唯此六四既不近二又不近上故云獨逺實也注/正義曰陽主生息故稱實陰主消損故不得言實)
六五童蒙吉注以夫陰質居於尊位不自任察而委於
二付物以能不勞聰明功斯克矣故曰童蒙吉象曰童
蒙之吉順以巽也注委物以能不先不爲順以巽也音
義(巽音遜鄭/云當作遜)疏(正義曰言六五以陰居於尊位其應在/二二剛而得中五則以事委任於二不)
(勞已之聰明猶若童稚蒙昧之人故所以得吉也象曰/順以巽者釋童蒙之吉巽亦順也猶委物於二順謂心)
(順巽謂貌順故禇氏云順者心不違也巽者外迹相卑/下也注正義曰委物以能謂委付事物與有能之人謂)
(委二也不先不爲者五雖居尊位而事委任於二不在/二先而首唱是順於二也不爲者謂不自造爲是委任)
(二也不先於二是心順/也不自造爲是貌巽也)
上九擊蒙不利爲宼利禦宼注處蒙之終以剛居上能
擊去童蒙以發其昧者也故曰擊蒙也童蒙願發而已
能擊去之合上下之願故莫不順也爲之扞禦則物咸
附之若欲取之則物咸叛矣故不利爲宼利禦宼也象
曰利用禦宼上下順也音義(擊經歴反王肅云治也馬/鄭作繫去起吕反下同爲)
(于僞反又如字扞胡旦/反禦魚吕反本又作衞)疏(正義曰處蒙之終以剛居上/能擊去衆隂之蒙合上下之)
(願故莫不順從也若因物之來即欲取之而爲宼害物/皆叛矣故不利爲宼也若物從外來爲之扞禦則物咸)
(附之故利用禦宼也象曰利用禦宼上下順者所宜利/爲物禦宼者由上下順從故也言此爻既能發去衆蒙)
(以合上下之願又能爲之/禦宼故上下彌更順從也)
䷄(乾下/坎上)
需有孚光亨貞吉利涉大川音義(需音須字從兩重而/者非飲食之道也訓)
(養鄭讀爲秀解云陽氣秀而不直上者畏上坎也坤宫/遊魂卦孚徐音敷信也又作旉光亨貞吉師讀光絶句)
(馬鄭總/爲一句)疏(正義曰此需卦繇辭也需者待也物初蒙稚/待養而成无信即不立所待唯信也故云需)
(有孚言需之爲體唯有信也光亨貞吉者若能有信即/需道光明物得亨通于正則吉故云光亨貞吉也利涉)
(大川者以剛健而進即不患於/險乾徳乃亨故云利涉大川)
彖曰需須也險在前也剛健而不䧟其義不困窮矣需
有孚光亨貞吉位乎天位以正中也注謂五也位乎天
位用其中正以此待物需道畢矣故光亨貞吉利涉大
川徃有功也注乾德𫉬進徃輙亨也音義(䧟䧟沒之䧟/位乎之位如)
(字鄭/音涖)疏(正義曰此釋需卦繇辭需須也險在前者釋需/卦之名也是需待之義故云需須也險在前釋)
(所以需待由險難在前故有待乃進也剛健而不䧟其/義不困窮矣者解需道所以得亨由乾之剛健前雖遇)
(險而不被䧟滯是其需待之義不有困窮矣故得光亨/貞吉由乾之徳也需有孚光亨貞吉位乎天位以正中)
(者此疊出需卦繇辭然後釋之也言此需體非但得乾/之剛健而不䧟又由中正之力也以九五居乎天子之)
(位又以陽居陽正而得中故能有信光明亨通而貞吉/也剛健而不䧟只由二象之德位乎天位以中正是九)
(五之德也凡卦之爲體或直取象而爲卦德者或直取/爻而爲卦德者或以兼象兼爻而爲卦德者此卦之例)
(是也利涉大川徃有功者釋利涉大川之義以乾剛健/故行險有功也注正義曰需道畢矣者凡需待之義先)
(須於信後乃光明亨通於物而貞吉能備此事是需道/終畢五即居於天位以陽居尊中則不偏正則无邪以)
(此待物則所爲皆成故需道畢矣乾德獲進徃輙亨者/前云剛健而不䧟此云徃有功剛健即乾也故乾德𫉬)
(進徃而有功即是徃輙亨通也此雖釋利涉大川兼釋/上光亨之義由是光亨乃得利涉大川故於利涉大川)
(乃明/亨也)
象曰雲上於天需君子以飲食宴樂注童蒙已發盛德
光亨飲食宴樂其在兹乎音義(上時掌反干寳云升也/王肅本作雲在天上宴)
(烏練反徐烏殄反安也下同鄭云/享宴也李軌烏衍反樂音洛注同)疏(正義曰坎既爲險/又爲雨今不言險)
(雨者此象不取險難之義也故不云險也雨是已下之/物不是須待之義故不云雨也不言天上有雲而言雲)
(上於天者若是天上有雲无以見欲雨之義故云雲上/於天若言雲上於天是天之欲雨待時而落所以明需)
(天惠將施而盛德又亨故君/子於此之時以飲食宴樂)
初九需于郊利用恒无咎注居需之時最逺於難能抑
其進以逺險待時雖不應幾可以保常也象曰需于郊
不犯難行也利用恒无咎未失常也音義(逺袁萬反下/逺險同難乃)
(旦反下及/文皆同)疏(正義曰但難在於坎初九去難既逺故待/時在於郊郊者是境上之地亦去水逺也)
(利用恒无咎者恒常也逺難待時以避其害故宜利保/守其常所以无咎猶不能見幾速進但得无咎而已象)
(曰不犯難行者去難既逺故不犯難而行未/失常者不敢速進逺難待時是未失常也)
九二需于沙小有言終吉注轉近於難故曰需于沙也
不至致宼故曰小有言也近不逼難逺不後時履健居
中以待其㑹雖小有言以吉終也象曰需于沙衍在中
也雖小有言以吉終也音義(沙如字鄭作沚近附近之/近後胡豆反衍以善反徐)
(怡戰/反)疏(正義曰沙是水傍之地去水漸近待時于沙故/難稍近雖未致宼而小有言以相責譲近不逼)
(難逺不後時但履健居中以待要會雖小有責譲之言/而終得其吉也象曰需於沙衍在中者衍謂寛衍去難)
(雖近猶未逼于難而寛衍在其/中也故雖小有言以吉終也)
九三需于泥致宼至注以剛逼難欲進其道所以招宼
而致敵也猶有須焉不䧟其剛宼之來也自我所招敬
愼防備可以不敗象曰需于泥災在外也自我致宼敬
愼不敗也音義(宼如字鄭王/肅本作戎)疏(正義曰泥者水傍之地/泥溺之處逼近於難欲)
(進其道難必害已故致宼至猶且遲疑而須待時雖即/有宼至亦未爲禍敗也象曰災在外者釋需于泥之義)
(言爲需雖復在泥泥猶居水之外即災在身外之義未/䧟其剛之義故可用需以免自我致宼敬愼不敗者自)
(由也由我欲進而致宼來/已若敬愼則不有禍敗也)
六四需于血出自穴注凡稱血者陰陽相傷者也陰陽
相近而不相得陽欲進而陰塞之則相害也穴者陰之
路也處坎之始居穴者也九三剛進四不能距見侵則
辟順以聽命者也故曰需于血出自穴也象曰需于血
順以聽也音義(辟音避/下同)疏(正義曰需于血者謂陰陽相/傷故有血也九三之陽而欲)
(上進此六四之陰而塞其路兩相妨害故稱血言待時/于血猶待時於難中也出自穴者穴即陰之路也而處)
(坎之始是居穴者也三來逼已四不能距故出此所居/之穴以避之但順以聽命而得免咎也故象云需于血)
(順以聽命也注正義曰凡稱血者陰陽相傷者也即坤/之上六其血𤣥黄是也穴者陰之路也者凡孔穴穿道)
(皆是幽隱故云陰之路也處坎之始居穴者坎是坎險/若處坎之上即是出穴者也處坎之始是居穴者也但)
(易合萬象此六四一爻若以戰鬬言之其出則爲血也/若以居處言之其處則爲穴也穴之與血各隨事義也)
九五需于酒食貞吉注需之所須以待逹也已得天位
暢其中正无所復須故酒食而己𫉬貞吉也象曰酒食
貞吉以中正也音義(己得之己音紀又/音已復扶又反)疏(正義曰需于/酒食貞吉者)
(五既爲需之主已得天位无所復需但以需于酒食以/遞相宴樂而得貞吉象曰以中正者釋酒食貞吉之義)
(言九五居中得正需/道亨通上下无事也)
上六入于穴有不速之客三人來敬之終吉注六四所
以出自穴者以不與三相得而塞其路不辟則害故不
得不出自穴而辟之也至於上六處卦之終非塞路者
也與三爲應三來之已乃爲巳援故无畏害之辟而乃
有入穴之固也三陽所以不敢進者須難之終也難終
則至不待召也已居難終故自來也處无位之地以一
隂而爲三陽之主故必敬之而後終吉象曰不速之客
來敬之終吉雖不當位未大失也注處无位之地不當
位者也敬之則得終吉故雖不當位未大失也音義(速/如)
(字馬云召也釋詁云疾/也釋言云徴也召也)疏(正義曰上六入于穴者上六/陰爻故亦稱穴也上六與三)
(相應三來之已不爲禍害乃得爲已援助故上六无所/畏忌乃入于穴而居也有不速之客三人來者速召也)
(不須召喚之客有三人自來三人謂初九九二九三此/三陽務欲前進但畏於險難不能前進其難既通三陽)
(務欲上升不須召喚而自來故云有不速之客三人來/也敬之終吉者上六居无位之地以一陰而爲三陽之)
(主不可怠慢故須恭敬此三陽乃得終吉象曰雖不當/位未大失者釋敬之終吉之義言已雖不當位而以一)
(隂爲三陽之主若不敬之則有凶害今由已能敬之雖/不當位亦未有大失言初時雖有小失終久乃𫉬吉故)
(云未大失也且需之一卦須待難通其於六爻皆假他/物之象以明人事待通而亨須待之義且凡人萬事或)
(有去難逺近須出須處法此六爻即萬事盡矣不/可皆以人事曲細比之易之諸爻之例並皆放此)
䷅(坎下/乾上)
訟有孚窒惕中吉注窒謂窒塞也能惕然後可以𫉬中
吉終凶利見大人不利涉大川音義(訟才用反爭也言/之於公也鄭云辯)
(財曰訟離宫遊魂卦窒張栗反徐得悉反人得失反馬/作咥云讀爲躓猶止也鄭云咥覺悔貌惕湯歴反中如)
(字馬丁仲反有孚窒/一句惕中吉一句)疏(正義曰窒塞也惕懼也凡訟者/物有不和情相乖爭而致其訟)
(凡訟之體不可妄興必有信實被物止塞而能惕懼中/道而止乃得吉也終凶者訟不可長若終竞訟事雖復)
(窒惕亦有凶也利見大人者物既有訟須大人決之故/利見大人也不利涉大川者以訟不可長若以訟而徃)
(涉危難必有禍患/故不利涉大川)
彖曰訟上剛下險險而健訟訟有孚窒惕中吉剛來而
得中也終凶訟不可成也利見大人尚中正也不利涉
大川入于淵也注凡不和而訟无施而可涉難特甚焉
唯有信而見塞懼者乃可以得吉也猶復不可終中乃
吉也不閉其源使訟不至雖每不枉而訟至終竞此亦
凶矣故雖復有信而見塞懼猶不可以爲終也故曰訟
有孚窒惕中吉終凶也无善聽者雖有其實何由得明
而令有信塞懼者得其中吉必有善聽之主焉其在二
乎以剛而來正夫羣小斷不失中應斯任也音義(難乃/旦反)
(復扶又反下同枉紆徃反令力呈反/夫音扶下注同斷丁亂反下注並同)疏(正義曰此釋繇/辭之義訟上剛)
(下險險而健訟者上剛即乾也下險即坎也猶人意懐/險惡性又剛健所以訟也此二句因卦之象以顯有訟)
(之所由案上需須也以釋卦之名此訟卦不釋訟名者/訟義可知故不釋也諸卦其名難者則釋之其名易者)
(則不釋之他皆放此訟有孚窒惕中吉剛來而得中者/先疊出訟之繇辭以剛來而得中者釋所以訟得其有)
(孚窒惕中吉者言由九二之剛來向下體而處下卦之/中爲訟之主而聽斷獄訟故訟者得其有孚窒惕中吉)
(也終凶訟不可成者釋終凶之義以争訟之事不可使/成故終凶也利見大人尚中正者釋利見大人之義所)
(以於訟之時利見此大人者以時方鬬爭貴尚居中得/正之主而聽斷之不利涉大川入于淵者釋不利涉大)
(川之義若以訟事徃涉于川即必墜于深淵而䧟于難/也注正義曰无施而可者言若性好不和又與人鬬訟)
(即无處施設而可也言所徃之處皆不可也涉難特甚/焉者言好訟之人習常施爲己且不可若更以訟涉難)
(其不可特甚焉故云涉難特甚焉中乃吉者謂此訟事/以中途而止乃得吉也前注云可以𫉬中吉謂𫉬中止)
(之吉不閉其源使訟不至者若能謙虚退讓與物不競/即此是閉塞訟之根源使訟不至也今不能如此是不)
(閉塞訟源使訟得至也雖每不枉而訟至終竟者謂雖/每訴訟陳其道理不有枉曲而訟至終竞此亦凶矣)
象曰天與水違行訟君子以作事謀始注聽訟吾猶人
也必也使無訟乎无訟在於謀始謀始在於作制契之
不明訟之所以生也物有其分職不相濫爭何由興訟
之所以起契之過也故有德司契而不責於人音義(契/苦)
(計反下同分符問反濫/力暫反爭爭鬬之爭)疏(正義曰天道西轉水流東注/是天與水相違而行相違而)
(行象人彼此兩相乖戾故致訟也不云水與天違行者/凡訟之所起必剛健在先以爲訟始故云天與水違行)
(也君子以作事謀始者物既有訟言君子當防此訟源/凡欲興作其事先須謀慮其始若初始分職分明不相)
(干涉即終无所訟也注正義曰訟之所以起契之過者/凡鬬訟之起只由初時契要之過謂作契要不分明有)
(德司契者言上之有德司主契要而能使分明以斷於/下亦不須責在下之人有爭訟也有德司契之文出老)
(子經/也)
初六不永所事小有言終吉注處訟之始訟不可終故
不永所事然後乃吉凡陽唱而陰和陰非先唱者也四
召而應見犯乃訟處訟之始不爲訟先雖不能不訟而
了訟必辯明也象曰不永所事訟不可長也雖小有言
其辯明也音義(和胡/臥反)疏(正義曰不永所事者永長也不/可長久爲鬬訟之事以訟不可)
(終也小有言終吉者言初六應于九四然九四剛陽先/來非理犯已初六隂柔見犯乃訟雖不能不訟是不𫉬)
(巳而訟也故小有言以處訟之始不爲訟先故終吉象/曰訟不可長者釋不永所事以訟不可長故不長此鬬)
(爭之事其辯明者釋小有言以訟必辯析分明四雖初/時犯已已能辯訟道理分明故初時小有言也注正義)
(曰處訟之始者始入訟境言訟事尚微故云處訟之始/也不爲訟先者言已是隂柔待唱乃和故云不爲訟先)
(也/)
九二不克訟歸而逋其邑人三百户无眚注以剛處訟
不能下物自下訟上宜其不克若能以懼歸竄其邑乃
可以免災邑過三百非爲竄也竄而據强災未免也象
曰不克訟歸逋竄也自下訟上患至掇也音義(逋補吳/反徐方)
(吳反眚生領反子夏傳云妖祥曰眚馬云災也鄭云過/也下物之下遐嫁反竄七亂反徐又七外反逃也掇徐)
(都活反說文云拾取也/鄭本作惙陟劣反憂也)疏(正義曰不克訟者克勝也以/剛處訟不能下物自下訟上)
(與五相敵不勝其訟言訟不得勝也歸而逋其邑者訟/既不勝怖懼還歸逋竄其邑若其邑强大則大都偶國)
(非逋竄之道人三百户无眚者若其邑狹小唯三百户/乃可也三百户者鄭注禮記云小國下大夫之制又鄭)
(注周禮小司徒云方十里爲成九百夫之地溝渠城郭/道路三分去其一餘六百夫又以田有不易有一易有)
(再易定受田三百家即此三百户者一成之地也鄭注/云不易之田歲種之一易之田休一歲乃種再易之田)
(休二歲乃種言至薄也茍自藏隱不敢與五相敵則无/眚災象曰歸逋竄者釋歸而逋邑以訟之不勝故退歸)
(逋竄也患至掇者掇猶拾掇也自下訟上悖逆之道故/禍患來至若手自拾掇其物言患必來也故王肅云若)
(手拾掇物然注正義曰若能以懼歸竄其邑乃可免災/者如此注意則經稱其邑二字連上爲句人三百户合)
(下爲/句)
六三食舊德貞厲終吉或從王事无成注體夫柔弱以
順於上不爲九二自下訟上不見侵奪保全其有故得
食其舊德而不失也居爭訟之時處兩剛之間而皆近
不相得故曰貞厲柔體不爭繫應在上衆莫能傾故曰
終吉上壯爭勝難可忤也故或從王事不敢成也象曰
食舊德從上吉也音義(忤五/故反)疏(正義曰食舊德者六三/以隂柔順從上九不爲)
(上九侵奪故保全己之所有故食其舊日之德禄位貞/厲者貞正也厲危也居争訟之時處兩剛之間故須貞)
(正自危厲故曰貞厲然六三柔體不爭係應在上衆莫/能傾故終吉也或從王事无成者三應於上上則壯而)
(又勝故六三或從上九之王事不敢觸忤无敢先成故/云无成象曰從上吉者釋所以食舊德以順從上九故)
(得其吉食/舊德也)
九四不克訟注初辯明也復卽命渝安貞吉注處上訟
下可以改變者也故其咎不大若能反從本理變前之
命安貞不犯不失其道爲仁由己故吉從之象曰復卽
命渝安貞不失也音義(復音服後同者更不音渝以/朱反變也馬同鄭曰然也)疏
(正義曰九四既非理陵犯於初初能分辯道理故九四/訟不勝也復即命渝者復反也卽就也九四訟既不勝)
(若能反就本理變前與初爭訟之命能自渝變休息不/與初訟故云復即命渝安貞吉者既能反從本理渝變)
(徃前爭訟之命即得安居貞吉象曰安貞不失者釋復/即命渝之義以其反理變命故得安貞之吉不失其道)
(注正義曰若能反從本理者釋復即之義復反也即從/也本理謂原本不與初訟之理當反從此原本不乎之)
(理故云反從本理變前之命者解命渝也渝變也但倒/經渝字在命上故云變前之命前命者謂徃前共初相)
(訟之命也今乃變之也安貞不犯者謂四安居貞正不/復犯初故云安貞不犯爲仁由己故吉從之者爲仁由)
(已論語文初不犯已己莫陵於初是爲/仁義之道自由於己故云爲仁由己)
九五訟元吉注處得尊位爲訟之主用其中正以斷枉
直中則不過正則不邪剛无所溺公无所偏故訟元吉
象曰訟元吉以中正也音義(邪似/嗟反)疏(正義曰處得尊位/中而且正以斷獄)
(訟故得元吉也象曰以中正也者釋元吉之義所以訟/得大吉者以九五處中而得正位中則不有過差正則)
(不有邪曲中正爲德故元吉注正義曰處得尊位爲訟/之主者居九五之位當爭訟之時是主斷獄訟者也然)
(此卦之内斷獄訟之人凡有二主案上注云善聽之主/其在二乎是二爲主也此注又云爲訟之主用其中正)
(以斷枉直是五又爲主也一卦兩主者凡諸卦之内如/此者多矣五是其卦尊位之主餘爻是其卦爲義之主)
(猶若復卦初九是復卦之主復義在于初九也六五亦/居復之尊位爲復卦尊位之主如此之例非一卦也所)
(以然者五居尊位猶若天子總統萬幾與萬物爲主故/諸卦皆五居尊位諸爻則偏主一事猶若六卿春官主)
(禮秋官主刑之類偏主一事則其餘諸爻各主一事也/即六卿總歸於天子諸卦之爻皆以九五爲尊位也若)
(卦由五位五又居尊止爲一主也若比之九五之𩔖是/也今此訟卦二既爲主五又爲主皆有斷獄之德其五)
(與二爻其義同然也故俱以爲主也案上彖辭剛來而/得中今九五象辭云訟元吉以中正也知彖辭剛來得)
(中非據九五也輔嗣必以爲九二者凡上下二象在於/下象者則稱來故賁卦云柔來而文剛是離下艮上而)
(稱柔來今此云剛來而得中故知九二也且凡云來者/皆據異𩔖而來九二在二隂之中故稱來九五在外卦)
(又三爻俱陽不得稱來若於爻辭之中亦有從下卦向/上卦稱來也故需上六有不速之客三人來謂下卦三)
(陽來然需上六隂爻陽來詣之亦是徃非類而稱來也/以斷枉直者枉曲也凡二人來訟必一曲一直此九五)
(聽訟能斷定曲直/者故云以斷枉直)
上九或錫之鞶帶終朝三禠之注處訟之極以剛居上
訟而得勝者也以訟受錫榮何可保故終朝之閒禠帶
者三也象曰以訟受服亦不足敬也音義(錫星歴反又/星自反賜也)
(鞶步干反馬云大也徐云王肅作槃馬云旦至食時爲/終朝三息暫反注同或如字禠徐勑紙反又直是反本)
(又作禠音同王肅云解/也鄭本作拕徒可反)疏(正義曰或錫之鞶帶者上九/以剛居上是訟而得勝者也)
(若以謙譲蒙錫則可長保有若因訟而得勝雖或錫與/鞶帶不可長久終一朝之間三被禠脫故云終朝三禠)
(之象曰以訟受服亦不足敬者釋終朝三禠之義以其/因訟得勝受此錫服非德而受亦不足可敬故終朝之)
(間三被禠脫也凡言或者或之言有也言或有如此故/言或則三云或從王事无成及坤之六三或從王事无)
(成之類是也鞶帶謂大帶也故杜元凱桓二年傳鞶厲/旒纓注云鞶大帶也此訟一卦及爻辭並以人事明之)
(惟不利涉大川假外/物之象以喻人事)
　
　
　
　
　
　
　
　
　
　
　周易注疏卷二
　周易注疏卷二考證
坤音義坤本又作巛巛今字也○毛居正曰二巛字皆
　譌作川按巛字三畫作六叚巛乃偏旁川字也古字
　乾作三坤作巛各象其卦陸氏以巛爲今字誤矣(臣/)
　(照/)按音義巛今字也句當作坤今字也陸德明之意
　蓋謂巛古坤字也今書坤者乃今字也無以巛爲今
　字之理
彖注地也者形之名也坤也者用地者也○郭京曰用
　形者也形字誤作地字地是定體之名坤是用形之
　稱體即形也祗合明坤順之體用不合用地體之定
　名(臣良裘/)按此注與乾卦彖注互看則郭京所謂誤
　者竝見
初六象履霜堅氷陰始凝也馴致其道至堅氷也○郭
　京曰按陰始凝也上誤増堅氷二字履霜與堅氷時
　候頗異不合相連結義(臣良裘/)按魏志許芸引易傳
　作初六履霜朱子謂當從之
文言曰○釋文本無此三字
　至靜而德方○石經德字下旁注一也字
　陰疑於陽節注猶未失其爲陰𩔖爲陽所滅○郭京
　曰去字誤作失字本解經文離字義在去離非在失
　却
屯象君子以經綸○綸音義作論釋曰音倫鄭如字謂
　論撰書禮樂施政事黄頴曰經論匡濟也本亦作綸
　疏綸謂繩綸○繩監本譌作綱下文云約束於物則
　从繩是
　姚信云綸謂緯也○緯亦譌作綱姚信以經綸爲經
　緯說見集解作綱者非
　又劉表鄭元以綸爲論○(臣良裘/)按此節釋文所云
　鄭如字者監本論又作淪尤譌
六二注涉逺而行難可以進○進本或作通亦有作濟
　字者郭京曰進則理切通與濟則義疎
六三象卽鹿无虞以從禽也○郭京曰何以從禽也脫
　何字(臣清植/)按若行蒐狩正禮必有虞矣无虞亦即
　鹿者以志逐於禽不由正禮也無何字意理具足郭
　京說不必從
蒙卦辭再三瀆瀆則不告○(臣良裘/)按崔憬曰瀆古黷
　字也按書說命曰黷于祭祀時謂弗欽禮祭義曰數
　則黷黷則不敬其義皆與此合
彖注无剛決中何由得初筮之告乎○決本或作失釋
　文本作決
九二包蒙吉○釋文云包如字鄭云當作彪彪文也又
　按石經作苞
六四注疏此釋六四爻辭也○(臣㤗/)按疏例從無於當
　節之下自言此釋某文者此七字疑衍
需音義字從兩重而者非○(臣良裘/)按兩當作雨絶句
　疏此需卦繇辭也○繇譌作係依閣本改此六字疑
　亦衍文他卦無此例
彖位乎天位○乎石經作于
初九象利用恒无咎未失常也○釋文本無无咎二字
　(臣良裘/)按此即劉向典校書所謂施孟梁丘家或缺
　无咎悔亡唯費氏經與古文同者是也
九二注履健居中○中譌作實依閣本改
彖注不閉其源使訟不至○郭京曰不閉其源使訟得
　至得字誤作不字若閉其訟源訟則不至不閉訟源
　則訟得至不至與不閉義弗合
　又必有善聽之主焉其在二乎○(臣良裘/)按李鼎祚
　集解云善聽之主其在五焉九五注云處得尊位爲
　訟之主用其中正以斷枉直即彖利見大人尚中正
　之義也九二居訟之時自救不暇訟既不克懐懼逃
　歸豈能爲善聽之主哉傳寫字誤以五爲二當審詳
　之今折中定本云訟以九五爲主諸爻皆訟者也
象注物有其分職不相濫爭何由興訟之所以起契之
　過也○監本物有其分句下有起契之過四字今依
　閣本削去
　
　
　
　
　
　
　
　
　
　
　
　
　
　
　
　周易注疏卷二考證
欽定四庫全書
　周易注疏卷三
　　魏王弼注　唐陸德明音義　孔穎達疏
　上經(師/)　(比/)　(小畜/)　(履/)　(泰/)　(否/)　(同人/)　(大有/)
䷆(坎下/坤上)
師貞丈人吉无咎　丈人嚴莊之稱也爲師之正丈人
乃吉也興役動衆无功罪也故吉乃无咎也音義(師彖/云衆)
(也馬云二千五百人爲師坎宫歸魂卦貞丈人/絶句丈人鄭云能以法度長於人稱尺證反)疏(正義/曰師)
(衆也貞正也丈人謂嚴莊尊重之人言爲師之正唯得/嚴莊丈人監臨主領乃得吉无咎若不得丈人監臨之)
(衆不畏懼不能齊衆必有咎害注正義曰興役動衆无/功罪者監臨師衆當以威嚴則有功勞乃得无咎若其)
(不以威嚴師必无功而𫉬其/罪故云興役動衆无功罪也)
彖曰師衆也貞正也能以衆正可以王矣剛中而應行
險而順以此毒天下而民從之吉又何咎矣注毒猶役
也音義(王如字物歸往也徐又往/況反毒徒篤反馬云治也)疏(正義曰師衆也貞/正也能以衆正可)
(以王矣者此釋師卦之名并明用師有功之義但師訓/旣多或訓爲法或訓爲長恐此師名取法之與長故特)
(明之師訓爲衆也貞爲正也貞之爲正其義已見於此/復云貞正者欲見齊衆必須以正故訓貞爲正也與下)
(文爲首引之勢故云能以衆正可以王矣剛中而應者/剛中謂九二而應謂六五行險而順者行險謂下體坎)
(也而順謂上體坤也若剛中而无應或有應而不剛中/或行險而不柔順皆不可行師得吉也以此毒天下而)
(民從之吉又何咎矣者毒猶役也若用此諸徳使役天/下之衆人必從之以得其吉又何無功而咎責乎自剛)
(中以下釋丈人吉无咎也/言丈人能備此諸徳也)
象曰地中有水師君子以容民畜衆音義(畜敕六反聚/也王肅許六)
(反養/也)疏(正義曰君子以容民畜衆者言君子法此師卦/容納其民畜養其衆若爲人除害使衆得寧此)
(則容民畜衆也又爲師之主雖尚威嚴當赦其小過不/可純用威猛於軍師之中亦是容民畜衆之義所以象)
(稱地中有水欲見地能包水水又衆大是容民畜衆之/象若其不然或當云地在水上或云上地下水或云水)
(上有地今云地中有/水蓋取容畜之義也)
初六師出以律否臧凶注爲師之始齊師者也齊衆以
律失律則散故師出以律律不可失失律而臧何異於
否失令有功法所不赦故師出不以律否臧皆凶象曰
師出以律失律凶也音義(否音鄙惡也注同馬鄭王/肅方有反臧作郎反善也)疏
(正義曰初六師出以律者律法也初六爲師之始是整/齊師衆者也旣齊整師衆使師出之時當須以其法制)
(整齊之故云師出以律也否臧凶者若其失律行師无/問否之與臧皆爲凶也否謂破敗臧謂有功然否爲破)
(敗卽是凶也何須更云否臧凶者本意所明雖臧亦凶/臧文旣單故以否配之欲盛言臧凶不可單言故云否)
(之與臧皆爲凶也象曰失律凶者釋師出以律之義言/所以必須以律者以其失律則凶反經之文以明經義)
(注正義曰爲師之始齊師者也者以師之初爻故云爲/師之始在師之首先唱𤼵始是齊整師衆者也失律而)
(臧何異於否者若棄失法律不奉法而行雖有功而臧/何異於否也失令有功法所不赦者解何異於否之義)
(令則法律也若失此法令雖有功勞軍法所不容赦故/云何異於否然閫外之事將軍所裁臨事制宜不必皆)
(依君命何得有功法所不赦者凡爲師之體理非一端/量事制宜隨時進退此則將軍所制隨時施行若茍順)
(私情故違君命犯律/觸法則事不可赦耳)
九二在師中吉无咎王三錫命注以剛居中而應於上
在師而得其中者也承上之寵爲師之主任大役重无
功則凶故吉乃无咎也行師得吉莫善懐邦邦懐衆服
錫莫重焉故乃得成命象曰在師中吉承天寵也王三
錫命懐萬邦也音義(錫星歴反徐音賜鄭本作賜寵如/字鄭云光耀也王肅作龍云寵也)
疏(正義曰在師中吉者以剛居中而應於五是在師中/吉也无咎者承上之寵爲師之主任大役重无功則)
(凶故吉乃无咎王三錫命者以其有功故王三加錫命/象曰承天寵者釋在師中吉之義也正謂承受五之恩)
(寵故中吉也懐萬邦也者以其有功能招懐萬邦故被/王三錫命也注正義曰在師而得中者觀注之意以在)
(師中爲句其吉字屬下觀象之文在師中吉承天寵者/則似吉字屬上此吉之一字上下兼該故注文屬下象)
(文屬上但象畧其无咎之字故吉屬師中也故乃得成/命者案曲禮云三賜不及車馬一命受爵再命受服三)
(命受車馬三賜三命而尊/之得成故乃得成命也)
六三師或輿尸凶注以隂處陽以柔乘剛進則无應退
无所守以此用師宜𫉬輿尸之凶象曰師或輿尸大无
功也疏(正義曰以陰處陽以柔乘剛進无所應退无所/守以此用師或有輿尸之凶象曰大无功也者)
(釋輿尸之義以其輿尸則大无功也注正義曰退无所/守者倒退而下乘二之剛已又以陰居陽是退无所守)
六四師左次无咎注得位而无應无應不可以行得位
則可以處故左次之而无咎也行師之法欲右背高故
左次之象曰左次无咎未失常也注雖不能有𫉬足以
不失其常也音義(背音/佩)疏(正義曰六四得位而无應无/應不可以行得位則可以處)
(故云師左次无咎故師在高險之左以次止則无凶咎/也象曰未失常者釋无咎之義以其雖未有功未失常)
(道注正義曰行師之法欲右背髙者此兵法也/故漢書韓信云兵法欲右背山陵前左水澤)
六五田有禽利執言无咎長子帥師弟子輿尸貞凶注
處師之時柔得尊位陰不先唱柔不犯物犯而後應往
必得直故田有禽也物先犯已故可以執言而无咎也
柔非軍帥陰非剛武故不躬行必以授也授不得正則
衆不從故長子帥師可也弟子之凶故其宜也象曰長
子帥師以中行也弟子輿尸使不當也音義(禽徐本作/擒長之文)
(反注及下同軍/帥之帥色類反)疏(正義曰田有禽利執言者柔得尊位/陰不先唱柔不犯物犯而後應往必)
(得直故往卽有功猶如田中有禽而來犯苖若往獵之/則无咎過也人之脩田非禽之所犯王者守國非叛者)
(所亂禽之犯苖則可獵取叛人亂國則可誅之此假他/象以喻人事故利執言无咎已不直則有咎已今得直)
(故可以執此言往問之而无咎也長子帥師弟子輿尸/貞凶者以已是柔不可爲軍帥已又是陰身非剛武不)
(可以親行故須役任長子弟子之等若任役長子則可/以帥師若任用弟子則軍必破敗而輿尸是爲正之凶)
(莊氏云長子謂九二徳長於人弟子謂六三徳劣於物/今案象辭云長子帥師以中行也是九二居中也弟子)
(輿尸使不當也謂六三失位也注正義曰往必得直/者見犯乃行欲往征之則於理正直故云往必得直)
上六大君有命開國承家小人勿用注處師之極師之
終也大君之命不失功也開國承家以寧邦也小人勿
用非其道也象曰大君有命以正功也小人勿用必亂
邦也疏(正義曰大君有命者上六處師之極是師之終/竞也大君謂天子也言天子爵命此上六若其)
(功大使之開國爲諸侯若其功小使之承家爲卿大夫/小人勿用者言開國承家須用君子勿用小人也象曰)
(大君有命以正功也者正此上六之功也小人勿用/必亂邦也者若用小人必亂邦國故不得用小人也)
䷇(坤下/坎上)
比吉原筮元永貞无咎不寧方來後夫凶音義(比毗志/反卦内)
(並同彖云輔也序卦云比也子夏𫝊云地得水而/柔水得地而流故曰比徐又補履反坤宫歸魂卦)疏(正/義)
(曰比吉者謂能相親比而得其吉原筮元永貞无咎者/欲相親比必能原窮其情筮決其意唯有元大永長貞)
(正乃得无咎元永貞者謂兩相親比皆須永貞不寧方/來者此是寧樂之時若能與人親比則不寧之方皆悉)
(歸來後夫凶者夫語辭也親比貴速若及早而來人皆/親已故在先者吉若在後而至者人或疎已親比不成)
(故後夫凶或以夫爲/丈夫謂後來之人也)
彖曰比吉也比輔也下順從也原筮元永貞无咎以剛
中也注處比之時將原筮以求无咎其唯元永貞乎夫
羣黨相比而不以元永貞則凶邪之道也若不遇其主
則雖永貞而猶未足免於咎也使永貞而无咎者其唯
九五乎不寧方來上下應也注上下无陽以分其民五
獨處尊莫不歸之上下應之旣親且安安則不安者託
焉故不寧方所以來上下應故也夫无者求有有者不
求所與危者求安安者不求所保火有其炎寒者附之
故已茍安焉則不寧之方皆來矣後夫凶其道窮也注
將合和親而獨在後親成則誅是以凶也音義(邪似嗟/反求有)
(本亦作求得/炎于廉反)疏(正義曰比吉也者釋親比爲善言相親/比而得吉也比輔也者釋比所以得吉)
(由比者人來相輔助也下順從者在下之人順從於上/是相輔助也謂衆陰順從九五也自此以上釋比名爲)
(吉之義原筮元永貞无咎以剛中者釋原筮元永貞无/咎之義所以得如此者以九五剛而處中故使比者皆)
(得原筮元永貞无咎也不寧方來上下應者釋不寧方/來之義以九五處中故上下羣陰皆來應之於此之時)
(陰往比陽羣陰未得其所皆未寜也後夫凶其道窮者/釋後夫凶他悉親比已獨後來比道窮困无人與親故)
(其凶也此謂上六也注正義曰將原筮以求无咎其唯/元永貞乎者原謂原窮比者根本筮謂筮決求比之情)
(以求久長无咎其唯元永貞乎元大也永長也爲已有/大長貞正乃能原筮相親比之情得久長而无咎謂彼)
(此相親比也若不遇其主則雖永貞而猶未足免於咎/者若不逢遇明主則彼此相求比者雖各懐永貞而猶)
(未足免離於咎雖有永貞而无明主照察不被上知相/親渉於朋黨故不免咎也使永貞而无咎者其唯九五)
(乎者使比者得免咎保永貞久而无咎其唯九五乎以/九五爲比之主剛而處中能識比者之情意故使比者)
(得保永貞无凶咎也親成則誅者彼此相比皆速來爲/親親道已成已獨在後而來衆則嫌其離貳所以被誅)
(而凶/也)
象曰地上有水比先王以建萬國親諸侯注萬國以比
建諸侯以比親疏(正義曰建萬國親諸侯非諸侯以下/之所爲故特云先王也建萬國謂割)
(土而封建之親諸侯謂爵賞恩澤而親友之萬國據其/境域故曰建也諸侯謂其君身故云親也地上有水猶)
(域中有萬國使之各相親比猶地上有/水流通相潤及物故云地上有水比也)
初六有孚比之无咎有孚盈缶終來有它吉注處比之
始爲比之首者也夫以不信爲比之首則禍莫大焉故
必有孚盈缶然後乃得免比之咎故曰有孚比之无咎
也處比之首應不在一心无私吝則莫不比之著信立
誠盈溢乎質素之器則物終來无衰竭也親乎天下著
信盈缶應者豈一道而來故必有它吉也象曰比之初
六有它吉也音義(缶方有反瓦器也鄭云汲器也爾雅/云盎謂之缶它敕多反本亦作他)
疏(正義曰有孚比之无咎者處比之始爲比之首若无/誠信禍莫大焉必有誠信而相親比終始如一爲之)
(誠信乃得无咎有孚盈缶終來有他吉者身處比之首/應不在一心无私吝莫不比之有此孚信盈溢質素之)
(缶以此待物物皆歸向從始至終尋常恒來非唯一人/而已更有他人竝來而得吉故云終來有他吉也此假)
(外象喻人事也注正義曰應不在一者初六无應是應/不在一故心无私吝也若心有偏應卽私有愛吝也以)
(應不在一故/心无私吝也)
六二比之自内貞吉注處比之時居中得位而繋應在
五不能來它故得其自内貞吉而已象曰比之自内不
自失也疏(正義曰比之自内貞吉者居中得位係應在/五不能使他悉來唯親比之道自在其内獨)
(與五應但貞吉而已不如初六有他吉也象曰不自失/者釋比之自内之義不自失其所應之偶故云比之自)
(内不自/失也)
六三比之匪人注四自外比二爲五應近不相得遠則
无應所與比者皆非已親故曰比之匪人象曰比之匪
人不亦傷乎音義(匪非鬼反馬云非也/王肅本作匪人凶)疏(正義曰比之/匪人不亦傷)
(乎者言六三所比皆非已親之人四自外比二爲五應/近不相得遠又无應是所欲親比皆非其親是以悲傷)
(也/)
六四外比之貞吉注外比於五履得其位比不失賢處
不失位故貞吉也象曰外比於賢以從上也疏(正義曰/六四上)
(比於五欲外比也居得其位比不失賢所以貞吉凡下/體爲内上體爲外六四比五故云外比也象曰外比於)
(賢以從上者九五居中得位故稱賢/也五在四上四往比之是以從上也)
九五顯比王用三驅失前禽邑人不誡吉注爲比之主
而有應在二顯比者也比而顯之則所親者狹矣夫无
私於物唯賢是與則去之與來皆无失也夫三驅之禮
禽逆來趣已則舍之背已而走則射之愛於來而惡於
去也故其所施常失前禽也以顯比而居王位用三驅
之道者也故曰王用三驅失前禽也用其中正征討有
常伐不加邑動必討叛邑人无虞故不誡也雖不得乎
大人之吉是顯比之吉也此可以爲上之使非爲上道
也象曰顯比之吉位正中也舎逆取順失前禽也邑人
不誡上使中也音義(驅匡愚反徐云鄭作敺馬云三驅/者一曰乾豆二曰賔客三曰君庖)
(狹户夾反則舍之舎音赦又音捨背音/佩射食亦反惡烏路反舎逆之舎音捨)疏(正義曰五應/於二顯明比)
(道不能普徧相親是比道狹也王用三驅失前禽者此/假田獵之道以喻顯比之事凡三驅之禮禽向已者則)
(舎之背已者則射之是失於前禽也顯比之道與已相/應者則親之與己不相應者則疎之與三驅田獵愛來)
(惡去相似故云王用三驅失前禽也言顯比之道似於/此也邑人不誡吉者雖不能廣普親比於自已相親之)
(處不妄加討罰所以已邑之人不須防誡而有吉也至/於邑人不誡而爲吉非是大人𢎞闊之道不可爲大人)
(之身但可爲大人之使象曰顯比之吉位正中者所以/顯比得吉者以所居之位正而且中故云顯比之吉舎)
(逆取順失前禽也者禽逆來向已者則舎之而不害禽/順去背已而走者則射而取之是失前禽也邑人不誡)
(上使中也者釋邑人不誡之義所以已邑之人不須防/誡止由在上九五之使得其中正之人伐不加邑動必)
(討叛不横加无罪止由在上使中也中謂九五也此九/五雖不得爲王者之身堪爲王者之使以居中位故云)
(上使中也注正義曰去之與來皆无失者若比道𢎞闊/不偏私於物唯賢是親則背已去者與來向已者皆悉)
(親附无所失也言去亦不失來亦不失夫三驅之禮者/先儒皆云三度驅禽而射之也三度則已今亦從之去)
(則射之褚氏諸儒皆以爲三面著人驅禽必加三面者/禽唯有背已向已趣已故左右及於後皆有驅之愛於)
(來而惡於去者來則舎之是愛於來也去則射之是惡/於去也故其所施常失前禽者言獨比所應則所比爲)
(失如三驅所施愛來憎去則失在前禽也用其中正征/討有常伐不加邑動必討叛者此九五居中得正故云)
(用其中正也心既中正不妄喜怒故征伐有常也所伐/之事不加親已之邑興師動衆必欲討其叛逆五以其)
(顯比親者伐所不加也叛者必欲征伐也云雖不得乎/大人之吉是顯比之吉者以象云顯比之吉其比狹也)
(若大人之吉則比道𢎞通也可以爲上之使非爲上之/道者九五居上之位若爲行如此身雖爲王止可爲上)
(使之人非是爲王之/道故云非爲上之道)
上六比之无首凶注无首後也處卦之終是後夫也親
道已成无所與終爲時所棄宜其凶也象曰比之无首
无所終也疏(正義曰无首凶者謂无能爲頭首他人皆/比已獨在後是親比於人无能爲頭首也)
(他人皆比親道已成已獨在後衆人所棄宜其凶也象/曰无所終者釋比之无首既不能爲比之初首被人所)
(棄故无能與/之共終也)
䷈(乾下/巽上)
小畜亨注不能畜大止健剛志故行是以亨密雲不雨
自我西郊音義(畜本又作蓄同敕六反積也聚也卦/内皆同鄭許六反養也巽宫一世卦)疏
(正義曰小畜亨者但小有所畜唯畜九三而已初九九/二猶剛健得行是以剛志上得亨通故云小畜亨也若)
(大畜乾在於下艮在於上艮是陽卦又能止物能止此/乾之剛健所畜者大故稱大畜此卦則巽在於上乾在)
(於下巽是隂柔性又和順不能止畜在下之乾唯能畜/止九三所畜狹小故云小畜密雲不雨者若陽之上升)
(隂能畜止兩氣相薄則爲雨也今唯能畜止九三其氣/被畜但爲密雲初九九二猶自上通所以不能爲雨也)
(自我西郊者所聚密雲由在我之西郊去/我旣遠潤澤不能行也但聚在西郊而已)
彖曰小畜柔得位而上下應之曰小畜注謂六四也成
卦之義在此爻也體无二陰以分其應故上下應之也
旣得其位而上下應之三不能陵小畜之義健而巽剛
中而志行乃亨密雲不雨尚往也自我西郊施未行也
注小畜之勢足作密雲乃自我西郊未足以爲雨也何
由知未能爲雨夫能爲雨者陽上薄陰陰能固之然後
烝而爲雨今不能制初九之復自道固九二之牽復九
三更以不能復爲劣也下方尚往施豈得行故密雲而
不能爲雨尚往故也何以明之夫陰能固之然後乃雨
今上九獨能固九三之路故九三不可以進而輿說輻
也能固其路而安於上故得旣雨旣處若四五皆能若
上九之善畜則能雨明矣故舉一卦而論之能爲小畜
密雲而已陰茍不足以固陽則雖復至盛密雲自我西
郊故不能雨也雨之未下卽施之未行也彖全論一卦
之體故曰密雲不雨象各言一爻之德故曰旣雨旣處
也音義(施始䜴反注皆同陽上之上時掌反烝職譍反/說吐活反下文并注並同說文解也輻音福雖)
(復之復扶又/反上九注同)疏(正義曰柔得位謂六四也以陰居陰故/稱得位此卦唯有一陰上下諸陽皆來)
(應之故曰小畜此釋小畜卦名也言此卦之畜六四唯/畜其下九三初九九二猶不能擁畜而云上下應之者)
(若細别而言小畜之義唯當畜止在下三陽猶不能畜/盡但畜九三而已若大判而言之上下五陽總應六四)
(故云上下應之其四雖應何妨總不能畜止剛健也健/而巽剛中而志行乃亨者内旣剛健而外逢柔順剛𤼵)
(於中不被摧抑而志意得行以此言之故剛健之志乃/得亨通此釋亨也密雲不雨尚往者所以密雲不雨者)
(不能畜止諸陽初九九二猶得上進陰陽氣通所以不/雨釋密雲不雨也自我西郊施未行者釋自我西郊之)
(義所以密雲不雨從我西郊而積聚者猶所施潤澤未/得流行周徧故不覆國都但遠聚西郊也然雲在國都)
(而不雨亦是施未行也必云在西郊者若在國都雨雖/未落猶有覆䕃之施不得云施未行今言在西郊去施)
(遠也注正義曰九三更以不能復爲劣者初九旣得復/道九二可牽以𫉬復皆得剛健上通則是陰不能固陽)
(而九三劣弱又不能自復則是陽不薄陰是以皆不雨/也且小畜之義貴於上往而九三不能自復更爲劣弱)
(故言九三更不能復爲劣也能固其路而安於上者謂/上九能閉固九三之道路不被九三所陵得安於上所)
(以旣雨旣處也故舉一卦而論之能爲小畜密雲而已/者此明卦之與爻其義别也但卦總二象明上體不能)
(閉固下體所以密雲不能爲雨爻則止明一爻之事上/九能固九三所以上九而有雨也所以卦與爻其義異)
(也諸卦多然若比卦云比吉上六則云比之无首凶也/復卦云復亨上六云迷復凶也此皆卦之與爻義相違)
(反它皆/放此)
象曰風行天上小畜君子以懿文德注未能行其施者
故可以懿文徳而已疏(正義曰君子以懿文徳者懿美/也以於其時施未得行喻君子)
(之人但修美文徳待時而𤼵風爲號令若風行天下則/施附於物不得云施未行也今風在天上去物旣遠无)
(所施及故曰風行天上凡大象君子所取之義或取二/卦之象而法之者若地中有水師君子以容民畜衆取)
(卦象包容之義若履卦象云上天下澤履君子以辯上/下取上下尊卑之義如此之𩔖皆取二象君子法以爲)
(行也或直取卦名因其卦義所有君子法之須合卦義/行事者若訟卦云君子以作事謀始防其所訟之源不)
(取天與水違行之象若小畜君子以懿/文徳不取風行天上之象餘皆放此)
初九復自道何其咎吉注處乾之始以升巽初四爲已
應不距已者也以陽升陰復自其道順而无違何所犯
咎得義之吉象曰復自道其義吉也疏(正義曰處乾之/始以升巽初四)
(爲已應以陽升陰反復於上自用已道四則順而无違/於已无咎故云復自道何其咎吉象曰其義吉者以陽)
(升陰以剛應柔/其義於理吉也)
九二牽復吉注處乾之中以升巽五五非畜極非固已
者也雖不能若陰之不違可牽以𫉬復是以吉也象曰
牽復在中亦不自失也疏(正義曰牽謂牽連復謂反復/二欲徃五五非止畜之極不)
(閉固於已可自牽連反復於上而得吉也象曰牽復在/中亦不自失者旣彊牽連而復在下卦之中以其得中)
(不被閉固亦於已不/自有失解牽復吉也)
九三輿說輻夫妻反目注上爲畜盛不可牽征以斯而
進故必說輻也已爲陽極上爲陰長畜於陰長不能自
復方之夫妻反目之義也象曰夫妻反目不能正室也
音義(輿音餘輻音福本亦作輹音服馬云/車下縛也鄭云伏菟長之丈反下同)疏(正義曰九/三欲復而)
(進上九固而止之不可以行故車輿說其輻夫妻反目/者上九體巽爲長女之陰今九三之陽被長女閉固不)
(能自復夫妻乖戾故反目相視象曰不能正室者釋夫/妻反目之義以九三之夫不能正上九之室故反目也)
(此假象以/喻人事也)
六四有孚血去惕出无咎注夫言血者陽犯陰也四乘
於三近不相得三務於進而已隔之將懼侵克者也上
亦惡三而能制焉志與上合共同斯誠三雖逼已而不
能犯故得血去懼除保无咎也象曰有孚惕出上合志
也音義(血如字馬云當作恤憂也去起/吕反注同惡烏路反履卦同)疏(正義曰六四/居九三之上)
(乘陵於三三旣務進而已固之懼三害已故有血也畏/三侵陵故惕懼也但上九亦憎惡九三六四與上九同)
(志共惡於三三不能害已故得其血去除其惕出散信/能血去懼除乃得无咎象曰上合志者釋惕出之意所)
(以惕出者由已與上九同合其志共惡於三也注正義/曰夫言血者陽犯隂也者謂此卦言血陽犯隂也夫者)
(𤼵語之端非是總凡之辭故需六四云需于血注云/凡稱血者隂陽相傷也則稱血者非唯陽犯隂也)
九五有孚攣如富以其鄰注處得尊位不疑於二來而
不距二牽已攣不爲專固有孚攣如之謂也以陽居陽
處實者也居盛處實而不專固富以其鄰者也象曰有
孚攣如不獨富也音義(攣力專反馬云連也徐又力/轉反子夏𫝊作戀云思也)疏
(正義曰有孚攣如者五居尊位不疑於二來而不距二/旣牽挽而來已又攀攣而迎接志意合同不有專固相)
(逼是有信而相牽攣也如語辭非義𩔖富以其鄰者五/是陽爻卽必富實心不専固故能用富以與其鄰鄰謂)
(二也象曰不獨富也者釋攣如之義所以攀攣/於二者以其不獨自專固於富欲分與二也)
上九旣雨旣處尚德載婦貞厲月幾望君子征凶注處
小畜之極能畜者也陽不𫉬亨故旣雨也剛不能侵故
旣處也體巽處上剛不敢犯尚德者也爲隂之長能畜
剛健德積載者也婦制其夫臣制其君雖貞近危故曰
婦貞厲也隂之盈盛莫盛於此故曰月幾望也滿而又
進必失其道隂疑於陽必見戰伐雖復君子以征必凶
故曰君子征凶象曰旣雨旣處德積載也君子征凶有
所疑也注夫處下可以征而无咎者唯泰也則然坤本
體下又順而弱不能敵剛故可以全其𩔖征而吉也自
此以往則其進各有難矣夫巽雖不能若艮之善畜猶
不肯爲坤之順從也故可得少進不可盡陵也是以初
九九二其復則可至於九三則輿說輻也夫大畜者畜
之極也畜而不已畜極則通是以其畜之盛在於四五
至于上九道乃大行小畜積極而後乃能畜是以四五
可以進而上九說征之輻音義(幾徐音祈又音機注同/子夏𫝊作近唯泰也則)
(然一本作然則讀卽以也字/絶句難乃旦反盡津忍反)疏(正義曰旣雨旣處者九/三欲進已能固之隂陽)
(不通故已得其雨也旣處者三不能侵不憂危害故已/得其處也尚徳載者體巽處上剛不敢犯爲隂之長能)
(畜止剛健慕尚此徳之積聚而運載也故云尚徳載也/言慕尚此道徳之積載也婦貞厲者上九制九三是婦)
(制其夫臣制其君雖復貞正而近危厲也月㡬望者婦/人之制夫猶如月在望時盛極以敵日也㡬辭也已從)
(上釋故於此不復言也君子征凶者隂疑於陽必見戰/伐雖復君子之行而亦凶也象曰旣雨旣處徳積載者)
(釋旣雨旣處之義言所以得旣雨旣處者以上九道徳/積聚可以運載使人慕尚故云既雨既處也君子征凶)
(有所疑者釋君子征凶之義言所以征凶者隂氣盛滿/被陽有所疑忌必見戰伐故征凶也注正義曰處小畜)
(之極能畜者也者已處小畜盛極是閉畜者也陽不𫉬/亨故旣雨也者陽若亨通則不雨也所以卦爻辭云小)
(畜亨密雲不雨今九三之陽被上九所固不𫉬亨通故/既雨也夫巽雖不能若艮之善畜者謂雖不能如大畜)
(艮卦在上善畜下之乾也巽雖不能如艮之善畜故其/畜小也猶不肯爲坤之順從者謂猶不肯如泰卦坤在)
(於上順從乾也故可得少進者謂初九九二得前進也/不可盡陵者九三欲陵上九被上九所固是不可得盡)
(陵也畜而不已畜極則通是以其畜之盛在于四五至/于上九道乃大行者此論大畜義也大畜畜而不已謂)
(之大畜四爻五爻是畜之盛極而不休已畜極則通四/五畜道既極至於上九无所可畜故上九道乃大行无)
(所畜也小畜積極而後乃能畜者小畜之道既微積其/終極至於上九乃能畜也謂畜九三也是以四五可以)
(進者四雖畜初五雖畜二畜道既弱故初二可以進上/九說征之輻者上九畜之積極故能說此九三征行之)
(輻案九三但有說輻无征之文而王氏言上九說征之/輻者輿之有輻可以征行九三爻有征義今輿輻既說)
(則是說征之輻因上九征凶之文征則行也文雖不言/於義必有言輻者鄭注云謂輿下縳木與軸相連鉤心)
(之木是也子夏/傳云軸車劇也)
䷉(兌下/乾上)
履虎尾不咥人亨音義(履利恥反禮也艮宫五世/卦咥直結反齧也馬云齕)疏(正/義)
(曰履卦之義以六三爲主六三以隂柔履踐九二之剛/履危者也猶如履虎尾為危之甚不咥人亨者以六三)
(在兌體兌為和說而應乾剛雖履其危而不見害故得/亨通猶若履虎尾不見咥齧于人此假物之象以喻人)
(事/)
彖曰履柔履剛也說而應乎乾是以履虎尾不咥人亨
注凡彖者言乎一卦之所以爲主也成卦之體在六三
也履虎尾者言其危也三爲履主以柔履剛履危者也
履虎尾而不見咥者以其說而應乎乾也乾剛正之徳
者也不以說行夫佞邪而以說應乎乾宜其履虎尾不
見咥而亨剛中正履帝位而不疚光明也注言五之徳
音義(說音悅注及後同夫音扶下同邪似/嗟反疚久又反馬云病也陸本作疾)疏(正義曰履/柔履剛者)
(言履卦之義是柔之履剛六三隂爻在九二陽爻之上/故云柔履剛也履謂履踐也此釋履卦之義說而應乎)
(乾是以履虎尾不咥人亨者釋不咥人亨之義六三在/兌體兌為和說應於上九上九在乾體兌自和說應乎)
(乾剛以說應剛无所見害是以履踐虎尾不咥害於人/而得亨通也若以和說之行而應於隂柔則是邪佞之)
(道由以說應於剛故得吉也剛中正履帝位者謂九五/也以剛處中得其正位居九五之尊是剛中正履帝位)
(也而不疚光明者能以剛中而居帝位不有疚病由徳/之光明故也此一句贊明履卦徳義之美於經无所釋)
(也/)
象曰上天下澤履君子以辯上下定民志疏(正義曰天/尊在上澤)
(卑處下君子法此履卦之象以分辯上下尊卑以定正/民之志意使尊卑有序也但此履卦名含二義若以爻)
(言之則在上履踐於下六三履九二也若以二卦上下/之象言之則履禮也在下以禮承事於上此象之所言)
(取上下二卦卑承尊之義故云上天下澤履/但易含萬象反覆取義不可定爲一體故也)
初九素履往无咎注處履之初爲履之始履道惡華故
素乃无咎處履以素何往不從必獨行其願物无犯也
象曰素履之往獨行願也疏(正義曰處履之始而用質/素故徃而无咎若不以質)
(素則有咎也象曰獨行願者釋素履之往它人尚/華已獨質素則何咎也故獨行所願則物无犯也)
九二履道坦坦幽人貞吉注履道尚謙不憙處盈務在
致誠惡夫外飾者也而二以陽處隂履於謙也居内履
中隱顯同也履道之美於斯為盛故履道坦坦无險厄
也在幽而貞宜其吉也象曰幽人貞吉中不自亂也音
義(坦吐但反說文云安也廣雅云平也明也蒼頡/篇云著也憙虛備反又音喜厄於革反又作戹)疏(正/義)
(曰履道坦坦者坦坦平易之貌九二以陽處隂履於謙/退已能謙退故履道坦坦平易无險難也幽人貞吉者)
(既无險難故在幽隱之人守正得吉象曰中不自亂者/釋幽人貞吉以其居中不以危險而自亂也既能謙退)
(幽居何有危險自亂之事注正義曰履道尚謙者言踐/履之道貴尚謙退然後乃能踐物履又為禮故尚謙也)
(居内履中隱顯同者履道尚謙不喜處盈然以陽處隂/尚於謙徳居内履中以信為道不以居外為榮處内為)
(屈若居在外亦能履中謙退隱之與顯在心齊等故曰/隱顯同也在幽而貞宜其吉者以其在内卦之中故云)
(在幽也謙而得中是貞正也/在幽能行此正故曰宜其吉)
六三眇能視跛能履履虎尾咥人凶武人爲于大君注
居履之時以陽處陽猶曰不謙而况以隂居陽以柔乘
剛者乎故以此爲明眇目者也以此爲行跛足者也以
此履危見咥者也志在剛健不脩所履欲以陵武於人
爲于大君行未能免於凶而志存於五頑之甚也象曰
眇能視不足以有明也跛能履不足以與行也咥人之
凶位不當也武人爲于大君志剛也音義(眇妙小反字/書云盲也說)
(文云小目跛波我反足跛也依字作/破脩本又作循行未之行下孟反)疏(正義曰眇能視/跛能履者居履)
(之時當須謙退今六三以陰居陽而又失其位以此視/物猶如眇目自為能視不足為明也以此履踐猶如跛)
(足自為能履不足與之行也履虎尾咥人凶者以此履/虎尾咥齧於人所以凶也武人為于大君者行此威武)
(加陵於人欲自為於大君以六三之微欲行九五之志/頑愚之甚象曰不足以有明者釋眇能視物目既隆眇)
(假使能視无多明也不足以與行者解跛能履足既蹇/跛假使能履行不能逺故云不足以與行也位不當者)
(釋咥人之凶所以被咥見凶者緣居位不當謂以隂處/陽也志剛者釋武人爲于大君所以陵武加人欲為大)
(君以其志意剛猛以陰/而處陽是志意剛也)
九四履虎尾愬愬終吉注逼近至尊以陽承陽處多懼
之地故曰履虎尾愬愬也然以陽居隂以謙爲本雖處
危懼終𫉬其志故終吉也象曰愬愬終吉志行也音義
(愬山革反子夏𫝊曰恐懼貌何休注公羊𫝊曰驚愕也/馬本作虩音許逆反云恐懼也說文同廣雅曰懼也近)
(附近/之近)疏(正義曰履虎尾愬愬者逼近五之尊位是履虎/尾近其危也以陽承陽處嫌隙之地故愬愬危)
(懼也終吉者以陽居隂意能謙退故終得其吉也象曰/志行者釋愬愬終吉初雖愬愬終得其吉以謙志得行)
(故終/吉也)
九五夬履貞厲注得位處尊以剛決正故曰夬履貞厲
也履道惡盈而五處尊是以危象曰夬履貞厲位正當
也音義(夬古/快反)疏(正義曰夬履者夬者決也得位處尊以/剛決正履道行正故夬履也貞厲者厲)
(危也履道惡盈而五以陽居尊故危厲也象曰位正當/者釋夬履貞厲之義所以夬履貞厲者以其位正當處)
(在九五之位不得不決斷其理不/得不有其貞厲以位居此地故也)
上九視履考祥其旋元吉注禍福之祥生乎所履處履
之極履道成矣故可視履而考祥也居極應說髙而不
危是其旋也履道大成故元吉也象曰元吉在上大有
慶也音義(祥本亦/作詳)疏(正義曰視履考祥者祥謂徴祥上/九處履之極履道已成故視其所)
(履之行善惡得失考其禍福之徴祥其旋元吉者旋謂/旋反也上九處履之極下應兌說髙而不危是其不墜)
(於禮而能旋反行之履道大成故元吉也象曰大有慶/者解元吉在上之義既以元吉而在上九是大有福慶)
(也以有福慶故/在上元吉也)
䷊(乾下/坤上)
泰小往大來吉亨音義(泰如字大通也鄭云通也/馬云大也坤宫三世卦)疏(正/義)
(曰隂去故小往陽長故大來以此吉而亨通此卦亨通/之極而四徳不具者物既泰通多失其節故不得以為)
(元始而利貞也所以象云/財成輔相故四徳不具)
彖曰泰小往大來吉亨則是天地交而萬物通也上下
交而其志同也内陽而外陰内健而外順内君子而外
小人君子道長小人道消也音義(長之/丈反)疏(正義曰泰小/往大來吉亨)
(則是天地交而萬物通者釋此卦小往大來吉亨名為/泰也所以得名為泰者止由天地氣交而生養萬物物)
(得大通故云泰也上下交而其志同者此以人事象天/地之交上謂君也下謂臣也君臣交好故志意和同内)
(陽而外隂内健而外順内健則内陽外順則外隂内陽/外隂據其象内健外順明其性此說泰卦之徳也陰陽)
(言爻健順言卦此就卦爻釋小往大來吉亨也内君子/而外小人君子道長小人道消者更就人事之中釋小)
(往大來/吉亨也)
象曰天地交泰后以財成天地之道輔相天地之宜以
左右民注泰者物大通之時也上下大通則物失其節
故財成而輔相以左右民也音義(財音才徐才載反荀/作裁相息亮反注同)
(左音佐右音佑/左右助也注同)疏(正義曰后以財成天地之道者由物/皆通泰則上下失節后君也於此之)
(時君當翦財成就天地之道輔相天地之宜者相助也/當輔助天地所生之宜以左右民者左右助也以助養)
(其人也天地之道者謂四時也冬寒夏暑春生秋殺之/道若氣相交通則物失其節物失其節則冬温夏寒秋)
(生春殺君當財節成就使寒暑得其常生殺依其節此/天地自然之氣故云天地之道也天地之宜者謂天地)
(所生之物各有其宜若大司徒云其動物植物及職方/云揚州其貢宜稻麥雍州其貢宜黍稷若天氣大同則)
(所宜相反故人君輔助天地所宜之物各安其性得其/宜據物言之故稱宜也此卦言后者以不兼公卿大夫)
(故不云君子也兼通諸侯故不得直言先王/欲見天子諸侯俱是南面之君故特言后也)
初九拔茅茹以其彚征吉注茅之爲物拔其根而相牽
引者也茹相牽引之貌也三陽同志俱志在外初為𩔖
首已舉則從若茅茹也上順而應不爲違距進皆得志
故以其𩔖征吉象曰拔茅征吉志在外也音義(拔蒲八/反茅卯)
(交反鄭音苖茹汝據反牽引也鄭湛同王肅音如彚音/胃𩔖也李于鬼反傅氏注云彚古偉字美也古文作􁀑)
(董作夤出也/鄭云勤也)疏(正義曰拔茅茹者初九欲往於上九二/九三皆欲上行已去則從而似拔茅舉)
(其根相牽茹也以其彚者彚類也以類相從征吉者征/行也上坤而順下應於乾已去則納故征行而吉象曰)
(志在外者釋拔茅征吉之義以其三陽志意皆在於外/已行則從而似拔茅徃行而得吉此假外物以明義也)
九二包荒用馮河不遐遺朋亡得尚于中行注體健居
中而用乎泰能包含荒穢受納馮河者也用心𢎞大无
所遐棄故曰不遐遺也无私无偏存乎光大故曰朋亡
也如此乃可以得尚于中行尚猶配也中行謂五象曰
包荒得尚于中行以光大也音義(荒本亦作㐬音同鄭/注禮云穢也說文水)
(廣也又大也鄭讀為康云虚/也馮音憑注同穢於廢反)疏(正義曰包荒用馮河者/體健居中而用乎泰能)
(包含荒穢之物故云包荒也用馮河者无舟渡水馮陵/于河是頑愚之人此九二能包含容受故曰用馮河也)
(不遐遺者遐逺也遺棄也用心𢎞大无所疎逺棄遺於/物朋亡者得中无偏所在皆納无私於朋黨之事亡无)
(也故云朋亡也得尚于中行者中行謂六五也處中而/行以九二所為如此尚配也得配六五之中也象曰以)
(光大者釋得尚中行之義所以包荒得配此六五之中/者以无私无偏存乎光大之道故此包荒皆假外物以)
(明義/也)
九三无平不陂无往不復艱貞无咎勿恤其孚于食有
福注乾本上也坤本下也而得泰者降與升也而三處
天地之際將復其所處復其所處則上守其尊下守其
卑是故无往而不復也无平而不陂也處天地之將閉
平路之將陂時將大變世將大革而居不失其正動不
失其應艱而能貞不失其義故无咎也信義誠著故不
恤其孚而自明也故曰勿恤其孚于食有福也象曰无
往不復天地際也注天地將各分復之際音義(陂彼偽/反徐補)
(寄反傾也注同/又破何反偏也)疏(正義曰无平不陂者九三處天地相/交之際將各分復其所處乾體初雖)
(在下今將復歸於上坤體初雖在上今欲復歸於下是/初始平者必將有險陂也初始徃者必將有反復也无)
(有平而不陂无有徃而不復者猶若无在下者而不在/上无在上者而不歸下也艱貞无咎者已居變革之世)
(應有危殆只為已居得其正動有其應艱難貞正乃得/无咎勿恤其孚于食有福者恤憂也孚信也信義先以)
(誠著故不須憂其孚信也信義自明故於食禄之道自/有福慶也象曰天地際者釋无徃不復之義而三處天)
(地交際之處天體將上地體將下故徃者將復平者將/陂注正義曰將復其所處者以泰卦乾體在下此九三)
(將棄三而向四是將復其乾之上體所處也泰卦坤體/在上此六四今將去四而歸向初復其坤體所處也處)
(天地之將閉平路之将陂者天將處上地將處下閉而/不通是天地之將閉也所以徃前通泰路無險難自今)
(已后時既否閉路有傾危是平路之將陂也此因三之/向四是下欲上也則上六將歸於下是上欲下也故云)
(復其所處也信義誠著者以九三居不失正動不失應/是信義誠著也故不恤其孚而自明者解于食有福以)
(信義自明故/飲食有福)
六四翩翩不富以其鄰不戒以孚注乾樂上復坤樂下
復四處坤首不固所居見命則退故曰翩翩也坤爻皆
樂下已退則從故不待富而用其鄰也莫不與已同其
志願故不待戒而自孚也象曰翩翩不富皆失實也不
戒以孚中心願也疏(正義曰六四翩翩者四主坤首而/欲下復見命則退故翩翩而下也)
(不富以其鄰者以用也鄰謂五與上也今已下復衆隂/􁀒皆從之故不待財富而用其鄰不戒以孚者鄰皆從)
(已共同志願不待戒告而自孚信以從已也象曰皆失/實者解翩翩不富之義由衆隂皆失其本實所居之處)
(今既見命翩翩樂動不待財富竝悉從之故云皆失實/也不戒以孚中心願者解不戒以孚之義所以不待六)
(四之戒告而六五上六皆已孚信者由/中心皆願下復故不待戒而自孚也)
六五帝乙歸妹以祉元吉注婦人謂嫁曰歸泰者隂陽
交通之時也女處尊位履中居順降身應二感以相與
用中行願不失其禮帝乙歸妹誠合斯義履順居中行
願以祉盡夫隂陽交配之宜故元吉也象曰以祉元吉
中以行願也音義(祉音耻一音敕子反又音止女處一/作爻處夫音扶後皆放此以意求之)
疏(正義曰帝乙歸妹者女處尊位履中居順降身應二/感以相與用其中情行其志願不失於禮爻備斯義)
(者唯帝乙歸嫁于妹而能然也故作易者引此帝乙歸/妹以明之也以祉元吉者履順居中得行志願以𫉬祉)
(福盡夫隂陽交配之道故大吉也象曰中以行願者釋/以祉元吉之義正由中順行其志願故得福而元吉也)
(注正義曰婦人謂嫁曰/歸隱二年公羊𫝊文也)
上六城復于隍勿用師自邑告命貞吝注居泰上極各
反所應泰道將滅上下不交卑不上承尊不下施是故
城復于隍卑道崩也勿用師不煩攻也自邑告命貞吝
否道已成命不行也象曰城復于隍其命亂也音義(隍/音)
(皇城塹也子夏作堭姚作湟應如字舊音應對/之應上承之上時掌反施始䜴反否備鄙反)疏(正義/曰城)
(復于隍者居泰上極各反所應泰道將滅上下不交卑/不上承尊不下施猶若城復于隍也子夏𫝊云隍是城)
(下池也城之為體由基土培扶乃得為城今下不培扶/城則損壊以此崩倒反復于隍猶君之為體由臣之輔)
(翼今上下不交臣不扶君君道傾危故云城復于隍此/假外象以喻人事勿用師者謂君道已傾不煩用師也)
(自邑告命貞吝者否道已成物不順從唯於自已之邑/而施告命下既不從故貞吝象曰其命亂者釋城復于)
(隍之義若教命不亂臣當輔君猶土當扶城由其命錯/亂下不奉上猶土不培城使復于隍故云其命亂也注)
(正義曰卑道崩也者卑道向下不與/上交故卑之道崩壊不承事於上也)
䷋(坤下/乾上)
否之匪人不利君子貞大往小來音義(否備鄙反卦内/同閉也塞也乾)
(宫三/世卦)疏(正義曰否之匪人者言否閉之世非是人道交/通之時故云匪人不利君子貞者由小人道長)
(君子道消故不利君子為正也陽氣往而陰氣來故/云大往小來陽主生息故稱大陰主消耗故稱小)
彖曰否之匪人不利君子貞大往小來則是天地不交
而萬物不通也上下不交而天下无邦也内陰而外陽
内柔而外剛内小人而外君子小人道長君子道消也
音義(長丁/丈反)疏(正義曰上下不交而天下无邦者與泰卦/反也泰卦云上下交而其志同此應云上)
(下不交則其志不同也非但其志不同上下乖隔則邦/國滅亡故變云天下无邦也内柔而外剛者欲取否塞)
(之義故内至柔弱外禦剛彊所以否閉若欲取通泰之/義則云内健外順各随義為文故此云剛柔不云健順)
象曰天地不交否君子以儉德辟難不可榮以祿音義
(辟音避難/乃旦反)疏(正義曰君子以儉徳辟難者言君子於此/否塞之時以節儉為徳辟其危難不可榮)
(華其身以居禄位此若據諸侯公卿言之辟其羣小之/難不可重受官賞若據王者言之謂節儉為徳辟其隂)
(陽厄運之難不可重/自榮華而驕逸也)
初六拔茅茹以其彚貞吉亨注居否之初處順之始爲
𩔖之首者也順非健也何可以征居否之時動則入邪
三隂同道皆不可進故茅茹以類貞而不諂則吉亨象
曰拔茅貞吉志在君也注志在於君故不茍進音義(邪/似)
(嗟反諂/敕檢反)疏(正義曰拔茅茹者以居否之初處順之始未/可以動動則入邪不敢前進三隂皆然猶若)
(拔茅牽連其根相茹也已若不進餘皆從之故云拔茅/茹也以其彚者以其同𩔖共皆如此貞吉亨者守正而)
(居志在於君乃得吉而亨通象曰志在君者釋拔茅貞/吉之義所以居而守正者以其志意在君不敢懐諂茍)
(進故得吉亨也此/假外物以明人事)
六二包承小人吉大人否亨注居否之世而得其位用
其至順包承於上小人路通内柔外剛大人否之其道
乃亨象曰大人否亨不亂羣也音義(亨許/庚反)疏(正義曰包/承者居否)
(之世而得其位用其至順包承於上小人吉者否閉之/時小人路通故於小人為吉也大人否亨者若大人用)
(此包承之徳能否閉小人之吉其道乃亨象曰不亂羣/者此釋所以大人否亨之意良由否閉小人防之以得)
(其道小人雖盛不敢/亂羣故言不亂羣也)
六三包羞注俱用小道以承其上而位不當所以包羞
也象曰包羞位不當也疏(正義曰包羞者言羣隂俱用/小人之道包承於上以失位)
(不當所包承之/事唯羞辱也)
九四有命无咎疇離祉注夫處否而不可以有命者以
所應者小人也有命於小人則消君子之道者也今初
志在君處乎窮下故可以有命无咎而疇麗福也疇謂
初也象曰有命无咎志行也音義(疇直留反鄭/作古􁀂字)疏(正義/曰有)
(命无咎者九四處否之時其隂爻皆是小人若有命於/小人則君子道消也今初六志在於君守正不進處于)
(窮下今九四有命命之故无咎疇離祉者疇謂疇匹謂/初六也離麗也麗謂附著也言九四命初身既无咎初)
(既被命附依祉福言初六得福也象曰志行者釋有命/无咎之義所以九四有命得无咎者由初六志意得行)
(守正而應於上故/九四之命得无咎)
九五休否大人吉其亡其亡繋于苞桑注居尊得位能
休否道者也施否於小人否之休也唯大人而後能然
故曰大人吉也處君子道消之時已居尊位何可以安
故心存將危乃得固也象曰大人之吉位正當也音義
(休虚虬反美也又/許求反息也注同)疏(正義曰休否者休美也謂能行休/美之事於否塞之時能施此否閉)
(之道遏絶小人則是否之休美者也故云休否大人吉/者唯大人乃能如此而得吉也若其凡人則不能其亡)
(其亡繋于苞桑者在道消之世居於尊位而遏小人必/近危難須恒自戒慎其意常懼其危亡言丁寧戒慎如)
(此也繋于苞桑者苞本也凡物繋于桑之苞本則牢固/也若能其亡其亡以自戒慎則有繋于苞桑之固无傾)
(危也象曰位正當者釋大人吉之義言九五居尊得位/正所以當遏絶小人得其吉注正義曰心存將危解其)
(亡其亡之義身雖安静心意常存將有危難但念其亡/其亡乃得固者即繋于苞桑也必云苞桑者取會韻之)
(義又桑之為物其根/衆也衆則牢固之義)
上九傾否先否後喜注先傾後通故後喜也始以傾為
否後得通乃喜象曰否終則傾何可長也疏(正義曰處/否之極否)
(道已終此上九能傾毁其否故曰傾否也先否後喜者/否道未傾之時是先否之道否道已傾之後其事得通)
(故曰後有喜也象曰否終則傾何可長者釋傾否之義/否道已終通道將至故否之終極則傾損其否何得長)
(久故云何/可長也)
䷌(離下/乾上)
同人于野亨利渉大川利君子貞音義(同人和同也/離宫歸魂卦)疏
(正義曰同人謂和同於人于野亨者野是廣遠之處借/其野名喻其廣逺言和同於人必須寛廣无所不同用)
(心无私處非近狹逺至于野乃得亨通故云同人于野/亨與人同心足以渉難故曰利渉大川也與人和同易)
(渉邪僻故利君子貞也此利/渉大川假物象以明人事)
彖曰同人柔得位得中而應乎乾曰同人注二為同人
之主同人曰同人于野亨利渉大川乾行也注所以乃
能同人于野亨利渉大川非二之所能也是乾之所行
故特曰同人曰文明以健中正而應君子正也注行健
不以武而以文明用之相應不以邪而以中正應之君
子正也故曰利君子貞唯君子爲能通天下之志注君
子以文明為德音義(邪似/嗟反)疏(正義曰同人柔得位得中/而應乎乾曰同人者此釋)
(所以能同於人之義柔得位得中者謂六二也上應九/五是應於乾也同人曰同人于野亨利渉大川乾行者)
(釋同人于野亨利渉大川之義所以能如此者由乾之/所行也言乾能行此徳非六二之所能也故特云同人)
(曰乃云同人于野亨與諸卦别也文明以健中正而應/君子正者此釋君子貞也此以二象明之故云文明以)
(健中正而應謂六二九五皆居中得正而又相應是君/子之正道也故云君子正也若以威武而為健邪僻而)
(相應則非君子之正也唯君子為能通天下之志者此/更贊明君子貞正之義唯君子之人於同人之時能以)
(正道通達天下之志故利君子之貞注正義曰故特曰/同人曰者謂卦之彖辭𤼵首即疊卦名以釋其義則以)
(例言之此𤼵首應云同人于野亨今此同人于野亨之/上别云同人曰者是其義有異此同人卦名以六二為)
(主故同人卦名繋屬六二故稱同人曰猶言同人卦曰/也同人于野亨利渉大川雖是同人卦下之辭不關六)
(二之義故更疊同人于野亨之文乃是乾之所行也君/子以文明為徳者若非君子則用威武今卦之下體為)
(離故彖云文明又云唯君子能通天下之/志是君子用文明為徳也謂文理通明也)
象曰天與火同人注天體於上而火炎上同人之義也
君子以𩔖族辨物注君子小人各得所同音義(炎上之/上時掌)
(反/)疏(正義曰天體在上火又炎上取其性同故云天與/火同人君子以𩔖族辨物者族聚也言君子法此)
(同人以類而聚也辨物謂分辨事/物各同其黨使自相同不間雜也)
初九同人于門无咎注居同人之始爲同人之首者也
无應於上心无繋吝通夫大同出門皆同故曰同人于
門也出門同人誰與為咎象曰出門同人又誰咎也音
義(繋或作係/本作黨係)疏(正義曰同人于門者居同人之首无應/於上心无係吝含𢎞光大和同於人在)
(於門外出門皆同故云无咎也象曰又誰咎者釋出門/同人无咎之義言既心无係吝出門逢人皆同則誰與)
(為過/咎)
六二同人于宗吝注應在乎五唯同於主過主則否用
心褊狹鄙吝之道象曰同人于宗吝道也音義(否方有/反又備)
(鄙反褊必淺/反狹戸夾反)疏(正義曰係應在五而和同於人在於宗/族不能𢎞闊是鄙吝之道故象云吝道)
(也/)
九三伏戎于莽升其高陵三歲不興注居同人之際履
下卦之極不能包𢎞上下通夫大同物黨相分欲乖其
道貪於所比據上之應其敵剛健非力所當故伏戎于
莽不敢顯亢也升其高陵望不敢進量斯𫝑也三嵗不
能興者也三嵗不能興則五道亦以成矣安所行焉象
曰伏戎于莽敵剛也三嵗不興安行也注安辭也音義
(莽莫蕩反王肅㝠黨反鄭云叢木也物或/作朋比毗志反當如字量音良又音亮)疏(正義曰伏/戎于莽者)
(九三處下卦之極不能包𢎞上下通夫大同欲下據六/二上與九五相爭也但九五剛健九三力不能敵故伏)
(潛兵戎於草莽之中升其高陵三嵗不興者唯升高陵/以望前敵量斯勢也縱令更經三嵗亦不能興起也象)
(曰伏戎于莾敵剛者釋伏戎于莽之義以其當九五之/剛不敢顯亢故伏戎于莽三嵗不興安行者釋三嵗不)
(興之義雖經三嵗猶不能興起也安語辭也猶言何也/既三嵗不興五道亦已成矣何可行也故云安行也此)
(假外物以明人事注正義曰不能包𢎞上下通夫大同/者初九出門皆同无所係著是包𢎞上下通夫大同今)
(九三欲下據六二奪上之應是不能包𢎞也物黨相分/者謂同人之時物各有黨𩔖而相分别也二則與五相)
(親與三相分别也欲乖其道貪於所比據上之應者言/此九三欲乖其同人之道不以類相從不知二之從五)
(直以茍貪與二之比近而/欲取之據上九五之應也)
九四乘其墉弗克攻吉注處上攻下力能乘墉者也履
非其位以與人爭二自五應三非犯已攻三求二尤而
效之違義傷理衆所不與故雖乘墉而不克也不克則
反反則得吉也不克乃反其所以得吉困而反則者也
象曰乘其墉義弗克也其吉則困而反則也音義(墉徐/音容)
(鄭作庸效下教反不克則反反則/得吉也一本作反則得得則吉也)疏(正義曰乘其墉者/履非其位與人鬬)
(争與三争二欲攻於三既是上體力能顯亢故乘上高/墉欲攻三也弗克攻吉者三欲求二其事已非四又效)
(之以求其二違義傷理衆所不與雖復乘墉不能攻三/也吉者既不能攻三能反自思愆以從法則故得吉也)
(此爻亦假物象也象曰乘其墉義弗克也者釋不克之/義所以乘墉攻三不能克者以其違義衆所不從故云)
(義不克也其吉則困而反則者釋其吉之義所以得其/吉者九四則以不克困苦而反歸其法則故得吉也)
九五同人先號咷而後笑大師克相遇注彖曰柔得位
得中而應乎乾曰同人然則體柔居中衆之所與執剛
用直衆所未從故近隔乎二剛未𫉬厥志是以先號咷
也居中處尊戰必克勝故後笑也不能使物自歸而用
其强直故必須大師克之然後相遇也象曰同人之先
以中直也大師相遇言相克也音義(號戸羔反咷道刀/反號咷啼呼也)
疏(正義曰同人先號咷者五與二應用其剛直衆所未/從故九五共二欲相和同九三九四與之競二也五)
(未得二故志未和同於二故先號咷也而後笑者處得/尊位戰必克勝故後笑也大師克相遇者不能使物自)
(歸已用其剛直必以大師與三四戰克乃得與二相遇/此爻假物象以明人事象曰同人之先以中直者解先)
(號咷之意以其用中正剛直之道物所未從故先號咷/也但象略號咷之字故直云同人之先以中直也大師)
(相遇言相克者釋相遇之義所以必用大師乃䏻相遇/者以其用大師與三四相伐而得克勝乃與二相遇故)
(言相/克也)
上九同人于郊无悔注郊者外之極也處同人之時最
在於外不𫉬同志而逺於内争故雖无悔吝亦未得其
志象曰同人于郊志未得也注凡處同人而不泰焉則
必用師矣不能大通則各私其黨而求利焉楚人亡弓
不能忘楚愛國愈甚益為它災是以同人不𢎞剛健之
爻皆至用師也音義(逺袁萬反爭/爭鬬之爭)疏(正義曰同人于郊/者處同人之極最)
(在於外雖欲同人人必疎己不𫉬所同其志未得然雖/陽在於外逺於内之爭訟故无悔吝也象曰志未得者)
(釋同人于郊之義同人在郊境逺處與人踈逺和同之/志猶未得也注正義曰不𫉬同志者若彼此在内相同)
(則𫉬其同志意也若己為郊境之人而與相同人未親/已是不𫉬同志也逺於内争者以外而同不於室家之)
(内是逺于内争也以逺内争故无悔吝以在外郊故未/得志也凡處同人而不泰焉則必用師矣者王氏注意)
(非止上九一爻乃總論同人一卦之義去初上而言二/有同宗之吝三有伏戎之禍四有不克之困五有大師)
(之患是處同人之世无大通之志則必用師矣楚人亡/弓不能忘楚愛國愈甚益為它災者案孔子家語弟子)
(好生篇云椘昭王出㳺亡烏號之弓左右請求之王曰/楚人亡弓楚人得之又何求焉孔子聞之曰惜乎其志)
(不大也不曰人亡弓人得之何必楚也昭王名軫哀六/年呉伐陳楚救陳在城父卒此愛國而致它災也引此)
(者證同人不𢎞/皆至用師矣)
䷍(乾下/離上)
大有元亨注不大通何由得大有乎大有則必元亨矣
音義(大有包容豐富之/象乾宫歸魂卦)疏(正義曰大有元亨者柔處尊/位羣陽並應能大所有故稱)
(大有既能大有則其物大/得亨通故云大有元亨)
彖曰大有柔得尊位大中而上下應之曰大有注處尊
以柔居中以大體无二隂以分其應上下應之靡所不
納大有之義也其徳剛健而文明應乎天而時行是以
元亨注徳應於天則行不失時矣剛健不滯文明不犯
應天則大時行无違是以元亨疏(正義曰大有柔得尊/位大中而上下應之)
(曰大有者釋此卦稱大有之義大中者謂六五處大以/中柔處尊位是其大也居上卦之内是其中也其徳剛)
(健而文明應乎天而時行是以元亨者釋元亨之義剛/健謂乾也文明謂離也應乎天而時行者禇氏莊氏云)
(六五應九二九二在乾體故云應乎天也徳應於天則/行不失時以時而行則萬物大得亨通故云是以元亨)
(注正義曰剛健不滯者剛健則物不壅滯也文明不犯/者文理明察則不犯於物也應天則大者䏻應於天則)
(盛大也時行无違者以時而行物无/違也以有此諸事故大通而元亨也)
象曰火在天上大有君子以遏惡揚善順天休命注大
有包容之象也故遏惡揚善成物之美順夫天徳休物
之命音義(遏於葛反止也徐又音謁休/虚虬反美也徐又許求反)疏(正義曰君子/以遏惡揚善)
(者大有包容之義故君子象之亦當包含遏匿其惡褎/揚其善順奉天徳休美物之性命皆取含容之義也不)
(云天在火下而云火在天上者天體高明火性炎上火/是照耀之物而在於天上是光明之甚无所不照亦是)
(包含之義又為/揚善之理也)
初九无交害匪咎艱則无咎注以夫剛健為大有之始
不能履中滿而不溢率斯以徃後害必至其欲匪咎艱
則无咎也象曰大有初九无交害也疏(正義曰以夫剛/健為大有之始)
(不能履中謙退雖无交切之害久必有凶其欲匪咎能/自艱難其志則得无咎故云无交害匪咎艱則无咎也)
(注正義曰不能履中滿而不溢者以不在二位是不能/履中在大有之初是盈滿身行剛健是溢也故云不能)
(履中滿/而不溢)
九二大車以載注任重而不危有攸往无咎注健不違
中爲五所任任重不危致遠不泥故可以往而无咎也
象曰大車以載積中不敗也音義(車王肅剛余反蜀/本作輿泥乃計反)疏
(正義曰大車以載者體是剛健而又居中身被委任其/任重也能堪受其任不有傾危猶若大車以載物也此)
(假外象以喻人事有攸徃无咎者堪當重任故有所徃/无咎者以居失其位嫌有凶咎故云无咎也象曰積中)
(不敗者釋大車以載之義物既積聚身有中和堪受所/積之物聚在身上不至於敗也注正義曰任重而不危)
(釋大車以載之意大車謂牛車也載物既/多故云任重車材彊壯故不有傾危也)
九三公用亨于天子小人弗克注處大有之時居下體
之極乘剛健之上而履得其位與五同功威權之盛莫
此過焉公用斯位乃得通乎天子之道也小人不克害
可待也象曰公用亨于天子小人害也音義(亨許庚反/通也下同)
(衆家竝香兩反京云獻也/干云享宴也姚云享祀也)疏(正義曰公用亨于天子者/九三處大有之時居下體)
(之極乘剛健之上履得其位與五同功五為王位三既/與之同功則威權之盛莫盛於此乃得通乎天子之道)
(故云公用亨于天子小人弗克者小人徳劣不能勝其/位必致禍害故云小人弗克也注正義曰與五同功者)
(繋辭云三與五同功此云與五同功謂五為王位三既/䏻與五之同功則威權與五相似故云威權之盛莫此)
(過/焉)
九四匪其彭无咎注既失其位而上近至尊之威下比
分權之臣其為懼也可謂危矣唯夫有聖知者乃能免
斯咎也三雖至盛五不可舍能辯斯數專心承五常匪
其旁則无咎矣旁謂三也象曰匪其彭无咎明辯晢也
注明猶才也音義(彭歩郎反子夏作旁干云彭亨驕滿/貌王肅云壯也虞作尫姚云彭旁徐)
(音同近如字亦附近之近比毗志反知音智舍音捨數/色助反晢章舌反王廙作晰同音徐李之世反又作哲)
(字鄭本作遰云讀如明星/晢晢陸本作逝虞作折)疏(正義曰匪其彭无咎者匪/非也彭旁也謂九三在九)
(四之旁九四若䏻專心承五非取其旁九四言不用三/也如此乃得无咎也既失其位上近至尊之威下比分)
(權之臣可謂危矣能棄三歸五故得无咎也象曰明辯/晢也者釋匪其彭无咎之義明猶才也九四所以能去)
(其旁之九三者由九四才性辯而/哲知能斟酌事宜故云明辯晢也)
六五厥孚交如威如吉注居尊以柔處大以中无私於
物上下應之信以𤼵志故其孚交如也夫不私於物物
亦公焉不疑於物物亦誠焉既公且信何難何備不言
而教行何為而不威如為大有之主而不以此道吉可
得乎象曰厥孚交如信以𤼵志也威如之吉易而无備
也音義(難依象宜如字一音/乃旦反易以䜴反)疏(正義曰六五厥孚交如/者厥其也孚信也交謂)
(交接也如語辭也六五居尊以柔處大以中无私於物/上下應之故其誠信物來交接故云厥孚交如也威如)
(吉者威畏也既誠且信不言而教行所為之處人皆畏/敬故云威如以用此道故得吉也象曰信以𤼵志者釋)
(厥孚交如之義由已誠信𤼵起其志故上下應之與之/交接也威如之吉易而无備者釋威如之吉之義所以)
(威如得吉者以已不私於物唯行簡易/无所防備物自畏之故云易而无備也)
上九自天祐之吉无不利注大有豐富之世也處大有
之上而不累於位志尚乎賢者也餘爻皆乘剛而已獨
乘柔順也五為信徳而已履焉履信之謂也雖不能體
柔而以剛乘柔思順之義也履豐有之世而不以物累
其心髙尚其志尚賢者也爻有三徳盡夫助道故繋辭
具焉象曰大有上吉自天祐也音義(祐音又累劣偽反/下同盡津忍反繋)
(音/係)疏(正義曰釋所以大有上九而得吉者以有三徳從/天已下悉皆祐之故云自天祐之注正義曰不累)
(於位志尚乎賢者既居豐富之時應須以富有為累也/既居无位之地不以富有縈心是不繋累於位既能清)
(静髙潔是慕尚賢之行也爻有三徳者五為信徳而已/履焉履信之謂是一也以剛乘柔思順之義是二也不)
(以物累於心髙尚其志尚賢者是三也爻有三徳盡/夫助道者天尚祐之則无物不祐故云盡夫助道也)
　
　
　
　
　
　
　
　
　
　
　
　
　
　
　
　周易注疏卷三
　周易注疏卷三考證
師卦辭丈人吉○崔憬曰子夏傳作大人李鼎祚云彖
　云能以衆正可以王矣老子曰域中有四大而王居
　其一焉作大人是也(臣照/)按師卦之義成于九二為
　衆所歸也夫在下位而爲衆所歸惟師乃可所爲閫
　以外将軍制之人主不從中制也彖曰丈人爻曰長
　子其義同也非丈人則三軍無所托命故丈人吉也
　若易言大人者位尊者之通稱言君子者徳尊者之
　通稱言后者君也言先王者舉古聖君以爲後世法
　也義各有取師稱丈人不可與大人混也子夏傳作
　大人蓋亦傳寫之訛而李鼎祚從而爲之辭
六四注疏漢書韓信云兵法欲右背山陵前左水澤○
　(臣良裘/)按此非韓信語云字上當有傳字
六五田有禽利執言注物先犯己故可以執言而無咎
　也○郭京曰利執之誤作利執言之字行書向下引
　脚稍類言字轉寫仍誤言字無義理可安(臣良裘/)按
　程傳云執言奉辭也文無不安
比彖比吉也比輔也○郭京曰吉字下誤増也字凡彖
　先舉􁀓辭後以義結皆有也字􁀓辭下並無也字(臣/)
　(清植/)按朱子亦云也字羡當作比吉比輔也下順從
　也比輔也觧比字下順從也觧吉字與郭京之說正
　同
初六注以不信為比之首禍莫大焉故必有孚盈缶然
　後乃得免比之咎○郭京曰此盈缶二字疑衍下文
　處比之首應不在一心無私吝則莫不比之著信立
　誠盈溢乎質素之器等句方釋盈缶之義此處不應
　有盈缶二字
九五象舍逆取順失前禽也○郭京曰舍逆取順句誤
　在失前禽上此小象第一第三句並先舉爻辭後以
　義結中間一句獨先申義後舉爻辭三百八十三爻
　並無此例(臣清植/)按上文位正中也此曰失前禽也
　以禽與中叶攷象傳内以禽字與東部字為韻者凡
　三見屯三爻象禽與窮叶此與中叶恒四爻象禽與
　容叶吳棫韻補以禽為渠容切而引焦氏易林吉日
　車攻田弋𫉬禽宣王飲酒以告嘉功之文為証疑自
　漢以前有此音也
履六三注志存於王頑之甚也○毛居正曰志存於五
　五作王誤正義云以六三之微欲行九五之事解注
　志存於五也紹興本興國軍本皆誤作王唯建安余
　氏本作五彖辭履帝位而不疚注云言五之徳此為
　五字無疑
泰九二包荒○包石經作苞象同
九三象无往不復天地際也○釋文本作無平不陂
六四翩翩○釋文本作篇篇釋云如字子夏傳作翩翩
　向本同云輕舉貌古文作偏偏今本俱作翩翩蓋從
　子夏傳本也
象翩翩不富皆失實也○郭京曰皆反實也反誤作失
　注云坤爻皆樂下復下是坤位本實之處義在翩翩
　反歸本實之地非失其本實也(臣良裘/)按易義陰虚
　陽實失實正解不富之義京言未當
否象君子以儉徳辟難不可榮以祿○(臣良裘/)按虞翻
　本作不可營以禄云榮或作營又云儉或作險按後
　漢書章懐注引易作險
六二包承○包石經作苞下包羞同
大有彖疏六五應九二九二在乾體故云應乎天也○
　監本作六五應乾九二亦與五為體誤今依閣本改
象注遏惡揚善成物之美順夫天徳休物之命○監本
　作遏惡揚善成物之性順天休命順物之命推尋文
　義順夫天徳解順天二字休物之命解休命二字休
　美也監本誤今依閣本改
九三音義亨許庚反通也衆家並香兩反京云獻也干
　云享宴也姚云享祀也○(臣清植/)按此亨字注疏並
　作亨通解朱子本義云春秋傳作亨古者亨通之亨
　享獻之享烹餁之烹皆作亨字按亨通之作亨者元
　亨之𩔖是也享獻之作亨者此文之𩔖是也烹餁之
　作亨者鼎彖傳聖人亨以享上帝而大亨以養聖賢
　是也陸氏既以許庚反音作亨通之亨復云衆家並
　香兩反音作享獻之享則其意似亦以享之義為長
　矣今折中定本從朱子作享
　
　
　
　
　
　
　
　
　
　
　周易注疏卷三考證
欽定四庫全書
　周易注疏卷四
　　魏王弻注　唐陸德明音義　孔穎達疏
　上經(謙/)　(豫/)　(隨/)　(蠱/)　(臨/)　(觀/)　(噬嗑/)　(賁/)
䷎(艮下/坤上)
謙亨君子有終音義(謙卑退為義屈已下物也兌宫/五世卦子夏作嗛云嗛謙也)疏
(正義曰謙者屈躬下物先人後已以此待物則所在皆/通故曰亨也小人行謙則不能長久唯君子有終也然)
(案謙卦之象謙為諸行之善是善之最極而不言元與/利貞及吉者元是物首也利貞是幹正也於人既為謙)
(退何可為之首也以謙下人何以幹正於物故不云元/與利貞也謙必𫉬吉其吉可知故不言之凡易經之體)
(有吉理可知而不言吉者即此謙卦之繇及乾之九五/利見大人是吉理分明故不云吉也諸卦言吉者其義)
(有嫌者爻兼善惡也若行事有善則吉乃随之若行事/有惡則不得其吉諸稱吉者嫌其不吉故稱吉也若坤)
(之六五及泰之六五並以隂居尊位若不行此事則无/吉若行此事則得其吉故並稱元吉其餘皆言吉事亦)
(放此亦有大人為吉於小人為凶若否之九五云休否/大人吉是也或有於小人為吉大人為凶若屯之九五)
(小貞吉大貞凶及否之六二包承小人吉之𩔖是也亦/有其吉灼然而稱吉者若大有上九自天祐之吉无不)
(利之𩔖是也但易之為體不可以一為例今各随文解/之義具諸卦之下今謙卦之繇其吉可知也既不云吉)
(何故初六六二及九三並云吉者謙卦是總諸六爻其/善既大故不湏云吉也六爻各明其義其義有優劣其)
(徳既小嫌其不吉/故湏吉以眀之也)
彖曰謙亨天道下濟而光明地道卑而上行天道虧盈
而益謙地道變盈而流謙鬼神害盈而福謙人道惡盈
而好謙謙尊而光卑而不可踰君子之終也音義(濟節/細反)
(上時掌反下注上承上行同虧馬本作毁福/京本作富惡烏路反卦末注同好呼報反)疏(正義曰/謙亨天)
(道下濟而光明地道卑而上行者此釋亨義也欲明天/地上下交通坤體在上故言地道卑而上行也其地道)
(既上行天地相對則天道下濟也且艮為陽卦又為山/天之髙明今在下體亦是天道下濟之義也下濟者謂)
(降下濟生萬物也而光明者謂三光垂耀而顯明也地/道卑而上行者地體卑柔而氣上行交通於天以生萬)
(物也天道虧盈而益謙者從此巳下廣説謙徳之美以/結君子能終之義也虧謂減損減損盈滿而增益謙退)
(若日中則􁀈月盈則食是虧減其盈盈者虧減則謙者/受益也地道變盈而流謙者丘陵川谷之屬髙者漸下)
(下者益髙是改變盈者流布謙者也鬼神害盈而福謙/者驕盈者被害謙退者受福是害盈而福謙也人道惡)
(盈而好謙者盈溢驕慢皆以惡之謙退恭巽悉皆好之/謙尊而光卑而不可踰者尊者有謙而更光明盛大卑)
(謙而不可踰越是君子之所終也言君子能終/其謙之善事又𫉬謙之終福故云君子之終也)
象曰地中有山謙君子以裒多益寡稱物平施注多者
用謙以為裒少者用謙以為益隨物而與施不失平也
音義(裒蒲侯反鄭荀董蜀才作捊云取也字書作/掊廣雅云掊減稱尺證反施始䜴反注同)疏(正/義)
(曰裒多者君子若能用此謙道則裒益其多言多者得/謙物更裒聚彌益多也故云裒多即謙尊而光也是尊)
(者得謙而光大也益寡者謂寡者得謙而更進益即卑/而不可踰也是卑者得謙而更增益不可踰越也稱物)
(平施者稱此物之多少均平而施物之先多者而得其/施也物之先寡者而亦得其施也故云稱物平施也此)
(謙卦之象以山為主是於山為謙於地為不謙應言山/在地中今乃云地中有山者意取多之與少皆得其益)
(似地中有山以包取其物以與於人故變其文也注正/義曰多者用謙以為裒者爾雅釋詁云裒聚也於先多)
(者其物雖多未得積聚以謙故益其物更多而積聚故/云多者用謙以為裒也少者用謙以為益者其物先少)
(今既用謙而更增益故云用謙以為益也隨物而與者/多少俱與隨多隨少而皆與也施不失平者多者亦得)
(施恩少者亦得施恩是施不失平也言君子於下若有/謙者官之先髙則增之榮秩位之先卑亦加以爵禄隨)
(其官之髙下考其謙之多少/皆因其多少而施與之也)
初六謙謙君子用渉大川吉注處謙之下謙之謙者也
能體謙謙其唯君子用渉大難物无害也象曰謙謙君
子卑以自牧也注牧養也音義(難乃旦反牧牧養之/牧徐音目一音茂)疏
(正義曰謙謙君子者能體謙謙唯君子者能之以此渉/難其吉宜也用渉大川假象言也象曰卑以自牧者牧)
(養也解謙謙君子之義/恒以謙卑自養其徳也)
六二鳴謙貞吉注鳴者聲名聞之謂也得位居中謙而
正焉象曰鳴謙貞吉中心得也疏(正義曰鳴謙者謂聲/名也二處正得中行)
(謙廣逺故曰鳴謙正而得吉也象曰中心得者鳴/聲中吉以中和為心而得其所故鳴謙得中吉也)
九三勞謙君子有終吉注處下體之極履得其位上下
无陽以分其民衆隂所宗尊莫先焉居謙之世何可安
尊上承下綏勞謙匪解是以吉也象曰勞謙君子萬民
服也音義(解佳/賣反)疏(正義曰勞謙君子者處下體之極履/得其位上下无陽以分其民上承下)
(接勞倦於謙也唯君子能終而得吉也象曰萬民服者/釋所以勞謙之義以上下羣隂象萬民皆來歸服事湏)
(引接故/疲勞也)
六四无不利撝謙注處三之上而用謙焉則是自上下
下之義也承五而用謙順則是上行之道也盡乎奉上
下下之道故无不利指撝皆謙不違則也象曰无不利
撝謙不違則也音義(撝毁皮反指撝也義與麾同書云/右秉白旄以麾是也馬云撝猶離)
(也鄭讀為宣下下上遐/嫁反下如字下句同)疏(正義曰无不利者處三之上/而用謙焉則是自上下下之)
(義承五而用謙順則是上行之道盡乎奉上下下之道/故无所不利也象曰指撝皆謙不違則者釋无不利撝)
(謙之義所以指撝皆謙者以不違/法則動合於理故无所不利也)
六五不富以其鄰利用侵伐无不利注居於尊位用謙
與順故能不富而用其鄰也以謙順而侵伐所伐皆驕
逆也象曰利用侵伐征不服也音義(侵王廙/作寝)疏(正義曰/不富以)
(其鄰者以用也凡人必将財物周贍鄰里乃能用之六/五居於尊位用謙與順鄰自歸之故不待豐富能用其)
(鄰也利用侵伐无不利者居謙履順必不濫罰无罪若/有驕逆不服則湏伐之以謙得衆故利用侵伐无不利)
(者/也)
上六鳴謙利用行師征邑國注最處於外不與内政故
有名而已志功未得也處外而履謙順可以征邑國而
巳象曰鳴謙志未得也可用行師征邑國也注夫吉凶
悔吝生乎動者也動之所起興於利者也故飲食必有
訟訟必有衆起未有居衆人之所惡而為動者所害處
不競之地而為爭者所奪是以六爻雖有失位无應乘
剛而皆无凶咎悔吝者以謙為主也謙尊而光卑而不
可踰信矣哉音義(與音預爭/爭鬬之爭)疏(正義曰鳴謙者上六最/處於外不與内政不能)
(於實事而謙但有虚名聲聞之謙故云鳴謙志欲立功/未能遂事其志未得既在外而行謙順唯利用行師征)
(伐外旁國邑而已不能立功在内也象曰志未得者釋/鳴謙之義也所以但有聲鳴之謙不能實事立功者以)
(其居在於外其内立功之志猶未得也可用行師征邑/國者釋行師征邑國之意經言利用象改利為可者言)
(内志雖未得猶可在外興行軍師征國邑也注正義曰/動之所起興於利者凡人若不見利則心无所動今動)
(之所以起者見利乃動故云興於利也飲食必有訟訟/必有衆起者欲明為利乃有動動而致訟訟則起兵故)
(序卦需為飲食飲食必有訟故需卦之後次/訟卦也爭訟必興兵故訟卦之後次師卦也)
䷏(坤下/震上)
豫利建侯行師音義(豫餘慮反悦豫也備豫也/馬云豫樂震宫一世卦)疏(正義/曰謂)
(之豫者取逸豫之義以和順而動動不違衆衆皆説豫/故謂之豫也動而衆説故可利建侯也以順而動不加)
(无罪故可以行師也无四徳者以逸豫之事不可以常/行時有所為也縱恣寛暇之事不可長行以經邦訓俗)
(故无元亨也逸豫非幹正之道故不云利貞也莊氏云/建侯即元亨也行師即利貞也案屯卦元亨利貞之後)
(别云利建侯則建侯非/元亨也恐莊氏説非也)
彖曰豫剛應而志行順以動豫豫順以動故天地如之
而况建侯行師乎天地以順動故日月不過而四時不
忒聖人以順動則刑罰清而民服豫之時義大矣哉音
義(忒他得反鄭云/差也京作貸)疏(正義曰豫剛應而志行順以動豫/者剛謂九四也應謂初六也既隂)
(陽相應故志行也此就爻明豫義順以動坤在下是順/也震在上是動也以順而動故豫也此以上下二象明)
(豫義也自此巳上釋豫卦之理也豫順以動故天地如/之而况建侯行師乎者此釋利建侯行師也若聖人和)
(順而動合天地之徳故天地亦如聖人而為之也天地/尊大而逺神之難者猶尚如之况於封建諸侯行師征)
(伐乎難者既從易者可知若建侯能順動則人從之行/師能順動則衆從之天地以順動故日月不過而四時)
(不忒自此以下廣明天地聖人順動之功也若天地以/順而動則日月不有過差依其晷度四時不有忒變寒)
(暑以時聖人以順動則刑罰清而民服者聖人能以理/順而動則不赦有罪不濫无辜故刑罰清也刑罸當理)
(故人服也豫之時義大矣哉者歎美為豫之善言於逸/豫之時其義大矣此歎卦也凡言不盡意者不可煩文)
(具説故歎之以示情使後生思其餘藴得意而忘言也/然歎卦有三體一直歎時如大過之時大矣哉之例是)
(也二歎時幷用如險之時用大矣哉之例是也三歎時/幷義豫之時義大矣哉之例是也夫立卦之體各象其)
(時時有屯夷事非一揆故爻來適時有凶有吉人之生/世亦復如斯或逢治世或遇亂時出處存身此道豈小)
(故曰大矣哉也然時運雖多大體不出四種者一者治/時頤養之世是也二者亂時大過之世是也三者離散)
(之時解緩之世是也四者改易之時革變之世是也故/舉此四卦之時為歎餘皆可知言用者謂適時之用也)
(雖知居時之難此事不小而未知以何而用之耳故坎/睽蹇之時宜用君子小人勿用用險取濟不可為常斟)
(酌得宜是用時之大畧舉險難等三卦餘從可知矣又/言義者姤卦注云凡言義者不盡於所見中有意謂者)
(也是其時皆有義也畧明佚樂之世相隨相遇之日隱/遯羇旅之時凡五卦其義不小則餘卦亦可知也今所)
(歎者十二卦足以發明大義恢𢎞妙理者也凡於彖之/末歎云大哉者凡一十二卦若豫旅遯姤凡四卦皆云)
(時義案姤卦注云凡言義者不盡於所見中有意謂以/此言之則四卦卦各未盡其理其中更有餘意不可盡)
(申故總云義也隨之一卦亦言義但與四卦其文稍别/四卦皆云時義隨卦則隨時之義者非但其中别有義)
(意又取隨逐其時故變云隨時之義大矣哉睽蹇坎此/三卦皆云時用案睽卦注云睽離之時非小人之所能)
(用蹇卦亦云非小人之所能用此二卦言大矣哉者則/是大人能用故云大矣哉其中更无餘義唯大人能用)
(故云用不云義也坎卦時用則與睽蹇稍别故注云非/用之常用有時也謂坎險之事時之湏用利益乃大與)
(睽蹇時用文同而義異也解之時革之時頤之時大過/之時此四卦直云時不云義與用也案解卦注難解之)
(時非治難時故不言用體盡於解之名无有幽隱故不/曰義以此注言之直云時者尋卦之名則其意具盡中)
(間更无餘義故不言義其卦名之事事已行了不湏别/有所用故解革及頤事已行了不湏言用唯大過稱時)
(注云君子有為之時與解革頤其理稍别大過是有用/之時亦直稱時者取大過之名其意即盡更无餘意故)
(直稱時不云義/文畧不云用也)
象曰雷出地奮豫先王以作樂崇徳殷薦之上帝以配
祖考音義(奮方問反殷於勤反馬云盛也説文云作樂/之盛稱殷京作隱薦將電反本又作􁀔同或)
(作廌獸/名耳非)疏(正義曰案諸卦之象或云雲上于天或云風/行天上以類言之今此應云雷出地上乃云)
(雷出地奮豫者雷是陽氣之聲奮是震動之狀雷既出/地震動萬物被陽氣而生各皆逸豫故曰雷出地奮豫)
(也先王以作樂崇徳者雷是鼔動故先王法此鼔動而/作樂崇盛徳業樂以發揚盛徳故也殷薦之上帝者用)
(此殷盛之樂薦祭上帝也象雷出地而向天也以配祖/考者謂以祖考配上帝用祖用考若周夏正郊天配靈)
(威仰以祖后稷配也配祀明堂五方/之帝以考文王也故云以配祖考也)
初六鳴豫凶注處豫之初而特得志於上樂過則淫志
窮則凶豫何可鳴象曰初六鳴豫志窮凶也疏(正義曰/鳴豫者)
(處豫之初而獨得應於四逸豫之甚是聲鳴于豫但逸/樂之極過則淫荒獨得於樂所以凶也象曰志窮凶者)
(釋鳴豫之義而初時鳴豫/後則樂志窮盡故為凶也)
六二介于石不終日貞吉注處豫之時得位履中安夫
貞正不求茍豫者也順不茍從豫不違中是以上交不
諂下交不瀆明禍福之所生故不茍説辯必然之理故
不改其操介如石焉不終日明矣象曰不終日貞吉以
中正也音義(介音界纎介古文作砎鄭古八反云謂/磨砎也馬作扴云觸小石聲説音悦)疏
(正義曰介于石者得位履中安夫貞正不茍求逸豫上/交不諂下交不瀆知幾事之初始明禍福之所生不茍)
(求逸豫守志耿介似於石然見幾之速不待終竟一日/去惡修善恒守正得吉也象曰以中正者釋貞吉之義)
(所以見其惡事即能離去不待終日守正吉者以此六/二居中守正順不茍從豫不違中故不湏待其一日終)
(守貞/吉也)
六三盱豫悔遲有悔注居下體之極處兩卦之際履非
其位承動豫之主若其睢盱而豫悔亦生焉遲而不從
豫之所疾位非所據而以從豫進退離悔宜其然矣象
曰盱豫有悔位不當也音義(盱香于反睢盱也向云睢/盱小人喜悦之貌王肅云)
(盱大也鄭云誇也説文云張目也字林火孤反又火于/反子夏作紆京作汙姚作旴云日始出引詩旴日始旦)
(睢香維反説文云仰/目也字林火佳反)疏(正義曰盱豫悔者六三履非其/位上承動豫之主盱謂睢盱睢)
(盱者喜悦之貌若睢盱之求豫則悔吝也遲有悔者居/豫之時若遲停不求於豫亦有悔也象曰位不當者解)
(其盱豫有悔之義以六三居不當位進退不得其所故/盱豫有悔但象載經文多從省畧經有盱豫有悔遲有)
(悔兩文具載象唯云盱豫有悔不言遲者畧其文/也故直云盱豫舉其欲進畧云有悔舉其遲也)
九四由豫大有得勿疑朋盍簪注處豫之時居動之始
獨體陽爻衆隂所從莫不由之以得其豫故曰由豫大
有得也夫不信於物物亦疑焉故勿疑則朋合疾也盍
合也簪疾也象曰由豫大有得志大行也音義(由從也/鄭云用)
(也馬作猶云猶豫疑也盍胡臘反合也簪徐側林反子/夏傳同疾也鄭云速也埤蒼同王肅又祖感反古文作)
(貸京作撍馬作臧荀作宗虞作戠/戠叢合也蜀才本依京義從鄭)疏(正義曰由豫大有/得者處豫之時居)
(動之始獨體陽爻為衆隂之所從莫不由之以得其豫/故云由豫也大有得者衆隂皆歸是大有所得勿疑朋)
(盍簪者盍合也簪疾也若能不疑於物以信待之則衆/隂羣朋合聚而疾來也象曰志大行者釋由豫大有得)
(之意衆隂既由之而豫大/有所得是志意大行也)
六五貞疾恒不死注四以剛動為豫之主專權執制非
巳所乘故不敢與四爭權而又居中處尊未可得亡是
以必常至于貞疾恒不死而已象曰六五貞疾乘剛也
恒不死中未亡也疏(正義曰貞疾恒不死者四以剛動/為豫之主專權執制非巳所乘故)
(不敢與四爭權而又居中處尊未可得亡滅之是以必/常至於貞疾恒得不死而已象曰六五貞疾乘剛者解)
(貞疾之義以乘九四之剛故正得其疾恒不死/也中未亡者以其居中處尊未可亡滅之也)
上六㝠豫成有渝无咎注處動豫之極極豫盡樂故至
于冥豫成也過豫不已何可長乎故必渝變然後无咎
象曰冥豫在上何可長也音義(冥覓經反馬云冥昧耽/於樂也王廙云深也又)
(亡定反鄭讀為鳴渝羊/朱反盡津忍反樂音洛)疏(正義曰處動豫之極極豫盡/樂乃至於冥昧之豫而成就)
(也如俾晝作夜不能休已滅亡在近有渝无咎者/渝變也若能自思改變不為冥豫乃得无咎也)
䷐(震下/兌上)
隨元亨利貞无咎音義(隨從也震/宫歸魂卦)疏(正義曰元亨者於/相隨之世必大得)
(亨通若其不大亨通則无以相隨逆於時也利貞者相/隨之體湏利在得正隨而不正則邪僻之道必湏利貞)
(也无咎者有此四徳乃无咎以茍相從渉於朋黨故必/湏四徳乃无咎也凡卦有四徳者或其卦當時之義即)
(有四徳如乾坤屯臨无妄此五卦之時即能四徳備具/其隨卦以惡相隨則不可也有此四徳乃无咎无此四)
(徳則有咎也與前五卦其義稍别其革卦己日乃孚有/四徳若不己日乃孚則无四徳與乾坤屯臨无妄隨其)
(義又别若當卦之時其卦雖美未有四徳若行此美方/得在後始致四徳者於卦則不言其徳也若謙泰及復)
(之等徳義既美行之不己乆必致此四徳但當初之時/其徳未具故卦不顯四徳也其諸卦之三徳己下其義)
(大畧亦/然也)
彖曰隨剛來而下柔動而説隨大亨貞无咎而天下隨
時隨時之義大矣哉注震剛而兌柔也以剛下柔動而
之説乃得隨也為隨而不大通逆於時也相隨而不為
利正災之道也故大通利貞乃得无咎也為隨而令大
通利貞得於時也得時則天下隨之矣隨之所施唯在
於時也時異而不隨否之道也故隨時之義大矣哉音
義(而下之下遐嫁反注下柔同説音悦注下皆同大亨/貞本又作大亨利貞天下隨時王肅作隨之隨時之)
(義王肅本作隨之時義/令力呈反否備鄙反)疏(正義曰隨剛來而下柔動而/説隨者此釋隨卦之義所以)
(致此隨者由剛來而下柔剛謂震也柔謂兌也震處兌/下是剛來下柔震動而兌説既能下人動則喜説所以)
(物皆隨從也大亨貞无咎而天下隨時者以有大亨貞/正无有咎害而天下隨之以正道相隨故隨之者廣若)
(不以大亨貞无咎而以邪僻相隨則天下不從也隨時/之義大矣哉若以元亨利貞則天下隨從即隨之義意)
(廣大矣哉謂隨之初始其道未𢎞終乆義意而美大也/特云隨時者謂隨其時節之義謂此時宜行元亨利貞)
(故云隨時也注正義曰為隨而不大通逆於時者物既/相隨之時若王者不以廣大開通使物閉塞是違逆於)
(隨從之時也相隨而不為利正災之道者凡物之相隨/多曲相朋附不能利益於物守其正直此則小人之道)
(長災禍及之故云災之道也隨之所施唯在於時者釋/隨時之義言隨時施設唯在於得時若能大通利貞是)
(得時也若不能大通利貞是失時也時異而不隨否之/道者凡所遇之時體無恒定或值不動之時或值相隨)
(之時舊來恒徃今湏隨從時既殊異於前而不使物相/隨則是否塞之道當湏可隨則隨逐時而用所利則大)
(故云隨時之/義大矣哉)
象曰澤中有雷隨君子以嚮晦入宴息注澤中有雷動
説之象也物皆説隨可以无為不勞明鑒故君子嚮晦
入宴息也音義(嚮本又作向許亮反王肅本作鄉/音同宴徐烏練反王肅烏顯反)疏(正/義)
(曰説卦云動萬物者莫疾乎雷説萬物者莫説乎澤故/注云澤中有雷動説之象也君子以嚮晦入宴息者明)
(物皆説豫相隨不勞明鑒故君子象之鄭𤣥云/晦宴也猶人君既夕之後入於宴寝而止息)
初九官有渝貞吉出門交有功注居隨之始上无其應
无所偏係動能隨時意无所主者也隨不以欲以欲隨
宜者也故官有渝變隨不失正也出門无違何所失哉
象曰官有渝從正吉也出門交有功不失也音義(官蜀/才本)
(作/館)疏(正義曰官有渝者官謂執掌之職人心執掌與官/同稱故人心所主謂之官渝變也此初九既无其)
(應无所偏係可隨則隨是所執之志有能渝變也唯正/是從故貞吉也出門交有功者所隨不以私欲故見善)
(則徃隨之以此出門交獲其功象曰官有渝從正吉者/釋官有渝之義所執官守正能隨時渝變以見貞正則)
(徃隨從故云從正吉出門交有功不失者釋交有功之/義以所隨之處不失正道故出門即有功也注正義曰)
(言隨不以欲以欲隨宜者若有其應則有私欲以无偏/應是所隨之事不以私欲有正則從是以欲隨其所宜)
六二係小子失丈夫注隂之為物以處隨世不能獨立
必有係也居隨之時體分柔弱而以乘夫剛動豈能秉
志違於所近隨此失彼弗能兼與五處己上初處己下
故曰係小子失丈夫也象曰係小子弗兼與也疏(正義/曰小)
(子謂初九也丈夫謂九五也初九處卑故稱小子五居/尊位故稱丈夫六二既是隂柔不能獨立所處必近係)
(屬初九故云係小子既屬初九則不得徃應於五故云/失丈夫也象曰弗兼與者釋係小子之意既隨此初九)
(則失彼九五丈夫是不能/兩處兼有故云弗兼與也)
六三係丈夫失小子隨有求得利居貞注隂之為物以
處隨世不能獨立必有係也雖體下卦二己據初將何
所附故舎初係四志在丈夫四俱无應亦欲於巳隨之
則得其所求矣故曰隨有求得也應非其正以係於人
何可以妄故利居貞也初處己下四處己上故曰係丈
夫失小子也象曰係丈夫志舎下也注下謂初也音義
(舎音捨/下文同)疏(正義曰六三隂柔近於九四是係於丈夫也/初九既被六二之所據六三不可復徃從之)
(是失小子也隨有求得者三欲徃隨於四四亦更无他/應己徃隨於四四不能逆己是三之所隨有求而皆得)
(也利居貞者己非其正以係於人不可妄動唯利在居/處守正故云利居貞也象曰志舎下者釋係丈夫之義)
(六三既係九四之丈夫志意則舎下之初九也注正義/曰四俱无應者三既无應四亦无應是四與三俱无應)
(也此六二六三因隂陽之象假/丈夫小子以明人事餘无義也)
九四隨有𫉬貞凶有孚在道以明何咎注處説之初下
據二隂三求係已不距則𫉬故曰隨有𫉬也居於臣地
履非其位以擅其民失於臣道違正者也故曰貞凶體
剛居説而得民心能幹其事而成其功者也雖違常義
志在濟物心存公誠著信在道以明其功何咎之有象
曰隨有𫉬其義凶也有孚在道明功也音義(擅市/戰反)疏(正/義)
(曰隨有𫉬者處説之初下據二隂三求係已不距則𫉬/故曰隨有獲也貞凶者居於臣地履非其位以擅其民)
(失於臣道違其正理故貞凶也有孚在道以明何咎者/體剛居説而得民心雖違常義志在濟物心存公誠著)
(信在於正道有功以明更有何咎故云有孚在道以明/何咎也象曰隨有𫉬其義凶者釋隨有𫉬貞凶之意九)
(四既有六三六二𫉬得九五之民為臣而擅君之民失/於臣義是以宜其凶也有孚在道明功者釋以明何咎)
(之義既能著信在于正道/是明立其功故无咎也)
九五孚于嘉吉注履正居中而處隨世盡隨時之宜得
物之誠故嘉吉也象曰孚于嘉吉位正中也音義(盡津/忍反)
(盡卷末同正中/一本作中正)疏(正義曰孚于嘉吉者嘉善也履中居/正而處隨世盡隨時之義得物之誠)
(信故𫉬美/善之吉也)
上六拘係之乃從維之王用亨于西山注隨之為體隂
順陽者也長處上極不從者也隨道已成而特不從故
拘係之乃從也率土之濱莫非王臣而為不從王之所
討也故維之王用亨于西山者兑為西方山者途之險
隔也處西方而為不從故王用通于西山象曰拘係之
上窮也注處于上極故窮也音義(拘句于反亨許庚反/通也陸許兩反云祭)
(也濱/音賓)疏(正義曰最處上極是不隨從者也隨道已成而/特不從故湏拘係之乃始從也維之王用亨于)
(西山者若欲維係此上六王者必湏用兵通于西山險/難之處乃得拘係也山謂險阻兑處西方故謂西山令)
(有不從必湏維係此乃王者必湏用兵通于險阻之道/非是意在好刑故曰王用亨于西山象曰拘係之上窮)
(者釋拘係之義所以湏拘係者以/其在上而窮極不肯隨從故也)
䷳(巽下/艮上)
蠱元亨利涉大川先甲三日後甲三日音義(蠱音古事/也惑也亂)
(也左傳云於文皿蟲為蠱又云女惑男風落山謂之蠱/徐又姬祖反一音故巽宫歸魂卦先息薦反後胡豆反)
(彖并/注同)疏(正義曰蠱者事也有事營為則大得亨通有為/之時利在拯難故利涉大川也先甲三日後甲)
(三日者甲者創制之令既在有為之時不可因仍舊令/今用創制之令以治於人人若犯者未可即加刑罰以)
(民未習故先此宣令之前三日殷勤而語之又於此宣/令之後三日更丁寧而語之其人不從乃加刑罰也其)
(褚氏何氏周氏等並同鄭義以為甲者造作新令之日/甲前三日取改過自新故用辛也甲後三日取丁寧之)
(義故用丁也今案輔嗣注甲者創制之令不云創制之/日又巽卦九五先庚三日後庚三日輔嗣注申命令謂)
(之庚輔嗣又云甲庚皆申命之謂則輔嗣不以甲為/創制之日而諸儒不顧輔嗣注㫖妄作異端非也)
彖曰蠱剛上而柔下注上剛可以斷制下柔可以施令
巽而止蠱注既巽又止不競爭也有事而无競爭之患
故可以有為也蠱元亨而天下治也注有為而大亨非
天下治而何也利涉大川徃有事也先甲三日後甲三
日終則有始天行也注蠱者有事而待能之時也可以
有為其在此時矣物己説隨則待夫作制以定其事也
進徳修業徃則亨矣故元亨利涉大川也甲者創制之
令也創制不可責之以舊故先之三日後之三日使令
洽而後乃誅也因事申令終則復始若天之行用四時
也音義(斷令亂反令力政反下同爭爭鬬之爭治直吏/反注同説音悦創初亮反此俗字也依字作剙)
(復扶/又反)疏(正義曰剛上而柔下巽而止蠱者此釋蠱卦之/名幷明稱蠱之義也以上剛能斷制下柔能施)
(令巽順止靜故可以有為也禇氏云蠱者惑也物既惑/亂終致損壞當湏有事也有為治理也故序卦云蠱者)
(事也謂物蠱必有事非謂訓蠱為事義當然也蠱元亨/而天下治者釋元亨之義以有為而得元亨是天下治)
(理也利涉大川徃有事也者釋利涉大川也蠱者有為/之時拔拯危難徃當有事故利涉大川此則假外象以)
(喻危難也先甲三日後甲三日終則有始天行者釋先/甲三日後甲三日之義也民之犯令告之已終更復從)
(始告之殷勤不已若天之行四時既終更復從春為始/象天之行故云天行也注正義曰蠱者有事待能之時)
(者物既蠱壞湏有事營為所作之事非賢能不可故經/云幹父之蠱幹則能也甲者創制之令者甲為十日之)
(首創造之令為在後諸令之首故以創造之令謂之為/甲故漢時謂令之重者謂之甲令則此義也創制不可)
(責之以舊者以人有犯令而致罪者不可責之舊法有/犯則刑故湏先後三日殷勤語之使曉知新令而後乃)
(誅誅謂兼通責讓之/罪非專謂誅殺也)
象曰山下有風蠱君子以振民育徳注蠱者有事而待
能之時也故君子以濟民養徳也音義(振舊之慎反濟/也師讀音真振)
(振仁厚也育王/肅作毓古育字)疏(正義曰必云山下有風者風能摇動/散布潤澤今山下有風取君子能以)
(恩澤下振於民育養巳徳振民/象山下有風育徳象山在上也)
初六幹父之蠱有子考无咎厲終吉注處事之首始見
任者也以柔巽之質幹父之事能承先軌堪其任者也
故曰有子也任為事首能堪其事考乃无咎也故曰有
子考无咎也當事之首是以危也能堪其事故終吉象
曰幹父之蠱意承考也注幹事之首時有損益不可盡
承故意承而巳音義(有子考无咎絶句周依馬王肅以/考絶句當丁堂反盡津忍反下皆)
(同/)疏(正義曰幹父之蠱者處事之首以柔巽之質幹父/之事堪其任也有子考无咎者有子既能堪任父)
(事考乃无咎也以其處事之初若不堪父事則考有咎/也厲終吉者厲危也既為事初所以危也能堪其事所)
(以終吉也象曰意承考者釋幹父之蠱義凡堪幹父事/不可小大損益一依父命當量事制宜以意承考而巳)
(對文父沒稱考若散而言之生亦稱考若康誥云大/傷厥考心是父在稱考此避幹父之文故變云考也)
九二幹母之蠱不可貞注居於内中宜幹母事故曰幹
母之蠱也婦人之性難可全正宜屈己剛既幹且順故
曰不可貞也幹不失中得中道也象曰幹母之蠱得中
道也疏(正義曰居内處中是幹母事也不可貞者婦人/之性難可全正宜屈己剛不可固守貞正故云)
(不可貞也象曰得中道者釋幹母之蠱義雖/不能全正猶不失在中之道故云得中道也)
九三幹父之蠱小有悔无大咎注以剛幹事而无其應
故有悔也履得其位以正幹父雖有小悔終无大咎象
曰幹父之蠱終无咎也疏(正義曰幹父之蠱小有悔者/以剛幹事而无其應故小有)
(悔也无大咎者履得/其位故終无大咎也)
六四裕父之蠱徃見吝注體柔當位幹不以剛而以柔
和能裕先事者也然无其應徃必不合故曰徃見吝象
曰裕父之蠱徃未得也音義(裕羊樹反馬云/寛也累劣偽反)疏(正義曰/裕父之)
(蠱者體柔當位幹不以剛而以柔和能容裕父之事也/徃見吝者以其无應所徃之處見其鄙吝故徃未得也)
六五幹父之蠱用譽注以柔處尊用中而應承先以斯
用譽之道也象曰幹父用譽承以徳也注以柔處中不
任威力也疏(正義曰幹父之蠱用譽者以柔處尊用中/而應以此承父用有聲譽象曰承以徳者)
(釋幹父用譽之義奉承父事唯以中/和之徳不以威力故云承以徳也)
上九不事王侯髙尚其事注最處事上而不累於位不
事王侯髙尚其事也象曰不事王侯志可則也疏(正義/曰不)
(事王侯髙尚其事者最處事上不復以世事為心不係/累於職位故不承事王侯但自尊髙慕尚其清虚之事)
(故云髙尚其事也象曰志可則者釋不事王侯/之義身既不事王侯志則清虚髙尚可法則也)
䷒(兌下/坤上)
臨元亨利貞至于八月有凶音義(臨如字序卦云大/也坤宫二世卦)疏
(正義曰案序卦云臨大也以陽之浸長其徳壮大可以/監臨於下故曰臨也剛既浸長説而且順又以剛居中)
(有應於外大得亨通而利正也故曰元亨利貞也至于/八月有凶者以物盛必衰隂長陽退臨為建丑之月從)
(建丑至于八月建申之時三隂既盛三陽方退小人道/長君子道消故八月有凶也以盛不可終保聖人作易)
(以戒/之也)
彖曰臨剛浸而長説而順剛中而應大亨以正天之道
也注陽轉進長隂道日消君子日長小人日憂大亨以
正之義至于八月有凶消不久也注八月陽衰而隂長
小人道長君子道消也故曰有凶音義(浸子鴆反長之/丈反除六三注)
(末及象咎不長皆同一音/此治良反説音悦下同)疏(正義曰臨剛浸而長説而/順者此釋臨義也據諸卦)
(之例説而順之下應以臨字結之此无臨字者以其剛/中而應亦是臨義故不得於剛中之上而加臨也剛中)
(而應大亨以正天之道者天道以剛居中而下與地相/應使物大得亨通而利正故乾卦元亨利貞今此臨卦)
(其義亦然故云天之道也至于八月有凶消不久也者/證有凶之義以其陽道既消不可常久故有凶也但復)
(卦一陽始復剛性尚微又不得其中故未有元亨利貞/泰卦三陽之時三陽在下而成乾體乾下坤上象天降)
(下地升上上下通泰物通則失正故不具四徳唯此卦/二陽浸長陽浸壯大特得稱臨所以四徳具也然陽長)
(之卦每卦皆應八月有凶但此卦名臨是盛大之義故/於此卦特戒之耳若以𩔖言之則陽長之卦至其終末)
(皆有凶也注正義曰云八月者何氏云從建子陽生至/建未為八月褚氏云自建寅至建酉為八月今案此注)
(云小人道長君子道消宜據否卦之時故/以臨卦建丑而至否卦建申為八月也)
象曰澤上有地臨君子以敎思无窮容保民无疆注相
臨之道莫若説順也不恃威制得物之誠故物无違也
是以君子敎思无窮容保民无疆也音義(思息吏反疆/居良反注同)
疏(正義曰澤上有地者欲見地臨於澤在上臨下之義/故云澤上有地也君子以敎思无窮者君子於此臨)
(卦之時其下莫不喜説和順在上但湏敎化思念无窮/巳也欲使敎恒不絶也容保民无疆者容謂容受也保)
(安其民无有疆境象地/之闊逺故云无疆也)
初九咸臨貞吉注咸感也感應也有應於四感以臨者
也四履正位而已應焉志行正者也以剛感順志行其
正以斯臨物正而𫉬吉也象曰咸臨貞吉志行正也疏
(正義曰咸感也有應於四感之而臨志行得正故貞吉/也象曰咸臨貞吉志行正者釋咸臨貞吉之義四既履)
(得正位已徃與之相應是/己之志意行而歸正也)
九二咸臨吉无不利注有應在五感以臨者也剛勝則
柔危而五體柔非能同斯志者也若順於五則剛徳不
長何由得吉无不利乎全與相違則失於感應其得咸
臨吉无不利必未順命也象曰咸臨吉无不利未順命
也音義(勝升證/反下同)疏(正義曰咸臨吉者咸感也有應於五/是感以臨而得其吉也无不利者二)
(雖與五相應二體是剛五體是柔兩雖相感其志不同/若純用剛徃則五所不從若純用柔徃又損已剛性必)
(湏商量事宜有從有否乃得无不利也象曰未順命者/釋无不利之義未可盡順五命湏斟酌事宜有從有否)
(故得无不利也則君臣/上下獻可替否之義也)
六三甘臨无攸利既憂之无咎注甘者佞邪説媚不正
之名也履非其位居剛長之世而以邪説臨物宜其无
攸利也若能盡憂其危改修其道剛不害正故咎不長
象曰甘臨位不當也既憂之咎不長也音義(邪似嗟反/下同媚密)
(備/反)疏(正義曰甘臨者謂甘美諂佞也履非其位居剛長/之世而以邪説臨物故无攸利也既憂之无咎者)
(既盡也若能盡憂其危則剛不害正故无咎也象曰既/憂之咎不長者能盡憂其事改過自修其咎則止不復)
(長久故/无咎也)
六四至臨无咎注處順應陽不忌剛長而乃應之履得
其位盡其至者也剛勝則柔危柔不失正則得无咎也
象曰至臨无咎位當也音義(位當本或作/當位實非也)疏(正義曰至/臨无咎者)
(履順應陽不畏剛長而已應之履得其位能盡其至極/之善而為臨故云至臨以柔不失正故无咎也象曰位)
(當者釋无咎之義以六四以隂所居/得正柔不為邪位當其處故无咎也)
六五知臨大君之宜吉注處於尊位履得其中能納剛
以禮用建其正不忌剛長而能任之委物以能而不犯
焉則聰明者竭其視聽知力者盡其謀能不為而成不
行而至矣大君之宜如此而已故曰知臨大君之宜吉
也象曰大君之宜行中之謂也音義(知音智注/同又如字)疏(正義/曰知)
(臨大君之宜吉者處於尊位履得其中能納剛以禮用/建其正不忌剛長而能任之故聰明者竭其視聽知力)
(者盡其謀能是知為臨之道大君之所宜以吉也象曰/行中之謂者釋大君之宜所以得宜者正由六五處中)
(行此中和之行致得大君/之宜故言行中之謂也)
上六敦臨吉无咎注處坤之極以敦而臨者也志在助
賢以敦為徳雖在剛長剛不害厚故无咎也象曰敦臨
之吉志在内也疏(正義曰敦臨吉无咎者敦厚也上六/處坤之上敦厚而為臨志在助賢以)
(敦為徳故云敦臨吉雖在剛長而志行敦厚剛所以不/害故无咎也象曰志在内者釋敦臨吉之義雖在上卦)
(之極志意恒在於内之二/陽意在助賢故得吉也)
䷓(坤下/巽上)
觀盥而不薦有孚顒若注王道之可觀者莫盛乎宗廟
宗廟之可觀者莫盛於盥也至薦簡畧不足復觀故觀
盥而不觀薦也孔子曰禘自既灌而徃者吾不欲觀之
矣盡夫觀盛則下觀而化矣故觀至盥則有孚顒若也
音義(觀官喚反示也乾宫四世卦盥音管薦王又作􁀔/同牋練反不薦王肅本作觀薦顒魚恭反復扶又)
(反灌官/喚反)疏(正義曰觀者王者道徳之美而可觀也故謂/之觀觀盥而不薦者可觀之事莫過宗廟之)
(祭盥其禮盛也薦者謂既灌之後陳薦籩豆之事其禮/卑也今所觀宗廟之祭但觀其盥禮不觀在後籩豆之)
(事故云觀盥而不薦也有孚顒若者孚信也但下觀此/盛禮莫不皆化悉有孚信而顒然故云有孚顒若注正)
(義曰盡夫觀盛則下觀而化者觀盛則觀盥禮盛則休/而止是觀其大不觀其細此是下之效上因觀而皆化)
(之矣故觀至盥則有孚顒若者顒是嚴正之貌/若為語辭言下觀而化皆孚信容貌儼然也)
彖曰大觀在上注下賤而上貴也順而巽中正以觀天
下觀盥而不薦有孚顒若下觀而化也觀天之神道而
四時不忒聖人以神道設敎而天下服矣注統説觀之
為道不以刑制使物而以觀感化物者也神則无形者
也不見天之使四時而四時不忒不見聖人使百姓而
百姓自服也音義(忒吐/得反)疏(正義曰大觀在上者謂大為/在下所觀唯在於上由在上)
(既貴故在下大觀今大觀在於上又順而和巽居中得/正以觀於天下謂之觀也此釋觀卦之名觀盥而不薦)
(有孚顒若下觀而化者釋有孚顒若之義本由在下觀/效在上而變化故有孚顒若也觀天之神道而四時不)
(忒者此盛明觀卦之美言觀盥與天之神道相合觀此/天之神道而四時不有忒變神道者微妙无方理不可)
(知目不可見不知所以然而然謂之神道而四時之節/氣見矣豈見天之所為不知從何而來唯見四時流行)
(不有差忒故云觀天之神道而四時不忒也聖人以神/道設敎而天下服矣者此明聖人用此天之神道以觀)
(設教而天下服矣天既不言而行不為而成聖人法則/天之神道唯身自行善垂化於人不假言語教戒不湏)
(威刑恐逼在下自然觀/化服從故云天下服矣)
象曰風行地上觀先王以省方觀民設敎音義(省悉/井反)疏
(正義曰風行地上者風主號令行于地上猶如先王設/教在於民上故云風行地上觀也先王以省方觀民設)
(教者以省視萬方觀看民之風俗以設/於教非諸侯以下之所為故云先王也)
初六童觀小人无咎君子吝注處於觀時而最遠朝美
體於隂柔不能自進无所鑒見故曰童觀趣順而已无
所能為小人之道也故曰小人无咎君子處大觀之時
而為童觀不亦鄙乎象曰初六童觀小人道也音義(童/馬)
(云猶獨也鄭云稚也逺袁萬反朝/直遥反鑒古暫反下同趣促裕反)疏(正義曰童觀者處/於觀時而最逺朝)
(廷之美體是柔弱不能自進无所鑒見唯如童稚之子/而觀望也小人无咎君子吝者為此觀者趣在順從而)
(已无所能為於小人行之纔得/无咎若君子行之則鄙吝也)
六二闚觀利女貞注處在於内寡所鑒見體於柔弱從
順而已猶有應焉不為全蒙所見者狹故曰闚觀居内
得位柔順寡見故曰利女貞婦人之道也處大觀之時
居中得位不能大觀廣鑒闚觀而已誠可醜也象曰闚
觀女貞亦可醜也音義(闚苦規反本亦作窺狹戸夾反/象曰闚觀女貞一本有利字)
疏(正義曰闚觀利女貞者既是隂爻又處在卦内性又/柔弱唯闚竊而觀如此之事唯女子之所貞非丈夫)
(所為之事也注正義曰猶有應焉不為全蒙者六二雖/柔弱在内猶有九五剛陽與之為應則微有開發不為)
(全是童蒙如初六也故能闚而外/觀此童觀闚觀皆讀為去聲也)
六三觀我生進退注居下體之極處二卦之際近不比
尊逺不童觀觀風者也居此時也可以觀我生進退也
象曰觀我生進退未失道也注處進退之時以觀進退
之幾未失道也音義(比毗/志反)疏(正義曰觀我生進退者我/生我身所動出三居下體)
(之極是有可進之時又居上體之下復是可退之地逺/則不為童觀近則未為觀國居在進退之處可以自觀)
(我之動出也故時可則進時不可則退觀風相幾未失/其道故曰觀我生進退也道得名生者道是開通生利)
(萬物故繫辭云生生/之謂易是道為生也)
六四觀國之光利用賓于王注居觀之時最近至尊觀
國之光者也居近得位明習國儀者也故曰利用賓于
王也象曰觀國之光尚賓也音義(觀國之觀如字或音/官喚反最近附近之)
(近居近/如字)疏(正義曰最近至尊是觀國之光利用賓于王/者居在親近而得其位明習國之禮儀故宜)
(利用賓于王庭也象曰尚賓者釋觀國之光/義以居近至尊之道志意慕尚為王賓也)
九五觀我生君子无咎注居於尊位為觀之主宣𢎞大
化光于四表觀之極者也上之化下猶風之靡草故觀
民之俗以察已道百姓有罪在予一人君子風著已乃
无咎上為化主將欲自觀乃觀民也象曰觀我生觀民
也疏(正義曰九五居尊為觀之主四海之内由我而化/我敎化善則天下著君子之風教化不善則天下)
(著小人之俗故觀民以察我道有君子之風著則无咎/也故曰觀我生君子无咎也象曰觀我生觀民者謂觀)
(民以觀我故觀/我即觀民也)
上九觀其生君子无咎注觀我生自觀其道也觀其生
為民所觀者也不在於位最處上極髙尚其志為天下
所觀者也處天下所觀之地可不慎乎故君子徳見乃
得无咎生猶動出也象曰觀其生志未平也注特處異
地為衆所觀不為平易和光流通志未平也音義(見賢/遍反)
(易以豉反○盡夫觀盛故觀至大觀在上以觀天下觀/盥而不薦觀之為道而以觀感風行地上觀處於觀時)
(君子處大觀之時處大觀之時大觀廣鑒居觀之時為/觀之主觀之盛也並官喚反餘不出者並音官大觀廣)
(鑒亦音官大觀在上王肅音官/以觀天下徐唯此一字作官音)疏(正義曰觀其生者最/處上極髙尚其志生)
(亦道也為天下觀其已之道故云觀其生也君子无咎/者既居天下可觀之地可不慎乎故君子謹慎乃得无)
(咎也象曰志未平者釋觀其生之義以特處異地為衆/所觀不為平易和光流通志未與世俗均平世无危懼)
(之憂我有符同之慮故曰志未平也注正義曰生猶動/出者或動或出是生長之義故云生猶動出六三九五)
(皆云觀我生上九云觀其生此等云/生皆為動出故於卦末註總明之也)
䷔(震下/離上)
噬嗑亨利用獄注噬齧也嗑合也凡物之不親由有閒
也物之不齊由有過也有閒與過齧而合之所以通也
刑克以通獄之利也音義(噬市制反嗑胡臘反巽宫五/世卦齧研節反閒如字下同)
(又音閒厠之閒與/過一本作有過)疏(正義曰噬嗑亨者噬齧也嗑合也/物在於口則隔其上下若齧去其)
(物上下乃合而得亨也此卦之名假借口象以為義以/喻刑法也凡上下之閒有物閒隔當湏用刑法去之乃)
(得亨通故云噬嗑亨也利用獄者/以刑除閒隔之物故利用獄也)
彖曰頤中有物曰噬嗑注頤中有物齧而合之噬嗑之
義也噬嗑而亨注有物則閒不齧不合无由亨也剛柔
分動而明雷電合而章注剛柔分動不溷乃明雷電竝
合不亂乃章皆利用獄之義柔得中而上行雖不當位
利用獄也注謂五也能為齧合而通必有其主五則是
也上行謂所之在進也凡言上行皆所之在貴也雖不
當位不害用獄也音義(頤以之反不合本又作而合溷/胡困反濁也雜也亂也韋昭云)
(汙辱也上時/掌反注同)疏(正義曰頤中有物曰噬嗑者此釋噬嗑/名也案諸卦之彖先標卦名乃復言曰)
(某卦曰同人曰大有曰小畜之𩔖是也此發首不疊卦/名者若義幽隱者先出卦名後更以卦名結之若其義)
(顯露則不先出卦名則此頤中有物曰噬嗑之𩔖其事/可知故不先出卦名此乃夫子因義理文𫝑隨義而發)
(不為例也噬嗑而亨者釋亨義由噬嗑而得亨也剛柔/分動而明雷電合而章者釋利用獄之義剛柔既分不)
(相溷雜故動而顯明也雷電既合而不錯亂故事得彰/著明而且著可以斷獄剛柔分謂震剛在下離柔在上)
(剛柔云分雷電云合者欲見明之與動各是一事故剛/柔云分也明動雖各一事相湏而用故雷電云合但易)
(之為體取象既多若取分義則云震下離上若取合義/則云離震合體共成一卦也此釋二象利用獄之義也)
(柔得中而上行雖不當位利用獄者此釋爻有利用獄/之義隂居五位是柔得中也而上行者既居上卦意在)
(向進故云上行其徳如此雖不當位者所居隂位猶利/用獄也注正義曰雷電並合不亂乃章者彖文唯云雷)
(電合注云不亂乃章者不亂之文以其上云剛柔分剛/柔分則是不亂故云雷電並合不亂乃章也凡言上行)
(皆所之在貴者輔嗣此注恐謂之適五位則是上行故/於此明之凡言上行但所之在進皆曰上行不是唯向)
(五位乃稱上行也故謙卦序彖曰地道卑而上行坤體/在上故總云上行不止五也又損卦彖云損下益上曰)
(上行是減下而益上卦謂之上行是亦不據五也然則/此云上行及晉卦彖云上行既在五位而又稱上行則)
(似若王者雖見在尊位猶意在欲進仰/慕三皇五帝可貴之道故稱上行者也)
象曰雷電噬嗑先王以明罰勑法音義(勑恥力反此俗/字也字林作勅)
(鄭云勑猶理/也一云整也)疏(正義曰雷電噬嗑者但噬嗑之象其象/在口雷電非噬嗑之體但噬嗑象外物)
(既有雷電之體則雷電欲取明罰/勑法可畏之義故連云雷電也)
初九屨校滅趾无咎注居无位之地以處刑初受刑而
非治刑者也凡過之所始必始於微而後至於著罰之
所始必始於薄而後至於誅過輕戮薄故屨校滅趾桎
其行也足懲而己故不重也過而不改乃謂之過小懲
大誡乃得其福故无咎也校者以木絞校者也即械也
校者取其通名也象曰屨校滅趾不行也注過止於此
音義(屨紀具反校爻教反注及下同馬音教桎章實反/懲直冰反絞交卯反械口戒反不行也或本作止)
(不行/也)疏(正義曰屨校滅趾者屨謂著而履踐也校謂所/施之械也處刑之初居无位之地是受刑之人)
(非治刑之主凡過之所始必始於微積而不已遂至於/著罰之所始必始於薄刑薄刑之不已遂至於誅在刑)
(之初過輕戮薄必校之在足足為懲誡故不復重犯故/校之在足已沒其趾桎其小過誡其大惡過而能改乃)
(是其福雖復滅趾可謂无咎故言屨校滅趾无咎也象/曰屨校滅趾不行者釋屨校滅趾之義猶著校滅沒其)
(趾也小懲大誡故/罪過止息不行也)
六二噬膚滅鼻无咎注噬齧也齧者刑克之謂也處中
得位所刑者當故曰噬膚也乘剛而刑未盡順道噬過
其分故滅鼻也刑得所疾故雖滅鼻而无咎也膚者柔
脃之物也象曰噬膚滅鼻乘剛也音義(膚方于反馬云/柔脃肥美曰膚)
(盡津忍反分扶/問反脃七歳反)疏(正義曰噬膚滅鼻者六二處中得位/是用刑者所刑中當故曰噬膚膚是)
(柔脃之物以喻服罪受刑之人也乗剛而刑未盡順道/噬過其分故至滅鼻言用刑太深也无咎者用刑得其)
(所疾謂刑中其理故无咎也象曰乘剛者/釋噬膚滅鼻之義以其乗剛故用刑深也)
六三噬腊肉遇毒小吝无咎注處下體之極而履非其
位以斯食物其物必堅豈唯堅乎將遇其毒噬以喻刑
人腊以喻不服毒以喻怨生然承於四而不乘剛雖失
其正刑不侵順故雖遇毒小吝无咎象曰遇毒位不當
也音義(腊音昔馬云晞於陽而煬於火曰/腊肉鄭注周禮小物全乾曰腊)疏(正義曰噬/腊肉者腊)
(是堅剛之肉也毒者苦惡之物也三處下體之上失政/刑人刑人不服若齧其腊肉非但難齧亦更生怨咎猶)
(噬腊而難入復遇其毒味然也三以柔不乘剛刑不侵/順道雖有遇毒之吝於徳亦无大咎故曰噬腊肉遇毒)
(小吝无咎也象曰位不/當者謂處位不當也)
九四噬乾胏得金矢利艱貞吉注雖體陽爻為隂之主
履不𫉬中而居其非位以斯噬物物亦不服故曰噬乾
胏也金剛也矢直也噬乾胏而得剛直可以利於艱貞
之吉未足以盡通理之道也象曰利艱貞吉未光也音
義(乾音干胏緇美反馬云有骨謂之胏鄭云簀也字林/云含食所遺也一曰脯也子夏作脯徐音甫荀董同)
疏(正義曰噬乾胏者乾胏是臠肉之乾者履不𫉬中居/非其位以斯道治物物亦不服猶如噬乾胏然也得)
(金矢者金剛也矢直也雖刑不服物而能得其剛直也/利艱貞吉者既得剛直利益艱難守貞正之吉猶未能)
(光大通理之道/故象云未光也)
六五噬乾肉得黄金貞厲无咎注乾肉堅也黄中也金
剛也以隂處陽以柔乘剛以噬於物物亦不服故曰噬
乾肉也然處得尊位以柔乘剛而居於中能行其戮者
也履不正而能行其戮剛勝者也噬雖不服得中而勝
故曰噬乾肉得黄金也已雖不正而刑戮得當故雖貞
厲而无咎也象曰貞厲无咎得當也疏(正義曰噬乾肉/者乾肉堅也以)
(隂處陽以柔乘剛以此治罪於人人亦不服如似噬乾/肉也得黄金者黄中也金剛也以居於中是黄也以柔)
(乗剛是金也既中而行剛能行其戮剛勝者也故曰得/黄金也貞厲无咎者已雖不正刑戮得當故雖貞正自)
(危而无咎害位雖不當而/用刑得當故象云得當也)
上九何校滅耳凶注處罰之極惡積不改者也罪非所
懲故刑及其首至於滅耳及首非誡滅耳非懲凶莫甚
焉象曰何校滅耳聰不明也注聰不明故不慮惡積至
于不可解也音義(何何可反又音何本亦作荷音同下/同王肅云荷擔聰不明也馬云耳無)
(所聞鄭云目不明耳不聰王肅/云言其聰之不明解佳買反)疏(正義曰何校滅耳凶/者何謂擔何處罰之)
(極惡積不改故罪及其首何擔枷械滅沒於耳以至誅/殺以其聰之不明積惡致此故象云聰不明也注正義)
(曰罪非所懲者言其惡積既深尋常刑罪非能懲誡故/云罪非所懲也及首非誡滅耳非懲者若罪未及首猶)
(可誡懼歸善也罪已及首性命將盡非復可誡故云及/首非誡也校既滅耳將欲刑殺非可懲改故云滅耳非)
(懲/也)
䷕(離下/艮上)
賁亨小利有攸徃音義(賁彼偽反徐甫寄反李軌府瓫/反傅氏云賁古斑字文章貌鄭)
(云變也文飾之貌王肅符文反/云有文飾黄白色艮宫一世卦)疏(正義曰賁飾也以剛/柔二象交相文飾也)
(賁亨者以柔來文剛而得亨通故曰賁亨也小利有攸/徃者以剛上文柔不得中正故不能大有所徃故云小)
(利有攸/徃也)
彖曰賁亨柔來而文剛故亨分剛上而文柔故小利有
攸徃注剛柔不分文何由生故坤之上六來居二位柔
來文剛之義也柔來文剛居位得中是以亨乾之九二
分居上位分剛上而文柔之義也剛上文柔不得中位
不若柔來文剛故小利有攸徃天文也注剛柔交錯而
成文焉天之文也文明以止人文也注止物不以威武
而以文明人之文也觀乎天文以察時變觀乎人文以
化成天下注解天之文則時變可知也解人之文則化
成可為也音義(上時掌反注剛上/皆同解音蟹下同)疏(正義曰賁亨柔來/而文剛故亨者此)
(釋賁亨之義不直言賁連云賁亨者由賁而致亨事義/相連也若大哉乾元以元連乾者也柔來而文剛故亨)
(柔來文剛以文相飾是賁義也相飾即有為亨故云賁/亨亨之下不重以賁字結之者以亨之與賁相連而釋)
(所以亨下不得重結賁字分剛上而文柔故小利有攸/徃者釋小利有攸徃義乾體在下今分乾之九二上向)
(文飾坤之上六是分剛上而文柔也棄此九二之中徃/居无位之地棄善從惡徃无大利故小利有攸徃也天)
(文也者天之為體二象剛柔剛柔交錯成文是天文也/文明以止人文者文明離也以止艮也用此文明之道)
(裁止於人是人之文徳之敎此賁卦之象既有天文人/文欲廣美天文人文之義聖人用之以治於物也觀乎)
(天文以察時變者言聖人當觀視天文剛柔交錯相飾/成文以察四時變化若四月純陽用事隂在其中靡草)
(死也十月純隂用事陽在其中齊麥生也是觀剛柔而/察時變也觀乎人文以化成天下者言聖人觀察人文)
(則詩書禮樂之謂當法此教而化成天下也注正義曰/坤之上六何以來居二位不居於初三乾之九二何以)
(分居上位不居於五者乾性剛亢故以已九二上居坤/極坤性柔順不為物首故以已上六下居乾之二位也)
(且若柔不分居乾二剛不分居坤極則不得文明以止/故也又陽本在上隂本在下應分剛而下分柔而上何)
(因分剛向上分柔向下者今謂此本泰卦故也若天地/交泰則剛柔得交若乾上坤下則是天地否閉剛柔不)
(得交故分剛而/上分柔而下也)
象曰山下有火賁君子以明庶政无敢折獄注處賁之
時止物以文明不可以威刑故君子以明庶政而无敢
折獄音義(明蜀才本作命折之舌反注/同鄭云斷也斷音丁亂反)疏(正義曰山下/有火賁者欲)
(見火上照山有光明文飾也又取山含火之光明象君/子内含文明以理庶政故云山下有火賁也以明庶政)
(者用此文章明達以治理庶政也无/敢折獄者勿得直用果敢折斷訟獄)
初九賁其趾舍車而徒注在賁之始以剛處下居於无
位棄於不義安夫徒步以從其志者也故飾其趾舍車
而徒義弗乘之謂也象曰舍車而徒義弗乘也音義(趾/一)
(本作止鄭云趾足舍音捨下及注同車音/居鄭張本作輿從漢時始有居音夫音扶)疏(正義曰賁/其趾舍車)
(而徒者在賁之始以剛處下居於无位之地乃棄於不/義之車而從有義之徒步故云舍車而徒以其志行髙)
(絜不茍就輿乘是以義不/肯乘故象云義弗乘也)
六二賁其須注得其位而无應三亦无應俱无應而比
焉近而相得者也須之為物上附者也循其所履以附
於上故曰賁其須也象曰賁其須與上興也音義(須如/字字)
(從彡水邊作須非比毗志反下/同上附之上時掌循似遵反)疏(正義曰賁其須者須/是上附於面六二當)
(上附於三若似賁飾其須也循其所履以/附於上與上同為興起故象云與上興也)
九三賁如濡如永貞吉注處下體之極居得其位與二
相比俱履其正和合相潤以成其文者也既得其飾又
得其潤故曰賁如濡如也永保其貞物莫之陵故曰永
貞吉也象曰永貞之吉終莫之陵也音義(濡如/臾反)疏(正義/曰賁)
(如濡如者賁如華飾之貌濡如潤澤之理居得其位與/二相比和合文飾而有潤澤故曰賁如濡如其美如此)
(長保貞吉物莫之陵故象/云永貞之吉終莫之陵也)
六四賁如皤如白馬翰如匪宼婚媾注有應在初而閡
於三為已宼難二志相感不𫉬通亨欲靜則疑初之應
欲進則懼三之難故或飾或素内懷疑懼也鮮絜其馬
翰如以待雖履正位未敢累其志也三為剛猛未可輕
犯匪寇乃婚終无尤也象曰六四當位疑也匪寇婚媾
終无尤也音義(皤白波反説文云老人貌董音槃云馬/作足横行曰皤鄭陸作燔音煩荀作波)
(翰戸旦反董黄云馬舉頭髙卬也馬荀云髙也鄭曰/白也亦作寒案反媾古豆反閡五戴反難乃旦反)疏
(正義曰賁如皤如者皤是素白之色六四有應在初欲/徃從之三為己難故己猶豫或以文飾故賁如也或守)
(質素故皤如也白馬翰如者但鮮絜其馬其色翰如徘/徊待之未敢輒進也匪寇婚媾者若非九三為已寇害)
(乃得與初為婚媾也象曰六四當位疑者以其當位得/與初為應但礙於三故遲疑也若不當位則與初非應)
(何須欲徃而致遲疑也匪宼婚媾終无尤者釋匪寇婚/媾之義若待匪有宼難乃為婚媾則終无尤過若犯寇)
(難而為婚媾/則終有尤也)
六五賁于丘園束帛戔戔吝終吉注處得尊位為飾之
主飾之盛者也施飾於物其道害也施飾丘園盛莫大
焉故賁于束帛丘園乃落賁于丘園帛乃戔戔用莫過
儉泰而能約故必吝焉乃得終吉也象曰六五之吉有
喜也音義(賁黄本作世束帛子夏傳云五匹為束三𤣥/二纁象隂陽戔戔在千反馬云委積貌薛虞)
(云禮之多也又音牋黄云猥積貌一云顯見貌子/夏傳作殘殘喜如字徐許意反无妄大畜卦放此)疏(正/義)
(曰賁于丘園者丘園是質素之處六五處得尊位為飾/之主若能施飾在於質素之處不華侈費用則所束之)
(帛戔戔衆多也吝終吉者初時儉約故是其吝也必儉/約之吝乃得終吉而有喜也故象云六五之吉有喜也)
(注正義曰為飾之主飾之盛者若宫室輿服之屬五為/飾主若施設華飾在於輿服宫館之物則大道損害也)
(施設丘園盛莫大焉者丘謂丘墟園謂園圃唯草木所/生是質素之處非華美之所若能施飾毎事質素與丘)
(園相似盛莫大焉故賁于束帛丘園乃落者束帛財物/也舉束帛言之則金銀珠玉之等皆是也若賁飾於此)
(束帛珍寳則素質之道乃隕落故云丘園乃落也賁于/丘園帛乃戔戔者設飾在於丘園質素之所則不糜費)
(財物束帛乃戔戔衆多也諸儒以為若賁飾束帛不用/聘士則丘園之士乃落也若賁飾丘園之士與之故束)
(帛乃戔戔也諸家注易多為此解但今案輔嗣之注全/无聘賢之意且爻之與象亦无待士之文輔嗣云用莫)
(過儉泰而能約故必吝焉乃得終吉此則普論為國之/道不尚華侈而貴儉約也若從先師唯用束帛招聘丘)
(園以儉約待賢豈其義也所以漢聘隱士或乃用羔鴈/𤣥纁蒲輪駟馬豈止束帛之閒而云儉約之事今觀注)
(意故為/此解耳)
上九白賁无咎注處飾之終飾終反素故任其質素不
勞文飾而无咎也以白為飾而无患憂得志者也象曰
白賁无咎上得志也疏(正義曰白賁无咎者處飾之終/飾終則反素故任其質素不勞)
(文飾故曰白賁无咎也守志任真得其/本性故象云上得志也言居上得志也)
　
　
　
　
　
　
　周易注疏卷四
　周易注疏卷四考證
謙象君子以裒多益寡○裒石經作褎
九三注上承下綏○綏本或作接
上六注未有居衆人之所惡而為動者所害○郭京曰
　不字誤作而字
豫初六象疏志窮凶者釋鳴豫之義而初時鳴豫後則
　樂志窮盡故為凶也○推尋文義而字當是言字
隨彖大亨貞无咎而天下隨時○郭京曰按大亨下脱
　利字驗注昭然釋文云大亨貞本又作大亨利貞依
　卦辭似應有利字
　音義天下隨時王肅作隨之隨時之義王肅本作隨
　之時義○(臣清植/)按時古與是通尚書是皆作時可
　見隨時之時即是也言有大亨貞之徳而天下皆隨
　於是也彖傳言時義者凡五卦此獨曰隨時之義縁
　上有隨時之字而誤耳朱子本義依王肅本改正
蠱彖先甲三日後甲三日終則有始天行也○(臣良裘/)
　按子夏傳曰先甲三日辛壬癸也後甲三日乙丙丁
　也馬融曰甲在東方艮在東北故云先甲巽在東南
　故云後甲説皆有據而義則未精至王弼以甲為創
　制之令與蠱必有事之㫖合諸儒遂以甲為造令之
　日謂前三日為辛取改新之義後三日為丁取丁寧
　之義尤與謀始慎終之義足相發明與王注本無岐
　㫖而孔穎達必以為妄作異端不可解也
臨卦辭至于八月有凶○(臣良裘/)按臨言八月復言七
　日月候卦氣説者紛然今按王弼此注本無明文孔
　疏以小人道長君子道消乃否卦之辭遂取自丑至
　申為八月此蜀才之説也王應麟曰臨所謂八月其
　説有三一云自子至未為遯一云自丑至申為否一
　云自寅至酉為觀復所謂七日其説亦有三一云卦
　氣起中孚六日七分之後為復一謂過坤六位至復
　為七日一謂五月隂生至十一月陽生歴七月善乎
　陸振奇之言曰日陽象月隂象八少隂之數七少陽
　之數故隂來之期曰八月陽來之期曰七日
六四注柔不失正則得无咎也○則本或作乃
觀彖觀天之神道而四時不忒○石經神道下旁注日
　月不過四字
六二象疏此童觀闚觀皆讀為去聲也○(臣清植/)按古
　者門闕謂之觀以其髙大有以示人所謂兩觀者也
　此卦二陽在上四隂在下有門闕之象故名觀而音
　義曰觀官喚反示也然上既有以示人則下必仰而
　觀之是以朱子曰自上示下曰觀自下觀上曰觀故
　卦名之觀去聲而六爻之觀皆平聲據此則疏説非
　是且童觀闚觀之觀若訓去聲於義意亦無當
六三象注三處進退之時以觀進退之幾未失道也○
　監本誤以王注作孔疏依閣本訂正
九五注觀民之俗以察己道又百姓有罪在余一人○
　監本道譌作之余譌作於俱依閣本改正
上九象注特處異地為衆所觀○監本譌作將處異地
　為衆觀依閣本改正
賁卦辭小利有攸徃○郭京曰不利有攸徃誤作小字
　彖及注同九二棄中和之道就亢極无位之地故疏
　云九二棄善從惡凡棄善從惡豈有小利誤亦明矣
　(臣良裘/)按六二象曰賁其須與上興也上九象曰白
　賁无咎上得志也分剛上而文柔其象如此棄善從
　惡之説於義為儉
彖天文也○郭京曰天文也上脱剛柔交錯一句朱子
　曰理或然也(臣照/)按既濟彖曰既濟亨小則此賁彖
　亦應作賁亨小蓋賁者文也禮儀三百威儀三千皆
　文也陽大而隂小仁大而禮小質大而文小自然之
　理也雜卦傳曰賁无色也言賁之本也本象曰君子
　以明庶政无敢折獄即亨小之義也彖傳曰柔來而
　文剛故亨分剛上而文柔故小柔來而文剛柔為剛
　文則剛之本體得亨矣剛上文柔則唯小者乃可是
　故柔來文剛為離明文之盛也剛上文柔為艮止賁
　之白也此亨小之義彖𫝊於二句中分著之者也下
　文云利有攸往天文也天文自然而然非可勉强故
　觀乎天文以察時變利有攸往也文眀以止人文也
　人文雖極文明必知其所止乃不為無質之文故觀
　乎人文以化成天下亦利有攸往也化成天下必在
　亨小小者咸亨即成其大也然則郭京謂小字應作
　不字天文也句上脱剛柔交錯四字者皆未為得也
　
　
　
　
　
　
　
　
　周易注疏卷四考證
欽定四庫全書
　周易注疏卷五
　　魏王弼注　唐陸德明音義　孔穎逹疏
　上經(剝/)　(復/)　(无妄/)　(大畜/)　(頤/)　(大過/)　(坎/)　(離/)
䷖(坤下/艮上)
剝不利有攸往音義(剝邦角反彖云剝剝也馬云落/也説文云裂也乾宮五世卦)疏
(正義曰剝者剝落也今隂長變剛剛陽剝/落故稱剝也小人既長故不利有攸往也)
彖曰剝剝也柔變剛也不利有攸往小人長也順而止
之觀象也君子尚消息盈虚天行也注坤順而艮止也
所以順而止之不敢以剛止者以觀其形象也强亢激
拂觸忤以隕身身既傾焉功又不就非君子之所尚也
音義(長之丈反下注皆同激經/厯反拂附弗反忤五故反)疏(正義曰剝剝也者釋/剝卦名為剝不知何)
(以稱剝故釋云剝者解剝之義是隂長解剝於陽也柔/變剛者釋所以此卦名剝之意也不利有攸往小人長)
(者此釋不利有攸往之義以小人道長世既闇亂何由/可進往則遇災故不利有攸往也順而止之觀象者明)
(在剝之時世既旡道君子行之不敢顯其剛直但以柔/順止約其上唯望君上形象量其顔色而止也君子尚)
(消息盈虚天行者解所以在剝之時順而止之觀其顔/色形象者須量時制變隨物而動君子通逹物理貴尚)
(消息盈虚道消之時行消道也道息之時行息道也在/盈之時行盈道也在虚之時行虚道也若值消虚之時)
(存身避害危行言遜也若值盈息之時極言正諌建事/立功也天行謂逐時消息盈虚乃天道之所行也春夏)
(始生之時天氣盛大秋冬嚴毅之時天氣消滅故云天/行也注正義曰非君子之所尚者不逐時消息盈虚於)
(无道之時剛亢激拂觸忤以隕身身/既傾隕功又不就非君子之所尚也)
象曰山附于地剝上以厚下安宅注厚下者牀不見剝
也安宅者物不失處也厚下安宅治剝之道也音義(處/昌)
(呂反又/昌預反)疏(正義曰山附於地剝者山本髙峻今附於地/即是剝落之象故云山附於地剝也上以厚)
(下安宅者剝之為義從下而起故在上之/人當須豐厚於下安物之居以防於剝也)
初六剝牀以足蔑貞凶注牀者人之所以安也剝牀以
足猶云剝牀之足也蔑猶削也剝牀之足滅下之道也
下道始滅剛隕柔長則正削而凶來也象曰剝牀以足
以滅下也音義(蔑莫結反猶削也楚俗有削蔑之言馬/云無也鄭云輕慢荀作滅削相略反或)
(作消此從荀/本也下皆然)疏(正義曰剝牀以足者牀者人之所以安/處也在剝之初剝道從下而起剝牀之)
(足言牀足已剝也下道始滅也蔑貞凶者蔑削也貞正/也下道既蔑則以侵削其貞正所以凶也象曰以滅下)
(者釋剝牀以足之義牀在人下足又/在牀下今剝牀之足是盡滅於下也)
六二剝牀以辨蔑貞凶注蔑猶甚極之辭也辨者足之
上也剝道浸長故剝其辨也稍近於牀轉欲滅物之所
處長柔而削正以斯為徳物所棄也象曰剝牀以辨未
有與也音義(辨徐音辦具之辦足上也馬鄭同黄云牀/簀也薛虞膝下也鄭符勉反王肅否勉反)
(浸子鴆反下同/近附近之近)疏(正義曰剝牀以辨者辨謂牀身之下/牀足之上足與牀身分辨之處也今)
(剝落浸上乃至於辨是漸近人身故云剝牀以辨也蔑/貞凶者蔑削也削除中正之道故凶也初六蔑貞但小)
(削而巳六二蔑貞是削之甚極故更云蔑貞凶也長此/隂柔削其正道以此為德則物之所棄故象云未有與)
(也言無人與助之也注正義曰蔑猶甚極之辭者初既/稱蔑二又稱蔑蔑上復蔑此為蔑甚極故云蔑猶甚極)
(之辭也蔑謂㣲蔑物之見削則㣲蔑也故以蔑為削稍/近於牀轉欲蔑物之處者物之所處謂牀也今剝道既)
(至於辨在牀體下畔之間是將欲/滅牀故云轉欲滅物之所處也)
六三剝之无咎注與上為應羣隂剝陽我獨協焉雖處
於剝可以无咎象曰剝之无咎失上下也注三上下各
有二隂而三獨應於陽則失上下也疏(正義曰六三與/上九為應雖在)
(剝陽之時獨能與陽相應雖失位處剝而无咎也象曰/失上下者釋所以无咎之義上下羣隂皆悉剝陽也已)
(獨能違失上下之情而/往應之所以无咎也)
六四剝牀以膚凶注初二剝牀民所以安未剝其身也
至四剝道浸長牀既剝盡以及人身小人遂盛物將失
身豈唯削正靡所不凶象曰剝牀以膚切近災也音義
(膚方于反京作簠謂祭器切近/如字徐巨靳反鄭云切急也)疏(正義曰剝牀以膚者/四道浸長剝牀巳盡)
(乃至人之膚體物皆失身所以凶也象/曰切近災者其災已至故云切近災也)
六五貫魚以宮人寵无不利注處剝之時居尊得位為
剝之主者也剝之為害小人得寵以消君子者也若能
施寵小人似宮人而已不害於正則所寵雖衆終无尤
也貫魚謂此衆陰也駢頭相次似貫魚也象曰以宮人
寵終无尤也音義(貫古亂反徐音官/穿也駢薄田反)疏(正義曰貫魚以/宮人寵者處得)
(尊位為剝之主剝之為害小人得寵以消君子貫魚者/謂衆陰也駢頭相次似若貫穿之魚此六五若能處待)
(衆陰但以宮人之寵相似宮人被寵不害正事則終/无尤過无所不利故云无不利故象云終无尤也)
上九碩果不食君子得輿小人剝廬注處卦之終獨全
不落故果至于碩而不見食也君子居之則為民覆蔭
小人用之則剝下所庇也象曰君子得輿民所載也小
人剝廬終不可用也音義(得京董作徳輿音餘董作/車廬力居反䕃於鴆反)疏
(正義曰碩果不食者處卦之終獨得完全不被剝落猶/如碩大之果不為人食也君子得輿者若君子而居此)
(位能覆蔭於下使得全安是君子居之則得車輿也若/小人居之下无庇䕃在下之人被剝徹廬舍也象曰君)
(子得輿民所載者釋得輿之義若君子居處此位養育/其民民所仰載也小人剝廬終不可用者言小人處此)
(位為君剝徹民之廬舍此/小人終不可用為君也)
䷗(震下/坤上)
復亨出入无疾朋來无咎反復其道七日來復利有攸
往音義(復音服反也還也坤宮一世卦朋如字京作崩/復芳福反劉本同本又作覆彖并注反復皆同)
疏(正義曰復亨者陽氣反復而得亨通故云復亨也出/入无疾者出則剛長入則陽反理㑹其時故无疾病)
(也朋來无咎者朋謂陽也反復衆陽朋聚而來則无咎/也若非陽衆來則有咎以其衆陽之來故无咎也反復)
(其道七日來復者欲速反之與復而得其道不可過遠/唯七日則來復乃合於道也利有攸往者以陽氣方長)
(往則小人道消/故利有攸往也)
彖曰復亨剛反動而以順行是以出入无疾注入則為
反出則剛長故无疾疾猶病也朋來无咎注朋謂陽也
反復其道七日來復注陽氣始剝盡至來復時凡七日
天行也注以天之行反復不過七日復之不可遠也利
有攸往剛長也注往則小人道消也復其見天地之心
乎注復者反本之謂也天地以本為心者也凡動息則
静静非對動者也語息則默默非對語者也然則天地
雖大富有萬物雷動風行運化萬變寂然至无是其本
矣故動息地中乃天地之心見也若其以有為心則異
𩔖未𫉬具存矣音義(剛反絶句長之丈反下文注皆同/心見之見賢遍反具存本亦作其)
(存/)疏(正義曰復亨者以陽復則亨故以亨連復而釋之/也剛反動而以順行者既上釋復亨之義又下釋)
(出入无疾朋來无咎之理故云是以出入无疾朋來无/咎也反復其道七日來復天行者以天行釋反復其道)
(七日來復之義言反之與復得合其道唯七日而來復/不可久遠也此是天之所行也天之陽氣絶滅之後不)
(過七日陽氣復生此乃天之自然之理故曰天行也利/有攸往剛長者以剛長釋利有攸往之義也復其見天)
(地之心乎者此贊明復卦之義天地養萬物以静為心/不為而物自為不生而物自生寂然不動此天地之心)
(也此復卦之象動息地中雷在地下息而不動静寂之/義與天地之心相似觀此復象乃見天地之心也天地)
(非有主宰何得有心以人事之心託天地以示法爾注/正義曰陽氣始剝盡謂陽氣始於剝盡之後至陽氣來)
(復時凡經七日觀注之意陽氣從剝盡之後至於反復/凡經七日其注分明如禇氏莊氏並云五月一隂生至)
(十一月一陽生凡七月而云七日不云月者欲見陽長/須速故變月言日今輔嗣云剝盡至來復是從盡至來)
(復經七曰也若從五月言之何得云始盡也又臨卦亦/是陽長而言八月今復卦亦是陽長何以獨變月而稱)
(七日觀注之意必謂不然亦用易緯六日七分之義同/鄭康成之説但於文省略不復具言案易緯稽覽圗云)
(卦氣起中乎故離坎震兌各主其一方其餘六十卦卦/有六爻爻别主一日凡主三百六十日餘有五日四分)
(日之一者每日分為八十分五日分為四百分四分日/之一又為二十分是四百二十分六十卦分之六七四)
(十二卦别各得七分是每卦得六日七分也剝卦陽氣/之盡在於九月之末十月當純坤用事坤卦有六日七)
(分坤卦之盡則復卦陽來是從剝盡至陽氣來復隔坤/之一卦六日七分舉成數言之故輔嗣言凡七日也反)
(復者則出入之義反謂入而倒反復謂既反之後復而/向上也復者反本之謂也者往前離本處而去今更反)
(於本處是反本之謂也天地以本為心者本謂静也言/天地寂然不動是以本為心者也凡動息則静静非對)
(動者天地之動静為其本動為其末言静時多也動時/少也若暫時而動止息則歸静是静非對動言静之為)
(本自然而有非對動而生静故曰静非對動者也語息/則默默非對語者語則聲之動默則口之静是不語之)
(時恒常默也非是對語有默以動静語默而无别體故/云非對也云天地雖大富有萬物雷動風行運化萬變)
(者此言天地之動也言寂然至无是其本矣者凡有二/義一者萬物雖運動於外而天地寂然至无於其内也)
(外是其末内是其本言天地无心也二者雖雷動風行/千化萬變若其雷風止息運化停住之後亦寂然至无)
(也若其以有為心則異𩔖未𫉬具存者凡以无為心則/物我齊致親踈一等則不害異𩔖彼此𫉬寧若其以有)
(為心則我之自我不能普及於物物之自物/不能普賴於我物則被害故未𫉬具存也)
象曰雷在地中復先王以至日閉關商旅不行后不省
方注方事也冬至陰之復也夏至陽之復也故為復則
至於寂然大静先王則天地而行者也動復則静行復
則止事復則无事也音義(商旅鄭云資貨而/行曰商旅客也)疏(正義曰/雷在地)
(中復者雷是動物復卦以動息為主故曰雷在地中先/王以至日閉關者先王象此復卦以二至之日閉塞其)
(關也商旅不行於道路也后不省方者方事也后不省/視其方事也以地掩閉於雷故關門掩閉商旅不行君)
(后掩閉於事皆取動息之義注正義曰方事者恐方是/四方境域故以方為事也言至日不但不可出行亦不)
(可省視事也冬至陰之復夏至陽之復者復謂反本静/為動本冬至一陽生是陽動用而陰復於静也夏至一)
(陰生是陰動用而陽復於静也動復則静行復則止事/復則无事者動而反復則歸静行而反復則歸止事而)
(反復則歸/于无事也)
初九不遠復无祗悔元吉注最處復初始復者也復之
不速遂至迷凶不遠而復幾悔而反以此修身患難遠
矣錯之於事其殆庶幾乎故元吉也象曰不遠之復以
脩身也音義(祗音支辭也馬同音之是反韓伯祁支反/云大也鄭云病也王肅作禔時支反陸云)
(禔安也九家本作㩼字音支幾音機下同/又音祈難乃旦反遠袁萬反錯七故反)疏(正義曰不/遠復者最)
(處復初是始復者也既在陽復即能從而復之是迷而/不遠即能復也无祗悔元吉者韓氏云祗大也既能速)
(復是无大悔所以大吉象曰以脩身者釋不遠之復/也所以不遠速復者以能脩正其身有過則改故也)
六二休復吉注得位處中最比於初上无陽爻以疑其
親陽為仁行在初之上而附順之下仁之謂也既處中
位親仁善鄰復之休也象曰休復之吉以下仁也音義
(休虚虬反比毗志反行下孟反下遐嫁反/象下仁如字王肅云下附於仁徐户嫁反)疏(正義曰休/復吉者得)
(位處中最比於初陽為仁行已在其上附而順之是降/下於仁是休美之復故云休復吉也以其下仁所以吉)
(也故象云休復/之吉以下仁也)
六三頻復厲无咎注頻頻蹙之貌也處下體之終雖愈
於上六之迷已去復遠矣是以蹙也蹙而求復未至於
迷故雖危无咎也復道宜速蹙而乃復義雖无咎它來
難保象曰頻復之厲義无咎也音義(頻如字本又作嚬/嚬眉也鄭作顰音)
(同馬云/憂頻也)疏(正義曰頻復者頻謂頻蹙六三處下體之上/去復稍遠雖勝於上六迷復猶頻蹙而復復)
(道宜速謂蹙而求復也去復猶近雖有危厲於義无咎/故象云義无咎也注正義曰義雖无咎它來難保者去)
(復未甚大逺於義雖復无咎謂以道自守得无咎也若/自守之外更有他事而來則難可保此无咎之吉也所)
(以象云義无咎守/常之義得无咎也)
六四中行獨復注四上下各有二陰而處厥中履得其
位而應於初獨得所復順道而反物莫之犯故曰中行
獨復也象曰中行獨復以從道也疏(正義曰中行獨復/者處於上卦之下)
(上下各有二陰已獨應初居在衆陰之中故云中行/獨自應初故云獨復從道而歸故象云以從道也)
六五敦復无悔注居厚而履中居厚則无怨履中則可
以自考雖不足以及休復之吉守厚以復悔可免也象
曰敦復无悔中以自考也音義(鄭云考成也/向云察也)疏(正義曰/敦復无)
(悔者處坤之中是敦厚於復故云敦復既能履中又能/自考成其行既居敦厚物无所怨雖不及六二之休復)
(猶得免於悔吝故云无悔也象曰中以自考者釋/无悔之義以其處中能自考成其身故无悔也)
上六迷復凶有災眚用行師終有大敗以其國君凶至
于十年不克征注最處復後是迷者也以迷求復故曰
迷復也用之行師難用有克也終必大敗用之於國則
反乎君道也大敗乃復量斯勢也雖復十年脩之猶未
能征也象曰迷復之凶反君道也音義(眚生領反下卦/同子夏𫝊曰傷)
(害曰災妖祥曰眚鄭云異自内生曰眚自外/曰祥害物曰災量音良雖復之復扶又反)疏(正義曰/迷復凶)
(者最處復後是迷闇於復以迷求復所以凶也有災眚/者闇於復道必无福慶唯有災眚也用行師終有大敗)
(者所為既凶故用之行師必无克勝唯終有大敗也以/其國君凶者以用也用此迷復於其國内則反違君道)
(所以凶也至于十年不克征者師敗國凶量斯形勢雖/至十年猶不能征伐以其迷闇不復而反違於君道故)
(象云迷復之/凶反君道也)
䷘(震下/乾上)
无妄元亨利貞其匪正有眚不利有攸往音義(妄亡亮/反无妄)
(无虚妄也説文云妄亂也馬鄭王肅皆/云妄猶望謂无所希望也巽宮四世卦)疏(正義曰无妄/者以剛為内)
(主動而能健以此臨下物皆无敢詐偽虚妄俱行實理/所以大得亨通利於貞正故曰元亨利貞也其匪正有)
(眚不利有攸往者物既无妄當以正道行之/若其匪依正道則有眚災不利有所徃也)
彖曰无妄剛自外來而為主于内注謂震也動而健注
震動而乾健也剛中而應注謂五也大亨以正天之命
也注剛自外來而為主於内動而愈健剛中而應威剛
方正私欲不行何可以妄使有妄之道滅无妄之道成
非大亨利貞而何剛自外來而為主於内則柔邪之道
消矣動而愈健則剛直之道通矣剛中而應則齊明之
德著矣故大亨以正也天之教命何可犯乎何可妄乎
是以匪正則有眚而不利有攸往也其匪正有眚不利
有攸往无妄之往何之矣天命不祐行矣哉注匪正有
眚不求改以從正而欲有所往居不可以妄之時而欲
以不正有所往将欲何之天命之所不祐竟矣哉音義
(邪似/嗟反)疏(正義曰剛自外來而為主于内動而健者以此/卦象釋能致无妄之義以震之剛從外而來為)
(主於内震動而乾健故能使物无妄也剛中而應者明/爻義能致无妄九五以剛處中六二應之是剛中而應)
(剛中則能制斷虚實有應則物所順從不敢虚妄也大/亨以正天之命者釋元亨利貞之義威剛方正私欲不)
(行何可以妄此天之教命也以天道純陽剛而能健是/乾德相似故云天之命也既是天命豈可犯乎曰其匪)
(正有𤯝不利有攸往无妄之往何之矣者此釋匪正有/眚不利有攸往之義也无妄之往何之矣上之是語辭)
(下之是適也身既匪正在无妄之世欲有所往何所之/適矣故云无妄之徃何之矣天命不祐行矣哉者身既)
(非正欲有所往犯違天命則天命不祐助也必竟行矣/哉言終竟行此不祐之事也注正義曰云使有妄之道)
(滅无妄之道成者妄謂虚妄矯詐不循正理若无剛中/之主柔弱邪僻則物皆詐妄是有妄之道興也今遇剛)
(中之主威嚴剛正在下畏威不敢詐妄是有妄之道滅/无妄之道成竟矣哉者竟謂終竟言天所不祐終竟行)
(矣/哉)
象曰天下雷行物與无妄注與辭也猶皆也天下雷行
物皆不可以妄也先王以茂對時育萬物注茂盛也物
皆不敢妄然後萬物乃得各全其性對時育物莫盛於
斯也音義(茂盛也馬云茂/勉也對配也)疏(正義曰天下雷行者雷是/威恐之聲今天下雷行震)
(動萬物物皆驚肅无敢虚妄故云天下雷行物皆无妄/也先王以茂對時育萬物者茂盛也對當也言先王以)
(此无妄盛事當其无妄之時育養萬物也此唯王者其/德乃爾非諸侯巳下所能故不云君子而言先王也案)
(諸卦之象直言両象即以卦名結之若雷在地中復今/无妄應云天下雷行无妄今云物與无妄者欲見萬物)
(皆无妄故加物與二字也其餘諸卦未必萬物皆與卦/名同義故直顯象以卦結之至如復卦唯陽氣復非是)
(萬物皆復舉復/一卦餘可知矣)
初九无妄往吉注體剛處下以貴下賤行不犯妄故往
得其志象曰无妄之往得志也音義(下賤之下/遐嫁反)疏(正義/曰无)
(妄往吉者體剛居下以貴下賤所行/教化不為妄動故往吉而得志也)
六二不耕穫不菑畬則利有攸往注不耕而穫不菑而
畬代終已成而不造也不擅其美乃盡臣道故利有攸
往象曰不耕穫未富也音義(穫黄郭反或依注作不耕/而穫非下句亦然菑側其)
(反馬云田一嵗也董云反草也畬音餘馬云田三嵗也/董云悉耨曰畬説文云二嵗治田也字林弋恕反擅市)
(戰/反)疏(正義曰不耕穫不菑畬者六二處中得位盡於臣/道不敢創首唯守其終猶若田農不敢𤼵首而耕)
(唯在後穫刈而已不敢菑𤼵新田唯治其畬熟之地皆/是不為其初而成其末猶若為臣之道不為事始而代)
(君有終也則利有攸往者為臣如此則利有攸往若不/如此則往而无利也象曰未富也者釋不耕而穫之義)
(不敢前耕但守後穫者未敢以耕之與穫俱為已事唯/為後穫不敢先耕事既闕初不擅其美故云未富也)
六三无妄之災或繋之牛行人之得邑人之災注以陰
居陽行違謙順是无妄之所以為災也牛者稼穡之資
也二以不耕而穫利有攸往而三為不順之行故或繋
之牛是有司之所以為獲彼人之所以為災也故曰行
人之得邑人之災也象曰行人得牛邑人災也音義(行/違)
(之行下孟反下之行同稼音/嫁穡音色獲如字或作穫非)疏(正義曰无妄之災或繋/之牛行人之得邑人之)
(災者无妄之世邪道不行六三隂居陽位失其正道行/違謙順而乖臣範故无妄之所以為災矣牛者稼穡之)
(資六三僣為耕事行創始之道而為不順王事之行故/有司或繋其牛制之使不妄造故曰或繋之牛也行人)
(者有司之義也有司繋得其牛是行人制之得功故曰/行人之得彼居三者是處邑之人僣為耕事受其災罰)
(故曰行人之得邑人之災也象曰行人得牛邑人災者/釋行人之得義也以行人所得謂得牛也此則得牛彼)
(則為災故云/邑人災也)
九四可貞无咎注處无妄之時以陽居陰以剛乗柔履
於謙順比近至尊故可以任正固有所守而无咎也象
曰可貞无咎固有之也音義(比毗志反近/附近之近)疏(正義曰可/貞无咎者)
(以陽居陰以剛乗柔履於謙順上近至尊可以任正固/有所守而无咎故曰可貞无咎也象曰固有之者釋可)
(貞无咎之義所以可執貞正言/堅固有所執守故曰无咎也)
九五无妄之疾勿藥有喜注居得尊位為无妄之主者
也下皆无妄害非所致而取藥焉疾之甚也非妄之災
勿治自復非妄而藥之則凶故曰勿藥有喜象曰无妄
之藥不可試也注藥攻有妄者也而反攻无妄故不可
試也音義(試試驗一/云用也)疏(正義曰无妄之疾者凡禍疾所/起由有妄而來今九五居得尊)
(位為无妄之主下皆无妄而偶然有此疾害故云无妄/之疾也勿藥有喜者若疾自巳招或寒暑飲食所致當)
(湏治療若其自然之疾非已所致疾當自損勿湏藥療/而有喜也此假病象以喻人事猶若人主而剛正自脩)
(身无虚妄下亦无虚妄而遇逢凶禍若堯湯之厄災非/巳招但順時脩徳勿湏治理必欲除去不勞煩天下是)
(有喜也然堯遭洪水使鯀禹治之者雖知災未可息必/湏順民之心鯀之不成以災未息也禹能治救災欲盡)
(也是亦自然之災勿藥有喜之義也象曰不可試者觧/勿藥有喜之義若有妄致疾其藥可用若身既无妄自)
(然致疾其藥不可試也若其試之恐更益疾也言非妄/有災不可治也若必欲治之則勞煩扵下害更甚也此)
(非直施扵人主至扵凡人之事亦皆然也若已之无罪/忽逄禍患此乃自然之理不湏憂勞救護亦恐反傷其)
(性/)
上九无妄行有眚无攸利注處不可妄之極唯宜静保
其身而已故不可以行也象曰无妄之行窮之災也疏
(正義曰處不可妄之極唯宜静保其身若動行必有災/眚无所利也位處窮極動則致災故象云无妄之行窮)
(之災/也)
䷙(乾下/艮上)
大畜利貞不家食吉利渉大川音義(畜本又作蓄勑六/反義與小畜同艮)
(宮二/世卦)疏(正義曰謂之大畜者乾健上進艮止在上止而/畜之能畜止剛健故曰大畜彖曰能止健大正)
(也是能止健故為大畜也小畜則巽在乾上以其巽順/不能畜止乾之剛故云小畜也此則艮能止之故為大)
(畜也利貞者人能止健非正不可故利貞也不家食吉/者已有大畜之資當湏養贍賢人不使賢人在家自食)
(如此乃吉也利渉大川者豐財養賢/應於天道不憂險難故利渉大川)
彖曰大畜剛健篤實輝光日新其德注凡物既厭而退
者弱也既榮而隕者薄也夫能輝光日新其德者唯剛
健篤實也剛上而尚賢注謂上九也處上而大通剛來
而不距尚賢之謂也能止健大正也注健莫過乾而能
止之非夫大正未之能也不家食吉養賢也利渉大川
應乎天也注有大畜之實以之飬賢令賢者不家食乃
吉也尚賢制健大正應天不憂險難故利涉大川也音
義(大畜剛健絶句篤實輝光絶句日新其徳鄭以日新/絶句其德連下句輝音揮厭於豔反夫音扶𤼵句皆)
(然下非夫同令力呈反/難乃旦反下遇難同)疏(正義曰言大畜剛健篤實者/此釋大畜之義剛健謂乾也)
(乾體剛性健故言剛健也篤實謂艮也艮體静止故稱/篤實也輝光日新其德者以其剛健篤實之故故能輝)
(耀光榮日日増新其德若无剛健則劣弱也必既厭而/退若无篤實則虗薄也必既榮而隕何能久有輝光日)
(新其德乎剛上而尚賢者剛上謂上九也乾剛向上上/九不距是貴尚賢也能止健大正者釋利貞義所以艮)
(能止乾之健者德能大正故能止健也不家食吉養賢/者釋不家食吉所以不使賢者在家自食而𫉬吉者以)
(在上有大畜之實養此賢人故不使賢者在家自食也/利涉大川應乎天者以貴尚賢人大正應天可踰越險)
(難故利渉大川也注正義曰凡物既厭而退者弱也者/釋經剛健也若不剛健則見厭被退能剛健則所為日)
(進不被厭退也既榮而隕者薄也者釋經篤實也凡物/暫時榮華而即隕落者由體質虗薄也若能篤厚充實)
(則恒保榮美不有隕落也謂上九也者言上九之德見/乾之上進而不距逆是貴尚賢也處上而大通者釋上)
(九何天之衢亨是處上通也既處於上下應扵天有大/通之德也剛來而不距者以有大通既是乾來而不距)
(逆是尚賢之義也尚賢制健者謂上九剛來不距尚賢/之謂也艮能畜剛制健之謂也故上經云剛上而尚賢)
(王註云謂上九也又云能止健大正也王註云健莫過/乾而能止之非夫大正未之能也則是全論艮體明知)
(尚賢謂上九也制健謂艮體也大正應天者謂艮也故/前文云能止健大正也止健是艮也應天者上體之艮)
(應下體之乾故稱應天也此取上卦下/卦而相應非謂一陰一陽而相應也)
象曰天在山中大畜君子以多識前言往行以畜其德
注物之可畜於懐令德不散盡於此也音義(識如字又/音試劉作)
(志行下/孟反)疏(正義曰天在山中者欲取徳積於身中故云/天在山中也君子以多識前言往行以畜其)
(德者君子則此大畜物既大畜德亦大畜故多記識前/代之言往賢之行使多聞多見以畜積已德故云以畜)
(其德也注正義曰物之可畜於懐令其道德不有棄散/者唯貯藏前言往行於懐可以令德不散也唯此而已)
(故云盡/扵此也)
初九有厲利已注四乃畜已未可犯也故進則有厲已
則利也象曰有厲利巳不犯災也注處健之始未果其
健者故能利已音義(已夷止反下及注已則/能巳同或音紀姚同)疏(正義曰/初九雖)
(有應扵四四乃抑畜扵巳已今若往則有危厲唯利/休已不湏前進則不犯禍凶也故象云不犯災也)
九二輿說輹注五處畜盛未可犯也遇斯而進故輿說
輹也居得其中能以其中不為馮河死而无悔遇難能
止故无尤也象曰輿說輹中无尤也音義(輿音餘下同/本或作轝音)
(同説吐活反注及下同馬云觧也輹音服又音福蜀才/本同或作輹一云車旁作复音服車下縳也作畐者音)
(福老子所云三十輻共一轂是也釋名云輹似人屐/又曰伏菟在軸上似之又曰輹伏扵軸上馮皮氷反)疏
(正義曰九二雖與六五相應五處畜盛未可犯也若遇/斯而進則輿説其輹車破敗也以其居中能遇難而止)
(則无尤過故象云中无尤也以其居中能自止/息故无尤也此輿説輹亦假象以明人事也)
九三良馬逐利艱貞曰閑輿衛利有攸徃注凡物極則
反故畜極則通初二之進值於畜盛故不可以升至於
九三升於上九而上九處天衢之亨塗徑大通進无違
距可以馳騁故曰良馬逐也履當其位進得其時在乎
通路不憂險阨故利艱貞也閑閡也衛護也進得其時
雖渉艱難而无患也輿雖遇閑而故衛也與上合志故
利有攸往也象曰利有攸往上合志也音義(逐如字鄭/本作逐逐)
(云両馬走也姚云逐逐疾並驅之貌一音胄曰音越劉/云曰猶言也鄭人實反云日習車徒閑如字閡也馬鄭)
(云習阨於革/反亦作厄)疏(正義曰九三良馬逐者初二之進值於/畜盛不可以升至扵九三升于上九而)
(上九處天衢之亨塗徑大通進无違距故九三可以良/馬馳逐也利艱貞者履當其位進得其時在乎通路不)
(憂險阨故宜利艱難而貞正也若不值此時雖平易守/正而尚不可况艱難而欲行正乎曰閑輿衛者進得其)
(時渉難无患雖曰有人欲閑閡車輿乃是防衛見䕶也/故云曰閑輿衛也利有攸往者與上合志利有所往故)
(象曰上/合志也)
六四童牛之牿元吉注處艮之始履得其位能止健初
距不以角柔以止剛剛不敢犯抑銳之始以息强争豈
唯獨利乃將有喜也象曰六四元吉有喜也音義(童牛/無角)
(牛也廣蒼作犝劉云童妾也牿古毒反劉云牿之言角/也陸云牿當作角九家作告説文同云牛觸角著横木)
(所以告人抑於力反下同本又作/挫災卧反强其良反争争鬬之争)疏(正義曰童牛之牿/者處艮之始履得)
(其位能抑止剛健之初距此初九不湏用角故用童牛/牿止其初也元吉者柔以止剛剛不敢犯以息强争所)
(以大吉而有喜也故/象云元吉有喜也)
六五豶豕之牙吉注豕牙横猾剛暴難制之物謂二也
五處得尊位為畜之主二剛而進能豶其牙柔能制健
禁暴抑盛豈唯能固其位乃將有慶也象曰六五之吉
有慶也音義(豶符云反劉云豕去𫝑曰豶牙徐五加/反鄭讀為互剛暴一本作剛突禁音金)疏
(正義曰豶豕之牙者豕牙謂九二也二既剛陽似豕牙/之横猾九二欲進此六五處得尊位能豶損其牙故云)
(豶豕之牙柔能制剛禁暴抑盛所以吉也非唯獨吉乃/終久有慶故象云六五之吉有慶也注正義曰能豶其)
(牙者觀注意則豶是禁制損去之名禇氏云豶除也除/其牙也然豶之為除爾雅無訓案爾雅云墳大防則墳)
(是隄防之義此豶其牙謂防止其牙古字假借雖/豕傍土邊之異其義亦通豶其牙謂止其牙也)
上九何天之衢亨注處畜之極畜極則通大畜以至扵
大亨之時何辭也猶云何畜乃天之衢亨也象曰何天
之衢道大行也音義(何音河梁武帝音賀衢其俱反/馬云四逹謂之衢亨許庚反)疏
(正義曰何天之衢亨者何謂語辭猶云何畜也處畜極/之時更何所畜乃天之衢亨无所不通也故象云何天)
(之衢道大行也何氏云/天衢既通道乃大亨)
䷚(震下/艮上)
頤貞吉觀頤自求口實音義(頤以之反養也此篆/文字也巽宮逰魂卦)疏(正/義)
(曰頤貞吉者於頤養之世養此貞正則得吉也觀頤者/頤養也觀此聖人所養物也自求口實者觀其自養求)
(其口中/之實也)
彖曰頤貞吉養正則吉也觀頤觀其所養也自求口實
觀其自養也天地養萬物聖人養賢以及萬民頤之時
大矣哉疏(正義曰頤貞吉養正則吉者釋頤貞吉之義/頤養也貞正也所養得正則有吉也其養正)
(之言乃兼二義一者養此賢人是其養正故下云聖人/養賢以及萬民二者謂養身得正故象云慎言語節飲)
(食以此言之則養正之文兼養賢及自養之義也觀頤/觀其所養也者釋觀頤之義也言在下觀視在上頤養)
(所養何人故云觀頤觀其所飬也自求口實觀其自養/者釋自求口實之義也謂在下之人觀此在上自求口)
(中之實是觀其自養則是在下觀上乃有二義若所養/是賢反自養有節則是其德盛也若所養非賢及自養)
(乖度則其德惡也此卦之意欲使所養得也不欲所養/失也天地養萬物者自此已下廣言頤卦所養事大故)
(云天地養萬物也聖人養賢以及萬民者先湏養賢乃/得養民故云養賢以及萬民也聖人但養賢人使治衆)
(衆皆獲安有如虞舜五人周武十人漢帝張良齊君管/仲此皆養得賢人以為輔佐政治世康兆庶咸説此則)
(聖人養賢以及萬民之義也頤之時大矣哉者以彖釋/頤義於理既盡更无餘意故不云義所以直言頤之時)
(大矣哉以所養得/廣故云大矣哉)
象曰山下有雷頤君子以慎言語節飲食注言語飲食
猶慎而節之而況其餘乎疏(正義曰山止於上雷動於/下頤之為用下動上止故)
(曰山下有雷頤人之開𤼵言語咀嚼飲食皆動頤之事/故君子觀此頤象以謹慎言語裁節飲食先儒云禍從)
(口出患從口入故/扵頤養而慎節也)
初九舍爾靈龜觀我朶頤凶注朶頤者嚼也以陽處下
而為動始不能令物由已養動而求養者也夫安身莫
若不競修已莫若自保守道則福至求禄則辱來居養
賢之世不能貞其所履以全其德而舍其靈龜之明兆
羡我朶頤而躁求離其致養之至道闚我寵禄而競進
凶莫甚焉象曰觀我朶頤亦不足貴也音義(舍音捨注/同朶多果)
(反動也鄭同京作惴嚼詳畧反/令力呈反離力智反闚苦規反)疏(正義曰靈龜謂神靈/明鑒之龜兆以喻巳)
(之明德也朶頤謂朶動之頤以嚼物喻貪惏以求食也/初九以陽處下而為動始不能使物賴已而養而更自)
(動求養是舍其靈龜之明兆觀我朶頤而躁求是損已/廉静之德行其貪竊之情所以凶也不足可貴故象云)
(亦不足貴也注正義曰朶頤者嚼也者朶是動義如手/之捉物謂之朶也今動其頤故知嚼也不能令物由巳)
(養者若道德𢎞大則已能養物是物由巳養今身處无/位之地又居震動之始是動而自求養也離其致養之)
(至道闚我寵禄而競進者若能自守廉静保其明德則/能致君上所養今不能守廉静是離其致養之至道反)
(以求其寵祿/而競進也)
六二顚頤拂經于丘頤征凶注養下曰顛拂違也經猶
義也丘所履之常也處下體之中无應於上反而養初
居下不奉上而反養下故曰顛頤拂經于丘也以此而
養未見其福也以此而行未見有與故曰頤征凶象曰
六二征凶行失𩔖也注𩔖皆上養而二處下養初音義
(顛丁田反拂符弗反違也薛同注下皆/同一音敷弗反子夏傳作弗云輔弼也)疏(正義曰顛倒/也拂違也經)
(義也丘所履之常處也六二處下體之中无應於上反/倒下養初故曰顛頤下當奉上是義之常處也今不奉)
(於上而反養於下是違此經義扵常之處故云拂經于/丘也頤征凶者征行也若以此而養所行皆凶故曰頤)
(征凶也象曰行失𩔖者頤養之體𩔖皆/養上也今此獨養下是所行失𩔖也)
六三拂頤貞凶十年勿用无攸利注履夫不正以養於
上納上以諂者也拂養正之義故曰拂頤貞凶也處頤
而為此行十年見棄者也立行於斯无施而利象曰十
年勿用道大悖也音義(行下孟反下立行/同悖布内反逆也)疏(正義曰拂/頤貞凶者)
(拂違也履夫不正以養上九是自納於上以諂媚者也/違養正之義故曰拂頤貞而有凶也為行如此雖至十)
(年猶勿用而見棄也故曰十年勿用立行於此故无所/利也象曰道大悖者釋十年勿用之義以其養上以諂)
(媚則扵正道大悖亂/觧十年勿用見棄也)
六四顛頤吉虎視眈眈其欲逐逐无咎注體属上體居
得其位而應於初以上養下得頤之義故曰顛頤吉也
下交不可以瀆故虎視眈眈威而不猛不惡而嚴養德
施賢何可有利故其欲逐逐尚敦實也修此二者然後
乃得全其吉而无咎觀其自養則履正察其所養則養
陽頤爻之貴斯為盛矣象曰顛頤之吉上施光也音義
(視徐市志反又常止反眈眈丁南反威而不猛也馬云/虎下視貌一音大南反逐逐如字敦實也薛云速也子)
(夏傳作攸攸志林云攸當為逐蘇林音迪荀作悠悠劉/作跾云遠也説文跾音式六反施始豉反下文同又如)
(字/)疏(正義曰顛頤吉者體属上體居得其位而應於初/以上養下得養之宜所以吉也虎視眈眈者以上)
(養下不可䙝瀆恒如虎視眈眈然威而不猛也其欲逐/逐者既養扵下不可有求其情之所欲逐逐然尚扵敦)
(實也无咎者若能虎視眈眈其欲逐逐雖復顛頤養下/則得吉而无咎也象曰上施光者釋顛頤吉之義上謂)
(四也下養於初是上施也能威而不猛如虎視眈眈又/寡欲少求其欲逐逐能為此二者是上之所施有光明)
(也然六二顛頤則為凶六四顛頤得為吉者六二身處/下體而又下養所以凶也六四身處上體又應扵初陰)
(而應陽又能威嚴寡欲所以吉也注正義曰觀其自養/則履正者以陰處陰四自處其身是觀其自養則能履)
(正道也察其所養則養陽者六四下養扵/初是觀其所養初是陽爻則能養陽也)
六五拂經居貞吉不可渉大川注以陰居陽拂頤之義
也行則失𩔖故宜居貞也无應於下而比於上故可守
貞從上得頤之吉雖得居貞之吉處頤違謙難未可渉
也象曰居貞之吉順以從上也音義(比毗志反得頤一/作得順難乃旦反)
疏(正義曰拂違也經義也以陰居陽不有謙退乖違扵/頤養之義故言拂經也居貞吉者行則失𩔖居貞吉)
(也不可渉大川者處頤違謙患難未觧故不可渉大川/故居貞吉也象曰順以從上者釋居貞之義以五近上)
(九以陰順陽親從扵/上故得居貞吉也)
上九由頤厲吉利渉大川注以陽處上而履四陰陰不
能獨為主必宗扵陽也故莫不由之以得其養故曰由
頤為衆隂之主不可瀆也故厲乃吉有似家人悔厲之
義貴而无位是以厲也髙而有民是以吉也為養之主
物莫之違故利渉大川也象曰由頤厲吉大有慶也音
義(厲嚴厲也馬/王肅云危)疏(正義曰由頤者以陽處上而履四隂/陰不能獨為其主必宗事扵陽也衆)
(隂莫不由之以得其養故曰由頤也厲吉者為衆隂之/主不可䙝瀆嚴厲乃吉故云厲吉也利渉大川者為養)
(之主无所不為故利渉大川/而有慶也故象云大有慶也)
䷛(巽下/兌上)
大過注音相過之過棟橈利有攸往亨音義(過徐古卧/反罪過也)
(超過也王肅音戈震宮遊魂卦相過之過並/古卧反棟徐丁貢反橈乃教反曲折也下同)疏(正義曰/過謂過)
(越之過非經過之過此衰難之世唯陽爻乃大能過越/常理以拯患難也故曰大過以人事言之猶若聖人過)
(越常理以拯患難也棟橈者謂屋棟也本之與末俱橈/弱以言衰亂之世始終皆弱也利有攸往亨者既遭衰)
(難聖人利有所往以拯患難乃得亨通故云利有攸往/亨也注正義曰相過者謂相過越之甚也非謂相過從)
(之過故象云澤滅木是過越之甚也四/陽在中二隂在外以陽之過越之甚也)
彖曰大過大者過也注大者乃能過也棟橈本末弱也
注初為本而上為末也剛過而中注謂二也居陰過也
處二中也拯弱興衰不失其中也巽而說行注巽而說
行以此救難難乃濟也利有攸往乃亨注危而弗持則
将安用故往乃亨大過之時大矣哉注是君子有為之
時也音義(拯拯救之拯弱本亦作溺並依字讀下救其/弱拯弱皆同説音悦注同難乃旦反上六注)
(同/)疏(正義曰大過大者過也者釋大過之義也大者過/謂盛大者乃能過其分理以拯難也故扵二爻陽)
(處陰位乃能拯難也亦是過甚之義棟橈本末弱也者/釋棟橈義以大過本末俱弱故屋棟橈弱也似若衰難)
(之時始終弱也剛過而中巽而説行利有攸往乃亨者/此釋利有攸往乃亨義剛過而中謂二也以陽處陰是)
(剛之過極之甚則陽來拯此隂難是過極之甚也巽而/説行者既以巽順和説而行難乃得濟故利有攸往得)
(亨也故云乃亨大過之時大矣哉此廣説大過之美言/當此大過之時唯君子有為拯難其功甚大故曰大矣)
(哉/也)
象曰澤滅木大過君子以獨立不懼遯世无悶注此所
以為大過非凡所及也音義(遯本又作遁/同徒遜反)疏(正義曰澤/滅木者澤)
(體處下木體處上澤无滅木之理今云澤滅木者乃是/澤之甚極而至滅木是極大過越之義其大過之卦有)
(二義也一者物之自然大相過越常分即此澤滅木是/也二者大人大過越常分以拯患難則九二枯楊生稊)
(老夫得其女妻是也君子以獨立不懼遯世无悶者明/君子扵衰難之時卓爾獨立不有畏懼𨼆遯扵世而无)
(憂悶欲有遯難之心其操不改凡人遇此則/不能然唯君子獨能如此是其過越之義)
初六藉用白茅无咎注以柔處下過而可以无咎其唯
慎乎象曰藉用白茅柔在下也音義(藉在夜反下同馬/云在下曰藉慎辰)
(震/反)疏(正義曰藉用白茅者以柔處下心能謹慎薦藉扵/物用潔白之茅言以潔素之道奉事扵上也无咎)
(者既能謹慎如此雖遇大過之難而无咎也/以柔道在下所以免害故象云柔在下也)
九二枯楊生稊老夫得其女妻无不利注稊者楊之秀
也以陽處陰能過其本而救其弱者也上无其應心无
特吝處過以此無衰不濟也故能令枯楊更生稊老夫
更得少妻拯弱興衰莫盛斯爻故无不利也老過則枯
少過則稚以老分少則稚者長以稚分老則枯者榮過
以相與之謂也大過至衰而巳至壯以至壯輔至衰應
斯義也象曰老夫女妻過以相與也音義(枯如字鄭音/姑謂無姑山)
(榆榆羊朱反稊徒稽反楊之秀也鄭作荑荑木更生音/夷謂山榆之實夫如字下同特或作持令力呈反少詩)
(照反下同稚直/吏反長之丈反)疏(正義曰枯楊生稊者枯謂枯槁稊謂/楊之秀者九二以陽處陰能過其本)
(分而救其衰弱上无其應心无特吝處大過之時能行/此道无有衰者不被拯濟故衰者更盛猶若枯槁之楊)
(更生少壯之稊朽老之夫得其少女為妻也无不利者/謂拯弱興衰莫盛於此以斯而行无有不利也象曰過)
(以相與者釋老夫女妻之義若老夫而有老妻是依分/相對今老夫而得女妻是過分相與也老夫得女妻是)
(女妻以少而與老夫老夫得少而更壯是女妻過分而/與夫也女妻而得少夫是依分相對今女妻得老夫是)
(老夫減老而與少女妻既得其老則益長是老夫過分/而與妻也故云過以相與象直云老夫女妻不云枯楊)
(生稊者枯楊則是老夫也生稊則是女妻也其意相似/故象畧而不言注正義曰稊者楊栁之穗故云楊之秀)
(也以陽處隂能過其本而救其弱者若以陽處陽是依/其本分今以陽處隂是過越本分拯救隂弱也老過則)
(枯少過則稚者老之太過則枯槁少之太過則幼稚也/以老分少則稚者長者謂老夫減老而與女妻女妻得)
(之而更益長故云以老分少則稚者長也以稚分老則/枯者榮者謂女妻減少而與老夫老夫得之似若槁者)
(而更得生稊故云則枯者榮也云大過至衰而已至壯/以至壯輔至衰應斯義者此大過之卦本明至壯輔至)
(衰不論至衰減至壯故輔嗣此注特云以至壯輔至衰/也象曰過以相與者因至壯而輔至衰似女妻而助老)
(夫遂因云老夫減老而與少猶若/至衰減衰而與壯也其實不然也)
九三棟橈凶注居大過之時處下體之極不能救危拯
弱以隆其棟而以陽處陽自守所居又應於上係心在
一宜其淹溺而凶衰也象曰棟橈之凶不可以有輔也
音義(溺乃/厯反)疏(正義曰棟橈凶者居大過之時處下體之/極以陽居陽不能救危拯弱唯自守而巳)
(獨應於上係心在一所以凶也心既𥚹狹/不可以輔救衰難故象云不可以有輔也)
九四棟隆吉有它吝注體属上體以陽處陰能拯其弱
不為下所橈者也故棟隆吉也而應在初用心不𢎞故
有他吝也象曰棟隆之吉不橈乎下也疏(正義曰棟隆/吉者體居上)
(體以陽處陰能拯救其弱不為下所橈故得棟隆起而/𫉬吉也有它吝者以有應在初心不𢎞濶故有它吝也)
(象曰不撓乎下也者釋棟隆之吉以其能拯扵難不被/橈乎在下故得棟隆吉九四應初行又謙順能拯扵難)
(然唯只拯初初謂下也下得其拯猶若所居屋棟隆起/下必不橈弱何得云不被橈乎在下但經文云棟橈彖)
(釋棟橈者本末弱也以屋棟橈弱而偏則屋下榱柱亦/先弱柱為本棟為末觀此彖辭是足見其義故子産云)
(棟折榱崩僑將壓焉以屋棟橈/折則榱柱亦同崩此則義也)
九五枯楊生華老婦得其士夫无咎无譽注處得尊位
而以陽處陽未能拯危處得尊位亦未有橈故能生華
不能生稊能得夫不能得妻處棟橈之世而為无咎无
譽何可長哉故生華不可久士夫誠可醜也象曰枯楊
生華何可久也老婦士夫亦可醜也音義(華如字徐音/花譽音預又)
(音/餘)疏(正義曰枯楊生華者處得尊位而以陽居陽未能/拯危不如九二枯楊生稊但以處在尊位唯得枯)
(楊生華而巳言其衰老雖被拯救其益少也又似年老/之婦得其彊壮士夫婦已衰老夫又彊大亦是其益少)
(也所拯難處少纔得无咎而已何有聲譽之美故无咎/无譽也象曰枯楊生華何可久者枯槁之楊被拯纔得)
(生華何可長久尋當衰落也老婦士夫亦可醜也者婦/當少稚扵夫今年老之婦而得彊壯士夫亦可醜辱也)
(此言九五不能廣拯衰難但使枯楊生華而已但使老/婦得其士夫而已拯難狹劣故不得長久誠可醜辱言)
(不如九二也注正義曰處得尊位亦未有橈者以九三/不得尊位故有棟橈今九五雖與九三同以陽居陽但)
(九五處得尊位功雖未廣亦未有橈弱若其橈弱不能/拯難不能使枯楊生華也以在尊位㣲有拯難但其功)
(狹少但使枯楊生華而已不能使之生稊也能得夫不/能得妻者若拯難功濶則老夫得其女妻是得少之甚)
(也今既拯難功狹但能使老婦得士夫而已不能使老/夫得女妻言老婦所得利益薄少皆為拯難功薄故所)
(益少/也)
上六過渉滅頂凶无咎注處大過之極過之甚也渉難
過甚故至於滅頂凶志在救時故不可咎也象曰過渉
之凶不可咎也注雖凶无咎不害義也音義(頂徐都/冷反)疏
(正義曰過渉滅頂凶者處大過之極是過越之甚也以/此渉危難乃至扵滅頂言渉難深也既滅其頂所以凶)
(也无咎者所以渉難滅頂至於凶亡本欲濟時拯難意/善功惡无可咎責此猶龍逢比干憂時危亂不懼誅殺)
(直言深諫以忤无道之主遂至滅亡其意則善而功不/成復有何咎責此亦過渉滅頂凶无咎之象故象云不)
(可咎言不可/害扵義理也)
䷜(坎下/坎上)
習坎注坎險陷之名也習謂便習之有孚維心亨注剛
正在内有孚者也陽不外𤼵而在乎内心亨者也行有
尚注内亨外闇内剛外順以此行險行有尚也音義(習/便)
(習也重也劉云水流行不休故曰習坎徐苦感反本亦/作埳京劉作欿險也陷也八純卦象水埳埳沒之埳便)
(婢面反/下同)疏(正義曰習坎者坎是險埳之名習者便習之/義險難之事非經便習不可以行故湏便習)
(於坎事乃得用故云習坎也有孚者孚信也由剛正在/内故有信也維心亨者陽不外𤼵而在扵内是維心亨)
(言心得通也行有尚者内亨外闇内剛外柔以此行險/事可尊尚故云行有尚也案諸卦之名皆扵卦上不加)
(其字此坎卦之名特加習者以坎為險難故特加習名/習有二義一者習重也謂上下俱坎是重叠有險險之)
(重叠乃成險之用也二者人之行險先須便習其事乃/可得通故云習也注正義曰剛正在内者謂陽在中也)
(内心剛正則能有誠信故云剛正在内有孚者也陽不/外發而在乎内心亨者也者若外陽内陰則内心柔弱)
(故不得亨通今以陽在扵内陽能開通故維其在心之/亨也内亨外闇者内陽故内亨外陰故外闇以亨通之)
(性而往詣陰闇之所能/通扵險故行可貴尚也)
彖曰習坎重險也注坎以險為用故特名曰重險言習
坎者習乎重險也水流而不盈行險而不失其信注險
陗之極故水流而不能盈也處至險而不失剛中行險
而不失其信者習坎之謂也維心亨乃以剛中也行有
尚往有功也注便習於坎而之坎地盡坎之宜故往必
有功也天險不可升也注不可得升故得保其威尊地
險山川丘陵也注有山川丘陵故物得以保全也王公
設險以守其國注國之為衛恃於險也言自天地以下
莫不湏險也險之時用大矣哉注非用之常用有時也
音義(重直龍反注下/並同陗七妙反)疏(正義曰習坎重險者釋習坎之/義言習坎者習行重險險難也)
(若險難不重不為至險不湏便習亦可濟也今險難既/重是險之甚者若不便習不可濟也故注云習坎者習)
(重險也水流而不盈行險而不失其信者此釋重險習/坎之義水流而不盈謂險陷既極坑穽特深水雖流注)
(不能盈滿言險之甚也此釋重險之義也行險而不失/其信謂行此至險能守其剛中不失其信也此釋習坎)
(及有孚之義也以能便習於險故守剛中不失其信也/維心亨乃以剛中也者釋維心亨義也以剛在於中故)
(維得心亨也行有尚往有功者此釋行有尚也既便習/於坎而往之險地必有其功故云行有尚往有功也天)
(險不可升者已下廣明險之用也言天之為險懸邈髙/逺不可升上此天之險也若其可升不得保其威尊故)
(以不可升為險也地險山川丘陵也者言地以山川丘/陵而為險也故使地之所載之物保守其全若无山川)
(丘陵則地之所載之物失其性也故地以山川丘陵而/為險也王公設險以守其國者言王公法象天地固其)
(城池嚴其法令以保守其國也險之時用大矣哉者言/天地已下莫不湏險險難有時而用故其功盛大矣哉)
(注正義曰言習坎者習乎重險也者言人便習扵坎正/是便習重險便習之語以釋習名兩坎相重謂之重險)
(又當習義是一習之名有此両義險陗之極故水流而/不能盈者若淺岸平谷則水流有可盈滿若其崖岸險)
(峻澗谷泄漏是水流不可盈滿是險難之極也非用之/常用有時者若天險地險不可暫无此謂人之設險用)
(有時也若化治平治内外輯睦非用險也/若家國有虞湏設險防難是用有時也)
象曰水洊至習坎注重險懸絶故水洊至也不以坎為
隔絶相仍而至習乎坎也君子以常德行習教事注至
險未夷教不可廢故以常德行而習教事也習於坎然
後乃能不以險難為困而德行不失常也故則夫習坎
以常德行而習教事也音義(洊在薦反徐在悶反舊又/才本反爾雅云再也劉云)
(仍也京作臻干作荐行下孟反注/同難乃旦反下險難同夫音符)疏(正義曰水洊至習/坎者重險懸絶其)
(水不以險之懸絶水亦相仍而至故謂為習坎也以人/之便習于坎猶若水之洊至水不以險為難也君子以)
(常德行習教事者言君子當法此便習於坎不以險難/為困常守德行而習其政教之事若能習其教事則可)
(便習於/險也)
初六習坎入于坎窞凶注習坎者習為險難之事也最
處坎底入坎窞者也處重險而復入坎底其道凶也行
險而不能自濟習坎而入坎窞失道而窮在坎底上无
應援可以自濟是以凶也象曰習坎入坎失道凶也音
義(窞徒坎反説文云坎中更有坎王肅又作徒感反云/窞坎底也字林云坎中小坎一曰旁入復扶又反下)
(雖復/同)疏(正義曰習坎入於坎窞凶者既處坎底上无應/援是習為險難之事无人應援故入於坎窞而)
(至凶也以其失道不能/自濟故象云失道凶也)
九二坎有險求小得注履失其位故曰坎上無應援故
曰有險坎而有險未能出險之中也處中而與初三相
得故可以求小得也初三未足以為援故曰小得也象
曰求小得未出中也疏(正義曰坎有險者履失其位故/曰坎也上无應援故曰有險既)
(在坎難而又遇險未能出險之中故象云未出中也求/小得者以陽處中初三來附故可以求小得也初三柔)
(弱未足以為大援/故云求小得也)
六三來之坎坎險且枕入于坎窞勿用注既履非其位
而又處両坎之間出則之坎居則亦坎故曰來之坎坎
也枕者枝而不安之謂也出則无之處則无安故曰險
且枕也來之皆坎无所用之徒勞而已象曰來之坎坎
終无功也音義(險如字古文及鄭向本作檢鄭云木在/手曰檢枕徐針鴆反王肅針甚反鄭𤣥)
(云木在首曰枕陸云閑礙險害之貌九家作玷古/文作沈沈直林反出則之坎一本作出則亦坎誤)疏(正/義)
(曰來之坎坎者履非其位而處两坎之間出之與居皆/在扵坎故云來之坎坎也險且枕者枕枝而不安之謂)
(也出則无應所以險處則不安故且枕也入于坎窞者/出入皆難故入于坎窞也勿用者不可出行若其出行)
(終必无功徒勞而已/故象云終无功也)
六四樽酒簋貳用缶納約自牖終无咎注處重險而履
正以柔居柔履得其位以承於五五亦得位剛柔各得
其所不相犯位皆无餘應以相承比明信顯著不存外
飾處坎以斯雖復一樽之酒二簋之食瓦缶之器納此
至約自進扵牖乃可羞之於王公薦之於宗廟故終无
咎也象曰樽酒簋貳剛柔際也注剛柔相比而相親焉
際之謂也音義(樽音尊樽酒絶句簋音軌簋貳絶句缶/方有反用缶絶句舊樽酒簋句貳用缶)
(句牖音酉陸作誘比毗/志反下同食音嗣飯也)疏(正義曰樽酒簋貳者處重險/而履得其位以承扵五五亦)
(得位剛柔各得其所皆无餘應以相承比明信顯著不/假外飾處坎以此雖復一樽之酒二簋之食故云樽酒)
(簋貳也用缶者既有樽酒簋貳又用瓦缶之器故云用/缶也納約自牖終无咎者納此儉約之物從牖而薦之)
(可羞扵王公可薦扵宗廟故云終无咎也象曰剛柔際/者釋樽酒簋貳義所以一樽之酒二簋之食得進獻者)
(以六四之柔與九五之剛両相交際/而相親故得以此儉約而為禮也)
九五坎不盈祗既平无咎注為坎之主而无應輔可以
自佐未能盈坎者也坎之不盈則險不盡矣祗辭也為
坎之主盡平乃无咎故曰祗既平无咎也説既平乃无
咎明九五未免於咎也象曰坎不盈中未大也音義(祗/音)
(支又祁支反鄭云當為坻小丘也京作禔/説文同音支又上支反安也盡津忍反)疏(正義曰坎/不盈者為)
(坎之主而無應輔可以自佐險難未能盈坎猶險難未/盡也故云坎不盈也祗既平无咎者祗辭也謂險難既)
(得盈滿而平乃得无咎若坎未盈平仍有咎也象曰中/未大者釋坎不盈之義雖復居中而无其應未得光大)
(所以坎不/盈滿也)
上六係用徽纆寘于叢棘三嵗不得凶注險陗之極不
可升也嚴法峻整難可犯也宜其囚執寘于思過之地
三嵗險道之夷也險終乃反故三嵗不得自修三嵗乃
可以求復故曰三嵗不得凶也象曰上六失道凶三嵗
也音義(徽許韋反纆音墨劉云三股曰徽両股曰纆皆/索名寘之豉反置也注同劉作示言衆議扵九)
(棘之下也子夏傳作湜姚作寔寔/置也張作置叢才公反峻荀潤反)疏(正義曰係用徽纆/寘于叢棘者險陗)
(之極不可升上嚴法峻整難可犯觸上六居此險陗之/處犯其峻整之威所以被繋用其徽纆之繩寘扵叢棘)
(謂囚執之處以叢棘而禁之也三嵗不得凶者謂險道/未終三嵗巳來不得其吉而有凶也險終乃反若能自)
(修三嵗後可以求復自新故象云上六失道凶/三嵗也言失道之凶唯三嵗之後可以免也)
䷝(離下/離上)
離利貞亨注離之為卦以柔為正故必貞而後乃亨故
曰利貞亨也畜牝牛吉注柔處于内而履正中牝之善
也外彊而内順牛之善也離之為體以柔順為主者也
故不可以畜剛猛之物而吉於畜牝牛也音義(離列池/反麗也)
(麗著也八純卦象日象火畜許六反/注同牝頻忍反徐扶忍反彊其良反)疏(正義曰離利貞/亨者離麗也麗)
(謂附著也言萬物各得其所附著處故謂之離也利貞/亨者離卦之體陰柔為主柔則近扵不正不正則不亨)
(通故利在行正乃得亨通以此故亨在利貞之下故云/利貞亨畜牝牛吉者柔處扵内而履正中是牝之善者)
(外彊内順是牛之善者也離之為體以柔順為主故畜/養牝牛乃得其吉若畜養剛健則不可也此云畜牝牛)
(假象以明人事也言離之為德湏内順外彊而行此德/則吉也若内剛外順則反離之道也注正義曰離之為)
(卦以柔為正者二與五俱是陰爻處於上下両卦之中/是以柔為正柔處扵内而履正中牝之善也者若柔不)
(處於内似婦人而預外事也若柔而不履正中則邪僻/之行皆非牝之善也若柔能處中行能履正是為牝之)
(善也云外彊而内順牛之善者明若内外俱彊則失扵/猛害若外内俱順則失扵劣弱唯外彊内順扵用為善)
(故云外彊内順牛之善也離之為體以柔順為主故不/可以畜剛猛之物者既以柔順為主若畜剛猛之物則)
(反其德故不可畜/剛猛而畜牝牛也)
彖曰離麗也注麗猶著也各得所著之宜日月麗乎天
百穀草木麗乎土重明以麗乎正乃化成天下柔麗乎
中正故亨是以畜牝牛吉也注柔著于中正乃得通也
柔通之吉極於畜牝牛不能及剛猛也音義(著直畧反/卦内同草)
(木麗之麗説文作䕻土/王肅本作地重直龍反)疏(正義曰離麗者釋離卦之名/麗謂附著也以隂柔之質附)
(著中正之位得所著之宜故云麗也日月麗乎天百穀/草木麗乎土者此廣明附著之義以柔附著中正是附)
(得宜故廣言所附得宜之事也重明以䴡乎正乃化成/天下者此以卦象説離之功德也并明利貞之義也重)
(明謂上下俱離麗乎正也者謂両陰在内既有重明之/德又附扵正道所以化成天下也然陰居二位可謂為)
(正若陰居五位非其正位而云重明麗乎正者以五處/於中正又居尊位雖非陰陽之正乃是事理之正故總)
(云麗於正也柔麗乎中正故亨是以畜牝牛吉者釋經/亨義也又總釋畜牝牛吉也柔麗扵中正謂六五六二)
(之柔皆麗扵中中則不偏故云中正以中正為德故萬/事亨以中正得通故畜養牝牛而得吉也以牝牛有中)
(正故也案諸卦之彖釋卦名之下乃釋卦下之義於後/乃歎而美之此彖既釋卦名即廣歎為卦之美乃釋卦)
(下之義與諸卦不例者此乃夫子隨義則言因文之便/也此既釋離名麗因廣説日月草木所麗之事然後却)
(明卦下之義/更无義例)
象曰明兩作離大人以繼明照于四方注繼謂不絶也
明照相繼不絶曠也音義(作鄭云起也荀云用也明/照相繼一本無明照二字)疏
(正義曰明両作離者離為日日為明今有上下二體故/云明両作離也案八純之卦論象不同各因卦體事義)
(隨文而𤼵乾坤不論上下之體直總云天行健地𫝑坤/以天地之大故總稱上下二體也雷是連續之至水為)
(流注不已義皆取連續相因故震云洊雷坎云水洊至/也風是搖動相隨之物故云隨風巽也山澤各自為體)
(非相入之物故云兼山艮麗澤兌是両物各行也今明/之為體前後各照故云明両作離是積聚両明乃作於)
(離若一明暫絶其離未久必取両明前後相續乃得作/離卦之義故云大人以繼明照于四方是繼續其明乃)
(得照于四方若明不繼續則不得久為照/臨所以特云明両作離取不絶之義也)
初九履錯然敬之无咎注錯然者警慎之貌也處離之
始將進而盛未在既濟故宜慎其所履以敬為務辟其
咎也象曰履錯之敬以辟咎也音義(錯鄭徐七各反馬/七路反警京領反)
(辟音避/象同)疏(正義曰履錯然者身處離初将欲前進其道/未濟故其所履踐恒錯然敬慎不敢自寧故)
(云履錯然敬之无咎若能如此恭敬則得避其禍而无/咎故象云履錯之敬以辟咎也注正義曰錯然者警慎)
(之貌者錯是警懼之状其心未寜故錯然也言處離之/始將進而盛未在既濟者將進而盛謂將欲前進而向)
(盛也若位在於三則得既濟今位在於初是未在既/濟謂功業未大故宜慎其所履恒湏錯然避咎也)
六二黄離元吉注居中得位以柔處柔履文明之盛而
得其中故曰黄離元吉也象曰黄離元吉得中道也疏
(正義曰黄者中色離者文明居中得位而處於文明/故元吉也故象云得中道以其得中央黄色之道也)
九三日昃之離不鼓缶而歌則大耋之嗟凶注嗟憂歎
之辭也處下離之終明在將沒故曰日昃之離也明在
將終若不委之於人養志无為則至於老而有嗟凶
故曰不鼔缶而歌則大耋之嗟凶也象曰日昃之離何
可久也音義(􁀈王嗣宗本作仄音同鼓鄭本作撃耋田/節反馬云七十曰耋王肅又他結反云八)
(十曰耊京作絰蜀才作咥嗟如字王肅又遭/哥反荀作差下嗟若亦爾古文及鄭無凶字)疏(正義曰/日􁀈之)
(離者處下離之終其明将沒故云日昃之離也不鼓缶/而歌則大耋之嗟凶者時既老耄當湏委事任人自取)
(逸樂若不委之於人則是不鼓撃其缶而為歌則至大/耋老耄而咨嗟何可久長所以凶也故象云日􁀈之離)
(何可/久也)
九四突如其來如焚如死如棄如注處於明道始變之
際昬而始曉沒而始出故曰突如其來如其明始進其
炎始盛故曰焚如逼近至尊履非其位欲進其盛以炎
其上命必不終故曰死如違離之義无應无承衆所不
容故曰棄如也象曰突如其來如无所容也音義(突徒/忽反)
(王肅唐屑反舊又湯骨反字/林同云暫出近附近之近)疏(正義曰突如其來如者/四處始變之際三為始)
(昬四為始曉三為已沒四為始出突然而至忽然而來/故曰突如其來如也焚如者逼近至尊履非其位欲進)
(其盛以焚炎其上故云焚如也死如者既焚其上命必/不全故云死如也棄如者違扵離道无應无承衆所不)
(容故云棄如是以/象云无所容也)
六五出涕沱若戚嗟若吉注履非其位不勝所履以柔
乗剛不能制下下剛而進將來害已憂傷之深至于沱
嗟也然所麗在尊四為逆首憂傷至深衆之所助故乃
沱嗟而𫉬吉也象曰六五之吉離王公也音義(出如字/徐尺遂)
(反王嗣宗勑𩔖反涕徐他米反又音弟沱徒河反荀作/池一本作沲若古文若皆如此戚千寂反子夏傳作嘁)
(嘁子六反咨慙也勝音升逆首本又作逆道兩得離音/麗鄭作麗王肅云麗王者之後為公梁武力智反王嗣)
(宗/同)疏(正義曰出涕沱若者履非其位不勝其任以柔乘/剛不能制下下剛而進將來害已憂傷之深所以)
(出涕滂沱憂戚而咨嗟也若是語辭也吉者以所居在/尊位四為逆首已能憂傷悲嗟衆之所助所以吉也象)
(曰離王公者此釋六五吉義也所以終得吉者以其所/居在五離附於王公之位被衆所助故得吉也五為王)
(位而言公者此連王而言/公取其便文以㑹韻也)
上九王用出征有嘉折首𫉬匪其醜无咎注離麗也各
得安其所麗謂之離處離之極離道已成則除其非𩔖
以去民害王用出征之時也故必有嘉折首𫉬匪其醜
乃得无咎也象曰王用出征以正邦也音義(折徐之舌/反注同去)
(羌呂反以正邦也下王肅本/更有𫉬匪其醜大有功也)疏(正義曰王用出征者處/離之極離道既成物皆)
(親附當除去其非𩔖以去民害故王用出征也有嘉折/首獲匪其醜者以出征罪人事必克𫉬故有嘉美之功)
(折斷罪人之首𫉬得匪其醜𩔖乃得无咎也若不出征/除害居在終極之地則有咎也象曰以正邦者釋出征)
(之義言所出征者除去/民害以正邦國故也)
　
　
　
　
　
　
　
　
　
　
　
　
　
　
　周易注疏卷五
　周易注疏卷五考證
剝彖𫝊剝剝也○郭京曰剝剝落也今本脫落字落字
　本與剝字成義若無落字剝字義亦不圓(臣清植/)按
　卦名剝字主一陽見剝而言彖傳釋之曰剝也指五
　陰剝之而言故繼之曰柔變剛也卦又曰不利有攸
　往亦主一陽言也彖傳釋之曰小人長亦指五陰言
　也五陰雖剝陽然陽無終落之理故上九爻辭曰碩
　果不食郭京謂應作剝落恐與聖人扶陽抑陰之意
　異矣
六二注稍近於牀轉欲滅物之所處○郭京曰稍近於
　人人字誤作牀字既剝牀以辨何得云稍近於牀
六三剝之无咎○釋文本無之字云一本作剝之无咎
　非(臣照/)按剝之无咎言剝卦中之獨无咎者也何以
　无咎應上九也若去之字則陰剝陽安有无咎之理
　此先儒所以不從陸氏釋文也今本乃于剝之斷句
　義似未當
六四注初二剝牀民所以安未剝其身也至四剝道漸
　長牀既剝盡以及人身○郭京曰未剝其膚膚字誤
　作身字牀既剝膚膚字誤作盡字欲及人身欲字誤
　作以字(臣良裘/)按虞翻曰辨上稱膚崔憬曰牀之膚
　謂薦席膚字屬牀舉正之義長後人以膚字屬人身
　故改王注也
復彖反復其道七日來復天行也○(臣良裘/)按注云陽
　氣始剝盡至來復時凡七日此易緯六日七分之說
　孔氏疏之最確然論天行反復必合五月陰生十一
　月陽生凡歴七月之義而後偹不得議諸家為背註
　也侯果曰豳詩一之日周之正月也是古人變月言
　日亦有明証朱子云七日來復只取七義八月有凶
　只取八義
象注冬至陰之復也夏至陽之復也故為復則至于寂
　然大静先王則天地而行也○(臣清植/)按至日注兼
　二至以立説然卦象為雷在地中乃冬至非夏至也
　故蘇氏舜欽謂輔嗣昧舉卦之體也(臣照/)按漢唐諸
　儒皆以静為見天地之心程朱出而始明動為見天
　地之心雷以動之而謂静為復固難通也以静為復
　故曰冬至陰之復夏至陽之復自一陰生而至冬至
　則陰將静而復矣自一陽生而至夏至則陽將静而
　復矣此王弼之意也不知雷在地中曰復雷在地中
　未動也而動之機充周而不可窮見天地之心生生
　而不已也夫天地无心而天地通體皆心无心者未
　動也既動則通體皆心心也者生也天地有生而無
　殺也殺亦所以生是天地之心也動則有静則无故
　不得謂静為復謂復為静以見天地之心也况夫陽
　可云復陰不可云復陰之辭曰姤曰遇以明陰者陽
　之陰也王弼謂冬至者陰之復訛中又有訛焉蘇舜
　欽謂為昧舉卦之體誠然
彖音義大畜剛健絶句篤實輝光絶句○(臣清植/)按音
　義斷句與注不同注蓋以剛健為乾德篤實為艮德
　而輝光日新其效也音義則以剛健為乾德篤實輝
　光皆為艮德而日新其效也今程傳似從王注朱子
　本義則從音義
上九象何天之衢道大行也○郭京曰衢下脫亨字義
　不圓足
頤象自求口實○實監本譌作食
六五注守貞從上得頤之吉雖得居貞之吉處頤違謙
　難未可涉也○郭京曰順字譌作頤審詳自見(臣良/)
　(裘/)按釋文云得頤一作得順是京所謂誤正指得頤
　之吉句
大過卦名注音相過之過○五字監本脫依閣本添郭
　京曰音過越之過也誤增相字脱越字過越之過去
　聲相過之過平聲
九二枯楊生稊○毛居正曰稊字从木作稊誤梯稚也
　本根再生稚條也从禾者稊稗之稊(臣良裘/)按石經
　稊从禾五經文字曰稊秀也見易正誤之説未知何
　據
坎卦辭○郭京曰卦首習字上脱卦名坎字王注先觧
　坎義後論便習足明習字上有坎字彖曰下亦脱坎
　字(臣良裘/)按坎上加習疏已明之諸儒論之極詳京
　言非也
彖注習乎重險也○監本譌作習重乎險也依閣本改
六四象樽酒簋貳○陸本無貳字釋云一本更有貳字
　音義樽酒絶句簋貳絶句用缶絶句舊樽酒簋句貳
　用缶句○(臣清植/)按晁氏説之句依舊説朱子本義
　從之然證之小象傳則注疏之句法為是何氏楷曰
　貳副也謂樽酒而副以簋也禮天子大臣出會諸侯
　主國樽棜簋副是也其説視注䟽尤優
離六二注故曰黄離元吉也○郭京本作故曰黄離也
　下有柔居中正處得其位初則尚敬而我比焉為卦
　之主能通其道體明履順吉之大者故曰元吉也三
　十七字云上解黄離下解元吉今本無之爰附錄焉
九四注无應无承○郭京曰乘字誤作承字四應在初
　初復陽體是无應也三雖在下得位剛彊是无乗也
　(臣清植/)按爻乗剛者多矣以九四乘九三何謂无乘
　注上文云逼近至尊處非其位是无承也盖以九四
　承六五者多凶易之例也郭京之説非是
　
　
　
　
　
　
　
　
　
　
　周易注疏卷五考證
欽定四庫全書
　周易注疏卷六
　　魏王弼注　唐陸德明音義　孔穎達疏
　下經(咸/)　(恒/)　(遯/)　(大壯/)　(晉/)　(明夷/)　(家人/)
䷞(艮下/兌上)
咸亨利貞取女吉音義(咸如字彖云感也兌宫三世/卦取七具反本亦作娶音同)疏
(正義曰先儒以易之舊題分自此以上三十卦爲上經/巳下三十四卦爲下經序卦至此又别起端首先儒皆)
(以上經明天道下經明人事然韓康伯注序卦破此義/云夫易六畫成卦三才必備錯綜天人以效變化豈有)
(天道人事偏於上下哉案上經之内明飲食必有訟訟/必有衆起是兼於人事不專天道既不專天道則下經)
(不專人事理則然矣但孔子序卦不以咸繫離繫辭云/二篇之策則是六十四卦舊分上下乾坤象天地咸恒)
(明夫婦乾坤乃造化之本夫婦寔人倫之原因而擬之/何爲不可天地各卦夫婦共卦者周氏云尊天地之道)
(略於人事猶如三才天地爲二人止爲一也此必不然/竊謂乾坤明天地初闢至屯乃剛柔始交故以純陽象)
(天純陰象地則咸以明人事人物既生共相感應若二/氣不交則不成於相感自然天地各一夫婦共卦此不)
(言可悉豈宜妄爲異端咸亨利貞取女吉者咸感也此/卦明人倫之始夫婦之義必須男女共相感應方成夫)
(婦既相感應乃得亨通若以邪道相通則凶害斯及故/利在貞正既感通以正即是㛰媾之善故云咸亨利貞)
(取女/吉也)
彖曰咸感也柔上而剛下二氣感應以相與注是以亨
也止而說注故利貞也男下女注取女吉也是以亨利
貞取女吉也天地感而萬物化生注二氣相與乃化生
也聖人感人心而天下和平觀其所感而天地萬物之
情可見矣注天地萬物之情見於所感也凡感之爲道
不能感非𩔖者也故引取女以明同𩔖之義也同𩔖而
不相感應以其各亢所處也故女雖應男之物必下之
而後取女乃吉也音義(與如字鄭云與猶親也説音悦/下遐嫁反下注必下同見於之)
(見賢遍反亢口/浪反本或作有)疏(正義曰柔上而剛下二氣感應以相/與者此因上下二體釋咸亨之義也)
(艮剛而兑柔若剛自在上柔自在下則不相交感无由/得通今兑柔在上而艮剛在下是二氣感應以相授與)
(所以爲咸亨也止而說者此因二卦之義釋利貞也艮/止而兌説也能自靜止則不隨動欲以止行説則不爲)
(邪謟不失其正所以利貞也男下女者此因二卦之象/釋取女吉之義艮爲少男而居於下兌爲少女而處於)
(上是男下於女也㛰姻之義男先求女親迎之禮御輪/三周皆是男先下於女然後女應於男所以取女得吉)
(者也是以亨利貞取女吉者次第釋訖總舉繇辭以結/之天地感而萬物化生者以下廣明感之義也天地二)
(氣若不感應相與則萬物无由得變化而生聖人感人/心而天下和平者聖人設教感動人心使變惡從善然)
(後天下和平觀其所感而天地萬物之情可見矣者結/歎咸道之廣大則包天地小則該萬物感物而動謂之)
(情也天地萬物皆以氣𩔖共相感應故/觀其所感而天地萬物之情可見矣)
象曰山上有澤咸君子以虛受人注以虛受人物乃感
應疏(正義曰山上有澤咸澤性下流能潤於下山體上/承能受其潤以山感澤所以爲咸君子以虚受人)
(者君子法此咸卦下山上澤故能空虛其懷不自/有實受納於物无所棄遺以此感人莫不皆應)
初六咸其拇注處咸之初爲感之始所感在末故有志
而巳如其本實未至傷靜象曰咸其拇志在外也注四
屬外卦音義(拇茂后反馬鄭薛云足大指也/子夏作􁀕荀作母云陰位之尊)疏(正義曰/咸其拇)
(者拇是足大指也體之最末初應在四俱處卦始爲感/淺末取譬一身在於足指而巳故曰咸其拇也象曰志)
(在外者外謂四也與四相應所感在外處於感初有志/而巳故云志在外也注正義曰如其本實未至傷静者)
(六二咸道轉進所感在腓腓體動躁則成往而行今初/六所感淺末則譬於拇指指雖小動未移其足以喻人)
(心初感始有其志志雖小動未甚躁求凡吉凶悔吝生/乎動者也以其本實未傷於靜故无吉凶悔吝之辭)
六二咸其腓凶居吉注咸道轉進離拇升腓腓體動躁
者也感物以躁凶之道也由躁故凶居則吉矣處不乘
剛故可以居而獲吉象曰雖凶居吉順不害也注陰而
爲居順之道也不躁而居順不害也音義(腓房非反鄭/云膊賜也膊)
(音市臠反王廙云腓腓腸也荀作肥云謂/五也尊盛故稱肥離力智反躁早報反)疏(正義曰咸/其腓凶居)
(吉者腓足之腓腸也六二應在九五咸道轉進離拇升/腓腓體動躁躁以相感凶之道也由躁故凶靜居則吉)
(故曰咸其腓凶居吉以不乗剛故可以居而𫉬吉象曰/雖凶居吉順不害者雖者與奪之辭若既凶矣何由得)
(居而獲吉良由陰性本靜今能不躁而居順其本性則/不有災害免凶而𫉬吉也注正義曰腓體動躁者王廙)
(云動於腓腸斯則行/矣故言腓體動躁也)
九三咸其股執其隨往吝注股之爲物隨足者也進不
能制動退不能靜處所感在股志在隨人者也志在隨
人所執亦以賤矣用斯以往吝其宜也象曰咸其股亦
不處也志在隨人所執下也音義(股音/古)疏(正義曰咸其/股執其隨往)
(吝者九三處二之上轉髙至股股之爲體動靜隨足進/不能制足之動退不能靜守其處股是可動之物足動)
(則隨不能自處常執其隨足之志故云咸其股執其隨/施之於人自無操持志在隨人所執卑下以斯而往鄙)
(吝之道故言往吝象曰咸其股亦不處也者非但進不/能制動退亦不能靜處也所執下者既志在隨人是其)
(志意所執/下賤也)
九四貞吉悔亡憧憧往來朋從爾思注處上卦之初應
下卦之始居體之中在股之上二體始相交感以通其
志心神始感者也凡物始感而不以之於正則至於害
故必貞然後乃吉吉然後乃得亡其悔也始在於感未
盡感極不能至於无思以得其黨故有憧憧往來然後
朋從其思也象曰貞吉悔亡未感害也注未感於害故
可正之得悔亡也憧憧往來未光大也音義(憧昌容反/馬云行貎)
(王肅云往來不絶貎廣雅云往來也劉云意未定也/徐又音童又音鍾京作􁀖字林云􁀖遲也文冢反)疏
(正義曰貞吉悔亡者九四居上卦之初應下卦之始居/體之中在股之上二體始相交感以通其志心神始感)
(者也凡物始感而不以之於正則害之將及矣故必貞/然後乃吉吉然後乃得亡其悔也故曰貞吉悔亡也憧)
(憧往來朋從爾思者始在於感未盡感極惟欲思運動/以求相應未能忘懐息照任夫自然故有憧憧往來然)
(後朋從爾之所思也象曰未感害者心神始感未至於/害故不可不正正而故得悔亡也未光大者非感之極)
(不能无思无欲/故未光大也)
九五咸其脢无悔注脢者心之上口之下進不能大感
退亦不爲无志其志淺末故无悔而巳象曰咸其脢志
末也音義(脢武杯反又音每心之上口之下也鄭云背/脊肉也說文同王肅又音灰廣雅云胂謂之)
(脢胂音/以人反)疏(正義曰咸其脢无悔者脢者心之上口之下/也四已居體之中爲心神所感五進在於四)
(上故所感在脢脢巳過心故進不能大感由在心上退/亦不能无志志在淺末故无悔而巳故曰咸其脢无悔)
(也象曰志末也者末猶淺也感以心爲深過心則謂之/淺末矣注正義曰脢者心之上口之下者子夏易傳曰)
(在脊曰脢馬融云脢背也鄭𤣥云脢脊肉也王肅云脢/在背而夾脊說文云脢背肉也雖諸説不同大體皆在)
(心上輔嗣以四爲心神上爲輔頰五在上四之間故/直云心之上口之下也明其淺於心神厚於言語)
上六咸其輔頰舌注咸道轉末故在口舌言語而巳象
曰咸其輔頰舌滕口說也注輔頰舌者所以爲語之具
也咸其輔頰舌則滕口說也憧憧往來猶未光大況在
滕口薄可知也音義(輔如字馬云上頷也虞作䩉云耳/目之間頰兼叶反盂作俠滕徒登)
(反達也九家作乗虞作媵鄭云送/也說如字注同徐音脫又始銳反)疏(正義曰咸其輔頰/舌者馬融云輔上)
(頷也輔頰舌者言語之具咸道轉末在於口舌言語而/巳故云咸其輔頰舌也象曰滕口說也者舊說字作滕)
(徒登反滕競與也所競者口无復心實故云滕口說也/鄭𤣥又作媵媵送也咸道極薄徒送口舌言語相感而)
(巳不復有志於其間王注義/得兩通未知誰同其㫖也)
䷟(巽下/震上)
恒亨无咎利貞注恒而亨以濟三事也恒之爲道亨乃
无咎也恒通无咎乃利正也利有攸往注各得所恒脩
其常道終則有始往而无違故利有攸往也音義(恒如/字久)
(也震宫/三世卦)疏(正義曰恒亨无咎利貞者恒久也恒久之道/所貴變通必須變通隨時方可長久能久能)
(通乃无咎也恒通无咎然後利以行正故曰恒亨无咎/利貞也利有攸往者得其常道何往不利故曰利有攸)
(往也注正義曰褚氏云三事謂无咎利貞利有攸往莊/氏云三事者无咎一也利二也貞三也周氏云三事者)
(一亨也二无咎也三利貞也注不眀數故先儒各以意/說竊謂注云恒而亨以濟三事者明用此恒亨濟彼三)
(事无疑亨字在三事之中而此注云恒之爲道亨乃无/咎恒通无咎乃利正也又注彖曰道得所久則常通无)
(咎而利貞也此解皆以利正相將爲一事分以爲二恐/非注㫖驗此注云恒之爲道亨乃无咎此以恒亨濟无)
(咎也又云恒通无咎乃利正也此以恒亨濟利貞也下/注利有攸往云各得所恒脩其常道終則有始往而无)
(違故利有攸往此以恒亨濟利/有攸往也觀文驗注禇氏爲長)
彖曰恒久也剛上而柔下注剛尊柔卑得其序也雷風
相與注長陽長陰能相成也巽而動注動无違也剛柔
皆應注不孤媲也恒注皆可久之道恒亨无咎利貞久
於其道也注道得所久則常通无咎而利正也天地之
道恒久而不巳也注得其所久故不巳也利有攸往終
則有始也注得其常道故終則復始往无窮極日月得
天而能久照四時變化而能久成聖人久於其道而天
下化成注言各得其所恒故皆能長久觀其所恒而天
地萬物之情可見矣注天地萬物之情見於所恒也音
義(長陽長陰並之丈反大象注同媲普計/反配也復扶又反見於之見賢遍反)疏(正義曰恒/久也者訓)
(釋卦名也恒之爲名以長久爲義剛上而柔下者既訓/恒爲久因名此卦得其恒名所以釋可久之意此就二)
(體以釋恒也震剛而巽柔震則剛尊在上巽則柔卑在/下得其順序所以爲恒也雷風相與者此就二象釋恒)
(也雷之與風陰陽交感二氣相與更互而相成故得恒/久也巽而動者此就二卦之義因釋恒名震動而巽順)
(无有違逆所以可恒也剛柔皆應者此就六爻釋恒此/卦六爻剛柔皆相應和无孤媲者故可長久也恒者厯)
(就四義釋恒名訖故更舉卦名以結之也明上四事皆/可久之道故名此卦爲恒恒亨无咎利貞久于其道者)
(此就名釋卦之德言所以得亨无咎利貞者更无别義/正以得其恒久之道故言久於其道也天地之道恒久)
(而不巳者將釋利有攸往先舉天地以爲證喩言天地/得其恒久之道故久而不巳也利有攸往終則有始者)
(舉經以結成也人用恒久之道會於變通故終則復始/往无窮極同於天地之不巳所以爲利也日月得天而)
(能久照者以下廣明恒義上言天地之道恒久而不巳/也故日月得天所以亦能久照四時變化而能久成者)
(四時更代寒暑相變所以能久生成萬物聖人久於其/道而天下化成者聖人應變隨時得其長久之道所以)
(能光宅天下使萬物從化而成也觀其所恒而天地萬/物之情可見矣者總結恒義也注正義曰剛尊柔卑得)
(其序者咸明感應故柔上而剛下取二義相交也恒明/長久故剛上而柔下取尊卑得序也長陽長陰能相成)
(者震爲長男故曰長陽巽爲長女故曰長陰彖曰雷風/相與雷之與風共相助成之義故禇氏云雷資風而益)
(逺風假雷而增威是也今言長陽長陰能相成者因震/爲長男巽爲長女遂以長陽長陰而名之作文之體也)
(又此卦明夫婦可久之道故以二/長相成如雷風之義也媲配也)
象曰雷風恒注長陽長陰合而相與可久之道也君子
以立不易方注得其所久故不易也疏(正義曰雷風相/與爲恒已如彖)
(釋君子以立不易方者君子立身得其/恒久之道故不改易其方方猶道也)
初六浚恒貞凶无攸利注處恒之初最處卦底始求深
者也求深窮底令物无餘緼漸以至此物猶不堪而況
始求深者乎以此爲恒凶正害德无施而利也象曰浚
恒之凶始求深也音義(浚荀潤反深也鄭作濬令力/呈反縕紆粉反廣雅云積也)疏
(正義曰浚深也最處卦㡳故曰深也深恒者以深爲恒/是也施之於仁義即不厭深施之於正即求物之情過)
(深是凶正害德无施而利故曰浚恒貞凶无攸利也注/正義曰始求深者處卦之初故言始也最在於下故言)
(深也所以致凶謂在/於始而求深者也)
九二悔亡注雖失其位恒位於中可以消悔也象曰九
二悔亡能久中也疏(正義曰失位故稱悔居中故悔亡/也象曰能久中者處恒故能久位)
(在於中所/以消悔也)
九三不恒其德或承之羞貞吝注處三陽之中居下體
之上處上體之下上不全尊下不全卑中不在體體在
乎恒而分无所定无恒者也德行无恒自相違錯不可
致詰故或承之羞也施德於斯物莫之納鄙賤甚矣故
曰貞吝也象曰不恒其德无所容也音義(或有也一云/常也鄭本作)
(咸行下孟反詰去/吉反分扶運反)疏(正義曰不恒其徳或承之羞貞吝/者九三居下體之上處上體之下)
(雖處三陽之中又在不中之位上不全尊下不全卑執/心不定德行无恒故曰不恒其德德既无恒自相違錯)
(則爲羞辱承之所羞非一故曰或承之羞也處久如斯/正之所賤故曰貞吝也象曰无所容者謂不恒之人所)
(往之處皆不納之故无所容也注正義曰中不在體者/雖在三陽之中非一體之中也不可致詰者詰問也違)
(錯處多不足問其事理所以明其/羞辱之深如論語云於予與何誅)
九四田无禽注恒於非位雖勞无𫉬也象曰久非其位
安得禽也疏(正義曰田者田獵也以譬有事也无禽者/田獵不𫉬以喩有事无功也恒於非位故)
(勞而無功也象曰久非其位安得禽者在恒而/失位是久非其位田獵而无所𫉬是安得禽也)
六五恒其德貞婦人吉夫子凶注居得尊位爲恒之主
不能制義而係應在二用心專貞從唱而已婦人之吉
夫子之凶也象曰婦人貞吉從一而終也夫子制義從
婦凶也疏(正義曰恒其德貞者六五係應在二不能傍/及他人是恒常貞一其德故曰恒其德貞也)
(婦人吉者用心專貞從唱而巳是婦人之吉也夫子凶/者夫子須制斷事宜不可專貞從唱故曰夫子凶也象)
(曰從一而終者謂用心貞一從其貞一而自終也從婦/凶者五與二相應五居尊位在震爲夫二處下體在巽)
(爲婦五係於二/故曰從婦凶也)
上六振恒凶注夫靜爲躁君安爲動主故安者上之所
處也靜者可久之道也處卦之上居動之極以此爲恒
无施而得也象曰振恒在上大无功也音義(振之刃反/馬云動也)
(鄭云搖落也張/作震夫音扶)疏(正義曰振恒凶者振動也凡處於上/者當守靜以制動今上六居恒之上)
(處動之極以振爲恒所以凶也象曰大无功者/居上而以振動爲恒无施而得故曰大无功也)
䷠(艮下/乾上)
遯亨小利貞音義(遯徒巽反字又作􁀅又作遁同隱退/也匿迹避時奉身退隱之謂也鄭云)
(逃去之名序卦云遯/者退也乾宫二世卦)疏(正義曰遯亨者遯者隱退逃避/之名陰長之卦小人方用君子)
(日消君子當此之時若不隱遯避世即受其害須遯而/後得通故曰遯亨小利貞者陰道初始浸長正道亦未)
(全滅故曰/小利貞)
彖曰遯亨遯而亨也注遯之爲義遯乃通也剛當位而
應與時行也注謂五也剛當位而應非否亢也遯不否
亢能與時行也小利貞浸而長也注陰道欲浸而長正
道亦未全滅故小利貞也遯之時義大矣哉音義(否備/鄙反)
(下同亢苦浪反浸子鴆反注/同長之丈反卦内同或如字)疏(正義曰遯而亨者此釋/遯之所以得亨通之義)
(小人之道方長君子非遯不通故曰遯而亨也剛當位/而應與時行者舉九五之爻釋所以能遯而致亨之由)
(良由九五以剛而當其位有應於二非爲否亢遯不否/亢即是相時而動所以遯而得亨故云剛當位而應與)
(時行也小利貞浸而長者釋小利貞之義浸者漸進之/名若陰德㬥進即消正道良由二陰漸長而正道亦未)
(即全滅故云小利貞也遯之時義大矣哉者歎美遯德/相時度宜避世而遯自非大人照幾不能如此其義甚)
(大故云/大矣哉)
象曰天下有山遯注天下有山陰長之象君子以逺小
人不惡而嚴音義(逺袁萬反/注並同)疏(正義曰天下有山遯者/山者陰𩔖進在天下即)
(是山𫝑欲上逼於天天性髙逺不受於逼是遯避之象/故曰天下有山遯君子以逺小人不惡而嚴者君子當)
(此遯避之時小人進長理須逺避力不能討故不可爲/惡復不可與之褻瀆故曰不惡而嚴注正義曰陰長之)
(象者積陽爲天積陰爲地山者地/之高峻今上逼於天是陰長之象)
初六遯尾厲勿用有攸往注遯之爲義辟内而之外者
也尾之爲物最在體後者也處遯之時不往何災而爲
遯尾禍所及也危至而後求行難可免乎厲則勿用有
攸往也象曰遯尾之厲不往何災也音義(辟音避難乃/旦反何音河)
(褚河可反/今不用)疏(正義曰遯尾厲者爲遯之尾最在後遯者/也小人長於内應出外以避之而最在卦)
(内是遯之爲後也逃遯之世宜速逺而居先而爲遯尾/禍所及也故曰遯尾厲也勿用有攸往者危厲既至則)
(當固窮危行言遜勿用更有所往故曰勿用有攸往象/曰不往何災者象釋當遯之時宜須出避而勿用有攸)
(往者既爲遯尾出必見執不如不往不往即无災/害何災者猶言无災也與何傷何咎之義同也)
六二執之用黃牛之革莫之勝說注居内處中爲遯之
主物皆遯已何以固之若能執乎理中厚順之道以固
之也則莫之勝解象曰執用黃牛固志也音義(勝升證/反又音)
(升注同說王肅如字解說也師同徐/吐活反又始銳反巳音以或音紀)疏(正義曰執之用/黃牛之革莫之)
(勝説者逃遯之世避内出外二既處中居内即非遯之/人也既非遯之人便爲所遯之主物皆棄巳而遯何以)
(執固留之惟有中和厚順之道可以固而安之也能用/此道則无能勝巳解脫而去也黄中之色以譬中和牛)
(性順從皮體堅厚牛革以譬厚順也六二居中得位亦/是能用中和厚順之道故曰執之用黃牛之革莫之勝)
(說也象曰固志者堅固/遯者之志使不去巳也)
九三係遯有疾厲畜臣妾吉注在内近二以陽附陰宜
遯而係故曰係遯遯之為義宜遠小人以陽附陰係於
所在不能逺害亦已憊矣宜其屈辱而危厲也繫於所
在畜臣妾可也施於大事凶之道也象曰係遯之厲有
疾憊也畜臣妾吉不可大事也音義(係古詣反本或作/繫近附近之近憊)
(蒲拜反鄭云困也廣雅云/極也王肅作斃荀作備)疏(正義曰係遯者九三无應/於上與二相比以陽附陰)
(係意在二處遯之世而意有所係故曰係遯有疾厲者/遯之為義宜逺小人既係於陰即是有疾憊而致危厲)
(故曰有疾厲也畜臣妾吉者親於所近係在於下施之/於人畜養臣妾則可矣大事則凶故曰畜臣妾吉象曰)
(不可大事者釋此係遯之人以/畜臣妾吉明其不可為大事也)
九四好遯君子吉小人否注處於外而有應於内君子
好遯故能舍之小人繫戀是以否也象曰君子好遯小
人否也注音臧否之否音義(好呼報反注下並同否音/鄙注下同惡也徐方有反)
(鄭王肅備鄙反/云塞也舍音捨)疏(正義曰九四處在於外而有應於内/處外即意欲遠遯應内則未能棄捨)
(若好遯君子超然不顧所以得吉小人有所係戀即不/能遯故曰小人否也注正義曰音臧否之否者嫌讀為)
(圯故音/之也)
九五嘉遯貞吉注遯而得正反制於内小人應命率正
其志不惡而嚴得正之吉遯之嘉也象曰嘉遯貞吉以
正志也疏(正義曰嘉遯貞吉者嘉美也五居於外得位/居中是遯而得正二為巳應不敢違拒從五)
(之命率正其志遯而得正反制於内不惡而嚴得正之/吉爲遯之美故曰嘉遯貞吉也象曰以正志者小人應)
(命不敢爲邪是五能正/二之志故成遯之美也)
上九肥遯无不利注最處外極无應於内超然絶志心
无疑顧憂患不能累矰繳不能及是以肥遯无不利也
象曰肥遯无不利无所疑也音義(肥如字子夏傳云肥/饒裕累劣偽反繳章)
(略/反)疏(正義曰子夏傳曰肥饒裕也四五雖在於外皆在/内有應猶有反顧之心惟上九最在外極无應於)
(内心无疑顧是遯之最優故曰肥遯遯而得肥无所不/利故云无不利也注正義曰矰矢名也鄭注周禮結繳)
(於矢謂之矰繳字林及/説文云繳生絲縷也)
䷡(乾下/震上)
大壯利貞音義(壯莊亮反威盛強猛之名鄭云氣力浸/強之名王肅云壯盛也廣雅云健也馬)
(云傷也郭璞云今淮南人/呼壯為傷坤宫四世卦)疏(正義曰大壯卦名也壯者/強盛之名以陽稱大陽長)
(既多是大者盛壯故曰大壯利貞者卦徳也/羣陽盛長小道将滅大者𫉬正故曰利貞也)
彖曰大壯大者壯也注大者謂陽爻小道將滅大者獲
正故利貞也剛以動故壯大壯利貞大者正也正大而
天地之情可見矣注天地之情正大而巳矣𢎞正極大
則天地之情可見矣疏(正義曰大者壯也者就爻釋卦/名陽爻浸長巳至於四是大者)
(盛壯故曰大者壯也剛以動故壯者就二體釋卦名乾/剛而震動柔弱而動即有退溺剛強以動所以成壯大)
(壯利貞大者正也者就爻釋卦德大者獲正故得利貞/正大而天地之情可見矣者因大獲正遂廣美正大之)
(義天地之道𢎞正極大故正大即見天地之情不言萬/物者壯大之名義歸天地故不與咸恒同也注正義曰)
(大者獲正故利貞也者釋名之/下剩解利貞成大者之義也)
象曰雷在天上大壯注剛以動也君子以非禮弗履注
壯而違禮則凶凶則失壯也故君子以大壯而順禮也
疏(正義曰雷在天上大壯者震雷爲威動乾天主剛健/雷在天上是剛以動所以為大壯君子以非禮弗履)
(者盛極之時好生驕溢故/於大壯誡以非禮勿履也)
初九壯于趾征凶有孚注夫得大壯者必能自終成也
未有陵犯於物而得終其壯者在下而壯故曰壯于趾
也居下而用剛壯以斯而進窮凶可必也故曰征凶有
孚象曰壯于趾其孚窮也注言其信窮疏(正義曰壯于/趾征凶有孚)
(者趾足也初在體下有如趾足之象故曰壯于趾也施/之於人即是在下而用壯也在下用壯陵犯於物以斯)
(而行凶其信矣故曰征凶有孚象曰其/孚窮者釋壯于趾者其人信有窮凶也)
九二貞吉注居得中位以陽居陰履謙不亢是以貞吉
象曰九二貞吉以中也疏(正義曰以其居中履謙行/不違禮故得正而吉也)
九三小人用壯君子用罔貞厲羝羊觸藩羸其角注處
健之極以陽處陽用其壯者也故小人用之以為壯君
子用之以為羅巳者也貞厲以壯雖復羝羊以之觸藩
能无羸乎象曰小人用壯君子罔也音義(罔羅也馬王/肅云无羝音)
(低張云羖羊也廣雅云吳羊曰羝觸徐處六反藩方袁/反徐甫言反下同馬云籬落也羸律悲反又力追反下)
(同馬云大索也徐力皮反王肅作縲音螺/鄭虞作纍蜀才作累張作虆復扶又反)疏(正義曰罔/羅罔也羝)
(羊羖羊也藩藩籬也羸拘纍纒繞也九三處乾之上是/健之極也又以陽居陽是健而不謙也健而不謙必用)
(其壯也小人當此不知恐懼用以為壯盛故曰小人子/用壯君子當此即慮危難用以為羅罔於己故曰君)
(用罔以壯爲正其正必危故云貞厲也以此為正狀似/羝羊觸藩也必拘羸其角矣象曰小人用壯君子罔也)
(者言小人用以為壯者即/是君子所以為羅罔也)
九四貞吉悔亡藩決不羸壯于大輿之輹注下剛而進
將有憂虞而以陽處陰行不違謙不失其壯故得貞吉
而悔亡也巳得其壯而上陰不罔巳路故藩決不羸也
壯于大輿之輹无有能說其輹者可以往也象曰藩決
不羸尚往也音義(決音穴注下同輿音餘輹音福/本又作輻行下孟反説吐活反)疏(正/義)
(曰大輿者大車也下剛而進將有憂虞而九四以陽處/陰行不違謙居謙即不失其壯故得正吉而悔亡也故)
(云貞吉悔亡九三以壯健不謙即被羸其角九四以謙/而進謂之上行陰爻不罔已路故藩決不羸也壯于大)
(輿之輹者言四乗車而進其輹壯大无有能脫之者故/曰藩決不羸壯于大輿之輹也象曰尚往者尚庻幾也)
(言已不失其壯/庻幾可以往也)
六五喪羊于易无悔注居于大壯以陽處陽猶不免咎
而况以陰處陽以柔乗剛者乎羊壯也必喪其羊失其
所居也能喪壯于易不于險難故得无悔二履貞吉能
幹其任而巳委焉則得无悔委之則難不至居之則敵
宼來故曰喪羊于易象曰喪羊于易位不當也音義(喪/息)
(浪反注下同易以豉反注下同鄭音亦謂狡易也陸作/埸謂彊埸險難之難如字亦乃旦反則難之難乃旦反)
疏(正義曰喪羊于易无悔者羊壯也居大壯之時以陽/處陽猶不免咎而況以陰處陽以柔乗剛者乎違謙)
(越禮必喪其壯羣陽方進勢不可止若於平易之時逆/捨其壯委身任二不為違拒亦剛所不害不害即无悔)
(矣故曰喪羊于易无悔也象曰位不當者正由處不當/位故須捨其壯也注正義曰羊剛狠之物故以譬壯云)
(必喪其羊失其所居者言違謙越禮理勢必然云能喪/壯于易不于險難者二雖應巳剛長則侵陰為已宼難)
(必喪其壯當在於平易宼難未來之時勿於險難敵宼/既來之日良由居之有必喪其羊之理故戒其預防而)
(莊氏云經止一言喪羊而注為兩處分用初云必喪其/羊失其所居是自然應失後云能喪壯于易不於險難)
(故得无咎自能喪其羊二理自為/矛盾竊謂莊氏此言全不識注意)
上六羝羊觸藩不能退不能遂无攸利艱則吉注有應
於三故不能退懼於剛長故不能遂持疑猶豫志无所
定以斯決事未見所利雖處剛長剛不害正茍定其分
固志在三以斯自處則憂患消亡故曰艱則吉也象曰
不能退不能遂不詳也艱則吉咎不長也音義(長之丈/反下剛)
(長同分扶問反詳詳審/也鄭王肅作祥善也)疏(正義曰退謂退避遂謂進往/有應於三欽之不巳故不能)
(退避然懼於剛長故不能遂往故云羝羊觸藩不能退/不能遂也无攸利者持疑猶豫不能自決以此處事未)
(見其利故曰无攸利也艱則吉者雖處剛長剛不害正/但艱固其志不捨於三即得吉故曰艱則吉也象曰不)
(詳也者詳者善也進退不定非為善也故云不詳也咎/不長也者能艱固其志即憂患消亡其咎不長釋所以)
(得吉/也)
䷢(坤下/離上)
晉康侯用錫馬蕃庶晝日三接音義(晉彖云進也孟作/齊齊子西反義同)
(乾宫遊魂卦康美之名也馬云安也鄭云尊也廣也陸/云安也樂也蕃音煩多也鄭發袁反庶如字衆也鄭止)
(奢反謂蕃遮禽也晝竹又反三徐息/慙反下及注同接如字鄭音㨗勝也)疏(正義曰晉者卦/名也晉之為義)
(進長之名此卦明臣之昇進故謂之晉康者美之名也/侯謂昇進之臣也臣既柔進天子美之賜以車馬蕃多)
(而衆庶故曰康侯用錫馬蕃庶也晝日三接者言非/惟蒙賜蕃多又被親寵頻數一晝之間三度接見也)
彖曰晉進也明出地上順而麗乎大明柔進而上行注
凡言上行者所之在貴也是以康侯用錫馬蕃庻晝日
三接也注康美之名也順以著明臣之道也柔進而上
行物所與也故得錫馬而蕃庶以訟受服則終朝三褫
柔進受寵則一晝三接也音義(上行之上時掌反凡上/行並同著直略反下著)
(明同褫勅紙/反又直紙反)疏(正義曰晉進也者以今釋古古之晉字/即以進長為義恐後世不曉故以進釋)
(之明出地上者此就二體釋得晉名離上坤下故言明/出地上明既出地漸就進長所以為晉順而麗乎大明)
(柔進而上行者此就二體之義及六五之爻釋康侯用/錫馬巳下也坤順也離麗也又為明坤能順從而麗著)
(於大明六五以柔而進上行貴位順而著明臣之美道/也柔進而上行君上所與也故得厚賜而被親寵也是)
(以康侯用錫馬蕃庻晝日三接者釋訖舉經以結君寵/之意也注正義曰云以訟受服終朝三禠柔進受寵一)
(畫三接舉此對釋者盖訟言終朝晉言一畫/俱不盡一日明黜陟之速所以示懲勸也)
象曰明出地上晉君子以自昭明德注以順著眀自顯
之道疏(正義曰自昭明德者昭亦明也謂自顯明其德/也周氏等為照以為自照巳身老子曰自知者)
(明用明以自照為明德案王注此云以順著明自顯之/道又此卦與明夷正反明夷象云君子以蒞衆用晦而)
(明王注彼云蒞衆顯明蔽偽百姓藏明於内乃得明也/準此二注明王之注意以此為自顯明德昭字宜為昭)
(之遥反周氏等為照/之召反非注㫖也)
初六晉如摧如貞吉罔孚裕无咎注處順之初應明之
始明順之德於斯將隆進明退順不失其正故曰晉如
摧如貞吉也處卦之始功業未著物未之信故曰罔孚
方踐卦始未至履位以此為足自喪其長者也故必裕
之然後无咎象曰晉如摧如獨行正也裕无咎未受命
也注未得履位未受命也音義(摧罪雷反退也鄭讀如/南山崔崔之崔著張慮)
(反喪息/浪反)疏(正義曰晉如摧如貞吉者何氏云摧退也裕/寛也如辭也初六處順之初應明之始明順)
(之德於斯將隆進則之明退則居順進之與退不失其/正故曰晉如摧如貞吉也罔孚者處卦之始功業未著)
(未為人所信服故曰罔孚裕无咎者裕寛也方踐卦始/未至履位不可自以為足也若以此為足是自喪其長)
(也故必宜寛裕其德使功業𢎞廣然後无咎故曰裕无/咎也象曰獨行正者獨猶專也言進與退專行其正也)
(裕无咎未受命也者處進之初未得履位/未受錫命故宜寛裕進德乃得无咎也)
六二晉如愁如貞吉受兹介福于其王母注進而无應
其德不昭故曰晉如愁如居中得位履順而正不以无
應而回其志處晦能致其誠者也脩德以斯聞乎幽昧
得正之吉也故曰貞吉母者處内而成德者也鳴鶴在
陰則其子和之立誠於闇闇亦應之故其初愁如履貞
不回則乃受兹大福于其王母也象曰受兹介福以中
正也音義(愁狀由反鄭子小反云變色貌介音戒大也/馬同聞亦作文又作交義並通和胡臥反)
疏(正義曰晉如愁如者六二進而无應於上其徳不見/昭明故曰晉如愁如憂其不昭也貞吉者然履順居)
(於中正不以无應而不脩其德正而𫉬吉故曰貞吉也/受兹介福于其王母者介者大也母者處内而成德者)
(也初雖愁如但守正不改終能受此大福於其所脩故/曰受兹介福于其王母注正義曰鳴鶴在陰則其子和)
(之者此王用中/孚九二爻辭也)
六三衆允悔亡注處非其位悔也志在上行與衆同信
順而麗明故得悔亡也象曰衆允之志上行也疏(正義/曰六)
(三處非其位有悔也志在上行與衆同信順而麗明故/得其悔亡象曰衆允之志上行者居晉之時衆皆欲進)
(巳應於上志在上行/故能與衆同信也)
九四晉如鼫鼠貞厲注履非其位上承於五下據三陰
履非其位又負且乗无業可安志无所據以斯為進正
之危也進如鼫鼠无所守也象曰鼫鼠貞厲位不當也
音義(鼫音石子夏傳作碩鼫鼠五/技鼠也本草螻蛄一名鼫鼠)疏(正義曰晉如鼫鼠/者鼫鼠有五能而)
(不成伎之蟲也九四履非其位上承於五下據三陰上/不許其承下不許其據以斯為進无業可安无據可守)
(事同鼫鼠无所成功也以斯為進正之危也故曰晉如/鼫鼠貞厲也注正義曰晉如鼫鼠无所守也者蔡邕勸)
(學篇云鼫鼠五能不成一伎王注曰能飛不能過屋能/縁不能窮木能游不能度谷能穴不能掩身能走不能)
(先人本草經云螻蛄一名鼫鼠謂此也鄭引詩云碩鼠/碩鼠無食我黍謂大鼠也陸璣以為雀鼠案王以為无)
(所守葢五/伎者當之)
六五悔亡失得勿恤往吉无不利注柔得尊位陰為明
主能不用察不代下任也故雖不當位能消其悔失得
勿恤各有其司術斯以往无不利也象曰失得勿恤往
有慶也音義(失如字孟馬鄭虞王肅本作矢/馬王云離為矢虞云古誓字)疏(正義曰/悔亡失)
(得勿恤往吉无不利者居不當位悔也柔得尊位陰為/明主能不自用其明以事委任於下故得悔亡既以事)
(任下委物責成失之與得不須憂恤故曰失得勿恤也/能用此道所往皆吉而无不利故曰往吉无不利也象)
(曰往有慶者委任得人非惟自得/无憂亦將人所慶説故曰有慶也)
上九晉其角維用伐邑厲吉无咎貞吝注處進之極過
明之中明將夷焉巳在乎角而猶進之非亢如何失夫
道化无為之事必須攻伐然後服邑危乃得吉吉乃无
咎用斯為正亦以賤矣象曰維用伐邑道未光也音義
(夫音/符)疏(正義曰晉其角者西南隅也上九處進之極過/明之中其猶日過於中巳在於角而猶進之故)
(曰進其角也維用伐邑者在角猶進過亢不巳不能端/拱无為使物自服必須攻伐其邑然後服之故云維用)
(伐邑也厲吉无咎貞吝者兵者凶器伐而服之是危乃/得吉吉乃无咎故曰厲吉无咎以此為正亦以賤矣故)
(曰貞吝也象曰道未光也者用/伐乃服雖得之其道未光大也)
䷣(離下/坤上)
明夷利艱貞音義(夷傷也坎/宫遊魂卦)疏(正義曰明夷卦名夷者/傷也此卦日入地中明)
(夷之象施之於人事闇主在上明臣在下不敢顯其明/智亦明夷之義也時雖至闇不可隨世傾邪故宜艱難)
(堅固守其貞正之徳故/明夷之世利在艱貞)
彖曰明入地中明夷内文明而外柔順以蒙大難文王
以之利艱貞晦其明也内難而能正其志箕子以之音
義(蒙鄭云猶遭也一云蒙冒也難乃旦反卦内同文王/以之王肅云唯文王能用之鄭荀向作似之下亦然)
疏(正義曰明入地中明夷者此就二象以釋卦名故此/及晉卦皆彖象同辭也内文明而外柔順以蒙大難)
(文王以之者既釋明夷之義又須出能用明夷之人内/懐文明之德撫教六州外執柔順之能三分事紂以此)
(蒙犯大難身得保全惟文王能用之故云文王以之利/艱貞晦其明也者此又就二體釋卦之德明在地中是)
(晦其明也既處明夷之世外晦其明恐陷於邪道故利/在艱固其貞不失其正言所以利艱貞者用晦其明也)
(内難而能正其志箕子以之者既釋艱貞之義又須出/能用艱貞之人内有險難殷祚將傾而能自正其志不)
(為邪諂惟箕子能用/之故云箕子以之)
象曰明入地中明夷君子以莅衆注莅衆顯明蔽偽百
姓者也故以蒙養正以明夷莅衆用晦而明注藏明於
内乃得明也顯明於外巧所辟也音義(莅履二反又律/秘反蔽偽本或)
(作弊偽辟/音避下同)疏(正義曰莅衆顯明蔽偽百姓者也所以君/子能用此明夷之道以臨於衆冕旒垂目)
(黈纊塞耳无為清靜民化不欺若運其聰明顯其智慧/民即逃其密網姦詐愈生豈非藏明用晦反得其明也)
(故曰君子以蒞/衆用晦而明也)
初九明夷于飛垂其翼君子于行三日不食有攸往主
人有言注明夷之主在於上六上六為至闇者也初處
卦之始最遠於難也逺難過甚明夷遠遯絶跡匿形不
由軌路故曰明夷于飛懷懼而行行不敢顯故曰垂其
翼也尚義而行故曰君子于行也志急於行饑不遑食
故曰三日不食也殊類過甚以斯適人人必疑之故曰
有攸往主人有言象曰君子于行義不食也音義(最遠/之逺)
(袁萬反下遠難同遯徒/遜反匿女力反遑音皇)疏(正義曰明夷于飛者明夷是/至闇之卦上六既居上極為)
(明夷之主云飛者借飛鳥為喩如鳥飛翔也初九處於/卦始去上六最逺是最逺於難逺難過甚明夷逺遯絶)
(跡匿形不由軌路髙飛而去故曰明夷于飛也垂其翼/者飛不敢顯故曰垂其翼也君子于行三日不食者尚)
(義而行故云君子于行志急於行饑不遑食故曰三日/不食有攸往主人有言者殊𩔖過甚以此適人人必疑)
(怪而有言故曰有攸往主人有言象曰義/不食也者君子逃難惟速故義不求食也)
六二明夷夷于左股用拯馬壯吉注夷于左股示行不
能壯也以柔居中用夷其明進不殊𩔖退不近難不見
疑憚順以則也故可用拯馬而壯吉也不垂其翼然後
乃免也象曰六二之吉順以則也注順之以則故不見
疑音義(夷于之夷如字子夏作睇鄭陸同云旁視曰睇/亦作眱股音古馬王肅作般云旋也日隨天左)
(旋也姚作右槃云自辰右旋入丑拯拯救之拯注同說/文云舉也鄭云承也子夏作抍字林云抍上舉音承示)
(或作亦近附近之近/下最近同憚但旦反)疏(正義曰明夷夷于左股者左股/被傷行不能壯六二以柔居中)
(用夷其明不行剛壯之事者也故曰明夷夷于左股莊/氏云言左者取其傷小則比夷右未為切也夷于左股)
(明避難不壯不為闇主所疑猶得處位不至懐懼而行/然後徐徐用馬以自拯濟而𫉬其壯吉也故曰用拯馬)
(壯吉也象曰順以則也者言順闇主之則不同初/九殊𩔖過甚故不為闇主所疑故得拯馬之吉也)
九三明夷于南狩得其大首不可疾貞注處下體之上
居文明之極上為至晦入地之物也故夷其明以獲南
狩得大首也南狩者發其明也既誅其主將正其民民
之迷也其日固巳久矣化宜以漸不可速正故曰不可
疾貞象曰南狩之志乃大得也注去闇主也音義(狩手/又反)
(本亦作守同/去羌吕反)疏(正義曰南方文明之所狩者征伐之𩔖/大首謂闇君明夷于南狩得其大首者)
(初藏明而往託狩而行至南方而發其明也九三應於/上六是明夷之臣發明以征闇君而得其大首故曰明)
(夷于南狩得其大首也不可疾貞者既誅其主将正其/民民迷日久不可卒正宜化之以漸故曰不可疾貞象)
(曰南狩之志乃大得者志欲除/闇乃得大首是其志大得也)
六四入于左腹𫉬明夷之心于出門庭注左者取其順
也入于左腹得其心意故雖近不危隨時辟難門庭而
巳能不逆忤也象曰入于左腹𫉬心意也音義(忤五/故反)疏
(正義曰入于左腹𫉬明夷之心者凡右為用事也從其/左不從其右是卑順不逆也腹者懐清之地六四體柔)
(處坤與上六相近是能執卑順入于左腹𫉬明夷之心/意也于出門庭者既得其意雖近不危隨時避難門庭)
(而巳故曰于出門庭象曰𫉬心意者心有/所存既不逆忤能順其㫖故曰𫉬心意也)
六五箕子之明夷利貞注最近於晦與難為比險莫如
兹而在斯中猶闇不能沒明不可息正不憂危故利貞
也象曰箕子之貞明不可息也音義(箕子蜀才箕作其/劉向云今易箕子)
(作荄滋鄒湛云訓箕為荄詁子為滋漫/衍無經不可致詰以譏荀爽比毗志反)疏(正義曰箕子/之明夷者六)
(五最比闇君似箕子之近殷紂故曰箕子之明夷也利/貞者箕子執志不回闇不能沒明不可息正不憂危故)
(曰利貞象曰明不可息者息滅也象稱明不可/滅者明箕子能保其貞卒以全身為武王師也)
上六不明晦初登于天後入于地注處明夷之極是至
晦者也本其初也在乎光照轉至於晦遂入于地象曰
初登于天照四國也後入于地失則也疏(正義曰不明/晦者上六居)
(明夷之極是至闇之主故曰不明而晦本其初也其意/在於光照四國其後由乎不明遂入于地謂見誅滅也)
(象曰失則者由失/法則故誅滅也)
䷤(離下/巽上)
家人利女貞注家人之義各自脩一家之道不能知家
外他人之事也統而論之非元亨利君子之貞故利女
貞其正在家内而巳音義(説文家居也案人所居稱家/爾雅室内謂之家是也巽宫)
(二世/卦)疏(正義曰家人者卦名也明家内之道正一家之/人故謂之家人利女貞者既脩家内之道不能)
(知家外他人之事統而論之非/君子丈夫之正故但言利女貞)
彖曰家人女正位乎内注謂二也男正位乎外注謂五
也家人之義以内為本故先説女也男女正天地之大
義也家人有嚴君焉父母之謂也父父子子兄兄弟弟
夫夫婦婦而家道正正家而天下定矣疏(正義曰女正/位乎内男正)
(位乎外者此因二五得正以釋家人之義并明女貞之/㫖家人之道必須女主於内男主於外然後家道乃立)
(今此卦六二柔而得位是女正位乎内也九五剛而得/位是男正位乎外也家人以内為本故先説女也男女)
(正天地之大義也者因正位之言廣明家人之義乃道/均二儀非惟人事而已家人即女正於内男正於外二)
(儀則天尊在上地卑在下同於男女正位故曰天地之/大義也家人有嚴君焉父母之謂者上明義均天地此)
(又言道齊邦國父母一家之主家人尊事同於國有嚴/君故曰家人有嚴君焉父母之謂也父父子子兄兄弟)
(弟夫夫婦婦而家道正正家而天下定矣者此歎美正/家之功可以定於天下申成道齊邦國既家有嚴君即)
(父不失父道乃至婦不失婦道尊卑有序上下不失而/後為家道之正各正其家无家不正即天下之治定矣)
象曰風自火出家人注由内以相成熾也君子以言有
物而行有恒注家人之道修於近小而不妄也故君子
以言必有物而口无擇言行必有恒而身無擇行音義
(熾尺志反行下/盂反注皆同)疏(正義曰風自火出家人者巽在離外/是風從火出火出之初因風方熾火)
(既炎盛還復生風内外相成有似家人之義故曰風自/火出家人也君子以言有物而行有恒者物事也言必)
(有事即口无擇言行必有常即身无擇行正家之義修/於近小言之與行君子樞機出身加人發邇見逺故舉)
(言行以為之誡言既稱物而行稱恒者發/言立行皆須合於可常之事互而相足也)
初九閑有家悔亡注凡教在初而法在始家瀆而後嚴
之志變而後治之則悔矣處家人之初為家人之始故
宜必以閑有家然後悔亡也象曰閑有家志未變也音
義(閑馬云闌也防/也鄭云習也)疏(正義曰閑有家悔亡者治家之道/在初即須嚴正立法防閑若黷亂)
(之後方始治之即有悔矣初九處家人之初能防閑有/家乃得悔亡故曰閑有家悔亡也象曰志未變也者釋)
(在初防閑之義所以在初防/閑其家者家人志未變黷也)
六二无攸遂在中饋貞吉注居内處中履得其位以陰
應陽盡婦人之正義无所必遂職乎中饋巽順而已是
以貞吉也象曰六二之吉順以巽也音義(饋巨愧/反食也)疏(正/義)
(曰无攸遂在中饋貞吉者六二履中居位以陰應陽盡/婦人之義也婦人之道巽順為常无所必遂其所職主)
(在於家中饋食供祭而巳得婦人之正吉故曰无攸遂/在中饋貞吉也象曰六二之吉順以巽者舉爻位也言)
(吉者明其以柔居中而得正/位故能順以巽而𫉬吉也)
九三家人嗃嗃悔厲吉婦子嘻嘻終吝注以陽處陽剛
嚴者也處下體之極為一家之長者也行與其慢寧過
乎恭家與其瀆寧過乎嚴是以家人雖嗃嗃悔厲猶得
其道婦子嘻嘻乃失其節也象曰家人嗃嗃未失也婦
子嘻嘻失家節也音義(嗃呼落反又呼學反馬云悦樂/自得貌鄭云苦熱之意荀作確)
(劉作熇嘻喜悲反馬云笑聲鄭云驕佚/喜笑之意張作嬉陸作喜長之文反)疏(正義曰家人/嗃嗃悔厲吉)
(婦子嘻嘻終吝者嗃嗃嚴酷之意也嘻嘻喜笑之貌也/九三處下體之上為一家之主以陽處陽行剛嚴之政)
(故家人嗃嗃雖復嗃嗃傷猛悔其酷厲猶保其吉故曰/悔厲吉若縱其婦子慢黷嘻嘻喜笑而无節則終有恨)
(辱故曰婦子嘻嘻終吝也象曰未失也者初雖悔厲似/失於猛終无慢黷故曰未失也失家節者若縱其嘻嘻)
(初雖懽樂終/失家節也)
六四富家大吉注能以其富順而處位故大吉也若但
能富其家何足為大吉體柔居巽履得其位明於家道
以近至尊能富其家也象曰富家大吉順在位也音義
(近附近/之近)疏(正義曰富家大吉者富謂祿位昌盛也六四/體柔處巽得位承五能富其家者也由其體)
(巽承尊長保禄位吉之大者也故曰富家大吉象曰順/在位者所以致大吉由順承於君而在臣位故不見黜)
(奪/也)
九五王假有家勿恤吉注假至也履正而應處尊體巽
王至斯道以有其家者也居於尊位而明於家道則下
莫不化矣父父子子兄兄弟弟夫夫婦婦六親和睦交
相愛樂而家道正正家而天下定矣故王假有家則勿
恤而吉象曰王假有家交相愛也音義(假更白反注同/至也鄭云登也)
(徐古雅反馬云/大也樂音洛)疏(正義曰王假有家者假至也九五履/正而應處尊體巽是能以尊貴巽接)
(於物王至此道以有其家故曰王假有家也勿恤吉者/居於尊位而明於家道則在下莫不化之矣不須憂恤)
(而得吉也故曰勿恤吉也象曰交相愛也者王/既明於家道天下化之六親和睦交相愛樂也)
上九有孚威如終吉注處家人之終居家道之成刑于
寡妻以著於外者也故曰有孚凡物以猛為本者則患
在寡恩以愛為本者則患在寡威故家人之道尚威嚴
也家道可終唯信與威身得威敬人亦如之反之於身
則知施於人也象曰威如之吉反身之謂也音義(著張/慮反)
疏(正義曰有孚威如終吉者上九處家人之終家道大/成刑于寡妻以著於外信行天下故曰有孚也威被)
(海内故曰威如威信竝立乃得終於家道而吉從之故/曰有孚威如終吉也象曰反身之謂者身得人敬則敬)
(於人明知身敬於人人亦敬巳反之於/身則知施之於人故曰反身之謂也)
　
　
　
　
　
　
　
　
　
　
　
　
　周易注疏卷六
　周易注疏卷六考證
咸九三咸其股執其隨往吝○此節疏文監本全脱依
　舊本添
上六象滕口說也○滕集解本作騰虞翻曰騰送也音
　義云虞作媵疏云王注義得兩通(臣清植/)按儀禮燕
　及大射篇有媵觚媵爵之文注云今文媵皆作騰公
　食大夫篇有騰羞之文注云騰當作媵恐媵與騰古
　或可通至滕則說文云與騰通無與媵通者虞葢因
　滕與騰通而騰又或與媵通故轉而作媵耳本義曰
　滕騰通用從説文也然爾雅釋詁云滕虚也王注云
　咸道轉末故在口舌言語而巳是以虛釋滕也其義
　亦自親切
恒初六象曰始求深也九二象曰能久中也○(臣清植/)
　按深字唐韻入侵中字唐韻入東此以深與中叶韓
　愈送李愿歸盤谷序窈而深廓其有容以深叶容葢
　本諸此
遯彖注陰道欲浸而長正道亦未全滅故小利貞也○
　郭京曰雖浸而長雖字誤作欲字欲者未然之辭兩
　爻巳變不可言欲
上九肥遯○肥本或作飛(臣良裘/)按淮南子師道訓云
　遯而能飛吉孰大焉張平子思𤣥賦欲飛遯以保名
　曹植七啓飛遯離俗凡李善呂向皆引易文為注前
　檢討(臣/)毛竒齡仲氏易云明焦竑又以金陵攝山碑
　緬懷飛遯為証是唐前易本本有作飛字者明楊慎
　則謂古肥作􁀗因􁀗誤蜚因蜚成飛
大壯象注故君子以大壯而順禮也○順釋文本作慎
六五喪羊于易○郭京曰喪牛于易經注象五牛字皆
　誤羊大壯之義莫先于牛義可見矣(臣良裘/)按本卦
　自九三以上皆取象于羊顧炎武日知録曰大壯自
　三至五成兌兌為羊故爻辭皆言羊郭京之說不可
　從(臣照/)按先儒謂大壯卦是夾畫之兌故悉取象于
　羊且牛性順不得云壯也
明夷六五音義劉向云今易箕子作荄滋鄒湛云訓箕
　為荄詁子為滋漫衍無經不可致詰○(臣良裘/)按漢
　書儒林傳蜀人趙賓好小數書為易飾易文以爲箕
　子者萬物方荄滋也顔師古注引彖傳箕子以之之
　文以斥其妄班固謂賓持論巧慧易家不能難云
上六不明晦○郭京曰晦字上脫至字誤增不明字初
　九注云明夷之主在於上六上六為至闇者也九三
　注云上為至晦上六注云是至晦者也據此三爻注
　至晦之理極明(臣清植/)按蘇軾易傳云六爻皆晦而
　所以晦者不同自五以下明而晦者也若上六不明
　而晦者也故曰不明晦其説最確京說非是
家人象注由内以相成熾也○以字下本或有出字於
　義較顯
　
　
　周易注疏卷六考證
欽定四庫全書
　周易注疏卷七
　　魏王弼注　唐陸德明音義　孔穎達疏
　下經(睽/)　(蹇/)　(解/)　(損/)　(益/)　(夬/)
䷥(兌下/離上)
睽小事吉音義(睽苦圭反馬鄭王肅徐呂忱並音圭序/卦云乖也雜卦云外也說文云目不相)
(視也艮宮/四世卦)疏(正義曰睽者乖異之名物情乖異不可大/事大事謂興役動衆必須大同之世方可)
(爲之小事謂飲食衣服不待衆/力雖乖而可故曰小事吉也)
彖曰睽火動而上澤動而下二女同居其志不同行說
而麗乎明柔進而上行得中而應乎剛是以小事吉注
事皆相違害之道也何由得小事吉以有此三德也天
地睽而其事同也男女睽而其志通也萬物睽而其事
𩔖也睽之時用大矣哉注睽離之時非小人之所能用
也音義(上時掌反下上行同同行之/行如字王肅遐孟反說音悦)疏(正義曰睽火動/而上澤動而下)
(二女同居其志不同行者此就二體釋卦名爲睽之義/同而異者也水火二物共成烹飪理應相濟今火在上)
(而炎上澤居下而潤下无相成之道所以爲乖中少二/女共居一家理應同志各自出適志不同行所以爲異)
(也說而麗乎明柔進而上行得中而應乎剛是以小事/吉者此就二體及六五有應釋所以小事得吉說而麗)
(乎明不爲邪僻柔進而上行所之在貴得中而應乎剛/非爲全弱雖在乖違之時卦爻有此三德故可以行小)
(事而𫉬吉也天地睽而其事同以下厯就天地男女萬/物廣明睽義體乖而用合也天高地卑其體懸隔是天)
(地睽也而生成品物其事則同也男女睽而其志通者/男外女内分位有别是男女睽也而成家理事其志卽)
(通也萬物殊形各自爲象是萬物睽也而均於生長其/事卽𩔖故曰天地聧而其事同也男女聧而其志通也)
(萬物睽而其事𩔖也睽之時用大矣哉旣明睽理合同/之大又歎能用睽之人其德不小睽離之時能建其用)
(使合其通理非大德之人則不/可也故曰睽之時用大矣哉也)
象曰上火下澤睽君子以同而異注同於通理異於職
事疏(正義曰上火下澤睽者動而相背所以爲睽也君/子以同而異者佐主治民其意則同各有司存職)
(掌則異故曰君/子以同而異也)
初九悔亡喪馬勿逐自復見惡人无咎注處睽之初居
下體之下无應獨立悔也與人合志故得悔亡馬者必
顯之物處物之始乖而喪其馬物莫能同其私必相顯
也故勿逐而自復也時方乖離而位乎窮下上无應可
援下无權可恃顯德自異爲惡所害故見惡人乃得免
咎也象曰見惡人以辟咎也音義(喪息浪反注同復音/服注同必顯一本作)
(必𩔖下相顯亦然援于眷反/下得援同又音袁辟音避)疏(正義曰悔亡者初九處/睽離之初居下體之下)
(无應獨立所以悔也四亦處下无應獨立不乖於已與/已合志故得悔亡喪馬勿逐自復者時方睽離觸目乖)
(阻馬之爲物難可隱藏時或失之不相容隱不須尋求/𫝑必自復故曰喪馬勿逐自復也見惡人无咎者處於)
(窮下上无其應无應則无以爲援窮下則无權可恃若/標顯自異不能和光同塵則必爲惡人所害故曰見惡)
(人无咎見謂遜接之也象曰以辟咎也者惡/人不應與之相見而遜接之者以辟咎也)
九二遇主于巷无咎注處睽失位將无所安然五亦失
位俱求其黨出門同趣不期而遇故曰遇主于巷也處
睽得援雖失其位未失道也象曰遇主于巷未失道也
音義(巷戸絳反說文云里中道/也廣雅云居也字書作衖)疏(正義曰遇主于巷无/咎者九二處睽之時)
(而失其位將无所安五亦失位與已同黨同趣相求不/假遠渉而自相遇適在於巷言遇之不遠故曰遇主於)
(巷主謂五也處睽得援咎悔可亡故无咎也象/曰未失道者旣遇其主雖失其位亦未失道也)
六三見輿曵其牛掣其人天且劓无初有終注凡物近
而不相得則凶處睽之時履非其位以陰居陽以柔乘
剛志在於上而不和於四二應於五則近而不相比故
見輿曵輿曵者履非其位失所載也其牛掣者滯隔所
在不𫉬進也其人天且劓者四從上取二從下取而應
在上九執志不回初雖受困終𫉬剛助象曰見輿曵位
不當也无初有終遇剛也音義(曵以制反掣昌逝反鄭/作㸷云牛角皆踊曰㸷)
(徐市制反說文作觢之世反云角一俯一仰子夏作契/傳曰一角仰也苟作騎劉本從說文解依鄭天剠也馬)
(云剠鑿其額曰天劓魚器反截鼻也/王肅作臲臲魚一反比毗志反下同)疏(正義曰見輿曵/其牛掣者處睽)
(之時履非其位以陰居陽以柔乘剛志在上九不與四/合二自應五又與已乖欲載其輿被曵失已所載也欲)
(進其牛被牽滯膈所在不能得進也故曰見輿曵其牛/掣也其人天且劓无初有終者剠額爲天截鼻爲劓旣)
(處二四之間皆不相得其爲人也四從上刑之故剠其/額二從下刑之又截其鼻故曰其人天且劓而應在上)
(九執志不回初雖受困終獲剛助故曰无初有終象曰/位不當者由位不當故輿被曵遇剛者由遇上九之剛)
(所以有/終也)
九四睽孤遇元夫交孚厲无咎注无應獨處五自應二
三與已睽故曰睽孤也初亦无應特立處睽之時俱在
獨立同處體下同志者也而已失位比於三五皆與已
乖處無所安故求其疇𩔖而自託焉故曰遇元夫也同
志相得而无疑焉故曰交孚也雖在乖隔志故得行故
雖危无咎象曰交孚无咎志行也音義(夫如/字)疏(正義曰/元夫謂)
(初九也處於卦始故云元也初四俱陽而/言夫者蓋是丈夫之夫非夫婦之夫也)
六五悔亡厥宗噬膚往何咎注非位悔也有應故亡厥
宗謂二也噬膚者齧柔也三雖比二二之所噬非妨已
應者也以斯而往何咎之有往必合也象曰厥宗噬膚
往有慶也音義(噬市/制反)疏(正義曰悔亡者失位悔也有應/故悔亡也厥宗噬膚往何咎者)
(宗主也謂二也噬膚謂噬三也三雖隔二二之所噬故/曰厥宗噬膚也三是陰爻故以膚爲譬言柔脃也二旣)
(噬三卽五可以往而无咎矣故曰往无咎象曰往有慶/也者有慶之言善功被物爲物所賴也五雖居尊而不)
(當位與二合德乃爲物/所賴故曰往有慶也)
上九睽孤見豕負塗載鬼一車先張之弧後說之弧匪
宼㛰媾往遇雨則吉注處睽之極睽道未通故曰睽孤
已居炎極三處澤盛睽之極也以文明之極而觀至穢
之物睽之甚也豕而負塗穢莫過焉至睽將合至殊將
通恢詭譎怪道將爲一未至於洽先見殊怪故見豕負
塗甚可穢也見鬼盈車吁可怪也先張之弧將攻害也
後說之弧睽怪通也四剠其應故爲宼也睽志將通匪
宼㛰媾往不失時睽疑亡也貴於遇雨和陰陽也陰陽
旣和羣疑亡也象曰遇雨之吉羣疑亡也音義(弧音胡/弓也說)
(吐活反注同一音始鋭反下弧本亦作壺京馬鄭王肅/翟子𤣥作壺媾古豆反恢苦回反大也詭女委反異也)
(戾也譎古穴反本亦作決詐也乖也/吁况于反剠其京反本或作黥字)疏(正義曰睽孤者/處睽之極睽道)
(未通故曰睽孤也見豕負塗者火動而上澤動而下已/居炎極三處澤盛睽之極也離爲文明澤爲卑穢以文)
(明之極而觀至穢之物事同豕而負塗泥穢莫斯甚矣/故曰見豕負塗載鬼一車先張之弧後說之弧者鬼魅)
(盈車怪異之甚也至睽將合至殊將通未至於洽先見/殊怪故又見載鬼一車載鬼不言見者爲豕上有見字)
(也見怪若斯懼來害已故先張之弧將攻害也物極則/反睽極則通故後說之弧不復攻也匪宼㛰媾者四剠)
(其應故謂四爲宼暌志旣通匪能爲宼乃得與三爲㛰/媾矣故曰匪宼㛰媾也往遇雨則吉者雨者陰陽交和)
(之道也衆異併消无復疑阻往得和合則吉從之故曰/往遇雨則吉象曰羣疑亡也者往與三合如雨之和向)
(之見豕見鬼張弧之疑併消釋矣故曰羣疑亡也注正/義曰恢詭譎怪道將爲一者莊子内篇齊物論曰无物)
(不然无物不可故爲舉莛與楹厲與西施恢詭譎怪道/通爲一郭象注云夫莛横而楹縱厲醜而西施好所謂)
(齊者豈必齊形狀同規矩哉舉縱横好醜恢詭譎怪各/然其所然各可其所可卽形雖萬殊而性本得同故曰)
(道通爲一也莊子所言以明齊物故舉恢詭譎怪至異/之物道通爲一得性則同王輔嗣用此文而改通爲將)
(字者明物極則反聧極則通有/似引詩斷章不必與本義同也)
䷦(艮下/坎上)
蹇利西南不利東北注西南地也東北山也以難之平
則難解以難之山則道窮利見大人注往則濟也貞吉
注爻皆當位各履其正居難履正正邦之道也正道未
否難由正濟故貞吉也遇難失正吉可得乎音義(蹇紀/免反)
(彖及序卦皆云難也王肅徐紀偃反兌宫四世卦難乃/旦反卦内及解卦皆同解音蟹上六注同否備鄙反)
疏(正義曰蹇難也有險在前畏而不進故稱爲蹇利西/南不利東北者西南順位平易之方東北險位阻礙)
(之所世道多難率物以適平易則蹇難可解若入於險/阻則彌加擁塞去就之宜理須如此故曰蹇利西南不)
(利東北也利見大人者能濟衆難惟有大德之人故曰/利見大人貞吉者居難之時若不守正而行其邪道雖)
(見大人亦不得/吉故曰貞吉也)
彖曰蹇難也險在前也見險而能止知矣哉蹇利西南
往得中也不利東北其道窮也利見大人往有功也當
位貞吉以正邦也蹇之時用大矣哉注蹇難之時非小
人之所能用也音義(知音智初六注同中如字鄭云和/也又張仲反王肅云中適也解卦)
(彖同正邦荀陸本/作正國爲漢朝諱)疏(正義曰蹇難也險在前也見險而/能止知矣哉者釋卦名也蹇者有)
(難而不進能止而不犯故就二體有險有止以釋蹇名/坎在其外是險在前也有險在前所以爲難若冒險而)
(行或罹其害艮居其内止而不往相時而動非知不能/故曰見險而能止知矣哉也蹇利西南往得中也者之)
(於平易救難之理故云往得中也不利東北其道窮者/之於險阻更益其難其道彌窮故曰其道窮也利見大)
(人往有功也者往見大人必能除難故曰往有功也當/位貞吉以正邦也者二三四五爻皆當位所以得正而)
(吉故曰當位貞吉也以正邦也者居難守正正邦之道/故曰以正邦也蹇之時用大矣哉者能於蹇難之時建)
(立其功用以濟世者非小人之/所能故曰蹇之時用大矣哉也)
象曰山上有水蹇注山上有水蹇難之象君子以反身
脩德注除難莫若反身脩德疏(正義曰山上有水蹇者/山者是巖險水是阻難)
(水積山上彌益危難故曰山上有水蹇君子以反身脩/德者蹇難之時未可以進惟宜反求諸身自脩其德道)
(成德立方能濟險故曰君子以反身脩德也陸績曰水/在山上失流通之性故曰蹇通水流下今在山上不得)
(下流蹇之象陸績又曰水本應山下今在山上終應反/下故曰反身處難之世不可以行只可反自省察脩已)
(德用乃除難君子通達道暢之時並/濟天下處窮之時則獨善其身也)
初六往蹇來譽注處難之始居止之初獨見前識覩險
而止以待其時知矣哉故往則遇蹇來則得譽象曰往
蹇來譽宜待也音義(宜待也張本作宜時/也鄭本宜待時也)疏(正義曰往/蹇來譽者)
(初六處蹇之初往則遇難來則得譽初居艮始是能見/險而止見險不往則是來而得譽故曰往蹇來譽象曰)
(宜待者旣往則遇/蹇宜止以待時也)
六二王臣蹇蹇匪躬之故注處難之時履當其位居不
失中以應於五不以五在難中私身遠害執心不回志
匡王室者也故曰王臣蹇蹇匪躬之故履中行義以存
其上處蹇以此未見其尤也象曰王臣蹇蹇終无尤也
音義(遠袁/萬反)疏(正義曰王臣蹇蹇匪躬之故者王謂五也/臣謂二也九五居於王位而在難中六二)
(是五之臣往應於五履正居中志匡王室能渉蹇難而/往濟蹇故曰王臣蹇蹇也盡忠於君匪以私身之故而)
(不往濟君故曰匪躬之故象曰終/无尤者處難以斯豈有過尤也)
九三往蹇來反注進則入險來則得位故曰往蹇來反
爲下卦之主是内之所恃也象曰往蹇來反内喜之也
音義(喜如字徐許/意反猶好也)疏(正義曰往蹇來反者九三與坎爲/鄰進則入險故曰往蹇來則得位)
(故曰來反象曰内喜之者内卦三爻惟九三一/陽居二陰之上是内之所恃故云内喜之也)
六四往蹇來連注往則無應來則乘剛往來皆難故曰
往蹇來連得位履正當其本實雖遇於難非妄所招也
象曰往蹇來連當位實也音義(連力善反馬云亦難/也鄭如字遲久之意)疏
(正義曰馬云連亦難也鄭云遲久之意六四往則无應/來則乘剛往來皆難故曰往蹇來連也象曰當位實者)
(明六四得位履正當其本實而往來遇難者乃/數之所招非邪妄之所致也故曰當位實也)
九五大蹇朋來注處難之時獨在險中難之大者也故
曰大蹇然居不失正履不失中執德之長不改其節如
此則同志者集而至矣故曰朋來也象曰大蹇朋來以
中節也音義(長直/良反)疏(正義曰九五處難之時獨在險中/難之大者也故曰大蹇然得位履)
(中不改其節如此則同志者自遠而來故曰朋來象曰/以中節者得位居中不易其節故致朋來故云以中節)
(也注正義曰同志者集而至矣者此以同志釋朋來之/義鄭注論語云同門曰朋同志曰友此對文也通而言)
(之同志亦/是朋黨也)
上六往蹇來碩吉利見大人注往則長難來則難終難
終則衆難皆濟志大得矣故曰往蹇來碩吉險夷難解
大道可興故曰利見大人也象曰往蹇來碩志在内也
注有應在内往則失之來則志𫉬志在内也利見大人
以從貴也音義(長之/丈反)疏(正義曰碩大也上六難終之地/不宜更有所往往則長難故曰)
(往蹇也來則難終難終則衆難皆濟志大得矣故曰來/碩吉也險夷難解大道可興宜見大人以𢎞道化故曰)
(利見大人也象曰志在内也者有應在三是志在内也/應既在内往則失之來則得之所以往則有蹇來則碩)
(吉也以從貴者貴謂陽也/以陰從陽故云以從貴也)
䷧(坎下/震上)
解利西南注西南衆也解難濟險利施於衆也亦不困
于東北故不言不利東北也无所往其來復吉有攸往
夙吉注未有善於解難而迷於處安也解之爲義解難
而濟厄者也无難可往以解來復則不失中有難而往
則以速爲吉也无難則能復其中有難則能濟其厄也
音義(解音蟹序卦云緩也震宫二世卦解之爲/義之解音蟹下以解來復同厄或作危)疏(正義/曰解)
(者卦名也然解有兩音一音佳買反一音諧買反解謂/解難之初解謂旣解之後彖稱動而免乎險明非救難)
(之時故先儒皆讀爲解序卦云物不可以終難故受之/以解解者緩也然則解者險難解釋物情舒緩故爲解)
(也解利西南者西南坤位坤是衆也施解於衆則所濟/者𢎞故曰解利西南也无所往者上言解難濟險利施)
(於衆此下明救難之時誡其可否若无難可往則以來/復爲吉若有難可往則以速赴爲善故云无所往其來)
(復吉有攸往夙吉設此誡者褚氏云世有无事求功故/誡以无難宜靜亦有待敗乃救故誡以有難須速也)
彖曰解險以動動而免乎險解注動乎險外故謂之免
免險則解故謂之解解利西南往得衆也其來復吉乃
得中也有攸往夙吉往有功也天地解而雷雨作雷雨
作而百果草木皆甲坼注天地否結則雷雨不作交通
感散雷雨乃作也雷雨之作則險厄者亨否結者散故
百果草木皆甲坼也解之時大矣哉注无所而不釋也
難解之時非治難時故不言用體盡於解之名无有幽
隱故不曰義音義(解音蟹自此盡初六注皆同坼勑宅/反說文云裂也廣雅云分也馬陸作)
(宅云根也否備/鄙反亨許庚反)疏(正義曰解險以動動而免乎險解者/此就二體以釋卦名遇險不動无由)
(解難動在險中亦未能免咎今動於險外即是免脱於/險所以爲解也解利西南往得衆者解之爲義兼濟爲)
(美往之西南得施解於衆所以爲利也其來復吉乃得/中也者无難可解退守靜黙得理之中故云乃得中也)
(有攸往夙吉往有功也者解難能速則不失其幾故往/有功也天地解而雷雨作雷雨作而百果草木皆甲坼)
(者此因震坎有雷雨之象以廣明解義天地解緩雷雨/乃作雷雨既作百果草木皆孚甲開坼莫不解散也解)
(之時大矣哉者結歎解之大也自天/地至於草木无不有解豈非大哉)
象曰雷雨作解君子以赦過宥罪音義(宥音又/京作尤)疏(正義/曰赦)
(謂放免過謂誤失宥謂寛宥罪謂故犯/過輕則赦罪重則宥皆解緩之義也)
初六无咎注解者解也屯難盤結於是乎解也處蹇難
始解之初在剛柔始散之際將赦罪厄以夷其險處此
之時不煩於位而无咎也象曰剛柔之際義无咎也注
或有過咎非其理也義猶理也疏(正義曰夫險難未夷/則賤弱者受害然則)
(蹇難未解之時柔弱者不能无咎否結既釋之後剛強/者不復陵暴初六處蹇難始解之初在剛柔始散之際)
(雖以柔弱處无位之地逄此之時不慮有咎故曰初六/无咎也象曰義无咎者義猶理也剛柔旣散理必无咎)
(或有過咎非理之常也故曰義无咎也注正/義曰或有過咎非其理也或本无此八字)
九二田𫉬三狐得黃矢貞吉注狐者隱伏之物也剛中
而應爲五所任處於險中知險之情以斯解物能𫉬隱
伏也故曰田𫉬三狐也黃理中之稱也矢直也田而𫉬
三狐得乎理中之道不失枉直之實能全其正者也故
曰田𫉬三狐得黃矢貞吉也象曰九二貞吉得中道也
音義(任而鴆反解佳買反/稱尺證反枉紆往反)疏(正義曰田獲三狐者狐是/隱伏之物三爲成數舉三)
(言之搜𫉬備盡九二以剛居中而應於五爲五所任處/於險中知險之情以斯解險无險不濟能獲隱伏如似)
(田獵而𫉬窟中之狐故曰田𫉬三狐得黄矢貞吉者黄/中之稱矢直也田而𫉬三狐得乎理中之道不失枉直)
(之實能全其正者也故曰得黄矢貞吉也象曰得中道/也者明九二位既不當所以得貞吉者由處於中得乎)
(理中之/道故也)
六三負且乘致宼至貞吝注處非其位履非其正以附
於四用夫柔邪以自媚者也乘二負四以容其身宼之
來也自已所致雖幸而免正之所賤也象曰負且乘亦
可醜也自我致戎又誰咎也音義(乘如字王肅繩證反/邪似嗟反致戎本又)
(作致/宼)疏(正義曰負且乘致宼至者六三失正无應下乘/於二上附於四卽是用夫邪佞以自說媚者也)
(乘者君子之器也負者小人之事也施之於人卽在車/騎之上而負於物也故宼盜知其非已所有於是競欲)
(奪之故曰負且乘致宼至也貞吝者負乘之人正其所/鄙故曰貞吝也象曰亦可醜也者天下之醜多矣此是)
(其一故曰亦可醜也自我致戎又誰咎也者言此宼/難由已之招非是他人致此過咎故曰又誰咎也)
九四解而拇朋至斯孚注失位不正而比於三故三得
附之爲其拇也三爲之拇則失初之應故解其拇然後
朋至而信矣象曰解而拇未當位也音義(解佳買反注/同拇茂后反)
(陸云足大指王肅云手/大指荀作母比毗志反)疏(正義曰解而拇朋至斯孚者/而汝也拇足大指也履於不)
(正與三相比三從下來附之如指之附足四有應在初/若三爲之拇則失初之應故必解其拇然後朋至而信)
(故曰解而拇朋至斯孚象曰未當位者四若當位履正/卽三爲邪媚之身不得附之也旣三不得附四則无所)
(解今須解拇/由不當位也)
六五君子維有解吉有孚于小人注居尊履中而應乎
剛可以有解而𫉬吉矣以君子之道解難釋險小人雖
闇猶知服之而无怨矣故曰有孚于小人也象曰君子
有解小人退也音義(解音蟹注有解及象并下注爲/解之極同解難之解佳買反)疏
(正義曰君子維有解吉者六五居尊履中而應於剛是/有君子之德君子當此之時可以解於險難維辭也有)
(解於難所以𫉬吉故曰君子維有解吉也有孚于小人/者以君子之道解難則小人皆信服之故曰有孚于小)
(人也象曰君子有解小人退者小人謂/作難者信君子之德故退而畏服之)
上六公用射隼于髙墉之上𫉬之无不利注初爲四應
二爲五應三不應上失位負乘處下體之上故曰高墉
墉非隼之所處髙非三之所履上六居動之上爲解之
極將解荒悖而除穢亂者也故用射之極而後動成而
後舉故必𫉬之而无不利也象曰公用射隼以解悖也
音義(射食亦反下注同隼茍尹反毛詩草木鳥獸疏云/鷂墉音容馬云城也將解之解佳買反象同悖布)
(内反/象同)疏(正義曰隼者貪殘之鳥鸇鷂之屬墉牆也六三/失位負乘不應於上即是罪釁之人故以譬於)
(隼此借飛鳥爲喩而居下體之上其猶隼處高墉隼之/爲鳥宜在山林集於人家髙墉必爲人所繳射以譬六)
(三處於髙位必當被人所誅討上六居動之上爲解之/極將解荒悖而除穢亂故用射之也極而後動成而後)
(舉故必獲之而无不利故曰公用射隼于髙墉之上𫉬/之无不利也公者臣之極上六以陰居上故謂之公也)
(象曰解悖也者悖逆也六三失位負乘不應於上是悖/逆之人也上六居動之上能除解六三之荒悖故云以)
(解悖/也)
䷨(兌下/艮上)
損有孚元吉无咎可貞利有攸往曷之用二簋可用享
音義(損孫本反虧減之義也又訓失序卦曰緩必有所/失是也艮宮三世卦曷何葛反簋蜀才作軌享香)
(兩反下同蜀/才許庚反)疏(正義曰損者減損之名此卦明損下益/上故謂之損損之爲義損下益上損剛)
(益柔損下益上非補不足者也損剛益柔非長君子之/道者也若不以誠信則渉諂諛而有過咎故必有孚然)
(後大吉无咎可正而利有攸往矣故曰損有孚元吉无/咎可貞利有攸往也先儒皆以无咎可貞各自爲義言)
(旣吉而无咎則可以爲正準下王注彖辭云損下而不/爲邪益上而不爲諂則何咎而可正然則王意以无咎)
(可貞共成一義故莊氏云若行損有咎則須補過以正/其失今行損用信則是无過可正故云无咎可貞竊謂)
(莊氏之言得正㫖矣曷之用二簋可用享者明行損之/禮貴夫誠信不在於豐旣行損以信何用豐爲二簋至)
(約可用享祭矣故曰曷/之用二簋可用享也)
彖曰損損下益上其道上行注艮爲陽兌爲陰凡陰順
於陽者也陽止於上陰說而順損下益上上行之義也
損而有孚元吉无咎可貞利有攸往注損之爲道損下
益上損剛益柔也損下益上非補不足也損剛益柔非
長君子之道也爲損而可以𫉬吉其唯有孚乎損而有
孚則元吉无咎而可正利有攸往矣損剛益柔不以消
剛損下益上不以盈上損剛而不爲邪益上而不爲諂
則何咎而可正雖不能拯濟大難以斯有往物无距也
曷之用注曷辭也曷之用言何用豐爲也二簋可用享
注二簋質薄之器也行損以信雖二簋而可用享二簋
應有時注至約之道不可常也損剛益柔有時注下不
敢剛貴於上行損剛益柔之謂也剛爲德長損之不可
以爲常也損益盈虛與時偕行注自然之質各定其分
短者不爲不足長者不爲有餘損益將何加焉非道之
常故必與時偕行也音義(上行之上時掌反凡上行皆/同說音悅長之丈反下德長)
(遂長同邪似嗟反拯拯救之拯難乃旦反/應師如字舊應對之應偕音皆分扶問反)疏(正義曰損/損下益上)
(其道上行者此就二體釋卦名之義艮陽卦爲止兌陰/卦爲說陽止於上陰說而順之是下自減損以奉於上)
(上行之謂也損而有孚元吉无咎可貞利有攸往者卦/有元吉已下等事由於有孚故加一而字則其義可見)
(矣曷之用二簋可用享者舉經明之皆爲損而有孚故/得如此二簋應有時者申明二簋之禮不可爲常二簋)
(至約惟在損時應時行之非時不可也損剛益柔有時/者明損下益上之道亦不可爲常損之所以能損下益)
(上者以下不敢剛亢貴於奉上則是損於剛亢而益柔/順也損剛者謂損兌之陽爻也益柔者謂益艮之陰爻)
(也人之爲德須備剛柔就剛柔之中剛爲德長既爲德/長不可恒減故損之有時損益盈虚與時偕行者盈虚)
(者鳬足短而任性鶴脛長而自然此又云與時偕行者/上既言損剛益柔不可常用此又汎明損益之事體非)
(恒理自然之質各定其分鳬足非短鶴脛非長何須損/我以益人虚此以盈彼但有時宜用故應時而行故曰)
(損益盈虛與/時偕行也)
象曰山下有澤損注山下有澤損之象也君子以懲忿
窒欲注可損之善莫善忿欲也音義(忿芳粉反窒珍栗/反徐得悉反鄭劉)
(作懫懫止也孟作恎陸/作􁀘欲如字孟作浴)疏(正義曰山下有澤損君子以/懲忿窒欲者澤在山下澤卑)
(山髙似澤之自損以崇山之象也君子以法此損道以/懲止忿怒窒塞情慾夫人之情也感物而動境有順逆)
(故情有忿欲懲者息其既往窒者閉其將/來忿欲皆有往來懲窒互文而相足也)
初九已事遄往无咎酌損之注損之爲道損下益上損
剛益柔以應其時者也居於下極損剛奉柔則不可以
逸處損之始則不可以盈事已則往不敢宴安乃𫉬无
咎也剛以奉柔雖免乎咎猶未親也故旣𫉬无咎復自
酌損乃得合志也遄速也象曰已事遄往尚合志也注
尚合於志故速往也音義(已音以本亦作以虞作祀遄/市専反速也荀作顓復扶又)
(反九二/注同)疏(正義曰已事遄往无咎者已竞也遄速也損/之爲道損下益上如人臣欲自損已奉上然)
(各有職掌若廢事而往咎莫大焉若事已不往則爲傲/慢竞事速往乃得无咎故曰已事遄往无咎也酌損之)
(者剛勝則柔危以剛奉柔初未見親也故須酌而減損/之乃得合志故曰酌損之象曰尚合志者尚庶幾也所)
(以竟事速往庶/幾與上合志也)
九二利貞征凶弗損益之注柔不可全益剛不可全削
下不可以无正初九已損剛以順柔九二履中而復損
已以益柔則剝道成焉故不可遄往而利貞也進之於
柔則凶矣故曰征凶也故九二不損而務益以中爲志
也象曰九二利貞中以爲志也疏(正義曰利貞征凶弗/損益之者柔不可以)
(全益剛不可以全削下不可以无正初九已損剛以益/柔爲順六四爲初六九二復損已以益六五爲六二則)
(成剝卦矣故九二利以居而守正進之於柔則凶故曰/利貞征凶也既征凶故九二不損己而務益故曰不損)
(益之也象曰中以爲志者言九二所以能居而守貞/不損益之良由居中以中爲志故損益得其節適也)
六三三人行則損一人一人行則得其友注損之爲道
損下益上其道上行三人謂自六三已上三陰也三陰
竝行以承於上則上失其友内无其主名之曰益其實
乃損故天地相應乃得化醇男女匹配乃得化生陰陽
不對生可得乎故六三獨行乃得其友三陰俱行則必
疑矣象曰一人行三則疑也音義(巳上之上時掌/反醇尚春反)疏(正/義)
(曰三人行則損一人一人行則得其友者六三處損之/時居於下體損之爲義其道上行三人謂自六三已上)
(三陰上一人謂上九也下一人謂六三也夫隂陽相應/萬物化醇男女匹配故能生育六三應於上九上有二)
(隂六四六五也損道上行有相從之義若與二陰并已/俱行雖欲益上九一人更使上九懷疑疑則失其適匹)
(之義也名之曰益即不是減損其實損之也故曰三人/行則損一人若六三一人獨行則上九納已無疑則得)
(其友矣故曰一人行則得其友也象曰三/則疑者言一人則可三人益加疑惑也)
六四損其疾使遄有喜无咎注履得其位以柔納剛能
損其疾也疾何可久故速乃有喜損疾以離其咎有喜
乃免故使速乃有喜有喜乃无咎也象曰損其疾亦可
喜也音義(離力/智反)疏(正義曰損其疾使遄有喜无咎者疾/者相思之疾也初九自損已遄往已)
(以正道速納陰陽相㑹同志斯來无復企予之疾故曰/損其疾疾何可久速乃有喜有喜乃无咎故曰使遄有)
(喜无咎象曰亦可喜者詩曰亦既見止我心則降不亦/有喜乎注正義曰速乃有喜有喜乃无咎者相感而久)
(不相會則有勤望之憂故速乃有喜初九自損以益/四四不速納則有失益之咎也故曰有喜乃无咎也)
六五或益之十朋之龜弗克違元吉注以柔居尊而爲
損道江海處下百谷歸之履尊以損則或益之矣朋黨
也龜者決疑之物也陰非先唱柔非自任尊以自居損
以守之故人用其力事竭其功知者慮能明者慮策弗
能違也則衆才之用盡矣𫉬益而得十朋之龜足以盡
天人之助也象曰六五元吉自上祐也音義(知音智以/盡之盡津)
(忍反祐音又/本又作佑)疏(正義曰或益之十朋之龜弗克違元吉/者六五居尊以柔而在乎損能自抑損)
(者也居尊而能自抑損則天下莫不歸而益之故曰或/益之也或者言有也言其不自益之有人來益之也朋)
(者黨也龜者決疑之物也陰不先唱柔不自任尊以自/居損以守之則人用其力事竭其功智者慮能明者慮)
(策而不能違也朋至不違則羣才之用盡矣故曰十朋/之龜弗克違也羣才畢用自尊委人天人竝助故曰元)
(吉象曰自上祐者上謂天也故與自天祐之吉无不利/義同也注正義曰朋黨也者馬鄭皆案爾雅云十朋之)
(龜者一曰神龜二曰靈龜三曰攝龜四曰寳龜五曰文/龜六曰筮龜七曰山龜八曰澤龜九曰水龜十曰火龜)
上九弗損益之无咎貞吉利有攸往得臣无家注處損
之終上无所奉損終反益剛德不損乃反益之而不憂
於咎用正而吉不制於柔剛德遂長故曰弗損益之无
咎貞吉利有攸往也居上乘柔處損之極尚夫剛德爲
物所歸故曰得臣得臣則天下爲一故无家也象曰弗
損益之大得志也音義(不制一本作下制/長之丈反夫音扶)疏(正義曰弗/損益之无)
(咎貞吉者損之爲義損下益上上九處損之極上无所/奉損終反益故曰弗損益之也既剛德不損乃反益之)
(則不憂於咎用正而吉故曰无咎貞吉也利有攸往者/不制於柔不使三陰俱進不疑其志剛德遂長故曰利)
(有攸往也又能自守剛陽不爲柔之所制豈惟无咎貞/吉而已所往亦无不利故曰利有攸往義兩存也得臣)
(无家者居上乘柔處損之極尊夫剛德爲物所歸故曰/得臣得臣則以天下爲一故曰无家无家者光宅天下)
(无適一家也象曰大得志者剛/德不損爲物所歸故大得志也)
䷩(震下/巽上)
益利有攸往利渉大川音義(益增長之名又以𢎞裕爲/義繫辭云益長裕而不設)
(是也巽宮/三世卦)疏(正義曰益者增足之名損上益下故謂之/益下已有矣而上更益之明聖人利物之)
(无已也損卦則損下益上益卦則損上益下得名皆就/下而不據上者向秀云明王之道志在恵下故取下謂)
(之損與下謂之益既上行惠下之道利益萬物動而无/違何往不利故曰利有攸往以益渉難理絶險阻故曰)
(利渉/大川)
彖曰益損上益下民說无疆注震陽也巽陰也巽非違
震者也處上而巽不違於下損上益下之謂也自上下
下其道大光利有攸往中正有慶注五處中正自上下
下故有慶也以中正有慶之德有攸往也何適而不利
哉利渉大川木道乃行注木者以渉大川爲常而不溺
者也以益渉難同乎木也益動而巽日進无疆天施地
生其益无方注損上益下凡益之道與時偕行注益之
爲用施未足也滿而益之害之道也故凡益之道與時
偕行也音義(說音悦疆居良反下同下下上遐嫁/反下如字注同難乃旦反施始豉反)疏(正/義)
(曰益損上益下民說无疆者此就二體釋卦名之義柔/巽在上剛動在下上巽不違於下損上益下之義也旣)
(居上者能自損以益下則下民歡說无復疆限益卦所/以名益者正以損上益下民說无疆者也自上下下其)
(道大光利有攸往中正有慶者此就九五之爻釋利有/攸往中正有慶也五處中正能自上下下則其道光大)
(爲天下之所慶賴也以中正有慶之德故所往无不利/焉益之所以利有攸往者正謂中正有慶故也利渉大)
(川木道乃行者此取譬以釋利渉大川也木體輕浮以/渉大川爲常而不溺也以益渉難如木道之渉川渉川)
(无害方見益之爲利故云利渉大川木道乃行也益動/而巽日進无疆者自此已下廣明益義前則就二體明)
(損上益下以釋卦名以下有動求上能巽接是損上益/下之義今就二體更明得益之方也若動而驕盈則被)
(損无已若動而卑巽則進益无疆故曰益動而巽日進/无疆天施地生其益无方者此就天地廣明益之大義)
(也天施氣於地地受氣而化生亦是損上益下義也其/施化之益无有方所故曰天施地生其益无方凡益之)
(道與時偕行者雖施益无方不可恒用當應時行/之故舉凡益總結之故曰凡益之道與時偕行也)
象曰風雷益君子以見善則遷有過則改注遷善改過
益莫大焉疏(正義曰風雷益君子以見善則遷有過則/改者子夏傳云雷以動之風以散之萬物)
(皆益孟僖亦與此同其意言必須雷動於前風散於後/然後萬物皆益如二月啟蟄之後風以長物八月收聲)
(之後風以殘物風之爲益其在雷後故曰風雷益也遷/謂遷徙慕尚改謂改更懲止遷善改過益莫大焉故君)
(子求益以見善則遷有過則改也六子之中竝有/益物獨取風雷者何晏云取其最長可乆之義也)
初九利用爲大作元吉无咎注處益之初居動之始體
夫剛德以莅其事而之乎巽以斯大作必𫉬大功夫居
下非厚事之地在卑非任重之處大作非小功所濟故
元吉乃得无咎也象曰元吉无咎下不厚事也注時可
以大作而下不可以厚事得其時而无其處故元吉乃
得无咎也音義(之處之處昌預/反下其處同)疏(正義曰利用爲大作/元吉无咎者大作謂)
(興作大事也初九處益之初居動之始有興作大事之/端又體剛能幹應巽不違有堪建大功之德故曰利用)
(爲大作也然有其才而无其位得其時而无其處雖有/殊功人不與也時人不與則咎過生焉故必元吉乃得)
(无咎故曰元吉无咎象曰下/不厚事者厚事猶大事也)
六二或益之十朋之龜弗克違永貞吉王用享于帝吉
注以柔居中而得其位處内履中居益以沖益自外來
不召自至不先不爲則朋龜獻策同於損卦六五之位
位不當尊故吉在永貞也帝者生物之主興益之宗出
震而齊巽者也六二居益之中體柔當位而應於巽享
帝之美在此時也象曰或益之自外來也音義(享香兩/反注同)
(王廙許/庚反)疏(正義曰或益之十朋之龜弗克違永貞吉王/用享于帝吉者六二體柔居中當位應巽是)
(居益而能用謙沖者也居益用謙則物自外來朋龜獻/䇿弗能違也同於損卦六五之位故曰或益之十朋之)
(龜弗克違也然位不當尊故永貞乃吉故曰永貞吉帝/天也王用此時以享祭於帝明靈降福故曰王用享於)
(帝吉也象曰自外來者明益/之者從外自來不召而至也)
六三益之用凶事无咎有孚中行告公用圭注以陰居
陽求益者也故曰益之益不外來已自爲之物所不與
故在謙則戮救凶則免以陰居陽處下卦之上壯之甚
也用救衰危物所恃也故用凶事乃得无咎也若能益
不爲私志在救難壯不至亢不失中行以此告公國主
所任也用圭之禮備此道矣故曰有孚中行告公用圭
也公者臣之極也凡事足以施天下則稱王次天下之
大者則稱公六三之才不足以告王足以告公而得用
圭也故曰中行告公用圭也象曰益用凶事固有之也
注用施凶事乃得固有之也音義(用圭王肅作用桓圭/不爲之爲于僞反)
疏(正義曰益之用凶事无咎有孚中行告公用圭者六/三以陰居陽不能謙退是求益者也故曰益之益不)
(外來已自爲之物所不與若以謙道責之則理合誅戮/若以救凶原之則情在可恕然此六三以陰居陽處下)
(卦之上壯之甚也用此以救衰危則物之所恃所以用/凶事而得免咎故曰益之用凶事无咎若能求益不爲)
(私已志在救難爲壯不至亢極能適於時是有信實而/得中行故曰有孚中行也用此有孚中行之德執圭以)
(告於公公必任之以救衰危之事故曰告公用圭象曰/固有之者明非爲救凶則不可求益施之凶事乃得固)
(有其功也注正義曰六三之才不足以告王者告王者/宜以文德爕理使天下人寧不當恒以救凶用志褊狹)
(也/)
六四中行告公從利用爲依遷國注居益之時處巽之
始體柔當位在上應下卑不窮下髙不處亢位雖不中
用中行者也以斯告公何有不從以斯依遷誰有不納
也象曰告公從以益志也注志得益也音義(不處本或/作不屆)
疏(正義曰中行告公從利用爲依遷國者六四居益之/時處巽之始體柔當位在上應下卑不窮下髙不處)
(亢位雖不中用中行者也故曰中行也以此中行之德/有事以告於公公必從之故曰告公從也用此道以依)
(人而遷國者人无不納故曰利用爲依遷國也遷國國/之大事明以中行雖有大事而无不利如周之東遷晉)
(鄭焉依之義也象曰以益志/者旣爲公所從其志得益也)
九五有孚惠心勿問元吉有孚惠我德注得位履尊爲
益之主者也爲益之大莫大於信爲惠之大莫大於心
因民所利而利之焉惠而不費惠心者也信以惠心盡
物之願固不待問而元吉有孚惠我德也以誠惠物物
亦應之故曰有孚惠我德也象曰有孚惠心勿問之矣
惠我德大得志也音義(費芳貴反/盡津忍反)疏(正義曰有孚惠心/勿問元吉有孚惠)
(我德者九五得位處尊爲益之主兼𢎞德義以益物者/也爲益之大莫大於信爲惠之大莫大於心因民所利)
(而利之焉惠而不費惠心者也有惠有信盡物之願必/𫉬元吉不待疑問故曰有孚惠心勿問元吉我旣以信)
(惠被於物物亦以信惠歸於我故曰有孚惠我德也象/曰大得志者天下皆以信惠歸我則可以得志於天下)
(故曰大/得志也)
上九莫益之或擊之立心勿恒凶注處益之極過盈者
也求益无已心无怕者也无厭之求人弗與也獨唱莫
和是偏辭也人道惡盈怨者非一故曰或擊之也象曰
莫益之偏辭也或擊之自外來也音義(厭於鹽反和胡/卧反惡烏路反)
(偏音篇孟作/徧云周匝也)疏(正義曰上九處益之極益之過甚者也/求益无厭怨者非一故曰莫益之或擊)
(之也勿猶无也求益无已是立心无恒者也无恒之人/必凶咎之所集故曰立心勿恒凶象曰偏辭者此有求)
(而彼不應是偏辭也自外來者怨/者非一不待召也故曰自外來也)
䷪(乾下/兌上)
夬揚于王庭孚號有厲告自邑不利即戎利有攸往注
夬與剝反者也剝以柔變剛至於剛幾盡夬以剛決柔
如剝之消剛剛隕則君子道消柔消則小人道隕君子
道消則剛正之德不可得直道而用刑罰之威不可得
坦然而行揚于王庭其道公也音義(夬古快反決也坤/宮五世卦幾音祈)
(坦他/但反)疏(正義曰夬決也此陰消陽息之卦也陽長至五/五陽共決一陰故名爲夬也揚于王庭者明行)
(決斷之法夬以剛決柔施之於人則是君子決小人也/王庭是百官所在之處以君子決小人故可以顯然𤼵)
(揚決斷之事於王者之庭示公正而無私隠也故曰揚/于王庭也孚號有厲者號號令也行決之法先須號令)
(夬以剛決柔則是用明信之法而宣其號令如此即柔/邪者危故曰孚號有厲也以剛制斷行令於邑可也若)
(用剛即戎尚力取勝爲物所疾以此用師必有不利故/曰告自邑不利即戎雖不利即戎然剛德不長則柔邪)
(不消故陽爻宜有所往夬/道乃成故曰利有攸往也)
彖曰夬決也剛決柔也健而說決而和注健而說則決
而和矣揚于王庭柔乘五剛也注剛德齊長一柔爲逆
衆所同誅而无忌者也故可揚于王庭孚號有厲其危
乃光也注剛正明信以宣其令則柔邪者危故曰其危
乃光也告自邑不利即戎所尚乃窮也注以剛斷制告
令可也告自邑謂行令於邑也用剛即戎尚力取勝也
尚力取勝物所同疾也利有攸往剛長乃終也注剛德
愈長柔邪愈消故利有攸往道乃成也音義(決徐古穴/反說音悦)
(注皆同長之丈反除上六象竝同/邪似嗟反下同斷丁亂反注同)疏(正義曰夬決也剛/決柔者此就爻釋)
(卦名也健而說決而和者此就二體之義明決而能和/乾健而兌說健則能決說則能和故曰決而和也揚于)
(王庭柔乘五剛者此因一陰而居五陽之上釋行決之/法以剛德齊長一柔爲逆衆所同誅誅而无忌也故曰)
(揚于王庭言所以得顯然揚于王庭者只謂柔乘五剛/也孚號有厲其危乃光者以明信而宣號令即柔邪者)
(危厲危厲之理分明可見故曰其危乃光也告自邑不/利即戎所尚乃窮者剛克之道不可常行若專用威猛)
(以此即戎則便爲尚力取勝即是決而不和其道窮矣/行決所以惟告自邑不利即戎者只謂所尚乃窮故也)
(利有攸往剛長乃終者/剛長柔消夬道乃成也)
象曰澤上於天夬君子以施禄及下居德則忌注澤上
於天夬之象也澤上於天必來下潤施祿及下之義也
夬者明法而決斷之象也忌禁也法明斷嚴不可以慢
故居德以明禁也明而能嚴嚴而能施健而能說決而
能和美之道也音義(上時掌反注同/施始䜴反注同)疏(正義曰澤上於/天夬者澤性潤)
(下雖復澤上於天決來下潤此事必然故是夬之象也/君子以施禄及下居徳則忌者忌禁也夬有二義象則)
(澤來潤下彖則明法決斷所以君子法此夬義威惠兼/施雖復施禄及下其在身居德復須明其禁令合於健)
(而能說決而能和故曰君子/以施祿及下居德則忌也)
初九壯于前趾往不勝爲咎注居健之初爲決之始宜
審其䇿以行其事壯其前趾往而不勝宜其咎也象曰
不勝而往咎也注不勝之理在往前也音義(壯側亮反/趾荀作止)
疏(正義曰初九居夬之初當須審其籌策然後乃往而/體健處下徒欲果決壯健前進其趾以此而往必不)
(克勝非夬之謀所以爲咎故曰初九壯于前趾往不勝/爲咎也象曰不勝而往咎者經稱往不勝爲咎象云不)
(勝而往咎翻其文者蓋暴虎馮河孔子所忌謬於用壯/必无勝理孰知不勝果決而往所以致於咎過故注云)
(不勝之理/在往前也)
九二惕號莫夜有戎勿恤注居健履中以斯決事能審
已度而不疑者也故雖有惕懼號呼莫夜有戎不憂不
惑故勿恤也象曰有戎勿恤得中道也音義(惕勑歴反/荀翟作錫)
(云賜也號戸羔反注及下同鄭王廙音号莫音/暮注同鄭如字云無也無夜非一夜呼火故反)疏(正義/曰惕)
(號莫夜有戎勿恤者九二體健居中能決其事而无疑/惑者也雖復有人惕懼號呼語之云莫夜必有戎寇來)
(害已能審已度不惑不憂故勿恤也象曰得中道者/決事而得中道故不以有戎爲憂故云得中道也)
九三壯于頄有凶君子夬夬獨行遇雨若濡有慍无咎
注頄面權也謂上六也最處體上故曰權也剝之六三
以應陽爲善夫剛長則君子道興陰盛則小人道長然
則處陰長而助陽則善處剛長而助柔則凶矣夬爲剛
長而三獨應上六助於小人是以凶也君子處之必能
棄夫情累決之不疑故曰夬夬也若不與衆陽爲羣而
獨行殊志應於小人則受其困焉遇雨若濡有恨而無
所咎也象曰君子夬夬終无咎也音義(頄求龜反顴也/又音求又丘倫)
(反翟云面顴頰間骨也鄭作頯頯夾面也王肅音龜江/氏音琴威反蜀才作仇濡而朱反慍紆運反恨也舊於)
(問反權如字字書作顴棄本/亦作去羌呂反累劣僞反)疏(正義曰壯于頄有凶者/頄面權也謂上六也言)
(九三處夬之時獨應上六助於小人是以凶也若剝之/六三處隂長之時而應上是助陽爲善今九三處剛長)
(之時獨助陰爲凶也君子夬夬者君子之人若於此時/能棄其情累不受於應在於決斷而无滯是夬夬也獨)
(行遇雨若濡有慍无咎者若不能決斷殊於衆陽應於/小人則受濡濕其衣自爲怨恨无咎責於人故曰有慍)
(无咎也象曰君子夬夬終无咎者衆陽決陰獨與上六/相應是有咎也若能夬夬決之不疑則終无咎矣然則)
(象云无咎自釋君子/夬夬非經之无咎也)
九四臀无膚其行次且牽羊悔亡聞言不信注下剛而
進非已所據必見侵食失其所安故臀无膚其行次且
也羊者牴狠難移之物謂五也五爲夬主非下所侵若
牽於五則可得悔亡而已剛亢不能納言自任所處聞
言不信以斯而行凶可知矣象曰其行次且位不當也
聞言不信聰不明也注同於噬嗑滅耳之凶音義(臀徐/徒敦)
(反次本亦作赼或作􁀙說文及鄭作趀同七私反注下/同馬云郤行不前也說文倉卒也下卦放此且本亦作)
(趄或作跙同七餘反注及下同馬云語助也王肅云赼/趄行止之礙也下卦放此牽苦年反子夏作掔牴丁禮)
(反本又作抵音同或作/羝丁啼反狠胡懇反)疏(正義曰臀无膚其行次且者/九四據下三陽位又不正下)
(剛而進必見侵傷侵傷則居不得安若臀无膚矣次且/行不前進也臀之无膚居既失安行亦不進故曰臀无)
(膚其行次且也牽羊悔亡聞言不信者羊者牴狠難移/之物謂五也居尊當位爲夬之主下不敢侵若牽於五)
(則可得悔亡故曰牽羊悔亡然四亦是剛陽各亢所處/雖復聞牽羊之言不肯信服事於五故曰聞言不信也)
(象曰聰不明者聰聽也良由聴之不明故聞言不信也/注正義曰同於噬嗑滅耳之凶者四既聞言不信不肯)
(牽係於五則必被侵克致凶而經无凶文象稱聰不明/者與噬嗑上九辭同彼以不明釋凶知此亦爲凶也)
九五莧陸夬夬中行无咎注莧陸草之柔脃者也決之
至易故曰夬夬也夬之爲義以剛決柔以君子除小人
者也而五處尊位最比小人躬自決者也以至尊而敵
至賤雖其克勝未足多也處中而行足以免咎而已未
足光也象曰中行无咎中未光也音義(莧閑辯反三家/音胡綀反一本)
(作莞華板反陸如字馬鄭云莧陸商陸也宋衷云莧莧/菜也陸商陸也虞云莧蕢也陸商也蜀才作睦睦親也)
(通也脃七歳反易/以豉反比毗志反)疏(正義曰莧陸夬夬中行无咎者莧/陸草之柔脃者也夬之爲義以剛)
(決柔以君子除小人者也五處尊位爲夬之主親決上/六決之至易也如決莧草然故曰莧陸夬夬也但以至)
(尊而敵於至賤雖其克勝不足貴也特以中行之故纔/得无咎故曰中行无咎象曰中未光者雖復居中而行)
(以其親決上六以尊敵卑未足以爲光大也注正義曰/莧陸草之柔脃者子夏傳云莧陸木根草莖剛下柔上)
(也馬融鄭𤣥王肅皆云莧陸一名商陸皆以莧陸爲一/董遇云莧人莧也陸商陸也以莧陸爲二案注直云草)
(之柔脃者亦以爲/一同於子夏等也)
上六无號終有凶注處夬之極小人在上君子道長衆
所共棄故非號咷所能延也象曰无號之凶終不可長
也音義(咷徒/刀反)疏(正義曰上六居夬之極以小人而居羣/陽之上衆共棄也君子道長小人必凶)
(非號咷所免故禁其號咷曰无號終有凶也象曰終不/可長者長延也凶危若此非號咷所能延故曰終不可)
(長/也)
　
　
　
　
　
　
　
　
　周易注疏卷七
　周易注疏卷七考證
睽六三其人天且劓○(臣良裘/)按自馬融以剠鑿其額
　曰天爲訓諸家仍之然王注無明文也胡瑗曰天當
　作而古文相𩔖傳寫之誤漢法髠其鬢髮曰而今按
　說文而頰毛也漢書耏通作而注云罪不至髠也
上九先張之弧後說之弧音義下弧夲亦作壺○(臣清/)
　(植/)按集解本亦作壺虞翻曰大腹有口壺之象也然
　經文言張言說則作弧爲順
蹇象君子以反身修徳○郭京曰正身修徳誤作反字
　若反君子之身便是小人之道遇難失正吉可得乎
　(臣良裘/)按反身之謂也語見家人象傳反求自反於
　處蹇之義尤切京說未當
六二注履中行義以存其上處蹇以此未見其尤也○
　郭京曰以存其正正字誤作上字(臣良裘/)按疏云五
　居王位而在難中六二匡王室渉蹇濟蹇故曰蹇蹇
　作上字合
九三往蹇來反○郭京曰往蹇來正正字誤作反字六
　二疏云履正居中九三當位履正六四注得位履正
　九五注居不失正據四節正字義足相明(臣良裘/)按
　反字之義注疏以爲得位程朱傳義以爲反就二隂
　與象傳内喜之㫖尤浹京說亦未當
解利西南无所往其來復吉○蔣悌生五經蠡測曰按
　无所往三字非卦辭原文乃後人釋利西南義誤寫
　入經中耳彖釋卦辭字字有著落豈有一句全不釋
　者知非原辭必矣(臣良裘/)按彖傳不言无所往程子
　以爲省文今考集解本往得衆也之下却有此三字
　後人轉以彖傳有脫字而并疑卦辭也
六三象自我致戎音義致戎夲又作致寇○(臣清植/)按
　繫辭傳曰負也者小人之事也乘也者君子之器也
　小人而乘君子之器盜思奪之矣上慢下暴盜思伐
　之矣葢以商販小人而得濫竊名器則人爭啓其儌
　倖之心是奪之說也推其濫竊之由實因在上者慢
　其名器而褻越用之故使濫竊者得藉之以行其暴
　如此則不逞之徒有所執辭而害且中於國家矣是
　伐之說也象易致宼作致戎即盜思伐之之義作致
　宼者非
損象君子以懲忿窒欲○懲釋文本作徵釋云徵直升
　反止也鄭云猶清也(臣良裘/)按徵與懲通史記荆舒
　是徴可驗
六五注故人用其力事竭其功知者慮能明者慮䇿○
　郭京曰士竭其功士字誤作事字初論庶民二舉衆
　士三用才智四任明遠是衆才之義
益六三注壯不至亢不失中行○郭京曰信不失中脫
　信字下誤增行字信字本爲有孚生義詳審自明考
　郭京本此注與今本多不同故用凶事乃得旡咎也
　無乃字足以告公而得用圭也也字作者字故曰中
　行告公用圭也無中行二字
夬象居徳則忌注忌禁也法明斷嚴不可以慢故居徳
　以明禁也○(臣清植/)按王注葢以象傳則字爲明字
　之誤也疏中釋無明文程傳曰王弼作明忌亦通可
　補疏家之闕
　
　
　
　
　
　
　
　
　
　
　
　
　周易注疏卷七考證
欽定四庫全書
　周易注疏卷八
　　魏王弼注　唐陸徳眀音義　孔穎達疏
　下經(姤/)　(萃/)　(升/)　(困/)　(井/)　(革/)　(鼎/)
䷫(巽下/乾上)
姤女壯勿用取女音義(姤古豆反薛云古文作遘鄭同/序卦及彖皆云遇也乾宫一世)
卦疏(正義曰姤遇也此卦一柔而遇五剛故名為姤施/之於人則是一女而遇五男為壯至甚故戒之曰)
(此女壯甚勿/用取此女也)
彖曰姤遇也柔遇剛也注施之於人即女遇男也一女
而遇五男為壯至甚故不可取也勿用取女不可與長
也天地相遇品物咸章也注正乃功成也剛遇中正天
下大行也注化乃大行也姤之時義大矣哉注凡言義
者不盡於所見中有意謂者也音義(正乃之正如/字亦作匹)疏(正/義)
(曰姤遇也柔遇剛者此就爻釋卦名以初六一柔而上/遇五剛所以名遇而用釋卦辭女壯勿用取女之義也)
(勿用取女不可與長者女之為體婉娩貞順方可期之/偕老淫壯若此不可與之長久故勿用取女天地相遇)
(品物咸章者已下廣眀遇義卦得遇名本由一柔與五/剛相遇故遇辭非美就卦而取遂言遇不可用是勿用)
(取女也故孔子更就天地歎美遇之為義不可廢也天/地若各亢所處不相交遇則萬品庶物无由彰顯必須)
(二氣相遇乃得化生故曰天地相遇品物咸章也剛遇/中正天下大行者莊氏云一女而遇五男既不可取天)
(地匹配則能成品物由是言之若剛遇中正之柔男得/幽貞之女則天下人倫之化乃得大行也姤之時義大)
(矣哉者上既博美此又結歎欲就卦而取義但是一女/而遇五男不足稱美博論天地相遇乃致品物咸章然)
(後姤之時義大矣哉注正義曰凡言義者注總為稱義/發例故曰凡言也就卦以驗名義只是女遇於男博尋)
(遇之深旨乃至道該天地故云/不盡於所見中有意謂者也)
象曰天下有風姤后以施命誥四方音義(誥李古報反/鄭作詰起一)
(反止也/王肅同)疏(正義曰風行天下則无物不遇故為遇象后/以施命誥四方者風行草偃天之威令故人)
(君法此以施教/命誥於四方也)
初六繫于金柅貞吉有攸往見凶羸豕孚蹢躅注金者
堅剛之物柅者制動之主謂九四也初六處遇之始以
一柔而承五剛體夫躁質得遇而通散而無主自縱者
也柔之為物不可以不牽臣妾之道不可以不貞故必
繫于正應乃得貞吉也若不牽于一而有攸往行則唯
凶是見矣羸豕謂牝豕也羣豕之中豭强而牝弱故謂
之羸豕也孚猶務躁也夫隂質而躁恣者羸豕特甚焉
言以不貞之隂失其所牽其為淫醜若羸豕之孚務蹢
躅也象曰繫于金柅柔道牽也音義(柅徐乃履反又女/紀反廣雅云止也)
(説文作稱云絡絲趺也讀若昵字林音乃米反王肅作/捉從手子夏作鑈蜀才作尼止也羸劣隨反王肅同鄭)
(力追反陸讀為累蹢直㦸反徐治益反一本作躑古文/作􁀚躅直録反本亦作䠱蹢躅不靜也古文作􁀛牝頻)
(忍反豭/音家)疏(正義曰繫于金柅貞吉者金者堅剛之物柅/者制動之主謂九四也初六隂質若繫於正)
(應以從於四則貞而吉矣故曰繫于金柅貞吉也有攸/往見凶者若不牽於一而有所行往則唯凶是見矣故)
(曰有攸往見凶羸豕孚蹢躅者初六處遇之初以一柔/而承五剛是不繫金柅有所往者也不繫而往則如羸)
(豕之務躁而蹢躅然也故曰羸豕孚蹢躅羸豕謂牝豕/也羣豕之中豭强而牝弱也故謂牝豕為羸豕隂質而)
(淫躁牝豕特甚焉故取以為喻象曰柔道牽者隂柔之/道必須有所牽繫也注正義曰柅者制動之主者柅之)
(為物衆説不同王肅之徒皆為織績之噐婦人所用惟/馬云柅者在車之下所以止輪令不動者也王注云柅)
(制動之主/藎與馬同)
九二包有魚无咎不利賓注初隂而窮下故稱魚不正
之隂處遇之始不能逆近者也初自樂來應已之厨非
為犯奪故无咎也擅人之物以為已惠義所不為故不
利賓也象曰包有魚義不及賓也音義(包本亦作庖同/白交反下同鄭)
(百交反虞云白茅苞之荀/作胞賓如字擅市戰反)疏(正義曰庖有魚无咎者初/六以隂而處下故稱魚也)
(以不正之隂處遇之始不能逆於所近故捨九四之正/應樂充九二之庖厨故曰九二庖有魚初自樂來為已)
(之厨非為犯奪故得无咎也不利賓者夫擅人之物以/為已惠義所不為故不利賓也象曰義不及賓者言有)
(他人之物於義/不可及賓也)
九三臀无膚其行次且厲无大咎注處下體之極而二
據於初不為已乗居不獲安行无其應不能牽據以固
所處故曰臀无膚其行次且也然履得其位非為妄處
不遇其時故使危厲災非已招是以无大咎也象曰其
行次且行未牽也疏(正義曰陽之所據者隂也九三處/下體之上為内卦之主以乘於二)
(无隂可據居不𫉬安上又无應不能牽據以固所處同/於夬卦九四之失據故曰臀无膚其行次且也然履得)
(其位非為妄處特以不遇其時故致此危厲災非已招/故无大咎故曰厲无大咎象曰行未牽者未能牽據故)
(其行次且是/行未牽也)
九四包无魚起凶注二有其魚故失之也无民而動失
應而作是以凶也象曰无魚之凶逺民也音義(逺袁/萬反)疏
(正義曰庖無魚者二擅其應故曰庖無魚也庖之无魚/則是无民之義也起凶者起動也无民而動失應而作)
(是以凶也象曰逺民者隂為陽/之民為二所據故曰逺民也)
九五以杞包瓜含章有隕自天注杞之為物生於肥地
者也包瓜為物繫而不食者也九五履得尊位而不遇
其應得地而不食含章而未發不遇其應命未流行然
處得其所體剛居中志不舍命不可傾隕故曰有隕自
天也象曰九五含章中正也有隕自天志不舍命也音
義(杞音起張云茍杞馬云大木也鄭云栁也薛云栁柔/韌木也並同包白交反子夏作苞馬鄭百交反瓜音)
(工花反舎/音捨下同)疏(正義曰以杞匏瓜者杞之為物生於肥地/匏瓜為物繫而不食九五處得尊位而不)
(遇其應是得地而不食故曰以杞匏瓜也含章有隕自/天者不遇其應命未流行无物發起其美故曰含章然)
(體剛居中雖復當位命未流行而能不改其操无能傾/隕之者故曰有隕自天蓋言惟天能隕之耳象曰中正)
(者中正故有美无應故含章而不發若非九五中正則/无美可含故舉爻位而言中正也志不舍命者雖命未)
(流行而居尊當位志不舍命故曰不可傾隕也注正義/曰杞之為物生於肥地者先儒説杞亦有不同馬云杞)
(大木也左傳云杞梓皮革自楚往則為杞梓之杞子夏/傳曰作杞匏瓜薛虞記云杞杞栁也杞性柔韌宜屈橈)
(似匏瓜又為杞栁之杞案王氏云/生於肥地蓋以杞為今之枸杞也)
上九姤其角吝无咎注進之於極无所復遇遇角而已
故曰姤其角也進而无遇獨恨而已不與物爭其道不
害故无凶咎也象曰姤其角上窮吝也音義(復扶又反/爭爭鬬之)
(爭下/卦同)疏(正義曰姤其角者角者最處體上上九進之於/極无所復遇遇角而已故曰姤其角也吝无咎)
(者角非所安與无遇等故獨恨而鄙吝也然不與物爭/其道不害故无凶咎故曰无咎也象曰上窮吝者處於)
(上窮所以遇/角而吝也)
䷬(坤下/兌上)
萃亨注聚乃通也王假有廟注假至也王以聚至有廟
也利見大人亨利貞注聚得大人乃得通而利正也用
大牲吉注全夫聚道用大牲乃吉也聚道不全而用大
牲神不福也利有攸往音義(萃在季反彖及序卦皆云/聚也兌宫二世卦亨王肅)
(本同馬鄭陸虞等竝/無此字假更白反)疏(正義曰萃卦名也又萃聚也聚/集之義也能招民聚物使物歸)
(而聚已故名為萃也亨者通也壅隔不通无由得聚聚/之為事其道必通故曰萃亨王假有廟者假至也天下)
(崩離則民怨神怒雖復享祀與无廟同王至大聚之時/孝徳乃洽始可謂之有廟矣故曰王假有廟利見大人)
(亨利貞者聚而无主不散則亂惟有大徳之人能𢎞正/道乃得常通而利正故曰利見大人亨利貞也用大牲)
(吉者大人為主聚道乃全以此而用大牲神眀降福故/曰用大牲吉也利有攸往者人聚神祐何往不利故曰)
(利有攸/往也)
彖曰萃聚也順以說剛中而應故聚也注但順而説則
邪佞之道也剛而違於中應則强亢之徳也何由得聚
順説而以剛為主主剛而履中履中以應故得聚也王
假有廟致孝享也注全聚乃得致孝之享也利見大人
亨聚以正也注大人體中正者也通聚以正聚乃得全
也用大牲吉利有攸往順天命也注順以説而不損剛
順天命者也天徳剛而不違中順天則説而以剛為主
也觀其所聚而天地萬物之情可見矣注方以𩔖聚物
以羣分情同而後乃聚氣合而後乃羣音義(説音悦下/注皆同邪)
(似嗟反享香兩反聚/以正荀作取以正)疏(正義曰萃聚者訓萃名也順以/説剛中而應故聚者此就二體)
(及九五之爻釋所以能聚也若全用順説則邪佞之道/興全用剛陽而違於中應則強亢之德著何由得聚今)
(順以説而剛為主則非邪佞也應不失中則非偏亢也/如此方能聚物故曰順以説剛中而應故聚也王假有)
(廟致孝享者享獻也聚道既全可以至於有廟設祭祀/而致孝享也利見大人亨聚以正也者釋聚所以利見)
(大人乃得通而利正者良由大人有中正之徳能以正/道通而化之然後聚道得全故曰聚以正也用大牲吉)
(利有攸往順天命者天之為德剛不違中今順以説而/以剛為主是順天命也動順天命可以享於神眀无往)
(不利所以得用大牲吉利有攸往者只為順天命也觀/其所聚而天地萬物之情可見矣者此廣眀萃義而歎)
(美之也凡物所以得聚者由情同也情志若乖无/由得聚故觀其所聚則天地萬物之情可見矣)
象曰澤上於地萃君子以除戎器戒不虞注聚而无防
則衆生心音義(上時掌反除如字本亦作儲又作治王/肅姚陸云除猶修治師同鄭云除去也)
(蜀才云除去戎器修/行文徳也荀作慮)疏(正義曰澤上於地則水潦聚故/曰澤上於地萃也除者治也人)
(既聚會不可无防備故君子於此/之時修治戎器以戒備不虞也)
初六有孚不終乃亂乃萃若號一握為笑勿恤往无咎
注有應在四而三承之心懐嫌疑故有孚不終也不能
守道以結至好迷務競爭故乃亂乃萃也一握者小之
貎也為笑者懦劣之貌也已為正妃三以近寵若安夫
卑退謙以自牧則勿恤而往无咎也象曰乃亂乃萃其
志亂也音義(若號絶句號户報反馬鄭王肅王廙户羔/反握烏學反傳氏作渥鄭云握當讀為夫)
(三為屋之屋蜀才同好呼報反/愞乃亂反正本亦作匹妃音配)疏(正義曰有孚不終乃/亂乃萃者初六有應)
(在四而三承之萃聚之時貴於近合見三承四疑四與/三始以正應相信末以他意相阻故曰有孚不終也既)
(心懐嫌疑則情意迷亂奔馳而行萃不以禮故曰乃亂/乃萃一握者小之貌也自比一握之間言至小也為笑)
(者非嚴毅之容言懦劣也已為正配三以近寵若自號/比於一握之小執其謙退之容不與物爭則不憂於三)
(往必得合而无咎矣故曰若號一握為笑勿恤往无/咎也象曰其志亂者只為疑四與三故志意迷亂也)
六二引吉无咎孚乃利用禴注居萃之時體柔當位處
坤之中已獨處正與衆相殊異操而聚民之多僻獨正
者危未能變體以逺於害故必見引然後乃吉而无咎
也禴殷春祭名也四時祭之省者也居聚之時處於中
正而行以忠信故可以省薄薦於鬼神也象曰引吉无
咎中未變也音義(禴羊略反殷春祭名馬王肅同鄭云/夏祭名蜀才作躍劉作□僻匹亦反)
(逺袁萬反/省生領反)疏(正義曰引吉无咎者萃之為體貴相從就/聚道乃成今六二以隂居隂復在坤體志)
(於靜退則是守中未變不欲相就者也乖衆違時則致/危害故湏牽引乃得吉而无咎也故曰引吉无咎孚乃)
(利用禴者禴殷春祭之名也四時之祭最薄者也雖乖/於衆志須牽引然居中得正忠信而行故可以省薄薦)
(於鬼神也故曰孚乃利用禴象曰中未變/也者釋其所以須引乃吉良由居中未變)
六三萃如嗟如无攸利往无咎小吝注履非其位以比
於四四亦失位不正相聚相聚不正患所生也千人之
應害所起也故萃如嗟如无攸利也上六亦无應而獨
立處極而憂危思援而求朋巽以待物者也與其萃於
不正不若之於同志故可以往而无咎也二隂相合猶
不若一隂一陽之應故有小吝也象曰往无咎上巽也
音義(比毗/志反)疏(正義曰居萃之時履非其位以比於四四/亦失位不正相聚相聚不正患所生也干)
(人之應害所起也故曰萃如嗟如无攸利也往无咎小/吝者上六亦无應而獨立處極而憂危思援而求朋巽)
(以待物者也與其萃於不正不若之於同志故可往而/无咎但以上六是隂已又是隂以二隂相合猶不岩一)
(隂一陽之應故有小吝也象曰上巽也者以/上體柔巽以求其朋故三可以往而无咎也)
九四大吉无咎注履非其位而下據三隂得其所據失
其所處處聚之時不正而據故必大吉立夫大功然後
无咎也象曰大吉无咎位不當也疏(正義曰大吉无咎/者以陽處隂眀履)
(非其位又下據三隂得其所據失其所處處聚之時不/正而據是其凶也若以萃之時立夫大功𫉬其大吉乃)
(得无咎故曰大吉无咎象曰/位不當者謂以陽居隂也)
九五萃有位无咎匪孚元永貞悔亡注處聚之時最得
盛位故曰萃有位也四専而據已徳不行自守而已故
曰无咎匪孚夫修仁守正久必悔消故曰元永貞悔亡
象曰萃有位志未光也疏(正義曰九五處聚之時最得/盛位故曰萃有位也既得盛)
(位所以无咎匪孚者良由四専而據已徳化不行信不/孚物自守而已故曰无咎匪孚若能修夫大徳久行其)
(正則其悔可消故曰元永貞悔亡象曰志未光也者/雖有盛位信徳未行久乃悔亡今時志意未光大也)
上六齎咨涕洟无咎注處聚之時居於上極五非所乘
内无應援處上獨立近逺无助危莫甚焉齎咨嗟歎之
辭也若能知危之至懼禍之深憂病之甚至于涕洟不
敢自安亦衆所不害故得无咎也象曰齎咨涕洟未安
上也音義(齎徐將池反王肅將啼反咨音諮又將利反/齎咨嗟歎之辭也鄭同馬云悲聲怨聲涕徐)
(音體洟他麗反又音夷鄭/云自目曰涕自鼻曰洟)疏(正義曰齎咨者居萃之時/最處上極五非所乘内又)
(无應處上獨立无其援助危亡之甚居不𫉬安故齎咨/而嗟歎也若能知有危亡懼害之深憂危之甚至於涕)
(洟滂沱如此居不𫉬安方得衆所不害故无咎也自目/出曰涕自鼻出曰洟象曰未安上者未敢安居其上所)
(乘/也)
䷭(巽下/坤上)
升元亨用見大人勿恤注巽順可以升陽爻不當尊位
无嚴剛之正則未免於憂故用見大人乃勿恤也南征
吉注以柔之南則麗乎大眀也音義(升式陵反序卦云/上也上音時掌反)
(鄭本作昇馬云髙也震宫/四世卦用見本或作利見)疏(正義曰升元亨者升卦名/也升者登上之義升而得)
(大通故曰升元亨也用見大人勿恤者升者登也陽爻/不當尊位无剛嚴之正則未免於憂故用見大徳之人)
(然後乃得无憂恤故曰用見大人勿恤南征吉者非直/須見大徳之人復宜適眀陽之地若以隂之隂彌足其)
(闇也南是眀陽之/方故曰南征吉也)
彖曰柔以時升注柔以其時乃得升也巽而順剛中而
應是以大亨注純柔則不能自升剛亢則物不從既以
時升又巽而順剛中而應以此而升故得大亨用見大
人勿恤有慶也南征吉志行也注巽順以升至于大眀
志行之謂也疏(正義曰柔以時升者升之為義自下升/髙故就六五居尊以釋名升之意六五)
(以隂柔之質超升貴位若不得時則不能升耳故曰柔/以時升也巽而順剛中而應是以大亨者此就二體及)
(九二之爻釋元亨之徳也純柔則不能自升剛亢則物/所不從卦體既巽且順爻又剛中而應於五有此衆徳)
(故得元亨用見大人勿恤有慶者以大通之徳用見大/人不憂否塞必致慶善故曰有慶也南征吉志行者之)
(於闇昧則非其本志今以柔/順而升大明其志得行也)
象曰地中生木升君子以順德積小以高大音義(順如/字王)
(肅同本又作慎師同徳姚本作/得以髙大本或作以成髙大)疏(正義曰地中生木升/者地中生木始於細)
(微以至髙大故為升象也君子以順徳積小以髙大者/地中生木始於毫末終至合抱君子象之以順行其徳)
(積其小善以成大名故繫辭/云善不積不足以成名是也)
初六允升大吉注允當也巽卦三爻皆升者也雖无其
應處升之初與九二九三合志俱升當升之時升必大
得是以大吉也象曰允升大吉上合志也音義(當如字/下同)
疏(正義曰允升大吉者允當也巽卦三爻皆應升上而/二三有應於五六升之不疑惟初无應於上恐不得)
(升當二三升時與之俱升必大得矣故曰允升大吉也/象曰上合志也者上謂二三也與之合志俱升乃得大)
(吉/也)
九二孚乃利用禴无咎注與五為應往必見任體夫剛
德進不求寵閑邪存誠志在大業故乃利用納約于神
眀矣象曰九二之孚有喜也音義(邪似/嗟反)疏(正義曰孚乃/利用禴无咎)
(者九二與五為應往升於五必見信任故曰孚二體剛/德而履乎中進不求寵志在大業用心如此乃可薦其)
(省約於神眀而无咎也故曰孚乃利用禴无咎象曰有/喜也者上升則為君所任薦約則為神所享斯之為喜)
(不亦/宜乎)
九三升虛邑注履得其位以陽升隂以斯而舉莫之違
距故若升虛邑也象曰升虛邑无所疑也注往必得邑
音義(虛如字空也徐去/餘反馬云丘也)疏(正義曰升虛邑者九三履得/其位升於上六上六體是隂)
(柔不距於已若升空虚之邑也象/曰无所疑者往必得邑何所疑乎)
六四王用亨于岐山吉无咎注處升之際下升而進可
納而不可距也距下之進攘來自専則殃咎至焉若能
不距而納順物之情以通庶志則得吉而无咎矣岐山
之㑹順事之情无不納也象曰王用亨于岐山順事也
音義(亨許庚反通也馬鄭陸王肅許兩反馬云祭/也鄭云獻也岐其宜反或祁支反攘如羊反)疏(正/義)
(曰王用亨于岐山者六四處升之際下體三爻皆來上/升可納而不可距事同文王岐山之㑹故曰王用亨於)
(岐山也吉无咎者若能納而不距順物之情則得吉而/无咎故曰吉无咎也象曰順事者順物之情而立功立)
(事故曰/順事也)
六五貞吉升階注升得尊位體柔而應納而不距任而
不専故得貞吉升階而尊也象曰貞吉升階大得志也
疏(正義曰貞吉升階者六五以柔居尊位納於九二不/自専權故得貞吉升階保其尊貴而踐阼矣故曰貞)
(吉升階也象曰大得志者居中而得其貞吉/處尊而保其升階志大得矣故曰大得志也)
上六冥升利于不息之貞注處升之極進而不息者也
進而不息故雖㝠猶升也故施於不息之正則可用於
為物之主則喪矣終於不息消之道也象曰冥升在上
消不富也注勞不可久也音義(冥覓經反闇昧之義也/注同又云日冥也喪息)
(浪/反)疏(正義曰冥升者冥猶昧也處升之上進而不已則/是雖冥猶升也故曰㝠升利于不息之貞者若冥)
(升在上陵物為主則喪亡斯及若潔已修身施於為政/則以不息為美故曰利于不息之貞象曰消不富者雖)
(為政不息交免危咎然勞不可/久終致消衰故曰消不富也)
䷮(坎下/兌上)
困亨注窮必通也處窮而不能自通者小人也貞大人
吉无咎注處困而得无咎吉乃免也有言不信音義(困/窮)
(也窮悴掩蔽之義故彖云剛掩/也廣雅云困悴也兌宫一世卦)疏(正義曰困者窮厄委/頓之名道窮力竭不)
(能自濟故名為困亨者卦德也小人遭困則窮斯濫矣/君子遇之則不改其操君子處困而不失其自通之道)
(故曰困亨也貞大人吉无咎者處困而能自通必是履/正體大之人能濟於困然後得吉而无咎故曰貞大人)
(吉无咎也有言不信者處困求濟在於正身修德若巧/言飾辭人所不信則其道彌窮故誡之以有言不信也)
彖曰困剛揜也注剛見揜於柔也險以説困而不失其
所亨注處險而不改其説困而不失其所亨也其惟君
子乎貞大人吉以剛中也注處困而用剛不失其中履
正而能體大者也能正而不能大博未能濟困者也故
曰貞大人吉也有言不信尚口乃窮也注處困而言不
見信之時也非行言之時而欲用言以免必窮者也其
吉在於貞大人口何為乎音義(揜本又作掩於撿反李/於範反虞作弇説音悦)
(卦内/同)疏(正義曰困剛揜者此就二體以釋卦名兑隂卦/為柔坎陽卦為剛坎在兑下是剛見揜於柔也)
(剛應升進今被柔揜施之於人其猶君子為小人所蔽/以為困窮矣險以説困而不失其所亨者此又就二體)
(名訓以釋亨德也坎險而兑説所以困而能亨者良由/君子遇困安其所遇雖居險困之世不失暢説之心故)
(曰險以説困而不失其所亨也其唯君子乎者結歎處/困能通非小人之事唯君子能然也貞大人吉以剛中)
(者此就二五之爻釋貞大人之義剛則正直所以為貞/中而不偏所以能大若正而不大未能濟困處困能濟)
(濟乃得吉而无咎也故曰貞大人吉以剛中也有言不/信尚口乃窮者處困求通在於修德非用言以免困徒)
(尚口説更致困窮/故曰尚口乃窮也)
象曰澤无水困君子以致命遂志注澤无水則水在澤
下水在澤下困之象也處困而屈其志者小人也君子
固窮道可忘乎音義(固如字或/作困窮非)疏(正義曰澤无水困者/謂水在澤下則澤上)
(枯槁萬物皆困故曰澤无水困也君子以致命遂志者/君子之人守道而死雖遭困厄之世期於致命喪身必)
(當遂其髙志不屈橈而移/改也故曰致命遂志也)
初六臀困于株木入于幽谷三歳不覿注最處底下沈
滯卑困居无所安故曰臀困于株木也欲之其應二隔
其路居則困于株木進不𫉬拯必隱遯者也故曰入于
幽谷也困之為道不過數歳者也以困而藏困解乃出
故曰三歳不覿也象曰入于幽谷幽不眀也注言幽者
不眀之辭也入于不眀以自藏也音義(臀徒敦反株張/愚反谷徐古木)
(反覿大厯反見也注同拯拯救之拯遯/徒困反數色柱反本亦作三解音蟹)疏(正義曰臀困/于株木者初)
(六處困之時以隂爻最居窮下沈滯卑困居不𫉬安若/臀之困于株木故曰臀困于株木也入于幽谷者有應)
(在四而二隔之居則困株進不𫉬拯𫝑必隱遯者也故/曰入于幽谷也三歳不覿者困之為道不過數歳困解)
(乃出故曰三歲不覿也象曰幽不眀者象辭惟釋幽字/言幽者正是不眀之辭所以入不眀以自藏而避困也)
(釋株者杌木/謂之株也)
九二困于酒食朱紱方來利用享祀征凶无咎注以陽
居隂尚謙者也居困之時處得其中體夫剛質而用中
履謙應不在一心无所私盛莫先焉夫謙以待物物之
所歸剛以處險難之所濟履中則不失其宜无應則心
无私恃以斯處困物莫不至不勝豐衍故曰困于酒食
美之至矣坎北方之卦也朱紱南方之物也處困以斯
能招異方者也故曰朱紱方來也豐衍盈盛故利用享
祀盈而又進傾之道也以此而征凶誰咎乎故曰征凶
无咎象曰困于酒食中有慶也音義(紱音弗下同享許/兩反注同難乃旦)
(反勝音升/衍延善反)疏(正義曰困于酒食者九二體剛居隂處中/无應體剛則健能濟險也居隂則謙物所)
(歸也處中則不失其宜无應則心无私黨處困以斯物/莫不至不勝豐衍故曰困于酒食也朱紱方來利用享)
(祀者紱祭服也坎北方之卦朱紱南方之物處困用謙/能招異方者也故曰朱紱方來也舉異方者眀物无不)
(至酒食豐盈異方歸向祭則受福故曰利用享祀征凶/无咎者盈而又進傾敗之道以征必凶故曰征凶自進)
(致凶无所怨咎故曰无咎也象曰中有慶者/言二以中德被物物之所賴故曰有慶也)
六三困于石據于蒺蔾入于其宫不見其妻凶注石之
為物堅而不納者也謂四也三以隂居陽志武者也四
自納初不受已者也二非所據剛非所乘上比困石下
據蒺蔾无應而入焉得配偶在困處斯凶其宜也象曰
據于蒺蔾乘剛也入于其宫不見其妻不祥也音義(蒺/音)
(疾蔾音梨蒺蔾茨草/比毗志反焉於䖍反)疏(正義曰困于石據于蒺蔾者石/之為物堅剛而不可入也蒺蔾)
(之草有刺而不可踐也六三以隂居陽志懐剛武已又/无應欲上附於四四自納於初不受已者也故曰困于)
(石也下欲比二二又剛陽非已所據故曰據于蒺蔾也/入于其宫不見其妻凶者无應而入難得配偶譬於入)
(宫不見其妻處困以斯凶其宜也故曰入於其宫不見/其妻凶也象曰乘剛者眀二為蒺蔾也不祥也者祥善)
(也吉也不吉/必有凶也)
九四來徐徐困于金車吝有終注金車謂二也二剛以
載者也故謂之金車徐徐者疑懼之辭也志在於初而
隔於二履不當位威命不行棄之則不能欲往則畏二
故曰來徐徐困于金車也有應而不能濟之故曰吝也
然以陽居隂履謙之道量力而處不與二爭雖不當位
物終與之故曰有終也象曰來徐徐志在下也注下謂
初也雖不當位有與也音義(徐徐疑懼貌馬云安行貌/子夏作荼荼翟同荼音圖)
(云内不定之意王肅/作余余車本亦作輿)疏(正義曰九四來徐徐团於金車/吝有終者何氏云九二以剛德)
(勝故曰金車也徐徐者疑懼之辭九四有應於初而礙/於九二故曰困于金車欲棄之惜其配偶疑懼而行不)
(敢疾速故來徐徐也有應而不敢往可恥可恨故曰吝/也以陽居隂不失謙道為物之所與故曰有終也象曰)
(有與者位雖不當執/謙之故物所與也)
九五劓刖困于赤紱乃徐有説利用祭祀注以陽居陽
任其壯者也不能以謙致物物則不附忿物不附而用
其壯猛行其威刑異方愈乖遐邇愈叛刑之欲以得乃
益所以失也故曰劓則困于赤紱也二以謙得之五以
剛失之體在中直能不遂迷困而後能用其道者也致
物之功不在於暴故曰徐也困而後乃徐徐則有説矣
故曰困于赤紱乃徐有説也祭祀所以受福也履夫尊
位困而能改不遂其迷以斯祭祀必得福焉故曰利用
祭祀也象曰劓刖志未得也乃徐有説以中直也利用
祭祀受福也音義(劓徐魚器反刖徐五刮反又音月荀/王肅本劓刖作臲􁀜云不安貌陸同)
(鄭云劓刖當為倪㐳京作劓劊案/説文劊斷也祭祀本亦作享祀)疏(正義曰九五以陽/居陽用其剛壯物)
(不歸已見物不歸而用威刑行其劓刖之事既行此威/刑則異方愈乖遐邇愈叛兑為西方之卦赤紱南方之)
(物故曰劓刖困于赤紱也此卦九二為以陽居隂用其/謙退能招異方之物也此言九五剛猛不能感異方之)
(物也若但用其中正之德招致於物不在速暴而徐徐/則物歸之而有説矣故曰乃徐有説也居得尊位困而)
(能反不執其迷用其祭祀則受福也象曰志未得也者/由物不附已已志未得故曰志未得也乃徐有説以中)
(直也者居中得直不貪不暴終得其應乃寛緩修其道/德則得喜説故云乃徐有説以中直也利用祭祀受福)
(者若能不遂迷志用其中正則異方所/歸祭則受福故曰利用祭祀受福也)
上六困于葛藟于臲卼曰動悔有悔征吉注居困之極
而乘於剛下无其應行則愈繞者也行則纒繞居不獲
安故曰困于葛藟于臲卼也下句无困因於上也處困
之極行无通路居无所安困之至也凡物窮則思變困
則謀通處至困之地用謀之時也曰者思謀之辭也謀
之所行有隙則𫉬言將何以通至困乎曰動悔令生有
悔以征則濟矣故曰動悔有悔征吉也象曰困于葛藟
未當也注所處未當故致此困也動悔有悔吉行也音
義(藟力軌反似葛之草本又作虆毛詩草木疏云一名/巨荒似蘡薁連蔓而生幽州人謂之蓷虆臲五結反)
(王肅姸喆反説文作㓷牛列反薛同卼五骨反又音刖/説文作􁀝云􁀝不安也薛又作杌字同曰音越向云言)
(其無不然/令力呈反)疏(正義曰葛藟引蔓繩繞之草臲硊動摇不/安之貌上六處困之極極困者也而乘於)
(剛下又无應行則纒繞居不得安故曰困于葛藟于臲/卼也象不言困於臲卼困因於上省文也凡物窮則思)
(變困則謀通處至困之地是用謀䇿之時也曰者思謀/之辭也謀之所行有隙則𫉬言將何以通至困乎為之)
(謀曰必須發動其可悔之事令其有悔可知然後處困/求通可以行而𫉬吉故曰動悔有悔征吉象曰未當也)
(者處於困極而又乘剛所處不當故致/此困也吉行者知悔而征行必𫉬吉也)
䷯(巽下/坎上)
井改邑不改井注井以不變為德者也无喪无得注德
有常也往來井井注不渝變也汔至亦未繘井注已來
至而未出井也羸其甁凶注井道以已出為功也幾至
而覆與未汲同也音義(井精領反雜卦云通也彖云養/而不窮周書曰黄帝穿井世本)
(云化益作井宋衷云化益伯益也堯臣廣雅云井深也/鄭云井法也字林作井子挺反周云井以不變更為義)
(師説井以清絜為義震宫五世卦喪息浪反汔徐許訖/反注同幾也王肅音其乞反繘音橘徐又居宻反鄭云)
(綆也方言云闗西謂綆為繘郭璞云汲水索也又其律/反又音述羸律悲反徐力追反下同蜀才作累鄭讀曰)
(虆瓶白經反幾音祈/或音機覆芳福反)疏(正義曰井者物象之名也古者/穿地取水以瓶引汲謂之為井)
(此卦眀君子修德養民有常不變終始无改養物不窮/莫過乎井故以修德之卦取譬名之井焉改邑不改井)
(者以下眀井有常德此名井體有常邑雖遷移而井體/无改故云改邑不改井也无喪无得者此眀井用有常)
(德終日引汲未嘗言損終日泉注未嘗言益故曰无喪/无得也往來井井者此眀性常井井潔靜之貌也往者)
(來者皆使潔靜不以人有往來改其洗濯之性故曰往/來井井也汔至亦未繘井羸其甁凶者此下眀井誠言)
(井功難成也汔幾也幾近也繘綆也雖汲水以至井上/然綆出猶未離井口而鉤羸其瓶而覆之也棄其方成)
(之功雖有出井之勞而與未汲不異喻今人行常德須/善始令終若有初无終則必致凶咎故曰汔至亦未繘)
(井羸其瓶凶吉亦者不必之辭言不必有如此不克終/者計覆一瓶之水何足言凶以喻人之修德不成又云)
(但取喻人之德行不恒不能/愼終如始故就人言凶也)
彖曰巽乎水而上水井注音舉上之上井養而不窮也
改邑不改井乃以剛中也注以剛處中故能定居其所
而不變也汔至亦未繘井未有功也注井以已成為功
羸其瓶是以凶也音義(上時掌反注及下注上水/皆同養如字徐以上反)疏(正/義)
(曰巽乎水而上水井者此就二體釋井之名義此卦坎/為水在上巽為木在下又巽為入以木入於水而又上)
(水井之象也井養而不窮者歎美井德愈汲愈生給養/於人无有窮已也改邑不改井乃以剛中也者此釋井)
(體有常由於二五也二五以剛居中故能定居其所而/不改變也不釋往來二德者无喪无得往來井井皆由)
(以剛居中更无他義故不具舉經文也汔至亦未繘井/未有功也者水未及用則井功未成其猶人德未被物)
(亦是功德未就也羸其瓶是以凶也者汲水未用而覆/喻修德未成而止所以致凶也注正義曰咅舉上之上)
(者嫌讀為去/聲故音之也)
象曰木上有水井君子以勞民勸相注木上有水井之
象也上水以養養而不窮者也相猶助也可以勞民勸
助莫若養而不窮也音義(上如字師又時掌反勞力報/反注同相息亮反注同王肅)
(如/字)疏(正義曰木上有水則是上水之象所以為井君子/以勞民勸相者勞謂勞賚相猶助也井之為義汲)
(養而不窮君子以勞來之恩勤恤民隱/勸助百姓使有成功則此養而不窮也)
初六井泥不食舊井无禽注最在井底上又无應沈滯
滓穢故曰井泥不食也井泥而不可食則是久井不見
渫治者也久井不見渫治禽所不嚮而况人乎一時所
共棄舍也井者不變之物居德之地恒德至賤物无取
也象曰井泥不食下也舊井无禽時舍也音義(泥乃計/反注及)
(下同滓側里反嚮許/亮反舍音捨下文同)疏(正義曰井泥不食舊井无禽者/初六最處井底上又无應沈滯)
(滓穢即是井之下泥汚不堪食也故曰井泥不食也井/泥而不可食即是久井不見渫治禽所不嚮而况人乎)
(故曰舊井无禽也象曰下也者以其最在井下故為井/泥也時舎也者人既不食禽又不向即是一時共棄舍)
(也注正義曰井者不變之物居德之地者繇辭稱改邑/不改井故曰井者不變之物居德者繫辭又云井德之)
(地故曰居德之地也注言此者眀井既有不變即是有/恒既居德地即是用德也今居窮下即是恒德至賤故)
(物无取也禽之與/人皆共棄舎也)
九二井谷射鮒甕敝漏注谿谷出水從上注下水常射
焉井之為道以下給上者也而无應於上反下與初故
曰井谷射鮒鮒謂初也失井之道水不上出而反下注
故曰甕敝漏也夫處上宜下處下宜上井已下矣而復
下注其道不交則莫之與也象曰井谷射鮒无與也音
義(谷古木反又音浴射食亦反注同徐食夜反鄭王肅/皆音亦云厭也荀作耶鮒音附魚名也子夏傳謂蝦)
(蟇甕屋送反李於鍾反鄭作甕云停水器也説文作罋/汲缾也敝婢世反王肅徐扶滅反谿口啼反注章喻反)
(下同復/扶又反)疏(正義曰井谷射鮒者井之為徳以下汲上九/二上无其應反下比初施之於事正似谷中)
(之水下注徹鮒井而似谷故曰井谷射鮒也鮒謂初也/子夏傳云井中蝦蟇呼為鮒魚也甕敝漏者井而下注)
(失井之道有似甕敝漏水水漏下流故曰甕敝漏也象/曰无與也者井既處下宜應汲上今反養下則不與上)
(交物莫之與/故曰无與也)
九三井渫不食為我心惻可用汲王眀竝受其福注渫
不停汙之謂也處下卦之上履得其位而應於上得井
之義也當井之義而不見食修已全潔而不見用故為
我心惻也為猶使也不下注而應上故可用汲也王眀
則見昭眀既嘉其行又欽其用故曰王眀竝受其福也
象曰井渫不食行惻也注行感於誠故曰惻也求王眀
受福也音義(渫息列反徐又食列反黄云治也惻初力/反説文云痛也汲咅急汙音烏行下孟反)
(象并注/皆同)疏(正義曰井渫不食者渫治去穢汙之名也井/被渫治則清潔可食九三處下卦之上異初)
(六井泥之時得位而冇應於上非射鮒之象但井以上/出為用猶在下體未有成功功既未成井雖渫治未食)
(也故曰井渫不食也為我心惻者為猶使也井渫而不/見食猶人修已全潔而不見用使我心中惻愴故曰為)
(我心惻也可用汲王眀竝受其福者不同九二下注而/不可汲也有應於上是可汲也井之可汲猶人可用若)
(不遇眀王則滯其才用若遭遇賢主則申其行能賢主/既嘉其行又欽其用故曰可用汲王眀竝受其福也)
六四井甃无咎注得位而无應自守而不能給上可以
修井之壊補過而已象曰井甃无咎修井也音義(甃側/舊反)
(馬云為瓦裏下達上也子夏傳云修冶/也干云以甎壘井曰甃字林云井壁也)疏(正義曰六四/井甃无咎者)
(案子夏傳云甃亦治也以甎壘井修井之壊謂之為甃/六四得位而无應自守而已不能給上可以修井崩壊)
(施之於人可以修德補過故曰井甃无咎也象/曰修井者但可修井之壊未可上汲養人也)
九五井洌寒泉食注洌潔也居中得正體剛不撓不食
不義中正高潔故井洌寒泉然後乃食也象曰寒泉之
食中正也音義(洌音列絜也説文云水清也王肅音/例撓乃孝反不食之食如字又音嗣)疏
(正義曰井洌寒泉食者餘爻不當貴位但修德以待用/九五為卦之主擇人而用之洌潔也九五居中得正而)
(體剛直既體剛直則不食汙穢必須井潔而寒泉然後/乃食以言剛正之主不納非賢必湏行㓗才髙而後乃)
(用故曰井洌寒泉食也象曰以中正者若非居中得王/則任用非賢不能要待寒泉然後乃食也必言寒泉者)
(清而冷者水之本性遇物然後/濁而溫故言寒泉以表潔也)
上六井收勿幕有孚元吉注處井上極水已出井井功
大成在此爻矣故曰井收也羣下仰之以濟淵泉由之
以通者也幕猶覆也不擅其有不私其利則物歸之往
无窮矣故曰勿幕有孚元吉也象曰元吉在上大成也
音義(收徐詩救反又如字馬云汲也陸云井/幹也荀作甃幕音莫覆也干本勿作网)疏(正義曰/收式胄)
(反凡物可收成者則謂之收如五榖之有收也上六處/井之極水已出井井功大成者也故曰井收也勿幕有)
(孚元吉者幕覆也井功已成若能不擅其美不専其利/不自掩覆與衆共之則為物所歸信能致其大功而𫉬)
(元吉故曰勿幕有孚元吉也象曰元吉在上大成者上/六所以能𫉬元吉者只為居井之上井功大成者也)
䷰(離下/兌上)
革已日乃孚元亨利貞悔亡注夫民可與習常難與適
變可與樂成難與慮始故革之為道即日不孚已日乃
孚也孚然後乃得元亨利貞悔亡也已日而不孚革不
當也悔吝之所生生乎變動者也革而當其悔乃亡也
音義(革馬鄭云改也坎宫四/世卦樂音洛上六注同)疏(正義曰革者改變之名/也此卦眀改制革命故)
(名革也已日乃孚者夫民情可與習常難與適變可與/樂成難與慮始故革命之初人未信服所以即日不子)
(已日乃孚也元亨利貞悔亡者為革而民信之然後乃/得大通而利正也悔吝之所生生乎變動革之為義變)
(動者也革若不當則悔吝交及如能大通利貞則革道/當矣為革而當乃得亡其悔吝故曰元亨利貞悔亡)
彖曰革水火相息二女同居其志不相得曰革注凡不
合而後乃變生變之所生生於不合者也故取不合之
象以為革也息者生變之謂也火欲上而澤欲下水火
相戰而後生變者也二女同居而有水火之性近而不
相得也已日乃孚革而信之文眀以説大亨以正革而
當其悔乃亡注夫所以得革而信者文眀以説也文眀
以説履正而行以斯為革應天順民大亨以正者也革
而大亨以正非當如何天地革而四時成湯武革命順
乎天而應乎人革之時大矣哉音義(息如字馬云滅也/李斐注漢書同説)
(文作熄上時掌反革而信之/一本無之字説音悦注同)疏(正義曰革水火相息二/女同居其志不相得曰)
(革者此就二體釋卦名也水火相息先就二象眀革息/生也火本乾燥澤本潤濕燥濕殊性不可共處若其共)
(處必相侵剋既相侵剋其變乃生變生則本性改矣水/熱而成湯火滅而氣冷是謂革也二女同居者此就人)
(事眀革也中少二女而成一卦比雖形同而志革也一/男一女乃相感應二女雖復同居其志終不相得志不)
(相得則變必生矣所以為革己日乃孚革而信者釋革/之為義革初未孚已日乃信也文眀以説者此舉二體)
(上釋革而信下釋四德也能用文眀之德以説於人所/以革命而為民所信也大亨以正者民既説文眀之德)
(而從之所以大通而利正也革而當其悔乃亡者為革/若合於大通而利正可謂當矣革而當理其悔乃亡消)
(也天地革而四時成者以下廣眀革義此先眀天地革/者天地之道隂陽升降溫暑涼寒迭相變革然後四時)
(之序皆有成也湯武革命順乎天而應乎人者次眀人/革也夏桀殷紂凶狂无度天既震怒人亦叛亡殷湯周)
(武聰眀睿智上順天命下應人心放桀嗚條誅紂牧野/革其王命改其惡俗故曰湯武革命順乎天而應乎人)
(計王者相承改正易服皆有變革而獨舉湯武者蓋舜/禹襌讓猶或因循湯武干戈極其損益故取相變甚者)
(以眀人革也革之時大矣哉者備論革/道之廣訖總結歎其大故曰大矣哉也)
象曰澤中有火革君子以治厯眀時注厯數時㑹存乎
變也疏(正義曰澤中有火革者火在澤中二性相違必/相改變故為革象也君子以治厯眀時者天時)
(變改故須厯數所以君子觀兹/革象修治厯數以眀天時也)
初九鞏用黄牛之革注在革之始革道未成固夫常中
未能應變者也此可以守成不可以有為也鞏固也黄
中也牛之革堅韌不可變也固之所用常中堅韌不肯
變也象曰鞏用黄牛不可以有為也音義(鞏九勇反固/也馬同韌仁)
(震/反)疏(正義曰鞏固也黄中也牛革牛皮也革之為義變/改之名而名皮為革者以禽獸之皮皆可從革故)
(以喻焉皮雖從革之物然牛皮堅韌難變初九在革之/始革道未成守夫常中未能應變施之於事有似用牛)
(皮以自固未肻造次以從變者也故曰鞏用黄牛之革/也象曰不可以有為者有為謂適時之變有所云為也)
(既堅韌自固可以守/常不可以有為也)
六二已日乃革之征吉无咎注隂之為物不能先唱順
從者也不能自革革已乃能從之故曰己日乃革之也
二與五雖有水火殊體之異同處厥中隂陽相應往必
合志不憂咎也是以征吉而无咎象曰已日革之行有
嘉也音義(行如字又/下孟反)疏(正義曰已日乃革之者隂道柔/弱每事順從不能自革革已日)
(乃能從之故曰已日乃革之征吉无咎者與五相應同/處厥中隂陽相應往必合志不憂咎也故曰征吉无咎)
(二五雖是相應而水火殊體嫌有相剋之過故曰/无咎象曰行有嘉者往應見納故行有嘉慶也)
九三征凶貞厲革言三就有孚注已處火極上卦三爻
雖體水性皆從革者也自四至上從命而變不敢有違
故曰革言三就其言實誠故曰有孚革言三就有孚而
猶征之凶其宜也象曰革言三就又何之矣疏(正義曰/征凶貞)
(厲革言三就有孚者九三陽爻剛壯又居火極火性炎/上處革之時欲征之使革征之非道則正之危也故曰)
(征凶貞厲所以征凶致危者正以水火相息之物既處/於火極上之三爻水在火上皆從革者也自四至上從)
(命而變不敢有違則從革之言三爻竝成就不虛故曰/革言三就其言實誠故曰有孚也既革言三就有孚從)
(革已矣而猶征之則凶所以征凶而貞厲象曰又何之/矣者征之本為不從既革言三就更又何往征伐矣)
九四悔亡有孚改命吉注初九處下卦之下九四處上
卦之下故能變也无應悔也與水火相比能變者也是
以悔亡處水火之際居㑹變之始能不固吝不疑於下
信志改命不失時願是以吉也有孚則見信矣見信以
改命則物安而无違故曰悔亡有孚改命吉也處上體
之下始宣命也象曰改命之吉信志也注信志而行音
義(比毗/志反)疏(正義曰悔亡有孚改命吉者九四與初同處/卦下初九處下卦之下革道未成故未能變)
(九四處上卦之下所以能變也无應悔也能變故悔亡/也處水火之際居㑹變之始能不固吝不疑於下信彼)
(改命之志而能從之合於時願所以得吉故曰有/孚改命吉也象曰信志者信下之志而行其命也)
九五大人虎變未占有孚注未占而孚合時心也象曰
大人虎變其文炳也音義(炳兵/領反)疏(正義曰大人虎變未/占有孚者九五居中)
(處尊以大人之德為革之主損益前王創制立法有文/章之美煥然可觀有似虎變其文彪炳則是湯武革命)
(順天應人不勞占決信德自著故曰大人虎變/未占有孚也象曰其文炳者義取文章炳著也)
上六君子豹變小人革面注居變之終變道已成君子
處之能成其文小人樂成則變面以順上也征凶居貞
吉注改命創制變道已成功成則事損事損則无為故
居則得正而吉征則躁擾而凶也象曰君子豹變其文
蔚也小人革面順以從君也音義(蔚音尉又紆弗反廣/雅云茂也敷也説文)
(作/斐)疏(正義曰君子豹變小人革面者上六居革之終變/道已成君子處之雖不能同九五革命創制如虎)
(文之彪炳然亦潤色鴻業如豹文之蔚縟故曰君子豹/變也小人革面者小人處之但能變其顔面容色順上)
(而已故曰小人革面也征凶居貞吉者革道已成宜安/靜守正更有所征則凶居而守正則吉故曰征凶居貞)
(吉也象曰其文蔚者眀其不能大變故文細而相暎蔚/也順以從君者眀其不能潤色立制但順面從君也)
䷱(巽下/離上)
鼎元吉亨注革去故而鼎取新取新而當其人易故而
法制齊眀吉然後乃亨故先元吉而後亨也鼎者成變
之卦也革既變矣則制器立法以成之焉變而无制亂
可待也法制應時然後乃吉賢愚有别尊卑有序然後
乃亨故先元吉而後乃亨音義(鼎丁冷反法象也即鼎/器也離宫二世卦去羌)
(吕反下皆同/别彼列反)疏(正義曰鼎者器之名也自火化之後鑄/金而為此器以供亨飪之用謂之為鼎)
(亨飪成新能成新法然則鼎之為噐具有二義一有亨/飪之用二有物象之法故彖曰鼎象也眀其有法象也)
(雜卦曰革去故而鼎取新眀其亨飪有成新之用此卦/眀聖人革命示物法象惟新其制有鼎之義以木巽火)
(有鼎之象故名為鼎焉變故成新必須當/理故先元吉而後乃亨故曰鼎元吉亨也)
彖曰鼎象也注法象也以木巽火亨飪也注亨飪鼎之
用也聖人亨以享上帝而大亨以養聖賢注亨者鼎之
所為也革去故而鼎成新故為亨飪調和之器也去故
取新聖賢不可失也飪熟也天下莫不用之而聖人用
之乃上以享上帝而下以大亨養聖賢也巽而耳目聰
眀注聖賢𫉬養則已不為而成矣故巽而耳目聰眀也
柔進而上行得中而應乎剛是以元亨注謂五也有斯
二德故能成新而𫉬大亨也音義(亨飪之亨本又作亯/同普庚反煮也下及)
(注聖人亨大亨亨飪亨者竝同飪入甚反熟也徐/而鴆反享香兩反注享上帝同上行之上時掌反)疏(正/義)
(曰鼎象也者眀鼎有亨飪成新之法象也以木巽火亨/飪也者此眀上下二象有亨飪之用此就用釋卦名也)
(聖人亨以享上帝而大亨以養聖賢者此眀鼎用之美/亨飪所須不出二種一供祭祀二當賔客若祭祀則天)
(神為大賔客則聖賢為重故舉其重大則輕小可知享/帝直言亨養人則言大亨者享帝尚質特牲而已故直)
(言亨聖賢既多養須飽飫故亨上加大字也巽而耳目/聰眀者此眀鼎用之益言聖人既能謙巽大養聖賢聖)
(賢𫉬養則憂其事而助於已眀目達聰不勞己之聰眀/則不為而成矣柔進而上行得中而應乎剛是以元亨)
(者此就六五釋元吉亨以柔進上行體已𫉬通得/中應剛所通者大故能制法成新而𫉬大亨也)
象曰木上有火鼎君子以正位凝命注凝者嚴整之貌
也鼎者取新成變者也革去故而鼎成新正位者眀尊
卑之序也凝命者以成教命之嚴也音義(凝魚承反嚴/貌鄭云成也)
(翟作擬/云度也)疏(正義曰木上有火即是以木巽火有亨飪之/象所以為鼎也君子以正位凝命者凝者嚴)
(整之貌也鼎既成新即須制法制法之美莫若上下有/序正尊卑之位輕而難犯布嚴凝之命故君子象此以)
(正位凝/命也)
初六鼎顚趾利出否得妾以其子无咎注凡陽為實而
隂為虛鼎之為物下實而上虛而今隂在下則是為覆
鼎也鼎覆則趾倒矣否謂不善之物也取妾以為室主
亦顚趾之義也處鼎之初將在納新施顚以出穢得妾
以為子故无咎也象曰鼎顚趾未悖也注倒以寫否故
未悖也利出否以從貴也注棄穢以納新也音義(顚丁/田反)
(倒也趾音止出徐尺遂反或如字注及下同否悲已反/惡也注及下同覆芳目反下皆同倒了老反下同以為)
(之為于偽反下體為/同悖必内反逆也)疏(正義曰鼎顚趾趾足也凡陽為/實而隂為虛鼎之為物下實而)
(上虛初六居鼎之始以隂處下則是下虛下虛而鼎足/倒矣故曰鼎顚趾也利出否者否者不善之物鼎之倒)
(趾失其所利鼎覆而不失其利在於寫出否穢之物也/故曰利出否也得妾以其子无咎者妾者側媵非正室)
(也施之於人正室雖亡妾猶不得為室主妾為室主亦/猶鼎之顚趾而有咎過妾若有賢子則母以子貴以之)
(繼室則得无咎故曰得妾以其子无咎也象曰未悖也/者倒趾以出否未為悖逆也以從貴者舊穢也新貴也)
(棄穢納新所以從貴也然則去妾/之賤名而為室主亦從子貴也)
九二鼎有實我仇有疾不我能即吉注以陽之質處鼎
之中有實者也有實之物不可復加益之則溢反傷其
實我仇謂五也困於乘剛之疾不能就我則我不溢得
全其吉也象曰鼎有實愼所之也注有實之鼎不可復
有所取才任已極不可復有所加我仇有疾終无尤也
音義(仇音求匹也鄭云怨耦/曰仇復扶又反下同)疏(正義曰鼎有實我仇有/疾不我能即吉者實謂)
(陽也仇是匹也即就也九二以陽之質居鼎之中有實/者也故曰鼎有實也有實之物不可復加也加之則溢)
(而傷其實矣六五我之仇匹欲來應我困於乘剛之疾/不能就我剛我不溢而全其吉也故曰我仇有疾不我)
(能即吉也象曰愼所之者之往也自此已往所宜愼之/也終无尤也者五既有乘剛之疾不能加我則我終无)
(尤/也)
九三鼎耳革其行塞雉膏不食方雨虧悔終吉注鼎之
為義虛中以待物者也而三處下體之上以陽居陽守
實无應无所納受耳宜空以待鉉而反全其實塞故曰
鼎耳革其行塞雖有雉膏而終不能食也雨者隂陽交
和不偏亢者也雖體陽爻而統屬隂卦若不全任剛亢
務在和通方雨則悔虧終則吉也象曰鼎耳革失其義
也音義(行下孟反注同塞悉則反雉/膏如字鄭云雉膏食之美者)疏(正義曰鼎耳革/其行塞者鼎之)
(為義下實上虛是空以待物者也鼎耳之用亦宜空以/待鉉今九三處下體之上當此鼎之耳宜居空之地而)
(以陽居陽是以實處實者也既實而不虛則變革鼎耳/之常義也常所納物受鉉之處今則塞矣故曰鼎耳革)
(其行塞也雉膏不食者非直體實不受又上九不應於/已亦无所納雖有其器而无所用雖有雉膏而不能見)
(食也故曰雉膏不食方雨虧悔終吉者雨者隂陽交和/不偏亢者也雖體陽爻而統屬隂卦若不全任剛亢務)
(在和通方欲為此和通則悔虧而終𫉬吉故曰方雨虧/悔終吉也象曰失其義也者失其虛中納受之義也)
九四鼎折足覆公餗其形渥凶注處上體之下而又應
初既承且施非已所堪故曰鼎折足也初已出否至四
所盛則已潔矣故曰覆公餗也渥沾濡之貌也既覆公
餗體為渥沾知小謀大不堪其任受其至辱災及其身
故曰其形渥凶也象曰覆公餗信如何也注不量其力
果致凶災信如之何音義(折之舌反注同餗送鹿反虞/云八珍之具也馬云䭈也䭈)
(音之然反鄭云菜也渥於角反沾也鄭/作剭音屋施始豉反盛音成知音智)疏(正義曰鼎折/足覆公餗者)
(餗糝也八珍之膳鼎之實也初以出否至四所盛故當/馨潔矣故以餗言之初處下體之下九四處上體之下)
(上有所承而又應初下有所施既承且施非已所堪故/曰鼎折足鼎足既折則覆公餗也渥霑濡之貎也既覆)
(公餗體則渥霑也施之於人知小而謀大力薄而任重/如此必受其至辱災及其身也故曰其形渥凶象曰信)
(如何也者言不能治之於未亂既敗之後乃責之云不/量其力果致凶災災既及矣信如之何也言信有此不)
(可如何/之事也)
六五鼎黄耳金鉉利貞注居中以柔能以通理納乎剛
正故曰黄耳金鉉利貞也耳黄則能納剛正以自舉也
象曰鼎黄耳中以為實也注以中為實所受不妄也音
義(鉉𤣥典反徐又古𤣥反又胡宴反一/音古螢反馬云鉉扛鼎而舉之也)疏(正義曰鼎黄/耳金鉉利貞)
(者黄中也金剛也鉉所以貫鼎而舉之也五為中位故/曰黄耳應在九二以柔納剛故曰金鉉所納剛正故曰)
(利貞也象曰中為實也者言/六五以中為實所受不妄也)
上九鼎玉鉉大吉无不利注處鼎之終鼎道之成也居
鼎之成體剛履柔用勁施鉉以斯處上髙不誡亢得夫
剛柔之節能舉其任者也應不在一則靡所不舉故曰
大吉无不利也象曰玉鉉在上剛柔節也音義(勁古/政反)疏
(正義曰鼎玉鉉者玉者堅剛而有潤者也上九居鼎之/終鼎道之成體剛處柔則是用玉鉉以自舉者也故曰)
(鼎玉鉉也大吉无不利者應不在一即靡所不舉故得/吉而无不利象曰剛柔節者以剛履柔雖復在上不為)
(乾之亢龍故/曰剛柔節也)
　
　
　
　
　
　
　
　
　
　
　
　周易注疏卷八
　周易注疏卷八考證
姤女壯勿用取女彖曰姤遇也柔遇剛也勿用取女不
　可與長也○郭京曰爻辭取字下誤増女字彖辭勿
　用取上脱女壯字勿用取下誤增女字(臣良裘/)按京
　言脱女壯字葢拘于彖釋爻辭皆無遺漏之例不知
　柔遇剛也已具女壯之義不須再釋非脱文也至謂
　勿用取下誤増女字尤為無當故仲氏易直斥其謬
　注正乃功成也音義正乃之正亦作匹○(臣清植/)按
　此注係釋天地相遇品物咸章二句作匹字於義為
　切
九五以杞包瓜注杞之為物生於肥地者包瓜為物繫
　而不食者也○郭京曰似字誤作以字審詳注義自
　見(臣良裘/)按舉正葢以王注釋包瓜取論語匏瓜繫
　而不食之文則以字無着故謂以當作似然包魚包
　瓜實皆包裏之義以字為正
萃亨王假有廟音義亨王肅本同馬鄭陸虞等竝無此
　字○(臣良裘/)按程傳本義皆以亨字為衍文項安世
　曰彖辭初不及此字
彖利見大人亨聚以正也○舉正本亨字下有利貞二
　字集解本聚以正也句下有利貞二字(臣清植/)按利
　見大人者聚也而可以得亨者惟其以正而聚故也
　若不正則不亨矣此所以利於貞也文義具足不必
　更舉利貞之辭非脱文也
六三注履非其位以比於四四亦失位不正相聚相聚
　不正患所生也○郭京曰四亦失位不正不正相聚
　患所生也具録定本今本誤可見矣
困彖困而不失其所亨○仲氏易曰所字絶句後漢書
　朗顗傳引易曰困而不失其所其唯君子乎不連亨
　字為句(臣照/)按君子所亨在道義所為孔顔樂處也
　不能無困命之窮也困即失所顧其所亨者與困不
　相交渉非謂君子處困必能自免于困而不失其所
　也所亨連讀為是
井音義周書曰黄帝穿井○(臣清植/)按朱子門人問六
　十四卦名是伏羲元有抑文王所立朱子曰此不可
　考問據十三卦所言恐伏羲已有曰十三卦所謂葢
　取諸離者言綱罟有離之象非觀離而始有此也今
　據此卦名井而周書謂黄帝始穿井則以六十四卦
　名為立自文王者近是故繫辭傳其稱名也雜而不
　越於稽其類其衰世之意耶九家易曰名為卦名是
　以名卦為文王事矣
彖井養而不窮也改邑不改井乃以剛中也○(臣良裘/)
　按舉正本改邑不改井下有无喪无得往來井井八
　字集解本八字又在乃以剛中也句之下易古今文
　全書又云井養而不窮也句乃錯簡當在乃以剛中
　也句之下上脱无喪无得往來井七字五經蠡測曰
　彖釋卦辭詳眀不畧閒有一二句不言當作脱誤非
　是省文然脱在何處諸家各自為説未必是當也朱
　子本義云无喪无得往來井井句意與不改井同故
　不復出葢井唯有常故其體則无喪无得其用則往
　來井井不改井句義足相兼
革彖水火相息○(臣良裘/)按革無水而言水火虞翻曰
　四革之正坎見故於此稱水謂九四變而之坎也熊
　朋來讀易答問曰二隂夾乾陽則坎水生焉謂自二
　以上為大坎也竊意義取相息則不言澤火而言水
　火於文為順此不必鑿(臣照/)按坎為水兑為澤澤雖
　有水顧不得謂澤即水也消息二字消者滅息者生
　水能克火而火生於水火亦能克水而水生於火彖
　傳之意葢言水火轉有相息之義若二女同居則其
　志必不相得故曰革也必指澤為水則義多扞格且
　澤中必水而今火是革也
鼎彖聖人亨以享上帝而大亨以養聖賢○郭京曰帝
　字下誤増而大亨三字注末亦誤増大亨二字
九四鼎折足覆公餗其形渥○孔平仲雜説曰王弼注
　形渥為沾濡之形唐書元載傳贊以為則剭廣韻剭
　音屋問禮司烜邦若屋刑鄭注曰謂所殺不于市而
　以適甸師者也(臣良裘/)按班固漢書叙傳云底剭鼎
　臣服䖍引司烜文及此爻辭為注顔師古曰剭者厚
　刑謂重誅也釋文云鄭作剭九家易曰既覆公餗信
　有大罪刑罸當加是漢世易本多有作刑剭者故晁
　説之云諸本皆作刑剭也(臣清植/)按詩言渥赭言渥
　丹皆以愧生於中而形於外則面發赤而沾渥所謂
　汗顔也王注似本此為説本義則從晁氏作刑剭
　
　
　
　
　
　
　
　周易注疏卷八考證
欽定四庫全書
　周易注疏卷九
　　魏王弼注　唐陸德明音義　孔穎達疏
　下經(震/)　(艮/)　(漸/)　(歸妹/)　(豐/)　(旅/)　(巽/)
䷲(震下/震上)
震亨注懼以成則是以亨震來虩虩笑言啞啞注震之
爲義威至而後乃懼也故曰震來虩虩恐懼之貎也震
者驚駭怠惰以肅解慢者也故震來虩虩恐致福也笑
言啞啞後有則也震驚百里不喪匕鬯注威震驚乎百
里則是可以不喪匕鬯矣匕所以載鼎實鬯香酒奉宗
廟之盛也音義(震止愼反動也八純卦象雷成亦作威/虩許逆反虩虩馬云恐懼貌鄭同荀作)
(愬愬言亦作語下同啞烏客反啞啞馬云笑聲鄭云樂/也怠本又作殆惰徒臥反下同解佳賣反下同恐曲勇)
(反下文注皆同喪息浪反卦内/並同匕必以反鬯勑亮反香酒)疏(正義曰震亨者震動/也此象雷之卦天之)
(威動故以震爲名震旣威動莫不驚懼驚懼以威則物/皆整齊由懼而獲通所以震有亨德故曰震亨也震來)
(虩虩笑言啞啞者虩虩恐懼之貎也啞啞笑語之聲也/震之爲用天之威怒所以肅整怠慢故迅雷風烈君子)
(爲之變容施之於人事則是威嚴之敎行於天下也故/震之來也莫不恐懼故曰震來虩虩也物旣恐懼不敢)
(爲非保安其福遂至笑語之盛故曰笑言啞啞也震驚/百里不喪匕鬯者匕所以載鼎實鬯香酒也奉宗廟之)
(盛者也震卦施之於人又爲長子長子則正體於上將/所傳重出則撫軍守則監國威震驚於百里可以奉承)
(宗廟彝器粢盛守而不失也故曰震驚百里不喪匕鬯/注正義曰先儒皆云雷之發聲聞乎百里故古帝王制)
(國公侯地方百里故以象焉竊謂天之震雷不應止聞/百里蓋以古之啓土百里爲極文王作繇在殷時明長)
(子威震於一國故以百里言之也匕所以載鼎實鬯香/酒者陸績云匕者棘匕橈鼎之器先儒皆云匕形似畢)
(但不兩岐耳以棘木為之長二尺刋柄與末詩云有捄/棘匕是也用棘者取其赤心之義祭祀之禮先烹牢於)
(鑊既納諸鼎而加幂焉將薦乃舉幂而以匕出之升于/俎上故曰匕所以載鼎實也鬯者鄭𤣥之義則爲秬黍)
(之酒其氣調暢故謂之鬯詩傳則爲鬯是香草案王度/記云天子鬯諸侯薰大夫蘭以例而言之則鬯是草明)
(矣今特言匕鬯者鄭𤣥云人君於祭祀/之禮尚牲薦鬯而已其餘不足觀也)
彖曰震亨震來虩虩恐致福也笑言啞啞後有則也震
驚百里驚逺而懼邇也注威震驚乎百里則惰者懼於
近也出可以守宗廟社稷以爲祭主也注明所以堪長
子之義也不喪匕鬯則已出可以守宗廟音義(長之丈/反已音)
(紀/)疏(正義曰震亨者卦之名徳但舉經而不釋名德所/由者正明由懼得通故曰震亨更无他義或夲无)
(此二字震來虩虩恐致福也者威震之來初雖恐懼能/因懼自脩所以致福也笑言啞啞後有則也者因前恐)
(懼自脩未敢寛逸致福之後方有笑言以曽經戒懼不/敢失則必時然後言樂然後笑故曰笑言啞啞後有則)
(也震驚百里驚逺而懼邇者言威震驚於百里之逺則/惰者恐懼於近也出可以守宗廟社稷以為祭主也者)
(釋不喪匕鬯之義也出謂君出廵狩等事也君出則長/子留守宗廟社稷攝祭主之禮事也注正義曰已出謂)
(君/也)
象曰洊雷震君子以恐懼脩省音義(洊在薦反徐/又在悶反)疏(正/義)
(曰洊雷震者洊者重也因仍也雷相因仍乃為威震也/此是重震之卦故曰洊雷震也君子以恐懼脩省者君)
(子恒自戰戰兢兢不敢懈惰今見天之怒畏雷之/威彌自修身省察已過故曰君子以恐懼脩省也)
初九震來虩虩後笑言啞啞吉注體夫剛德爲卦之先
能以恐懼脩其德也象曰震來虩虩恐致福也笑言啞
啞後有則也疏(正義曰初九剛陽之徳為一卦之先剛/則不闇於幾先則能有前識故處震驚)
(之始能以恐懼自脩而𫉬其吉故曰震來虩虩後笑言/啞啞吉此爻辭兩句旣與卦同象辭釋之又與彖不異)
(者盖卦舉威震之功令物恐懼致福爻論遇震而懼脩/省致福之人卦則自震言人爻則㩀人威震所説雖殊)
(其事一也所以爻卦二辭夲末俱等其猶屯卦初九與/卦俱稱利建侯然卦則汎舉屯時宜其有所封建爻則)
(以貴下賤則是堪建之人/此震之初九亦其𩔖也)
六二震來厲億喪貝躋于九陵勿逐七日得注震之為
義威駭怠解肅整惰慢者也初幹其任而二乘之震來
則危喪其資貨亡其所處矣故曰震來厲億喪貝億辭
也貝資貨糧用之屬也犯逆受戮无應而行行无所舎
威嚴大行物莫之納无糧而走雖復超越陵險必困于
窮匱不過七日故曰勿逐七日得也象曰震來厲乗剛
也音義(億夲又作噫同於其反辭也六五同鄭於力反/云十萬曰億喪息浪反注同荀如字貝如字荀)
(音敗躋本又作隮子西反/升也復扶又反上六注同)疏(正義曰震來厲億喪貝者/億辭也貝資貨糧用之屬)
(震之為用夲威惰慢者也初九以剛處下聞震而懼恐/而致福即是有徳之人六二以隂賤之體不能敬於剛)
(陽尊其有徳而反乗之是傲尊陵貴為天所誅震來則/有危亡喪其資貨故曰震來厲億喪貝也躋于九陵勿)
(逐七日得者躋升也犯逆受戮无應而行行无所舎威/嚴大行物莫之納既喪資貨无糧而走雖復超越陵險)
(必困於窮匱不過七日為有司所𫉬矣故曰躋於九陵/勿逐七日得象曰乘剛也者只為乘於剛陽所以犯逆)
(受戮/也)
六三震蘇蘇震行无眚注不當其位位非所處故懼蘇
蘇也而无乗剛之逆故可以懼行而无眚也象曰震蘇
蘇位不當也音義(蘇蘇疑懼貌王肅云躁動貌鄭云不/安也馬云尸禄素餐貌眚生領反)
疏(正義曰蘇蘇畏懼不安之貌六三居不當位故震懼/而蘇蘇然也雖不當位而无乘剛之逆故可以懼行)
(而无災眚也故曰震蘇蘇震行无眚也象曰位不當者/其猶竊位者遇威嚴之世不能自安也注正義曰驗注)
(似訓震為懼盖懼不自為懼由震/故懼也自下爻辭皆以震言懼也)
九四震遂泥注處四隂之中居恐懼之時為衆隂之主
宜勇其身以安於衆若其震也遂困難矣履夫不正不
能除恐使物安已德未光也象曰震遂泥未光也音義
(泥乃計反下同荀夲遂作/隊泥音乃低反難乃旦反)疏(正義曰九四處四隂之中/為衆隂之主當恐懼之時)
(宜勇其身以安於衆若其自懐震懼則遂滯溺而困難/矣故曰震遂泥也然四失位違中則是有罪自懼遂沈)
(泥者也象曰未光也者身既不正不能/除恐使物安已是道徳未能光大也)
六五震徃來厲億无喪有事注徃則无應來則乘剛恐
而徃來不免於危夫處震之時而得尊位斯乃有事之
機也而懼徃來將喪其事故曰億无喪有事也象曰震
徃來厲危行也其事在中大无喪也注大則无喪徃來
乃危也疏(正義曰震徃來厲者六五徃則无應來則乘/剛恐而徃來不免於咎故曰震徃來厲也億)
(无喪有事者夫處震之時而得尊位斯乃有事之機而/懼以徃來将喪其事故戒之曰億无喪有事也象曰危)
(行也者懐懼徃來是致危之行其事在中大无喪也者/六五居尊當有其事在於中位得建大功若守中建大)
(則无喪有事若恐懼/徃來則致危无功也)
上六震索索視矍矍征凶震不于其躬于其鄰无咎㛰
媾有言注處震之極極震者也居震之極求中未得故
懼而索索視而矍矍无所安親也已處動極而復征焉
凶其宜也若恐非已造彼動故懼懼鄰而戒合於備豫
故无咎也極懼相疑故雖㛰媾而有言也象曰震索索
中未得也雖凶无咎畏鄰戒也音義(索桑洛反注及下/同索索懼也馬云)
(内不安貌鄭云猶縮縮足不正也視如字徐市至反矍/俱縛反徐許縛反矍矍馬云中未得之貌鄭云目不正)
(媾古豆反彼動/故懼故或作而)疏(正義曰震索索視矍矍者索索心不/安之貌矍矍視不専之容上六處震)
(之極極震者也既居震位欲求中理以自安而未能得/故懼而索索視而矍矍无所安親征凶者夫處動懼之)
(極而復征焉凶其宜也故曰征凶也震不于其躬于其/鄰无咎者若恐非已造彼動故懼懼鄰而戒合於備豫)
(則得无咎故曰震不于其躬于其鄰无咎也㛰媾有言/者居極懼之地雖復㛰媾相結亦不能无相疑之言故)
(曰㛰媾有言也象曰中未得也者猶言未得中/也畏鄰戒也者畏鄰之動懼而自戒乃得无咎)
䷳(艮下/艮上)
艮其背注目无患也不獲其身注所止在後故不得其
身也行其庭不見其人注相背故也无咎注凡物對面
而不相通否之道也艮者止而不相交通之卦也各止
而不相與何得无咎唯不相見乃可也施止於背不隔
物欲得其所止也背者无見之物无見則自然静止静
止而无見則不𫉬其身矣相背者雖近而不相見故行
其庭不見其人也夫施止不於无見令物自然而止而
強止之則姦邪並興近而不相得則凶其得无咎艮其
背不𫉬其身行其庭不見其人故也音義(艮根恨反止/也鄭云艮之)
(言很也八純卦象山背必内反徐甫載反相背之背音/佩下相背同否備鄙反令力呈反強其兩反邪似嗟反)
疏(正義曰艮其背不𫉬其身行其庭不見其人无咎者/艮止也静止之義此是象山之卦故以艮為名施之)
(於人則是止物之情防其動欲故謂之止艮其背者此/明施止之所也施止得所則其道易成施止不得其所)
(則其功難成故老子曰不見可欲使心不亂也背者无/見之物也夫无見則自然静止夫欲防止之法宜防其)
(未兆既兆而止則傷物情故施止於无見之所則不隔/物欲得其所止也若施止於面則對面而不相通強止)
(其情則姦邪並興而有凶咎止而无見則所止在後不/與面相對言有物對面而來則情欲有私於已既止在)
(後則是施止无見所止无見何及其身故不𫉬其身既/不𫉬其身則相背矣相背者雖近而不相見故行其庭)
(不見其人如此乃得无咎故曰艮其背不𫉬其身行其/庭不見其人无咎也又若能止於未兆則是治之於未)
(萌若對面不相交通則是否之道也但止其背可得无/咎也注正義曰目无患也者目者能見之物施止於面)
(則抑割所見強隔其欲是目見之/所患今施止於背則目无患也)
彖曰艮止也時止則止時行則行動静不失其時其道
光明注止道不可常用必施於不可以行適於其時道
乃光明也艮其止止其所也注易背曰止以明背即止
也施止不可於面施背乃可也施止於止不施止於行
得其所矣故曰艮其止止其所也上下敵應不相與也
是以不𫉬其身行其庭不見其人无咎也音義(應應對/之應又)
(音/膺)疏(正義曰艮止也者訓其名也時止則止時行則行/動静不失其時其道光明者將釋施止有所先明)
(施止有時凡物之動息自各有時運用止之法不可為/常必須應時行止然後其道乃得光明也艮其止止其)
(所者此釋施止之所也艮其止者疊經文艮其背也易/背曰止以明背者无見之物即是可止之所也既時止)
(即宜止時行則行所以施止須得所艮既訓止今言艮/其止是止其所止也故曰艮其止止其所也上下敵應)
(不相與也者此就六爻皆不相應釋艮卦之名又釋不/𫉬其身以下之義凡應者一陰一陽二體不敵今上下)
(之位雖復相當而爻皆峙敵不相交與故曰上下敵應/不相與也然八純之卦皆六爻不應何獨於此言之者)
(謂此卦既止而不交爻又峙而不應與止義相協故兼/取以明之也是以不𫉬其身行其庭不見其人无咎也)
(者此舉經文以結之明/相與而止之則有咎也)
象曰兼山艮君子以思不出其位注各止其所不侵害
也疏(正義曰兼山艮者兩山兼重謂之兼山也直置一/山已能鎮止今兩山重疊止義彌大故曰兼山艮)
(也君子以思不出其位者止之為義各止其所/故君子於此之時思慮所及不出其已位也)
初六艮其趾无咎利永貞注處止之初行无所之故止
其趾乃得无咎至静而定故利永貞象曰艮其趾未失
正也音義(趾如字/荀作止)疏(正義曰艮其趾无咎者趾足也初/處體下故謂之足居止之初行无)
(所適止其足而不行乃得无咎故曰艮其趾无咎也利/永貞者静止之初不可以躁動故利在永貞也象曰未)
(失正也者行則有咎止則/不失其正釋所以利永貞)
六二艮其腓不拯其隨其心不快注隨謂趾也止其腓
故其趾不拯也腓體躁而處止既不得拯其隨又不能
退聴安静故其心不快也象曰不拯其隨未退聴也音
義(腓符非反本又作肥義/與咸卦同快苦夬反)疏(正義曰艮其腓不極其隨/者腓腸也在足之上腓體)
(或屈或伸躁動之物腓動則足隨之故謂足為随拯舉/也今既施止於腓腓不得動則足无由舉故曰艮其腓)
(不拯其随也其心不快者腓是躁動之物而強止之貪/進而不得動則情與質乖也故曰其心不快此爻明施)
(止不得其所也象曰不拯其隨未退聴也者聴從也既/不能拯動又不能静退聴從其見止之命所以其心不)
(快/矣)
九三艮其限列其夤厲薰心注限身之中也三當兩象
之中故曰艮其限夤當中脊之肉也止加其身中體而
分故列其夤而憂危薰心也艮之為義各止於其所上
下不相與至中則列矣列加其夤危莫甚焉危亡之憂
乃薰灼其心也施止體中其體分焉體分兩主大器喪
矣象曰艮其限危薰心也音義(限馬云限要也鄭荀虞/同夤引真反馬云夾脊)
(肉也鄭夲作􁀃徐又音𦙍荀作腎云互體有坎坎為/腎薰許云反荀作動云互體有震震為動喪息浪反)疏
(正義曰艮其限列其夤厲薰心者限身之中人繫帶之/處言三當兩象之中故謂之限施止於限故曰艮其限)
(也夤當中脊之肉也薰澆灼也既止加其身之中則上/下不通之義也是分列其夤夤既分列身将喪亡故憂)
(危之切薰灼其心矣然則君臣共治大體若身大體不/通則君臣不接君臣不接則上下離心列夤則身亡離)
(心則國喪故曰列其夤厲薰心注正義曰體分兩主大/器喪矣者大器謂國與身也此爻亦明施止不得其所)
(也/)
六四艮其身无咎注中上稱身履得其位止求諸身得
其所處故不陷於咎也象曰艮其身止諸躬也注自止
其躬不分全體疏(正義曰艮其身无咎者中上稱身六/四居止之時已入上體履得其位止)
(求諸身不䧟於咎故曰艮其身无咎也求責也諸之也/象曰止諸躬也者躬猶身也明能静止其身不為躁動)
(也注正義曰自止其躬不分全體者艮卦總其兩體以/為一身兩體不分乃謂之全全乃謂之身以九三居兩)
(體之際在於身中未入上體則是止於下體不與上交/所以體分夤列六四已入上體則非上下不接故能總)
(止其身不分全體然則身是總名而言中上稱身者何/也盖至中則體分而身喪入上體則不分而身全九三)
(施止於分體故謂之限六四施止於全體故/謂之身非中上獨是其身而中下非身也)
六五艮其輔言有序悔亡注施止於輔以處於中故口
无擇言能亡其悔也象曰艮其輔以中正也注能用中
正故言有序也疏(正義曰艮其輔言有序悔亡者輔頰/車也能止於輔頰也以處其中故口)
(无擇言也言有倫序能亡其悔故曰艮其輔言有序悔/亡也象曰以中正者位雖不正以居得其中故不失其)
(正故言/有序也)
上九敦艮吉注居止之極極止者也敦重在上不䧟非
妄宜其吉也象曰敦艮之吉以厚終也疏(正義曰敦艮/吉者敦厚也)
(上九居艮之極極止者也在上能用敦厚以自止不䧟/非妄宜其吉也故曰敦艮吉也象曰以厚終者言上九)
(能以敦厚自終/所以𫉬吉也)
䷴(艮下/巽上)
漸女歸吉利貞注漸者漸進之卦也止而巽以斯適進
漸進者也以止巽為進故女歸吉也進而用正故利貞
也音義(漸㨗檢反以之前為義即/階漸之道艮宫歸魂卦)疏(正義曰漸者不速/之名也凡物有變)
(移徐而不速謂之漸也女歸吉者歸嫁也女人生有外/成之義以夫為家故謂嫁曰歸也婦人之嫁備禮乃動)
(故漸之所施吉在女嫁故曰女歸吉也利/貞者女歸有漸得禮之正故曰利貞也)
彖曰漸之進也注之於進也女歸吉也進得位徃有功
也進以正可以正邦也其位剛得中也注以漸進得位
也止而巽動不窮也音義(女歸吉也王肅夲/還作女歸吉利貞)疏(正義曰/漸之進)
(也者釋卦名也漸是徐動之名不當進退但卦所名漸/是之於進也女歸吉也者漸漸而進之施於人事是女)
(歸之吉也進得位徃有功也進以正可以正邦也者此/就九五得位剛中釋利貞也言進而得於貴位是徃而)
(有功也以六二適九五是進而以正身既得正可以正/邦也其位剛得中者此卦爻皆得位上言進得位嫌是)
(兼二三四等故特言剛得中以明得位之言唯是九五/也止而巽動不窮者此就二體廣明漸進之羙也止不)
(為暴巽能用謙以斯適進物无違/拒故能漸而動進不有困窮也)
象曰山上有木漸君子以居賢德善俗注賢徳以止巽
則居風俗以止巽乃善音義(善俗王肅本/作善風俗)疏(正義曰山/上有木漸)
(者木生山上因山而髙非是從下忽髙故是漸義也君/子以居賢徳善俗者夫止而巽者漸之羙也君子求賢)
(德使居位化風俗使清善皆須文徳謙/下漸以進之若以卒暴威刑物不從矣)
初六鴻漸于干小子厲有言无咎注鴻水鳥也適進之
義始於下而升者也故以鴻為喻六爻皆以進而履之
為義焉始進而位乎窮下又无其應若履于干危不可
以安也始進而未得其位則困於小子窮於謗言故曰
小子厲有言也困於小子䜛諛之言未傷君子之義故
曰无咎也象曰小子之厲義无咎也音義(干如字鄭云/干水傍故停)
(水處陸云水畔稱干毛詩傳曰涯也又云澗也荀王肅/云山間澗水也翟云涯也困於小子夲又作困䜛於小)
(子謗博浪/反諛音叟)疏(正義曰鴻漸于干者鴻水鳥也干水涯也/漸進之道自下升髙故取譬鴻飛自下而)
(上也初之始進未得禄位上无應援體又窮下若鴻之/進于河之干不得安寜也故曰鴻漸于干也小子厲有)
(言无咎者始進未得顯位易致陵辱則是危於小子而/被毁於謗言故曰小子厲有言小人之言未傷君子之)
(義故曰无咎也象曰/義无咎者備如經釋)
六二鴻漸于磐飲食衎衎吉注磐山石之安者也進而
得位居中而應本无禄養進而得之其為歡樂願莫先
焉象曰飲食衎衎不素飽也音義(磐畔干反山石之安/也馬云山中磐紆衎)
(苦旦反馬云饒衍/養羊尚反樂音洛)疏(正義曰鴻漸于磐飲食衎衎吉者/磐山石之安者也衎衎樂也六二)
(進而得位居中而應得可安之地故曰鴻漸于磐既得/可安之地所以飲食衎衎然樂而𫉬吉福也故曰鴻漸)
(于磐飲食衎衎吉也象曰不素飽者素故也故无禄飬/今日得之故願莫先焉注正義曰磐山石之安者馬季)
(長云山中石磐紆故稱磐也鴻是水鳥非是集於山石/陵陸之禽而爻辭以此言鴻漸者盖漸之為義漸漸之)
(於髙故取山石陵陸以應/漸髙之義不復係水鳥也)
九三鴻漸于陸夫征不復婦孕不育凶利禦寇注陸髙
之頂也進而之陸與四相得不能復反者也夫征不復
樂於邪配則婦亦不能執貞矣非夫而孕故不育也三
夲艮體而棄乎羣醜與四相得遂乃不反至使婦孕不
育見利忘義貪進忘舊凶之道也異體合好順而相保
物莫能間故利禦寇也象曰夫征不復離羣醜也婦孕
不育失其道也利用禦寇順相保也音義(陸髙之頂也/馬云山上高)
(平曰陸孕以證反説文云懐子曰孕弋甑反鄭云猶娠/也荀作乗能復之復扶又反邪似嗟反好呼報反閒閒)
(厠之間離力智/反鄭云猶去也)疏(正義曰鴻漸于陸夫征不復婦孕不/育凶者陸高之頂也九三居下體之)
(上是進而得高之象故曰鴻漸于陸也進而之陸无應/於上與四相比四亦无應近而相得三本是艮體與初)
(二相同一家棄其羣𩔖而與四合好即是夫征而不反/復也夫既樂於邪配妻亦不能保其貞非夫而孕故不)
(育也見利忘義貪進忘舊凶之道也故曰夫征不復婦/孕不育凶也利禦寇者異體合好恐有寇難離間之者)
(然和比相順共相保安物莫能間故曰利用禦寇也象/曰離羣醜者醜𩔖也言三與初二雖有隂陽之殊同體)
(艮卦故謂之羣醜也失其道也者非夫而孕孕而不育/失道故也順相保也者謂四以隂乗陽嫌其非順然好)
(合相得和比相安故曰順相保也注正義曰陸/高之頂也者爾雅云高平曰陸故曰高之頂也)
六四鴻漸于木或得其桷无咎注鳥而之木得其宜也
或得其桷遇安棲也雖乘于剛志相得也象曰或得其
桷順以巽也音義(桷音角翟云方曰桷桷椽也馬陸云/桷榱也説文云秦曰榱周謂之椽齊)
(魯謂之桷棲音/西字亦作栖)疏(正義曰鴻漸于木者鳥而之木得其/宜也六四進而得位故曰鴻漸于木)
(也或得其桷无咎者桷榱也之木而遇堪為桷之枝取/其易直可安也六四與三相得順而相保故曰或得其)
(桷既與相得无乗剛之咎故曰无咎象曰順以巽也者/言四雖乗三體巽而附下三雖被乗上順而相保所以)
(六四得其安栖/由順以巽也)
九五鴻漸于陵婦三嵗不孕終莫之勝吉注陵次陸者
也進得中位而隔乎三四不得與其應合故婦三嵗不
孕也各履正而居中三四不能久塞其塗者也不過三
嵗必得所願矣進以正邦三年有成成則道濟故不過
三嵗也象曰終莫之勝吉得所願也疏(正義曰鴻漸于/陵者陵次陸者)
(也九五進乎中位處於尊高故曰鴻漸于陵婦三嵗不/孕者有應在二而隔乎三四不得與其應合是二五情)
(意徒相感説而隔礙不交故曰婦三嵗不孕也終莫之/勝吉者然二與五合各履正而居中三四不能久塞其)
(路終得遂其所懐故曰終莫之勝吉也象曰得所願也/者所願在於與二合好既备履中正无能勝之故終得)
(其所願也注正義曰進以正邦三年有成者九五居尊/得位故曰進以正邦也三嵗有成則三四不敢塞其路)
(故曰不過/三嵗也)
上九鴻漸于陸其羽可用為儀吉注進處高潔不累於
位无物可以屈其心而亂其志峩峩清逺儀可貴也故
曰其羽可用為儀吉象曰其羽可用為儀吉不可亂也
音義(累劣偽反/峩五何反)疏(正義曰鴻漸于陸者上九與三皆處/卦上故並稱陸上九最居上極是進)
(處高潔故曰鴻漸于陸也其羽可用為儀吉者然居无/位之地是不累於位者也處高而能不以位自累則其)
(羽可用為物之儀表可貴可法也故曰其羽可用為儀/吉也必言羽者既以鴻明漸故用羽表儀也象曰不可)
(亂也者進處高潔不累於/位无物可以亂其志也)
䷵(兌下/震上)
歸妹征凶无攸利注妹者少女之稱也兌為少隂震為
長陽少隂而承長陽説以動嫁妹之象也音義(婦人謂/嫁曰歸)
(妹者少女之稱兌宫歸魂卦少詩照反下皆同稱/尺證反下同長之丈反下皆同説音悦後竝同)疏(正/義)
(曰歸妹者卦名也婦人謂嫁曰歸歸妹猶言嫁妹也然/易論歸妹得名不同泰卦六五云帝乙歸妹彼㨿兄嫁)
(妹謂之歸妹此卦名歸妹以妹從娣而嫁謂之歸妹故/初九爻辭云歸妹以娣是也上咸卦明二少相感恒卦)
(明二長相承今此卦以少承長非是匹敵明是妹從娣/嫁故謂之歸妹焉古者諸侯一取九女嫡夫人及左右)
(媵皆以姪娣從故以此卦當之矣不言歸姪者女娣是/兄弟之行亦舉尊以包之也征凶无攸利者歸妹之戒)
(也征謂進有所徃也妹從娣嫁本非正匹惟須自守卑/退以事元妃若妾進求寵則有竝后凶咎之敗故曰征)
(凶元/攸利)
彖曰歸妹天地之大義也天地不交而萬物不興歸妹
人之終始也注隂陽既合長少又交天地之大義人倫
之終始説以動所歸妹也注少女而與長男交少女所
不樂也而今説以動所歸必妹也雖與長男交嫁而係
娣是以説也征凶位不當也注履於不正説動以進妖
邪之道也无攸利柔乗剛也注以征則有不正之凶以
處則有乗剛之逆音義(所歸妹也本或作所以/歸妹樂音洛邪似嗟反)疏(正義/曰歸)
(妹天地之大義也天地不交而萬物不興者此舉天地/交合然後萬物蕃興證羙歸妹之義所以未及釋卦名)
(先引證者以歸妹之義非人情所欲且違於匹對之理/盖以聖人制禮令姪娣從其姑姊而充妾媵者所以廣)
(其繼嗣以象天地以少隂少陽長隂長陽之氣共相交/接所以蕃興萬物也歸妹人之終始也者上既引天地)
(交合為證此又舉人事歸妹結合其義也天地以隂陽/相合而得生物不已人倫以長少相交而得繼嗣不絶)
(歸妹豈非天地之大義人倫之終始也説以動所歸妹/也者此就二體釋歸妹之義少女而與長男交少女所)
(不樂也而今説以動所歸必妹也雖與長男交嫁而係/於娣是以説也係娣所以説者既係娣為媵不得别適)
(若其不以備數更有動望之憂故係娣而行合禮説以/動也征凶位不當也者此因二三四五皆不當位釋征)
(凶之義位既不當明非正嫡因説動而更求進妖邪之/道也故戒其征凶也无攸利柔乗剛也者此因六三六)
(五乗剛釋无攸利之義夫陽貴而隂賤以妾媵之賤進/求殊寵即是以賤陵貴故无施而利也注正義曰以征)
(則有不正之凶以處則有乗剛之逆者彖以失位釋征/凶乗剛釋无攸利而注連引言之者畧例云去初上而)
(論位分則三五各在一卦之上何得不謂之陽二四各/在一卦之下何得不謂之隂然則二四隂位也三五陽)
(位也陽應在上隂應在下今二三四五竝皆失位其𫝑/自然柔皆乗剛其猶妾媵求寵其勢自然以賤陵貴以)
(明柔之乗剛緣/於失正而進也)
象曰澤上有雷歸妹君子以永終知敝注歸妹相終始
之道也故以永終知敝疏(正義曰澤上有雷説以動也/故曰歸妹君子以永終知敝)
(者歸妹相終始之道也故君子象此/以永長其終知應有不終之敝故也)
初九歸妹以娣跛能履征吉注少女而與長男為耦非
敵之謂是娣從之義也娣少女之稱也少女之行善莫
若娣夫承嗣以君之子雖糿而不妄行少女以娣雖跛
能履斯乃恒久之義吉而相承之道也以斯而進吉其
宜也象曰歸妹以娣以恒也跛能履吉相承也音義(娣/大)
(計反跛波我反從/才用反又如字)疏(正義曰歸妹以娣者少女謂之妹/從娣而行謂之歸初九以兌適震)
(非夫婦匹敵是從娣之義也故曰歸妹以娣也跛能履/者妹而繼姊為娣雖非正配不失常道譬猶跛人之足)
(然雖不正不廢能履故曰跛能履也征吉者少長非偶/為妻而行則凶焉為娣而行則吉故曰征吉也象曰以)
(恒也者妹而為娣恒久之道也吉相承也者行得其宜/是相承之吉也注正義曰夫承嗣以君之子雖幼而不)
(妄行者此為少女作比例也言君之子宜為嗣承以𩔖/妃之妹應為娣也立嗣宜取長然君之子雖糿而立之)
(不為妄也以言行嫁宜匹敵然妃/之妹雖至少而為娣則可行也)
九二眇能視利幽人之貞注雖失其位而居内處中眇
猶能視足以保常也在内履中而能守其常故利幽人
之貞也象曰利幽人之貞未變常也音義(眇彌/小反)疏(正義/曰九)
(二不云歸妹者既在歸妹之卦歸妹可知故畧不言也/然九二雖失其位不廢居内處中以言歸妹雖非正配)
(不失交合之道猶如眇目之人視雖不正不廢能視耳/故曰眇能視也利幽人之貞者居内處中能守其常施)
(之於人是處幽而不失其貞正也故曰利幽人之貞也/象曰未變常也者貞正者人之常也九二失位嫌其變)
(常不貞也能以履中/不偏故云未變常也)
六三歸妹以須反歸以娣注室主猶存而求進焉進未
值時故有須也不可以進故反歸待時以娣乃行也象
曰歸妹以須未當也音義(須如字待也鄭云有才智/之稱荀陸作嬬陸云妾也)疏
(正義曰歸妹以須者六三在歸妹之時處下體之上有/欲求為室主之象而居不當位則是室主猶存室主既)
(存而欲求進為未值其時也未當其時則宜有待故曰/歸妹以須也反歸以娣者既曰有須不可以進宜反歸)
(待時以娣乃行故曰反歸以娣象曰/未當也者未當其時故宜有待也)
九四歸妹愆期遲歸有時注夫以不正无應而適人也
必須彼道窮盡无所與交然後乃可以徃故愆期遲歸
以待時也象曰愆期之志有待而行也音義(愆起䖍反/馬云過也)
(遲雉夷反晚也緩也陸云待也一/音直冀反有待而行一本待作時)疏(正義曰歸妹愆期/遲歸有時者九四)
(居不得位又无其應以斯適人必待彼道窮盡无所與/交然後乃可以徃故曰愆期遲歸有時也象曰愆期之)
(志有待而行者嫁宜及時今乃過期而遲歸/者此嫁者之志正欲有所待而後乃行也)
六五帝乙歸妹其君之袂不如其娣之袂良月幾望吉
注歸妹之中獨處貴位故謂之帝乙歸妹也袂衣袖所
以為禮容者也其君之袂謂帝乙所寵也即五也為帝
乙所崇餙故謂之其君之袂也配在九二兌少震長以
長從少不若以少從長之為羙也故曰不若其娣之袂
良也位在乎中以貴而行極隂之盛以斯適配雖不若
少徃亦必合故曰月幾望吉也象曰帝乙歸妹不如其
娣之袂良也其位在中以貴行也音義(袂彌世反幾音/機又音祈荀作)
(既/)疏(正義曰帝乙歸妹者六五居歸妹之中獨處貴位/是帝王之所嫁妹也故曰帝乙歸妹其君之袂不)
(如其娣之袂良者六五雖處貴位卦是長陽之卦若以/爻為人即是婦人之道故為帝乙之妹既居長卦乃是)
(長女之象其君即五也袂衣袖也所舉歛以為禮容帝/王嫁妹為之崇餙故曰其君之袂也配在九二兌少震)
(長以長從少者可以從少雖有其君崇餙之袂猶不若/以少從長之為羙故曰不如其娣之袂良也月幾望吉)
(者隂而貴盛如月之近望以斯適配雖不如以少從長/然以貴而行徃必合志故得吉也故曰月幾望吉也象)
(曰帝乙歸妹不如其姊之袂良者釋其六五雖所居貴/位然長不如少也言不如少女而從於長男也其位在)
(中以貴行也者釋月幾望吉也既以長適少非歸妹之/羙而得吉者其位在五之中以貴盛而行所徃必得合)
(而獲/吉也)
上六女承筐无實士刲羊无血无攸利注羊謂三也處
卦之窮仰无所承下又无應為女而承命則筐虛而莫
之與為士而下命則刲羊而无血刲羊而无血不應所
命也進退莫與故曰无攸利也象曰上六无實承虚筐
也音義(刲苦圭反馬云刺/也一音工恵反)疏(正義曰女承筐无實士刲/羊无血无攸利者女之為)
(行以上有承順為羙士之為功以下有應命為貴上六/處卦之窮仰則无所承受故為女承筐則虚而无實又)
(下无其應下命則无應之者故為士刲羊則乾而无血/故曰女承筐无實士刲羊无血則進退莫與故无所利)
(象曰承虚筐者筐本盛幣以幣為實今/之无實正是承捧虛筐空无所有也)
䷶(離下/震上)
豐亨王假之注大而亨者王之所至勿憂宜日中注豐
之為義闡𢎞微細通夫隠滯者也為天下之主而令微
隠者不亨憂未已也故至豐亨乃得勿憂也用夫豐亨
不憂之徳宜處天中以徧照者也故曰宜日中也音義
(豐芳忠反字林匹忠反依字作豐今竝三直畫猶是變/體若曲下作豆禮字耳非也世人亂之久矣彖及序卦)
(皆云大也案豐是腆厚光大之義鄭云豐之言倎充滿/意也坎宫五世卦假庚白反至也下同馬古雅反大也)
(闡昌善反令力/呈反徧音遍)疏(正義曰豐亨者豐卦名也彖及序卦/皆以大訓豐也然則豐者多大之名)
(盈足之義財多徳大故謂之為豐徳大則无所不容財/多則无所不濟无所壅礙謂之為亨故曰豐亨王假之)
(者假至也豐亨之道王之所尚非有王者之徳不能至/之故曰王假之也勿憂宜日中者勿无也王能至於豐)
(亨乃得无復憂慮故曰勿憂也用夫豐亨无憂之徳然/後可以居臨萬國徧照四方如日中之時徧照天下故)
(曰宜日/中也)
彖曰豐大也注音闡大之大也明以動故豐王假之尚
大也注大者王之所尚故至之也勿憂宜日中宜照天
下也注以勿憂之徳故宜照天下也日中則昃月盈則
食天地盈虚與時消息而况於人乎况於鬼神乎注豐
之為用困於昃食者也施於未足則尚豐施於已盈則
方溢不可以為常故具陳消息之道者也音義(昃如字/孟作稷)
(食如字或/作蝕非)疏(正義曰豐大也者釋卦名正是𢎞大之義/也明以動故豐者此就二體釋卦得名為)
(豐之意動而不明未能光大資明以動乃能致豐故曰/明以動故豐也王假之尚大也者豐大之道王所崇尚)
(所以王能至之以能尚大故也勿憂宜日中宜照天下/者日中之時徧照天下王无憂慮徳乃光被同於日中)
(之盛故曰勿憂宜日中宜照天下也日中則昃月盈則/食者此孔子因豐設戒以上言王者以豐大之徳照臨)
(天下同於日中然盛必有衰自然常理日中至盛過中/則昃月滿則盈過盈則食天之寒暑徃來地之陵谷遷)
(貿盈則與時而息虚則與時而消天地日月尚不能久/况於人與鬼神而能長保其盈盛乎勉令及時修徳仍)
(戒居存慮亡也此辭先陳天地後言人鬼神者欲以輕/譬重亦先尊後卑也而日月先天地者承上宜日中之)
(文遂言其昃食因舉日月以對之然後並陳天地作文/之體也注正義曰音闡大之大者闡者𢎞廣之言凡物)
(之大共有二種一者自然之大一者由人之闡𢎞使大/豐之為義既闡𢎞微細則豐之稱大乃闡大之大非自)
(然之大故/音之也)
象曰雷電皆至豐君子以折獄致刑注文明以動不失
情理也音義(折之舌反㫁/也下及注同)疏(正義曰雷電皆至豐者雷/者天之威動電者天之光)
(耀雷電俱至則威明備足以為豐也君子以折獄致刑/者君子法象天威而用刑罰亦當文明以動折獄㫁决)
(也㫁决獄訟須得虚實之情致用刑罰必得輕重之中/若動而不明則滛灆斯及故君子象於此卦而折獄致)
(刑/)
初九遇其配主雖旬无咎徃有尚注處豐之初其配在
四以陽適陽以明之動能相光大者也旬均也雖均无
咎徃有尚也初四俱陽爻故曰均也象曰雖旬无咎過
旬災也注過均則争交斯叛也音義(配如字鄭作妃云/嘉耦曰妃旬如字)
(均也王肅尚純反或音脣茍作均/劉昞作鈞争争鬬之争下皆同)疏(正義曰遇其配主/者豐者文明以動)
(尚乎光大者也初配在四俱是陽爻以陽適陽以明之/動能相光大者也故曰遇其配主也雖旬无咎徃有尚)
(者旬均也俱是陽爻謂之為均非是隂陽相應嫌其有/咎以其能相光大故雖均可以无咎而徃有嘉尚也故)
(曰雖均无咎徃有尚也象曰過旬災也者言勢若不均/則相傾奪既相傾奪則争競乃興而相違背災咎至焉)
(故曰過旬災也注正義曰過均則争交斯叛者初四應/配謂之為交𫝑若不均則初四之相交於斯乖叛矣)
六二豐其蔀日中見斗徃得疑疾有孚𤼵若吉注蔀覆
曖鄣光明之物也處明動之時不能自豐以光大之徳
既處乎内而又以隂居隂所豐在蔀幽而无覩者也故
曰豐其蔀日中見斗也日中者明之盛也斗見者闇之
極也處盛明而豐其蔀故曰日中見斗不能自𤼵故徃
得疑疾然履中當位處闇不邪有孚者也若辭也有孚
可以𤼵其志不困於闇故獲吉也象曰有孚𤼵若信以
𤼵志也音義(蔀音部王廙同蒲户反王肅晋苟反畧例/云大暗之謂蔀馬云蔀小也鄭薛作菩云)
(小席見斗孟作見主曖音愛鄣音章又止尚反字/又作障同斗見之見賢遍反下不見同邪似嗟反)疏(正/義)
(曰豐其蔀者二以隂居隂又處於内幽闇无所覩見所/豐在於覆蔽故曰豐其蔀也蔀者覆曖障光明之物也)
(日中見斗者二居離卦之中如日正中則至極盛者也/處日中盛明之時而斗星顯見是二之至闇使斗星見)
(明者也處光大之世而為極闇之行譬日中而斗星見/故曰日中見斗也二五俱隂二已見斗之闇不能自𤼵)
(以自求於五徃則得見疑之疾故曰徃得疑疾也然居/中履正處闇不邪是有信者也有信以自𤼵其志不困)
(於闇故𫉬吉也故曰有孚𤼵若吉也象曰信以𤼵志者/雖處幽闍而不為邪是有信以𤼵其豐大之志故得吉)
(也/)
九三豐其沛日中見沬折其右肱无咎注沛幡幔所以
禦盛光也沬微昧之明也應在上六志在乎隂雖愈乎
以隂處隂亦未足以免於闇也所豐在沛日中則見沬
之謂也施明則見沬而已施用則折其右肱故可以自
守而已未足用也象曰豐其沛不可大事也注明不足
也折其右肱終不可用也注雖有左在不足用也音義
(沛夲或作旆謂幡幔也又普貝反姚云滂沛也王廙豐/蓋反又補賴反徐普盖反子夏作芾傳云小也鄭干作)
(韋云祭祀之蔽膝沬徐武蓋反又亡對反微昧之光也/字林作昧亡太反云斗杓後星王肅云音妹鄭作昧服)
(䖍云日中而昏也子夏傳云昧星之小者馬同薛云輔/星也肱古𢎞反姚作股幡芳袁反幔末半反禦魚吕反)
(昧音/妹)疏(正義曰豐其沛日中見沬者沛幡幔所以禦盛/光也沬微昧之明也以九三應在上六志在乎)
(隂雖愈於六二以隂處隂亦未見免於闇也是所以豐/在沛日中見沬也處光大之時而豐沛見沬雖愈於豐)
(蔀見斗然施於大事終不可用假如折其右肱自守而/已乃得无咎故曰折其右肱无咎象曰不可大事者當)
(光大之時可為大事而明不足故不可為大事也終不/可用者凡用事在右肱右肱既折雖有左在終不可用)
(也/)
九四豐其蔀日中見斗遇其夷主吉注以陽居隂豐其
蔀也得初以發夷主吉也象曰豐其蔀位不當也日中
見斗幽不明也遇其夷主吉行也疏(正義曰豐其蔀者/九四以陽居隂闇)
(同於六二故曰豐其蔀也日中見斗遇其夷主吉者夷/平也四應在初而同是陽爻能相顯𤼵而得其吉故曰)
(遇其夷主吉也言四之與初交相為主者苦賔主之義/也若據初適四則以四為主故曰遇其配主自四之初)
(則以初為主故曰遇其夷主也二陽體敵兩主均平故/初謂四為旬而四謂初為夷也象曰位不當者正謂以)
(陽居隂而位不當所以豐蔀而闇者也幽不明也者日/中盛則反而見斗以譬當光大而居隂是應明而幽闇)
(不明也吉行也者處於隂位為闇己甚更應/於隂无由獲吉猶與陽相遇故得吉行也)
六五來章有慶譽吉注以隂之質來適尊陽之位能自
光大章顯其徳𫉬慶譽也象曰六五之吉有慶也疏(正/義)
(曰六五處豐大之世以隂柔之質來適尊陽之位能自/光大章顯其徳而𫉬慶善也故曰來章有慶譽吉也象)
(曰有變也者言六五以柔處/尊履得其中故致慶譽也)
上六豐其屋蔀其家闚其戸闃其无人三嵗不覿凶注
屋藏䕃之物以隂處極而最在外不履於位深自幽隠
絶跡深藏者也既豐其屋又蔀其家屋厚家覆闇之甚
也雖闚其戸闃其无人棄其所處而自深藏也處於明
動尚大之時而深自幽隠以高其行大道既濟而猶不
見隠不為賢更為反道凶其宜也三年豐道之成治道
未濟隠猶可也既濟而隠是以治為亂也象曰豐其屋
天際翔也注翳光最甚者也闚其戸闃其无人自藏也
注可以出而不出自藏之謂也非有為而藏不出戸庭
失時致凶况自藏乎凶其宜也音義(豐其屋説文作寷/云大屋也闚苦規)
(反李登云小視闃苦鵙反徐苦鶂反一音苦馘反馬鄭/云无人貌字林云静也姚作䦧孟作窒並通覿徒厯反)
(藏如字䕃於鴆反行下孟反治直吏反下同際如字鄭/云當為瘵瘵病也翔鄭王肅作祥翳厯細反自藏之藏)
(如字衆家作戕慈羊反馬王肅云殘也鄭云傷也有為/之為于偽反不出户庭此引節卦九二爻辭應云門庭)
(作戸誤也或/云門户通語)疏(正義曰屋者藏䕃隠蔽之物也上六以/隂處隂極以處外不履於位是深自幽)
(隠絶跡深藏也事同豐厚於屋者也既豐厚其屋而又/覆鄣其家屋厚家闇蔽鄣之甚也雖闚視其户而闃寂)
(无人棄其所處而自深藏也處於豐大之世隠不為賢/治道未濟隠猶可也三年豐道已成而猶不見所以為)
(凶故曰豐其屋蔀其家闚其户闃其无人三嵗不覿凶/象曰天際翔也者如鳥之飛翔於天際言隠翳之深也)
(自藏也者言非有為而當自藏也/以出而不出无事自為隠藏也)
䷷(艮下/離上)
旅小亨旅貞吉注不足全夫貞吉之道唯足以為旅之
貞吉故特重曰旅貞吉也音義(旅力舉反羇旅也序卦/云旅而无所容雜卦云)
(親寡旅是也離宫一世卦王/肅等以為軍旅重直用反)疏(正義曰旅者客寄之名/羇旅之稱失其本居而)
(寄他方謂之為旅既為羇旅茍求僅序雖得自通非甚/光大故旅之為義小亨而已故曰旅小亨羇旅而𫉬小)
(亨是旅之正吉/故曰旅貞吉也)
彖曰旅小亨柔得中乎外而順乎剛止而麗乎明是以
小亨旅貞吉也注夫物失其主則散柔乘於剛則乖既
乖且散物皆羇旅何由得小亨而貞吉乎夫陽為物長
而隂皆順陽唯六五乘剛而復得中乎外以承于上隂
各順陽不為乖逆止而麗明動不履妄雖不及剛得尊
位恢𢎞大通是以小亨令附旅者不失其正得其所安
也旅之時義大矣哉注旅者大散物皆失其所居之時
也咸失其居物願所附豈非知者有為之時音義(長之/丈反)
(復扶又反六五注同/令力呈反知音智)疏(正義曰旅小亨者舉經文也柔/得中乎外而順乎剛止而麗乎)
(明是以小亨旅貞吉者此就六五及二體釋旅得亨貞/之義柔處於外弱而為客之象若所託不得其主得主)
(而不能順從則乖逆而離散何由得自通而貞吉乎今/柔雖處外而得中順陽則是得其所説而順從於主又)
(止而麗明動不履妄故能於寄旅之時得通而正不失/所安也旅之時義大矣哉者此歎羙寄旅之時物皆失)
(其所居若能與物為附使亦者𫉬安非小才/可濟惟大智能然故曰旅之時義大矣哉)
象曰山上有火旅君子以明愼用刑而不留獄注止以
明之刑戮詳也疏(正義曰火在山上逐草而行勢不久/留故為旅象又上下二體艮止離明)
(故君子象此以静止明察/審愼用刑而不稽留獄訟)
初六旅瑣瑣斯其所取災注最處下極寄旅不得所安
而為斯卑賤之役所取致災志窮且困象曰旅瑣瑣志
窮災也音義(瑣悉果反或怍璅字者非也鄭云𤨏/瑣小也馬云疲弊貌王肅云細小貌)疏(正/義)
(曰旅瑣瑣斯其所取災者瑣瑣者細小卑賤之貌也初/六當旅之時最處下拯是寄旅不得所安而為斯卑賤)
(之役然則為斯卑賤勞役由其處於窮下故致此災故/曰旅瑣瑣斯其所取災也象曰志窮災者志意窮極自)
(取此/災也)
六二旅即次懐其資得童僕貞注次者可以安行旅之
地也懐来也得位居中體柔奉上以此寄旅必𫉬次舎
懐來資貨得童僕之所正也旅不可以處盛故其羙盡
於童僕之正也過斯以徃則見害矣童僕之正義足而
已象曰得童僕貞終无尤也音義(資夲或作/資斧非)疏(正義曰/旅即次)
(懐其資得童僕貞者得位居中體柔承上以此而為寄/旅必為主君所安故得次舎懐来資貨又得童􁀞之正)
(不同初六賤役故曰旅即次懐其資得童僕貞象曰終/无尤者旅不可以處盛盛則為物所害今惟正於童僕)
(則終保/无咎也)
九三旅焚其次喪其童僕貞厲注居下體之上與二相
得以寄旅之身而為施下之道與萌侵權主之所疑也
故次焚僕喪而身危也象曰旅焚其次亦以傷矣以旅
與下其義喪也音義(喪息浪反卦内并下卦同/施始䜴反與如字又音預)疏(正義/曰旅)
(焚其次喪其童僕貞厲者九三居下體之上下㨿於二/上无其應與二相得是欲自尊而恵施於下也以羇旅)
(之身而為恵下之道是與萌侵權為主君之所疑也為/主君所疑則被黜而見害故焚其次舎喪其童僕之正)
(而身危也象曰亦以傷矣者言失其所安亦可悲傷也/其義喪者言以旅與下理是喪亡也注正義曰與萌侵)
(權者言與得政事之萌漸侵奪主君/之權𫝑若齊之田氏故為主所疑也)
九四旅于處得其資斧我心不快注斧所以斫除荆棘
以安其舎者也雖處上體之下不先於物然而不得其
位不𫉬平坦之地客于所處不得其次而得其資斧之
地故其心不快也象曰旅于處未得位也得其資斧心
未快也音義(資斧如字子夏傳及衆家並作齊斧張軌/云齊斧盖黄鉞斧也張晏云整齊也應劭)
(云利也虞喜志林云齊當作齊齊戒入廟而/受斧下卦同快苦夬反斫諸若反坦吐但反)疏(正義曰/旅于處)
(得其資斧我心不快者九四處上體之下不同九三之/自尊然不得其位猶寄旅之人求其次舎不𫉬乎坦之)
(所而得用斧之地言用斧除荆棘然後乃處故曰旅于/處得其資斧也求安處而得資斧之地所以其心不快)
(也/)
六五射雉一矢亡終以譽命注射雉以一矢而復亡之
明雖有雉終不可得矣寄旅而進雖處于文明之中居
于貴位此位終不可有也以其能知禍福之萌不安其
處以乗其下而上承於上故終以譽而見命也象曰終
以譽命上逮也音義(射食亦反注同而上之上時/掌反逮音代一音大計反)疏(正/義)
(曰射雉一矢亡終以譽命者羇旅不可以處盛位六五/以羇旅之身進居貴位其位終不可保譬之射雉惟有)
(一矢射之而復亡失其矢其雉終不可得故曰射雉一/矢亡也然處文明之内能照禍福之㡬不乗下以侵權)
(而承上以自保故得終以羙譽而見爵命故曰終以譽/命也象曰上逮者逮及也以能承及於上故得終以譽)
(命/也)
上九鳥焚其巢旅人先笑後號咷喪牛于易凶注居高
危而以為宅巢之謂也客旅得上位故先笑也以旅而
處于上極衆之所嫉也以不親之身而當嫉害之地必
凶之道也故曰後號咷牛者稼穡之資以旅處上衆所
同嫉故喪牛于易不在於難物莫之與危而不扶喪牛
于易終莫之聞莫之聞則傷之者至矣象曰以旅在上
其義焚也喪牛于易終莫之聞也音義(號户羔反咷道/羔反易以䜴反)
(注同王肅音亦嫉音疾字林音自本亦作疾下/同其義焚也馬云義宜也一本作宜其焚也)疏(正義/曰鳥)
(焚其巢旅人先笑後號咷喪牛于易凶者最居於上如/鳥之巢以旅處上必見傾奪如鳥之巢被焚故曰鳥焚)
(其巢也客得上位所以先笑凶害必至故後號咷衆所/同嫉喪其稼穡之資理在不難故曰喪牛于易物莫之)
(與則傷之者至矣故曰凶也象曰終莫之開也者衆所/同嫉危而不扶至于喪牛于易終无以一言告之使聞)
(而悟/也)
䷸(巽下/巽上)
巽小亨注全以巽為徳是以小亨也上下皆巽不違其
令命乃行也故申命行事之時上下不可以不巽也利
有攸徃注巽悌以行物无距也利見大人注大人用之
道愈隆也音義(巽孫問反入也廣雅云/順也八純卦象風象木)疏(正義曰巽者/卑順之名説)
(卦云巽入也盖以巽是象風之卦風行无所不入故以/入為訓若施之於人事能自卑巽者亦无所不容然巽)
(之為義以卑順為體以容入為用故受巽名矣上下皆/巽不為違逆君唱臣和敎令乃行故於重巽之卦以明)
(申命之理雖上下皆巽命令可行然全用卑巽則所通/非大故曰小亨利有攸徃者巽悌以行物无違距故曰)
(利有攸徃利見大人者但能用巽者皆无徃不利然大/人用巽其道愈隆故曰利見大人明上下皆須用巽也)
彖曰重巽以申命注命乃行也未有不巽而命行也剛
巽乎中正而志行注以剛而能用巽處于中正物所與
也柔皆順乎剛注明无違逆故得小亨是以小亨利有
攸徃利見大人音義(重直/龍反)疏(正義曰重巽以申命者此/卦以卑巽為名以申命為)
(義故就二體上下皆巽以明可以申命也上巽能接於/下下巽能奉於上上下皆巽命乃得行故曰重巽以申)
(命也剛巽乎中正而志行者須上下皆巽若命不可從/則物所不與也故又因三五之爻剛而能巽不失其中)
(所以志意得行申其命令也柔皆順乎剛者剛雖巽為/中正柔若不順乎剛何所申其命乎故又就初四各處)
(卦下柔皆順剛无有違逆所以敎命得中成小亨以下/之義也是以小亨以下舉經結也注正義曰案象併舉)
(小亨利有攸徃利見大人以結之則柔皆順剛之意不/専釋小亨二字而注獨言明无違逆故得小亨者褚氏)
(云夫獻可替否其道乃𢎞柔皆順剛非失通之道所以/文王係小亨之辭孔子致皆順之釋案王注上下卦之)
(體皆以巽言之柔不違剛正是巽/義故知皆順之言通釋詣辭也)
象曰隨風巽君子以申命行事疏(正義曰随風巽者兩/風相隨故曰隨風風)
(既相隨物无不順故曰隨風巽君子以申命行事者/風之隨至非是令初故君子訓之以申命行事也)
初六進退利武人之貞注處令之初未能服令者也故
進退也成命齊邪莫善武人故利武人之貞以整之象
曰進退志疑也注巽順之志進退疑懼利武人之貞志
治也音義(邪似嗟反下并下/卦同治直吏反)疏(正義曰初六處令之初/法未宣著體於柔巽不)
(能自決心懐進退未能從令者也成命齊邪莫善威武/既未能從令則宜用武人之正以整齊之故曰進退利)
(武人之貞也象曰志疑者欲從之則未明其令欲不從/則懼罪及己志意懐疑所以進退也志治也者武非行)
(令所宜而言利武人者志在使人從治故曰利/武人其猶蒙卦初六象曰利用刑人以正法也)
九二巽在牀下用史巫紛若吉无咎注處巽之中既在
下位而復以陽居隂卑巽之甚故曰巽在牀下也卑甚
失正則入于咎過矣能以居中而施至卑於神祗而不
用之於威勢則乃至于紛若之吉而亡其過矣故曰用
史巫紛若吉无咎也象曰紛若之吉得中也音義(紛芳/云反)
(廣雅云衆也喜也一云盛也/復扶又反下同祗祁支反)疏(正義曰巽在牀下者九/二處巽下體而復以陽)
(居隂卑巽之甚故曰巽在牀下用史巫紛若吉无咎者/史謂祝史巫謂巫覡竝是接事鬼神之人也紛若者盛)
(多之貌卑甚失正則入於過咎人有威勢易為行恭神/道无形多生怠慢若能用居中之德行至卑之道用之)
(於神祗不行之於威勢則能致之於盛多之吉而无咎/過故曰用史巫紛若吉无咎也象曰得中者用卑巽於)
(神祗是行得其中故/能致紛若之吉也)
九三頻巽吝注頻頻蹙不樂而窮不得已之謂也以其
剛正而為四所乗志窮而巽是以吝也象曰頻巽之吝
志窮也音義(樂音/洛)疏(正義曰頻巽吝者頻者頻蹙憂戚/之容也九三體剛居正為四所乗)
(是志意窮屈不得申遂也既處巽時只得受其屈辱也/頻蹙而巽鄙吝之道故曰頻巽吝也象曰志窮者志意)
(窮屈所以/為吝也)
六四悔亡田獲三品注乗剛悔也然得位承五卑得所
奉雖以柔御剛而依尊履正以斯行命必能獲強暴逺
不仁者也獲而有益莫善三品故曰悔亡田𫉬三品一
曰乾豆二曰賔客三曰充君之庖象曰田獲三品有功
也音義(逺袁萬反/庖步交反)疏(正義曰悔亡田𫉬三品者六四有/乗剛之悔然得位承尊得其所奉)
(雖以柔乗剛而依尊履正以斯行命必能有功取譬田/獵能𫉬而有益莫善三品所以得悔亡故曰悔亡田𫉬)
(三品也三品者一曰乾豆二曰賔客三曰充君之/庖厨也象曰有功者田獵有獲以喻行命有功也)
九五貞吉悔亡无不利无初有終先庚三日後庚三日
吉注以陽居陽損於謙巽然秉乎中正以宣其令物莫
之違故曰貞吉悔亡无不利也化不以漸卒以剛直用
加於物故初皆不説也終於中正邪道以消故有終也
申命令謂之庚夫以正齊物不可卒也民迷固久直不
可肆也故先申三日令著之後復申三日然後誅而无
咎怨矣甲庚皆申命之謂也象曰九五之吉位正中也
音義(先西薦反注同後胡豆反卒才忽反/下同説又作悦申音身或作甲字非)疏(正義曰九/五以陽居)
(陽違於謙巽是悔也然執乎中正以宣其令物莫之違/是由貞正獲吉故得悔亡而无不利故曰貞吉悔亡无)
(不利也无初有終者若卒用剛直化不以漸物皆不説/故曰无初也終於中正物服其化故曰有終也先庚三)
(日後庚三日吉者申命令謂之庚民迷固久申不可卒/故先申之三日令著之後復申之三日然後誅之民服)
(其罪无怨而獲吉矣故曰先庚三日後庚三日吉也象/曰位正中者若不以九居五位則不能以中正齊物物)
(之不齊无由致吉致吉是由/九居五位故舉爻位言之)
上九巽在牀下喪其資斧貞凶注處巽之極極巽過甚
故曰巽在牀下也斧所以斷者也過巽失正喪所以斷
故曰喪其資斧貞凶也象曰巽在牀下上窮也喪其資
斧正乎凶也音義(斷丁亂/反下同)疏(正義曰巽在牀下者上九/處巽之極巽之過甚故曰)
(巽在牀下喪其資斧者斧能斬决以喻威斷也巽過則/不能行威命命之不行是喪其所用之斧故曰喪其資)
(斧也貞凶者失其威斷是正之凶故曰貞凶也象曰上/窮者處上窮巽故過在牀下也正乎凶者正理須當威)
(斷而喪之是/正乎凶也)
　
　
　
　
　
　
　
　
　
　
　
　
　
　周易注疏卷九
　周易注疏卷九考證
震卦辭震來虩虩笑言啞啞○(臣清植/)按易家或以八
　字為初九爻辭誤入卦下者非也易例凡爻為卦主
　者辭多與卦同如屯初之利建侯謙三之君子有終
　之𩔖是也震以陽動於下為義卦惟初四二陽而初
　最居下故為卦主而辭與卦同
彖出可以守宗廟社稷以為祭主也注不喪匕鬯則巳
　出可以守宗廟○郭京曰經脫不喪匕鬯字注脫社
　稷字(臣良裘/)按京之此言王昭素范諤昌皆主其說
　今程朱傳義並從之
艮卦辭注施止於背不隔物欲得其所止也背者無見
　之物○郭京曰不見其所欲而得其所止也見其所
　字誤作隔物字又背者无見之處處字誤作物字又
　其得無咎艮其背不𫉬其身行其庭不見其人故也
　○郭京曰其得无咎者誤脫者字
彖艮其止止其所也注易背曰止以明背即止也○郭
　京曰艮背為止以明背則止也注首艮字今本多作
　易字(臣良裘/)按易背為止之義疏有明文朱子本義
　亦錄其說又晁氏讀書志云艮其止當依卦辭作艮
　其背本義亦錄其說項安世云自王弼以前無艮其
　止之說古文背字為北有訛為止字之理然則王注
　作易背曰止無疑矣
六二不極其隨○拯釋文本作承釋云音拯救之拯馬
　云舉也(臣良裘/)按黄氏韻㑹引易作拯丁氏集韻又
　别出承同音同義並無别釋
象未退聽也○退集解本作違虞翻曰坎為耳故未違
　聽其義全異
九三艮其限列其夤厲薰心○列集解作裂薰集解作
　閽虞翻曰艮為閽閽守門人坎盜動門故厲閽心古
　閽作薰字馬因言薰灼其心未聞易以坎水薰灼人
　也荀氏以薰為勲或誤作動皆非也(臣清植/)按夤為
　夾脊骨正與心相對列峙也列夤由于艮限因腰之
　不能屈伸而脊為之峙安得不危而薰心哉心猶火
　也揚之則明遏之則薰危薰心者言其堙鬱昏塞無
　光明通泰之象也虞說非是
注止加其身中體而分故列其夤○郭京曰限字誤作
　身字按六四爻辭云艮其身注云中上稱身此注身
　字當作限字
九三象曰危薰心也九四象曰正諸躬也○(臣清植/)按
　心字唐韻入侵躬字唐韻入東此以心與躬叶呉棫
　韻補心思容切引東方朔七諫賢士窮而隱處兮亷
　方正而不容子胥諫而靡軀兮比干忠而剖心為証
　疑古有此音也
九四注止求諸身得其所處○郭京曰於字誤作求字
六五言有序○序集解本作孚虞翻曰動得正故言有
　孚
漸彖漸之進也注之於進也○(臣清植/)按卦名以進為
　義者三晉也升也漸也而漸獨以漸進為義故言漸
　之進以别於晉之進升之進也郭雍云傳言漸之進
　如女之歸則吉以女歸有漸也王注之於進也與雍
　意同諸儒疑之字為衍為誤者皆未允也
象君子以居賢德善俗○郭京曰善字下脫風字觀注
　可知(臣良裘/)按本義曰疑賢字衍或善下有脫字京
　言或然
上九鴻漸于陸○(臣良裘/)按陸字與九三陸字同漢晉
　及唐初無岐音自胡瑗以陸為逵程朱皆從其說訓
　為雲路
豐彖注施于已盈則方溢○釋文本無方字釋云本或
　作則方溢者非也
九四象遇其夷主吉行也○郭京曰志行也脫志字遇
　其夷主吉既是爻辭行之一字亦未成句按暌初四
　皆陽象曰志行也比例詳義足見其脫矣(臣清植/)按
　小象原有以單字成句者如屯四之求而徃明也是
　也今折中定本以遇其夷主吉為句行也為句
上六象天際翔也○集解本作天降祥也孟喜曰天降
　下惡祥也
旅彖注命附旅者不失其正○郭京曰覉字誤作附字
初六旅瑣瑣斯其所取災○郭京曰斯字合作㒋(臣清/)
　(植/)按王應麟云斯王注為斯賤之役郭京謂合作㒋
　據後漢左雄傳職斯祿薄注云斯賤也不必改㒋字
六五注不安其處以乗其下○郭京曰棄字誤作乘字
上九象喪牛于易○釋文本作喪牛之凶
巽彖重巽以申命注命乃行也○郭京曰命乃行也一
　句彖文誤入注觀文尋義了不闗注(臣照/)按郭京舉
　正謂得王弼韓伯手寫本由此條觀之其說亦係後
　人偽託舉正類此者多並不採錄舉此條以見例
九五先庚三日後庚三日吉注申命令謂之庚○仲氏
　易曰王輔嗣于先甲後甲引漢制甲令為解令有甲
　乙不得謂甲即令也巽為命令于申命義自合然曰
　申命令謂之庚則杜撰無據不可為訓矣(臣良裘/)按
　孔疏主申王學必以甲庚皆申命之謂義實未安張
　清子曰甲者十干之首庚者十干之過中以造事言
　之故取諸甲以更事言之故取諸庚其說與終則有
　始无初有終之義最洽夫巽之九五其動也之蠱聖
　人于蠱繫以先甲後甲而于此爻繫以先庚後庚然
　則所以慎終如始而不至于壞極而後有事者其惟
　在申命行事巽以行權者乎
　
　
　
　
　
　
　
　
　周易注疏卷九考證
欽定四庫全書
　周易注疏卷十
　　魏王弼注　唐陸德明音義　孔穎達疏
　下經(兌/)　(渙/)　(節/)　(中孚/)　(小過/)　(既濟/)　(未濟/)
䷹(兌下/兌上)
兌亨利貞音義(兌徒外反悅也/八純卦象澤)疏(正義曰兌說也說卦/曰說萬物者莫說乎)
(澤以兌是象澤之卦故以兌為名澤以潤生萬物所以/萬物皆說施於人事猶人君以恩惠養民民莫不說也)
(惠施民說所以為亨以說說物恐陷/諂邪其利在於貞正故曰兌亨利貞)
彖曰兌說也剛中而柔外說以利貞注說而違剛則謟
剛而違說則暴剛中而柔外所以說以利貞也剛中故
利貞柔外故說亨是以順乎天而應乎人注天剛而不
失說者也說以先民民忘其勞說以犯難民忘其死說
之大民勸矣哉音義(說音悅卦内竝同先西/薦反又如字難乃旦反)疏(正義曰/兌說也)
(者訓卦名也剛中而柔外說以利貞者此就二五以剛/居中上六六三以柔處外釋兌亨利貞之義也外雖柔)
(說而内德剛正則不畏邪諂内雖剛正而外迹柔說則/不憂侵暴只為剛中而柔外中外相濟故得說亨而利)
(貞也是以應乎天而順乎人者廣明說義合於天人天/為剛德而有柔克是剛而不失其說也今說以利貞是)
(上順乎天也人心說於惠澤能以惠澤說人是下應乎/人也說以先民民忘其勞以下歎美說之所致亦申明)
(應人之法先以說豫撫民然後使之從事則民皆竭力/忘其從事之勞故曰說以先民民忘其勞也說以犯難)
(民忘其死者先以說豫勞民然後使之犯難則民皆授/命忘其犯難之死故曰說以犯難民忘其死也施說於)
(人所致如此豈非說義之大能使民/勸勉矣哉故曰說之大民勸矣哉)
象曰麗澤兌君子以朋友講習注麗猶連也施說之道
莫盛於此音義(麗如字連也鄭/作離云猶倂也)疏(正義曰麗澤兌者麗/猶連也兩澤相連潤)
(說之盛故曰麗澤兌也君子以朋友講習者同門曰朋/同志曰友朋友聚居講習道義相說之盛莫過於此也)
(故君子象之以/朋友講習也)
初九和兌吉注居兌之初應不在一无所黨係和兌之
謂也說不在諂履斯而行未見有疑之者吉其宜矣象
曰和兌之吉行未疑也疏(正義曰初九居兌之初應不/在一无所私說說之和也說)
(物以和何往不吉故曰和兌吉也象曰行未疑者/說不為諂履斯而行未見疑之者也所以得吉也)
九二孚兌吉悔亡注說不失中有孚者也失位而說孚
吉乃悔亡也象曰孚兌之吉信志也注其志信也疏(正/義)
(曰九二說不失中有信者也說而有信則吉從之故曰/孚兌吉也然履失其位有信而吉乃得亡悔故曰孚兌)
(吉悔亡也象曰信志也者/失位而得吉是其志信也)
六三來兌凶注以隂柔之質履非其位來求說者也非
正而求說邪佞者也象曰來兌之凶位不當也疏(正義/曰三)
(為陽位隂來居之是進來求說故言來兌而以不正來/說佞邪之道故曰來兌凶也象曰位不當者由位不當)
(所以致/凶也)
九四商兌未寧介疾有喜注商商量裁制之謂也介隔
也三為佞說将近至尊故四以剛德裁而隔之匡内制
外是以未寧也處於㡬近閑邪介疾宜其有喜也象曰
九四之喜有慶也音義(商如字商量也鄭云隐度也介/音界隔也馬云大也将近附近)
(之/近)疏(正義曰商兌未寕者商商量裁制之謂也夫佞邪/之人國之疾也三為佞說将近至尊故四以剛德)
(裁而隔之使三不得進匡内制外未遑寧處故曰商兌/未寧居近至尊防邪隔疾宜其有喜故曰介疾有喜象)
(曰有慶者四能匡内制外介疾除邪此之為/喜乃為至尊所善天下蒙頼故言有慶也)
九五孚于剝有厲注比於上六而與相得處尊正之位
不說信乎陽而說信乎隂孚于剝之義也剝之為義小
人道長之謂象曰孚于剝位正當也注以正當之位信
於小人而疏君子故曰位正當也音義(比毗志反/長之文反)疏(正/義)
(曰剝者小人道長消君子之正故謂小人為剝也九五/處尊正之位下无其應比於上六與之相得是說信於)
(小人故曰孚于剝信而成剝危之道也故曰有厲象曰/位正當者以正當之位宜任君子而信小人故以當位)
(責之/也)
上六引兌注以夫隂質最處說後静退者也故必見引
然後乃說也象曰上六引兌未光也疏(正義曰上六以/隂柔之質最在)
(兌後是自静退不同六三自進求說必須他人見引然/後乃說故曰引兌也象曰未光也者雖免躁求之凶亦)
(有後時之失所以經无/吉文以其道未光故也)
䷺(坎下/巽上)
渙亨王假有廟利渉大川利貞音義(渙呼亂反散也序/卦云離也離宫五)
(世卦假庚白反下/同梁武帝音賈)疏(正義曰渙亨者渙卦名也序卦曰/說而後散之故受之以渙然則渙)
(者散釋之名雜卦曰渙離也此又渙是離散之號也盖/渙之為義小人遭難離散奔迸而逃避也大德之人能)
(於此時建功立德散難釋險故謂之為渙能釋險難所/以為亨故曰渙亨王假有廟者王能渙難而亨可以至)
(於建立宗廟故曰王假有廟也利渉大川者德洽神人/可濟大難故曰利渉大川利貞者大難既散宜以正道)
(而柔集之/故曰利貞)
象曰渙亨剛來而不窮柔得位乎外而上同注二以剛
來居内而不窮於險四以柔得位乎外而與上同内剛
而无險困之難外順而无違逆之乖是以亨利渉大川
利貞也凡剛得暢而无忌回之累柔履正而同志乎剛
則皆亨利渉大川利貞也王假有廟王乃在中也注王
乃在乎渙然之中故至有廟也利渉大川乗木有功也
注乗木即渉難也木者專所以渉川也渉難而常用渙
道必有功也音義(而上之上如字又時掌反難/乃旦反卦内同累劣偽反)疏(正義/曰渙)
(亨者疊經文畧舉名德也剛來而不窮柔得位乎外而/上同者此就九二剛德居險六四得位從上釋所以能)
(散釋險難而致亨通乃至利渉大川利貞等也二以剛/德來居險中而不窮於險四以柔順得位於外而上與)
(五同内剛无險困之難外柔无違逆之乖所以得散釋/險難而通亨建立宗廟而祭享利渉大川而克濟利以)
(正道而鳩民也王假有廟王乃在中者此重明渙時可/以有廟之義險難未夷方勞經畧今在渙然之中故至)
(於有廟也利渉大川乗木有功者重明用渙可以濟難/之事乗木渉川必不沉溺以渙濟難必有成功故曰乗)
(木有功也注正義曰凡剛得暢而无忌回之累者此還/言九二居險不窮是剛得暢遂剛既得暢无復畏忌回)
(邪之累也柔履正而同志乎剛者此還言六四得位履/正同志乎五也剛德不暢柔不同剛何由得亨通而濟)
(難利貞而不邪乎故言則皆亨利渉大川利貞也注於/此言皆者凡有二意一則彖雖疊渙亨二字即以剛來)
(而不窮柔得位乎外而上同釋之下别言王假有廟王/乃在中利渉大川乗木有功恐剛來之言惟釋亨德不)
(通在下二則先儒有以剛來不窮釋亨德柔得位乎外/釋利貞故言皆以通之明剛柔皆釋亨以下至于利貞)
(也乗木即渉難也者先儒皆以此卦坎下巽上以為乗/木水上渉川之象故言乗木有功王不用象直取况喻)
(之義故言此/以序之也)
象曰風行水上渙先王以享于帝立廟音義(享香/兩反)疏(正/義)
(曰風行水上渙者風行水上激動波濤散釋之象故曰/風行水上渙先王以享于帝立廟者先王以渙然无難)
(之時享于上帝以告太平建立宗廟以/祭祖考故曰先王以享于帝立廟也)
初六用拯馬壯吉注渙散也處散之初乖散未甚故可
以逰行得其志而違於難也不在危劇而後乃逃竄故
曰用拯馬壯吉象曰初六之吉順也注觀難而行不與
險争故曰順也音義(拯拯救之拯馬云舉也伏曼容云/濟也王肅云拔也子夏作抍抍取)
(也竄七亂反/争争鬬之争)疏(正義曰初六處散之初乖散未甚可用/馬以自拯拔而得壯吉也故曰用拯馬)
(壯吉象曰初六之吉順也者觀/難而行不與險争故曰順也)
九二渙奔其机悔亡注机承物者也謂初也二俱无應
與初相得而初得散道離散而奔得其所安故悔亡也
象曰渙奔其机得願也音義(机音/凡)疏(正義曰渙奔其机/者机承物者也初)
(承於二謂初為机二俱无應與初相得而初得逺難之/道今二散奔歸初故曰渙奔其机也悔亡者初得散道)
(而二往歸之得其所安故悔亡也象曰得願者/違難奔散願得所安奔初𫉬安是得其願也)
六三渙其躬无悔注渙之為義内險而外安者也散躬
志外不固所守與剛合志故得无悔也象曰渙其躬志
在外也疏(正義曰渙其躬无悔者渙之為義内險外安/六三内不比二而外應上九是不固所守能)
(散其躬故得无悔故曰渙其躬无咎象曰志在外者釋/六三所以能渙其躬者正為身在於内而應在上九是)
(志意在/外也)
六四渙其羣元吉渙有丘匪夷所思注踰乎險難得位
體巽與五合志内掌機密外宣化命者也故能散羣之
險以光其道然處於卑順不可自專而為散之任猶有
丘墟匪夷之慮雖得元吉所思不可忘也象曰渙其羣
元吉光大也音義(有丘姚作有近匪夷/荀作匪弟墟去魚反)疏(正義曰渙其/羣者六四出)
(在坎上已踰於險得位體巽與五合志内掌機密外宣/化命者也能為羣物散其險害故曰渙其羣也元吉渙)
(有丘匪夷所思者能散羣險則有大功故曰元吉然處/上體之下不可自專而得位承尊憂責復重雖𫉬元吉)
(猶宜於散難之中有丘墟未平之慮為其所思故曰渙/有丘匪夷所思也象曰光大也者能散羣險而𫉬元吉)
(是其道/光大也)
九五渙汗其大號渙王居无咎注處尊履正居巽之中
散汗大號以盪險阨者也為渙之主唯王居之乃得无
咎也象曰王居无咎正位也注正位不可以假人音義
(汗下旦反盪徒黨反/阨於隔反假古雅反)疏(正義曰渙汗其大號者人遇險/阨驚怖而勞則汗從體出故以)
(汗喻險阨也九五處尊履正在號今之中能行號令以/散險阨者也故曰渙汗其大號也渙王居无咎者為渙)
(之主名位不可假人惟王居之乃得无咎故曰渙王居/无咎象曰正位者釋王居无咎之義以九五是王之正)
(位若非王居/之則有咎矣)
上九渙其血去逖出无咎注逖逺也最逺於害不近侵
克散其憂傷逺出者也散患於逺害之地誰將咎之哉
象曰渙其血逺害也音義(逖湯歴反去羌吕反最逺之/逺袁萬反下於逺象逺害並)
(同近附/近之近)疏(正義曰渙其血去逖出者血傷也逖逺也上/九處於卦上最逺於險不近侵害是能散其)
(憂傷去而逖出者也故曰渙其血去逖出也无咎者散/患於逺害之地誰将咎之矣故曰无咎象曰逺害者釋)
(渙其血也是居/逺害之地故也)
䷻(兌下/坎上)
節亨苦節不可貞音義(節薦絜反止也明禮有制度之/名一云分段支節之義坎宫一)
(世/卦)疏(正義曰節卦名也彖曰節以制度雜卦云節止也/然則節者制度之名節止之義制事有節其道乃)
(亨故曰節亨節須得中為節過苦傷於刻薄/物所不堪不可復正故曰苦節不可貞也)
彖曰節亨剛柔分而剛得中注坎陽而兌隂也陽上而
隂下剛柔分也剛柔分而不亂剛得中而為制主節之
義也節之大者莫若剛柔分男女别也苦節不可貞其
道窮也注為節過苦則物所不能堪也物不能堪則不
可復正也說以行險當位以節中正以通注然後乃亨
也无說而行險過中而為節則道窮也天地節而四時
成節以制度不傷財不害民音義(别彼列反復扶又/反說音悅注同)疏
(正義曰節亨剛柔分而剛得中者此就上下二體及二/五剛中釋所以為節得亨之義也坎剛居上兌柔處下)
(是剛柔分也剛柔分男女别節之大義也二五以剛居/中為制之主所以得節節不違中所以得亨故曰節亨)
(剛柔分而剛得中也苦節不可貞其道窮者為節過苦/不可為正若以苦節為正則其道困窮故曰苦節不可)
(貞其道窮也說以行險當位以節中正以通者上言苦/節不可貞其道窮者正由為節不中則物所不說不可)
(復正其道困窮故更就二體及四五當位重釋行節得/亨之義以明苦節之窮也行險以說則為節得中當位)
(以節則可以為正良由中而能正所以得通故曰中正/以通此其所以為亨也天地節而四時成者此下就天)
(地與人廣明節義天地以氣序為節使寒暑往來各以/其序則四時之功成也王者以制度為節使川之有道)
(役之有時則不/傷財不害民也)
象曰澤上有水節君子以制數度議德行音義(上或作/中今不)
(用行下孟/反下注同)疏(正義曰澤上有水節者水在澤中乃得其/節故曰澤上有水節也君子以制數度議)
(德行者數度謂尊卑禮命之多少德行謂人才堪任之/優劣君子象節以制其禮數等差皆使有度議人之德)
(行任用皆/使得宜)
初九不出户庭无咎注為節之初將整離散而立制度
者也故明於通塞慮於險偽不出户庭慎密不失然後
事濟而无咎也象曰不出户庭知通塞也疏(正義曰初/九處節之)
(初将立制度宜其慎密不出户庭若不慎而泄則民情/姦險應之以偽故慎密不出然後事濟而无咎故曰不)
(出户庭无咎象曰知通塞者識時通塞所以不出也注/正義曰将整離散而立制度者序卦云物不可以終離)
(故受之以節此卦承渙之後初九居/節之初故曰将整離散而立法度也)
九二不出門庭凶注初已造之至二宜宣其制矣而故
匿之失時之極則遂廢矣故不出門庭則凶也象曰不出
門庭凶失時極也音義(匿女/力反)疏(正義曰初巳制法至二/宜宣若猶匿之則失時)
(之極可施之事則遂廢矣不出門庭所以致凶故曰不/出門庭凶象曰失時極者極中也應出不出失時之中)
(所以/為凶)
六三不節若則嗟若无咎注若辭也以隂處陽以柔乗
剛違節之道以至哀嗟自已所致无所怨咎故曰无咎
也象曰不節之嗟又誰咎也音義(怨紆萬反/又紆元反)疏(正義曰/節者制)
(度之卦處節之時位不可失六三以隂處陽以柔乗剛/失位驕逆違節之道禍将及巳以至哀嗟故曰不節若)
(則嗟若也禍自已致无所怨咎故曰无咎象曰/又誰咎者由巳不節自致禍災又欲怨咎誰乎)
六四安節亨注得位而順不改其節而能亨者也承上
以斯得其道也象曰安節之亨承上道也疏(正義曰六/四得位而)
(上順於五是得節之道但能安行此節而不改變則何/往不通故曰安節亨明六三以失位乗剛則失節而招)
(咎六四以得位承陽故安節而致亨象曰/承上道者以能承於上故不失其道也)
九五甘節吉往有尚注當位居中為節之主不失其中
不傷財不害民之謂也為節而不苦非甘而何術斯以
往往有尚也象曰甘節之吉居位中也疏(正義曰甘者/不苦之名也)
(九五居於尊位得正履中能以中正為節之主則當象/曰節以制度不傷財不害民之謂也為節而无傷害則)
(是不苦而甘所以得吉故曰甘節吉以此而行所往皆/有嘉尚故曰往有尚也象曰居位中者以居尊位而得)
(中故致甘/節之吉也)
上六苦節貞凶悔亡注過節之中以至亢極苦節者也
以斯施人物所不堪正之凶也以斯修身行在无妄故
得悔亡象曰苦節貞凶其道窮也疏(正義曰上六處節/之極過節之中節)
(不能甘以至於苦故曰苦節也為節過苦物所不堪不/可復正正之凶也故曰貞凶若以苦節施人則是正道)
(之凶若以苦節修身則儉約/无妄可得亡悔故曰悔亡也)
䷼(兌下/巽上)
中孚豚魚吉利渉大川利貞音義(孚芳夫仄信也艮宫/逰魂卦豚徒尊仄黄)
(作/遯)疏(正義曰中孚豚魚吉者中孚卦名也信發於中謂/之中孚魚者蟲之幽隐豚者獸之㣲賤人主内有)
(誠信則雖微隐之物信皆及矣莫不得所而𫉬吉故曰/豚魚吉也利渉大川利貞者㣲隐獲吉顯者可知既有)
(誠信光被萬物萬物得宜以斯渉難何往不通故/曰利渉大川信而不正凶邪之道故利在貞也)
象曰中孚柔在内而剛得中說而巽孚注有上四德然
後乃孚乃化邦也注信立而後邦乃化也柔在内而剛
得中各當其所也剛得中則直而正柔在内則静而順
說而以巽則乖争不作如此則物无巧競敦實之行著
而篤信發乎其中矣豚魚吉信及豚魚也注魚者蟲之
隐者也豚者獸之㣲賤者也争競之道不興中信之德
淳著則雖㣲隐之物信皆及之利渉大川乘木舟虛也
注乗木於用舟之虚則終已无溺也用中孚以渉難若
乗木舟虚也中孚以利貞乃應乎天也注盛之至也音
義(說音悅下注皆同争争鬬/之争行下孟反難乃旦反)疏(正義曰中孚柔在内而/剛得中說而巽孚者此)
(就三四隂柔倂在兩體之内二五剛徳各處一卦之中/及上下二體說而以巽釋此卦名為中孚之義也柔内)
(剛中各當其所說而以巽乖争不作所以信發於内謂/之中孚故曰柔在内而剛得中說而巽孚也乃化邦者)
(誠信發於内則邦國化於外故曰乃化邦也豚魚吉信/及豚魚者釋所以得吉由信及豚魚故也利渉大川乘)
(木舟虚者釋渉川所以得利以中信而濟難若乗虚舟/以渉川也中孚以利貞乃應乎天者釋中孚所以利貞)
(者天徳剛正而氣序不差是正而信也今信不失/正乃得應於天是中孚之盛故湏濟以利貞也)
象曰澤上有風中孚君子以議獄緩死注信發於中雖
過可亮疏(正義曰澤上有風中孚者風行澤上无所不/周其猶信之被物无所不至故曰澤上有風)
(中孚君子以議獄緩死者中信之世必非故犯過失為/辜情在可恕故君子以議其過失之獄緩捨當死之刑)
(也/)
初九虞吉有它不燕注虞猶專也為信之始而應在四
得乎專吉者也志未能變繫心於一故有它不燕也象
曰初九虞吉志未變也音義(它音他/燕音鸞)疏(正義曰虞猶專/也燕安也初為)
(信始應在于四得其專一之吉故曰虞吉既係心於一/故更有它求不能與之共相燕安也故曰有它不燕也)
(象曰志未變者所以得專一之/吉以志未改變不更親於它也)
九二鳴鶴在隂其子和之我有好爵吾與爾靡之注處
内而居重隂之下而履不失中不徇於外任其真者也
立誠篤志雖在闇昧物亦應焉故曰嗚鶴在隂其子和
之也不私權利唯德是與誠之至也故曰我有好爵與
物散之象曰其子和之中心願也音義(鶴户各反和胡/卧反注及下同)
(好如字王肅呼報反孟云好小也靡本又作縻同亡池/反散也干同徐又武寄反又亡彼反韓詩云共也孟同)
(埤蒼作縻云散也陸作䌕京/作劘重直龍反徇似俊反)疏(正義曰鳴鶴在隂其子/和之者九二體剛處於)
(卦内又在三四重隂之下而履不失中是不徇於外自/任其真者也處於幽昧而行不失信則聲聞於外為同)
(𩔖之所應焉如鶴之鳴於幽逺則為其子所和故曰鳴/鶴在隂其子和之也我有好爵吾與爾靡之者靡散也)
(又无偏應是不私權利惟德是與若我有好爵吾願與/爾賢者分散而共之故曰我有好爵吾與爾靡之象曰)
(中心願者誠信之人願與同𩔖相/應得誠信而應之是中心願也)
六三得敵或鼔或罷或泣或歌注三居少隂之上四居
長隂之下對而不相比敵之謂也以隂居陽欲進者也
欲進而閡敵故或鼔也四履正而承五非已所克故或
罷也不勝而退懼見侵陵故或泣也四履乎順不與物
挍退而不見害故或歌也不量其力進退无恒憊可知
也象曰或鼔或罷位不當也音義(罷如字王肅音皮徐/扶波反少詩照反長)
(之文反比毗志反閡/五代反憊備拜反)疏(正義曰六三與四俱是隂爻相/與為𩔖然三居少隂之上四居)
(長隂之下各自有應對而不相比敵之謂也故曰得敵/欲進礙四恐其害已故或鼔而攻之而四履正承尊非)
(已所勝故或罷而退敗也不勝而退懼見侵陵故或泣/而憂悲也四履于順不與物挍退不見害故或歌而歡)
(樂也故曰或鼔或罷或泣或歌也曰位不當者所以/或鼔或罷進退无恒者止為不當其位妄進故也)
六四月㡬望馬匹亡无咎注居中孚之時處巽之始應
說之初居正履順以承於五内毗元首外宣德化者也
充乎隂德之盛故曰月㡬望馬匹亡者棄羣𩔖也若夫
居盛德之位而與物挍其競争則失其所盛矣故曰絶
𩔖而上履正承尊不與三争乃得无咎也象曰馬匹亡
絶𩔖上也注𩔖謂三俱隂爻故曰𩔖也音義(㡬音機又/音祈京作)
(近荀作既上/時掌反象同)疏(正義曰月㡬望者六四居中孚之時處/巽應說得位履順上承於五内毗元首)
(外宣德化充乎隂德之盛如月之近望故曰月㡬望也/馬匹亡无咎者三與已敵進來攻已已若與三挍戰則)
(失其所盛故棄三之𩔖如馬之亡匹上承其五不與三/争乃得无咎故曰馬匹亡无咎也象曰絶𩔖上者絶三)
(之𩔖不與三争/而上承於五也)
九五有孚攣如无咎注攣如者繫其信之辭也處中誠
以相交之時居尊位以為羣物之主信何可舍故有孚
攣如乃得无咎也象曰有孚攣如位正當也音義(攣力/圓反)
(廣雅云拲/也舍音捨)疏(正義曰有孚攣如无咎者攣如者相牽繫/不絶之名也五在信時定於尊位為羣物)
(之主恒湏以中誠交物孚信何可暫舍故曰有孚攣如/繫信不絶乃得无咎故曰有孚攣如无咎也象曰位正)
(當者以其正當尊位故戒以繫信乃得无咎若/直以陽得正位而无有繫信則招有咎之嫌也)
上九翰音登于天貞凶注翰髙飛也飛音者音飛而實
不從之謂也居卦之上處信之終信終則衰忠篤内䘮
華美外揚故曰翰音登于天也翰音登天正亦滅矣象
曰翰音登于天何可長也音義(翰胡旦反/䘮息浪反)疏(正義曰翰/髙飛也飛)
(音者音飛而實不從之謂也上九處信之終信終則衰/也信衰則詐起而忠篤内䘮華美外揚若鳥之翰音登)
(于天虛聲逺聞也故曰翰音登于天虚聲无實正之凶/也故曰貞凶象曰何可長也者虚聲无實何可久長)
䷽(艮下/震上)
小過亨利貞可小事不可大事飛鳥遺之音不宜上宜
下大吉注飛鳥遺其音聲哀以求處上愈无所適下則
得安愈上則愈窮莫若飛鳥也音義(過古卧反義與大/過同王肅云音戈)
(兌宫逰魂卦遺如字上時掌反注同下不/宜上之上同上六注亦同鄭如字謂君也)疏(正義曰小/過亨者小)
(過卦名也王於大過卦下注云音相過之過恐人作罪/過之義故以音之然則小過之義亦與彼同也過之小)
(事謂之小過即行過乎恭䘮過乎哀之例是也褚氏云/謂小人之行小有過差君子為過厚之行以矯之也如)
(晏子狐裘之比也此因小人有過差故君子為過厚之/行非即以過差釋卦名彖曰小過小者過而亨言因過)
(得亨明非罪過故王於大過音之明雖義兼罪過得名/上在君子為過行也而周氏等不悟此理兼以罪過釋)
(卦名失之逺矣過為小事道乃可通故曰小過亨也利/貞者矯世勵俗利在歸正故曰利貞也可小事不可大)
(事者時也小有過差惟可矯以小事不可正以大事故/曰可小事不可大事也飛鳥遺之音不宜上宜下大吉)
(者借喻以明過厚之行有吉有凶飛鳥遺其音聲哀以/求處過上則愈无所適過下則不失其安以譬君子處)
(過差之時爲過厚之行順而立之則吉逆而忤鱗則凶/故曰飛鳥遺之音不宜上宜下大吉順則執卑守下逆)
(則犯君陵上故以臣之逆順類鳥之上下也注正義曰/飛鳥遺其音聲哀以求處者遺失也鳥之失聲必是窮)
(廹未得安處論語曰鳥之将死/其鳴也哀故知遺音即哀聲也)
彖曰小過小者過而亨也注小者謂凡諸小事也過於
小事而通者也過以利貞與時行也注過而得以利貞
應時宜也施過於恭儉利貞者也柔得中是以小事吉
也剛失位而不中是以不可大事也注成大事者必在
剛也柔而浸大剝之道也有飛鳥之象焉注不宜上宜
下即飛鳥之象飛鳥遺之音不宜上宜下大吉上逆而
下順也注上則乗剛逆也下則承陽順也施過於不順
凶莫大焉施過於順過更變而為吉也音義(浸子/鴆反)疏(正/義)
(曰小過小者過而亨者此釋小過之名也并明小過有/亨德之義過行小事謂之小過順時矯俗雖過而通故)
(曰小者過而亨也過以利貞與時行者釋利貞之德由/爲過行而得利貞然矯枉過正應時所宜不可常也故)
(曰與時行也柔得中是以小事吉剛失位向不中是以/不可大事者就六二六五以柔居中九四失位不中九)
(三得位不中釋可小事不可大事之義柔順之人惟能/行小事柔而得中是行小中時故曰小事吉也剛健之)
(人乃能行大事失位不中是行大不中時故曰不可大/事也有飛鳥之象者釋不取餘物爲况惟取飛鳥者以)
(不宜上宜下有飛鳥之象故也飛鳥遺之音不宜上宜/下大吉上逆而下順者此就六五乗九四之剛六二承)
(九三之陽釋所以不宜上宜下大吉之義也上則乗剛/而逆下則承陽而順故曰不宜上宜下大吉以上逆而)
(下順/也)
象曰山上有雷小過君子以行過乎恭喪過乎哀用過
乎儉音義(行下/孟反)疏(正義曰雷之所出本出於地今出山/上過其本所故曰小過小人過差失)
(在慢易奢侈故君子矯之以行/過乎恭喪遏乎哀用過乎儉也)
初六飛鳥以凶注小過上逆下順初應在上卦進而之
逆无所錯足飛鳥之凶也象曰飛鳥以凶不可如何也
音義(錯本又作措又/作厝同七路反)疏(正義曰小過之義上逆下順而/初應在上卦進而之逆同於飛)
(鳥无所錯足故曰飛鳥以凶也象曰不可如何/也者進而之逆孰知不可自取凶咎欲如何乎)
六二過其祖遇其妣不及其君遇其臣无咎注過而得
之謂之遇在小過而當位過而得之之謂也祖始也謂
初也妣者居内履中而正者也過初而履二位故曰過
其祖而遇其妣過而不至於僭盡於臣位而已故曰不
及其君遇其臣无咎象曰不及其君臣不可過也音義
(妣必履反僭子/念反盡津忍反)疏(正義曰過而得之謂之遇六二在小/過而當位是過而得之也祖始也謂)
(初也妣者母之稱六二居内履中而正故謂之妣已過/於初故曰過其祖也履得中正故口遇其妣也過不至)
(於僭盡於臣位而已故曰不及其君遇其臣/无咎象曰臣不可過者臣不可自過其位也)
九三弗過防之從或戕之凶注小過之時大者不立故
令小者得過也居下體之上以陽當位而不能先過防
之至令小者或過而復應而從焉其從之也則戕之凶
至矣故曰弗過防之從或戕之凶也象曰從或戕之凶
如何也音義(戕徐在良反注同令力呈反下/同先西薦反復扶又反卦未同)疏(止義曰/弗過防)
(之者小過之世大者不能立德故令小者得過九三居/下體之上以陽當位不能先過為防至令小者或過上)
(六小人最居髙顯而復應而從焉其從之也則有殘害/之凶至矣故曰弗過防之從或戕之凶也春秋傳曰在)
(内曰弑在外曰戕然則戕者皆殺害之謂也言或者不/必之辭也謂為此行者有幸而免也象曰凶如何者從)
(於小人果致凶禍将如/何乎言不可如何也)
九四无咎弗過遇之往厲必戒勿用永貞注雖體陽爻
而不居其位不為責主故得无咎也失位在下不能過
者也以其不能過故得合於免咎之宜故曰弗過遇之
夫晏安鴆毒不可懐也處於小過不寧之時而以陽居
隂不能有所為者也以此自守免咎可也以斯攸往危
之道也不交於物物亦弗與无援之助故危則必戒而
已无所告救也沈沒怯弱自守而已以斯而處於羣小
之中未足任者也故曰勿用永貞言不足用之於永貞
象曰弗過遇之位不當也往厲必戒終不可長也音義
(晏於諫反又音宴鴆除䕃/反本亦作酖怯去業反)疏(正義曰居小過之世小人/有過差之行須大德之人)
(防使无過今九四雖體陽爻而不居其位不防之責責/不在已故得无咎所以无其咎者以其失位在下不能)
(為過厚之行故得遇於无咎之宜故曰无咎弗過遇之/也既无能為自守則无咎有往則危厲故曰往厲不交)
(於物物亦不與无援乏助故危則必自戒慎而已无所/告救故曰必戒以斯而處於羣小之中未足委任不可)
(用之以長行其正也故曰勿用永貞也象曰位不當者/釋所以弗過而遇得免於咎者以其位不當故也終不)
(可長者自身有危无所告救豈可任之長以為正也注/正義曰夫宴安酖毒不可懐也者此春秋狄伐邢管仲)
(勸齊侯救邢為此辭言宴安不救/邢即酖鳥之毒不可懐而安之也)
六五密雲不雨自我西郊公弋取彼在穴注小過小者
過於大也六得五位隂之盛也故密雲不雨至于西郊
也夫雨者隂在於上而陽薄之而不得通則蒸而為雨
今艮止於下而不交焉故不雨也是故小畜尚往而亨
則不雨也小過陽不上交亦不雨也雖隂盛于上未能
行其施也公者臣之極也五極隂盛故稱公也弋射也
在穴者隠伏之物也小過者過小而難未大作猶在隐
伏者也以隂質治小過能獲小過者也故曰公弋取彼
在穴也除過之道不在取之是乃密雲未能雨也象曰
密雲不雨已上也注陽已上故止也音義(弋餘職反蒸/章勝反字又)
(作烝或作媵字非畜本又作蓄同敕六反施始豉反難/乃旦反已上並如字上又時掌反注同鄭作尚云庶幾)
(也陽已上故止也本又作陽已/上故少隂上少音多少之少)疏(正義曰密雲不雨自/我西郊者小過者小)
(者過於大也六得五位是小過於大隂之盛也隂盛於/上而艮止之九三陽止於下是隂陽不交雖復至盛密)
(雲至於西郊而不能為雨也施之於人是柔得過而處/尊未能行其恩施廣其風化也故曰密雲不雨自我西)
(郊也公弋取彼在穴者公者臣之極五極隂盛故稱公/也小過之時為過猶小而難未大作猶在隱伏以小過)
(之才治小過之失能獲小過在隐伏者有如公之弋獵/取得在穴隐伏之獸也故曰公弋取彼在穴也象曰已)
(上者釋所以密雲不雨也以艮之陽爻已上於一卦之/上而成止故不上交而為雨也注正義曰除過之道不)
(在取之是乃密雲未能雨也者雨者以喻德之惠化也/除過差之道在於文德懐之使其自服弋而取之是尚)
(威武尚威武即密/雲不雨之義也)
上六弗遇過之飛鳥離之凶是謂災眚注小人之過遂
至上極過而不知限至於亢也過至於亢将何所遇飛
而不已将何所託災自己致復何言哉象曰弗遇過之
已亢也音義(遇玉付反本多誤/故詳之眚生領反)疏(正義曰上六處小過/之極是小人之過遂)
(至上極過而不知限至于亢者也過至于亢无所復遇/故曰弗遇過之也以小人之身過而弗遇必遭羅綱其)
(猶飛鳥飛而无託必離矰繳故曰飛鳥離之凶也過亢/離凶是謂自災而致眚復何言哉故曰是謂災眚也象)
(曰已亢者釋所以弗遇過之/以其已在亢極之地故也)
䷾(離下/坎上)
既濟亨小利貞初吉終亂音義(濟節既反下卦同鄭云/既已也盡也濟度也坎)
(宫三世卦亨小絶句/以小連利貞者非)疏(正義曰既濟亨小利貞初吉終/亂者濟者濟渡之名既者皆盡)
(之稱萬事皆濟故以既濟為名既萬事皆濟若小者不/通則有所未濟故曰既濟亨小也小者尚亨何况于大)
(則大小剛柔各當其位皆得其所當此之時非正不利/故曰利貞也但人皆不能居安思危慎終如始故戒以)
(今日既濟之初雖皆獲吉若不進德修業/至於終極則危亂及之故曰初吉終亂也)
象曰既濟亨小者亨也注既濟者以皆濟為義者也小
者不遺乃為皆濟故舉小者以明既濟也利貞剛柔正
而位當也注剛柔正而位當則邪不可以行矣故唯正
乃利貞也初吉柔得中也終止則亂其道窮也注柔得
中則小者亨也柔不得中則小者未亨小者未亨雖剛
得正則為未既濟也故既濟之要在柔得中也以既濟
為安者道極无進終唯有亂故曰初吉終亂不為自亂
由止故亂故曰終止則亂也音義(邪似嗟/反下同)疏(正義曰既/濟亨小者)
(亨者此釋卦名德既濟之亨必小者皆亨也但舉小者/則大者可知所以為既濟也具足為文當更有一小字)
(但既疊經文略足以見故從省也利貞剛柔正而位當/者此就二三四五竝皆得正以釋利貞也剛柔皆正則)
(邪不可行故唯正乃利貞也初吉柔得中者此就六二/以柔居中釋初吉也以柔小尚得其中則剛大之理皆)
(獲其濟物无不濟所以為吉故曰初吉也終止則亂其/道窮者此正釋戒若能進修不止則既濟无終既濟終)
(亂由止故亂終止而亂則既濟之/道窮矣故曰終止則亂其道窮也)
象曰水在火上既濟君子以思患而豫防之注存不忘
亡既濟不忘未濟也疏(正義曰水在火上炊爨之象飲/食以之而成性命以之而濟故)
(曰水在火上既濟也但既濟之道初/吉終亂故君子思其後患而豫防之)
初九曵其輪濡其尾无咎注最處既濟之初始濟者也
始濟未渉於燥故輪曵而尾濡也雖未造易心无顧戀
志棄難者也其於義也无所咎也象曰曵其輪義无咎
也音義(曵以制反濡音儒注同燥西早反造七報/反易以䜴反難乃旦反卦末幷下卦同)疏(正/義)
(曰初九處既濟之初體剛居中是始欲濟渡也始濟未/渉於燥故輪曵而尾濡故云曵其輪濡其尾也但志在)
(棄難雖復曵輪濡尾其/義不有咎故云无咎)
六二婦喪其茀勿逐七日得注居中履正處文明之盛
而應乎五隂之光盛者也然居初三之間而近不相得
上不承三下不比初夫以光盛之隂處於二陽之間近
而不相得能无見侵乎故曰喪其茀也稱婦者以明自
有夫而他人侵之也茀首飾也夫以中道執乎貞正而
見侵者衆之所助也處既濟之時不容邪道者也時既
明峻衆又助之竊之者逃竄而莫之歸矣量斯勢也不
過七日不須已逐而自得也象曰七日得以中道也音
義(喪息浪反注皆同茀方拂反首飾也馬同干云馬髴/也鄭云車蔽也子夏作髴荀作紱董作髢比毗志反)
疏(正義曰婦喪其茀勿逐七日得者茀者婦人之首飾/也六二居中履正處文明之盛而應乎五隂之光盛)
(者也然居初三之間而近不相得夫以光盛之隂處於/二陽之間近而不相得能无見侵乎故曰婦喪其茀稱)
(婦者以明自有夫而他人侵之也夫以中道執乎貞正/而見侵者物之所助也處旣濟之時不容邪道者也時)
(旣明峻衆又助之竊之者逃竄而莫之歸矣量斯勢也/不過七日不須已逐而自得故曰勿逐七日得象曰以)
(中道者釋不須追逐而自/得者以執守中道故也)
九三髙宗伐鬼方三年克之小人勿用注處既濟之時
居文明之終履得其位是居衰末而能濟者也故高宗
伐鬼方三年乃克也君子處之故能興也小人居之遂
喪邦也象曰三年克之憊也音義(鬼方蒼頡篇云鬼逺/也憊備拜反鄭云劣)
(弱也陸作備云/當為憊困劣也)疏(正義曰高宗伐鬼方三年克之者高/宗者殷王武丁之號也九三處旣濟)
(之時居文明之終履得其位是居衰末而能濟者也高/宗伐鬼方以中興殷道事同此爻故取譬焉高宗徳實)
(文明而勢甚衰憊不能卽勝三年乃克故曰高宗伐鬼/方三年克之也小人勿用者勢旣衰弱君子處之能建)
(功立徳故興而復之小人居之日就危亂必喪邦也故/曰小人勿用象曰憊也者以衰憊之故故三年乃克之)
六四繻有衣袽終日戒注繻宜曰濡衣袽所以塞舟漏
也履得其正而近不與三五相得夫有隙之棄舟而得
濟者有衣袽也鄰於不親而得全者終日戒也象曰終
日戒有所疑也音義(繻而朱反鄭王肅云音須子夏作/襦王廙同薛云古文作繻袽女居)
(反絲袽也王肅音如說文作絮云緼/也廣雅云絮塞也子夏作茹京作絮)疏(正義曰繻有衣/袽終日戒者王)
(注云繻宜曰濡衣袽所以塞舟漏者也六四處既濟之/時履得其位而近不與三五相得如在舟而漏矣舟漏)
(則濡濕所以得濟者有衣袽也鄰於不親而得全者終/日戒也故曰繻有衣袽終日戒也象曰有所疑者釋所)
(以終日戒以不與三五相/得懼其侵克有所疑故也)
九五東鄰殺牛不如西鄰之禴祭實受其福注牛祭之
盛者禴祭之薄者居既濟之時而處尊位物皆濟矣将
何為焉其所務者祭祀而已祭祀之盛莫盛修德故沼
沚之毛蘋蘩之菜可羞於鬼神故黍稷非馨明德惟馨
是以東鄰殺牛不如西鄰之禴祭實受其福也象曰東
鄰殺牛不如西鄰之時也注在於合時不在於豐也實
受其福吉大來也音義(禴羊畧反祭之薄者沼之紹反/沚因止蘋音頻蘩音煩馨呼庭)
(反/)疏(正義曰牛祭之盛者也禴殷春祭之名祭之薄者/也九五居既濟之時而處尊位物既濟矣将何爲)
(焉其所務者祭祀而已祭祀之盛莫盛脩徳九五履正/居中動不爲妄脩徳者也苟能脩德雖薄可饗假有東)
(鄰不能脩徳雖復殺牛至盛不爲鬼神歆饗不如我西/鄰禴祭雖薄能脩其徳故神明降福故曰東鄰殺牛不)
(如西鄰之禴祭實受其福也象曰不如西鄰之時者神/明饗徳能修德致敬合於祭祀之時雖薄降福故曰時)
(也吉大來者非惟當身福流後世注正義曰沼沚之毛/蘋蘩之菜可羞於鬼神者竝略左傳之文也在於合時)
(者詩云威儀孔時言周王廟中羣臣助祭竝皆/威儀肅敬甚得其時此合時之義亦當如彼也)
上六濡其首厲注處既濟之極既濟道窮則之於未濟
之於未濟則首先犯焉過而不已則遇於難故濡其首
也將沒不久危莫先焉象曰濡其首厲何可久也疏(正/義)
(曰上六處既濟之極則反於未濟若反於未濟則首先/犯焉若進而不已必遇於難故濡其首也既被濡首将)
(沒不久危莫先焉故曰濡其首厲也象曰何/可久者首既被濡身将陷沒何可久長者也)
䷿(坎下/離上)
未濟亨小狐汔濟濡其尾无攸利音義(未濟離宫三世/卦狐徐音胡汔)
(許訖反說文云水/涸也鄭云㡬也)疏(正義曰未濟亨者未濟者未能濟/渡之名也未濟之時小才居位不)
(能建功立德拔難濟險若能執柔用中委任賢哲則未/濟有可濟之理所以得通故曰未濟亨小狐汔濟濡其)
(尾无攸利者汔者将盡之名小才不能濟難事同小狐/雖能渡水而无餘力必須水汔方可渉川未及登岸而)
(濡其尾濟不免濡豈有所利故/曰小狐汔濟濡其尾无攸利也)
彖曰未濟亨柔得中也注以柔處中不違剛也能納剛
健故得亨也小狐汔濟未出中也注小狐不能渉大川
須汔然後乃能濟處未濟之時必剛健拔難然後乃能
濟汔乃能濟未能出險之中濡其尾无攸利不續終也
注小狐雖能渡而无餘力將濟而濡其尾力竭於斯不
能續終險難猶未足以濟也濟未濟者必有餘力也雖
不當位剛柔應也注位不當故未濟剛柔應故可濟疏
(正義曰未濟亨柔得中者此就六五以柔居中下應九/二釋未濟所以得亨柔而得中不違剛也與二相應納)
(剛自輔故於未濟之時終得亨通也小狐汔濟未出中/也者釋小狐渉川所以必須水汔乃濟以其力薄未能)
(出險之中故也濡其尾无攸利不續終者濡尾力竭不/能相續而終至於登岸所以无攸利也雖不當位剛柔)
(應者重釋未濟之義凡言未者今日雖未濟後有可濟/之理以其不當其位故即時未濟剛柔皆應足得相拯)
(是有可濟之理故稱/未濟不言不濟也)
象曰火在水上未濟君子以慎辨物居方注辨物居方
令物各當其所也音義(令力/呈反)疏(正義曰火在水上未濟/者火在水上不成烹飪)
(未能濟物故曰火在水上未濟君子以慎辨物居方者/君子見未濟之時剛柔失正故用慎為德辨别衆物各)
(居其方使皆得安/其所所以濟也)
初六濡其尾吝注處未濟之初最居險下不可以濟者
也而欲之其應進則溺身未濟之始始於既濟之上六
也濡其首猶不反至於濡其尾不知紀極者也然以隂
處下非為進亢遂其志者也困則能反故不曰凶事在
己量而必困乃反頑亦甚矣故曰吝也象曰濡其尾亦
不知極也疏(正義曰初六處未濟之初最居險下而欲/上之其應進則溺身如小狐之渡川濡其)
(尾也未濟之始始於旣濟之上六也既濟上六但云濡/其首言始入於難未没其身此言濡其尾者進不知極)
(已没其身也然以隂處下非為進亢遂其志者也困則/能反故不曰凶不能豫照事之幾萌困而後反頑亦甚)
(矣故曰吝也象曰亦不知極者未濟之初始於既濟之/上六濡首而不知遂濡其尾故曰不知極也注正義曰)
(不知紀極者春秋傳曰聚斂積實/不知紀極謂之饕餮言无休已也)
九二曵其輪貞吉注體剛履中而應於五五體隂柔應
與而不自任者也居未濟之時處險難之中體剛中之
質而見任與拯救危難經綸屯蹇者也用健拯難循難
在正而不違中故曵其輪貞吉也象曰九二貞吉中以
行正也注位雖不正中以行正也音義(綸本作論同音/倫又魯門反屯)
(張倫反蹇紀勉反/循似遵反猶履也)疏(正義曰曵其輪貞吉者九二居未/濟之時處險難之内體剛中之質)
(以應於五五體隂柔委任於二令其濟難者也經綸屯/蹇任重憂深故曰曵其輪曵其輪者言其勞也靖難在)
(正然後得吉故曰曵其輪貞吉象曰中以行正者釋九/二失位而稱貞吉者位雖不正以其居中故能行正也)
六三未濟征凶利渉大川注以隂之質失位居險不能
自濟者也以不正之身力不能自濟而求進焉喪其身
也故曰征凶也二能拯難而已比之棄已委二載二而
行溺可得乎何憂未濟故曰利渉大川象曰未濟征凶
位不當也音義(喪息浪反己音/紀比毗志反)疏(正義曰未濟征凶者/六三以隂柔之質失)
(位居險不能自濟者也身既不能自濟而欲自進求濟/必喪其身故曰未濟征凶也利渉大川者二能拯難而)
(已比之若能棄已委二則沒溺可免故曰利渉/大川象曰位不當者以不當其位故有征則凶)
九四貞吉悔亡震用伐鬼方三年有賞于大國注處未
濟之時而出險難之上居文明之初體乎剛質以近至
尊雖履非其位志在乎正則吉而悔亡矣其志得行靡
禁其威故曰震用伐鬼方也伐鬼方者興衰之征也故
每至興衰而取義焉處文明之初始出於難其德未盛
故曰三年也五居尊以柔體乎文明之盛不奪物功者
也故以大國賞之也象曰貞吉悔亡志行也音義(近附/近之)
(近/)疏(正義曰貞吉悔亡者居未濟之時履失其位所以/為悔但出險難之外居文明之初以剛健之質接)
(近至尊志行其正正則貞吉而悔亡故曰貞吉悔亡正/志既行靡禁其威故震發威怒用伐鬼方也然處文明)
(之初始出於險其德未盛不能即勝故曰三年也五以/順柔文明而居尊位不奪物功九四既克而還必得百)
(里大國之賞故曰有賞於大國也象曰志行者釋九四/失位而得貞吉悔亡者以其正志得行而終吉故也)
六五貞吉无悔君子之光有孚吉注以柔居尊處文明
之盛為未濟之主故必正然後乃吉吉乃得无悔也夫
以柔順文明之質居於尊位付與於能而不自役使武
以文御剛以柔斯誠君子之光也付物以能而不疑也
物則竭力功斯克矣故曰有孚吉象曰君子之光其暉
吉也音義(暉許歸反/又作輝)疏(正義曰貞吉无悔者六五以柔/居尊處文明之盛為未濟之主)
(故必正然後乃吉吉乃得无悔故曰貞吉无悔也君子/之光者以柔順文明之質居於尊位有應於二是能付)
(物以能而不自役有君子之光華矣故曰君子之光也/有孚吉者付物以能而无疑焉則物竭其誠功斯克矣)
(故曰有孚吉也象曰其暉吉者言君/子之德光暉著見然後乃得吉也)
上九有孚于飲酒无咎濡其首有孚失是注未濟之極
則反於既濟既濟之道所任者當也所任者當則可信
之无疑而已逸焉故曰有孚于飲酒无咎也以其能信
於物故得逸豫而不憂於事之廢茍不憂於事之廢而
耽於樂之甚則至于失節矣由於有孚失於是矣故曰
濡其首有孚失是也象曰飲酒濡首亦不知節也音義
(耽丁南反/樂音洛)疏(正義曰有孚于飲酒无咎者上九居未濟/之極則反於既濟既濟之道則所任者當)
(也所任者當則信之无疑故得自逸飲酒而己故曰有/孚于飲酒无咎濡其首者既得自逸飲酒而不知其節)
(則濡首之難還復及之故曰濡其首也有孚失是者言/所以濡首之難及之者良由信任得人不憂事廢故失)
(於是矣故曰有孚失是也象曰亦不知節者釋/飲酒所以致濡首之難以其不知止節故也)
　
　
　
　
　
　
　
　
　
　
　
　
　
　周易注疏卷十
　周易注疏卷十考證
渙彖利渉大川乘木有功也注乗木即渉難也木者專
　所以渉川也渉難而常用渙道必有功也○郭京曰
　利渉大川下脫利貞字注所以字上誤增專字木用
　廣大云專渉川豈不大乖常用正道正字誤作渙字
　蹇注云難由正濟此渉難與蹇何殊不合用渙離散
　之義(臣良裘/)按利貞之義王注已于上文釋訖京謂
　此有脫文而注渙道為正道未當也又孔疏云先儒
　皆以坎下巽上乗木水上之象王不用象直取况喻
　之義故言乘木即渉難則注中專渉川句正言木之
　所以可乘唯渉川耳未可疑為誤增
上九渙其血去逖出○集觧虞翻曰逖憂也仲氏易曰
　逖本悐字與惕同漢書王商傳無怵悐憂可驗(臣清/)
　(植/)按注云悐逺也疏云散其憂傷去而逖出是以渙
　其血為句去逖出為句也後儒如朱震王申子俞琰
　皆從之程傳及本義縁小畜四爻有血去惕出之義
　因疑逖當作惕而以渙其血去為句逖出為句然與
　小象不合故折中定本斷從疏說
節彖說以行險當位以節中正以通注然後乃亨也○
　郭京曰然後乃亨也一句誤將入注此一句釋節亨
　之義審詳彖例足見誤矣(臣良裘/)按易本中正以通
　句下皆無然後乃亨也之文郭氏臆說也
中孚彖豚魚吉信及豚魚也○郭京曰及字下誤增豚
　魚二字彖例不重言爻文
小過彖柔得中是以小事吉也○郭京曰是以下脫可
　字小事下誤增吉字彖舉卦辭例無增損若可小事
　下合有吉則不可大事下合有凶
六五象密雲不雨已上也注陽已上故止也○郭京曰
　經注止字竝誤作上字注下故也誤作故止也
既濟彖既濟亨小者亨也○郭京曰按亨字下脫小字
　(臣清植/)按本義謂卦辭亨小當為小亨故於此云濟
　下疑脫小字郭京於卦辭仍作亨小故此云亨字下
　脫小字然亨小之義陸銓說極善折中從之則此處
　當為亨下脫小字如京之說
　注小者不遺乃為皆濟○郭京曰小者不通通字誤
　作遺字不為皆濟不字誤作乃字注中通字本釋經
　文亨字通既誤遺下句不字遂變為乃字
　又以既濟為安者道極旡進終惟有亂○郭京曰既
　濟焉焉字誤作為字此注上云既濟之要在柔得中
　也以既濟焉柔者道極无進終唯有亂義在戒柔者
　道極无進作為字則義殊(臣良裘/)按今本柔字又作
　安字或又作象字皆非王氏之舊
六二婦喪其茀注茀首飾也○音義鄭云車蔽也子夏
　作髴(臣清植/)按衛風翟茀以朝疏云婦人乗車不露
　見車之前後設障以自蔽隠謂之茀此注乃作首飾
　觧考廣韻集韻皆以髴為婦人首飾是注盖從子夏
　作髴也然經文本作茀字則作車蔽為是故程傳本
　義皆從詩疏
六四注繻宜曰濡○(臣清植/)按既未濟二卦屢見濡尾
　濡首之義皆作濡字故注於此繻字斷作濡程傳本
　義皆從之
未濟初六象濡其尾亦不知其極也○熊氏經說曰極
　本拯字古注以拯救為觧且與下行正叶韻作拯字
　何疑(臣良裘/)按王注云不知紀極孔疏引春秋傳證
　之極字之義本有明文朱子以韻有不叶疑為敬字
　後人遂欲改為拯字所云古注未知何據
六三未濟征凶利渉大川○(臣良裘/)按程傳曰未濟有
　可濟之道險終有出險之理征凶利渉義得兼之易
　本或於利字上增一不字真附會本義之失
　
　
　
　
　周易注疏卷十考證
欽定四庫全書
　周易注疏卷十一
　　晉韓伯注　唐陸德明音義　孔穎達疏
　繫辭上疏(正義曰謂之繫辭者凡有二義論字取繋/屬之義聖人繋屬此辭於爻卦之下故此)
　(篇第六章云繋辭焉以斷其吉凶第十二章云繋辭/焉以盡其言是繋屬其辭於爻卦之下則上下二篇)
　(經辭是也文取繋屬之義故字體從繋又音為係者/取綱係之義卦之與爻各有其辭以釋其義則卦之)
　(與爻各有綱係所以音謂之係也夫子本作十翼申/説上下二篇經文繋辭條貫義理别自為卷總曰繫)
　(辭分為上下二篇者何氏云上篇明无故曰易有太/極太極即无也又云聖人以此洗心退藏於密是其)
　(无也下篇明幾從无入有故云知幾其神乎今謂分/為上下更无異義有以簡編重大是以分之或以上)
　(篇論易之大理下篇論易之小理者事必不通何則/案上繋云君子出其言善則千里之外應之出其言)
　(不善則千里之外違之又云藉用白茅无咎皆人言/語小事及小慎之行豈為易之大理又下繋云天地)
　(之道貞觀者也日月之道貞明者也豈復易之小事/乎明以大小分之義必不可故知聖人既无其意若)
　(欲强釋理必不通諸儒所釋上篇所以分段次下凡/有一十二章周氏云天尊地卑為第一章聖人設卦)
　(觀象為第二章彖者言乎象者為第三章精氣為物/為第四章顯諸仁蔵諸用為第五章聖人有以見天)
　(下之賾為第六章初六藉用白茅為第七章大衍之/數為第八章子曰知變化之道為第九章天一地二)
　(為第十章是故易有太極為第十一章子曰書不盡/言為第十二章馬季長荀爽姚信等又分白茅章後)
　(取負且乘更為别章成十三章案白茅以下歴序諸/卦獨分負且乘以為别章義无所取也虞翻分為十)
　(一章合大衍之數并知變化之道共為一章案大衍/一章總明揲蓍策數及十有八變之事首尾相連其)
　(知變化之道已下别明知神及唯幾之事全與大衍/章義不類何得合為一章今從先儒以十二章為定)
天尊地卑乾坤定矣注乾坤其易之門户先明天尊地
卑以定乾坤之體卑髙以陳貴賤位矣注天尊地卑之
義既列則涉乎萬物貴賤之位明矣動静有常剛柔斷
矣注剛動而柔止也動止得其常體則剛柔之分著矣
方以類聚物以羣分吉凶生矣注方有類物有羣則有
同有異有聚有分也順其所同則吉乖其所趣則凶故
吉凶生矣在天成象在地成形變化見矣注象況日月
星辰形况山川草木也懸象運轉以成昏明山澤通氣
而雲行雨施故變化見矣是故剛柔相摩注相切摩也
言隂陽之交感也八卦相盪注相推盪也言運化之推
移鼔之以雷霆潤之以風雨日月運行一寒一暑乾道
成男坤道成女乾知大始坤作成物乾以易知坤以簡
能注天地之道不為而善始不勞而善成故曰易簡易
則易知簡則易從易知則有親易從則有功注順萬物
之情故曰有親通天下之志故曰有功有親則可久有
功則可大注有易簡之德則能成可久可大之功可久
則賢人之德可大則賢人之業注天地易簡萬物各載
其形聖人不為羣方各遂其業德業既成則入於形器
故以賢人目其德業易簡而天下之理得矣注天下之
理莫不由於易簡而各得順其分位也天下之理得而
成位乎其中矣注成位況立象也極易簡則能通天下
之理通天下之理故能成象竝乎天地言其中則明竝
天地也音義(卑如字又音婢本又作埤同斷丁亂反之/分之分符問反章末注同著張慮反見賢)
(遍反注同懸音𤣥施始䜴反摩本又作磨末何反京云/相磑切也磑音古代反馬云摩切也鄭注禮記云廹也)
(迫音百盪衆家作蕩王肅音唐黨反馬云除也桓云動/也唯韓云相推盪鼔虞陸董皆云鼔動也霆王肅呂忱)
(音庭徐又徒鼎反又音定京云霆者雷之餘氣挺生萬/物也説文同蜀才云疑為電運行姚作違行大始之大)
(音泰王肅作泰坤作虞姚作坤化姚云化當為作易知/之易以䜴反章末同鄭茍董並音亦簡能如字姚云能)
(當為從而成位乎其中馬/王肅作而易成位乎其中)疏(正義曰此第一章明天尊/地卑及貴賤之位剛柔動)
(静寒暑往來廣明乾坤簡易之徳聖人法之能見天下/之理天尊地卑乾坤定矣者天以剛陽而尊地以柔隂)
(而卑則乾坤之體安定矣乾健與天陽同坤順與地隂/同故得乾坤定矣若天不剛陽地不柔隂是乾坤之體)
(不得定也此經明天地之德也卑髙以陳貴賤位矣者/卑謂地體卑下髙謂天體高上卑高既以陳列則物之)
(貴賤得其位矣若卑不處卑謂地在上高不處髙謂天/在下上下既亂則萬物貴賤不得其位矣此經明天地)
(之體此雖明天地之體亦涉乎萬物之形此貴賤總兼/萬物不唯天地而已先云卑者便文爾案前經云天尊)
(地卑天地别陳此卑髙以陳不更别陳總云卑髙者上/文詳於此畧也動静有常剛柔斷矣者天陽為動地隂)
(為静有常度則剛柔斷定矣動而有常則成剛静而有/常則成柔所以剛柔可斷定矣若動而无常則剛道不)
(成静而无常則柔道不立是剛柔雜亂動静无常則剛/柔不可斷定也此經論天地之性也此雖天地動静亦)
(總兼萬物也萬物禀於陽氣多而為動也稟於隂氣多/而為静也方以類聚物以羣分吉凶生矣者方謂法術)
(性行以類共聚同方者則同聚也物謂物色羣黨共在/一處而與他物相分别若順其所同則吉也若乖其所)
(趣則凶也故曰吉凶生矣此經雖因天地之性亦廣包/萬物之情也在天成象在地成形變化見矣者象謂懸)
(象日月星辰也形謂山川草木也懸象運轉而成昏明/山澤通氣而雲行雨施故變化見也是故剛柔相摩者)
(以變化形見即陽極變為隂隂極變為陽陽剛而隂柔/故剛柔共相切摩更逓變化也八卦相盪者剛則陽爻)
(也柔則隂爻也剛柔兩體是隂陽二爻相雜而成八卦/遞相推盪若十一月一陽生而推去一隂五月一隂生)
(而推去一陽雖諸卦遞相推移本從八卦而來故云八/卦相盪也鼔之以雷霆潤之以風雨日月運行一寒一)
(暑者重明上經變化見矣及剛柔相摩八卦相盪之事/八卦既相推盪各有功之所用也又鼔動之以震雷離)
(電滋潤之以巽風坎雨或離日坎月運動而行一節為/寒一節為暑直云震巽離坎不云乾坤艮兊者乾坤上)
(下備言艮兑非鼔動運行之物故不言之其實亦一焉/雷電風雨亦出山澤也乾道成男坤道成女者道謂自)
(然而生故乾得自然而為男坤得自然而為女必云成/者有故以乾因隂而得成男坤因陽而得成女故云成)
(也乾知大始者以乾是天陽之氣萬物皆始在於氣故/云知其大始也坤作成物者坤是地隂之形坤能造作)
(以成物也初始无形未有營作故但云知也已成之物/事可營為故云作也乾以易知者易謂易畧无所造為)
(以此為知故曰乾以易知也坤以簡能者簡謂簡省凝/静不湏繁勞以此為能故曰坤以簡能也若於物艱難)
(則不可以知故以易而得知也若於事繁勞則不可能/也必簡省而後可能也易則易知者此覆説上乾以易)
(知也乾德既能說易若求而行之則易可知也簡則易/從者覆説上坤以簡能也於事簡省若求而行之則易)
(可從也上乾以易知坤以簡能論乾坤之體性也易則/易知簡則易從者此論乾坤既有此性人則易可放效)
(也易知則有親者性意易知心无險難則相和親故云/易知則有親也易從則有功者於事易從不有繁勞其)
(功易就故曰易從則有功此二句論聖人法此乾坤易/簡則有所益也有親則可久者物既和親无相殘害故)
(可久也有功則可大者事業有功則積漸可大此二句/論人法乾坤久而益大可久則賢人之德者使物長久)
(是賢人之徳能飬萬物故云可久則賢人之德也可大/則賢人之業者功勞既大則是賢人事業行天地之道)
(總天地之功唯聖人能然今云賢人者聖人則隐迹蔵/用事在无境今云可久可大則是離无入有賢人則事)
(在有境故可久可大以賢人目之也易簡而天下之理/得矣者此則賛明聖人能行天地易簡之化則天下萬)
(事之理竝得其宜矣天下之理得而成位乎其中矣者/成位況立象言聖人極易簡之善則能通天下之理故)
(能成立卦象於天地之中言竝天地也注正義曰云先/明天尊地卑以定乾坤之體者易含萬象天地最大若)
(天尊地卑各得其所則乾坤之義得定矣若天之不尊/降在滯溺地之不卑進在剛盛則乾坤之體何由定矣)
(案乾坤是天地之用非天地之體今云乾坤之體者是/所用之體乾以健為體坤以順為體故云乾坤之體云)
(天尊地卑之義既列觧經卑高以陳也云則涉乎萬物/貴賤之位明矣觧經貴賤位矣上經既云天尊地卑此)
(經又云貴賤者則貴賤非唯天地是兼萬物之貴賤云/方有類者方謂法術情性趣舍故春秋云教子以義方)
(注云方道也是方謂性行法術也言方雖以類而聚亦/有非類而聚者若隂之所求者陽陽之所求者隂是非)
(類聚也若以人比禽獸即是非類雖男女不同俱是人/例亦是以類聚也故云順所同則吉乖所趣則凶云天)
(地之道不為而善始者釋經之乾以易知不勞而善成/者釋經之坤以簡能也案經乾易坤簡各自别言而注)
(合云天地者若以坤對乾乾為易也坤為簡也經之所/云者是也若據乾坤相合皆无為自然養物之始也是)
(自然成物之始也是乾亦有簡坤亦有易故注合而言/之也用使聖人俱行易簡法无為之化云聖人不為羣)
(方各遂其業者聖人顯仁藏用唯見生養之功不見其/何以生養猶若日月見其照臨之力不知何以照臨是)
(聖人用无為以及天下是聖人不為也云德業既成則/入於形器者初行德業未成之時不見其所為是在於)
(虗无若德業既成覆被於物在於有境是入於形器也/賢人之分則見其所為見其成功始末皆有德之與業)
(是所有形器故以賢人目其德業然則本其虗无𤣥象/謂之聖據其成功事業謂之賢也云天下之理莫不由)
(於易簡而各得順其分位者若能行説易簡静任物自/生則物得其性矣故列子云不生而物自生不化而物)
(自化若不行易簡法令滋章則物失其性也老子云水/至清則無魚人至察則無徒又荘云馬翦剔羈絆所傷)
(多矣是天下/之理未得也)
聖人設卦觀象注此總言也繫辭焉而明吉凶剛柔相
推而生變化注繫辭所以明吉凶剛柔相推所以明變
化也吉凶者存乎人事也變化者存乎運行也是故吉
凶者失得之象也注由有失得故吉凶生悔吝者憂虞
之象也注失得之㣲者足以致憂虞而已故曰悔吝變
化者進退之象也注往復相推迭進退也剛柔者晝夜
之象也注書則陽剛夜則隂柔始總言吉凶變化而下
别明悔吝晝夜者悔吝則吉凶之類晝夜亦變化之道
吉凶之類則同因繫辭而明變化之道則俱由剛柔而
著故始總言之下則明失得之輕重辨變化之小大故
别序其義也六爻之動三極之道也注三極三材也兼
三材之道故能見吉凶成變化也是故君子所居而安
者易之序也注序易象之次序所樂而玩者爻之辭也
是故君子居則觀其象而玩其辭動則觀其變而玩其
占是以自天祐之吉无不利音義(繫音系卷内皆同而/明吉凶虞本有悔吝)
(二字迭田節反剛柔者晝夜之象虞作晝夜者剛柔之/象三極陸云極至也馬云三統也鄭韓云三才也王肅)
(云隂陽剛柔仁義為三極見賢遍反序陸云象也京云/次也虞本作象樂音岳適會也虞本作變玩五亂反研)
(玩也馬云貪也鄭/作翫祐音又後同)疏(正義曰此第二章也前章言天地/成象成形簡易之德明乾坤之大)
(旨此章明聖人設卦觀象爻辭吉凶悔吝之細别聖人/設卦觀象者謂聖人設畫其卦之時莫不瞻觀物象法)
(其物象然後設之卦象則有吉有凶故下文云吉凶者/失得之象也悔吝者憂虞之象變化者進退之象剛柔)
(者晝夜之象是設施其卦有此諸象也繫辭焉而明吉/凶者卦象爻象有吉有凶若不繫辭其理未顯故繫屬)
(吉凶之文辭於卦爻之下而顯明此卦爻吉凶也案吉/凶之外猶有悔吝憂虞直云而明吉凶者悔吝憂虞是)
(凶中之小别舉吉凶則包之可知也剛柔相推而生變/化者八純之卦卦之與爻其象既定變化猶少若剛柔)
(二氣相推隂爻陽爻交變分為六十四卦有三百八十/四爻委曲變化事非一體是而生變化也繫辭而明吉)
(凶明繫辭之意剛柔相推而生變化明其推引而生雜/卦之意也此下四句經總明諸象不同之事辭之吉者)
(是得之象辭之凶者是失之象故曰吉凶者是失得之/象也初時於事有失有得積漸成著乃為吉凶也然易)
(之諸卦及爻不言吉凶者義有數等或吉凶據文可知/不湏明言吉凶者若乾元亨利貞及九五飛龍在天利)
(見大人之屬尋文考義是吉可知故不湏云吉也若其/剝不利有攸往離之九四突如其來如焚如死如棄如)
(之屬據其文辭其凶可見故不言凶也亦有爻處吉凶/之際吉凶未定行善則吉行惡則凶是吉凶未定亦不)
(言吉凶若乾之九三君子終日乾乾夕惕若厲无咎若/屯之六二屯如邅如乘馬班如匪冦婚媾女子貞不字)
(十年乃字是吉凶未定亦不言吉凶也又諸稱无咎者/若不有善應則有咎若有善應則无咎此亦不定言吉)
(凶也諸稱吉凶者皆嫌其吉凶不明故言吉凶以正之/若坤之六五黄裳元吉以隂居尊位嫌其不吉故言吉)
(以明之推此餘可知也亦有於事无嫌吉凶灼然可知/而更明言吉凶者若剝之初六剝牀以足蔑貞凶六二)
(剝牀以辨蔑貞凶者此皆凶狀灼然而言凶也或有一/卦之内或一爻之中得失相形湏言吉凶若大過九三)
(棟橈凶九四棟隆吉是一卦相形也屯卦九五屯其膏/小貞吉大貞凶是一爻相形也亦有一事相形終始有)
(異若訟卦有孚窒惕中吉終凶之類是也大畧如此原/夫易之為書曲明萬象茍在釋辭明其意達其理不可)
(以一爻為例義有變通也悔吝者憂虞之象者經稱悔/吝者是得失㣲小初時憂念虞度之形象也以憂虞不)
(己未是大凶終致悔吝悔者其事已過意有追悔之也/吝者當事之時可輕鄙耻故云吝也吝既是小凶則易)
(之為書亦有小吉則无咎之屬善補過是也此亦小吉/而不言者下經備陳之也故於此不言其餘元亨利貞)
(則是吉象之境有四德别言故於此不言也其有祉有/慶有福之屬各於爻卦别言故不在此而説且易者戚)
(人為惡故於惡事備言也變化者進退之象者萬物之/象皆有隂陽之爻或從始而上進或居終而倒退以其)
(往復相推或漸變而頓化故云進退之象也剛柔者晝/夜之象者晝則陽日照臨萬物生而堅剛是晝之象也)
(夜則隂潤浸被萬物而皆柔弱是夜之象也六爻之動/三極之道者此覆明變化進退之義言六爻遞相推動)
(而生變化是天地人三才至極之道以其事兼三才故/能見吉凶而成變化也是故君子所居而安者易之序)
(也者以其在上吉凶顯其得失變化明其進退以此之/故君子觀象知其所處故居可治之位而安静居之是)
(易位之次序也若居在乾之初九而安在勿用居在乾/之九三而安在乾乾是以所居而安者由觀易位之次)
(序也所樂而玩者爻之辭也者言君子愛樂而習玩者/是六爻之辭也辭有吉凶悔吝見善則思齊其事見惡)
(則懼而自改所以愛樂而耽玩也卦之與爻皆有其辭/但爻有變化取象既多以知得失故君子尤所愛樂所)
(以特云爻之辭也是故君子居則觀其象而玩其辭者/以易象則明其善惡辭則示其吉凶故君子自居處其)
(身觀看其象以知身之善惡而習玩其辭以曉事之吉/凶動則觀其變而玩其占者言君子出行興動之時則)
(觀其爻之變化而習玩其占之吉凶若乾之九四或躍/在淵是動則觀其變也春秋傳云先王卜征五年又云)
(卜以决疑是動玩其占也是以自天祐之吉无不利者/君子既能奉遵易象以居處其身无有凶害是以從天)
(以下悉皆祐之吉无不利此大有上九爻辭注正義曰/云此總言也者此設卦觀象總為下而言故云此總言)
(也云始總言吉凶變化者謂上文云繫辭焉而明吉凶/剛柔相推而生變化是始總言吉凶變化也云而下别)
(明悔吝晝夜者謂次文云悔吝者憂虞之象剛柔者晝/夜之象是别明悔吝晝夜也言悔吝則吉凶之類者案)
(上文繫辭而明吉凶次文别序云吉凶者失得之象悔/吝者憂虞之象是吉凶之外别生悔吝是悔吝亦吉凶)
(之類大畧總言吉凶若細别之吉凶之外别有悔吝也/故云悔吝則吉凶之類云晝夜亦變化之道者案上文)
(云剛柔相推而生變化次文别云變化者進退之象剛/柔者晝夜之象變化之外别云晝夜總言之則變化晝)
(夜是一分之則變化晝夜是殊故云晝夜亦變化之道/也云吉凶之類則同因繫辭而明者案上文云繫辭焉)
(而明吉凶次文别序云吉凶悔吝兩事同因上繫辭而/明之也故云吉凶之類則同因繫辭而明也云變化之)
(道則俱由剛柔而著者上文剛柔相推而生變化次文/别序云變化者進退之象剛柔者晝夜之象上文則變)
(化剛柔合為一次文則别序變化剛柔分為二合之則/同分之則異是變化從剛柔而生故云變化之道俱由)
(剛柔而著也云故始總言之者上文繋辭焉而明吉凶/不云悔吝是總言之也又上文剛柔相推而生變化不)
(云晝夜是總變化言之也云下則明失得之輕重辯變/化之小大故别序其義者案次文别序云吉凶者失得)
(之象是失得重也悔吝者憂虞之象是失得輕也又次/經云變化者進退之象是變化大也剛柔者晝夜之象)
(是變化小也両事竝言失得别明/輕重變化别明小大是别序其義)
彖者言乎象者也注彖總一卦之義也爻者言乎變者
也注爻各言其變也吉凶者言乎其失得也悔吝者言
乎其小疵也无咎者善補過也是故列貴賤者存乎位
注爻之所處曰位六位有貴賤也齊小大者存乎卦注
卦有小大也齊猶言辯也即彖者言乎象也辯吉凶者
存乎辭注辭爻辭也即爻者言乎變也言象所以明小
大言變所以明吉凶故小大之義存乎卦吉凶之狀見
乎爻至於悔吝无咎其例一也吉凶悔吝小疵无咎皆
生乎變事有小大故下厯言五者之差也憂悔吝者存
乎介注介纖介也王弼曰憂悔吝之時其介不可慢也
即悔吝者言乎小疵也震无咎者存乎悔注无咎者善
補過也震動也故動而无咎存乎悔過也是故卦有小
大辭有險易注其道光明曰大君子道消曰小之泰則
其辭易之否則其辭險辭也者各指其所之易與天地
準注作易以準天地故能彌綸天地之道仰以觀於天
文俯以察於地理是故知幽明之故原始反終故知死
生之説注幽明者有形无形之象死生者始終之數也
音義(爻户交反説文云交也疵徐才斯反馬云瑕也辯/如字京云明也虞董姚顧蜀才並云别也音彼列)
(反見賢遍反介音界注同王肅干韓云纖介也纖息簾/反震馬云驚也鄭云懼也王肅韓云動也周云救也險)
(易之易以䜴反注同京云險惡也易善也否備鄙反準/如字京云等也鄭云中也平也彌如字本又作弥綸音)
(倫京云彌遍綸知也王肅云綸纒裏也荀云彌終也綸/迹也俯音甫察一本作觀反終鄭虞作及終説如字宋)
(衷始銳反/云舍也)疏(正義曰此第三章也上章明吉凶悔吝繫/辭之義而細意未盡故此章更委曲說卦)
(爻吉凶之事是以義理深奥能彌綸天地之道仰觀俯/察知死生之説彖者言乎象者也者彖謂卦下之辭總)
(説乎一卦之象也爻者言乎變者也者謂文下之辭言/説此爻之象改變也吉凶者言乎其失得也者謂爻卦)
(下辭也著其吉凶者言論其卦爻失與得之義也前章/言據其卦爻之象故云吉凶者失得之象此章據其卦)
(爻之辭故云吉凶者言乎其失得也悔吝者言乎其小/疵也者辭著悔吝者言説此卦爻有小疵病也有小疵)
(病必預有憂虞故前章云悔吝者憂虞之象但前章據/其象此章論其辭也无咎者善補過也者辭稱无咎者)
(即此卦爻能補其過若不能補過則有咎也案畧例无/咎有二一者善能補過故无咎二者其禍自己招无所)
(怨咎故節之六三不節之嗟又誰咎也但如此者少此/據多者言之故云善補過也前章舉其大畧故不細言)
(无咎之事此章備論也是故列貴賤者存乎位者以爻/者言乎變以此之故陳列物之貴賤者在存乎六爻之)
(立皆上貴而下賤也齊小大者存乎卦者以彖者言乎/象象有小大故齊辨物之小大者存乎卦也猶若泰則)
(小往大來吉亨否則大往小來之類是也辨吉凶者存/乎辭者謂辨明卦與爻之吉凶存乎卦爻下之言辭是)
(也憂悔吝者存乎介者介謂纖介謂小小疵病能預憂/虞悔吝者存於細小之疵病也震无咎者存乎悔者震)
(動也動而无咎者存乎能自悔過也卦有小大辭有險/易者其道光明謂之大其道消散謂之小若之適通泰)
(其辭則説易若之適否塞其辭則難險也辭也者各指/其所之者謂爻卦之辭各斥其爻卦之之適也若之適)
(於善則其辭善若之適於惡則其辭惡也易與天地準/者自此以上論卦爻辭理之義自此以下廣明易道之)
(美言聖人作易與天地相準謂凖擬天地則乾健以法/天坤順以法地之類是也故能彌綸天地之道者以易)
(與天地相凖為此之故聖人用易能彌綸天地之道彌/謂彌縫補合綸謂經綸牽引能補合牽引天地之道用)
(此易道也仰以觀於天文俯以察於地理者天有懸象/而成文章故稱文也地有山川原隰各有條理故稱理)
(也是故知幽明之故者故謂事故也以用易道仰觀俯/察知无形之幽有形之明義理事故也原始反終故知)
(生死之説者言用易理原窮事物之初始反復事物之/終末始終吉凶皆悉包羅以此之故知死生之數也正)
(謂用易道叅其逆順則禍福可知用蓍策求其吉凶則/死生可識也注正義曰云辭爻辭也者其實卦之與爻)
(皆有其辭知是爻辭者但卦辭變化少爻辭變化多此/經辯吉凶者存乎辭與齊小大者存乎卦二文相對上)
(既云卦故此辭為爻辭也云言象所以明小大者即齊/小大者存乎卦是也云言變化所以明吉凶者則辯吉)
(凶者存乎辭是也云故小大之義存乎卦者覆説言象/所以明小大也云吉凶之狀見乎爻者覆説言變所以)
(明吉凶也云悔吝无咎其例一也者謂悔吝无咎體例/與吉凶一也皆是存乎辭云悔吝小疵无咎皆生乎變)
(者謂皆生於爻也言乎變者謂皆從爻變而來云事有/小大者大則為吉凶小則為悔吝无咎也云故下厯言)
(五者之差者謂於吉凶下歴次言五者之差别數五者/謂吉一凶二悔三吝四无咎五然諸儒以為五者皆數)
(列貴賤者存乎位是其一也齊小大者存乎卦是其二/也辯吉凶者存乎辭是其三也憂悔吝者存乎介是其)
(四也震无咎者存乎悔是其五也於經數之/為便但於注理為乖今並存焉任後賢所擇)
精氣為物遊魂為變注精氣烟煴聚而成物聚極則散
而逰魂為變也遊魂言其逰散也是故知鬼神之情狀
注盡聚散之理則能知變化之道无幽而不通也與天
地相似故不違注德合天地故曰相似知周乎萬物而
道濟天下故不過注知周萬物則能以道濟天下也旁
行而不流注應變旁通而不流淫也樂天知命故不憂
注順天之化故曰樂也安土敦乎仁故能愛注安土敦
仁者萬物之情也物順其情則仁功贍矣範圍天地之
化而不過注範圍者擬範天地而周備其理也曲成萬
物而不遺注曲成者乘變以應物不係一方者也則物
宜得矣通乎晝夜之道而知注通幽明之故則无不知
也故神无方而易无體注自此以上皆言神之所為也
方體者皆係於形器者也神則隂陽不測易則唯變所
適不可以一方一體明一隂一陽之謂道注道者何无
之稱也无不通也无不由也況之曰道寂然无體不可
為象必有之用極而无之功顯故至乎神无方而易无
體而道可見矣故窮變以盡神因神以明道隂陽雖殊
无一以待之在隂為无隂隂以之生在陽為无陽陽以
之成故曰一隂一陽也繼之者善也成之者性也仁者
見之謂之仁知者見之謂之知注仁者資道以見其仁
知者資道以見其知各盡其分百姓日用而不知故君
子之道鮮矣注君子體道以為用也仁知則滯於所見
百姓則日用而不知體斯道者不亦鮮矣故常无欲以
觀其妙始可以語至而言極也音義(烟音因煴紆云反/盡津忍反下同知)
(周之知音智注同道如字鄭云當作導流如字京作留/樂音洛注同虞作變贍涉豔反範圍鄭云範法也馬王)
(肅張作犯違張云猶裁成也而知之知如字荀爽荀柔/之明僧紹音智上時掌反稱尺證反下章及注同知者)
(之知音智下之知注知者其知仁知竝同分符問反鮮/悉淺反注同師説云盡也鄭作尟馬鄭王肅云少也)
疏(正義曰此第四章也上章明卦爻之義其事類稍盡/但卦爻未明鬼神情状此章説物之改變而為鬼神)
(易能通鬼神之變化故於此章明之云精氣為物者謂/隂陽精靈之氣氤氲積聚而為萬物也遊魂為變者物)
(既積聚極則分散将散之時浮逰精魂去離物形而為/改變則生變為死成變為敗或未死之間變為異類也)
(是故知鬼神之情状者能窮易理盡生死變化以此之/故能知鬼神之内外情状也物既以聚而生以散而死)
(皆是鬼神所為但極聚散之理則知鬼神之情状也言/聖人以易之理而能然也與天地相似故不違者天地)
(能知鬼神任其變化聖人亦窮神盡性能知鬼神是與/天地相似所為所作故不違於天地能與天地合也知)
(周乎萬物而道濟天下者聖人无物不知是知周於萬/物天下皆飬是道濟天下也故不過者所為皆得其宜)
(不有愆過使物失分也旁行而不流者言聖人之德應/變旁行无不被及而不有流移淫過若不應變化非理)
(而動則為流淫也樂天知命故不憂者順天施化是歡/樂於天識物始終是自知性命順天道之常數知性命)
(之始終任自然之理故不憂也安土敦乎仁故能愛者/言萬物之性皆欲安静於土敦厚於仁聖人能行此安)
(土敦仁之化故能愛飬萬物也範圍天地之化而不過/者範謂模範圍謂周圍言聖人所為所作模範周圍天)
(地之化飬言法則天地以施其化而不有過失違天地/者也曲成萬物而不遺者言聖人隨變而應屈曲委細)
(成就萬物而不有遺棄細小而不成也通乎晝夜之道/而知者言聖人通曉於晝夜之道晝則明也夜則幽也)
(言通曉於幽明之道而无事不知也自此以上皆神之/所為聖人能極人之幽隐之德也故神无方而易无體)
(者神則寂然虗无隂陽深逺不可求測是无一方可明/也易則隨物改變應變而往无一體可定也一隂一陽)
(之謂道者一謂无也无隂无陽乃謂之道一得謂无者/无是虚无虗无是太虗不可分别唯一而已故以一為)
(无也若其有境則彼此相形有二有三不得為一故在/隂之時而不見為隂之功在陽之時而不見為陽之力)
(自然而有隂陽自然无所營為此則道之謂也故以言/之為道以數言之謂之一以體言之謂之无以物得開)
(通謂之道以㣲妙不測謂之神以應機變化謂之易總/而言之皆虗无之謂也聖人以人事名之隨其義理立)
(其稱號繼之者善也者道是生物開通善是順理飬物/故繼道之功者惟善行也成之者性也者若能成就此)
(道者是人之本性若性仁者成就此道為仁性知者成/就此道為知也故云仁者見之謂之仁知者見之謂之)
(知是仁之與知皆資道而得成仁知也百姓日用而不/知者言萬方百姓恒日日賴用此道而得生而不知道)
(之功力也言道㝠昩不以功為功故百姓日用而不能/知也故君子之道鮮矣者君子謂聖人也仁知則各滯)
(於所見百姓則日用不知明體道君子不亦少乎注正/義曰云知變化之道无幽而不通者案下云神无方韓)
(氏云自此以上皆言神之所為則此經情状是虗无之/神聖人極虗无之神知變化之道幽明悉通故能知鬼)
(神之情状云自此以上皆言神之所為者謂從神无方/以上至精氣為物以下經之所云皆言神所施為神者)
(㣲妙𤣥通不可測量故能知鬼神之情状與天地相似/知周萬物樂天知命安土敦仁範圍天地曲成萬物通)
(乎晝夜此皆神之功用也作易者因自然之神以垂教/欲使聖人用此神道以被天下雖是神之所為亦是聖)
(人所為云方體者皆係於形器者方是處所之名體是/形質之稱凡處所形質非是虗无皆係著於器物故云)
(皆係於形器也云神則隂陽不測者既幽㣲不可測度/不可測則何有處所是神无方也云易則唯變所適者)
(既是變易唯變之適不有定往何可有體是易无體也/云不可以一方一體明者觧无方无體也凡无方无體)
(各有二義一者神則不見其處所云為是无方也二則/周遊運動不常在一處亦是无方也无體者一是自然)
(而變而不知變之所由是无形體也二則隨變而往无/定在一體亦是无體也云道者何无之稱者此韓氏自)
(問其道而釋之也道是虗无之稱以虚无能開通於物/故稱之曰道云无不通无不由者若處於有有則為物)
(礙難不可常通道既虗无為體則不為礙難故曰无不/通也无不由者言萬物皆因之而通由之而有云況之)
(曰道者比況道路以為稱也寂然无體不可為象者謂/寂然幽静而无體不可以形象求是不可為象至如天)
(覆地載日照月臨冬寒夏暑春生秋殺萬物運動皆由/道而然豈見其所營知其所為是寂然无體不可為象)
(也云必有之用極而无之功顯者猶若風雨自有之所/用當用之時以无為心風雨既極之後萬物賴此風雨)
(而得生育是生育之功由風雨无心而成自有之用極/而无之功顯是神之發作動用以生萬物其功成就乃)
(在於无形應機變化雖有功用本其用之所以亦在於/无也故至乎神无方而易无體自然无為之道可顯見)
(矣當其有用之時道未見也云故窮變以盡神者神則/杳然不測千變萬化聖人則窮此千變萬化以盡神之)
(妙理故云窮變化以盡神云因神以明道者謂盡神之/理惟在虗无因此虗无之神以明道之所在道亦虗无)
(故云因神以明道也隂陽雖殊无一以待之者言隂之/與陽雖有兩氣恒用虗无之一以擬待之言在陽之時)
(亦以為虗无无此陽也在隂之時亦以為虚无无此隂/也云在隂為无隂隂以之生者謂道雖在於隂而无於)
(隂言道所在皆无隂也雖无於隂隂終由道而生故言/隂以之生也在陽為无陽陽以之成者謂道雖在陽陽)
(中必无道也雖无於陽陽必由道而成故言陽以之成/也道雖无于隂陽然亦不離於隂陽隂陽雖由道成即)
(隂陽亦非道故曰一隂一陽也云君子體道以為用者/謂聖人為君子體履於至道法道而施政則老子云為)
(而不宰功成不居是也云仁知則滯於所見者言仁知/雖賢猶有偏見仁者觀道謂道為仁知者觀道謂道為)
(知不能徧曉是滯於所見也是道既以无為用若以仁/以知則滯所見也至於百姓但日用通生之道又不知)
(通生由道而來故云百姓日用而不知也云體斯道者/不亦鮮矣者是聖人君子獨能悟道故云不亦鮮矣云)
(故常无欲以觀其妙者引老子道經之文以結成此義/无欲謂无心若能寂然无心无欲觀其道之妙趣謂不)
(為所為得道之妙理也云始可以語至而言極也者若/能无欲觀此道之妙理无事无為如此叮以語説其至)
(理而言其極趣也若不如/此不可語至而言極也)
顯諸仁藏諸用注衣被萬物故曰顯諸仁日用而不知
故曰藏諸用鼔萬物而不與聖人同憂注萬物由之以
化故曰鼔萬物也聖人雖體道以為用未能全无以為
體故順通天下則有經營之迹也盛德大業至矣哉注
夫物之所以通事之所以理莫不由乎道也聖人功用
之母體同乎道盛德大業所以能至富有之謂大業注
廣大悉備故曰富有日新之謂盛德注體化合變故曰
日新生生之謂易注隂陽轉易以成化生成象之謂乾
注擬乾之象效法之謂坤注效坤之法極數知來之謂
占通變之謂事注物窮則變變而通之事之所由生也
隂陽不測之謂神注神也者變化之極妙萬物而為言
不可以形詰者也故曰隂陽不測甞試論之曰原夫兩
儀之運萬物之動豈有使之然哉莫不獨化於大虗欻
爾而自造矣造之非我理自𤣥應化之无主數自㝠運
故不知所以然而況之神是以明兩儀以太極為始言
變化而稱極乎神也夫唯知天之所為者窮理體化坐
忘遺照至虚而善應則以道為稱不思而𤣥覽則以神
為名蓋資道而同乎道由神而㝠於神也夫易廣矣大
矣以言乎逺則不禦注窮幽極深无所止也以言乎邇
則静而正注則近而當以言乎天地之間則備矣夫乾
其静也專其動也直是以大生焉注專專一也直剛正
也夫坤其静也翕其動也闢是以廣生焉注翕斂也止
則翕斂其氣動則闢開以生物也乾統天首物為變化
之元通乎形外者也坤則順以承陽功盡於己用止乎
形者也故乾以專直言乎其材坤以翕闢言乎其形廣
大配天地變通配四時隂陽之義配日月易簡之善配
至德注易之所載配此四義子曰易其至矣乎夫易聖
人所以崇德而廣業也注窮理入神其德崇也兼濟萬
物其業廣也知崇禮卑注知以崇為貴禮以卑為用崇
效天卑法地注極知之崇象天髙而統物備禮之用象
地廣而載物也天地設位而易行乎其中矣注天地者
易之門户而易之為義兼周萬物故曰行乎其中矣成
性存存道義之門注物之存成由乎道義也音義(藏才/剛反)
(鄭作臧云善也衣於既反被皮寄反成象蜀才作盛象/詰去吉反太虚之大音泰下太極同欻况勿反造在早)
(反下同稱極之稱尺征反為稱之稱尺證反禦魚呂反/禁止也專如字陸作塼音同翕虚給反斂也闢婢亦反)
(開也易簡之易以䜴反知崇之知音智注同禮/蜀才作體卑必彌反本亦作埤徐音婢下同)疏(正義/曰此)
(第五章也上章論神之所為此章廣明易道之大與神/功不異也顯諸仁者言道之為體顯見仁功衣被萬物)
(是顯諸仁也藏諸用者謂潛藏功用不使物知是藏諸/用也鼔萬物而不與聖人同憂者言道之功用能鼔動)
(萬物使之化育故云鼓萬物聖人化物不能全无以為/體猶有經營之憂道則虚无為用无事无為不與聖人)
(同用有經營之憂也盛德大業至矣哉者聖人為功用/之母體同於道萬物由之而通衆事以之而理是聖人)
(極盛之德廣大之業至極矣哉於行謂之德於事謂之/業自此已下覆說大業盛德因廣明易與乾坤及其占)
(之與事并明神之體富有之謂大業者以廣大悉備萬/事富有所以謂之大業日新之謂盛德者聖人以能變)
(通體化合變其德日日増新是德之盛極故謂之盛德/也生生之謂易者生生不絶之辭隂陽變轉後生次於)
(前生是萬物恒生謂之易也前後之生變化改易生必/有死易主勸戒奨人為善故云生不云死也成象之謂)
(乾者謂畫卦成乾之象擬乾之健故謂卦為乾也效法/之謂坤者謂畫卦效坤之法擬坤之順故謂之坤也極)
(數知來之謂占者謂窮極蓍策之數豫知來事占問吉/凶故云謂之占也通變之謂事者物之窮極欲使開通)
(須知其變化乃得通也凡天下之事窮則須變萬事乃/生故云通變之謂事隂陽不測之謂神者天下萬物皆)
(由隂陽或生或成本其所由之理不可測量之謂神也/故云隂陽不測之謂神夫易廣矣大矣者此賛明易理)
(之大易之變化極於四逺是廣矣窮於上天是大矣故/下云廣大配天地也以言乎逺則不禦者禦止也言乎)
(易之變化窮極幽深之逺則不有禦止也謂无所止息/也以言乎通則静而正者邇近也言易之變化在於邇)
(近之處則寧静而得正謂變化之道於其近處物各静/而得正不煩亂邪僻也逺尚不禦近則不禦可知近既)
(静正則逺亦静正互文也以言乎天地之間則備矣者/變通之道遍滿天地之内是則備矣夫乾其静也專其)
(動也直是以大生焉者上經既論易道資隂陽而成故/此經明乾復兼明坤也乾是純陽德能普備无所偏主)
(唯專一而已若氣不發動則静而專一故云其静也專/若其運轉則四時不忒寒暑无差剛而得正故云其動)
(也直以其動静如此故能大生焉夫坤其静也翕其動/也闢是以廣生焉者此經明坤之德也坤是隂柔閉藏)
(翕斂故其静也翕動則開生萬物故其動也闢以其如/此故能廣生於物焉天體高逺故乾云大生地體廣博)
(故坤云廣生對則乾為物始坤為物生散則始亦為生/故總云生也廣大配天地者此經申明易之德以易道)
(廣大配合天地大以配天廣以配地變通配四時者四/時變通易理亦能變通故云變通配四時也隂陽之義)
(配日月易簡之善配至德者案初章論乾坤易簡可久/可大配至極㣲妙之德也然易初章易為賢人之德簡)
(為賢人之業今總云至德者對則德業别散則業由德/而來俱為德也子曰易其至矣乎者更羙易之至極是)
(語之别端故言子曰夫易聖人所以崇德而廣業者言/易道至極聖人用之增崇其德廣大其業故云崇德而)
(廣業也知崇禮卑者易兼知與禮故此明知禮之用知/者通利萬物象天陽无不覆以崇為貴也禮者卑敬於)
(物象地柔而任下故以卑為用也崇效天卑法地者知/既崇高故效天禮以卑退故法地也天地陳設於位謂)
(知之與禮而效法天地也而易行乎其中矣者變易之/道行乎知禮之中言知禮與易而竝行也若以實象言)
(之天在上地在下是天地設位天地之間萬物變化是/易行乎天地之中也成性存存道義之門者此明易道)
(既在天地之中能成其萬物之性使物生不失其性存/其萬物之存使物得其存成也性謂稟其始也存謂保)
(其終也道謂開通也義謂得其宜也既能成性存存則/物之開通物之得宜從此易而來故云道義之門謂與)
(道義為門戸也注正義曰云聖人雖體道以為用者言/聖人不能无憂之事道則无心无跡聖人則亦无心有)
(跡聖人能體附於道其跡以有為用云未能全无以為/體者道則心跡俱无是其全无以為體聖人則无心有)
(跡是跡有而心无是不能全无以為體云故順通天下/則有經營之跡者言聖人順通天下之理内則雖是无)
(心外則有經營之跡則有憂也道則心跡俱无无憂无/患故云不與聖人同憂也云神也者變化之極者言神)
(之施為自將變化之極以為名也云妙萬物而為言者/妙謂微妙也萬物之體有變象可尋神則微妙於萬物)
(而為言也謂不可尋求也云不可以形詰者杳寂不測/无形无體不可以物之形容所求而窮詰也云造之非)
(我理自𤣥應者此言神力也我謂宰主之名也言物之/造作非由我之宰主所為其造化之理自然𤣥空相應)
(而自然造作也云是以明兩儀以太極為始者言欲明/兩儀天地之體必以太極虚无為初始不知所以然將)
(何為始也云言變化而稱極乎神者欲言論變化之理/不知涯際唯稱極乎神神則不可知也云夫唯知天之)
(所為者窮理體化坐忘遺照者言若能知天之所造為/者㑹能窮其物理體其變化静坐而忘其事及遺棄所)
(照之物任其自然之理不以他事係心端然𤣥寂如此/者乃能知天之所為也言天之道亦如此也坐忘遺照)
(之言事出莊子大宗師篇也云至虛而善應則以道為/稱者此解道之目也言至極空虛而善應於物則乃目)
(之為道故云則以道為稱云不思而𤣥覽則以神為名/者謂不可思量而𤣥逺覽見者乃目之為神故云則以)
(神為名也云盖資道而同乎道者此謂聖人設教資取/乎道行无為之化積乆而遂同於道内外皆无也云由)
(神而㝠於神也者言聖人設教法此神之不測无體无/方以垂於教乆能積漸而㝠合於神不可測也此皆謂)
(聖人初時雖法道法神以為无體未能全无但行之不/已遂至全无不測故云資道而同於道由神而㝠於神)
(也/)
聖人有以見天下之賾而擬諸其形容象其物宜注乾
剛坤柔各有其體故曰擬諸形容是故謂之象聖人有
以見天下之動而觀其㑹通以行其典禮注典禮適時
之所用繫辭焉以斷其吉凶是故謂之爻言天下之至
賾而不可惡也言天下之至動而不可亂也注易之為
書不可逺也惡之則逆於順錯之則乖於理擬之而後
言議之而後動擬議以成其變化注擬議以動則盡變
化之道鳴鶴在隂其子和之我有好爵吾與爾靡之注
鶴鳴則子和脩誠則物應我有好爵與物散之物亦以
善應也明擬議之道繼以斯義者誠以吉凶失得存乎
所動同乎道者道亦得之同乎失者失亦違之莫不以
同相順以類相應動之斯來綏之斯至鶴鳴於隂氣同
則和出言户庭千里或應出言猶然況其大者乎千里
或應况其邇者乎故夫憂悔吝者存乎纖介定失得者
愼於樞機是以君子擬議以動愼其微也子曰君子居
其室出其言善則千里之外應之況其邇者乎居其室
出其言不善則千里之外違之況其邇者乎言出乎身
加乎民行𤼵乎邇見乎逺言行君子之樞機注樞機制
動之主樞機之發榮辱之主也言行君子之所以動天
地也可不愼乎同人先號咷而後笑子曰君子之道或
出或處或默或語二人同心其利斷金注同人終獲後
笑者以有同心之應也夫所況同者豈係乎一方哉君
子出處默語不違其中則其跡雖異道同則應同心之
言其臭如蘭音義(賾仕責反下同九家作冊京作嘖云/精也典禮京作等禮姚作典體斷丁)
(亂反下注同惡於嫁反荀作亞亞次也又烏路反馬鄭/烏洛反竝通言天下之至動衆家本竝然鄭本作至賾)
(云賾當作動九家亦作册逺袁萬反惡之之惡烏路反/錯七各反議之陸姚桓𤣥荀柔之作儀之盡津忍反和)
(胡卧反注同行𤼵之行下孟反下同見乎之見賢遍反/樞尺朱反王廙云戸樞也一云門臼機王廙云弩牙也)
(號戸羔反咷道羔反默亡北反字或作嘿/利斷之斷丁亂反王肅丁管反臭昌又反)疏(正義曰此/第六章也)
(上章既明易道變化神理不測聖人法之所以配於天/地道義從易而生此章又明聖人擬議易象以賛成變)
(化又明人擬議之事先慎其身在於慎言語同心行動/舉措守謙退勿驕盈保静宻勿貪非位凡有七事是行)
(之於急者故引七卦之義以證成之聖人有以見天下/之賾者賾謂幽深難見聖人有其神妙以能見天下深)
(賾之至理也而擬諸其形容者以此深賾之理擬度諸/物形容也見此剛理則擬諸乾之形容見此柔理則擬)
(諸坤之形容也象其物宜者聖人又法象其物之所宜/若象陽物宜於剛也若象隂物宜於柔也是各象其物)
(之所宜六十四卦皆擬諸形容象其物宜也若泰卦比/擬泰之形容象其泰之物宜若否卦則比擬否之形容)
(象其否之物宜也舉此而言諸卦可知也是故謂之象/者以是之故謂之象也謂六十四卦是也故前章云卦)
(者言乎象者也此以上結成卦象之義也聖人有以見/天下之動者謂聖人有其微妙以見天下萬物之動也)
(而觀其會通以行其典禮者既知萬物以此變動觀看/其物之㑹合變通當此會通之時以施行其典法禮儀)
(也繫辭焉以㫁其吉凶者既觀其㑹通而行其典禮以/定爻之通變而有三百八十四爻於此爻下繋屬文辭)
(以斷定其吉凶若㑹通典禮得則為吉若㑹通典禮失/則為凶也是故謂之爻者以是之故議此㑹通之事而)
(為爻也夫爻者效也效諸物之通變故上章云爻者言/乎變者也自此已上結爻義也言天下之至賾而不可)
(惡也者此覆説前文見天下之賾卦象義也謂聖人於/天下至賾之理必重慎明之不可鄙賤輕惡也若鄙賤)
(輕惡不存意明之則逆於順道也言天下之至動而不/可亂者覆說上聖人見天下之動爻之義也謂天下至)
(賾變動之理論說之時明不可錯亂也若錯亂則乖違/正理也若以文勢上下言之宜云至動而不可亂也擬)
(之而後言者覆說上天下之至賾不可惡也聖人欲言/之時必擬度之而後言也議之而後動者覆說上天下)
(之至動不可亂也謂欲動之時必議論之而後動也擬/議以成其變化者言則先擬也動則先議也則能成盡)
(其變化之道也鳴鶴在隂者上既明擬議而動若擬議/於善則善來應之若擬議於惡則惡亦隨之故引鳴鶴)
(在隂取同類相應以證之此引中孚九二爻辭也鳴鶴/在幽隂之處雖在幽隂而鳴其子則在逺而和之以其)
(同類相感召故也我有好爵者言我有美好之爵而在/我身吾與爾靡之者言我雖有好爵不自獨有吾與汝)
(外物共靡散之謂我既有好爵能靡散以施於物物則/有感我之恩亦來歸從於我是善徃則善者來皆證明)
(擬議之事我擬議於善以及物物亦以善而應我也子/曰君子居其室者既引易辭前語已絶故言子曰况其)
(邇者乎者出其言善逺尚應之則近應可知故曰况其/邇者乎此證明擬議而動之事言身有善惡无問逺近)
(皆應之也言行君子之樞機者樞謂戸樞機謂弩牙言/戸樞之轉或明或闇弩牙之發或中或否猶言行之動)
(從身而發以及於物或是或非也言行君子之所以動/天地者言行雖切在於身其善惡積而不已所以感動)
(天地豈可不慎乎同人先號咷而後笑者謂擬議而動/則同類相應以同人初未和同故先號咷後得同類故)
(後笑也子曰君子之道者各引易之後其文勢已絶故/言子曰或出或處或默或語者言同類相應本在於心)
(不必共同一事或此物而出或彼物而處或此物而默/或彼物而語出處默語其時雖異其感應之事其意則)
(同或處應於出或默應於語二人同心其利㫁金者二/人若同齊其心其纎利能斷截於金金是堅剛之物能)
(斷而截之盛言利之甚也此謂二人心行同也同心之/言其臭如蘭者言二人同齊其心吐𤼵言語氤氲臭氣)
(香馥如蘭也此/謂二人言同也)
初六藉用白茅无咎子曰苟錯諸地而可矣藉之用茅
何咎之有愼之至也夫茅之為物薄而用可重也愼斯
術也以往其无所失矣勞謙君子有終吉子曰勞而不
伐有功而不德厚之至也語以其功下人者也徳言盛
禮言恭謙也者致恭以存其位者也亢龍有悔子曰貴
而无位髙而无民賢人在下位而无輔是以動而有悔
也不出户庭无咎子曰亂之所生也則言語以為階君
不密則失臣臣不密則失身幾事不密則害成是以君
子慎密而不出也子曰作易者其知盗乎注言盗亦乘
釁而至也易曰負且乘致寇至負也者小人之事也乗
也者君子之器也小人而乘君子之器盜思奪之矣上
慢下暴盜思伐之矣慢藏誨盗冶容誨淫易曰負且乗
致寇至盗之招也音義(藉在夜反下同茅卯交反錯七/故反本亦作措重直勇反慎時)
(震反鄭干同一本作順不德之徳鄭陸蜀才作置鄭云/置當為德下人之下遐嫁反階姚作機釁許覲反寇徐)
(或作戎宋衷云戎誤乘也者之乘如字一讀繩證反藏/才浪反誨如字敎也虞作悔謂悔恨冶音也鄭陸虞姚)
(王肅作野言妖野容儀敎誨/淫泆也王肅云作野音也)疏(正義曰此第七章也此/章欲求外物求應必須)
(擬議謹慎則外物來應之故引藉用白茅无咎之事以/證謹慎之理此藉用白茅大過初六爻辭也子曰茍錯)
(諸地而可矣者茍且也錯置也凡薦獻之物且置於地/其理可矣言今乃謹慎薦藉此物而用潔白之茅不置)
(於地藉之用茅何咎之有者何愆咎之有是謹慎之至/也勞謙君子有終吉者欲求外物來應非唯謹慎又須)
(謙以下人故引謙卦九三爻辭以證之也子曰勞而不/伐者以引卦之後故言子曰勞而不伐者雖謙退疲勞)
(而不自伐其善也有功而不德厚之至者雖有其功而/不自以為恩德是篤厚之至極語以其功下人者言易)
(之所言者語說其謙卦九三能以其有功卑下於人者/也德言盛禮言恭者謂德以盛為本禮以恭為主德貴)
(盛新禮尚恭敬故曰德言盛禮言恭謙也者致恭以存/其位者言謙退致其恭敬以存其位者也言由恭德保)
(其祿位也亢龍有悔者上既以謙德保位此明无謙則/有悔故引乾之上九亢龍有悔證驕亢不謙也不出戸)
(庭无咎者又明擬議之道非但謙而不驕又當謹慎周/宻故引節之初九周宻之事以明之子曰亂之所生則)
(言語以為階者階謂梯也言亂之所生則由言語以為/亂之階梯也君不宻則失臣者臣既盡忠不避危難為)
(君謀事君不慎密乃彰露臣之所為使在下聞之衆共/嫉怒害此臣而殺之是失臣也臣不密則失身者言臣)
(之言行既有虧失則失身也㡬事不密則害成者幾謂/幾微之事當須密慎預防禍害若其不宻而漏泄禍害)
(交起是害成也是以君子慎宻而不出者於易言之是/身慎密不出戸庭於此義言之亦謂不妄出言語也子)
(曰作易者其知盗乎者此結上不密失身之事事若不/密人則乗此機危而害之猶若財之不密盗則乗此機)
(危而竊之易者愛惡相攻逺近相取盛衰相變若此爻/有釁隙衰弱則彼爻乗變而奪之故云作易者其知盗)
(乎易曰負且乗致㓂至者此又明擬議之道當量身而/行不可以小處大以賤貪貴故引觧卦六三以明之也)
(負也者小人之事者負者擔負於物合是小人所為也/乗也者君子之噐者言乗車者君子之噐物言君子合)
(乗車今應負之人而乗車是小人乗君子之噐也則盗/竊之人思欲奪之矣上慢下暴盗思伐之矣者小人居)
(上位必驕慢而在下必暴虐為政如此大盗思欲伐之/矣慢藏誨盗冶容誨淫者若慢藏財物守掌不謹則教)
(誨於盗者使来取此物女子妖冶其容身不精慤是教/誨淫者使来淫已也以比小人而居貴位驕矜而不謹)
(慎而致冦至也又引易之所云是盗之招来也言自招/来於盗以慎重其事故尾皆稱易曰両載易之爻辭也)
大衍之數五十其用四十有九注王弼曰演天地之數
所頼者五十也其用四十有九則其一不用也不用而
用以之通非數而數以之成斯易之太極也四十有九
數之極也夫无不可以无明必因於有故常於有物之
極而必明其所由之宗也分而為二以象兩掛一以象
三揲之以四以象四時歸竒於扐以象閏五歳再閏故
再扐而後掛注竒凡四揲之餘不足復揲者也分而為
二既揲之餘合掛於一故曰再扐而後掛凡閏十九年
七閏為一章五歳再閏者二故略舉其凡也天數五注
五竒也地數五注五耦也五位相得而各有合注天地
之數各五五數相配以合成金木水火土天數二十有
五注五竒合為二十五地數三十注五耦合為三十凡
天地之數五十有五此所以成變化而行鬼神也注變
化以此成鬼神以此行乾之䇿二百一十有六注陽爻
六一爻三十六策六爻二百一十六策坤之策百四十
有四注隂爻六一爻二十四策六爻百四十四策凡三
百有六十當期之日二篇之䇿萬有一千五百二十當
萬物之數也注二篇三百八十四爻隂陽各半合萬一
千五百二十策是故四營而成易注分而為二以象兩
一營也掛一以象三二營也揲之以四三營也歸竒於
扐四營也十有八變而成卦八卦而小成引而伸之注
伸之六十四卦觸類而長之天下之能事畢矣顯道注
顯明也神徳行注由神以成其用是故可與酬酢可與
祐神矣注可以應對萬物之求助成神化之功也酬酢
猶應對也音義(衍延善反又注演同鄭云衍演也干云/合也王廙蜀才云廣也大音泰掛卦買)
(反别也王肅音卦揲時設反案揲猶數也説文云閲持/也一音思頰反徐音息列反鄭云取也竒紀冝反注下)
(同扐郎得反下同馬云指間也荀柔之云别也後掛之/掛京作卦云再扐而後布卦策初革反字亦作筴當如)
(字下同期本又作朞音基同伸本又作信音申長之文/反行下孟反酬市由反徐又音疇酢在洛反京作醋祐)
(音又助也馬云/配也荀作侑)疏(正義曰此第八章明占筮之法揲蓍/之體顯天地之數定乾坤之策以為)
(六十四卦而生三百八十四爻大衍之數五十其用四/十有九者京房云五十者謂十日十二辰二十八宿也)
(凡五十其一不用者天之生氣将欲以虚来實故用四/十九焉馬季長云易有太極謂北辰也太極生兩儀兩)
(儀生日月日月生四時四時生五行五行生十二月十/二月生二十四氣北辰居位不動其餘四十九轉運而)
(用也荀爽云卦各有六爻六八四十八加乾坤二用凡/有五十乾初九潜龍勿用故用四十九也鄭康成云天)
(地之數五十有五以五行氣通凡五行減五大衍又減/一故四十九也姚信董遇云天地之數五十有五者其)
(六以象六畫之數故減之而用四十九但五十之數義/有多家各有其説未知孰是今案王弼云演天地之數)
(所頼者五十據王弼此説其意皆與諸儒不同萬物之/策凡有萬一千五百二十其用此䇿推演天地之數唯)
(用五十策也一謂自然所須策者唯用五十就五十策/中其所用揲蓍者唯用四十有九其一不用以其虚无)
(非所用也故不數之顧懽同王弼此説故顧懽云立此/五十數以數神神雖非數因數而顯故虚其一數以明)
(不可言之義只如此意則别无所以自然而有此五十/也今依用之分而為二以象兩者五十之内去其一餘)
(有四十九合同未分是象太一也今以四十九分而為/二以象兩儀也掛一以象三者就兩儀之間於天數之)
(中分掛其一而配兩儀以象三才也揲之以四以象四/時者分揲其蓍皆以四四為數以象四時歸竒於扐以)
(象閏者竒謂四揲之餘歸此殘竒於所扐之策而成數/以法象天道歸殘聚餘分而成閏也五歳再閏者凡前)
(閏後閏相去大略三十二月在五歲之中故五歲再閏/再扐而後掛者既分天地天於左手地於右手乃四四)
(揲天之數最末之餘歸之合於扐掛之一處是一揲也/又以四四揲地之數最末之餘又合於前所歸之扐而)
(總掛之是再扐而後掛也天數五者謂一三五七九也/地數五者謂二四六八十也五位相得而各有合者若)
(天一與地六相得合為水地二與天七相得合為火天/三與地八相得合為木地四與天九相得合為金天五)
(與地十相得合為土也天數二十有五者總合五竒之/數地數三十者總合五耦之數也凡天地之數五十有)
(五者是天地二數相合為五十五此乃天地隂陽竒耦/之數非是上文演天地之策也此所以成變化而行鬼)
(神者言此陽竒隂耦之數成就其變化言變化以此隂/陽而成故云成變化也而宣行鬼神之用言鬼神以此)
(隂陽而得宣行故云而行鬼神也乾之策二百一十有/六者以乾老陽一爻有三十六策六爻凡有二百一十)
(六策也乾之少陽一爻有二十八策六爻則有一百六/十八策此經據老陽之策也坤之策百四十有四者坤)
(之老隂一爻有二十四策六爻故一百四十有四策也/若坤之少隂一爻有三十二六爻則有一百九十二此)
(經據坤之老隂故百四十有四也凡三百有六十當期/之日者舉合乾坤兩策有三百有六十當期之數三百)
(六十日舉其大略不數五日四分日之一也二篇之策/萬有一千五百二十當萬物之數者二篇之爻總有三)
(百八十四爻隂陽各半陽爻一百九十二爻爻别三十/六總有六千九百一十二也隂爻亦一百九十二爻爻)
(别二十四總有四千六百八也隂陽總合萬有一千五/百二十當萬物之數也是故四營而成易者營謂經營)
(謂四度經營蓍策乃成易之一變也十有八變而成卦/者每一爻有三變謂初一揲不五則九是一變也第二)
(揲不四則八是二變也第三揲亦不四則八是三變也/若三者俱多為老隂謂初得九第二第三俱得八也若)
(三者俱少為老陽謂初得五第二第三俱得四也若兩/少一多為少隂謂初與二三之間或有四或有五而有)
(八也或有二箇四而有一箇九此為兩少一多也其兩/多一少為少陽者謂三揲之間或有一箇九有一箇八)
(而有一箇四或有二箇八而有一箇五此為兩多一少/也如此三變既畢乃定一爻六爻則十有八變乃始成)
(卦也八卦而小成者象天地雷風日月山澤於大象略/盡是易道小成引而伸之者謂引長八卦而伸盡之謂)
(引之為六十四卦也觸類而長之者謂觸逢事類而増/長之若觸剛之事類以此増長於剛若觸柔之事類以)
(次増長於柔天下之能事畢矣者天下萬事皆如此例/各以類増長則天下所能之事法象皆盡故曰天下之)
(能事畢矣也顯道神徳行者言易理備盡天下之能事/故可以顯明无為之道而神靈其徳行之事言太虚以)
(養萬物為徳行今易道以其神靈助太虚而養物是神/其徳行也是故可與酬酢者酬酢謂應對報答言易道)
(如此若萬物有所求為此易道可與應答萬物有求則/報故曰可與酬酢也可與祐神矣者祐助也易道宏大)
(可與助成神化之功也注正義曰王弼云演天地之數/所頼者五十者韓氏親受業於王弼承王弼之㫖故引)
(王弼云以證成其義演天地之數所頼者五十謂萬物/籌策雖萬有一千五百二十若用之推演天地之數所)
(頼者唯頼五十其餘不頼也但頼五十者自然如此不/知其所以然云則其一不用者經既云五十又云其用)
(四十九也既稱其用明知五十之内其一是不用者也/言不用而用以之通者若全不用理應不頼此既當論)
(用所以并言不用為用五十者雖是不用其有用從不/用而来以不用而得用也故云不用而用以之通所用)
(者則四十九蓍也蓍所以堪用者從造化虚无而生也/若无造化之生此蓍何由得用也言非數而數以之成)
(者太一虚无无形无數是非可數也然有形之數由非/數而得成也即四十九是有形之數原從非數而来故)
(將非數之一總為五十故云非數而數以之成也言斯/易之太極者斯此也言此其一不用者是易之太極之)
(虚无也无形即无數也凡有皆從无而来故易從太一/為始也言夫无不可以无明必因於有者言虚无之體)
(處處皆虚何可以无説之明其虚无也若欲明虚无之/理必因於有物之境可以知本虚无猶若春生秋殺之)
(事於虚无之時不見生殺之象是不可以无明也就有/境之中見其生殺却推於无始知无中有生殺之理是)
(明无必因於有也言故常於有物之極而必眀其所由/之宗者言欲明於无常須因有物至極之處而明其所)
(由宗若易由太極有由於无變化由於神皆是所由/之宗也言有且何因如此皆由於虚无自然而来也)
子曰知變化之道者其知神之所為乎注夫變化之道
不為而自然故知變化者則知神之所為易有聖人之
道四焉以言者尚其辭以動者尚其變以制器者尚其
象以卜筮者尚其占注此四者存乎器象可得而用也
是以君子將有為也將有行也問焉而以言其受命也
如嚮无有逺近幽深遂知来物非天下之至精其孰能
與於此參伍以變錯綜其數通其變遂成天地之文極
其數遂定天下之象非天下之至變其孰能與於此易
无思也无為也寂然不動感而遂通天下之故非天下
之至神其孰能與於此注夫非忘象者則无以制象非
遺數者无以極數至精者无籌䇿而不可亂至變者體
一而无不周至神者寂然而无不應斯盖功用之母象
數所由立故曰非至精至變至神則不得與於斯也夫
易聖人之所以極深而研幾也唯深也故能通天下之
志唯幾也故能成天下之務注極未形之理則曰深適
動微之㑹則曰幾唯神也故不疾而速不行而至子曰
易有聖人之道四焉者此之謂也注四者由聖道以成
故曰聖人之道音義(聖人之道眀僧紹作君子之道嚮/許兩反又作響與音豫下及注同)
(參七南反錯七各反綜宗統反天地之文天地一本作/天下之文虞陸作之爻籌直周反研蜀才作揅㡬如字)
(本或作機鄭云機/當作㡬㡬微也)疏(正義曰此苐九章也上章既眀大/衍之數極盡蓍䇿之名數可與助)
(成神化之功此又廣眀易道深逺聖人之道有四又眀/易之深逺窮極幾神也知變化之道其知神之所為乎)
(者言易既知變化之道理不為而自然也則能知神化/之所為言神化亦不為而自然也易有聖人之道四焉)
(者言易之為書有聖人所用之道者凡有四事焉以言/者尚其辭者謂聖人𤼵言而施政敎者貴尚其爻卦之)
(辭𤼵其言辭出言而施政敎也以動者尚其變者謂聖/人有所興動營為故法其隂陽變化變有吉凶聖人之)
(動取吉不取凶也以制器者尚其象者謂造制形器法/其爻卦之象若造弧矢法暌之象若造杵臼法小過之)
(象也以卜筮者尚其占者策是筮之所用幷言卜者卜/雖龜之見兆亦有隂陽五行變動之状故卜之與筮尚)
(其爻卦變動之占也是以君子将有為也将有行也問/焉而以言者既易道有四是以君子將欲有所施為将)
(欲有所行往占問其吉凶而以言命蓍也其受命也如/嚮者謂蓍受人命報人吉凶如響之應聲也无有逺近)
(幽深者言易之告人吉凶无問逺之與近及幽邃深逺/之處悉皆告之也遂知来物者物事也言易以萬事告)
(人人因此遂知将来之事也非天下之至精其孰能與/於此者言易之功深如此若非天下萬事之内至極精)
(妙誰能參與於此與易道同也此已上論易道功深告/人吉凶使豫知来事故以此結之也參伍以變者參三)
(也伍五也或三或五以相參合以相改變畧舉三五諸/數皆然也錯綜其數者錯謂交錯綜謂總聚交錯總聚)
(其隂陽之數也通其變者由交錯總聚通極其隂陽相/變也遂成天地之文者以其相變故能遂成就天地之)
(文若青赤相雜故稱文也極其數遂定天下之象者謂/窮極其隂陽之數以定天下萬物之象猶若極二百一)
(十六策以定乾之老陽之象窮一百四十四策以定坤/之老隂之象舉此餘可知也非天下之至變其孰能與)
(於此者言此易之理若非天下萬事至極之變化誰能/與於此者言皆不能也此結成易之變化之道故更言)
(與於此也前經論易理深故云非天下之至精此經論/極數通變故云非天下之至變也易无思也无為也者)
(任運自然不關心慮是无思也任運自動不須營造是/无為也寂然不動感而遂通天下之故者旣无思无為)
(故寂然不動有感必應萬事皆通是感而遂通天下之/故也故謂事故言通天下萬事也非天下之至神其孰)
(能與於此者言易理神功不測非天下萬事之中至極/神妙其孰能與於此也此經眀易理神妙不測故云非)
(天下之至神若非天下之至神誰能與於此也夫易聖/人之所以極深而硏㡬也者言易道𢎞大故聖人用之)
(所以窮極幽深而硏覈幾微也極深者則前經初一莭/云君子将有為将有行問焉而以言其受命如嚮无有)
(逺近幽深是極深也硏㡬者上經次莭云參伍以變錯/綜其數通其變遂成天地之文極其數遂定天下之象)
(是硏幾也唯深也故能通天下之志者言聖人用易道/以極深故聖人徳深也故能通天下之志意即是前經)
(上莭問焉而以言其受命如嚮遂知来物是通天下之/志也唯幾也故能成天下之務者聖人用易道以硏幾)
(故聖人知事之幾微是前經次莭參伍以變錯綜其數/通其變遂成天地之文是也幾者離无入有是有初之)
(微以能知有初之微則能興行其事故能成天下之事/務也唯神也故不疾而速不行而至者此覆說上經下)
(節易之神功也以无思无為寂然不動感而遂通故不/須急疾而事速成不須行動而理自至也案下節云唯)
(深也言通天下之志唯幾也言成天下之務今唯神也/直云不疾而速不行而至不言通天下者神則至理微)
(妙不可測知无象无功於天下之事理絶名言不可論/也故不云成天下之功也子曰易有聖人之道四焉者)
(此之謂也者章首論聖人之道四焉章中歴陳其三事/章末結而成之故曰聖人之道四焉是此之謂也章首)
(聖人之道有四者韓氏注云此四者存乎器象可得而/用者則辭也變也象也占也是有形之物形器可知也)
(若章中所陳則有三事一是至精精則唯深也二是至/變變則唯幾也三是至神神則微妙无形是其无也神)
(既无形則章中三事不得配章首四事韓氏云四者存/乎器象故知章中三事不得配章首四事者也但行此)
(四者即能致章中三事故章中厯陳三事下摠以聖人/之道四焉結之也注正義曰云此四者存乎器象者辭)
(是爻辭爻辭是器象也變是變化見其来去亦是器象/也象是形象占是占其形狀竝是有體之物有體則是)
(物之可用故云可得而用者也云夫非忘象者則无以/制象者凡自有形象者不可以制他物之形象猶若海)
(不能制山之形象山不能制海之形象遺忘已象者乃/能制衆物之形象也非遺數者无以極數者若以數數)
(物則不能極其物數猶若以萬而數則不能苞億以一/億而數則不能苞千億萬億遺去數名者則无所不苞)
(是非遺去其數无以極盡於數也言至精者无籌䇿而/不可亂者以其心之至精理在𤣥通无不記憶雖无籌)
(策而不可亂也言至變者體一而无不周者言至極曉/逹變理者能體於淳一之理其變通无不周徧言雖萬)
(類之變同歸於一變也斯盖功用之母象數所由立者/言至精至變至神三者是物之功用之母物之功用象)
(之與數由此至精至變至神所由来故云象數所由立/也言象之所以立有象者豈由象而来由太虚自然而)
(有象也數之所以有數者豈由數而来由太虛自然而/有數也是太虚之象太虛之數是其至精至變也由其)
(至精故能制數由其至變故能制象若非至/精至變至神則不得參與妙極之𤣥理也)
天一地二天三地四天五地六天七地八天九地十注
易以極數通神眀之徳故眀易之道先舉天地之數也
子曰夫易何為者也夫易開物成務冐天下之道如斯
而已者也注冐覆也言易通萬物之志成天下之務其
道可以覆冐天下也是故聖人以通天下之志以定天
下之業以斷天下之疑是故蓍之徳圓而神卦之徳方
以知注圓者運而不窮方者止而有分言蓍以圎象神
卦以方象知也唯變所適无數不周故曰圓卦列爻分
各有其體故曰方也六爻之義易以貢注貢告也六爻
變易以告人吉凶聖人以此洗心注洗濯萬物之心退
藏於宻注言其道深微萬物日用而不能知其原故曰
退藏於宻猶藏諸用也吉凶與民同患注表吉凶之象
以同民所憂患之事故曰吉凶與民同患也神以知來
知以藏徃注明蓍卦之用同神知也蓍定數於始於卦
為來卦成象於終於蓍為徃徃來之用相成猶神知也
其孰能與於此哉古之聰明叡知神武而不殺者夫注
服萬物而不以威刑也是以明於天之道而察於民之
故是興神物以前民用注定吉凶於始也聖人以此齊
戒注洗心曰齊防患曰戒以神明其徳夫是故闔户謂
之坤注坤道包物闢戸謂之乾注乾道施生一闔一闢
謂之變徃來不窮謂之通見乃謂之象注兆見曰象形
乃謂之器注成形曰器制而用之謂之法利用出入民
咸用之謂之神音義(夫易開物成務一本無夫易二字/開王肅作闈音同冒莫報反注同)
(覆也㫁丁亂反下二章同蓍音尸圓本又作員音同以/知之知音智注同下知以叡知注神知竝同分扶問反)
(易以之易以䜴反韓音亦謂變易貢如字告也京陸虞/作工苟作功洗劉瓛悉殄反盡也王肅韓悉禮反京茍)
(陸董張蜀才作先石經同濯直角反藏如字劉作臧善/也與音預殺馬鄭王肅千所戒反師同徐所例反陸韓)
(如字夫音符齊側皆反以神明其徳夫荀虞顧絶句衆/皆以夫字為下句一本無夫字闔胡臘反闢婢亦反王)
(肅甫亦反施始/䜴反見賢遍反)疏(正義曰此第十章也前章論易有聖/人之道四焉以卜筮尚其占此章明)
(卜筮蓍龜所用能通神知也天一地二天三地四天五/地六天七地八天九地十此言天地隂陽自然竒耦之)
(數也子曰夫易何為者言易之功用其體何為是問其/功用之意夫易開物成務冒天下之道如斯而已者此)
(夫子還自釋易之體用之状言易能開通萬物之志成/就天下之務有覆冒天下之道斯此也易之體用如此)
(而已是故聖人以通天下之志者言易道如此是故聖/人以其易道通達天下之志極其幽深也以定天下之)
(業者以此易道定天下之業由能硏幾成務故定天下/之業也以㫁天下之疑者以此易道决㫁天下之疑用)
(其蓍龜占卜定天下疑危也是故蓍之徳圓而神卦之/徳方以知者神以知來是來无方也知以藏徃是徃有)
(常也物旣有常猶方之有止數无怕體猶圓之不窮故/蓍之變通則无窮神之象也卦列爻分有定體知之象)
(也知可以識前言徃行神可以逆知将來之事故蓍以/圓象神卦以方象知也六爻之義易以貢者貢告也六)
(爻有吉凶之義變易以告人也聖人以此洗心者聖人/以此易之卜筮洗蕩萬物之心萬物有疑則卜之是蕩)
(其疑心行善得吉行惡遇凶是盪其惡心也退藏於宻/者言易道進則盪除萬物之心退則不知其所以然萬)
(物日用而不知是功用藏於宻也吉凶與民同患者易/道以示人吉凶民則亦憂患其吉凶是與民同其所憂)
(患也凶者民之所憂也上竝言吉凶此獨言同患者凶/雖民之所患吉亦民之所患也旣得其吉又患其失故)
(老子云寵辱若驚也神以知來智以藏徃者此明蓍卦/德同神知知來藏徃也蓍定數於始於卦為來卦成象)
(於終於蓍為徃以蓍望卦則是知卦象将來之事故言/神以知來以卦望蓍則是聚於蓍象徃去之事故言知)
(以藏徃也其孰能與此哉者言誰能同此也蓋是古之/聰明叡知神武而不殺者夫易道深逺以吉凶禍福威)
(服萬物故古之聰明叡知神武之君謂伏義等用此易/道能威服天下而不用刑殺而威服之也是以明於天)
(之道者言聖人能明天道也而察於民之故者故事也/易窮變化而察知民之事也是興神物以前民用者謂)
(易道興起神理事物豫為法象以示於人以前民之所/用定吉凶於前民乃法之所用故云以前民用也聖人)
(以此齊戒者聖人以易道自齊自戒謂照了吉凶齊戒/其身洗心曰齊防患曰戒以神明其徳夫者言聖人既)
(以易道自齊戒又以易道神明其已之徳化也是故闔/戸謂之坤闢戸謂之乾者聖人既用此易道以化天下)
(此已下又廣明易道之大易從乾坤而來故更明乾坤/也凡物先藏而後出故先言坤而後言乾闔戸謂閉藏)
(萬物若室之閉闔其戸故云闔戸謂之坤也闢户謂吐/生萬物也若室之開闢其戸故闢户謂之乾也一闔一)
(闢謂之變者開閉相循隂陽遞至或陽變為隂或開而/更閉或隂變為陽或閉而還開是謂之變也徃來不窮)
(謂之通者須徃則變來為徃須來則變徃為來隨須改/變不有窮己恒得通流是謂之通也見乃謂之象者前)
(徃來不窮㩀其氣也氣漸積聚露見萌兆乃謂之象言/物體尚微也形乃謂之器者體質成形是謂器物故曰)
(形乃謂之器言其著也制而用之謂之法者言聖人裁/制其物而施用之垂為模範故曰謂之法利用出入民)
(咸用之謂之神者言聖人以利為用或出或入使民咸/用之是聖徳微妙故云謂之神注正義曰易以極數通)
(神眀之徳者謂易之為道先由窮極其數乃以通神眀/之徳也故眀易之道先舉天地之數者此章欲眀神之)
(徳先由天地之數而成故云故眀易之道先舉天地之/數也言圓者運而不窮者謂圑圓之物運轉无窮己猶)
(阪上走丸也蓍亦運動不已故稱圓也言方者止而有/分者方謂處所既有處所則是止而有分且物方者著)
(地則安其卦既成更不移動/亦是止而有分故卦稱方也)
是故易有大極是生兩儀注夫有必始於无故大極生
兩儀也大極者无稱之稱不可得而名取有之所極況
之大極者也兩儀生四象四象生八卦注卦以象之八
卦定吉凶注八卦既立則吉凶可定吉凶生大業注既
定吉凶則廣大悉備是故法象莫大乎天地變通莫大
乎四時縣象著眀莫大乎日月崇髙莫大乎冨貴注位
所以一天下之動而濟萬物備物致用立成器以為天
下利莫大乎聖人探賾索隠鉤深致逺以定天下之吉
㓙成天下之亹亹者莫大乎蓍龜是故天生神物聖人
則之天地變化聖人效之天垂象見吉凶聖人象之河
出圖洛出書聖人則之易有四象所以示也繫辭焉所
以告也定之以吉凶所以㫁也易曰自天祐之吉无不
利子曰祐者助也天之所助者順也人之所助者信也
履信思乎順又以尚賢也是以自天祐之吉无不利也
音義(王肅云此章獨言是故者總衆章之意大極之大/音泰注同大極无也馬云北辰也稱尺證反縣音)
(𤣥探吐南反賾九家作册索色白反亹亡偉反見賢遍/反出如字又尺遂反下同洛王肅作雒漢家以火徳王)
(故從各佳又以/鄭本作有以)疏(正義曰此第十一章也前章既明蓍/卦有神明之用聖人則而象之成其)
(神化此又明易道之大法於天地則象日月能定天下/之吉凶成天下之亹亹也太極謂天地未分之前元氣)
(混而為一即是太初太一也故老子云道生一即此太/極是也又謂混元既分即有天地故曰太極生兩儀即)
(老子云一生二也不言天地而言兩儀者指其物體下/與四象相對故曰兩儀謂兩體容儀也兩儀生四象者)
(謂金木水火稟天地而有故云兩儀生四象上則分王/四季又地中之别故唯云四象也四象生八卦者若謂)
(震木離火兌金坎水各主一時又巽同震木乾同兌金/加以坤艮之土為八卦也八卦定吉凶者八卦既立爻)
(象變而相推有吉有凶故八卦定吉凶也吉凶生大業/者萬事各有吉凶廣大悉備故能生天下大事業也是)
(故法象莫大乎天地者言天地最大也變通莫大乎四/時者謂四時以變得通是變中最大也縣象著明莫大)
(乎日月者謂日月中時徧照天下无幽不燭故云著明/莫大乎日月也崇髙莫大乎富貴者以王者居九五富)
(貴之位力能齊一天下之動而道濟萬物是崇髙之極/故云莫大乎富貴備物致用立成器以為天下利莫大)
(乎聖人者謂備天下之物招致天下所用建立成就天/下之器以為天下之利唯聖人能然故云莫大乎聖人)
(也探賾索隠鈎深致逺者探謂闚探求取賾謂幽深難/見卜筮則能闚探幽昧之理故云探賾也索謂求索隠)
(謂隱藏卜筮能求索隱藏之處故云索隱也物在深處/能鉤取之物在遠方能招致之卜筮能然故云鉤深致)
(遠也以此諸事正定天下之吉凶成就天下之亹亹者/唯卜筮能然故云莫大乎蓍龜也案釋詁云亹亹勉也)
(言天下萬事悉動而好生皆勉勉營爲此蓍龜知其好/惡得失人則棄其惡而取其好背其失而求其得是成)
(天下之亹亹也是故天生神物聖人則之者謂天生蓍/龜聖人法則之以爲卜筮也天地變化聖人效之者行)
(四時生殺賞以春夏刑以秋冬是聖人效之天垂象見/吉凶聖人象之者若璿璣玉衡以齊七政是聖人象之)
(也河出圖洛出書聖人則之者如鄭康成之義則春秋/緯云河以通乾出天苞洛以流坤吐地符河龍圖發洛)
(龜書感河圖有九篇洛書有六篇孔安國以爲河圖則/八卦是也洛書則九疇是也輔嗣之義未知何從易有)
(四象所以示者莊氏云四象謂六十四卦之中有實象/有假象有義象有用象爲四象也今於釋卦之處已破)
(之矣何氏以為四象謂天生神物聖人則之一也天地/變化聖人效之二也天垂象見吉凶聖人象之三也河)
(出圖洛出書聖人則之四也今謂此等四事乃是聖人/易外别有其功非專易内之物何得稱易有四象且又)
(云易有四象所以示也繫辭焉所以告也然則象之與/辭相對之物辭旣爻卦之下辭則象謂爻卦之象也則)
(上兩儀生四象七八九六之謂也故諸儒有爲七八九/六今則從以爲義繫辭焉所以告者繫辭於象卦下所)
(以告其得失也定之以吉凶所以斷者謂於繫辭之中/定其行事吉凶所以斷其行事得失易曰自天祐之吉)
(无不利者言人於此易之四象所以示繫辭所以告吉/凶所以斷而行之行則鬼神无不祐助无所不利故引)
(易之大有上九爻辭以證之子曰祐者助也者上既引/易文下又釋其易理故云子曰祐者助也天之所助者)
(順也人之所助者信也履信思乎順者人之所助唯在/於信此上九能履踐於信也天之所助唯在於順此上)
(九恒思於順既有信思順又能尊尚賢人是以/從天已下皆祐助之而得其吉无所不利也)
子曰書不盡言言不盡意然則聖人之意其不可見乎
子曰聖人立象以盡意設卦以盡情僞繫辭焉以盡其
言變而通之以盡利注極變通之數則盡利也故曰易
窮則變變則通通則乆鼓之舞之以盡神乾坤其易之
縕邪注縕淵奥也乾坤成列而易立乎其中矣乾坤毁
則无以見易易不可見則乾坤或幾乎息矣是故形而
上者謂之道形而下者謂之器化而裁之謂之變注因
而制其會通適變之道也推而行之謂之通注乘變而
徃者无不通也舉而錯之天下之民謂之事業注事業
所以濟物故舉而錯之於民是故夫象聖人有以見天
下之賾而擬諸其形容象其物宜是故謂之象聖人有
以見天下之動而觀其㑹通以行其典禮繫辭焉以斷
其吉凶是故謂之爻極天下之賾者存乎卦鼔天下之
動者存乎辭注辭爻辭也爻以鼔動效天下之動也化
而裁之存乎變推而行之存乎通神而明之存乎其人
注體神而明之不假於象故存乎其人黙而成之不言
而信存乎德行注德行賢人之徳行也順足於内故黙
而成之也體與理㑹故不言而信也音義(盡如字又津/忍反下同縕)
(紆粉反徐於憤反王肅又於問反奥烏報反而上之上/時掌反錯七故反注同本又作措之賾本亦作之至賾)
(裁音才本又作/財行下孟反)疏(正義曰此第十二章也此章言立象/盡意繫辭盡言易之興廢存乎其人)
(事也子曰書不盡言言不盡意然則聖人之意其不可/見乎此一節夫子自發其問謂聖人之意難見也所以)
(難見者書所以記言言有煩碎或楚夏不同有言无字/雖欲書錄不可盡竭於其言故云書不盡言也言不盡)
(意者意有深邃委曲非言可寫是言不盡意也聖人之/意意又深逺若言之不能盡聖人之意書之又不能盡)
(聖人之言是聖人之意其不可見也故云然則聖人之/意其不可見乎疑而問之故稱乎也子曰聖人立象以)
(盡意已下至幾乎息矣此一節是夫子還自釋聖人之/意有可見之理也聖人立象以盡意者雖言不盡意立)
(象可以盡之也設卦以盡情偽者非唯立象以盡聖人/之意又設卦以盡百姓之情偽也繫辭焉以盡其言者)
(雖書不盡言繫辭可以盡其言也變而通之以盡利者/變謂化而裁之通謂推而行之故能盡物之利也鼓之)
(舞之以盡神者此一句縂結立象盡意繫辭盡言之美/聖人立象以盡其意繫辭則盡其言可以説化百姓之)
(心百姓之心自然樂順若鼔舞然而天下從之非盡神/其孰能與於此故曰鼓之舞之以盡神也乾坤其易之)
(縕邪者上明盡言盡意皆由於易道此明易之所立本/乎乾坤若乾坤不存則易道无由興起故乾坤是易道)
(之所縕積之根源也是與易為川府奥藏故云乾坤其/易之縕邪乾坤成列而易立乎其中矣者夫易者隂陽)
(變化之謂隂陽變化立爻以效之皆從乾坤而來故乾/生三男坤生三女而為八卦變而相重而有六十四卦)
(三百八十四爻本之根源從乾坤而来故乾坤既成列/位而易道變化建立乎乾坤之中矣乾坤毁則無以見)
(易者易既從乾坤而来乾坤若缺毁則易道損壊故云/旡以見易也易不可見則乾坤或幾乎息者若易道毁)
(壊不可見其變化之理則乾坤亦壊或其近乎止息矣/幾近也猶若樹之枝幹生乎根株根株毁則枝條不茂)
(若枝幹已枯死其根株雖未至死僅有微生将死不久/根株譬乾坤也易譬枝幹也故云易不可見則乾坤或)
(幾乎息矣是故形而上者謂之道形而下者謂之器者/道是无體之名形是有職之稱凡有從无而生形由道)
(而立是先道而後形是道在形之上形在道之下故自/形外已上者謂之道也自形内而下者謂之器也形雖)
(處道器兩畔之際形在器不在道也既有形質可為器/用故云形而下者謂之器也化而裁之謂之變者隂陽)
(變化而相裁節之謂之變也是得以理之變也猶若陽/氣之化不可久長而裁節之以隂雨也是得理之變也)
(隂陽之化自然相裁聖人亦法此而裁節也推而行之/謂之通者因推此以可變而施行之謂之通也猶若亢)
(陽之後變為隂雨因隂雨而行之物得開通聖人亦當/然也舉而錯之天下之民謂之事業者謂舉此理以為)
(變化而錯置於天下之民凡民得以營為事業故云謂/之事業也此乃自然以變化錯置於民也聖人亦當法)
(此錯置變化於萬民使成其事業也凡繫辭之說皆說/易道以為聖人徳化欲使聖人法易道以化成天下是)
(故易與聖人怕相將也以作易者本為立教故也非是/空說易道不關人事也是故夫象聖人有以見天下之)
(賾至是故謂之爻於第六章已具其文今於此更復言/者何也為下云極天下之賾存乎卦鼓天下之動存乎)
(辭為此故更引其文也且已下又云存乎變存乎通存/乎其人廣陳所存之事所以湏重論也極天下之賾存)
(乎卦者言窮極天下深賾之處存乎卦言觀卦以知賾/也鼔天下之動存乎辭者鼓謂𤼵揚天下之動動有得)
(失存乎爻卦之辭謂觀辭以知得失也化而裁之存乎/變者謂覆說上文化而裁之謂之變也推而行之存乎)
(通者覆說上文推而行之謂之通也神而明之存乎其/人者言人能神此易道而顯明之者存在於其人若其)
(人聖則能神而明之若其人愚則不能神而明之故存/於其人不在易象也黙而成之不言而信者若能順理)
(足於内黙然而成就之闇與理㑹不湏言而自信也存/乎徳行者若有徳行則得黙而成就之不言而信也若)
(无徳行則不能然此言徳行據賢人之徳/行也前經神而明之存乎其人謂聖人也)
　
　
　
　
　
　
　
　
　
　周易注疏卷十一
　周易注疏卷十一考證
天尊地卑乾坤定矣注乾坤其易之門戸○釋文本無
　戸字
天下之理得而成位乎其中矣注成位况立象也○况
　譌作至依古注本改
　注疏故春秋云敎子以義方○推尋文義春秋下當
　有𫝊字
是故吉凶者失得之象也○集解本作得失之象也
三極之道也注三極三材也○材似當作才陸績曰此
　三才極至之道也
君子所居而安者易之序也○序集解本作象
所樂而玩者爻之辭也○樂集解本作變虞翻曰舊作
　樂字誤
齊小大者存乎卦○小大集解本作大小
辯吉凶者存乎辭注吉凶之狀見乎爻○集解本引韓
　注作吉凶之狀存乎爻
故能彌綸天地之道○釋文本作天下之道
俯以察於地理○以集解本作則
　疏象謂卦下之辭總說乎一卦之象也○監本脫卦
　下之辭總五字依舊本添
一陰一陽之謂道注在陰為无陰陰以之生在陽為无
　陽陽以之成○郭京本作在陰為旡陽陽以之生在
　陽為旡陰陰以之成京之言曰聞諸師說十月純陰
　用事是在陰為旡陽冬至一陽生是陽以之生也四
　月純陽用事是在陽為无陰夏至一陰生是陰以之
　成也(臣清植/)按韓注所謂在陰為旡陰在陽為旡陽
　與周子通書動而無動靜而無静語意極相類動而
　無動者不畸於動明有靜也靜而無靜者不畸於靜
　明有動也此注言在陰為无陰明有陽也陽主生有
　陽故陰以之而生也言在陽為无陽明有陰也陰主
　成有陰故陽以之而成也正發明互根之妙以釋經
　文兩一字之義郭京駁之非是
君子之道鮮矣注體斯道者不亦鮮矣○集解本引韓
　注矣字下有乎字
　音義鮮師說云盡也○毛居正曰師是人姓師氏易
　說謂之師說作帥誤(臣良裘/)按唐以前說易家師氏
　無考惟于釋文則屢見之或陸德明聞之其師云爾
鼓萬物而不與聖人同憂注未能全无以為體○本或
　作不能至无以為體
　又則有經營之迹也○迹釋文本作功釋云本亦无
　功字
第六章疏明人擬議之事先慎其身在于慎言語同心
　行動舉措守謙退勿驕盈保靜密勿貪非位凡有七
　事故引七卦之義以證成之○(臣良裘/)按此疏合七
　事為言則七卦自應合為一章今分藉用白茅以下
　為第七章殊不可解疏内動舉措動字當是重字
初六藉用白茅无咎○(臣良裘/)按陸德明于此釋云或
　以此為别章今不用是釋文本此章合于上章也
　疏故尾皆稱易曰兩載易之爻辭也○尾字上似脫
　首字兩字監本譌作而
故再扐而後掛○掛京房本作卦謂再扐而後布卦
二篇之策音義策初革反字亦作筴○(臣清植/)按史記
　封禪書黄帝得寳鼎神䇿於是迎日推䇿字作䇿儀
　禮士冠禮筮人執莢禮記曲禮龜為卜筴為筮字作
　筴盖䇿與筴古字通也
子曰知變化之道其知神之所為乎○集解虞翻曰諸
　儒皆上子曰為章首而荀馬從之甚非
以言者尚其辭○釋文本下三句無以字
是以明於天之道而察於民之故○下於字集解本作
　與
備物致用立成器以為天下利○荀悅漢紀成器上有
　象字
莫大乎蓍龜○大釋文本作善
是故夫象聖人有以見天下之賾○郭京曰是故下誤
　增夫象字此本第六章首於此引之為極天下之賾
　者以下為引文驗第六章足見其誤
黙而成之不言而信成乎德行○釋文本無之字
　
　
　
　
　
　
　
　
　
　
　
　
　周易注疏卷十一考證
欽定四庫全書
　周易注疏卷十二
　　晉韓伯注　唐陸德明音義　孔穎逹疏
　繫辭下疏(正義曰此篇章數諸儒不同劉瓛爲十二/章以對上繫十二章也周氏莊氏竝爲九)
　(章今從九章爲說也第一起八卦成列至非曰義第/二起古者包犧至蓋取諸夬第三起易者象也至德)
　(之盛第四起困于石至勿恒凶第五起乾坤其易之/門至失得之報第六起易之興至巽以行權第七起)
　(易之爲書至思過半矣第八起二與四至/謂易之道第九起夫乾天下至其辭屈)
八卦成列象在其中矣注備天下之象也因而重之爻
在其中矣注夫八卦備天下之理而未極其變故因而
重之以象其動用擬諸形容以明治亂之宜觀其所應
以著適時之功則爻卦之義所存各異故爻在其中矣
剛柔相推變在其中矣繫辭焉而命之動在其中矣注
剛柔相推況八卦相盪或否或泰繫辭焉而斷其吉凶
況之六爻動以適時者也立卦之義則見於彖象適時
之功則存之爻辭王氏之例詳矣吉凶悔吝者生乎動
者也注有變動而後有吉凶剛柔者立本者也變通者
趣時者也注立本況卦趣時況爻吉凶者貞勝者也注
貞者正也一也夫有動則未免乎累殉吉則未離乎凶
盡會通之變而不累於吉凶者其唯貞者乎老子曰王
侯得一以爲天下貞萬變雖殊可以執一御也天地之
道貞觀者也注明夫天地萬物莫不保其貞以全其用
也日月之道貞明者也天下之動貞夫一者也夫乾確
然示人易矣夫坤隤然示人簡矣注確剛貌也隤柔貌
也乾坤皆恒一其德物由以成故簡易也爻也者效此
者也象也者像此者也爻象動乎内注兆數見於卦也
吉凶見乎外注失得驗於事也功業見乎變注功業由
變以興故見乎變也聖人之情見乎辭注辭也者各指
其所之故曰情也天地之大德曰生注施生而不爲故
能常生故曰大德也聖人之大寶曰位注夫无用則无
所寶有用則有所寶也无用而常足者莫妙乎道有用
而𢎞道者莫大乎位故曰聖人之大寶曰位何以守位
曰仁何以聚人曰財注財所以資物生也理財正辭禁
民爲非曰義音義(重直龍反注同治直吏反繫音係卷/内皆同命之孟作明之否備鄙反斷)
(丁亂反見賢遍反下及注皆同趣七樹反貞勝姚本作/貞稱累劣僞反殉辭俊反離力智反盡津忍反下同觀)
(官喚反又音官夫音符確苦角反馬韓云剛貌說文云/高至易以豉反下注同隤大回反馬韓云柔貌也孟作)
(退陸董姚作妥像音象施始豉/反寶孟作保禁音金又金鴆反)疏(正義曰此第一章覆/釋上繫第二章象爻)
(剛柔吉凶悔吝之事更具而詳之八卦成列象在其中/者言八卦各成列位萬物之象在其八卦之中也因而)
(重之爻在其中者謂因此八卦之象而更重之萬物之/爻在其所重之中矣然象亦有爻爻亦有象所以象獨)
(在卦爻獨在重者卦則爻少而象多重則爻多而象少/故在卦舉象在重論爻也剛柔相推變在其中者即上)
(繫第二章云剛柔相推而生變化是變化之道在剛柔/相推之中剛柔即陰陽也論其氣即謂之陰陽語其體)
(即謂之剛柔也繫辭焉而命之動在其中者謂繫辭於/爻卦之下而呼命其卦爻得失吉凶則適時變動好惡)
(故在其繫辭之中也吉凶悔吝生乎動者上既云動在/繫辭之中動則有吉凶悔吝所以悔吝生在乎所動之)
(中也剛柔者立本者也言剛柔之象在立其卦之根本/者也言卦之根本皆由剛柔陰陽而來變通者趣時者)
(也其剛柔之氣所以改變㑹通趣向於時也若乾之初/九趣向勿用之時乾之上九趣向亢極之時是諸爻之)
(變皆臻趣於時也其剛柔立本者若剛定體爲乾若柔/定體為坤陽卦兩陰而一陽陰卦兩陽而一陰是立其)
(卦本而不易也則上八卦成列象在其中矣是也卦旣/與爻爲本又是總主其時故略例云卦者時也變通者)
(趣時者也則上因而重之爻在其中矣是也卦旣總主/一時爻則就一時之中各趣其所宜之時故略例云爻)
(者趣時者也吉凶者貞勝者也貞正也言吉之與凶皆/由所動不能守一而生吉凶唯守一貞正而能克勝此)
(吉凶謂但能貞正則免此吉凶之累也天地之道貞觀/者也謂天覆地載之道以貞正得一故其功可爲物之)
(所觀也日月之道貞明者也言日月照臨之道以貞正/得一而爲明也若天覆地載不以貞正而有二心則天)
(不能普覆地不能兼載則不可以觀由貞乃得觀見也/日月照臨若不以貞正有二之心則照不普及不爲明)
(也故以貞而爲明也天下之動貞夫一者也言天地日/月之外天下萬事之動皆正乎純一也若得於純一則)
(所動遂其性若失於純一則所動乖其理是天下之動/得正在一也夫乾確然示人易矣者此明天之得一之)
(道剛質確然示人以和易由其得一无爲物由以生是/示人易也夫坤隤然示人簡矣者此明地之得一以其)
(得一故坤隤然而柔自然无爲以成萬物是示人簡矣/若乾不得一或有隤然則不能示人易矣若坤不隤然)
(或有確然則不能示人簡矣爻也者效此者也此釋爻/之名也言爻者效此物之變動也象也者像此者也言)
(象此物之形狀也爻象動乎内者言爻之與象發動於/卦之内也吉凶見乎外者其爻象吉凶見於卦外在事)
(物之上也功業見乎變者言功勞事業由變乃興故功/業見於變也聖人之情見乎辭者辭則言其聖人所用)
(之情故觀其辭而知其情也是聖人之情見乎爻象之/辭也若乾之初九其辭云潛龍勿用則聖人勿用之情)
(見於初九爻辭也他皆放此天地之大德曰生自此已/下欲明聖人同天地之德廣生萬物之意也言天地之)
(盛德在乎常生故言曰生若不常生則德之不大以其/常生萬物故云大德也聖人之大寶曰位者言聖人大)
(可寶愛者在於位耳位是有用之地寶是有用之物若/以居盛位能廣用无疆故稱大寶也何以守位曰仁者)
(言聖人何以保守其位必信仁愛故言曰仁也何以聚/人曰財者言何以聚集人衆必須財物故言曰財也理)
(財正辭禁民爲非曰義者言聖人治理其財用之有節/正定號令之辭出之以理禁約其民爲非僻之事勿使)
(行惡是謂之義義宜也言以此行之而得其宜也注正/義曰夫八卦備天下之理者前注云備天下之象據其)
(體此云備天下之理據其用也言八卦大略有八以備/天下大象大理大者旣備則小者亦備矣直是不變之)
(備未是變之備也故云未極其變故因而重之以象其/動用也云則爻卦之義所存各異者謂爻之所存存乎)
(已變之義因而重之爻在其中是也卦之所存存於未/變之義八卦成列象在其中是也云立卦之義則見於)
(彖象者彖象謂卦下之辭說其卦之義也適時之功則/存於爻辭者卦者時也六爻在一卦之中各以適當時)
(之所宜以立功也欲知適時之功用觀於爻辭也云王/氏之例詳矣者案王略例論彖云彖者何也統論一卦)
(之體明其所由之主者也夫衆不能治衆治衆者至寡/者也論卦體皆以一爲主是卦之大略也又論爻云爻)
(者何也言乎其變者也變者何也情僞之所爲也夫情/僞之動非數之所求也故合散屈伸與體相乖形躁好)
(靜質柔愛剛體與情反質與願違是故情僞相感遠近/相追愛惡相攻屈伸相推見情者獲直徃則違此是爻)
(之大略也其義旣廣不能備載是王氏之例詳矣貞者/正也一也者言貞之爲訓訓正訓一正者體无傾邪一)
(者情无差二寂然无慮任運而行者也凡吉凶者由動/而來若守貞靜寂何吉何凶之有是貞正能勝其吉凶)
(也云夫有動則未能免乎累者寂然不動則无所可累/若動有營求則恥累將來故云動則未免於累也云殉)
(吉則未離乎凶者殉求也若不求其吉无慮无思凶禍/何因而至由其求吉有所貪欲則凶亦將來故云殉吉)
(未離乎凶也云盡㑹通之變而不累於吉凶者其唯貞/者乎言若能窮盡萬物㑹通改變之理而不繫累於吉)
(凶之事者唯貞一者乃能然也猶若少必有老老必有/死能知此理是盡會通之變旣知老必將死是運之自)
(然何須憂累於死是不累乎吉凶唯守貞一任其自然/故云其唯貞者乎云老子曰王侯得一以爲天下貞者)
(王侯若不得一二三其德則不能治正天下若得純粹/无二无邪則能爲天下貞也謂可以貞正天下也云萬)
(變雖殊可以執一御也者猶若寒變爲暑暑變爲寒少/變爲壯壯變爲老老變爲死禍變爲福盛變爲衰變改)
(不同是萬變殊也其變雖異皆自然而有若能知其自/然不造不爲无喜无慼而乘御於此是可以執一御也)
古者包犧氏之王天下也仰則觀象於天俯則觀法於
地觀鳥獸之文與地之宜注聖人之作易无大不極无
微不究大則取象天地細則觀鳥獸之文與地之宜也
近取諸身遠取諸物於是始作八卦以通神明之德以
類萬物之情作結繩而爲罔罟以佃以漁蓋取諸離注
離麗也罔罟之用必審物之所麗也魚麗于水獸麗于
山也音義(包本又作庖白交反鄭云取也孟京作伏犧/許宜反又作羲鄭云鳥獸全具曰犧孟京作)
(戲云伏服也戲化也包犧氏大皥三皇之最先王于況/反究九又反罟音古馬姚云猶网也黄本作爲网罟云)
(取獸曰网取魚曰罟佃音田本亦作田漁音魚/本亦作魚又言庶反馬云取獸曰佃取魚曰漁)疏(正義/曰古)
(者包犧至取諸夬此第二章明聖人法自然之理而作/易象易以制器而利天下此一章其義旣廣今各隨文)
(釋之此一節明包犧法天地造作八卦法離卦而爲罔/罟也云仰則觀象於天俯則觀法於地者言取象大也)
(觀鳥獸之文與地之宜者言取象細也大之與細則无/所不包也地之宜者若周禮五土動物植物各有所宜)
(是也近取諸身者若耳目鼻口之屬是也遠取諸物者/若雷風山澤之類是也舉遠近則萬事在其中矣於是)
(始作八卦以通神明之德者言萬事云爲皆是神明之/德若不作八卦此神明之德閉塞幽隱旣作八卦則而)
(象之是通逹神明之德也以類萬物之情者若不作易/物情難知今作八卦以類象萬物之情皆可見也作結)
(繩而爲罔罟以佃以漁者用此罔罟或陸畋以羅鳥獸/或水澤以罔魚鼈也蓋取諸離者離麗也麗謂附著也)
(言罔罟之用必審知鳥獸魚鼈所附著之處故稱離卦/之名爲罔罟也案諸儒象卦制器皆取卦之爻象之體)
(今韓氏之意直取卦名因以制器案上繫云以制器者/尚其象則取象不取名也韓氏乃取名不取象於義未)
(善矣今旣遵韓氏之/學且依此釋之也)包犧氏沒神農氏作斵木爲耜揉
木爲耒耒耨之利以敎天下蓋取諸益注制器致豐以
益萬物日中爲市致天下之民聚天下之貨交易而退
各得其所蓋取諸噬嗑注噬嗑合也市人之所聚異方
之所合設法以合物噬嗑之義也音義(斵陟角反耜音/似京云耒下耓)
(也陸云廣五寸耓音敕丁反耒力對反京云耜上鈎木/說文云耜曲木垂所作字林同力佳反徐力猥反垂造)
(作也本或揉木爲之耒耨非耨奴豆反馬云鉏也孟云/耘除草爲市世本云祝融爲市宋衷云顓頊臣說文云)
(市時止反噬市/制反嗑胡臘反)疏(正義曰此一節明神農取卦造器之/義一者制耒耜取於益卦以利益民)
(也二者日中爲市聚合天下之貨設法以合物取於噬/嗑象物噬齧乃得通也包犧者案帝王世紀云大皥帝)
(包犧氏風姓也母曰華胥燧人之世有大人跡出於雷/澤華胥履之而生包犧長於成紀蛇身人首有聖德取)
(犧牲以充庖廚故號曰包犧氏後世音謬故或謂之伏/犧或謂之虙犧一號皇雄氏在位一百二十年包犧氏)
(没女媧氏代立爲女皇亦風姓也女媧氏沒次有大庭/氏柏黄氏中央氏栗陸氏驪連氏赫胥氏尊盧氏混沌)
(氏皥英氏有巢氏朱襄氏葛天氏陰康氏无懷氏凡十/五世皆習包犧氏之號也神農者案帝王世紀云炎帝)
(神農氏姜姓也母曰任已有蟜氏女名曰女登爲少典/正妃游華山之陽有神龍首感女登於尚羊生炎帝人)
(身牛首長於姜水有聖德繼无懷之後本起烈山或稱/烈山氏在位一百二十年而崩納奔水氏女曰聽詙生)
(帝臨魁次帝承次帝明次帝直次帝釐/次帝哀次帝揄罔凡八代及軒轅氏也)神農氏沒黄帝
堯舜氏作通其變使民不倦注通物之變故樂其器用
不解倦也神而化之使民宜之易窮則變變則通通則
久注通變則无窮故可久也是以自天祐之吉无不利
音義(解佳賣反易窮則變變則通通則久一本/作易窮則變通則久祐音又本亦作佑)疏(正義/曰此)
(一節明神農氏沒後乃至黄帝堯舜通其易之變理於/是廣制器物此節與下制器物爲引緒之勢爲下起文)
(黄帝堯舜氏作者案世紀云黄帝有熊氏少典之子姬/姓也母曰附寶其先卽炎帝母家有蟜氏之女附寶見)
(大電光繞北斗樞星照於郊野感附寶孕二十四月而/生黄帝於壽丘長於姬水龍顔有聖德戰蚩尤于涿鹿)
(擒之在位一百年崩子青陽代立是爲少皥少皥帝名/摰字青陽姬姓也母曰女節黄帝時大星如斗下臨華)
(渚女節夢接意感生少皥在位八十四年而崩顓頊高/陽氏黄帝之孫昌意之子母曰昌僕蜀山氏之女爲昌)
(意正妃謂之女樞瑶光之星貫月如虹感女樞於幽房/之宮生顓頊於弱水在位七十八年而崩少皥之孫蟜)
(極之子代立是爲帝嚳帝嚳高辛氏姬姓也其母不見/生而神異自言其名在位七十年而崩子帝摯立在位)
(九年摯立不肖而崩弟放勛代立是爲帝堯帝堯陶唐/氏伊祈姓母曰慶都生而神異常有黄雲覆其上爲帝)
(嚳妃出以觀河遇赤龍晻然陰風而感慶都孕十四月/而生堯於丹陵卽位九十八年崩帝舜代立帝舜姚姓)
(其先出自顓頊顓頊生窮蟬窮蟬生敬康敬康生句芒/句芒生蟜牛蟜牛生瞽瞍瞍之妻握登見大虹意感而)
(生舜於姚墟故姓姚氏此歴序三皇之後至堯舜之前/所爲君也此旣云黄帝卽云堯舜者略舉五帝之終始)
(則少皥顓頊帝嚳在其間也通其變使民不倦者事久/不變則民倦而窮今黄帝堯舜之等以其事久或窮故)
(開通其變量時制器使民用之日新不有懈倦也神而/化之使民宜之者言所以通其變者欲使神理微妙而)
(變化之使民各得其宜若黄帝已上衣鳥獸之皮其後/人多獸少事或窮乏故以絲麻布帛而制衣裳是神而)
(變化使民得宜也易窮則變變則通通則久者此覆說/上文通其變之事所以通其變者言易道若窮則須隨)
(時改變所以須變者變則開通得久長故云通則久也/是以自天祐之吉无不利者此明若能通變則无所不)
(利故引易文證結變通之善上繫引此文者證明人事/之信順此乃明易道之變通俱得天之祐故各引其文)
(也/)黄帝堯舜垂衣裳而天下治蓋取諸乾坤注垂衣裳
以辨貴賤乾尊坤卑之義也音義(治直吏反/章末同)疏(正義曰/自此已)
(下凡有九事皆黄帝堯舜取易卦以制象此九事之第/一也何以連云堯舜者謂此九事黄帝制其初堯舜成)
(其末事相連接共有九事之功故連云黄帝堯舜也案/皇甫謐帝王世紀載此九事皆爲黄帝之功若如所論)
(則堯舜无事易繋何須連云堯舜則皇甫之言未可用/也垂衣裳者以前衣皮其制短小今衣絲麻布帛所作)
(衣裳其制長大故云垂衣裳也取諸乾坤者衣/裳辨貴賤乾坤則上下殊體故云取諸乾坤也)刳木爲
舟剡木爲楫舟楫之利以濟不通致遠以利天下蓋取
諸渙注渙者乘理以散動也音義(楫本又作檝將輒反/下同徐音集又子入)
(反方言云楫謂之橈或謂之櫂說文云楫/舟櫂也致遠以利天下句一本無渙音喚)疏(正義曰此/九事之第)
(二也舟必用大木刳鑿其中故云刳木也剡木爲楫者/楫必須纖長理當剡削故曰剡木也取諸渙者渙散也)
(渙卦之義取乘理以散動也舟/楫以乘水以載運故取諸渙也)服牛乘馬引重致遠以
利天下蓋取諸隨注隨隨宜也服牛乘馬隨物所之各
得其宜也音義(一本無以/利天下句)疏(正義曰此九事之第三也/隨者謂隨時之所宜也今)
(服用其牛乘駕其馬服牛以引重乘馬以致/遠是以人之所用各得其宜故取諸隨也)重門擊柝
以待暴客蓋取諸豫注取其豫備音義(重直龍反柝他/洛反馬云兩木)
(相擊以行夜說文作柝字林/他各反同暴白報反鄭作虣)疏(正義曰此九事之第四/也豫者取其豫有防備)
(韓氏以此九事皆以卦名而爲義者特以此象文取備/豫之義其事相合故其餘八事皆以卦名解義量爲此)
(也/)斷木爲杵掘地爲臼臼杵之利萬民以濟蓋取諸小
過注以小用而濟物也音義(斷丁緩反又徒緩反斷絶/杵昌呂反掘其月反又其)
(勿反臼/求酉反)疏(正義曰此九事之第五也杵須短木故斷木/爲杵臼須鑿地故掘地爲臼取諸小過以小)
(事之用過而濟物杵臼亦小事/過越用以利民故取諸小過也)弦木爲弧剡木爲矢弧
矢之利以威天下蓋取諸睽注睽乖也物乖則爭興弧
矢之用所以威乖爭也音義(弧音胡說文云木弓剡以/冉反字林云銳也因冉反)
(睽苦圭反又音/圭爭爭鬭之爭)疏(正義曰此九事之第六也案爾雅弧/木弓也故云弦木爲弧取諸睽者睽)
(謂乖離弧矢所以服此乖離之人故取諸睽也案弧矢/杵臼服牛乘馬舟楫皆云之利此皆器物益人故稱利)
(也重門擊柝非如舟楫杵臼故不云利也變稱以禦暴/客是亦利也垂衣裳不言利者此亦隨便立稱故云天)
(下治治亦利也此皆義便/而言不可以一例取也)上古穴居而野處後世聖人
易之以宮室上棟下宇以待風雨蓋取諸大壯汪宮室
壯大於穴居故制爲宮室取諸大壯也疏(正義曰此九/事之第七也)
(已前不云上古已下三事或言上古或言古與上不同/者已前未造此器之前更无餘物之用非是後物以替)
(前物故不云上古也此已下三事皆是未造此物之前/已更别有所用今將後用而代前用欲明前用所有故)
(本之云上古及古者案未有衣裳之前則衣鳥獸之皮/亦是已前有用不云上古者雖云古者衣皮必不專衣)
(皮也或衣草衣木事无定體故不得稱上古衣皮也若/此穴居野處及結繩以治唯專一事故可稱上古由後)
(物代之也取諸大壯者以造制宮室/壯大於穴居野處故取大壯之名也)古之葬者厚衣之
以薪葬之中野不封不樹喪期无數後世聖人易之以
棺槨蓋取諸大過注取其過厚音義(衣於旣反喪期竝/如字數色具反棺)
(音官槨/音郭)疏(正義曰此九事之第八也不云上古直云古/之葬者若極遠者則云上古其次遠者則直)
(云古則厚衣之以薪葬之中野猶在穴居結繩之後故/直云古也不封不樹者不積土爲墳是不封也不種樹)
(以標其處是不樹也喪期无數者哀除則止无日月限/數也後世聖人易之以棺槨者若禮記云有虞氏瓦棺)
(未必用木爲棺也則禮記又云殷人之棺槨以前云槨/无文也取諸大過者送終追遠欲其甚大過厚故取諸)
(大過也案書稱堯崩百姓如喪考妣三載四海遏密八/音則喪期无數在堯已前而棺槨自殷已後則夏已前)
(棺槨未具也所以其文參差前後不齊者但此文舉大/略明前後相代之義不必確在一時故九事上從黄帝)
(下稱堯舜連延不/絶更相増修也)上古結繩而治後世聖人易之以書
契百官以治萬民以察蓋取諸夬注夬决也書契所以
決斷萬事也音義(契苦計反/斷都亂反)疏(正義曰此九事之終也/夬者決也造立書契所)
(以決斷萬事故取諸夬也結繩者鄭康成注/云事大大結其繩事小小結其繩義或然也)
是故易者象也象也者像也彖者材也注材才德也彖
言成卦之材以統卦義也爻也者效天下之動者也是
故吉凶生而悔吝著也陽卦多陰陰卦多陽其故何也
陽卦竒陰卦耦注夫少者多之所宗一者衆之所歸陽
卦二陰故竒爲之君陰卦二陽故耦爲之主其德行何
也注辨陰陽二卦之德行也陽一君而二民君子之道
也陰二君而一民小人之道也注陽君道也陰臣道也
君以无爲統衆无爲則一也臣以有事代終有事則二
也故陽爻畫奇以明君道必一陰爻畫兩以明臣體必
二斯則陰陽之數君臣之辨也以一爲君君之德也二
居君位非其道也故陽卦曰君子之道陰卦曰小人之
道也易曰憧憧往來朋從爾思注天下之動必歸乎一
思以求朋未能一也一以感物不思而至子曰天下何
思何慮天下同歸而殊塗一致而百慮天下何思何慮
注夫少則得多則惑塗雖殊其歸則同慮雖百其致不
二茍識其要不在博求一以貫之不慮而盡矣日往則
月來月往則日來日月相推而明生焉寒往則暑來暑
往則寒來寒暑相推而歲成焉往者屈也來者信也屈
信相感而利生焉尺蠖之屈以求信也龍蛇之蟄以存
身也精義入神以致用也注精義物理之微者也神寂
然不動感而遂通故能乘天下之微會而通其用也利
用安身以崇德也注利用之道皆安其身而後動也精
義由於入神以致其用利用由於安身以崇其德理必
由乎其宗事各本乎其根歸根則寧天下之理得也若
役其思慮以求動用忘其安身以徇功美則僞彌多而
理愈失名愈美而累愈彰矣過此以往未之或知也窮
神知化德之盛也音義(像衆本竝云擬也孟京虞董姚/還作象奇紀宜反注同行下孟)
(反下同畫音獲下同憧本又作慟昌容反貫古亂反屈/丘勿反下同信本又作伸同音申下同韋昭漢書音義)
(云古伸字蠖紆縛反蟲名也徐又烏郭反/蟄直立反思慮之思息吏反累劣僞反)疏(正義曰此/第三章明)
(陰陽二卦之體及日月相推而成歲聖人用之安身崇/德德之盛也是故易者象也者但前章皆取象以制器)
(以是之故易卦者寫萬物之形象故易者象也象也者/像也者謂卦爲萬物象者法像萬物猶若乾卦之象法)
(像於天也彖者材也者謂卦下彖辭者論此卦之材德/也爻也者效天下之動者謂每卦六爻皆放效天下之)
(物而發動也吉凶生而悔吝著者動有得失故吉凶生/也動有細小疵病故悔吝著也陽卦多陰陰卦多陽其)
(故何也者此夫子將釋陰陽二卦不同之意故先發其/問云其故何也陽卦多陰謂震坎艮一陽而二陰也陰)
(卦多陽謂巽離兌一陰而二陽也陽卦奇陰卦耦者陽/卦則以奇爲君故一陽而二陰陽爲君陰爲臣也陰卦)
(則以耦爲君故二陽而一陰陰爲君陽爲臣也故注云/陽卦二陰故奇爲之君陰卦二陽故耦爲之主其德行)
(何也者前釋陰陽之體未知陰陽德行之故故夫子將/釋德行先自問之故云其德行何也陽一君而二民君)
(子之道者夫君以无爲綂衆无爲者爲每事因循委任/臣下不司其事故稱一也臣則有事代終各司其職有)
(職則有對故稱二也今陽爻以一爲君以二爲民得其/尊卑相正之道故爲君子之道者也陰二君而一民小)
(人之道者陰卦則以二爲君是失其正以一爲臣乖反/於理上下失序故稱小人之道也易曰憧憧往來朋從)
(爾思者此明不能无心感物使物來應乃憧憧然役用/思慮或來或往然後朋從爾之所思若能虚寂以純一)
(感物則不須憧憧往來朋自歸也此一之爲道得爲可/尚結成前文陽卦以一爲君是君子之道也子曰天下)
(何思何慮者言得一之道心旣寂靜何假思慮也天下/同歸而殊塗者言天下萬事終則同歸於一但初時殊)
(異其塗路也一致而百慮者所致雖一慮必有百言慮/雖百種必歸於一致也塗雖殊異亦同歸於至眞也言)
(多則不如少動則不如寂則天下之事何須思也何須/慮也日往則月來至相推而歲成者此言不須思慮任)
(運往來自然明生自然歲成也往者屈也來者信也者/此覆明上日往則月來寒往則暑來自然相感而生利)
(之事也往是去藏故爲屈也來是施用故爲信也一屈/一信遞相感動而利生則上云明生歲成是利生也尺)
(蠖之屈以求信者覆明上往來相感屈信相須尺蠖之/蟲初行必屈者欲求在後之信也言信必須屈屈以求)
(信是相須也龍蛇之蟄以存身者言靜以求動也龍蛇/初蟄是靜也以此存身是後動也言動必因靜也靜而)
(得動亦動靜相須也精義入神以致用者亦言先靜而/後動此言人事之用言聖人用精粹微妙之義入於神)
(化寂然不動乃能致其所用精義入神是先靜也以致/用是後動也是動因靜而來也利用安身以崇德者此)
(亦言人事也言欲利已之用先須安靜其身不須役其/思慮可以増崇其德言利用安身是靜也言崇德是動)
(也此亦先靜而後動動亦由靜而來也過此以往未之/或知也者言精義入神以致用利用安身以崇德此二)
(者皆入理之極過此二者以往則微妙不可知故云未/之或知也窮神知化德之盛者此言過此二者以往之)
(事若能過此以往則窮極微妙之神曉知變化之道乃/是聖人德之盛極也注正義曰陽君道者陽是虚无爲)
(體純一不二君德亦然故云陽君道也陰臣道者陰是/形器各有質分不能純一臣職亦然故云陰臣道也案)
(經云民而注云臣者臣則民也經中對君故稱民注意/解陰故稱臣也云利用之道皆安其身而後動者言欲)
(利益所用先須自安其身身旣得安然後舉動德乃尊/崇若不先安其身身有患害何能利益所用以崇德也)
(云精義由於入神以致其用者言精粹微妙之義由入/神寂然不動乃能致其用云利用由於安身以崇德者)
(言欲利益所用先須自安/其身乃可以増崇其德也)
易曰困于石據于蒺藜入于其宮不見其妻凶子曰非
所困而困焉名必辱非所據而據焉身必危旣辱且危
死期將至妻其可得見邪音義(蒺音疾/藜音棃)疏(正義曰易曰/困于石至勿)
(恒凶此第四章凡有九節以上章言利用安身可以崇/德若身自危辱何崇德之有故此章第一節引困之六)
(三危辱之事以證之也困之六三履非其地欲上干於/四四自應初不納於已是困於九四之石也三又乗二)
(二是剛陽非已所乗是下向據於九二之蒺藜也六三/又无應是入其宫不見其妻死期將至所以凶也子曰)
(非所困而困焉者夫子旣引易文又釋其義故云子曰/非所困謂九四若六三不往犯之非六三之所困而六)
(三彊往干之而取困焉名必辱者以向上而進取故以/聲名言之云名必辱也非所據而據焉者謂九二也若)
(六三能卑下九二則九二不爲其害是非所據也今六/三彊往陵之是非所據而據焉身必危者下向安身之)
(處故以身言之/云身必危也)易曰公用射隼于高墉之上獲之无不
利子曰隼者禽也弓矢者器也射之者人也君子藏器
於身待時而動何不利之有動而不括是以出而有獲
語成器而動者也注括結也君子待時而動則无結閡
之患也音義(射食亦反下注同隼恤允反墉/音容括古活反結也閡五代反)疏(正義曰/以前章)
(先須安身可以崇德故此第二節論明先藏器於身待/時而動而有利也故引解之上六以證之三不應上又)
(以陰居陽此上六處解之極欲除其悖亂而去其三也/故公用射此六三之隼於下體高墉之上云自上攻下)
(合於順道故獲之无不利也子曰隼者禽也者旣引易/文於上下以解之故言子曰也君子藏器於身待時而)
(動何不利者猶若射人持弓矢於身比君子若包藏其/器於身待時而動何不利之有似此射隼之人也動而)
(不括者言射隼之人旣持弓矢待隼可射之動而射之/則不括結而有礙也猶若君子藏善道於身待可動之)
(時而興動亦不滯礙而括結也語成器而後動者/謂易之所說此者語論有見成之器而後興動也)子曰
小人不恥不仁不畏不義不見利不勸不威不懲小懲
而大誡此小人之福也易曰屨校滅趾无咎此之謂也
音義(懲直升反屨俱遇/反校胡孝反下同)疏(正義曰此章第三節也明小/人之道不能恒善若因懲誡)
(而得福也此亦證前章安身之事故引易噬嗑初九以/證之以初九居无位之地是受刑者以處卦初其過未)
(深故屨校滅/趾而无咎也)善不積不足以成名惡不積不足以滅身
小人以小善爲无益而弗爲也以小惡爲无傷而弗去
也故惡積而不可掩罪大而不可解易曰何校滅耳凶
音義(去羌呂反何河/可反又音河)疏(正義曰此章第四節也明惡人/爲惡之極以致凶也此結成前)
(章不能安身之事故引噬嗑上九之義以證之上九處/斷獄之終是罪之深極者故有何校滅耳之凶案第一)
(第二節皆先引易文於上其後乃釋之此第三已下皆/先豫張卦義於上然後引易於下以結之體例不同者)
(蓋夫子隨義而/言不爲例也)子曰危者安其位者也亡者保其存者
也亂者有其治者也是故君子安而不忘危存而不忘
亡治而不忘亂是以身安而國家可保也易曰其亡其
亡繫于苞桑音義(治直吏/反下同)疏(正義曰此第五節以上章/有安身之事故此節明恒)
(須謹愼可以安身故引否之九五以證之危者安其位/者也言所以今有傾危者由往前安樂於其位自以爲)
(安不有畏愼故致今日危也亡者保其存者所以今日/滅亡者由往前保有其存恒以爲存不有憂懼故今致)
(滅亡也亂者有其治者所以今有禍亂者由往前自恃/有其治理也謂恒以爲治不有憂慮故今致禍亂也是)
(故君子今雖獲安心恒不忘傾危之事國之雖存心恒/不忘滅亡之事政之雖治心恒不忘禍亂之事其亡其)
(亡繫于苞桑者言心恒畏愼其將滅/亡其將滅亡乃繫于苞桑之固也)子曰德薄而位尊
知小而謀大力小而任重鮮不及矣易曰鼎折足覆公
餗其形渥凶言不勝其任也音義(知音智折之設反覆/芳六反餗音速馬作)
(粥渥於角/反勝音升)疏(正義曰此第六節言不能安其身知小謀/大而遇禍故引易鼎卦九四以證之鼎折)
(足覆公餗其形渥凶者處上體之下而又應初旣承且/施非已所堪故有折足之凶旣覆敗其美道災及其形)
(以致渥凶也言不勝其任者此夫子之言/引易後以此結之其文少故不云子曰也)子曰知幾其
神乎君子上交不諂下交不瀆其知幾乎注形而上者
況之道形而下者況之器於道不㝠而有求焉未離乎
諂也於器不絶而有交焉未免乎瀆也能无諂瀆窮理
者乎幾者動之微吉之先見者也注幾者去无入有理
而无形不可以名尋不可以形覩者也唯神也不疾而
速感而遂通故能朗然𤣥照鑒於未形也合抱之木起
於毫末吉凶之彰始於微兆故爲吉之先見也君子見
幾而作不俟終日易曰介于石不終日貞吉介如石焉
寧用終日斷可識矣注定之於始故不待終日也君子
知微知彰知柔知剛萬夫之望注此知幾其神乎音義
(而上之上時掌反離力智反先見之見賢遍反介/徐音戒衆家作介徐云王廙古黠反斷丁亂反)疏(正/義)
(曰此第七節前章云精義入神故此章明知幾入神之/事引豫之六二以證之云易曰介于石不終日貞吉知)
(幾其神乎者神道微妙寂然不測人若能豫知事之幾/微則能與其神道合會也君子上交不諂下交不瀆者)
(上謂道也下謂器也若聖人知幾窮理㝠於道絶於器/故能上交不諂下交不瀆若於道不㝠而有求焉未能)
(離於諂也於器不絶而有交焉未能免於瀆也能无諂/瀆知幾窮理者乎幾者動之微者此釋幾之義也幾微)
(也是已動之微動謂心動事動初動之時其理未著唯/纖微而已若其已著之後則心事顯露不得爲幾若未)
(動之前又寂然頓无兼亦不得稱幾也幾是離无入有/在有无之際故云動之微也若事著之後乃成爲吉此)
(幾在吉之先豫前已見故云吉之先見者也此直云吉/不云凶者凡豫前知幾皆向吉而背凶違凶而就吉无)
(復有凶故特云吉也諸本或有凶字者其定本則无也/君子見幾而作不俟終日者言君子旣見事之幾微則)
(須動作而應之不得待終其日言赴幾之速也易曰介/于石不終日貞吉者此豫之六二辭也得位居中故守)
(介如石見幾則動不待終其一日也介如石焉寧用終/日斷可識矣者此夫子解釋此爻之辭旣守志耿介如)
(石不動纔見幾微即知禍福何用終竟其日當時則斷/可識矣君子知微知彰者初見事幾是知其微旣見其)
(幾逆知事之禍福是知其彰著也知柔知剛者剛柔是/變化之道旣知初時之柔則逆知在後之剛言凡物之)
(體從柔以至剛凡事之理從微以至彰知幾之人旣知/其始又知其末是合於神道故爲萬夫所瞻望也萬夫)
(舉大畧而言若知幾合神則爲天下之主/何直只云萬夫而已此知幾其神乎者也)子曰顔氏之
子其殆庶幾乎有不善未嘗不知知之未嘗復行也注
在理則昧造形而悟顔子之分也失之於幾故有不善
得之於二不遠而復故知之未嘗復行也易曰不遠復
无祇悔元吉注吉凶者失得之象也得二者於理不盡
未至成形故得不遠而復舍凶之吉免夫祇悔而終獲
元吉祇大也音義(復行之復扶又反注復行同造七報/反分符問反祇韓音祁支反注同王)
(廙輔嗣音/支舍音捨)疏(正義曰此第八節上節明知幾是聖人之/德此節論賢人唯庶於幾雖未能知幾故)
(引顔氏之子以明之也其殆庶幾乎者言聖人知幾顔/子亞聖未能知幾但殆近庶慕而已故云其殆庶幾乎)
(又以殆爲辭有不善未嘗不知者若知幾之人本无不/善以顔子未能知幾故有不善不近於幾之人旣有不)
(善不能自知於惡此顔子以其近幾若有不善未嘗不/自知也知之未嘗復行者以顔子通幾旣知不善之事)
(見過則改未嘗復更行之但顔子於幾理闇昧故有不/善之事於形器顯著乃自覺悟所有不善未嘗復行易)
(曰不遠復无祇悔元吉者以去幾旣近尋能改悔故引/復卦初九以明之也以復卦初九旣在卦初則能復於)
(陽道是速而不遠則能復也/所以无大悔而有元吉也)天地絪緼萬物化醇男女
構精萬物化生易曰三人行則損一人一人行則得其
友言致一也注致一而後化成也子曰君子安其身而
後動易其心而後語定其交而後求君子脩此三者故
全也危以動則民不與也懼以語則民不應也无交而
求則民不與也莫之與則傷之者至矣易曰莫益之或
擊之立心勿恒凶注夫虚已存誠則衆之所不迕也躁
以有求則物之所不與也音義(絪本又作氤同音因緼/本又作氲紆云反易其)
(心之易以䜴反迕/五路反字亦作忤)疏(正義曰此第九節也以前章利用/安身以崇德也安身之道在於得)
(一若己能得一則可以安身故此節明得一之事也天/地絪緼萬物化醇者絪緼相附著之義言天地无心自)
(然得一唯二氣絪緼共相和會萬物感之變化而精醇/也天地若有心爲二則不能使萬物化醇也男女構精)
(萬物化生者構合也言男女陰陽相感任其自然得一/之性故合其精則萬物化生也若男女无自然之性而)
(各懷差二則萬物不化生也易曰三人行則損一人一/人行則得其友者此損卦六三辭也言六三若更與二)
(人同往承上則上所不納是三人俱行并六三不相納/是則損一人也若六三獨行則上所容受故云一人行)
(則得其友此言衆不如寡三不及一也言致一也者此/夫子釋此爻之意謂此爻所論致其醇一也故一人獨)
(行乃得其友也子曰君子安其身而後動者此明致一/之道致一者在身之謂若己之爲得則萬事得若己之)
(爲失則萬事失也欲行於天下先在其身之一故先須/安靜其身而後動和易其心而後語先以心選定其交)
(而後求若其不然則傷之者至矣易曰莫益之或擊之/立心勿恒凶者此益之上九爻辭在无位高亢獨唱无)
(和是莫益之也衆怒難犯是或擊之也勿无也由已建/立其心无能有恒故凶危也易之此言若虛已存誠則)
(衆之所與躁以有求/則物之所不與也)
子曰乾坤其易之門邪乾陽物也坤陰物也陰陽合德
而剛柔有體以體天地之撰注撰數也以通神明之德
其稱名也雜而不越注備物極變故其名雜也各得其
序不相踰越況爻繇之辭也於稽其類其衰世之意邪
注有憂患而後作易世衰則失得彌彰爻繇之辭所以
明失得故知衰世之意邪稽猶考也夫易彰往而察來
而微顯闡幽注易无往不彰无來不察而微以之顯幽
以之闡闡明也開而當名辯物正言斷辭則備矣注開
釋爻卦使各當其名也理類辯明故曰斷辭也其稱名
也小其取類也大注託象以明義因小以喻大其旨遠
其辭文其言曲而中注變化无恒不可爲典要故其言
曲而中也其事肆而隱注事顯而理微也因貳以濟民
行以明失得之報注貳則失得也因失得以通濟民行
故明失得之報也失得之報者得其會則吉乖其理則
凶音義(易之門本亦作易之門户撰仕勉反下章同數/也廣雅云定也王肅士眷反數色柱反繇直救)
(反下同服虔云抽也抽出吉凶也韋昭云由也吉凶所/由出也稽古兮反考也闡昌善反明也辯如字徐扶勉)
(反别也斷丁亂反注同文如字音問中丁仲/反注同貳音二鄭云當爲弍行下孟反注同)疏(正義曰/此第五)
(章也前章明安身崇德之道在於知幾得一也此明易/之體用辭理遠大可以濟民之行以明失得之報也子)
(曰乾坤其易之門邪者易之變化從乾坤而起猶人之/興動從門而出故乾坤是易之門邪乾陽物也坤陰物)
(也陰陽合德而剛柔有體者若陰陽不合則剛柔之體/无從而生以陰陽相合乃生萬物或剛或柔各有其體)
(陽多爲剛陰多爲柔也以體天地之撰者撰數也天地/之内萬物之象非剛則柔故以剛柔體象天地之數也)
(以通神明之德者萬物變化或生或成是神明之德易/則象其變化之理是其易能通逹神明之德也其稱名)
(也雜而不越者易之稱萬物之名萬事論說故辭理雜/碎各有倫敘而不相乖越易之爻辭多載細小之物若)
(見豕負塗之屬是雜碎也辭雖雜碎各依爻卦所宜而/言之是不相踰越也於稽其類其衰世之意者稽考也)
(類謂事類然考校易辭事類多有悔吝憂虞故云衰亂/之世所陳情意也若盛德之時物皆遂性人悉懽娛无)
(累於吉凶不憂於禍害今易所論則有亢龍有悔或稱/龍戰于野或稱箕子明夷或稱不如西隣之禴祭此皆)
(論戰爭盛衰之理故云衰意也凡云邪者是疑而不定/之辭也夫易彰往而察來者往事必載是彰往也來事)
(豫占是察來也而微顯闡幽者闡明也謂微而之顯幽/而闡明也言易之所說論其初微之事以至其終末顯)
(著也論其初時幽闇以至終末闡明也皆從微以至顯/從幽以至明觀其易辭是微而幽闡也演其義理則顯)
(見著明也以體言之則云微顯也以理言之則云闡幽/其義一也但以體以理故别言之開而當名者謂開釋)
(爻卦之義使各當所象之名若乾卦當龍坤卦當馬也/辨物正言者謂辨天下之物各以類正定言之若辨健)
(物正言其龍若辨順物正言其馬是辨物正言也斷辭/則備矣者言開而當名及辨物正言凡此二事決斷於)
(爻卦之辭則備具矣其稱名也小者言易辭所稱物名/多細小若見豕負塗噬腊肉之屬是其辭碎小也其取)
(類也大者言雖是小物而比喻大事是所取義類而廣/大也其旨遠者近道此事遠明彼事是其旨意㴱遠若)
(龍戰于野近言龍戰乃遠明陰陽鬭爭聖人變革是其/旨遠也其辭文者不直言所論之事乃以義理明之是)
(其辭文飾也若黄裳元吉不直言得中居職乃云黄裳/是其辭文也其言曲而中者變化无恒不可爲體例其)
(言隨物屈曲而各中其理也其事肆而隱者易之所載/之事其辭放肆顯露而所論義理深而幽隱也因貳以)
(濟民行者貳二也謂吉凶二理言易因自然吉凶二理/以濟民之行也欲令趨吉而避凶行善而不行惡也以)
(明失得之報者言易明人行失之與得所報應也/失則報之以凶得則報之以吉是明失得之報也)
易之興也其於中古乎作易者其有憂患乎注无憂患
則不爲而足也是故履德之基也注基所蹈也謙德之
柄也復德之本也注夫動本於靜語始於默復者各反
其所始故爲德之本也恒德之固也注固不傾移也損
德之脩也益德之裕也注能益物者其德寛大也困德
之辯也注困而益明井德之地也注所處不移象居得
其所也巽德之制也注巽所以申命明制也履和而至
注和而不至從物者也和而能至故可履也謙尊而光
復小而辨於物注微而辨之不遠復也恒雜而不厭注
雜而不厭是以能恒損先難而後易注刻損以脩身故
先難也身脩而无患故後易也益長裕而不設注有所
興爲以益於物故曰長裕因物興務不虚設也困窮而
通注處窮而不屈其道也井居其所而遷注改邑不改
井井所居不移而能遷其施也巽稱而隱注稱揚命令
而百姓不知其由履以和行謙以制禮復以自知注求
諸己也恒以一德注以一爲德也損以遠害注止於脩
身故可以遠害而已益以興利困以寡怨注困而不濫
无怨於物井以辯義注施而无私義之方也巽以行權
注權反經而合道必合乎巽順而後可以行權也音義
(蹈徒報反柄兵病反脩如字鄭云治也馬作循辯如字/王肅卜免反厭於豔反注同後易之易以豉反注同長)
(之丈反注同施始䜴反下同稱尺證反又尺升/反和行之行下孟反遠于萬反注同濫力暫反)疏(正義/曰此)
(第六章明所以作易爲其憂患故作易旣有憂患須修/德以避患故明九卦爲德之所用也其於中古乎者謂)
(易之爻卦之辭起於中古若易之爻卦之象則在上古/伏犧之時但其時理尚質素聖道凝寂直觀其象足以)
(垂敎矣但中古之時事漸澆浮非象可以爲敎又須繫/以文辭示其變動吉凶故爻卦之辭起於中古則連山)
(起於神農歸藏起於黄帝周易起於文王及周公也此/之所論謂周易也作易者其有憂患乎者若无憂患何)
(思何慮不須營作今旣作易故知有憂患也身旣憂患/須垂法以示於後以防憂患之事故繫之以文辭明其)
(失得與吉凶也其作易憂患已於初卷詳之也以爲憂/患行德爲本也六十四卦悉爲修德防患之事但於此)
(九卦最是修德之甚故特舉以言焉以防憂患之事故/履卦爲德之初基言爲德之時先須履踐其禮敬事於)
(上故履爲德之初基也謙德之柄也者言爲德之時以/謙爲用若行德不用謙則德不施用是謙爲德之柄猶)
(斧刃以柯柄爲用也復德之本者言爲德之時先從靜/默而來復是靜默故爲德之根本也恒德之固也者言)
(爲德之時恒能執守始終不變則德堅固故爲德之固/也損德之修者行德之時恒自降損則其德自益而増)
(新故云損德之修也謙者論其退下於人損者能自減/損於己故謙損别言也益德之裕者裕寛大也能以利)
(益於物則德更寛大也困德之辨也者若遭困之時守/操不移德乃可分辨也井德之地也者改邑不改井井)
(是所居之常處能守處不移是德之地也言德亦不移/動也巽德之制也者巽申明號令以示法制故能與德)
(爲制度也自此已上明九卦各與德爲用也此以下明/九卦之德也履和而至者言履卦與物和諧而守其能)
(至故可履踐也謙尊而光者以能謙卑故其德益尊而/光明也復小而辨於物者言復卦於初細微小之時即)
(能辨於物之吉凶不遠速復也恒雜而不厭者言恒卦/雖與物雜碎竝居而常執守其操不被物之不正也損)
(先難而後易者先自減損是先難也後乃无患是後易/也益長裕而不設者益是增益於物能長養寛裕於物)
(皆因物性自然而長養不空虛妄設其法而无益也困/窮而通者言困卦於困窮之時而能守節使道通行而)
(不屈也井居其所而遷者言井卦居得其所恒住不移/而能遷其潤澤施惠於外也巽稱而隱者言巽稱揚號)
(令而不自彰伐而幽隱也自此已上辨九卦性德也自/此以下論九卦各有施用而有利益也履以和行者言)
(履者以禮敬事於人是調和性行也謙以制禮者性能/謙順可以裁制於禮復以自知者既能返復求身則自)
(知得失也恒以一德者恒能終始不移是純一其德也/損以遠害者自降損修身无物害己故遠害也益以興)
(利者旣能益物物亦益已故興利也困以寡怨者遇困/守節不移不怨天不尤人是无怨於物故寡怨也井以)
(辨義者井能施而无私則是義之方所故辨明於義也/巽以行權者巽順以旣能順時合宜故可以行權也若)
(不順時制變不/可以行權也)
易之爲書也不可遠注擬議而動不可遠也爲道也屢
遷變動不居周流六虛注六虛六位也上下无常剛柔
相易不可爲典要注不可立定準也唯變所適注變動
貴於適時趣舍存乎會也其出入以度外内使知懼注
明出入之度使物知外内之戒也出入猶行藏外内猶
隱顯遯以遠時爲吉豐以幽隱致凶漸以高顯爲美明
夷以處昧利貞此外内之戒也又明於憂患與故注故
事故也无有師保如臨父母注安而不忘危存而不忘
亡終日乾乾不可以怠也初率其辭而揆其方旣有典
常注能循其辭以度其義原其初以要其終則唯變所
適是其常典也明其變者存其要也故曰茍非其人道
不虛行茍非其人道不虛行易之爲書也原始要終以
爲質也注質體也卦兼終始之義也六爻相雜唯其時
物也注爻各存乎其時物事也其初難知其上易知本
末也初辭擬之卒成之終注夫事始於微而後至於著
初者數之始擬議其端故難知也上者卦之終事皆成
著故易知也若夫雜物撰德辯是與非則非其中爻不
備噫亦要存亡吉凶則居可知矣知者觀其彖辭則思
過半矣注夫彖者舉立象之綂論中爻之義約以存博
簡以兼衆雜物撰德而一以貫之形之所宗者道衆之
所歸者一其事彌繁則愈滯乎形其理彌約則轉近乎
道彖之爲義存乎一也一之爲用同乎道矣形而上者
可以觀道過半之益不亦宜乎音義(遠馬王肅韓袁萬/反注皆同師讀如)
(字上時掌反章末同舍音捨昧音妹揆葵癸反度也方/馬云方道循似倫反度待洛反要千遥反下文要終同)
(其要之要於妙反易知之易以䜴反撰鄭作算云數也/噫於其反王肅於力反辭也馬同亦要之要一妙反絶)
(句又一遥反絶句至吉凶居馬如字處也師音同鄭王/肅音基辭知者之知音智彖吐貫反馬云彖辭卦辭也)
(鄭云爻辭也周同王肅云彖舉象之要也師說通謂爻/卦之辭也一云即夫子彖辭思息吏反貫古亂反近附)
(近之近下/章以近同)疏(正義曰此第七章明易書體用也不可遠/者言易書之體皆放法陰陽擬議而動不)
(可遠離陰陽物象而妄爲也其爲道也屢遷者屢數也/言易之爲道皆法象陰陽數數遷改若乾之初九則潛)
(龍九二則見龍是屢遷也變動不居者言陰陽六爻更/互變動不恒居一體也若一陽生爲復二陽生爲臨之)
(屬是也周流六虛者言陰陽周徧流動在六位之虛六/位言虛者位本无體困爻始見故稱虛也上下无常者)
(初居一位又居二位是上无常定也旣窮上位之極又/下來居於初是下无常定也若九月剝卦一陽上極也)
(十一月一陽下來歸初也剛柔相易不可爲典要者言/陰陽六爻兩相交易或以陰易陽或以陽易陰或在初)
(位相易在二位相易六位錯綜上下所易皆不同是不/可爲典常要㑹也唯變所適者言剛柔相易之時旣无)
(定準唯隨應變之時所之適也其出入以度者出入猶/行藏也言行藏各有其度不可違失於時故韓氏云豐)
(以幽隱致凶明夷以處昧利貞是出入有度也外内使/知懼者外内猶隱顯言欲隱顯之人使知畏懼於易也)
(若不應隱而隱不應顯而顯者必有凶咎使知畏懼凶/咎而不爲也又明於憂患與故者故事故也非但使人)
(隱顯知懼又使人明曉於憂患并與萬事也无有師保/如臨父母者言使人畏懼此易歸行善道不須有師保)
(敎訓恒常恭敬如父母臨之故云如臨父母也初率其/辭而揆其方者率循也揆度也方義也言人君若能初)
(始依循其易之文辭而揆度其易之義理則能知易有/典常也故云旣有典常易雖千變萬化不可爲典要然)
(循其辭度其義原尋其初要結其終皆唯變所適是其/常典也言唯變是常旣以變爲常其就變之中剛之與)
(柔相易仍不常也故上云不可爲典要也茍非其人道/不虚行者言若聖人則能循其文辭揆其義理知其典)
(常是易道得行也若苟非通聖之人則不曉逹易之道/理則易之道不虛空得行也言有人則易道行若无人)
(則易道不行无人而行是虚行也必不如此故云道不/虛行也易之爲書也以下亦明易辭體用尋其辭則吉)
(凶可以知也原始要終以爲質者質體也言易之爲書/原窮其事之初始乾初九潛龍勿用是原始也又要會)
(其事之終末若上几亢龍有悔是要終也言易以原始/要終以爲體質也此潛龍亢龍是一卦之始終也諸卦)
(亦然若大畜初畜而後通皆是也亦有一爻之中原始/要終也故坤卦之初六履霜堅冰至履霜是原始也堅)
(冰至是要終也六爻相雜唯其時物者物事也一卦之/中六爻交相雜錯唯各會其時唯各主其事若屯卦初)
(九盤桓利居貞是居貞之時有居貞之事六二屯如邅/如是乘陽屯邅之時是有屯邅之事也畧舉一爻餘爻)
(放此也其初難知者謂卦之初始起於微細始擬議其/端緒事未顯著故難知也其上易知者其上謂卦之上)
(爻事已終極成敗已見故易知也上云其上則其初宜/云下也初旣言初則上應稱末互文也以易經爻辭言)
(初言上故此從經文也本末也者其初難知是本也其/上易知是末也以事本故難知以事末故易知故云本)
(末也初辭擬之者覆釋其初難知也以初時以辭擬議/其始故難知也卒成之終者覆釋其上易知也言上是)
(事之卒了而成就終竟故易知也若夫雜物撰德辨是/與非則非其中爻不備者言雜聚天下之物撰數衆人)
(之德辨定是之與非則非其中之一爻不能備具也謂/一卦之内而有六爻各主其物各數其德欲辨定此六)
(爻之是非則總歸於中爻言中爻統攝一卦之義多也/若非中爻則各守一爻不能盡統卦義以中爻居一无)
(偏故能統卦義也猶乾之九二見龍在田利見大人九/五飛龍在天利見大人是總攝乾卦之義也乾是陽長)
(是行利見大人之時二之與五統攝乾德又坤之六二/云直方大攝坤卦地道之義六五黄裳元吉亦統攝坤)
(之臣道之義也噫亦要存亡吉凶則居可知矣者噫者/發聲之辭卦爻雖衆意義必在其中爻噫乎發歎要定)
(或此卦存之與亡吉之與凶但觀其中爻則居然可知/矣謂平居自知不須營爲也知者觀其彖辭則思過半)
(矣者彖辭謂文王卦下之辭言聰明知逹之士觀此卦/下彖辭則能思慮有益以過半矣注正義曰夫彖者舉)
(立象之統者謂文王卦下彖辭舉明立此卦象之綱統/也云論中爻之義者言彖辭論量此卦中爻義意也舉)
(立象之統者若屯卦彖云利貞夫子釋云動乎險中大/亨貞者是舉立象之統也論中爻之義者若蒙卦云蒙)
(亨初筮告注云能爲初筮其唯二乎是彖云初筮其在/九二是論中爻之義也云約以存博簡以兼衆者唯舉)
(中爻是約是簡存備六爻之義是存博兼衆也云雜物/撰德而一以貫之者一卦六爻雜聚諸物撰數諸德而)
(用一道以貫穿之一謂中爻也以其居中於上於下无/有偏二故稱一也其事彌繁則愈滯乎形者愈益也滯)
(謂陷滯也若事務彌更繁多則轉益滯陷於形體言處/處妨礙也云其理彌約則轉近乎道者若理能簡約則)
(轉轉附近於道道以約少无/爲之稱故少則近於道也)
二與四同功注同陰功也而異位注有内外也其善不
同二多譽注二處中和故多譽也四多懼近也注位逼
於君故多懼也柔之爲道不利遠者其要无咎其用柔
中也注四之多懼以近君也柔之爲道須援而濟故有
不利遠者二之能无咎柔而處中也三與五同功注同
陽功也而異位注有貴賤也三多凶五多功貴賤之等
也其柔危其剛勝邪注三五陽位柔非其位處之則危
居以剛健勝其任也夫所貴剛者閑邪存誠動而不違
其節者也所貴柔者含𢎞居中順而不失其貞者也若
剛以犯物則非剛之道柔以卑佞則非柔之義也易之
爲書也廣大悉備有天道焉有人道焉有地道焉兼三
才而兩之故六六者非它也三才之道也注說卦備矣
道有變動故曰爻爻有等故曰物注等類也乾陽物也
坤陰物也爻有陰陽之類而後有剛柔之用故曰爻有
等故曰物物相雜故曰文注剛柔交錯𤣥黄相雜文不
當故吉凶生焉易之興也其當殷之末世周之盛德邪
當文王與紂之事邪注文王以盛德蒙難而能亨其道
故稱文王之德以明易之道也是故其辭危注文王與
紂之事危其辭也危者使平易者使傾注易慢易也其
道甚大百物不廢懼以終始其要无咎此之謂易之道
也注夫文不當而吉凶生則保其存者亡不忘亡者存
有其治者亂不忘危者安懼以終始歸於无咎安危之
所由爻象之大體也音義(援于眷反勝升證反一音升/閑邪之邪似嗟反當如字紂)
(直又反難乃旦反亨許庚反易/者之易以豉反注同治直吏反)疏(正義曰此第八章也/明諸卦二三四五爻)
(之功用又明三才之道并明易興之時總贊明易道之/大也各隨文釋之柔之爲道不利遠者此覆釋上四多)
(懼之意凡陰柔爲道當須親附於人以得濟今乃遠其/親援而欲上逼於君所以多懼其不宜利於疎遠也其)
(要无咎其用柔中者覆釋上二多譽也言二所以多譽/者言二所要㑹无罪咎而多譽也所以然者以其用柔)
(而居中也貴賤之等其柔危其剛勝邪者此釋三與五/同功之義五爲貴三爲賤是貴賤之等也此竝陽位若)
(陰柔處之則傾危陽剛處之則克勝其任故云其柔危/其剛勝也諸本三多凶五多功之下皆有注今定本无)
(也三居下卦之極故多凶五居中處尊故多功也易之/爲書至吉凶生焉此節明三才之義六爻相雜之理也)
(六者非它三才之道也者言六爻所效法者非更别有/它義唯三才之道也道有變動故曰爻者言三才之道)
(旣有變化而移動故重畫以象之而曰爻也爻有等故/曰物者物類也言爻有陰陽貴賤等級以象萬物之類)
(故謂之物也物相雜故曰文者言萬物遞相錯雜若𤣥/黄相間故謂之文也文不當故吉凶生焉者若相與聚)
(居間雜成文不相妨害則吉凶不生也由文之不當相/與聚居不當於理故吉凶生也易之興也至易之道也)
(此一節明易之興起在紂之末世故其辭皆憂其傾危/也以當紂世憂畏滅亡故作易辭多述憂危之事亦以)
(垂法於後使保身危懼避其患難也周氏云謂當紂時/不敢指斥紂惡故其辭微危而不正也今案康伯之注)
(云文王與紂之事危其辭也則以周釋爲得也案下覆/云危者使平則以危謂憂危是非旣未可明所以兩存)
(其釋也危者使平者旣有傾危以蒙大難文王有天下/是危者使平也易者使傾者若其慢易不循易道者則)
(使之傾覆若紂爲凶惡以至誅滅也其道甚大百物不/廢者言易道功用甚大百種之物賴之不有休廢也懼)
(以終始者言恒能憂懼於終始能於始思終於終思始/也其要无咎者若能始終皆懼要會歸於无咎也此之)
(謂易之道者言易之爲道若能終始以懼則/无凶咎此謂易之所用之道其大體如此也)
夫乾天下之至健也德行恒易以知險夫坤天下之至
順也德行恒簡以知阻能說諸心能研諸侯之慮注諸
侯物主有爲者也能說萬物之心能精爲者之務定天
下之吉凶成天下之亹亹者是故變化云爲吉事有祥
象事知器占事知來注夫變化云爲者行其吉事則獲
嘉祥之應觀其象事則知制器之方玩其占事則覩方
來之驗也天地設位聖人成能注聖人乘天地之正萬
物各成其能人謀鬼謀百姓與能注人謀况議於衆以
定得失也鬼謀況寄卜筮以考吉凶也不役思慮而失
得自明不勞探討而吉凶自著類萬物之情通幽深之
故故百姓與能樂推而不厭也八卦以象告注以象告
人爻彖以情言注辭有險易而各得其情也剛柔雜居
而吉凶可見矣變動以利言注變而通之以盡利也吉
凶以情遷注吉凶无定唯人所動情順乘理以之吉情
逆違道以蹈凶故曰吉凶以情遷也是故愛惡相攻而
吉凶生注泯然同順何吉何凶愛惡相攻然後逆順者
殊故吉凶生遠近相取而悔吝生注相取猶相資也遠
近之爻互相資取而後有悔吝也情僞相感而利害生
注情以感物則得利僞以感物則致害也凡易之情近
而不相得則凶注近况比爻也易之情剛柔相摩變動
相適者也近而不相得必有乖違之患或有相違而无
患者得其應也相順而皆凶者乖於時也存事以考之
則義可見矣或害之悔且吝注夫无對於物而後盡全
順之道豈可有欲害之者乎雖能免濟必有悔吝也或
欲害之辭也將叛者其辭慙中心疑者其辭枝吉人之
辭寡躁人之辭多誣善之人其辭游失其守者其辭屈
音義(德行之行竝下孟反怕易之易以䜴反下注險易/同阻莊呂反說音悅注同亹亹亡偉反鄭云汲汲)
(也王肅云勉也思息吏反探吐南反射食亦反厭於豔/反盡津忍反下同惡烏路反注同鄭烏洛反泯亡忍反)
(比毗志反枝/音支誣音無)疏(正義曰此第九章總明易道之美兼明/易道愛惡相攻情僞相感吉凶悔吝由)
(此而生人情不等制辭各異也德行恒易以知險者謂/乾之德行恒易略不有艱難以此之故能知險之所興)
(若不有易略則爲險也故行易以知險也德行恒簡以/知阻者言坤之德行恒爲簡靜不有煩亂以此之故知)
(阻之所興也若不簡則爲阻難故行簡靜以知阻也大/難曰險乾以剛健故知其大難小難曰阻坤以柔順故)
(知其小難知大難曰險者案坎卦彖云天險不可升地/險山川丘陵言險不云阻故知險爲大難險旣爲大明)
(阻爲小也能說諸心者萬物之心皆患險阻今以險阻/逆告於人則萬物之心无不喜說故曰能說諸心也能)
(研諸侯之慮者研精也諸侯旣有爲於萬物育養萬物/使令得所易旣能說諸物之心則能精妙諸侯之慮謂)
(諸侯以此易之道思慮諸物轉益精粹故云研諸侯之/慮也定天下之吉凶者言易道備載諸物得失依之則)
(吉逆之則凶是易能定天下之吉凶也成天下之亹亹/者亹亹勉也天下有所營爲皆勉勉不息若依此易道)
(則所爲得成故云成天下之亹亹也是故變化云爲者/易旣備含諸事以是之故物之或以漸變改或頓從化)
(易或口之所云或身之所爲也吉事有祥者若行吉事/則有嘉祥之應也象事知器者觀其所象之事則知作)
(器物之方也占事知來者言卜占之事則知未來之驗/也言易之爲道有此諸德也天地設位者言聖人乘天)
(地之正設貴賤之位也聖人成能者聖人因天地所生/之性各成其能令皆得所也人謀鬼謀百姓與能者謂)
(聖人欲舉事之時先與人衆謀圖以定得失又卜筮於/鬼神以考其吉凶是與鬼爲謀也聖人旣先與人謀鬼)
(神謀不煩思慮與探討自然能類萬物之情能通幽深/之理是其能也則天下百姓親與能人樂推爲主也自)
(此已上論易道之大聖人法之而行自此已下又明卦/爻剛柔變動情僞相感之事也剛柔雜居而吉凶可見)
(矣者剛柔二爻相雜而居得理則吉失理則凶故吉凶/可見也變動以利言者若不變不動則於物有損有害)
(今變而動之使利益於物是變動以利而言說也吉凶/以情遷者遷謂遷移凡得吉者由情遷移於善也所得)
(凶者由情遷於惡也是故愛惡相攻而吉凶生者若泯/然无心事无得失何吉凶之有由有所貪愛有所憎惡)
(兩相攻擊或愛攻於惡或惡攻於愛或兩相攻擊事有/得失故吉凶生也遠近相取而悔吝生者遠謂兩卦上)
(下相應之類近謂比爻共聚迭相資取取之不以理故/悔吝生也情僞相感而利害生者情謂實情僞謂虛僞)
(虛實相感若以情實相感則利生若以虚僞相感則害/生也凡易之情近而不相得則凶者近謂兩爻相近而)
(不相得以各无外應則致凶咎若各有應雖近不相得/不必皆凶也或害之悔且吝者言若能𢎞通不偏對於)
(物盡竭順道物豈害之今旣有心於物情意二三其外/物則或欲害之則有凶禍假令自能免濟猶有悔及吝)
(也故云或害之悔且吝也將叛者其辭慙者此已下說/人情不同其辭各異將欲違叛已者貌雖相親辭不以)
(實故其辭慙也中心疑者其辭枝者枝謂樹枝也中心/於事疑惑則其心不定其辭分散若樹枝也吉人之辭)
(寡者以其吉善辭直故辭寡也躁人之辭多者以其煩/躁故其辭多也誣善之人其辭游者游謂浮游誣罔善)
(人其辭虛漫故言其辭游也失其守者其辭屈者居不/値時失其所守之志故其辭屈撓不能申也凡此辭者)
(皆論易經之中有此六種之辭謂作易之人/述此六人之意咎準望其意而制其辭也)
　
　
　
　
　
　
　
　
　
　
　
　周易注疏卷十二
　周易注疏卷十二考證
爻在其中矣注所存各異○存譌作在依古注本改
繫辭焉而命之動在其中矣注繫辭焉而斷其吉凶况
　之六爻動以適時者也○郭京曰定本作繫辭而命
　之况六爻之動動以適時者也兩注具錄正謬昭然
　又適時之功則存之爻辭○則譌作見依古注本改
聖人之情見乎辭注辭也者各指其所之○監本譌不
　可解依古注本改
何以守位曰仁○仁釋文本作人釋云王肅卜伯王桓
　𤣥明僧紹作仁(臣良裘/)按本義從呂氏作人云所謂
　非衆罔與守邦卽陸氏本也漢蔡邕有言以仁守位
　以財聚人則漢以前本用仁字
古者包犧氏之王天下也○包集解本作苞
蓋取諸離疏上擊云以制器者尚其象則取象不取名
　也韓氏乃取名不取象於義未善○(臣清植/)按蓋取
　二字之義注疏互異折中云孔氏所議韓氏是也且
　六十四卦名是文王所命黄農堯舜不應便取卦名
　蓋以疏說爲正
刳木爲舟剡木爲楫○釋文本刳作挎剡作掞釋云挎
　口孤反徐又口溝反掞以冉反
易曰憧憧往來朋從爾思注思以求朋未能一也一　以
　感物不思而至○集解本引韓注曰思以求朋未能
　寂寂以感物不思而至也
天下何思何慮注塗雖殊其歸則同○殊譌作亦依古
　注本改
　又一以貫之不慮而盡矣○不集解本作百
龍蛇之蟄以存身也○釋文本存作全
不見利不勸○勸舉正本作動云動字誤作勸字
繫于苞桑○苞集解本作包
鮮不及矣○鮮釋文本作尟釋云仙善反少也
幾者動之微吉之先見者也注吉凶之彰始於微兆故
　謂吉之先見也疏云吉不云凶者凡豫前知幾皆向
　吉而背凶違凶而就吉無復有凶故特云吉也諸本
　或有凶字其定本則無也○(臣清植/)按本義謂漢書
　吉之之間有凶字據此注則韓伯本已無凶字疏說
　尤善蓋因爻辭有貞吉之文先言幾爲吉之先見故
　知幾則得吉語意正相應也
　注幾者去无入有理而无形○集解引韓注作理而
　未形郭京曰而理未形倒作理而(臣照/)按去无入有
　則有形矣但未形之前必先有其理是幾之謂也故
　曰去无入有理而无形集解本作理而未形卽不如
　理而无形之語之妙郭京謂而理未形倒作理而則
　全失本旨理安得有形卽旣形諸形矣亦莫不有理
　焉而理固无形也奚獨去无入有之理无形也
危以動則民不與也○郭京曰則民不輔也輔字誤作
　與字无交而求則民不與與字不應重見
夫易彰往而察來而微顯闡幽開而當名辨物正言斷
　辭則備矣○(臣良裘/)按本義曰而微顯恐當作微顯
　而開而之而亦疑有誤李氏集解於開而當名句斷
　節何氏訂詁開而當斷句名辯物正斷句今折中本
　開而當名辯物斷句正言斷辭斷句
知者觀其彖辭則思過半矣注其事彌繁則愈滯乎形
　○形集解本引韓注作有
二與四同功而異位注有内外也○集解本引韓注作
　有外内也
四多懼近也○郭京曰誤將注近也字作經
文不當故吉凶生焉○集解本無焉字
能研諸侯之慮注諸侯物主有爲者也○(臣清植/)按注
　說未免附會牽强朱子本義以侯之二字作衍文是
　也聞之先(臣/)李光地曰諸爲之侯合音想因古經旁
　注字切而誤増也雖文義之末似亦可備一解
凡易之情近而不相得則凶注變動相適者也○適集
　解本引韓注作逼
　又相順而皆凶者乖於時也存事以考則義可見矣
　○皆集解本作偕存集解本作隨
　
　
　
　
　
　
　
　
　
　
　
　
　
　
　周易注疏卷十二考證
欽定四庫全書
　周易注疏卷十三
　　晉韓伯注　唐陸徳明音義　孔穎逹疏
　說卦疏(正義曰説卦者陳説八卦之徳業變化及法/象所爲也孔子以伏犧畫八卦後重爲六十)
　(四卦八卦爲六十四卦之本前繫辭中畧明八卦小/成引而仲之觸類而長之天下之能事畢矣又曰八)
　(卦成列象在其中矣因而重之爻在其中矣又云古/者包犧氏之王天下也仰則觀象於天俯則觀法於)
　(地觀鳥獸之文與地之宜近取諸身逺取諸物於是/始作八卦以通神明之徳以類萬物之情然引而伸)
　(之重三成六之意猶自未明仰觀俯察近身逺物之/象亦爲未見故孔子於此更備説重卦之由及八卦)
　(所爲之象故/謂之説卦焉)
昔者聖人之作易也幽贊於神明而生蓍注幽深也贊
明也蓍受命如嚮不知所以然而然也參天兩地而倚
數注參竒也兩耦也七九陽數六八隂數觀變於隂陽
而立卦注卦象也蓍數也卦則雷風相薄山澤通氣擬
象隂陽變化之體蓍則錯綜天地參兩之數蓍極數以
定象卦備象以盡數故蓍曰參天兩地而倚數卦曰觀
變於隂陽也發揮於剛柔而生爻注剛柔發散變動相
生和順於道德而理於義窮理盡性以至於命注命者
生之極窮理則盡其極也音義(贊本或作讚子旦反蓍/音尸説文云蒿屬生千)
(歲三百莖易以爲數天子九尺諸侯七尺大夫五尺士/三尺毛詩草木疏云似藾蕭青色科生鴻範五行傳云)
(蓍百年一本生百莖論衡云七十歲生一莖七百歲生/十莖神靈之物故生遲也史記云生滿百莖者其下必)
(有神龜守之其上常有雲氣覆之淮南子云上有叢蓍/下有伏龜嚮香兩反本又作響參七南反又如字音三)
(天或作夫者非倚於綺反馬云依也王肅其綺反云立/也虞同蜀才作竒通數色具反竒紀宜反觀變一作觀)
(變化揮音輝鄭云揚也王/廙韓云散也盡津忍反)疏(正義曰此一節將明聖人/引伸因重之意故先叙聖)
(人本制蓍數卦爻備明天道人事妙極之理據今而稱/上世謂之昔者也聰明叡知謂之聖人此聖人即伏犧)
(也不言伏犧而云聖人者明以聖知而制作也且下繋/已云包犧氏之王天下也於是始作八卦今言作易言)
(是伏犧非文王等凡言作者皆本其事之所自故云昔/者聖人之作易也聖人作易其作如何以此聖知深明)
(神明之道而生用蓍求卦之法故曰幽贊於神明而生/蓍也倚立也旣用蓍求卦其揲蓍所得取竒數於天耦)
(數於地而立七八九六之數故曰參天兩地而倚數也/觀變於隂陽而立卦者言其作易聖人本觀察變化之)
(道象於天地隂陽而立乾坤等卦故曰觀變於隂陽而/立卦也旣觀象立卦又就卦發動揮散於剛柔兩畫而)
(生變動之爻故曰發揮於剛柔而生爻也蓍數旣生卦/爻又立易道周備无理不盡聖人用之上以和協順成)
(聖人之道徳下以治理斷人倫之正義又能窮極萬物/深妙之理究盡坐性所稟之性物理旣窮生性又盡至)
(於一朝所賦之命莫不窮其短長定其吉凶故曰和順/於道德而理於義窮理盡性以至於命也注正義曰幽)
(者隱而難見故訓爲深也贊者佐而助成而令微者得/著故訓爲明也蓍受命如響不知所以然而然者釋聖)
(人所以深明神明之道便能生用蓍之意以神道與用/蓍相協之故也神之爲道隂陽不測妙而無方生成變)
(化不知所以然而然者也蓍則受人命令告人吉凶應/人如響亦不知所以然而然與神道爲一故繫辭云蓍)
(之德圓而神其受命如響亦繫辭文也云七九陽數六/八隂數者先儒馬融王肅等解此皆依繫辭云天數五)
(地數五五位相得而各有合以爲五位相合以隂從陽/天得三合謂一三與五也地得兩合謂二與四也鄭𤣥)
(亦云天地之數備於十乃三之以天兩之以地而倚託/大衍之數五十也必三之以天兩之以地者天三覆地)
(二載欲極於數庶得吉凶之審也其意皆以繫辭所云/大衍之數五十其用四十有九明用蓍之數下云天數)
(五地數五五位相得而各有合天地之數五十有五以/爲大衍即天地之數又此上言幽贊於神明而生蓍便)
(云參天兩地而倚數驗文準義故知如此韓康伯注繋/辭云大衍之數五十用王輔嗣意云易之所賴者五十)
(其用四十有九則其一不用也不用而用以之通非數/而數以之成用與不用本末合數故五十也以大衍五)
(十非即天地之數故不用馬融鄭𤣥等説然此倚數生/數在生蓍之後立卦之前明用蓍得數而布以爲卦故)
(以七八九六當之七九爲竒天數也六八爲耦地數也/故取竒於天取耦於地而立七八九六之數也何以參)
(兩目爲竒耦者蓋古之竒耦亦以三兩言之且以兩是/耦數之始三是竒數之初故也不以一目竒者張氏云)
(以三中含兩有一以包兩之義明天有包地之德陽有/包隂之道故天舉其多地言其少也云卦則雷風相薄)
(山澤通氣擬象隂陽變化之體者此言六十四卦非小/成之八卦也伏犧初畫八卦以震象雷以巽象風以艮)
(象山以兌象澤八卦未重則雷風各異山澤不通於隂/陽變化之理未爲周備故此下云八卦相備數往者順)
(知來者逆注云八卦相錯變化理備於往則順而知之/於來則逆而數之是也知非八卦者先儒皆以繫辭論)
(用蓍之法云四營而成易十有八變而成卦者謂用蓍/三扐而布一爻則十有八變爲六爻也然則用蓍在六)
(爻之後非三畫之時蓋伏犧之初直仰觀俯察用陰陽/兩爻而畫八卦後因而重之爲六十四卦然後天地變)
(化人事吉凶莫不周備縕在爻卦之中矣文王又於爻/卦之下繫之以辭明其爻卦之中吉凶之義蓍是數也)
(傳稱物生而後有象象而後有滋滋而後有數然則數/從象生故可用數求象於是幽贊於神明而生蓍用蓍)
(之法求取卦爻以定吉凶繫辭曰天生神物聖人則之/无有逺近幽深遂知來物是也繋辭言伏犧作易之初)
(不假用蓍成卦故直言仰觀俯察此則論其旣重之後/端策布爻故先言生蓍後言立卦非是聖人幽贊元在)
(觀變之前云命者生之極者命者人所稟受有其定分/從生至終有長短之極故曰命者生之極也此所賦命)
(乃自然之至理故/窮理則盡其極也)
昔者聖人之作易也將以順性命之理是以立天之道
曰陰與陽立地之道曰柔與剛注在天成象在地成形
隂陽者言其氣剛柔者言其形變化始於氣象而後成
形萬物資始乎天成形乎地故天曰隂陽地曰柔剛也
或有在形而言隂陽者本其始也在氣而言柔剛者要
其終也立人之道曰仁與義兼三才而兩之故易六畫
而成卦分陰分陽迭用柔剛故易六位而成章注設六
爻以效三才之動故六畫而成卦也六位爻所處之位
也二四爲隂三五爲陽故曰分隂分陽六爻升降或柔
或剛故曰迭用柔剛也音義(要一遥反迭田節反/六位本又作六畫)疏(正/義)
(曰此一節就爻位明重卦之意八卦小成但有三畫於/三才之道隂陽未備所以重三爲六然後周盡故云昔)
(者聖人之畫卦作易也將以順性命之理者本意將此/易卦以順從天地生成萬物性命之理也其天地生成)
(萬物之理須在隂陽必備是以造化闢設之時其立天/之道有二種之氣曰成物之隂與施生之陽也其立地)
(之道有二種之形曰順承之柔與持載之剛也天地旣/立人生其間立人之道有二種之性曰愛惠之仁與斷)
(割之義也旣備三才之道而皆兩之作易本順此道理/須六畫成卦故作易者因而重之使六畫而成卦也六)
(畫所處有其六位分二四爲隂位三五爲陽位迭用六/八之柔爻七九之剛爻而來居之故作易者分布六位)
(而成爻卦之文章也注正義曰在形而言隂陽者即坤/象辭云履霜堅冰隂始凝是也在氣而言柔剛者即尚)
(書云髙明柔克及左傳云天爲剛徳是也曰二四爲陰/三五爲陽者王輔嗣以爲初上无陰陽定位此注用王)
(之説/也)
天地定位山澤通氣雷風相薄水火不相射八卦相錯
數往者順知來者逆注易八卦相錯變化理備於往則
順而知之於來則逆而數之是故易逆數也注作易以
逆覩來事以前民用音義(薄旁各反陸云相附薄也馬/鄭顧云薄入也射食亦反虞)
(陸董姚王肅音亦云厭也數往之數色具/反又色主反而數之數色主反下文同)疏(正義曰此/一節就卦)
(象明重卦之意易以乾坤象天地艮兌象山澤震巽象/雷風坎離象水火若使天地不交水火異處則庶類无)
(生成之用品物无變化之理所以因而重之今八卦相/錯則天地人事莫不備矣故云天地定位而合徳山澤)
(異體而通氣雷風各動而相薄水火不相入而相資旣/八卦之用變化如此故聖人重卦令八卦相錯乾坤震)
(巽坎離艮兌莫不交互而相重以象天地雷風水火山/澤莫不交錯則易之爻卦與天地等成性命之理吉凶)
(之數旣往之事將來之幾備在爻卦之中矣故易之爲/用人欲數知旣往之事者易則順後而知之人欲數知)
(將來之事者易則逆前而數之是故聖人用此易道以/逆數知來事也注正義曰易以逆覩來事者易雖備知)
(來往之事莫不假象知之故聖人作易以逆覩來事也/以前民用者易占事在其民用之前此繫辭文引之以)
(證逆數/來事也)
雷以動之風以散之雨以潤之日以烜之艮以止之兌
以說之乾以君之坤以藏之音義(說音悦/後皆同)疏(正義曰此/一節總明)
(八卦養物之功烜乾也上四舉象下四舉卦者王肅云/互相備也明雷風與震巽同用乾坤與天地通功也)
帝出乎震齊乎巽相見乎離致役乎坤說言乎兌戰乎
乾勞乎坎成言乎艮疏(正義曰帝出乎震至故曰成言/乎艮康伯於此旡注然益卦六)
(二王用享于帝吉王輔嗣注云帝者生物之主興益之/宗出震而齊巽者也王之注意正引此文則輔嗣之意)
(以此帝爲天帝也帝若出萬物則在乎震絜齊萬物則/在乎巽令萬物相見則在乎離致役以養萬物則在乎)
(坤說萬物而可言者則在乎兌隂陽相戰則在乎乾受/納萬物勤勞則在乎坎能成萬物而可定則在乎艮也)
萬物出乎震震東方也齊乎巽巽東南也齊也者言萬
物之絜齊也離也者明也萬物皆相見南方之卦也聖
人南面而聽天下嚮明而治蓋取諸此也坤也者地也
萬物皆致養焉故曰致役乎坤兌正秋也萬物之所説
也故曰說言乎兑戰乎乾乾西北之卦也言陰陽相薄
也坎者水也正北方之卦也勞卦也萬物之所歸也故
曰勞乎坎艮東北之卦也萬物之所成終而所成始也
故曰成言乎艮音義(嚮許亮反/治直吏反)疏(正義曰萬物出乎震/震東方者解上帝出)
(乎震以震是東方之卦斗柄指東爲春春時萬物出生/也齊乎巽巽東南也齊也者言萬物之絜齊也者解上)
(齊乎巽以巽是東南之卦斗柄指東南之時萬物皆絜/齊也離也者明也萬物皆相見南方之卦也聖人南面)
(而聽天下嚮明而治蓋取諸此也者解上相見乎離因/明聖人法離之事以離爲象日之卦故爲明也日出而)
(萬物皆相見也又位在南方故聖人法南面而聽天下/嚮明而治也故云蓋取諸此也坤也者地也萬物皆致)
(養焉故曰致役乎坤者解上致役乎坤以坤是象地之/卦地能生養萬物是有其勞役故云致役乎坤鄭云坤)
(不言方所者言地之飬物不專一也兌正秋也萬物之/所說也故曰說言乎兌者解上説言乎兑以兌是象澤)
(之卦説萬物者莫説乎澤又位是西方之卦斗柄指西/是正秋八月也立秋而萬物皆説成也戰乎乾乾西北)
(之卦也言隂陽相薄也者解上戰乎乾以乾是西北方/之卦西北是隂地乾是純陽而居之是隂陽相薄之象)
(也故曰戰乎乾坎者水也正北方之卦也勞卦也萬物/之所歸也故曰勞乎坎者解上勞乎坎以坎是象水之)
(卦水行不舍晝夜所以爲勞卦又是正北方之卦斗柄/指北於時爲冬冬時萬物閉藏納受爲勞是坎爲勞卦)
(也艮東北之卦也萬物之所成終而所成始也故曰成/言乎艮者解上成言乎艮也以艮是東北方之卦也東)
(北在寅丑之間丑爲前歳之末寅爲後歲/之初則是萬物之所成終而所成始也)
神也者妙萬物而爲言者也注於此言神者明八卦運
動變化推移莫有使之然者神則无物妙萬物而爲言
也則雷疾風行火炎水潤莫不自然相與爲變化故能
萬物旣成也動萬物者莫疾乎雷橈萬物者莫疾乎風
燥萬物者莫熯乎火説萬物者莫説乎澤潤萬物者莫
潤乎水終萬物始萬物者莫盛乎艮故水火相逮雷風
不相悖山澤通氣然後能變化旣成萬物也音義(妙如/字王)
(肅作眇音妙董云眇成也橈徐乃飽反王肅乃教反又/呼勞反熯王肅云呼但反火氣也徐本作暵音漢云熱)
(熯也說文同盛是政反鄭音成云裏也不相逮鄭宋陸/王肅王廙無不字逮音代一音大計反悖必内反逆也)
疏(正義曰此一節别明八卦生成之用八卦運動萬物/變化應時不失无所不成莫有使之然者而求其眞)
(宰无有逺近了无晦跡不知所以然而然況之曰神也/然則伸也者非物妙萬物而爲言者神旣範圍天地故)
(此之下不復别言乾坤直舉六子以明神之功用鼔動/萬物者莫疾乎震震象雷也橈散萬物者莫疾乎巽巽)
(象風也乾燥萬物者莫熯乎離離象火也光説萬物者/莫說乎兌兌象澤也潤濕萬物者莫潤乎坎坎象水也)
(終萬物始萬物者莫盛乎艮艮東北方之卦也故水火/雖不相入而相逮及雷風雖相薄而不相悖逆山澤雖)
(相懸而能通氣然後能行變化而盡成萬物也艮不言/山獨舉卦名者動橈燥潤之功是雷風水火至於終始)
(萬物於山義爲㣲故言艮而不言山也上章言水火不/相入此言水火相逮者旣不相入又不相及則无成物)
(之功明性雖不相入而氣相逮及也上言雷風相薄此/言不相悖者二象俱動動若相薄而相悖逆則相傷害)
(亦无成物之功明雖/相薄而不相逆也)
乾健也坤順也震動也巽入也坎陷也離麗也艮止也
兌説也疏(正義曰此一節説八卦名訓乾象天天體運/轉不息故爲健也坤順也坤象地地順承於)
(天故爲順也震動也震象雷雷奮動萬物故爲動也巽/入也巽象風風行无所不入故爲入也坎陷也坎象水)
(水處險陷故爲陷也離麗也離象火火必著於物故爲/麗也艮止也艮象山山體靜止故爲止也兌説也兑象)
(澤澤潤萬物/故爲説也)
乾爲馬坤爲牛震爲龍巽爲雞坎爲豕離爲雉艮爲狗
兌爲羊音義(豕京作彘/狗音苟)疏(正義曰此一節説八卦畜獸/之象畧明逺取諸物也乾象)
(天天行健故爲馬也坤爲牛坤象地任重而順故爲牛/也震爲龍震動象龍動物故爲龍也巽爲雞巽主號令)
(雞能知時故爲雞也坎爲豕坎主水瀆豕處汙濕故爲/豕也離爲雉離爲文明雉有文章故爲雉也艮爲狗艮)
(爲静止狗能善守禁止外人故爲狗也兌爲/羊兌説也王廙云羊者順之畜故爲羊也)
乾爲首坤爲腹震爲足巽爲股坎爲耳離爲目艮爲手
兌爲口疏(正義曰此一節説八卦人身之象畧明近取/諸身也乾尊而在上故爲首也坤爲腹坤能)
(包藏含容故爲腹也震爲足足能動用故爲足也巽爲/股股隨於足則巽順之謂故爲股也坎爲耳坎北方之)
(卦主聼故爲耳也離爲目南方之卦主視故爲日也艮/爲手艮旣爲止手亦能止持其物故爲手也兌爲口兌)
(西方之卦主言/語故爲口也)
乾天也故稱乎父坤地也故稱乎母震一索而得男故
謂之長男巽一索而得女故謂之長女坎再索而得男
故謂之中男離再索而得女故謂之中女艮三索而得
男故謂之少男兌三索而得女故謂之少女音義(索色/白反)
(下同馬云數也王肅云求也長之丈反/下同中丁仲反下同少詩照反下同)疏(正義曰此一/節說乾坤六)
(子明父子之道王氏云索求也以乾坤爲父母而求其/子也得父氣者爲男得母氣者爲女坤初求得乾氣爲)
(震故曰長男坤二求得乾氣爲坎故曰中男坤三求得/乾氣爲艮故曰少男乾初求得坤氣爲巽故曰長女乾)
(二求得坤氣爲離故曰中女乾/三求得坤氣爲兑故曰少女)
乾爲天爲圜爲君爲父爲玉爲金爲寒爲冰爲大赤爲
良馬爲老馬爲瘠馬爲駁馬爲木果音義(圜音圓瘠在/亦反下同王)
(廙云健之甚者爲多骨也京/荀作柴云多筋幹駁邦角反)疏(正義曰此下歴就八卦/廣明卦象者也此一節)
(廣明乾象乾旣爲天天動運轉故爲圜也爲君爲父取/其尊道而爲萬物之始也爲玉爲金取其剛之清明也)
(爲寒爲冰取其西北寒冰之地也爲大赤取其盛陽之/色也爲良馬取其行健之善也爲老馬取其行健之久)
(也爲瘠馬取其行健之甚瘠馬骨多也爲駁馬言此馬/有牙如鋸能食虎豹爾雅云鋸牙食虎豹此之謂也王)
(廙云駁馬能食虎豹取其至健也爲木/果取其果實著木有似星之著天也)坤爲地爲母爲
布爲釡爲吝嗇爲均爲子母牛爲大輿爲文爲衆爲柄
其於地也爲黒音義(釜房甫反吝京作遴/嗇音色柄彼病反)疏(正義曰此/一節廣明)
(坤象坤旣爲地地受任生育故謂之爲母也爲布取其/地廣載也爲釡取其化生成熟也爲吝嗇取其地生物)
(不轉移也爲均以其地道平均也爲子母牛取其多蕃/育而順之也爲大輿取其能載萬物也爲文取其萬物)
(之色雜也爲衆取其地載物非一也爲柄取其/生物之本也其於地也爲黒取其極隂之色也)震爲雷
爲龍爲𤣥黄爲旉爲大塗爲長子爲決躁爲蒼筤竹爲
萑葦其於馬也爲善鳴爲馵足爲作足爲的顙其於稼
也爲反生其究爲健爲蕃鮮音義(龍如字虞干作駹虞/云蒼色干云雜色旉)
(王肅音孚干云花之通名鋪爲花貌謂之藪本又作専/如字虞同姚云專一也鄭市戀反筤音郎或作琅通萑)
(音九廣雅云藡也藡音狄葦韋鬼反蘆也馵主樹反京/作朱荀同陽在下的丁歴反説文作馰顙桑黨反的顙)
(白顛反生麻豆之屬反生戴莩甲而出也虞作/阪云陵坂也陸云阪當爲反蕃音煩鮮息連反)疏(正義/曰此)
(一節廣明震象爲𤣥黄取其相雜而成蒼色也爲旉取/其春時氣至草木皆吐旉布而生也爲大塗取其萬物)
(之所生也爲長子如上文釋震爲長子也爲決躁取其/剛動也爲蒼筤竹竹初生之時色蒼筤取其春生之美)
(也爲萑葦萑葦竹之類也其於馬也爲善鳴取其象雷/聲之逺聞也爲馵足馬後足白爲馵取其動而見也爲)
(作足取其動而行健也爲的顙白額爲的顙亦取動而/見也其於稼也爲反生取其始生戴甲而出也其究爲)
(健究極也極於震動則爲健也爲蕃鮮/鮮明也取其春時草木蕃育而鮮明)巽爲木爲風爲
長女爲繩直爲工爲白爲長爲髙爲進退爲不果爲臭
其於人也爲寡髪爲廣顙爲多白眼爲近利市三倍其
究爲躁卦音義(臭昌又反王肅作爲香臭寡如字本又/作宣黒白雜爲宣髪廣如字鄭作黄近)
(附近之近倍步/罪反究九又反)疏(正義曰此一節廣明巽象巽爲木木/可以輮曲直卽巽順之謂也爲風取)
(其陽在上搖木也爲長女如上釋巽爲長女也爲繩直/取其號令齊物如繩之直木也爲工亦皆取繩直之類)
(爲白取其風吹去塵故潔白也爲長取其風行之逺也/爲髙取其風性髙逺又木生而上也爲進退取其風之)
(性前却其物進退之義也爲不果取其風性前却不能/果敢決斷亦皆進退之義也爲臭王肅作爲香臭也取)
(其風所發也又取下風之逺聞其於人也爲寡髪寡少/也風落樹之華葉則在樹者稀疎如人之少髪亦類於)
(此故爲寡髪也爲廣顙額濶爲廣顙髪寡少之義故爲/廣顙也爲多白眼取躁人之眼其色多白也爲近利取)
(其躁人之情多近於利也市三倍取其木生蕃盛於市/則三倍之宜利也其究爲躁卦究極也取其風之勢極)
(於躁/急也)坎爲水爲溝瀆爲隱伏爲矯輮爲弓輪其於人也
爲加憂爲心病爲耳痛爲血卦爲赤其於馬也爲美脊
爲亟心爲下首爲薄蹄爲曵其於輿也爲多眚爲通爲
月爲盜其於木也爲堅多心音義(矯紀表反一本作橋/同輮如九反王肅奴)
(又反又女九反又如又反馬鄭陸王肅本作此王廙作/揉宋云使曲者直直者曲爲揉京作柔荀作橈輪姚作)
(倫脊精亦反亟紀力反王肅去記反荀作極云中也薄/旁博反蹄徒低反曵以制反眚生領反王廙云病也)
疏(正義曰此一節廣明坎象坎爲水取其北方之行也/爲溝瀆取其水行无所不通也爲隱伏取其水藏地)
(中也爲矯輮取其使曲者直爲矯使直者曲爲輮水流/曲直故爲矯輮也爲弓輪弓者激矢取如水激射也輪)
(者運行如水行也其於人也爲加憂取其憂險難也爲/心病憂其險難故心病也爲耳痛坎爲勞卦也又北方)
(主聽聽勞則耳痛也爲血卦取其人之有血猶地有水/也爲赤亦取血之色其於馬也爲美脊取其陽在中也)
(爲亟心亟急也取其中堅内動也爲下首取其水流向/下也爲薄蹄取其水流廹地而行也爲曵取其水磨地)
(而行也其於輿也爲多眚取其表裏有隂力弱不能重/載常憂災眚也爲通取其行有孔穴也爲月取其月是)
(水之精也爲盗取水行潛竊如盗賊/也其於木也爲堅多心取剛在内也)離爲火爲日爲電
爲中女爲甲胄爲戈兵其於人也爲大腹爲乾卦爲鼈
爲蟹爲蠃爲蚌爲龜其於木也爲科上槁音義(胄直又/反乾古)
(丹反鄭云當爲幹陽在外能幹正也董作幹鼈卑列反/蟹户賣反蠃力禾反京作螺姚作蠡蚌歩項反本又作)
(蜯同科苦禾反空也虞作折/槁苦老反鄭作稾于作熇)疏(正義曰此一節廣明離/象離爲火取南方之行)
(也爲日取其日是火精也爲電取其有明似火之類也/爲中女如上釋離爲中女也爲甲胄取其剛在外也爲)
(戈兵取其剛在於外以剛自捍也其於人也爲大腹取/其懐隂氣也爲乾卦取其日所烜也爲鼈爲蟹爲蠃爲)
(蚌爲龜皆取剛在外也其於木也爲科上槁朴/空也隂在内爲空木旣空中者上必枯槁也)艮爲山
爲徑路爲小石爲門闕爲果蓏爲閽寺爲指爲狗爲鼠
爲黔喙之屬其於木也爲堅多節音義(徑古定反蓏力/火反馬云果桃)
(李之屬蓏瓜瓠之類應劭曰木實曰果草實曰蓏說文/云在木曰果在地曰蓏張晏云有核曰果無核曰蓏京)
(本作果墮之字閽音昬寺如字徐音侍亦作䦙字黔其/亷反徐音禽王肅其嚴反鄭作黚謂虎豹之屬貪冒之)
(類啄況廢反徐丁遘反/堅多節一本無堅字)疏(正義曰此一節廣明艮象艮/爲山取隂在下爲止陽在於)
(上爲髙故艮象山也爲徑路取其山雖髙有澗道也爲/小石取其艮爲山又爲陽卦之小者故爲小石也爲門)
(闕取其有徑路又崇髙也爲果蓏木實爲果草石爲蓏/取其出於山谷之中也爲閽寺取其禁止人也爲指取)
(其執止物也爲狗爲鼠取其皆止人家也爲黔喙之屬/取其山居之獸也其於木也爲堅多節取其山之所生)
(其堅勁故/多節也)兌爲澤爲少女爲巫爲口舌爲毁折爲附決
其於地也爲剛鹵爲妾爲羊音義(巫亡符反決如字徐/音穴鹵力杜反鹹土)
(也羊虞作羔○此六字依求索而爲次弟也本亦有以/三男居前三女居後從乾健也章至此韓無注或有注)
(者非也荀爽九家集解本乾後更有四爲龍爲直爲衣/爲言坤後有八爲牝爲迷爲方爲囊爲裳爲黄爲帛爲)
(漿震後有三爲王爲鵠爲鼓巽後有二爲楊爲鸛坎後/有八爲宫爲律爲可爲棟爲叢棘爲狐爲蒺藜爲桎梏)
(離後有一爲牝牛艮後有三爲鼻爲虎爲狐兌後有/二爲常爲輔煩注云常西方神也不同故記之於此)疏
(正義曰此一節廣明兌象兌爲澤取其隂卦之小地類/卑也爲少女如上釋兑爲少女也爲巫取其口舌之官)
(也爲口舌取西方於五事爲言取口舌爲言語之具也/爲毁折爲附決兌西方之卦又兌主秋也取秋物成熟)
(稾稈之屬則毁折也果蓏之屬則附決也其於地也爲/剛鹵取水澤所停則鹹鹵也爲妾取少女從姊爲娣也)
(爲羊如上釋取/其羊性順也)
　序卦疏(正義曰序卦者文王旣繇六十四卦分爲上/下二篇其先後之次其理不見故孔子就上)
　(下二經各序其相次之義故謂之序卦焉其周氏就/序卦以六門往攝第一天道門第二人事門第三相)
　(因門第四相反門第五相須門第六相病門如乾之/次坤泰之次否等是天道運數門也如訟必有師師)
　(必有比等是人事門也如因小畜生履因履故通等/是相因門也如遯極反壯動竞歸止等是相反門也)
　(如大有須謙蒙稚待養等是相須門也如賁盡致剝/進極致傷等是相病門也韓康伯云序卦之所明非)
　(易之縕也葢因卦之次託象以明義不取深縕之義/故云非易之縕故以取其人理也今驗六十四卦二)
　(二相耦非覆卽變覆者表裏視之遂成兩卦屯蒙需/訟師比之類是也變者反覆唯成一卦則變以對之)
　(乾坤坎離大過頤中孚小過之類是也且聖人本定/先後若元用孔子序卦之意則不應非覆卽變然則)
　(康伯所云因卦之次託象以明/義葢不虚矣故不用周氏之義)
有天地然後萬物生焉盈天地之閒者唯萬物故受之
以屯屯者盈也屯者物之始生也注屯剛柔始交故爲
物之始生也疏(正義曰王肅云屯剛柔始交而難生故/爲物始生也盧氏云物之始生故屯難)
(皆以物之始生釋屯難之義案上言屯者盈也釋屯次/乾坤其言己畢更言屯者物之始生者開説下物生必)
(蒙直取始生之意非重釋屯之名也故韓/康伯直引剛柔始交以釋物之始生也)物生必蒙故
受之以蒙蒙者蒙也物之穉也物穉不可不養也故受
之以需需者飲食之道也飲食必有訟故受之以訟注
夫有生則有資有資則爭興也音義(穉直吏反本或作/稚爭爭鬬之爭)
訟必有衆起故受之以師師者衆也衆必有所比故受
之以比注衆起而不比則爭无由息必相親比而後得
寧也音義(比毗志反/下注同)比者比也比必有所畜故受之以
小畜注比非大通之道則各有所畜以相濟也由比而
畜故曰小畜而不能大也音義(畜勑六反本亦作/蓄下及雜卦同)物畜
然後有禮故受之以履注履者禮也禮所以適用也故
旣畜則宜用有用則須禮也履而泰然後安故受之以
泰泰者通也物不可以終通故受之以否物不可以終
否故受之以同人注否則思通人人同志故可出門同
人不謀而合音義(否備鄙/反下同)與人同者物必歸焉故受之
以大有有大者不可以盈故受之以謙有大而能謙必
豫故受之以豫豫必有隨注順以動者衆之所隨疏(正/義)
(曰鄭𤣥云喜樂而出人則隨從孟子曰吾君不游吾何/以休吾君不豫吾何以助此之謂也王肅云歡豫人必)
(有隨隨者皆以爲人君喜樂游豫則必爲人所隨案豫/卦彖云豫剛應而志行順以動豫豫順以動故天地如)
(之而况建侯行師乎天地以順動故日月不過而四時/不忒聖人以順動則刑罰淸而民服卽此上云有大而)
(能謙必豫故受之以豫其意以聖人順動能謙爲物所/説所以爲豫人旣悅豫自然隨之則謙順在君說豫在)
(人也若以人君喜樂游豫人則隨之紂作靡靡之樂長/夜之飲何爲天下離叛乎故韓康伯云順以動者衆之)
(所隨在於人君取致豫之義然/後爲物所隨所以非斥先儒也)故受之以隨以喜隨人
者必有事故受之以蠱蠱者事也有事而後可大注可
大之業由事而生故受之以臨臨者大也物大然後可
觀故受之以觀可觀而後有所合故受之以噬嗑注可
觀則異方合㑹也音義(以觀之觀/官喚反)嗑者合也物不可以
茍合而己故受之以賁賁者飾也注物相合則須飾以
脩外也致飾然後亨則盡矣故受之以剝注極飾則實
喪也音義(亨許庚反鄭許兩反/徐音向同喪息浪反)剝者剝也物不可以終
盡剝窮上反下故受之以復復則不妄矣故受之以无
妄有无妄然後可畜故受之以大畜物畜然後可養故
受之以頤頤者養也不養則不可動故受之以大過注
不養則不可動養過則厚疏(正義曰鄭𤣥云以養賢者/宜過於厚王輔嗣注此卦)
(云音相過之過韓氏云養過則厚與鄭𤣥輔嗣義同唯/王肅云過莫大於不養則以爲過失之過案此序卦以)
(大過次頤也明所過在養子雍以爲過在不養違經反/義莫此之尤而周氏等不悟其非兼以過失釋大過之)
(名已具論/之於經也)物不可以終過故受之以坎坎者陷也注過
而不已則陷没也陷必有所麗故受之以離離者麗也
注物窮則變極陷則反所麗也
有天地然後有萬物有萬物然後有男女有男女然後
有夫婦有夫婦然後有父子有父子然後有君臣有君
臣然後有上下有上下然後禮義有所錯注言咸卦之
義也凡序卦所明非易之縕也葢因卦之次託以明義
咸柔上而剛下感應以相與夫婦之象莫美乎斯人倫
之道莫大乎夫婦故夫子殷勤深述其義以崇人倫之
始而不係之於離也先儒以乾至離爲上經天道也咸
至未濟爲下經人事也夫易六畫成卦三才必備錯綜
天人以效變化豈有天道人事偏於上下哉斯蓋守文
而不求義失之逺矣音義(錯七各反注同徐七路/反縕紆粉反本又作蘊)疏(正/義)
(曰韓於此一節注破先儒上經明天道/下經明人事於咸卦之初已論之矣)夫婦之道不可
以不久也故受之以恒恒者久也物不可以久居其所
故受之以遯遯者退也注夫婦之道以恒爲貴而物之
所居不可以恒宜與世升降有時而遯也物不可以終
遯注遯君子以逺小人遯而後亨何可終邪則小人遂
陵君子日消也音義(逺袁/萬反)故受之以大壯注陽盛隂消
君子道盛物不可以終壯故受之以晉注晉以柔而進
也晉者進也注雖以柔而進要是進也進必有所傷故
受之以明夷注日中則昃月盈則食夷者傷也傷於外
者必反其家故受之以家人注傷於外必反脩諸内家
道窮必乖注室家至親過在失節故家人之義唯嚴與
敬樂勝則流禮勝則離家人尚嚴其敝必乖也故受之
以睽睽者乖也乖必有難故受之以蹇蹇者難也物不
可以終難故受之以解解者緩也緩必有所失故受之
以損損而不已必益故受之以益益而不已必決注益
而不已則盈故必決也音義(難乃旦反解/音蟹下同)故受之以夬
夬者決也決必有所遇注以正決邪必有喜遇音義(邪/似)
(嗟/反)故受之以姤姤者遇也物相遇而後聚故受之以萃
萃者聚也聚而上者謂之升故受之以升升而不已必
困故受之以困困乎上者必反下故受之以井井道不
可不革注井久則濁穢宜革易其故音義(而上之上/時掌反)故
受之以革革物者莫若鼎故受之以鼎注革去故鼎取
新旣以去故則宜制器立法以治新也鼎所以和齊生
物成新之器也故取象焉音義(去起吕反和胡臥反又/如字齊才細反又如字)
主器者莫若長子故受之以震震者動也物不可以終
動動必止之故受之以艮艮者止也物不可以終止故
受之以漸漸者進也進必有所歸故受之以歸妹得其
所歸者必大故受之以豐豐者大也窮大者必失其居
故受之以旅旅而无所容故受之以巽注旅而无所容
以巽則得所入也音義(長之/丈反)巽者入也入而後說之故
受之以兌兌者說也說而後散之故受之以渙注說不
可偏係故宜散也音義(說音悦下/及注同)渙者離也注渙者發
暢而无所壅滯則殊趣各肆而不反則遂乖離也物不
可以終離故受之以節注夫事有其節則物之所同守
而不散越也節而信之故受之以中孚注孚信也旣已
有節則宜信以守之有其信者必行之故受之以小過
注守其信者則失貞而不諒之道而以信爲過故曰小
過也有過物者必濟注行過乎恭禮過乎儉可以矯世
厲俗有所濟也音義(行下/孟反)故受之以旣濟物不可窮也
故受之以未濟終焉注有爲而能濟者以已窮物者也
物窮則乖功極則亂其可濟乎故受之以未濟也
　雜卦疏(正義曰上序卦依文王上下而次序之此雜/卦孔子更以意錯雜而對辨其次第不與序)
　(卦同故韓康伯云雜卦者雜糅衆卦錯綜其義或以/同相類或以異相明也虞氏云雜卦者雜六十四卦)
　(以爲義其於序卦之外别言也昔者聖人之興因時/而作隨其時宜不必皆相因襲當有損益之意也故)
　(歸藏名卦之次亦多異於時王道踳駮聖人/之意或欲錯綜以濟之故次序卦以其雜也)
乾剛坤柔比樂師憂注親比則樂動衆則憂音義(比毗/志反)
(下同樂音/洛注同)臨觀之義或與或求注以我臨物故曰與物
來觀我故曰求音義(觀古/亂反)屯見而不失其居注屯利建
侯君子經綸之時雖見而磐桓利貞不失其居也音義
(見賢遍反注及下皆同鄭如字/綸本又作論音倫又力門反)蒙雜而著注雜者未知
所定也求發其蒙則終得所定著定也震起也艮止也
損益盛衰之始也注極損則益極益則損大畜時也注
因時而畜故能大也无妄災也注无妄之世妄則災也
萃聚而升不來也注來還也方在上升故不還也音義
(上時掌反下/離上及注同)謙輕而豫怠也注謙者不自重大音義(怠/如)
(字姚同京作/治虞作怡)噬嗑食也賁无色也注飾貴合衆无定色
也兌見而巽伏也注兌貴顯説巽貴卑退隨无故也蠱
則飭也注隨時之宜不繫於故也隨則有事受之以蠱
飭整治也蠱所以整治其事也音義(飭音勑注同整治/也鄭本王肅作飾)
剝爛也注物熟則剝落也音義(爛老/旦反)復反也晉晝也明
夷誅也注誅傷也音義(晝竹又反誅荀云/滅也陸云傷也)井通而困相
遇也注井物所通用而不吝也困安於所遇而不濫也
咸速也注物之相應莫速乎咸恒久也渙離也節止也
解緩也蹇難也睽外也注相疏外也音義(解音蟹難/乃旦反)家
人内也否泰反其類也大壯則止遯則退也注大正則
小人止小人亨則君子退也大有衆也同人親也革去
故也鼎取新也小過過也中孚信也豐多故也注髙者
懼危滿者戒盈豐大者多憂故也音義(衆荀作終/去起吕反)親寡
旅也注親寡故寄旅也離上而坎下也注火炎上水潤
下小畜寡也注不足以兼濟也履不處也注王弼云履
卦陽爻皆以不處其位爲吉也需不進也注畏險而止
也訟不親也大過顛也注本末弱也姤遇也柔遇剛也
漸女歸待男行也注女從男也頤養正也旣濟定也歸
妺女之終也注女終於出嫁也未濟男之窮也注剛柔
失位其道未濟故曰窮也夬決也剛決柔也君子道長
小人道憂也音義(長之/丈反)
　
　周易注疏卷十三
　周易注疏卷十三考證
參天兩地而倚數音義倚蜀才作竒○周禮注作竒
乾以君之○郭京曰居字誤作君字此一節明八卦長
　養萬物之功無君臣父子之義
帝出乎震疏帝出乎震至故曰成言乎艮康伯於此无
　注○(臣清植/)按韓伯所以無注者蓋古人闕疑之義
　以此所列卦位與上天地定位及雷以動之兩節不
　相似故也至邵子朱子出以上二節爲伏羲先天卦
　位此二節爲文王後天卦位其義始明
艮爲狗○狗集解本作拘虞翻曰指屈伸制物故爲拘
兌爲羊○集解本作羔虞翻曰羔女使取位賤舊讀以
　震駹爲龍艮拘爲狗兌羔爲羊皆已見上此爲再出
　非孔子意也按仲氏易曰羊鄭氏本作陽陽蓋無家
　女行賃炊㸑賤於妾者郭璞引魯詩陽如之何又曰
　巴濮之人自稱阿陽卽此
屯者物之始生也注剛柔始交故爲物之始生也○生
　譌作交依古注本改
物生必蒙○郭京曰始字誤作物字
蒙者蒙也○郭京曰蒙者蒙昧也脫昧字已於上經屯
　卦論訖
故受之以訟○(臣良裘/)按僧一行易纂引孟喜序卦曰
　隂陽養萬物必訟而成之君臣養萬民亦訟而成之
　今𫝊無此
比者比也○郭京曰比者親比也脱親字
故受之以履○(臣良裘/)按吳澄纂言本云此下宜有履
　者禮也四字今韓注有之而王弼畧例引此四字當
　是後人誤以正文書作注字耳
履而泰然後安○晁說之云鄭無而泰二字
物大然後可觀○(臣良裘/)按説文引易云地可觀者莫
　可觀於木今傳無此
致飾然後亨則盡矣○然集解本作而
故受之以剝注極飾則實喪也○實舉正本作賢
剝窮上反下故受之以復○(臣良裘/)按淮南子引易云
　剝之不可以遂盡也故受之以復與此不同
故受之以大畜○集解本無以字
然後禮義有所錯注以崇人倫之始而不係之於離也
　○離譌作雜依古注本改
物不可以終遯注則小人遂陵君子日消也○舉正本
　作則小人道勝君子道消也又集解本引韓注無此
　十字
決必有所遇○集解本無所字
物不可以終動動必止之○今本無動必二字此仍監
　本
有過物者必濟注禮過乎儉○郭京曰用字誤作禮字
　此引小過大象辭爲義誤亦可知
雜卦○監本有注雜卦者雜糅衆卦錯綜其義或以同
　相類或以異相明也二十二字古注本無蓋因疏文
　而妄添之也今削去
屯見而不失其居注雖見而磐桓利貞不失其居也○
　郭京曰見字下脱難字
蒙雜而著○郭京曰稚字誤作雜字蒙昧幼稚之時心
　無所定非叢雜之義
履不處也注王弼云履卦陽爻皆以不處其位為吉也
　○郭京曰美字誤作吉字此是畧例正文
　
　
　
　
　
　
　
　
　
　周易注疏卷十三考證
欽定四庫全書
　周易略例序
　　唐　四　　門　助　教　郉　璹　撰
　原夫兩儀未位神用藏於視聼一氣化矣至賾隱乎
　名言於是河龍負圖犧皇畫卦仰觀俯察遠物近身
　八象窮天地之情六位備剛柔之體言大道之妙有
　一陰一陽論聖人之範圍顯仁藏用實三元之胎祖
　鼓舞財成爲萬有之蓍龜知來藏往是以孔丘三絕
　未臻樞奥劉安九師尚迷宗旨臣舞象之年鼓篋鱣
　序漁獵墳典偏習周易研窮耽玩無舎寸陰是知卦
　之紀綱周文王之言畧矣象之吉凶魯仲尼之論備
　矣至如王輔嗣略例大則總一部之指歸小則明六
　爻之得失承乘逆順之理應變情僞之端用有行藏
　辭有險易觀之者可以經緯天地探測鬼神匡濟邦
　家推辟咎悔雖人非上聖亦近代一賢臣謹依其文
　輒爲注觧雖不足敷𢎞易道庶幾有裨於敎義亦猶
　螢燐增輝於太陽涓流助深於巨壑臣之志也敢不
　上聞
　總目
　周易略例音義(此是輔嗣所作旣釋經文故相承講/之今亦隨世音焉或有題爲第十者)
　(後人輒/加之耳)
　明彖
　明爻通變
　明卦適變通爻音義(本又作明卦通變適爻/又一本直云適變通爻)
　明象
　辯位
　略例下音義(舊本如此本/或無下字)
　卦略音義(凡十/一卦)
　周易略例
　　魏王弼著　唐郉璹注　陸德明音義
　略例者舉釋綱目之名統明文理之稱略不具也例
　舉竝也輔嗣以先儒注易二十餘家雖小有異同而
　迭相祖述推比所見特殊故作略例以辯諸家之惑
　錯綜文理略録之也
明彖
　夫彖者何也注將釋其義故假設問端而曰何統論
　一卦之體明其所由之主者也注統論一卦功用之
　體明辯也辯卦體功用所由之主立主之義義在一
　爻明辯也夫衆不能治衆治衆者至寡者也注萬物
　是衆一是寡衆不能治衆治衆者至少以治之也夫
　動不能制動制天下之動者貞夫一者也注天下之
　動動則不能自制制其動者貞正之一者也老子曰
　王侯得一以爲天下貞然則一爲君體君體合道動
　是衆衆由一制也制衆歸一故靜爲躁君安爲動主
　音義(動不能制動一本作天地/不能制動夫音扶後皆同)故衆之所以得咸存
　者主必致一也注致猶歸也衆皆得存其存者必歸
　於一故无心於存皆得其存也動之所以得咸運者
　原必无二也注動所以運運不已者謂无二動故无
　心於動而動不息也物无妄然必由其理注物衆也
　妄虛妄也天下之衆皆无妄无妄之理必由君主統
　之也統之有宗會之有元注統領之以宗主會合之
　以元首故繁而不亂衆而不惑注統之有宗主雖繁
　而不亂會之以元首雖衆而不惑故六爻相錯可舉
　一以明也注錯雜也六爻或陰或陽錯雜交亂舉貞
　一之主以明其用剛柔相乘可立主以定也注六爻
　有剛有柔或乘或據有逆有順可立主以定之是故
　雜物撰德注撰數也雜聚也聚其物體數其德行辯
　是與非注辯明也得位而承之是也失位而據之非
　也則非其中爻莫之備矣注然則非是中之一爻莫
　之能備訟彖云訟有孚窒惕中吉剛來而得中也困
　彖云貞大人吉以剛中也之例是也故自統而尋之
　物雖衆則知可以執一御也注无爲之一者道也君
　也統而推尋萬物雖殊一之以神道百姓雖衆御之
　以君主也由本以觀之義雖博則知可以一名舉也
　注博廣也本謂君也道也義雖廣舉之在一也故處
　璇璣以觀大運則天地之動未足怪也據要會以觀
　方來則六合輻湊未足多也注天地雖大覩之以璇
　璣六合雖廣據之以要會天地之運不足怪其大六
　合輻湊不足稱其多音義(璇悉全反又作旋璣音機/本又作機或作幾輻音福)
　(湊千/豆反)故舉卦之名義有主矣觀其彖辭則思過半矣
　注彖總卦義義主中爻簡易者道也君也道能化物
　君能御民智者觀之思過其半音義(思息/吏反)夫古今雖
　殊軍國異容中之爲用故未可遠也注古今革變軍
　國殊别中正之用終无疎遠音義(遠于/萬反)品制萬變宗
　主存焉彖之所尚斯爲盛矣注品變積萬存之在一
　夫少者多之所貴也寡者衆之所宗也注自此已下
　明至少者爲至多之所主豈直指其中爻而己一卦
　五陽而一陰則一陰爲之主矣注同人履小畜大有
　之例是也五陰而一陽則一陽爲之主矣注師比謙
　豫復剝之例是也夫陰之所求者陽也陽之所求者
　陰也注王弼云夫陰陽相求之物以所求者貴也陽
　茍一焉五陰何得不同而歸之隂茍隻焉五陽何得
　不同而從之故陰爻雖賤而爲一卦之主者處其至
　少之地也注王氏曰陽貴而陰賤以至少處至多之
　地爻雖賤衆亦從之小畜彖云柔得位而上下應之
　是也或有遺爻而舉二體者卦體不由乎爻也注遺
　棄也棄此一爻而舉二體以明其義卦體之義不在
　一爻豐歸妹之類是也繁而不憂亂變而不憂惑約
　以存博簡以濟衆其唯彖乎注簡易者道也君也萬
　物是衆道能生物君能養民物雖繁不憂錯亂爻雖
　變不憂迷惑亂而不能惑變而不能渝非天下之至
　賾其孰能與於此乎注萬物雖雜不能惑其君六爻
　雖變不能渝其主非天下之至賾神武之君其誰能
　與於此言不能也音義(渝羊朱反賾仕/責反與音預)故觀彖以斯
　義可見矣注觀彖以斯其義可見音義(觀彖以斯亦/作以彖觀之)
明爻通變
　夫爻者何也注將釋其義假設問辭言乎變者也注
　爻者效也物剛效剛物柔效柔遇物而變動有所之
　故云言乎變者也變者何也情僞之所爲也注變之
　所生生於情僞情僞所適巧詐多端故云情僞之所
　爲也夫情僞之動非數之所求也注情欲僞動數莫
　能求故合散屈伸與體相乖注物之爲體或性同行
　乖情貎相違同歸殊塗一致百慮故萃卦六二引吉
　无咎萃之爲體貴相從就六二志在靜退不欲相就
　人之多辟己獨處正其體雖合志則不同故曰合散
　乾之初九潛龍勿用初九身雖潛屈情无憂悶其志
　則申故曰屈伸形躁好靜質柔愛剛體與情反質與
　願違注至如風虎雲龍嘯吟相感物之體性形願相
　從此則情體乖違質願相反故歸妹九四歸妹愆期
　遲歸有時四體是震是形躁也愆期待時是好靜也
　履卦六三武人爲于大君志剛也兌體是陰是質柔
　也志懷剛武爲于大君是愛剛也音義(好呼/報反)巧厯不
　能定其算數聖明不能爲之典要注萬物之情動變
　多端雖復巧厯聖明不能定其算數制典法立要會
　也法制所不能齊度量所不能均也注雖復法制度
　量不能均齊詐僞長短音義(量音/亮)爲之乎豈在夫大
　哉注情有巧僞變動相乖不在於大而聖明巧厯尚
　測不知豈在乎大哉陵三軍者或懼於朝廷之儀暴
　威武者或困於酒色之娛注陵三軍暴威武視死如
　歸若獻酬揖讓汗成霡霂此皆體質剛猛懼在微小
　故大畜初九有厲利己九二輿說輻雖復剛健怯於
　柔弱也音義(朝直遥反/廷音定)近不必比遠不必乖注近爻
　不必親比遠爻不必乖離屯六二初九爻雖相近守
　貞不從九五雖遠十年乃字此例是也音義(比毗/志反)同
　聲相應高下不必均也同氣相求體質不必齊也注
　初四二五三上同聲相應不必均高卑也同氣相求
　不必齊形質也召雲者龍命呂者律注雲水氣也龍
　水畜也召水氣者水畜此明有識感无識命陰呂者
　陽律此明无識感有識故二女相違而剛柔合體注
　二女俱是陰類而相違剛柔雖異而合體此明異類
　相應隆墀永歎遠壑必盈注隆高也墀水中墀也永
　長也處高墀而長歎遠壑之中盈響而應九五尊高
　喩於隆墀六二卑下同於遠壑唱和相應也音義(墀/本)
　(又作坻直其反坻/螘冢壑火各反)投戈散地則六親不能相保注投
　置也散逃也置兵戈於逃散之域雖是至親不能相
　保守也遯卦九四好遯君子吉處身於外難在於内
　處外則超然遠遯初六至親不能相保守也同舟而
　濟則胡越何患乎異心注同在一舟而俱濟彼岸胡
　越雖殊其心皆同若漸卦三四異體和好物莫能間
　順而相保似若同在一舟上下殊體猶若胡越利用
　禦㓂何患乎異心音義(濟一本/作載)故茍識其情不憂乖
　遠茍明其趣不煩彊武注茍識同志之情何憂胡越
　也茍知外散之趣不勞用其威武也能說諸心能硏
　諸慮注諸物之心憂其凶患爻變示之則物心皆說
　諸侯之慮在於育物爻變告之其慮益精音義(說音/悅)
　睽而知其類異而知其通注睽象曰萬物睽而其事
　類也男女睽而其志同也其唯明爻者乎注知趣舍
　察安危辯吉凶知變化其唯明爻者乎故有善邇而
　遠至命宮而商應注善脩治也邇近也近脩治言語
　千里遠應若中孚九二鳴鶴在陰其子和之鳴於此
　和於彼聲同則應有若宮商也音義(善又/作繕)脩下而高
　者降與彼而取此者服矣注處下脩正高必命之否
　之初六㧞茅貞吉九四有命疇離祉也與謂上也取
　謂下也君上福祿不獨有之下人服者感君之德大
　有六五厥孚交如威如吉之例是也是故情僞相感
　遠近相追注正應相感是實情蹇之二五之例不正
　相感是僞情頤之三上之例有應雖遠而相追睽之
　三上之例无應近則相取賁之二三之例是也愛惡
　相攻屈伸相推注同人三四有愛有惡迭相攻伐否
　泰二卦一屈一伸更相推謝音義(惡烏路反/次章同)見情者
　獲直往則違注獲得也見彼之情往必得志屯之六
　四求婚媾往吉无不利之例不揆則往彼必相違六
　三卽鹿无虞惟入于林中君子幾不如舍往吝之例
　是也故擬議以成其變化語成而後有格注格作括
　括結也動則擬議極於變化語成噐而後无結閡之
　患也音義(語成而後有格舊本/如此一本格作括)不知其所以爲主鼓
　舞而天下從者見乎其情者也注鼔舞猶變化也易
　道變化應人如響退藏於密不知爲主也其爲變化
　萬物莫不從之而變是顯見其情繫辭曰聖人之情
　見乎辭又曰鼓之舞之以盡神是故範圍天地之化
　而不過曲成萬物而不遺注範法也圍周圍也模範
　周圍天地變化之道而不過差委曲成就萬物而不
　有遺失通乎晝夜之道而无體一陰一陽而无窮注
　陽通晝陰通夜晝夜猶變化也極神妙之道而无體
　可明一者道也道者虛无也在陰之時不以生長而
　爲功在陽之時不以生長而爲力是以生長无窮若
　以生長爲功各盡於有物之功極豈得无窮乎非天
　下之至變其孰能與於此哉注非六爻至極通變以
　應萬物則不能與於此也音義(與音/預)是故卦以存時
　爻以示變注卦以存時爻以應變
明卦適變通爻
　夫卦者時也爻者適時之變者也注卦者統一時之
　大義爻者適時中之通變夫時有否泰故用有行藏
　注泰時則行否時則藏音義(否備/鄙反)卦有小大故辭有
　險易注陰長則小陽生則大否卦辭險泰卦辭易音
　義(易以豉反/章内同)一時之制可反而用也一時之吉可反
　而凶也注一時有大畜之制反有天衢之用一時有
　豐亨之吉反有羇旅之凶也故卦以反對而爻亦皆
　變注諸卦之體兩相反正其爻隨卦而變泰之初九
　㧞茅彚征吉否之初六㧞茅彚貞卦旣隨時爻變亦
　準也是故用无常道事无軌度動靜屈伸唯變所適
　注卦旣推移故道用无常爻逐時變故事无軌度動
　出靜入屈往伸來唯變所適也故名其卦則吉凶從
　其類存其時則動靜應其用注名其謙比則吉從其
　類名其蹇剝則凶從其類震時則動應其用艮時則
　靜應其用尋名以觀其吉凶舉時以觀其動靜注尋
　謙比蹇剝則觀知吉凶也舉艮震則觀知動靜也則
　一體之變由斯見矣夫應者同志之象也位者爻所
　處之象也注得應則志同相和陰位小人所處陽位
　君子所處承乘者逆順之象也遠近者險易之象也
　注陰承陽則順陽承陰則逆故小過六五乘剛逆也
　六二承陽順也遠難則易近難則險需卦九三近坎
　險也初九遠險易矣内外者出處之象也初上者始
　終之象也注内卦是處外卦爲出初爲始上爲終是
　故雖遠而可以動者得其應也雖險而可以處者得
　其時也注上下雖遠而動者有其應革六二去五雖
　遠陰陽相應往者无咎也雖險可以處者得其時也
　需上六居險之上不憂入穴之凶得其時也弱而不
　懼於敵者得所據也憂而不懼於亂者得所附也注
　師之六五爲師之主體是陰柔禽來犯田執言往討
　處得尊位所以不懼也遯九五嘉遯貞吉處遯之時
　小人浸長君子道消逃遯於外附著尊位率正小人
　不敢爲亂也柔而不憂於斷者得所御也雖後而敢
　爲之先者應其始也注體雖柔弱不憂斷制良由柔
　御於陽終得剛勝則噬嗑六五噬乾肉得黄金之例
　初爻處下有應於四者卽是體後而敢爲之先則泰
　初九㧞茅茹以其彚征吉之例是也音義(斷丁/亂反)物競
　而獨安於靜者要其終也注物甚乎競己獨安靜要
　其終也大有上九自天祐之吉无不利餘並乘剛競
　其豐富己獨安靜不處於位由居上極要其終也音
　義(要音/邀)故觀變動者存乎應察安危者存乎位注爻
　有變動在乎應有應而動動則不失若謙之九三勞
　謙君子有終吉之例爻之安危在乎位得位則安若
　節之六四安節亨之例失位則危若晉之九四晉如
　鼫鼠貞厲之類是也辯逆順者存乎承乘注陰乘於
　陽逆也師之六三師或輿尸凶陰承於陽順也噬嗑
　六三小吝无咎承於九四雖失其正小吝无咎也明
　出處者存乎外内注遯君子處外臨君子處内遠近
　終始各存其會注適得其時則吉失其要會則凶辟
　險尚遠趣時貴近注遯之上九肥遯无不利此尚遠
　也觀之六四觀國之光利用賓于王此貴近也音義
　(辟音避本亦/作避下章同)比復好先乾壯惡首注比初六有孚无
　咎上六比之无首凶復初九不逺復无祗悔元吉上
　六迷復凶乾上九亢龍有悔大壯上六羝羊觸藩不
　能退不能遂无攸利之例是也音義(比毗志反/好呼報反)明夷
　務闇豐尚光大注明夷彖云利艱貞晦其明也豐繇
　云勿憂宜日中是也吉凶有時不可犯也注時有吉
　凶不可越分輕犯動靜有適不可過也注動靜適時
　不可過越而動犯時之忌罪不在大失其所適過不
　在深注若夬之九三壯于頄有凶得位有應時方陽
　長同決小人三獨應之犯時之忌凶其宜也大過九
　四棟隆吉有它吝大過之時陽處陰位爲美九四陽
　處陰位能隆其棟良由應初則有它吝此所適違時
　也動天下滅君主而不可危也注事之大者震動宇
　宙弑滅君主違於臣道不可傾危若離之九四突如
　其來如焚如死如棄如之例是也侮妻子用顔色而
　不可易也注事之小者侮慢妻子用顔色若家人尚
　嚴不可慢易家人九三家人嗃嗃悔厲吉婦子嘻嘻
　終吝是也音義(侮亡/甫反)故當其列貴賤之時其位不可
　犯也注位有貴賤爻有尊卑職分旣定不可觸犯音
　義(當如/字)遇其憂悔吝之時其介不可慢也注吉凶之
　始彰也存乎微兆悔吝纖介雖細不可慢易而不慎
　也音義(介音界本又/作分扶問反)觀爻思變變斯盡矣
明象
　夫象者出意者也言者明象者也注立象所以表出
　其意作其言者顯明其象若乾能變化龍是變物欲
　明乾象假龍以明乾欲明龍者假言以象龍龍則象
　意者也盡意莫若象盡象莫若言注象以表意言以
　盡象言生於象故可尋言以觀象注若言能生龍尋
　言可以觀龍象生於意故可尋象以觀意注乾能明
　意尋乾以觀其意音義(觀意一本/作見意)意以象盡象以言
　著注意之盡也象以盡之象之著也言以著之故言
　者所以明象得象而忘言象者所以存意得意而忘
　象注旣得龍象其言可忘旣得乾意其龍可捨猶蹄
　者所以在兔得兔而忘蹄注蹄以喩言兔以喩象存
　蹄得兔得兔忘蹄音義(蹄音啼兔他/故反又作菟)筌者所以在魚
　得魚而忘筌也注求魚在筌得魚棄筌音義(筌七全/反筌蹄)
　(事見/莊子)然則言者象之蹄也象者意之筌也注蹄以喩
　言筌以比象是故存言者非得象者也存象者非得
　意者也注未得象者存言言則非象未得意者存象
　象則非意象生於意而存象焉則所存者乃非其象
　也注所存者在意也言生於象而存言焉則所存者
　乃非其言也注所存者在象也然則忘象者乃得意
　者也忘言者乃得象者也注忘象得意忘言得象得
　意在忘象得象往忘言注棄執而後得之故立象以
　盡意而象可忘也重畫以盡情而畫可忘也注盡意
　可遺象盡情可遺畫若盡和同之意忘其天火之象
　得同志之心㧞茅之畫盡可棄也音義(重直龍反畫/胡麥反下同)
　是故觸類可爲其象合義可爲其徴注徵驗也觸逢
　事類則爲象魚龍牛馬鹿狐鼠之類大人君子義同
　爲驗也義茍在健何必馬乎類茍在順何必牛乎注
　大壯九三有乾亦云羝羊坤卦无乾彖亦云牝馬爻
　茍合順何必坤乃爲牛義茍應健何必乾乃爲馬注
　遯无坤六二亦稱牛明夷无乾六二亦稱馬音義(應/音)
　(鷹/)而或者定馬於乾注唯執乾爲馬其象未𢎞也案
　文責卦有馬无乾則僞說滋漫難可紀矣互體不足
　遂及卦變變又不足推致五行注廣推金木水火土
　爲象也音義(漫末/半反)一失其原巧愈彌甚注一失聖人
　之原旨廣爲譬喩失之甚縱復或値而義无所取蓋
　存象忘意之由也注失魚兔則空守筌蹄遺健順則
　空說龍馬音義(復扶/又反)忘象以求其意義斯見矣
辯位
　案象无初上得位失位之文注陰陽居之不云得失
　又繫辭但論三五二四同功異位亦不及初上何乎
　注問其意也音義(繋户計/反下同)唯乾上九文言云貴而无
　位注陽居之也需上六云雖不當位注陰居之也若
　以上爲陰位邪則需上六不得云不當位也若以上
　爲陽位邪則乾上九不得云貴而无位也陰陽處之
　皆云非位而初亦不說當位失位也注不論當位失
　位凶吉之由然則初上者是事之終始无陰陽定位
　也注初爲始上爲終施之於人爲終始非禄位之地
　也故乾初謂之潛過五謂之无位未有處其位而云
　潛上有位而云无者也厯觀衆卦盡亦如之初上无
　隂陽定位亦以明矣夫位者列貴賤之地待才用之
　宅也注宅居也二四陰賤小人居之三五陽貴君子
　居之爻者守位分之任應貴賤之序者也注各守其
　位應之以序音義(分扶問/反下同)位有尊卑爻有陰陽尊者
　陽之所處卑者陰之所履也故以尊爲陽位卑爲陰
　位去初上而論位分則三五各在一卦之上亦何得
　不謂之陽位二四各在一卦之下亦何得不謂之陰
　位初上者體之終始事之先後也故位无常分事无
　常所非可以陰陽定也尊卑有常序終始无常主注
　四爻有尊卑之序終始无陰陽之常主也音義(去羌/呂反)
　故繫辭但論四爻功位之通例而不及初上之定位
　也然事不可无終始卦不可无六爻初上雖无陰陽
　本位是終始之地也統而論之爻之所處則謂之位
　卦以六爻爲成則不得不謂之六位時成也音義(无/六)
　(爻之无/亦作損)
略例下
　凡體具四德者則轉以勝者爲先故曰元亨利貞也
　注元爲生物之始春也亨爲會聚於物夏也利爲和
　諧品物秋也貞能幹濟於物冬也乾用此四德以成
　君子大人之法也其有先貞而後亨者亨由於貞也
　注離卦云利貞亨凡陰陽者相求之物也近而不相
　得者志各有所存也注旣濟六二與初三相近而不
　相得是志各有所存也故凡陰陽二爻率相比而无
　應則近而不相得注比之六三无應於上二四皆非
　已親是无應則近而不相得之例音義(率音類又音/律又所律反)
　(比毗/志反)有應則雖遠而相得注同人六二志在乎五是
　有應則雖遠而相得之例然時有險易卦有小大注
　否險泰易遯小臨大音義(易以/䜴反)同救以相親同辟以
　相疏注睽之初九九四陰陽非應俱是睽孤同處體
　下交孚相救而得悔亡是同救相親困之初六有應
　於四濳身幽谷九四有應於初來徐徐志意懷疑同
　避金車兩相疎遠也故或有違斯例者也然存時以
　考之義可得也注或有情僞生違此例者存其時考
　其驗莫不得之
　凡彖者統論一卦之體者也象者各辯一爻之義者
　也注彖統論卦體象各明一爻之義故履卦六三爲
　兌之主以應於乾成卦之體在斯一爻故彖叙其應
　雖危而亨也注彖云柔履剛說而應乎乾是以履虎
　尾不咥人亨也象則各言六爻之義明其吉凶之行
　去六三成卦之體而指說一爻之德故危不獲亨而
　見咥也注六三履虎尾咥人凶彖言不咥象言見咥
　明爻彖其義各異也音義(行下孟反去羌/呂反咥直結反)訟之九二
　亦同斯義注訟彖云有孚窒愓中吉剛來而得中注
　云其在二乎以剛而來正夫羣小斷不失中應斯任
　矣九二不克訟歸而逋其邑人三百戸无眚
　凡彖者通論一卦之體者也一卦之體必由一爻爲
　主則指明一爻之美以統一卦之義大有之類是也
　卦體不由乎一爻則全以二體之義明之豐卦之類
　是也
　凡言无咎者本皆有咎者也防得其道故得无咎也
　注乾之九三君子終日乾乾无咎若防失其道則有
　過咎也吉无咎者本亦有咎由吉故得免也注師貞
　丈人吉无咎注云興役動衆无功罪也故吉乃免咎
　无咎吉者先免於咎而後吉從之也注比初六有孚
　比之无咎終來有它吉之例也或亦處得其時吉不
　待功不犯於咎則獲吉也注需之九二需于沙小有
　言終吉注云近不逼難遠不後時履健居中以待其
　會雖小有言以吉終也或有罪自己招无所怨咎亦
　曰无咎故節六三曰不節若則嗟若无咎象曰不節
　之嗟又誰咎也此之謂矣音義(怨紆萬反/又紆元反)
卦略
䷂屯此一卦皆陰爻求陽也屯難之世弱者不能自
　濟必依於彊民思其主之時也故陰爻皆先求陽不
　召自往馬雖班如而猶不廢不得其主无所馮也初
　體陽爻處首居下應民所求合其所望故大得民也
　注江海處下百川歸之君能下物萬民歸之音義(難/乃)
　(旦反遯明夷卦同馮/皮冰反本亦作憑)
䷃蒙此一卦陰爻亦先求陽夫陰昧而陽明陰困童
　蒙陽能𤼵之凡不識者求問識者識者不求所告闇
　者求明明者不諮於闇故童蒙求我匪我求童蒙也
　故六三先唱則犯於爲女四遠於陽則困蒙吝初比
　於陽則𤼵蒙也音義(昧音妹諮本亦作資遠袁萬/反觀明夷卦同比毗志反)
䷉履雜卦曰履不處也又曰履者禮也謙以制禮陽
　處陰位謙也故此一卦皆以陽處陰爲美也注九五
　夬履貞厲履道惡盈而五處尊位三居陽位則見咥
　也音義(履不處謂陽爻不處其位爲美履者禮/也今雜卦無此句韓注有或𫝊冩者誤)
䷒臨此剛長之卦也剛勝則柔危矣柔有其德乃得
　免咎故此一卦陰爻雖美莫過无咎也音義(長之丈/反遯卦)
　(同/)
䷓觀之爲義以所見爲美者也故以近尊爲尚遠之
　爲吝注遠爲童觀近爲觀國音義(觀古亂反見一本/作知近附近之近)
　(明夷/卦同)
䷛大過者棟橈之世也本末皆弱棟已橈矣而守其
　常則是危而弗扶凶之道也以陽居陰拯弱之義也
　故陽爻皆以居陰位爲美濟衰救危唯在同好則所
　贍褊矣故九四有應則有它吝九二无應則无不利
　也注大過之時陽處陰位心无係應爲吉陽得位有
　應則凶也音義(橈乃孝反拯拯救之拯好呼/報反贍常豔反褊必淺反)
䷠遯小人浸長難在於内亨在於外與臨卦相對者
　也臨剛長則柔危遯柔長故剛遯也注遯以逺時爲
　吉不係爲美上則肥遯初則有厲音義(浸子鴆反長/張丈反難乃)
　(旦反亨/許庚反)
䷡大壯未有違謙越禮能全其壯者也故陽爻皆以
　處陰位爲美用壯處謙壯乃全也用壯處壯則觸藩
　矣音義(觸昌錄反/藩扶袁反)
䷣明夷爲闇之主在於上六初最遠之故曰君子于
　行五最近之而難不能溺故謂之箕子之貞明不可
　息也三處明極而征至闇故曰南狩獲其大首也注
　遠難藏明明夷之義音義(遠于萬反近附近之近/難乃旦反溺寧厯反)
䷥睽者睽而通也於兩卦之極觀之義最見矣極睽
　而合極異而通故先見怪焉洽乃疑亡也注火動而
　上澤動而下睽義見矣音義(見賢遍反豐卦同洽/咸夾反本又作合)
䷶豐此一卦明以動之卦也尚於光顯宣揚發暢者
　也故爻皆以居陽位又不應陰爲美其統在於惡闇
　而已矣小闇謂之沛大闇謂之蔀闇甚則明盡未盡
　則明昧明盡則斗星見明微故見昧无明則无與乎
　世見昧則不可以大事折其右肱雖左肱在豈足用
　乎日中之盛而見昧而已豈足任乎注豐之爲義貴
　在光大惡於闇昧也音義(惡烏路反沛歩貝反又普/貝反蔀歩口反昧音妹本)
　(亦作妹又作沬皆末貝反下/同輿如字又音預折之舌反)
　
　
　
　
　
　
　
　
　
　
　
　
　
　
　周易略例
　周易略例考證
　(臣良裘/)按略例一册乃王氏易註之綱領隋書經籍
　志所謂周易十卷蓋併此數之故釋文云或有題爲
　第十者孔氏作疏主申王學而不疏略例殊失體要
　至坊刻注疏本乃削去之謬妄甚矣監本雖附見卷
　末而序目不全字句多譌今據相臺岳氏所梓荆谿
　家塾本及漢魏叢書津逮秘書所錄稍爲叅訂有同
　異者著之
明彖
明其所由之主也注明辯也辯卦體功用所由之主○
　監本脫明辯也三字依漢魏叢書本添
貞夫一者也注制其動者貞正之一者也○荆谿家塾
　本無正字
主必致一也注故无心于存皆得其存也○監本脫此
　二句依津逮秘書本添
則知可以執一御也注无爲之一者道也君也○監本
　脫此九字依荆谿本添
或有遺爻而舉二體者卦體不由乎爻也注棄此一爻
　而舉二體以明其義○棄此一爻秘書本作棄此中
　之一爻
其孰能與於此乎○監本脫乎字依叢書本添
明爻通變
故合散屈伸與體相乖注人之多辟已獨處正○處荆
　谿本作取
召雲者龍命呂者律注召水氣者水畜此明有識感无
　識命陰呂者陽律此明无識感有識○无識感有識
　句諸本皆同監本作无識感无識
異而知其通注男女睽而其志同也○同秘書本作通
　睽彖𫝊本作通
語成而後有格○叢書本作語成器而後有格
鼔舞而天下從者見乎其情者也○監本從字下脫者
　字依叢書本添
一陰一陽而无窮注道者虚无也○監本脫无字依荆
　谿本添
明卦適變通爻
故卦以反對而爻亦有變注爻變亦準也○準監本作
　應依荆谿本改
唯變所適注卦旣推移故道用无常○旣監本作雖道
　字上脫故字依秘書本添
險易之象也注需卦九三近坎險也○坎監本作難依
　荆谿本改
物競而獨安於靜者要其終也○監本脫於字依秘書
　本添
辯逆順者存乎承乘注陰乘乎陽逆也○諸本多作陽
　乘乎陰誤也今依荆谿本
明象
言生於象故可尋言以觀象象生於意故可尋象以觀
　意○兩生字監本並作主字依秘書本改
得意而忘象注旣得乾意其龍可捨○注意字監本譌
　作象依秘書本改
存言者非得象者也注未得象者存言言則非象○則
　監本譌作有下象則非意句同俱依荆谿本改
辯位
乾上九貴而無位注陽居之也需上六雖不當位注隂
　居之也○監本陽譌作隂隂譌作陽俱依荆谿本改
應貴賤之序者也注各守其位應之以序○序監本作
　事依叢書本改
畧例下
其有先貞後亨者亨由于貞也○監本脫下亨字依秘
　書本添
卦畧
洽乃疑亡也○洽監本譌作始依叢書本改
　
　周易略例考證
　　少詹事(臣/)朱良裘謹言按孔頴達易疏序云爲之
　　正義十有四卷經籍考館閣書目云今本止十三
　　卷監本分爲九卷蓋據王弼注六十四卦六卷韓
　　伯注繫辭以下三卷之文而又不依其篇第也諸
　　經題曰注疏而易獨名爲兼義諸經分録音義而
　　易獨附之卷末直是合刻注疏之始體例未定故
　　爾乖違後人遂沿而不改耳乾隆四年奉
敕校刋經史廣羅舊本以備叅稽得文淵閣所藏不全
　　易疏四冊則上經三十卦釐爲五卷始知孔疏王
　　注已分六卷爲十卷合之韓注三卷而十三卷自
　　備(臣良裘/)偕(臣林枝春臣聞棠臣吳泰/)昕夕考究
　　凡監本舛錯謬訛之處證以舊本如覆得發如垢
　　得梳惜自晉卦以下舊本殘缺然監本之不可復
　　讀者已十去其六七矣是年冬校訖進呈奉
制報可爰付剞劂逾年竣工兹(臣良裘/)復與同事(臣陳/)
　　(浩臣李清植/)覆加檢覈詳審再三錄爲周易注疏
　　考證若干條遵
㫖列於各卷之末竊惟王弼易注孤行江左二百餘年
　　孔氏正義專申其學㡬扵盡掃羣言自程朱𫝊義
　　出學者乃束而不觀今其說之合者已備錄於周
　　易折中無容更爲論别漢世𫝊易諸家異同不可
　　復考間有見於李鼎祚集解者採輯一二以補陸
　　德明釋文所未備王注流𫝊差謬郭京所舉正者
　　總一百三節世罕其書今分别著之其疏釋中字
　　有訛别各加指證以資考索他如五經文字六經
　　正誤音辯韻補諸書所訂正足爲字學韻學之助
　　者亦采其說以附於識小之義深知測海之難實
　　切負山之懼(臣良裘/)謹識
