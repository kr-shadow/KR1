#+TITLE: 書經大全-明-胡廣
#+DATE: 2018-05-12 10:13:37
#+SOURCE: github.com/kanripo/KR1b0037 master a031a1de                
欽定四庫全書　　　　經部二
　書經大全　　　　　　書類
　　提要
　　　　(臣/)等謹案書經大全十卷明胡廣等奉勅撰
　　　　書以蔡沈集𫝊為主自延祐貢舉條格已然
　　　　然元制猶兼用古注疏故王充耘書義程式
　　　　得本孔𫝊立義也明太祖親驗天象知蔡𫝊
　　　　不盡可據因命作書𫝊會選參考古義以糾
　　　　其失頒行天下是洪武中尚不以蔡𫝊為主
　　　　其専主蔡𫝊定為功令者則始自是書其說
　　　　雖不似詩經大全之全鈔劉瑾詩𫝊通釋春
　　　　秋大全之全鈔汪克寛胡𫝊纂疏而實亦非
　　　　廣等所自纂故朱彝尊經義考引吳任臣之
　　　　言曰書𫝊舊為六卷大全分為十卷大㫖本
　　　　二陳氏二陳氏者一為陳櫟尚書集𫝊纂疏
　　　　一為陳師凱書蔡𫝊旁通纂疏皆墨守蔡𫝊
　　　　旁通則于名物度數考證特詳雖回䕶蔡傳
　　　　之處在所不免然大致較劉氏説詩汪氏説
　　　　春秋為有根柢故是書在五經大全中尚為
　　　　差勝云乾隆四十六年五月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
書說綱領
　程子曰看書須要見二帝三王之道如二典即求堯
　　所以治民舜所以事君
　横渠張氏曰尚書難看葢難得胸臆如此之大只欲
　　解義則無難也書稱天應如影響其禍福果然否
　　大抵天道不可得而見惟占之於民人所悦則天
　　必悦之所惡則天必惡之只為人心至公也至衆
　　也民雖至愚無知惟於私已然後昏而不明至於
　　事不干礙處則自是公明大抵衆所向者必是理
　　也理則天道存焉故欲知天者占之於人可也
　朱子曰古史之體可見者書春秋而已春秋編年通
　　紀以見事之先後書則每事别記以具事之首尾
　　意者當時史官既以編年紀事至於事之大者則
　　又採合而别記之若二典所記上下百有餘年而
　　武成金縢諸篇其所紀理或更嵗月或歴數年其
　　間豈無異事葢必已具於編年之史而今不復見
　　矣
　　聖人千言萬語只是說箇當然之理恐人不曉又
　　筆之於書自書契以來二典三謨伊尹武王箕子
　　周公孔孟都只如此可謂盡矣只就文字間求之
　　句句皆是做得一分便是一分工夫非茫然不可
　　測也但恐人自不子細求索之爾須是量聖人之
　　言是説箇什麽要將何用若只讀過便休何必讀
　　尚書初讀甚難似見於己不相干後來熟讀見堯
　　舜禹湯文武之事皆切於己
　　某嘗患尚書難讀後來先將文義分曉者讀之聱
　　牙者且未讀如二典三謨等篇義理明白句句是
　　實理堯之所以為君舜之所以為臣臯陶稷契伊
　　𫝊輩所言所行最好綢繆玩味體貼向自家身上
　　來其味自别先生問鄭可學尚書如何看曰須要
　　考歴代之變曰世變難看唐虞三代事浩大濶逺
　　何處測度不若求聖人之心如堯則考其所以治
　　民舜則考其所以事君且如湯誓湯曰予畏上帝
　　不敢不正熟讀豈不見湯之心大抵尚書有不必
　　解者有須著意解者有略須解者有不可解者如
　　仲虺之誥太甲諸篇只是熟讀義理分明何俟於
　　解如洪範則須著意解如典謨諸篇稍雅奥亦須
　　略解若如盤誥諸篇已難解而康誥之屬則己不
　　可解矣
　　問尚書難讀葢無許大心胸他書亦須大心胸方
　　讀得如何程子只說尚書曰他書却有次第且如
　　大學自格物致知以至平天下有多少節次尚書
　　只合下便大如堯典自克明俊徳以親九族至黎
　　民於變時雍展開是多少大分命四時成嵗便見
　　心中包得一箇三百六十五度四分度之一底天
　　方見得恁地若不得一箇大底心胸如何了得
　　學者須是有業次且如讀堯舜典厯象日月星辰
　　律度量衡五樂五禮之類禹貢山川洪範九疇須
　　一一理會令透今人只做得西漢以下工夫無人
　　就堯舜三代原頭處理會來又曰且如做舉業亦
　　須苦心理會文字方可決科讀書若不苦心去求
　　不成業次終不濟事
　　尚書前五篇大概易曉後如甘誓𦙍征伊訓太甲
　　咸有一徳説命此皆易曉亦好此是孔氏壁中所
　　藏之書又曰看尚書漸漸覺得曉不得便是有長
　　進若從頭尾解得便是亂道髙宗肜日是最不可
　　曉者西伯戡黎是稍稍不可曉者太甲大故亂道
　　故伊尹之言緊切髙宗稍稍聰明故說命之言細
　　腻又曰讀尚書有一箇法半截曉得半截曉不得
　　曉得底看曉不得底且闕之不可强通强通則穿
　　鑿
　　語徳粹云尚書亦有難看者昨日嘗語子上滕請
　　問先生復言大略如昨日之説又云如㣲子洛誥
　　等篇讀至此且認微子與父師少師哀商之淪喪
　　已將如何其他皆然若其文義知他當時言語如
　　何自有不能曉矣
　　問書當如何看先生曰且看易曉處其他不可曉
　　者不要强說縱說得出恐未必是當時本意近時
　　解書者甚衆往往皆是穿鑿如吕伯恭亦未免此
　　也
　　尚書中盤庚五誥之類實是難曉若要添減字硬
　　說將去儘得然只是穿鑿恐終無益耳
　　書中易曉處直易曉其不可曉處且闕之如盤庚
　　之類非特不可曉便曉得亦要何用如周誥等篇
　　周公不過説周所以合代商之意是他當時說話
　　其間多有不可解者亦且觀其大意所在而已
　　書中不可曉處先儒既如此解且只得從他説但
　　此一段如此訓詁說得通至别一段如此訓詁便
　　說不通不知如何
　　周公不知其人如何其言聱牙難曉如書中周公
　　之言便難讀立政君奭之篇是也最好者惟無逸
　　一書中間用字亦有譸張為幻之語至若周官蔡
　　仲等篇却是官様文字必出於當時有司潤色之
　　文非純周公語也
　　尚書只是虚心平氣闕其所疑隨力量看教浹洽
　　便自有得力處不須預為計較必求赫赫之功也
　　道夫請先生點尚書以幸後學先生曰某今無工
　　夫道夫曰先生於書既無解若更不點則句讀不
　　分後人承舛聴訛卒不足以見帝王之淵懿曰公
　　豈可如此說安知後來無人道夫再三請之先生
　　曰書亦難點如大誥語句甚長今人却都碎讀了
　　所以曉不得某嘗欲作書說竟不曾成如制度之
　　屬秖以疏文為本若其他未穏處更與挑剔令分
　　明便得
　　尚書頃嘗讀之苦其難而不能竟也註䟽程張之
　　外蘇氏說亦有可觀但終是不純粹林少穎說召
　　誥以前亦詳備聞新安有吳才老禆𫝊頗有發明
　　却未曽見試并考之諸家雖或淺近要亦不無小
　　補但在詳擇之耳不可以篇帙浩汗而遽憚其煩
　　也
　　荆公不解洛誥但云其間煞有不可强通處今姑
　　擇其可曉者釋之今人多說荆公穿鑿他却有此
　　好處若後來人解書則又却須要盡解
　　元祐說命無逸講義及晁以道葛子平程泰之吳
　　仁傑數書先附去可便參訂序次當以注疏為先
　　疏節其要者以後只以時世為先後可也西山間
　　有發明經㫖處固當附本文之下其統論即附篇
　　末也記得其數條理會點句及正多方多士兩篇
　　可并攷之
　　或問諸家書解誰者最好莫是東坡書為上否曰
　　然東坡書解看得文勢好又筆力過人發明得分
　　外精神問但似失之簡曰也有只消如此解者
　　向在鵝湖見伯恭欲解書云且自後面解起今解
　　至洛誥有印本是也其文甚閙熱某嘗問伯恭書
　　有難通處否伯恭初云亦無甚難通處數日間却
　　云果有難通處今只是强解將去耳
　　書說未有分付處因思向日諭及尚書文義貫通
　　猶是第二義直須見得二帝三王之心而通其所
　　可通毋强通其所難通即此數語便已㕘到七八
　　分千萬便撥置此來議定綱領早與下手為佳諸
　　說此間亦有之但蘇氏傷於簡林氏傷於繁王氏
　　傷於鑿吕氏傷於巧然其間儘有好處如制度之
　　屬祇以疏文為本若其間有未穏處更與挑剔令
　　分明耳
　婺源滕氏(和叔/)曰書之大意一中字而已允執厥中
　　書所以始咸中有慶書所以終以此一字讀此一
　　書迎刃而解矣
　程氏(去華/)曰前輩謂讀書要識聖賢氣象某謂讀尚
　　書亦當識唐虞三代氣象唐虞君臣交相儆戒夏
　　商以後則多臣戒君耳禹臯陶戒君儆於未然辭
　　亦不費夏商以後則事形而後正救之如太甲髙
　　宗肜日旅獒等篇且反覆詳至不憚辭費矣觀啓
　　與有扈戰于甘野以天子之尊統六師與一强諸
　　侯對敵前此未聞也湯之伐夏自湯誓湯誥外未
　　嘗數桀之惡且有慙徳武王伐紂則有泰誓牧誓
　　武成凡五篇歴歴陳布惟恐紂惡不白己心不明
　　略無回䕶意矣伊尹諫太甲不從而放之前此無
　　是也使無尹之志則去鬻拳無幾然太甲天資力
　　量逺過成王太甲悔悟尹遂可以告歸周公則讒
　　疑交起雖風雷彰徳之餘宅中圖大之後不敢去
　　國且切切挽召公以同心輔佐用力何其艱也堯
　　以大物授舜舜以大物授禹此豈細事而天下帖
　　然無異辭盤庚以圯于耿而遷國本欲安利萬民
　　而臣民讙譁至勤三篇訓諭而僅濟然盤庚猶可
　　也周之區處商民自大誥以後畢命以前藥石之
　　飲食之一以為龍蛇一以為赤子更三紀之久君
　　臣共以為國家至大至重之事幸而訖於無虞視
　　堯舜區處苗頑又何甚暇而甚勞也精一執中無
　　俟皇極之煩言欽恤明刑何至吕刑之滕口降是
　　而魯秦二誓見取於經而王迹熄霸圖兆矣世變
　　有隆汙風俗有厚薄固應如此引而伸之觸類而
　　長之讀書者其毋苟乎哉
書經大全原序
漢孔安國(先聖十/二世孫)曰古者伏羲氏之王(去/聲)天下也始畫
八卦(乾坎艮震/巽離坤兑)造書契以代結繩之政由是文籍生焉
　陸氏曰伏羲風姓以木徳王(去/聲)即太皥也書契刻木
　而書其側以紀事也易繫辭云上古結繩而治後世
　聖人易之以書契文文字也籍書籍也(禓氏易𫝊曰/☰☷古之天)
　(地字也曷由知之由坎離知之偃之為☵☲立之為/水火若雷風山澤之事亦然故漢書坤字作巛八字)
　(立而聲畫不可勝窮矣豈待鳥跡哉後世草書天字/作□即☰也  新安胡氏曰黄帝時始有字則黄帝)
　(以前皆無字也今則有之/者文籍既生之後而作也)
伏羲神農黄帝之書謂之三墳言大道也少昊顓頊(音/專)
(朂/)高辛唐虞之書謂之五典言常道也至于夏商周之
書雖設教不倫雅誥奥義其歸一揆是故歴代寳之以
為大訓
　陸氏曰神農炎帝也姜姓以火徳王(去聲下/並同)黄帝軒
　轅也姬姓以土徳王一號有熊氏墳大也少昊金天
　氏名摰(音/至)己姓黄帝之子以金徳王顓頊高陽氏姬
　姓黄帝之孫以水徳王高辛帝嚳(音/谷)也黄帝之曾孫
　姬姓以木徳王唐帝堯也姓伊耆氏帝嚳之子初為
　唐侯後為天子都陶故號陶唐氏以火徳王虞帝舜
　也姓姚氏國號有虞顓頊六世孫以土徳王夏禹有
　天下之號也以金徳王商湯有天下之號也亦號殷
　以水徳王周文王武王有天下之號也以木徳王揆
　度(唐入/聲)也(問三皇所説甚多當以何者為是朱子曰/無處理會當且依孔安國之説五峯以為)
　(天皇地皇人皇而伏羲神農黄帝堯舜為五帝却無/顓頊高辛之數要之也不可便如此説又曰只依孔)
　(安國之説然五峯以羲農黄唐虞作五帝云據易繫/辭當如此要之不必如此  黄氏鼎曰周禮外史掌)
　(三皇五帝之書左氏亦謂楚左史倚相能讀三墳五/典則三皇有書明矣而孔子則云包羲氏始畫八卦)
　(上古結繩而治後世聖人易之以書契是包羲以前/且未有字安得有書如此則三墳為伏羲神農黄帝)
　(之書安國之説近是自伏羲至堯舜八聖人者固皆/主宰天下之帝也而以其道之大則羲農黄又謂之)
　(三皇其實一也少昊以下為君莫盛於堯舜故書惟/取二典堯舜以前立法蓋始於伏羲故易兼言五聖)
　(而黄帝亦曰帝皇之與帝初非本有定名而不可通/稱也王氏曰君天下之號有三皇言大帝言諦王言)
　(公不過以殊徽號而非有所優劣也惟邵子經世乃/有皇帝王霸之分然亦以論其世耳朱子曰當且依)
　(孔安國斯/言盡之矣)
八卦之説謂之八索(音/色)求其義也九州之志謂之九丘
丘聚也言九州所有土地所生風氣所宜皆聚此書也
春秋左氏傳曰楚左史倚相(去/聲)能讀三墳五典八索九
丘即謂上世帝王遺書也
　陸氏曰索求也倚相楚靈王時史官也(唐孔氏曰丘/索不知在何)
　(代故直總/言帝王)
先君孔子生於周末覩史籍之煩文懼覽之者不一遂
乃定禮樂明舊章刪詩為三百篇約史記而修春秋讚
易道以黜八索述職方以除九丘討論墳典斷(音/煅)自唐
虞以下訖于周芟(音/衫)夷煩亂剪截浮辭舉其宏綱撮其
機要足以垂世立教典謨訓誥誓命之文凡百篇所以
恢𢎞至道示人主以軌範也帝王之制坦然明白可舉
而行三千之徒並受其義
　程子曰所謂大道若性與天道之説聖人豈得而去
　(上聲下/並同)之哉若言陰陽四時七政五行之道亦必至
　要之理非如後世之繁衍末術也固亦常道聖人所
　以不去也或者所謂羲農之書乃後人稱述當時之
　事失其義理如許行為神農之言及陰陽權變醫方
　稱黄帝之説耳此聖人所以去之也五典既皆常道
　又去其三蓋上古雖已有文字而制立法度為治有
　迹得以紀載有史官以識(音/志)其事自堯始耳　今按
　周禮外史掌三皇五帝之書周公所録必非偽妄而
　春秋時三墳五典八索九丘之書猶有存者若果全
　備孔子亦不應悉刪去之或其簡編脱落不可通曉
　或是孔子所見止自唐虞以下不可知耳今亦不必
　深究其説也(問書斷自唐虞以下須是孔子意朱子/曰也不可知且如三皇之書言大道有)
　(何不可便刪去五帝之書言常道少昊顓頊高辛有/何不可便刪去此皆不可曉也  典謨之書恐是曾)
　(經史官潤色來如周誥等篇恐只是如今榜文曉諭/俗人者方言俚語隨地隨時各自不同林少頴嘗曰)
　(如今人即日伏惟尊候萬福使古人聞之亦不知是/何等説話  尚書諸命皆分曉蓋如今制誥是朝廷)
　(做底文字諸誥皆難曉蓋是與下民説話後來追録/而成之  書難曉者只是當時説話自是如此當時)
　(人曉得後人乃以為難曉爾若使古人見今人俗語/却理會不得也以其間頭緒多若去做文字時説不)
　(盡故只宜記其言語而已周書有兩體有極分曉者/有極難曉者某恐如盤庚  誥多方多士之類是當)
　(時召之來而面命之而教告之自是當時一類説話/至於旅獒畢命微子之命君陳君牙冏命之屬則是)
　(當時修其詞命所以當時百姓都曉得者有今時老/師宿儒所不曉也今人之所曉者未必當時之人識)
　(其詞義也之問周誥詞語艱澀如何看曰此等是不/可曉林擇  説艾軒以為方言曰只是古語如此竊)
　(意當時風俗恁地説話人便都曉得如這物事喚做/甚物事今風俗不喚作這物事便曉他不得如蔡仲)
　(之命君牙等篇乃當時與卿大夫語似今翰林所作/制誥之文故甚易曉如誥是與民語乃今官司行移)
　(曉諭文字有帶時語在其中者今但曉其可曉者其/不可曉者則闕之可也  唐孔氏曰安國是孔子十)
　(一世孫上尊先祖故曰先君孔子周靈王時生敬王/時卒故云周末職方即周禮也  董氏鼎曰陸氏以)
　(六體分正攝蓋以典謨訓誥誓命名篇者為正不以/名篇而在六體之類者為攝然古之為書者隨時書)
　(事因事成言取辭之達意而已豈如後之作文者求/必合體制也孔氏以六體言大槩已舉雖不以六字)
　(名篇合其類則是亦正也何以攝為至若唐孔氏以/征貢歌範足為十例亦不必從善乎林氏謂讀書在)
　(求帝王之心以充修齊治/平之道體例安足言哉)
及秦始皇滅先代典籍焚書坑儒天下學士逃難(去/聲)解
散我先人用藏其家書于屋壁
　秦國名始皇名政并六國(齊楚燕/趙韓魏)為天子自號始皇
　帝焚詩書在三十四年坑儒在三十五年顔師古曰
　家語云孔騰字子襄畏秦法峻急藏尚書孝經論語
　於夫子舊堂壁中而漢記尹敏傳(去/聲)云孔鮒所藏二
　説不同未知孰是(唐孔氏曰秦紀始皇三十四年因/置酒於咸陽宫丞相李斯奏請天)
　(下敢有藏詩書百家語者悉詣守尉雜燒之有敢偶/語詩書者棄市令下三十日不燒黥為城旦制曰可)
　(三十五年以方士盧生求仙藥不得以為誹謗諸生/連相告引四百六十餘人坑之咸陽又衛宏古文竒)
　(字序云秦改古文以為篆𨽻多誹謗者秦患天下不/從而召諸生至者皆拜為郎凡七百人又宻令冬月)
　(種𤓰驪山硎谷中温處瓜實乃使人上書曰冬瓜有/實詔天下博士諸生説之人人各異則皆使往視之)
　(而為伏機諸生方向論難因發機填以土史記孔子/世家云孔子生鯉伯魚鯉生伋子思伋生白子上白)
　(生求子家求生箕子京箕生穿子高穿生慎子順為/魏相慎生鮒為陳涉博士鮒弟騰子襄為惠帝博士)
　(長沙太守騰生中中生武武生延陵及安國安國為/武帝博士臨淮太守  新安陳氏曰按鮒騰兄弟爾)
　(藏書必同謀謂鮒藏/可也騰藏亦可也)
漢室龍興開設學校旁求儒雅以闡大猷濟(上/聲)南伏生
年過九十失其本經口以傳授裁二十餘篇以其上古
之書謂之尚書百篇之義世莫得聞
　漢藝文志云尚書經二十九卷註云伏生所授者儒
　林傳(去/聲)云伏生名勝為秦博士以秦時禁書伏生壁
　藏之其後大兵起流亡漢定伏生求其書亡數十篇
　獨得二十九篇即以教於齊魯之間孝文時求能治
　尚書者天下無有聞伏生治之欲召時伏生年九十
　餘老不能行於是詔太常使掌故晁錯(音/措)往受之顔
　師古曰衛宏定古文尚書序云伏生老不能正言言
　不可曉使其女傳言教錯齊人語多與潁川異錯所
　不知凡十二三略以其意屬讀而已陸氏曰二十餘
　篇即馬鄭所註二十九篇是也孔頴達曰泰誓本非
　伏生所傳武帝之世始出而得行史因以入於伏生
　所傳之内故云二十九篇也　今按此序言伏生失
　其本經口以傳授漢書乃言初亦壁藏而後亡數十
　篇其説與此序不同蓋傳聞異辭爾至於篇數亦復
　不同者伏生本但有堯典臯陶謨禹貢甘誓湯誓盤
　庚高宗肜日西伯戡黎微子牧誓洪範金縢大誥康
　誥酒誥梓材召誥洛誥多方多士立政無逸君奭顧
　命吕刑文侯之命費誓秦誓凡二十八篇今加泰誓
　一篇故為二十九篇耳其泰誓真偽之説詳見(音/現)本
　篇此未暇論(去/聲)也(問尚書古文今文有優劣否朱子/曰孔壁之𫝊漢時人却不𫝊只是)
　(司馬遷曾師授如伏生尚書漢世却多傳者晁錯以/伏生不曾出其女口授有齊音不可曉者以意屬成)
　(此載於史者及觀經傳及孟子引享多儀出自大誥/却無差只疑伏生偏記得難底却不記得易底然有)
　(一説可論難易古人文字有一般如今人書簡説話/雜以方言一時記録者有一般是做出告戒之命者)
　(疑盤庚之類是一時告語百姓盤庚勸諭百姓遷都/之類是出於記録至於蔡仲之命微子之命冏命之)
　(屬或出當時做成底詔誥文字如後世朝廷詞臣所/為者又問尚書未有解曰便是有費力處其間用字)
　(亦有不可曉處當時為伏生是濟南人晁錯却潁川/人止得於其女口授有不曉其言以意屬讀然而傳)
　(記所引却與尚書所載又無不同只是孔壁所藏者/皆易曉伏生所記者皆難曉如堯典舜典臯陶謨益)
　(稷出於伏生便有難曉處如載采采之類大禹謨便/易曉如五子之歌𦙍征有甚難記却記不得至如泰)
　(誓武成皆易曉只牧誓中便難曉如五步六步之類/如大誥康誥夾著微子之命穆王之時冏命君牙易)
　(曉到吕刑亦難曉因甚只記得難底却不記得易底/便是未易理會  唐孔氏曰以其上古之書謂之尚)
　(書此文繼伏生之下則知尚字乃伏生之所加也尚/訓為上  夏氏曰此上代之書為後世所慕尚故曰)
　(尚書筆臨川呉氏曰書者史之所記録也從聿從日/聿古  字以筆畫成文字載之簡冊曰書若諧聲伏)
　(羲始畫八卦黄帝時蒼頡始制文字凡通文字能書/者謂之史人君左右有史以書其言動堯舜以前世)
　(質事簡莫可考詳孔子斷自堯舜以後/史所記録定有虞夏商周四代之書)
至魯共(音/恭)王好(去/聲)治宫室壞(音恠/下同)孔子舊宅以廣其居
於壁中得先人所藏古文虞夏商周之書及傳(去/聲)論語
孝經皆科斗文字王又升孔子堂聞金石絲竹之音乃
不壞宅悉以書還孔氏科斗書廢已久時人無能知者
以所聞伏生之書考論(去/聲)文義定其可知者為𨽻古定
更(音/庚)以竹簡寫之增多伏生二十五篇伏生又以舜典
合(音閤/下同)於堯典益稷合於臯陶謨盤庚三篇合為一康
王之誥合於顧命復(浮去/聲)出此篇并序凡五十九篇為
四十六卷其餘錯亂磨滅弗可復(浮去/聲)知悉上送官藏
之書府以待能者
　陸氏曰共王漢景帝子名餘傳謂春秋也一云周易
　十翼非經謂之傳科斗蟲名蝦蟇(音瑕/麻)子書形似之
　為𨽻古定謂用𨽻書以易古文呉氏曰伏生傳於既
　耄之時而安國為𨽻古又特定其所可知者而一篇
　之中一簡之内其不可知者蓋不無矣乃欲以是盡
　求作書之本意與夫(音/扶)本末先後之義其亦可謂難
　矣而安國所增多之書今篇目具在皆文從字順非
　若伏生之書詰曲聱牙至有不可讀者夫四代之書
　作者不一乃至二人之手而遂定為二體乎其亦難
　言矣二十五篇者謂大禹謨五子之歌𦙍(音/孕)征仲虺
　(音/毁)之誥湯誥伊訓太甲三篇咸有一徳説(音/悦)命三篇
　泰誓三篇武成旅獒(音/敖)微子之命蔡仲之命周官君
　陳畢命君牙冏(音/炯)命也復(浮去/聲)出者舜典益稷盤庚
　三篇康王之誥凡五篇又百篇之序自為一篇凡五
　十九篇即今所行五十八篇而以序冠(去/聲)篇首者也
　為四十六卷者孔疏以為同序者同卷異序者異卷
　同序者大甲盤庚説命泰誓皆三篇共序凡十二篇
　只四卷又大禹臯陶謨益稷康誥酒誥梓材亦各三
　篇共序凡六篇只二卷外四十篇篇各有序凡四十
　卷通共序者六卷故為四十六卷也其餘錯亂摩滅
　者汩(音/骨)作九共(音/恭)九篇槀飫帝嚳釐沃(音/屋)湯征汝鳩
　汝方夏社疑至臣扈典寳明居肆命徂后沃丁咸乂
　四篇伊陟原命仲丁河亶甲祖乙高宗之訓分器旅
　巢命歸禾嘉禾成王政將蒲姑賄肅慎之命亳姑凡
　四十二篇今亡(朱子曰書有古文有今文今文乃伏/生口傳古文乃壁中之書大禹謨説)
　(命高宗肜日西伯戡黎泰誓等篇凡易讀者皆古文/況又是科斗書以伏生書字文攷之方讀得豈有數)
　(百年壁中之物安得不訛損一字又却是伏生記得/者難讀此尤可疑今人作全書解必不是  唐孔氏)
　(曰凡書非經則謂之傳言及傳論語孝經正謂孝經/論語是傳也漢武帝謂東方朔云傳曰時然後言人)
　(不厭其言又漢東平王雲與其太師策書云傳曰陳/力就列不能者止又成帝賜翟方進策書云傳曰高)
　(而不危所以長守貴也是漢書通謂孝經論語為傳/也聞金石絲竹之音懼其神異乃止不敢壞宅  或)
　(曰孔子子孫雖遭壞宅而不廢禮樂之常如漢兵欲/屠魯而猶聞絃誦聲共王所以有感而不壞宅也)
承詔為五十九篇作傳(去/聲)於是遂研(音/年)精覃(音/談)思(去/聲)博
考經籍採摭(音/隻)羣言以立訓傳(去/聲)約文申義敷暢厥㫖
庶幾(平/聲)有補於將來書序序所以為作者之意昭然義
見(音/現)宜相附近故引之各冠(去/聲)其篇首定五十八篇
　詳此章雖説書序序所以為作者之意而未嘗以為
　孔子所作至劉歆班固始以為孔子所作
既畢會國有巫蠱事經籍道息用不復(浮去/聲)以聞傳之
子孫以貽(音/移)後代若好(去/聲)古博雅君子與我同志亦所
不隠也
　陸氏曰漢武帝末征和中江充造蠱敗戾太子　今
　按安國此序不類西京文字疑或後人所託然無據
　未敢必也以其本末頗詳故備載之讀者宜考焉(朱/子)
　(曰書序恐不是安國做漢文粗枝大葉今書序細膩/只是六朝時文字小序斷不是孔子做  又曰只是)
　(魏晉人文字陳同父亦如此説尚書孔安國註某疑/決非孔安國所註蓋文字圓善不是西漢人文章安)
　(國漢武帝時文章豈如此但有太麤處決不如此圓/善也亦非後漢文  因説書云某常疑孔安國書是)
　(假書比毛公傳如此高簡大段爭事漢儒訓釋文字/多是如此有疑則闕今此却盡釋之豈有千百年前)
　(人説底話收拾於灰燼屋壁中與口傳之餘更無一/字訛舛理會不得如此可疑也兼小序皆可疑堯典)
　(一篇自説堯一代為治之次序至讓于舜方止今却/説是讓于舜後方作舜典亦是見一代政事之終始)
　(却説歴試諸艱是為要受讓時作也至後諸篇皆然/況他先漢文章重厚有力量他今大序格致極輕却)
　(疑是晉宋間文章況孔書至東晉間方出前此諸儒/皆不曾見可疑之甚  小序決非孔門之舊安國序)
　(亦決非西漢文章向來語人人多不解惟陳同父聞/之不疑要是渠識得文字體製意度耳  又曰書序)
　(不可信伏生時無之符唐孔氏曰蠱者恠惑之名指/體則藥毒害人與行  厭俗為魅令人蠱惑夭年傷)
　(性者皆是也以蠱皆巫之所為故曰巫蠱所元城劉/氏曰今之書乃漢所謂尚書若復求孔子  定之書)
　(今不見矣漢承秦火之後諸儒各以所學談經或得/或失然各自名家自濟南伏生以降不獨一人就其)
　(中取之獨孔安國古文尚書尤勝諸家則今尚書是/也  林氏曰孔𫝊成遭巫蠱而不出杜預註左傳韋)
　(昭註國語趙岐註孟子凡所舉書出二十五篇中皆/指為逸書實未嘗逸也賈馬鄭服亦皆不見古文尚)
　(書至晉齊間其書漸出及隋開皇二年求遺書得舜/典然後五十八篇方備孔子書始出皆用𨽻書至唐)
　(天寳三載詔衛衡改古文從今文今之所傳乃唐天/寳所定本也  董氏鼎曰世傳古文尚書吕汲公跋)
　(謂天寳前本字多竒古與/蔡𫝊及諸書所引皆合)
漢書藝文志云書者古之號令(去/聲)號令於衆其言不立
具則聽受施行者弗曉古文讀應爾雅故解古今語而
可知也
　括蒼葉夢得曰尚書文皆竒澀非作文者故欲如此
　蓋當時語自爾也今按此説是也大抵書文訓誥多
　艱澀而誓命多平易(音/異)蓋訓誥皆是記録當時號令
　於衆之本語故其間多有方言及古語在當時則人
　所共曉而於今世反為所難知誓命則是當時史官
　所撰櫽括潤色粗有體製故在今日亦不難曉耳
孔頴達曰孔君作傳(去/聲)值巫蠱不行以終前漢諸儒知
孔本五十八篇不見孔傳(去/聲)遂有張霸之徒偽作舜典
汨作九共九篇大禹謨益稷五子之歌𦙍征湯誥咸有
一徳典寳伊訓肆命原命武成旅獒冏命二十四篇除
九共九篇共卷為十六卷蓋亦略見百篇之序故以伏
生二十八篇者復出舜典益稷盤庚二篇康王之誥及
泰誓共為三十四篇而偽作此二十四篇十六卷附以
求合於孔氏之五十八篇四十六卷之數也劉向班固
劉歆賈逵馬融鄭𤣥之徒皆不見真古文而誤以此為
古文之書服䖍杜預亦不之見至晉王肅始似竊見而
晉書又云鄭沖以古文授蘇愉愉授梁栁栁之内兄皇
甫謐又從栁得之而栁又以授臧曹曹始授梅賾(音/色)賾
乃於前晉奏上其書而施行焉
　漢書所引泰誓云誣神者殃及三世又云立功立事
　惟以永年疑即武帝之世所得者律厯志所引伊訓
　畢命字畫有與古文畧同者疑伏生口傳而晁錯所
　屬(音/祝)讀者其引武成則伏生無此篇必張霸所偽作
　者也(碧梧馬氏曰按孔傳所言則古文書其經已送/之王官藏之中秘其傳則遭巫蠱而不復上聞)
　(藏之私家者也以其未立於學官是以經伏而傳不/行於世耳是則所謂古文書豈惟未嘗逸蓋亦未嘗)
　(不在王官也劉歆移太常書所謂藏於秘府伏而未/發者是也中秘書非世儒所得見宜乎後之引古文)
　(書者皆不得其真若杜韋趙註諸書所引皆指為逸/書也如是幾七百年而後𫝊斯文之興喪可畏哉)
　(臨川吳氏曰書二十五篇晉梅賾所奏上者所謂古/文書也書有今文古文之異何哉晁錯所受伏生書)
　(以𨽻寫之𨽻者當世通行之字也故曰今文魯共王/壞孔子宅得壁中所藏皆科斗書科斗者蒼頡所製)
　(之字也故曰古文然孔壁真古文書不傳後有張霸/偽作舜典汨作九共九篇大禹謨益稷五子之歌𦙍)
　(征湯誥咸有一徳典寳伊訓肆命原命武成旅獒冏/命二十四篇目為古文書漢藝文志云尚書經二十)
　(九篇古經十六卷二十九篇者即伏生今文書二十/八篇及武帝時增偽泰誓一篇也古經十六卷者即)
　(張霸偽古文書二十四篇也漢儒所治不過伏生書/及偽泰誓共二十九篇爾張霸偽古文雖在而辭義)
　(蕪鄙不足取重於世以售其欺今梅賾二十五篇之/書出則凡傳記所引書語註家指為逸書者收拾無)
　(遺既有證驗而其言率依於禮比張霸偽書遼絶矣/析伏氏書二十八篇為三十三雜以新出之書通為)
　(五十八篇并書序一篇凡五十九有孔安國傳及序/世遂以為真孔壁所藏也唐初諸儒從而為之疏義)
　(自是漢世大小夏侯歐陽氏所傳尚書止有二十九/篇者廢不復行惟此孔傳五十八篇孤行於世伏氏)
　(書既與梅賾所增混淆誰復能辨竊嘗讀之伏氏書/雖不盡通然辭義古奥其為上古之書無疑梅賾所)
　(增二十五篇辭製如出一手采集補綴雖無一字無/所本而平緩卑弱殊不類先漢以前之文夫千年古)
　(書最晚乃出而字畫略無脱誤文勢畧無齟齬不亦/大可疑乎吳才老曰增多之書皆文從字順非若㐲)
　(生之書詰曲聱牙夫四代之書作者不一乃至二人/之手而定為二體其亦難言矣朱仲晦曰書凡易讀)
　(者皆古文豈有數百年壁中之物不訛損一字又曰/伏生所傳皆難讀如何伏生偏記其所難而易者全)
　(不能記也又曰孔書至東晉方出前此諸儒皆未見/可疑之甚又曰書序伏生時無之其文甚弱亦不是)
　(前漢人文字只似後漢末人又曰小序決非孔門之/舊安國序亦非西漢文章又曰先漢文字重厚今大)
　(序格致極輕又曰尚書孔安國傳是魏晉間人作托/孔安國為名耳又曰孔傳并序皆不類西漢文字氣)
　(象與孔叢子同是一手偽書蓋其言多相表裏而訓/詁亦多出小爾雅也夫以吳氏及朱子之所疑者如)
　(此顧澄何敢質斯疑而斷斷然不敢信此二十/五篇之為古書則是非之心不可得而昧也)
今按漢儒以伏生之書為今文而謂安國之書為古文
以今考之則今文多艱澀而古文反平易(音/異)或者以為
今文自伏生女子口授晁錯時失之則先秦古書所引
之文皆已如此恐其未必然也或者以為記録之實語
難工而潤色之雅詞易好故訓誥誓命有難易(音/異)之不
同此為近之然伏生背(音/佩)文暗誦乃偏得其所難而安
國考定于科斗古書錯亂磨滅之餘反專得其所易(音/異)
則又有不可曉者至於諸序之文或頗與經不合而安
國之序又絶不類西京文字亦皆可疑獨諸序之本不
先經則賴安國之序而見故今定此本壹以諸篇本文
為經而復(浮去/聲)合序篇於後使覽者得見聖經之舊而又
集傳(去/聲)其所可知姑闕其所不可知者云(董氏鼎曰帝/王之書歴代)
(所寳天下家傳人誦之人生八嵗入小學教之以詩書/六藝之文即此書也蓋自孔子以前則然矣孔子初志)
(本期道行於天下亦未肯止於刪詩定書而已及既老/而道不行然後始及於此所以斷自唐虞訖于周者蓋)
(以前乎五帝為三皇世尚洪荒非後世所可考後乎三/王為五伯習尚權譎又非聖人所忍為故為自唐訖周)
(而百篇之書定自是誦習者簡要而不繁舉行者中正/而無弊此夫子之意也若夫一書之中其於明徳新民)
(之綱修齊治平之目即堯典已盡其要而危微精一四/言所以開知行之端主善協一四言所以示博約之義)
(務學則説命其入道之門為治則洪範其經世之要也/他如齊天運則有羲和之厯定地理則有禹貢之篇正)
(官僚則有周官之制度脩己任人則有無逸立政諸書/煨燼壞爛之餘百篇僅存其半而宏綱實用尚如此故)
(嘗謂六經莫古於書易雖始於伏羲然有卦未有辭辭/始於文王耳六經莫備於書五經各主一事而作耳易)
(主卜筮即洪範之稽疑也禮主節文即虞書之五禮也/詩主詠歌即后夔之樂教也周禮設官即周官六卿率)
(屬之事也春秋褒貶即臯陶命徳討罪之權也五經各/主帝王政事之一端書則備記帝王之全體脩齊治平)
(之規模事業盡在此書/學者其可不盡心焉)
欽定四庫全書
　書經大全圖說
　　唐虞夏商周譜系圖

　　　　　春分日在昴初昏仲春
　
　
　
　
　
　
　　　　　鶉鳥正七宿之中星紀
　　　　　夏至日在星初昏仲夏
　
　
　
　
　
　
　　　　　　大火正七宿之中星火
　　　　　秋分日在房初昏仲秋
　
　
　
　
　
　
　　　　　星虚正七宿之中星虚
　　　　　冬至日在虚初昏仲冬
　
　
　
　
　
　
　　　　　星昴正七宿之中星昴
鄭氏云二十八宿環列于四方隨天而西轉東方七宿
自角至箕是為蒼龍以次舍而言則房心為大火之中
南方七宿自井至軫是為鶉鳥以形而言則有朱鳥之
象虚者北方七宿之中星也昴者西方七宿之中星也
星本不移附天而移天傾西北極居天之中二十八宿
半隠半見各以其時所以必於南方而考之仲春之月
星火在東星鳥在南星昴在西星虚在北至仲夏則鳥
轉而西火轉而南虚轉而東昴轉而北仲秋則火轉而
西虚轉而南昴轉而東鳥轉而北至仲冬則虚轉而西
昴轉而南鳥轉而東火轉而北來嵗仲春鳥復轉而南
矣循環無窮此堯典考中星以正四時甚簡而明異乎
吕令之星舉月本也然聖人南面視四星之中豈徒然
哉凡以授民時秩民事而已


按律歴諸書與周髀皆云日行一度月行十三度十九
分度之七周天三百六十五度四分度之一故日一周
天為嵗嵗十二月而無整數故以閏月定四時三嵗一
閏五嵗再閏及十九年而餘一百九十日一萬五千七
百十三分以日法除之共得二百六日六百七十三分
為七閏之數是謂一章然必以十九嵗而無餘分者葢
天數終於九地數終於十十九者天地二終之數積八
十一章則其盈虚之餘盡而復始推此以定四時嵗功
其有不成乎(詳見/蔡傳)
　
　
　
　
　
　
　
　
漢天文志曰木仁也火禮也土信也金義也水智也金
星與日同南北之行為贏與日分南北之次為縮出早
為月食出晚為天妖主兵象也木星所在國不可伐而
可以伐人超舍為贏退舍為縮出入不當其次必有天
祅水星出早為日食出晚為彗四時不出則天下大饑
出於房間主地動也火行一舍二舍為不祥東行疾則
兵聚於東方西行疾則兵聚于西方填星失次而上一
舍三舍則為大水失次而下二舍有后戚五緯之變其
詳見於漢晉志
　
　
　
　
　
　
　
　
　
孔氏曰五行之時如四時也言撫順五行之時則衆功
皆成禮運曰播五行於四時葢四時者氣也五行者象
也四時各分九十二日八十分之二十五為一時之正
而五行則以木配春以火配夏以金配秋以水配冬而
土則分王於四時每季一十八日有竒胡氏旦曰五行
在地為物在天為時順其時而撫之故仲春斬陽木仲
夏斬隂木所以撫木辰季春出火季秋納火所以撫火
辰司空相阪隰以撫土辰秋為徒杠春達溝渠以撫水
辰又春德在木布德施恵順木辰也餘倣此
　
　
　
　
　
　
　
　
武成旁死魄哉生明既生魄
康誥哉生魄
召誥既望丙午朏
顧命哉生明
畢命庚午朏


日有中道月有九行説見洪範本𫝊合以陽歴隂歴之
説推之凡月行所交以黄道内為隂歴外為陽歴冬入
隂歴月行青道(冬至夏至後青道半交在春分之宿當/黄道東立冬立夏後青道半交在立春)
(之宿當黄道東南至/所衝之宿亦如之)冬入陽歴夏入隂歴月行白道(冬/至)
(夏至後白道半交在秋分之宿當黄道西立冬立夏後/白道半交在立秋之宿當黄道西北至所衝之宿亦如)
(之/)春入陽歴秋入隂歴月行朱道(春分秋分後朱道半/交在夏至之宿當黄)
(道南立春立秋後朱道半交在立夏之/宿當黄道西南至所衝之宿亦如之)春入陽歴秋入
隂歴月行黒道(春分秋分後黒道半交在冬至之宿當/黄道北立春立秋後黒道半交在立冬)
(之宿當黄道東北至/所衝之宿亦如之)四序離為八節至隂陽之所交皆
與黄道相㑹故月行有九道所謂日月之行則有冬有
夏也


孔安國云河圗者伏羲氏王天下龍馬出河遂則其文
以畫八卦洛書者禹治水時神龜負文而列於背有數
至九禹遂因而第之以成九類劉歆云虙犧氏繼天而
王受河圗而畫之八卦是也禹治洪水賜洛書法而陳
之九疇是也河圗洛書相為經緯八卦九章相為表裏
闗子明云河圗之文七前六後八左九右洛書之文九
前一後三左七右四前左二前右八後左六後右邵子
曰圎者星也星紀之數其肇於此乎方者土也畫州井
地之法其放於此乎葢圎者河圗之數方者洛書之文
故羲文因之而造易禹箕敘之而作範也
　
　
　
　
　
　
　
　
一合九而為十二合八而為十三合七而為十四合六
而為十此洛書以虚數相合而為四十者也若九疇則
以實數相合而為五十矣
　
　
　
　
　
　
　
　　　　右五疇象天圎而有變
　
　
　
　
　
　
　
　　　　右四疇象地方而無變
　　箕子洪範九疇之圗

大衍之數五十者一與九為十二與八為十三與七為
十四與六為十五與五為十共五十也其用四十有九
者一用五行其數五二用五事其數五三用八政其數
八四用五紀其數五五用皇極其數一六用三德其數
三七用稽疑其數七八用庶徴其數五九用五福六極
其數共十有一積算至五十也又曰一而曰極大衍所
虚之太極也
　虞書律度量衡之圗

　
　
　
　
　
　
　
　
　
漢志云虞之律度量衡所以齊逺近立民信也
數者一十百千萬也算法用竹徑十分長六寸二百七
十一枚而成六觚為一握所以為算法之用也以之度
圎取方則積一分而為一寸積一寸而為一尺方其尺
而計之有百寸方尺之外謂之羃而不足於四角之庣
也是以制為之度則度長短者不失毫釐量多少者不
失圭撮權輕重者不失黍絫是為三平之法也
度始於黄鍾之長以秬黍中者一黍之廣度之九十分
黄鍾之長一為一分十分為寸十寸為尺十尺為丈十
丈為引而五度審矣量起於黄鍾之龠其容秬黍中者
千二百實龠中以井水準其槩十龠為合十合為升十
升為斗十斗為斛斛之為制上為斛下為斗左耳為升
右耳為合龠附于右合之下
衡起於黄鍾之重一龠之黍重十二銖積二十四銖而
為一兩十六兩為斤而有三百八十四銖三十斤而為
鈞一月之數也萬有一千五百二十銖所以當萬物之
數四鈞為石重百二十斤象十二月也





　
　
　
　
　
　
　
　
按禮公桓圭九寸侯信圭伯躳圭各七寸子穀璧男蒲
璧各五寸後鄭云雙植之謂桓陳祥道謂強立不撓以
安上為任也信伸也注作身與躳同皆象人形有瑑飾
陸佃云信圭直躳圭屈取詘直之義為人形誤矣穀有
養人之義蒲有安人之義子男之璧象之雜記云公圭
博三寸厚半寸剡上左右各寸半其下方璧註云肉倍
於好其形圜其中虚言其質曰玉言其符合曰瑞言其
象而為用曰器子男不用圭者言未成國也三帛孔安
國謂諸侯世子執纁公之孤執𤣥附庸之君執黄陳祥
道云雖無經見然天子巡狩卿大夫士皆贄見於方岳
之下則附庸之亦有贄孔氏之説葢有所受之也古者
制幣其長丈八尺其束十端或素或𤣥纁其色不同羔
取其羣而不黨雁取其候時而行雉取其守介不犯卿
大夫士實似之𫝊曰男贄大者玉帛小者禽鳥此大小
所以異等云






　虞書樂器之圗




　
　
　
　
　
　
　
　
　
黼扆司几筵凡大朝覲大饗射凡封國命諸侯王位設
黼依(音/扆)注斧謂之黼其繡白黒文以絡帛為質依其制
如屏風賈釋云諸文多作斧字若據采色而言即繢人
職白與黒謂之黼若據繡於物上即為金斧之文近刄
白近銎(曲恭/切)黒則曰斧取金斧斷割之義屏風之名出
於漢世故引為况舊圗云從廣八尺畫斧無柄設而不
用之義
　
　
　
　
　
　
　
　
　
圭瓚玉人云祼圭尺有二寸有瓚以祀廟後鄭云祼謂
以圭瓚酌鬱鬯以獻尸也瓚如盤大五升口徑八寸深
二寸詩箋以圭為柄黄金為勺青金為外朱中央凡圭
博三寸典瑞注云漢禮瓚下有盤聶崇義云宜用黄金
青金為外朱中央宜深一寸足徑八寸髙二寸
　
　
　
　
　
　
　
　
彝書序曰班宗彝疏謂周禮有司尊彝之官鄭云彝亦
尊彝鬱鬯曰彝彝法也言為尊之法正卣中尊尊有三
品上曰彝中曰卣下曰罍三禮圗卣謂獻(素何/切)象之屬
受五斗今案獻象二尊皆有畫飾惟此尊未詳何飾但
圗其形耳
　
　
　
　
　
　
　
　
麻冕按三禮圖以漆布為殻緇縦其上前廣四寸髙五
寸後廣四寸髙三寸
　
　
　
　
　
　
　
　
冕漢制度云冕制皆長尺六寸廣八寸前圎後方其旒
皆以五采絲繩貫五采玉每旒各十二垂於冕禮有六
冕裘冕無旒袞冕十二旒鷩冕九旒毳冕七旒絺冕五
旒𤣥冕三旒
　
　
　
　
　
　
　
　
雀弁唐孔氏云韋弁也鄭云冕之次也其色赤而微黒
如爵頭然用三十升布為之亦長尺六寸廣八寸前圓
後方無旒而前後平
　
　
　
　
　
　
　
　
綦弁孔𫝊綦文鹿子皮弁士冠禮注云皮弁以白鹿皮
為之弁師云王之皮弁㑹五采玉琪象邸玉笲注云㑹
縫中也琪讀為綦綦結也邸謂下柢梁正張謚圗云弁
縫十二賈疏引詩㑹弁如星謂於弁十二縫中結五采
玉落落而處狀似星也
　
　
　
　
　
　
　
　
介圭𫝊曰大圭也唐孔氏云考工記玉人云鎮圭尺有
二寸天子守之鎮圭圭之大者介訓大者故知是彼鎮
圭非三尺大圭
　
　
　
　
　
　
　
　
璋禮書云半圭曰璋
　
　
　
　
　
　
　
　
琬琰周禮典瑞琬圭以治德琰圭以易行考工記琬琰
皆九寸鄭𤣥云大琬大琰皆度尺二寸　　　　　　　九
　
　
　
　
　
　
　
　
瑁方四寸邪刻之以冐諸侯之珪璧以齊瑞信也
　
　
　
　
　
　
　
　
豆三禮舊圗云豆髙尺二寸漆赤中大夫以上畫赤雲
氣諸侯飾以象天子加玉飾皆謂飾口足也又鄭注周
禮及禮記云豆以木為之受四升口圎徑尺二寸有葢
盛昌本脾臄胉析之韲醓蠃兔雁之醢韭菁芹筍之葅
麋臡之屬鄭注鄉射記云豆宜濡物籩宜乾物故也
　
　
　
　
　
　
　
　
籩三禮圗云以竹為之口有縢縁形制如豆受四升盛
棗栗桃梅菱芡脯脩膴絶糗餌之屬
　
　
　
　
　
　
　
　
笥說文飯及衣之器曲記注云圎曰簞方曰笥
　
　
　
　
　
　
　
　
玉几阮氏圗几長五尺髙尺二寸廣二尺兩端赤中央
黒漆馬融以為長三尺按司几筵掌五几左右玉雕彤
漆素詳五几之名是無兩端赤中央黒漆矣葢取彤漆
類而髹之也
　
　
　
　
　
　
　
　
木鐸周禮小宰曰正嵗帥治官之屬而觀治象之法徇
以木鐸注木鐸木舌也賈疏云鐸皆以金為之以木為
舌則曰木鐸以金為舌則曰金鐸
　
　
　
　
　
　
　
　
鼎古之鼎不一按禮圗有曰牛曰羊曰豕然雉雊之日
未審在何鼎也惟牛鼎最大可受一斛今姑繪之以見
其狀云
　
　
　
　
　
　
　
　
篚按三禮舊圗云篚以竹為之長三尺廣二尺深六寸
足髙三寸如今小車
　
　
　
　
　
　
　
　
經曰於予擊石拊石𫝊曰重擊曰擊輕擊曰拊磬有小
大故擊有輕重大磬即球也小磬即此編磬也小胥云
凡縣鍾磬半為堵全為肆注云鍾磬編縣之二八十六
枚而在一簨虡謂之堵鍾一堵磬一堵謂之肆簨者下
横者也簨上板曰業簨之上有崇牙業之上樹羽制度
曰為龍頭及領口銜璧璧下有旄牛尾植者為虡(詳見/周禮)
　
　
　
　
　
　
　
　
干楯也羽翳也舞者所執修闡文教周禮兵舞即朱干
也周人用舞而祭山川三禮圗曰羽析白羽為之形如
帗
　
　
　
　
　
　
　
　
太常案巾車王乗玉輅建太常十有二斿以祀又覲禮
注云王建太常縿首畫日月楚下及斿交畫升龍降龍
縿皆正幅用絳帛為質斿則屬焉又用弧張縿之幅又
畫枉矢於縿之上故輈人云弧旌枉矢是也凡旌旗之
上皆注旄與羽於竿首故夏采注云緌以旄牛尾為之
綴於幢上其杠長九仞其斿曳地又左傳云三辰旂旗
昭其明也據杜鄭二注皆以三辰為日月星盖太常之
上又畫星也阮氏梁正等圗旂首為金龍頭案唐志云
金龍頭銜結綬及鈴綬則古注旄及羽於竿首之遺制
也
　
　
　
　
　
　
　
　
鼖鼓案三禮圗云鼖鼓兩面鼓鼓人職曰鼖鼓鼓軍士
注云大鼓曰鼖鼓長八尺韗人云鼓四尺
　
　
　
　
　
　
　
　
鉞經曰左杖黄鉞𫝊云鉞斧也以黄金為飾
　
　
　
　
　
　
　
　
旄經曰右秉白旄以麾𫝊云旄軍中指麾白則見逺
　
　
　
　
　
　
　
　
干楯也方言曰自闗而東或謂之楯或謂之干闗西謂
之楯是干楯為一也
　
　
　
　
　
　
　
　
戈廣二寸内四寸胡六寸援八寸柲六尺有六寸内謂
胡以内接柲者胡謂矛之㫄出者曲猶牛胡焉援謂直
刅也柲謂柄也戈之用主于胡胡過于直則倨但可以
刺胡過於曲則句但可以鈎人惟得其中制徃無不利
　
　
　
　
　
　
　
　
矛説文曰戈矛酋矛也建於兵車長二丈
　
　
　
　
　
　
　
　
胄說文曰兜鍪也兜鍪首鎧也經典皆言甲胄秦世以
來始有鎧兜鍪之文古之甲用皮秦漢以來用鐵
　
　
　
　
　
　
　
　
矢槀長三尺殺其前一尺令趣鏃羽六寸夾其栝以設
其羽分其羽以設其刅
　
　
　
　
　
　
　
　
弓長六尺有六寸謂之上制六尺有三寸謂之中制六
尺謂之下制取幹角以膠漆筋絲為之案周禮司弓矢
掌六弓其名王弧夾庾唐大

書𫝊云大輅玉輅也綴輅金輅也先輅木輅也次輅象
輅革輅也天子五輅飾異制同今圗玉輅之制兼太常
之旂以修祭祀所乗其他金象革木之輅可類推之矣



周禮大司徒云以土圭之法測土深正日影以求地中
日南則影短多暑日北則影長多寒日東則影夕多風
日西則影朝多隂日至之影尺有五寸謂之地中乃建
王國焉


一成之田耜廣五寸二耜為耦一耦之伐廣尺深尺謂
之畎田首倍之廣二尺深二尺謂之遂九夫為井井廣
四尺深四尺謂之溝九遂入一溝九溝入一洫一同之
田方十里為成成間廣八尺深八尺曰洫方百里為同
同間廣二尋深二仞曰澮九澮共入大川一同之田其
遂九千溝九百洫九十澮九
　
　
　
　
　
　
　
　
合沙鄭氏曰召公曰明王慎德四夷咸賔無有逺邇畢
獻方物惟服食器用予觀禹貢九州之貢篚雖非四夷
之獻而亦以服食器用為要而冀州獨不言貢篚者葢
畿甸之内賦其總銍秸粟米也總銍秸粟米者倉廩之
儲也糇糧之濟也是食為土貢之要也兖州之貢蠶絲
豫州之貢絺紵其地則密邇於畿甸焉是衣服之用亦
為土貢之要也自服食之外則器用次之器用之外則
不過寳玉玩好而已不足為國家慮也帝王之建都必
擇衣食之地而謂之京師京大也師衆也言天子之居
既衆且大非衣食之豐不可以為國也若夫大賂南金
犀革象齒珠貝之類非服食器用之物貴其土産也皆
逺于畿甸而或貢于要荒之服焉苟帝王以為貢篚之
要國家所急則堯舜之都遷於荆梁久矣其肯以冀為
都區區禦大河之患圗一日之安耶及周之衰荆揚陷
於吳楚貢金不入而天王求之於魯葢以魯通於呉也
是豈聖人制貢之初意哉
　
　
　
　
　
　
　
　書經大全圖說
欽定四庫全書
　書經大全卷一
　　　　　　　　　　　　明　胡廣等　撰
　虞書
　　虞舜氏因以為有天下之號也書凡五篇堯典雖
　　紀唐堯之事然本虞史所作故曰虞書其舜典以
　　下夏史所作當曰夏書春秋𫝊亦多引為夏書此
　　云虞書或以為孔子所定也(陸氏曰虞書凡十六/篇十一篇亡  夏氏)
　　(曰二典禹謨俱謂之虞書者葢三聖授受實守一/道謂之虞書則可以該舜不可以該禹謂之夏書)
　　(則可以該舜不可以該堯惟曰虞/書則見舜上承於堯下授於禹)
　　堯典
　　　堯唐帝名說文(書名後漢許/慎叔重作)曰典從册在丌(丌/與)
　　　(基/同)上尊閣之也此篇以簡册載堯之事故名曰
　　　堯典後世以其所載之事可為常法故又訓為
　　　常也今文(伏生所授馬/鄭等所注)古文(孔壁所藏/安國所傳)皆有(朱/子)
　　　(曰死諡周道也史云夏商以上無諡以其號為/諡如堯舜禹之類看來堯舜禹也無意義堯字)
　　　(從三土如謂土之堯然而髙也舜只是花名所/謂顔如舜華之舜也無意義禹者獸跡今説文)
　　　(篆禹字如獸跡之形若死而以此為號也無意/義况虞舜側㣲時已云有鰥在下曰虞舜則不)
　　　(得為死而加之號矣看來堯舜禹只是名非號/也  看二典之書堯舜所以卷舒作用直如此)
　　　(熟始程子曰上古世淳人朴順事而為治耳至/堯  為治道因事制法著見功跡而可為典常)
　　　(也不惟隨時亦其憂患後世而有作也故作史/者以典名其書  吕氏曰二典與他書不同如)
　　　(易之有乾坤壁董氏鼎曰按篇題下每書古今/文有無者孔  伏生二書之分耳非以字畫言)
　　　(辭論也行臨川吳氏曰此篇葢舜崩之後虞史/紀舜之  事然以舜徴庸攝位皆在堯時故追)
　　　(紀堯之行事以該初終一篇並載二帝之事不/名舜典而名堯典者統於尊也伏生書此篇止)
　　　(名堯典梅賾始分慎徽五典以下為舜典落陳/振孫曰孟子所引二十有八載放勲乃徂  之)
　　　(文曰堯典則知/古無舜典也)
曰若稽(堅奚/反)古帝堯曰放(甫兩/反)勲欽明文思(去聲/𫝊同)安安
允恭克讓光被四表格于上下
　曰粤越通古文作粤曰若者發語辭周書越若來三
　月亦此例也稽考也史臣將叙堯事故先言考古之
　帝堯者其徳如下文所云也曰者猶言其説如此也
　放至也猶孟子言放乎四海是也勲功也言堯之功
　大而無所不至也欽恭敬也明通明也敬體而明用
　也文文章也思意思也文著見(形甸/反)而思深逺也安
　安無所勉强(上聲下/並同)也言其徳性之美皆出於自然
　而非勉强所謂性之者也允信克能也常人徳非性
　有物欲害之故有强為恭而不實欲為讓而不能者
　惟堯性之是以信恭而能讓也光顯被及表外格至
　上天下地也言其徳之盛如此故其所及之逺如此
　也葢放勲者總言堯之徳業也欽明文思安安本其
　徳性而言也允恭克讓以其行(去/聲)實而言也至於被
　四表格上下則放勲之所極也孔子曰惟天為大惟
　堯則之故書叙帝王之徳莫盛於堯而其贊堯之徳
　莫備於此且又首以欽之一字為言此書中開卷第
　一義也讀者深味而有得焉則一經之全體不外是
　矣其可忽哉(朱子曰曰若稽古帝堯是作書者叙起/  堯是初頭出第一箇聖人尚書堯典)
　(是第一篇典籍説堯之徳都未下别字欽是第一箇/字如今看聖賢千言萬語大事小事莫不本於敬收)
　(拾得自家精神在此方看得道理盡看道理不盡只/是不曽專一  敬是徹上徹下工夫做到聖人田地)
　(也只放下這箇敬不得如堯舜也只終始是一箇敬/如説欽明文思頌堯之徳四箇字獨將這箇敬為首)
　(如説恭己正南面而已如説篤恭而天下平皆是理/堯欽明文思欽是箇本領能敬便能明惟明故文)
　(詳察粲然可觀而其間意思自是深逺又曰敬字當/理㑹雖堯舜之聖亦只從這下來  安安只是箇重)
　(疊字若小心翼翼成性存存言堯之欽明文思皆本/於自然不出於勉强也允則是信實克則是能  允)
　(恭克讓從張綱説謂信恭能讓作書者贊詠堯徳如/此  元城劉氏曰堯典下當為粤若稽古粤若發語)
　(之辭稽考也言史氏考古有此事也葢粤若者則所/謂越若來三月也稽古者則所謂惟稽古是也  吕)
　(氏曰散而在外則為文欽明之發見也藴而在内則/為思欽明之潛蓄也文思表裏之謂  芸閣吕氏曰)
　(君子莫不有是徳惟堯為能安安所謂安而行之格/極其所至也徳之盛者上下與天地同流而無間也)
　(學西山真氏曰堯之徳以欽為首而其行以恭為先/  者之學聖人此其凖的也  王氏充耘曰欽明文)
　(思安安是堯之得於天者異於人允恭克讓是堯之/見諸行事者異於人欽明文思或可能也安安不可)
　(能也恭讓或可能/也允克不可能也)
克明俊徳以親九族九族既睦平章百姓百姓昭明協
和萬邦黎民於(音/烏)變時雍
　明明之也俊大也堯之大徳上文所稱是也九族髙
　祖至𤣥孫之親舉近以該逺五服異姓之親亦在其
　中也睦親而和也平均章明也百姓畿(音/祈)内民庶也
　昭明皆能自明其徳也萬邦天下諸侯之國也黎黑
　也民首皆黑故曰黎民於歎美辭變變惡為善也時
　是雍和也此言堯推其徳自身而家而國而天下所
　謂放勲者也(朱子曰克明俊徳是明明徳之意明克/明俊徳只是説堯之徳與文王克  徳)
　(同明問堯典自欽明文思以下皆説堯之徳則所謂/克  俊徳者古註作能明俊徳之人似有理曰且看)
　(文勢不見有用人意大問俊徳或以為己之明徳或/以為俊徳之士若以  學之序觀之則俊徳為己之)
　(明徳似無可疑者曰俊徳當依大學説少問堯典以/親九族説者謂上至髙祖下至𤣥孫林  穎謂若如)
　(此只是一族所謂九族者父族四母族三妻族二是/否曰父族謂本族姑之夫姊妹之夫女子之夫家母)
　(族謂母之本族母族與姨母之家妻族則妻之本族/與其母族是也上殺下殺旁殺只看所畫宗族圖可)
　(見親九族以三族言者較大然亦不必如此泥但其/所  者皆是  平章百姓只是近處百姓黎民則合)
　(天下之民言之矣典謨中百姓只是說民如罔咈百/姓之類若國語説百姓則多是說百官族姓  平章)
　(百姓只是畿内之民非百官族姓也此家齊而後國/治之意百姓昭明乃三綱五常皆分曉不鶻突也)
　(王氏曰親者親之也睦者交相親也和唐氏曰睦者/親之應昭明者平章之應時雍者協  之應也  陳)
　(氏大猷曰於如詩於穆之於葢神化之妙難以形容/與直言變者氣象不侔矣  西山真氏曰欽明文思)
　(者衆徳之目俊徳即其摠名也明俊徳者修身之事/其下即齊家治國平天下之事也此帝者為治之序)
　(也先言明俊徳謂堯自明其徳後言平章百姓而百/姓昭明謂新民而民亦有以明其徳也大學以明明)
　(徳為新民之端與夫修身齊家治國平天下之序葢/木之堯典也堯典其大學之宗祖歟  新安陳氏曰)
　(克明俊徳者明此徳之全體以親九族至時雍者推/此徳之大用舉天地間盡在春風和氣中矣𫝊謂此)
　(言堯推其徳自身而家而國而天下所謂放勲者也/即指此為放勲帝徳之用無所不至者即功勲之無)
　(所不至者也豈功自功徳自徳哉者王氏/充耘曰此盡己之性能盡人之性  也)
乃命羲和欽若昊天厯象日月星辰敬授人時
　乃者紀事之辭羲氏和氏主厯象授時之官若順也
　昊廣大之意厯所以紀數之書象所以觀天之器如
　下篇璣衡之屬是也日陽精一日而繞地一周月陰
　精一月而與日一㑹星二十八宿(音/秀)衆星為經金木
　水火土五星為緯皆是也辰以日月所會分周天之
　度為十二次也人時謂耕穫之候凡民事早晚之所
　闗也其說詳見(去/聲)下文(朱子曰羲和主厯象授時而/已非是各行其方之事  羲)
　(和即是耶四子或云有羲伯和伯共六人未必是氏/厯是古時一件大事故炎帝以鳥名官首曰鳳鳥)
　(厯正也嵗月日時既定則百工之事可考其成厯是/書象是器無厯則無以知三辰之所在無璣衡則無)
　(以見三辰之所在昊孔氏曰重黎之後羲氏和氏世/掌天地四時之官  天言元氣廣大  唐孔氏曰日)
　(月所㑹之辰十有二正月㑹亥辰為娵訾二月戌為/降婁三月酉為大梁四月申為實沈五月未為鶉首)
　(六月午為鶉火七月巳為鶉尾八月辰為夀星九月/卯為大火十月寅為析水十一月丑為星紀十二月)
　(子為𤣥枵星與辰一也舉其人之所見為星論其日/月所㑹謂之辰  吕氏祖謙曰作厯之前欽若昊天)
　(是先天而天弗違作厯之後敬授人時是後天而奉/天時皆以欽敬為主  程子曰事之最大最先在推)
　(測天道治厯明時萬事莫不本於此修齊治平治之/道也順時治厯創制立度治之法也聖人治天下惟)
　(此兩端而已伯王氏曰昔少昊氏命官鳳鳥氏司厯/𤣥鳥氏司分  趙氏司至青鳥氏司啓丹鳥氏司閉)
　(位五鳩五雉九扈之上古聖人重厯數如此堯世步/占曰欽曰敬最為詳嚴及夏義和合為一其職已略)
　(至周為太史正嵗年以序事以下大夫為之馮相氏/掌日月星辰以中士為之則其官益輕葢創端造始)
　(推測天度非上哲有所不能及成法已具有司守之/亦可步占所以始重終輕其勢然也  新安陳氏曰)
　(重黎自掌天地神明羲和自掌四時作厯疑是兩官/紛紛之說不足深泥四子先總命之繼分命之末復)
　(總命之雖分方與時其實通掌正如春官正至冬官/正雖分四時實通兼云  陳氏雅言曰敬授與允釐)
　(意相似聖人事天治民亦欽敬之心而已敬天之心/嚴於厯象之際勤民之心嚴於授時之際聖人於事)
　(何往不敬而况於事/天治民之大者乎)
分命羲仲宅嵎(音/隅)夷曰暘谷寅賓出日平秩東作日中
星鳥以殷仲春厥民析鳥獸孳(音/字)尾
　此下四節言厯既成而分職以頒布且考驗之恐其
　推步之或差也或曰上文所命葢羲伯和伯此乃分
　命其仲叔未詳是否也宅居也嵎夷即禹貢嵎夷既
　略者也曰暘谷者取日出之義羲仲所居官次之名
　葢官在國都而測候之所則在於嵎夷東表之地也
　寅敬也賓禮接之如賓客也亦帝嚳(枯沃/反)厯日月而
　迎送之意出日方出之日葢以春分之旦朝(音/潮)方出
　之日而識(音/志)其初出之景也平均秩序作起也東作
　春月嵗功方興所當作起之事也葢以厯之節氣早
　晚均次其先後之宜以授有司也日中者春分之刻
　於夏永冬短為適中也晝夜皆五十刻舉晝以見夜
　故曰日星鳥南方朱鳥七宿唐一行(胡孟反僧名張/公謹之孫出隠)
　(嵩/山)推以鶉火為春分昏之中星也殷中也春分陽之
　中也析分散也先時冬寒民聚於隩(於到/反)至是則以
　民之散處而驗其氣之温也乳(音/孺)化曰孳交接曰尾
　以物之生育而驗其氣之和也(朱子曰宅嵎夷之類/恐只是四方度其日)
　(景如唐時尚使人去四方觀望寅問寅賓出日寅餞/納日如何曰恐當從林少穎解  賓出日是推測日)
　(出時候如土圭之法是也暘谷南交昧谷幽都是測/日景之處宅度也東作南訛西成朔易皆節候也東)
　(作如立春至雨水節之類寅賔則非之於日星鳥則/求之於夜厥民析因夷隩非是使民如此民自是如)
　(此因者因其析後之事夷者萬物收成民皆優逸之/意孳尾至氄毛亦是鳥獸自然如此如今厯書紀鳴)
　(鳩排羽等事程泰之解暘谷南交昧谷幽都以為築/一臺而分為四處非也若如此則是東方之民得東)
　(作他處更不耕種矣西方之民享西成他處皆不歛/穫矣大抵義和四子皆是掌厯之官觀於咨汝義暨)
　(和之辭可見敬致乃冬夏致日春秋致月是也春秋/分無日景夏至景短冬至景長  平秩東作之類只)
　(是如今穀雨芒種之節候爾林少穎作萬物作之作/説即是此意  在地之位一定不易在天之象運博)
　(不停惟天之鳥星加於地之午位乃與地合得天運/之正  王氏曰分命使分陰陽而治之也申命使繼)
　(二仲而治之也蘇孔氏曰暘明也日出於谷而天下/明故稱暘谷    氏曰嵎夷之類乃四極之地測候)
　(日景以定分至而後厯可起必驗之於四極非常宅/也  唐孔氏曰居治東方之官居在帝都而遥統領)
　(之以春位在東因治於東方其實主四方春政曽林/氏曰東作謂萬物發生於東非全取農作之義  云)
　(春為陽中萬物以生秋為陰中萬物以成且引詩薇/亦作止老子萬物竝作為證可補先儒之失  孫氏)
　(曰仲春陽中故舉日仲秋陰中故舉宵亢永嘉鄭氏/曰二十八宿環列四方隨天而西轉角  氐房心尾)
　(箕東方宿也斗牛女虚危室壁北方宿也奎婁胃昴/畢觜參西方宿也井鬼栁星張翼軫南方宿也四方)
　(雖有定星而星無定居各以時見於南方天形北傾/故北極居天之中而常在天北二十八宿常半隠半)
　(見日東行厯二十八宿故隠見各有時必于南方考/之  唐孔氏曰星鳥總舉七宿以象言夏言星火以)
　(次言獨指房心虚昴為舉一宿以宿言文不同者互/相通也  金氏曰午上有鶉鳥星在星星之東首西)
　(尾東故星為星鳥未為鶉首巳為鶉尾是也虎張氏/曰南方星鳥則東方蒼龍北方𤣥武西方白  可知)
　(東言大火則南之鶉火西之大梁北之𤣥枵可知西/言虚北言昴則東之房南之星可知皆互推之也)
　(武夷熊氏曰中星者非指天之中而言人君之位坐/北而面南則日月五星之運行皆在北極垣外意亦)
　(是適在南北極之間故此而取中而謂之中星也大/槩東嵎西谷南交朔方是就平地而言東西南北也)
　(南方朱鳥東方蒼龍北方𤣥武西方白虎是就周天/而言東西南北也  新安陳氏曰諸家解皆以分命)
　(申命四子為作四時厯姑以羲仲言使待春分之旦/賓出日而識其景然後作春厯不亦晚乎其不通可)
　(知矣惟朱子訂𫝊以此四節為厯既成而分職頒布/且恐其推步或差而審訂考驗之方為可通葢乃命)
　(之初既按厯法之成法以作厯分命申命又恐其或/戾於法而審訂之以謹後來之厯此敬重之至也古)
　(者常以冬頒來嵗之朔雖今亦然豈待分至而後/觀日景乎此訂𫝊所以超出諸解而不可及也)
申命羲叔宅南交平秩南訛(吾禾/反)敬致日永星火以正
仲夏厥民因鳥獸希革
　申重也南交南方交阯之地陳氏曰南交下當有曰
　明都三字訛化也謂夏月時物長(上/聲)盛所當變化之
　事也史記索隠(唐司馬/貞作)作南為謂所當為之事也敬
　致周禮所謂冬夏致日葢以夏至之日中祠日而識
　(音/志)其景如所謂日至之景尺有五寸謂之地中者也
　永長也日永晝六十刻也星火東方蒼龍七宿火謂
　大火夏至昏之中星也正者夏至陽之極午為正陽
　位也因析而又析以氣愈熱而民愈散處也希革鳥
　獸毛希而革易也(問平秩南訛敬致林氏謂如周禮/致日之致此乃致南方之中星朱)
　(子曰致日乃考日中之景如周禮土圭之法非考中/星也敬致只是冬夏致日之致寅賔是賔其出寅餞)
　(是餞其入敬致是致中北方不說者北方無日故也/伊川曰測景以三萬里為凖若有窮然有至一邊已)
　(及一萬五千里者而天地之位葢如初也此言葢誤/所謂升降一萬五千里中者謂冬夏日行南陸北陸)
　(之間相去一萬五千里耳非謂周天只三萬里也左/唐孔氏曰七宿房在其中但房心連體心統其名)
　(𫝊言火中火見詩稱七月流火皆指房心為火故曰/火蒼龍之中星特舉一星與鳥不類  金氏曰心宿)
　(有三星中一星謂之大火底林氏曰敬致猶周禮冬/夏致日左氏曰官居卿以  日前天文志云日有黄)
　(道一曰光道黄道北至東井去北極近南至牽牛去/北極逺夏至至于東井近極故晷短立八尺之表而)
　(晷景長一尺五寸八分冬至至于牽牛逺極故晷長/立八尺之表而晷景長一丈三尺一寸四分晷景者)
　(所以知日之南北也春秋分日至□角去極中而晷/中立八尺之表而晷景長七尺三寸六分此日去極)
　(逺近之差晷景/長短之制也)
分命和仲宅西曰昧谷寅餞納日平秩西成宵中星虚
以殷仲秋厥民夷鳥獸毛毨(蘇典/反)
　西謂西極之地也曰昧谷者以日所入而名也餞禮
　送行者之名納日方納之日也葢以秋分之莫(去/聲)夕
　方納之日而識其景也西成秋月物成之時所當成
　就之事也宵夜也宵中者秋分夜之刻於夏冬為適
　中也晝夜亦各五十刻舉夜以見日故曰宵星虚北
　方𤣥武七宿之虚星秋分昏之中星也亦曰殷者秋
　分陰之中也夷平也暑退而人氣平也毛毨鳥獸毛
　落更生潤澤鮮好也(蘇氏曰秋獨曰宅西徐廣云今/天水之西縣也  孔氏曰昧㝠)
　(也日入於谷而天下㝠故曰昧谷昧谷曰西則嵎夷/東可知  唐孔氏曰谷者日所行之道非實有谷而)
　(日入也送行飲酒謂/之餞故餞為送也)
中命和叔宅朔方曰幽都平在朔易日短星昴以正仲
冬厥民隩(於到/反)鳥獸氄(而隴/反)毛
　朔方北荒之地謂之朔者朔之為言蘇也萬物至此
　死而復蘇猶月之晦而有朔也日行至是則淪於地
　中萬象幽暗故曰幽都在察也朔易冬月嵗事已畢
　除舊更(平/聲)新所當改易之事也日短晝四十刻也星
　昴西方白虎七宿之昴宿冬至昏之中星也亦曰正
　者冬至陰之極子為正陰之位也隩室之内也氣寒
　而民聚於内也氄毛鳥獸生耎(而兖/反)毳(充芮/反)細毛以
　自温也葢既命羲和造厯制器而又分方與時使各
　驗其實以審夫推步之差聖人之敬天勤民其謹如
　是是以術不違天而政不失時也又按此冬至日在
　虚昏中昴今冬至日在斗昏中壁中星不同者葢天
　有三百六十五度四分度之一嵗有三百六十五日
　四分日之一天度四分之一而有餘嵗日四分之一
　而不足故天度常平運而舒日道常内轉而縮天漸
　差而西嵗漸差而東此嵗差之由唐一行所謂嵗差
　者是也古厯簡易(音/異)未立差法但隨時占候修改以
　與天合至東晉虞喜始以天為天以嵗為嵗乃立差
　以追其變約以五十年退一度何承天以為太過乃
　倍其年而又反不及至隋劉焯取二家中數七十五
　年為近之然亦未為精密也因附著於此(朱子曰朔/易亦是時)
　(候嵗一改易於此有終而復始之意定中星自堯時/至今已差五十度  今之造厯者無  法只是趕趂)
　(天之行度以求合或過則損不及則益所以多差因/言古之鐘律細算寸分毫釐絲忽皆是定法如合符)
　(契皆自然而然莫知所起古之聖人其思之如是之/巧然皆非私意撰為之也意古之厯書亦必有一定)
　(之法而今亡矣三代而下造厯者紛紛莫有定議愈/精愈密而愈多差由不得古人一定之法也季通常)
　(言天之運無常日月星辰積氣皆動物也其行度疾/徐或過不及自是不齊使我之法能運乎天而不為)
　(天之所運則其疎密遲速或過不及之間不出乎我/此虚寛之大數縱有差忒皆可推而不失矣何者以)
　(我法之有定而律彼之無定自無差也季通言非是/天運無定乃其行度如此其行之差處亦是常度但)
　(後之造厯者為數窄狹而不足以包之耳今堯時昏/旦星中於午月令差於未漢晉以來又差  比堯時)
　(似差四分之一古時冬至日在牽牛今却在斗三太/史公厯書說是太初然却是顓頊四分厯劉歆  統)
　(厯唐一行大衍厯最詳備五代王朴司天考亦簡嚴/然一行王朴之厯皆止用之二三年即差王朴厯是)
　(七百二十加去季通亦用却依康節三百六十數物/唐孔氏曰朔盡也北方萬物盡故言朔李巡曰萬)
　(盡於北方蘇而復生故北稱朔王肅云改易者謹約/葢藏循行積聚引詩嗟我婦子曰為改嵗入此室處)
　(釋宫云西南隅謂之隩孫炎云室中隠隩之處也隩/是室内之名故以隩為室也  王氏曰不言北而言)
　(朔如月朔更始之意北方以位言之則日月星辰之/象皆伏而不見以時言之則草木歸根昆蟲閉蟄皆)
　(有隠伏之意故謂之幽都三時言平秩主農事也至/冬農事畢矣嵗事且終天氣更始故言平在朔易)
　(孫氏覺曰在者存而有察意朔者終而有始意今吕/氏曰北方終其陰而後始其陽故曰朔方既成  嵗)
　(之終又慮來嵗之始故謂之朔易始而終終而始此/天地生生不窮之道而聖人體之以贊化育艮始終)
　(萬物之意也子新安胡氏曰東萊實本程子經說而/畧潤色之程  又曰古者功作之事皆於冬月閒隙)
　(之際如修完室廬墻垣之類皆為來嵗計皆是一嵗/之事既終則復慮其始也  顧氏臨曰月令仲春日)
　(在奎考之書則冬之時也仲夏在東井則書之春也/仲秋在角則書之夏也仲冬在斗則書之秋也月令)
　(與書異葢天道三十年小變百年中變五百年大變/故曰伏羲神農之厯不可用於堯舜之時堯舜之厯)
　(不可用於夏商之際又金氏曰堯典中星與月令不/同月令中星與今日  不同嵗有差數先賢故立嵗)
　(差之法以步之差法當以七十五年者為稍的堯時/冬至日在虚七度昏昴中至月令時該一千九百餘)
　(年月令冬至日在斗二十二度昏奎中至本朝初該/一千七百餘年冬至日在斗初度昏壁中今延祐又)
　(經四十餘年而冬至日在箕八度矣昏亦壁中以此/驗之誠有不同  問堯典仲春仲夏仲秋仲冬與月)
　(令四仲昏旦中星不同何故潛室陳氏曰謂之中星/者當南方之正直午位之中者也然星隨天西轉無)
　(刻不有中星但其法以初昏為候故堯典之所指即/謂昏中也其以星鳥言者以四象言也其以星火)
　(言者是以二十八宿言也要皆不出於二十八宿四/分之則為四象十二分則為十二辰耳然堯典但提)
　(其大綱若厯家則轉加密矣故月令析為十二三統/析為二十四氣且兼旦中而言則愈析愈密固不厭)
　(析也葢周天三百六十五度四分度之一四分其度/而得一謂零散數也其一晝夜左旋一周天而又竒)
　(一度置周不數而獨數其竒故謂星日行一度若甲/日某星初度中即乙日某星二度中日有三百六十)
　(六即中星亦有三百六十六必星官以玉衡窺之毫/釐不差斯可以定節氣而成四時若三統分二十四)
　(氣在厯家且爾况月令堯典乎古今厯法不同大抵/較疎密耳  新安陳氏曰顧氏此條當與訂傳嵗差)
　(之說參看耳訂傳謂今冬至日在斗昏壁中所謂今/者文公之時也證之今日又不同矣近嵗方氏回當)
　(至元十八年辛巳作孫君山經序有曰今冬至日在/箕九度昏室中由此觀之烏可不用嵗差法隨時追)
　(其變而治厯以與天合哉既當隨時修改以與天合/則執經膠泥以求與古合決所不可也  臨川吳氏)
　(曰乃命總命羲和也就羲和之内分别之羲掌春夏/和掌秋冬故言分命又就羲之内和之内重分之既)
　(命其仲復命其叔故言申命堯命四時之官明天時/以授人而其要在於度日景日晷驗初昏中星以定)
　(二分二至而已葢分至定/則四時之節候皆不差矣)
帝曰咨汝羲暨和朞三百有六旬有六日以閏月定四
時成嵗允釐百工庶績咸熙
　咨嗟也歎而告之也暨及也朞猶周也允信釐治
　工官庶衆績功咸皆熙廣也天體至圓周圍三百六
　十五度四分度之一繞地左旋常一日一周而過一
　度日麗天而少遲故日行一日亦繞地一周而在天
　為不及一度積三百六十五日九百四十分日之二
　百三十五而與天會是一嵗日行之數也月麗天而
　尤遲一日常不及天十三度十九分度之七積二十
　九日九百四十分日之四百九十九而與日會十二
　會得全日三百四十八餘分之積又五千九百八十
　八如日法九百四十而一得六不盡三百四十八通
　計得日三百五十四九百四十分日之三百四十八
　是一嵗月行之數也嵗有十二月月有三十日三百
　六十者一嵗之常數也故日與天會而多五日九百
　四十分日之二百三十五者為氣盈月與日會而少
　五日九百四十分日之五百九十二者為朔虚合氣
　盈朔虚而閏生焉故一嵗閏率則十日九百四十分
　日之八百二十七三嵗一閏則三十二日九百四十
　分日之六百單一五嵗再閏則五十四日九百四十
　分日之三百七十五十有九嵗七閏則氣朔分齊是
　為一章也故三年而不置閏則春之一月入于夏而
　時漸不定矣子之一月入于丑而嵗漸不成矣積之
　之久至于三失閏則春皆入夏而時全不定矣十二
　失閏子皆入丑嵗全不成矣其名實乖戾寒暑反易
　農桑庶務皆失其時故必以此餘日置閏月於其間
　然後四時不差而嵗功得成以此信治百官而衆功
　皆廣也(朱子曰天道左旋日月亦只左旋但天行健/一日一夜而周常差過一度日月違天而退)
　(日是一日退一度月是一日退十三度有竒周天三/百六十五度四分度之一每嵗只有三百六十日餘)
　(了五日四分日之一又除小月計六日所以置閏所/餘六日為氣盈所少六日為朔虚  朞三百有六旬)
　(有六日而今一嵗三百五十四日者積朔空餘分以/為閏朔空者六月小也餘分者五日四分日之一也)
　(是如何見得天有三百六十五度甚麽人去量來只/  天行得過處為度天之過處便是日之退處日月)
　(㑹為辰一問周天之度是自然之度是强分曰天左/旋一晝  夜行一周而又過了一度以其行過處一)
　(日作一度三百六十五度四分度之一方是一周只/將南北表看今日恁時看時有甚星在表處明日恁)
　(時看這星又差逺或别是一星了過天道與日月五/星皆是左旋天道日一周天而常  一度日一日一)
　(周天起度端終度端故比天道常不及一度月行不/及天十三度十九分度之七今人却云月行速日行)
　(遲此錯說也但厯家以右旋為說取其易見日月之/度爾  伯靜云天是一日一周日則不及一度非天)
　(過一度也曰此說不是若以為天是一日一周則四/時中星如何不同如此則日日一般却如何紀嵗把)
　(甚麽時節做定限若以天為不過而日不及月度則/趲來趲去將次午時便打三更矣因取禮記  令疏)
　(指其中星早晚不同及更行一度兩處曰此說得甚/分明其他厯書都不如此説而今若就天裏看時只)
　(是行得三百六十五度四分度之一若把天外來說/則是一日過了一度季通常有言論日月則在天裏)
　(論天則在太虚空裏若去太虚空裏看那天自是日/月衮得不在舊時處謂如今日在這一處明日自是)
　(又衮動著些子义不在舊時處了又曰天無體只二/十八宿便是體且如日月皆從角起天亦從角起日)
　(則一日運一周依舊只在那角上天則一周了又過/角些子日日累上去則一年便與日㑹  問天道左)
　(旋自西而東日月右行則如何曰横渠說日月皆是/左旋説得好葢天行甚健一日一夜周三百六十五)
　(度四分度之一又進過一度日行速健次於天一日/一夜周三百六十五度四分度之一正恰好被天進)
　(一度則日為退一度二日天進二度則日為退二度/積至三百六十五日四分日之一則天所進過之度)
　(又恰周得木數而日所退之度亦恰退盡本數遂與/天會而成一年是謂一年一周天月行遲一日一夜)
　(行三百六十五度四分度之一行不盡比天為退了/十三度有竒至二十九日半强恰與天相值在恰好)
　(處是謂一月一周天進數為順天而左退數為逆天/而右厯家以進數難算只以退數算之故謂之右行)
　(且曰日行遲月行速有厯家只算所退之度却云日/行一度月行十三度  奇此乃截法故有日月五星)
　(右行之說其實非右行也横渠云天左旋處其中者/順之少遲則反右矣此說最好  問經星左旋緯星)
　(與日月右旋是否曰今諸家是如此說横渠說天左/旋日月亦左旋看來横渠之說極是只恐人不曉所)
　(以詩傳只載舊説或問此亦易見且以一大輪在外/一小輪載日月在内大輪轉急小輪轉緩雖都是左)
　(轉只有急有慢便覺日月是右轉了曰若如此則厯/家逆字皆著改作順字進字皆著改作退字  問日)
　(是陽如何反行得遲於月曰正是月遲又問日行一/度月行十三度有奇如何却是遲曰厯家是將他退)
　(底度數天至健故日行常少及他一度月又遲故不/及天十三度有奇且如月生於西一夜一夜漸漸向)
　(東便可見月遲問如此則當日比天行遲了一度月/比天行遲了十三度有竒曰厯家若如此說則算著)
　(那相去處度數多今只以其相近處言故易算聞季/通云西域有九執厯却是順算又云便是那這箇物)
　(事難說厯家自有一種言語日問厯法何以推月之/大小曰只是以每月二十九  半九百四十分日之)
　(四百九十九計之觀其合朔為如何如前月大則後/月初二日月生明  中氣只在本月若趲得中氣在)
　(月盡後月便當置閏焉孔氏曰匝四時曰朞未盈三/嵗足得一月則置閏  以定四時之氣節成一嵗之)
　(厯象日唐孔氏曰四分日之一入六日内舉全數言/之十  九百四十分日之八百二十七為每嵗之實)
　(餘正十一日弱也成毅齊沈氏曰天行速每日過一/度進而與日㑹以  一期月行遲每日不及日十三)
　(度有奇退而與日㑹以成一月此吴氏享夀曰嵗無/定日閏有定法朞閏嵗三字為  一節之大要朞者)
　(一嵗之足日也嵗者一嵗之省日也閏者補三嵗之/省日湊為三嵗之足日也  蘇氏曰有六旬有六日)
　(有讀為又古有又通過陳氏普曰天繞地左旋東出/西入一日一周而少  之日者天之精與天左旋日)
　(適一周以天之過也而為少不及焉天日進而日日/退也日非退也以天之進而見其退耳厯家謂日月)
　(皆右旋以此葢不計天之進而但以日月之退為右/旋以背而為面也然苟不計天之進則是四時昏旦)
　(中星常不移矣無是理也文公以為横渠首𤼵之葢/隋書之說略後人未有述之而横渠首得其説爾積)
　(三百六十五日四分日之一而天與日復相遇於初/進初退之地而為一年寒暑四時更迭代謝生成散)
　(斂皆於是而周夫天日者氣數之始其毎日之進退/既有常則故一日之進退遂為一度三百六十五日)
　(四分日之一進退一周而周天之數遂為三百六十/五度四分度之一而凡天之東西南北縱横參伍與)
　(夫星辰逺近之相去月與五星之行皆以其度為度/焉度數也則也天本無度以與日離合而成天日東)
　(西行其周布本東西而縱横南北皆以其度為數見/日者數之本日數既定而在天在地無非其度也月)
　(行遲常以二十七日千一十六分日之三百二十七/而與天㑹二十九日九百四十分日之四百九十九)
　(而與日會一月一周天者以與日會言也其實二十/七日有竒而周天又二日有竒始與日會文公注十)
　(月之交以為月二十九日有奇而周天又逐及於日/而與日會葢未詳也其不及天日之度於日之不及)
　(天既多十餘倍則其與天日會者自速十餘倍此日/之所以嵗周而月之所以月周也日一年與天一㑹)
　(月一年與天十三㑹與日十二㑹其與天會者無所/用故古今少道之天以日為天故日與天㑹而為嵗)
　(功月於氣無與故其與天㑹者一無所用而僅以與/日會者紀乎二十四氣之行日月每三十餘㑹而一)
　(閏兩閏之中謂十五十六會也但以晦朔弦朢為度/則漸違乎氣以晦朔弦朢為度而閏以追之則雖暫)
　(違而常扳以及之日月一㑹二十九日半有竒二氣/之日常在其内毎三十餘會則中氣必出一會之外)
　(入再㑹之初而其月惟一氣在其月之中於此置閏/天不用之而人用之也人之用之者以望前半月終)
　(前月望後半月起後月終前月則月無久違而及日/起後月則日有餘裕而待月農桑之候常不失序而)
　(人與天常不相違矣十九年七閏則日月二百三十/五會與天日一十九會平等而無少不及故為一章)
　(也置金氏曰氣盈而不置閏則晦朔弦望差朔虚而/不  閏則春夏秋冬差氣盈而失閏則立春為正月)
　(一日驚蟄為二月一日隨節氣而為月累累皆然當/朔不朔當晦不晦安得合初一十五初八二十三之)
　(晦朔弦朢乎朔虚而失閏則只以三箇月為春三箇/月為夏又兩箇三月為秋為冬隨十二月而為一嵗)
　(累累皆然而春非春秋非秋夏不熱冬不寒矣經三/十三箇月則氣盈朔虚之數積及一月便合置閏前)
　(閏距後閏亦三十三箇月數内大月多則過數而閏/三十四箇月者有之大月少則不及數亦閏三十二)
　(箇月者亦有之閏所以消其盈而息其虚也大略經/三十三箇月則消息停當氣節差移自然月内無中)
　(氣而為閏焉有新安陳氏曰四分度之一者周天全/度外其零度  一度四分中之一分也以對周嵗全)
　(日外其零日亦有一日四分中之一分所謂四分日/之一也九百四十分為一日其二百三十五分即四)
　(分中一分九百四十分日之二百三十五即四分日/之一也月一日不及天十三度有竒是不及日十二)
　(度有竒積二十九日零四百九十九分而月與日會/四百九十九分是六時零三刻弱也二十九日零六)
　(時三刻實為一月十二會得全日三百四十八乃十/二箇二十九日餘分之積以日法算之其五千六百)
　(四十分該六日而得六者得六日也零者尚有三百/四十八分三百四十八日加六日一嵗通三百五十)
　(四日此一嵗小嵗之數也十九年閏餘通得二百單/六日須置七閏月所以毎十九年或二十年必氣朔)
　(同日者一畨也然一嵗只有三百五十四日而經云/朞三百有六旬有六日何也此一嵗大嵗之數也葢)
　(今年立春到明年立春二十四氣全數並有三百六/十五日零二十五刻二十五刻即四分日之一以二)
　(十五刻當一日舉全數而言故曰三百六句有六日/也二氣為一月必有三十日零二時五刻始交後月)
　(節氣合二十四氣該三百六十五日零二十五刻此/氣盈之溢數也十二月有六小盡者此朔虚之虧數)
　(也一朔無三十日全非朔虚而何二氣必三十日添/二時五刻非氣盈而何節氣之有餘與小盡之不足)
　(二者並行而不相悖因此有餘不足而置閏於其間/二者參合而交相成兹其為萬世不能易之妙法歟)
　(一林氏曰二十七章為一㑹五百一十三年三會為/  統八十一章一千五百三十九年三統為一元四)
　(千六百一十七年章統㑹元運於無窮致吕氏曰釐/工熙績二句乃史紀堯因治厯明時而  正官立治)
　(之力非堯言也左董氏鼎曰日月麗乎天宜皆隨天/而行也而曰天  旋日月五星右轉何哉大要天最)
　(健而行速日月五星不相及耳然二十八宿亦星也/何以與天並行而日月五星獨不能並行也朱子曰)
　(天無體二十八宿便是體二十八宿之行即天行也/是以謂之經星猶機絲之有經一定而不動而日月)
　(五星緯乎其中所以分晝夜而列四時無非順天而/成造化也故自地面而觀其運行則皆東升西没繞)
　(地而左旋自天度而考其次舍則日月五星獨以漸/而東為逆天而右轉葢由其行不及天而次舍日以)
　(退然舍雖退而行未嘗不進也退雖逆而進未嘗不/順也於天雖逆而右轉於地則未嘗不順而左旋也)
　(蔡氏書傳曰天左旋日月麗天亦左旋而語録中載/朱子引横渠曰天左旋處其中者順之故日月星辰)
　(亦左旋此洞見天道之流行就地面而順觀之也論/語或問曰經星隨天左旋日月五緯右轉詩十月之)
　(交傳曰周天三百六十五度四分度之一左旋於地/一晝一夜則其行一周而又過一度日月皆右行於)
　(天一晝一夜則日行一度月行十三度十九分度之/七此步占日月之躔次於天度而逆取之也儒家論)
　(天道則皆順而左旋厯家考天度則日月五星逆而/右轉然其次舍雖逆其趨向則順自天度考之雖成)
　(右轉自地面觀之仍是左旋明於天於地之説則知/左旋右轉雖異而實同矣又按論語或問乃朱子未)
　(定之書而語録中又謂日月左旋之説恐人不曉故/詩傳中只載舊說則蔡傳亦無可疑  陳氏雅言曰)
　(閏之為閏雖非天道之所有而亦人時之所不可無/使天與日月之行氣朔之有餘不足而不置閏以歸)
　(之則時且不定嵗且不成何以示信於下使及時趨/事乎然則閏之有係於天時人事如此治厯者庸可)
　(不盡/心哉)
帝曰疇咨若時登庸放(上/聲)齊曰𦙍(羊進/反)子朱啓明帝曰
吁嚚(魚巾/反)訟可乎
　此下至鯀(古本/反)績用弗成皆為(去/聲)禪(音/善)舜張本也疇
　誰咨訪問也若順庸用也堯言誰為我訪問能順時
　為治之人而登用之乎放齊臣名𦙍嗣也𦙍子朱堯
　之嗣子丹朱也啓開也言其性開明可登用也吁者
　歎其不然之辭嚚謂口不道忠信之言訟爭辯也朱
　葢以其開明之才用之於不善故嚚訟禹所謂傲虐
　是也此見堯之至公至明深知其子之惡而不以一
　人病天下也或曰𦙍國子爵堯時諸侯也夏書有𦙍
　侯周書有𦙍之舞衣今亦未見其必不然姑存於此
　云(朱子曰自疇咨若時登庸到篇末只是一事皆是/為禪位設也一舉而故齊舉𦙍子再舉而驩兠舉)
　(共工三舉而四岳舉鯀皆不得其人故卒以天下授/舜  問朱先稱啓明後又説他嚚訟恐不相協曰便)
　(是驩兜以白為黒以非為是所以舜治他但那人也/是嶢崎且説而今暗昧底人解與人健訟不解惟其)
　(是啓明後方解嚚訟之堯問疇咨若時登庸放齊不/應舉一箇明於為惡  人此直是放齊不知子朱之)
　(惡失於薦揚耳/因啓明以為惡)　(吕氏曰君子因啓明以為善小人/新安陳氏曰溺愛者不明堯深知)
　(子之惡至明也史記載堯云終不/以天下之病而利一人至公也)
帝曰疇咨若予采驩兜(上呼官反/下當侯反)曰都共(音/恭)工方鳩僝
(仕限/反)功帝曰吁靜言庸違象恭滔天
　采事也都歎美之辭也驩兜臣名共工官名葢古之
　世官族也方且鳩聚僝見(音/現)也言共工方且鳩聚而
　見其功也靜言庸違者靜則能言用則違背(音/佩)也象
　恭貌恭而心不然也滔天二字未詳與下文相似疑
　有舛誤上章言順時此言順事職任大小可見(朱子/曰共)
　(工驩兠看得來其過惡甚於放齊𦙍子朱方鳩僝功/語未可曉此篇出於伏生便有此等處亦未灼然知)
　(僝功為見功亦且依古注說曰孔子曰貌象恭敬而/心傲狠若漫天  新安陳氏  兜共四凶之二同惡)
　(相濟敢為欺罔堯己燭其姦未及誅之耳舜既受禪/長惡不悛故罪之  象山陸氏曰堯之知共工丹朱)
　(不是於形跡間見/之直是見他心術)
帝曰咨四岳湯湯(音/傷)洪水方割蕩蕩懷山襄陵浩浩滔
天下民其咨有能俾乂僉曰於(音/烏)鯀哉帝曰吁咈哉方
命圯(部鄙/反)族岳曰异(音/異)哉試可乃已帝曰往欽哉九載
(音/宰)績用弗成
　四岳官名一人而總四岳諸侯之事也湯湯水盛貌
　洪大也孟子曰水逆行謂之洚(音/降)水洚水者洪水也
　葢水涌出而未洩(音/泄)故汎濫而逆流也割害也蕩蕩
　廣貌懷包其四面也襄駕出其上也大阜曰陵浩浩
　大貌滔漫(謨官/反)也極言其大勢若漫天也俾使乂治
　也言有能任此責者使之治水也僉衆共之辭四岳
　與其所領諸侯之在朝(音/潮)者同辭而對也於歎美辭
　鯀崇伯名歎其美而薦之也咈者甚不然之之辭方
　命者逆命而不行也王氏曰圓則行方則止方命猶
　今言廢閣詔令也葢鯀之為人悻(下頂/反)戾自用不從
　上令(去/聲)也圯敗族類也言與衆不和傷人害物鯀之
　不可用者以此也楚辭言鯀婞直是其方命圯族之
　證也岳曰四岳之獨言也异義未詳疑是已廢而復
　(去/聲)强舉之之意試可乃己者葢廷臣未有能於鯀者
　不若姑試用之取其可以治水而已言無預他事不
　必求其備也堯於是遣之往治水而戒以欽哉葢任
　大事不可以不敬聖人之戒辭約而意盡也載年也
　九載三考功用不成故黜之(問四岳是十二牧之長/否朱子曰周官言内有)
　(百揆四岳則百揆是朝廷官之長四岳乃管領十二/牧者四岳通九官十二牧為二十有二人則四岳為)
　(一人矣又堯咨四岳以汝能庸命㢲朕位不成堯欲/以天下與四人也  問堯既知鯀如何猶用之曰鯀)
　(也是有才智想見只是狠抝自是所以弄得恁地狼/璫所以楚辭說鯀悻直以亡身必是他去治水有不)
　(依道理壞了處弄了八九年無收殺了故舜殛之可/异哉是不用亦可試可乃己言試而可則用之亦)
　(已而已之也命庸命方命之命皆謂命令也庸命者/言能用我之  以㢲朕位也方命者言止其命令而)
　(不行也不吕氏曰鯀非無治水之才其方命圯族乃/恃才而  順理不能行其所無事必矣惟欽字可治)
　(鯀之病鯀不能用也堯時天下皆君子惟此二人與/衆異為小人故書之乃春秋常事不書之意  陳氏)
　(大猷曰祭法云禹能修鯀之功鯀非無功但不成爾/於人所共賢而賢之易於人所共賢而知其非賢難)
　(三人當時所賢堯獨察其/不然此可見堯之知人也)
帝曰咨四岳朕在位七十載汝能庸命巽朕位岳曰否
徳忝帝位曰明明揚側陋師錫帝曰有鰥(音/闗)在下曰虞
舜帝曰俞予聞如何岳曰瞽子父頑母嚚象傲克諧以
孝烝烝乂不格姦帝曰我其試哉女(尼據/反)于時觀厥刑
于二女釐降二女于媯(俱為/反)汭(如税/反)嬪(毗賔/反)于虞帝曰
欽哉
　朕古人自稱之通號吳氏曰巽遜古通用言汝四岳
　能用我之命而可遜以此位乎葢丹朱既不肖羣臣
　又多不稱故欲舉以授人而先之四岳也否不通忝
　辱也明明上明謂明顯之下明謂己在顯位者揚舉
　也側陋㣲賤之人也言惟徳是舉不拘貴賤也師衆
　錫與也四岳羣臣諸侯同辭以對也鰥無妻之名虞
　氏舜名也俞應許之辭予聞者我亦嘗聞是人也如
　何者復問其徳之詳也岳曰四岳獨對也瞽無目之
　名言舜乃瞽者之子也舜父號瞽叟心不則徳義之
　經為頑母舜後母也象舜異母弟名傲驕慢也諧和
　烝進也言舜不幸遭此而能和以孝使之進進以善
　自治而不至於大為姦惡也女以女與人也時是刑
　法也二女堯二女娥皇女英也此堯言其將試舜之
　意也莊子所謂二女事之以觀其内是也葢夫婦之
　間隠㣲之際正始之道所繫尤重故觀人者於此為
　尤切也釐理降下也媯水名在今河中府河東縣出
　歴山入河爾雅曰水北曰汭亦小水入大水之名葢
　兩水合流之内也故從水從内葢舜所居之地嬪婦
　也虞舜氏也史言堯治(平/聲)裝下嫁二女于媯水之北
　使為舜婦於虞氏之家也欽哉堯戒二女之辭即禮
　所謂往之女(音/汝)家必敬必戒者况以天子之女嫁於
　匹夫尤不可不深戒之也(朱子曰先儒多疑舜乃前/世帝王之後在堯時不應)
　(在側陋此恐不然若漢光武只是景帝七世孫已在/民間耕稼了况上古人夀長傳數世之後經厯之逺)
　(自然有㣲而在下者之吕氏曰烝烝二字舜之工夫/在此烝烝者有熏灌  意詩曰烝之浮浮如甑之炊)
　(物薪然不繼則氣息不騰烝烝之工間斷不能熟物/火既不歇則自然烝烝以至於熟舜處頑父嚚母傲)
　(象之間彼為惡之功日日不已苟非孝誠熏灌工夫/源源安能至於不格姦之地若有間斷則無以勝其)
　(為惡矣葢為善為惡各有力量力者勝此烝烝不格/姦之意  曾氏鞏曰烝如烝之浮浮之烝盛徳上達)
　(化而熟之使不自知也姦問舜能使瞽叟之不格姦/何哉潛室陳氏曰不格  亦謂能感動其慈愛之心)
　(至於和豫使父子如初耳非謂能移其氣性使作聖/賢  帝曰我其試哉女於時觀厥刑于二女皆堯之)
　(言釐降二女于媯汭嬪于虞乃史官之辭言堯以女/下嫁於舜爾帝曰欽哉是堯戒其二女之辭若如此)
　(說不解亦自分明但今解者便添入許多字來説釐/降只是他經理二女下降時事爾  孔氏曰堯年十)
　(六以唐侯升為天子在位七十年則時年八十六以/二女妻舜以治家觀治國  唐孔氏曰按世本堯是)
　(黄帝𤣥孫舜是黄帝八代孫計堯女於舜之曾祖為/四從姊妹以之為妻於義不可世本之言未可據信)
　(周孫氏曰刑謂以身儀之與詩刑于寡妻之刑同必/  子曰家難而天下易家親而天下疏也家人離)
　(起于婦人故暌次家人以二女同居而志不同行也/堯所以釐降二女于媯汭舜可禪乎吾兹試矣是治)
　(天下觀乎家治家觀身而已矣流地志河東郡青山/中有二泉下南流者曰媯下北  者曰汭二水異泉)
　(而合流出西注于媯使陳氏大猷曰舜自處頑嚚傲/之間而盡其道固難  二女處焉而亦盡其道尤難)
　(使非化二女與己同徳安能如此二女亦舜之儔也/歟  武夷熊氏曰孔子定書斷自唐虞以下堯典是)
　(第一篇書以前更有文字韓子曰堯以是道傳之舜/舜以是道傳之禹湯文武周公孔子則堯典是第一)
　(傳道之祖以前雖有伏羲神農黄帝三聖人者作孔/子作易大傳不過略述其開物成務大槩而已剏制)
　(立法葢未詳也堯典曰放勲孔子稱之亦曰巍巍乎/其有成功煥乎其有文章葢混沌既判至堯適當一)
　(元文明之㑹讀書者不可不熟玩而深求也此一篇/當作五截看首至黎民於變時雍此第一節是言堯)
　(之徳千萬世聖學源流皆起於此自羲和欽若昊天/至庶績咸熙此第二節是言堯之理會天道一截自)
　(疇咨若時至象恭此第三節是言理會人道一截自/帝曰咨四岳湯湯洪水至績用弗成此第四節是理)
　(會地道一截又自帝曰咨四岳至欽哉是第五節是/言禪讓之事人君之職以用人為重以知人為難一)
　(咨若時而得丹朱之頑再咨若采而得共工之静言/庸違三咨治水而得鯀之方命圯族直至咨四岳舉)
　(舜為天下得人命益命稷命禹命臯陶皆是舜舉以/後事人君以一身出而為天地人物之宗主不過為)
　(生民立極盡其輔相裁成之道以立人極之則三才/之責既盡則聖人之能事畢矣舜典言攝位亦只是)
　(此三事首言璿璣玉衡是理會天道次言朝覲巡狩/是理會人道次言封山濬川是理會地道此後不過)
　(去四凶咨岳牧命九官而已此外無餘事也葢人君/職分之大綱不過如此  董氏鼎曰帝堯為五帝之)
　(盛帝堯典為百篇之首篇吕氏謂書首二典猶易首/乾坤乾君道坤臣道也天地之道備於乾坤而君臣)
　(之道見於二典至當之論也然堯典篇中不過三大/節修齊治平一也治厯明時二也知人舉舜三也節)
　(目有三而綱領惟一一者欽而已欽敬者一心之主/宰而萬事之根本見於修齊治平者此敬見於治厯)
　(明時者亦此敬見於知人傳賢而不溺於親愛之子/不遺於疎賤之舜者亦此敬一篇之中言欽不一曰)
　(恭曰寅何往非一敬所貫通者先儒謂敬者百聖傳/心之法而實自堯啓其端焉讀是書者宜亦曰毋不)
　(敬舉范陽張氏曰一吁一俞治亂所係不可忽也放/齊  丹朱堯曰吁驩兜舉共工堯亦曰吁使堯於此)
　(時而俞之則小人得志必將召禍而起亂矣師錫虞/舜堯曰俞僉舉伯禹舜亦曰俞使堯舜於此時而吁)
　(之則君子之道消矣將何以致唐虞之治乎惟可吁/則吁故一吁而天下莫不畏可俞則俞故一俞而天)
　(下莫不服此所以為堯舜之盛也學者於此二字當/熟味之然後知聖人一吁一俞非偶然也  魯齋許)
　(氏曰堯典一篇只四件事一明徳二愛民三用人四/處變自稽古帝堯至黎民於變皆明徳事也自乃命)
　(羲和以下皆敬授人時事也授時不可緩此愛民之/至情也先儒只說天象非聖人定書意也明徳愛民)
　(二事君道之大綱也如四時纂要只是順時育物而/已命羲和只是如此放齊謂𦙍子朱啓明帝謂嚚訟)
　(可乎又共工方鳩僝功帝謂靜言庸違象恭滔天此/是堯知人用人處丹朱必俊辯共工必材幹常人論)
　(人所見只是俊辯材幹便是人才堯不如此却只於/言行上考察言忠信行篤敬此聖人取人之法也堯)
　(以其子不肖故求天下之賢聖禪以天位付以天民/此豈常人之所能而堯能之此所以為大聖人到事)
　(行不得處須看道理順天命常/人便用智力聖人則一順天命)
　　舜典
　　　今文古文皆有今文合于堯典而無篇首二十
　　　八字　唐孔氏曰東晉梅賾(音/色)上孔傳(去/聲)闕舜
　　　典自乃命以位以上二十八字世所不傳多用
　　　王(名/肅)范(名/甯)之註補之而皆以慎徽五典以下為
　　　舜典之初至齊蕭鸞(南齊/明帝)建武四年姚方興(吳/典)
　　　(人/)於大航頭(建康/地名)得孔氏傳古文舜典乃上之
　　　事未施行而方興以罪致戮(音/陸)至隋開皇初購
　　　求(上居候反/以財求之)遺典始得之今按古文孔傳尚書
　　　有曰若稽古以下二十八字伏生以舜典合於
　　　堯典只以慎徽五典以上接帝曰欽哉之下而
　　　無此二十八字梅賾既失孔傳舜典故亦不知
　　　有此二十八字而慎徽五典以下則固具於伏
　　　生之書故傳者用王范之註以補之至姚方興
　　　乃得古文孔傳舜典於是始知有此二十八字
　　　或者由此乃謂古文舜典一篇皆盡亡失至是
　　　方全得之遂疑其偽葢過論也(朱子曰東萊謂/舜典止載舜元)
　　　(年事則是若說是作史之妙則不然焉知當時/别無文字在  程子曰舜典篇末載舜死是夏)
　　　(時所作可知與堯/典虞時所作同)
曰若稽古帝舜曰重(平/聲)華協于帝濬(音/峻)哲文明温恭允
塞(入/聲)𤣥徳升聞乃命以位
　華光華也協合也帝謂堯也濬深哲智也溫和粹也
　塞實也𤣥幽潛也升上也言堯既有光華而舜又有
　光華可合於堯因言其目則深沈而有智文理而光
　明和粹而恭敬誠信而篤實有此四者幽潛之徳上
　聞於堯堯乃命之以職位也(朱子曰濬哲文明温恭/允塞細分是八字合而)
　(言之却只是四事濬是明之𤼵處哲則見於事也文/是文章明是明著易中多言文明此是就事上説塞)
　(是其中實處典舜典自虞舜側㣲至乃命以位一本/無云直自堯  帝曰欽哉而下接起慎徽五典所謂)
　(伏生以舜典合於堯典也則王氏日休曰濬哲繼以/文明若曰濬哲而不文明  若深藏智巧者豈聖人)
　(之深智温恭繼以允塞若曰温恭而不允塞則若徒/事外貌者豈聖人之温恭  程子曰凡論聖人者必)
　(取其徳之煥發者稱之隨其所取不必同也故稱堯/曰欽明文思稱文王曰徽柔懿恭稱孔子曰温良恭)
　(儉讓譬論玉之美者或取其色之温潤或取其質之/堅正或取其聲之清越舉其一則知其為寶矣  陳)
　(氏經曰重華協帝此見明兩作離聖人繼出不約而/同自内形之外則濬哲之發乃所以為文明由外本)
　(乎内則温恭之實乃所以為允塞重新安陳氏曰堯/徳光華舜徳之光華與之重故曰  華舜繼堯曰重)
　(華如武繼文曰重光濬哲文明温恭允塞之盛徳由/其光輝而不可掩言之則曰重華本於幽潛而未見)
　(言之則曰𤣥徳幽潛之中光華出焉此與闇然而日/章同意又按允塞當從信實之說然孔氏謂舜有深)
　(智文明温恭之徳信允塞上下葢如孟子則塞于天/地之間與格于上下同意  陳氏雅言曰堯有是徳)
　(之光而舜復有是徳之光夫是之謂重堯之光華既/如此而舜之光華復如此夫是之謂協此其徳之發)
　(於外者無/不同也)
慎徽五典五典克從納于百揆百揆時叙賓于四門四
門穆穆納于大麓烈風雷雨弗迷(麓音/鹿)
　徽美也五典五常也父子有親君臣有義夫婦有别
　長幼有序朋友有信是也從順也左氏所謂無違教
　也此葢使為司徒之官也揆度(達各/反)也百揆者揆度
　庶政之官惟唐虞有之猶周之冢宰也時叙以時而
　叙左氏所謂無廢事也四門四方之門古者以賓禮
　親邦國諸侯各以方至而使主焉故曰賓穆穆和之
　至也左氏所謂無凶人也此葢人兼四岳之官也麓
　山足也烈迅迷錯也史記曰堯使舜入山林川澤暴
　風雷雨舜行不迷蘇氏曰洪水為害堯使舜入山林
　相(去/聲)視原隰(音/習)雷雨大至衆懼失常而舜不迷其度
　量(去/聲)有絶人者而天地鬼神亦或有以相之歟愚謂
　遇烈風雷雨非常之變而不震懼失常非固聰明誠
　智確乎不亂者不能也易震驚百里不喪(去/聲)匕(卑履/反)
　鬯(丑亮/反)意為近之(問慎徽五典是使之掌教納于百揆/是使之宅百揆賓于四門是使之)
　(為行人之官納大麓恐是為山虞之官朱子曰若為/山虞則其職益卑且合從史記說使之入山雖遇烈)
　(風雷雨弗迷其道也舜納于大麓當以史記為據謂/如治水之類弗迷謂  不迷於風雨也若主祭之説)
　(某不敢信且雷雨在天如何解迷若是舜在主祭而/乃有風雷之變豈得是好  烈風雷雨弗迷只當從)
　(太史公說若從主祭說則弗迷二字說不得弗迷乃/指人而言也  夏氏曰五典之屬即命以位之事)
　(王氏曰人麓泰山之麓也後世封禪之說傳會於此/  董氏鼎曰此一節與堯典以親九族而九族睦至)
　(協和萬邦而民時雍語意氣象相似分明上句是感/下句是應見二聖人隨感隨應功用神速處  吕氏)
　(曰北處與堯以親至時雍同有夫子立斯立道斯行/綏斯來動斯和之意  陳氏雅言曰聖徳及人而人)
　(化之聖徳感天而天相之功用/神速至誠不亂非聖人不能也)
帝曰格汝舜詢事考言乃言底(音/㫖)可績三載(上/聲)汝陟帝
位舜讓于徳弗嗣
　格來詢謀乃汝底致陟升也堯言詢舜所行之事而
　考其言則見汝之言致可有功於今三年矣汝宜升
　帝位也讓于徳讓于有徳之人也或曰謙遜自以其
　徳不足為嗣也(朱子曰堯命舜曰三載汝陟帝位舜/讓于徳弗嗣則是不居其位也其曰)
　(受終于文祖則是攝行其事也故舜之攝不居其位/不稱其號只是攝行其職事耳到得後來舜遜於禹)
　(不復言位止曰總朕師爾其曰汝終陟元后則今不/陟也率百官若帝之初者但率百官如舜之初爾)
　(舜居攝時不知稱號謂何觀受命則是已將天下分/付他了  吕氏曰敷言試功此唐虞觀人之成法舜)
　(登庸之初非特厯試以事必嘗敷陳/以言故堯於此美其言與實相稱也)
正月上日受終于文祖
　上日朔日也葉氏曰上旬之日曽氏曰如上戊上辛
　上丁之類未詳孰是受終者堯於是終帝位之事而
　舜受之也文祖者堯始祖之廟未詳所指為何人也
　(唐孔氏曰上日言一嵗日之上也受堯終帝位之事/於堯文徳之祖廟也  王氏炎曰文祖堯所從受天)
　(下者也終吕氏曰堯已為天下得人則堯之責塞矣/故曰受  言受終則舜正始可知  董氏鼎曰堯老)
　(舜攝堯之為帝自若也而遽以受終告祖者葢天子/之有天下當以其身為始終昔由祖以有其始今告)
　(祖以受其終此為告攝而謂/之受終葢以重舜之責也)
在璿璣玉衡以齊七政
　在察也美珠謂之璿璣機也以璿飾璣所以象天體
　之轉運也衡横也謂衡簫也以玉為管横而設之所
　以窺璣而齊七政之運行猶今之渾(上/聲)天儀也七政
　日月五星也七者運行於天有遲有速有順有逆猶
　人君之有政事也此言舜初攝位整理庶務首察璣
　衡以齊七政葢厯象授時所當先也　按渾大儀者
　天文志云言天體者三家一曰周髀(音/俾)二曰宣夜三
　曰渾天宣夜絶無師說不知其狀如何周髀之術以
　為天似覆盆葢以斗極為中中高而四邊下日月傍
　行遶之日近而見之為晝日逺而不見為夜蔡邕(字/伯)
　(喈後漢/陳留人)以為考驗天象多所違失渾天説曰天之形
　狀似鳥卵地居其中天包地外猶卵之裹黄圓如彈
　(去/聲)丸故曰渾天言其形體渾渾然也其術以為天半
　覆地上半在地下其天居地上見者一百八十二度
　半强地下亦然北極出地上三十六度南極入地下
　亦三十六度而嵩髙(中岳/也)正當天之中極南五十五
　度當嵩高之上又其南十二度為夏至之日道又其
　南二十四度為春秋分之日道又其南二十四度為
　冬至之日道南下去地三十一度而已是夏至日北
　去極六十七度春秋分去極九十一度冬至去極一
　百一十五度此其大率也其南北極持其兩端其天
　與日月星宿斜而迴轉此必古有其法遭秦而滅至
　漢武帝時落下閎(字長公巴郡/人隠于落下)始經營之鮮于妄人
　又量度(上平聲/下入聲)之至宣帝時耿夀昌始鑄銅而為之
　象宋錢樂又鑄銅作渾天儀衡長八尺孔徑一寸璣
　徑八尺圓周二丈五尺强轉而望之以知日月星辰
　之所在即璿璣玉衡之遺法也歴代以來其法漸密
　本朝(音/潮)因之為儀三重其在外曰六合儀平置黒單
　環上刻十二辰八干四隅在地之位以準地面而定
　四方側立黑雙環背刻去極度數以中分天脊直跨
　地平使其半入地下而結於其子午以為天經斜倚
　赤單環背刻赤道度數以平分天腹横繞天經亦使
　半出地上半入地下而結於其卯酉以為天緯三環
　表裏相結不動其天經之環則南北二極皆為圓軸
　虚中而内向以挈三辰四逰之環以其上下四方於
　是可考故曰六合次其内曰三辰儀側立黑雙環亦
　刻去極度數外貫天經之軸内挈黄赤二道其赤道
　則為赤單環外依天緯亦刻宿度而結於黑雙環之
　卯酉其黄道則為黄單環亦刻宿度而又斜倚於赤
　道之腹以交結於卯酉而半入其内以為春分後之
　日軌半出其外以為秋分後之日軌又為白單環以
　承其交使不傾墊(都念/反)下設機輪以水激之使其日
　夜隨天東西運轉以象天行以其日月星辰於是可
　考故曰三辰其最在内者曰四遊儀亦為黑雙環如
　三辰儀之制以貫天經之軸其環之内則兩面當中
　各施直距外指兩軸而當其要(音/腰)中之内面又為小
　窽以受玉衡要中之小軸使衡既得隨環東西運轉
　又可隨處南北低昂以待占候者之仰窺焉以其東
　西南北無不周編故曰四逰此其法之大略也沈括
　曰舊法規環一面刻周天度一面加銀丁葢以夜候
　天晦不可目察則以手切之也古人以璿飾璣疑亦
　為此今太史局秘書省銅儀制極精緻(音/穉)亦以銅丁
　為之厯家之說又以北斗魁四星為璣杓(卑遥/反)三星
　為衡今詳經文簡質不應(平/聲)北斗二字乃用寓名恐
　未必然姑存其說以廣異聞(朱子曰孔註謂舜察天/文齊七政以審已當天)
　(心與否未必然只是從新整理起此是最先當理會/者故從此理會去  書疏載在璿璣王衡處先説箇)
　(天今人讀著亦無甚緊要以某觀之若看得此亦可/以想象天之形與日月星辰之運進退疾徐之度皆)
　(有分數而厯數大槩亦可知矣山一日論及璣衡及/黄赤道日月躔度潘子善曰嵩  本不當天之中為)
　(是天形欹側遂當其中耳曰嵩山不是天之中乃是/地之中黄道赤道皆在嵩山之北南極北極天之樞)
　(紐只此處不動如磨臍然此是天之中至極處如人/之臍帶也  厯法要當先論太虚以見三百六十五)
　(度四分度之一一一定位然後論天行以見天度加/損虚度之嵗分嵗分既定然後七政乃可齊耳  林)
　(氏曰璣衡以步七政之軌度時數兩不差焉故曰以/齊日月五星在天有常度其災祥與政事相應故曰)
　(七政正西山真氏曰舜受終之初察璿璣以揆七政/之運  如人子之事親候伺顔色惟恐一毫少咈於)
　(親心此大舜事天之敬也之陳氏經曰七者在天之/政也君為天與日月星辰  主君有缺政則日月薄)
　(食星辰變動安得而齊意與欽若厯象同玉唐孔氏/曰璣衡俱飾以玉史之立文猶左氏瓊弁  纓虞喜)
　(云宣明也夜幽也幽明之數其術兼之故曰宣夜髀/股也股者表也其法始於庖義周人志之故曰周髀)
　(蔡邕云即葢天也渾天者以為地在其中天周其外/日月初登于天後入于地晝則日在地上夜則日入)
　(地下太史所用候臺銅儀則其法也宋太史丞錢樂/鑄銅儀傳於齊梁周平江陵器遷長安  陳氏雅言)
　(曰璣衡者在器之天也七政者在天之天也在天之/天不可得而見在器之天所可得而察何莫非聖人)
　(心術淵源之所寓精神流通之所及/豈可以淺窺哉與堯之欽若一心也)
肆類于上帝禋(音/因)于六宗望于山川徧于羣神
　肆遂也類禋望皆祭名周禮肆師類造(七到/反)于上帝
　註云郊祀者祭昊天之常祭非常祀而祭告于天其
　禮依郊祀為之故曰類如泰誓武王伐商王制言天
　子將出皆云類于上帝是也禋精意以享之謂宗尊
　也所尊祭者其祀有六祭法曰埋少(去/聲)牢於泰昭祭
　時也相近(音禳/祈)於坎壇祭寒暑也王宫祭日也夜明
　祭月也幽宗(音/詠)祭星也雩宗祭水旱也山川名山大
　川五岳四瀆之屬望而祭之故曰望徧周徧也羣神
　謂丘陵墳衍古昔聖賢之類言受終觀象之後即祭
　祀上下神祇以攝位告也(朱子曰類只是祭天之名/其義則不可曉與所謂旅)
　(上帝同皆不可曉然決非是常祭中問六宗曰古注/說得自好鄭氏宗讀為禜即祭法  所謂祭時祭寒)
　(暑祭日祭月祭星祭水旱者如此說則先祭上帝次/禋六宗次望山川然後徧及羣神次序則皆順又問)
　(五峰取張髦之説如何曰非惟用改易經文兼之古/者昭穆不盡稱宗惟祖有功宗有徳故云祖文王而)
　(宗武王且如西漢之廟惟文帝稱太宗武帝稱世宗/至唐廟乃盡稱宗此不可以為據  鄭氏曰泰昭昭)
　(者明也亦壇也時四時也亦謂陰陽之神也埋之者/陰陽出入於地中也凡此以下皆祭用少牢相近讀)
　(為禳祈郤也求也寒於坎暑於壇王宫日壇夜明月/壇宗讀為禜幽禜星壇雩禜水旱壇  蘇氏曰晉張)
　(髦以六宗為三昭三穆受終之初既有事于文祖其/勢必及餘廟矣春秋不郊猶三望三望分野之星與)
　(國中山川乃知古者郊天必及天地間尊神魯諸侯/故三望而已此之禋六宗望山川徧羣神葢與類上)
　(帝為一禮爾考之祭法其泰壇祭天即此類上帝也/祭時寒暑日月星水旱即此禋六宗也四坎壇祭四)
　(方與山林川谷丘陵能出雲為風雨見怪物皆曰神/有天下者祭百神即此望山川徧羣神也祭法所叙)
　(舜典之章句義疏也後陳氏雅言曰此史臣紀舜告/攝位之事先上帝而  六宗次山川而後羣神此一)
　(定之叙也祭上帝曰類六宗曰禋山川曰望羣神曰/徧此一定之名也其叙秩然而不可亂其名截然而)
　(不可易此史臣/紀載之書法也)
輯五瑞既月乃日覲四岳羣牧班瑞干羣后
　輯斂瑞信也公執桓圭侯執信(音/伸)圭伯執躬圭子執
　穀璧男執蒲璧五等諸侯執之以合符於天子而驗
　其信否也周禮天子執冒以朝諸侯鄭氏注云名玉
　以冒以徳覆冒天下也諸侯始受命天子錫以圭圭
　頭斜銳其冒下斜刻小大長短廣狹如之諸侯來朝
　天子以刻處冒其圭頭有不同者則辨其偽也既盡
　覲見四岳四方之諸侯羣牧九州之牧伯也程子曰
　輯五瑞徴五等之諸侯也此已上皆正月事至盡此
　月則四方之諸侯有至者矣逺近不同來有先後故
　日日見之不如他朝會之同期於一日葢欲以少接
　之則得盡其詢察禮意也班頒同羣后即侯牧也既
　見之後審知非偽則又頒還其瑞以與天下正始也
　(問輯五瑞既月乃日覲四岳羣牧班瑞于羣后恐只/是王畿之諸侯輯斂瑞玉是命圭合信如點撿牌印)
　(之屬如何朱子曰不當指殺王畿如顧命太保率東/方諸侯畢公率西方諸侯不數日間諸侯皆至如此)
　(之速見覲是正君臣之禮較嚴天子當依而立不下/堂而  諸侯朝是講賓主之禮天子當宁而立在路)
　(寢門之外相與揖遜而入下陳氏大猷曰類帝而下/見君受命於天輯五瑞而  見臣受命於君  陳氏)
　(曰瑞玉堯所賜也舜斂而復班之使是玉也在堯則/為堯賜在舜則為舜賜矣  陳氏雅言曰輯瑞於攝)
　(位之初者將以驗其信否而盡其詢察之道班瑞於/既覲之後者所以與之正始而示夫更新之義也)
嵗二月東巡守(音/狩)至于岱宗柴望秩于山川肆覲東后
協時月正日同律度量(去/聲)衡修五禮五玉三帛二生一
死䞇(音/至)如五器卒乃復五月南巡守至于南岳如岱禮
八月西巡守至于西岳如初十有一月朔巡守至于北
岳如西禮歸格于藝祖用特
　孟子曰天子適諸侯曰巡守巡守者巡所守也嵗二
　月當巡守之年二月也岱宗泰山也柴燔柴以祀天
　也望望秩以祀山川也秩者具牲幣祝號之次第如
　五岳視三公四瀆視諸侯其餘視伯子男者也東后
　東方之諸侯也時謂四時月謂月之大小日謂日之
　甲乙其法略見(形甸/反)上篇諸侯之國其有不齊者則
　協而正之也律謂十二律黄鍾大蔟(千候/反)沽洗(蘇典/反)
　蕤(音/如)賔夷則無射(音/亦)大吕夾鍾仲吕林鍾南吕應(去/聲)
　鍾也六為律六為吕凡十二管皆徑三分有奇(音/崎)空
　圍九分而黄鍾之長九寸大吕以下律吕相間(去/聲)以
　次而短至應鍾而極焉以之制樂而節聲音則長者
　聲下短者聲髙下者則重濁而舒遲上者則輕清而
　剽(慓/同)疾以之審度而度(達各/反)長短則九十分(扶問/反)黄
　鍾之長一為一分十分為寸十寸為尺十尺為丈十
　丈為引以之審量(去/聲)而量多少則黄鍾之管其容子
　穀秬黍中者一千二百以為龠(弋灼/反)而十龠為合(音/閤)
　十合為升十升為斗十斗為斛以之平衡而權輕重
　則黄鍾之龠所容千二百黍其重十二銖兩龠則二
　十四銖為兩十六兩為斤三十斤為鈞四鈞為石此
　黄鍾所以為萬事根本諸侯之國其有不一者則審
　而同之也時月之差由積日而成其法則先粗而後
　精度量衡受法於律其法則先本而後末故言正日
　在協時月之後同律在度量衡之先立言之叙葢如
　此也五禮吉凶軍賓嘉也修之所以同天下之風俗
　五玉五等諸侯所執者即五瑞也三帛諸侯世子執
　纁公之孤執𤣥附庸之君執黄二生卿執羔大夫執
　雁一死士執雉五玉三帛二生一死所以為䞇而見
　者此九字當在肆覲東后之下協時月正日之上誤
　脫在此言東后之覲皆執此䞇也如五器劉侍講曰
　如同也五器即五禮之器也周禮六器(蒼璧黄琮青/圭赤璋白琥)
　(𤣥/璜)六䞇(璧以帛琮以錦圭以馬/璋以皮琥以繡璜以黼)即舜之遺法也卒乃
　復者舉祀禮覲諸侯一正朔同制度修五禮如五器
　數事皆畢則不復(扶又/反)東行而遂西向且轉而南行
　也故曰卒乃復南岳衡山西岳華(胡化/反)山北岳恒(胡/登)
　(反/)山二月東五月南八月西十一月北各以其時也
　格至也言至于其廟而祭告也藝祖疑即文祖或曰
　文祖藝祖之所自出未有所考也特特牲也謂一牛
　也古者君將出必告于祖禰(乃禮反/父廟也)歸又至其廟而
　告之孝子不忍死其親出告(姑沃/反)反面之義也王制
　曰歸格于祖禰鄭注曰祖下及禰皆一牛程子以為
　但言藝祖舉尊爾實皆告也但止就祖廟共用一牛
　不如時祭各設主於其廟也二説未知孰是今兩存
　之(問建牧立伯小大相維自可以垂拱無為矣何故/復有巡守之舉豈牧伯不足任耶或云因以祭天)
　(且朝諸侯又云君民一體不可邈然不相接故必躬/親巡撫然後上下情通而教化洽矣此先王之誠心)
　(二說孰是朱子曰建牧立監與巡狩之義竝行不悖/祭天朝諸侯巡撫之意皆在其中矣先王之政體用)
　(兼舉本末備具非若後世儒者一偏之説有體而無/用得本而遺末也  巡守亦非舜創立此制葢亦循)
　(襲將來故黄帝紀亦云披山通道未嘗寧居為註家/以至岱宗柴為句某謂當以柴望秩于山川  一句)
　(如柴望大告武成漢郊祀志亦云柴望秩于山川也/協時月正日只是去合同其時月日爾非謂作厯)
　(每遇巡守凡事理會一遍如文字之類器同律度量/衡修五禮五玉三帛二生一死贄如五  卒乃復舊)
　(說皆云如五器謂即是諸侯五玉之器初既輯之至/此禮既畢乃復還之看來似不如此恐書之顛倒了)
　(五器五禮之器也五禮者乃吉凶軍賓嘉之五禮凶/禮之器即是衰絰之類軍禮之器即是兵戈之類吉)
　(禮之器即是簠簋之類如者亦同之義言有以同之/使天下禮器皆歸于一  問修五禮呉才老以為只)
　(是五典之禮唐虞時無此因說舜典此段疑有錯簡/當云肆覲東后五王三帛二生一死贄協時月正日)
　(同律度量衡修五禮如五器卒乃復如者齊一之義/卒乃復者事畢復歸也非謂復歸京師只是事畢還)
　(歸故亦曰復前説班瑞于羣后則是還之也舜又曰/卒乃復是事畢而歸非是以贄為復也  問  之巡)
　(守是一年中遍四岳否曰觀其末後載歸格于藝祖/用特一句則是一年遍巡四岳矣問四岳惟衡山最)
　(逺先儒以為非今之衡山别自有衡山不知在甚處/曰恐是嵩山之南若如此則四岳相去甚近矣又云)
　(唐虞時以潛山為南岳五岳亦近非是一年往一處/然古之天子一嵗不能遍及四岳則到一方境上㑹)
　(諸侯亦可周禮有此禮推林氏曰律之十二又生於/厯之十二前律厯志云  厯成律故同律度量衡必)
　(先協時月正日禮有因革損益故謂之修自陳氏經/曰時月日正朔所自出律度量衡制度所  始五禮)
　(名分上下所由正非天子不議禮不制度不考文此/所以大一統而無國異政之患也  夏氏曰以物言)
　(則曰物以寳言則曰瑞以形言則曰器雉鄭氏曰羔/取其羣而不失其類雁取其候時而行  取其守介)
　(死不失節也陳孔氏曰器謂圭璧禮終則還之三帛/生死則否    氏曰此言復後言歸復自方岳返也)
　(歸至帝都也春秋書公子遂如齊至黄乃復書自彼/返也又書季子來歸書至國都也  陳氏經曰歸而)
　(告至則出告可知廟吕氏曰巡守而歸苟民物有一/不得其所其見祖  有愧必矣想舜歸格之時此心)
　(無愧對越在廟慰愜可知也恬林氏曰胡旦疑一嵗/不能周萬五千里此不然叔  問王通舜一嵗而巡)
　(守四岳國不費而民不勞何也曰儀衞少而徴求寡/也  陳氏大猷曰天下非一人所能獨治於是有封)
　(建諸侯不能保其常治於是有巡守巡守所以維持/封建也嵗月易流人心易解法度易弛上下易隔非)
　(天子時巡考察作新之治豈能久而無弊哉攝吕氏/曰自此以下至遏密八音以前皆史雜載舜  位二)
　(十八年/中之事)
五載一巡守羣后四朝敷奏以言明試以功車服以庸
　五載之内天子巡守者一諸侯來朝者四葢巡狩之
　明年則東方諸侯來朝于天子之國又明年則南方
　之諸侯來朝又明年則西方之諸侯來朝又明年則
　北方之諸侯來朝又明年則天子復巡守是則天子
　諸侯雖有尊卑而一往一來禮無不答是以上下交
　通而逺近洽和也敷陳奏進也周禮曰民功曰庸程
　子曰敷奏以言者使各陳其為治之説言之善者則
　從而明考其功有功則賜車服以旌異之其言不善
　則亦有以告飭之也林氏曰天子巡守則有協時月
　日以下等事諸侯來朝則有敷奏以言以下等事(朱/子)
　(曰五載一巡守此是立法如此若一嵗間行一遍則/去一方近處㑹一方之諸侯如周禮所謂十二嵗巡)
　(守殷國殷國則是㑹一方之諸侯使來朝也則巡守/去朝㑹一畨  問五載一巡守還是一年徧厯四方)
　(還是止於一方曰恐亦不能徧問古之巡守不至如/後世千騎萬乗否曰今以左氏觀之如所謂國君以)
　(乗卿以旅國君則以千五百人衞正卿則以五百人/從則天子亦可見矣曰春秋之時與茅􁇊土階之時)
　(莫不同否曰也不然如黄帝以師為衞則天子衞從/亦不應大段寡弱也  孔氏曰功成則賜車服以表)
　(顯其能用侯鄭氏曰巡守之年諸侯各朝于方岳其/間四年諸  來朝于京師以庸表顯其人有才能可)
　(用也人以車服為榮故天子之賞諸侯皆以車服賜/之覲禮云天子賜侯氏以車服是也又如采菽詩云)
　(君子來朝何錫予之雖無予之路車乘馬又何予之/𤣥衮及黼皆庸以車服之證也  陳氏雅言曰五載)
　(之内天子各以其時而巡守于四岳諸侯各以其年/而朝于京師此上下相交之禮也古之君臣情通政)
　(治其以/此夫)
肇十有二州封十有二山濬川
　肇始也十二州冀兖(音/逺)青徐荆揚豫梁雍(於用/反)幽并
　(平/聲)營也中古之地但為九州曰冀兖青徐荆揚豫梁
　雍禹治水作貢亦因其舊及舜即位以冀青地廣始
　分冀東恒山之地為并州其東北毉無閭之地為幽
　州又分青之東北遼東等處為營州而冀州止有河
　内之地今河東一路是也封表也封十二山者毎州
　封表一山以為一州之鎮如職方氏言揚州其山鎮
　曰會(音/檜)稽之類濬川濬道十二州之川也然舜既分
　十有二州而至商時又但言九圍九有周禮職方氏
　亦止列為九州有揚荆豫青兖雍幽冀并而無徐梁
　營也則是為十二州葢不甚久不知其自何時復(扶/又)
　(反/)合為九也吳氏曰此一節在禹治水之後其次序
　不當在四罪之先葢史官泛記舜所行之大事初不
　計先後之叙也(朱子曰肇十有二州冀州堯所都此/去地已狹若又分而為幽并二州則)
　(三州疆界極不多了青州分為營州亦然葉氏曰分/冀州西為并州北為幽州青州又在帝都之東分其)
　(東北為營州又蔡仲黙集註尚書至肇十有二州因/云禹即位後  并作九州曰也見不得但後面皆只)
　(說帝命式于九圍以有九有之師不知是甚時又復/并作九州  爾雅釋地九州之名於禹貢無梁青而)
　(有幽營孫炎以爾雅與禹貢職方皆不同疑是殷制/  新安陳氏曰舜即位初咨十有二牧後又曰州十)
　(有二師則終舜之世分九州為十二州可見矣又曰/禹又并為九州有左傳可證昔夏之方有徳也貢金)
　(九牧必龜山楊氏曰十二州九州或分或合因時而/已不  强為之説  劉氏􁆨曰帝都冀州冀州北接)
　(北狄而其域大於九州分冀為幽并以此二州捍狄/使不得接畿甸所以壯帝畿之翼衞而禦外夷之輕)
　(侮也十陳氏經曰禹貢之作乃在堯時至舜時分九/州為  二州  吕氏曰禹治水嘗濬川今水平復濬)
　(安不忘危也川不言十二川無大小皆濬也有陳氏/雅言曰肇十有二州者定疆理之制也封十  二山)
　(者表州域之鎮也濬川者防壅塞之患也葢洪水既/平州之九者分為十二也山之封者奠為十二也州)
　(十有二山亦如之至於川之濬者則不可以數拘焉/川之大者濬之川之小者亦濬之不以小而不濬也)
　(夫天下之患常起於㣲聖人之智常察其幾山之表/識無待於致詳水之疏導則不容以或略此史臣書)
　(法所以/異也)
象以典刑流宥(音/又)五刑鞭作官刑扑(普卜/反)作教刑金作
贖(神蜀/反)刑眚(所景/反)災肆赦怙(音/戸)終賊刑欽哉欽哉惟刑
之恤哉
　象如天之垂象以示人而典者常也示人以常刑所
　謂墨劓(音/乂)剕(音/吠)宫大辟(音/闢)五刑之正也所以待夫(音/扶)
　元惡大憝(徒對/反)殺人傷人穿窬(音/于)淫放凡罪之不可
　宥者也流宥五刑者流遣之使逺去如下文流放竄
　(取亂/反)殛(音/擊)之類是也宥寛也所以待夫罪之稍輕雖
　入於五刑而情可矜(音/京)法可疑與夫親貴勲勞而不
　可加以刑者則以此而寛之也鞭作官刑者木末垂
　革官府之刑也扑作教刑者夏(音/賈)楚二物學校之刑
　也皆以待夫罪之輕者金作贖刑者金黄金贖贖其
　罪也葢罪之極輕雖入於鞭扑之刑而情法猶有可
　議者也此五句者從重入輕各有條理法之正也肆
　縱也眚災肆赦者眚謂過誤災謂不幸若人有如此
　而入於刑則又不待流宥金贖而直赦之也賊殺也
　怙終賊刑者怙謂有恃終謂再犯若人有如此而入
　於刑則雖當宥當贖亦不許其宥不聴其贖而必刑
　之也此二句者或由重而即輕或由輕而即重葢用
　法之權衡所謂法外意也聖人立法制刑之本末此
　七言者大略盡之矣雖其輕重取舍(音/捨)陽舒陰慘之
　不同然欽哉欽哉惟刑之恤之意則未始不行乎其
　間也葢其輕重毫釐之間各有攸當(去/聲)者乃天討不
　易之定理而欽恤之意行乎其間則可以見聖人好
　(去/聲)生之本心也據此經文則五刑有流宥而無金贖
　周禮秋官亦無其文至吕刑乃有五等之罰疑穆王
　始制之非法之正也葢當刑而贖則失之輕疑赦而
　贖則失之重且使富者幸免貧者受刑又非所以為
　平也(朱子曰象以典刑流宥五刑鞭作官刑扑作教/刑金作贖刑眚災肆赦怗終賊刑欽哉欽哉惟)
　(刑之恤哉夫豈一於輕而已哉又以舜命皋陶之辭/考之士官所掌惟象流二法而已其曰惟明克允則)
　(或刑或宥亦惟其當而無以加矣又豈一於宥而無/刑哉今必曰堯舜之世有宥而無刑則是殺人者不)
　(死而傷人者不刑也是聖人之心不忍於元惡大憝/而反忍於銜寃抱痛之良民也是所謂怙終賊刑刑)
　(故無小者皆為空言反誤後世也其必不然也亦明/矣夫刑雖非先王所恃以為治然以刑弼教禁民為)
　(非則所謂傷肌膚以懲惡者亦既竭心思而繼之以/不忍人之政之一端也今徒流之法既不足以止穿)
　(窬淫放之姦而其過於重者則又有不當死而死如/强暴贓滿之類者苟采陳羣之議一以宫剕之辟當)
　(之則雖殘其支體而實全其軀命且絶其為亂之本/而使後無以肆焉豈不仰合先王之意而下適當時)
　(之宜哉况君子得志而有為則養之之具教之之術/亦必隨力之所至而汲汲焉固不應因循苟且直以)
　(不養不教為當然而熟視其爭奪相殺於前也今象/以典刑此一句乃五句之綱領諸刑之摠括猶  之)
　(刑皆結于笞杖徒流絞斬也凡人所犯合墨則加以/墨刑所犯合劓則加以劓刑剕官大辟皆然流宥五)
　(刑者其人所犯合此五刑而情輕可恕或因過誤則/全其支體不加刀鋸但流以宥之屏之逺方不與同)
　(齒如五流有宅五宅三居之類是也鞭作官刑者此/官府之刑猶今之鞭撻吏人葢自有一項專刑以治)
　(官府之胥史如周禮治胥史鞭五百鞭三百之類抃/作教刑此一項學官之刑猶今之學舍夏楚如習射)
　(習藝春秋教以禮樂冬夏教以詩書凡教人之事有/不率者則用此刑扑之如侯明撻記之類是也金作)
　(贖刑謂鞭扑二刑之可恕者則許用金以贖其罪如/此解釋則五句之義豈不粲然明白象以典刑之輕)
　(者有流以宥之鞭扑之刑之輕者有金以贖之流宥/所以寛五刑贖刑所以寛鞭扑聖人斟酌損益低昂)
　(輕重莫不合天理人心之自然而無毫釐抄忽之差/所謂既竭心思焉繼之以不忍人之政者如何說聖)
　(人專意只在教化刑非所急聖人固以教化為急若/有犯者須以此刑治之豈得置而不用問贖刑非古)
　(法曰然贖刑起周穆王古之所謂贖刑者贖鞭扑耳/夫既以殺人傷人矣又使之得以金贖則有財者皆)
　(可以殺人傷人而無辜被害者何其大不幸也且殺/人者安然居乎鄉里彼孝子順孫之欲報其親者豈)
　(肻安於此乎所以屏之四裔流之逺方彼此兩全之/也  聖人之心未感於物其體廣大而虚明絶無毫)
　(髪偏倚所謂天下之大本者也及其感於物也則喜/怒哀樂之用各隨所感而應之無一不中節者所謂)
　(天下之達道也葢自本體而言如鏡之未有所照則/虚而已矣如衡之未有所加則平而已矣至語其用)
　(則以其至虚而好醜無所遁其形以其至平而輕重/不能違其則此所以致其中和而天地位萬物育雖)
　(以天下之大而不外乎吾心造化之中也以此而論/則知聖人之於天下其所以慶賞威刑之具者莫不)
　(各有所由而舜典所論敷奏以言明試以功車服以/庸與夫制刑明辟之意皆可得而言矣雖然喜而賞)
　(者陽也聖人之所欲也怒而刑者陰也聖人之所惡/也是以聖人之心雖曰至虚至平無所偏倚而於此)
　(二者之間其所以處之亦不能無少不同者故其言/又曰罪疑惟輕功疑惟重此則聖人之㣲意然其行)
　(之也雖曰好賞而不能賞無功之士雖曰惡刑而不/敢縱有罪之人而功罪之實苟已曉然而無疑則雖)
　(欲輕之重之而不可得是又未嘗不虚不平而大本/之立達道之行固自若也故其賞也必察其言審其)
　(功而後加以車服之賜其刑也必曰象以典刑者畫/象而示民以墨劓剕宫大辟五等肉刑之常法也其)
　(曰流宥五刑者放之於逺所以寛夫犯此肉刑而情/輕之人也其曰鞭作官刑扑作教刑者官府學校之)
　(刑所以馭夫罪之小而未麗于五刑者也其曰金作/贖刑者使之入金而免其罪所以贖夫犯此鞭扑之)
　(刑而情之又輕者也此五者刑之法也其曰肯災肆/赦者言不幸而觸罪者則肆而赦之其曰怙終賊刑)
　(者言有恃而不改者則賊而刑之此二者法外之意/猶今律令之名例也其曰欽哉欽哉惟刑之恤哉者)
　(此則聖人畏刑之心閔夫死者之不可復生􁃎者之/不可復續惟恐察之有不審施之有不當又雖已得)
　(其情而猶必矜其不教無知而抵胃至此也嗚呼詳/此數言則聖人制刑之意可見而其於輕重淺深出)
　(入取舍之際亦已審矣雖其重者或至於誅斬斷割/而不少貸然本其所以至此則其所以施於人者亦)
　(必嘗有如是之酷矣是以聖人不忍其被酷者銜寃/負痛而為是以報之雖若甚慘而語其實則為適得)
　(其宜雖以不忍之心畏刑之甚而不得赦也惟其情/之輕者聖人於此乃得以施其不忍畏刑之意而有)
　(以宥之然亦必投之逺方以禦魑魅葢以此等所犯/非殺傷人則亦或淫或盜其情雖輕而罪實重若使)
　(既免於刑而又得使還鄊復為平民則彼之被其害/者寡妻孤子將何面目以見之而此幸免之人髪膚)
　(肢體了無所傷又將得以遂其前日之惡而不悔此/所以必曰流以宥之而又有五流有宅五宅三居之)
　(文也若夫鞕扑之刑則雖刑之至小而情之輕者亦/必許其入金以贖而不忍輒以真刑加之是亦仁矣)
　(然而流專以宥肉刑而不下及於鞭扑贖專以待鞭/扑而不工及於肉刑則其輕重之間又未嘗不致詳)
　(也至於過誤必赦故犯必誅之法則又權衡乎五者/之内欽哉欽哉惟刑之恤之㫖則常貫通乎七者之)
　(中此聖人制刑明辟之意所以雖或至於殺人而其/反復表裏至精至密之妙一一皆從廣大虚明心中)
　(流出而非私智之所為也而或者之論乃謂上古惟/有肉刑舜之為流為贖為鞭為扑乃不忍民之斬戮)
　(而始為輕刑者則是自堯以上雖犯鞭扑之刑者亦/必使從墨劓之坐而舜之心乃不忍於殺傷淫盜之)
　(凶賊而反忍於見殺見傷為所侵犯之良民也聖人/之心其不如是之殘忍偏倚而失其正亦已明矣又)
　(謂周之穆王五刑皆贖為能復舜之舊者則固不察/乎舜之贖初不上及五刑又不察乎穆王之法亦必)
　(疑而後贖也且以漢宣之世張敞以討羌之役兵食/不繼建為入榖贖罪之法初亦未嘗及夫殺人及盗)
　(之品也而蕭望之等猶以為如此則富者得生貧者/獨死恐開利路以傷治化曽謂三代之隆而以是為)
　(得哉嗚呼世衰學絶士不聞道是以雖有粹美之資/而不免一偏之弊其於聖人公平正大之心有所不)
　(識而徒知切切焉飾其偏見之私以為美談若此多/矣可勝辨哉若夫穆王之事以予料之殆必由其巡)
　(遊無度財匱民勞至其末年無以為計乃特為此一/切權宜之術以自豐而又託於輕刑之說以違道而)
　(干譽耳夫子存之葢以示戒而程子策試尚發問焉/其意亦可見矣或者又謂四凶之罪不輕於少正卯)
　(舜乃不誅而流之以為輕刑之騐殊不知共兜朋黨/鯀功不就其罪本不至死三苗拒命雖若可誅而蠻)
　(夷之國聖人本以荒忽不常待之雖有負犯不為叛/臣則姑竄之逺方亦正得其宜耳非故為是以輕之)
　(也若少正卯之事則予嘗竊疑之葢論語所不載子/思孟子所不言雖以左氏春秋内外傳之誤且駁而)
　(猶不道也乃獨荀况言之是必齊魯陋儒憤聖人之/失職故為此說以夸其權吾又安敢輕信其言遽稽)
　(以為決乎聊并記之以俟來者之問象以典刑如何/為象曰此言正法象如懸象魏  象或謂畫為五刑)
　(之狀亦可恤或問欽哉欽哉惟刑之恤哉曰多有人/解書做寛  之恤某之意不然若做寛恤如被殺者)
　(不令償命死者何辜大率是説刑者民之司命不可/不謹如斷者不可續乃矜恤之恤耳  今之法家多)
　(惑於報應禍福之說故多出人罪以求福報夫使無/罪者不得直而有罪者反得釋是乃所以為惡耳何)
　(福報之有書曰欽哉欽哉惟刑之恤哉所謂欽恤云/者正以詳審曲直令有罪者不得幸免而無罪者不)
　(得濫刑也今之法官惑於欽恤之說以為當寛人之/罪而出其法故几罪之當殺者莫不多為可出之塗)
　(以俟奏裁既云奏裁則大率減等當斬者配當配者/徒當徒者杖當杖者笞是乃賣弄條貫侮法而受賕)
　(者耳何欽恤之有今之律令謂法不能決者則俟奏/裁今獨明知其罪之當死亦莫不為可生之塗以生)
　(之惟夀皇不然其情理重者皆殺之之陳氏雅言曰/不欽則或失之於怠慢不恤則或失  於慘刻二者)
　(刑之所由不得其平也故必主之以欽而加之以/恤此傳所謂欽恤之心未始不行乎其間者也)
流共(音/恭)工于幽洲放驩兜于崇山竄三苗于三危殛鯀
于羽山四罪而天下咸服
　流遣之逺去如水之流也放置之於此不得他適也
　竄則驅逐禁錮(音/固)之殛則拘囚困苦之隨其罪之輕
　重而異法也共工驩兜鯀事見(音/現)上篇三苗國名在
　江南荆揚之間恃險為亂者也幽洲北裔之地水中
　可居曰洲崇山南裔之山在今澧州三危西裔之地
　即雍之所謂三危既宅者羽山東裔之山即徐之蒙
　羽其藝者服者天下皆服其用刑之當(去/聲)罪也程子
　曰舜之誅四凶怒在四凶舜何與(去/聲)焉葢因是人有
　可怒之事而怒之聖人之心本無怒也聖人以天下
　之怒為怒故天下咸服之春秋傳(去/聲)所記四凶之名
　與此不同說者以窮奇為共工渾敦(上胡本反/下杜本反)為驩
　兜饕餮(上他刀反/下他結反)為三苗檮杌(音桃/兀)為鯀不知其果
　然否也(朱子曰放驩兜于崇山或云在澧州慈利縣/殛鯀于羽山想是偶然在彼而殛之程子謂)
　(時適在彼是也若曰罪之彰著或害功敗事於彼則/未可知也大抵此等隔絶遥逺又無證據只說得箇)
　(大綱如此便了不必說殺了便受折難在四凶只縁/堯舉舜而遜之以位故不服而抵于罪  堯時則其)
　(罪未彰又他畢竟是箇世家大族又未有過惡故動/他未得  殛非殺也洪範云殛死猶今言貶死  問)
　(舜不惟徳盛又且才髙嗣位未幾如齊七政覲四岳/協時月正日同律度量衡肇十二州封十二山及四)
　(罪而天下服一齊做了其功用神速如此曰聖人作/處自别故書稱三載底可績  程子曰四凶之才皆)
　(可用堯之時聖人在上皆以其才任大位而不敢露/其不善之心堯非不知其不善也伏則聖人亦不得)
　(而誅之及堯舉舜於匹夫之中而禪之位則是四人/者始懷憤怨不平之心而顯其惡故舜得以因其迹)
　(而誅竄之也曰孫氏覺曰放重於流竄重於放殛重/於竄  林氏  殛鯀竄苗當在洪水未平之前巡守)
　(肇十二州當在禹平水之後史因言舜之恤刑遂舉/四凶事繫于下耳世徒見四凶得罪不在堯世則謂)
　(堯不能去不知舜之去四凶乃在歴試之時實受堯/命如禹居攝時亦受舜命征苗也  新安胡氏口觀)
　(此在帝乃殂落/之前則可見矣)
二十有八載(上/聲)帝乃殂落百姓如喪考妣三載四海遏
密八音
　殂落死也死者䰟氣歸于天故曰殂體魄歸于地故
　曰落喪為之服也遏絶密靜也八音金石絲竹匏土
　革木也言堯聖徳廣大恩澤隆厚故四海之民思慕
　之深至於如此也儀禮圻(音/祈)内之民為(去/聲)天子齊衰
　(音咨/催)三月圻外之民無服今應(平聲/下同)服三月者如喪
　考妣應無服者遏密八音堯十六即位在位七十載
　又試舜三載老不聴政二十八載乃崩在位通計百
　單一年(朱子曰林少穎解殂落云魂徂而魄落説得/好便是魂升于天魄降于地底意思  堯崩)
　(百姓如喪考妣三載四海遏密八音百姓如喪考妣/此是本分四海遏密八音以禮論之則為過為天子)
　(服三年之喪只是圻内諸侯之國則不然為君為父/皆服斬衰君謂天子諸侯及大夫之有地者大夫之)
　(邑以大夫為君大夫以諸侯為君諸侯以天子為君/各為其君服斬衰諸侯之大夫却為天子服齊衰三)
　(月禮無二斬故也公之喪諸達官之長杖達官謂通/於君得奏事者各以其長其長杖其下者不杖可知)
　(服問後世不封建諸侯天下一統百姓當為天子何/  曰三月天下服地雖有逺近聞喪有先後然亦不)
　(過三月非王氏炎曰此言哀/慕之情  言喪服之禮也)
月正元日舜格于文祖
　月正正月也元日朔日也漢孔氏曰舜服堯喪三年
　畢將即政故復(扶又/反)至文祖廟告蘇氏曰受終告攝
　此告即位也然春秋國君皆以遭喪之明年正月即
　位於廟而改元孔氏云喪畢之明年不知何所據也
　(朱子曰堯舜之廟雖不可考然以義理推之堯之廟/當立于丹朱之國所謂修其禮物作賓于王家葢神)
　(不歆非類民不祀非族故禮記有虞氏禘黄/帝而郊嚳祖顓頊而宗堯伊川以為可疑)
詢于四岳闢四門明四目達四聰
　詢謀闢開也舜既告廟即位乃謀治于四岳之官開
　四方之門以來天下之賢俊廣四方之視聴以決天
　下之壅蔽(問明四目達四聰是達天下之聰明否朱/子曰固是曰孔安國言廣視聴於四方如)
　(何曰亦是以天下之目為目以天下之耳為耳之意/  唐孔氏曰明四方之目使為己逺視四方也達四)
　(方之聰使為己逺聴聞四方也恐逺方有所壅塞令/為己悉聞見之  陳氏大猷曰舜初攝位則覲岳牧)
　(初即位則復詢岳咨牧葢内外之要職莫先焉四新/安陳氏曰自此至惟時亮天功紀舜初即位事  岳)
　(總四方諸侯故以闢四方之門廣視聴於四方者咨/詢之闢四門有以天下為一家之氣象焉明四目達)
　(四聰有以天下為/一身之精神焉)
咨十有二牧曰食哉惟時柔逺能邇惇徳允元而難(去/聲)
任(平/聲)人蠻夷率服
　牧養民之官十二牧十二州之牧也王政以食為首
　農事以時為先舜言足食之道惟在於不違農時也
　柔者寛而撫之也能者擾而習之也逺近之勢如此
　先其略而後其詳也惇厚允信也徳有徳之人也元
　仁厚之人也難拒絶也任古文作壬包藏凶惡之人
　也言當厚有徳信仁人而拒奸惡也凡此五者處之
　各得其宜則不特中國順治雖蠻夷之國亦相率而
　服從矣(朱子曰柔逺能邇柔逺却說得輕能邇是柰/何得他使之帖服之意  孔氏曰所重在民)
　(食惟當敬授民時柔逺言當安逺乃能安近民陳氏/曰能者馴服其教化之意  新安陳氏曰重  食一)
　(遐邇親君子逺小人則内治舉而外/夷服欲州牧以是為國而率諸侯也)
舜曰咨四岳有能奮庸熙帝之載使宅百揆亮采惠疇
僉曰伯禹作司空帝曰俞咨禹汝平水土惟時懋(音/茂)哉
禹拜稽(音/起)首讓于稷契(音/薛)暨臯陶(音/遥)帝曰俞汝往哉
　奮起熙廣載事亮明惠順疇類也一説亮相(去/聲)也舜
　言有能奮起事功以廣帝堯之事者使居百揆之位
　以明亮庶事而順成庶類也僉衆也四岳所領四方
　諸侯有在朝者也禹姒姓崇伯鯀之子也平水土者
　司空之職時是懋勉也指百揆之事以勉之也葢四
　岳及諸侯言伯禹見作司空可宅百揆帝然其舉而
　咨禹使仍作司空而兼行百揆之事録其舊績而勉
　其新功也以司空兼百揆如周以六卿兼三公後世
　以他官平章事知政事亦此類也稽首首至地稷田
　正官稷名棄姓姬氏封於邰(音/台)契臣名姓子氏封於
　商稷契皆帝嚳(音/谷)之子暨及也臯陶亦臣名俞者然
　其舉也汝往哉者不聴其讓也此章稱舜曰此下方
　稱帝曰者以見堯老舜攝堯在時舜未嘗稱帝此後
　舜方真即帝位而稱帝也(朱子曰禹以司空行宰相/事汝平水土則是司空之)
　(職惟時懋哉則又勉以行百揆之事後林氏曰書於/名分之際最嚴葢恐涉於疑似而起  世之論也如)
　(舜居攝疑其稱帝故於命禹稱舜曰以見前此未嘗/稱帝也周公攝政疑其稱王故於多方言周公曰王)
　(若曰以見周公雖攝而號令皆成王之命也後世尚/有言舜南面而立堯北面而朝及周公負黼扆以朝)
　(諸侯者治吕氏曰當時紹堯極治何用奮迅激昂葢/天下之  不進則退必常存奮起之心乃有日新不)
　(窮之理惟極治之時此意不可忘也無陳氏曰舜豈/不知禹必詢于衆者付之公論而我  與也  唐孔)
　(氏曰伯爵也禹代父鯀為崇伯入為天子司空故稱/伯禹  劉氏向曰舜命九官濟濟相讓和之至也)
帝曰棄黎民阻飢汝后稷播(補過/反)時百穀
　阻厄后君也有爵土之稱播布也穀非一種(上/聲)故曰
　百榖此因禹之讓而申命之使仍舊職以終其事也
　(唐孔氏曰黎民阻飢謂往者洪水時五張氏曰棄以/名命之稷以官稱之  唐孔氏曰稷  榖之長故以)
　(名主穀之官言孔氏曰播百榖美其前功以勉之農/葉氏曰史記  稷少好耕農民皆法則之堯舉為)
　(師使教民稼穡則棄之為稷堯時已然舜以舊官申/命之耳  吕氏曰阻飢猾夏當時豈有此事然尚憂)
　(此所以為/唐虞也)
帝曰契百姓不親五品不遜汝作司徒敬敷五教在寛
　親相親睦也五品父子君臣夫婦長㓜朋友五者之
　名位等級也遜順也司徒掌教之官敷布也五教父
　子有親君臣有義夫婦有别(必列/反)長(上/聲)幼有序朋友
　有信以五者當然之理而為教令也敬敬其事也聖
　賢之於事雖無所不敬而此又事之大者故特以敬
　言之寛裕以待之也葢五者之理出於人心之本然
　非有强(上/聲)而後能者自其拘於氣質之偏溺於物欲
　之蔽始有昧於其理而不相親愛不相遜順者於是
　因禹之讓又申命契仍為司徒使之敬以敷教而又
　寛裕以待之使之優柔浸漬(疾智/反)以漸而入則其天
　性之真自然呈露不能自已而無無恥之患矣孟子
　所引堯言勞來(並去/聲)正直輔翼使自得之又從而振
　徳之亦此意也(朱子曰舜之命契不過是欲使父子/有親君臣有義夫婦有别長幼有序)
　(朋友有信只是此五者至於後來聖賢千言萬語只/是欲明此而已  問堯徳化如此久何故至舜猶曰)
　(百姓不親五品不遜曰也只是怕恁地為敬敷五教/在寛只是不急迫慢慢地養他  古人  政一本於)
　(寛切謂今必須反之以嚴葢必須如是矯之而後有/以得其當今人為寛至於事無統紀緩急予奪之權)
　(皆不在我下稍却是奸豪得志平民不蒙其惠反受/其殃矣  今人說寛政多是事事不管某謂壊了這)
　(箇寛字故敬敷五教在寛聖賢於事無不敬而此又/其大者  特以敬言之在寛是欲其優㳺浸漬以漸)
　(而入也之禮樂所以成教化而兵刑輔之當唐虞之/時禮樂  官析為二兵刑之官合為一詳略之意可)
　(見百唐氏曰命稷而後命契富而後教之序也為成/四  家曰不親由於不遜  陳氏大猷曰以敬  主)
　(則所以教之者無不至特慮其失之迫耳故言在寛/寛得無縱弛之患乎曰主於敬而行之以寛自不至)
　(於縱弛也命新安陳氏曰施教之道敬寛二字不可/闕一穆王  君牙曰敬明乃訓曰𢎞敷五典得敬寛)
　(之意舜此二義上以堯之匡直自得為法下可以為/萬世法  陳氏雅言曰敷教之道必主於敬而尤在)
　(於寛敬以處己則人不敢慢寛以待人則人易於從/二者不可偏廢苟一於敬則或失於急迫一於寛則)
　(或失於縱弛皆所不可史臣紀舜歴試諸艱之事曰/慎徽五典慎有敬敷之意徽有在寛之意此二字千)
　(萬世掌教者不能易也聖人/之言辭簡而意盡於此可見)
帝曰臯陶蠻夷猾(音/滑)夏寇賊姦宄汝作士五刑有服五
服三就五流有宅五宅三居惟明克允
　猾亂夏明而大也曽氏曰中國文明之地故曰華夏
　四時之夏疑亦取此義也劫人曰寇殺人曰賊在外
　曰姦在内曰宄士理官也服服其罪也吕刑所謂上
　服下服是也三就孔氏以為大罪於原野大夫於朝
　士於市不知何據竊恐惟大辟棄之於市宫辟則下
　蠶室餘刑亦就屏(音/丙)處葢非死刑不欲使風中(去/聲)其
　瘡誤而致死聖人之仁也五流五等象刑之當宥者
　也五宅三居者流雖有五而宅之但為三等之居如
　列爵惟五分土惟三也孔氏以為大罪居於四裔次
　則九州之外次則千里之外雖亦未見其所據然大
　槩(居代/反)當略近之此亦因禹之讓而申命之又戒以
　必當致其明察乃能使刑當(去/聲)其罪而人無不信服
　也(問蠻夷猾夏是有苗否朱子曰也不專指此但官/為此而設  五服三就若大辟則就市宫刑則如)
　(漢時就蠶室其墨劓剕三刑度亦必有一所在刑之/既非死刑則傷人之肌體不可不擇一深密之所但)
　(不至如蠶室耳氏王氏十朋曰命臯陶次於契刑所/以弼教也  陳  曰易卦言用刑者如噬嗑如賁如)
　(旅其象皆有取於離用刑在惟明可知矣居刑官不/明不足以盡人心不允不足以當人罪故戒以惟明)
　(克允曰夏氏曰舜命契教以一言曰寛命臯陶教以/一言  明簡而易守也  孫氏曰惟明則情偽畢知)
　(克允則輕重適當者復齋董氏曰或言帝者之世詳/於化而略於政王  之世詳於政而略於化虞時兵)
　(刑之官合為一而禮樂分為二成周禮樂之官合為/一而兵刑分為二故此蠻夷猾夏亦以命臯陶然經)
　(只言五刑五流未嘗言兵也後征苗之兵/禹實掌之未嘗用臯陶則兵刑非兼掌矣)
帝曰疇若予工僉曰垂哉帝曰俞咨垂女共工垂拜稽
首讓于殳(音/殊)斨(千羊/反)暨伯與(音/余)帝曰往哉汝諧
　若順其理而治之也曲禮六工有土工金工石工木
　工獸工草工周禮有攻木之工攻金之工攻皮之工
　設色之工摶(音/團)埴(永職/反)之工皆是也帝問誰能順治
　予百工之事者垂臣名有巧思(去/聲)莊子曰攦(郎計/反)工
　倕之指即此也殳斨伯與三臣名也殳以積竹為兵
　建兵車者斨方銎(丘恭/反)斧也古者多以其所能為名
　殳斨豈能為二器者與往哉汝諧者往哉汝和其職
　也(張氏曰守法信度因聖人創作之制而持循之此/之謂若  新安陳氏曰垂之巧因萬物自然之理)
　(而為之行所無事之大智大巧耳豈若後世之器/械技巧咸精其能作為淫巧以蕩上心之比哉)
帝曰疇若予上下草木鳥獸僉曰益哉帝曰俞咨益汝
作朕虞益拜稽首讓于朱虎熊羆(音/卑)帝曰俞往哉汝諧
　上下山林澤藪(音/叟)也虞掌山澤之官周禮分為虞衡
　屬於夏官朱虎熊羆四臣名也髙辛氏之子有曰仲
　虎仲熊意以獸為名者亦以其能服是獸而得名歟
　史記曰朱虎熊羆為伯益之佐前殳斨伯與當亦為
　垂之佐也(朱子曰孟子說益烈山澤而焚之是使之/除去障翳驅逐禽獸耳未必使之為虞官)
　(也至舜命之作虞然後使之養育其草木鳥獸耳氏/孔氏曰若謂順施政教取之有時用之有節  張)
　(曰聖人以萬物為一體故曰予草木鳥獸先王之世/山澤為之厲禁獺祭魚然後漁人入澤梁與夫昆蟲)
　(未蟄不以火田之類皆若之之事故獸魚咸若所以/為夏后鹿濯魚躍所以為文王然至於禽獸繁殖則)
　(有益之烈而焚有周公之驅而寧葢若順也居於山/澤順也交於中國非順也豈以姑息為若哉  吕氏)
　(曰君為天下萬物之主故鳥獸草木莫不有職以掌/之後世之君不識代天理物民與物理一而分殊民)
　(且不恤安能用心到此此見唐虞天涵地育廣大氣/象  新安陳氏曰所以盡人之性亦必盡物之性也)
　(正林氏曰益向雖掌火烈山澤特為禹之佐至此方/  為虞  曽氏曰周禮有山虞澤虞等益葢為衆虞)
　(之長耳虞陳氏大猷曰餘官有教戒/之辭山  獨無者若字已該之矣)
帝曰咨四岳有能典朕三禮僉曰伯夷帝曰俞咨伯汝
作秩宗夙夜惟寅直哉惟清伯拜稽首讓于䕫龍帝曰
俞往欽哉
　典主也三禮祀天神享人鬼祭地祇之禮也伯夷臣
　名姜姓秩序也宗祖廟也秩宗主叙次百神之官而
　專以秩宗名之者葢以宗廟為主也周禮亦謂之宗
　伯而都家皆有宗人之官以掌祭祀之事亦此意也
　夙早寅敬畏也直者心無私曲之謂人能敬以直内
　不使少有私曲則其心潔清而無物欲之汚可以交
　於神明矣䕫龍二臣名(朱子曰惟寅故直惟直故清/  問夙夜惟寅直哉惟清曰)
　(人能敬則内自直内直則看得那禮文分明不糊塗/也  問伯夷典禮而曰夙夜惟寅直哉惟清何也曰)
　(禮是見成制度夙夜惟寅直哉惟清乃所以行其禮/也  陳氏經曰夙夜者自早至暮無時而不寅亦無)
　(時而不直清也此時之心即天神地祇人鬼之心心/陳氏曰九官惟百揆秩宗咨四岳而命重可知矣)
　(者神明之舍所以交於神明之本也敬則能直内直/内則清明在躬敬其本而直清其效也禮敬而已矣)
　(既戒以寅猶勉以欽丁寧至矣斂陳氏雅言曰夫事/神之道必在於敬敬則此心收  無少私曲而能直)
　(直則此心虚明無少雜亂而能清夫然/後可以感通神明而盡事親之道矣)
帝曰䕫命汝典樂教胄子直而温寛而栗剛而無虐簡
而無傲詩言志歌永言聲依永律和聲八音克諧無相
奪倫神人以和䕫曰於予擊石拊(音/撫)石百獸率舞
　胄長(上/聲)也自天子至卿大夫之適(音/的)子也栗莊敬也
　上二無字與毋同凡人直者必不足於温故欲其温
　寛者必不足於栗故欲其栗所以慮其偏而輔翼之
　也剛者必至於虐故欲其無虐簡者必至於傲故欲
　其無傲所以防其過而戒禁之也教胄子者欲其如
　此而其所以教之之具則又專在於樂如周禮大司
　樂掌成均之法以教國子弟而孔子亦曰興於詩成
　於樂葢所以蕩滌邪穢斟酌飽滿動盪血脉流通精
　神養其中和之徳而救其氣質之偏者也心之所之
　謂之志心有所之必形於言故曰詩言志既形於言
　則必有長短之節故曰歌永言既有長短則必有髙
　下清濁之殊故曰聲依永聲者宫商角徴(音/止)羽也大
　抵歌聲長而濁者為宫以漸而清且短則為商為角
　為徵為羽所謂聲依永也既有長短清濁則又必以
　十二律和之乃能成文而不亂假令(平/聲)黄鍾為宮則
　太蔟為商姑洗為角林鍾為徵南吕為羽葢以三分
　損益隔八相生而得之餘律皆然即禮運所謂五聲
　六律十二管還(音/旋)相為宫所謂律和聲也人聲既和
　乃以其聲被之八音而為樂則無不諧協而不相侵
　亂失其倫次可以奏之朝廷薦之郊廟而神人以和
　矣聖人作樂以養情性育人材事神祇和上下其體
　用功效廣大深切乃如此今皆不復見矣可勝(平/聲)嘆
　哉䕫曰以下蘇氏曰舜方命九官濟濟(上/聲)相讓無縁
　䕫於此獨言其功此益稷之文簡編脫誤復見於此
　(問禮書學禮首引舜命契為司徒敷五教命䕫典樂/教胄子竊謂古人教學不出此兩者契敷五教是欲)
　(使人明於人倫曉得這道理䕫典樂教胄子是欲使/人養其徳性而實有諸己此是一篇綱領朱子曰固)
　(是如此後面只是明此一意如司徒之教即是契敷/教事大司樂之教即是䕫典樂事因曰直而温寛而)
　(栗直與寛本自是好但濟之以温與栗則盡善至如/剛簡二字則㣲覺有弊故戒之以無虐無傲葢所以)
　(防其失也某所以特與分開欲見防其失者專為剛/簡而設不蒙上直寛二句直寛但曰而溫而栗至剛)
　(簡則曰無虐無傲觀其立言之意自可見曰教以人/倫者因是又欲養其徳性便只是下面詩言志歌永)
　(言聲依永律和聲四句曰然諷誦歌詠之間足以和/其心氣但上面三句抑揚髙下尚且由人到那律和)
　(聲處直是不可走作所以歌詠之際深足以養人情/性至如播之金石被之管絃非是不和終不若人聲)
　(自然故晉人孟嘉有言絲不如竹竹不如肉謂漸近/自然至八音克諧無相奪倫神人以和此是言祭祀)
　(燕饗時事又是一節事直而温只是說所教胄子要/得如此若說做教者  則於教胄子上都無益了)
　(古人以樂教胄子縁平和中正詩言志歌永言聲依/永律和聲八音克諧無相奪倫古人詩只一兩句歌)
　(便衍得來長聲是宫商角徴羽是聲依所歌而發却/用律以和之如黄鍾為宫則太蔟為商之類不可亂)
　(其倫序也是或問詩言志聲依永律和聲之說曰古/人作詩只  說他心下所有事說出來人便將他詩)
　(來歌其聲之清濁長短各依他作詩之語言却將律/來調和其聲今人却又安排下腔調了然後做言語)
　(去合腔子豈不是倒了却是永依聲也古人是以樂/去就他詩後世是以詩去就他樂如何解興起得人)
　(和詩言志歌永言聲依永律和聲以五聲永言以律/  聲之髙下  聲依永律和聲此皆有自然之調沈)
　(存中以為臣與民不要大事與物大不相妨若合得/自然二者亦自大不得  詩之作本言志而已方其)
　(詩也未有歌也及其歌也未有樂也以聲依永以律/和聲則樂乃為詩而作非詩為樂而作也詩出乎志)
　(者也樂出乎詩者也詩者其本而樂者其末也如樂/聲是土金木火水洪範是水火木金土  音律  尖)
　(塔樣闊者濁聲尖者清聲宫以下則大濁羽以上則/大清皆不可為樂惟五聲者中聲也  問所論樂今)
　(考之若以黄鍾為宫便是大蔟為商姑洗為角蕤賔/為變徴林鍾為徴南吕為羽應鍾為變宫若以大吕)
　(為宫便是夾鍾為商仲吕為角林鍾為變徵夷則為/徴無射為羽黄鍾為變宫其餘則旋相為宫周而復)
　(始若以相生之法則以律生吕便是下生以吕生律/則為上生自黄鍾下生林鍾林鍾上生大蔟大蔟下)
　(生南吕南吕上生姑洗姑洗下生應鍾應鍾上生蕤/賔蕤賔本當下生今却復上生大吕大吕下生夷則)
　(夷則上生夾鍾夾鍾下生無射無射上生仲吕相生/之道至是窮矣遂復變而上生黄鍾之宫再生之黄)
　(鍾不及九寸只是八寸有餘然黄鍾君象也非諸宫/之所能役故虚其正而不復用所用只再生之變者)
　(就再生之變又缺其半所缺其半者葢若大吕為宫/黄鍾為變宫特黄鍾管最長所以只得用其半聲而)
　(餘宫亦皆倣此曰然又曰宫商角徴羽與變宫變徴/皆是數之相生自然如此非人力所能加損此其所)
　(以為妙陰樂律自黄鍾至仲吕皆屬陽自蕤賔至應/鍾皆屬  此是一箇大陰陽黄鍾為陽大吕為陰大)
　(蔟為陽來鍾為陰毎一陽間一陰又是一箇小陰陽/  樂聲黄鍾九寸最濁應鍾最清清聲則四寸半)
　(律管只以九寸為凖則上生下生三分益一損一如/破竹矣  禮記註疏五聲六律十二管還相為宫處)
　(分明清十二律自黄鍾而生黄鍾是最濁之聲其餘/漸漸  若定得黄鍾是入得樂  因論律吕曰管有)
　(長短則聲有清濁黄鍾之管最長應鍾之管最短長/者聲濁短者聲清十二律還相為宫宫為君商為臣)
　(樂中最忌臣凌君故有四清聲清聲者減正律之半/如應鍾為宫其聲最短而清或蕤賔為商則商聲髙)
　(如宫聲是為臣凌君不可用遂用蕤賓減半律為清/聲以應之雖減半律然只是此律故亦自能相應也)
　(如方響鐵有十六片乃是十二律外添四清聲也氏/問后䕫典樂四語與臯陶九徳㫖意如何潛室陳)
　(曰胄子之性未免或偏聖人因其性而教之所以矯/其偏而歸之中若臯陶所言九徳乃其徳之已成寛)
　(而又栗柔而又立者然也之周禮大司樂掌成均之/法以教國子弟以樂徳教  曰中和祗庸孝友復以)
　(樂語教之曰興道風頌言語而尤以樂舞教之以律/同聲音大合樂正自䕫所職充廣之  程子曰先王)
　(之樂必須律以考其聲今律既不可求人耳又不可/全信正惟此為難求中聲須得律律不得則中聲無)
　(由見律者自然之數所夏氏曰直温以下所謂樂徳/也詩言志至律和聲  謂樂語也  林氏曰作樂必)
　(本之情性稽之度數本之情性樂所以生稽之度數/樂所以成永言以上本之情性也形之於樂洪纎髙)
　(下不可無法必稽之度數聲依永律和聲是也中陳/氏經曰直温以下徳之中和也言志以下樂之  和)
　(也將教以中和之徳必教以中和之樂可陳氏大猷/曰以是為教宜乎直寛可使温栗剛簡  使無虐傲)
　(皆協于中徳而不偏不過焉諧是衆音和協倫是各/有條理  薛氏曰翕如純如八音克諧之謂也皦如)
　(無相奪倫之謂也教新安陳氏曰帝王立教始見於/命契敷五教命䕫  胄子二章朱子大學序所謂司)
　(徒之職典樂之官所由設也正謂此也直寛剛三句/易看簡略不煩者多至傲忽以常情驗之可見聲依)
　(永律和聲最難解歌永言者言之不足而永歌之也/聲依永者宫商角徴羽之五聲依傍於永言之歌而)
　(見也律和聲者又以十二律而和此五聲也黄鍾為/宫則某為商某為角及三分損一隔八相生今為說)
　(以明之陽律生陰吕曰下生三分長而損一陰吕生/陽律曰上生三分長而益一皆是左旋隔八律而相)
　(生黄鍾為第一宫其長九寸隔八下生林鍾為徴三/分損一其長六寸林鍾隔八上生大簇為商三分益)
　(一其長八寸惟此三律長皆全寸而無餘分餘律則/餘分參差不齊矣大蔟下生南吕為羽南吕上生姑)
　(洗為角林鍾為第二宫宫生徴徴生商商生羽羽生/角以下皆倣此以至仲吕為第十二宫上生黄鍾為)
　(徴下生林鍾為商上生大蔟為羽下生南吕為角十/二宫各有五聲凡六十聲宫徴商羽角隔八相生之)
　(序也由宫聲之濁而長以漸而清且短之序則為宫/商角徴羽假令黄鍾為宫則相去一律而大蔟為商)
　(又相去一律而姑洗為角又相去二律而林鍾為徴/又相去一律而南吕為羽羽距黄鍾之宫又相去二)
　(律焉相去一律則音節和相去二律則音節逺故徴/角之間近徴收一聲比徴稍下曰變徴羽宫之間近)
　(宫收一聲少髙於宫曰變宫所以濟五聲之不及也/詳見律厯志律吕新書等此難盡具禮運旋相為宫)
　(謂十二律迴旋迭相為宫也樂之功用能感神人之/和如此則其教胄子而陶寫其性情流通其精神養)
　(其中和之徳而救其氣質之偏葢可想也䕫曰於以/下為益稷錯簡無疑  節初齊氏曰天髙地下萬物)
　(散殊而禮制行矣流而不息合同而化而樂興焉是/禮者兩儀對待之體而樂者一氣流行之用也故禮)
　(常節樂常和禮常嚴樂常泰禮常辨異樂常統同聖/人以其分殊者制禮而使人心之不流又以其理一)
　(者作樂而使人心之不離是豈可以鐘鼓玉帛視之/哉學者當知其本  陳氏雅言曰天子之元子衆子)
　(與公卿大夫之適子皆將有天下國家之責故不可/不素教而預養之教之之道莫大於成其徳即大學)
　(之教而此命/䕫掌之也)
帝曰龍朕堲(疾力/反)讒(徂咸/反)說殄(徒典/反)行(胡孟/反)震驚朕師
命汝作納言夙夜出納朕命惟允
　塈疾殄絶也殄行者謂傷絶善人之事也師衆也謂
　其言之不正而能變亂黒白以駭衆聴也納言官名
　命令政教必使審之既允而後出則讒說不得行而
　矯偽無所託矣敷奏復逆(復謂奏事逆/謂受下奏)必使審之既
　允而後入則邪僻無自進而功緒有所稽矣周之内
　史漢之尚書魏晉以來所謂中書門下者皆此職也
　(朱子曰殄行是傷人之行書曰亦敢殄戮用乂民殄/殱乃讎皆傷殘之義  納言之官如今之門下審覆)
　(自外而進入者既審之自内而宣出者亦審之恐讒/說殄行之震驚朕師也  納言之官如漢侍中今給)
　(事中朝廷誥令先過後省可以封駁矣上新安陳氏/曰自孔註出納朕命以為聴下言納於  受上言宣)
　(於下蔡傳又分命令政教敷奏復逆以配出納然終/於朕命二字欠通竊意欲其審君命之當否當者出)
　(之否者納之惟至於允當而止如後世批敕審覆之/官庶於出納朕命文義明順也  新安胡氏曰出納)
　(朕命如詩出納王命王之喉舌欲其謹審上之命令/命之善者宣出之不善者繳納之如後世封還詞頭)
　(之類則在我者既允信尚何憂讒說之得入哉壬陳/氏經曰讒人無世無之雖唐虞極治而巧言孔  猶)
　(所可畏豈可謂此時遂無此事故王氏曰百揆百官/之首故先命禹養民治之先務  次命稷富然後教)
　(故次命契刑以弼教故次命臯陶工立成器以為天/下利為治之末故次命垂如此治人者略備矣然後)
　(及草木鳥獸故次命益民物如此則隆禮樂之時也/故次命夷䕫禮先樂後故先夷後䕫樂作則治功成)
　(矣羣賢雖盛治功雖成苟讒間得行則賢者不安前/功遂廢故命龍於末所以防讒間衞羣賢以成其終)
　(猶命十二牧而終以雖任人夫/子答為邦而終以逺佞人也)
帝曰咨汝二十有二人欽哉惟時亮天功
　二十二人四岳九官十二牧也周官言内有百揆四
　岳外有州牧侯伯葢百揆者所以統庶官而四岳者
　所以統十二牧也既分命之又總告之使之各敬其
　職以相(去/聲)天事也曾氏曰舜命九官新命者六人命
　伯禹命伯夷咨四岳而命者也命垂命益泛咨而命
　者也命䕫命龍因人之讓不咨而命者也夫(音/扶)知道
　而後可宅百揆知禮而後可典三禮知道知禮非八
　人所能也故必咨于四岳若予工若上下草木鳥獸
　則非此之比故泛咨而已禮樂命令其體雖不若百
　揆之大然其事理精㣲亦非百工庶物之可比伯夷
　既以四岳之舉而當秩宗之任則其所讓之人必其
　中(去/聲)於典樂納言之選可知故不咨而命之也若稷
　契臯陶之不咨者申命其舊職而已又按此以平水
　土若百工各為一官而周制同領於司空此以士一
　官兼兵刑之事而周禮分為夏秋兩官葢帝王之法
　隨時制宜所謂損益可知者如此(朱子曰稷契臯陶/䕫龍這五官秀才)
　(底官所以教他掌教掌刑掌禮樂這便都是那秀才/做底事如那垂益之類便皆是做麄嗇底聖人所以)
　(只教他治山虞治工之屬便是他只㑹做這般事氏/孔氏曰各敬其職惟是乃能信立天下之功  陳)
　(大猷曰皆當敬以趨時以輔相顯明天之功二十二/人職雖不同其為天下之事則一故提其綱而總戒)
　(之亞新安陳氏曰益之嘉言見於書者甚多禹皋陶/之  也觀禹薦益可見矣朱子謂益只做得麄嗇底)
　(事聖人固隨才授官然隆古之才何施不可此語疑/録者之誤  陳氏雅言曰二十有二人之職皆天之)
　(職也典天敘禮天秩服天命刑天討無一事之不本/於天天有是事則人有是官天不自為而人代之帝)
　(舜於此語以欽哉亮天/功者欲使知所敬也)
三載考績三考黜(音/出)陟(音/職)幽明庶績咸熙分北(音/佩)三苗
　考核實也三考九載也九載則人之賢否事之得失
　可見於是陟其明而黜其幽賞罰明信人人力於事
　功此所以庶績咸熙也北猶背也其善者留其不善
　者竄徙之使分背而去也此言舜命二十二人之後
　立此考績黜陟之法以時舉行而卒言其效如此也
　按三苗見於經者如典謨益稷禹貢吕刑詳矣葢其
　負固不服乍臣乍叛舜攝位而竄逐之禹治水之時
　三危已宅而舊都猶頑不即工禹攝位之後帝命徂
　征而猶逆命及禹班師而後來格於是乃得考其善
　惡而分北之也吕刑之言遏絶則通其本末而言不
　可以先後論也(唐孔氏曰此以下史述舜事非帝語/也  陳氏大猷曰人情太寛則肆大)
　(嚴則拘故考績於三載時加警策以作其怠黜陟於/九載期之久逺以要其成不肆不拘所以為善成周)
　(冢宰嵗終受㑹詔廢置三嵗計治行誅賞世變不同/故也  臨川吳氏曰帝既咨命羣臣史因述其考績)
　(黜陟之法于後而并及其効如此且以堯舜二帝在/位之事皆以庶績咸熙四字終之辭雖簡而所該大)
　(矣初舜在位三十有三載而始薦禹自代今書所載/自  年咨命羣臣之外惟有考績分北二條其他無)
　(事可見夫子曰無為而治者其舜也與朱子曰紹堯/之後又得人以任衆職故無所為徵以書稽之猶信)
　(北夏氏曰分北三苗不與上文相連不可曲為之說/  只音如字三苗國在南遷之於北如周遷頑民之)
　(類/矣)　(王氏曰分北三苗黜幽也然止於三苗黜者寡/董氏鼎曰分北只是分別義故文兩相背天地)
　(之氣始於北而終於北北者陰陽之别也民臨川吳/氏曰三苗之君前既竄于三危而三苗之  尚居故)
　(地頑而習惡治水之役達拒上命羣類衆多終必為/亂故遷徙之使分散各居不得聚在一處既全其生)
　(又免於亂聖人立心之仁處事之義兩盡其道矣徒/陳氏雅言曰聖人立法必要其所終稽其所弊使)
　(考績於三載而不俟黜陟於九載則失之太嚴遲鈍/者或不得以自見矣使徒黜陟於三考而不先考績)
　(於三載則失之太寛玩/法者或得以自縱矣)
舜生三十徵庸三十在位五十載陟方乃死
　徴召也陟方猶言昇遐也韓子曰竹書紀年帝王之
　沒皆曰陟陟升也謂昇天也書曰殷禮陟配天言以
　道終其徳協天也故書紀舜之沒云陟其下言方乃
　死者所以釋陟為死也地之勢東南下如言舜巡守
　而死宜言下方不得言陟方也按此得之但不當以
　陟為句絶耳方猶云徂乎方之方陟方乃死猶言殂
　落而死也舜生三十年堯方召用歴試三年居攝二
　十八年通三十年乃即帝位又五十年而崩葢於篇
　末總敘其始終也史記言舜巡守崩于蒼梧之野孟
　子言舜卒於鳴條未知孰是今零陵九疑有舜塚云
　(朱子曰舜生三十徴庸數語只依古註點自好於孔/氏曰方道也舜即位五十年升道南方巡守死  蒼)
　(梧之野而葬焉三十徴庸三十在位服喪三年其一/在三十之數為天子五十年凡壽百一十二嵗  皇)
　(極經世紀舜丙辰即位至禹十七年死通為一百一/十年  臨川吳氏曰舜以服堯喪畢之明年正踐位)
　(而此五十載數自堯崩之明年始何也葢堯崩而天/下無君舜雖未為天子而紀年則當屬之舜故始自)
　(堯崩之明年為舜元年如漢王五年方并項氏得天/下然㤗亡而天下無君漢王雖未稱皇帝而紀年則)
　(當屬之漢故始自入闗之年為漢元年也復涑水司/馬氏詩曰虞舜在倦勤薦禹為天子豈有  南巡迢)
　(迢渡湘水即新安陳氏曰史於舜即位初惟載咨岳/牧命九官  以九載黜陟繼之篇末總序舜一生始)
　(終結之中間幾五十年無事可見何也孔子曰舜有/臣五人而天下治又曰無為而治者其舜也與以此)
　(觀之可見舜惟得聖賢之臣以共為故終身可恭己/而無為也陟方猶云升天一方  武夷熊氏曰舜典)
　(理會天道人道地道外此後言恤刑討罪所以去小/人也咨牧命官所以用君子也末言考績黜陟之法)
　(其於君子小人之辨嚴矣後之欲盡君道者當以此/為法讀二典者當識此大意而後可以論堯舜之治)
　(矣之五峯胡氏曰愚讀五帝書而後知聖人澤及斯/民  逺也後世有立功於一時興利於一邦者人猶)
　(追思而祀之是數聖人者有功於天下萬世曾不得/推苗裔立宗子建廟庭春秋四時饗天下之報也有)
　(天下者竝據九重之内治其國家上之天文下之地/理中之人倫衣食之原器用之利法度之章禮樂之)
　(則誰推明制作之也而忘之乎戎狄之人駕一徧空/說失事理之正而其神像乃得蟠據中華名山巍業)
　(相望又聴其雕梁畫棟羣淪滅三綱之人而豢養之/此何道也其不耕不植侵漁民利耗蠧民財乃細事)
　(耳為政者恬不以為慮中華無人可悲之甚矣稱董/氏鼎曰舜重華協于帝與堯本無優劣而夫子  大)
　(哉堯之為君君哉舜也尚不無異於一字之間何也/堯為治無迹蕩蕩難名故謂之大舜責成臣下己若)
　(無為故謂之君今讀舜典一篇可見矣自慎徽五典/至汝陟帝位是堯試舜三年内事先為司徒次為百)
　(揆次為四岳未為君之時也自受終文祖至遏密八/音是堯老舜攝二十八年内事不過以百揆代堯行)
　(天子之事亦未為君之時也自格于文祖然後即帝/位方始稱帝舜之君道乃可見爾方攝位時巡四岳)
　(朝諸侯封山濬川考禮正刑汲汲不少暇至即位後/則惟責成於岳牧九官舜不過執黜陟之權以激勵)
　(臣下外此皆不復以身親之在位五十年間有天下/而已若不與豈非得為君之道故如是乎攝政以前)
　(可以見臣道之勞即位以後可以見君道之逸乾知/大始坤作成物君臣之間猶乾坤也故夫子以君哉)
　(稱之非優堯而劣舜也後之人主有不任三公者有/親閲吏案下行文書者安識君道也哉叢脞惰墮舜)
　(無是事而臯陶猶有是/戒為君者可以監矣)
　
　
　
　書經大全卷一
欽定四庫全書
　書經大全卷二
　　　　　　　　　　　　明　胡廣等　撰
　　大禹謨
　　　謨謀也林氏曰虞史既述二典其所載有未備
　　　者於是又敘其君臣之間嘉言善政以為大禹
　　　臯陶謨益稷三篇所以備二典之未備者今文
　　　無古文有(朱子曰大禹謨序帝舜申之序者之/意見書中臯陶陳謨了帝曰來禹汝)
　　　(亦昌言故先説臯陶矢厥謨禹成厥功帝又使/禹亦陳昌言耳今書序固不能得書意後來説)
　　　(書者又不曉序者之意只管穿鑿求巧妙爾禹/孔氏曰禹稱大大其功  陳氏大猷曰序言)
　　　(成厥功指禹之實也書名大禹謨以此書多禹/之謨也禹之功多見於謨之所述  新安陳氏)
　　　(曰諸臣惟禹稱大者堯曰大哉堯之為君舜曰/大舜有大焉舜繼堯稱大舜禹繼舜故亦稱大)
　　　(禹三聖相承皆以大稱豈諸臣比哉克姜氏曰/禹以功顯而稱謨何也禹告舜曰后  艱而政)
　　　(乂徳政養民而勿壞此禹之嘉謨也使治水之/功雖成而不克艱無徳政則水患雖去患有甚)
　　　(於水者是前日平患之功必有資於此謨以保/其終也故夫子序書以禹謨為先而禹貢為後)
　　　(以見嘉言之益其在胼胝之功之上歟謨王氏/日休曰禹以功臯陶以謨而禹亦謂之  者以)
　　　(其功己見於禹貢此則紀其謨而已載臨川吳/氏曰典者載堯舜二帝之善政謨者  禹臯陶)
　　　(二臣之嘉言是彭氏曰此篇當分三截看自篇/首至時乃功  第一截記禹初陳克艱之謨舜)
　　　(即然禹言而歸美於堯益因美堯徳以致勉於/舜禹又言天道之可畏益復言儆戒之有道禹)
　　　(謂帝當念益所言而致養民之政舜遂推其平/成之功以歸美於禹此君臣克艱之辭也自帝)
　　　(曰格汝禹至若帝之初是第二截記舜欲禹攝/位而禹薦臯陶故舜勉臯陶以明刑而臯陶美)
　　　(帝徳之罔愆舜乃申言以重美之及舜敘禹之/功徳使之升位而并傳其治法禹乃設辭不允)
　　　(而居攝此舜禹授受之辭也自帝曰咨禹至/篇末是第三截則記禹攝位後征苖之事也)
曰若稽古大禹曰文命敷于四海祗承于帝
　命教祗敬也帝謂舜也文命敷于四海者即禹貢所
　謂東漸(將兼/反)西被朔南暨聲教訖于四海者是也史
　臣言禹既已布其文教於四海矣於是陳其謨以敬
　承于舜如下文所云也文命史記以為禹名蘇氏曰
　以文命為禹名則敷于四海者為何事耶(朱子曰吳/氏云此書)
　(不專為大禹而作此十有七字當似後世模倣二典/為之臯陶篇首九字亦類此今按此篇稽古之下猶)
　(贊禹徳而後篇便記臯陶之言其體亦不相類吳氏敬/之說恐或然也  孔氏曰言其外布文徳教命内則)
　(承堯舜自吕氏曰聲教如此亦已至矣方祗承于帝/無一毫  有意見禹有君民之大徳有事君之小心)
　(然祗承與重華異重華有日月竝明之意祗承不過/坤承乾之象此帝王之間也  陳氏雅言曰禹之心)
　(惟恐天下之不治不自知其文命之四敷也/故責難之恭陳善之敬曷嘗斯須少忘也哉)
曰后克艱厥后臣克艱厥臣政乃乂黎民敏徳
　曰以下即禹祗承于帝之言也艱難也孔子曰為君
　難為臣不易(音異/下同)即此意也乃者難辭也敏速也禹
　言君而不敢易其為君之道臣而不敢易其為臣之
　職夙夜祗懼各務盡其所當為者則其政事乃能脩
　治而無邪慝下民自然觀感速化於善而有不容己
　者矣(朱子曰自后克艱厥后至四夷來王只是一時/説話後面則不可知徳者言其徳化之深也)
　(林氏曰人知舜恭己以享無為之治不知舜之君臣/自一話一言未嘗不以艱難為戒惟君臣不忘於克)
　(艱此所以享無為之治也領陳氏大猷曰君臣克艱/乃政化之本原禹謨之綱  也忽其艱則玩畏其艱)
　(則沮徒以為艱而不克盡其艱則畏而沮與忽而玩/者均耳故禹不徒曰艱而必曰克也  新安陳氏曰)
　(後世言政不及化政乂而民敏徳政非徒政政即化/也此其功用皆本原於共政之君臣精神心術中君)
　(臣克艱憂勤戒懼有未易以言語形容者人知政乂/而能使民敏徳之不易則知君臣克艱之所以不易)
　(者矣其陳氏雅言曰克艱者君必盡其為君之道臣/必盡  為臣之職徒知其艱而不能盡其艱則是知)
　(之未至不能與不知者/均耳故必曰克艱也)
帝曰俞允若兹嘉言罔攸伏野無遺賢萬邦咸寧稽于
衆舍(音/捨)己從人不虐無告不廢困窮惟帝時克
　嘉善攸所也舜然禹之言以為信能如此則必有以
　廣延衆論悉致羣賢而天下之民咸被其澤無不得
　其所矣然非忘私順理愛民好士之至無以及此而
　惟堯能之非常人所及也蓋為謙辭以對而不敢自
　謂其必能舜之克艱於此亦可見矣程子曰舍己從
　人最為難事已者我之所有雖痛舍之尤懼守己者
　固而從人者輕也(吕氏曰舜於克艱工夫深矣故聞/禹言有當於心以為信如此也嘉)
　(言以下舉堯克艱之道以證之堯之時克克此艱也/  新安陳氏曰舜惟本有克艱之心故深信禹克艱)
　(之謨允若兹深信其當如此也惟帝時克以克艱歸/之堯惟堯能如此謙言已未能如此也今觀舜斯言)
　(則舜真能克艱亦可知矣言王氏曰舜后也故但言/堯克艱事今按定公問一  興邦孔子對以君難臣)
　(不易下文惟及君而不及臣意亦類此窮孔氏曰舜/遂稱堯徳以申其義考衆從人矜孤憫  凡人所輕)
　(聖人所重氏蘇氏曰無告天民之窮者困窮士之不/遇者  陳  經曰言罔伏至咸寧此時堯若可以自)
　(足而猶稽衆從人不虐不廢堯之心不自足也使於/此自以為足而不加之意安足以為堯哉孔子以博)
　(施濟衆安百姓為堯舜其猶病諸此足以形容堯之/心矣  程子曰苟謂吾治已足則便不是聖人  西)
　(山真氏曰知為君之難易真知其難而能盡其道者/難故曰允若兹惟帝時克世之人主謂言已用而不)
　(必求言而不知伏于下者之難達也賢已得而不必/求賢而不知遺于下者之難進也惟堯於此一以難)
　(視之故能使言不伏賢不遺而致萬邦之安雖然堯/猶慮其難也方且稽衆以求事理之當舍己以求人)
　(情之公易虐者不虐易廢者/不廢皆自克艱一念為之)
益曰都帝徳廣運乃聖乃神乃武乃文皇天眷命奄(衣/檢)
(反/)有四海為天下君
　廣者大而無外運者行之不息大而能運則變化不
　測故自其大而化之而言則謂之聖自其聖而不可
　知而言則謂之神自其威之可畏而言則謂之武自
　其英華發外而言則謂之文眷顧奄盡也堯之初起
　不見於經傳(去/聲)稱其自唐侯特起為帝觀益之言理
　或然也或曰舜之所謂帝者堯也羣臣之言帝者舜
　也如帝徳罔愆帝其念哉之類皆謂舜也蓋益因舜
　尊堯而遂美舜之徳以勸之言不特堯能如此帝亦
　當然也今按此説所引比類固為甚明但益之語接
　連上句惟帝時克之下未應(平/聲)遽舍堯而譽舜又徒
　極口以稱其美而不見其有勸勉規戒之意恐唐虞
　之際未遽有此諛佞之風也依舊説贊堯為是(朱子/曰都)
　(歎美之辭也都者君子之居鄙者野人之居故古者/謂野為鄙謂都為美也  孔氏曰益因舜言又美堯)
　(也言堯有此徳故為天所命所以勉舜也曰薛氏曰/聖神武文即廣運之所發也  陳氏大猷  廣如天)
　(之無不覆運如天之行徤不息聖神如天之造化不/測武文如天之春生秋殺聖神自其妙於無迹者言)
　(之武文自其顯於可見者言之知天徳則知帝徳矣/  西山真氏曰廣運而與天同徳故能受天之命益)
　(之勉舜全在廣運二字聖新安陳氏曰廣聖徳之全/體也運聖徳之大用也  神全體之不可見者武文)
　(大用之不可見者也其可見者/即不可見者之發見呈露也)
禹曰惠迪吉從逆凶惟影響
　惠順迪道也逆反道者也惠迪從逆猶言順善從惡
　也禹言天道可畏吉凶之應於善惡猶影響之出於
　形聲也以見不可不艱者以此而終上文之意(朱子/曰書)
　(中迪字或解為道或解為行疑只是順字惠迪吉從/逆凶以逆對迪可見書中迪字用得皆輕也問須得)
　(邵堯夫之術曰吾之所知者惠迪吉從逆凶滿/招損謙受益若明日晴明日雨吾安能知耶)
益曰吁戒哉儆戒無虞罔失法度罔遊于逸罔淫于樂
(音/洛)任賢勿貳去(上/聲)邪勿疑疑謀勿成百志惟熙罔違道
以干百姓之譽罔咈百姓以從己之欲無怠無荒四夷
來王
　先吁後戒欲使聽者精審也儆與警同虞度(達洛/反)罔
　勿也法度法則制度也淫過也當四方無可虞度之
　時法度易(音異/下同)至廢弛故戒其失墜逸樂易至縱恣
　故戒其遊淫言此三者所當謹畏也任賢以小人間
　(去/聲)之謂之貳去邪不能果斷(都玩/反)謂之疑謀圖為也
　有所圖為揆之於理而未安者則不復成就之也百
　志猶易所謂百慮也咈逆也九州之外世一見曰王
　帝於是八者朝夕戒懼無怠於心無荒於事則治道
　益隆四夷之逺莫不歸往中土之民服從可知今按
　益言八者亦有次第蓋人君能守法度不縱逸樂則
　心正身修義理昭著而於人之賢否孰為可任孰為
　可去事之是非孰為可疑孰為不可疑皆有以審其
　幾(音/機)微絶其蔽惑故方寸之間光輝明白而於天下
　之事孰為道義之正而不可違孰為民心之公而不
　可咈者有以處(上/聲)之不失其理而毫髮私意不入於
　其間此其懲戒之深㫖所以推廣大禹克艱惠廸之
　謨也苟無其本而是非取舍決於一己之私乃欲斷
　而行之無所疑惑則其為害反有不可勝(音/升)言者矣
　可不戒哉(朱子曰當無虞時須是儆戒者何也罔失/法度罔遊于逸罔淫于樂人當無虞時易)
　(至於失法度遊淫逸樂故當戒其如此既知戒此則/當任賢勿貳去邪勿疑疑謀勿成如此方能罔違道)
　(以干百姓之譽罔咈百姓以從己之欲也聖賢言語/自有箇血脈貫在裏如此一段他先便説儆戒無虞)
　(蓋制治未亂保邦未危自其未有可虞之時必儆必/戒能如此則不至失法度淫于逸遊于樂矣若無箇)
　(儆戒的心欲不至於失法度不淫逸不遊樂不可得/也既能如此然後可以知得賢者邪者正者謀可疑)
　(者無可疑者若是自家身心顛倒便㑹以不賢為賢/以邪為正所當疑者亦不知矣何以任之去之勿成)
　(之哉蓋此三句便是從上面有三句了方㑹恁地又/如此然後能罔違道以求名罔咈民以從欲蓋於賢)
　(否疑審有所未明則何者為道何者為非道何者是/百姓所欲何者非百姓所欲哉  吳氏曰此益又言)
　(克艱之目也明陳氏大猷曰多事之際常情皆知儆/戒無事之時  主猶或玩弛儆戒則强立而清明玩)
　(弛則頽放而昏塞益林氏曰無怠無荒所謂不倦以/終之也舜大聖人  所戒乃如此可見聖賢兢業之)
　(誠矣下王氏曰罔失法度以下修之身者也任賢勿/貳以  修之朝者也罔違道以下施之天下者也)
　(新安陳氏曰自克艱至此五節文義相連實一時之/言禹以克艱告舜舜不自居歸時克於堯故益因言)
　(帝徳廣運以美堯禹又申其未盡之藴以廸吉逆凶/戒舜故益因盡言畫一以戒舜若然則以廣運一節)
　(為美舜者/其非明矣)
禹曰於(音/烏)帝念哉徳惟善政政在養民水火金木土穀
惟脩正徳利用厚生惟和九功惟敘九敘惟歌戒之用
休董之用威勸之以九歌俾勿壞
　益言儆戒之道禹歎而美之謂帝當深念益之所言
　也且徳非徒善而已惟當有以善其政政非徒法而
　已在乎有以養其民下文六府三事即養民之政也
　水火金木土穀惟脩者水克火火克金金克木木克
　土而生五穀或相制以洩(音/泄)其過或相助以補其不
　足而六者無不脩矣正徳者父慈子孝兄友弟恭夫
　義婦聽所以正民之徳也利用者工作什器商通貨
　財之類所以利民之用也厚生者衣(去/聲)帛食肉不飢
　不寒之類所以厚民之生也六者既脩民生始遂不
　可以逸民而無教故為之惇典敷教以正其徳通功
　易事以利其用制節謹度以厚其生使皆當其理而
　無所乖則無不和矣九功合六與三也敘者言九者
　各順其理而不汨(音/骨)陳以亂其常也歌者以九功之
　敘而詠之歌也言九者既已脩和各由其理民享其
　利莫不歌詠而樂其生也然始勤終怠者人情之常
　恐安養既久怠心必生則已成之功不能保其久而
　不廢故當有以激勵之如下文所云也董督也威古
　文作畏其勤於是者則戒喻而休美之其怠於是者
　則督責而懲戒之然又以事之出於勉强者不能久
　故復即其前日歌詠之言協之律吕播之聲音用之
　鄉人用之邦國以勸相(去/聲)之使其歡欣鼓舞趨事赴
　功不能自已而前日之成功得以久存而不壞此周
　禮所謂九徳之歌九韶之舞而太史公所謂佚能思
　初安能惟始沐浴膏澤而歌詠勤苦者也葛氏曰洪
　範五行水火木金土而已穀本在木行之數禹以其
　為民食之急故别(必列/反)而附之也(問水火金木土榖/惟脩正徳利用厚)
　(生惟和正徳是正民之徳否朱子曰固是水如隄防/灌溉金如五兵田器火如出火納火禁焚萊之類木)
　(如斧斤以時之類良久云古人設官掌此六府蓋為/民惜此物不使之妄用非如今世之民用財無節也)
　(戒之用休言戒諭以休美之事勸之以九歌感動之/意但不知所謂九歌者如何周官有九徳之歌大抵)
　(禹只説綱目其詳不可考矣問戒之用休董之用威/勸之以九歌林氏謂自戒自董自勸未知此説如何)
　(曰九歌今亡其詞不可稽考以理觀之恐是君臣相/戒如賡歌之類韶與武今皆不可考但書所謂正徳)
　(利用厚生惟和九功惟叙九敘惟歌戒之用休董之/用威勸之以九歌此便是作韶樂之本看得此歌本)
　(是下之人作歌不知當時如何取之以為樂却以此/勸下之人又曰韶樂只是和而已功以九敘故樂以)
　(九成所謂九徳之歌九韶之舞也問戒之用休董之/用威并九歌曰正是匡之直之輔之翼之之意九歌)
　(只是九功之敘可歌想那時田野自有此歌今不可/得見  唐孔氏曰此言五行與洪範之次不同洪範)
　(以生數為次此以相克為次書新安陳氏曰五行相/克正洛書之序此亦禹則洛  之一端  王氏炎曰)
　(政之大要莫切於養民六府養民之具也正徳所以/養其心利用厚生所以養其身溝澮之導瀦之蓄井)
　(之汲水之脩也鑽燧有變焚萊有禁火之脩也産之/於地取之有時鎔範而成之金之脩也植於山林斬)
　(之有時掄材而取之木之脩也辨肥瘠相高下以植/百物土之脩也播種有宜耨穫有節榖之脩也水以)
　(制火火以煉金金以治木木以墾土土以生榖此六/府之序無恒産則無恒心六府脩然後可以正民徳)
　(先富而後教以正徳為先三事之序也織紝而衣耒/耜而耕釜甑而爨資六府以利用也老有奉幼有長)
　(鰥寡廢疾皆有養資六府以厚生也六府出於天地/而脩之在人三事行於天下而和之在人  息齋余)
　(氏曰六府當以五材言洪範所謂潤下作鹹等皆言/材耳今曰水克火火克金金克木木克上而生五穀)
　(似全以五氣言矣得蘇氏曰利用厚生先言正徳者/徳不正雖有粟吾  而食諸  張氏曰戒用休若周)
　(官大比興賢能明其有功者屬其治地者之類董用/威如周官宅不毛者有里布田不耕者出屋粟與鄉)
　(八刑糾萬民之類是也故夏氏曰人情始勤終怠或/忽而不念安保其不壞  戒以休使知勤於此者有)
　(無窮之美董以威使知怠於此者有可畏之刑又勸/以九歌使歌詠其事樂而忘勞如是則民將終身惟)
　(六府三事是賴共起而脩之則養民之政豈有壞耶/  陳氏經曰人情始勤終怠安保其不壞故戒以休)
　(使知勤者有休美則心有所慕董以威使知怠者有/刑威則心有所畏然畏慕有時而忘不若使心有所)
　(樂樂則無時而忘故勸以九歌感動於自然非有勉/强矯拂將樂事勸功而忘其勞斯可見九功永久不)
　(壞也歌吳氏曰勸以九歌者民已樂之又因其情被/之絃  以助其樂事赴功周官州正趨其稼事里宰)
　(趨其耕耨籥章吹豳雅豳頌與夫為春酒殺羔羊及/百日之蜡一日之澤古之遺制猶有存者  吕氏曰)
　(俾字宜詳味消息盈虛者天理之常輔相財成者君/道之大天下之理盛必有衰成必有壞今九功既敘)
　(盛也聖人所以戒之董之勸之無非使之勿至於壞/俾之者蓋聖人財成輔相以贊消息盈虚之理使之)
　(盛而不衰成而不壞也/聖人無窮之心可見矣)
帝曰俞地平天成六府三事允治萬世永賴時乃功
　水土治曰平言水土既平而萬物得以成遂也六府
　即水火金木土穀也六者財用之所自出故曰府三
　事正徳利用厚生也三者人事之所當為故曰事舜
　因禹言養民之政而推其功以美之也(朱子曰地平/天成是包得)
　(下面六府三事在呉問六府三事林少潁云六府本/乎天三事行乎人  才老説上是施下是功未知孰)
　(是曰林説是之張氏曰天施地生洪水之患地不得/以生天雖施  亦無自而成今地既平天之功始成)
　(也氏王氏炎曰謂之府天地之藏其出不窮者也府/吕  曰雖歴萬世之逺不能外天地以有生外六)
　(三事以為治是禹之/功與天地相終始也)
帝曰格汝禹朕宅帝位三十有三載耄期倦于勤汝惟
不怠總朕師
　九十曰耄(音/冒)百年曰期舜至是年已九十三矣總率
　也舜自言既老血氣已衰故倦於勤勞之事汝當勉
　力不怠而總率我衆也蓋命之攝位之事堯命舜曰
　陟帝位舜命禹曰總朕師者蓋堯欲使舜真宅帝位
　舜讓弗嗣後惟居攝亦若是而已(張氏曰禹惜寸陰/過門不入不怠可)
　(知/也)
禹曰朕徳罔克民不依臯陶邁種徳徳乃降黎民懷之
帝念哉念兹在兹釋兹在兹名言兹在兹允出兹在兹
惟帝念功(種朱/用反)
　邁勇往力行之意種布降下也禹自言其徳不能勝
　任民不依歸惟臯陶勇往力行以布其徳徳下及於
　民而民懷服之帝當思念之而不忘也兹指臯陶也
　禹遂言念之而不忘固在於臯陶舍之而他求亦惟
　在於臯陶名言於口固在於臯陶誠發於心亦惟在
　於臯陶也蓋反覆思之而卒無有易於臯陶者惟帝
　深念其功而使之攝位也(朱子曰念兹在兹釋兹在/兹用舍皆是此人名言兹)
　(在兹允出兹在兹語黙皆在此人名言則名言之允/出則誠實之所發見者也  問念兹在兹釋兹在兹)
　(名言兹在兹允出兹在兹諸說皆以禹欲舜念臯陶而林氏/以為禹自言其念之如此未知二説如何曰林説是舜命)
　(禹宅百揆而禹讓稷契臯陶今不及稷契者史記載/稷契皆帝嚳之子與堯為兄弟意其至是必已不復)
　(存矣而蘇氏曰種徳如農之種植衆人之種徳也近/朝種  暮獲報亦狹矣臯之種徳也逺哉培之深厚)
　(滋養之豐裕及其充溢不已自沛然如雨露之降民/被其潤澤而懷之也  陳氏經曰臯陶所掌者刑徳)
　(安在至威之中至愛存焉慈祥惻怛之寓雖刑也而/實種徳也  王氏炎曰禹所以宅百揆以平水之功)
　(禹不論功而論徳曰己徳罔克臯陶之徳可以克己/及繼以惟帝念功則臯之功亦不可忘也  問舜之)
　(時在廷之臣亦多矣至傳禹以天下而禹獨推臯陶/何也龜山楊氏曰舜徒得此兩人而天下已治故也)
　(禹總百揆而臯陶施刑内外之治舉矣古者兵刑之/官合為一觀舜之命臯陶蠻夷猾夏是其責也則臯)
　(陶之職所施於外者為詳故臯陶雖不可以無禹而/禹亦不可以無臯陶是以當舜之欲傳位禹獨推之)
　(餘人不與焉孟子曰舜以不得禹臯陶為已憂而子/夏亦言舜有天下選於衆舉臯陶不仁者逺矣葢有)
　(見乎此若張氏震曰禹所遜獨臯陶者孟子論道之/傳亦曰  禹臯陶則見而知之書稱堯舜禹稽古獨)
　(以臯陶配之揚雄論絶徳亦曰舜以孝禹以功臯陶/以謨以是觀之自禹之外諸臣未有能先臯陶者也)
帝曰臯陶惟兹臣庶罔或干予正汝作士明于五刑以
弼五教期于予治刑期于無刑民協于中時乃功懋哉
　干犯正政弼輔也聖人之治以徳為化民之本而刑
　特以輔其所不及而已期者先事取必之謂舜言惟
　此臣庶無或有干犯我之政者以爾為士師之官能
　明五刑以輔五品之教而期我以至於治其始雖不
　免於用刑而實所以期至於無刑之地故民亦皆能
　協於中道初無有過不及之差則刑果無所施矣凡
　此皆汝之功也懋勉也蓋不聽禹之讓而稱臯陶之
　美以勸勉之也(朱子曰法家者流往往常患其過於/慘刻今之士大夫恥為法官更相循)
　(襲以寛大為事於法之當死者反求以生之殊不知/明于五刑以弼五教雖舜亦不免教之不從刑以督)
　(之懲一人而天下人知所勸戒所謂辟以止辟雖曰/殺之而仁愛之實已行乎中今非法以求其生則人)
　(無所懲懼陷於法者愈衆雖曰仁之適以害之聖人/亦不曾徒用政刑到徳禮既行天下既治亦不曾不)
　(用政刑故書説刑期于無刑只是存心期於無而刑/初非可廢又曰欽哉惟刑之恤哉只是説恤刑  林)
　(氏曰聖人制刑非期於刑殺人凡以輔吾教之不及/而已出教則入刑出刑則入教使民趨教而刑為無)
　(用此聖人之本心也臯陶體此意而行之使天下知/有契之教而不知有臯之刑蓋百官以無曠為能惟)
　(士不然必使民皆不犯官若虚設始為能其官也無/陳氏經曰明刑以弼教非特期至於治而已又期)
　(刑焉且弼教以刑民猶有所畏而為善也無刑而協/中則無所畏而為善矣  陳氏大猷曰明五刑智也)
　(法守也期無刑仁也法外意也協於中則不犯正不/待論也程子曰中則不違於正正未必中也禹之功)
　(脱民於昏墊以全其生臯之功使民/復其所受之中以全其所以生也)
臯陶曰帝徳罔愆臨下以簡御衆以寛罰弗及嗣賞延
于世宥過無大刑故無小罪疑惟輕功疑惟重與其殺
不辜寧失不經好(去/聲)生之徳洽于民心兹用不犯于有
司
　愆過也簡者不煩之謂上煩宻則下無所容御者急
　促則衆擾亂嗣世皆謂子孫然嗣親而世疎也延逺
　及也父子罪不相及而賞則逺延于世其善善長而
　惡惡短如此過者不識而誤犯也故者知之而故犯
　也過誤所犯雖大必宥不忌故犯雖小必刑即上篇
　所謂眚災肆赦怙終賊刑者也罪已定矣而於法之
　中有疑其可輕可重者則從輕以罰之功已定矣而
　於法之中有疑其可輕可重者則從重以賞之辜罪
　經常也謂法可以殺可以無殺殺之則恐陷於非罪
　不殺之恐失於輕縱二者皆非聖人至公至平之意
　而殺不辜者尤聖人之所不忍也故與其殺之而害
　彼之生寧姑全之而自受失刑之責此其仁愛忠厚
　之至皆所謂好生之徳也蓋聖人之法有盡而心則
　無窮故其用刑行賞或有所疑則常屈法以申恩而
　不使執法之意有以勝其好生之徳此其本心所以
　無所壅遏而得行於常法之外及其流衍洋溢漸涵
　浸漬有以入于民心則天下之人無不愛慕感悦興
　起於善而自不犯于有司也臯陶以舜美其功故言
　此以歸功於其上蓋不敢當其褒美之意而自謂己
　功也(朱子曰但觀臯陶所言帝徳罔愆以下一節便/是聖人之心涵養發生真與天地同徳而物或)
　(自逆於理以干天誅則夫輕重取舍之間亦自有決/然不易之理其宥過非私恩其刑故非私怒罪疑而)
　(輕非姑息功疑而重非過子如天地四時之運寒涼/肅殺常居其半而涵養發生之心未始不流行乎其)
　(間此所以好生之徳洽於民心而自不犯于有司非/既抵冒而復縱舍之也夫既不能止民之惡而又為)
　(輕刑以誘之使得以肆其凶暴於人而無所忌則不/惟彼見暴者無以自伸之為冤而姦民之犯于有司)
　(者且將日以益衆亦非聖人匡直輔翼使民遷善逺/罪之意也  陳氏經曰帝徳無所過皆中也簡寛以)
　(下忠厚仁恕無非所以為中自孔氏曰刑疑附輕賞/疑從重忠厚之至  吕民曰  臨下以簡以下皆舜)
　(好生之徳此一段苟無刑故無小一句好生之義不/備聖人於故犯雖小必刑蓋不事姑息而濟仁以義)
　(乃見聖人好生不偏處過慈近於姑息反所以害仁/  吳氏曰與其殺不辜寜失不經蓋設辭以形容好)
　(生之徳心陳氏大猷曰天地之大徳曰生若得天地/生物之  以為心曰好生上好人之生人亦自好其)
　(生仁心之相感也羣陳氏雅言曰好生之徳是聖人/所以配天地而育  生也然人孰不好生而惡死哉)
　(上好人之生下亦自愛其生而不犯于有司之法以/新安陳氏曰舜以無刑為臯陶之功臯陶推原所)
　(無刑本於帝好生之徳而不敢以為己功也舜欲遜/禹禹欲遜臯陶禹臯陶是時皆在帝之前數章相聫)
　(皆一時對面/應答之言也)
帝曰俾予從欲以治四方風動惟乃之休
　民不犯法而上不用刑者舜之所欲也汝能使我如
　所願欲以治教化四達如風鼓動莫不靡然是乃汝
　之美也舜又申言以重歎美之(吕氏曰掌刑何以能/風動四方蓋臯陶之)
　(刑非徒刑乃徳教也四方鼓舞於徳教中休敦加焉/  陳氏雅言曰臯陶能體其君心使天下之民鼓舞)
　(動盪於徳教中而莫見其有為之迹蓋明刑弼教期/于子治者臯陶之職也刑期于無刑者臯陶法外意)
　(也臯陶固可謂善體其君之心而/帝舜亦可謂深知大臣之美矣)
帝曰來禹洚水儆予成允成功惟汝賢克勤于邦克儉
于家不自滿假惟汝賢汝惟不矜天下莫與汝爭能汝
惟不伐天下莫與汝爭功予懋乃徳嘉乃丕績天之厯
數在爾躬汝終陟元后
　洚水洪水也古文作降孟子曰水逆行謂之洚水蓋
　山崩水渾下流淤塞故其逝者輒復反流而泛濫決
　溢洚洞無涯也其災所起雖在堯時然舜既攝位害
　猶未息故舜以為天警懼於己不敢以為非己之責
　而自寛也允信也禹奏言而能踐其言試功而能有
　其功所謂成允成功也禹能如此則既賢于人矣而
　又能勤於王事儉於私養(去/聲)此又禹之賢也有此二
　美而又能不矜其能不伐其功然其功能之實則自
　有不可掩者故舜於此復申命之必使攝位也懋楙
　古通用楙盛大之意丕大績功也懋乃徳者禹有是
　徳而我以為盛大嘉乃丕績者禹有是功而我以為
　嘉美也厯數者帝王相繼之次第猶嵗時氣節之先
　後汝有盛徳大功故知厯數當歸於汝汝終當升此
　大君之位不可辭也是時舜方命禹以居攝未即天
　位故以終陟言也(吕氏曰公孫𢎞謂堯使禹治水未/聞舜有洪水也舜在當時認洪水)
　(為己責𢎞居百世下乃推而歸之堯聖人小人之心/相萬也禹繼父治水人易疑之禹能使人信於未成)
　(功之先故功成於人己信之後/而怠安能勤矜功而侈安能儉)　(夏氏曰常人恃功/新安陳氏曰通厯)
　(曰禹不貴尺璧而重寸陰語曰禹菲飲食惡衣服克/勤克儉之實也  孔氏曰自賢曰矜自功曰伐  吕)
　(氏曰纔立己便有物與我對對則必爭一矜伐其功/能便有爭之理矜伐者爭之對也不矜不伐無我也)
　(無我則無對無對則無爭曰程子曰禹不矜不伐至/柔也然乃見剛  陳氏經  能者忌之媒功者爭之)
　(府禹以不矜伐之心而起天下不爭之心聖賢所為/盡己而已初無分外之事事親若曽子者可也初未)
　(嘗以曾子為過乎分外蓋己所當為之事能盡此者/方能免責爾尚何矜伐之有如禹之功皆是禹所當)
　(然故禹自不見其為功能也能王氏曰矜有執持之/意伐有夸大之意故以矜言  以伐言功伐甚於矜)
　(也能過天下而不矜故天下愈服其能功高天下而/不伐故天下愈服其功  陳氏雅言曰成允成功者)
　(功也克勤克儉者徳也不自滿假者惟勤儉故不自/滿假滿則必不勤假則必不儉也不矜不伐者惟不)
　(滿假故不矜伐滿假者矜伐之根本矜伐者滿假之/枝葉禹之功能所以為不可掩而益賢於人者也此)
　(舜將使攝位故極言/其功徳之盛如此)
人心惟危道心惟微惟精惟一允執厥中
　心者人之知覺主於中而應於外者也指其發於形
　氣者而言則謂之人心指其發於義理者而言則謂
　之道心人心易私而難公故危道心難明而易昧故
　微惟能精以察之而不雜形氣之私一以守之而純
　乎義理之正道心常為之主而人心聽命焉則危者
　安微者著動靜云為自無過不及之差而信能執其
　中矣堯之告舜但曰允執其中今舜命禹又推其所
　以而詳言之蓋古之聖人將以天下與人未嘗不以
　其治之之法并而傳之其見於經者如此後之人君
　其可不深思而敬守之哉(問人心是形氣之私形氣/則是口鼻耳目四肢之屬)
　(朱子曰固是又問如此則未可便謂之私欲曰但此/數段事屬自家體段上便是私有底物不比道便公)
　(共故上面便有箇私底根本且如危亦未便是不好/只是有箇不好底根本  問程子曰人心人欲也曰)
　(人心也未全是不好謂之危者危險欲墮未墮之間/非有道心以御之則一向入於邪惡又不止於危也)
　(張聖人亦有人心不知亦危否曰聖人全是道心主/  人心人心自是不危若只是人心也危故曰惟聖)
　(罔念作狂人問人心惟危則當去了人心否曰從道/心自不從  心道心雖微然非人欲亂之則亦不至)
　(於甚微惟其人心日熾是以道心愈微也不問人心/曰日用飲食人心也非其道非其義萬鍾  取道心)
　(也惟是道心為主則人心聽命於道心耳於問人心/道心曰此心之靈其覺於理者道心其覺  欲者人)
　(心人心自是不容去除但要道心為主也則人心自/不能奪而亦莫非道心之所為矣然此處極難照管)
　(須臾間斷即人心便行矣便人心道心只是這一箇/心知覺從耳目之欲上去  是人心知覺從義理上)
　(去便是道心人心則危而易陷道心則微而難著自/人心而收之即是道心自道心而放之便是人心人)
　(心如卒徒道心如將喜問人心道心之别曰如喜怒/則人心也然無故而  焉喜至於過而不能禁無故)
　(而怒焉怒至於甚而不能遏是皆為人心之所使也/須是喜其所當喜怒其所當怒是乃道心須是食其)
　(所當食飲其所當飲乃不失所謂道心若飲盜泉之/水食嗟來之食則人心勝而道心亡矣  問人心道)
　(心曰喚做人便有形氣人心較切近於人道心雖先/得之然被人心隔了一重故難見道心正如清水之)
　(在濁水惟見其濁不見其清故微而難見人心如孟/子言耳目之官不思道心如言心之官則思故貴先)
　(立乎其大者人心只見那邊情欲利害之私道心只/見這邊道理之公有道心則人心為之節制人心皆)
　(道心也道心人心之理須是知將道心去用那人心/方得道心惟微者難明有時發見些子便自家見得)
　(有時又不見了惟聖人便辨之精守得徹頭徹尾學/者則須是擇善而固執之  問人心惟危道心惟微)
　(道心是先得人心是形氣所有但地步較濶道心却/在形氣中所以人心易得陷了道心也是如此否曰)
　(天下之物精細底更難見那人心便是麤底且如飢/渴寒暖便是至麤底這雖至愚之人亦知得若以較)
　(細者言之如利害則禽獸已有不能知者若是義理/則愈是難知這只有些子不多所以説人之所以異)
　(於禽獸者幾希言所爭也不多抓問人心道心既云/上智何以更有人心曰掐著痛  著痒此非人心如)
　(何人自有人心道心一箇生於血氣一箇生於理飢/寒痛痒此人心也惻隠羞惡是非辭遜此道心也雖)
　(上智亦同一則危殆而難安一則微妙而難見必使/道心常為一身之主而人心毎聽命焉乃善也道心)
　(為主則人心亦化而為道心矣如鄉黨所記飲食衣/服本是人心之發在聖人分上則渾是道心也但謂)
　(之人心則固未以為悉皆邪惡但謂之危則固未以/為便至凶咎但既不主於理而主於形則其流為邪)
　(惡以至凶咎亦不難矣此其所以為危非若道心之/必善而無惡有安而無傾有准的而可據依也故必)
　(致精一於此兩者之間使公而無不善者常為一身/萬事之主而私而或不善者不得與焉則凡所云為)
　(不待擇於過不及之間而自然無不中矣人心亦未/全是不好故只言危蓋從形體上言泛泛無定向故)
　(言其危聖人不以人心為主而以道心為主蓋人心/倚靠不得人心如船道心如柁任船則所在無定向)
　(若執定柁則去住在我道心是義理上發出來底人/心是人身上發出來底雖聖人不能無人心如飢食)
　(渴飲之類雖小人不能無道心如惻隠之心是問如/何是惟微曰是道心畧瞥見些子便失了底意思惟)
　(危是人心既從形骸上發出來易得流於惡箇問人/心道心惟精惟一曰人心道心元來只是一  精是)
　(辨之明一是守之専受程子曰人心是血氣做成故/危道心則是本來禀  得仁義禮智之心聖人以此)
　(二者對待而言政欲其察之精而守之一也察之精/則兩箇界限分明專一守著一箇道心不令人欲得)
　(以干犯堯舜所以授受之妙不過如此因論惟精惟/一曰虚明安靜乃能精粹而不雜誠篤確固乃能純)
　(一而無間人心是飢而思食寒而思衣底心思食後/思量合當食與不食思衣後思量合當著與不著這)
　(便是道心聖人也不能無人心但聖人常常合著那/道心不教人心勝了道心惟精是要揀得精惟一是)
　(要常守得今人固有其初揀得精後來被物欲引從/人心去所以又貴於惟一精一是舜教禹做工夫處)
　(精是識别得人心道心一是常守得定心只是一箇/心只是分别兩邊説人心便成一邊道心便成一邊)
　(精是辨之明一是守之固既能辨之明又能守之固/斯得其中矣這中是無過不及之中  問人心惟危)
　(道心惟微微是微妙難體危是危動難安否曰是危/動難安大凡徇人欲自是危險其心忽然在此忽然)
　(在彼又忽然在四方萬里之外莊子所謂其熱焦火/其寒凝氷凡苟免者皆幸也動不動便是墮坑落塹)
　(危孰甚焉又問精一曰精是精别此二者一是守之/固伊川云惟精惟一所以至之允執厥中所以行之)
　(此語甚好問人多要去人欲亦太畏之如未上船先/作下水計較不若於天理上理㑹理㑹得天理人欲)
　(自退曰堯舜不如此天理人欲是交界處不是兩箇/人心不成都流只是占得多道心不成十全亦是占)
　(得多須是在天理則明天理在人欲則去人欲嘗愛/五峰云天理人欲同行異情此語甚好問既曰精一)
　(何必云執中曰允字有道理惟精惟一則信乎其能/執中也  問道心者喜怒哀樂未發之時所謂寂然)
　(不動者也人心者喜怒哀樂己發之時所謂感而遂/通者也人當精審専一無過不及則中矣曰恁地則)
　(人心道心不明白人心者人欲也危者危殆也道心/者天理也微者精微也物物上有箇天理人欲因指)
　(書几云如墨上亦有箇天理人欲硯上也有箇天理/人欲分明與他劈做兩片自然分曉堯舜所傳心法)
　(只此四句三聖相授允執厥中與孟子所論子莫執/中者文同而意異蓋精一於道心之微則無適而非)
　(中者其曰允執則非徒然而執之矣子莫之為執中/則其為我不敢為楊朱之深兼愛不敢為墨翟之過)
　(而於二者之間執其一節以為中耳故由三聖以為/中則其中活由子莫以為中則其中死中之活者不)
　(待權而無不中中之死者則非學乎聖人之學不能/有以權之而常適於中也權者權衡之權言其可以)
　(稱物之輕重而游移前郤以適於平蓋所以節量仁/義之輕重而時措之非如近世所謂將以濟乎仁義)
　(之窮者也中只是箇恰好底道理堯告舜只這一句/舜告禹又添人心道心精一三句又較子細三句是)
　(允執厥中以前事是舜告禹做工夫處堯告舜一句/是舜已曉得那三句了不須更告如論語後面説謹)
　(權量審法度修廢官舉逸民之類皆是恰好當做底/事這便是執中處堯舜禹湯文武相傳治天下之大)
　(法聖人所説也只是這箇道理雖是聖人治天下纎/悉不止此然要處都不出此舜禹相傳只是説人心)
　(惟危道心惟微惟精惟一允執厥中只就這心上理/㑹也只在日用動靜之間求之不是去虚空中討一)
　(箇物事來惟皇上帝降衷於下民天敘有典天秩有/禮天便是這箇道理這箇道理只在日用間存養是)
　(要養這許多道理在中間這裏方好著力心自堯舜/以來所傳未有他議論時堯有此言聖人  法無以)
　(易此經中此意極多所謂擇善而固執之擇善則惟/精也固執則惟一也又如擇乎中庸是精得一善則)
　(拳拳服膺而不失是一又如博學之審問之慎思之/明辨之皆惟精也且如篤行又是惟一也至如明善)
　(是惟精也誠身便是惟一也大學致知格物非惟精/不可能誠意則惟一矣學是學此道理孟子以後失)
　(其傳亦只是失此何勉齋黄氏曰人心道心非是兩/箇心但看所發如  就人身上發者謂之人心耳欲)
　(聲目欲色口欲味鼻欲臭四肢欲安佚之類是也就/義理上發者謂之道心耳目口鼻四肢之欲發者皆)
　(中節之類是也人心者人所不能無但發而易流於/縱至於縱則人欲肆而天理滅矣故名之曰危道心)
　(者亦人所不能無但發之常微而不著不著則難見/矣故名之曰微聖人於此知乎發于形氣者惟危發)
　(於義理者惟微故欲人於此用工而精以察之於始/一以守之於終凡一念之發必察其發于形氣乎發)
　(於義理乎發於形氣則摧折之發於義理則擴充之/如是則精之事得矣又從而堅持固執念念不忘使)
　(前之擴充者常昭著光明前之摧折者必潛遁退聽/而至於無焉此一之事也既精且一則心之所發身)
　(之所為無不/合乎中矣)
無稽之言勿聽弗詢之謀勿庸
　無稽者不考於古弗詢者不咨於衆言之無據謀之
　自専是皆一人之私心而非天下之公論皆妨政害
　治之大者也言謂泛言勿聽可矣謀謂計事故又戒
　其勿用也上文既言存心出治之本此又告之以聽
　言處事之要内外相資而治道備矣(陳氏經曰勿聽/勿庸所以守䕶)
　(此中而/勿失之)
可愛非君可畏非民衆非元后何戴后非衆罔與守邦
欽哉慎乃有位敬修其可願四海困窮天禄永終惟口
出好興戎朕言不再
　可愛非君乎可畏非民乎衆非君則何所奉戴君非
　民則誰與守邦欽哉言不可不敬也可願猶孟子所
　謂可欲凡可願欲者皆善也人君當謹其所居之位
　敬修其所可願欲者苟有一毫之不善生於心害於
　政則民不得其所者多矣四海之民至於困窮則君
　之天禄一絶而不復續豈不深可畏哉此又極言安
　危存亡之戒以深警之雖知其功徳之盛必不至此
　然猶欲其戰戰兢兢無敢逸豫而謹之於毫釐之間
　此其所以為聖人之心也好善也戎兵也言發於口
　則有二者之分利害之幾可畏如此吾之命汝蓋已
　審矣豈復更有他説蓋欲禹受命而不復辭避也(陳/氏)
　(大猷曰人心惟危以下示心法傳道統也可愛非君/以下示治法傳治統也  新安陳氏曰堯授舜舜授)
　(禹言有詳畧而精微之理敬畏之心戒慎之辭一也/堯之傳舜曰天之厯數在爾躬允執其中四海困窮)
　(天禄永終舜之傳禹凡所得於堯之四句一一為禹/言之中間不過増益十有三句令義理益明敬戒益)
　(至耳合堯曰禹謨二/篇而觀之可見矣)
禹曰枚卜功臣惟吉之從帝曰禹官占惟先蔽志昆命
于元龜朕志先定詢謀僉同鬼神其依龜筮協從卜不
習吉禹拜稽(音/啓)首固辭帝曰毋惟汝諧
　枚卜歴卜之也帝之所言人事已盡禹不容復辭但
　請歴卜有功之臣而從其吉冀自有以當之者而已
　得遂其辭也官占掌占卜之官也蔽斷昆後龜卜筮
　蓍習重(平/聲)也帝言官占之法先斷其志之所向然後
　令之於龜今我志既先定而衆謀皆同鬼神依順而
　龜筮已協從矣又何用更枚卜乎況占卜之法不待
　重吉也固辭再辭也毋者禁止之辭言惟汝可以諧
　此元后之位也(王氏日木榦曰枚枝曰條枚有條故/數物曰枚數事曰條枚卜人人而卜)
　(之也兄蘇氏曰命龜令龜也後王氏十明曰古人以/昆為  兄為父後故訓昆為  與後昆之後同  夏)
　(氏曰卜汝已吉豈有更占他人而重吉者就陳氏經/曰人謀鬼謀雖欲其合大率以人謀為先  人謀中)
　(又以謀及己/之心為主)
正月朔旦受命于神宗率百官若帝之初
　神宗堯廟也蘇氏曰堯之所從受天下者曰文祖舜
　之所從受天下者曰神宗受天下於人必告於其人
　之所從受者禮曰有虞氏禘黄帝而郊嚳祖顓頊而
　宗堯則神宗為堯明矣正月朔旦禹受攝帝之命於
　神宗之廟總率百官其禮一如帝舜受終之初等事
　也(呉氏曰祭法必有所據舜受堯之天下今以授禹/其宗堯為宜或謂舜不當立堯廟然堯與舜皆黃)
　(帝之後其/宗堯何嫌)
帝曰咨禹惟時有苖弗率汝徂征禹乃㑹羣后誓于師
曰濟濟(子禮/反)有衆咸聽朕命蠢(尺尹/反)兹有苗昏迷不恭
侮慢自賢反道敗徳君子在野小人在位民棄不保天
降之咎肆子以爾衆士奉辭伐罪爾尚一乃心力其克
有勲
　徂往也舜咨嗟言今天下惟是有苗之君不循教命
　汝往征之征正也往正其罪也會徵㑹也誓戒也軍
　旅曰誓有㑹有誓自唐虞時已然禮言商作誓周作
　會非也禹會諸侯之師而戒誓以征討之意濟濟和
　整衆盛之貌蠢動也蠢蠢然無知之貌昏闇(音/暗)迷惑
　也不恭不敬也言苗民昏迷不敬侮慢於人妄自尊
　大反戾正道敗壞常徳用舍顛倒民怨天怒故我以
　爾衆士奉帝之辭罰苗之罪爾衆士庶幾同心同力
　乃能有功此上禹誓衆之辭也林氏曰堯老而舜攝
　者二十有八年舜老而禹攝者十有七年其居攝也
　代總萬幾之政而堯舜之為天子蓋自若也故國有
　大事猶稟命焉禹征有苗蓋在夫居攝之後而稟命
　於舜禹不敢專也以征有苗推之則知舜之誅四凶
　亦必稟堯之命無疑(陳氏曰舜時薄海内外皆迪有/功弗率惟有苗耳三苗之君舜)
　(嘗竄之三苖之民又嘗分之至此而循弗率故征之/  孫氏曰指其君長則曰有苗兼其君民言則曰苗)
　(民以種類言則曰三苗辭/陳氏大猷曰其預期之)
三旬苗民逆命益贊于禹曰惟徳動天無逺弗屆滿招
損謙受益時乃天道帝初于歴山往于田日號(平/聲)泣于
旻(音/民)天于父母負罪引慝(惕徳/反)祗載見(音/現)瞽瞍䕫䕫齊
(齋/同)慄瞽亦允若至諴(音/咸)感神矧兹有苗禹拜昌言曰俞
班師振旅帝乃誕敷文徳舞干羽于兩階七旬有苗格
　三旬三十日也以師臨之閲月苗頑猶不聽服也賛
　佐届至也是時益蓋從禹出征以苗負固恃强未可
　威服故賛佐於禹以為惟徳可以動天其感通之妙
　無逺不至蓋欲禹還兵而增修其徳也滿損謙益即
　易所謂天道虧盈而益謙者帝舜也歴山在河中府
　河東縣仁覆(夫救/反)閔下謂之旻日非一日也言舜耕
　歴山往于田之時以不獲順於父母之故而日號呼
　于旻天于其父母蓋怨慕之深也負罪自負其罪不
　敢以為父母之罪引慝自引其慝不敢以為父母之
　慝也祗敬載事也瞍長(上/聲)老之稱言舜敬其子職之
　事以見瞽瞍也齊莊敬也慄戰慄也夔夔莊敬戰慄
　之容也舜之敬畏小心而盡於事親者如此允信若
　順也言舜以誠孝感格雖瞽瞍頑愚亦且信順之即
　孟子所謂底豫也誠感物曰誠益又推極至誠之道
　以為神明亦且感格而況於苗民乎昌言盛徳之言
　拜所以敬其言也班還振整也謂整旅以歸也或謂
　出曰班師入曰振旅謂班師於有苗之國而振旅於
　京師也誕大也文徳文命徳教也干楯(豎尹/反)羽翳(一/計)
　(反/)也皆舞者所執也兩階賓主之階也七旬七十日
　也格至也言班師七旬而有苗來格也舜之文徳非
　自禹班師而始敷苗之來格非以舞干羽而後至史
　臣以禹班師而歸弛(音/始)其威武專尚徳化干羽之舞
　雍容不迫有苗之至適當其時故作史者因即其實
　以形容有虞之徳數千載之下猶可以是而想其一
　時氣象也(朱子曰號泣于旻天呼天而泣也于父母/呼父母而泣也舞干羽之事想只是置三)
　(苗于度外而示以閒暇之意谷吕氏曰苗民障蔽之/深譬如春氣既至而陰崖寒  猶未發榮  新安陳)
　(氏曰以禹不滿假不矜伐如此而益猶以滿損謙益/為言蓋兢業不己之誠猶懼其有一毫非苗是己之)
　(心故以此開端而引帝之負罪夔夔以實之欲其謙/謙之益勉也益又凡三致意謂天道之逺而徳可動)
　(瞽瞍之頑而孝可若神明之幽而誠可感苗亦人耳/豈有徳之盛試之至而不可動者當不煩兵而自服)
　(也成新安胡氏曰禹誓師曰爾尚一乃心力欲以力/而  功也三旬而力未足以成功於是益有惟徳動)
　(天之説欲尚徳而不尚力也禹於是班師帝乃誕敷/文徳而苗自格焉不尚力爭而務徳化可見唐虞氣)
　(象若後世遇逆命則窮兵黷武而已肯班師乎同唐/孔氏曰益賛禹修徳而帝自誕敷文徳見君臣  心)
　(厚張氏曰帝之文徳素敷至此又誕敷之聖人躬自/  之意  問帝乃誕敷文徳則自班師之後然後敷)
　(之也敷文徳之事何以見龜山楊氏曰舞干羽是也/古之時文武一道故干戈兵器也用之於戰陣則為)
　(武用之於舞蹈則為文敷文徳云者己不為武備矣/君臣之間要當一徳一心古之聖賢相與以濟大業)
　(蓋無不然者觀舜命禹征有苗已誓師往伐而益以/一言賛禹禹遂班師舜以禹之班師便為之誕敷文)
　(徳而有苗格夫舜命禹徂征禹既行而益有言宜告/之舜不告舜而告之禹禹承命於舜及其不遂行也)
　(宜先稟之舜乃擅反兵而不疑舜於二人者無責焉/可也乃徇其所為從而相之益之意豈不曰禹猶舜)
　(而禹之意豈不曰舜猶己也歟夫是之謂一徳一心/自今觀之則益之言可以謂之阻壞幾事而禹之事)
　(為逗留君命矣然古之君臣各相體悉如此則古人/立功所以易而後世成事所以難也  吕氏曰禹自)
　(㑹此理聞益之賛神領心受如曾子之唯便班師而/還其從如響略無凝滯干羽舞階朝廷閒暇自然而)
　(然非故為如此而有苗自格此如春風流暢寒谷草/木自皆發榮也  唐孔氏曰武舞執干文舞執羽)
　(董氏鼎曰禹雖以治水為功而功之外有克艱之謨/是謨也大闗萬世為君之道其功其謨非臯陶益稷)
　(所得而先也且此篇所記又有舜禹授受一大事安/得不以接二典之後冠三謨之首哉大抵一篇之中)
　(自后克艱至時乃功皆所以發明究竟克艱之㫖自/格汝禹至若帝之初皆所以紀述授受之辭而征苗)
　(一節則攝位後事也前一大節中其綱領在后臣克/艱後一大節中其綱領在人心道心二者皆於心上)
　(用功必能致察於人心道心之間純乎義理之正而/不雜于形氣之私則人心淨盡天理流行自然見得)
　(宇宙内事皆職分内事職分内事皆性分内事而於/克盡君道之艱自見其當然有不必勉而能之者矣)
　　臯陶謨
　　　今文古文皆有(碧梧馬氏曰此篇首尾皆與禹/問答而謂之謨者實陳于帝之)
　　　(前也故揚雄曰臯陶以智為帝謨而彭氏曰此/篇綱領在于迪徳知人安民三者  已蓋人君)
　　　(信蹈其徳則能知人而安民故臯陶首推廣其/迪徳之義中陳知人之事末列安民之道其言)
　　　(之有序如此豈/非嘉謨也哉)
曰若稽古臯陶曰允迪厥徳謨明弼諧禹曰俞如何臯
陶曰都慎厥身修思永惇敘九族庶明勵翼邇可逺在
兹禹拜昌言曰俞
　稽古之下即記臯陶之言者謂考古臯陶之言如此
　也臯陶言為君而信蹈其徳則臣之所謀者無不明
　所弼者無不諧也俞如何者禹然其言而復問其詳
　也都者臯陶美其問也慎者言不可不致其謹也身
　修則無言行之失永思則非淺近之謀厚敘九族則
　親親恩篤而家齊矣庶明勵翼則羣哲勉輔而國治
　矣邇近兹此也言近而可推之逺者在此道也蓋身
　修家齊國治而天下平矣臯陶此言所以推廣允迪
　謨明之義故禹復俞而然之也　又按典謨皆稱稽
　古而下文所記則異典主記事故堯舜皆載其實謨
　主記言故禹臯陶則載其謨后克艱厥后臣克艱厥
　臣禹之謨也允迪厥徳謨明弼諧臯陶之謨也然禹
　謨之上增文命敷於四海祗承于帝者禹受舜天下
　非盡臯陶比例立言輕重於此可見(問允迪厥徳謨/明弼諧是形容)
　(臯陶之徳或是臯陶之言朱子曰下文説謹厥身修/思永是允迪厥徳意庶明勵翼是謨明弼諧意恐不)
　(是形容臯陶底語古蘇氏曰虞氏南面謂禹臯陶為/古者自今以上皆  何必異代春秋傳引虞書皆云)
　(夏書安知非作於夏時乎曰林氏曰此篇首尾皆與/禹言其實陳於舜前史記  帝舜朝禹臯陶相與語)
　(帝前是也迪如啓迪之迪冏命曰迪上言臣欲允誠/以啓迪君徳則謨必貴明弼必貴諧不明則不能開)
　(陳不諧則秪以抵牾臯陶欲與禹以此事舜也陶新/安陳氏曰允迪厥徳諧明弼諧孔註亦以為臯  之)
　(言但謂君當信蹈古人之徳耳蓋迪徳之君則臣言/易入故謨易以明而弼易以諧臯陶欲君迪徳以為)
　(己陳謨之地也謨吕氏曰此史言臯陶之為人有徳/者有言臯陶以  聞天下知其謨不知其出於徳故)
　(指其根本以示人謨蘇氏曰禹曰俞上當有闕文之/李氏舜臣曰臯陶  發端曰慎厥身修思永一書)
　(要領也取人以身修身者知人安民之本歟之新安/陳氏曰程子家人𫝊曰正倫理篤恩義家人  道也)
　(惇者篤恩義叙者正倫理二字盡齊家之道之陳氏/曰九族宜厚其厚之也有次序不至為夷子  二本)
　(也修吕氏曰齊家治國平天下皆自修身出故慎於/身  必思永長之理可久而後功用無窮也  陳氏)
　(大猷曰治無二本邇可則逺在此矣而王氏炎曰臯/陶之謨有三修身也知人也安民也  修身為本故)
　(先言之邇者既可由是推之國與天下無不可者其/本在此而不在彼也在此者無他修身而已矣  西)
　(山真氏曰臯陶陳謨未及他事首以謹修其身為言/蓋人君一身天下國家之本慎之一言又修身之本)
　(也思永欲其悠久不息也為君孰不知身之當修然/心或放則能暫而不能久必悠久不息常思所以致)
　(謹然後謂之永否則朝勤夕怠乍作乍止果何益哉/後世人主有初鮮終由不知思永也慎則敬而不忽)
　(思永則久而不忘修身之道備矣然後以親親尊賢/二者繼之九族必有以篤叙之使均被吾恩衆賢必)
　(有以勸勵之使樂為吾輔身為之本而二者又各盡/其道則自家可推之國自國可推之天下其道在此)
　(而已中庸九經之序其亦有所祖於此歟如陳氏經/曰禹臯同列之際或都或俞或吁或咈或  何無非)
　(真情實意之所發有合於心則都之俞之不合則吁/之咈之善之在人猶在已也故聞言而拜不為諂善)
　(之在已猶在人也故自/言而先曰都不為矜)
臯陶曰都在知人在安民禹曰吁咸若時惟帝其難之
知人則哲能宫人安民則惠黎民懷之能哲而惠何憂
乎驩兜何遷乎有苗何畏乎巧言令(去/聲)色孔壬
　臯陶因禹之俞而復推廣其未盡之㫖歎美其言謂
　在於知人在於安民二者而已知人智之事安民仁
　之事也禹曰吁者歎而未深然之辭也時是也帝謂
　堯也言既在知人又在安民二者兼舉雖帝堯亦難
　能之哲智之明也惠仁之愛也能哲而惠猶言能知
　人而安民也遷竄巧好令善孔大也好其言善其色
　而大包藏凶惡之人也言能哲而惠則智仁兩盡雖
　黨惡如驩兜者不足憂昏迷如有苗者不足遷與夫
　好言善色大包藏姦惡者不足畏是三者舉不足害
　吾之治極言仁智功用如此其大也或曰巧言令色
　孔壬共工也禹言三凶而不及鯀者為(去/聲)親者諱也
　　楊氏曰知人安民此臯陶一篇之體要也九徳而
　下知人之事也天叙有典而下安民之道也非知人
　而能安民者未之有也(陳氏大猷曰君道在知人安/民兩者知人然後能安民又)
　(其序也氏陳氏經曰咸若是謂悉如上所言皆如是/也  孔  曰帝堯亦以知人安民為難  林氏曰舜)
　(既流放竄三苖其心惟恐又有如此之人復出為惡/未嘗忘憂畏之心也  横渠張氏曰萬事只一天理)
　(舜舉十六相去四凶堯豈不能堯固知四凶之惡然/民未被其虐天下未欲去之堯以安民為難遽去其)
　(君則民不安故不去必舜/而後因民不堪而去之也)
臯陶曰都亦行(胡孟/反)有九徳亦言其人有徳乃言曰載
采采禹曰何臯陶曰寛而栗柔而立愿而恭亂而敬擾
而毅直而温簡而廉剛而塞(去/聲)彊而義彰厥有常吉哉
　亦總也亦行有九徳者總言徳之見(形甸/反)於行者其
　凡有九也亦言其人有徳者總言其人之有徳也載
　行采事也總言其人有徳必言其行某事某事為可
　信驗也禹曰何者問其九徳之目也寛而栗者寛𢎞
　而莊栗也柔而立者柔順而植立也愿而恭者謹愿
　而恭恪也亂治也亂而敬者有治才而敬畏也擾馴
　也擾而毅者馴擾而果毅也直而温者徑直而温和
　也簡而廉者簡易(音/異)而廉隅也剛而塞者剛徤而篤
　實也彊而義者彊勇而好義也而轉語辭也正言而
　反應者所以明其徳之不偏皆指其成徳之自然非
　以彼濟此之謂也彰著也成徳著之於身而又始終
　有常其吉士矣哉(朱子曰亦行有九徳泛言人之行/有此九徳故言其人之有徳則當)
　(以此論之來九徳凡十八種是好底氣質每兩件一/家鬬合將    蘇氏曰亦行有九徳者以此自修也)
　(亦言其人有徳者以此求人也論其人則曰斯人也/有某徳論其徳則曰是徳也有某事某事載采采者)
　(歴言之也言象山陸氏曰臯陶論知人之道曰亦行/有九徳亦  其人有徳乃言曰載采采乃是謂必先)
　(言其人之有是徳然後乃言曰某人有某事蓋徳則/根乎其中逹乎其氣不可偽為若事則有才智之小)
　(人可偽為之故行有九徳必言其人有徳乃言曰載/采采然後人不可得而廋也  唐孔氏曰恭在貌敬)
　(在心愿者遲鈍外失於儀故言恭治者輕物内失於/心故稱敬剛强相近剛是性彊是志  蘇氏曰横流)
　(而濟曰亂故才過人可以濟大難者曰亂亂臣十人/是也才過人者患於恃才而不敬  西山真氏曰先)
　(儒以九徳為人之性蓋指氣禀而言若天命之性則/渾然全體無所偏也  新安陳氏曰臯陶謂能以此)
　(九徳觀人則徳之成不成全不全皆可知而知人之/道盡矣  孔氏曰吉善也明九徳之常以擇人而官)
　(之則政之善實陳氏雅言曰君之取人不可徒徇其/名而不究其  徒徇其名而不究其實幾何不虚譽)
　(隆而實徳病矣論人之徳先言行而後言徳者蓋由/行而後可以見其徳稱人之事先言徳而後言事者)
　(蓋因事而後有以驗其徳也一劉氏正一曰常之為/義大矣曰常徳曰吉士其揆  也臯陶謨曰彰厥有)
　(常吉哉立政曰庶常吉士則知吉士未始不有常徳/而常徳所以為吉士也  葉氏曰觀人不求其全而)
　(求其常常而不全不害為徳徳而不常皆矯偽耳懋/臨川呉氏曰此以下自亦行有九徳至政事懋哉)
　(哉言知人之事自天聰明/至敬哉有上言安民之事)
日宣三徳夙夜浚明有家日嚴祗敬六徳亮采有邦翕
受敷施九徳咸事俊乂在官百僚師師百工惟時撫于
五辰庶績其凝(浚音/峻)
　宣明也三徳六徳者九徳之中有其三有其六也浚
　治也亮亦明也有家大夫也有邦諸侯也浚明亮采
　皆言家邦政事明治之義氣象則有大小之不同三
　徳而為大夫六徳而為諸侯以徳之多寡職之大小
　槩言之也夫九徳有其三必日宣而充廣之而使之
　益以著九徳有其六尤必日嚴而祗敬之而使之益
　以謹也翕合也徳之多寡雖不同人君惟能合而受
　之布而用之如此則九徳之人咸事其事大而千人
　之俊小而百人之乂皆在官使以天下之才任天下
　之治唐虞之朝下無遺才而上無廢事者良以此也
　師師相師法也言百僚皆相師法而百工皆及時以
　趨事也百僚百工皆謂百官言其人之相師則曰百
　僚言其人之趨事則曰百工其實一也撫順也五辰
　四時也木火金水旺於四時而土則寄旺於四季也
　禮運曰播五行於四時者是也凝成也言百工趨時
　而衆功皆成也(問日宣三徳至九徳咸事如此則是/天子諸侯大夫九徳各差以三宣徳)
　(亦不可僭耶若諸侯大夫皆有九徳顧不美耶朱子/曰九徳之目蓋言取人不可求備官人當以等耳豈)
　(徳不可僭之謂耶問夙夜浚明至有邦古註以為可/以為卿大夫及諸侯林氏謂卿大夫諸侯用此三徳)
　(六徳之人未知孰是曰林説恐得之猶孝經説爭臣/之類蓋曰如是足矣非必以是為限也  葉氏曰臯)
　(陶既論知人之事故因言官人之道之夏氏曰浚與/濬通治而深之之謂  林氏曰百工  事各得其時)
　(氏馬氏曰彰有常乃吉日宣日嚴所謂有常也徳王/  曰日宣達三徳之賢使任有家日嚴祗敬六  之)
　(賢使任有邦真氏取之皆作君用賢説庶與下文翕/受敷施九徳之賢相協  胡氏旦曰五行在地為物)
　(在天為時順其時而撫之則五物皆成其材而為人/用矣故仲春斬陽木仲夏斬陰木所以撫木辰也季)
　(春出火季秋納火所以撫火辰也司空以時相阪隰/所以撫土辰也秋為徒杠春達溝渠所以撫水辰也)
　(又曰春盛徳在木布徳施惠所以順木辰夏盛徳在/火勞民勸農所以順火辰秋盛徳在金冬盛徳在水)
　(禁暴誅慢謹蓋藏斂積聚所以順金水之辰土寄旺/四時四辰順土在其中矣  王氏曰五辰分配四時)
　(春則寅卯為木之辰夏則己午為火之辰餘倣此之/臨川吳氏曰天子有天下者於九徳之人合而受)
　(敷而施之使皆事其事各效其能以居其官則百官/長屬所職之事悉不違時故循四時之序而衆工皆)
　(成/也)
無教逸欲有邦兢兢業業一日二日萬幾(音/機)無曠庶官
天工人其代之
　無與毋通禁止之辭教非必教令(去/聲)謂上行而下效
　也言天子當以勤儉率諸侯不可以逸欲導之也兢
　兢戒謹也業業危懼也幾微也易曰惟幾也故能成
　天下之務蓋禍患之幾藏於細微而非常人之所豫
　見及其著也則雖智者不能善其後故聖人於幾則
　兢業以圖之所謂圖難於其易(音/異)為大於其細者此
　也一日二日者言其日之至淺萬幾者言其幾事之
　至多也蓋一日二日之間事幾之來且至萬焉是可
　一日而縱欲乎曠廢也言不可用非才而使庶官曠
　廢厥職也天工天之工也人君代天理物庶官所治
　無非天事茍一職之或曠則天工廢矣可不深戒哉
　(朱子曰幾者理雖已萌事則未著為周子日動而未/形有無之間者幾也  孔氏曰不  逸豫貪欲之教)
　(是有國者之常當戒懼萬事之微位非其人為空官/不可以天官私非其才  陳氏大猷曰功成之後逸)
　(欲易生逸豫怠遊宴之類欲聲色嗜好之類逸欲生/治功隳矣惟戒逸欲而存兢業則此心清明剛健事)
　(之幾微無不洞燭逸欲少肆兢業少間則此心昏惰/何以察微眇而圖之又曰天子能以一心察天下之)
　(幾不能以一身兼天下之務任之庶官而已不可使/曠非無其人之為曠非其人之為曠也君雖兢業官)
　(或曠廢亦危亂之道終以無曠庶官欲君臣同克艱/以保治也天下之事無一不出於天天不自為人代)
　(為之一官曠則一事闕矣天工人代一句結上文以/生下文之意  臨川呉氏曰承上文言天子所以用)
　(九徳之人者蓋不能自治天職故也蓋天子所事皆/天之事天以此事付之君君不能自治而分之人是)
　(庶官所治之事皆代天而為之也其可有一職之曠/廢乎  陳氏雅言曰人君不可教有邦逸欲者何哉)
　(以一日二日為至淺而萬幾為至多也不可以非才/曠庶官以皆天之工而有人代之也知萬幾之可畏)
　(則必兢業以圖之而不至於以逸欲教之也知天工/之可畏則必能擇人以居之而不至於以非才曠庻)
　(官矣無教無曠是兩陳其所當/戒幾與天是兩陳其所當畏)
天叙有典勅我五典五惇哉天秩有禮自我五禮有庸
哉同寅協恭和衷(音/中)哉天命有徳五服五章哉天討有
罪五刑五用哉政事懋哉懋哉
　叙者君臣父子兄弟夫婦朋友之倫叙也秩者尊卑
　貴賤等級隆殺(所介/反)之品秩也勅正惇厚庸常也有
　庸馬本作五庸衷降衷之衷即所謂典禮也典禮雖
　天所叙秩然正之使叙倫而益厚用之使品秩而有
　常則在我而已故君臣當同其寅畏協其恭敬誠一
　無間(去/聲)融㑹流通而民彝(音/夷)物則各得其正所謂和
　衷也章顯也五服五等之服自九章以至一章是也
　言天命有徳之人則五等之服以彰顯之天討有罪
　之人則五等之刑以懲戒之蓋爵賞刑罸乃人君之
　政事君主之臣用之當勉勉而不可怠者也　楊氏
　曰典禮自天子出故言勅我自我若夫爵人於朝與
　衆共之刑人於市與衆棄之天子不得而私焉此其
　立言之異也(朱子曰天叙天秩天命天討既曰天便/自有許多般在其中天人一理只有一)
　(箇分不同與因其生而第之以其所當處者謂之叙/因其叙而  之以其所當得者謂之秩天叙便是自)
　(然底故君便教他居君之位臣便教他居臣之位父/便教他居父之位子便教他居子之位天秩便是那)
　(天叙裏面物事如天子祭天地諸侯祭山川大夫祭/五祀庶人祭其先天子八諸侯六大夫四士二皆是)
　(有這箇叙便是他這箇自然之秩許多典禮都是天/叙天秩下了聖人只是因而勅正之因而用出去而)
　(已凡其所謂冠婚喪祭之禮與夫典章制度文物禮/樂車輿衣服無一件是聖人自做底都是天做下了)
　(聖人只是依傍他天理行將去同寅協恭是君臣上/下一於敬徳之大者則賞以服之大者徳之小者則)
　(賞以服之小者罪之大者則罪以大底刑罪之小者/則罪以小底刑盡是天命天討聖人未嘗加一亳私)
　(意於其間只是奉行天法而已萬物皆只是一箇天/理已何與焉至如言天討有罪五刑五用哉天命有)
　(徳五服五章哉此都只是天理自然當如此人幾時/與與則便是私意有善有惡善則理當喜如五服自)
　(有一箇次第以章顯之惡則理當惡一作怒彼自絶/於理故五刑五用曷嘗容心喜怒於其間哉五禮有)
　(庸五典五惇須是同寅協恭和衷五服五章五刑五/用須是政事懋哉懋哉  西山真氏曰按五禮孔氏)
　(以為公侯伯子男先儒乂以為吉凶軍賓嘉近世蔡/氏曰叙者君臣父子兄弟夫婦朋友之倫叙秩者尊)
　(卑貴賤等級隆殺之品秩於義為得反節初齊氏曰/人而無禮則諸侯得以請隧卿得以  坫大夫得以)
　(雍徹娼優下賤得以后飾而人道亂矣故聖人為禮/以節之歐陽公所謂順其情而節文之使知尊卑長)
　(幼凡人之大倫也此其高下之宜豐殺之别貴賤偏/全之等所以萌於人心習熟於人之耳目而終其身)
　(不敢肆其情欲於度數之外也此三代帝王防範人/心之先務隄防世變之大端也  陳氏大猷曰人受)
　(天地之中以生能者養之以福不能者敗以取禍故/全是衷者為徳是不失天之所賦也故天命之君必)
　(體福善之天制五等之服以章其徳戾是衷者為罪/是失天之所賦也故天討之君必體禍淫之天用五)
　(等之刑以威其罪爵賞刑罰乃政事之大者當勉勉/而不可怠也典禮教化也所以盡感發之妙服刑政)
　(事也所以盡勸懲之方皆承天以從事而寅恭懋勉/又四者之本也非寅恭懋勉則典禮服刑將失其當)
　(烏能與天無間哉至是則君師之道代天理民之責/盡矣此盡發上文天工人代之意  吕氏曰寅恭惇)
　(典庸禮之根源也君臣聚精㑹神與天無間則所惇/所庸皆天之典禮否則為虚文矣賞罰當純乎天此)
　(心當懋勉不已一有怠息賞罰我之賞罰非天之賞/罸矣  蔡氏元度曰周官司服公服衮冕而下九章)
　(之服如王之服侯伯服鷩冕而下七章之服如公之/服子男服毳冕而下五章之服如侯伯之服孤服絺)
　(冕而下三章之服如子男之服卿大夫服𤣥冕而下/一章之服如孤之服士服皮弁無章數也孔氏以天)
　(子言之非也升馬氏曰周天子與上公皆服九章然/公有降龍無  龍别於天子  新安陳氏曰蔡𫝊政)
　(事懋懋處亦云君主之臣用之諸家所忽最有照應/蓋事無曠庶官已引上臣與君各盡其責故同寅協)
　(恭政事懋懋皆當合君臣説有庸當作/五庸五禮當主吉凶軍賓嘉者為是)
天聰明自我民聰明天明畏自我民明威達于上下敬
哉有土
　威古文作畏二字通用明者顯其善畏者威其惡天
　之聰明非有視聽也因民之視聽以為聰明天之明
　畏非有好惡(並去/聲)也因民之好惡以為明畏上下上
　天下民也敬心無所慢也有土有民社也言天人一
　理通達無間民心所存即天理之所在而吾心之敬
　是又合天民而一之者也有天下者可不知所以敬
　之哉(問聰明明畏不知明畏是兩字還是一字林氏/以為聰明言視聽明畏言好惡未知如何朱子)
　(曰林氏似是明畏言天之所明所畏所明如明明揚/側陋之明所畏如董之用威威用六極之意  新安)
　(陳氏曰此因上文言天叙天秩天命天討而申言天/人合一之理  林氏曰天明畏馬本作天明威自我)
　(民明威古文作自我民明畏畏威不必分也自唐孔/氏曰天無心以民心為心即泰誓所謂天視  我民)
　(視天聽自我民聽乎陳氏經曰有土之君惟敬則不/忽乎民是乃不忽  天不敬則􁁎知天之當嚴而以)
　(民為易虐是天民有二理也此臯陶安民之謨必推/極於此歟  王氏炎曰以君臨民敬心不存則所以)
　(安民者必未盡也自天子至諸侯卿大夫有四封有/采地者皆為有土之君有土必有民必當以敬臨之)
　(天西山真氏曰武夷胡氏嘗舉臯陶謨/  叙至有土章曰臯陶之學極純粹)
臯陶曰朕言惠可底行禹曰俞乃言底可績臯陶曰予
未有知思曰贊贊襄哉
　思曰之曰當作日襄成也臯陶謂我所言順於理可
　致之於行禹然其言以為致之於行信可有功臯陶
　謙辭我未有所知言不敢計功也惟思日贊助於帝
　以成其治而已(張氏曰贊贊所助非一事也也陳氏/大猷曰贊而又贊贊之不已    林)
　(氏曰左傳定公十五年葬定公雨不克襄事註襄成/也訓襄為成本此  董氏鼎曰臯陶發明知人之謨)
　(尤覺詳於安民之謨者蓋二者雖均為難事而知人/為尤難必明於知人則安民有不難者矣然於言知)
　(人之餘則戒逸欲崇兢業惟恐人君不知戒懼而至/於曠官廢事於安民之中則懋政事敬有土惟恐人)
　(君不知懋敬而至於褻天翫民蓋以/人君一心又知人安民之根柢歟)
　　益稷
　　　今文古文皆有但今文合於臯陶謨帝曰來禹
　　　汝亦昌言正與上篇末文勢接續古者簡冊以
　　　竹為之而所編之簡不可以多故釐而二之非
　　　有意於其間也以下文禹稱益稷二人佐其成
　　　功因以名篇(問臯陶矢厥謨禹成厥謨帝舜申/之未知申字如何㸔朱子曰此是)
　　　(三篇之叙第一句説臯陶謨第二句説大禹謨/第三句説益稷所謂申之即所謂汝亦昌言者)
　　　(也此書伏生本只是二篇臯陶謨益稷之間爾/勢亦相連孔壁中析為三篇故其叙如此亦不)
　　　(足據而説者又多失之曰問益稷篇禹與臯陶/只管自叙其功是如何  不知怎生地那前面)
　　　(且做是脱簡後面却又有一段那禹前面時只/是説他無可言但予思日孜孜臯陶問他如何)
　　　(他便説他要恁地孜孜却不知後面一段是怎/生地良久云他上面也是説那丹朱後故恁地)
　　　(説丹朱縁如此故不得為天子我如此勤苦故/有功以此相戒教莫如丹朱如我便是古人直)
　　　(不似今人便/要瞻前顧後)
帝曰來禹汝亦昌言禹拜曰都帝予何言予思日孜孜
(音/兹)臯陶曰吁如何禹曰洪水滔天浩浩懷山襄陵下民
昏墊(都念/反)予乘四載隨山刊(丘寒/反)木暨益奏庶鮮食予
決九川距四海濬畎澮距川暨稷播奏庶艱食鮮食懋
遷有無化居烝民乃粒萬邦作乂臯陶曰俞師汝昌言
　孜孜者勉力不怠之謂帝以臯陶既陳知人安民之
　謨因呼禹使陳其言禹拜而歎美謂臯陶之謨至矣
　我更何所言惟思日勉勉以務事功而已觀此則上
　篇禹臯陶答問者蓋相與言於帝舜之前也如何者
　臯陶問其孜孜者何如也禹言往者洪水泛溢上漫
　(平/聲)于天浩浩盛大包山上陵下民昬瞀(音/茂)墊溺困於
　水災如此之甚也四載水乗舟陸乘車泥乗輴(敕倫/反)
　山乘樏(倫追/反)也輴史記作橇(丘妖/反)漢書作毳以板為
　之其狀如箕擿(陟革/反)行泥上樏史記作橋漢書作梮
　(俱玉/反)以鐵為之其形似錐長半寸施之履下以上山
　不蹉(倉何/反)跌(音/列)也蓋禹治水之時乗此四載以跋履
　山川踐行險阻者隨循刊除也左傳云井堙木刊刊
　除木之義也蓋水涌(音/勇)不洩泛濫瀰(音/眉)漫地之平者
　無非水也其可見者山耳故必循山伐木通蔽障開
　道路而後水工可興也奏進也血食曰鮮水土未平
　民未粒食與益進衆鳥獸魚鼈之肉於民使食以充
　飽也九川九州之川也距至濬深也周禮一畝之間
　廣尺深尺曰畎一同之間廣二尋深二仞曰澮畎澮
　之間有遂有溝有洫皆通田間水道以小注大言畎
　澮而不及遂溝洫者舉小大以包其餘也先決九川
　之水使各通於海次濬畎澮之水使各通於川也播
　布也謂布種五穀也艱難也水平播種之初民尚艱
　食也懋勉也懋勉其民徙有於無交易變化其所居
　積之貨也烝衆也米食曰粒蓋水患悉平民得播種
　之利而山林川澤之貨又有無相通以濟匱乏然後
　庶民粒食萬邦興起治功也禹因孜孜之義述其治
　水本末先後之詳而警戒之意實存於其間蓋欲君
　臣上下相與勉力不怠以保其治於無窮而已師法
　也臯陶以其言為可師法也(新安陳氏曰舜禹好善/之心皆無窮當時昌言)
　(滿前舜猶渴聞不倦方使禹亦如臯陶之昌言此舜/好善無窮之心也禹聞此言歎美此心謂臯陶言已)
　(至我復何言讓善於人也思日孜孜力行不怠勉為/善於己此禹好善無窮之心也孟子曰禹聞善言則)
　(拜大舜有大焉舜禹之所以聖其亦以此歟予蘇氏/曰禹曰予何言亦猶臯陶之予未有知也曰  思日)
　(孜孜亦猶臯陶思日贊贊襄哉也皆相因之辭伏生/以益稷合於臯陶謨有以也  陳氏大猷曰勤者萬)
　(事所由成不勤萬事所由廢臯陶問禹所以思日孜/孜者如何禹但述其治水之勤勞以答之而不及其)
　(他蓋以平生受用惟在孜孜勤勞而已意在言外也/  王氏曰大水決而有所歸小水濬而有所入治水)
　(之次第也不決川則雖濬畎澮不能除水患也吕陳/氏曰益稷非人人而飲食之亦教之有方耳    氏)
　(曰禹用功如此艱難然後民乃粒食須看乃字益蔡/氏元度曰水平之後天下知禹之功而已禹以  稷)
　(與有功焉故言暨益暨稷是禹不自有其功而與益/稷同之不矜不伐乃在於此  吕氏曰禹不矜不伐)
　(今乃歴舉其功若矜伐何也蓋艱難之念易忘平成/之功難保今雖平成昔日之心不可忘也所思日孜)
　(孜者正在此雖不陳謨乃陳謨之大者使自言其功/而非有深意何以謂之昌言哉  董氏鼎曰禹為司)
　(空稷為田正益為虞土田山澤鳥獸魚鼈其所掌也/是三人者均主水土治水之役所當偕行隨時施宜)
　(因利乘便以救斯民於墊溺窮餒之中故所至之處/烈山澤之餘有可採捕以供食者益致其利有可播)
　(種漁取以得食者稷受其方播於鮮食既而有無相/通貨食兼足始也不足終乃有餘禹不忘益稷相從)
　(於艱苦之中而述其功如此/微禹之言後世孰從而知之)
禹曰都帝慎乃在位帝曰俞禹曰安汝止惟幾(音/機)惟康
其弼直惟動丕應徯(音/喜)志以昭受上帝天其申命用休
　禹既歎美又特稱帝以告之所以起其聽也慎乃在
　位者謹其在天子之位也天位惟艱一念不謹或以
　貽(音/移)四海之憂一日不謹或以致千百年之患帝深
　然之而禹又推其所以謹在位之意如下文所云也
　止者心之所止也人心之靈事事物物莫不各有至
　善之所而不可遷者人惟私欲之念動摇其中始有
　昧於理而不得其所止者安之云者順適乎道心之
　正而不陷於人欲之危動靜云為各得其當(去/聲)而無
　有止而不得其止者惟幾所以審其事之發惟康所
　以省(息井/反)其事之安即下文庶事康哉之義至於左
　右輔弼之臣又皆盡其繩愆糾繆之職内外交修無
　有不至若是則是惟無作作則天下無不丕應固有
　先意而徯我者以是昭受于天天豈不重命而用休
　美乎(朱子曰惟幾當審萬事之幾惟康當求箇安穏/處弼直以直道輔之應之非惟人應之天亦應)
　(之臣葉氏曰慎乃在位即前帝命禹所謂慎乃有位/君  更相告戒也禹之言即帝所與言宜帝俞之)
　(西山真氏曰人之一心靜而後能動定而後能應若/其膠膠擾擾將為物役之不暇又何以宰萬物乎先)
　(儒謂心者人之北辰辰惟居其所故能為二十八宿/之綱維心惟安所止故能為萬事之樞紐  夏氏曰)
　(安汝止而下皆謹在位之事又曰動則大應天下徯/望之志徯望於君欲其治安我爾丕應徯志猶丕從)
　(厥志安史氏漸曰堯之安安不待有所止也舜於所/止而  之皆性焉安焉之聖安行者也太甲於所止)
　(而盡欽敬復焉執焉之賢勉行者也三言者聖賢之/分量見矣  新安陳氏曰安汝所當止靜也幾者動)
　(之微動者幾之著靜而知幾以圖康又/得直臣弼之則下應人心上當天心矣)
帝曰吁臣哉鄰哉鄰哉臣哉禹曰俞
　隣左右輔弼也臣以人言隣以職言帝深感上文弼
　直之語故曰吁臣哉隣哉隣哉臣哉反復歎詠以見
　弼直之義如此其重而不可忽禹即俞而然之也(孔/氏)
　(曰隣近也君臣道近相須而成助陳氏經曰臣當親/近而助我故曰臣哉隣哉親我  我乃盡為臣之道)
　(故曰隣哉臣哉情張氏綱曰臣以分言隣以情言一/於分則離一於  則褻  鄒氏補之曰臣謹其分也)
　(隣忘其分也臣而復隣嚴不至於苛隣而又臣和不/至於流  新安陳氏曰一説隣親君如居有隣也臣)
　(當如隣以親君能如隣以親/君乃臣也臣隣皆指禹言)
帝曰臣作朕股肱耳目予欲左右(音佐/佑)有民汝翼予欲
宣力四方汝為予欲觀古人之象日月星辰山龍華蟲
作會宗彝藻(音/早)火粉米黼(音/甫)黻(音/弗)絺(展几/反)繡以五采彰
施于五色作服汝明予欲聞六律五聲八音在治忽以
出納五言汝聽
　此言臣所以為隣之義也君元首也君資臣以為助
　猶元首須股肱耳目以為用也下文翼為明聽即作
　股肱耳目之義左右者輔翼也猶孟子所謂輔之翼
　之使自得之也宣力者宣布其力也言我欲左右有
　民則資汝以為助欲宣力四方則資汝以有為也象
　像也日月以下物象是也易曰黄帝堯舜垂衣裳而
　天下治蓋取諸乾坤則上衣下裳之制創自黄帝而
　成於堯舜也日月星辰取其照臨也山取其鎮也龍
　取其變也華蟲雉取其文也會繪也宗彝虎蜼(魯木/反)
　　(爾雅註蜼似獼猴而大黄黑色尾長數尺似獺尾/末有岐鼻向上兩即自懸於樹以尾塞鼻或以兩)
　(指其其孝或謂虎/取  猛蜼取其智)取其孝也藻水草取其潔也火取
　其明也粉米白米取其養也黼若斧形取其斷也黻
　為兩已相背(音/佩)取其辨也絺鄭氏讀為黹(展几/反)紩(音/秩)
　也紩以為繡也日也月也星辰也山也龍也華蟲也
　六者繪之於衣宗彝也藻也火也粉米也黼也黻也
　六者繡之於裳所謂十二章也衣之六章其序自上
　而下裳之六章其序自下而上采者青黄赤白黑也
　色者言施之於繒帛也繪於衣繡於裳皆雜施五采
　以為五色也汝明者汝當明其小大尊卑之差等也
　又按周禮以日月星辰畫於旂冕服九章登龍於山
　登火於宗彝以龍山華蟲火宗彝五者繪於衣以藻
　粉黼黻四者繡於裳衮冕九章以龍為首鷩(必列/反)冕
　七章以華蟲為首毳(充芮/反)冕五章以虎蜼為首蓋亦
　增損有虞之制而為之耳六律陽律也不言六吕者
　陽統陰也有律而後有聲有聲而後八音得以依據
　故六律五聲八音言之叙如此也在察也忽治之反
　也聲音之道與政通故審音以知樂審樂以知政而
　治之得失可知也五言者詩歌之協於五聲者也自
　上達下謂之出自下達上謂之納汝聽者言汝當審
　樂而察政治之得失者也(王氏曰汝翼作肱汝為作/股汝明作目汝聽作耳也)
　(士孔氏曰天子服日月而下諸侯自龍而下至黼黻/  服藻火大夫加粉米上得兼下下不得僭上作尊)
　(卑之服汝明制之象鄭氏曰自日月至黼黻所取義/皆君徳也服所以  徳服是服必有是徳當觀象而)
　(自省焉類陳氏大猷曰五采五種華采之物藍丹砂/粉墨之  是也彰施施其采以彰明之五色采施之)
　(為青黄赤白黑也納采詩而納之於上如命太師陳/詩以觀民風與工以納言是也出出詩而播之樂章)
　(如闗睢用之鄉人用之邦國與時而颺之是也葉吕/氏曰五言樂之成言者如三百篇之詩是也    氏)
　(曰五言即五聲詩言志歌永言聲依永律和聲雖言/也播於律之所和則為五聲雖聲也本於詩之所諷)
　(則為五言者吕氏曰作服禮之大者也六律五聲八/音樂之大  也治定功成制禮作樂之時也禮樂非)
　(可以虚文舉言禮樂必在左右宣力之後民氣和洽/然後可以興禮樂固為次序也  陳氏大猷曰舜以)
　(臣隣命禹見君臣之忘勢繼之以作股肱耳目見君/臣之忘形君臣猶一身也君猶心臣猶體臣作朕股)
　(肱耳目君以臣為體也汝翼為明聽以遂予之所欲/臣以君為心也  王氏曰敬敷五教司徒掌之豈非)
　(左右有民稷掌阻饑臯陶治姦宄豈非宣力四方夷/作秩宗豈非制衣服夔典樂豈非察音聲然彼皆各)
　(治一官禹則總百官而治之者也帝/兼舉四事而寄以股肱耳目蓋如此)
予違汝弼汝無面從退有後言欽四鄰
　違戾也言我有違戾於道爾當弼正其失爾無面諛
　以為是而背毁以為非不可不敬爾隣之職也申結
　上文弼直隣哉之義而深責之禹者如此(王氏曰拂/我而相之)
　(謂之弼故弼字或作拂連吕氏曰予違汝弼不獨令/禹為股肱耳目至此舜  一身是非之責盡付之禹)
　(檢㸃其孫氏曰聖人不以無違自處而以有違求弼/不居  聖也  陳氏大猷曰上言予欲汝則翼為明)
　(聽謂當將順乎我也此言予違汝弼謂不當茍順乎/我也  林氏曰舜大聖人豈有違待於弼禹亦大聖)
　(人豈有面從後言而尤以為警戒所以為聖致吕氏/曰舜非有慊而畏人之後言非容受未至而  人之)
　(後言禹又非肯欺君而為面是背非者聖人畏敬無/已惟恐過之不聞言之不盡故其求之之切如此)
　(孔氏曰四隣四近前後左右之臣勅使敬其職疑唐/孔氏曰鄭𤣥以四隣為四近之臣左輔右弼前  後)
　(丞惟伏生書傳有此言文王世子有師保疑丞此外/經傳無此官惟冏命云實賴左左前後有位之士)
　(新安胡氏曰既責禹以弼違又欲其欽四隣謂所與/同列之近臣當敬之使同心而弼我也  陳氏大猷)
　(曰四隣諸臣各有其職而舜悉以責禹者禹百揆無/所不統也於此可觀君道亦可以觀相道矣  王氏)
　(炎曰無面從於上不諂欽四隣於下不瀆為新安陳/氏曰欽四隣傳語欠明當云不可不敬爾  四隣近)
　(臣之職也又按欽四隣上下疑有闕文朱子嘗疑之/今於此等處姑據衆説雖略可通然深繹之與上下)
　(文意皆不貫/闕之可也)
庶頑讒説若不在時侯以明之撻以記之書用識(音/志)哉
欲並生哉工以納言時而颺(音/揚)之格則承之庸之否則
威之
　此因上文而慮庶頑讒説之不忠不直也讒説即舜
　所聖者時是也在是指忠直為言侯射侯也明者欲
　明其果頑愚讒説與否也蓋射所以觀徳頑愚讒説
　之人其心不正則形乎四體布乎動靜其容體必不
　能比(音/備)於禮其節奏必不能比於樂其中(去/聲)必不能
　多審如是則其為頑愚讒説也必矣周禮王大射則
　供虎侯熊侯豹侯諸侯供熊侯豹侯卿大夫供麋侯
　皆設其鵠(音/谷)又梓人為侯廣與崇方三分其廣而鵠
　居一焉應古制亦不相逺也撻扑也即扑作教刑者
　蓋懲之使記而不忘也識誌也録其過惡以識於冊
　如周制鄉黨之官以時書民之孝悌睦婣(音/因)有學者
　也聖人不忍以頑愚讒説而遽棄之用此三者之教
　啓其憤發其悱使之遷善改過欲其並生於天地之
　間也工掌樂之官也格有恥且格之格謂改過也承
　薦也聖人於庶頑讒説之人既有以啓發其憤悱遷
　善之心而又命掌樂之官以其所納之言時而颺之
　以觀其改過與否如其改也則進之用之如其不改
　然後刑以威之以見聖人之教無所不極其至必不
　得已焉而後威之其不忍輕於棄人也如此此即龍
　之所典而此命伯禹總之也(問工以納言時而颺之/格則承之庸之否則威)
　(之一段朱子曰上文説欽四隣庶頑讒説若不在時/侯以明之撻以記之書用識哉欲並生哉皆不可曉)
　(如命龍之辭亦曰朕堲讒説殄行震驚朕師命汝作/納言夙夜出納朕命惟允皆言讒説此須是當時有)
　(此制度今不能知又不當杜撰只得置之恥吕氏曰/撻記書識非絶之也存其過所以存其恥  則善心)
　(生矣善或曰書用識其善惡書其孝弟睦婣有學者/書其  也如左氏裴豹欲除丹書書其惡也  吕氏)
　(曰詩可見人真情春秋㑹盟賦詩一有不類便能知/之  葉氏曰鄭伯享趙孟七子從趙孟使賦詩以觀)
　(其志子展賦草蟲伯有賦鶉之奔奔叔向知伯有將/為戮子展後亡亦猶是也  葵初王氏曰按易氏王)
　(大射解云大射祭祀之射也王將有郊廟之事以射/擇諸侯及羣臣與邦國所貢之士取其中多而可以)
　(與祭者於是有三侯二侯一侯焉天子射虎侯其道/九十弓六尺為弓弓二寸為侯中則虎侯之中廣一)
　(丈八尺三分其廣以其一為之鵠則鵠方六尺侯之/上中下皆用布而兩旁飾以虎其中設鵠為的焉諸)
　(侯射熊侯七十弓卿大夫射麋侯五十弓其鵠其弓/之數而降殺之凡侯天子以三諸侯以二卿大夫以)
　(一又梓人為侯曰張皮侯而棲鵠則春以功皮侯即/熊虎豹之三侯天子大射之侯也張五采之侯則逺)
　(國屬五采即五正之侯天子賓射之侯也張獸侯則/王以息燕此又天子燕射之侯也其侯雖不見於經)
　(而鄉射記言天子熊侯白質諸侯麋侯赤質大夫布/侯畫以虎豹士布侯畫以鹿豕即獸侯耳蓋大射以)
　(鵠賓射以正燕射以質不可以不辨鄭氏周禮註云/崇高也方猶等也高廣等謂侯中也畫布曰正棲皮)
　(曰鵠/名的)　(孔氏詩疏正鵠皆鳥名難中以中為雋故以/陳氏大猷曰侯撻行於一時書識示於悠久)
　(存其愧恥而遷善改過以並生於天地間也先新安/陳氏曰射侯以禮教也既撻書以愧恥之於  納言)
　(以樂教也復時颺以感發之於後有恥且格欲與並/生之心遂矣用之宜也否者終不格與並生之心不)
　(獲遂威之不容已也也臨川吳氏曰帝舜為君為師/之道仁之至義之盡    陳氏雅言曰聖人愛人之)
　(無已雖甚不忠不直者而不忍棄絶之聖人之心以/天下未嘗無不可化之人而人未有終自絶於為善)
　(之理此聖世所以無不化之/人而有比屋可封之俗也)
禹曰俞哉帝光天之下至于海隅蒼生萬邦黎獻共惟
帝臣惟帝時舉敷納以言明庶以功車服以庸誰敢不
讓敢不敬應帝不時敷同日奏罔功
　俞哉者蘇氏曰與春秋傳公曰諾哉意同口然而心
　不然之辭也隅角也蒼生者蒼蒼然而生視逺之義
　也獻賢也黎獻者黎民之賢者也共同時是也敷納
　者下陳而上納也明庶者明其衆庶也禹雖俞帝之
　言而有未盡然之意謂庶頑讒説加之以威不若明
　之以徳使帝徳光輝達於天下海隅蒼生之地莫不
　昭灼徳之逺著如此則萬邦黎民之賢孰不感慕興
　起而皆有帝臣之願惟帝時舉而用之爾敷納以言
　而觀其藴明庶以功而考其成旌能命徳以厚其報
　如此則誰敢不讓於善敢不精白一心敬應其上而
　庶頑讒説豈足慮乎帝不如是則今任用之臣逺近
　敷同率為誕慢日進於無功矣豈特庶頑讒説為可
　慮哉(林氏曰禹不盡然帝之言又廣帝之意謂輔弼/之責雖在臣隣然當廣延萬邦之賢無以為止)
　(此而已孫陳氏大猷曰納言或以言揚明功或以事/舉也    氏曰敷同猶普同  新安陳氏曰舜典所)
　(言以待諸侯此以待黎獻諸侯親天子故直言奏自/下而奏上也舜方求賢故特言納下陳而上納也)
　(王氏十朋曰諸侯以黜陟為重故言試黎獻以多得/為盛故言庶  陳氏曰諸侯之功已著特使奏其言)
　(而試其功以驗其已然之效黎獻之功未著/故受其言而明衆庶以功以責其將然之效)
無若丹朱傲惟慢遊是好(去/聲)傲虐是作罔晝夜頟頟(鄂/格)
(反/)罔水行舟朋淫于家用殄厥世予創若時娶于塗山
辛壬癸甲啓呱呱(音/孤)而泣予弗子惟荒度(達洛/反)土功弼
成五服至于五千州十有二師外薄(音/博)四海咸建五長
(上/聲)各迪有功苗頑弗即工帝其念哉帝曰迪朕徳時乃
功惟叙臯陶方祗厥叙方施象刑惟明
　漢志堯處(上/聲)子朱於丹淵為諸侯丹朱之國名也額
　額不休息之狀罔水行舟如奡(音/傲)盪(音/蕩)舟之類朋淫
　者朋比小人而淫亂于家也殄絶也世者世堯之天
　下也丹朱不肖堯以天下與舜而不與朱故曰殄世
　程子曰夫聖莫聖於舜而禹之戒舜至曰無若丹朱
　好慢遊作傲虐且舜之不為慢遊傲虐雖愚者亦當
　知之豈以禹而不知乎蓋處崇高之位所以儆戒者
　當如是也創懲也禹自言懲丹朱之惡而不敢以慢
　遊也塗山國名在今夀春縣東北禹娶塗山氏之女
　也辛壬癸甲四日也禹娶塗山甫及四日即往治水
　也啓禹之子呱呱泣聲荒大也言娶妻生子皆有所
　不暇顧念惟以大相(去/聲)度平治水土之功為急也孟
　子言禹八年於外三過其門而不入是也五服甸侯
　綏要荒也言非特平治水土又因地域之逺近以輔
　成五服之制也疆理宇内乃人君之事非人臣之所
　當專者故曰弼成也五千者每服五百里五服之地
　東西南北相距五千里也十二師者每州立十二諸
　侯以為之師使之相牧以糾(音/九)羣后也薄迫也九州
　之外迫於四海每方各建五人以為之長而統率之
　也聖人經理之制其詳内略外者如此即就也謂十
　二師五長内而侯牧外而蕃夷皆蹈行有功惟三苗
　頑慢不率不肯就工帝當憂念之也帝言四海之内
　蹈行我之徳教者是汝工惟叙之故其頑而弗率者
　則臯陶方敬承汝之功叙方施象刑惟明矣曰明者
　言其刑罰當(去/聲)罪可以畏服乎人也上文禹之意欲
　舜弛其鞭扑之威益廣其文教之及而帝以禹之功
　叙既已如此而猶有頑不即工如苗民者是豈刑法
　之所可廢哉或者乃謂苗之凶頑六師征之猶且逆
　命豈臯陶象刑之所能致是未知聖人兵刑之叙與
　帝舜治苗之本末也帝之此言乃在禹未攝位之前
　非徂征後事蓋威以象刑而苗猶不服然後命禹征
　之征之不服以益之諫而又增修徳教及其來格然
　後分背之舜之此言雖在三謨之末而實則禹未攝
　位之前也(問禹稷三過其門而不入若家有父母豈/可不入朱子曰固是然事亦須量箇緩急)
　(若只是那九年泛泛底水未便會傾國覆都過家見/父母亦不妨若洪水之患甚急有傾國溺都君父危)
　(亡之災也只得奔君父之急難雖不過家見父母亦/不妨也苗頑弗即工此是禹治水時調役他國人夫)
　(不動也後方征之既格而服則治其前日之罪而竄/之竄之而後分北之今説者謂苗既格而又叛恐無)
　(此事又曰三苖想只是如今之溪洞相似溪洞有數/種一種謂之猫未必非三苗之後史中説三苗之國)
　(左洞庭右彭蠡在今湖北江西之界其地亦甚濶矣/頃在湖南見説溪洞蠻猺畧有四種曰犵曰狑曰獠)
　(而其最輕健者曰猫近年數出摽掠為邊患者多此/種也豈三苗之遺民乎然則所謂三苗者亦當正作)
　(猫字耳詹元善説苗民之國三徙其都初在今之筠/州次在今之興國軍皆在深山中人不可入而已亦)
　(難出其最後在今之武昌縣則據江山之險可以無/所不為人不得而遏之矣  新安陳氏曰丹朱之不)
　(肖蔽以一言曰傲而已慢遊虐淫皆自傲出罔畫夜/額額凶人為不善惟日不足之意  東陽馬氏曰隆)
　(古君臣告戒乃如此後世諂諛忌諱者可以戒矣以/西山真氏曰舜以大聖之資安有可戒之事而益)
　(怠荒戒臯陶以逸欲戒禹又以傲虐戒豈憂其有是/而豫防之耶抑知其無是而姑為是言耶人心惟危)
　(自昔所畏雖聖主不敢忘操存之功大臣事聖主不/敢廢規儆之益後之君臣宜視以為法  新安陳氏)
　(曰禹欲帝無恃刑威之用而益廣明徳之及以丹朱/為帝戒復以己之懲戒丹朱者繼之末言天下皆順)
　(而苗民獨頑若以為不止於庶頑之頑者欲帝念之/也  陳氏經曰天下皆迪功弗即工特一有苗若不)
　(足介意也聖人之心以為一物梗化則有不能忘之/意  夏氏曰洪水未平九功未叙人救死不贍何暇)
　(迪徳舜謂今天下所以迪行我徳而各迪有功者由/汝之九功惟叙故也臯陶方敬承汝功之叙又慮迪)
　(徳者怠方施象刑明示人以儆之則已迪徳者益勉/未迪徳者益懼而勉矣此正如九功惟叙之後董之)
　(用威不容已也之董氏鼎曰禹戒舜以無若丹朱無/怪其然也他山  石可以攻玉舜禹初不自知其聖)
　(則其引以進戒豈為過哉當時黎民於變比屋可封/而内則有丹朱之可戒外則有苗頑之可憂未能忘)
　(情惟此二者此/聖所以益聖也)
夔曰戛擊鳴球搏拊(音博/撫)琴瑟以詠祖考來格虞賓在
位羣后徳讓下管鼗(音/桃)鼔合止柷敔(音祝/語)笙鏞以間(去/聲)
鳥獸蹌蹌(音/鏘)簫韶九成鳯凰來儀
　戛擊考擊也鳴球玉磬名也搏至拊循也樂之始作
　升歌於堂上則堂上之樂惟取其聲之輕清者與人
　聲相比故曰以詠蓋戛擊鳴球搏拊琴瑟以合詠歌
　之聲也格神之格思之格虞賓丹朱也堯之後為賓
　於虞猶微子作賓於周也丹朱在位與助祭羣后以
　徳相讓則人無不和可知矣下堂下之樂也管猶周
　禮所謂陰竹(山北/生者)之管孤竹(竹特/生者)之管孫竹(竹枝根/未生者)
　之管也鼗鼓如鼓而小有柄持而摇之則旁耳自擊
　柷敔郭璞云柷如漆桶(音/統)方二尺四寸深一尺八寸
　中有椎柄連底撞之令左右擊敔狀如伏虎背上有
　二十七鉏鋙(上牀吕反/下偶許反)刻以籈櫟(音真/歴)之籈長一尺
　以木為之始作也擊柷以合之及其將終也則櫟敔
　以止之蓋節樂之器也笙以匏為之列管於匏中又
　施簧於管端鏞大鐘也葉氏曰鐘與笙相應者曰笙
　鐘與歌相應者曰頌(音/容)鐘頌或謂之鏞詩賁(音/焚)鼓維
　鏞是也大射禮樂人宿縣(音/𤣥)于阼階東笙磬西面其
　南笙鐘西階之西頌磬東面其南頌鐘頌鐘即鏞鐘
　也上言以詠此言以間相對而言蓋與詠歌迭奏也
　鄉飲酒禮云歌鹿鳴笙南陔(音/該)間歌魚麗笙由庚或
　其遺制也蹌蹌行動之貌言樂音不獨感神人至於
　鳥獸無知亦且相率而舞蹌蹌然也簫古文作箾舞
　者所執之物説文云樂名箾韶季札觀周樂見舞韶
　箾者則箾韶蓋舜樂之總名也今文作簫故先儒誤
　以簫管釋之九成者樂之九成也功以九叙故樂以
　九成九成猶周禮所謂九變也孔子曰樂者象成者
　也故曰成鳯凰羽族之靈者其雄為鳯其雌為凰來
　儀者來舞而有儀容也戛擊鳴球搏拊琴瑟以詠堂
　上之樂也下管鼗鼓合止柷敔笙鏞以間堂下之樂
　也唐孔氏曰樂之作也依上下而遞(音/替)奏間(去/聲)合而
　後曲成祖考尊神故言於堂上之樂鳥獸微物故言
　於堂下之樂九成致鳯尊異靈瑞故别(必列/反)言之非
　堂上之樂獨致神格堂下之樂偏能舞獸也或曰笙
　之形如鳥翼鏞之虡(巨許/反)為獸形故於笙鏞以間言
　鳥獸蹌蹌風俗通曰舜作簫笙以象鳯蓋因其形聲
　之似以狀其聲樂之和豈真有鳥獸鳯凰而蹌蹌來
　儀者乎曰是未知聲樂感通之妙也瓠巴鼓瑟而遊
　魚出聽伯牙鼓琴而六馬仰秣聲之致祥召物見於
　傳(去/聲)者多矣況舜之徳致和於上夔之樂召和於下
　其格神人舞獸鳯豈足疑哉今按季札觀周樂見舞
　韶箾者曰徳至矣盡矣如天之無不覆如地之無不
　載雖甚盛徳蔑以加矣夫韶樂之奏幽而感神則祖
　考來格明而感人則羣后徳讓微而感物則鳯儀獸
　舞原其所以能感召如此者皆由舜之徳如天地之
　無不覆燾(音/道)也其樂之傳歴千餘載孔子聞之於齊
　尚且三月不知肉味曰不圗為樂之至於斯則當時
　感召從可知矣又按此章夔言作樂之效其文自為
　一段不與上下文勢相屬(音/燭)蓋舜之在位五十餘年
　其與禹臯陶夔益相與問答者多矣史官取其尤彰
　明者以詔後世則是其所言者自有先後史官集而
　記之非其一日之言也諸儒之説自臯陶謨至此篇
　末皆謂文勢相屬故其説牽合不通今皆不取(唐孔/氏曰)
　(功成道洽禮備樂和史述夔言繼於後鳴陳氏大猷/曰戛亦擊也意亦有輕重之異球擊能  故稱鳴球)
　(雲王氏炎曰搏猶擊也拊輕手取聲滴林氏曰揚子/  長楊賦云戛滴鳴球劉良註云戛  拊擊也以是)
　(知鳴球可以戛擊古語云拊鳴琴吹洞簫又曰手拊/五絃目視雲漢以是知琴瑟可以搏拊  唐孔氏曰)
　(以詠歌詠詩章也二鄭氏曰琴五絃瑟二十四絃管/如篪而有六孔十  簧為笙  夏氏曰以間與堂上)
　(之樂間作也也林氏曰饗禮曰升歌清廟示徳也下/管象舞示事  燕禮曰升歌鹿鳴下管新宫蓋堂上)
　(之樂以歌為主堂下之樂以管為主其實相合以成/别而言之則有堂上堂下之異合而言之則總名為)
　(簫韶安陳氏經曰簫者細器作樂時小大之器皆備/  新  陳氏曰此章夔言作樂之效乃史官載之以)
　(結典謨之終蓋功成作樂帝者致治之盛也郊特牲/曰歌者在上匏竹在下貴人聲也即此説以證此章)
　(及儀禮皆無不合古文簡質下之一字别管鼗等為/堂下之樂顯見鳴球琴瑟為堂上之樂矣戛擊之摶)
　(拊之以詠歌詩章所謂歌者在上也管鼗鼓柷敔笙/鏞皆堂下之樂管竹也笙匏也皆在堂下以間此衆)
　(樂與堂上之樂更代而間作也所謂匏竹在下也奏/石絲以詠歌之時則堂下之樂不作奏匏竹等衆樂)
　(之時則堂上之樂不作以/今人之樂觀之亦如此耳)
夔曰於予擊石拊石百獸率舞庶尹允諧
　重擊曰擊輕擊曰拊石磬也有大磬有編磬有歌磬
　磬有小大故擊有輕重八音獨言石者蓋石音屬角
　最難諧和記曰磬以立辨夫樂以合為主而石聲獨
　立辨者以其難和也石聲既和則金絲竹匏土革木
　之聲無不和者矣詩曰既和且平依我磬聲則知言
　石者總樂之和而言之也或曰玉振之也者終條理
　之事故舉磬以終焉上言鳥獸此言百獸者考工記
　曰天下大獸五脂者膏者臝(魯果/反)者羽者鱗者羽鱗
　總可謂之獸也百獸舞則物無不和可知矣尹正也
　庶尹者衆百官府之長也允諧者信皆和諧也庶尹
　諧則人無不和可知矣(王氏炎曰八音以石為君而/韶樂以球為首宜於此又單)
　(言石也賤孫氏曰前先言祖考虞賓羣后而後及鳥/獸以貴  為序也此先言鳥獸而後及庶尹以難易)
　(為序也夔王氏炎曰此又自為一節舜禹之議論既/載於前  之作樂所以形容治功之成故以其言次)
　(之於後亦非一日之言史臣比而書之爾夔工於樂/者也有舜之徳不可無夔之樂以發之有夔之樂不)
　(可無舜之徳以本之二者交致而天下之至和極矣/  臨川吳氏曰夔言樂如此蓋有舜之徳是以有夔)
　(之樂道徳樂之本聲音樂之具舜徳極大極盛/而韶樂又盡善盡美故其感應之妙古今莫及)
帝庸作歌曰勅天之命惟時惟幾(音/機)乃歌曰股肱喜哉
元首起哉百工熙哉臯陶拜手稽(音/起)首颺言曰念哉率
作興事慎乃憲欽哉屢省(息井/反)乃成欽哉乃賡(音/庚)載歌
曰元首明哉股肱良哉庶事康哉又歌曰元首叢脞(取/果)
(反/)哉股肱惰哉萬事墮(音/隳)哉帝拜曰俞往欽哉
　庸用也歌詩歌也勅戒勅也幾事之微也惟時者無
　時而不戒勅也惟幾者無事而不戒勅也蓋天命無
　常理亂安危相為倚伏今雖治定功成禮備樂和然
　頃刻謹畏之不存則怠荒之所自起毫髮幾微之不
　察則禍患之所自生不可不戒也此舜將欲作歌而
　先述其所以歌之意也股肱臣也元首君也人臣樂
　於趨事赴功則人君之治為之興起而百官之功皆
　廣也拜手稽首者首至手又至地也大言而疾曰颺
　率總率也臯陶言人君當總率羣臣以起事功又必
　謹其所守之法度蓋樂於興事者易至於紛更(平/聲)故
　深戒之也屢數(音/朔)也興事而數考其成則有課功覈
　實之效而無誕慢欺蔽之失兩言欽哉者興事考成
　二者皆所當深敬而不可忽者也此臯陶將欲賡歌
　而先述其所以歌之意也賡續載成也續帝歌以成
　其義也臯陶言君明則臣良而衆事皆安所以勸之
　也叢脞煩碎也惰懈怠也墮傾圯也言君行臣職煩
　瑣細碎則臣下懈怠不肯任事而萬事廢壞所以戒
　之也舜作歌而責難於臣臯陶賡歌而責難於君君
　臣之相責難者如此有虞之治兹所以為不可及也
　歟帝拜者重其禮也重其禮然其言而曰汝等往欽
　其職不可以不敬也林氏曰舜與臯陶之賡歌三百
　篇之權輿也學詩者當自此始(陳氏曰用夔言功成/樂作之意而寓之歌)
　(所以保治功也保治在勅天勅天之要在時幾人求/天於天聖人求天於己人事之盡即天也不可失其)
　(時不可忽其微常存儆勅天命可保矣乃歌之意謂/吾欲勅天以謹時幾必賴股肱之助專責望於臣也)
　(賡歌之意專責望於君也君臣交儆各盡其職則治/功可保矣  陳氏大猷曰舜之治至於功成樂作極)
　(矣然危亂之幾常兆於治安之極聖人安不忘危上/下交相儆戒故史既載韶樂復記歌詩歌詩亦樂之)
　(本也簫韶九成舜之治已極於至盛惟時惟幾舜之/心方慮其至㣲治功雖已極聖心本無極也  新安)
　(陳氏曰歌者和樂之發也當和樂之時不忘戒謹之/意惟虞舜能之後世歌功頌美之歌安識此意又曰)
　(歌之序意在於戒天命而謹時幾歌之所謂喜喜於/乘時圗幾也所謂起起而乗時圖幾也所謂熙則共)
　(乗時圖幾之效驗也君臣能如此庶可戒勅天命而/永保之矣  西山真氏曰范太史曰君以知人為明)
　(臣以任職為良君知人則賢者得行其所學臣任職/則不肖者不得茍容於朝此庶事所以康也若夫臣)
　(行臣職則叢脞矣臣不任君之事則隋矣此萬事所/以隳也斯言得之矣然帝之歌本為勅天命而作君)
　(臣倡和乃無一語及天者修人事所以勅天命也後/之人主宜深體焉  陳氏大猷曰喜起熙帝欲振厲)
　(充廣也臯陶意謂无妄不可以復往極治不可以更/加故因帝振奮增廣之意而欲其加謹慎省察之心)
　(凡作興必謹守成憲而欽哉不可輕於有為也又必/屢察已成之治而欽哉不可玩夫已為也於是賡成)
　(其歌謂君臣惟當明良而已不必過於喜起庶事惟/底於康安而已不必過於熙廣乃所以凝泰和也君)
　(有賴於臣故先股肱臣有望於君故先元首臯陶意/猶未已謂明非聰察之謂聰察則流於叢脞良非軟)
　(熟之謂軟熟則流於惰偷君叢脞則臣惰偷萬事墮/壞矣前言庶事此言萬事甚言叢脞之害事也不過)
　(而失於激亦不怠而失於廢真可以凝泰和而保天/命矣往欽哉欲君臣自此以往無不敬也典謨之書)
　(皆以欽終之九成之韶勅天之歌非可以二觀也虞/之韶不可得而聞帝之歌猶可得而詠韶雖亡不亡)
　(者存焉學者宜深玩繹也於陳氏雅言曰臯陶賡歌/蓋欲帝加戒慎省察之功  振勵充廣之中謂帝舜)
　(當率羣臣以起事功然猶必謹守成憲欽哉不可輕/於有為也猶必屢省乃成欽哉不可恃其有成也蓋)
　(當帝以股肱喜哉責其臣則恐其不知率作興事之/道以元首起哉處其心則恐其不知慎乃憲之道以)
　(百工熙哉期其效則恐其不知屢省乃成之道此臯/陶欲述其賡歌之意而先拜稽以致其禮颺言以致)
　(其辭復以念哉之一語以勉其君此其忠愛之誠激/切之至不自知其容貌辭氣之異乎常欲以足歌之)
　(未備也此帝舜臯陶之賡歌為勅天命/一語而發雖不明言而其意在是矣)
　
　
　
　
　書經大全卷二
欽定四庫全書
　書經大全卷三
　　　　　　　　　　　明　胡廣等　撰
　夏書
　　夏禹有天下之號也書凡四篇禹貢作於虞時而
　　繫之夏書者禹之王以是功也
　　禹貢
　　　上之所取謂之賦下之所供謂之貢是篇有貢
　　　有賦而獨以貢名篇者孟子曰夏后氏五十而
　　　貢貢者較數嵗之中以為常則貢又夏后氏田
　　　賦之總名今文古文皆有(朱子曰禹貢一書所/記地理治水曲折多)
　　　(不甚可曉切意當時治水事畢却總作此一書/故自冀州王都始如今人方量畢總作一門單)
　　　(耳禹自言予決九川距四海濬畎澮距川一篇/禹貢不過此數語極好細看今人説禹治水始)
　　　(于壺口鑿龍門某未敢深信方河水洶湧其勢/迅激縱使鑿下龍門恐這石仍舊壅塞又下面)
　　　(水未有分殺必且潰決四出蓋禹先決九川之/水使各通于海又濬畎澮之水使各通于川使)
　　　(大水有所入小水有所歸禹只是先從低處下/手若下面之水盡殺則上面之水漸淺却才好)
　　　(下手九川盡通則導河之功已及八方故某甞/謂禹治水當始於碣石九河蓋河患惟兗為甚)
　　　(兗州是河曲處其曲處兩岸無山皆是平地所/以潰決常必在此故禹自其決處導之用功尤)
　　　(難孟子亦云禹疏九河瀹濟漯而注之海蓋皆/是下流疏殺其勢耳若鯀則只是築堙之所以)
　　　(九載而功弗成也書説禹之治水乃是自下而/上了又自上而下後人以為自上而下此大不)
　　　(然不先從下泄水却先從上理㑹下水泄未得/上當愈甚是甚治水如此此書多句為文而尤)
　　　(嚴於一字之用其條理精宻而義例可推固不/待旁引曲證而後通學者當玩索而得之  林)
　　　(氏曰書有六體錯綜於五十八篇中可以意會/不可以篇名求先儒增而為十曰貢征歌範亦)
　　　(不足盡不可從也禹貢實典之體可觸類而長/矣貢乃賦税之總稱田賦包篚皆在其中  夏)
　　　(氏曰此篇所載非一獨以貢名篇者治水成功/後條陳九州所有以為定法實以任土作貢為)
　　　(主故以貢名國王氏炎曰九州有賦有貢凡賦/諸侯以供其  用者也凡貢諸侯以獻於天子)
　　　(者也挈貢名篇有/大一統之義存焉)
禹敷土隨山刊(丘寒/反)木奠(音/殿)高山大川
　敷分也分别(必列/反)土地以為九州也奠定也定高山
　大川以别州境也若兗之濟(子禮/反)河青之海岱揚之
　淮海雍(於用/反)之黑水西河荆之荆衡徐之海岱淮豫
　之荆河梁之華(胡化/反)陽黑水是也方洪水横(去/聲)流不
　辨區域禹分九州之地隨山之勢相(去/聲)其便宜斬木
　通道以治(平/聲)之又定其山之高者與其川之大者以
　為之紀綱此三者禹治水之要故作書者首述之
　曾氏曰禹别九州非用其私智天文地理區域各定
　故星土之法則有九野(天文訓云九天/之野謂中八方)而在地者必
　有高山大川為之限隔風氣為(去/聲)之不通民生其間
　亦各異俗故禹因高山大川之所限者别為九州又
　定其山之高峻水之深大者為其州之鎮秩其祭而
　使其國主之也(曾氏曰祭法云共工氏霸九州其來/久矣洪水堙没禹治水復分别之舜)
　(即位分為十二州分冀東為幷東北為幽分青之東/北為營至商又但言九圜九有爾雅九州有幽營而)
　(無青梁其商制歟周禮職方氏有幽并而無徐梁營/則周制也  孔氏曰奠定也奠定其差秩祀禮所視)
　(臨陳氏經曰定高山大川為表職乃疆理大規模山/  川吳氏曰禹先分布九州之土地以别州界隨)
　(之勢斬木通道又定其山之高者川之大者以為各/州之紀綱然後因其界分相其便宜而施功焉  陳)
　(氏雅言曰水患未平擇其下流之蔽障者而疏通之/區域未辨因其山川之高大者而奠定之皆行其所)
　(無事之智也下文九州所載田賦貢獻之異皆敷土/而後其等始分也治水經歴之處皆刊木而後其功)
　(可興也史臣揭此三言於/首而一篇之㫖在是矣)
冀州
　冀州帝都之地三面距河兗河之西雍河之東豫河
　之北周禮職方河内曰冀州是也八州皆言疆界而
　冀不言者以餘州所至可見晁氏曰亦所以尊京師
　示王者無外之意(朱子曰冀都正是天地中間底好/風水山脈從雲中發來雲中正高)
　(脊處自脊以西之水則西流入於龍門西河自脊以/東之水則東流入于海前面一條黄河環繞右畔是)
　(華山自華來至中為嵩山是謂前案遂過去為泰山/聳于左淮南諸山為第二重案江南諸山為第三重)
　(案諸唐孔氏曰冀堯都諸州冀為先治水先從冀起/為  州之首記其役功之法  成四百家曰冀三面)
　(距河河自積石東北流入中國則折而南流雍州在/其西故曰西河至華陰折而東流豫州在其南故曰)
　(南河至大伾又折而西北流兗州在其東故曰東河/以三州考之則冀州在東河之西西河之東南河之)
　(北此冀州境也冀地最廣兗最狹冀今河東河北皆/在焉居天下四分之一舜分為幽幷幽州燕薊幽涿)
　(朔漠等州是其域也幷州太原澤潞晉代汾絳等州/是其域也  武夷熊氏曰冀州北距長城依山為塞)
　(即北狄之境玁狁匈奴突厥契丹皆居其地有/天下者定都建邑長安洛陽之外此亦一㑹也)
既載壺口
　經始治之謂之載壺口山名漢地志在河東郡北屈
　縣東南今隰州吉鄉縣也　今按既載云者冀州帝
　都之地禹受命治水所始在所當先經始壺口等處
　以殺(所介/反)河勢故曰既載然禹治水施功之序則皆
　自下流始故次兗次青次徐次揚次荆次豫次梁次
　雍兗最下故所先雍最高故獨後禹言予決九川距
　四海濬畎澮距川即其用工之本末先決九河之水
　以距海則水之大者有所歸又濬畎澮以距川則水
　之小者有所泄皆自下流以疏殺其勢讀禹貢之書
　求禹功之序當於此詳之(朱子曰既者已事之辭篇/内凡言既者放此載者始)
　(有事也予決九川距四海濬畎澮距川聖人做事便/有大綱領先決九川距四海了却逐漸爬疏小水今)
　(至川學者亦先識箇大形勢如江河淮先合識得渭/水入河上面漆沮涇等又入渭此是第二重事論形)
　(勢先識大綱如水則中國莫大於河南方莫大於江/涇渭則入河者也先定箇大者則小者便易攷又曰)
　(天下有三大水江河混同江是也混同江不知所出/斜迤東南流入海其下為遼海遼東遼西指此水而)
　(分也下林氏曰洪水泛濫其始必相水之大勢順地/之高  漸次導之其首尾本末大槩相應下文所云)
　(導山導水之序是也此序九州但各記一州之事及/其山川所在施功之曲折非謂先治一州之水既畢)
　(更治一/州也)
治(平/聲)梁及岐
　梁岐皆冀州山梁山吕梁山也在今石州離石縣東
　北爾雅云梁山晉望即冀州吕梁也吕不韋曰龍門
　未闢吕梁未鑿河出孟門之上又春秋梁山崩左氏
　穀梁皆以為晉山則亦指吕梁矣酈(音/歴)道元(字善長/後魏人)
　(注桑欽/水經)謂吕梁之石崇竦(音/聳)河流激盪震動天地此
　禹既事壺口乃即治梁也岐山在今汾(音/墳)州介休縣
　狐岐之山勝水所出東北流注于汾酈道元云後魏
　於狐岐置六壁防離石諸胡因為大鎮今六壁城在
　勝水之側實古河逕之險阨二山河水所經治之所
　以開河道也先儒以為雍州梁岐者非是(朱子曰他/所舉山川)
　(皆先地後績者覩成功而言也壺口梁岐及太原皆/先績後地者本用功之始而言也豈治之有難易歟)
　(功陳氏大猷曰魏志梁山北有龍門禹所鑿此最用/  處水患莫甚於河河莫險於龍門吕梁鑿闢疑就)
　(狹處鑿而廣之未必如賈讓所謂隳斷天地之性也/  吕氏曰此禹最用功處故首及之孟子謂禹行其)
　(所無事如鑿龍門析底柱闢伊闕豈無事哉鑿所當/鑿不憚難而止乃是行所無事也若避難就易而謂)
　(行所無/事可乎)
既修太原至于岳陽
　修因鯀之功而修之也廣平曰原今河東路太原府
　也岳太岳也周職方冀州其山鎮曰霍山地志謂霍
　太山即太岳在河東郡彘縣東今晉州霍邑也山南
　曰陽即今岳陽縣地也堯之所都楊子雲冀州箴曰
　岳陽是都是也蓋汾水出於太原經於大岳東入于
　河此則導汾水也(曾氏曰經始治之之謂載因舊治/之之謂修記曰禹能修鯀之功)
　(碧梧馬氏曰九州惟冀州所書曰冶曰修云者有事/之辭也其餘則皆無事之辭  新安陳氏曰惟冀州)
　(有修治之辭餘州皆無之非餘州皆無事也以冀例/之見餘州之役自禹創始者皆曰治修鯀之功者皆)
　(曰修蒙/冀文也)
覃(徒含/反)懷底績至于衡(音/横)漳
　覃懷地名地志河内郡有懷縣今懷州也曾氏曰覃
　懷平地也當在孟津之東太行(音/杭)之西淶(音/來)水出乎
　其西淇水出乎其東方洪水懷山襄陵之時而平地
　致功為難故曰底績衡障水名衡古横字地志漳水
　二一出上黨沾縣大黽谷今平定軍樂平縣少山也
　名為清漳一出上黨長子縣鹿谷山今潞州長子縣
　發鳩山也名為濁漳酈道元謂之衡水又謂之横水
　東至鄴合清漳東北至阜城入北河鄴今潞州涉縣
　也阜城今定逺軍東光縣也　又按桑欽(漢江南人/著水經)
　云二漳異源而下流相合同歸于海唐人亦言漳水
　能獨達于海請以為瀆而不云入河者蓋禹之導河
　自洚水大陸至碣石入于海本隨西山下東北去周
　定王五年河徙砱礫(音伶/歴)則漸遷而東漢初漳猶入
　河其後河徙日東而取漳水益逺至欽時河自大伾
　而下已非故道而漳自入海矣故欽與唐人所言者
　如此(朱子曰從覃懐致功而北至衡漳河孔氏曰漳/水横流入河故曰衡漳  曾氏曰  自大伾北)
　(流漳水東流而注之也形東西為横南北/為從河北流而漳東注則河從而漳横矣)
厥土惟白壤(汝兩/反)
　漢孔氏曰無塊曰壤顔氏曰柔土曰壤夏氏曰周官
　大司徒辨十有二壤之物而知其種以教稼穡樹藝
　以土均之法辨五物九等制天下之地征則夫(音/扶)教
　民樹藝與因地制貢固不可不先於辨土也然辨土
　之宜有二白以辨其色壤以辨其性也蓋草人糞壤
　之法騂剛用牛赤緹(音/蹄)用羊羵(音/粉)壤用麋渴(其列/反)澤
　用鹿糞治田疇各因色性而辨其所當用也曾氏曰
　冀州之土豈皆白壤云然者土會之法從其多者論
　(去/聲)也(陳氏大猷曰白言色壊言質水患退而後土性/復色質辨始可興地利定賦法也  周禮註釋)
　(五物地之五色九等騂剛以下之九等緹絳色也渴/澤放水處也土會以土計貢税之法  臨川呉氏曰)
　(水害既去土復其常故以/土色質辨土之所宜也)
厥賦惟上上錯厥田惟中中
　賦田所出穀米兵車之類錯雜也賦第一等而錯出
　第二等也田第五等也賦髙於田四等者地廣而人
　稠也林氏曰冀州先賦後田者冀王畿之地天子所
　自治併與場圃園田漆林之類而征之如周官載師
　所載賦非盡出於田也故以賦屬(音/祝)于厥土之下餘
　州皆田之賦也故先田而後賦又按九州九等之賦
　皆每州嵗入總數以九州多寡相較而為九等非以
　是等田而責其出是等賦也冀獨不言貢篚者冀天
　子封内之地無所事於貢篚也(朱子曰常出者為正/間出者為錯錯在上)
　(上之下則間出第二等也賦有九等此乃計九州嵗/入多寡相較以為之等非科定取民也取民則皆用)
　(什一賦入既有常數而又有間出他等之時者嵗有/豐凶不能皆如其常故有錯法以通之然則雖夏法)
　(亦未嘗不通也而孟子以為不善者雖間有通融未/若商周之全通於民也  孔氏曰多者為正少者為)
　(雜以問禹貢賦法如何潛室陳氏曰九等賦法不是/槩  此取民只是將諸州所管之賦比較其高下如)
　(此若是各以一等取民則一州之廣其田豈無肥瘠/如何一律輸賦便有不均之患  新安陳氏曰場圃)
　(等之征載師掌之材木蒲葦等林衡澤虞掌之金錫/禽魚卝人牧人罟人掌之他以類推周官九貢致邦)
　(國之用用於諸侯王畿則止於九賦斂財亦此意寡/臨川吳氏曰賦之九等以各州嵗入總數較其多)
　(而為高下也數之最多者為上上田之九等以各州/土地所宜較其肥瘠而為高下也地之最腴者為上)
　(上/)
恒(胡登/反)衞既從大陸既作
　恒衞二水名恒水地志出常山郡上曲陽縣恒山北
　谷在今定州曲陽縣西北恒山也東入滱水薛氏曰
　東流合滱水至瀛州高陽縣入易水晁氏曰今之恒
　水西南流至真定府行唐縣東流入于滋水又南流
　入於衡水非古逕矣衞水地志出常山郡靈夀縣東
　北即今真定府靈夀縣也東入滹(荒胡/反)沱河薛氏曰
　東北合滹沱河過信安軍入易水從從其道也大陸
　孫炎(字子然後漢/末人注爾雅)曰鉅鹿北廣阿澤河所經也程氏
　曰鉅鹿去古河絶逺河未嘗逕邢以行鉅鹿之廣阿
　非是按爾雅高平曰陸大陸云者四無山阜曠然平
　地蓋禹河自澶(音/蟬)相(去/聲)以北皆行西山之麓故班(名/固)
　馬(司馬/遷)王撗(字平仲漢/琅邪人)皆謂載之高地則古河之在
　具冀以及枯洚之南率皆穿西山踵趾以行及其已
　過信洚(漢志冀州信都縣/有洚水故曰信洚)之北則西山勢斷曠然四
　平蓋以此地謂之大陸乃與下文北至大陸者合故
　隋改趙之昭慶以為大陸縣唐又割鹿城置陸渾縣
　皆疑鉅鹿之大陸不與河應而亦求之向北之地杜
　佑李吉甫以為邢趙深三州為大陸者得之作者言
　可耕治水患既息而平地之廣衍者亦可耕治也恒
　衞水小而地逺大陸地平而近河故其成功於田賦
　之後(吕氏曰言水土平於田賦之前者其害大/當先治也言於田賦後其害小徐治之也)
島(音/倒)夷皮服
　海曲曰島海島之夷以皮服來貢也(新安陳氏曰島/海中山  孔氏)
　(曰居島之夷還服其皮明水害除必林氏曰衣皮夷/性不必水平乃得服諸夷不責其  貢欲効誠亦不)
　(拒也如蠙珠織皮之類耳第王氏炎曰北地寒故服/用皮南地暖故服用卉此  志其服與中國異聖人)
　(亦因其俗/而不革爾)
夾(音/協)右碣(巨列/反)石入于河
　碣石地志在北平郡驪城縣西南河口之地今平州
　之南也冀州北方貢賦之來自北海入河南向西轉
　(陟兗/反)而碣石在其右轉屈之間故曰夾右也程子曰
　冀為帝都東西南三面距河他州貢賦皆以達河為
　至故此三方亦不必書而其北境則漢遼東西右北
　平漁陽上谷之地其水如遼濡滹易(四水/名)皆中高不
　與河通故必自北海然後能達河也又按酈道元言
　驪城枕(去/聲)海有石如甬(余隴/反)道數十里當山頂有大
　石如柱形韋昭以為碣石其山昔在河口海濱故以
　誌其入貢河道歴世既久為水所漸(音/尖)淪入于海己
　去岸五百餘里矣戰國策以碣石在常山郡九門縣
　者恐名偶同而鄭氏以為九門無此山也(朱子曰碣/石山負海)
　(當河入海之衝自海道夾出碣石之右然後入河而/達帝都也冀州三面距河其建都實取轉漕之利朝)
　(會之便故九州之終皆言達河以紀其入帝都之道/冀實帝都亦曰入河者為北境絶逺者言之以明海)
　(道亦可至也夫河水之行不得其所故泛濫浸及他/處觀禹用功初只在冀州及兗青徐雍却不甚來東)
　(南積石龍門所謂作十三載乃同者正在此處龍門/至今横石斷流水自上而下其勢極可畏向未經鑿)
　(治時龍門正道不甚泄故一派西衮入闗陜一派東/袞往河東故此為患最甚禹自積石至龍門著工夫)
　(最多又其上散從西域去往往亦不甚為患行河東/者多流黄泥地中故只管推洗泥汁只管凝滯淤塞)
　(故道漸狹值上流下來纔急故道不泄便致横湍他/處先朝亦多造鐵為治河器竟亦何濟  蘇氏曰夾)
　(挾也自海入河逆流而西/右顧碣石如在挾掖也)
濟河惟兗州(濟子禮反/兗音演)
　兗州之域東南據濟西北距河濟河見導水蘇氏曰
　河濟之間相去不逺兗州之境東南跨濟非止於濟
　也愚謂河昔北流兗州之境北盡碣石河右之地後
　碣石之地淪入於海河益徙而南濟河之間始相去
　不逺蘇氏之説未必然也　林氏曰濟古文作泲説
　文註云此兗州之濟也其從水從齊者説文註云出
　常山房子縣贊皇山則此二字音同義異當以古文
　為正(林氏曰自兗而下八州皆以高山大川定逐州/之疆界序所謂别九州篇首所謂奠高山大川)
　(也鄭漁仲謂禹貢以地名州為萬代地理家成憲光/王氏炎曰周定王五年河徙已非禹之故道漢元)
　(三年河徙東郡更注渤海繼決瓠子又決魏之館陶/遂分為屯氏河大河在西屯河在東二河相並而行)
　(元帝永光中又決清河靈鳴犢口則河分流入于博/州屯河始壅塞不通後又決于平原則東入齊入青)
　(以達于海而下流遂與漯為一王莽時河遂行漯川/夫河不行于大伾之北而道於相魏之南則山澤在)
　(河之瀕者支川與河相貫者悉皆易位而與禹貢不/合矣讀禹貢者不可不知也  武夷熊氏曰兗州當)
　(河之下流西距河東距濟北濱海南接徐豫之境其/地平廣演迤無高山即今兗濟徳棣魏博滄景等州)
　(之地兗唐孔氏曰據謂跨之距/至也  州之境跨濟而過之)
九河既道
　九河爾雅一曰徒駭二曰太史三曰馬頰四曰覆鬴
　(音福/甫)五曰胡蘇六曰簡潔七曰鈎盤八曰鬲(音/隔)津其
　一則河之經流也先儒不知河之經流遂分簡潔為
　二既道者既順其道也　按徒駭河地志云滹沱河
　寰宇記云在滄州清池南許商云在平城馬頰河元
　和志在徳州安徳平原南東寰宇記云在棣州滴河
　北輿地記云即篤馬河也覆鬴河通典云在徳州安
　徳胡蘇河寰宇記云在滄之饒安無棣臨津三縣許
　商云在東光簡潔河輿地記云在臨津鈎盤河寰宇
　記云在樂陵東南從徳州平昌來輿地記云在樂陵
　鬲津河寰宇記云在樂陵東西北流入饒安許商云
　在鬲縣輿地記云在無棣太史河不知所在自漢以
　來講求九河者甚詳漢世近古止得其三唐人集累
　(上/聲)世積𫝊之語遂得其六歐陽忞(音民廬陵人/宋徽宗朝撰)輿地
　記又得其一或新河而載以舊名或一地而互為兩
　説要之皆似是而非無所依據至其顯然謬誤者則
　班固以滹沱為徒駭而不知滹沱不與古河相涉樂
　史(字子正臨川人/宋初撰寰宇記)馬頰乃以漢篤馬河當之鄭氏求
　之不得又以為九河齊桓塞(入/聲)其八流以自廣夫(音/扶)
　曲防齊之所禁塞河宜非桓公之所為也河水可塞
　而河道果能盡平乎皆無稽考之言也惟程氏以為
　九河之地已淪於海引碣石為九河之證以謂今滄
　州之地北與平州接境相去五百餘里禹之九河當
　在其地後為海水淪没故其迹不存方九河未没於
　海之時從今海岸東北更五百里平地河播為九在
　此五百里中又上文言夾右碣石則九河入海之處
　有碣石在其西北岸九河水道變遷難於推考而碣
　石通趾頂皆石不應仆没今兗冀之地既無此石而
　平州正南有山而名碣石者尚在海中去岸五百餘
　里卓立可見則是古河自今以為海處向北斜行始
　分為九其河道已淪入於海明矣漢王撗言昔天常
　連雨東北風海水溢西南出浸數百里九河之地已
　為海水所漸酈道元亦謂九河碣石苞淪於海後世
　儒者知求九河於平地而不知求碣石有無以為之
　證故前後異説竟無歸宿蓋非九河之地而强(上/聲)鑿
　求之宜其支離而不能得也(問齊桓塞九河以富國/事果然否朱子曰當時)
　(葵丘之㑹申五禁且曰無曲防是時令人不得私自/防遏水流他終不成自取塞了最利害處便是這般)
　(説話亦難憑氏孔氏曰河分為九道在此州界平原/以北是  吕  曰禹不惜數百里地疏為九河以分)
　(其勢善治水者不與水爭地也通新安陳氏曰禹疏/九河不過因河之勢自分而疏  之耳非自分之也)
雷夏既澤
　澤者水之鍾也雷夏地志在濟陰郡城陽縣西北今
　濮(音/卜)州雷澤縣西北也山海經云澤中有雷神龍身
　而人頰鼔其腹則雷然則本夏澤也因其神名之曰
　雷夏也洪水横(去/聲)流而入于澤澤不能受則亦泛濫
　奔潰(音/會)故水治而後雷夏為澤(唐孔氏曰洪水時高/原亦水澤不為澤今)
　(高地水盡此乃為澤也已孫氏曰既澤向未/為澤今始為澤既瀦向  為澤今復舊也)
灉沮㑹同(灉音邕沮/千余反)
　灉沮二水名灉水曾氏曰爾雅水自河出為灉許慎
　云河灉水在宋又曰汳(音/汴)水受陳留浚儀陰溝至蒙
　為灉水東入於泗水經汳水出陰溝東至蒙為狙獾
　(音睢/歡)則灉水即汳水也灉之下流入于睢水沮水地
　志睢水出沛國芒縣睢水其沮水歟晁氏曰爾雅云
　自河出為灉濟出為濋求之於韻沮有楚音二水河
　濟之别(皮列/反)也二説未詳孰是會者水之合也同者
　合而一也(王氏炎曰沮出濮陽灉出曹州之周氏希/聖曰㑹同朝宗皆諸侯見天子  禮而以)
　(為喻曰王氏炎曰二水勢均故曰㑹同甚陳/氏經  兗畧不及山知多平地河患為  也)
桑土既蠶是降丘宅土
　桑土宜桑之土既蠶者可以蠶桑也蠶性惡(去/聲)濕故
　水退而後可蠶然九州皆賴其利而獨於兗言之者
　兗地宜桑後世之濮上桑間猶可驗也地高曰丘兗
　地多在卑下水患尤甚民皆依丘陵以居至是始得
　下居平地也(林氏曰九州皆賴蠶桑而兗貢絲織尤/宜於此故特言之  王氏炎曰今徳博)
　(河間産絲最多漢志稱齊人織作氷紈繡綺號為冠/帶衣履天下其地宜桑可知識之者農桑衣食之本)
　(故/也)
厥土黑墳(音粉下/章並同)厥草惟繇(音/遥)厥木惟條
　墳土脈墳起也如左氏所謂祭之地地墳是也繇茂
　條長也　林氏曰九州之勢西北多山東南多水多
　山則草木為宜不待書也兗徐揚三州最居東南下
　流其地卑濕沮洳洪水為患草木不得其生至是或
　繇或條或夭或喬而或漸苞故於三州特言之以見
　(音/現)水土平草木亦得遂其性也(陳氏大猷曰兗徐揚/居河濟江淮下流水)
　(未平則為下濕於草木非宜水既平則/為沃衍於草木尤宜故以三州言草木)
厥田惟中下厥賦貞作十有三載(上/聲)乃同
　田第六等賦第九等貞正也兗賦最薄言君天下者
　以薄賦為正也作十有三載乃同者兗當河下流之
　衝水激而湍悍(音/旱)地平而土疎被害尤劇(竭㦸/反)今水
　患雖平而卑濕沮洳未必盡去土曠人稀生理鮮(上/聲)
　少必作治十有三載然後賦法同於他州此為田賦
　而言故其文屬於厥賦之下先儒以為禹治水所歴
　之年且謂此州治水最在後畢州為第九成功因以
　上文厥賦貞者謂賦亦第九與州正為相當殊無意
　義其説非是(朱子曰兗州水患最深作治十三年乃/有賦法與他州同按禹治水八年此言)
　(十三載者通始治水八年言之則此州水平其後他/州五年歟  洪水之患意者只是如今河決之類故)
　(禹用功處多在河所以於兗州下記作十有三載乃/同此言專為治河也兗州是河患甚處正今之澶衞)
　(州也若其他江水兩岸多是山石想亦無泛濫之患/禹自不須大段去理㑹  王氏炎曰水患未盡去則)
　(賦難定其等故十三載始挍所收而定其賦之下下/州界既狹又有浸灌之患賦所以最少  陳氏大猷)
　(曰賦輕重最其當耳什一天下中正兗賦必第九則/無可疑者  陳氏雅言曰洪水之害兗州尤甚故田)
　(雖在第六而其賦比於八州為最下也賦雖在第九/而尤必至十有三載然後同於他州也蓋地利之美)
　(有未闢故田稍高而賦為至下也人工之脩有未齊/故賦既薄而其入尤後也此可見非聖人責取於民)
　(也/)
厥貢漆絲厥篚織文
　貢者下獻其土所有於上也兗地宜漆宜桑故貢漆
　絲也篚竹器筐屬也古者幣帛之屬則盛(音/氶)之以筐
　篚而貢焉經曰篚厥𤣥黄是也織文者織而有文錦
　綺之屬也以非一色故以織文總之林氏曰有貢又
　有篚者所貢之物入於篚也(朱子曰貢者諸侯貢天/子故畿外八州皆有貢)
　(織文綾羅之屬八林氏曰八州之貢兗雍最寡荆揚/最多  吕氏曰  州之貢皆衣服器用之物所謂惟)
　(正之/供也)
浮于濟漯(許合/反)達于河
　舟行水曰浮漯者河之枝流也兗之貢賦浮濟浮漯
　以達於河也帝都冀州三面距河達河則達帝都矣
　又按地志曰漯水出東郡東武陽至千乗(去聲漢/郡名)入
　海程氏以為此乃漢河與漯殊異然亦不能明言漯
　河所在未詳其地也(陳氏經曰因/水入水曰達)
海岱惟青州
　青州之域東北至海西南距岱岱泰山也在今襲慶
　府奉符縣西北三十里(唐孔氏曰青州東北跨海至/遼東皆是舜為十二州分青)
　(州為營州即遼東是也漢公孫度據遼東自號青州/刺史越海收東萊諸郡堯時青州當越海而有諸郡)
　(也地武夷熊氏曰遼東朝觧等處皆青州之境亦以/其  曠隔故分為營州今罔南之平蠻等州是也青)
　(齊乃東方形勝要害之地世號為東西秦秦得百二/齊亦得十二蓋可見矣古者建侯樹國最為重鎮大)
　(抵齊之地最為富强近利故/孔子謂齊變而後至魯也)
嵎夷既畧
　嵎夷薛氏曰今登州之地畧經畧為之封畛也(止忍/反田)
　(間道/也)即堯典之嵎夷
濰淄其道(濰音維/淄音緇)
　濰淄二水名濰水地志云出琅琊郡箕縣今宻州莒
　縣東北濰山也北至都昌入海今濰州昌邑也淄水
　地志云出泰山郡萊蕪縣原山今淄州淄川縣東南
　七十里原山也東至博昌縣入濟今青州壽光縣也
　其道者水循其道也上文言既道者禹為之道也此
　言其道者泛濫既去水得其故道也林氏曰河濟下
　流兗受之淮下流徐受之江漢下流揚受之青雖近
　海然不當衆流之衝但濰淄二水順其故道則其功
　畢矣比之他州用力最省者也
厥土白墳海濱廣斥(尚石/反)
　濱涯也海涯之地廣漠而斥鹵(音/魯)許慎曰東方謂之
　斥西方謂之鹵斥鹵鹹地可煮為鹽者也(孔氏曰言/復其斥鹵)
　(色林氏曰此州土有二種平地之上/  白而性墳海濱之土彌望皆斥鹵)
厥田惟上下厥賦中上
　田第三賦第四也
厥貢鹽絺海物惟錯岱畎絲枲鈆松怪石萊夷作牧厥
篚檿(音/琰)絲(絺抽遲反枲想/里反鈆音縁)
　鹽斥地所出絺細葛也錯雜也海物非一種(上聲下/並同)
　故曰錯林氏曰既總謂之海物則固非一物矣此與
　揚州齒革羽毛惟木文勢正同錯蓋别為一物如錫
　貢磬錯之錯理或然也畎谷也岱山之谷也枲麻也
　怪石怪異之石也林氏曰怪石之貢誠為可疑意其
　必須以為器用之飾而有不可闕者非特貢其怪異
　之石以為玩好(去/聲)也萊夷顔師古曰萊山之夷齊有
　萊侯萊人即今萊州之地作牧者言可牧放夷人以
　畜牧為生也檿山桑也山桑之絲其韌(如吝/反)中(去/聲)琴
　瑟之絃蘇氏曰惟東萊為有此絲以之為繒(慈陵/反)其
　堅韌異常萊人謂之山蠒(音蹇朱子曰萊夷及揚之/島夷間於貢篚之間切意)
　(時貢土物以見來王之意歟青蔡氏元度曰貢物不/以精麄為敘而以多寡為叙  州鹽居多故敘於先)
　(他倣此貢林氏曰凡貢不言所出之地者以一州所/出皆可  也言所出之地者以此地所出為良也)
　(爾雅檿絲出東萊島孫氏曰檿絲出於萊夷𤣥縞出/於淮夷織貝出於  夷故青揚徐敘厥篚於三夷之)
　(下/)
浮于汶(音/問)達于濟
　汶水出泰山郡萊蕪縣原山今襲慶府萊蕪縣也西
　南入濟在今鄆(音/渾)州中都縣也蓋淄水出萊蕪原山
　之陰東北而入海汶水出萊蕪原山之陽西南而入
　濟不言達河者因於兗也
海岱及淮惟徐州
　徐州之域東至海南至淮北至岱而西不言濟者岱
　之陽濟東為徐岱之北濟東為青言濟不足以辨故
　略之也爾雅濟東曰徐州者商無青并青於徐也周
　禮正東曰青州者周無徐并徐於青也林氏曰一州
　之境必有四至七州皆止二至蓋以鄰州互見至此
　州獨載其三邊者止言海岱則嫌於青止言淮海則
　嫌於揚故必曰海岱及淮而後徐州之疆境始别也
　(武夷熊氏曰徐州沂泗諸水在其前冀東與兗豫之/地皆可接引而在懷抱拱揖之内亦東方一形勝也)
　(徐即魯境地連淮海東夷其俗有二曲阜沂泗則禮/義文雅之邦而彭城則其俗又雄傑鷙悍自負劉項)
　(起於豐沛朱全忠以碭山人淮夷徐戎/皆在其地牧守之任亦不可不重慎也)
淮沂(音/宜)其乂
　淮沂二水名淮見導水曾氏曰淮之源出于豫之境
　至揚徐之間始大其泛濫為患尤在於徐故淮之治
　於徐言之也沂水地志云出泰山郡蓋縣艾山今沂
　州沂水縣也南至于下伾(音/丕)西南而入于泗曾氏曰
　徐州水以沂名者非一酈道元謂水出尼丘山西北
　徑魯之雩門亦謂之沂水水出太公武陽之冠石山
　亦謂之沂水而沂水之大則出於泰山也又按徐之
　水有泗有汶有汴有漷而獨以淮夷言者周職方氏
　青州其川淮泗其浸沂沭(音/術)周無徐州兼之於青周
　之青即禹之徐則徐之川莫大於淮淮乂則自泗而
　下凡為川者可知矣徐之浸莫大於沂沂乂則自沭
　而下凡為浸者可知矣
蒙羽其藝
　蒙羽二山名蒙山地志在泰山郡蒙陰縣西南今沂
　(音/尼)州費縣也羽山地志在東海郡祝其縣南今海州
　朐(音/劬)山縣也藝者言可種藝也(林氏曰蒙山即語東/蒙詩奄有龜蒙羽山)
　(即鯀殛處高王氏炎曰先淮後沂先大而後小也先/蒙後羽先  而後下也淮沂乂而後蒙羽可藝事之)
　(相因/也)
大野既豬(音/朱)
　大野澤名地志在山陽郡鉅野縣北今濟州鉅野縣
　也鉅即大也水蓄而復流者謂之豬按水經濟水至
　乘(去/聲)氏縣分為二南為菏(音/柯)北為濟酈道元謂一水
　東南流一水東北流入鉅野澤則大野為濟之所絶
　其所聚也大矣何承天曰鉅野廣大南導洙泗北連
　清濟徐之有濟於是乎見又鄆州中都西南亦有大
　野陂或皆大野之地也(曾氏曰職方河東曰兗州其/澤藪曰大野大野濟水之所)
　(絶則禹之時蓋在徐之西兗/之東也周無徐故專屬兗)
東原底(音/抵)平
　東原漢之東平國今之鄆州也晁氏曰東平自古多
　水患數(音/朔)徙其城咸平中又徙城於東南則其下濕
　可知底平者水患已去而底於平也後人以其地之
　平故謂之東平又按東原在徐之西北而謂之東者
　以在濟東故也東平國在景帝亦謂濟東國云益知
　大野東原所以志濟也(王氏炎曰大野豬而後東原/平亦事之相因也  曾氏曰)
　(淮沂水之流者大野水之止者蒙羽/地之高者東原地之平者無不治也)
厥土赤埴(音/熾)墳草木漸包
　土黏(音/嚴)曰埴埴膩也黏泥(去/聲)如脂之膩也周有摶(音/團)
　埴之工老氏言埏(音/延)埴以為器惟土性黏膩細宻故
　可摶可埏也漸進長(上/聲)也如易所謂木漸言其日進
　於茂而不已也包叢生也如詩之所謂如竹包矣言
　其叢生而積也
厥田惟上中厥賦中中
　田第二等賦第五等也
厥貢惟土五色羽畎夏(𤣥雅/反)翟(亭歴/反)嶧(音/亦)陽孤桐泗濱
浮磬淮夷蠙(音/駢)珠暨魚厥篚𤣥纎(思廉/反)縞(古老/反)
　徐州之土雖赤而五色之土亦間(去/聲)有之故制以為
　貢周書作雒(音/洛)曰諸侯受命於周乃建大社于國中
　其壝(以醉/反)東青土南赤土西白土北驪(音/離)土中央舋
　(與釁同/塗也)以黄土將建諸侯鑿取其方面之上苞以黄
　土苴(子余/反)以白茅以為土封故曰受削土于周室此
　貢土五色意亦為是用也羽畎羽山之谷也夏翟雉
　具五色其羽中(去/聲)旌旄者也染人(見周禮/天官)之職秋染
　夏鄭氏曰染夏者染五色也林氏曰古之車服器用
　以雉為飾者多不但旌旄也曾氏曰山雉具五色出
　于羽山之畎則其名山以羽者以此歟嶧山名地志
　云東海郡下邳縣西有葛嶧山古文以為嶧山下邳
　今淮陽軍下邳縣也陽者山南也孤桐特生之桐其
　材中琴瑟詩曰梧桐生矣於彼朝陽蓋草木之生以
　向日為貴也泗水名出魯國卞縣桃墟西北陪尾山
　源有泉四四泉俱導因以為名西南過彭城又東南
　過下邳入淮卞縣今襲慶府泗水縣也濱水旁也浮
　磬石露水濱若浮于水然或曰非也泗濱非必水中
　泗水之旁近浮者石浮生土中不根著(直畧/反)者也今
　下邳有石磬山或以為古取磬之地曾氏曰不謂之
　石者成磬而後貢也淮夷淮之夷也蠙蚌(步項/反)之别
　名也暨及也珠為服飾魚用祭祀今濠泗楚皆貢進
　白魚亦古之遺制歟夏翟之出於羽畎孤桐之生於
　嶧陽浮磬之出於泗濱珠魚之出於淮夷各有所産
　之地非他處所有故詳其地而使貢也𤣥赤黑色幣
　也武成曰篚厥𤣥黄纎縞皆繒也禮曰及期(音/基)而大
　祥素縞麻衣中月而禫(徒感/反)禫而纎記曰有虞氏縞
　衣而養老則知纎縞皆繒之名也曾氏曰𤣥赤而有
　黑色以之為袞所以祭也以之為端所以齊也以之
　為冠以為首服也黑經白緯曰纎纎也縞也皆去凶
　即吉之所服也(林氏曰桐以向日孤生者為良猶言/孤竹之管陸農師曰桐性便濕地不)
　(生於岡詩傳曰梧桐不生高罔太平而後生朝陽以/此觀之生山陽難得而生孤者尤難得也  孔氏曰)
　(水中見石可以為磬越陳氏大猷曰石輕浮可為磬/者成而貢之磬聲清  取輕浮者良今海濵亦有浮)
　(石衣新安胡氏曰𤣥纎縞三色繒也端取其正謂士/服  袂二尺二寸屬幅廣袤等也  陳氏雅言曰七)
　(州之貢各執其物而不詳其地者一州之所出皆可/為貴也獨徐之貢夏翟而必曰羽畎孤桐而必曰嶧)
　(陽浮磬而必曰泗濱珠魚而必曰淮夷指其物而詳/其地者蓋為此地之所産為善非徐州之産皆可充)
　(此貢也蓋天下之地各有所宜而天下之産各有所/善八州之貢皆是下獻其土所有於上而非上之后)
　(責取作書者每州謹而識之以明彼之所有者此之/所無宜也而於此謹之尤至以見地利之美材物之)
　(良此之所善彼之所否即孔子先薄正/祭器不以四方之食供簿正之意也)
浮于淮泗達于河
　許慎曰汳水受陳留浚儀陰溝至蒙為灉水東入于
　泗則淮泗之可以達于河者以灉至于泗也許慎又
　曰泗受泲水東入淮蓋泗水至大野而合泲然則泗
　之上源自泲亦可以通河也
淮海惟揚州
　揚州之域北至淮東南至于海(問薛常州作地志不/載揚豫二州朱子曰)
　(此二州是其所經歴古今不同難下手故不作諸葛/誠之要補之以其只見冊子上底故也地理最難理)
　(會全合禹貢不著了起武夷熊氏曰揚州在地東南/隅以地勢言也山必  於西北澤必滙於東南經言)
　(淮海惟揚州北距淮東至南海閩粤雖上古未通亦/當在要荒之服禹㑹諸侯於塗山㑹稽又禹迹之所)
　(至矣西抵荆州之境淮之西當在桐柏荆州之界江/之西當在衡漳之界其地乃淮東西江東西及兩浙)
　(之地建都于江南者金陵豫章亦都㑹然畫江淮以/自保僅可以偏霸欲以規恢中原奄有四海則自古)
　(以來未/有之)
彭蠡既豬(蠡音/禮)
　彭蠡地志在豫章郡彭蠡縣東合江西江東諸水跨
　豫章饒州南康軍三州之地所謂鄱陽湖者是也詳
　見導水
陽鳥攸居
　陽鳥隨陽之鳥謂雁也今惟彭蠡洲渚之間千百為
　羣記陽鳥所居猶夏小正(大戴禮/篇名)記雁北鄉(音/向)也言
　此水既豬洲渚既平而禽鳥亦得其居止而遂其性
　也(陳氏經曰日陽也此鳥南北與日進退故曰陽鳥/  唐孔氏曰日行夏至漸南冬至漸北鴻雁九月)
　(而南正月而北左思蜀都所/謂木落南翔氷泮北徂是也)
三江既入
　唐仲初吳都賦註松江下七十里分流東北入海者
　為婁江東南流者為東江併松江為三江其地今亦
　名三江口吳越春秋所謂范蠡乘舟出三江之口者
　是也　又按蘇氏謂岷山之江為中江嶓(音/波)冢之江
　為北江豫章之江為南江即導水所謂東為北江東
　為中江者既有中北二江則豫章之江為南江可知
　今按此為三江若可依據然江漢㑹於漢陽合流數
　百里至湖口而後與豫章江㑹又合流千餘里而後
　入海不復可指為三矣蘇氏知其説不通遂有味别
　(必列/反)之説禹之治水大為(去/聲)民去(上/聲)害豈如陸羽輩
　辨味烹茶為口腹計耶亦可見其説之窮矣以其説
　易(音/異)以惑人故併及之或曰江漢之水揚州巨浸何
　以不書曰禹貢書法費疏(音/疎)鑿者雖小必記無施勞
　者雖大亦略江漢荆州而下安於故道無俟濬治故
　在不書況朝(音/潮)宗于海荆州固備言之是亦可以互
　見矣此正禹貢之書法也(朱子曰三江之説多不同/董鈢問東坡之説如何曰)
　(東坡不曾親見東南水勢只是意想硬説且漢江之/水到漢陽軍已合為一不應至揚州復言三江薛士)
　(龍説震澤下有三江入海疑他曾見東南水勢説得/恐是  書中極有難考處只如禹貢説三江及荆揚)
　(間地理是吾輩親目見者皆有疑至北方即無疑此/無他是不曾見耳  新安陳氏曰三江不勝異説顔)
　(師古以為中江南江北江郭景純以為岷江浙江松/江韋昭以為松江浙江浦陽江王介甫以為一江自)
　(義興一江自毗陵既江自吳縣皆據所見而言非禹/舊迹也皆不必取  入入海也  陳氏大猷曰古有)
　(九河後合為一古有榮澤後堙為地安知彭蠡之下/禹平水時有三江而後或合為一乎酈道元謂東南)
　(地卑萬水所湊觸地成川故川舊瀆難以為憑禹迹/之不可考者多矣凡捨經文而指後世流派之分合)
　(水道之通塞地名之同異以為説者以論/後世之地理則可以論禹迹之舊則難也)
震澤底定
　震澤太湖也周職方揚州藪曰具區地志在吳縣西
　南五十里今蘇州吳縣也曾氏曰震如三川震之震
　若今湖翻是也具區之水多震而難定故謂之震澤
　底定者言底於定而不震蕩也(新安陳氏曰韋昭註/國語大湖即五湖書)
　(謂之震澤爾雅謂之具區職方曰/揚州藪曰具區浸曰五湖又不同)
篠(音/小)簜(待朗/反)既敷厥草惟夭(於驕/反)厥木惟喬厥土惟塗
泥
　篠箭竹簜大竹郭璞曰竹濶節曰簜敷布也水去竹
　已布生也少長(並上/聲)曰夭喬高也塗泥水泉濕也下
　地多水其土淖(女教反夭王氏炎曰少長曰夭猶言/桃之夭  上竦曰喬猶言南有喬木)
　(南方地暖故草木皆少長而木多上竦河朔地寒雖/合抱之木不能高也兗徐言草木皆居厥土之下凡)
　(上無高下澡濕其性皆然兼山林言之也若揚之塗/泥惟言沮洳之多山林不興故先草木也青不言草)
　(木而貢有松檿等則可知矣揚言之而荆亦不言然/貢有杶幹等亦可知矣蓋兗青相同荆揚為一惟徐)
　(漸包為/異耳)
厥田惟下下厥賦下上上(是掌/反)錯
　田第九等賦第七等雜出第六等也言下上上錯者
　以本設賦九等分為三品下上與中下異品故變文
　言下上上錯也(王氏炎曰土塗泥故其田下下大抵/南方水淺土薄不如北方地力之厚)
　(也七林氏曰田最下而賦/第  或第六者人工修也)
厥貢惟金三品瑶(音/遥)琨(音/昆)篠簜齒革羽毛惟木島夷卉
(音/毁)服厥篚織貝厥包橘柚錫貢
　三品金銀銅也瑶琨玉石名詩曰何以舟之惟玉及
　瑶琨説文云石之美似玉者取之可以為禮器篠之
　材中(去聲下/並同)於矢之笴(音/稈)簜之材中於樂之管簜亦
　可為符節周官掌節有英簜(周禮註盛/筯器也)象有齒犀兕
　(音死似牛角/青色重千斤)有革鳥有羽獸有毛木楩梓豫章之屬
　齒革可以成車甲羽毛可以為旌旄木可以備棟宇
　器械(下介/反)之用也島夷東南海島之夷卉草也葛越
　(草布/也)木綿之屬織貝錦名織為貝文詩曰貝錦是也
　今南夷木綿之精好者亦謂之吉貝海島之夷以卉
　服來貢而織貝之精者則入篚焉包裹也小曰橘大
　曰柚錫者必待錫命而後貢非嵗貢之常也張氏曰
　必錫命乃貢者供祭祀燕賓客則詔之口腹之欲則
　難於出令(去/聲)也(臨川吳氏曰染其絲五色織之成文/者曰織貝不染五色而織之成文者)
　(曰織文孔蘇氏曰橘柚茍常供則勞害如漢唐荔枝/矣  唐  氏曰橘柚與荆之大龜豫之磬錯皆非常)
　(貢故言于/厥篚之下)
沿(音/袁)于江海達于淮泗
　順流而下曰沿沿江入海自海而入淮泗不言達于
　河者因於徐也禹時江淮未通故沿于海至呉始開
　刋(音/寒)溝(地名在/廣陵)隋人廣之而江淮舟船始通也孟子
　言排淮泗而注之江記者之誤也(朱子曰孟子言瀹/濟漯而注諸海決)
　(汝漢排淮泗而注之江據今水路及禹貢所載惟漢/入江汝泗自入淮而淮自入海分明是誤蓋一時牽)
　(於文勢而不暇考其實爾今人强為人解釋終是可/笑  陳氏大猷曰循行水涯曰沿水之險者莫如江)
　(海遇風濤多沿岸而行所以獨言沿不言浮以著其/險也  王氏炎曰兗言浮于濟漯達于河故青言浮)
　(于汶達于濟徐言浮於淮泗達于河故揚言沿于江/海達于淮泗皆因上文以互見也  臨川吳氏曰林)
　(少頴云禹時江淮未通故揚州入貢必由江以入海/然後達于淮泗至吳夫差掘溝通水與晉會黄池然)
　(後江淮始通孟子謂禹排淮泗而注之江蓋誤指所/通之水以為禹跡某謂江北淮南地高於水雖曰溝)
　(通江淮止是江淮之間掘一横溝兩端築堤壅水在/溝中若欲行舟須自江中拽舟上溝行溝既盡又拽)
　(舟下淮江淮二水/實未嘗通流也)
荆及衡陽惟荆州
　荆州之域北距南條荆山南盡衡山之陽荆衡各見
　(音現下/並同)導山唐孔氏曰荆州以衡山之陽為至者蓋
　南方惟衡山為大以衡陽言之見其地不止此山而
　猶包其南也(朱子曰禹治水時想亦不曾遍歴天下/如荆州乃三苗之國不成一一皆到往)
　(往是使官屬去彼相視其山川具圖説以歸作此一/書耳故今禹貢所載南方山川多與今地面上所有)
　(不同旅曾氏曰有兩荆山此荆州之荆山非雍州荆/岐既  之荆山此荆山其南為荆州其北為豫州漢)
　(志此荆山在南郡今襄陽府臨沮縣衡山在長沙今/潭州相南縣北距荆山南及衡陽為荆州即今湖南)
　(湖北之地也今江西亦半屬荆州五武夷熊氏曰荆/州之地亦廣北接雍豫之境南逾  嶺即越之南徼)
　(也越雖千古未通已當在要荒之服東抵揚州之境/西抵梁州及西南夷等處皆楚地也揚州之境自兩)
　(浙為吳越之外江淮皆楚境或謂建都於江南者當/以南陽為正其北接連中原東通吳西接巴蜀南控)
　(蠻粤故諸葛亮以為用武之國英雄之所必爭凡自/北而攻南自南而窺北未有不先得此而後可以有)
　(為也此又有國/者之所當知也)
江漢朝宗于海
　江漢見導水春見曰朝夏見曰宗朝宗諸侯見天子
　之名也江漢合流于荆去海尚逺然水道已安而無
　有壅塞横決之患雖未至海而其勢已奔趨於海猶
　諸侯之朝宗于王也(朱子曰江漢發源梁州及入海/則在揚州至荆州合流迅疾以)
　(趨海有似于朝宗山王氏炎曰漢水入江/處在漢陽軍大别  下正屬荆州之域)
九江孔殷
　九江即今之洞庭也水經言九江在長沙下雋(音/吮)西
　北楚地記曰巴陵瀟湘之淵在九江之間今岳州巴
　陵縣即楚之巴陵漢之下雋也洞庭正在其西北則
　洞庭之為九江審矣今沅水漸水元水辰水叙水酉
　水灃水資水湘水皆合於洞庭意以是名九江也孔
　甚殷正也九江水道甚得其正也　按漢志九江在
　廬江郡之尋陽縣尋陽記九江之名一曰烏江二曰
　蜯(音/蚌)江三曰烏白江四曰嘉靡江五曰畎江六曰源
　江七曰廩江八曰提江九曰箘(巨隕/反)江今詳漢九江
　郡之尋陽乃禹貢揚州之境而唐孔氏又以為九江
　之名起於近代未足為據且九江派别取之耶亦必
　首尾短長大畧均布然後可目之為九然其一水之
　間當有一洲九江之間沙水相間乃為十有七道而
　今尋陽之地將無所容況沙洲出没其勢不常果可
　以為地理之定名乎設使派别為九則當曰九江既
　道不應曰孔殷於導江當曰播九江不應曰過九江
　反復參攷則九江非尋陽明甚本朝胡氏以洞庭為
　九江者得之曾氏亦謂導江曰過九江至于東陵東
　陵今之巴陵今巴陵之上即洞庭也因九水所合遂
　名九江故下文導水曰過九江經之例大水合小水
　謂之過則洞庭之為九江益以明矣(新安陳氏曰江/漢朝宗于海即)
　(繼曰九江孔殷導江不曰播九江而曰過九江則大/江自大江九江自九水可見孔氏所謂江於此分為)
　(九道者其非明矣證以導江東至于澧過九江至於/東陵則九江當在澧州之下巴陵之上而不在尋陽)
　(與今之江州尤明矣朱蔡以洞庭湖當之辨證詳明/從之可也謂江南凡水皆呼為江禹在澧州之下巴)
　(陵之上自有九水今年代久逺陵谷變/遷不可以今水證古水而闕之亦可也)
沱(音/駝)潛既道
　爾雅曰水自江出為沱自漢出為潛凡水之出於江
　漢者皆有此名此則荆州江漢之出者也今按南郡
　枝江縣有沱水然其流入江而非出於江也華容縣
　有夏水首出于江尾入于沔亦謂之沱若潛水則未
　有見也(王氏炎曰沱水在今江陸府枝江縣土人謂/枝江為百里洲夾江沱二水之間其與江分)
　(處謂之上沱與江合處謂之下沱隋志南郡松滋縣/有沱涔即古潛字故史記云沱涔既導今松滋分為)
　(潛江/縣矣)
雲土夢作乂(夢平去/二音)
　雲夢澤名周官職方荆州其澤藪曰雲夢方八九百
　里跨江南北華容枝江江夏安陸皆其地也左傳楚
　子濟江入于雲中又楚子以鄭伯田于江南之夢合
　而言之則為一别而言之則二澤也雲土者雲之地
　土見而已夢作乂者夢之地已可耕治也蓋雲夢之
　澤地勢有高卑故水落有先後人工有早晚也(朱子/曰江)
　(陵之下岳州之上是雲夢又/曰江陵之下連岳州是雲夢)
厥土惟塗泥厥田惟下中厥賦上下
　荆州之土與揚州同故田比揚只加一等而賦為第
　三等者地闊而人工修也
厥貢羽毛齒革惟金三品杶(敕倫/反)幹栝(音/适)柏礪(音/利)砥(音/紙)
砮(音/奴)丹惟箘(音/窘)簵楛(音/户)三邦底貢厥名包匭(音/軌)菁(音/精)茅
厥篚𤣥纁璣組九江納錫大龜
　荆之貢與揚州大抵多同然荆先言羽毛者漢孔氏
　所謂善者為先也按職方氏揚州其利金錫荆州其
　利丹銀齒革則荆揚所産不無優劣矣杶栝柏三木
　名也杶木似樗(音/樞)而可為弓榦栝木柏葉松身礪砥
　皆磨石砥以細宻為名礪以麤糲(音粗/辣)為稱砮者中
　矢鏃之用肅慎氏貢石砮者是也丹丹砂也箘簵竹
　名楛木名皆可以為矢董安于(事見戰/國䇿)之治晉陽也
　公宫之垣皆以荻蒿苫(詩廉/反)楚廪之其高丈餘趙襄
　子發而試之其堅則菌簵不能過也則菌簵蓋竹之
　堅者其材中矢之笴楛肅慎氏貢楛矢者是也三邦
　未詳其地底致也致貢菌簵楛之有名者也匭匣也
　菁茅有刺而三脊所以供祭祀縮酒之用既包而又
　匣之所以示敬也齊桓公責楚貢包茅不入王祭不
　供無以縮酒又管子云江淮之間一茅而三脊名曰
　菁茅菁茅一物也孔氏謂菁以為葅者非是今辰州
　麻陽縣苞茅山出苞茅有刺而三脊纁周禮染人夏
　纁𤣥纁絳色幣也璣珠不圓者組綬類大龜尺有二
　寸所謂國之守龜非可常得故不為常貢若偶得之
　則使之納錫于上謂之納錫者下與上之辭重其事
　也(曾氏曰揚言惟木多不勝名也荆木名之貢止此/也周禮菁茅春官司尊彞醴齊縮酌註云以茅縮)
　(去滓也再鄭氏曰染纁者三入而成又再染以黑則/為緅又  染以黑則為緇𤣥色在緅緇之間其六入)
　(者是染𤣥纁之法也此州染𤣥纁色善故貢之師新/安陳氏曰錫貢如敷錫之錫上錫下也納錫如  錫)
　(之錫下錫上也史記龜策𫝊云龜千嵗滿尺二寸於/臨川吳氏曰大龜神物國之所寳則以入納而錫)
　(上謂納不謂貢/明其非貢物也)
浮于江沱潛漢逾于洛至于南河
　江沱潛漢其水道之出入不可詳而大勢則自江沱
　而入潛漢也逾越也漢與洛不通故捨(音/舍)舟而陸以
　達于洛自洛而至于南河也程氏曰不徑浮江漢兼
　用沱潛者隨其貢物所出之便或由經流或循枝派
　期於便事而已(王氏曰江沱潛漢均與洛不通必陸/行逾洛然後由洛可至南洛凡曰逾)
　(皆水道不通遵陸而後/能達也逾于沔同義)
荆河惟豫州
　豫州之域西南至南條荆山北距大河(問周公定豫/州為天地之)
　(中東西南北各五千里今北邊無極而南方交趾際/海道里長短敻殊何以云各五千里朱子曰此但以)
　(中國地段四方相去言之未説極邊無際海處周公/以土圭測天地之中則豫州為中而南北東西際天)
　(各逺許多至於北逺而南近則地形有偏耳所謂地/不滿東南也  武夷熊氏曰豫州居天下之中四方)
　(道里適均故古人於此定都不但形勢之所在亦朝/會貢賦之便湯之亳今河南偃師縣是也成王之洛)
　(邑今河南洛陽縣是也其地北距河南抵荆山東抵/徐西抵雍梁今為河南府虢郟鄭汝來蔡唐鄧汴宋)
　(等州/之地)
伊洛瀍澗既入于河
　伊水山海經曰熊耳之山伊水出焉東北至洛陽縣
　南北入于洛郭璞云熊耳在上洛縣南今商州上洛
　縣也地志言伊水出𢎞農盧氏之熊耳者非是洛水
　地志云出𢎞農郡上洛縣冢領山水經謂之讙舉山
　今商州洛南縣冢領山也至鞏縣入河今河南府鞏
　縣也瀍水地志云出河南郡榖城縣濳亭北今河南
　府河南縣西北有古穀城縣其北山實瀍水所出也
　至偃師縣入洛今河南府偃師縣也澗水地志云出
　𢎞農郡新安縣東南入于洛新安在今河南府新安
　澠(音/勉)池之間今澠池縣東二十三里新安城是也城
　東北有白石山即澗水所出酈道元云世謂之廣陽
　山然則澗水出今之澠池至新安入洛也伊瀍澗水
　入于洛而洛水入于河此言伊洛瀍澗入于河若四
　水不相合而各入河者猶漢入江江入海而荆州言
　江漢朝宗於海意同蓋四水並流小大相敵故也詳
　見下文
滎(户扄/反)波既豬
　滎波二水名濟水自今孟州温縣入河潛行絶河南
　溢為滎在今鄭州滎澤縣西五里敖倉東南敖倉者
　古之敖山也按今濟水但入河不復過河之南滎瀆
　水受河水有石門謂之滎口石門也鄭康成謂滎今
　塞為平地滎陽民猶謂其處為滎澤酈道元曰禹塞
　淫水於滎陽下引河東南以通淮泗濟水分河東南
　流漢明帝使王景即滎水故瀆東注浚儀謂之浚儀
　渠漢志謂滎陽縣有狼蕩渠首受濟者是也南曰狼
　蕩北曰浚儀其實一也波水周職方豫州其川滎雒
　其浸波溠(音/詐)爾雅云水自洛出為波山海經曰婁涿
　(音/卓)之山波水出其陰北流注于穀二説不同未詳孰
　是孔氏以滎波為一水者非也
導菏(音/柯)澤被孟豬
　菏澤地志在濟陰郡定陶縣東今興仁府濟陰縣南
　三里其地有菏山故名其澤為菏澤也蓋濟水所經
　水經謂南濟東過寃句(音淵/劬)縣南又東過定陶縣南
　又東北菏水東山焉是也被及也孟豬爾雅作孟諸
　地志在梁國睢陽縣東北今南京虞城縣西北孟諸
　澤是也曾氏曰被覆也菏水衍溢導其餘波入于孟
　豬不常入也故曰被
厥土惟壤下土墳壚(音/盧)
　土不言色者其色雜也壚疏(音/疎)也顔氏曰𤣥而疏者
　謂之壚其土有高下之不同故别言之(王氏炎曰壤/則沃墳壚則)
　(為瘠青顧氏臨曰高地則壤下地則/壚如  厥土白墳海濱廣斥是也)
厥田惟中上厥賦錯上中
　田第四等賦第二等雜出第一等也(臨川吳氏曰田/中上第四等賦)
　(錯上中第二等而問或第一等也蓋冀賦第一或時/數少於豫則降為第二而升豫為上上豫賦第二或)
　(時數多於冀則升為第/一而降冀為上中也)
厥貢漆枲絺紵(音/住)厥篚纎纊(音/曠)錫貢磬錯
　林氏曰周官載師漆林之征二十有五周以為征而
　此乃貢者蓋豫州在周為畿内故載師掌其征而不
　制貢禹時豫在畿外故有貢也推此義則冀不言貢
　者可知顔師古曰織紵以為布及練然經但言貢枲
　與紵成布與未成布不可詳也纊細綿也磬錯治磬
　之錯也非所常用之物故非常貢必待錫命而後納
　也與揚州橘柚同然揚州先言橘柚而此先言錫貢
　者橘柚言包則於厥篚之文無嫌故言錫貢在後磬
　錯則與厥篚之文嫌於相屬故言錫貢在先蓋立言
　之法也(孔氏曰纎纊細綿也纎新安陳氏曰徐之𤣥/纎縞則纎為繒此之  纊則當為細孔説是)
　(貢臨川吳氏曰凡錫者非常貢故於末特言之龜非/  物故言納不言貢橘柚磬錯雖是貢物非常制所)
　(貢也故/言錫貢)
浮于洛達于河
　豫州去帝都最近豫之東境徑自入河豫之西境則
　浮于洛而後至河也
華(去/聲)陽黑水惟梁州
　梁州之境東距華山之南西據黑水華山即太華見
　導山黑水見導水(曾氏曰華山即西岳在梁雍之東/其陽為梁山其隂為雍州  武夷)
　(熊氏曰梁州即今全蜀之地成都潼川興元利州夔/州等路五十四州之地是也或言秦以前未嘗通至)
　(秦鑿山開道關塞始通恐止言金牛一道耳下言岷/嶓沱潛蔡蒙和夷禹之故迹皆可見何嘗不通中國)
　(也大抵蜀地北與秦隴接境實為天下要脊世治則/順此後從世亂則阻險割據任擇牧守最難其人不)
　(可不慎重也四王氏曰後/世為巴蜀今  川地也)
岷嶓既藝(嶓音/波)
　岷嶓二山名岷山地志在蜀郡湔氐(音箋/低)道西徼外
　在今茂州汶山縣江水所出也晁氏曰蜀以山近江
　源者通為岷山連峯接岫重疊險阻不詳逺近青城
　天彭諸山之所環繞皆古之岷山青城乃其第一峯
　也嶓冢山地志云在隴西郡氐道縣漾水所出又云
　在西縣今興元府西縣三泉縣也蓋嶓冢一山跨于
　兩縣云川源既滌水去不滯而無泛溢之患其山已
　可種藝也(王氏炎曰江漢發源此州方江漢之源未/滌水或泛溢二山下其地有荒而不治者)
　(今既可種藝知/二水之順流也)
沱潛既道
　此江漢别流之在梁州者沱水地志蜀郡郫(音/皮)縣江
　沱在東西入大江郫縣今成都府郫縣也又地志云
　蜀郡汶江縣江沱在西南東入江汶江縣今永康軍
　導江縣也潛水地志云巴郡宕(音/蕩)渠縣潛水西南入
　江宕渠今渠州流江縣也酈道元謂宕渠縣有大穴
　潛水入焉通罡山下西南潛出南入于江又地志
　漢中郡安陽縣灊谷水出西南入漢灊(音/潛)安陽縣今
　洋州真符縣也　又按梁州乃江漢之原此不志者
　岷之藝導江也嶓之藝導漾也(道沱則江悉矣/道潛則漢悉矣)上志
　岷嶓下志沱潛江漢源流於是而見(陳氏曰沱潛發/源此州而入荆)
　(州故荆梁二州皆言潛沱既導嶓臨川吳氏曰凡江/漢支流皆名沱潛不拘一處岷  藝則江漢之上源)
　(治矣沱潛導則江/漢之下流治矣)
蔡蒙旅平
　蔡蒙二山名蔡山輿地記在今雅州嚴道縣蒙山地
　志蜀郡青衣縣今雅州名山縣也酈道元謂山上合
　下開沬(音/昧)水逕其間溷(胡困/反)崖水脈漂(音/飄)疾歴代為
　患蜀郡太守李氷發卒鑿平溷崖則此二山在禹為
　用功多也祭山曰旅旅平者治功畢而旅祭也(陳氏/大猷)
　(曰古人舉事必祭況治水土大事必不敢忽然旅獨/於梁雍言之者蓋九州終於梁雍以見前諸州名山)
　(皆有祭也旅獨於蔡蒙荆岐言之者蓋紀梁之山終/於蔡蒙紀雍之山始於荆岐以見州内諸名山皆有)
　(祭也故下文復以九山刊旅總結之然特言於/諸州之後其先成民而後致力於神之意歟)
和夷底績
　和夷地名嚴道以西有和川有夷道或其地也又按
　晁氏曰和夷二水名和水今雅州榮經縣北和川水
　自蠻界羅嵒州東西來逕蒙山所謂青衣水而入岷
　江者也夷水出巴郡魚復(音/福)縣東南過佷(音恒屬/武陵郡)山
　縣南又東過夷道縣北東入于江今詳二説皆未可
　必但經言底績者三覃懷原隰既皆地名則此恐為
　地名或地名因水亦不可知也(曾氏曰嚴道有/和川夷人居之)
厥土青黎
　黎黑也(孔氏曰沃壤也質臨川吳/氏曰土不言質  不一也)
厥田惟下上厥賦下中三錯
　田第七等賦第八等雜出第七第九等也按賦雜出
　他等者或以為嵗有豐凶或以為户有增減皆非也
　意者地力有上下年分(去/聲)不同如周官田一易再易
　之類故賦之等第亦有上下年分冀之正賦第一等
　而間嵗第二等也揚之正賦第七等而間嵗第六等
　也豫之正賦第二等而間嵗第一等也梁之正賦第
　八等而間嵗出第七第九等也當時必有條目詳具
　今不存矣書之所載特凡例也若謂嵗之豐凶戸之
　增減則九州皆然何獨於冀揚豫梁四州言哉(臨川/吳氏)
　(曰田下上第七等賦下中第八等三錯者或時錯出/第七則降揚於下中而梁為下上或時錯出第九則)
　(升兗於下中而梁為下下通/本等第八為三故曰三錯)
厥貢璆(音/求)鐵銀鏤砮磬熊羆(音/卑)狐(音/胡)狸(音/棃)織皮
　璆玉磬鐵柔鐵也鏤剛鐵可以刻鏤者也磬石磬也
　言鐵而先於銀者鐵之利多於銀也後世蜀之卓氏
　程氏以鐵冶富擬封君則梁之利尤在於鐵也織皮
　者梁州之地山林為多獸之所走熊羆狐狸四獸之
　皮製之可以為裘其毳毛織之可以為罽(居例/反)也
　林氏曰徐州貢浮磬此州既貢玉磬又貢石磬豫州
　又貢磬錯以此觀之則知當時樂器磬最為重豈非
　以其聲角而在清濁小大之間最難得其和者哉(歸/安)
　(鄒氏曰漢志犍為郡朱提縣有朱提山出銀每銀八/兩為一流直一千五百八十他銀一流但直一千犍)
　(為郡正梁州之境是梁州之/銀獨美於他州故以為貢)
西傾因桓是來浮于潛逾于沔入于渭亂于河
　西傾山名地志在隴西郡臨洮縣西今洮州臨潭縣
　西南桓水名水經曰西傾之南桓水出焉蘇氏曰漢
　始出為漾東南流為沔至漢中東行為漢沔酈道元
　曰自西傾而至葭萌浮于西漢西漢即潛水也自西
　漢遡流而屆于晉夀界阻漾枝津南歴岡北迤邐接
　漢沔歴漢川至于褒水逾褒而暨于衙嶺之南溪灌
　于斜川屆于武功而北以入于渭漢武帝時人有上
　書欲通褒斜道及漕事下張湯問之云褒水通沔斜
　水通渭皆可以漕從南陽上沔入褒褒絶水至斜間
　百餘里以車轉從斜下渭如此則漢中穀可致經言
　沔渭而不言褒斜者因大以見小也褒斜之間絶水
　百餘里故曰逾然于經文則當曰逾于渭今曰逾于
　沔此又未可曉也絶河而渡曰亂(朱子曰西傾雖在/雍州其人有事於)
　(京師者必道取梁州因桓水而來故梁貢道及之矣/葉氏曰雍言織皮崑崙析支渠摉非中國之貢明)
　(疑西傾即西戎之境熊羆狐狸織皮文與西傾因桓/是來相屬謂四獸織皮西傾之戎因桓水而以此來)
　(貢也上孔氏/曰漢  曰沔)
黑水西河惟雍州
　雍州之域西據黑水東距西河謂之西河者主冀都
　而言也(王氏炎曰雍州之地秦漢曰關中之武夷熊/氏曰雍州秦地周之岐豐鎬京漢  三輔皆)
　(此焉婁敬謂金城千里天府之國合天下形勢言之/所謂秦得百二者實以據地勢之上游當天下之要)
　(脊四塞以為固全一面之險以東制諸侯故言定都/者必先焉書以黑水西河為界而又西接弱水流沙)
　(之地則其土地之廣漠可知大抵闗中之地固是形/勢可以為都但其地迫近西戎周秦漢唐世有羌胡)
　(之患必盡陰山與唐三受降城及靈夏河西五郡為/塞地乃可爾又嘗考之古今地志雍州之地即無黑)
　(水所謂導黑水至于三危者三危山或云在焞煌郡/則今𤓰州也曷嘗有此水踰跨諸山以至于南海哉)
　(若以河源崑崙推之崑崙山脊以西人跡所未到其/東中一支則重岡積嶺直至終南太華皆是雍之南)
　(山而𤓰州乃在河西五郡實當西北界上漢人所謂/斷匈奴右臂者以其不與西戎相接也史當有錯)
弱水既西
　栁宗元曰西海之山有水焉散渙無力不能負芥投
　之則委靡墊没及底而後止故名曰弱既西者導之
　西流也地志云在張掖(音/亦)郡刪丹縣薛氏曰弱水出
　吐谷渾(胡昆/反)界窮石山自刪丹西至合黎山與張掖
　縣河合又按通鑑魏太武擊柔然至栗水西行至菟
　(音/徒)園水分軍摉討又循弱水西行至涿邪(音/耶)山則弱
　水在菟園水之西涿邪山之東矣北史載太武至菟
　園分水軍摉討東至瀚海西接張掖水北度燕(平/聲)然
　山與通鑑小異豈瀚海張掖水於弱水為近乎程氏
　據西域𫝊(去/聲)以弱水為在條支援引甚悉然長安西
　行一萬二千二百里又百餘日方至條支其去雍州
　如此之逺禹豈應窮荒而導其源也哉其説非是(程/氏)
　(曰弱水初必壅遏而東既導之西則逆者順矣與林/氏曰衆水皆東而弱水獨西黑水獨南因其性  勢)
　(之自然也必欲東之則逆/其自然非行所無事矣)
涇屬(音/燭)渭汭(音/孺)
　涇渭汭三水名涇水地志出安定郡涇陽縣西今原
　州百泉縣岍(音/牽)頭山也東南至馮翊(音/亦)陽陵縣入渭
　今永興軍高陵縣也渭水地志出隴西郡首陽縣西
　南今渭州渭源縣鳥鼠山西北南谷山也東至京兆
　船司空縣入河今華州華陰縣也汭水地志作芮扶
　風汧縣弦蒲藪芮水出其西北東入涇今隴州汧(音/牽)
　源縣弦蒲藪有汭水焉周職方雍州其川涇汭詩曰
　汭鞠之即皆謂是也屬連屬也涇水連屬渭汭二水
　也(新安陳氏曰孔云水北曰汭一云水曲曰汭又山/口曰汭夏書以洛表對洛汭則汭水北之曲也又)
　(如東過/洛汭)
漆沮既從
　漆沮二水名漆水寰宇記自耀州同官縣東北界來
　經華源縣合沮水沮水地志出北地郡直路縣東今
　坊州宜君縣西北境也寰宇記沮水自坊州昇平縣
　北子午嶺出俗號子午水下合榆谷慈馬等川遂為
　沮水至耀州華原縣合漆水至同州朝邑縣東南入
　渭二水相敵故並言之既從者從於渭也又按地志
　謂漆水出扶風縣晁氏曰此豳之漆也水經漆水出
　扶風杜陽縣程氏曰杜陽今岐山普潤縣之地亦漢
　漆縣之境其水入渭在灃水之上與經序渭水節次
　不合非禹貢之漆水也(蘇氏曰從如少之從長/渭大而漆沮小故言)
灃(音/風)水攸同
　灃水地志作酆出扶風鄠(音/戸)縣終南山今永興軍鄠
　縣山也東至咸陽縣入渭同者同於渭也渭水自鳥
　鼠而東灃水南注之涇水北注之漆沮東北注之曰
　屬曰從曰同皆主渭而言也(蘇氏曰灃渭/相若故言同)
荆岐既旅終南惇物至于鳥鼠
　荆岐二山名荆山即北條之荆地志在馮翊懷徳縣
　南今耀州富平縣掘陵原也岐山地志在扶風美陽
　縣西北今鳯翔府岐山縣東北十里也終南惇物鳥
　鼠亦皆山名終南地志古文以太一山為終南山在
　扶風武功縣今永興軍萬年縣南五十里也惇物地
　志古文以垂山為惇物在扶風武功縣今永興軍武
　功縣也鳥鼠地志在隴西郡首陽縣西南今渭州渭
　源縣西也俗呼為青雀山舉三山而不言所治者蒙
　上既旅之文也
原隰底績至于豬野
　廣平曰原下濕曰隰詩曰度(入/聲)其隰原即指此也鄭
　氏曰其地在豳今邠州也豬野地志云武威縣東北
　有休屠(音/塗)澤古今以為豬野今涼州姑臧縣也治水
　成功自高而下故先言山次原隰次陂澤也
三危既宅三苗丕叙
　三危即舜竄三苗之地或以為燉煌未詳其地三苗
　之竄在洪水未平之前及是三危已既可居三苗於
　是大有功叙今按舜竄三苗以其惡之尤甚者遷之
　而立其次者於舊都今既竄者已丕叙而居於舊都
　者尚桀驁(音/傲)不服蓋三苗舊都山川險阻氣習使然
　今湖南徭洞時猶竊發俘而詢之多為猫姓豈其遺
　種(上/聲)歟(歸安鄒氏曰按後漢西羌𫝊註三危山在今/沙州燉煌縣東南山有三峯故曰三危  武)
　(夷熊氏曰首言弱水終言三危極其逺而言之也故/吕氏曰三苗有罪自當竄逐發政施仁自當及之)
　(治水至三危亦既使安居大得其叙後世/以為投之四裔若棄之者非聖人之心也)
厥土惟黄壤
　黄者土之正色林氏曰物得其常性者最貴雍州之
　土黄壤故其田非他州所及(新安陳氏曰土黄壤最/貴故雍田上塗泥最下)
　(故揚田/下下)
厥田惟上上厥賦中下
　田第一等而賦第六等者地狹而人功少也(王氏炎/曰東方)
　(朔云關中之地號為畝直一金田上上可知升唐孔/氏曰此州與荆州賦田升降皆較六等荆州  之極)
　(故云人功修此州降/之極故云人功少)
厥貢惟球琳琅玕(音郎/干)
　球琳美玉也琅玕石之似珠者爾雅曰西北之美者
　有昆侖虚之球琳琅玕今南海有青琅玕珊(音/山)瑚屬
　也(孫氏曰貢非一類物者/不言惟一類物皆言惟)
浮于積石至于龍門西河㑹于渭汭
　積石地志在金城郡河關縣西南羌中今鄯州龍支
　縣界也龍門山地志在馮翊夏陽縣今河中府龍門
　縣也西河冀之西河也雍之貢道有二其東北境則
　自積石至於西河其西南境則會于渭汭言渭汭不
　言河者蒙梁州之文也他州貢賦亦當不止一道發
　此例以互見耳　按邢恕(字和叔/鄭州人)奏乞下熙河路打
　造船五百隻於黄河順流放下至會州西小河内藏
　放熙河路漕使(去/聲)李復(字履中/閩人)奏竊知邢恕欲用此
　船載兵順流而下去取興州契勘會州之西小河鹹
　水其濶不及一丈深止於一二尺豈能藏船黄河過
　會州入韋精山石峽險窄(音/側)自上垂流直下高數十
　丈舩豈可過至西安州之東大河分為六七道散流
　渭之南山逆流數十里方再合逆溜(力救/反)水淺灘磧
　(音/迹)不勝(平/聲)舟載此聲若出必為夏國侮笑事遂寢邢
　恕之策如李復之言可謂謬矣然此言貢賦之路亦
　曰浮于積石至于龍門西河則古來此處河道固通
　舟楫矣而復之言乃如此何也姑録之以備參考云
　(武夷熊氏曰正道皆從渭達河惟山脊以西之地謂/道不可通處必自積石之河經涉龍門然後達于西)
　(河以至/帝都也)
織皮崐崘析支渠摉西戎即敘(摉疎/鳩反)
　崐崘即河源所出在臨羌析支在河關西千餘里渠
　摉水經曰河自朔方東轉經渠摉縣故城北蓋近朔
　方之地也三國皆貢皮衣故以織皮冠(音/貫)之皆西方
　戎落故以西戎總之即就也雍州水土既平而餘功
　及於西戎故附于末蘇氏曰青徐揚三州皆萊夷淮
　夷島夷所篚此三國亦篚織皮但古語有顛倒詳略
　爾其文當在厥貢惟球琳琅玕之下浮于積石之上
　簡編脱誤不可不正愚謂梁州亦篚織皮恐蘇氏之
　説為然(武夷熊氏曰崐崘唐書以為吐蕃界析支即/今陰山河南等處  歸軒鄒氏曰按西羌𫝊)
　(羌地在金城郡河關縣之西南濱於賜/支至乎河首賜支者禹貢所謂析支也)
導岍(音/牽)及岐至于荆山逾于河壺口雷首至于太岳底
柱析城至于王屋太行(音/杭)恒山至於碣石入于海
　此下隨山也岍岐荆三山皆雍州山岍山地至扶風
　岍縣西吳山古文以為汧山今隴州吳山縣吳嶽山
　也周禮雍州山鎮曰嶽山又按寰字記隴州汧源有
　岍山岍水所出禹貢所謂岍山也晁氏以為今之隴
　山天井金門秦嶺山者皆古之岍也岐荆見雍州壺
　口雷首太岳底柱析城王屋太行恒山皆冀州山壺
　口太岳碣石見冀州雷首地志在河東郡蒲坂縣南
　今河中府河東縣也底柱石在大河中流其形如柱
　今陜(音/閃)州陜縣三門山是也析城地志在河東郡濩
　澤縣西今澤州陽城縣也晁氏曰山峯四面如城王
　屋地志在河東郡垣縣東北今絳州垣曲縣也晁氏
　曰山狀如屋太行山地志在河内郡山陽縣西北今
　懷州河内也恒山地志在常山郡上曲陽縣西北今
　定州曲陽也逾者禹自荆山而過于河也孔氏以為
　荆山之脈逾河而為壺口雷首者非是蓋禹之治水
　隨山刊木其所表識(音/志)諸山之名必其高大可以辨
　疆域廣博可以奠民居故謹而書之以見其施功之
　次第初非有意推其脈絡之所自來若今之𦵏法所
　言也若必實以山脈言之則尤見其説之謬妄蓋河
　北諸山根本脊脈皆自代北寰武嵐(音/藍)憲諸州乗高
　而來其脊以西之水則西流以入龍門西河之上流
　其脊以東之水則東流而為桑乾(音/干)幽冀以入于海
　其西一支為壺口太岳次一文包汾(音/墳)晉之源而南
　出以為析城王屋而又西析以為雷首又次一支乃
　為太行又次一支乃為恒山其間各隔沁(音/盡)潞諸川
　不相連屬豈自岍岐跨河而為是諸山哉山之經理
　者已附于逐州之下於此又條列而詳記之而山之
　經緯者可見矣王鄭有三條四列之名皆為未當今
　據導字分之以為南北二條而江河以為之紀於二
　之中又分為二焉此北條大河北境之山也(朱子曰/每州各)
　(言境内山川首尾不相聨貫且自東而西非自然之/形勢故於此通説九州山川聨貫首尾更從西而東)
　(以著自然之形勢為問味别地脈之説如何曰不知/是要水有所歸不  民害還是只要辨味㸃茶如陸)
　(羽之流尋脈踏地如後世風水之流耶且太行自西/北發脈來為天下之脊此是中國大形勢其底柱王)
　(屋等山皆是太行山脚今説者分陰陽列言導岍及/岐至于荆山荆山山脈逾河而過為壺口雷首底柱)
　(析城王屋碣石則是荆山地脈却來做太行山腳其/所謂地脈尚説不通況禹貢本非理會地脈耶  吕)
　(氏曰山川之分見于九州者其經也山川之聚見于/後者其緯也無經則不知其定所無緯則不知其脈)
　(絡此作書之妙也導山有二説或以為隨山通道以/相視其源委脈絡或以為治山旁小水二説當兼用)
　(禹隨山以治水故以導言如止於相其山勢何導之/有山之有脈絡條列固不可誣而水之源未有不出)
　(於山水之勢未有不因于山既隨山通道相其脈絡/源委又因以導山旁澗谷之水而納之川二説蓋並)
　(行而不相悖也懷林氏曰禹本導川歸海今乃先以/導山蓋方洪水  襄故川舊瀆皆浸没不可見欲施)
　(工無所措手故先以九州高山巨鎮為表識自西決/之使東以殺其滔天之勢水既順下漸入于海則川)
　(流故迹稍稍可求於是濬川之功可施始決九川而/距四海蓋先隨山而後濬川其序不得不然也  新)
　(安陳氏曰三條之説出於馬融王肅以岍岐至碣石/為北條西傾至陪尾為中條嶓冢至敷淺原為南條)
　(然内方大别在荆州岷在梁州相去數千里豈可合/為一條四列之説出於鄭𤣥謂岍岐為正陰列西傾)
　(為次陰列嶓冢為次陽列岷山為正陽列四列雖是/而陰陽正次名稱未當宜蔡氏以二條四列訂之云)
西傾朱圉(音/語)鳥鼠至于太華熊耳外方桐柏至于陪尾
　西傾朱圉鳥鼠太華雍州山也熊耳外方桐柏陪尾
　豫州山也西傾見梁州朱圉地志在天水郡冀縣南
　今秦州大潭縣也俗呼為白巖山鳥鼠見雍州太華
　地志在京兆華陰縣南今華州華陰縣二十里也熊
　耳在商州上洛縣詳見豫州外方地志潁川郡崈高
　縣有崈(音/崇)高山古文以為外方在今西京登封縣也
　桐柏地志在南陽郡平氏縣東南今唐州桐柏縣也
　陪尾地志江夏郡安陸縣東北有横尾山古文以為
　陪尾今安州安陸也西傾不言導者蒙導岍之文也
　此北條大河南境之山也(孔氏曰西傾朱圉在積石/以東鳥鼠渭水所出在隴)
　(西之西三者雍州之南山至于太華相首尾而東太/華熊耳外方桐柏四山相連東南在豫州界洛經熊)
　(耳伊經外方淮出桐柏經陪尾凡此皆先舉所施功/之山於上而後條例所治水於下互相備  曾氏曰)
　(岍與西傾皆雍州之山故西傾不言導其文蒙於導/岍也岷嶓皆梁州之山故岷山不言導其文蒙於嶓)
　(冢/也)
導嶓冢至于荆山内方至于大别(必别/反)
　嶓冢即梁州之嶓也山形如冢故謂之嶓冢詳見梁
　州荆山南條荆山地志在南郡臨沮縣北今襄陽府
　南章縣也内方大别亦山名内方地志章山古文以
　為内方山在江夏郡竟陵縣東北今荆門軍長林縣
　也左傳吳與楚戰楚濟漢而陳(音/陣)自小别至於大别
　蓋近漢之山今漢陽軍漢陽縣北大别山是也地志
　水經云在安豐者非是此南條江漢北境之山也(孔/氏)
　(曰漾水出嶓冢在梁州經荆山荆山在/荆州内方大别皆荆州山漢水所經)
岷山之陽至于衡山過九江至于敷淺原
　岷山見梁州衡山南嶽也地志在長沙郡湘南縣今
　潭州衡山縣也九江見荆州敷淺原地志云豫章郡
　歴陵縣南有博易山古文以為敷淺原今江州徳安
　縣博陽山也晁氏以為在鄱陽者非是今按晁氏以
　鄱陽有博陽山又有歴陵山為應地志歴陵縣之名
　然鄱陽漢舊縣地不應又為歴陵縣山名偶同不足
　據也江州徳安雖為近之然所謂敷淺原者其山甚
　小而庳(音/卑)亦未見其為在所表見者惟廬阜在大江
　彭蠡之交最高且大宜所當紀志者而皆無考據恐
　山川之名古今或異而𫝊者未必得其真也姑俟知
　者過經過也與導岍逾于河之義同孔氏以為衡山
　之脈連延而為敷淺原者亦非是蓋岷山之脈其北
　一支為衡山而盡於洞庭之西其南一支度桂嶺北
　經袁筠之地至徳安所謂敷淺原者二支之間湘水
　間斷衡山在湘水西南敷淺原在湘水東北其非衡
　山之脈連延過九江而為敷淺原者明甚且其山川
　岡脊源流具在眼前而古今異説如此況殘山斷港
　(音/講)歴數千百年者尚何自取信哉岷山不言導者蒙
　導嶓冢之文也此南條江漢南境之山也(問岷山之/分何以見)
　(朱子曰只是以水驗之大凡兩山夾行中間必有水/兩水夾行中間必有山江出於岷山岷山夾江兩岸)
　(而行那邊一支去為江北許多去處這邊一支為湖/南又一支為建康又一支為兩浙而餘氣為福建二)
　(廣患禹貢西方南方殊不見禹施工處縁是山高少/水  當時只分遣官屬而不了事底記𫐠得文字不)
　(整齊耳某作九江彭蠡辨禹貢大槩可見於此禹貢/只載九江無洞庭今以其地驗之有洞庭無九江則)
　(洞庭之為九江無疑矣洞庭彭蠡冬月亦涸只有數/條江水在其中  或問禹貢地理曰禹貢過字有三)
　(義有山過水過人過如過九江至敷淺原只是禹過/此處去也若曰山過水過更不通  孔氏曰岷山江)
　(所出在梁州衡山江所經在荆州當林氏曰岍岐所/導之水乃合河濟之流最為奔悍  其隨山之初自)
　(西而決之東自東達之東北則已達于海矣故言入/于海西傾嶓岷所導之水則未能達海且注于下流)
　(之地及濬川之功既施乃得入海故下文所載方是/衆水入海之道故此只言至于陪尾大别敷淺原而)
　(止而下流之山皆所不及也列陳氏曰禹之導山雖/曰因而治衆水大槩岍岐之  河濟所經西傾之列)
　(伊洛淮渭所經嶓冢之列漢水所經岷山之列江水/所經也  新安陳氏曰導山之役分為四路乃懷襄)
　(方殷未可下濬川之功先隨山相視可疏導者疏導/之兩條四列實人功經歴之次第為濬川之經始下)
　(文導水詳言濬川之源委乃收上文隨山之成功林/陳説是獨岍岐入海節辭猶未備岍岐一列河濟所)
　(經既入海矣何為下文導河積石導沇水二條又各/言入于海歟意者當時水患河濟尤甚比江漢淮用)
　(工尤難故自發源以至入海先之相視疏導後之開/鑿濬導必極于歸縮之地若江淮漢之屬則初一番)
　(相視疏導且可至陪尾大别敷淺/原而止下文方自源徂流言之歟)
導弱水至于合黎餘波入于流沙
　此下濬川也弱水見雍州合黎山名隋地志在張掖
　縣西北亦名羌谷流沙杜佑云在沙州西八十里其
　沙隨風流行故曰流沙水之疏鑿者已附于逐州之
　下於此又派别而詳記之而水之經緯皆可見矣濬
　川之功自隨山始故導水次於導山也又按山水皆
　原於西北故禹敘山敘水皆自西北而東南導山則
　先岍岐導水則先弱水也(朱子曰流沙在合黎之西/自導弱水至導洛凡九條)
　(皆導水之事大槩自北而南先言山以為水之經故/此言水為山之紀弱水最在西北水又西流不經中)
　(國故首言之程陳氏曰弱水之正者入合黎其餘則/入于流沙    氏曰禹導弱水至合黎則其逆行者)
　(已順其逺而無所事治者固不必極之于西海近而/無能為害者亦任其餘波之入流沙則已矣故于雍)
　(止曰既西而于導水不必曰入于西海皆紀實也合/黎流沙不可意度  林氏曰禹惟先決山陵之積水)
　(使有所歸然後可施濬川之功如上文既導岍岐至/碣石然後導河濟之功可施導西傾至陪尾然後導)
　(淮渭洛之功可施導嶓至大别導岷至敷淺原然後/導漢與江之功可施所以先言導山而後及導水也)
導黑水至于三危入于南海
　黑水地志在犍(音/乾)為郡南廣縣汾關山水經出張掖
　雞山南至燉煌過三危山南流入于南海唐樊綽云
　西夷之水南流入于南海者凡四曰區江曰西珥(音/二)
　河曰麗水曰瀰渃(音眉/若)江皆入于南海其曰麗水者
　即古之黑水也三危山臨峙其上按梁雍二州西邊
　皆以黑水為界是黑水自雍之西北而直出梁之西
　南也中國山勢岡脊大抵皆自西北而來積石西傾
　岷山岡脊以東之水既入于河漢岷山其岡脊以西
　之水即為黑水而入于南海地志水經樊氏之説雖
　未詳的實要是其地也程氏曰樊綽以麗水為黑水
　者恐其狹小不足為界其所稱西珥河者却與漢志
　葉榆澤相貫廣處可二十里既足以界别二州其流
　又正趨南海又漢滇(音/顛)池即葉榆之地武帝初開滇
　巂(音/髓)時其地古有黑水舊祠夷人不知載籍必不能
　附會而綽及道元皆謂此澤以榆葉所積得名則其
　水之黑似榆葉積漬所成且其地乃在蜀之正西又
　東北距宕昌不逺宕昌即三苗種裔與三苗之敘于
　三危者又為相應其證驗莫此之明也(朱子曰黑水/從雍梁西界)
　(入南海亦不經中國故次之弱水黑水沇水言導而/不著其地未詳  陳氏大猷曰萬水能載而弱水獨)
　(弱且西流萬水皆清而黑水獨黑且南流天地/之間有常有變不可一律齊聖人順其性而已)
導河積石至于龍門南至于華陰東至于底(音/砥)柱又東
至于孟津東過洛汭至于大伾北過洚(音/降)水至于大陸
又北播為九河同為逆河入于海
　積石龍門見雍州華陰華山之北也底柱見導山孟
　地名津渡處也杜預云在河内郡河陽縣南今孟州
　河陽縣也武王師渡孟津者即此今亦名富平津洛
　汭洛水交流之内在今河南府鞏(音/拱)縣之東洛之入
　河實在東南河則自西而東過之故曰東過洛汭大
　伾孔氏曰山再成曰伾張揖以為在成臯鄭𤣥以為
　在修武武徳臣瓚以為修武武徳無此山成臯山又
　不再成今通利軍黎陽縣臨河有山蓋大伾也按黎
　陽山在大河垂欲趨北之地故禹記之若成臯之山
　既非從東折北之地又無險礙如龍門底柱之須疏
　鑿西去洛汭既已大近東距洚水大陸又為絶逺當
　以黎陽者為是洚水地志在信都縣今冀州信都縣
　枯洚渠也程氏曰周時河徙砱礫至漢又改向頓丘
　東南流與禹河迹大相背戾地志魏郡鄴縣有故大
　河在東北直達于海疑即禹之故河孟康以為王莽
　河非也古洚瀆自唐貝州經城北入南宫貫穿信都
　大抵向北而入故河於信都之北為合北過洚水之
　文當以信都者為是大陸見冀州九河見兗州逆河
　意以海水逆潮而得名九河既淪於海則逆河在其
　下流故不復有矣河上播而為九下同而為一其分
　播合同皆水勢之自然禹特順而導之耳今按漢西
　域𫝊張騫所窮河源云河有兩源一出蔥嶺一出于
　闐于闐在南山下其河北流與蔥嶺河合東注蒲昌
　海蒲昌海一名鹽澤去玉門陽關三百餘里其水停
　居冬夏不增減潛行地中南出積石又唐長慶中薛
　元鼎使吐蕃自隴西成紀縣西南出塞二千餘里得
　河源於莫賀延積尾曰悶磨黎山其山中高四下所
　謂崐崘也東北流與積石河相連河源澄瑩冬春可
　涉下稍合流色赤益逺他水并注遂濁吐蕃亦自言
　崐崘在其國西南二説恐薛氏為是河自積石三千
　里而後至于龍門經但一書積石不言方向荒逺在
　所略也龍門而下因其所經記其自北而南則曰南
　至華陰記其自南而東則曰東至底柱又詳記其東
　向所經之地則曰孟津曰洛汭曰大伾又記其自東
　而北則曰北過洚水又詳記其北向所經之地則曰
　大陸曰九河又記其入海之處則曰逆河自洛汭而
　上河行於山其地皆可攷自大伾而下垠岸高於平
　地故決齧流移水陸變遷而洚水大陸九河逆河皆
　難指實然上求大伾下得碣石因其方向辨其故迹
　則尤可考也其詳悉見上文　又按李復云同州韓
　城北有安國嶺東西四十餘里東臨大河瀕河有禹
　廟在山斷河出處禹鑿龍門起於唐張仁愿所築東
　受降(平/聲)城之東自北而南至於山盡兩岸石壁峭立
　大河盤束於山峽間千數百里至此山開岸濶豁然
　奔放怒氣噴風聲如萬雷今按舊説禹鑿龍門而不
　詳其所以鑿誦説相𫝊但謂因舊修闢去其齟齬以
　決水勢而已今詳此説則謂受降以東至于龍門者
　是禹新開鑿若果如此則禹未鑿時河之故道不知
　却在何處而李氏之學極博不知此説又何所考也
　(朱子曰釋水云河千里一曲一直河從積石北行又/東乃折而南計應三千里然後至龍門而為西河龍)
　(門地勢險河率破山以行禹功於此最難自龍門南/流至華陰而極始折而東至于底柱又東至孟津東)
　(過洛汭而為南河至大伾而極始折而北流為東河/至兗州而分為九復合為一而入海河流於此終矣)
　(河為四瀆宗其發源西北故敘中國之水以河為先/逆河是開渠通海以泄河之溢秋冬則涸春夏則泄)
　(洛程氏曰洛水至於洛州鞏縣東北入河曰洛汭者/  既北入于河河之南洛之北其兩間為汭汭之為)
　(言在洛水之内也渭水入河之間亦名渭汭正其義/也自洛汭以上山水名稱迹道古今如一自大伾以)
　(下不特水道難考雖名山舊嘗憑河者亦復不可究/辨非山有徙移也河既變遷年世又逺人知新河之)
　(為河不知舊山之不附新河也輒並河求之安從而/得舊山之真歟  蘇氏曰河既分為九又合為一以)
　(一迎八而後入海光王氏炎曰周定王五年河徙已/非禹之故道漢元  三年河徙東郡更注渤海繼決)
　(于瓠子又決于魏之館陶遂分為屯氏河大河在西/屯河在東二河相並而行元帝永光中又決于清河)
　(靈鳴犢口則河水分流入于博州屯河始壅塞不通/後二年又決於平原則東入齊入青以達于海而下)
　(流與漯為一王莽時源遂行漯川大河不行于大伾/之北而遂行于相魏之南則山澤在河之瀕者支川)
　(與河之相貫者悉皆易位而與禹貢不合矣者方氏/曰建紹後黄河決入鉅野溢于泗以入于淮  謂之)
　(南清河由汶合濟至滄州以入海者謂之北清河是/時淮僅受河之半金之亡也河自開封北衛州決而)
　(入渦河以入淮一淮水獨受大黄河之全以輸之海/濟水之絶于王莽時者今其原出河北温州猶經枯)
　(黄河中以入汶而後趨海清濟貫濁河遂成虚論矣/  新安陳氏曰方氏陽於身經目覩與諸家據紙上)
　(而説者不同合程王説而參觀之可見古今河道之/大不同又因方説而後濟水之入河復溢出于河者)
　(顯然可/見矣)
嶓冢導漾東流為漢又東為滄浪(音/郎)之水過三澨至于
大别(必别/反)南入于江東滙(音/賄)澤為彭蠡東為北江入于
海
　漾水名水經曰漾水出隴西郡氐道縣嶓冢山東至
　武都常璩(音/渠)曰漢水有兩源此東源也即禹貢所謂
　嶓冢導漾者其西源出隴西嶓冢山會泉始源曰沔
　逕葭萌入漢東源在今西縣之西西源在今三泉縣
　之東也酈道元謂東西兩川俱出嶓冢而同為漢水
　者是也水源發于嶓冢為漾至武都為漢又東流為
　滄浪之水酈道元云武當縣北四十里漢水中有洲
　曰滄浪洲水曰滄浪水是也蓋水之經歴隨地得名
　謂之為者明非他水也三澨水名今郢州長壽縣磨
　石山發源東南流者名澨水至復州景陵縣界來又
　名汊(楚嫁/反)水疑即三澨之一然據左傳漳澨􁆯澨則
　為水際未可曉也大别見導山入江在今漢陽軍漢
　陽縣滙迴也彭蠡見揚州北江未詳入海在今通州
　靜海縣　今按彭蠡古今記載皆謂今之番陽然其
　澤在江之南去漢水入江之處已七百餘里所蓄之
　水則合饒信徽撫吉贑(音/紺)南安建昌臨江袁筠隆興
　南康數州之流非自漢入而為滙者又其入江之處
　西則廬阜東則湖口皆石山峙立水道狹甚不應漢
　水入江之後七百餘里乃横截而南入于番陽又横
　截而北流為北江且番陽合數州之流豬而為澤泛
　溢壅遏初無仰于江漢之滙而後成也不惟無所仰
　於江漢而衆流之積日遏月高勢亦不復容江漢之
　來入矣今湖口横渡之處其北則江漢之濁流其南
　則番陽之清漲不見所謂漢水滙澤而為彭蠡者番
　陽之水既出湖口則依南岸與大江相持以東又不
　見所謂横截而為北江者又以經文考之則今之彭
　蠡既在大江之南於經則宜曰南滙彭蠡不應曰東
　滙於導江則宜曰南㑹于滙不應曰北會于滙且既
　在南於經財宜曰北為北江不應曰東為北江以今
　地理叅挍絶為反戾今廬江之北有所謂巢湖者湖
　大而源淺每嵗四五月間蜀嶺雪消大江泛溢之時
　水淤入湖至七八月大江水落湖水方洩隨江以東
　為合東滙北滙之文然番陽之湖方五六百里不應
　舍此而録彼記其小而遺其大也蓋嘗以事理情勢
　考之洪水之患惟河為甚意當時龍門九河等處事
　急民困勢重役煩禹親莅而身督之若江淮則地偏
　水急不待疏鑿固已通行或分遣官屬往視亦可況
　洞庭彭蠡之間乃三苗所居水澤山林深昧不測彼
　方負其險阻頑不即工則官屬之往者亦未必遽敢
　深入是以但知彭蠡之為澤而不知其非漢水所滙
　但意如巢湖江水之淤而不知彭蠡之源為甚衆也
　以此致誤謂之為滙謂之北江無足怪者然則番陽
　之為彭蠡信矣(因説禹貢朱子曰此最難説蓋他本/文自有謬處且如漢水自是從今漢)
　(陽軍入江下至江州然後江西一帶江水流出合為/大江兩江下水相淤故江西水出不得溢為彭蠡上)
　(取漢水入江處有多少路今言漢水過三澨至于大/别南入于江東滙澤為彭蠡全然不合又如何去强)
　(解釋得蓋禹當時只治得雍冀數州為詳南方諸水/皆不親見恐只得之傳聞故多遺闕又差誤如此今)
　(又不成説他聖人之經不是所以難説然自古解釋/者紛紛終是與他地上水不合東滙澤為彭蠡多此)
　(一/句)
岷山導江東别為沱又東至于澧(音/禮)過九江至于東陵
東迆(音/以)北㑹為滙東為中江入于海
　沱江之别流於梁者也澧水名水經出武陵充縣西
　至長沙下雋西北北入江鄭氏云經言導言㑹者水
　也言至者或山或澤也澧宜山澤之名按下文九江
　澧水既與(音/預)其一則非水明矣九江見荆州東陵巴
　陵也今岳州巴陵縣也地志在廬江西北者非是㑹
　滙中江見上章(朱子曰禹治江不見甚用力書載岷/山導江東别為沱又東至于澧過九)
　(江至於東陵東迆北㑹為滙東為中江入于海若中/間更用工夫如何載得恁略  嶓冢導漾東流為漢)
　(又東為滄浪之水過三澨至于大别南入于江東滙/澤為彭蠡東為北江入于海又曰岷山之陽至于衡)
　(山過九江至于敷淺原此皆禹貢之文也古今讀者/皆以為是既出于聖人之手則固不容復有訛謬萬)
　(世之下但當尊信誦習𫝊之無窮亦無以覈其事實/是否為也是以為之説者不過隨文解義以就章句)
　(如説九江則曰江過尋陽派别為九或曰有小江九/北來注之説彭蠡則曰漢水所滙而江水亦往㑹焉)
　(説北江中江則曰漢既滙而出為北江江既㑹而出/為中江也説九江則但指今日江州治所以當之説)
　(敷淺原則但以為漢歴陽縣之博易山在今日為江/州之徳安縣而已如是而言姑為誦説則可矣若以)
　(山川形勢之實考之吾恐其説有所不通而不能使/人無所疑也若曰派别為九則江流上下洲渚不一)
　(今所計以為九者若必首尾長短均布若一則横斷/一節縱别為九一水之間當有一洲九江之間沙水)
　(相間乃為十有七道於地將無所容若曰參差取之/不必齊一則又不知斷自何許而數其九也況沙渚)
　(出没其勢不常江陵先有九十九洲後乃復生一洲/是豈可以為地理之定名乎此不可通之妄説也若)
　(曰旁計横入小江之數則自岷山以東至入海處不/知當為幾千百里江矣此又不可通之妄説也且經)
　(文言九江孔殷則正以見其吐吞壯盛浩無津涯之/勢決非尋常分派小江之所當又繼此而後及夫沱)
　(潛雲夢則又見其決非尋陽以東甚逺之下流此又/可以證前二説者為不可通之妄説也若曰漢水滙)
　(為彭蠡而江水亦往㑹焉則彭蠡之為澤也實在大/江之南自今江州湖口縣南跨南康軍饒州之境以)
　(接于隆興府之北瀰漫數十百里其源則東自饒徽/信州建昌軍南自贑州南安軍西自袁筠以至隆興)
　(府分寜武寧諸邑方數千里之水皆㑹而歸焉北過/南康揚瀾左里則兩岸漸迫山麓而湖面稍狹遂東)
　(北流以趨湖口而入于江矣然以地勢北高而南下/故其入于江也反為江水所遏而不得遂因郤而自)
　(豬以為是瀰漫數十百里之大澤則是彭蠡之所以/為彭蠡者初非有所仰于江漢之滙而後成也不惟)
　(無所仰于江漢而衆流之積日遏月高勢以不復容/江漢之來入矣又況漢水自漢陽軍大别山下南流)
　(入江則其水與江混而為一至此已七百餘里矣今/謂其至此而後一先一後以入于彭蠡既滙之後又)
　(復循次而出以為二江則其入也何以識其為昔日/之漢水而先行何以識其為昔日之江水而後會其)
　(出也何以識其為昔日之漢水而今分之以北何以/識其為昔日之江水而今分以居中耶且以方言之)
　(則宜曰南㑹而不應曰北會以實計之則湖口之東/今但見其為一江而不見其分流然則所謂漢水滙)
　(為彭澤而江水亦往㑹焉者亦不可通之妄説也此/數説者既無一之不窮於是味别洲别之論出焉而)
　(終亦不免於窮也蓋曰味别則不知凡禹之所為過/門不入胼手胝足而不以為病者為欲大濟天下昏)
　(墊之民使得平土而居以衣且食而遂其生耶抑如/陸羽張又新輩但欲較其毫分於齒頰間以為茗飲)
　(一時之快也嗚呼彼以是而為説者亦可謂童騃不/思之甚矣且河之所會漆沮涇渭伊洛瀍澗支川尤)
　(多而初無味别之説濟之所經或潛或見或止或流/其變不一而亦無味别之説何獨至此而辨之若是)
　(悉耶此又可見為不通之妄説也若曰洲别則又九/江之鑿吾既辨于前矣若果如此則漢水入江之後)
　(便須當有一洲介于其間以為江漢之别而湖口入/滙之處又當各分為二以為出入之辨而後可也今)
　(皆無之而湖口横渡之處予嘗過之但見舟北為大/江之濁流舟南為彭蠡之清漲而已蓋彭蠡之水雖)
　(限於江而不得洩然其既平則亦因其可行之隙而/又未嘗不相持以東也惡睹所謂中江北江之别乎)
　(此又可見其為不通之妄説也若曰古之九江即今/之江州古之敷淺原即今之徳安縣則漢九江郡本)
　(在江北而今所謂江州者實武昌郡之柴桑縣後以/江北之尋陽并柴桑而立郡又自江北徙治江南以)
　(故江南得有尋陽之名後又因尋陽而改為江州實/非古九江地也又況經言過九江至于東陵而後會)
　(于彭蠡則自今江州城下至湖口縣纔四十里不知/東陵的在何處何所表異而其志之繁宻促數乃如)
　(此又曰過九江至于敷淺原則已自江州順流東下/湖口又復泝流南上彭蠡百有餘里而後至焉亦河)
　(説哉此又不可通之妄説也至于今之所謂敷淺原/者則其為山也微而其全體正脈又特為廬阜以盡)
　(乎大江彭蠡之交矣不取於此以記衡山東道一支/之所極者而獨有取乎彼之區區焉者則吾恐其山)
　(川之名古今或異而𫝊者未必得其真也凡此差舛/其類不一讀而不思思而不考者既昏潰鹵莽而無)
　(足言矣其間亦有心知其誤而口不敢言乃反為之/遷就穿鑿以蓋之其巧愈甚其謬愈彰使有識之士)
　(讀之愈疑而不敢信惟國初胡袐監旦近世晁詹事/説之皆以九江為洞庭則其援證皆極精博而莆田)
　(鄭樵漁仲獨謂東滙澤為彭蠡東為北江入于海十/三字為衍文亦為得之予既目覩彭蠡有源兩江不)
　(分之實又參之以此三説者而深以事理情勢求之/然後果得其所以誤也蓋洪水之患惟河為甚而兗)
　(州乃其下流水曲而流緩地平而土疎故河之患於/此為尤甚而作治之功十有三載然後同於諸州竊)
　(料當時惟此等處事急民困勢重役煩禹乃親莅而/身督之不可一日而舍去若梁雍荆揚地偏水急不)
　(待疏鑿固已通行則分遣官屬往而視之其亦可也/況洞庭彭蠡之間乃三苗氏之所居當是之時水澤)
　(山林深昧不測彼方負其險阻頑不即工則官屬之/往者固未必遽敢深入其境是以但見彭蠡之為澤)
　(而不知其源之甚逺而且多但見洞庭下流之已為/江而不知其中流之嘗為澤而甚廣也以此致誤宜)
　(無足怪者若其用字之同異則經之凡例亦自可考/顧讀者未深思耳今但刪去東滙北江之衍字而正)
　(以洞庭為九江更以經之凡例通之則過九江至于/東陵者言導岷山之水而是水之流横截乎洞庭之)
　(口以至東陵也是漢水過三澨之例也過九江至于/敷淺原者言導岷陽之山而導山之人至于衡山之)
　(麓遂越洞庭之尾東取山路以至于敷淺原也是導/岍岐荆山而逾于河以盡常碣之例也以是觀之則)
　(經之文意不亦既明矣乎論始余讀禹貢即有所疑/於此數條復見鄭漁仲所  以東為北江入于海者)
　(為衍文初無意其有理既而思之去其所謂北江者/則下文之中江者無所措矣晚以蒙恩假守二年於)
　(彭蠡之上乃得究觀其山川地理之實而知經文之/不能無誤也至于以九江為洞庭則惟近世晁以道)
　(之説為然晁氏則本於胡祕監之説也細/以地理逺近之勢度之宜從二公為是)
導沇(音/尹)水東流為濟入于河溢為滎東出於陶丘北又
東至于菏又東北㑹于汶又北東入於海(濟子禮反/滎互扄反)
　沇水濟水也發源為沇既東為濟地志云濟水出河
　東郡垣曲縣王屋山東南今絳州垣曲縣山也始發
　源王屋山頂崖下曰沇水既見而伏東出於今孟州
　濟源縣二源東源周迴七百步其深不測西源周迴
　六百八十五步其深一丈合流至温縣是為濟水歴
　虢公臺西南入于河溢滿也復出河之南溢而為滎
　滎即滎波之滎見豫州又東出于陶丘北陶丘地名
　再成曰陶在今廣濟軍西又東至于菏菏即菏澤亦
　見豫州謂之至者濟陰縣自有菏派濟流至其地爾
　汶北汶也見青州又東北至于東平府夀張縣安民
　亭合汶水至今青州博興縣入海唐李賢謂濟自鄭
　以東貫滑曹鄆濟齊青以入于海本朝樂史謂今東
　平濟南淄川北海界中有水流入海謂之清河酈道
　元謂濟水當王莽之世川瀆枯竭其後水流逕通津
　渠勢改尋梁脈水不與昔同然則滎澤濟河雖枯而
　濟水未嘗絶流也程氏曰滎水之為濟本無他義濟
　之入河適㑹河滿溢出南岸溢出者非濟水因濟而
　溢故禹還以元名命之按程氏言溢之一字固為有
　理然出於河南者既非濟水則禹不應以河枝流而
　冒稱為濟蓋溢者指滎而言非指河也且河濁而滎
　清則滎之水非河之溢明矣況經所書單立導沇條
　例若斷若續而實有源流或見或伏而脈絡可考先
　儒皆以濟水性下勁疾故能入河穴地流注顯伏南
　豐曾氏齊州二堂記云泰山之北與徐之東南諸谷
　之水西北㑹于黑水之灣又西北滙于柏崖之灣而
　至于渴馬之崖蓋水之來也衆其北折而西也悍(音/捍)
　疾尤甚及至于崖下則泊然而止而自崖以北至于
　歴城之西蓋五十里而有泉涌出高或致數尺其旁
　之人名之曰趵(音/剝)突之泉齊人皆謂嘗有棄糠于黑
　水之灣者而見之於此蓋泉自渴馬之崖潛流地中
　而至此復出也其注而北則謂之濼(音/洛)水達于清河
　以入於海舟之通於濟者皆於是乎達也齊多甘泉
　其顯名者十數而色味皆同以余驗之蓋皆濼水之
　旁出者也然則水之伏流地中固多有之奚獨於滎
　澤疑哉吳興沈氏亦言古説濟水伏流地中今歴下
　凡發地皆是流水世謂濟水經過其下東阿亦濟所
　經取其井水煑膠謂之阿膠用攪濁水則清人服之
　下隔疏痰蓋其水性趨下清而重故也濟水伏流絶
　河乃其物性之常事理之著者程氏非之顧弗深考
　耳(新安陳氏曰方氏回嘗親過枯黄河見濟水出河/北温縣者今經枯黄河以入汶而後趨海而謂清)
　(濟貫濁河遂成虚論以此觀之則濟水性下固能伏/流而出為滎然其性勁實能勁絶大河中而出為滎)
　(也程泰之謂溢為滎非濟溢辨之者以河濁滎清證/其非當矣今大河改而南流而古大河遂為枯礫濟)
　(之貫河其迹顯然泰/之之非不辨而明矣)
導淮自桐柏東㑹于泗沂東入于海
　水經云淮水出南陽平氏縣胎簪山禹只自桐柏導
　之耳桐柏見導山泗沂見徐州沂入于泗泗入于淮
　此言會者以二水相敵故也入海在今淮浦
導渭自鳥鼠同穴東會于灃又東會于涇又東過漆沮
入于河
　同穴山名地志云鳥鼠山者同穴之枝山也餘並見
　雍州孔氏曰鳥鼠共為雌雄同穴而處其説怪誕不
　經不足信也酈道元云渭水出南谷山在鳥鼠山西
　北禹只自鳥鼠同穴導之耳(新安陳氏曰灃涇漆沮/皆入渭渭入河東會于)
　(灃即灃水攸同也東會于涇即涇屬渭汭也東過漆/沮即漆沮既從也灃水大與渭並故曰會既得灃涇)
　(渭愈大漆沮皆小故曰過前分/言於雍而自源沮流言於此也)
導洛自熊耳東北㑹于澗瀍又東會于伊又東北入于
河
　熊耳盧氏(縣/名)之熊耳也餘並見豫州洛水出冢嶺山
　禹只自熊耳導之耳　按經言嶓冢導漾岷山導江
　者漾之源出於嶓江之源出於岷故先言山而後言
　水也言導河積石導淮自桐柏導渭自鳥鼠同穴導
　洛自熊耳皆非出于其山特自其山以導之耳故先
　言水而後言山也河不言自者河源多伏流積石其
　見處故言積石而不言自也沇水不言山者沇水伏
　流其出非一故不誌其源也弱水黑水不言山者九
　州之外蓋略之也小水合大水謂之入大水合小水
　謂之過二水勢均相入謂之會天下之水莫大於河
　故于河不言會此禹貢立言之法也(王氏炎曰凡導/川皆決而委之)
　(於海然百川東注而弱水獨西黑水獨南其入于東/海則天下之水在北莫大于河在南莫大於江漢故)
　(先言導河而漢次之江又次之淮濟亦四瀆也故先/言濟而淮次之皆自北而南也四瀆之西有渭東有)
　(洛亦大川也/故以是終焉)
九州攸同四隩(音/郁)既宅九山刊旅九川滌源九澤既陂
四海會同
　隩隈也李氏曰崖内近水為隩陂障也會同與灉沮
　會同同義四海之隩水涯之地已可奠居九州之山
　槎(音/茶)木通道已可祭告九州之川濬滌泉源而無壅
　遏九州之澤已有陂障而無決潰(音/會)四海之水無不
　會同而各有所歸此蓋總結上文言九州四海水上
　無不平治也(吕氏曰水平而復疏滌其源為經久計/也  林氏曰九州辨之悉矣至此又言)
　(其所以同有以辨之則異制異俗異和異宜各得其/所而不相亂有以同之則同文同軌同倫各要其歸)
　(而不見其異序言别此言同先别而後同也水上官/氏曰天下山水見於禹貢者四十有五而九  為大)
　(九山為高大者既導則小者無不順矣高者既治則/卑者無不平矣此九山九川所以敘于九州之後也)
六府孔修庶土交正底慎財賦咸則三壤成賦中邦
　孔大也水火金木土穀皆大修治也土者財之自生
　謂之庶土則非特穀土也庶土有等當以肥瘠高下
　名物交相正焉以任土事底致也因庶土所出之財
　而致謹其財賦之入如周大司徒以土宜之法辨十
　有二土之名物以任土事之類咸皆也則品節之也
　九州穀土又皆品節之以上中下三等如周大司徒
　辨十有二壤之名物以致稼穡之類中邦中國也蓋
　土賦或及於四夷而田賦則止於中國而已故曰成
　賦中國(復齋董氏曰九疇先五行五行一曰水水治/則六府皆理  吕氏曰底慎其心也則壤其)
　(迹也本末皆傋言林氏曰凖則上中下之土壤即前/九等之田三等  其略九等言其詳也  陳氏大猷)
　(曰上各州惟舉一隅至此總結之以見九州之所同/如宅土既宅惟見于兗雍故以此四隩既宅總之旅)
　(山惟見於梁雍故此以九山刊旅總之各州所載川/澤雖多然九州川澤不止是也故以九川九澤之滌)
　(陂總之上雖各載達河之道而四方之趨帝都者不/止是也故以四海㑹同總之六府孔修則非特水土)
　(之治而已庶土交正則山林川澤丘陵墳衍原隰之/土他無不正非特墳壤壚之復其性而已也正庶土)
　(而慎財賦所以總結九州所貢篚之物也則三壤/以成中邦之賦所以總結九州九等之田與賦也)
錫土姓
　錫土姓者言錫之土以立國錫之姓以立宗左傳所
　謂天子建徳因生以賜姓胙(音/助)之土而命之氏者也
　(林氏曰水土平可以封建諸侯也如契封于商賜姓/子稷封于邰賜姓姬有土有社昔固有矣至是徧錫)
　(之/)
祗台(音/怡)徳先不距朕行(去/聲)
　台我距違也禹平水土定土賦建諸侯治已定功已
　成矣當此之時惟敬徳以先天下則天下自不能違
　越我之所行也(王氏炎曰曰台曰朕皆禹自言指台/朕為堯舜非經意也  馬氏曰水土)
　(已平天子于是封建分理又敬己徳以先之而莫/敢違皆禹功所致也即廸朕徳時乃功惟敘之意)
五百里甸服百里賦納總二百里納銍(音/只)三百里納秸
(音/戛)服四百里粟五百里米
　甸服畿内之地也甸田服事也以皆田賦之事故謂
　之甸服五百里者王城之外四面皆五百里也禾本
　全曰總刈(音/乂)禾曰銍半稾也半稾去(上/聲)皮曰秸謂之
　服者三百里内去王城為近非惟納總銍秸而又使
　之服輸將之事也獨於秸言之者總前二者而言也
　粟穀也内百里為最近故并禾本總賦之外百里次
　之只刈禾半稾納也外百里又次之去稾麄皮納也
　外百里為逺去其穗(音/遂)而納穀外百里為尤逺去其
　穀而納米蓋量其地之逺近而為納賦之輕重精麄
　也此分甸服五百里而為五等者也(朱子曰里者乃/道途逺近之數)
　(非方井之里也甸治田也畿内天子之田其民主為/天子治田事故謂之甸服  近麄而逺精近者易致)
　(逺者難致故也畿内專言田賦者畿内封諸侯侯故/田賦入天子然五服各不同亦舉凡例互相見  張)
　(氏曰此乃下因水土既平而言弼成五服之事服服/其事也内而甸侯綏外而要荒莫不各服其事於天)
　(子故皆謂之服/曰總供飼國馬)　(孔氏曰甸服為天子服治田禾藁/唐孔氏曰銍鎌也用以刈故以銍)
　(表禾穗秸言服舉中以明上下侯服以外貢不入穀/甸主治田故服名甸  蘇氏曰獨言甸服之賦者内)
　(詳王賦之法而諸侯可推也禹陳氏大猷曰禹之甸/法達于天下詩奕奕梁山維  甸之傳少康有田一)
　(成皆甸法也王畿獨以甸名服者農事國之本也京/師聲名文物之所萃四方百貨之所聚其民易以棄)
　(本逐末制名甸服示天下以務本重穀也輸新安陳/氏曰或謂服如國服之服他有服役不但  將或又)
　(謂秸只納稾以此二百里在逺近之中故使只納稾/而服輸將之役也  碧梧馬氏曰秸服之服先儒多)
　(以服字就秸字上解秸稾也若去禾中之粟米而納/空稾惟使之服輸將之事是其賦輕于四百里五百)
　(里矣若存禾中之粟米而又納稾又服輸將之事是/其賦重於百里二百里矣惟蔡傳摘出服字以為總)
　(前二者言之為通蓋孔氏亦以此明上下服並皆有/所納之役矣苐孔氏説以服字貫總銍粟米言之文)
　(勢為/礙爾)
五百里侯服百里采二百里男邦三百里諸侯
　侯服者侯國之服甸服外四面又各五百里也采者
　卿大夫邑地男邦男爵小國也諸侯諸侯之爵大國
　次國也先小國而後大國者大可以禦外侮小得以
　安内附也此分侯服五百里而為三等也(朱子曰第/二之百里)
　(為男爵之國拘三百里謂自三至五謂百里者三隨/文生例不可  此  侯服惟言邑國者畿外主于封)
　(侯亦互相見其吕氏曰采邑如今之職田/言男則子在  間言侯則公伯在其間)
五百里綏(音/須)服三百里揆文教二百里奮武衛
　綏安也謂之綏者漸逺王畿而取撫安之義侯服外
　四面又各五百里也揆度也綏服内取王城千里外
　取荒服千里介於内外之間故以内三百里揆文教
　外二百里奮武衛文以治内武以治外聖人所以嚴
　華夏之辨者如此此分綏服五百里而為二等也(陳/氏)
　(大猷曰綏服内安中國外安邊疆也内三百里非全/無武衛以文教為主外二百里非全無文教以武衛)
　(為主文教以善其生武衛以䕶其生民斯安矣又曰/武以衛言保䕶而已治世武事易弛故奮以修之聖)
　(人不黷武亦不廢武也與後世恃小康而銷兵者異/矣  林氏曰漢魏使外夷入居中國障塞之地至西)
　(晉有劉石之禍石晉以盧龍賂契丹至重貴有/耶律之難綏服華夷之辨萬世不易之法也)
五百里要(平/聲)服三百里夷二百里蔡(音/煞)
　要服去王畿已逺皆夷狄之地其文法略於中國謂
　之要者取要約之義特羈縻(音飢/眉)之而已綏服外四
　面又各五百里也蔡放也左傳云蔡蔡叔是也流放
　罪人於此也此分要服五百里而為二等也
五百里荒服三百里蠻二百里流
　荒服去王畿益逺而經略之者視要服為尤略也以
　其荒野故謂之荒服要服外四面又各五百里也流
　流放罪人之地蔡與流皆所以處罪人而罪有輕重
　故地有逺近之别也此分荒服五百里而為二等也
　　今按每服五百里五服則二千五百里南北東西
　相距五千里故益稷篇言弼成五服至于五千然堯
　都冀州冀之北境并雲中涿易亦恐無二千五百里
　藉使有之亦皆沙漠不毛之地而東南財賦所出則
　反棄于要荒以地勢考之殊未可曉但意古今土地
　盛衰不同當舜之時冀北之地未必荒落如後世耳
　亦猶閩浙之間舊為蠻夷淵藪而今富庶繁衍遂為
　上國土地興廢不可以一時槩也周制九畿曰侯甸
　男采衛蠻夷鎮藩每畿亦五百里而王畿又不在其
　中併之則一方五千里四方相距為萬里蓋倍禹服
　之數也漢地志亦言東西九千里南北一萬五千里
　先儒皆疑禹服之狹而周漢地廣或以周服里數皆
　以方言或以古今尺有長短或以禹直方計而後世
　以人迹屈曲取之要之皆非的論蓋禹聲教所及則
　地盡四海而其疆理則止以五服為制至荒服之外
　又别為區畫如所謂咸建五長是已若周漢則盡其
　地之所至而疆畫之也(王氏曰夷易也無中國禮法/易而已蠻慢也甚於夷矣)
　(林氏曰記言東夷西戎南蠻北狄相對而言則有四/名舉一二言則皆可通如四夷來王蠻夷率服是也)
　(此處不必拘東夷南蠻之名夷易蠻慢之訓其或然/歟  馬氏曰甸侯綏為中國要荒已為夷狄聖人之)
　(治詳内略外觀五服名義可見治中國則法度宜詳/治以必治也治夷蠻則法度宜略治以不治也觀至)
　(于五千見徳化之逺及觀要荒二服見法度之不泛/及聖人不務廣地而勤逺畧可見矣  曾氏曰周之)
　(九服述者終不能大異于作者周之王畿即禹之甸/服侯服甸服即禹之侯服男服采服即禹之綏服衛)
　(服介於其中即綏服之奮武衛蠻服夷服即禹之要/服鎮服藩服即禹之荒服也  王制西不盡流沙南)
　(不盡衡山東不盡東海北不盡恒山應氏曰東海在/中國封疆内西南北海則逺在夷徼之外南獨以江)
　(與衡山為限蓋百粤未盡開也惟河舉東西南北河/流縈帶東國也自秦而上西北袤而東南蹙自秦而)
　(下東南展而西北縮此古今天地之大運也當先王/時四方各有不盡之地聽四夷居之不勞中國以事)
　(外/也)
東漸(音/尖)于海西被于流沙朔南暨聲教訖于四海禹錫
𤣥圭告厥成功
　漸漬被覆暨及也地有逺近故言有淺深也聲謂風
　聲教謂教化林氏曰振舉於此而逺者聞焉故謂之
　聲軌範於此而逺者效焉故謂之教上言五服之制
　此言聲教所及蓋法制有限而教化無窮也錫與師
　錫之錫同水土既平禹以𤣥圭為䞇而告成功於舜
　也水色黑故圭以𤣥云(林氏曰此又推聖化所極至/而言之漸如水之漸漬被如)
　(衣之被覆朔南不言所至以下文四海言之也四陳/氏大猷曰聖人政事所治詳内略外不求盡于  海)
　(而道徳所化則無内外之限而必極于四海自禹敷/土而下槩舉治水規模言之自冀州而下以帝都為)
　(主自東而西區别九州之疆域言之自導岍而下則/自西而東貫串九州之山水言之自九州攸同而下)
　(則總合九州成績言之自五百里甸服而下則弼成/五服自内及外言之自東漸而下則逺舉四極言之)
　(以至于告成功而終焉經緯錯綜法度森嚴非聖經/不及此  新安陳氏曰禹貢一書雖紀平水土制貢)
　(賦之事而有躬行教化之精微寓焉曰祗台徳先不/距朕行躬行心得以為教化之本者也曰文教曰聲)
　(教教化之流行而躬行之效驗也後之山經地志與/夫財用之書有是哉  董氏鼎曰禹貢紀禹治水之)
　(規模次第與水平後任土作貢之法及弼成五服之/事自黄帝畫野分州九州封域已定矣禹治水復取)
　(高山大川以别識之使各州之官率民以趨事也其/始于冀州非從以帝都為先蓋水患皆因下流壅塞)
　(而然禹先用功於下流以疏其壅塞之勢然後用功/於上流以濬其發源之地下流有所歸則上流有所)
　(殺矣天下大勢西北高而東南下九水惟河為大水/患惟河為急河始入于雍而經于冀則冀當河之下)
　(流而兗又其下流之入海處所以禹之功役自冀而/兗則疏濟之下流也自青而徐則疏淮之下流也自)
　(揚而荆則疏江漢之下流也河濟淮江漢五水之下/流既通水患之平已十七八矣然上流不濬則猶有)
　(壅塞之患於是自荆而豫以濬伊洛之源自豫而梁/以濬江漢之源自梁而雍以濬河渭之源從北而東)
　(從東而南從南而西從西而又北始於河治水之能/事畢矣一書之中觀其規模次第若是乎法度之維)
　(持求其綱領樞機實闗乎徳化之感化故曰祗台徳/先不距朕行讀此篇者毋求作貢之法當求其祗徳)
　(之/心)
　　甘誓
　　　甘地名有扈氏國之南郊也在扶風鄠(音/户)縣誓
　　　與禹征苗之誓同義言其討叛伐罪之意嚴其
　　　坐作進退之節所以一衆志而起其怠也誓師
　　　于甘故以甘誓名篇書有六體誓其一也今文
　　　古文皆有　按有扈夏同姓之國史記曰啓立
　　　有扈不服遂滅之唐孔氏因謂堯舜受禪(音/善)啓
　　　獨繼父以是不服亦臆度(達各/反)之耳左傳昭公
　　　元年趙孟曰虞有三苗夏有觀扈商有姺(西典/反)
　　　邳周有徐奄(音/掩)則有扈亦三苗徐奄之類也(新/安)
　　　(陳氏曰禹征苗亦有誓專書/一篇則自此始可觀世變矣)
大戰于甘乃召六卿
　六卿六鄉之卿也按周禮鄉大夫每鄉卿一人六鄉
　六卿平居無事則各掌其鄉之政教禁令(去/聲)而屬於
　大司徒有事出征則各率其鄉之一萬二千五百人
　而屬於大司馬所謂軍將(去/聲)皆卿者是也意夏制亦
　如此古者四方有變專責之方伯方伯不能討然後
　天子親征之天子之兵有征無戰今啓既親率六軍
　以出而又書大戰于甘則有扈之怙(音/户)强稔(音/荏)惡敢
　與天子抗衡豈特孟子所謂六師移之者書曰大戰
　蓋所以深著有扈不臣之罪而為天下後世諸侯之
　戒也(李氏曰六卿非自冢宰至司空之六卿也周禮/鄉大夫每鄉卿一人蓋王之六鄉别有此六卿)
　(也若以為六卿分職之六卿無縁冢宰亦屬於司馬/知其非也  新安陳氏曰此書固見有扈之不臣亦)
　(可見啓之尚/能為君也)
王曰嗟六事之人予誓告汝
　重其事故嗟歎而告之六事者非但六卿有事于六
　軍者皆是也(李氏曰虞書言咨其後變為嗟𦙍征/嗟予有衆湯誥嗟爾萬方有衆皆是)
有扈氏威侮五行怠棄三正天用𠞰(子小/反)絶其命今予
惟恭行天之罰
　威暴殄之也侮輕忽之也鯀汨五行而殛死況於威
　侮之者乎三正子丑寅之正也夏正建寅怠棄者不
　用正朔也有扈氏暴殄天物輕忽不敬廢棄正朔虐
　下背(音/倍)上獲罪於天天用𠞰絶其命今我伐之惟敬
　行天之罰而已今按此章則三正迭建其來久矣舜
　協時月正日亦所以一正朔也子丑之建唐虞之前
　當已有之(孔氏曰自此至篇終皆誓辭藏陳氏大猷/曰凡背五常之道拂生長斂  之宜皆威)
　(侮五行也朔馬氏曰建子丑寅三正也曰林氏曰商/方有改正  事夏以前未有也  夏氏  董仲舒謂)
　(舜紹堯順天道改正朔易服色此非夏以前事乎以/新安陳氏曰商以前若果無子丑二正則是自古)
　(來皆建寅孔子何獨言行夏之時乎蔡氏以暴殄天/物為威侮五行是偏以質具于地之五行言之陳氏)
　(兼以氣行於天之五/行與五行之理言)
左不攻于左汝不恭命右不攻于右汝不恭命御非其
馬之正汝不恭命
　左車左右車右也攻治也古者車戰之法甲士三人
　一居左以主射一居右以主擊刺(士賜/反)御者居中以
　主馬之馳驅也左傳宣公十二年楚許伯御樂伯攝
　叔為右以致晉師樂伯曰吾聞致師者左射以菆(側/鳩)
　(反矢之/善者)是車左主射也攝伯曰吾聞致師者右入壘
　折馘(古獲/反)執俘(音/孚)而還(音/旋)是車右主擊刺也御非其
　馬之正猶王良所謂詭遇也蓋左右不治其事與御
　非其馬之正皆足以致敗故各指其人以責其事而
　欲各盡其職而不敢忽也
用命賞于祖不用命戮于社予則孥戮(音奴/六)汝
　戮殺也禮曰天子巡狩以遷廟主行左傳軍行祓(音/弗)
　社釁鼓然則天子親征必載其遷廟之主與其社主
　以行以示賞戮之不敢專也祖左陽也故賞于祖社
　右陰也故戮于社孥子也孥戮與上戮字同義言若
　不用命不但戮及汝身將併汝妻子而戮之戰危事
　也不重其法則無以整肅其衆而使赴功也或曰戮
　辱也孥戮猶秋官司厲孥男子以為罪𨽻之孥古人
　以辱為戮謂戮辱之以為孥耳古者罰弗及嗣孥戮
　之刑非三代之所宜有也按此説固為有理然以上
　句考之不應(平/聲)一戮而二義蓋罰弗及嗣者常刑也
　予則孥戮者非常刑也常刑則愛克厥威非常刑則
　威克厥愛盤庚遷都尚有劓殄滅之無遺育之語則
　啓之誓師豈為過哉(新安陳氏曰恭行天之罰一言/與汝不恭命之三言然後知恭)
　(之一字為此篇之綱領有扈之威侮怠棄不恭故也/啓之行天罰以恭為本我恭天之命左右御當恭我)
　(之命用命而賞賞其恭命者也不用命而戮戮其不/恭命者也賞與戮不敢自専必行之於祖與社皆致)
　(其恭也恭敬者百聖相傳之心法啓之恭敬之心即/禹祗承之心也啓賢能敬承繼禹之道於此亦可見)
　(云車吳氏泳曰甘誓一篇僅八十字而其間六軍之/制  乗之法邦國賞刑之典誓師之辭靡不明備蓋)
　(古人之學精粗本末不廢啓雖承禹傳道之後而干/戈行陣之事亦曽從家學素講明來一傳至仲康而)
　(𦙍征所言亦可以考當時人物軍旅官名制度乃知/明明我祖萬邦之君有典有則貽厥子孫真至言哉)
　(抗董氏鼎曰以啓之賢繼禹之道而有扈小臣敢于/  天子勇于拒王師史官作書曰大戰于甘所以深)
　(著有扈之罪也於此而不聲罪致討則亂臣賊子何/所懼哉以此知天下之患雖小不可忽也前人之功)
　(雖大不可恃也在我而已矣世固有蒙祖父之烈虐/用其民而顧自信人之不叛己者吁奚可哉彼有功)
　(於天地生民者莫若禹能敬承繼禹之道者莫若啓/猶有有扈氏之亂況不如禹啓父子者乎吁萬世可)
　(以監矣抑愚又有感焉天下雖安忘戰必危禹自征/苗以來未嘗用師軍旅之事宜啓所未聞也而一旦)
　(赫然以征有扈召六卿而誓與㑹羣后而誓者同科/威侮五行怠棄三正與侮慢自賢反道敗徳者同意)
　(恭行天罰用命不用命與奉將天罰爾尚一乃心力/者同辭蓋宛然神考家法也然則禹固不以天下為)
　(無事而不訓以兵啓亦不以天下為無事而不習/於兵講之以豫河之以節斯其為王者之師歟)
　　五子之歌
　　　五子太康之弟也歌與帝舜作歌之歌同義今
　　　文無古文有(張氏曰美哉禹功明徳逺矣再傳/至太康一盤遊田便至失國以禹)
　　　(之徳之功不能蓋也/為人君可少肆乎)
太康尸位以逸豫滅厥徳黎民咸貳乃盤遊無度畋(音/田)
于有洛之表十旬弗反
　太康啓之子尸如祭祀之尸謂居其位而不為其事
　如古人所謂尸祿尸官者也豫樂也夏諺曰吾王不
　遊吾何以休吾王不豫吾何以助一遊一豫為諸侯
　度夏之先王非不遊豫蓋有其節皆所以為(去/聲)民非
　若太康以逸豫而滅其徳也民咸貳心而太康猶不
　知悔乃安于遊畋之無度言其逺則至于洛水之南
　言其久則十旬而弗反是則太康自棄其國矣(新安/陳氏)
　(曰此史序五子作歌之由能敬必有/徳逸豫則怠勝敬所以至滅其徳)
有窮后羿(音/毅)因民弗忍距于河
　窮國名羿窮國君之名也或曰羿善射者之名賈逵
　説文羿帝嚳射官故其後善射者皆謂之羿有窮之
　君亦善射故以羿目之也羿因民不堪命距太康于
　河北使不得返遂廢之(吕氏曰姦雄何代無之我之/勢固彼無因而入茍有問隙)
　(彼必投之羿之變所以因民弗忍也因者明禍亂之/本在此不在彼也秦不築長城起阿房勝廣何所因)
　(隋不伐遼東遊江都李宻王世充何所因遊陳氏經/曰禹功在萬世覩河洛者思之再傳一為  田而民)
　(遂貳何也民之於禹如賴慈母一遇太康如嬰兒失/母無依所以貳也然羿能奪之一時不能禁民思禹)
　(於他日少康以一成一旅卒祀/夏配天非民之不忘禹而何)
厥弟五人御其母以從徯(音/喜)于洛之汭五子咸怨述大
禹之戒以作歌
　御侍也怨如孟子所謂小弁(音/盤)之怨親親也小弁之
　詩父子之怨五子之歌兄弟之怨親之過大而不怨
　是愈疏也五子知宗廟社稷危亡之不可救母子兄
　弟離散之不可保憂愁鬱悒慷慨感厲情不自已發
　為詩歌推其亡國敗家之由皆原于荒棄皇祖之訓
　雖其五章之間非盡述皇祖之戒然其先後終始互
　相發明史臣以其作歌之意序於五章之首後世序
　詩者毎篇皆有小序以言其作詩之義其原蓋出諸
　此(吕氏曰五子之歌當以詩體觀不當以書體觀五/子之歌一章切于一章一章述禹敬民之訓二章)
　(自咎取亡之道三章痛惜冀都之業四章反覆家緒/之本末五章盡取憂愧歸之於己其情極矣欲觀詩)
　(者當先觀書觀舜臯之歌則見詩之雅頌觀五子之/歌則見詩之變風變雅  陳氏大猷曰五章俯仰節)
　(奏怨而不怒真温柔/敦厚可以怨者也)
其一曰皇祖有訓民可近不可下民惟邦本本固邦寧
　此禹之訓也皇大也君之與民以勢而言則尊卑之
　分如霄壤之不侔以情而言則相須以安猶身體之
　相資以生也故勢疎則離情親則合以其親故謂之
　近以其疎故謂之下言其可親而不可疎之也且民
　者國之本本固而後國安本既不固則雖强如秦富
　如隋終亦滅亡而已矣其一其二或長幼之序或作
　歌之序不可知也(新安陳氏曰五子節奏有序若出/於一意者五子相與共為此歌未)
　(必一歌必出一子而循少長之序為之也否則出於/夏史潤色次第歟  陳氏雅言曰君民以勢而言則)
　(若下而不相近以理而言則可近而不可下也蓋民/之所以可近而不可下者以民為國之本民安則國)
　(亦安人君於此其可下而不近之哉舜告禹曰可畏/非民又曰后非衆罔與守邦大禹垂訓之言其得於)
　(授受之/言也歟)
予視天下愚夫愚婦一能勝予一人三失怨豈在明不
見(音/現)是圖予臨兆民凛乎若朽索之馭(音/御)六馬為人上
者柰何不敬
　予五子自稱也君失人心則為獨夫獨夫則愚夫愚
　婦一能勝我矣三失者言所失衆也民心怨背豈待
　其彰者而後知之當於事幾未形之時而圗之也朽
　腐也朽索易絶六馬易驚朽索固非可以馭馬也以
　喻其危懼可畏之甚為人上者奈何而不敬乎前既
　引禹之訓言此則以己之不足恃民之可畏者申結
　其義也(陳氏大猷曰失至於三不望其復改矣頻復/之凶也民怨之蓄必深矣  林氏曰朽索馭)
　(六馬猶晉人作危語古車一乗四馬兩服兩驂天子/車六馬服驂之旁加兩騑也馬在車中為服在車外)
　(為驂在驂外為騑敬陳氏經曰此章言國以民為本/君之固結民心以  為本以見太康失邦由失民心)
　(失民心由於/逸豫不敬也)
其二曰訓有之内作色荒外作禽荒甘酒嗜音峻宇雕
牆有一於此未或不亡
　此一禹之訓也色荒惑嬖寵也禽荒躭遊畋也荒者
　迷亂之謂甘嗜皆無厭(平/聲)也峻高大也宇棟宇也雕
　繪飾也言六者有其一皆足以致滅亡也禹之訓昭
　明如此而太康獨不念之乎此章首尾意義已明故
　不復申結之也(林氏曰此但言訓承上章皇祖有訓/也  王氏十朋曰三風十愆君有一)
　(於身國必亡與此同意古西山真氏曰大禹之訓凡/六言二十有四字爾而  今亂亡之釁靡不由之廩)
　(乎其不可犯也古詩之體實原乎此意者大禹為之/使子孫誦而傳之乎為人主者以此大訓揭之座隅)
　(銘之楹席若古聖人儼臨乎前則保國之金湯全生/之藥石也  董氏鼎曰聖人言善惡成敗猶醫師之)
　(辨藥性法司之明律令某物食之殺人某事犯之致/死不吾欺矣輕身者不顧而身試之卒至禍敗其太)
　(康之謂歟禹之訓色荒禽荒甘酒嗜音峻宇雕牆有/一于此未或不亡太康一犯禽荒之戒竟以失邦如)
　(食殺人之毒而犯致死之刑何其嚴而不可違如此/哉禹訓之嚴太康雖不悟然後之為君者有所警焉)
　(所以四百年而後有桀千有餘年而/後有紂不然如太康者豈若是疎乎)
其三曰惟彼陶唐有此冀方今失厥道亂其紀綱乃底
滅亡
　堯初為唐侯後為天子都陶故曰陶唐堯授舜舜授
　禹皆都冀州言冀方者舉中以包外也大者為綱小
　者為紀底致也堯舜禹相授一道以有天下今太康
　失其道而紊亂其紀綱以致滅亡也　又按左氏所
　引惟彼陶唐之下有帥(音/率)彼天常一語厥道作其行
　乃底滅亡作乃滅而亡(陳氏大猷曰道者君天下之/本紀綱者維持天下之制)
其四曰明明我祖萬邦之君有典有則貽厥子孫闗石
和鈞王府則有荒墜厥緒覆宗絶祀
　明明明而又明也我祖禹也典猶周之六典則猶周
　之八則所以治天下之典章法度也貽遺關通和平
　也百二十斤為石三十斤為鈞鈞與石五權之最重
　者也關通以見彼此通同無折閲之意和平以見人
　情兩平無乖爭之意言禹以明明之徳君臨天下典
　則法度所以貽後世者如此至於鈞石之設所以一
　天下之輕重而立民信者王府亦有之其為(去/聲)子孫
　後世慮可謂詳且逺矣奈何太康荒墜其緒覆其宗
　而絶其祀乎　又按法度之制始於權權與物鈞而
　生衡衡運生規規圓生矩矩方生繩繩直生準是權
　衡者又法度之所自出也故以鈞石言之(毅齋沈氏/曰經常無)
　(詭是之謂典中正有凖是之謂則友節初齊氏曰以/理言則以君臣父子兄弟夫婦朋  為五典是也就)
　(事言則以堯舜所行為二典是也動則隨時取中靜/則守正不移而皆自然有以為之準此所謂事理當)
　(然之極也言其物之當然者則曰物則言其理之自/然者則曰天則  新安陳氏曰關通和平互文耳法)
　(之與器本末備具為/子孫慮逺矣詳矣)
其五曰嗚呼曷歸予懷之悲萬姓仇予予將疇依鬱陶
乎予心顔厚有忸(女六/反)怩(音/泥)弗慎厥徳雖悔可追
　曷何也嗚呼曷歸歎息無地之可歸也予將疇依彷
　徨無人之可依也為君至此亦可哀矣仇予之予指
　太康也指太康而謂之予者不忍斥言忠厚之至也
　鬱陶哀思也顔厚愧之見於色也忸怩愧之發於心
　也可追言不可追也(林氏曰曷歸者太康也五子則/曰子之悲民仇者太康也五子)
　(則曰仇予仁人之于兄弟榮辱一體有邦則同其安/榮失邦則同其危辱親愛之至情也  施氏曰五子)
　(之怨不深尤太康乃若其身親為不善以致之者非/其仁愛之意充于中而發見於外安能若是孔子於)
　(書取此歌於詩取小弁其意一也姓陳氏大猷曰五/子不咎羿而曰萬姓仇予不咎萬  而曰弗慎厥徳)
　(不咎太康而惟自怨艾所謂怨而不怒也太康失國/因于不敬慎爾故五子之歌始之曰奈何不敬終之)
　(曰弗慎厥徳以是始終焉乃一篇之綱/領也故曰敬勝怠者吉怠勝敬者滅)
　　𦙍征
　　　𦙍國名孟子曰征者上伐下也此以征名實即
　　　誓也仲康丁有夏中衰之運羿執國政社稷安
　　　危在其掌握而仲康能命𦙍侯以掌六師𦙍侯
　　　能承仲康以討有罪是雖未能行羿不道之誅
　　　明羲和黨惡之罪然當國命中絶之際而能舉
　　　師伐罪猶為禮樂征伐之自天子出也夫子所
　　　以録其書者以是歟今文無古文有　或曰蘇
　　　氏以為羲和貳於羿忠於夏者故羿假仲康之
　　　命命𦙍侯征之今按篇首言仲康肇位四海𦙍
　　　侯命掌六師又曰𦙍侯承王命徂征詳其文意
　　　蓋史臣善仲康能命將(去/聲)遣師𦙍侯能承命致
　　　討未見貶仲康不能制命而罪𦙍侯之為専征
　　　也若果為簒羿之書則亂臣賊子所為孔子亦
　　　取之為後世法乎
惟仲康肇位四海𦙍侯命掌六師羲和廢厥職酒荒于
厥邑𦙍后承王命徂征
　仲康太康之弟𦙍侯𦙍國之侯命掌六師命為大司
　馬也仲康始即位即命𦙍侯以掌六師次年方有征
　羲和之命必本始而言者蓋史臣善仲康肇位之時
　已能收其兵權故羲和之征猶能自天子出也林氏
　曰羿廢太康而立仲康然其簒也乃在相(去聲/下同)之世
　仲康不為羿所簒至其子相然後見簒是則仲康猶
　有以制之也羿之立仲康也方將執其禮樂征伐之
　權以號令天下而仲康即位之始即能命𦙍侯掌六
　師以收其兵權如漢文帝入自代邸(音/底)即皇帝位夜
　拜宋昌為衛將軍鎮撫南北軍之類羲和之罪雖曰
　沈亂于酒然黨惡於羿同惡相濟故𦙍侯承王命徂
　征之以翦羿羽翼故終仲康之世羿不得以逞(呈上/聲)
　使仲康盡失其權則羿之篡夏豈待相而後敢耶羲
　氏和氏夏合為一官曰𦙍后者諸侯入為王朝(音/潮)公
　卿如禹稷伯夷謂之后也(問東坡疑𦙍征朱子曰袁/道潔攷得是太康失河北)
　(至相方失河南然亦疑羲和是箇厯官曠職誅之可/也何至誓師如此大抵古書之不可考者此類也)
　(林氏曰羲和夏為一官至周不復稱羲和而為馮相/保章氏𨽻于大宗伯其任又輕於夏矣太史公曰文)
　(史星厯近乎卜祝之間主上所戲弄優倡畜之愈益/輕矣  息齋余氏曰傳云仲康始即位即命𦙍侯以)
　(掌六師次年方有征羲和之命其曰始即位以肇位/言也其曰次年則不復著其所據後又引唐志曰日)
　(蝕在仲康即位之五年當何所折衷歟今按經世書/以征羲和為仲康元年事則是即位之次年也古者)
　(逾年/改元)
告于衆曰嗟予有衆聖有謨訓明徵定保先王克謹天
戒臣人克有常憲百官修輔厥后惟明明
　徵驗保安也聖人謨訓明有徵驗可以定安邦國也
　下文即謨訓之語天戒日食之類謹者恐懼修省(悉/并)
　(反/)以消變異也常憲者奉法修職以供乃事也君能
　謹天戒於上臣能有常憲於下百官之衆各修其職
　以輔其君故君内無失徳外無失政此其所以為明
　明后也又按日食者君弱臣彊之象后羿專政之戒
　也羲和掌日月之官黨羿而不言是可赦乎(王氏曰/使羲和)
　(守常憲以修輔則仲康得慎天戒而修省矣今畔官/離次不知有日蝕之變則是不有常憲昧先聖之謨)
　(訓安能免/於誅乎)
每嵗孟春遒(慈秋/反)人以木鐸徇于路官師相規工執藝
事以諫其或不恭邦有常刑
　遒人宣令(去/聲)之官木鐸金口木舌施政教時振以警
　衆也周禮少宰之職正嵗帥(音/率)治官之屬徇以木鐸
　曰不用法者國有常刑亦此意也官以職言師以道
　言規正也相規云者胥教誨也工百工也百工技藝
　之事至理存焉理無往而不在故言無微而可略也
　孟子曰責難于君謂之恭官師百工不能規諫是謂
　不恭不恭之罪猶有常刑而況於畔官離次俶擾天
　紀者乎(張氏曰相規規君也左傳大夫規誨詩沔水/規宣王  蔡氏元度曰周景王將鑄無射伶)
　(州鳩諫曰匱財罷民魯莊丹楹刻桷匠慶諫曰無/益於君而替前人之令徳執藝事諫此類是也)
惟時羲和顛覆厥徳沈亂于酒畔官離次俶(昌六/反)擾天
紀遐棄厥司乃季秋月朔辰弗集于房瞽(音/古)奏鼓嗇(音/色)
夫馳庶人走羲和尸厥官罔聞知昏迷于天象以干先
王之誅政典曰先時者殺無赦不及時者殺無赦
　次位也官以職言次以位言畔官則亂其所治之職
　離次則舍其所居之位俶始擾亂也天紀即洪範所
　謂嵗月日星辰厯數是也蓋自堯舜命羲和厯象日
　月星辰之後為羲和者世守其職未嘗紊亂至是始
　亂其天紀焉遐逺也逺棄其所司之事也辰日月㑹
　次之名房所次之宿也集漢書作輯集輯通用言日
　月㑹次不相和輯而掩蝕於房宿也按唐志日蝕在
　仲康即位之五年瞽樂官以其無目而審於音也奏
　進也古者日食則伐鼓用幣以救之春秋傳曰惟正
　陽之月則然餘則否今季秋而行此禮夏禮與周異
　也嗇夫小臣也漢有上林嗇夫庶人庶人之在官者
　周禮庭氏救日之弓矢嗇夫庶人蓋供救日之百役
　者曰馳曰走者以見日蝕之變天子恐懼于上嗇夫
　庶人奔走于下以助救日如此其急羲和為厯象之
　官尸居其位若無聞知則其昏迷天象以干先王之
　誅豈特不恭之刑而已哉政典先王政治之典籍也
　先時後時皆違制失時當誅而不赦者也今日蝕之
　變如此而羲和罔聞知是故干先王後時之誅矣(朱/子)
　(曰日月一嵗凡十二會方㑹則月光都盡而為晦已/㑹則月光復蘇而為朔朔後晦前各十五日日月相)
　(對則月光正滿而為朢晦朔日月之合東西同度南/北同道則月掩日而日為之蝕朢而日月之對同度)
　(同道則月抗日而月為之食是皆有常度矣王者修/徳行政能使陽盛足以勝陰陰衰不能侵陽則日月)
　(之行雖或當食而月常避日故其遲速高下必有參/差而不正相對者所以當食而不食也若國無政不)
　(用善則陰盛陽微當食必食雖曰有常度而實為非/常之變矣  問月食如何曰至明中有暗處其暗至)
　(微朢之時月與之正對無分毫相差月為暗處所射/故食雖陽勝陰畢竟不好若陰有退避之意則不相)
　(敵而不成食矣法孔氏曰政典若周官六卿之治典/先時謂厯象之  四時節氣弦朢晦朔先天時則罪)
　(死不赦不及則厯象後天時雖治其/官茍有先後之差則無赦況廢官乎)
今予以爾有衆奉將天罰爾衆士同力王室尚弼予欽
承天子威命
　將行也我以爾衆士奉行天罰爾其同力王室庶幾
　(平/聲)輔我以敬承天子之威命也蓋天子討而不伐諸
　侯伐而不討仲康之命𦙍侯得天子討罪之權𦙍侯
　之征羲和得諸侯敵愾(音/既)之義其辭直其義明非若
　五霸摟諸侯以伐諸侯其辭曲其義迂也
火炎崐岡玉石俱焚天吏逸徳烈于猛火殱(音/繊)厥渠魁
脅(虚業/反)從罔治舊染汚(音/烏)俗咸與惟新
　崐出玉山名岡山脊也逸過渠大也言火炎崐岡不
　辨玉石之美惡而焚之茍為天吏而有過逸之徳不
　擇人之善惡而戮之其害有甚於猛火不辨玉石也
　今我但誅首惡之魁而已脅從之黨則罔治之舊染
　汙習之人亦皆赦而新之其誅惡宥善是猶王者之
　師也今按𦙍征始稱羲和之罪止以其畔官離次俶
　擾天紀至是有脅從舊染之語則知羲和之罪當不
　止於廢時亂日是必聚不逞之人崇飲私邑以為亂
　黨助羿為惡者也𦙍后徂征隠其叛逆而不言者蓋
　正名其罪則必鋤根除源而仲康之勢有未足以制
　后羿者故止責其曠職之罪而實誅其不臣之心也
　(薛氏曰殱渠魁義也赦脅從仁也所以為王者之師/  新安陳氏曰觀脅從之語羲和聚黨助逆明矣仲)
　(康於羿勢既未能鋤其根株不可不剪其羽翼故乗/日食之變正其昏迷之亂名正言順羿亦不得庇之)
　(也使非聚黨助逆則禠職奪邑司寇行戮足/矣何致勞大司馬興師誓衆如臨大敵哉)
嗚呼威克厥愛允濟愛克厥威允罔功其爾衆士懋戒
哉
　威者嚴明之謂愛者姑息之謂記曰軍旅主威蓋軍
　法不可以不嚴嚴明勝則信其事之必濟姑息勝則
　信其功之無成誓師之末而復嗟歎以是深警之欲
　其勉力戒懼而用命也(董氏鼎曰太康失邦仲康在/位正天下徯望新政之日也)
　(羲和天官所主厯象而乃沈亂于酒畔官離次俶擾/天紀遐棄厥司至於日食大變尚罔聞知此而不誅)
　(何以責其餘哉𦙍侯之征所不能免也曰承王命徂/征征伐自天子出也曰干先王之誅法令自先王制)
　(也曰以爾有衆奉將天罰有罪乃天所討也將帥奉/天子之命天子奉天與先王之命仲康莅政之始命)
　(將出師而𦙍侯之誓如此則大本正大權立而大奸/懼矣其克嗣祖考也宜哉然羲和在堯時為四子既)
　(總于一人有司於朝有邑於野湎酒失職黜之可矣/何至上煩王師之征無亦棄厥司荒厥邑羣飲凶酗)
　(不可教誨故不得不然耶其曰殱厥渠魁脅從罔治/舊染汙俗咸與惟新則脅衆以拒命染惡以成風已)
　(非一日𫝊謂助羿為惡特隠/其叛逆而不言者豈不當哉)
　
　
　
　
　
　書經大全卷三
欽定四庫全書
　書經大全卷四
　　　　　　　　　　　明　胡廣等　撰
　商書
　　契始封商湯因以為有天下之號書凡十七篇(史/記)
　　　(湯黄帝後帝嚳生契為唐虞司徒封於商賜姓/子氏十三世生湯名天乙都亳今濟隂亳縣)
　　　(鄭氏曰商在太華之陽湯在位十三年崩壽百/歲國號商盤庚遷殷以後號殷  吉豐彭氏曰)
　　　(商書舊凡四十/篇二十三篇亡)
　　湯誓
　　　湯號也或曰諡湯名履姓子氏夏桀暴虐湯往
　　　征之亳衆憚於征役故湯諭以弔伐之意葢師
　　　興之時而誓于亳都者也今文古文皆有(朱子/曰湯)
　　　(武固是反之但細觀其書湯反之之功恐是精/密如湯誓與牧誓數桀紂之罪辭氣亦不同史)
　　　(記但書湯放桀而死書武王則曰遂斬紂頭懸/之白旗又曰湯有慙徳如武王恐未必有此意)
王曰格爾衆庶悉聽朕言非台(音怡後/並同)小子敢行稱亂
有夏多罪天命殛之
　王曰者史臣追述之稱也格至台我稱舉也以人事
　言之則臣伐君可謂亂矣以天命言之則所謂天吏
　非稱亂也(張氏曰天命殛之豈諄諄然命之乎葢天/以天下之心為心古之論天者多以民心)
　(卜之也林氏曰非天吏而伐有罪猶不為士師而擅/殺人  為天吏而不伐有罪猶為士師而故縱罪人)
　(也/)
今爾有衆汝曰我后不恤我衆舍(音/捨)我穡事而割正夏
予惟聞汝衆言夏氏有罪予畏上帝不敢不正
　穡刈穫也割斷(音/短)也亳邑之民安於湯之徳政桀之
　虐燄所不及故不知夏氏之罪而憚伐桀之勞反謂
　湯不恤亳邑之衆舍我刈穫之事而斷正有夏湯言
　我亦聞汝衆論如此然夏桀暴虐天命殛之我畏上
　帝不敢不往正其罪也(吕氏曰舍我穡事然則湯之/伐桀不因民願乎曰亳民之)
　(不願而夏民之願也見新安陳氏曰湯之興順乎天/而應乎人此一節可  商民以一己為心湯則以上)
　(天為心葢是時夏之天命/已絶湯所以順乎天也)
今汝其曰夏罪其如台夏王率遏衆力率割夏邑有衆
率怠弗協曰時日曷喪(去/聲)予及汝偕亡夏徳若兹今朕
必往
　遏絶也割劓割夏邑之割時是也湯又舉商衆言桀
　雖暴虐其如我何湯又應之曰夏王率為重役以窮
　民力嚴刑以殘民生民厭夏徳亦率皆怠於奉上不
　和於國疾視其君指日而曰是日何日而亡乎若亡
　則吾寧與之俱亡葢苦桀之虐而欲其亡之甚也桀
　之惡徳如此今我之所以必往也桀嘗自言吾有天
　下如天之有日日亡吾乃亡平故民因以日目之(吕/氏)
　(曰夏罪其如台是夏民在塗炭而商民自在春風和/氣中也  新安陳氏曰此一節見商民以一國為心)
　(湯則以天下為心葢是時夏之/人心已離湯所以應乎人也)
爾尚輔予一人致天之罰予其大賚(來去/聲)汝爾無不信
朕不食言爾不從誓言予則孥戮汝罔有攸赦
　賚與也食言言已出而反吞之也禹之征苗止曰爾
　尚一乃心力其克有勲至啓則曰用命賞于祖不用
　命戮于社予則孥戮汝此又益以朕不食言罔有攸
　赦亦可以觀世變矣(新安陳氏曰天生民而立之君/使司牧之今桀虐其民民欲其)
　(速亡如此人心之所歸即天命之所在人心之所離/即天命之所棄也天命湯伐之湯敢違天乎湯之誓)
　(師拳拳惟以天言曰天命殛之曰予畏上帝曰致天/之罰非湯伐之天伐之也湯曰予畏上帝不敢不正)
　(武王曰予弗順天厥罪惟鈞其心一也堯舜之授受/禹啓之𫝊繼湯武之征伐事雖不同其順乎天適乎)
　(時合乎義一而已矣又董氏鼎曰禹征苗有誓啓征/扈有誓𦙍侯征羲和  有誓皆征所當征名正而言)
　(順若湯之伐夏而亦有誓何歟葢誓者臨衆𤼵命述/其興師之意故禹也啓也𦙍侯也猶可無誓惟湯則)
　(不可無誓湯無誓則稱兵之意不明而稱亂之罪滋/大茍可明目張膽言之而不怍則順天應人行之而)
　(無疑矣今觀一書之㫖首以非予小子敢行稱亂有/夏多罪天命殛之夫莫大於天莫尊於君君承天而)
　(臣承君則為治君逆天而臣逆君則為亂湯初不敢/逆君而為亂而桀則不能承天以為治彼既多罪天)
　(命殛之則我非敢稱亂而迫於天命有不獲已湯何/以知其然哉天之聰明自民天之明畏亦自民始於)
　(匹夫匹婦之復讎而終於西夷北狄之怨望吾非彼/君也而曰徯我后我何以得此於民哉殆天啓之也)
　(天之所啓我固違之是逆天矣有如此意天下皆知/惟亳之民不知故有議湯之稱亂者有咎湯之不恤)
　(我衆者有止湯以夏罪其如台者而湯則曰予畏上/帝不敢不正是非敢於稱亂也將以止天下之亂也)
　(非不恤我衆也將以恤天下之衆也雖以夏罪無如/我何而不止者將以救彼之願與偕亡而不得者之)
　(苦也此湯之誓所以専為亳民而𤼵也其示之以賞/罰者誓師之體不得不勵士氣而一人心非誘以利)
　(怵以禍而强其從我也吁湯/之不幸乃天下之大幸也)
　　仲虺之誥
　　　仲虺(許偉/反)臣名奚仲(左傳註奚仲為夏/禹掌車服大夫)之後為
　　　湯左相(去/聲)誥告也周禮士師以五戒先後刑罰
　　　一曰誓用之於軍旅二曰誥用之於㑹同以喻
　　　衆也此但告湯而亦謂之誥者唐孔氏謂仲虺
　　　亦必對衆而言葢非特釋湯之慙而且以曉其
　　　臣民衆庶也古文有今文無(問仲虺之誥似未/見其釋湯慙徳處)
　　　(朱子曰正是解他云若苗之有莠若粟之有秕/他縁何道這幾句葢謂湯若不除桀則桀必殺)
　　　(湯如説推亡固存處自是説伐桀至徳日新以/下乃是勉湯又如天乃錫王勇智他特地説他)
　　　(勇智兩字便可見尚書多不可曉固難/理㑹然這般處古人如何説得恁地好)
成湯放桀于南巢惟有慙徳曰予恐來世以台為口實
　武功成故曰成湯南巢地名廬江六縣有居巢城桀
　奔于此因以放之也湯之伐桀雖順天應人然承堯
　舜禹授受之後於心終有所不安故愧其徳之不古
　若而又恐天下後世藉(慈夜/反)以為口實也　陳氏曰
　堯舜以天下讓後世好(去/聲)名之士猶有不知而慕之
　者湯武征伐而得天下後世嗜利之人安得不以為
　口實哉此湯之所以恐也歟(新安陳氏曰觀湯之慙/湯本心始見矣以居萬)
　(世君臣之始變也仲虺釋其慙始則美之又慮其愧/心既釋驕心或生故終復警之大臣之引君當道者)
　(如此世鄭氏曰必往之師以救生人口實之慙以/慮後    吕氏曰此心之慙此誥之釋皆不可少)
仲虺乃作誥曰嗚呼惟天生民有欲無主乃亂惟天生
聰明時乂有夏昏徳民墜塗炭天乃錫王勇智表正萬
邦纘(作管/反)禹舊服兹率厥典奉若天命
　仲虺恐湯憂愧不已乃作誥以解釋其意歎息言民
　生有耳目口鼻愛惡(去/聲)之欲無主則爭且亂矣天生
　聰明所以為之主而治其爭亂者也墜陷也塗泥也
　炭火也桀為民主而反行昏亂陷民於塗炭既失其
　所以為主矣然民不可以無主也故天錫湯以勇智
　之徳勇足以有為智足以有謀非勇智則不能成天
　下之大業也表正者表正於此而影直於彼也天錫
　湯以勇智者所以使其表正萬邦而繼禹舊所服行
　也此但率循其典常以奉順乎天而已天者典常之
　理所自出而典常者禹之所服行者也湯革夏而纘
　舊服武革商而政由舊孔子所謂百世可知者正以
　是也林氏曰齊宣王問孟子曰湯放桀武王伐紂有
　諸孟子曰賊仁者謂之賊賊義者謂之殘殘賊之人
　謂之一夫聞誅一夫紂矣未聞弑君也夫(音/扶)立之君
　者懼民之殘賊而無以主之為之主而自殘賊焉則
　君之實喪矣非一夫而何孟子之言則仲虺之意也
　(陳氏𫝊良曰仲虺之誥非但釋湯之慙亦進徳戒滿/之書也  吕氏曰以湯勇智如此惟循常行之理而)
　(已徳西山真氏曰湯之伐桀自謂不幸而處變故有/慙  以為不獨愧於人亦愧於天仲虺解之曰此特)
　(循其常道以順天命而已葢變而不失其正即所謂/常也  新安陳氏曰凡湯之表正纘率乃所以奉若)
　(天命也何慙之有此以天之生湯者釋之以見湯之/順乎天也禹有典則貽子孫纉禹舊服即云兹率厥)
　(典典指為禹之典章亦通孔氏云循其典法祖宗之/服行典章不肖之子孫失墜之而異代之聖賢興復)
　(之往往而然哉陳氏雅言曰天錫湯以勇智之徳者/天豈私於湯  欲其表正萬邦之民纉禹之所舊服)
　(而已湯惟率其典常之道葢典常之理即禹之所服/行而其原出於天者也天命湯以正萬邦而湯能為)
　(之表正天命湯以纉禹服而湯能纉之天可謂厚於/湯湯可謂能奉若天命矣此仲虺推天為民立君之)
　(意以釋湯慙見/湯之順乎天也)
夏王有罪矯誣上天以布命于下帝用不臧式商受命
用爽厥師
　矯與矯制之矯同誣罔臧善式用爽明師衆也天以
　形體言帝以主宰言桀知民心不從矯詐誣罔託天
　以惑其衆天用不善其所為用使有商受命用使昭
　明其衆庶也　王氏曰夏有昏徳則衆從而昏商有
　明徳則衆從而明　吳氏曰用爽厥師續下文簡賢
　附勢意不相貫疑有脫誤
簡賢附勢寔繁有徒肇我邦于有夏若苗之有莠(以九/反)
若粟之有秕(卑履/反)小大戰戰罔不懼于非辜矧予之徳
言足聽聞
　簡略繁多肇始也戰戰恐懼貌言簡賢附勢之人同
　惡相濟寔多徒衆肇我邦於有夏為桀所惡(去聲/下同)欲
　見剪除如苗之有莠如粟之有秕鋤治簸揚有必不
　相容之勢商衆小大震恐無不懼陷于非罪况湯之
　徳言則足人之聽聞尤桀所忌疾者乎以苗粟喻桀
　以莠秕喻湯特言其不容於桀而迹之危如此史記
　言桀囚湯於夏臺(獄名皇甫謐云/地名在陽翟)湯之危屢矣無道
　而惡有道勢之必至也(問矧予之徳言足聴聞據古/註云道徳善言某切意言足)
　(聴聞自當作一句言吾之徳言之足使人聴聞彼安/得不忌之未知是否朱子曰是  林氏曰桀召湯而)
　(囚之夏臺以戰戰懼非/辜之言觀之史不虚矣)
惟王不邇聲色不殖貨利徳懋懋官功懋懋賞用人惟
已改過不吝克寛克仁彰信兆民
　邇近殖聚也不近聲色不聚貨利若未足以盡湯之
　徳然此本原之地非純乎天徳而無一毫人欲之私
　者不能也本原澄澈然後用人處(上聲/下同)已而莫不各
　得其當(去/聲)懋茂也繁多之意與時乃功懋哉之義同
　言人之懋於徳者則懋之以官人之懋於功者則懋
　之以賞用人惟己而人之有善者無不容改過不吝
　而己之不善者無不改不忌能於人不吝過於己合
　併為公私意不立非聖人其孰能之湯之用人處己
　者如此而於臨民之際是以能寛能仁謂之能者寛
　而不失於縱仁而不失於柔易曰寛以居之仁以行
　之君徳也君徳昭著而孚信於天下矣湯之徳足人
　聽聞者如此(葛氏曰君子小人之進退係於人君心/術之正邪心術一正則君子進否則小)
　(人進矣君之惑於聲色則便辟之臣得志貪於貨利/則聚斂之臣得志有功徳者官賞何由及之不邇不)
　(殖乃懋徳懋功之根本也己孔氏曰勉於徳者則勉/之以官  林氏曰用人惟  如自己出若所謂善與)
　(人同舍己從人樂取諸人以為善也萬新安陳氏曰/六經言仁自克寛克仁一言始遂開  世言仁之端)
　(仁者心之徳愛之理以心徳之體言則仁為體寛為/用以愛之用言則寛以容人仁以愛人皆用也徳莫)
　(大於仁湯所以克仁者實自不邇不殖之無私欲始/徳懋懋官至彰信兆民根本皆自不邇不殖中來)
　(陳氏雅言曰不邇聲色不殖貨利此君徳本原之地/徳懋懋官至改過不吝此言湯用人處己之際兩盡)
　(其道也克寛克仁彰信兆民此言湯臨民之徳昭著/孚信於天下也使湯之心有一毫聲色貨利之私則)
　(用人處己之間必有不盡其道臨民之際亦豈能無/愧哉以見人君一心政事之根本孟子謂惟大人為)
　(能格君心之/非此之謂也)
乃葛伯仇餉初征自葛(漢志葛伯在陳/留寧陵縣葛鄉)東征西夷怨南
征北狄怨曰奚獨後予攸徂之民室家相慶曰徯予后
后來其蘇民之戴商厥惟舊哉
　葛國名伯爵也餉饋也仇餉者與餉者為仇也葛伯
　不祀湯使問之曰無以供粢盛(音咨/成)湯使亳衆往耕
　老弱饋餉葛伯殺其童子湯遂征之湯征自葛始也
　奚何徯待也蘇復(扶又/反)生也西夷北狄言逺者如此
　則近者可知也湯師之未加者則怨望其來曰何獨
　後予其所往伐者則妻孥相慶曰待我后久矣后來
　我其復生乎他國之民皆以湯為我君而望其來者
　如此天下之愛戴歸往於商者非一日矣商業之興
　葢不在於鳴條之役也　吕氏曰夏商之際君臣易
　位天下之大變然觀其征伐之時唐虞都俞揖遜氣
　象依然若存葢堯舜禹湯以道相𫝊世雖降而道不
　降也(新安陳氏曰民之戴商如此何慙之有此以民/之歸湯者釋之以見湯之應乎人也  吕氏曰)
　(後世師之所至荆棘生焉湯師所至民皆欣欣葢/弔民伐罪布其寛仁如旱餘時雨所至則蘇也)
佑賢輔徳顯忠遂良兼弱攻昧取亂侮亡推(通回/反)亡固
存邦乃其昌
　前既釋湯之慙此下因以勸勉之也諸侯之賢徳者
　佑之輔之忠良者顯之遂之所以善善也侮説文曰
　傷也諸侯之弱者兼之昧者攻之亂者取之亡者傷
　之所以惡(去/聲)惡也言善則由大以及小言惡則由小
　以及大推亡者兼攻取侮也固存者佑輔顯遂也推
　彼之所以亡固我之所以存邦國乃其昌矣(林氏曰/天之生)
　(物必因其材而篤焉故栽者培之傾者覆之天道之/自然也佑輔顯遂為善者必為人所助也兼攻取侮)
　(為不善者必為人所侵也聖人因其常理以應世有/亡之道則推而亡之有存之道則輔而固之桀有亡)
　(道湯因其將亡而推之果何容心哉意復/齋董氏曰推亡固存一句乃總結上)
徳日新萬邦惟懷志自滿九族乃離王懋昭大徳建中
于民以義制事以禮制心垂裕後昆予聞曰能自得師
者王謂人莫己若者亡好(去/聲)問則裕自用則小
　徳日新者日新其徳而不自己也志自滿者反是湯
　之盤銘曰茍日新日日新又日新其廣日新之義歟
　徳日新則萬邦雖廣而無不懷志自滿則九族雖親
　而亦離萬邦舉逺以見近也九族舉親以見疎也王
　其勉明大徳立中道於天下中者天下之所同有也
　然非君建之則民不能以自中而禮義者所以建中
　者也義者心之裁制禮者理之節文以義制事則事
　得其宜以禮制心則心得其正内外合徳而中道立
　矣如此則非特有以建中於民而垂諸後世者亦綽
　乎有餘裕矣然是道也必學焉而後至故又舉古人
　之言以為隆師好問則徳尊而業廣自賢自用者反
　是謂之自得師者真知己之不足人之有餘委心聽
　順而無拂逆之謂也孟子曰湯之於伊尹學焉而後
　臣之故不勞而王其湯之所以自得者歟仲虺言懷
　諸侯之道推而至於修徳撿身又推而至於能自得
　師夫自天子至於庶人未有捨師而能成者雖生知
　之聖亦必有師焉後世之不如古非特世道之降抑
　亦師道之不明也仲虺之論(去/聲)遡流而源要(去/聲)其極
　而歸諸能自得師之一語其可為帝王之大法也歟
　(問禮義本諸人心惟中人以下為氣禀物欲所拘蔽/所以反著求禮義自治若成湯尚何須以義制事以)
　(禮制心朱子曰湯武反之也便也是有些子不那底/了但他能恁地所以為湯若不恁地便是惟聖罔念)
　(作狂聖人雖則説是生知安行便只是常常恁地不/已所以不可及若有一息不恁地便也是凡人了以)
　(義制事以禮制心此自是内外交相養之法事在外/義由内制心在内禮由外作  問禮莫是攝心之規)
　(矩否曰只是箇禮如顔子非禮勿視之類皆是也又/曰今學者別無事只是要以心觀理理是心中所有)
　(常存此心以觀衆理只此兩事耳得新安陳氏曰徳/與中皆當兼體用而言徳即人所  於天以具衆理)
　(而應萬事者也大徳云者全體大用無非大也懋勉/以昭明之則全體呈露妙用顯行矣由是而建中道)
　(之標準使民之罔中者皆惟我之中則不偏不倚無/過不及是中之體用亦無不備矣然禮義徳也即昭)
　(徳建中之要也動而以義制事即義以方外之謂能/以義方外則此徳應萬事之大用以行而此中無過)
　(不及之用在是矣靜而以禮制心即敬以直内之謂/能敬以直内則此徳具衆理之全體以立而此中不)
　(偏不倚之體在是矣所謂垂裕固禮義之餘用也亦/即昭徳建中之餘用也非昭徳専以建中于民而禮)
　(義専以垂裕於後也偏陳氏大猷曰徳不大則梏於/偏如夷清惠和各有  之弊何以建中湯徳本大又)
　(欲其懋昭之然後能建中以範斯民所謂皇建其有/極也以義制事則行於外者合宜乃大徳之所自行)
　(中之用也以禮制心則存於内者合理乃大徳之所/自出中之本也禮義之澤𫝊之無窮所以垂裕於後)
　(嗣也又曰能自得師則天下之善皆歸於己故可以/王謂人莫己若則驕矜侮慢善日消惡日長亡之道)
　(也好問則衆善集故優裕自用則能有限故狹小道/陳氏經曰自得師如自明自强不因乎人尊徳樂)
　(出於中心之自然也當味自字謂人莫己/若與自用則小承志自滿而言以為戒也)
嗚呼慎厥終惟其始殖有禮覆昏暴欽崇天道永保天
命
　上文既勸勉之於是歎息言謹其終之道惟於其始
　圖之始之不謹而能謹終者未之有也伊尹亦言謹
　終于始事雖不同而理則一也欽崇者敬畏尊奉之
　意有禮者封殖之昏暴者覆亡之天之道也欽崇乎
　天道則永保其天命矣按仲虺之誥其大意有三先
　言天立君之意桀逆天命而天之命湯者不可辭次
　言湯徳足以得民而民之歸湯者非一日末言為君
　艱難之道人心離合之機天道福善禍淫之可畏以
　明今之受夏非以利己乃有無窮之恤以深慰湯而
　釋其慙仲虺之忠愛可謂至矣然湯之所慙恐來世
　以為口實者仲虺終不可謂無也君臣之分(去/聲)其可
　畏如此哉(王氏十朋曰殖禮覆暴即上文佑輔取侮/之事  董氏鼎曰君臣人倫之大經也帝)
　(王綱紀天下先謹乎此而後人得安焉世故無盡人/欲無涯不忠之臣何代無之所以畏縮而不敢肆者)
　(猶以古無是事前無是人無以藉口耳茍一為之則/後有潜蓄不軌之心而囂然以逞者其不借以為資)
　(乎故湯以自慙曰予恐來世以台為口實然湯豈至/是而後知哉葢謂非台小子敢行稱亂則顔忸怩而)
　(心不寧已久矣天人交迫但知為民除害而非以為/己利也及桀已放夏已亡而天下之不吾釋然後慙)
　(於逐君而代立聖人之本心於是愈不自安矣不有/仲氏之誥以明其不得不為之意與不可妄為之理)
　(則何以暴白成湯之心事而隂折來者之奸謀自是/而後昏徳不如桀勇智不如湯皆未可以藉口也)
　(新安陳氏曰推亡固存與殖禮覆暴同一栽培傾覆/之理特有人己之分推亡固存欲湯審此理以施之)
　(人殖禮覆暴欲湯審/此理而謹諸己也)
　　湯誥
　　　湯伐夏歸亳諸侯率職來朝(音/潮)湯作誥以與天
　　　下更(音/庚)始今文無古文有
王歸自克夏至于亳誕告萬方
　誕大也亳湯所都在宋州榖熟縣
王曰嗟爾萬方有衆明聽予一人誥惟皇上帝降𠂻于
下民若有恒(胡登/反)性克綏厥猷惟后
　皇大𠂻中若順也天之降命而具仁義禮智信之理
　無所偏倚所謂𠂻也人之禀命而得仁義禮智信之
　理與心俱生所謂性也猷道也由其理之自然而有
　仁義禮智信之行所謂道也以降𠂻而言則無有偏
　倚順其自然固有常性矣以禀受而言則不無清濁
　純雜之異故必待君師之職而後能使之安於其道
　也故曰克綏厥猷惟后夫天生民有欲以情言也上
　帝降𠂻于下民以性言也仲虺即情以言人之欲成
　湯原性以明人之善聖賢之論(去/聲)互相𤼵明然其意
　則皆言君道之係於天下者如此之重也(問書所謂/降𠂻朱子)
　(曰古之聖賢纔説出便是這般話成湯當放桀之初/便説惟皇上帝降𠂻于下民若有恒性克綏厥猷惟)
　(后武王伐紂時便説惟天地萬物父母惟人萬物之/靈亶聰明作元后元后作民父母傅説告髙宗便説)
　(明王奉若天道建邦設都樹后王君公承以大夫師/長不惟逸豫惟以亂民惟天聰明惟聖時憲見古聖)
　(賢朝夕只見那天在眼前𠂻問降𠂻于下民曰何故/不説降善却説降𠂻看得  字是箇無過不及恰好)
　(的道理天之生物箇箇有一副當恰好底道理此與/程子所謂天然自有之中劉子所謂民受天地之中)
　(相似與詩所謂秉彜張子所謂萬物一原又自不同/彜是常道有物有則則字却似𠂻字天之生物必有)
　(箇當然之則葢君有君之則臣有臣之則耳有耳之/則目有目之則止於仁君之則也止於敬臣之則也)
　(視曰明目之則也聴曰聰耳之則也故民執以為常/道也若説降𠂻便是秉彜則不可若説便是萬物一)
　(原亦不可萬物一原自説萬物皆出此也若統論道/理固是一般然其中名字位分又自不同若只一般)
　(聖賢何故説許多名字若曉得名字訓義之不同方/見其所謂同𠂻只是中今人言折𠂻者葢以是為準)
　(則而取正也怒詩書所説便是有箇人在上恁地分/付如帝乃震  之類然這箇亦只是理如此天下莫)
　(尊於理故以帝名之降𠂻便是有主宰意物天地自/有箇無心之復卦一陽生於下這便是生  之心如)
　(惟皇上帝降𠂻于下民天道福善禍淫便自分明有/箇人在裏主宰相似  問降𠂻與受小之中二字義)
　(同異曰左氏云始終𠂻皆舉之又云𠂻甲以見看此/𠂻字義本是𠂻甲以見之義為其在𠂻而當中也然)
　(中字大槩因無過不及而立名如六藝折𠂻於夫子/葢是折兩頭而取其中之義後人以𠂻為善却説得)
　(未親切日又曰此葢指大本之中也此處中庸説得/甚明他  考之自見  自天而言則謂之降𠂻自人)
　(受此中而言則謂之性猷即道也道者性之𤼵用處/能安其道者惟后也  西山真氏曰成湯有天下之)
　(初即以此自任可謂知君師之職矣厥後秉彜受中/之言相繼而𤼵至于孔孟性善之理益明而開萬世)
　(性學之原則自成湯始失林氏曰天能降𠂻于民不/能使民保其常性而勿  故立之君而付以立教之)
　(任師曠曰天生民而立之君使司牧之勿使失性謂/不使失其所降之𠂻也民既有降𠂻之性至于順其)
　(固有之性以安其所謂道者是乃君之事教新安陳/氏曰六經言性實始于此中庸言命性道  其淵源)
　(葢出於此諸家解若有恒性一句皆屬下文以為皆/君之事蔡氏獨屬之上文以為人性本然之天降𠂻)
　(之初順其自然本有此恒性也特氣禀不齊率性而/行之或不能安於其道耳若字本輕説克字方重説)
　(天賦人受順其自然本有恒性此時君不必容力於/其間也至於脩道之教使人各安其道方有賴於君)
　(焉諸解以惟后對惟皇上帝作兩般説蔡氏以帝𠂻/民性后綏作三般説豈民本無恒性必待君順其恒)
　(性而後方有此性耶此章蔡説最/優非可易及朱子誠不輕付矣)
夏王滅徳作威以敷虐于爾萬方百姓爾萬方百姓罹
(音/離)其凶害弗忍荼(音/徒)毒並告無辜于上下神祗(音/其)天道
福善禍淫降災于夏以彰厥罪
　言桀無有仁愛但為殺戮天下被其凶害如荼之苦
　如毒之螫(施隻/反)不可堪忍稱寃于天地鬼神以冀其
　拯己屈原曰人窮則反本故勞苦倦極未嘗不呼天
　也天之道善者福之淫者禍之桀既淫虐故天降災
　以明其罪意當時必有災異之事如周語所謂伊洛
　竭而夏亡之類(問天道福善禍淫此理定否朱子曰/如何不定自是道理當如此問或有)
　(不如此者何也曰福善禍淫其常理也不如此便是/失常理天莫之為而為天亦何常有意只是理自是)
　(如此且如冬寒夏熱此是常理當/如此若冬熱夏寒便是失其常理)
肆台小子將天命明威不敢赦敢用𤣥牡敢昭告于上
天神后請罪有夏聿求元聖與之戮力以與爾有衆請
命
　肆故也故我小子奉將天命明威不敢赦桀之罪也
　𤣥牡夏尚黑未變其禮也神后后土也聿遂也元聖
　伊尹也
上天孚佑下民罪人黜伏天命弗僭賁若草木兆民允
殖
　孚允皆信也僭差也賁文之著也殖生也上天信佑
　下民故夏傑竄亡而屈服天命無所僭差燦然若草
　木之敷榮兆民信乎其生殖矣(朱子曰賁若言草木/之美允殖言兆民信)
　(安其生罪人既黜伏天命既弗差故草木華美百姓/豐殖謂人物皆遂  問賁若草木兆民允殖諸家説)
　(多不同未知當如何看曰連上句天命不僭明白易/見故人得遂其生也  新安陳氏曰天命弗僭賁若)
　(草木如語譬諸草木區以別矣之意兆民允殖與罪/人黜伏相應罪人黜伏則兆民信生殖可見天命之)
　(弗僣差如草木之粲然/栽培傾覆皆其自取也)
俾予一人輯寧爾邦家兹朕未知獲戾(音/吏)于上下慄慄
危懼若將隕(音/尹)于深淵
　輯和戾罪隕墜也天使我輯寧爾邦家其付予(上/聲)之
　重恐不足以當之未知已得罪於天地與否驚恐憂
　畏若將墜於深淵葢責愈重則憂愈大也
凡我造邦無從匪彜無即慆(音/叨)淫各守爾典以承天休
　夏命已黜湯命惟新侯邦雖舊悉與更始故曰造邦
　彜法即就慆慢也匪彜指法度言慆淫指逸樂言典
　常也各守其典常之道以承天之休命也
爾有善朕弗敢蔽罪當朕躬弗敢自赦惟簡在上帝之
心其爾萬方有罪在予一人予一人有罪無以爾萬方
　簡閱也人有善不敢以不達己有罪不敢以自恕簡
　閱一聽於天然天以天下付之我則民之有罪實君
　所為君之有罪非民所致非特聖人厚於責己而薄
　於責人是乃理之所在君道當然也(問簡在帝心註/簡閲也如何朱)
　(子曰善與罪天皆知之如天檢㸃數過相似爾之有/善也在帝心我之有惡也在帝心  林氏曰所謂罪)
　(在朕躬非必己身有可指之罪然後為罪也葢天降/𠂻於民而以克綏厥猷者付之一人為君者必使天)
　(下之人皆不失其降𠂻之性以安厥猷方無負於天/之所付若民有罪是為君者敎之不至所以自棄於)
　(愚不肖之地而莫能返非民之罪乃君之罪也所以/曰罪在朕躬也民有罪則君致之君有罪乃其自取)
　(夫以一人之身臨莅四海而天下人之罪皆歸其身/必使天下之人皆無罪然後為能盡君之職而無負)
　(於天之所任論至此則獲戾于上下亦豈難哉此所/以危懼若將隕也湯誥一書多兢業之意  新安陳)
　(氏曰此所以繳結篇首降𠂻有性綏猷/之言深味之成湯可謂知君師之職矣)
嗚呼尚克時忱乃亦有終(忱時/任反)
　忱信也歎息言庶幾能於是而忱信焉乃亦有終也
　吳氏曰此兼人己而言(新安陳氏曰歎息言尚克相/與於是盡其忱誠則乃亦有)
　(終焉否則未保其所終也曰尚曰亦皆不敢必之辭/葢兢兢不忽之意實兼人己而言不特湯自謂當如)
　(此亦欲萬方諸侯皆勉於此也此篇見成湯明命性/之理知君師之道監夏之所以亡而凛凛於今之所)
　(以興且戒諸侯以相與盡守邦圖終之道真帝王之/格言聖學之淵源也論語摘其要語曰予小子履敢)
　(用𤣥牡敢昭告于皇皇后帝有罪不敢赦帝臣不蔽/簡在帝心朕躬有罪無以萬方萬方有罪罪在朕躬)
　(但書詳而/語略耳)
　　伊訓
　　　訓導也太甲嗣位伊尹作書訓導之史録為篇
　　　今文無古文有(朱子曰商書幾篇最分曉可玩/伊訓太甲等篇又好看似説命)
　　　(葢髙宗資質髙傅説所以説底細了難看若是/伊尹與太甲説雖是粗却切於學者之身太甲)
　　　(也不是箇昏愚底人但欲敗度縱敗禮耳看伊/尹書及説命大抵分明易曉今人觀書且  他)
　　　(那分明底其難曉者且置之即使曉得也不濟/事吉豐彭氏曰伊訓之書大抵主於勸戒首引)
　　　(夏之所以興亡中言商之所以開業慮後末陳/天命人事禍福無非致其勸戒之意而已太甲)
　　　(三篇意/亦類此)
惟元祀十有二月乙丑伊尹祠于先王奉嗣王祗見(音/現)
厥祖侯甸羣后咸在百官總己以聽冢宰伊尹乃明言
烈祖之成徳以訓于王
　夏曰歲商曰祀周曰年一也元祀者太甲即位之元
　年十二月者商以建丑為正故以十二月為正也乙
　丑日也不繫以朔者非朔日也三代雖正朔不同然
　皆以寅月起數葢朝覲㑹同頒厯授時則以正朔行
　事至於紀月之數則皆以寅為首也伊姓尹字也伊
　尹名摯(音/至)祠者告祭於廟也先王湯也冢長(上/聲)也禮
　有冢子冢婦之名周人亦謂之冢宰古者王宅憂祠
　祭則冢宰攝而告廟又攝而臨羣臣太甲服仲壬之
　喪伊尹祠于先王奉太甲以即位改元之事祗見厥
　祖則攝而告廟也侯服甸服之羣后咸在百官總己
　之職以聴冢宰則攝而臨羣臣也烈功也商頌曰衎
　(空旱/反)我烈祖太甲即位改元伊尹於祠告先王之際
　明言湯之成徳以訓太甲此史官叙事之始辭也或
　曰孔氏言湯崩踰月太甲即位則十二月者湯崩之
　年建子之月也豈改正朔而不改月數乎曰此孔氏
　惑於序書之文也太甲繼仲壬之後服仲壬之喪而
　孔氏曰湯崩奠殯而告固已誤矣至於改正朔而不
　改月數則於經史尤可考周建子矣而詩言四月維
　夏六月徂暑則寅月起數周未嘗改也秦建亥矣而
　史記始皇三十一年十二月更(音/庚)名臘曰嘉平夫臘
　必建丑月也秦以亥正則臘為三月云十二月者則
　寅月起數秦未嘗改也至三十七年書十月癸丑始
　皇出遊十一月行至雲夢繼書七月丙寅始皇崩九
　月𦵏酈(音/驪)山先書十月十一月而繼書七月九月者
　知其以十月為正朔而寅月起數未嘗改也且秦史
　制書謂改年始朝賀皆自十月朔夫秦繼周者也若
　改月數則周之十月為建酉月矣安在其為建亥乎
　漢初史氏所書舊例也漢仍秦正亦書曰元年冬十
　月則正朔改而月數不改亦已明矣且經曰元祀十
　有二月乙丑則以十二月為正朔而改元何疑乎惟
　其以正朔行事也故後乎此者復政厥辟亦以十二
　月朔奉嗣王歸于亳葢祠告復政皆重事也故皆以
　正朔行之孔氏不得其説而意湯崩踰月太甲即位
　奠殯而告是以崩年改元矣蘇氏曰崩年改元亂世
　事也不容在伊尹而有之不可以不辨又按孔氏以
　為湯崩吳氏曰殯有朝夕之奠何為而致祠主喪者
　不離(去/聲)於殯側何待於祗見葢太甲之為嗣王嗣仲
　壬而王也太甲太丁之子仲壬其叔父也嗣叔父而
　王而為(去/聲)之服三年之喪為之後者為之子也太甲
　既即位於仲壬之柩前方居憂於仲壬之殯側伊尹
　乃至商之祖廟徧祠商之先王而以立太甲告之不
　言太甲祠而言伊尹喪三年不祭也奉太甲徧見商
　之先王而獨言祗見厥祖者雖徧見先王而尤致意
　於湯也亦猶周公金縢之冊雖徧告三王而獨眷眷
　於文王也湯既已祔于廟則是此書初不廢外丙仲
　壬之事但此書本為(去/聲)伊尹稱湯以訓太甲故不及
　外丙仲壬之事爾餘見書序(朱子曰春秋書元年春/王正月這如何要窮曉)
　(得設使聖人復出也便未易理會在丙問孟子集註/趙氏曰太丁湯之太子未立而死外  立二年仲壬)
　(立四年皆太丁弟也徽庵程氏曰古人謂歲為年湯/崩時外丙方二歲仲壬方四歲惟太甲差長故立之)
　(也先生兩存趙氏程民之説則康節之説亦未可據/耶曰也怎生便信得他又問如此則堯即位於申辰)
　(年亦未可據也曰此却據諸厯書如此説恐或有之/然亦未可必曰若如此則二年四年亦可推矣曰却)
　(為中間年代不可紀自共和以後方可紀則湯時自/無由可推此類且當缺之不可深究  問伊尹祠于)
　(先王奉嗣王祗見厥祖是時湯方在殯宫太甲於朝/夕奠常在如何伊尹因祠而見之曰此與顧命康王)
　(之誥所載免服之事同意古人自有一件人君居喪/之禮但今不存無以考據葢天子諸侯既有天下國)
　(家事體恐難與常人一般行喪禮伊尹祠于先王若/有服不可入廟必有外丙二年仲壬四年  新安陳)
　(氏曰序言太甲元年序周人所作故稱年書言惟元/祀書商史所作故稱祀此元非即位之元年乃即位)
　(之次年先王崩崩年即位踰年改元以崩年之十二/月為後王元年之首月葢以正朔行事也胡氏安國)
　(春秋傳曰國君嗣世定於初喪必踰年然後改元書/即位者縁始終之義一年不二君縁臣民之心曠年)
　(不可無君也類陳氏大猷曰祠祭也先王商先祖如/詩言𤣥王之  也喪三年不祭不以凶服入宗廟故)
　(太甲不親祠而尹攝祠侯甸舉五服之近者以見其/餘胡氏春秋傳謂即位者告廟臨羣臣是也明言烈)
　(祖成徳以訓猶五子述禹之戒周召陳文武之業以/祖宗艱難起家之事告子孫則莫不信守之也  吕)
　(氏曰當太甲居喪之始而訓之乘其初心之虚/也後雖昏迷而終克終允徳訓之之早故爾)
曰嗚呼古有夏先后方懋厥徳罔有天災山川鬼神亦
莫不寧暨鳥獸魚鼈咸若于其子孫弗率皇天降災假
手于我有命造攻自鳴條朕哉自亳
　詩曰殷監不逺在夏后之世商之所宜監者莫近於
　夏故首以夏事告之也率循也假借也有命有天命
　者謂湯也桀不率循先王之道故天降災借手于我
　成湯以誅之夏之先后方其懋徳則天之眷命如此
　及其子孫弗率而覆亡之禍又如此太甲不知率循
　成湯之徳則夏桀覆亡之禍亦可監矣哉始也鳴條
　夏所宅也亳湯所宅也言造可攻之釁者由桀積惡
　於鳴條而湯徳之修則始於亳都也(陳氏大猷曰方/者方見其進而)
　(未見其止之意日新而未可量也人君為天地鬼神/萬物之主而徳者天地鬼神萬物之理所謂致中和)
　(天地位萬物育焉者也即吕氏曰夏先后懋徳如此/宜可憑藉桀纔弗率天  降災感應之速反覆手爾)
　(懋徳而罔災感應之理存於懋徳之中也弗循而降/災災咎之理存於弗率之中也造釁雖鳴條一日之)
　(間而基本則兆於亳邑之素也之孫氏曰造為攻伐/自於鳴條國必自伐然後人伐  意  陳民雅言曰)
　(人君者天地鬼神萬物之主也古有夏先后懋敬其/徳謂之方者日新不己之意所謂致中和也於是天)
　(道順山川寧而鬼神安所謂天地位也微而羽毛鱗/甲之生亦莫不各遂其性所謂萬物育也古有夏先)
　(后懋徳之效/至於如此)
惟我商王布昭聖武代虐以寛兆民允懷
　布昭敷著也聖武猶易所謂神武而不殺者湯之徳
　威敷著于天下代桀之虐以吾之寛故天下之民信
　而懷之也(陳氏稚言曰不徒謂之武而必謂之聖武/以見其出於徳義之勇故能除暴故民以)
　(安天下此聖武之實也至於天下之/民莫不信而懷之此聖武之效也)
今王嗣厥徳罔不在初立愛惟親立敬惟長(上聲下/並同)始
于家邦終于四海
　初即位之初言始不可以不謹也謹始之道孝悌而
　已孝悌者人心之所同非必人人教詔之立植也立
　愛敬於此而行愛敬於彼親吾親以及人之親長吾
　長以及人之長始于家達于國終而措之天下矣孔
　子曰立愛自親始敎民睦也立敬自長始敎民順也
　(吕氏曰告以嗣徳在初欲乘其天理正𤼵之初而開/導之也  新安陳氏曰此一節言湯以徳得人心今)
　(王繼先王之徳當以孝悌之順徳而通乎千萬人之/心也  陳氏雅言曰即位者嗣徳之始親長者愛敬)
　(之始孝悌之道達諸天下而謂之立者盡吾愛親之/道於此使天下之愛其親者莫不視我以為法盡吾)
　(敬長之道於此使天下之敬其長者莫不視我以為/準此即謂之建中建極也愛敬之道既立於此則必)
　(形於彼始而一家次而一國終而四海之人莫不各/有親也莫不各有長也亦莫不各有愛敬之心也觀)
　(感興起孝悌之心油然而生則各親其親各長/其長而天下平矣此即大學所謂絜矩之道也)
嗚呼先王肇修人紀從諌弗咈先民時若居上克明為
下克忠與人不求備檢身若不及以至于有萬邦兹惟
艱哉
　人紀三綱五常孝敬之實也上文欲太甲立其愛敬
　故此言成湯之所修人紀者如下文所云也綱常之
　理未嘗泯沒桀廢棄之而湯始修復之也咈逆也先
　民猶前輩舊徳也從諌不逆先民是順非誠於樂(音/洛)
　善者不能也居上克明言能盡臨下之道為下克忠
　言能盡事上之心　吕氏曰湯之克忠最為難看湯
　放桀以臣易君豈可為忠不知湯之心最忠者也天
　命未去人心未離事桀之心曷嘗斯須替哉與人之
　善不求其備檢身之誠有若不及其處(上/聲)上下人己
　之間又如此是以徳日以盛業日以廣天命歸之人
　心戴之由七十里而至於有萬邦也積累(上/聲)之勤兹
　亦難矣伊尹前既言夏失天下之易(音/異)此又言湯得
　天下之難太甲可不思所以繼之哉(朱子曰湯工夫/全在敬字上看)
　(得來大段是一箇修飭底人故當時人説他做工夫/處亦是説得大段地著如禹克勤于邦克儉于家之)
　(類却是大綱説到湯便説檢身若不及利或問如云/以義制事以禮制心不邇聲色不殖貨  等説可見)
　(日新之功曰固是某於或問中所以特地詳載者非/説道人不知亦欲學者經心耳  與人不求備檢身)
　(若不及大槩是湯急已緩人所以引為日新之實相/張氏曰君臣父子兄弟夫婦長幼朋友有禮義以)
　(維謂之人紀𫝊曰禮義以為紀毫陳氏經曰湯以肇/修人紀為一身之任吾身有一  之不盡則於人紀)
　(必有一毫之虧於是不自足其足從諫求之今未已/也又求之古又欲兼天下之善修人己之道不得不)
　(然也綱新安陳氏曰人綱與人紀對莫大於三綱故/曰人  小者為紀綱之紀也修如修道之謂敎之修)
　(品節修理之也欲太甲立愛立敬厚於人倫故以湯/之修人紀繼之湯以修人紀自任於身吾身有未盡)
　(則於人紀必有虧凡於今古之善與處上下人己之/間各盡其當然者皆修人紀之實也  陳氏推言曰)
　(蔡𫝊謂徳日以盛業日以廣此八字是一章闗鍵湯/之處上下人己之間各盡其道此徳之盛也由七十)
　(里而有天下此業之廣也伊尹告太甲以此意溢言/表謂成湯反之之聖也徳之修者尚如此其至而况)
　(太甲困知之資可不思所以勉進其徳乎成湯創業/之君也業之積者如此甚難而况太甲守成之君可)
　(不思所以保守其業乎/此伊尹進言之㫖也)
敷求哲人俾輔于爾後嗣
　敷廣也廣求賢哲使輔爾後嗣也(孫氏曰敷求求之/非一方也如立賢)
　(無方天陳氏經曰湯得天下也甚難故/其慮  下也甚逺宜求賢以遺後人也)
制官刑儆于有位曰敢有恆舞于宫酣歌于室時謂巫
風敢有殉(松潤/反)于貨色恒于遊畋時謂淫風敢有侮聖
言逆忠直逺(于願/反)耆徳比(音/被)頑童時謂亂風惟兹三風
十愆卿士有一于身家必喪(去/聲)邦君有一于身國必亡
臣下不匡其刑墨具訓于蒙士
　官刑官府之刑也巫風者常歌常舞若巫覡(形狄反/男曰巫)
　(女曰/覡)然也淫過也過而無度也比昵也倒置悖理曰
　亂好(去/聲)人之所惡(去/聲)惡人之所好也風風化也三風
　愆之綱也十愆風之目也卿士諸侯十有其一已喪
　其家亡其國矣墨墨刑也臣下而不能匡正其君則
　以墨刑加之具詳悉也童蒙始學之士則詳悉以是
　訓之欲其入官而知所以正諫也異時太甲欲敗度
　縱敗禮伊尹先見其微故拳拳及此劉侍講曰墨即
　叔向所謂夏書昏墨賊殺皋陶之刑貪以敗官為墨
　(朱子曰臣下不匡之刑葢施於邦君大夫之喪國亡/家者君臣一體不得不然如漢廢昌邑王賀則誅其)
　(羣臣而本朝太祖下嶺南亦誅其亂臣龔澄樞李托/之類是也又如文定論楚子納孔儀處事雖不同意)
　(亦類此試參攷之則知成湯之制官刑正是奉行天/討毫髪不差處何疑之有哉  吕氏曰古成童習舞)
　(恒舞則為愆歌以永言酣歌則為愆前六愆因後四/愆而生  史氏仲午曰意當時太甲左右必有以歌)
　(舞貨色等惑其君者尹未指其人明言姑曰先王之/制官刑如此而徐為之謀後遂營桐宫不使狎于弗)
　(順焉之西山真氏曰殉如殉𦵏之殉葢以其身陷于/貨色  中死而不顧也臣下所以不匡以其貪官固)
　(位故也不諫之罪與貪墨同使人知不獨貪賄之有/罪而貪官不諫亦有刑也  薛氏曰善不必小故一)
　(日克己天下歸仁惡不必多故有一於身家國必喪/虞公以垂棘之璧亡其國吳太宰以越之女色覆其)
　(宗先王之戒豈誣也或曰臣下不匡而遽入墨之罪/辟無乃過乎曰置臣所以正主也視主入喪亡而不)
　(之救其可貸乎重其刑使之進而諫未必死退而不/諫必受刑則雖中不欲諫亦不得不諫也  唐孔氏)
　(曰巫風二淫風四亂風四為愆十風新安陳氏曰湯/儆有位之官刑為後嗣慮至矣三  十愆以戒卿士)
　(邦君而舉以訓太甲者意謂卿士諸侯犯此已足喪/家亡國况天子乎微意見矣况不匡刑墨儆臣下者)
　(欲其以是儆天子也太甲他時之欲縱尹於此時已/窺見其幾微故預為之戒前章述湯徳以勉其善此)
　(述湯刑以防其失勉其善在啟𤼵其愛敬/之良心防其失在禁遏其欲縱之私心也)
嗚呼嗣王祗厥身念哉聖謨洋洋嘉言孔彰惟上帝不
常作善降之百祥作不善降之百殃爾惟徳罔小萬邦
惟慶爾惟不徳罔大墜厥宗
　歎息言太甲當以三風十愆之訓敬之於身念而忽
　忘也謨謂其謀言謂其訓洋大孔甚也言其謀訓大
　明不可忽也不常者去就無定也為善則降之百祥
　為惡則降之百殃各以類應也勿以小善而不為萬
　邦之慶積於小勿以小惡而為之厥宗之墜不在大
　葢善必積而後成惡雖小而可懼此總結上文而又
　以天命人事禍福申戒之也(陳氏大猷曰祗厥身乃/指太甲下手用功處一)
　(篇之綱領也至孫氏曰以其謀之出於聖人故曰聖/謨以其言之  美故曰嘉言即指三風十愆之戒也)
　(則張氏曰不敬其身必納此身於風愆矣能敬其身/  能知夏后之懋徳繼先王以嗣徳立愛立敬作善)
　(之祥惟徳之慶皆自敬其身出敬立則百善從也惟/陳氏經曰既戒以祖訓又戒以天君所當畏惟天)
　(祖宗也西王氏十朋曰善祥惡殃天之不常乃所以/為常也  山真氏曰愆雖有十茍能敬則十者俱泯)
　(一不敬則十者俱生故敬之一辭乃治三風砭十愆/之藥石也篇將終又深歎聖言之彰明與天命之難)
　(保以警動太甲之心冀其必聴真所謂社稷之臣歟/  新安陳氏曰此篇尹訓太甲於即位之初始終以)
　(興亡寓勸戒夏以懋徳興桀以弗率亡初意明矣繼/言湯以聖武興而欲太甲以愛敬之良心嗣厥徳勸)
　(之也繼言湯以艱難興而防太甲以欲縱之私心敗/厥徳戒之也末章作善之降祥爾徳之惟慶勸之保)
　(其所以興作不善之降殃不徳之墜宗戒之陷於所/以亡而提綱挈領則在祗厥身之一言能祗敬其身)
　(則嗣祖徳而興不祗敬其身則背祖徳而亡言言忠/愛葢以豫為太甲憂矣但猶包涵未明言之未至如)
　(太甲三篇/之痛切耳)
　　太甲上
　　　商史録伊尹告戒節次及太甲往復之辭故三
　　　篇相屬成文其間或附史臣之語以貫篇意若
　　　史家紀𫝊(去/聲)之所載也唐孔氏曰伊訓肆命徂
　　　后太甲咸有一徳皆是告戒太甲不可皆名伊
　　　訓故隨事立稱也林氏曰此篇亦訓體今文無
　　　古文有(朱子曰伊尹之言極痛切遂感𤼵得太/甲如此君陳後亦好然皆寛了多是代)
　　　(言如今代王言者做耳伊尹之志公天下以為/心而無一毫之私者也  新安陳氏曰前一篇)
　　　(作於未遷桐宫之先後二篇作於自桐宫歸亳/之後  問伊尹放太甲周公攝政事亦相類當)
　　　(時不疑伊尹而疑周公豈世變耶潜室陳氏曰/伊尹以義正君其義光明人人信得及周公以)
　　　(恩睦親其心忠愛懇惻間隙易開兼伊尹聖之/任視世間一切難事一擔擔了不管人言周公)
　　　(思兼三王百事周密詳細須盡物情所以人或/不敢言或敢言要之伊尹如秋冬肅殺周公則)
　　　(太和元氣人之疑/不疑聖賢所不計)
惟嗣王不惠于阿衡(阿於/何反)
　惠順也阿倚衡平也阿衡商之官名言天下之所倚
　平也亦曰保衡或曰伊尹之號史氏録伊尹之書先
　此以𤼵之(葉氏曰阿保通阿亦保之意平王氏曰阿/大陵之有助者保其君如阿  其國如衡)
　(猶蘇氏曰阿衡尹之號/  太公尚父其號也)
伊尹作書曰先王顧諟天之明命以承上下神祗社稷
宗廟罔不祗肅天監厥徳用集大命撫綏萬方惟尹躬
克左(去/聲)右厥辟(音璧下/並同)宅師肆嗣王丕承基緒
　顧常目在之也諟古是字明命者上天顯然之理而
　命之我者在天為明命在人為明徳伊尹言成湯常
　目在是天之明命以奉天地神祗社稷宗廟無不敬
　肅故天視其徳用集大命以有天下撫安萬邦我又
　身能左右成湯以居民衆故嗣王得以大承其基業
　也(朱子曰古註云顧謂常目在之也此語最好非謂/有一物常在目前可見也只是常存此心知得有)
　(這道理光明不昧方其靜坐未接物也此理固湛然/清明及其遇事而應接也此理亦隨處𤼵見只要人)
　(常提撕省察念念不忘存養久之則是理益明雖欲/忘之而不可得矣  西山真氏曰湯惟顧天之明命)
　(故天監湯之厥徳曰顧曰監可見天人之交至近而/非逺也  新安陳氏曰此言太甲今日之有天下由)
　(於先王之明徳以得天下與伊尹之出身以輔先王/也有先王創業之祖與伊尹開國之大臣是以嗣王)
　(得以承此大業今日豈可忘先王而不念忽尹而不/從哉  陳氏雅言曰顧諟者即敬也推此心以奉天)
　(地神祗社稷宗廟罔不祗肅即所謂顧諟明命也上/天監觀聖人之徳故集大命於其身而付以治民之)
　(責葢治民事神初無二理誠敬足以事神則未有不/能治民者也夫在天為明命在人為明徳聖人於天)
　(之明命而曰顧上天與聖人之徳而曰監見天人之/交至近而非逺非特聖人之心未嘗少忽乎天而上)
　(天之心未嘗或忘乎聖人也太甲今日之有天下由/於先王之明徳以得天下其可有一念之不敬哉曰)
　(顧諟者如立則見其參於前在輿則見倚於衡之意/曰監者昊天曰明及爾出王昊天曰旦及爾游衍之)
　(意/)
惟尹躬先見于西邑夏自周有終相(去/聲)亦惟終其後嗣
王罔克有終相亦罔終嗣王戒哉祗爾厥辟辟不辟忝
厥祖
　夏都安邑在亳之西故曰西邑夏周忠信也國語曰
　忠信為周　施氏曰作偽心勞日拙則缺露而不周
　忠信則無偽故能周而無缺夏之先王以忠信有終
　故其輔相者亦能有終其後夏桀不能有終故其輔
　相者亦不能有終嗣王其以夏桀為戒哉當敬爾所
　以為君之道君而不君則忝辱成湯矣太甲之意必
　謂伊尹足以任天下之重我雖縱欲未必遽至危亡
　故伊尹以相亦罔終之言深折其私而破其所恃也
　(問古註及諸家皆以周訓忠信切謂以忠信自周則/可以忠信訓周恐未安未知如何朱子曰自周二字)
　(本不可曉禍蘇氏曰自由也由忠信之道則有終言/君臣一體  福同也  新安陳氏曰既以桀之無終)
　(戒之又以不敬而不君者戒之無終則累於相臣/不君則辱於乃祖仍是以先王與尹躬儆之也)
王惟庸罔念聞
　庸常也太甲惟若尋常於伊尹之言無所念聽此史
　氏之言(問諸家皆以庸字絶句竊謂只作一句讀以/庸訓用如説命中王庸作書以告之庸未知)
　(是否朱子曰六字一句不西山真氏曰辟不辟之言/殆甚於漢人之所謂帝  帝也然漢君怒而誅之太)
　(甲雖以為常無所念聽然不聞/其怒也此所以卒至於思庸歟)
伊尹乃言曰先王昧爽丕顯坐以待旦旁求俊彦啓迪
後人無越厥命以自覆
　昧晦爽明也昧爽云者欲明未明之時也丕大也顯
　亦明也先王於昧爽之時洗濯澡雪大明其徳坐以
　待旦而行之也旁求者求之非一方也彦美士也言
　湯孜孜為善不遑寧處(上/聲)如此而又旁求俊彦之士
　以開導子孫太甲毋顛越其命以自取覆亡也(陳氏/雅言)
　(曰聖人之心惟恐脩於己有未至而施於事者有未/及故既昧爽而丕顯坐待旦而行之然猶不止此也)
　(誠以吾身之徳能脩於吾身而不能使吾之子孫常/脩其徳吾之政能行於吾身而不能使吾之子孫常)
　(行是政則吾之仁為有限而吾之心為有歉矣乂廣/求賢才求之一鄉而不足又求之一國焉求之一國)
　(而不足又求之於天下焉夫求之所以如是其廣者/誠使吾之子孫得以有所依據欲有為焉則有開而)
　(𤼵之者有順而導之者於是吾之子孫可保/其徳無不脩政無不行矣此聖人之心也)
慎乃儉徳惟懷永圖
　太甲欲敗度縱敗禮葢奢侈失之而無長逺之慮者
　伊尹言當謹其儉約之徳惟懷永久之謀以約失之
　者鮮(上/聲)矣此太甲受病之處故伊尹特言之(新安陳/氏曰永)
　(圖即前所謂有終也訓西山真氏曰此太甲不惠于/阿衡之時也故伊尹  之者如此夫儉則心小而為)
　(慮者逺侈則心大而為謀者踈方是時太甲方以欲/敗度縱敗禮心為二者所蔽若浮雲之翳日月未知)
　(斯言之為忠也一旦處仁遷義而本心復明然後知/受病之源端在於此克終之美光昭簡冊伊尹訓戒)
　(之功夫豈小哉之陳氏雅言曰𫝊云此太甲受病之/處故伊尹特言  夫儉者非節儉之儉乃儉約之儉)
　(不侈然以自放之謂太甲之病在於欲縱與此相反/人能收歛此心使常存於内則精神聚會志慮精明)
　(義理昭著言必稽其所從行必稽其所蔽所懐者孰/非永圖哉茍此心放辟則昏於欲失於縱宴安鴆毒)
　(安其危而利其災樂其所以亡者皆不知永圖矣慎/儉徳懷永圖此正太甲對病之藥然古昔聖賢所以)
　(進徳之方實不外此臯陶告舜亦曰慎厥身修思永/慎厥身修者即慎乃儉徳之謂思永者即懷永圖之)
　(謂但臯陶之言渾然不若伊/尹嚴切舜與太甲之不同也)
若虞機張往省(息井/反)括于度則釋欽厥止率乃祖攸行
惟朕以懌萬世有辭
　虞虞人也機弩牙也括矢括(説文云矢括築絃處程/泰之云矢之尾末岐而)
　(銜弦/處也)也度法度射者之所準望者也釋𤼵也言若虞
　人之射弩機既張必往察其括之合於法度然後𤼵
　之則𤼵無不中(去/聲)矣欽者肅恭收歛止見(音/現)虞書率
　循也欽厥止者所以立本率乃祖者所以致用所謂
　省括于度則釋也王能如是則動無過舉近可以慰
　悦尹心逺可以有譽於後世矣安汝止者聖君之事
　生而知者也欽厥止者賢君之事學而知者也(問諸/家多)
　(訓虞為度切謂只作虞人説如何朱子曰作虞人説/為是  陳氏大猷曰言欲永終當謹始𤼵也萬事莫)
　(不有度君所以為度在敬汝所當止如君止於仁子/止於孝之類  王氏曰語靜之道則曰慎乃儉徳欽)
　(厥止語動之道則曰若虞機張率乃祖攸行世陳氏/大猷曰萬世有辭所謂永圖也  林氏曰萬  有辭)
　(所謂相亦惟終也祖新安陳氏曰罔不祗肅言湯之/敬也欽厥止率乃  攸行勉太甲盡敬以法先王也)
　(曰有終曰永圖曰萬世有辭勸之也曰罔克有終曰/自覆戒之也此章仍是以先王始之以尹躬結之玊)
　(能欽敬而有終先王之望尹之幸也王不能欽敬而/自覆非先王之望尹之不能盡其責也尹本自任以)
　(天下之重又受先王託孤之重任故告戒之辭節節/提起先王而以與尹躬相闗繫收結之  陳氏雅言)
　(曰此章上兩句設譬以起下兩句若詩之比也射有/似乎君子虞人之射既張其機矣然猶必省其括之)
　(合于度然後釋之則𤼵無不中矣君子之處事亦猶/是也天下之事莫不各有其度人君惟當欽其義理)
　(之所止率夫乃祖之所行曰止曰祖即事之度也能/欽其止則率其祖之所行祖之所行亦即其所當止)
　(也伊尹於此特恐其察之不精止而或非所當止故/繼之以率乃祖攸行者所以驗其所止之道地也)
王未克變
　不能變其舊習也此亦史氏之言
伊尹曰兹乃不義習與性成予弗狎于弗順營于桐宫
密邇先王其訓無俾世迷
　狎習也弗順者不順義理之人也桐成湯墓陵之地
　伊尹指太甲所為乃不義之事習惡而性成者也我
　不可使其狎習不順義理之人於是營宫于桐使親
　近成湯之墓朝夕哀思興起其善以是訓之無使終
　身迷惑而不悟也(陳氏經曰習為不義若與性俱成/賈誼曰少成若天性習慣如自然)
王徂桐宫居憂克終允徳
　徂往也允信也有諸己之謂信實有其徳於身也凡
　人之不善必有從臾(並上聲序書/作慫慂勸也)以導其為非者太
　甲桐宫之居伊尹既使其密邇先王陵墓以興𤼵其
　善心又絶其比昵(音被/溺)之黨而革其汚染此其所以
　克終允徳也次篇伊尹言嗣王克終厥徳人曰允徳
　協于下故史氏言克終允徳結此篇以𤼵次篇之義
　(董氏鼎曰太甲嗣位伊尹已述侮聖言逆忠直逺耆/徳比頑童之戒太甲乃不惠阿衡庸罔念聞而狎于)
　(不順非亂風之猶存乎茍非伊尹超然深識通權達/變為遷桐之舉有以動心忍性増益其所不能其不)
　(危乎王新安陳氏曰伊尹此舉葢處君臣之變者身/任先  託孤之重深軫宗廟顛覆之憂知太甲之性)
　(不過中人平日誘以為惡之近習必多而輔以善之/大臣尹之外無聞焉孤忠不能勝引誘之衆徒言不)
　(能開迷惑之久遂營桐宫以居之如見先王之在前/而無羣小之在側善心油然以生而汙習脱然以除)
　(此不言之敎達變之權惟自任以天下之重如尹之/開國元老大忠至公者能之而非泛然之大臣敢為)
　(也又按千古性學開端於若有恒性之一言其次則/習與性成之言也恒性以天地之性言孟子性善之)
　(論本恒性而言也孔子性近習逺之論自習與性成/而發也若有恒性本有善而無惡惟習於惡而後性)
　(流於惡其既流也性若成矣然能謹所習而習於善/則善反之而天地之性存焉此太甲所以終允徳也)
　(天地之性氣質之性雖至橫渠張氏始/剖判言之已肇端於湯尹言性之初矣)
　　太甲中
惟三祀十有二月朔伊尹以冕服奉嗣王歸于亳
　太甲終喪明年之正朔也冕冠也唐孔氏曰周禮天
　子六冕備物盡文惟袞冕耳此葢袞冕之服義或然
　也奉迎也喪既除以袞冕吉服奉迎以歸也
作書曰民非后罔克胥匡以生后非民罔以辟四方皇
天眷佑有商俾嗣王克終厥徳實萬世無疆之休(辟音/璧)
　民非君則不能相正以生君非民則誰與為君者言
　民固不可無君而君尤不可失民也太甲改過之初
　伊尹首發此義其喜懼之意深矣夫(音/扶)太甲不義有
　若性成一旦翻然改悟是豈人力所至葢天命眷商
　隂誘其𠂻故嗣王能終其徳也向也湯緒幾(平/聲)墜今
　其自是有永豈不為萬世無疆之休乎(林氏曰太甲/克終厥徳伊)
　(尹力也而歸之天者君子能致人於悔過遷善之地/不能必其人有悔過遷善之心尹嘗五就桀矣事雖)
　(不可見即其感悟太甲者觀之於桀必盡其忠誠矣/而桀終不改則太甲悔過庸非天乎湯宜有餘慶故)
　(太甲為之孫始皇宜有餘殃故扶蘇為之子天也不/陳氏經曰若人事不盡而一切諉於天太甲之書)
　(作桐宫之居不營而謂太甲不明天實為之則非聖/賢以人合天以義合命之道矣  吕氏曰使太甲不)
　(改事將若何今既克終喜慰何如哉玩味實字可見/新安陳氏曰克終厥徳即前篇所望其有終者也此)
　(所謂萬世無疆之休即前篇所望其萬世有辭者也/前願之而未得今得遂其所願向也湯緒幾覆今也)
　(自是可久先王之望遂矣伊尹之責塞矣其欣幸為/何如烏得不因其遷善之一初而許與期望之於悠)
　(久也/哉)
王拜手稽首曰予小子不明于徳自底不類欲敗(北邁/反)
度縱敗禮以速戾于厥躬天作孽(魚列/反)猶可違自作孽
不可逭(胡玩/反)既往背(音/佩)師保之訓弗克于厥初尚賴匡
救之徳圖惟厥終
　拜手首至手也稽首首至地也太甲致敬于師保其
　禮如此不類猶不肖也多欲則興作而亂法度縱肆
　則放蕩而隳禮儀度就事言之也禮就身言之也速
　召之急也戾罪孽災逭逃也既往已往也已往既不
　信伊尹之言不能謹之於始庶幾正救之力以圖惟
　其終也當太甲不惠阿衡之時伊尹之言惟恐太甲
　不聴及太甲改過之後太甲之心惟恐伊尹不言夫
　太甲固困而知之者然昔之迷今之復昔之晦今之
　明如日月昏蝕(音/食)一復其舊而光采炫耀萬景俱新
　湯武不可及已豈居成王之下乎(朱子曰古者天子/尊師重傅太甲拜)
　(手稽首成王拜手稽首疏言稽首稽留之意是首至/地之久也  西山真氏曰徳者得之於天者也不類)
　(猶不肖也天性本善人自昧之則反善而為惡與天/不相似矣欲者嗜好也縱者放肆也奉身當有法度)
　(嗜好無節則敗度修身當有禮縱肆不恭則敗禮二/字乃太甲前日受病之源故至此首以自責  新安)
　(陳氏曰伊尹雖謂太甲克終厥徳太甲/不敢自保方賴伊尹正救以圖惟厥終)
伊尹拜手稽首曰修厥身先徳協于下惟明后
　伊尹致敬以復太甲也脩身則無敗度敗禮之事允
　徳則有誠身誠意之實徳誠于上協和于下惟明后
　然也(新安陳氏曰惟明后與不明于徳相應太甲自/謂不明于徳尹遂以脩身協下而為明后者許)
　(與期望之脩身本諸身也允徳協下徵諸庶民也誠/實之徳孚契人心其身修之驗歟  陳氏雅言曰太)
　(甲自謂不明于徳故尹隨迎其端而以修身允徳協/下者勸勉之復以為明后期望之益能修身而使誠)
　(實之徳孚契于人心此惟明后能之非明后不足以/及此也惟允徳故能協下徳協下故稱為明后此修)
　(身之效/驗也)
先王子惠困窮民服厥命罔有不恱並其有邦厥鄰乃
曰徯我后后來無罰
　此言湯徳所以協下者困窮之民若己子而惠愛之
　惠之若子則心之愛者誠矣未有誠而不動者也故
　民服其命無有不得其懽心當時諸侯並湯而有國
　者其隣國之民乃以湯為我君曰待我君我君來其
　無罰乎言除其邪虐湯之得民心也如此即仲虺后
　來其蘇之事(朱子曰並其有邦至后來無罰言湯與/彼皆有土諸侯而隣國之人乃曰徯我)
　(后后來無罰此/可見得民心處)
王懋乃徳視乃烈祖無時豫怠
　湯之盤銘曰苟日新日日新又日新湯之所以懋其
　徳者如此太甲亦當勉於其徳視烈祖之所為不可
　頃刻而逸豫怠惰也(張氏曰人志必有所凖的然後/能有所立舜不以堯為的則不)
　(能重華孔子不以周公為的則不能大成顔孟不以/孔子為的則不能𫝊道綂視乃厥祖欲太甲以成湯)
　(為的/也)
奉先思孝接下思恭視逺惟明聴徳惟聰朕承王之休
無斁(音/亦)
　思孝則不敢違其祖思恭則不敢忽其臣惟亦思也
　思明則所視者逺而不蔽於淺近思聰則所聴者徳
　而不惑於憸(思廉/反)邪此懋徳之所從事者太甲能是
　則我承王之美而無所厭斁也(朱子曰能視逺謂之/明所視不逺不謂之)
　(明能聴徳謂之聰所聴非徳不謂之聰視聴是物聰/明是則視不為惡色所蔽為明聴不為姦人所欺為)
　(聰受陳氏大猷曰孝恭聰明懋徳之目人君修徳須/就  病處藥之太甲前日覆湯典刑不惠阿衡由不)
　(思孝思恭也既立不明背棄師訓由視溺於近聴惑/於邪也今既盡此四者則病根去而徳成矣尹恥其)
　(君不及堯舜太甲徳成尹責始盡是承王之美於無/窮也  新安陳氏曰伊尹提起先王子惠而勉以視)
　(乃厥祖然後以朕承王之休結之仍是以先王尹躬/對言以警動期望之也  董氏鼎曰太甲之心前日)
　(隂霾昏蝕一旦天日開明迪哲之資誠不可/及矣孝恭明聰四者修身之要允徳之日也)
　　太甲下(陳氏大猷曰伊訓作於太甲朱有過之先/尹欲預防其縱故其辭嚴太甲上篇作於)
　　　(太甲有過之時尹不欲激之而微轉其機故其/辭婉中篇作於悔過之初尹深自喜慰故其辭)
　　　(温下篇作於改過之後尹慮其或不克終故/其辭深以厲大臣格言淺深有序葢如此)
伊尹申誥于王曰嗚呼惟天無親克敬惟親民罔常懷
懷于有仁鬼神無常享享于克誠天位艱哉
　申誥重誥也天之所親民之所懷鬼神之所享皆不
　常也惟克敬有仁克誠而後天親之民懷之鬼神享
　之也曰敬曰仁曰誠者各因所主而言天謂之敬者
　天者理之所在動靜語黙不可有一毫之慢民謂之
　仁者民非元后何戴鰥(音/闗)寡孤獨皆人君所當恤鬼
　神謂之誠者不誠無物誠立於此而後神格于彼三
　者所當盡如此人君居天之位其可易(音/異)而為之哉
　分而言之則三合而言之一徳而已太甲遷善未幾
　而伊尹以是告之其才固有大過人者歟(西山真氏/曰敬誠仁)
　(並言始於此三者堯舜禹湯之正𫝊也始吕氏曰君/必上得天心下得民心幽得鬼神之心  可以當天)
　(位天位所以惟難也可陳氏雅言曰天無常親民無/常懷鬼神無常享其  畏如此太甲居天之位於此)
　(三者苟有一毫之不敬不仁不誠則天之親我者安/保其常親民之懷我者安保其常懷鬼神之享我者)
　(安保其常享是豈可以易而為之哉葢敬者事天之/理也仁者治民之理也誠者祭鬼神之理也理無不)
　(盡則天無不親民無不懷鬼神無不享矣所謂無常/者其機不在我而在彼也曰敬曰仁曰誠機則在我)
　(能盡其在我者則/無常者為有常矣)
徳惟治否徳亂與治同道罔不興與亂同事罔不亡終
始慎厥與惟明明后(治去聲下同/否俯久反)
　徳者合敬仁誠之稱也有是徳則治無是徳則亂治
　固古人有行之者矣亂亦古人有行之者也與古之
　治者同道則無不興與古之亂者同事則無不亡治
　而謂之道者葢治因時制宜或損或益事未必同而
　道則同也亂而謂之事者亡國喪(去/聲)家不過貨色遊
　畋作威殺戮等事事同道無不同也治亂之分顧所
　與如何耳始而與治固可以興終而與亂則亡亦至
　矣謹其所與終始如一惟明明之君為然也上篇言
　惟明后此篇言惟明明后葢明其所已明而進乎前
　者矣(西山真氏曰與治同道罔不興道指全體而言/如堯舜之仁湯武之義是也與亂同事罔不亡)
　(事指一事而言如太康畋遊桀紂暴虐之類是也必/同道乃興宋襄公以不禽二毛自比文王一事之同)
　(而他事之不副其能有興乎苟同事必亡三風十愆/或有其一無不亡者葢興之雖而亡之易如此斯天)
　(位之所以難歟圖新安陳氏曰此因尚賴匡救圖惟/厥終之説而進  終之道也圖終之道在常不變其)
　(始而已終始慎其所與則不特初心之明而為明后/且悠久常保此初心之明而為明明后矣尹葢慮太)
　(甲悔艾於初而轉移/於終也故言及此)
先王惟時懋敬厥徳克配上帝今王嗣有令(去/聲)緒尚監
兹哉
　敬即克敬惟親之敬舉其一以包其二也成湯勉敬
　其徳徳與天合故克配上帝今王嗣有令緒庶幾其
　監視此也(新安陳氏曰此欲太甲與湯之治同道也/  西山真氏曰惟時云者謂敬徳之外無)
　(復他道所以深勉太甲也前言敬仁誠兹獨總之以/敬者葢敬而後能仁能誠故也  陳氏雅言曰人受)
　(天地之中以生莫不有是徳也先王惟能勉敬其徳/至於與天為一先王於此非於性分之外別有所増)
　(益也其工夫之深至惟在於懋敬而已故能用集大/命撫綏萬邦則嗣王今日之繼有天下其可不以先)
　(王為監而思所以懋敬其徳求所以克配上帝者乎/曰尚監者庶幾其能監視亦期望之辭也伊尹於此)
　(語先王用工之要則曰懋敬厥徳語用工之極則曰/克配上帝葢徹上徹下以告太甲者也能敬則必能)
　(仁而且誠能配上帝則天親民懷而鬼神亦/無不享矣𫝊謂舉其一以包其二者此也)
若升髙必自下若陟遐必自邇
　此告以進徳之序也中庸論(去/聲)君子之道亦謂譬如
　行逺必自邇譬如登髙必自卑進徳修業之喻未有
　如此之切者吕氏曰自此乃伊尹畫一以告太甲也
　(新安陳氏曰觀法先王豈一蹴能至/自下自邇欲其希賢進徳之有序也)
無輕民事惟難無安厥位惟危
　無毋通毋輕民事而思其難毋安君位而思其危
慎終于始
　人情孰不欲善終者特安於縱欲以為今日姑若是
　而他日固改之也然始而不善而能善其終者寡矣
　桐宫之事往已今其即政臨民亦事之一初也(新安/陳氏)
　(曰前言終始慎厥與則慎終為重此言慎終于始則/謹始為重固當謹終而常如其始圖終尤當先善其)
　(始/也)
有言逆于汝心必求諸道有言遜于汝志必求諸非道
　鯁(音/耿)直之言人所難受巽順之言人所易(音/異)從於其
　所難受者必求諸道不可遽以逆于心而拒之于其
　所易從者必求諸非道不可遽以遜于志而聴之以
　上五事葢欲太甲矯乎情之偏也(朱子曰治道别無/説若使人主恭儉)
　(好善有言逆于汝心必求諸道有言遜于汝志必求/諸非道如何㑹不治這別無説從古來都有見成様)
　(子直是如此見西山真氏曰聴言之道當求義理之/當不當順意  之偏苟合乎理雖逆吾意不可不從)
　(苟咈乎理雖順吾意不可不察道陳氏大猷曰忘其/言之逆順而揆諸道之當否合  則逆者乃所以為)
　(遜非道則遜者乃所以為逆前日欲縱之時尹之言/固嘗逆心而臣下之言固嘗有遜志者矣故復以為)
　(戒/)
嗚呼弗慮胡獲弗為胡成一人元良萬邦以貞
　胡何也弗慮何得欲其謹思之也弗為何成欲其篤
　行之也元大良善貞正也一人者萬邦之儀表一人
　元良則萬邦以正矣(陳氏雅言曰所慮所為者即欲/其於上文所陳進徳之序矯乎)
　(情之偏五事而慮之為之也能慮能為則知行兩盡/一人有大善之徳而萬邦有皆正之效所謂勸勉之)
　(也/)
君罔以辯言亂舊政臣罔以寵利居成功邦其永孚于
休
　弗思弗為安于縱弛先王之法廢矣能思能為作其
　聰明先王之法亂矣亂之為害甚於廢也成功非寵
　利之所可居者至是太甲徳已進伊尹有退休之志
　矣此咸有一徳之所以繼作也君臣各盡其道邦國
　永信其休美也　吳氏曰上篇稱嗣王不惠于阿衡
　必其言有與伊尹背(音/佩)違者辯言亂政或太甲所失
　在此罔以寵利居成功已之所自處者已素定矣下
　語既非泛論則上語必有為(去/聲)而發也(林氏曰自古/受託孤之寄)
　(者於進退之際可謂至難為幼主者類多血氣未定/趨舍未堅苟未能離師輔而不反則吾退而小人乘)
　(間以進必將以辯言亂舊政而貽國家之禍矣所以/伊尹明告以堅其心而遂示以引身求退之意焉)
　(陳氏曰伊尹為桐宫不得已之舉必輕寵利然後可/絶天下之疑而杜讒賊之口使功成居之有一毫利)
　(之之心則好議論者安知不以前日之事為疑乎所/以作書未終而歸志已露也  新安陳氏曰老氏云)
　(功成而不居蔡澤云四時之序功成者去伊尹聖之/任者也耕莘之初天下何與於我自憣然從湯以後)
　(則以身任責不容釋矣不幸湯崩主少不明幾覆商/祚身任此責愈不容釋矣大不得已置君於桐不容)
　(不犯臣子之至難非可諉其責於他人也觀其告戒/拳拳言言忠愛必以先王尹躬對言幸而太甲悔過)
　(修徳遂亟復政於君欲奉身以退尹至是上無負於/先王次無負於太甲下無負於天下以身任重可以)
　(釋矣由其任重恐恐不勝之心而復還耕莘囂囂自/得之身其欣幸當何如哉此而不退則寧無貪戀寵)
　(利之疑置君於桐大不獲已至忠至公之本心誰白/之者伊尹可謂自任之重自處之審矣使湯有太甲)
　(為之孫而無伊尹為之佐其不一再𫝊而斬者幾希/尚何六百年之敢望哉  董氏鼎曰伊訓作於太甲)
　(嗣位之初重在謹始故曰今王嗣厥徳罔不在初太/甲上篇作於不惠阿衡之時重在謹習故曰習與性)
　(成予弗狎于弗順中篇作於克終允徳之後重在懋/徳故曰王懋乃徳無時豫怠下篇申言懋徳之意重)
　(在謹終故曰終始慎厥與又曰慎終于始葢方其未/悟也惟恐無以善始及其既悟也又惟恐無以善終)
　(伊尹之於太甲先憂而喜後喜而憂/拳拳忠愛言有盡而意無窮葢如此)
　　咸有一徳
　　　伊尹致仕而去恐太甲徳不純一及任用非人
　　　故作此篇亦訓體也史氏取其篇中咸有一徳
　　　四字以為篇目今文無古文有(新安陳氏曰一/徳二字實此篇)
　　　(之綱/領)
伊尹既復政厥辟將告歸乃陳戒于徳(辟必/益反)
　伊尹已還政太甲將告老而歸私邑以一徳陳戒其
　君此史氏本序
曰嗚呼天難諶(音/忱)命靡常常厥徳保厥位厥徳靡常九
有以亡
　諶信也天之難信以其命之不常也然天命雖不常
　而常於有徳者君徳有常則天命亦常而保厥位矣
　君徳不常則天命亦不常而九有以亡矣九有九州
　也(蔡氏元度曰常厥徳所謂徳惟一不常厥徳所謂/徳二三惟一為能常  新安陳氏曰一者無雜無)
　(息一可以包常常則一之無間斷/者也惟純而不雜所以久而不息)
夏王弗克庸徳慢神虐民皇天弗保監于萬方啟迪有
命眷求一徳俾作神主惟尹躬暨湯咸有一徳克享天
心受天明命以有九有之師爰革夏正
　上文言天命無常惟有徳則可常於是引桀之所以
　失天命湯之所以得天命者證之一徳純一之徳不
　雜不息之義即上文所謂常徳也神主百神之主享
　當也湯之君臣皆有一徳故能上當天心受天明命
　而有天下於是改夏建寅之正而為建丑正也(問咸/有一)
　(徳竊謂一者是純一而不雜徳至於純一而不雜所/謂至徳也所謂純一而不雜者葢歸於至當無二之)
　(地無纎毫私意人欲間雜之猶易之恒中庸之誠也/説者多以咸有一徳為君臣同徳咸有一徳固有同)
　(徳意而一非同也言君臣皆有此一徳而已朱子曰/此篇先言常徳庸徳後言一徳則一者常一之謂)
　(爰革夏正只是正朔之正暨新安陳氏曰臣當先君/後已善則稱君今曰尹躬  湯則臣先君曰咸有一)
　(徳則臣儕於君何也葢尹聖之任湯學焉而後臣天/生齊聖之湯又生元聖之尹君臣同徳聖聖相逢非)
　(泛然君臣比也又何區區形跡之嫌哉徳陳氏雅言/曰純一之徳者即天之徳也惟與天合  故能上達)
　(天心明命而能受之九有而能有之則嗣王今日之/有天下亦當純一其徳以克享於天然後可以承祖)
　(宗之基業膺上天之付托慰生民之屬望此伊尹將/致仕而歸恐太甲徳不純一故以成湯一徳之效以)
　(為之告而必言尹躬暨湯咸有一徳者亦猶太甲上/篇言先王顧諟天之明命而繼之以惟尹躬克左右)
　(厥辟宅師/之意也)
非天私我有商惟天佑于一徳非商求于下民惟民歸
于一徳
　上言一徳故得天得民此言天佑民歸皆以一徳之
　故葢反復(音/腹)言之(陳氏雅言曰一徳者天人合應之/機也商之君臣惟同有一徳故自)
　(然為天所佑為民所歸是則天雖非私於商而不能/不私於商之一徳也商雖非求於民而民求歸于一)
　(徳也一徳之效/固如是其大乎)
徳惟一動罔不吉徳二三動罔不凶惟吉凶不僭在人
惟天降災祥在徳
　二三則雜矣徳之純則無往而不吉徳而雜則無往
　而不凶僣差也惟吉凶不差在人者惟天之降災祥
　在徳故也(張氏曰一者純乎天理二三者雜於人欲/天理無往而不吉人欲無往而不凶以其)
　(體即凶也氏林氏曰降於天者為災祥受於人者為/吉凶  吕  曰一則動皆合理故無不吉二三則動)
　(皆背理故凶之陳氏大猷曰徳純乎天理本一而已/人欲之私間  一者始二三矣  新安陳氏曰在人)
　(在徳不過分天人平説吉凶不差在人何如吉人則/吉凶人則凶天降災祥在徳何如徳一則祥徳二三)
　(則/災)
今嗣王新服厥命惟新厥徳終始惟一時乃日新
　太甲新服天子之命徳亦當新然新徳之要在於有
　常而已終始有常而無間(去/聲)斷是乃所以日新也(朱/子)
　(曰終始惟一時乃日新這箇道理須是常接續不已/方是日新纔有間斷便不可  張氏曰此告太甲以)
　(繼湯之一徳也太甲即位已久此自復位時言即新/服受天命其徳亦當俱新  新安陳氏曰太甲復位)
　(之初自怨自艾始能自新矣然中或間斷則非日新/也湯之盤銘曰苟日新日日新又日新其自儆如此)
　(仲虺之誥曰徳日新萬邦惟懐仲虺告湯亦如此是/日新乃太甲乃祖之家學也尹以湯之日新望太甲)
　(必以湯之一徳勉太甲故時乃日新必先之以終始/惟一焉視湯之銘發揮精密  陳氏雅言曰此告之)
　(以新徳為服命之始也然而太甲自怨自艾處仁遷/義而歸則始固能新矣伊尹慮其終或間斷則非純)
　(一之徳非日新之道葢惟有一徳然後可謂之日新/惟能日新然後方有純一之徳日新者成湯昭徳檢)
　(身之工夫也觀盤銘之言仲虺之誥可見伊尹告太/甲以一徳而又必告太甲以日新者葢欲其以日新)
　(為一徳之要也伊尹此言因/其所已能而勉其所未至也)
任官惟賢才左右惟其人臣為(去聲下/三字同)上為徳為下為
民其難其慎惟和惟一
　賢者有徳之稱才者能也左右者輔弼大臣非賢才
　之稱可盡故曰惟其人夫(音/扶)人臣之職為上為徳左
　(音/佐)右厥辟也為下為民所以宅師也不曰君而曰徳
　者兼君道而言也臣職所係其重如此是必其難其
　慎難者難於任用慎者慎於聰察所以防小人也惟
　和惟一和者可否相濟一者終始如一所以任君子
　也(問臣為上為徳為下為民諸家説不同不知此四/為字富作如何音朱子曰為字並去聲為上者輔)
　(其徳而不阿其意之所欲為下者利於民而不狥已/之所安  問如逢君之惡也是為上而非是為徳為)
　(宫室妻妾之奉也是為下而非是為民曰然伊尹告/太甲却是與尋常人説話便恁地分明恁地切身至)
　(今看時通上下皆使得至傅説告髙宗語意却深縁/髙宗賢明可以説這般話故傅説輔之説得較精微)
　(伊尹告太甲前三篇許多説話却從天理窟中抉出/許多話分明説與他今看來句句是天理  論其難)
　(其慎曰君臣上下相與甚難其張氏曰尹欲堯舜其/君則為上為徳可知欲堯舜  民則為下為民可知)
　(者陳氏大猷曰人君莫不欲日新其徳然或不克終/  由小人蠱之則不間斷於己亦必間斷於人也故)
　(又告以用人之道所以貴於用有徳有能而必得其/人者葢臣職在於致君澤民為上則欲輔成君徳為)
　(下則欲澤潤生民所係之重如此任用之際其難之/而不易謹之而不忽待之協和而無乖信之專一而)
　(無二此言用人之當一也想新安陳氏曰左右作近/習説接下二句不來語録  非定説蔡𫝊得之王置)
　(諸其左右相成王為左右豈皆近習乎三公官不必/備亦曰惟其人葢其選至重必其人足以當之者可)
　(也非陳氏雅言曰伊尹既告太甲以一徳又恐其任/用  人則心志蠱惑徳不能以純一故又告以用人)
　(之道任官則必賢才而後可非賢才則不可任也左/右則必得其人而後可又非賢才之可比也所以為)
　(是者以人臣之職在上則必陳善閉邪獻可替否以/成其為君之徳在下則必養之以全其生敎之以復)
　(其性而澤潤生民臣職之所係其重如此是豈可輕/於任用哉故任用之始必其難其慎以防小人任用)
　(之終必惟和惟一以待君子葢言用人之當一也君/徳之一未始不由於用人之一用人之一亦足以見)
　(其君徳/之一)
徳無常師主善為師善無常主協于克一
　上文言用人因推取人為善之要無常者不可執一
　之謂師法協合也徳者善之總稱善者徳之實行(胡/孟)
　(反/)一者其本原統㑹者也徳兼衆善不主於善則無
　以得一本萬殊之理善原於一不協于一則無以達
　萬殊一本之妙謂之克一者能一之謂也博而求之
　於不一之善約而㑹之於至一之理此聖學始終條
　理之序與夫子所謂一貫者幾(平/聲)矣太甲至是而得
　與(音/預)聞焉亦異乎常人之改過者歟張氏曰虞書精
　一數語之外惟此為精密(問徳無常師四句或言主/善人而為師若仲尼無常)
　(師之意如何朱子曰非也橫渠説徳主天下之善善/原天下之一最好四句三段一段𦂳似一段徳且是)
　(天體説有吉徳有凶徳然必主於善始為吉爾善亦/且是大段説或在此為善或在彼為不善或在前日)
　(則不善而今日則為善惟須協于克一是乃為善謂/以此心揆度彼善耳故橫渠言原則若善之原於一)
　(耳葢善因一而後定也徳以事言善以理言一以心/言大抵此篇只是幾箇一字上有精神須與細看此)
　(心纔一便終始不變而有常也協字雖訓合字却是/以此合彼之合非己相合之合與禮記協於分藝書)
　(協時月正日之協同義葢若揆度參驗之意耳張敬/夫謂虞書精一四句與此為尚書語之最精密者而)
　(虞書為尤精善此言於天下之徳無一定之師惟善/是從則凡有  皆可師也於天下之善無一定之主)
　(惟一其心則其所取者無不善矣協猶齊也如所謂/協時月  徳無常師四句上兩句是敎人以其所師)
　(下兩句是敎人以其所擇善而為之師渠問協于克/一莫是能主一則自黙契於善否曰横  云徳主天)
　(下之善善原天下之一這見得他説得極好處葢從/一中流出者無有不善所以伊尹從前面説來便有)
　(此意曰常厥徳曰庸徳曰一徳常庸一只是一箇常/問横渠之言如何曰一故善一者善之原也善無)
　(主如言前日之受非也協于克一如言皆是也葢均/是善但易地有不同者故無常主必是合於一乃為)
　(至善一者純於理而無二三之謂一則無私欲而純/乎義理矣  陳氏大猷曰有専一之一終始惟一是)
　(也有統一之一協于克一是也無一善之或遺無一/息之或間然後盡一徳之全體尹既言惟一之㫖復)
　(明協一之義徳之所在初無常師凡主於善皆所當/師謂博而取之也善有萬端亦無常主必貴協合統)
　(㑹于克一之地謂一以貫之也萬新安陳氏曰理之/一本萬殊處擇之貴乎精理之  殊一本處融之貴)
　(乎一徳無常師主善為師精以擇之也即所謂惟精/也善無常主協于克一一以貫之也即所謂惟一也)
　(南軒張子謂精一數語外惟此最為精密深味之伊/尹之言即自惟精惟一充廣之也伊尹樂堯舜之道)
　(淵源甚逺學識甚精今復摘舜禹授受之微㫖以告/太甲其欲使是君為堯舜之君之心至老不變也如)
　(此夫可夏氏曰學未有得不可執一定之見學既有/得不  忘一貫之理徳既無常師吾不敢拘凡主於)
　(善者皆師之泛觀博取也善雖無常主吾不敢泛必/即夫一者而合之反觀約盡也  陳氏雅言曰仁義)
　(禮智徳也徳何常師之有以言乎仁則自親親仁民/以至愛物皆仁之善所當取以為師者也以言乎義)
　(則自從兄敬長以至尊賢皆義之善所當取以為師/者也則徳主天下之善者無不師而有以盡夫博矣)
　(然善亦何常主之有仁之善雖有萬端貫而通之則/凡所謂仁者皆本於吾此心之一理也義之善雖有)
　(萬緒融而㑹之則凡所謂義者又皆本於吾此心之/一理也則善原天下之一者無不協而有以㑹夫約)
　(矣葢徳而師於善此資於人者/也善而協於一此反諸己者也)
俾萬姓咸曰大哉王言又曰一哉王心克綏先王之禄
永底(音/㫖)烝民之生
　人君惟其心之一故其發諸言也大萬姓見其言之
　大故能知其心之一感應之理自然而然以見人心
　之不可欺而誠之不可掩也禄者先王所守之天禄
　也烝衆也天禄安民生厚一徳之效驗也(陳氏大猷/曰咸曰見)
　(頌之無間又曰見頌之無己人心孚感若有使之者/此一徳之驗綏禄底民此一徳之效  陳氏雅言曰)
　(人君有純一之徳存諸心則發諸言者大天下之民/人聞其言之大而皆曰大哉王言因以知其心之一)
　(而又曰一哉王心感應之妙自然而然于以見人心/之理無異於君心之理君心之理深契乎民心之理)
　(也所謂一徳之感應夫如是先王之禄則克綏之克/之云者基圖之鞏固如置諸磐石之壯也烝民之生)
　(則永底之永底云者海宇之寧謐如/措諸袵席之康也所謂一徳之效驗)
嗚呼七世之廟可以觀徳萬夫之長可以觀政
　天子七廟三昭三穆與太祖之廟七七廟親盡則遷
　必有徳之主則不祧(他彫/反)毁故曰七世之廟可以觀
　徳天子居萬民之上必政敎有以深服乎人而後萬
　民悦服故曰萬夫之長(上/聲)可以觀政伊尹歎息言徳
　政脩否見於後世服乎當時有不可掩者如此
后非民罔使民非后罔事無自廣以狹人匹夫匹婦不
獲自盡民主罔與成厥功
　罔使罔事即上篇民非后罔克胥匡以生后非民罔
　以辟四方之意申言君民之相須者如此欲太甲不
　敢忽也無毋同伊尹又言君民之使事雖有貴賤不
　同至於取人為善則初無貴賤之間(去/聲)葢天以一理
　賦之於人散為萬善人君合天下之萬善而後理之
　一者可全也苟自大而狹人匹夫匹婦有一不得自
　盡於上則一善不備而民主亦無與成厥功矣伊尹
　於篇終致其警戒之意而言外之㫖則又推廣其所
　謂一者如此葢道體之純全聖功之極致也嘗因是
　言之以為精粹無雜者一也終始無間者一也該括
　萬善者一也一者通古今達上下萬化之原萬事之
　榦語其理則無二語其運則無息語其體則併包而
　無所遺也咸有一徳之書而三者之義悉備前乎伏
　羲堯舜禹湯後乎文武周公孔子同一揆也(新安陳/氏曰觀)
　(徳觀政欲太甲致謹於修徳行政之際也徳則一徳/政則一徳之見於行事者又謂一徳雖全尤不可以)
　(自足矜心一生而匹夫匹婦有懷不得以自盡則一/善之或遺即一徳之有虧何以大有成於天下哉此)
　(節言后非民民非后及不可使匹夫匹婦不獲自盡/其與舜命禹以精一而末及於衆非后何戴后非衆)
　(罔與守邦四海困窮天禄永終者亦有合焉/伊尹之學其樂堯舜之道而有得豈不信哉)
　
　
　
　
　
　
　
　
　
　
　
　
　書經大全卷四
欽定四庫全書
　書經大全卷五
　　　　　　　　　　　明　胡廣等　撰
　　盤庚上
　　　盤庚陽甲之弟自祖乙都耿圯於河水盤庚欲
　　　遷於殷而大家世族安土重遷胥動浮言小民
　　　雖蕩析離居亦惑於利害不適有居盤庚喻以
　　　遷都之利不遷之害上中二篇未遷時言下篇
　　　既遷後言王氏曰上篇告羣臣中篇告庶民下
　　　篇告百官族姓左傳謂盤庚之誥實誥體也三
　　　篇今文古文皆有但今文三篇合為一(問商書/又却較)
　　　(分明朱子曰商書亦只有數篇如此盤庚依舊/難曉曰不知怎生地盤庚抵死要恁地遷那都)
　　　(若曰有水患也不曽見大故為害曰他不復更/説那事頭只是當時小民被害而大姓之屬安)
　　　(於土而不肯遷故説得如此辛史記盤庚祖乙/之曾孫也歴祖乙子祖辛祖  子開甲開甲弟)
　　　(祖丁開甲子南庚祖丁子陽甲及盤庚凡七世/都耿矣亳殷亳之殷地殷者亳之别名在河南)
　　　(耿在河北告吳氏曰此書説者多言某篇為告/臣某篇為  民某篇為兼告臣民以余觀之臣)
　　　(民並集之時固不當呼臣與言而使民不與聞/又呼民與言而使臣不與聞特以遷都之利反)
　　　(覆開諭事之係乎臣者主臣言之事之係乎民/者主民言之君心初無適莫臣民皆欲其盡曉)
　　　(也常林氏曰遷都利害甚明而臣民傲上從康/誠  情所不堪盤庚諄複懇到曉以利害禍福)
　　　(之理不啻如慈母之與子非優游不斷不能奮/其剛決也蓋從容開諭使其曉然中心悦從以)
　　　(共享安利而無絲毫之牽强所以為王者之政/也又曰耿地障塞沃饒易以致富富家巨室久)
　　　(居殖貨閭閻細民則苦蕩析離居今遷亳乃小/民之利而巨室所不欲故為浮言以摇民情此)
　　　(三篇所/由作也)
盤庚遷于殷民不適有居率籲(音/喻)衆慼出矢言
　殷在河南偃師適往籲呼矢誓也史臣言盤庚欲遷
　于殷民不肯往適有居盤庚率呼衆憂之人出誓言
　以喻之如下文所云也　周氏曰商人稱殷自盤庚
　始自此以前惟稱商自盤庚遷都之後於是殷商兼
　稱或只稱殷也
曰我王來既爰宅于兹重我民無盡(子忍/反)劉不能胥匡
以生卜稽曰其如台(音/怡)
　曰盤庚之言也劉殺也盤庚言我先王祖乙來都于
　耿固重我民之生非欲盡致之死也民適不幸蕩析
　離居不能相救以生稽之於卜亦曰此地無若我何
　言耿不可居決當遷也(新安陳氏曰此地蕩析於水/既不能相救以生所以卜以)
　(稽之而卜遷也謀林氏曰古者將遷國以考之卜如/綿詩曰爰始爰  爰契我龜曰止曰時築室于兹衛)
　(文楚丘之遷亦曰降觀/于桑卜云其吉是也)
先王有服恪(克各/反)謹天命兹猶不常寧不常厥邑于今
五邦今不承于古罔知天之斷(音/短)命矧曰其克從先王
之烈
　服事也先王有事恪謹天命不敢違越先王猶不敢
　常安不常其邑于今五遷厥邦矣今不承先王而遷
　且不知上天之斷絶我命況謂其能從先王之大烈
　乎詳此言則先王遷徙亦必有稽卜之事仲丁河亶
　甲篇逸不可考矣五邦漢孔氏謂湯遷亳仲丁遷囂
　(音/敖)河亶甲居相(去/聲)祖乙居耿并盤庚遷殷為五邦然
　以下文今不承于古文勢考之則盤庚之前當自有
　五遷史記言祖乙遷邢或祖乙兩遷也(薛氏曰不遷/故罔知天之)
　(斷命則遷乃天欲永我命也不遷故不克從先王之/烈則遷乃欲紹復先王之業也  陳氏經曰命在天)
　(而曰恪謹天命天其永命何也古人以當然之理為/命而不以或然之數為命勑天之命祈天永命皆自)
　(已而言之使盤庚不遷都而苟安于耿/民不聊生國將滅亡而歸之命可乎)
若顛木之有由蘖(牙葛反又/魚列反)天其永我命于兹新邑紹
復先王之大業底綏四方
　顛仆也由古文作㽕木生條也顛木譬耿由蘖譬殷
　也言今自耿遷殷若已仆之木而復(扶又/反)生也天其
　將永我國家之命於殷以繼復先王之大業而致安
　四方乎(魏氏曰書言由蘖由字左傳註木再萌牙謂/之由故云楚其復由又昭八年今在析木之)
　(津猶將復由韻書蘖本作􁆧今作枿枿槁木之餘也/馬氏云顛木而肄生曰枿  陳氏大猷曰京師為諸)
　(夏本國都定則四方安矣承天命復祖業綏四/方三者盤庚圖遷之本意故史總述於篇首)
盤庚斆(音/效)于民由乃在位以常舊服正法度曰無或敢
伏小人之攸箴王命衆悉至于庭
　斆教服事箴規也耿地潟(音/昔)鹵(音/魯)墊(音/店)隘而有沃饒
　之利故小民苦於蕩析離居而巨室則總於貨寳惟
　不利於小民而利於巨室故巨室不悦而胥動浮言
　小民眩於利害亦相與咨怨間(去/聲)有能審利害之實
　而欲遷者則又往往為在位者之所排擊阻難不能
　自達於上盤庚知其然故其教民必自在位始而其
　所以教在位者亦非作為一切之法(一切者權時之/事如以刀切物)
　(苟取齊整不顧/長短縱横也)以整齊之惟舉先王舊常遷都之事
　以正其法度而已然所以正法度者亦非有他焉惟
　曰使在位之臣無或敢伏小人之所箴規焉耳蓋小
　民患潟鹵墊隘有欲遷而以言箴規其上者汝毋得
　遏絶而使不得自達也衆者臣民咸在也史氏將述
　下文盤庚之訓語故先發此(陳氏大猷曰遵故事則/人情不駭達微辭則人)
　(情不壅此遷都之/大綱史特先舉之)
王若曰格汝衆予告汝訓汝猷黜乃心無傲從康
　若曰者非盡當時之言大意若此也汝猷黜乃心者
　謀去(上/聲)汝之私心也無與毋同毋得傲上之命從己
　之安蓋傲上則不肯遷從康則不能遷二者所當黜
　之私心也此雖盤庚對衆之辭實為(去/聲)羣臣而發以
　斆民由在位故也(王氏曰凡言若曰或臣述上㫖而/代作非其自言或史撮大意刪潤)
　(之非其本言命陳氏經曰當謀去其傲上從康之心/傲上者違王  而不肯從從康者懷久安而不為後)
　(日慮當時羣臣所以不遷其病根在此二者故直指/其病而戒之  陳氏梅叟曰盤庚戒諭羣臣惟汲汲)
　(於治其心耳黜乃心再見於首篇永肩一心申嚴於/終篇不宣乃心恐迂乃心不暨予同心有戕在乃心)
　(各設中於乃心又條見於中篇至于歴/告朕志敷心腹腎腸無非開心諭之也)
古我先王亦惟圗任(如鴆/反)舊人共政王播告之修不匿
厥指王用丕欽罔有逸言民用丕變今汝聒聒起信險
膚予弗知乃所訟
　逸過也盤庚言先王亦惟謀任舊人共政王播告之
　修則奉承于内而能不隠匿其指意故王用大敬之
　宣化于外又無過言以惑衆聽故民用大變今爾在
　内則伏小人之攸箴在外則不和吉言于百姓譊譊
　(尼交/反)多言凡起信於民者皆險陂(去/聲)膚淺之説我不
　曉汝所言果何謂也詳此所謂舊人者世臣舊家之
　人非謂老成人也蓋沮(在吕/反)遷都者皆世臣舊家之
　人下文人惟求舊一章可見(新安陳氏曰民用丕變/以前謂先王時世家舊)
　(人能使上敬下化如此下/文責今世家不能然也)
非予自荒兹徳惟汝含徳不惕予一人予若觀火予亦
拙謀作乃逸
　荒廢也逸過失也盤庚言非我輕易(去/聲)遷徙自荒廢
　此徳惟汝不宣布徳意不畏懼於我我視汝情明若
　觀火我亦拙謀不能制命而成汝過失也(新安陳氏/曰含徳掩)
　(晦遮蔽意與不匿厥指正相反不惕/一人即傲上也成乃安逸即從康也)
若網在綱有條而不紊(音/問)若農服田力穡乃亦有秋
　紊亂也綱舉則目張喻下從上小從大申前無傲之
　戒勤於田畝則有秋成之望喻今雖遷徙勞苦而有
　永建乃家之利申前從康之戒
汝克黜乃心施實徳于民至于婚友丕乃敢大言汝有
積徳
　蘇氏曰商之世家大族造言以害遷者欲以苟悦小
　民為徳也故告之曰是何徳之有汝曷不去(上/聲)汝私
　心施實徳于民與汝婚姻僚友乎勞而有功此實徳
　也汝能勞而有功則汝乃敢大言曰我有積徳曰積
　徳云者亦指世家大族而言申前汝猷黜乃心之戒
　(蕭氏曰言不欲遷者徒為順民之虚名遷則為安民/之實徳  李氏杞曰言不遷似姑息若可以得虚譽)
　(然民被水患而不救豈實徳乎不林氏曰黜私心而/施實徳欲其愛人以徳而不以  遷之姑息為愛也)
　(是夏氏曰先王時汝祖父率民以遷今汝又率民遷/  世有積徳及人也  陳氏大猷曰不遷則徇人情)
　(而患在後雖若愛民實害民也遷則若拂人情而利/在後雖若勞民實福民也在位以使民不遷為有徳)
　(於民故戒之如此此章總告以利下二章分告以害/  新安陳氏曰前言猷黜乃心此言克黜乃心是前)
　(言所謀為之者今真能/為之矣所以贊其決也)
乃不畏戎毒于逺邇惰農自安不昬(音/敏)作勞不服田畝
越其罔有黍稷
　戎大昬强也汝不畏沈溺大害於逺近而憚勞不遷
　如怠惰之農不强力為勞苦之事不事田畝安有黍
　稷之可望乎此章再以農喻申言從康之害(唐孔氏/曰惰農)
　(對上服田力穡而反言之曰林氏曰此篇文勢大抵/反覆辯論皆相顧成文既  若農服田力穡乃亦有)
　(秋又曰惰農自安不昬作勞不服田畝越其罔有黍/稷既曰予若觀火又曰若火之燎于原文雖渙散而)
　(意則相屬以是知盤庚之言雖信屈聱牙/不可遽曉然反覆求之於人情甚近也)
汝不和吉言于百姓惟汝自生毒乃敗禍姦宄以自災
于厥身乃既先惡于民乃奉其恫(音/通)汝悔身何及相(去/聲)
時憸(思廉/反)民猶胥顧于箴言其發有逸口矧予制乃短
長之命汝曷弗告朕而胥動以浮言恐沈于衆若火之
燎(盧皎/反)于原不可嚮(音/向)邇其猶可撲(普卜/反)滅則惟爾衆
自作弗靖非予有咎
　吉好也先惡為惡之先也奉承恫痛相視也憸民小
　民也逸口過言也逸口尚可畏況我制爾生殺之命
　可不畏乎恐謂恐動之以禍患沈謂沈陷之於罪惡
　不可嚮邇其猶可撲滅者言其勢焰雖盛而殄滅之
　不難也靖安也咎過也則惟爾衆自為不安非我有
　過也此章反覆辯論申言傲上之害(林氏曰不導民/以遷而先不樂)
　(遷民亦從之是謂先惡危陳氏大猷曰恫痛不急去/之乃奉而養之猶安其  利其菑之意既先惡於始)
　(又䕶疾于今後雖悔之身無及矣皆張氏曰毒曰自/生禍敗姦宄曰自災言非自外來  汝自取之罪也)
遲任(音/壬)有言曰人惟求舊器非求舊惟新
　遲任古之賢人蘇氏曰人舊則習器舊則敝當常使
　舊人用新器也今按盤庚所引其意在人惟求舊一
　句而所謂求舊者非謂老人但謂求人於世臣舊家
　云耳詳下文意可見若以舊人為老人又何侮老成
　人之有(張氏曰器惟新者但以證人求舊爾故/下文暨乃祖乃父非以器喻新邑也)
古我先王暨乃祖乃父胥及逸勤予敢動用非罰世選
爾勞予不掩爾善兹予大享于先王爾祖其從與(去/聲)享
之作福作災予亦不敢動用非徳
　胥相也敢不敢也非罰非所當罰也世非一世也勞
　勞于王家也掩蔽也言先王及乃祖乃父相與同其
　勞逸我豈敢動用非罰以加汝乎世簡爾勞不蔽爾
　善兹我大享于先王爾祖亦以功而配食於廟先王
　與爾祖父臨之在上質之在旁作福作災皆簡在先
　王與爾祖父之心我亦豈敢動用非徳以加汝乎(孔/氏)
　(曰古功臣配食於廟及陳氏大猷曰配對也大勲勞/之人方得配食非遍  有功者此言與享如周禮司)
　(勲凡有功者祭于大烝耳盤庚總告羣臣豈盡皆配/享乎  孫氏曰前言胥及逸勤則曰乃祖乃父此與)
　(享止曰乃祖蓋逸勤不止一人配享則非有功之祖/不與也  新安陳氏曰此以羣臣世有勲勞當與祖)
　(同休戚者感動之乃申/言前圖任舊人之意)
予告汝于難若射之有志汝無侮老成人無弱孤有幼
各長于厥居勉出乃力聴予一人之作猷
　難言謀遷徙之難也蓋遷都固非易(去/聲)事而又當時
　臣民傲上從康不肯遷徙然我志決遷若射者之必
　於中(去/聲)有不容但已者弱少(去/聲)之也意當時老成孤
　幼皆有言當遷者故戒其老成者不可侮孤幼者不
　可少之也爾臣各謀長逺其居勉出汝力以聽我一
　人遷徙之謀也(新安陳氏曰謀遷固難然如射必至/於中有志者事竟成則不沮于難矣)
無有逺邇用罪伐厥死用徳彰厥善邦之臧惟汝衆邦
之不臧惟予一人有佚罰
　用罪猶言為惡用徳猶言為善也伐猶誅也言無有
　逺近親疎凡伐死彰善惟視汝為惡為善如何爾邦
　之善惟汝衆用徳之故邦之不善惟我一人失罰其
　所當罰也(陳氏大猷曰死者刑之重舉重故言死/  張氏曰不從遷者罪也從遷者善也)
凡爾衆其惟致告自今至于後日各恭爾事齊乃位度
乃口罰及爾身弗可悔
　致告者使各相告戒也自今以往各敬汝事整齊汝
　位法度汝言不然罰及汝身不可悔也(吕氏曰其惟/致告當時所)
　(諭惟造在王庭者故欲其轉相告語也口孫氏曰恭/爾事則無傲上齊乃位則無從康度乃  則無浮言)
　(三者盤庚所深戒也委吕氏曰三書反覆折難須於/包容處看其徳量於  曲訓誥處看其㤙意於規畫)
　(纎悉處看其措置其林氏曰使盤庚驅以刑罰而使/之遷誰敢違之今  言乃若有所甚畏者蓋得天下)
　(有道得其民也得其民者得其心也得其心不過所/欲與之聚爾今之遷惟欲聚民所欲而已苟以勢力)
　(與臣民較以失人心雖能强之使遷而民心已離矣/故寧為優游不忍之辭開諭其心使知吾之本意既)
　(不失民之心亦不害吾之遷此盤庚所以為仁也拂/陳氏大猷曰世主之懦者惟知徇人事所當為慮)
　(人情而輒阻其果者惟知徇己事苟當為遽拂人情/而不恤二者皆非也盤庚内不失己外不失人所以)
　(為兩/全歟)
　　盤庚中
盤庚作惟涉河以民遷乃話民之弗率誕告用亶其有
衆咸造(七到/反)勿䙝(音/泄)在王庭盤庚乃登進厥民
　作起而將遷之辭殷在河南故涉河誕大亶誠也咸
　造皆至也勿䙝戒其毋得䙝慢也此史氏之言蘇氏
　曰民之弗率不以政令齊之而以話言曉之盤庚之
　仁也(吕氏曰已離舊邦未至新邑則王庭蓋道路行/宫如周禮掌次是也班次臣在前民在後故升)
　(進其民於/前而告之)
曰明聽朕言無荒失朕命
　荒廢也
嗚呼古我前后罔不惟民之承保后胥慼鮮(上/聲)以不浮
于天時
　承敬也蘇氏曰古謂過為浮浮之言勝也后既無不
　惟民之敬故民亦保后相與憂其憂雖有天時之災
　鮮不以人力勝之也林氏曰憂民之憂者民亦憂其
　憂罔不惟民之承憂民之憂也保后胥慼民亦憂其
　憂也
殷降大虐先王不懷厥攸作視民利用遷汝曷弗念我
古后之聞承汝俾汝惟喜康共非汝有咎比(音/備)于罰
　先王以天降大虐不敢安居其所興作視民利當遷
　而已爾民何不念我以所聞先王之事凡我所以敬
　汝使汝者惟喜與汝同安爾非為(去/聲)汝有罪比于罰
　而謫遷汝也(臨川吳氏曰先王以天降大害不懷其/居之故其所以起而遷者視民所利而)
　(用遷也汝民何不思念所聞先后之事我/奉承汝者蓋欲使汝共享喜樂安康之利)
予若籲(音/喻)懷兹新邑亦惟汝故以丕從厥志
　我所以招呼懷來于此新邑者亦惟以爾民蕩析離
　居之故欲承汝俾汝康共以大從爾志也或曰盤庚
　遷都民咨胥怨而此以為丕從厥志何也蘇氏曰古
　之所謂從衆者非從其口之所不樂(音/洛)而從其心之
　所不言而同然者夫(音/扶)趨利而避害捨危而就安民
　心同然也殷亳之遷實斯民所利特其一時為浮言
　摇動怨咨不樂使其即安危利害之實而反求其心
　則固其所大欲者矣(臨川吳氏曰民志本欲安其所/居所以不肯遷者以苟目前之)
　(暫安而不圖他日之久安我所以招呼汝遷者亦惟/汝故將以大從爾民欲安之志不遷則舉國無安定)
　(之/時)
今予將試以汝遷安定厥邦汝不憂朕心之攸困乃咸
大不宣乃心欽念以忱(音/誠)動予一人爾惟自鞠自苦若
乘(平/聲)舟汝弗濟臭厥載(作代/反)爾忱不屬(音/燭)惟胥以沈不
其或稽自怒曷瘳(音/抽)
　上文言先王惟民之承而民亦保后胥慼今我亦惟
　汝故安定厥邦而汝乃不憂我心之所困乃皆不宣
　布腹心欽念以誠感動於我爾徒為此紛紛自取窮
　苦譬乘舟不以時濟必敗壞其所資今汝從上之誠
　間(去/聲)斷不屬(音/燭)安能有濟惟相與以及沈溺而已詩
　曰其何能淑載胥及溺正此意也利害若此爾民而
　罔或稽察焉是雖怨疾忿怒何損于困苦乎(臨川吳/氏曰爾)
　(民不得安居此我心之憂而至于困者我憂爾民之/憂而汝不憂我心之憂乃皆大不宣布其心欽敬思)
　(念以誠心動我爾惟苟安坐待水患之至是自取窮/苦譬之乘舟者若遲滯不濟必臭敗所載之物從上)
　(之心間斷不屬則不能復濟惟相與以及沈溺而已/利害若此汝不考察但自怨怒何能瘳乎言無益也)
汝不謀長以思乃災汝誕勸憂今其有今罔後汝何生
在上
　汝不為長久之謀以思其不遷之災是汝大以憂而
　自勸也孟子曰安其危而利其災樂(音/洛)其所以亡勸
　憂之謂也有今猶言有今日也罔後猶言無後日也
　上天也今其有今罔後是天斷(音/短)棄汝命汝有何生
　理於天乎下文言迓續乃命于天蓋相首尾之辭(臨/川)
　(吳氏曰上天也今日偷生後/日必死何能有生命于天乎)
今予命汝一無起穢(音/畏)以自臭恐人倚乃身迂(于紆/二反)乃
心
　爾民當一心以聽上無起穢惡以自臭敗恐浮言之
　人倚汝之身迂汝之心使汝邪僻而無中正之見也
　(臨川吳氏曰言爾民既從我涉河矣或有二心而遲/滯今予命汝專其一心無再起穢惡間其從上之心)
　(以自致臭敗恐人之浮言誑惑偏倚汝之身迂曲汝/之心使汝身心顛倒利害昏迷不知遷則將有沈溺)
　(之/禍)
予迓續乃命于天予豈汝威用奉畜(許六/反)汝衆
　我之所以遷都者正以迎續汝命于天予豈以威脅
　(虐業/反)汝哉用以奉養汝衆而已(臨川吳氏曰言我今/因水患未至之時而)
　(遷是迓續爾命于天而使汝更生也我豈/用威驅迫汝以遷乎蓋欲汝得全其生爾)
予念我先神后之勞爾先予丕克羞爾用懷爾然
　神后先王也羞養也即上文畜養之意言我思念我
　先神后之勞爾先人我大克羞養爾者用懷念爾故
　也
失于政陳于兹高后丕乃崇降罪疾曰曷虐朕民
　陳久崇大也耿圯而不遷以病我民是失政而久于
　此也高后湯也湯必大降罪疾于我曰何為而虐害
　我民蓋人君不能為(去/聲)民圖安是亦虐之也
汝萬民乃不生生暨予一人猷同心先后丕降與汝罪
疾曰曷不暨朕幼孫有比(音/備)故有爽徳自上其罰汝汝
罔能迪
　樂生興事則其生也厚是謂生生先后泛言商之先
　王也幼孫盤庚自稱之辭比同事也爽失也言汝民
　不能樂(音/洛)生興事與我同心以遷我先后大降罪疾
　於汝曰汝何不與朕幼小之孫同遷乎故汝有失徳
　自上其罰汝汝無道以自免也
古我先后既勞乃祖乃父汝共作我畜民汝有戕(音/牆)則
在乃心我先后綏乃祖乃父乃祖乃父乃斷(音/短)棄汝不
救乃死
　既勞乃祖乃父者申言勞爾先也汝共作我畜民者
　汝皆為我所畜之民也戕害也綏懷來之意謂汝有
　戕害在汝之心我先后固已知之懷來汝祖汝父汝
　祖汝父亦斷棄汝不救汝死也
兹予有亂政同位具乃貝(音/背)玉乃祖乃父丕乃告我高
后曰作丕刑于朕孫迪高后丕乃崇降弗祥
　亂治也具多取而兼有之謂言若我治政之臣所與
　共天位者不以民生為念而務富貝玉者其祖父亦
　告我成湯作丕刑于其子孫啓成湯丕乃崇降弗祥
　而不赦也此章先儒皆以為責臣之辭然詳其文勢
　曰兹予有亂政同位則亦對民庶責臣之辭非直為
　(去/聲)羣臣言也按上四章言君有罪民有罪臣有罪我
　高后與爾民臣祖父一以義斷(去/聲)之無所赦也王氏
　曰先王設教因俗之善而導之反俗之惡而禁之方
　盤庚時商俗衰士大夫棄義即利故盤庚以具貝玉
　為戒此反其俗之惡而禁之者也自成周以上莫不
　事死如事生事亡如事存故其俗皆嚴鬼神以經考
　之商俗為甚故盤庚特稱先后與臣民之祖父崇降
　罪疾為告此因其俗之善而導之者也(問盤庚言其/先王與其羣)
　(臣之祖父若真有物在其上降災降罰與之周旋從/事日用之間者竊謂此亦大槩言理之所在質諸鬼)
　(神而無疑爾而殷俗尚鬼故以其深信者導之夫豈/亦真有一物耶朱子曰鬼神之理聖人蓋難言之謂)
　(真有一物固不可謂非真有一物亦不可若未能曉/然見得且缺之可也  新安陳氏曰神后言神靈在)
　(天高后言功徳崇高與先后皆指先王之遷都者言/之大意言我不率民以遷先王必罪我汝不從上以)
　(遷不特先王罪汝汝/之祖父亦禍汝矣)
嗚呼今予告汝不易(音/異)永敬大恤無胥絶逺(又如/字)汝分
猷念以相從各設中于乃心
　告汝不易即上篇告汝于難之意大恤大憂也今我
　告汝以遷都之難汝當永敬我之所大憂念者君民
　一心然後可以有濟苟相絶逺而誠不屬則殆矣分
　猷者分君之所圖而共圖之分念者分君之所念而
　共念之相從相與也中者極至之理各以極至之理
　存于心則知遷徙之議為不可易而不為浮言横(去/聲)
　議之所動摇也(新安陳氏曰告汝不易一説告汝于/難之意一説告汝者一定不易矣永)
　(敬我所大憂者汝當以君之心為心中者人心同然/之理何待於設正縁羣臣徇于私情之一偏則中之)
　(理亡矣汝不當偏為私己計當分汝所謀所念以從/上各設中理于心則明見利害自有不偏之準在於)
　(胸中不至于偏私矣不設中于/心則人必倚汝身迂汝心也)
乃有不吉不迪顛越不恭暫遇姦宄(音/軌)我乃劓(音/乂)殄滅
之無遺育無俾易種(之勇/反)于兹新邑
　乃有不善不道之人顛隕(音/尹)踰越不恭上命者及暫
　時所遇為姦為宄劫掠行道者我小則加以劓大則
　殄滅之無有遺育毋使移其種于此新邑也遷徙道
　路間關恐姦人乗隙生變故嚴明號令以告勅之
往哉生生今予將試以汝遷永建乃家
　往哉往新邑也方遷徙之時人懷舊土之念而未見
　新居之樂(音/洛)故再以生生勉之振起其怠惰而作其
　趨事也試用也今我將用汝遷永立乃家為子孫無
　窮之業也(新安陳氏曰生生生養不窮之道也末二/句應前今予將試以汝遷安定厥邦前以)
　(邦言此以家言互文見意民惟邦本本/固邦寧以民家永建而後邦國安定也)
　　盤庚下
盤庚既遷奠厥攸居乃正厥位綏爰有衆
　盤庚既遷新邑定其所居正君臣上下之位慰勞(去/聲)
　臣民遷徙之勞以安有衆之情也此史氏之言
曰無戲怠懋建大命
　曰盤庚之言也大命非常之命也遷國之初臣民上
　下正當勤勞盡瘁趨事赴功以為國家無窮之計故
　盤庚以為戲怠戒之以建大命勉之(臨川吳氏曰無/戲欲其敬事無)
　(怠欲其勤事大命兼民命國命而言建命謂命雖在/天立之在我使民有以遂其生國有以永其祚也當)
　(時傲上從康習於戯怠未遷則以為憚既遷則以為/足不復為自勉自立之計故以此戒之  新安陳氏)
　(曰戲即傲上怠即從康戲怠乃其故習未遷則憚以/為難既遷則苟以為足未必不謂不必更勉而自可)
　(以永命矣命雖在天建立之在我必懋勉而后能立/大命必無戲怠而後能懋勉故首以無戲怠矯其舊)
　(習而新其/精神也)
今予其敷心腹腎腸歴告爾百姓于朕志罔罪爾衆爾
無共怒協比讒言予一人
　歴盡也百姓畿内民庶百官族姓亦在其中(臨川吳/氏曰敷)
　(心腹腎腸謂無一不布露也臣民雖既遷盤庚猶慮/其强從上命非出本心怨怒未忘故明白洞達以釋)
　(其疑徒新安陳氏曰朕志下文所言是也意前日浮/言之  必有唱為事定後有罪責之説者故以此言)
　(釋衆疑而/絶謗讒也)
古我先王將多于前功適于山用降我凶徳嘉績于朕
邦
　古我先王湯也適于山往于亳也契始居亳其後屢
　遷成湯欲多于前人之功故復(扶又/反)往居亳按立政
　三亳鄭氏曰東成臯南轘轅西降谷以亳依山故曰
　適于山也降下也依山地高水下而無河圯之患故
　曰用下我凶徳嘉績美功也(臨川吳氏曰凶徳謂民/受水患適亳依山自此)
　(民獲其吉所以降其凶徳又成美功於我邦謂湯由/亳而興有天下也  王氏炎曰自此至用宏兹賁言)
　(所以遷之意以諭臣民也自邦伯師長至篇終既/遷之後言欲為之意以望羣臣也此所謂朕志也)
今我民用蕩析離居罔有定極爾謂朕曷震動萬民以
遷
　今耿為河水圯壞沈溺墊(音/店)隘民用蕩析離居無有
　定止將陷于凶徳而莫之救爾謂我何故震動萬民
　以遷也
肆上帝將復我高祖之徳亂越我家朕及篤敬恭承民
命用永地于新邑
　乃上天將復我成湯之徳而治及我國家我與一二
　篤敬之臣敬承明命用長居于此新邑也
肆予沖(音/充)人非廢厥謀弔(音/的)由靈各非敢違卜用宏兹
賁
　沖童弔至由用靈善也宏賁皆大也言我非廢爾衆
　謀乃至用爾衆謀之善者指當時臣民有審利害之
　實以為當遷者言也爾衆亦非敢固違我卜亦惟欲
　宏大此大業爾言爾衆亦非有他意也蓋盤庚于既
　遷之後申彼此之情釋疑懼之意明吾前日之用謀
　略彼既往之傲惰委曲忠厚之意藹然於言辭之表
　大事以定大業以興成湯之澤於是而益永盤庚其
　賢矣哉(張氏曰盤庚非特不廢人謀卜者鬼謀亦不/敢違之是人謀鬼謀皆以為當遷  新安陳)
　(氏曰此篇如多于前功以下朱子本疑之如弔/由靈宏兹賁等語實難曉姑依前註觀之可也)
嗚呼邦伯師長(上/聲)百執事之人尚皆隠哉
　隠痛也盤庚復歎息言爾諸侯公卿百執事之人庶
　幾皆有所隠痛於心哉(臨川吳氏曰自此至篇終誥/臣也新遷之民生理未復諸)
　(臣當惻然憫痛/愛䕶封植之)
予其懋簡相(去/聲)爾念敬我衆
　相爾雅曰導也我懋勉簡擇導汝以念敬我之民衆
　也
朕不肩好(去/聲)貨敢恭生生鞠人謀人之保居叙欽
　肩任敢勇也鞠人謀人未詳或曰鞠養也我不任好
　賄之人惟勇於敬民以其生生為念使鞠人謀人之
　保居者吾則叙而用之欽而禮之也(臨川吳氏曰言/我不任貪人有)
　(能敢於恭承民之生生俾貧/富各保其居者則任之敬之)
今我既羞告爾于朕志若否(俯久/反)罔有弗欽
　羞進也若者如我之意即敢恭生生之謂否者非我
　之意即不肩好貨之謂二者爾當深念無有不敬我
　所言也
無總于貨寳生生自庸
　無毋同總聚也庸民功也此則直戒其所不可為勉
　其所當為也
式敷民徳永肩一心
　式敬也敬布為(去/聲)民之徳永任一心欲其久而不替
　也盤庚篇終戒勉之意一節嚴于一節而終以無窮
　期之盤庚其賢矣哉蘇氏曰民不悦而猶為之先王
　未之有也祖乙圯於耿盤庚不得不遷然使先王處
　之則動民而民不懼勞民而民不怨盤庚徳之衰也
　其所以信於民者未至故紛紛如此然民怨誹(音/匪)逆
　命而盤庚終不怒引咎自責益開衆言反覆(音/複)告諭
　以口舌代斧鉞忠厚之至此殷之所以不亡而復(去/聲)
　興也後之君子厲民以自用者皆以盤庚藉口予不
　可以不論(臨川呉氏曰用敷布其徳於民永久守此/一心而不變也始終不貳之謂一  新安)
　(陳氏曰前告衆民後告羣臣言庶幾皆有惻隠之仁/心哉新遷之民生理未復尤當視之如傷惻隠以愛)
　(之我其懋簡相爾爾當念我衆而不忘敬我衆而不/忽也好貨之人不能念敬我衆者也我則不肩任之)
　(敢于恭以生民生而安養人者能念敬我衆者也我/則叙欽之今我既盡告爾以朕之志所順與否敢恭)
　(所順者好貨所否者也汝當無不敬我言也敬我之/所否而無總貨寳申不肩好貨之戒也敬我之所若)
　(而以生生自用申敢恭生生之訓也爾其用敷為民/之徳而永肩一心焉此篇始曰歴告爾百姓于朕志)
　(終曰今我既羞告爾于朕志若否始以朕志告百姓/終以朕志告羣臣明示一人之心以通臣民千萬人)
　(之心告民以朕志者以釋其疑懼之情告臣以朕志/者欲其審好惡之辨前日羣臣唱浮言以惑民者傲)
　(上從康其病證也具乃貝玉其病根也今雖已遷而/病證猶未退病根猶未除故始曰無戲怠以革傲上)
　(從康之病證終曰不肩好貨無總貨寳使除具乃貝/玉之病根然後上能敬君命下能仁民生而可以永)
　(建國家無/窮之基矣)
　　說命上(説音悦三/篇内並同)
　　　說命記高宗命傅説之言命之曰以下是也猶
　　　蔡仲之命微子之命後世命官制詞其原蓋出
　　　於此上篇記得説命相(去聲下/並同)之辭中篇記說
　　　為相進戒之辭下篇記説論學之辭總謂之命
　　　者高宗命説實三篇之綱領故總稱之今文無
　　　古文有(問傅説版築亦讀書否朱子曰不曾讀/書如何有説命三篇之文  史記高宗)
　　　(盤庚弟小乙之子也名武丁以夢得説/於傅險中遂以傅險姓之號曰傅説)
王宅憂亮陰(音/庵)三祀既免喪其惟弗言羣臣咸諫于王
曰嗚呼知之曰明哲明哲實作則天子惟君萬邦百官
承式王言惟作命不言臣下罔攸禀令(去/聲)
　亮亦作諒陰古作闇按喪服四制高宗諒陰三年鄭
　氏註云諒古作梁楣(音/眉)謂之梁闇讀如鶉䳺(音淳/庵)之
　䳺闇謂廬也即倚廬之廬儀禮剪屏柱楣鄭氏謂柱
　楣所謂梁闇是也宅憂亮陰言宅憂于梁闇也先儒
　以亮陰為信默不言則於諒陰三年不言為語復(音/複)
　而不可解矣君薨百官總己聽於冢宰居憂諒陰不
　言禮之常也高宗喪父小乙惟既免喪而猶弗言羣
　臣以其過于禮也故咸諫之歎息言有先知之徳者
　謂之明哲明哲實為法于天下今天子君臨萬邦百
　官皆奉承法令王言則為命不言則臣下無所禀令
　矣(問諒陰以他經考之皆以諒陰為信默惟鄭氏獨/以為凶廬天子居凶廬豈合禮制朱子曰所引剪)
　(屏柱楣是兩事柱音知主反似是從手不從木也蓋/始者户北向用草為屏不剪其餘至是改而西向乃)
　(剪其餘草始者無柱與楣簷著於地至是乃施短柱/及楣以柱其楣架起其簷令稍高而下可作户也梁)
　(闇未詳古定制如何不敢輒為之説但假使不如鄭/説亦未見天子不可居廬之法  陳氏雅言曰此羣)
　(臣進戒高宗之辭知之曰明哲明哲實作則此言有/徳者之為法于天下也天子惟君萬邦百官承式此)
　(言有位者之為法于百官也王言惟作命不言臣下/罔攸禀令此言高宗既有明哲之徳固可作則於天)
　(下又居天子之位宜承式於百官也於是而言則為/命奈之何可不言哉上言天子是泛説下言王方是)
　(指言/高宗)
王庸作書以誥曰以台正于四方台恐徳弗類兹故弗
言恭默思道夢帝賚予良弼其代予言
　庸用也高宗用作書告諭羣臣以不言之意言以我
　表正四方任大責重恐徳不類于前人故不敢輕易
　發言而恭敬淵黙以思治道夢帝與我賢輔其將代
　我言矣蓋高宗恭默思道之心純一不二與天無間
　(去/聲)故夢寐之間帝賚良弼其念慮所孚精神所格非
　偶然而得者也(朱子曰高宗夢傅説分明有個傅説/在那裏高宗却不知所以夢見亦是)
　(朕兆先見者如此吾高宗夢傅説據此則是真有箇/天帝與高宗對曰  賚汝以良弼今人但以主宰説)
　(帝謂無形容恐也不得若世間所謂玉皇大帝恐亦/不可又曰夢之事只説到感應處高宗夢帝賚良弼)
　(必是夢中有帝賚之不得説無此事只是天理亦不/得  程子曰夢説之事是𫝊説之感高宗高宗感傅)
　(説高宗只思得聖賢之人須是聖賢之人方始應其/感若𫝊説非聖賢自不相感如今人卜筮蓍在手事)
　(在未來吉凶在書策其卒三者必合矣使書䇿之言/不合于理則自不驗高宗至誠思得賢相寤寐不忘)
　(故兆朕先見于夢如常人夢寤間事有先得者多矣/亦何足怪問高宗往求説耶説來入夢耶曰譬懸鏡)
　(於此有物必照亦非鏡往照物亦非物來入鏡大抵/人心虚靈善不善必先知之  張子曰高宗夢傅説)
　(先見容貌此是最神天張氏文蔚曰誠心求賢寤寐/不忘此心足以合上  生賢之心矣高宗之心有以)
　(合上天生賢之心上天之心得不應高宗求賢之心/  陳氏經曰至誠之道可以前知嵩前有董五經隠)
　(者也伊川聞其名特往造焉至中途遇之曰君非程/先生乎先生欲來信息甚大尹子問于伊川伊川曰)
　(靜則自明觀此則高宗夢説之事不誣矣然此不可/以常情拘常事論也有高宗有傅説則可君非高宗)
　(臣非傅説而效其所為必有以私意用人不合於公/論者若漢文以夢得鄧通光武以䜟得王梁豈足憑)
　(哉之陳氏雅言曰天之生賢將欲以用世而高宗求/賢  心能合上天生賢之心賢之處世將欲以得君)
　(而高宗求賢之心又/能合賢人用世之心)
乃審厥象俾以形旁求于天下説築𫝊巖之野惟肖
　審詳也詳所夢之人繪(音會/畫也)其形象旁求于天下旁
　求者求之非一方也築居也今言所居猶謂之卜築
　傅巖在虞虢(即獲/反)之間肖似也與所夢之形相似
爰立作相王置諸其左右
　於是立以為相按史記高宗得説與之語果聖人乃
　舉以為相書不言省文也未接語而遽命相亦無此
　理置諸左右蓋以冢宰兼師保也荀卿(名況著/荀子)曰學
　莫便乎近其人置之左右者近其人以學也史臣將
　記高宗命説之辭先叙事始如此(新安陳氏曰王置/諸左右蓋不徒相)
　(之而必親/近之也)
命之曰朝夕納誨以輔台徳
　此下命説之辭朝夕納誨者無時不進善言也孟子
　曰人不足與適也政不足與間(去/聲)也惟大人為能格
　君心之非高宗既相説處(上/聲)之以師傅之職而又命
　之朝夕納誨以輔台徳可謂知所本矣吕氏曰高宗
　見道明故知頃刻不可無賢人之言(新安胡氏曰相/業莫大於輔君)
　(徳高宗命相未及他事而責之以納誨輔徳為第一/義真知本之論矣蓋其思道精見道明又素學于甘)
　(盤而有得故/其言如此)
若金用汝作礪(音/利)若濟巨川用汝作舟楫若嵗大旱用
汝作霖雨
　三日雨為霖高宗托物以喻望説納誨之切三語雖
　若一意然一節深一節也(王氏曰作礪使成器舟/楫使濟難霖雨使澤民)
啓乃心沃朕心
　啓開也沃灌溉(音/蓋)也啓乃心者開其心而無隠沃朕
　心者溉我心而厭飫也(陳氏大猷曰相業莫要於輔/徳輔徳莫切於格心格心之)
　(道非可外求惟以心格心啓開而發之也沃灌而入/之也如渴之沃漿神受心領而入之深也  新安陳)
　(氏曰高宗命説之初已有渴教之意今欲遂沃其渴/教之心説果開誠心以進言高宗心心相孚必有如)
　(土受水之沃如所謂江海之浸膏澤之潤渙然冰釋/怡然理順者矣  陳氏雅言曰金而非礪則無以成)
　(器此望於説者切矣而猶未也巨川而非舟楫則無/以濟險此望于傅説者加切矣而所及猶有限也至)
　(大旱而非霖雨則民無以為食望於傅説者至是愈/至矣傅説當何如而慰高宗之望哉當啓其心而無)
　(隠沃君心而厭飫蓋是時高宗於傅説謂若大旱之/望霖雨有渴教之意也必知無不言言無不盡以遂)
　(沃其渴教之心沃之一辭有若土壤之焦而受江河/之潤欲其漸涵浸漬而入蓋言而不倦而聽之者神)
　(領心受而/入之深也)
若藥弗瞑眩(音面/縣)厥疾弗瘳若跣(先上/聲)弗視地厥足用
傷
　方言曰飲藥而毒海岱之間謂之瞑眩瘳愈也弗瞑
　眩喻臣之言不苦口也弗視地喻我之行無所見也
　(王氏炎曰己之有失非説之苦口不能藥己之不明/非説之開導不能行  吕氏曰又恐説視己為成徳)
　(無以扶持之故譬如跣足之人不視地則為物所傷/此高宗倚説為兩耳目一時不可無説也  陳氏經)
　(曰受苦口之言免妄/行之害皆有望於説)
惟暨乃僚罔不同心以匡乃辟俾率先王迪我高后以
康兆民
　匡正率循也先王商先哲王也説既作相總百官則
　卿士而下皆其僚屬高宗欲傅説暨其僚屬同心正
　救使循先王之道蹈成湯之迹以安天下之民也(陳/氏)
　(雅言曰相臣之職下統百官上佐天子高宗之於傅/説不特望其以己正君而又望其暨百僚同心以正)
　(君者誠以君徳之進退係乎羣臣之賢否苟小人衆/則説雖賢亦無以獨成正君之功故謂之暨乃僚罔)
　(不同心者欲其擇羣才以居庻職則道同徳合庶能/左右輔弼交修不逮以正其君然而正君之道當何)
　(如哉亦惟使循先王之道蹈成湯之迹以安天下之/民而已夫成湯之創業垂統所以遺後嗣者至矣後)
　(世之君莫不遵守之故高宗之命傅説先之以俾率/先王而後言迪我高后者與君牙所謂用奉若于先)
　(王以對楊文武之光命同也成湯之迹商之先王能/迪蹈之故高宗欲傅説使其率先王以迪高后也能)
　(使其君率先王以迪高后以康兆民/則安民之道盡而匡君之道亦盡)
嗚呼欽予時命其惟有終
　敬我是命其思有終也是命上文所命者(新安陳氏/曰即相亦)
　(惟終/之意)
説復于王曰惟木從繩則正后從諫則聖后克聖臣不
命其承疇敢不祗若王之休命
　答欽予時命之語木從繩喻后從諫明諫之決不可
　不受也然高宗當求受言於己不必責進言於臣君
　果從諫臣雖不命猶且承之況命之如此誰敢不敬
　順其美命乎(新安陳氏曰主聖臣直導人使諫在徳/不在言君有聖徳則有從諫之實雖不)
　(命亦諫能為江海何憂百川之不歸君無聖徳必無/從諫之實雖命之亦不諫如器既滿水將焉入高宗)
　(以納誨輔徳為命知命相之大本説以從諫克聖復/命尤知致君之大本也  陳氏雅言曰高宗之命傅)
　(説托物以喻其意故傅説之復高宗亦托物以進其/辭謂君之從諫而聖猶木之從繩而正也木之生豈)
　(生而皆正惟從繩則無不正君之徳豈生而皆聖惟/從諫則無不聖傅説於此將進其中篇陳戒之辭故)
　(先説此以廣其從諫之量從諫者人君作聖之功人/臣進言之機也高宗欲資之于人故以納誨責其臣)
　(傅説使反求諸己故以從諫之道望其君/納誨者相臣之職從諫者人君之道也)
　　説命中
惟説命總百官
　説受命總百官冢宰之職也
乃進于王曰嗚呼明王奉若天道建邦設都樹后王君
公承以大夫師長(上/聲)不惟逸豫惟以亂民
　后王天子也君公諸侯也治亂曰亂明王奉順天道
　建邦設都立天子諸侯承以大夫師長制為君臣上
　下之禮以尊臨卑以下奉上非為一人逸豫之計而
　已也惟欲以治民焉耳(孫氏曰后王君公皆有君道/故曰樹大夫師長皆臣道故)
　(曰承后王君公皆有大夫師長以承之大夫以下皆/各有長故曰師長  武夷態氏曰明王奉若天道至)
　(惟以亂民至哉斯言正萬世為人君者之龜鑑也桀/惟不知此而湯有鳴條之師紂惟不知此而武有孟)
　(津之會師曠言于晉侯曰天之愛民甚矣豈其使一/人肆於民上以從其淫而棄天地之性為人君者聞)
　(斯言可以悚然懼矣是新安陳氏曰説初見高宗上/篇所言只及大略至  乃詳及為君立政之道始望)
　(君從諫自此以下至事神則難乃其進諫之綱領條/目也  陳氏雅言曰奉若天道孔疏以為象天以設)
　(官其説穿鑿不足取集𫝊又無明白訓釋大意謂天/生民而不能以自治故立之君君奉天而不能以獨)
　(治故任之臣建邦設都立天子諸侯承以大夫師長/分地而居之分職而任之者非欲以天下奉一人而)
　(使為逸豫之計也惟欲以一人治天下而使之亂民/焉耳下文憲天聰明以至事神則難方是詳及為君)
　(治民/之道)
惟天聰明惟聖時憲惟臣欽若惟民從乂
　天之聰明無所不聞無所不見無他公而已矣人君
　法天之聰明一出於公則臣敬順而民亦從治矣(吕/氏)
　(曰高宗已造明哲之地若火然泉達故説欲廣充高/宗之明哲必憲天之聰明而後己也  陳氏大猷曰)
　(始告以從諫則聖欲其取人為善也此告以惟聖憲/天欲其與天合徳也取人為善固可成性必與天合)
　(徳始可以言聖可謂善責難于君矣此新安陳氏曰/憲天聰明則君與天一臣民之心均  天理自有不)
　(容違者此四句因/上文而申言之)
惟口起羞惟甲胄起戎惟衣裳在笥惟干戈省(悉并/反)厥
躬王惟戒兹允兹克明乃罔不休
　言語所以文身也輕出則有起羞之患甲胄所以衛
　身也輕動則有起戎之憂二者所以為(去/聲)已當慮其
　患於人也衣裳所以命有徳必謹於在笥者戒其有
　所輕予(音/與)干戈所以討有罪必嚴於省躬者戒其有
　所輕動二者所以加人當審其用于己也王惟戒此
　四者信此而能明焉則政治無不休美矣(朱子曰口/非欲起羞)
　(而出言不當則反足以起羞甲胄本所以禦戎而用/謀不當則反足以起戎衣裳在笥易以與人則不可)
　(不謹干戈討有罪則因以省躬四句皆是審底意者/吕氏曰此憲天聰明之條目也上二事人加於我)
　(不可不防下二事我加於人者不可不省四者皆聰/明之發用也知羞戎於未起之前知衣裳干戈於在)
　(笥省躬之日非聰明之大者乎天王氏炎曰此所戒/皆恐其聰明蔽於私欲而不與  相似也克明則庶)
　(幾於天之聰明矣休陳氏大猷曰信於此能明/其所當用乃無不  美而無起羞起戎等患矣)
惟治亂在庶官官不及私昵(尼爾/反)惟其能爵罔及惡徳
惟其賢
　庶官治亂之原也庶官得其人則治不得其人則亂
　王制曰論(去/聲)定而後官之任官而後爵之六卿百執
　事所謂官也公卿大夫士所謂爵也官以任事故曰
　能爵以命徳故曰賢惟賢惟能所以治也私暱惡徳
　所以亂也　按古者公侯伯子男爵之於侯國公卿
　大夫士爵之於朝廷此言庶官則爵為公卿大夫士
　也　吳氏曰惡徳猶凶徳也人君當用吉士凶徳之
　人雖有過人之才爵亦不可及也(吕氏曰官爵及私/惡是蔽於私意非)
　(憲天聰明矣聖董氏鼎曰至聰明者莫如天能法天/聰明者莫如  聖則聰明與天一而臣民莫敢不敬)
　(順矣然世之聰明者多明於人而暗於己故必先自/治然后可以治人自惟口起羞至乃罔不休聰明之)
　(見於脩己者也自惟治亂至惟/其賢聰明之見於用人者也)
慮善以動動惟厥時
　善當乎理也時時措之宜也慮固欲其當乎理然動
　非其時猶無益也聖人酬酢斯世亦其時而已(王氏/曰事)
　(固有善而非時所宜者善如裘葛之良時如寒暑之/時時非葛裘雖善何施惟未動審於慮善將動審於)
　(時宜然後事順理而當其可矣/不顧可否干時而動非聰明也)
有其善喪(去聲/下同)厥善矜其能喪厥功
　自有其善則己不加勉而徳虧矣自矜其能則人不
　效力而功隳矣
惟事事乃其有備有備無患
　惟事其事乃其有備有備故無患也張氏曰修車馬
　備器械事乎兵事則兵有其備故外侮不能為之憂
　簡稼器修稼政事乎農事則農有其備故水旱不能
　為之害所謂事事有備無患者如此
無啓寵納侮無恥過作非
　毋開寵幸而納人之侮毋恥過誤而遂己之非過誤
　出於偶然作非出於有意(新安陳氏曰啓寵納侮即/女子小人近之不遜之意)
　(過而改之則無過矣恥過而作非則遂非/而為惡矣本只無心之過反成有心之惡)
惟厥攸居政事惟醇
　居止而安之義安於義理之所止也義理出於勉强
　則猶二也義理安於自然則一矣一故政事醇而不
　雜也(朱子曰伊尹傅説之言雖為告君而發然人人/皆可玩味無不切於己者  陳氏雅言曰此篇)
　(以憲天聰明為一篇綱領此皆推言其用功之地慮/善以動動惟厥時戒其妄動則必至於有失非憲天)
　(之聰明也有其善喪厥善矜其能喪厥功戒其自滿/則必至於招損非憲天之聰明也惟事事乃其有備)
　(有備無患此欲其能思患預防不思患預防則蔽於/淺近非憲天之聰明也無啓寵納侮無恥過作非此)
　(欲其無溺愛徇己或溺愛徇己則縱於私欲非憲天/聰明也於此數者能隨事而致其戒則聰明之用與)
　(天為一可謂聖矣然其本則又在於人主之一心能/先正其心而安於義理之所止則政之所行醇而不)
　(雜自無數者之居矣傅説戒高宗可謂至矣而又必/總結之惟厥攸  誠以君者政事之根本君心正而)
　(事無/不正)
黷(音/瀆)于祭祀時謂弗欽禮煩則亂事神則難
　祭不欲黷黷則不敬禮不欲煩煩則擾亂皆非所以
　交鬼神之道也商俗尚鬼高宗或未能脱於流俗事
　神之禮必有過焉祖己戒其祀無豐昵傅説蓋因其
　失而正之也(陳氏曰黷祀將以為欽不知反所以為/不欽黷煩皆以為善而為之而乃陷于)
　(不善非禮之禮也事新安陳氏曰事神則難以上皆/憲天聰明之事事  物物皆有天然至當之理惟聰)
　(明者能盡之苟加一毫損益/即是私意非天之聰明矣)
王曰㫖哉説乃言惟服乃不良于言予罔聞于行
　㫖美也古人於飲食之美者必以㫖言之蓋有味其
　言也服行也高宗贊美説之所言謂可服行使汝不
　善於言則我無所聞而行之也蘇氏曰説之言譬如
　藥石雖散而不一然一言一藥皆足以治天下之公
　患所謂古之立言者
説拜稽(上/聲)首曰非知之艱行之惟艱王忱不艱允協于
先王成徳惟説不言有厥咎
　高宗方味説之所言而説以為得于耳者非難行於
　身者為難王忱信之亦不為難信可合成湯之成徳
　説於是而猶有所不言則有其罪矣上篇言后克聖
　臣不命其承所以廣其從諫之量(音/亮)而將告以為治
　之要也此篇言允協先王成徳惟説不言有厥咎所
　以責其躬行之實將進其為學之説也皆引而不發
　之義(朱子曰南軒曰非知之艱行之惟艱此特傅説/告高宗耳蓋高宗舊學甘盤於義理知之亦多)
　(故知得這説若常人則須以致知為先也此等議論/儘好  南軒張氏曰孔子觀上世之化曰大哉知乎)
　(雖堯舜之民比屋可封亦能使之由之而已知者聖/凡之分也豈可云易乎哉傅説之告高宗高宗蓋知)
　(之者恭默思道夢帝賚予良弼非知之明哲者有此/乎故君奭篇言在武丁時則有若甘盤而未及乎傅)
　(説蓋發高宗之知者甘盤也説故告之以雖已知之/此非艱也貴於身親實履之耳此為己知者言也若)
　(高宗未克知之而告之曰知之非艱則説為失言矣/  西山真氏曰忱誠也使高宗以誠為主何患于行)
　(乎陳李氏曰高宗望説以有言而説勸高宗以力行/    氏經曰未知則知之為難既知則行之為難高)
　(宗明哲如此不患不知患行之不力耳知而不行是/亦徒知以至誠行之不見其難矣  新安陳氏曰説)
　(之意以為王能行而説不言則咎在説説已言而王/不行則咎在王不在説也上篇復君以從諫此則責)
　(君以行言必實見于行而後始不為徒從也又按知/對行言古所未發自傅説始發之而後致知力行為)
　(萬世學者為學之法程觀南軒復文公説知字如此/其重而文公稱賞其説如此則可見矣  陳氏雅言)
　(曰知之非艱行之惟艱此謂己知者而言王能誠信/之行亦非難此謂能行者而言也知行兩盡信可合)
　(於成湯之成徳矣蓋高宗舊學于甘盤明哲作則恭/默思道知之有素矣當其望説以有言而説則勸之)
　(以力行知之而不能行則義理雖聞于人而與我猶/二也知之而能行則義理斯得於己而與我為一矣)
　　説命下(碧梧馬氏曰前篇訪以政事故説以/政事對此篇訪以學故説以學對)
王曰來汝説台小子舊學于甘盤既乃遯于荒野入宅
于河自河徂亳暨厥終罔顯
　甘盤臣名君奭言在武丁時則有若甘盤遯退也高
　宗言我小子舊學于甘盤已而退于荒野後又入居
　于河自河徂亳遷徙不常歴敘其廢學之因而歎其
　學終無所顯明也無逸言高宗舊勞于外爰暨小人
　與此相應國語亦謂武丁入于河自河徂亳唐孔氏
　曰高宗為王子時其父小乙欲其知民之艱苦故使
　居民間也蘇氏謂甘盤遯于荒野以台小子語脈推
　之非是(朱子曰予小子舊學于甘盤既乃遯於荒野/東坡解作甘盤遯于荒野據某看只是高宗)
　(自言觀上文曰予小子可見但不知當初高宗因甚/遯于荒野不知甘盤是甚様人是學箇甚麽今亦不)
　(敢斷但據文義疑是如此兼無逸云高宗舊勞于外/亦與此相應想見高宗三年不言恭黙思道未知所)
　(發又見世間未有箇人强得甘盤所以思得大賢如/𫝊説高宗若非傅説想不能致當日之治傅説若非)
　(高宗亦不能有所為故曰惟后非賢/不乂惟賢非后不食言必相須也)
爾惟訓于朕志若作酒醴(音/禮)爾惟麯糵(音曲/臬)若作和羮
爾惟鹽梅爾交修予罔予棄予惟克邁乃訓
　心之所之謂之志邁行也范氏曰酒非麯糵不成羮
　非鹽梅不和人君雖有美質必得賢人輔導乃能成
　徳作酒者麯多則太苦糵多則太甘麯糵得中然後
　成酒作羮者鹽過則鹹梅過則酸鹽梅得中然後成
　羮臣之於君當以柔濟剛可濟否左右規正以成其
　徳故曰爾交修予爾無我棄我能行爾之言也孔氏
　曰交者非一之義(陳氏大猷曰訓志猶言格心不陳/氏經曰中篇説謂患髙宗之  能)
　(行不患臣之不能言此篇高宗謂患説之不能言不/患我之不能行  蘇氏曰麯糵鹽梅和而不同也)
　(林氏曰交修者剛柔可否相濟以輔予之不逮也以/新安陳氏曰此高宗因説行之惟艱之言而許之)
　(能行其/言也)
説曰王人求多聞時惟建事學于古訓乃有獲事不師
古以克永世匪説攸聞
　求多聞者資之人學古訓者反之己古訓者古先聖
　王之訓載修身治天下之道二典三謨之類是也説
　稱王而告之曰人求多聞者是惟立事然必學古訓
　深識義理然後有得不師古訓而能長治久安者非
　説所聞甚言無此理也　林氏曰傅説稱王而告之
　與禹稱舜曰帝光天之下文勢正同(朱子曰而今人/只管説治心修)
　(身若不見這箇理心是如何地治身是如何地修若/如此説資質好便養成箇無能之人資質不好便都)
　(執縳不住了傅説曰學于古訓至匪説攸聞蓋聖賢/説出道理在裏必學乎此後可以有得經籍古人言)
　(學字方自説命始有建吕氏曰學問之博貴有實用/非徒為觀美也大而  立大經經綸大業彌綸大化)
　(至於贊天地化育皆所謂建事也此所謂有用之學/否則所聞雖多亦奚以為  西山眞氏曰大學之道)
　(自格物致知推而至於治國平天下蓋致知所以明/理理明則見諸行事者舉而措之耳此求多聞建事)
　(之意也古者學與事為一故精義所以致用利用所/以崇徳本末非二致也後世學與事為二故求道者)
　(以政事為粗迹任事者以講學為空言不知天下未/嘗有無理之事無事之理老莊言理而不及事是有)
　(無事之理也管商言事而不及理是有無理之事也/深味傅説之言則古先聖王之正𫝊可以識矣  王)
　(氏曰求多聞而不惟古訓是式則是非無所考正而/所聞愈惑矣  陳氏雅言曰自此以下乃傅説論學)
　(之辭古人言學自傅説君臣始王者傅説稱其君之/辭所以起其君之聽也蓋求多聞者建事之本而學)
　(古訓者明理之要欲建事而非多聞之求則所知有/限固不足以立事既能多聞而非古訓之學則擇而)
　(不精亦安保其無失哉此建事者/不徒貴於多聞而尤貴於學古也)
惟學遜志務時敏厥脩乃來允懷于兹道積于厥躬
　遜謙抑也務専力也時敏者無時而不敏也遜其志
　如有所不能敏于學如有所不及虚已受人勤以勵
　己則其所脩如泉始達源源乎其來矣兹此也篤信
　而深念乎此其道積於身不可以一二計矣夫修之
　來來之積其學之得于己者如此(朱子曰遜順其志/捺下這志入那事)
　(中子細低心下意與他理會若高氣不伏以為無𦂳/要不能入細理會得則其修亦不來矣既遜其志又)
　(須時敏若似做不做或作或輟亦不濟事須是遜志/又務時敏則厥脩乃來為學之道只此二端而已又)
　(戒以允懷于兹二者則道乃積于厥躬積者來得件/數多也  李氏曰為學之道常以卑遜自下為心以)
　(能問不能以多問寡有若無實若虚遜志之謂也善/吕氏曰為學之初先要虚心下氣方能受天下之)
　(若氣高則便與為學工夫相背懷陳氏經曰信道不/篤則所脩雖來亦不堅凝惟允  於此篤信不忘則)
　(來者積聚不散來如日知其所無積如月無忘其所/能也  新安陳氏曰驕與怠最害於學驕則志盈善)
　(不可入怠則志惰功不可進學不謙卑退遜則無以/為入門一於謙退而不務時敏則又不能進步遜則)
　(不驕敏則不怠遜而濟以敏厥修所以來也道我所/固有非自外來來云者如斯仁至矣之謂也積云者)
　(如由有諸己之信而進於充實之美也躬陳氏雅言/曰厥脩乃來是遜志時敏之效道積厥  是允懷於)
　(兹之效脩之來來之積其功效雖有淺深/之不同然合而言之則皆自學之事也)
惟斆(音/效)學半念終始典于學厥徳修罔覺
　斆教也言教人居學之半盖道積厥功者體之立斆
　學于人者用之行兼體用合内外而後聖學可全也
　始之自學學也終之教人亦學也一念終始常在於
　學無少間(去/聲)斷則徳之所修有不知其然而然者矣
　或曰受教亦曰斆斆於為學之道半之半須自得此
　説極為新巧但古人論學語皆平正的實此章句數
　非一不應(平/聲)中間一語獨爾巧險此蓋後世釋教機
　權而誤以論聖賢之學也(朱子曰惟斆學半蓋己學/既成居於人上則須教人)
　(自學者學也而教人者亦學也蓋初學得者是半既/學而推以教人是斆之功亦半也念終始典于學始)
　(之所以學者學也終之所以教人者亦學也自學教/人無非是學自始至終日日如此忽不自知其徳之)
　(脩也又曰傅説此段説為學工夫極精密伊尹告太/甲者極痛切  因説斆學半或舉葛氏解云傅説與)
　(王説我教你者只是一半事那一半要你自去行取/故謂之終始曰近見喻子才跋某人説命解後亦引)
　(此説吕伯恭亦如此説某舊為同安簿時學中一士/子作書義如此説見他説得新巧大喜之先説王人)
　(求多聞後面説得監于先王成憲其永無愆數語是/平正實語不應中間翻空一句如此深險如斆得一)
　(半不成那一半棹放冷處教他自得此語全似禪語/五通仙人問佛六通如何是那一通那一通便是妙)
　(處且如學記引此亦只依古註道西山真氏曰曰終/始不曰始終學無止法也上言  之積下言徳之修)
　(以理之共由言之謂之道以理之自得言之謂之徳/非有二也  任氏曰修乃來者可見修罔覺者不可)
　(見惟其有可見之功此厥修之進於乃來惟其無可/見之迹此徳脩之妙於罔覺  陳氏雅言曰自學學)
　(之半也教人亦學之半也能自學而不能教人則是/能成己而不能成物能明徳而不能新民非學之全)
　(也必始之自學念念不忘常在於學終之教人亦念/念不忘常在於學則徳之所脩有不知其然而然者)
　(矣此為學/之極功也)
監于先王成憲其永無愆
　憲法愆過也言徳雖造(去/聲)於罔覺而法必監于先王
　先王成法者子孫之所當守者也孟子言遵先王之
　法而過者未之有也亦此意(張氏曰監先王成憲欲/高宗以湯為法也  陳)
　(氏大猷曰徳修罔覺則徳盛矣必監先王成憲始能/無愆何耶蓋先王之道徳法度皆成憲之所在歴萬)
　(世而無弊者也佛老之學其凝神坐忘亦幾于徳修/罔覺者矣惟不知監先王成憲故學其所學而非先)
　(王之學徳其所徳而非先王之徳是以流弊不可勝/救  吕氏曰無愆徳之至難也舜徳盛矣臯陶惟曰)
　(罔愆而已序陳氏經曰自遜志至典學/乃學之次  監先王成憲乃學之凖的)
惟説式克欽承旁招俊乂列于庶位
　式用也言高宗之徳苟至於無愆則説用能敬承其
　意廣求俊乂列于衆職蓋進賢雖大臣之責然高宗
　之徳未至則雖欲進賢有不可得者(彭氏曰大臣以/己事君不若以)
　(天下之賢事君一相得其人則天下之賢兼收並蓄/庶位皆得其人  陳氏大猷曰君莫大于務學以進)
　(徳相莫大於為君以求賢觀武夷熊氏曰嘗讀孟子/謂湯執中立賢無方者今  商書一則曰敷求哲人)
　(二則曰旁招俊乂伊尹萊朱巫賢傅説諸大臣非以/其親以其賢也主於賢則有徳是視故不間親主於)
　(親則未必皆賢且妨天下之賢路矣信矣立賢無方/為不易之中道  陳氏雅言曰為君之道莫大於法)
　(祖訓以行其政為相之道莫大于求賢才而任之職/然必君徳脩而后相職舉蓋人君之徳苟未至于無)
　(愆則惑於聲色而便辟之臣得志惑於貨利而聚斂/之臣得志相臣雖欲招俊乂而用之其可得乎故進)
　(賢之責雖在於相而用舍之權則在於君君徳之脩/替乃賢才進退之所係此欽承之言必繼於無愆之)
　(後而旁招之語特/為欽承而發也歟)
王曰嗚呼説四海之内咸仰朕徳時乃風
　風教也天下皆仰我徳是汝之教也
股肱惟人良臣惟聖
　手足備而成人良臣輔而君聖高宗初以舟楫霖雨
　為喻繼以麯糵鹽梅為喻至此又以股肱惟人為喻
　其所造益深所望益切矣(新安陳氏曰高宗潛黙之/久一旦舉説而相之風聲)
　(所動四海仰徳然非輔君作聖則無以慰人君之仰/説始告君以從諫則聖惟聖時憲是臣以聖期待其)
　(君今高宗語説以良臣惟/聖是君亦以聖自期待矣)
昔先正保衡作我先王乃曰予弗克俾厥后惟堯舜其
心愧恥若撻于市一夫不獲則曰時予之辜佑我烈祖
格于皇天爾尚明保予罔俾阿衡専美有商
　先正先世長(上/聲)官之臣保安也保衡猶阿衡作興起
　也撻于市恥之甚也不獲不得其所也高宗舉伊尹
　之言謂其自任如此故能輔我成湯功格于皇天爾
　庶幾明以輔我無使伊尹專美於我商家也傅説以
　成湯望高宗故曰協于先王成徳監于先王成憲高
　宗以伊尹望傅説故曰罔俾阿衡專美有商(陳氏大/猷曰尹)
　(在畎畝則欲使君為堯舜之君民為堯舜之民其自/任之重如此説起版築為相迹與尹同則其自任不)
　(可不與尹同時周子曰伊尹恥其君之不及堯舜一/夫不獲則曰  予之辜學者當志伊尹之所志  西)
　(山真氏曰學者口不可一日不/誦此言心不可一日不存此念)
惟后非賢不乂惟賢非后不食其爾克紹乃辟于先王
永綏民説拜稽首曰敢對揚天子之休命
　君非賢臣不與共治賢非其君不與共食言君臣相
　遇之難如此克者責望必能之辭敢者自信無慊之
　辭對者對以己揚者揚於衆休命上文高宗所命也
　至是高宗以成湯自期傅説以伊尹自任君臣相勉
　勵如此異時高宗為商令王傅説為商賢佐果無愧
　於成湯伊尹也宜哉(朱子曰伊尹告太甲便與傅説/告高宗不同伊尹之言諄切懇)
　(到蓋太甲資質低不得不然若高宗則無許多病痛/所謂黷于祭祀時謂弗欽之類不過此等小事爾)
　(陳氏雅言曰高宗言今我而獲説則后得賢矣當與/爾共治也説而遇我則賢得后矣當與我共食也以)
　(君臣相遇之難而見今日相遇之盛爾其克紹汝君/於先王安斯民於永久此以致君澤民之事責其臣)
　(也説於是拜稽首以致其敬君之禮而謂之敢對揚/天子之休命者此以致君澤民之事任諸己也君臣)
　(之相勉勵如此罔俾/阿衡專美有商信哉)
　　高宗肜日
　　　高宗肜(音/容)祭有雊雉之異祖己訓王史氏以為
　　　篇亦訓體也不言訓者以既有高宗之訓故只
　　　以篇首四字為題今文古文皆有(高堂隆曰大/戊有桑穀生)
　　　(朝武丁有雊雉升鼎皆因災恐懼側/身修行故號曰中宗高宗興也勃焉)
高宗肜日越有雊(勾去/聲)雉
　肜祭明日又祭之名殷曰肜周曰繹(音/亦)雊鳴也於肜
　日有雊雉之異蓋祭禰廟也序言湯廟者非是(陳氏/曰祭)
　(之明日以禮享祀行事之有司助祭之賓客皆與焉/然謂之又祭而不謂之享者以尸猶有鬼神之道也)
祖己曰惟先格王正厥事
　格正也猶格其非心之格詳下文高宗祀豐于昵昵
　者禰廟也豐於昵失禮之正故有雊雉之異祖己自
　言當先格王之非心然後正其所失之事惟天監民
　以下格王之言王司敬民以下正事之言也(蘇氏曰/武丁不)
　(脩人事數祭媚神又豐於親廟儉於逺者敬其父薄/其祖此失徳之大者故傅説祖己皆先格而正之)
　(孔光曰上天聰明苟無其事變不虚生書曰惟先格/王正厥事言變異之來起事有不正也  王氏曰祖)
　(考罔非天嗣祀有典不可豐/殺訓之使改所謂正厥事)
乃訓于王曰惟天監下民典厥義降年有永有不永非
天夭(上/聲)民民中絶命
　典主也義者理之當然行而宜之之謂言天監視下
　民其禍福予(音/與)奪惟主義如何爾降年有永有不永
　者義則永不義則不永非天夭折其民民自以非義
　而中絶其命也意高宗之祀必有祈年請命之事如
　漢武帝五畤(音/止)祀之類祖己言永年之道不在禱祠
　在於所行義與不義而已禱祠非永年之道也言民
　而不言君者不敢斥也
民有不若徳不聽罪天既孚命正厥徳乃曰其如台
　不若徳不順於徳不聽罪不服其罪謂不改過也孚
　命者以妖孽(音/臬)為符信而譴(詰戰/反)告之也言民不順
　徳不服罪天既以妖孽為符信而譴告之欲其恐懼
　脩省以正徳民乃曰孽祥其如我何則天必誅絶之
　矣祖己意謂高宗當因雊雉以自省不可謂適然而
　自恕夫(音/扶)數(音/朔)祭豐昵徼福於神不若徳也瀆于祭
　祀傅説嘗以進戒意或吝改不聽罪也雊雉之異是
　天既孚命正厥徳矣其可謂妖孽其如我何耶
嗚呼王司敬民罔非天𦙍典祀無豐于昵
　司主𦙍嗣也王之職主於敬民而已徼福於神非王
　之事也況祖宗莫非天之嗣主祀其可獨豐於昵廟
　乎(孔氏曰昵近也豐於近廟王馬氏曰昵考也謂禰/廟  陳氏經曰為雊雉訓  而書不及雉本以訓)
　(王而辭屢及民末始指王而言辭不迫而意獨至矣/  吕氏曰災異有二失道之君與天隔絶災異之應)
　(常遲賢君與天貫通災異之應常速高宗恭黙夢帝/精神素與天通又聰明憲天脩徳又與天合故於祀)
　(事略過豐飛雉隨即應之此雖過于厚亦過也精誠/積久天既賚之過失微形天遽警之固見天之警君)
　(無私亦見天之愛君甚速也黷於祭祀禮煩則亂説/已知高宗之偏在此㫖哉惟艱領略警省深矣而此)
　(心終難除氣質偏厚者尚難變乃知行之果為艱也/此篇為雊雉作而進戒之言不及災異獨指大公之)
　(道示之非祖己諷諫不敢直言/蓋高宗聰明從諫不待深言也)
　　西伯戡黎
　　　西伯文王也名昌姓姬氏戡(音/堪)勝也黎國名在
　　　上黨壺關之地按史記文王脱羑(以九/反)里(殷獄/曰羑)
　　　(里一曰地名在/河内湯陰縣)之囚獻洛西之地紂賜弓矢鈇
　　　鉞(音夫/越)使得專征伐為西伯文王既受命黎為
　　　不道於是舉兵伐而勝之祖伊知周徳日盛既
　　　已戡黎紂惡不悛勢必及殷故恐懼奔告于王
　　　庶幾王之改之也史録其言以為此篇誥體也
　　　今文古文皆有　或曰西伯武王也史記嘗載
　　　紂使膠鬲觀兵膠鬲問之曰西伯曷為而來則
　　　武王亦繼文王為方伯矣(朱子曰西伯戡黎便/是這箇事難判斷觀)
　　　(戡黎大故逼近紂都了豈有諸侯臣子而敢稱/兵於天子之都乎看來文王只是不伐紂耳其)
　　　(他事亦都做了如伐崇戡黎之類若説文王終/守臣節何故伐崇侯虎只是後人因孔子以服)
　　　(事殷一句遂委曲回䕶箇文王説教好看殊不/知孔子只是説文王不伐紂耳嘗見雜説云紂)
　　　(殺九侯鄂侯爭之强辯之疾併醢鄂侯西伯聞/之竊歎崇侯虎譖之曰西伯欲叛紂怒囚之羑)
　　　(里西伯歎曰父有不慈子不可以不孝君有不/明臣不可以不忠豈有君而可叛者乎於是諸)
　　　(侯聞之以西伯能敬上而恤下也遂相率而歸/之看來只這般説得平  問西伯戡黎舊説西)
　　　(伯多指文王惟陳少南吕伯恭薛季隆以為武/王吳才老亦曰乘黎恐是伐紂時事按書序言)
　　　(殷始咎周周人乘黎則殷自此以前未嘗惡周/也殷始有惡周之心而周文乘襲戡勝近畿之)
　　　(黎國迫于王都且見征伐此祖伊所以恐而奔/告于受曰天既訖我殷命曰恐曰奔告曰訖我)
　　　(殷命則其事勢亦且迫矣恐非文王時事也文/王率殷之叛國以事紂而孔子亦稱其三分天)
　　　(下有其二以服事殷為至徳所謂有事君之小/心者正文王之事孔子所以謂之至徳也當時)
　　　(征伐雖或有之未必迫近於畿甸然史記又謂/文王伐犬戎伐宻須敗耆國耆即黎也音相近)
　　　(文王得專征伐故伐之二說未知孰是曰此等/無證據可且缺之殷始咎周周人乘黎祖伊恐)
　　　(奔告于受這事勢便自在住不得若曰奔告于/受則商之忠臣義士何嘗一日忘周自是昏迷)
　　　(耳不問孔氏𫝊謂書序是後人𫝊會不足信曰/亦  必序只經文謂祖伊恐奔告于王曰天子)
　　　(天既訖我殷命則是已交手爭競了紂固無道/然亦是武王事勢不相安住不得了仲虺告成)
　　　(湯曰肇我邦于有夏若苖之有莠若粟之有秕/小大戰戰罔不懼于非辜則仲虺分明言事勢)
　　　(不容住我不誅彼則彼將圖我矣後人多曲為/之説以諱之要之自是避不得  臨川吳氏曰)
　　　(黎畿内之國文王三分天下有其二以服事殷/決不稱兵于紂之畿内武王嗣為西伯其事殷)
　　　(猶文王也其伐殷在於嗣位十有二年之後蓋/天命未絶則為君臣一日命絶乃行天罸此事)
　　　(間不容髪今兵既逼王畿祖伊恐而奔告則震/撼甚矣豈得戡黎之後班師而去復就臣位而)
　　　(紂恬不以為意也竊疑戡黎之師當是伐紂之/時當時近畿有小國周師先戡黎而遂乘勝以)
　　　(進紂/都也)
西伯既戡黎祖伊恐奔告于王
　下文無及戡黎之事史氏特標此篇首以見(音/現)祖伊
　告王之因也祖姓伊名祖己後也奔告自其邑奔走
　來告紂也
曰天子天既訖我殷命格人元龜罔敢知吉非先王不
相(去/聲)我後人惟王淫戲用自絶
　祖伊將言天訖殷命故特呼天子以感動之訖絶也
　格人猶言至人也格人元龜皆能先知吉凶者言天
　既已絶我殷命格人元龜皆無敢知其吉者甚言凶
　禍之必至也非先王在天之靈不佑我後人我後人
　淫戲用自絶于天耳
故天棄我不有康食不虞天性不迪率典
　康安虞度(入/聲)也典常法也紂自絶于天故天棄殷不
　有康食饑饉(音/近)荐臻也不虞天性民失常心也不迪
　率典廢壞常法也(新安陳氏曰詩曰自天降康豐年/穰穰以豐穰為降康則不有康食)
　(為天降饑饉明矣書之言性此第三見蓋謂人/所受于天之性為私欲所蔽而不能省察也)
今我民罔弗欲喪(去/聲)曰天曷不降威大命不摰(音/至)今王
其如台
　大命非常之命摰至也史記云大命胡不至民苦紂
　虐無不欲殷之亡曰天胡不降威於殷而受大命者
　何不至乎今王其無如我何言紂不復能君長(上/聲)我
　也上章言天棄殷此章言民棄殷祖伊之言可謂痛
　切明著矣
王曰嗚呼我生不有命在天
　紂歎息謂民雖欲亡我我之生獨不有命在天乎
祖伊反曰嗚呼乃罪多參在上乃能責命于天
　紂既無改過之意祖伊退而言曰爾罪衆多參(倉含/反)
　列在上乃能責其命于天耶吕氏曰責命于天惟與
　天同徳者方可(吕氏曰責命于天必大人與天合徳/如孔子謂天生徳于予天未喪斯文)
　(桓魋匡人其如子何是也退臨川吳氏曰前與/紂言故稱王此以下祖伊  而私言之故稱乃)
殷之即喪(去/聲)指乃功不無戮于爾邦
　功事也言殷即喪亡矣指汝所為之事其能免戮于
　商邦乎蘇氏曰祖伊之諫盡言不諱漢唐中主所不
　能容者紂雖不改而終不怒祖伊得全則後世人主
　有不如紂者多矣愚讀是篇而知周徳之至也祖伊
　以西伯戡黎不利於殷故奔告于紂意必及西伯戡
　黎不利於殷之語而入以告后出以語(音/御)人未嘗有
　一毫及周者是知周家初無利天下之心其戡黎也
　義之所當伐也使紂遷善改過則周將終守臣節矣
　祖伊殷之賢臣也知周之興必不利于殷又知殷之
　亡初無與(音/預)於周故因戡黎告紂反覆乎天命民情
　之可畏而略無及周者文武公天下之心於是可見
　(林氏曰即喪言不旋踵而亡也善葉氏曰凡事積而/成者皆曰功  陳氏經曰善有  之功惡有惡之功)
　(蓋其惡之成也言王氏十朋曰指乃功與惟府辜功/之功同辜功猶  罪狀  吕氏曰伊反歸于家亦無)
　(咎周之辭大凡作事黨友親姻以為是未必是至/仇敵亦以為是則是可知矣於此知周之盛徳也)
　　微子
　　　微國名子爵也微子名啓帝乙長子紂之庶母
　　　兄也微子痛殷之將亡謀於箕子比干史録其
　　　問答之語亦誥體也以篇首有微子二字因以
　　　名篇今文古文皆有(孔氏曰微圻内國名箕唐/孔氏曰鄭𤣥以為微  俱)
　　　(在圻内孔雖不言箕亦當在畿内也比干不言/封爵或本無爵或有而不言也  吕氏曰天下)
　　　(有道君子相與公議於朝各盡致君之道天下/無道君子相與私議於家各盡致身之道微子)
　　　(與二師宗室大臣與社稷為存亡當紂之時無/所致力不得已謀各行其志以不失其義欲知)
　　　(三仁之心此篇可見無陳氏經曰賢人君子忠/孝之心不見於安平  事之際毎見於悲傷惻)
　　　(怛之/時)
微子若曰父師少師殷其弗或亂正四方我祖底遂陳
于上我用沈酗(叶句/反)于酒用亂敗厥徳于下
　父師太師三公箕子也少師孤卿比干也弗或者不
　能或如此也亂治也言紂無道無望其能治正天下
　也底致陳列也我祖成湯致功陳列于上而子孫沈
　酗于酒敗亂其徳於下沈酗言我而不言紂者過則
　歸己猶不忍斥言之也(王氏肅曰箕子紂諸父氏家/語曰比干紂諸父  吕  曰)
　(其者未定之辭或者非斷然之辭商亡形決矣猶曰/商其不或能治正四方乎微子猶兾紂一旦悔悟不)
　(謂其果不能也歸釋文以酒為凶曰酗視吕氏曰沈/酗紂自為微子  之我者蓋以君為體  同已過以)
　(商家體統言之故總而言我亦不忍斥言紂也如五/子之歌曰萬姓仇予  新安陳氏曰敗于下對陳于)
　(上而言祖宗在上如彼而子孫在/下如此忝厥祖甚矣深歎傷之)
殷罔不小大好(去/聲)草竊姦宄卿士師師非度凡有辜(音/孤)
罪乃罔恒(胡登/反)獲小民方興相為敵讎今殷其淪喪(去/聲)
若涉大水其無津涯(音/崖)殷遂喪(去/聲)越至于今
　殷之人民無小無大皆好草竊姦宄上而卿士亦皆
　相師非法上下容隠凡有冒法之人無有得其罪者
　小民無所畏愳强凌弱衆暴寡方起讎怨爭鬬侵奪
　綱紀蕩然淪喪之形茫無畔㟁若涉大水無有津涯
　殷之喪亡乃至于今日乎微子上陳祖烈下述喪亂
　哀怨痛切言有盡而意無窮數千載之下猶使人傷
　感悲憤後世人主觀此亦可深監矣(新安陳氏曰有/罪罔常獲紂為)
　(逋逃主如楚無宇之閽逃入王/宫執法者不能得之也越及也)
曰父師少師我其發出(尺類/反)狂吾家髦遜于荒今爾無
指告予顛隮(子細/反)若之何其(基/同)
　曰者微子更(平/聲)端之辭也何其語辭言紂發出顛狂
　暴虐無道我家老成之人皆逃遁于荒野危亡之勢
　如此今爾無所指示告我以顛隕(音/尹)隮墮之事將若
　之何哉蓋微子憂危之甚特更端以問救亂之策言
　我而不言紂者亦上章我用沈酗之義(張氏曰微子/有去之之意)
　(其陳氏經曰老成皆遁留者父師少師耳義鄭氏曰/  語助辭齊魯之間聲讀如姬記曰何居  與此同)
父師若曰王子天毒降災荒殷邦方興沈酗于酒
　此下箕子之答也王子微子也自紂言之則紂無道
　故天降災自天下言之則紂之無道亦天之數箕子
　歸之天者以見其忠厚敬君之意與小旻詩言旻(音/民)
　天疾威敷于下土意同方興者言其方興而未艾也
　此答微子沈酗于酒之語而有甚之之意下同(王氏/炎曰)
　(自此以下箕子以其意剖析微子之言而答之歸新/安陳氏曰紂之惡皆原于酒若天所使乃無所  咎)
　(之辭惟紂之沈酗方興而未艾下民化/之無怪其為敵讎亦方興而未艾也)
乃罔畏畏咈其耉長(上/聲)舊有位人
　乃罔畏畏者不畏其所當畏也孔子曰君子有三畏
　畏天命畏大人畏聖人之言咈逆也耉長老成之人
　也紂惟不畏其所當畏故老成舊有位者紂皆咈逆
　而棄逐之即武王所謂播棄黎老者此答微子發狂
　耄遜之語以上文特發問端故此先答之(陳氏大猷/曰沈酗昏)
　(迷故當畏者皆無所畏無所畏則無/所不至矣以下諸惡皆無畏所致)
今殷民乃攘(如羊/反)竊神祗之犧牷(音/全)牲用以容將食無
災
　色純曰犧體完曰牷牛羊豕曰牲犧牷牲祭祀天地
　之物禮之最重者猶為商民攘竊而去有司用相容
　隠將而食之且無災禍豈特草竊姦宄而已哉此答
　微子草竊姦宄之語
降監殷民用乂讎斂(力念/反)召敵讎不怠罪合于一多瘠
(音/戚)罔詔
　讎斂若仇敵掊(音/裒)斂之也不怠力行而不息也詔告
　也下視殷民凡上所用以治之者無非讎斂之事夫
　(音/扶)上以讎而斂下則下必為敵以讎上下之敵讎實
　上之讎斂以召之而紂方且召敵讎不怠君臣上下
　同惡相濟合而為一故民多饑殍而無所告也此答
　微子小民相為讎敵之語
商今其有災我興受其敗商其淪喪我罔為臣僕詔王
子出迪我舊云刻子王子弗出我乃顛隮
　商今其有災我出當其禍敗商若淪喪我斷無臣僕
　他人之理詔告也告微子以去為道蓋商祀不可無
　人微子去則可以存商祀也刻害也箕子舊以微子
　長且賢勸帝乙立之帝乙不從卒立紂紂必忌之是
　我前日所言適以害子子若不去則禍必不免我商
　家宗祀始隕墜而無所托矣箕子自言其義決不可
　去而微子之義決不可不去也此答微子淪喪顛隮
　之語(王氏炎曰微子不去殺身之禍恐不獨在比干/尚何其祀之可續乎故曰我乃顛隮  陳氏經)
　(曰忠臣之於國明知天命之將絶未嘗不勉强扶持/之以求萬一之幸未有安坐而視其亡者  新安陳)
　(氏曰箕子自言我罔為臣僕其後終不臣周不負斯/言矣微子本有欲去之意故箕子於此深贊其去之)
　(之謀前後文/尤相照應)
自靖人自獻于先王我不顧行遯
　上文既答微子所言至此則告以彼此去就之義靖
　安也各安其義之所當盡以自達其志於先王使無
　愧於神明而已如我則不復顧行遯也按此篇微子
　謀於箕子比干箕子答如上文而比干獨無所言者
　得非比干安於義之當死而無復言歟孔子曰殷有
　三仁焉三仁之行(胡孟/反)雖不同而皆出乎天理之正
　各得其心之所安故孔子皆許之以仁而所謂自靖
　者即此也　又按左傳(去/聲)楚克許許男面縳銜璧衰
　絰(音催/迭)輿櫬以見楚子楚子問諸逢伯逢伯曰昔武
　王克商微子啓如是武王親釋其縛受其璧而祓(音/弗)
　之焚其櫬禮而命之然則微子適周乃在克商之後
　而此所謂去者特去其位而逃遁於外耳論(去/聲)微子
　之去者當詳於是(問微子篇曰詔王子出迪我舊云/刻子一段於三仁之去就死生未)
　(知其所以當留當去當死之切當不可易處蓋嘗因/是妄謂微子以宗國將亡不勝其憂愁無聊之心而)
　(謀出處於箕子比干故箕子為言我興受其敗不可/逃免當與宗國俱為存亡故雖商祀或至淪亡我亦)
　(誓不臣屬他人蓋將諫紂紂不聽亦不敢苟全逃死/而比干無以言者孔氏所謂心同不復重言是也其)
　(後比干果以諫死而箕子乃不死者比干初心豈欲/徒死以沽名哉所以諫者庶幾吾言得行而紂改焉)
　(耳紂既不改而言益切故紂遂殺之則比干亦不得/而逃死耳箕子初心亦豈欲隠晦自存以苟全其生)
　(哉亦猶比干之諫兾吾言得行而紂改焉耳紂既不/改而囚之偶不死耳紂囚之而不置之死則箕子豈)
　(固欲自經於溝瀆而為匹夫之諒哉故因遂佯狂而/為奴蓋亦未欲即死庶幾彌縫其失而兾其萬有一)
　(之開悟耳蓋諫行而紂改過者二子之本心也諫不/行而或死或囚者二子所遇之不同耳使紂而囚比)
　(干意比干亦未敢即死也使紂而殺箕子箕子敢求/全哉二子易地則皆然耳至於箕子為微子之計則)
　(其意豈不以謂吾三人者皆宗國之臣利害休戚事/體一同皆當與社稷俱為存亡不可復顧明哲保身)
　(之義然而微子國之元子也往者紂未立吾嘗言於/帝乙而立子帝乙不從而立紂是以紂卒疑吾兩人)
　(故吾舊所云者足以害子子若起諫紂則紂益生疑/非惟不從害必先及子而併我危矣死分也不足惜)
　(而未有毫髪益於紂而遽死可惜也東萊所謂人先/有疑心則雖盡忠與言而未必聽蓋疑心先入而為)
　(之主是也故微子不可留但當遁逃而出乃合於道/又況我與比干既留諫以事紂則存亡未可知萬一)
　(不死固罔為人臣僕此心已堅定則亦不可使成湯/以來廟不血食況汝為元子又居危疑之地義當逃)
　(去萬有一全宗祀可也此三子者其制行不同各出/於至誠惻怛之心無所為而為之故孔子並稱三仁)
　(或以此歟朱子曰此説得之史記亦説箕子諫而見/囚也  延平先生説三仁事云當理而無私心則仁)
　(矣今以此語推之三仁之心只欲紂改過而圗存比/干之殺身蓋非得已箕子亦偶未見殺耳非有意於)
　(為奴也事勢既邇微子自是亦只得全身以存先王/之祀皆理不得不然者使其先有殺身强諫之心則)
　(亦不得為仁人矣箕子比干都是一樣心箕子偶然/不衝著紂之怒不殺他然見比干恁地死若更死諫)
　(無益於國徒使人君有殺諫臣之名他處此最難微/子去却易比干一向諫死又却索性箕子在半上落)
　(下最是難處被他監繫在那裡不免佯狂所以易中/特説箕子之明夷可見其難處故曰利艱貞晦其明)
　(也内難而能正其志箕子以之他外雖狂心則定也/  張氏廷堅曰君子之去就死生其志在於天下國)
　(家而不在於一身故其死者非沽名生者非懼禍引/身以去者非忘君也故微子得奉先之孝比干盡事)
　(君之節箕子全愛君之仁微子自獻以其孝箕子比/干自獻以其忠然書載箕子微子之言而比干不與)
　(焉蓋人臣之義莫易明于死節莫難明于去國而屈/辱用晦者尤所難辨也比干以死自誓無足為疑而)
　(箕子不免云云者重去就之義也獻張氏曰三仁之/志各有所在微子自謀存宗祀以  於先王比干自)
　(謀死諫以獻于先王箕子自謀佯狂俟紂改過以獻/於先王後世以死生為重古人以義理為重後世志)
　(慮淺狹故見死惟高節古人智慮廣大故以死為常/事或去或死或生初無高下義之所在三人各安之)
　(矣生李太白比干廟碑曰昔殷王毒痡公獨死之非/捐  之難處死之難故不可死而死是輕其生非孝)
　(也可死而不死是重其死非忠也周武以三分之業/有諸侯之師實其十亂之謀總其一心之衆當公之)
　(存也乃戢彼西土及公之喪也乃觀於孟津公存而/殷存公喪而殷喪興亡兩繫豈不重歟夫子稱殷有)
　(三仁豈無微㫖敢頌之曰存其身存其宗亦仁矣存/其名存其祀亦仁矣亡其身圖其國亦仁矣若進死)
　(者退生者狂狷之士將奔走之褒生者貶死者宴安/之人將殞力焉故同歸諸仁各順其志  栁子厚箕)
　(子碑曰當其周時未至殷祀未殄比干已死微子已/去向使紂惡未稔而自斃武庚念亂以圖存國無其)
　(人誰與興理是固人事之或然者也然則先王隠忍/而為此其有志於斯乎  五峰胡氏曰堯舜與賢三)
　(王與嫡所以一民心重天下也然大君人命所係興/亡之本聖人有權焉未嘗執一也是以武王雖弟上)
　(承文王之命而終不失為君帝乙亦賢君也泥於立/嫡而不知紂之足以亡天下也亦不知變之過矣使)
　(帝乙而知是道商之卜世猶未可知也為新安陳氏/曰我以不去為義之所安微子則以去  義之所安)
　(也反之吾心而果安則獻之先生而無愧對越先王/之心不外乎吾心而已若比干則死其心之所安歟)
　(箕子又謂若我則留而/不去不復顧慮行遯矣)
　
　
　
　
　
　
　
　
　
　
　
　
　
　書經大全卷五
欽定四庫全書
　書經大全卷六
　　　　　　　　　　　明　胡廣等　撰
　周書
　　周文王國號後武王因以為有天下之號書凡三
　　十二篇(史記后稷封于邰别姓姬氏𫝊十三世至/季歴季歴生昌為西伯西伯崩太子發立)
　　(是為武王侯陳氏曰文王二十四年生武王四十/八年即諸  位在位五十年年九十七而終武王)
　　(年七十三而嗣位嗣位十三年而伐/紂為天子七年而終年九十三也)
　　泰誓上
　　　泰大同國語作大武王伐殷史錄其誓師之言
　　　以其大會孟津編書者因以泰誓名之上篇未
　　　渡河作後二篇既渡河作今文無古文有　按
　　　伏生二十八篇本無泰誓武帝時偽泰誓出與
　　　伏生今文書合為二十九篇孔壁書雖出而未
　　　𫝊於世故漢儒所引皆用偽泰誓如曰白魚入
　　　于王舟有火復于王屋流為烏太史公記周本
　　　紀亦載其語然偽泰誓雖知剽竊(音/切)經傳(去/聲)所
　　　引而古書亦不能盡見故後漢馬融得疑其偽
　　　謂泰誓按其文若淺露吾又見書𫝊多矣所引
　　　泰誓而不在泰誓者甚多至晉孔壁古文書行
　　　而偽泰誓始廢　吳氏曰湯武皆以兵受命然
　　　湯之辭裕武王之辭迫湯之數(音/所)桀也恭武之
　　　數紂也傲學者不能無憾疑其書之晚出或非
　　　盡當時之本文也(朱子曰文王之事紂惟知以/臣事君而已都不見其他兹)
　　　(其所以為至徳也若謂三分天下紂尚有其二/未忍輕去臣位以商之先王徳澤未亡厯數未)
　　　(終紂惡未甚聖人若之何而取之則是文王之/事紂非其本心蓋有不得已焉耳若是則安得)
　　　(謂之至徳哉至于武王之伐紂觀政于商亦豈/有取之之心而紂罔有悛心武王灼見天命人)
　　　(心之歸己也不得不順而應之故曰予弗順天/厥罪惟鈞以此觀之足見武王之伐紂順乎天)
　　　(而應乎人無可疑矣此處不容有毫髪之差天/理人欲王道霸術之所以分其端待在于此爾)
　　　(易王氏炎曰古文泰字只用大字今文遂以泰/  大泰者大之至  吳氏曰按帝辛本紀稱紂)
　　　(書稱受或二/字古通用)
惟十有三年春大會于孟津
　十三年者武王即位之十三年也春者孟春建寅之
　月也孟津見(音現/下同)禹貢　按漢孔氏言虞芮(如税反/二國名)
　(虞在陜之平/陸芮在馮翊)質成為文王受命改元之年凡九年而
　文王崩武王立二年而觀(去/聲)兵三年而伐紂合為十
　有三年此皆惑於偽書泰誓之文而誤解九年大統
　未集與夫(音扶/下同)觀政于商之語也古者人君即位則
　稱元年以計其在位之久近常事也自秦惠文始改
　十四年為後元年漢文帝亦改十七年為後元年自
　後説春秋因以改元為重歐陽氏曰果重事歟西伯
　即位已改元年中間不宜改元而又改元至武王即
　位宜改元而反不改元乃上冒先君之元年并(去/聲)其
　居喪稱十一年及其滅商而得天下其事大於聽訟
　逺矣而又不改元由是言之謂文王受命改元武王
　冒文王之元年者皆妄也歐陽氏之辨極為明著但
　其曰十一年者亦惑於書序十一年之誤也詳見序
　篇又按漢孔氏以春為建子之月蓋謂三代改正朔
　必改月數改月數必以其正為四時之首序言一月
　戊午既以一月為建子之月而經又係之以春故遂
　以建子之月為春夫改正朔不改月數於太甲辨之
　詳矣而四時改易尤為無藝(法制/也)冬不可以為春寒
　不可以為暖固不待辨而明也或曰鄭氏箋詩維暮
　之春亦言周之季春於夏為孟春曰此漢儒承襲之
　誤耳且臣工詩言維暮之春亦又何求如何新畬(音/余)
　於(音/烏)皇來牟將受厥明蓋言暮春則當治其新畬矣
　今如何哉然牟麥將熟可以受上帝之明賜夫牟麥
　將熟則建辰之月夏正季春審矣鄭氏於詩且不得
　其義則其攷之固不審也不然則商以季冬為春周
　以仲冬為春四時反逆皆不得其正豈三代聖人奉
　天之政乎(朱子曰泰誓序十有一年武王伐殷經云/十有三年春大會于孟津必差誤説者乃)
　(以十一年為觀兵尤無義理舊有人引洪範十有三/祀王訪于箕子則十有一年之誤可知矣問子丑寅)
　(之建正如何曰此是三陽之月若秦用建亥之月為/正直是無謂大抵三代更易須著如此更易一畨)
王曰嗟我友邦冢君越我御事庶士明聽誓
　王曰者史臣追稱之也友邦親之也冢君尊之也越
　及也御事治(平/聲)事者庶士衆士也告以伐商之意且
　欲其聽之審也
惟天地萬物父母惟人萬物之靈亶(丹上/聲)聰明作元后
元后作民父母
　亶誠實無妄之謂言聰明出於天性然也大哉乾元
　萬物資始至哉坤元萬物資生天地者萬物之父母
　也萬物之生惟人得其秀而靈具四端備萬善知覺
　獨異於物而聖人又得其最秀而最靈者天生聰明
　無待勉强(上/聲)其知先知其覺先覺首出庶物故能為
　大君於天下而天下之疲癃殘疾得其生鰥寡孤獨
　得其養舉萬民之衆無一而不得其所焉則元后者
　又所以為民之父母也夫(音/扶)天地生物而厚於人天
　地生人而厚於聖人其所以厚於聖人者亦惟欲其
　君長(上/聲)乎民而推天地父母斯民之心而已天之為
　(去/聲)民如此則任元后之責者可不知所以作民父母
　之義乎商紂失君民之道故武王發此是雖一時誓
　師之言而實萬世人君之所當體念也(朱子曰氣質/之性古人雖)
　(不曾説著考之經典却有此意如惟人萬物之靈亶/聰明作元后天乃錫王勇智皆此意也湯武征伐皆)
　(先自説一段義理父新安陳氏曰萬物莫不禀氣於/天受形於地乾稱  坤稱母此天地所以為萬物一)
　(大父母也也孫氏曰天地能生萬物而不能成所以/成之者君    唐氏曰配天地以作民父母與易象)
　(言后以財成天地之道輔相天地之宜以左右民者/一也  陳氏經曰人者萬物之一也物得氣之偏人)
　(得氣之全此人性所以獨靈于物然人雖有此靈有/不能保此靈者必得聰明之君以父母之斯民始得)
　(以各全其靈聰明亦靈也聖人先得我心之所同然/而為靈之靈者耳  吕氏曰此雖誓師之辭乃六經)
　(之統攝百王之標凖子碧梧馬氏曰作民父母一語/武王以之首泰誓箕  以之終皇極  陳氏雅言曰)
　(造化生物之仁聖人養民之仁亶聰明作元后者天/之意也作民父母者君之責也天地為萬物之父母)
　(聖人為萬民之父母武王於誓師之首言此以/見人君當與天地同其徳而盡君師之責也)
今商王受弗敬上天降災下民
　受紂名也(受是酉反孔𫝊云受紂也音相亂馬氏曰/受讀曰紂鄭氏云紂帝乙之子帝乙愛而)
　(欲立之號曰受後/時人轉稱為紂)言紂慢天虐民不知所以作民父
　母也慢天虐民之實即下文所云也
沈湎(音/免)冒色敢行暴虐罪人以族官人以世惟宫室臺
榭陂(班糜/反)池侈服以殘害于爾萬姓焚炙(之石/反)忠良刳
(音/枯)剔(它歴/反)孕婦皇天震怒命我文考肅將天威大勲未
集
　沈湎溺于酒也冒色冒亂女色也族親族也一人有
　罪刑及親族也世子弟也官使不擇賢才惟因父兄
　而寵任子弟也土高曰臺有木曰榭澤障曰陂停水
　曰池侈奢也焚炙炮烙(音庖/洛)刑之類刳剔割剝也皇
　甫謐(音/宻)云紂剖比干妻以視其胎未知何據紂虐害
　無道如此故皇天震怒命我文考敬將天威以除邪
　虐大功未集而文王崩愚謂大勲在文王時未嘗有
　意至紂惡貫盈武王伐之叙文王之辭不得不爾學
　者當言外得之(問諸儒之説以為武王未誅紂則稱/文王為文考以明文王在位未嘗稱)
　(王之證及既誅紂乃稱文考為文王然既曰文考則/其諡定矣若如其言將稱為文公耶朱子曰此等事)
　(無證佐皆不可曉闕之可也文武無伐紂之心而天/與之人歸之其勢必誅紂而後已故有肅將天威大)
　(勲未集之語但紂罪未盈天命未絶故文王猶得以/三分之二而服事紂若使文王未崩十二三年紂惡)
　(不悛天命已絶則孟津之事文王亦豈得而辭哉以/此見文武之心未嘗不同皆無私意視天與人而已)
　(便因説文王事商曰文王且是做得從容不迫武王/  去伐商太猛耳文王伐崇伐宻戡黎等事又自顯)
　(然書説王季勤勞王家詩云太王翦商都是他子孫/自説不成他子孫誣其父祖春秋分明説泰伯不從)
　(是不從甚底事若泰伯當武王之世也只是為諸侯/但時措之宜聖人又有不得已處横渠云商之中世)
　(都棄了西方之地不管他所以戎狄復進入中國太/王所以遷於岐然岐下也只是箇荒涼之地太王自)
　(去立箇家計如此雖陳氏大猷曰敬者萬善之本不/敬者萬惡之本人  至愚猶知敬天今紂天且不敬)
　(宜其衆惡/日深也)
肆予小子發以爾友邦冢君觀政于商惟受罔有悛(音/筌)
心乃夷居弗事上帝神祗遺厥先宗廟弗祀犧牲粢(音/咨)
盛(音/成)既于凶盜乃曰吾有民有命罔懲(音/澄)其侮
　肆故也觀政猶伊尹所謂萬夫之長可以觀政八百
　諸侯背商歸周則商政可知先儒以觀政為觀兵誤
　矣悛改也夷蹲踞(音存/句)也武王言故我小子以爾諸
　侯之向背觀政之失得於商今諸侯背叛既已如此
　而紂無有悔悟改過之心夷踞而居廢上帝百神宗
　廟之祀犧牲粢盛以為祭祀之備者皆盡于凶惡盜
　賊之人即箕子所謂攘竊神祗之犧牷牲者也受之
　慢神如此乃謂我有民社我有天命而無有懲戒其
　侮慢之意(朱子曰伊川謂無觀政之事非深見文武/之心不能及此非謂存名教而發也若有)
　(心要存名教而於事實有所改易則夫子之錄泰誓/武成而不存名教甚矣近世有存名教之説大害事)
　(將聖人心迹都做兩截看了殊不知聖人所行便是/名教若所行如此而所教如彼則非所以為聖人矣)
　(今程子曰觀政之説必無此理如今日天命絶則紂/  日便是獨夫豈容更留之三年今日天命未絶便)
　(是君也為之臣子者敢以兵脅君乎不林氏曰夷如/原壤夷俟之夷紂不祀武伐之如葛  祀湯伐之也)
天佑下民作之君作之師惟其克相上帝寵綏四方有
罪無罪予曷敢有越厥志
　佑助寵愛也天助下民為之君以長之為之師以教
　之君師者惟其能左右上帝以寵安天下則夫有罪
　之當討無罪之當赦我何敢有過用其心乎言一聽
　於天而已(朱子曰這箇道理雖人所固有若非聖人/如何得如此光明盛大你不曉得我説在)
　(這裏教你曉你不會做底我做下様子在此與你做/只是要持守這箇道理教他常立在世間上柱天下)
　(柱地常如此端正纔一日無人維持便顚倒了少間/腳柱天頭柱地顚倒錯亂便都壞了所以説天佑下)
　(民作之君作之師惟其克相上帝寵綏四方天只得/生你付得這道理與你做與不做却在你做得好也)
　(由你做得不好也由你所以又為之立君師以作成/之既撫養你又教導你使無一夫不遂其性如堯舜)
　(之時真箇是寵綏四方只是世間不好底人不定疉/底事纔遇堯舜都安帖平定了所以謂之克相上帝)
　(蓋助上帝之所不及也自秦漢以來講學不明世之/人君固有因其才智做得功業然無人知明徳新民)
　(之事君道間有得其一二而師之道則絶無矣道陳/氏經曰後世之君刑政徒尚教化不立不知師  不)
　(盡則不足以盡君道矣武王之意謂紂既不能當君/師之任則任君師獨不在我乎我當相天以討紂之)
　(有罪而綏定天下之無罪者所不得而私也使陳氏/雅言曰天能與人以耳目口鼻之形而不能  之無)
　(飢餓凍餒之患天能賦人以仁義禮智之性而不能/使之無氣禀物欲之蔽故立之君以養之為之師以)
　(教之為君師者當曰天之命我者非以君位而貴我/非以師位而尊我惟其能相上帝之所不及撫養之)
　(使無一之不遂其生教導之使無一之不成其性然/後可以無負乎上天立君師之意蓋是時紂暴虐君)
　(師之道廢故武王誓/師之際首及乎此)
同力度徳同徳度義受有臣億萬惟億萬心予有臣三
千惟一心
　度量度也徳得也行道有得於身也義宜也制事達
　時之宜也同力度徳同徳度義意古者兵志之詞武
　王舉以明伐商之必克也林氏曰左氏襄三十一年
　魯穆叔曰年鈞擇賢義鈞以卜昭二十六年王子朝
　曰年鈞以徳徳鈞以卜蓋亦舉古人之語文勢正與
　此同百萬曰億紂雖有億萬臣而有億萬心衆叛親
　離寡助之至力且不同況徳與義乎(林氏曰凡勝負/之理力同則有)
　(徳者勝徳同則有義者勝度徳校善惡也度義校曲/直也  介軒董氏曰行道有得於身身當作心按孟)
　(子曰道若大路然邵子曰道猶路也萬古在前萬世/在後誰能不由此道而行凡日用事物當然之理決)
　(不可不由者是之謂道道乃衆人公共之路必須能/行此道而有得於吾心然後可謂之徳禮記鄉飲酒)
　(曰徳者得也得於吾身也朱子暮年榜公堂取據於/徳一條改有得於身為有得於心仍俾六經用此為)
　(通例禮記其身已是切己終必曰心益見向裏下工/夫耳  新安陳氏曰此謂百萬曰億洛誥中又謂十)
　(萬曰億韋昭注楚語曰十萬曰億古數也秦改制始/以萬萬為億今解尚書合主十萬為億之説百萬為)
　(億未見/所本)
商罪貫盈天命誅之予弗順天厥罪惟鈞
　貫通盈滿也言紂積惡如此天命誅之今不誅紂是
　長惡也其罪豈不與紂鈞乎如律故縱者與同罪也
　(唐孔氏曰紂之惡如/繩貫物其貫已滿)
予小子夙夜祗懼受命文考類于上帝宜于冢土以爾
有衆底天之罸(祗音/支)
　底致也冢土大社也祭社曰宜上文言縱紂不誅則
　罪與紂鈞故此言予小子畏天之威早夜敬懼不敢
　自寧受命於文王之廟告于天神地祗以爾有衆致
　天之罸於商也王制曰天子將出類乎上帝宜乎社
　造(七到/反)乎禰受命文考即造乎禰也王制以神尊卑
　為序此先言受命文考者以伐紂之舉天本命之文
　王武王特禀文王之命以卒其伐功而已(陳氏經曰/紂之惡在)
　(不敬上天文王之徳在肅將天威武王之徳/在夙夜祗懼敬與不敬聖狂分焉興亡判焉)
天矜(音/京)于民民之所欲天必從之爾尚弼予一人永清
四海時哉弗可失
　天矜憐於民民有所欲天必從之今民欲亡紂如此
　則天意可知爾庶幾輔我一人除其邪穢(音/畏)永清四
　海是乃天人合應之時不可失也(林氏曰天之立君/専以為民故武王)
　(於一篇之中三致意焉首言元后作民父母以見紂/之不能為民父母也次言作之君師以見紂之不能)
　(為君師也末言民欲天必從以見民之欲亡紂而伐/之必克也去一紂則惡根除故永清四海堯授舜舜)
　(授禹天實與之則堯舜不可失其與之之時湯放桀/武王伐紂天實奪之則湯武不可失其取之之時故)
　(韓獻子曰文王率商之叛國以事紂惟知時也禮運/亦曰堯授舜舜授禹湯放桀武王伐紂時也  陳氏)
　(經曰君源也民流也源清則流清四海本清紂汙濁/之伯夷太公所以避之以待天下之清也去紂而除)
　(其穢惡則清其/源而天下清矣)
　　泰誓中
惟戊午王次于河朔羣后以師畢㑹王乃㣘(循去/聲)師而
誓(戊音/茂)
　次止徇循也河朔河北也戊午以武成考之是一月
　二十八日(唐孔氏曰左莊三年凡師一宿為舍再宿/為信過信為次此直取止舍之義非春秋)
　(三日例也子林氏曰漢律歴志曰周師初發以殷之/十一月戊  後三日得周正月辛夘朔至戊午渡孟)
　(津孟津去周九百里師行日三十里凡三十一日渡/河三日三誓師上篇不言日以中篇攷當是丁巳日)
　(在河南將渡孟津時誓而後渡河也中篇是戊午既/渡而次河北所誓下篇戊午明日將趨商郊誓而後)
　(行也三令五/申謹之至也)
曰嗚呼西土有衆咸聽朕言
　周都豐鎬其地在西從武王渡河者皆西方諸侯故
　曰西土有衆(吕氏曰上篇言友邦冢君御事庶士先/諸侯而後西土之人所以明尊卑之分)
　(也中下篇先及西土立法自近者始誓新安陳氏曰/伐紂之誓凡四上篇併諸侯凡從者  之中下篇惟)
　(誓西伯所統者至牧誓又併諸/侯凡從者誓之篇末軍法甚明)
我聞吉人為善惟日不足凶人為不善亦惟日不足今
商王受力行無度播棄犂老昵比(音溺/備)罪人淫酗(音/煦)肆
虐臣下化之朋家作仇(音/求)脅權相滅無辜(音/孤)籲(音/喻)天穢
徳彰聞
　惟日不足者言終日為之而猶為不足也將言紂力
　行無度故以古人語發之無度者無法度之事播放
　也犂黧通黑而黄也微子所謂耄遜于荒是也老成
　之臣所當親近者紂乃放棄之罪惡之人所當斥逐
　者紂乃親比之酗醉怒也肆縱也臣下亦化紂惡各
　立朋黨相為仇讐脅上權命以相誅滅流毒天下無
　辜之人呼天告寃腥穢之徳顯聞于上吕氏曰為善
　至極則至治馨香為惡至極則穢徳彰聞
惟天惠民惟辟奉天有夏桀弗克若天流毒下國天乃
佑命成湯降黜夏命
　言天惠愛斯民君當奉承天意昔紂不能順天流毒
　下國故天命成湯降黜夏命
惟受罪浮于桀剝喪(去/聲)元良賊虐諫輔謂己有天命謂
敬不足行謂祭無益謂暴無傷厥鑒惟不逺在彼夏王
天其以予乂民朕夢協朕卜襲(音/習)于休祥戎商必克
　浮過剝落喪去也古者去國為喪元良微子也諫輔
　比干也謂己有天命如答祖伊我生不有命在天之
　類下三句亦紂所嘗言者鑒視也其所鑒視初不在
　逺有夏多罪天既命湯黜其命矣今紂多罪天其以
　我乂民乎襲重(平/聲)也言我之夢協我之卜重有休祥
　之應知伐商而必勝之也此言天意有必克之理(張/氏)
　(曰即所謂商鑒不逺在夏后之世邑林氏曰其者未/定之辭猶曰天其永我命于兹新  言之于未然之)
　(前辭當如此戎新安胡氏曰蔡𫝊言/伐商以伐訓  謂以兵戎伐之也)
受有億兆夷人離心離徳予有亂臣十人同心同徳雖
有周親不如仁人
　夷平也夷人言其智識不相上下也治亂曰亂十人
　周公旦召(音/邵)公奭(音/式)太公望畢公榮公太顛閎夭散
　(上/聲)宜生南宫适其一文母孔子曰有婦人焉九人而
　已劉侍讀以為子無臣母之義蓋邑姜也九臣治外
　邑姜治内言紂雖有夷人之多不如周治臣之少而
　盡忠也周至也紂雖有至親之臣不如周仁人之賢
　而可恃也此言人事有必克之理(朱子曰馬氏云亂/治也或曰亂本作)
　(乿古/治字)
天視自我民視天聽自我民聽百姓有過在予一人今
朕必往
　過廣韻曰責也武王言天之視聽皆自乎民今民皆
　有責於我謂我不正商罪以民心而察天意則我之
　伐商斷(都玩/反)必往矣蓋百姓畏紂之虐望周之深而
　責武王不即拯己於水火也如湯東面而征西夷怨
　南面而征北狄怨之意(天視自我民視天聽自我民/聽或問此若有不同如何朱)
　(子曰天豈曾有耳目以視聽只是自民之視聽便是/天之視聽如帝命文王豈天諄諄然命之只是文王)
　(要恁地便是理合恁地便是帝命之也又曰若一件/事民人皆以為是便是天以為是若民人皆歸往之)
　(便是天命之也此處甚微故其理難看亦問天視天/聽謂天即理也曰天固是理然蒼蒼者  是天在上)
　(而有主宰者亦是天各隨他所説今既曰視聽即理/又如何會視聽雖説不同又却只是一箇知其同不)
　(妨其為異知其異不害其為同/有過恐只如萬方有罪之意耳)　(新安陳氏曰百姓/王氏曰在予一人)
　(蓋以其身任天下之責不/如是不足以為天吏也)
我武惟揚侵于之疆取彼凶殘我伐用張于湯有光
　揚舉侵入也凶殘紂也猶孟子謂之殘賊武王弔民
　伐罪於湯之心為益明白於天下也自世俗觀之武
　王伐湯之子孫覆湯之宗社謂之湯讐可也然湯放
　桀武王伐紂皆公天下為心非有私於己者武之事
　質之湯而無愧湯之心驗之武而益顯是則伐商之
　舉豈不於湯為有光也哉(朱子曰武王威武奮揚侵/彼紂之疆界取其殘賊而)
　(殺伐之功因以張大比/於湯之伐桀又有光焉)
勗哉夫子罔或無畏寧執非敵百姓懔懔(力錦/反)若崩厥
角嗚呼乃一徳一心立定厥功惟克永世
　勗勉也夫子將(去/聲)士也勉哉將士無或以紂為不足
　畏寧執心以為非我所敵也商民畏紂之虐懔懔若
　崩摧其頭角然言人心危懼如此汝當一徳一心立
　定厥功以克永世也(林氏曰考之孟子疑此二篇必/有所增損潤色其字大抵相同)
　(其意㫖則有不同者蓋康誥伏生所𫝊泰誓孔壁續/出孔氏為隸古定其聞必有不能曉而以意増損者)
　(則今泰誓康誥與孟子所舉不同者以此倖董氏鼎/曰勗哉數語固不以至仁伐至不仁而萌  勝輕敵)
　(之心亦不以羣臣同心同徳而忘一徳一心/之戒聖人之重用民命臨事而懼也如此)
　　泰誓下
時厥明王乃大巡六師明誓衆士
　厥明戊午之明日也古者天子六軍大國三軍是時
　武王未備六軍牧誓叙三卿可見此曰六師者史臣
　之詞也
王曰嗚呼我西土君子天有顯道厥類惟彰今商王受
狎侮五常荒怠弗敬自絶于天結怨于民
　天有至顯之理其義類甚明至顯之理即典常之理
　也紂為君臣父子兄弟夫婦典常之道褻狎侮慢荒
　棄怠惰無所敬畏上自絶于天下結怨于民結怨者
　非一之謂下文自絶結怨之實也(林氏曰君子統上/下而言越王句踐)
　(伐吳以其私卒君子六千人/為中軍則士卒亦可言君子)
斮(音/酌)朝涉之脛(形定下/定二反)剖賢人之心作威殺戮毒痡(音/敷)
四海崇信姦回放黜師保屏(音/丙)棄典刑囚奴正士郊社
不修宗廟不享作竒技淫巧以悦婦人上帝弗順祝降
時喪(去/聲)爾其孜孜奉予一人恭行天罰
　斮斫也孔氏曰冬月見朝涉水者謂其脛耐寒斫而
　視之史記云比干强諫紂怒曰吾聞聖人心有七竅
　遂剖比干觀其心痡病也作刑威以殺戮為事毒病
　四海之人言其禍之所及者逺也回邪也正士箕子
　也郊所以祭天社所以祭地竒技謂竒異技能淫巧
　為過度之巧列女傳紂膏銅柱下加炭令有罪者行
　輒墮炭中妲己乃笑夫欲妲己之笑至為炮烙之刑
　則其竒技淫巧以悦之者宜無所不至矣祝斷(音/煅)也
　言紂於姦邪則尊信之師保則放逐之屏棄先王之
　法囚奴中正之士輕廢奉祀之禮專意汚褻(音烏/泄)之
　行(胡孟/反)悖亂天常故天弗順而斷然降是喪(去/聲)亡也
　爾衆士其勉力不怠奉我一人而敬行天罰乎
古人有言曰撫我則后虐我則讐獨夫受洪惟作威乃
汝世讐樹徳務滋除惡務本肆予小子誕以爾衆士殄
殱乃讐爾衆士其尚迪果毅以登乃辟功多有厚賞不
迪有顯戮
　洪大也獨夫言天命已絶人心已去但一獨夫耳孟
　子曰殘賊之人謂之一夫武王引古人之言謂撫我
　則我之君也虐我則我之讐也今獨夫受大作威虐
　以殘害于爾百姓是乃爾之世讐也務専力也植徳
　則務其滋長(上/聲)去(上/聲)惡則務絶根本兩句意亦古語
　喻紂為衆惡之本在所當去故我小子大以爾衆士
　而殄絶殱滅汝之世讐也迪蹈登成也殺敵為果致
　果為毅爾衆士其庶幾蹈行果毅以成汝君若功多
　則有厚賞非特一爵一級而已不迪果毅則有顯戮
　謂之顯戮則必肆諸市朝(音/潮)以示衆庶(西山真氏曰/武王舉古人)
　(之言以明民之常情如此若君民之分豈以虐我而/遂讐之哉然君民之分不可恃而民之常情不可不)
　(察/也)
嗚呼惟我文考若日月之照臨光于四方顯于西土惟
我有周誕受多方
　若日月照臨言其徳之輝光也光于四方言其徳之
　逺被也顯于西土言其徳尤著於所發之地也文王
　之地止於百里文王之徳達于天下多方之受非周
　其誰受之文王之徳實天命人心之所歸故武王於
　誓師之末歎息而言之(陳氏雅言曰此武王稱文王/聖徳輝光被于逺而著于近)
　(故能受天命/而得民心也)
予克受非予武惟朕文考無罪受克予非朕文考有罪
惟予小子無良
　無罪猶言無過也無良猶言無善也商周之不敵久
　矣武王猶有勝負之慮恐為文王羞者聖人臨事而
　懼也如此(林氏曰聖人至誠畏懼之心充實於中則/發于言自然如此非有一毫作偽於其間)
　(也小董氏鼎曰事幸而集則文考之功不幸不集則/予  子之過善則稱親過則稱己禮所當然也又按)
　(三篇三數紂之惡發舒萬民之氣天怒已極人怨已/深不待牧野之戰而天下已無商矣嗚呼豈非萬世)
　(之永/鑑哉)
　　牧誓
　　　牧地名在朝歌南即今衛州治之南也武王軍
　　　於牧野臨戰誓衆前既有泰誓三篇因以地名
　　　别之今文古文皆有(陳氏曰禹征苖誓只數語/甘誓湯誓則一篇武王之)
　　　(誓至四篇世愈/降而文愈繁也)
時甲子昩爽王朝至于商郊牧野乃誓王左杖黄鉞(音/越)
右秉白旄以麾曰逖矣西土之人
　甲子二月四日也昩冥爽明也昧爽將明未明之時
　也鉞斧也以黄金為飾王無自用鉞之理左杖以為
　儀耳旄軍中指麾白則見逺麾非右手不能故右秉
　白旄也按武成言癸亥陳于商郊則癸亥之日周師
　已陳牧野矣甲子昩爽武王始至而誓師焉曰者武
　王之言也逖逺也以其行役之逺而慰勞(去/聲)之也(林/氏)
　(曰言日不言月上本泰誓文也/孔氏曰牧野紂近郊三十里也)
王曰嗟我友邦冢君御事司徒司馬司空亞旅師氏千
夫長百夫長
　司徒司馬司空三卿也武王是時尚為諸侯故未備
　六卿唐孔氏曰司徒主民治徒庶之政令司馬主兵
　治軍旅之誓戒司空主土治壘壁以營軍亞次旅衆
　也大國三卿下大夫五人士二十七人亞者卿之貳
　大夫是也旅者卿之屬士是也師氏以兵守門者猶
　周禮師氏王舉則從者也千夫長統千人之帥百夫
　長統百人之帥也
及庸蜀羌髳(音/矛)微盧彭濮(音/卜)人
　左傳庸與百濮伐楚庸濮在江漢之南羌在西蜀髳
　微在巴蜀盧彭在西北武王伐紂不期㑹者八百國
　今誓師獨稱八國者蓋八國近周西都素所服役乃
　受約束以戰者若上文所言友邦冢君則泛指諸侯
　而誓者也(陳氏曰文王化行江漢自北而南故八國/皆來助舉其逺則近者可知  蘇氏曰楚)
　(飢庸與百濮伐之庸上庸縣濮即百濮又楚伐羅羅/與盧戎兩軍之蓋南蠻之屬楚者羌先零䍐开之屬)
　(彭今屬武陽有彭亡髳微缺/則知此數國皆西南之夷)
稱爾戈比(去/聲)爾干立爾矛予其誓
　稱舉戈㦸干楯(豎尹/反)矛亦㦸之屬長二丈唐孔氏曰
　戈短人執以舉之故言稱楯則並以扞(音/旱)敵故言比
　矛長立之於地故言立器械嚴整則士氣精明然後
　能聽誓命
王曰古人有言曰牝(音/品)雞無晨牝雞之晨惟家之索(昔/洛)
(反/)
　索蕭索也牝雞而晨則陰陽反常是為妖孽而家道
　索矣將言紂惟婦言是用故先發此
今商王受惟婦言是用昏棄厥肆祀弗答昏棄厥遺王
父母弟不迪乃惟四方之多罪逋逃是崇是長(上/聲)是信
是使是以為大夫卿士俾暴虐于百姓以姦宄(音/軌)于商
邑
　肆陳答報也婦妲(丹入/聲)己也列女傳云紂好(去/聲)酒淫
　樂(音/洛)不離(音/利)妲己妲己所舉者貴之所憎者誅之惟
　妲己之言是用故顛倒昏亂祭所以報本也紂以昏
　亂棄其所當陳之祭祀而不報昆弟先王之𦙍也紂
　以昏亂棄其王父母弟而不以道遇之廢宗廟之禮
　無宗族之義乃惟四方多罪逃亡之人尊崇而信使
　之以為大夫卿士使暴虐于百姓姦宄于商邑蓋紂
　惑於妲己之嬖(音/閉)背(音/佩)常亂理遂至流毒如此也(孫/氏)
　(曰泰誓言紂之惡終于悦婦人牧誓言紂之惡始於/用婦言豈非紂之終始出於此乎  臨川吳氏曰四)
　(方多罪之人逃亡而歸紂者乃尊寵而任用之以之/居顯位俾毒民為毒也此言紂反人道之常天罰所)
　(宜加也傳新安陣氏曰厥遺王父母/弟如左  所謂先君之遺姑姊妹)
今予發惟恭行天之罰今日之事不愆于六步七步乃
止齊焉夫子勗哉
　愆過勗勉也步進趨也齊齊整也今日之戰不過六
　步七步乃止而齊此告之以坐作進退之法所以戒
　其輕進也
不愆于四伐五伐六伐七伐乃止齊焉勗哉夫子
　伐擊刺也少不下四五多不過六七而齊此告之以
　攻殺擊刺之法所以戒其貪殺也上言夫子勗哉此
　言勗哉夫子者反覆成文以致其丁寧勸勉之意下
　倣此(王氏炎曰六步七步足法也六伐七伐手法也/  吕氏曰大司馬之法伍兩卒旅各有其長使)
　(止齊之者使其部伍之長各自止其止各自齊其/齊故當戰時井然有序不失紀律三軍如一人)
尚桓桓如虎如貔(音/皮)如熊如羆(音/卑)于商郊弗迓克奔以
役西土勗哉夫子(桓胡/官反)
　桓桓威武貌貔執夷也虎屬欲將(去/聲)士如四獸之猛
　而奮擊于商郊也迓迎也能奔來降(音/杭)者勿迎擊之
　以勞役我西土之人此勉其武勇而戒其殺降也(陳/氏)
　(大猷曰用兵以制節為尚以武勇為主武王慮其或/拘故喻以虎貔之勇又慮過于勇而妄殺故以殺降)
　(為/戒)
爾所弗勗其于爾躬有戮
　弗勗謂不勉於前三者愚謂此篇嚴肅而温厚與湯
　誓誥相表裏真聖人之言也泰誓武成一篇之中似
　非盡出一人之口豈獨此為全書乎讀者其味之(王/氏)
　(曰功多厚賞前誓已言此不再言而獨言有戮者軍/事以嚴終亦威克厥愛之意  董氏鼎曰此臨戰誓)
　(師之辭杖鉞秉旄所以肅己之容稱戈比干立矛所/以肅人之容軍容既肅然後發命則又無譁而聽者)
　(審矣自古人有言至恭行天罰所以聲罪致討而激/士卒之義也自今日之事至乃止齊焉所以明審法)
　(令而示行陣之禮也自勗哉以下又勉之以臨陣之/勇撫衆之仁也以至仁伐至不仁而謹畏戒懼尚如)
　(此斯其為王/者之師歟)
　　武成
　　　史氏記武王往伐歸獸祀羣神告羣后與其政
　　　事共為一書篇中有武成二字遂以名篇今文
　　　無古文有(問武成一篇諸家多以為錯簡然反/覆讀之竊以為自王若曰以後皆是)
　　　(史官歴叙以前之事雖作武王告羣臣之辭而/實史官叙述之文故其間如有道曽孫周王發)
　　　(及昭我周王之語皆是史官之言非武王當時/自稱如此也亦如五誥中王若曰以下多是周)
　　　(公之語若如此看則是不必改移亦自可讀又/既生魄恐是晦日既者言其魄之既足也以厯)
　　　(推之當為四月晦未知此篇先生尋常如何看/朱子曰王若曰以下固是告羣臣之辭兼叙其)
　　　(致禱之辭亦與湯誥相類但此辭却無結殺處/只是叙其功烈政事之美又書戊午癸亥甲子)
　　　(日辰亦非誥命之體恐須事有錯簡然自王氏/程氏劉原父以下所定亦各不同舊嘗考之劉)
　　　(以為王語之末有缺文似得之彼有七經小𫝊/否可檢看又漢書厯志謂是嵗有閏亦是也)
　　　(吕氏曰武成見武王有取商之規模有定商之/規模取商以至公大義定商以常典成法秦晉)
　　　(隋亦能一天下而亡不/旋踵蓋無以定之也)
惟一月壬辰旁死魄越翼日癸巳王朝步自周于征伐
商
　一月建寅之月不曰正而曰一者商建丑以十二月
　為正朔故曰一月也詳見太甲泰誓篇壬辰以泰誓
　戊午推之當是一月二日死魄朔也二日故曰旁死
　魄翼明也先記壬辰旁死魄然後言癸巳伐商者猶
　後世言某日必先言某朔也周鎬京也在京兆鄠縣
　上林即今長安縣昆明池北鎬陂是也(朱子曰漢志/引武成篇惟)
　(一月壬辰旁死魄若翌日癸巳武王乃朝步自周于/征伐商又曰越若來三月既死魄粤五日甲子咸劉)
　(商王紂又曰惟四月既旁生魄粤六日庚戌武王燎/于周廟翌日辛亥祀于天位粤五日乙卯乃以庶國)
　(祀馘于周廟又畢命豐刑曰惟十有二年六月庚午/朏王命作策豐刑今按伏生今文尚書無武成獨孔)
　(氏古文尚書乃有此篇今顔氏註劉歆所引兩節見/其與古文不同遂皆以為今文尚書不知何所考也)
　(諸家推厯以為此年二月有閏四月丁未為十九日/庚戌為二十二日然二日皆在生魄之後則古文為)
　(倒而此志所引者為順但其言燎于周廟似無理耳/況古文此篇文皆錯謬安知既生魄庶邦冢君暨百)
　(工受命于周十四字非本在示天下弗服之下丁未/祀于周廟之上而王若曰以下乃大告武成之文耶)
　(此王氏日休曰翼輔也以此日為主則明日為輔翼/  日者故以明日為翼日  唐孔氏曰舉事貴早朝)
　(故皆/言朝)
厥四月哉生明王來自商至于豐乃偃武修文歸馬于
華山之陽放牛于桃林之野示天下弗服(華去/聲)
　哉始也始生明月三日也豐文王舊都也在京兆鄠
　縣即今長安縣西兆靈臺豐水之上周先王廟在焉
　山南曰陽桃林今華陰縣潼關也樂記曰武王勝商
　渡河而西馬散之華山之陽而弗復乗牛放之桃林
　之野而弗復服車甲衅(釁/同)而藏之府庫倒載干戈包
　以虎皮天下知武王之不復用兵也　此當在萬姓
　悦服之下(唐孔氏曰生明死魄俱是月初上云死魄/此云生明互言耳  吕氏曰但歸放用以)
　(伐紂之牛馬耳天子十二閑與丘甸之賦自不廢與/晉武平吳而去武備唐穆平兩河而銷兵不同  王)
　(氏曰軍行戰車用馬任載之車用牛服乗用也/急於偃武如此見以兵定天下非其本心也)
丁未祀于周廟邦甸侯衞駿(荀俊/反)奔走執豆籩越三日
庚戌柴望大告武成
　駿爾雅曰速也周廟周祖廟也武王以克商之事祭
　告祖廟近而邦甸逺而侯衛皆駿奔走執事以助祭
　祀豆木豆籩竹豆祭器也既告祖廟燔柴祭天望祀
　山川以告武功之成由近而逺由親而尊也　此當
　在百工受命于周之下(陳氏曰歸馬放牛此偃武之/事祀于周廟以下皆修文之)
　(事男唐孔氏曰六服侯/甸  采衛要此舉其要)
既生魄庶邦冢君暨百工受命于周
　生魄望後也四方諸侯及百官皆於周受命蓋武王
　新即位諸侯百官皆朝見新君所以正始也　此當
　在示天下弗服之下(問生明生魄如何朱子曰日為/魂月為魄魄是黯處魄死則明)
　(生書所謂哉主明是也老子所謂載營魄載如人載/車車載人之載月受日之光魂加於魄魄載魂也明)
　(之生時大盡則初二小盡則初三月受日之光常全/人望在下却在側邊了故見其盈虧不同或云月形)
　(如餅非也筆談云月形如彈丸其受光如粉塗一半/月去日近則光露一屑漸逺則光漸大且如月在午)
　(日在酉則是近一逺三謂之弦至日月相朢則去日/十矣故謂之朢日往西而月在東人在下面得以望)
　(見其光之全月之中有影者蓋天包地外地形小日/在地下則月在天中日甚大從地四面光起其影則)
　(地影也地礙日之光所謂山河地影是也如星亦受/日光凡天地之光皆是日光也自十六日生魄之後)
　(其光之逺近如前之弦謂之下弦至晦則日與日相/疊月在日後光盡體伏矣  新安陳氏曰諸家多謂)
　(生魄朢後也而不察既字以朢與既朢例之則哉生/魄十六日既生魄十七日也夏氏又謂既盡也與舜)
　(典既月同謂盡此生魄以後之日殊不知此既字乃/已然之辭與食之既既月不同其實十七日受命十)
　(九日丁未祀周廟簡倒耳所以云此當在示天下弗/服之下而丁未祀于周廟當在百工受命于周之下)
　(也/)
王若曰嗚呼羣后惟先王建邦啓土公劉克篤前烈至
于太王肇基王迹王季其勤王家我文考文王克成厥
􁇋誕膺天命以撫方夏大邦畏其力小邦懷其徳惟九
年大統未集予小子其承厥志
　羣后諸侯也先王后稷武王追尊之也后稷始封於
　邰故曰建邦啓土公劉后稷之曾孫史記云能修后
　稷之業太王古公亶父也避狄去邠(音/賓)居岐邠人仁
　之從之者如歸市詩曰居岐之陽實始翦商太王雖
　未始有翦商之志然太王始得民心王業之成實基
　於此王季能勤以繼其業至於文王克成厥功大受
　天命以撫安方夏大邦畏其威而不敢肆小邦懷其
　徳而得自立自為西伯專征而威徳益著於天下凡
　九年崩大統未集者非文王之徳不足以受天下是
　時紂之惡未至於亡天下也文王以安天下為心故
　予小子亦以安天下為心　此當在大告武成之下
　(問先生近定武成新本朱子曰前輩定本更差一節/王若曰一段或接于征伐商之下以為誓師之辭或)
　(連受命于周之下以為命諸侯之辭以為誓師固當/錯連下説了以為命諸侯之辭者此去祭日只爭一)
　(兩日無縁有先誥命之理某看郤諸侯來便教他助/祭此是祭畢臨遣之辭當在大誥武成之下比前輩)
　(只差此一節下周自積累以來其勢日大又當商家/無道之時天  趨周其勢自爾至於文王三分天下)
　(有其二以服事商孔子乃稱其至徳若非文王亦須/取了孔子稱至徳只二人皆可為而不為者也  問)
　(文王更在十三四年將終事紂乎抑為武王牧野之/舉乎曰看文王亦不是安坐不做事底人如詩中言)
　(文王受命有此武功既伐于崇作邑于豐則武功都/是文王做來詩載武王武功郤少但卒其伐紂耳觀)
　(文王一時氣勢如此度必不終竟休了一似果實文/王待他十分黄熟自落下來武王却似生拍破一般)
　(王商紂之世文王三分天下有其二以服事商至武/  十三年乃伐紂而有天下張子曰此事間不容髪)
　(一日之間天命未絶則是君臣當日命絶則為獨夫/然命之絶否何以知之人情而已諸侯不期而會者)
　(八百武王安得而止之哉詳考詩書所載則文武之/心可見若使文王漠然無心于天下則三分之二亦)
　(不當有矣此等處難説孔子謂可與立未可與權到/那時事勢自是要住不得後來人把文王説得忒恁)
　(地郤做一箇不做聲不做氣如此形容文王都没情/理以詩書考之全不是如此如伐崇一節不是一項)
　(小小侵掠又如説侵自阮疆看見都自據有其土地/這自大段施張了事勢自是不可已只當商之季七)
　(顛八倒上下崩頽忽于岐山下突出許多人也是誰/當得  歐陽氏曰漢儒謂西伯受命稱王十三年者)
　(妄也以紂之暴虐西伯不難遂執而囚之至其叛已/稱王反優容不問者十三年此豈近于人情乎孔子)
　(曰三分天下有其二以服事殷使西伯不稱臣而稱/王安能服事商乎謂西伯稱王起于何説而孔子之)
　(言萬世之信也夷齊義士也方其辭國而去聞西伯/之賢共往歸之使西伯稱王是僭叛之國二子不以)
　(為非依之久而不去至武王發紂始以為非不非其/父而非其子此豈近於人情耶泰誓稱十有三年説)
　(者因謂文王受命九年及武王居喪三年并數之爾/故以西伯聽虞芮之訟謂之受命以為元年古者人)
　(君即位必稱元年西伯即位久矣中間不宜改元而/又改元至武王即位宜改元而反不改元乃上冒先)
　(君之元年并其居喪稱十一年及其滅商而得天下/其事大於聽訟逺矣而又不改元由是言之謂文王)
　(受命改元武王冒文王之元年者皆妄也學者知西/伯生不稱王中間不再改元則詩書所載燦然不誣)
　(矣孔子當衰周之時患衆説之紛紜惑亂當世故修/六經以示信萬世孔子没去聖稍逺諸家小説復興)
　(與六經相亂自漢以來莫能辨正今卓然一信於六/經則十有三年武王即位之十三年爾復何疑哉)
　(新安陳氏曰后稷稱先王如周語云昔我先王后稷/又云我先王不窋韋昭註王之先祖故稱王商頌亦)
　(以契為𤣥王是也武王告諸侯謂周之基業自后稷/公劉太王王季文王建之篤之基之勤之成之有自)
　(來矣我不過承先志而為之耳意謂十五六世數千/百年積徳累功前作後述以有今日非一朝一夕之)
　(崛起以聳動諸侯之聽也文陳氏曰大邦以力自强/遇文王而力無所施故以  王為可畏而有以畏其)
　(力小邦以徳望人遇文王而獲適所願故以文王為/可懷而有以懷其徳文王初無心於徳力之辨也)
底商之罪告於皇天后土所過名山大川曰惟有道曾
孫周王發將有大正于商今商王受無道暴殄天物害
虐烝民為天下逋逃主萃淵藪(音/叟)予小子既獲仁人敢
祗承上帝以遏亂畧華夏蠻貊(音/陌)罔不率俾
　底至也后土社也勾龍為后土周禮大祝云王過大
　山川則用事焉孔氏曰名山謂華大川謂河蓋自豐
　鎬往朝歌必道華涉河也曰者舉武王告神之語有
　道指其父祖而言周王二字史臣追增之也正即湯
　誓不敢不正之正萃聚也紂殄物害民為天下逋逃
　罪人之主如魚之聚淵如獸之聚藪也仁人孔氏曰
　太公周召之徒略謀畧也俾廣韻曰從也仁人既得
　則可以敬承上帝而遏絶亂謀内而華夏外而蠻貊
　無不率從矣或曰太公歸周在文王之世周召周之
　懿親不可謂之獲此蓋仁人自商而來者愚謂獲者
　得之云爾即泰誓之所謂仁人非必自外來也不然
　經傳豈無𫝊乎　此當在于征伐商之下(林氏曰稱/有道曾孫)
　(本其祖父而言言己乃有道之人之曾孫明周之世/世修徳有道非一世也  復齋董氏曰下言受無道)
　(故於此言有道亦對稱之辭曾孫主祭者之稱曲禮/外事曰曾孫某侯某詩甫田曰曾孫不怒左哀二年)
　(蒯瞶臨戰禱辭亦稱曾孫曰葉氏曰湯伐/桀曰聿求元聖武王伐紂  既獲仁人)
恭天成命肆予東征綏厥士女惟其士女篚厥𤣥黄昭
我周王天休震動用附我大邑周
　成命黜商之定命也篚竹器𤣥黄色幣也敬奉天之
　定命故我東征安其士女士女喜周之來筐篚盛其
　𤣥黄之幣明我周王之徳者是蓋天休之所震動故
　民用歸附我大邑周也或曰𤣥黄天地之色篚厥𤣥
　黄者明我周王有天地之徳也　此當在其承厥志
　之下(朱子曰商人而曰我周王猶商書所謂我后也/  陳氏曰成命一定不易決於伐商也肆遂也)
　(武王為西伯紂在東故曰東征士/女猶曰男女詩中士多連女言之)
惟爾有神尚克相予以濟兆民無作神羞既戊午師逾
孟津癸亥陳于商郊俟天休命甲子昩爽受率其旅若
林會于牧野罔有敵于我師前徒倒戈攻于後以北血
流漂杵(音飄/處)一戎衣天下大定乃反商政政由舊釋箕
子囚封比干墓(在衛州/汲縣)式商容閭散鹿臺之財發鉅橋
之粟大賚(來去/聲)于四海而萬姓悦服
　休命勝商之命也武王頓兵商郊雍容不迫以待紂
　師之至而克之史臣謂之俟天休命可謂善形容者
　矣若林即詩所謂其會如林者紂衆雖有如林之盛
　然皆無有肯敵我師之志紂之前徒倒戈反攻其在
　後之衆以走自相屠戮遂至血流漂杵史臣指其實
　而言之蓋紂衆離心離徳特劫於勢而未敢動耳一
　旦因武王弔伐之事始乗機投隙奮其怨怒反戈相
　戮其酷烈遂至如此亦足以見紂積怨于民若是其
　甚而武王之兵則蓋不待血刃也此所以一被兵甲
　而天下遂大定乎乃者繼事之辭反紂之虐政由商
　先王之舊政也式車前横木有所敬則俯而憑之商
　容商之賢人閭族居里門也賚予也武王除殘去暴
　顯忠遂良賑(音/振)窮賙乏澤及天下天下之人皆心悦
　而誠服之帝王世紀云殷民言王之於仁人也死者
　猶封其墓況生者乎王之於賢人也亡者猶表其閭
　況存者乎王之於財也聚者猶散之況其復籍之乎
　唐孔氏曰是為悦服之事　此當在罔不率俾之下
　(朱子曰血流漂杵孟子説盡信書不如無書者只縁/當時恁地戰鬭殘戮恐當時人以此為口實故説此)
　(然看上文自説前徒倒戈攻于後以北不是武王殺/他乃紂之人自蹂踐相殺荀子云所以殺之者非周)
　(人也商人也觀武王興兵初無意于殺人所謂今日/之事不愆于六伐七伐乃止齊焉是也武王之心非)
　(好殺也杵或作鹵楯也一戎衣言一著戎衣以伐紂/也  唐孔氏曰周語曰王以二月癸亥夜陳未畢而)
　(雨是雨而畢陳清蔡氏元度曰詩云肆伐大商會朝/清明蓋謂雨止  明也  林氏曰武云臨戰不敢以)
　(勝自必俟天之佑已而勝之此謂俟天之休命先儒/雨止畢陳蓋過論也周師未嘗血刃而紂衆自相屠)
　(僇人心之叛啇歸周如此是即天命去商佑周之驗/也天之休命豈不昭然在此哉  陳氏曰先驅商之)
　(平民陳後乃紂之惡黨民怨之深遂因此易鄉反攻/之  李氏曰湯伐夏曰纘禹舊服武王伐商曰反商)
　(政政由舊禹湯所行桀紂棄之湯武服之適所以為/之資耳  新安陳氏曰萬姓悦服實總結乃反商政)
　(以下數句大學平天下一章不過好惡財用二者與/天下為公而已釋箕子至發粟賚四海皆反商政之)
　(大者釋箕子以下好惡與民為公也散財以下財用/與民為公也  董氏鼎曰漢高入關除苛解嬈與父)
　(老約法三章得武王反商政之意獨不能由舊/襲用秦法所以周不愧商而漢有愧于周也)
列爵惟五分土惟三建官惟賢位事惟能重民五教惟
食喪祭惇信明義崇徳報功垂拱而天下治
　列爵惟五公侯伯子男也分土惟三公侯百里伯七
　十里子男五十里之三等也建官惟賢不肖者不得
　進位事惟能不才者不得任五教君臣父子夫婦兄
　弟朋友五典之教也食以養生喪以送死祭以追逺
　五教之事所以立人紀而厚風俗聖人之所甚重焉
　者惇厚也厚其信明其義信義立而天下無不勵之
　俗有徳者尊之以官有功者報之以賞官賞行而天
　下無不勸之善夫分封有法官使有要五教修而三
　事舉信義立而官賞行武王於此復何為哉垂衣拱
　手而天下自治矣史臣述武王政治之本末言約而
　事博也如此哉　此當在大邑周之下而上猶有缺
　文按此篇編簡錯亂先後失序今考正其文于後(新/安)
　(陳氏曰所重教食喪祭四者證以堯曰可見重五教/而次以食則斯民日用飲食徧為爾徳否則君不君)
　(臣不臣雖有粟吾得而食諸食足矣即繼以慎終之/喪報本之祭皆所以感發斯人之良心而維持天下)
　(之教化也天王氏曰惇厚其信使天下不趨于詐顯/明其義使  下不徇於利崇徳使人知所以尚賢報)
　(功使人知所以勸忠見吕氏曰武王至此夫何為哉/無為而天下自治以  武王能還唐虞風俗於千載)
　(之下武王與堯舜氣象不同矣終篇一語堯舜無為/之治乃恍然若存焉  陳氏雅言曰聖人詳於有為)
　(然後可以享夫無為蓋有為者所以致無為之本無/為者所以收有為之效吕氏言武成篇末有堯舜氣)
　(象信斯/言也)
　　今考定武成
　惟一月壬辰旁死魄越翼日癸巳王朝步自周于征
　伐商底商之罪告于皇天后土所過名山大川曰惟
　有道曾孫周王發將有大正于商今商王受無道暴
　殄天物害虐烝民為天下逋逃主萃淵藪予小子既
　獲仁人敢祗承上帝以遏亂略華夏蠻貊罔不率俾
　惟爾有神尚克相予以濟兆民無作神羞既戊午師
　逾孟津癸亥陳于商郊俟天休命甲子昧爽受率其
　旅若林會於牧野罔有敵于我師前徒倒戈攻于後
　以北血流漂杵一戎衣天下大定乃反商政政由舊
　釋箕子囚封比干墓式商容閭散鹿臺之財發鉅橋
　之粟大賚于四海而萬姓悦服厥四月哉生明王來
　自商至于豐乃偃武修文歸馬于華山之陽放牛于
　桃林之野示天下弗服既生魄庶邦冢君暨百工受
　命于周丁未祀于周廟邦甸侯衛駿奔走執豆籩越
　三日庚戌柴望大告武成王若曰嗚呼羣后惟先王
　建邦啟土公劉克篤前烈至於大王肇基王迹王季
　其勤王家我文考文王克成厥勳誕膺天命以撫方
　夏大邦畏其力小邦懷其徳惟九年大統未集予小
　子其承厥志恭天成命肆予東征綏厥士女惟其士
　女篚厥𤣥黄昭我周王天休震動周附我大邑周列
　爵惟五分土惟三建官惟賢位事惟能重民五教惟
　食喪祭惇信明義崇徳報功垂拱而天下治
　　按劉氏王氏程子皆有改正次序今參考定讀如
　　此大畧集諸家所長獨四月生魄丁未庚戌一節
　　今以上文及漢志日辰推之其序當如此耳疑先
　　儒以王若曰宜繫受命于周之下故以生魄在丁
　　未庚戌之後蓋不知生魄之日諸侯百工雖來請
　　命而武王以未祭祖宗未告天地未敢發命故且
　　命以助祭乃以丁未庚戌祀于郊廟大告武功之
　　成而後始告諸侯上下之交神人之序固如此也
　　劉氏謂予小子其承厥志之下當有缺文以今考
　　之固所宜有而程子從恭天承命以下三十四字
　　屬(音/燭)于其下則已得其一節而用附我大邑周之
　　下劉氏所謂缺文猶當有十數語也蓋武王革命
　　之初撫有區夏宜有退托之辭以示不敢遽當天
　　命而求助於諸侯且以致其交相警勅之意畧如
　　湯誥之文不應但止自序其功而已也列爵惟五
　　以下又史官之辭非武王之語讀者詳之(朱子曰/武成月)
　　(日以孔註漢志參考大抵多同但漢志二月既死/魄越五日甲子為差速而四月既生魄與丁未庚)
　　(戌小不同耳蓋以上文一月壬辰旁死魄推之則/二月之死魄後五日且當為辛酉或壬戌而未得)
　　(為甲子此漢志之誤也又以一月壬辰二月甲子/并閏推之則漢志言四月既生魄越六日庚戌當)
　　(為二十二日而經以生魄居丁未庚戌之後則恐/經文倒也歴法雖無四月俱小之理然亦不過先)
　　(後一二日耳不應所差如此之多也宗廟内事日/用丁巳漢志乃無丁未而以庚戌燎于周廟則為)
　　(剛日非所當用而燎又非宗廟之禮且以翌日辛/亥祀于天位而粤五月乙卯又祀馘于周廟則六)
　　(日之間三舉大祭禮數而煩近于不敬抑亦經文/所無有不知劉歆何所据也顔註以為今文尚書)
　　(則㐲生今文二十八篇中本無此篇顔/氏之云又未知其何所据也讀者詳之)
　　洪範
　　　漢志曰禹治洪水錫洛書法而陳之洪範是也
　　　史記武王克殷訪問箕子以天道箕子以洪範
　　　陳之按篇内曰而曰汝者箕子告武王之辭意
　　　洪範發之於禹箕子推衍增益以成篇歟今文
　　　古文皆有(朱子曰洪範一篇首尾都是歸皇極/上去蓋人君以一身為至極之標準)
　　　(最是不易又須斂是五福所以斂聚五福以為/皇極之本又須是敬五事順五行厚八政協五)
　　　(紀以結裹箇皇極又須乂三徳使事物之接剛/柔之辨須區處教合宜稽疑便是考之於神庶)
　　　(徴便是驗之于天五福是體之于人這下許多/是維持這皇極  讀洪範且各還他題目一則)
　　　(五行二則五事三則八政四則五紀五則皇極/至其後庶徴五福六極乃權衡聖道而著其驗)
　　　(耳得説洪範曰看來古人文字也不被人牽强/説  出只是恁地熟讀少間字字都自㑹著實)
　　　(又曰今人只管要説治道這是治道最切𦂳處/這箇若理㑹不通又去理會甚麽零零碎碎)
　　　(陳氏大猷曰箕子之陳洪範文王/之演易嘗當殷之末周之初也)
惟十有三祀王訪于箕子
　商曰祀周曰年此曰祀者因箕子之辭也箕子嘗言
　商其淪喪(去/聲)我罔為臣僕史記亦載箕子陳洪範之
　後武王封于朝鮮(史記索隠音潮仙/以有山水故名)而不臣也蓋箕
　子不可臣武王亦遂其志而不臣之也訪就而問之
　也箕國名子爵也　蘇氏曰箕子之不臣周也而曷
　為為(去/聲)武王陳洪範也天以是道畀之禹𫝊至於我
　不可使自我而絶以武王而不𫝊則天下無可𫝊者
　矣故為箕子之道者𫝊道則可仕則不可(朱子曰柯/國材言武)
　(王伐殷序謂十有一年書謂十有三年序不足憑洪/範謂十有三祀則十三年明矣必是當年初克商便)
　(釋箕子囚而問之若十一年釋了十三年方問他不/應如此遲遲此説有理  伊川説周書惟十有三祀)
　(與惟十有一年三與一須有一字錯泉州高某説一/字錯  孔氏曰箕子稱祀不忘本  張氏曰稱祀不)
　(稱年稱王訪箕子而不稱箕子朝王稱王乃言而後/箕子乃言深見箕子為天下萬世大法不得已之意)
　(稱陳氏經曰稱祀者存商之舊見箕子義當不屈也/  訪者就而見不敢屈而致見武王義當有所屈也)
　(箕子之不屈其守正不撓當如是也武王之有所屈/其尊徳樂道不如是不足與有為也  新安陳氏曰)
　(武王下車之初以道統為重即就問箕子孟子所謂/不召之臣欲有謀焉則就之者也雖封朝鮮終稱箕)
　(子而洪範終篇稱武王曰而曰汝而自稱我終不臣/周也不臣周所以正萬世君臣之大法陳洪範所以)
　(𫝊萬世天人之大法歟想陳氏雅言曰十有三祀即/泰誓載武王伐紂之年  其散財發粟之後偃武修)
　(文之時箕子之囚既釋而其罔為臣僕之志終不渝/也武王於此知其賢不可得而臣而其道則當師也)
　(於是不遑他務首屈身以訪之誠以為君而不知為/治之道何以為君可謂知所先務矣史臣録其問答)
　(以為此篇不稱十有三年而稱十有三祀不稱箕子/朝于王而稱王訪于箕子蓋深見箕子不臣周為天)
　(下萬世大計而為武王陳洪範之意亦深見武王遂/箕子不成之志為天下萬世大計而就見箕子以訪)
　(道之意可謂善記載者矣唐孔氏謂此篇不是史官/叙述必是箕子既對武王之問退而自撰其事故稱)
　(祀夏氏謂古者史官於人君言動無不書者豈有武/王訪箕子其事如此之大史乃不錄而箕子自錄之)
　(理此説極是且如孔説則於惟十有三祀一句雖説/得通而於王訪于箕子一句説不通矣此亦可辨)
王乃言曰嗚呼箕子惟天陰騭(音/陟)下民相(去/聲)協厥居我
不知其彝倫攸敘
　乃言者難辭重其問也箕子稱舊邑爵者方歸自商
　未新封爵也騭定協合彝常倫理也所謂秉彝人倫
　也武王之問蓋曰天於㝠㝠之中黙有以安定其民
　輔相保合其居止而我不知其彝倫之所以叙者如
　何也(朱子曰彝倫指洪範九疇而言切意箕子在商/潛心九疇之學如文王之潛心于八卦殷滅之)
　(後武王恐其學不𫝊故訪而問之且退托于不知以/發其言  新安陳氏曰斯民之生其上棟下宇羣居)
　(聚處是孰使之然哉天意之陰騭黙相蓋存乎其間/而常理即寓乎其間理雖高出乎無極太極之表而)
　(其實不離乎日用常行之間武王於陰騭相協而繼/以彝倫之所以叙攸者何也即所以然之意武王其)
　(黙識之矣姑退托於不知以問耳陰陳氏雅言曰此/武王訪於箕子之辭武王意謂天  騭下民而相協)
　(其居人君代天理物必仰承天意以治民而使其居/之順其常得其正以無負上天陰騭相協之心者其)
　(道在於叙其秉彝人倫也我欲叙之不知所以叙之/之道當如何此問箕子以為治之道也箕子於是告)
　(以洪範九疇為為治之大法蓋/九疇之叙即彝倫之所叙也)
箕子乃言曰我聞在昔鯀陻(音/因)洪水汩(音/骨)陳其五行帝
乃震怒不畀洪範九疇彝倫攸斁(音/妬)鯀則殛(音/擊)死禹乃
嗣興天乃錫禹洪範九疇彝倫攸叙
　乃言者重其答也陻塞汩亂陳列畀與洪大範法疇
　類斁敗錫賜也帝以主宰言天以理言也洪範九疇
　治天下之大法其類有九即下文初一至次九者箕
　子之答蓋曰洪範九疇原出于天鯀逆水性汩陳五
　行故帝震怒不以與之此彝倫之所以敗也禹順水
　之性地平天成故天出書于洛禹别之以為洪範九
　疇此彝倫之所以叙也彝倫之叙即九疇之所叙者
　也　按孔氏曰天與禹神龜負文而出列於背有數
　至九禹遂因而第之以成九類易言河出圗洛出書
　聖人則之蓋治水功成洛龜呈瑞如簫韶奏而鳯儀
　春秋作而麟至亦其理也世𫝊戴九履一左三右七
　二四為肩六八為足即洛書之數也(問洪範之書林/氏以為洛出書)
　(之説不可深信又帝乃震怒不畀洪範九疇彝倫攸/斁猶言天奪之監也天乃錫禹洪範九疇彝倫攸叙)
　(猶言天誘其衷也又云洪範之書大抵發明彝倫之/叙本非由數而起又曰天乃錫禹洪範九疇猶言天)
　(乃錫王勇智耳不必求之太深也某竊謂易明言河/出圗洛出書豈得不之信耶未知林説如何望折衷)
　(朱子曰便使而今天錫洛書若非天啓其心亦無人/理會得兩説似不可偏廢也  鯀禹皆治水天不以)
　(開發鯀而以開發禹故言畀不畀要之洛書乃天下/之至理鯀不順是理自無可得之道禹順是理自有)
　(可得之道畀不畀一歸之天者特言理之至公無私/爾  問鯀既被誅禹又出而委質不知如何曰蓋前)
　(人之愆又問禹以鯀為有罪而又蓋其愆非顯父之/惡否曰且如而今人其父打碎箇人一件家事其子)
　(買來填還此豈是顯父之惡中問箕子為武王陳洪/範言彝倫攸叙見事事物物  得其倫理則無非此)
　(道非道便無倫理曰便是裏劉氏歆曰河圗洛書相/為經緯八卦九章相為表    蘇氏洵曰五行一疇)
　(耳一汨而九不畀蓋五行綱九疇目綱壞而目廢也/  吕氏曰洪水陻而五行汨便見五行一源以堯舜)
　(之時法度彰禮樂著彝倫何嘗斁此只就鯀身上説/自斁一身之彝倫爾  陳氏曰九疇謂之彝倫蓋天)
　(下自然之理也聖人推之天下則為彝倫勒之於書/則為洪範  西山真氏曰龜所負者數爾大禹聖人)
　(心與天通見其數而知其理因次之以為九類即今/九疇是也  新安陳氏曰帝即天也天者理而已水)
　(五行之首鯀乃陻之一行汨而餘皆汨是逆理而獲/罪於天故天不畀以九疇謂洛不為之出書天錫禹)
　(九疇即洛出書也且天錫之惟有洛書之九數自禹/則之則為洪範之九疇推道之大原出於天故謂之)
　(天錫禹云爾日節初齊氏曰彝倫乃天理之自然而/人類之所一  不可無者也  問天乃錫禹洪範九)
　(疇或謂是即洛書不知經何取證潛室陳氏曰天以/洛書之數闡道之秘聖人以洪範叙道之用道非數)
　(不闡數非疇不叙疇非聖人不能明其用也易大𫝊/曰洛出書聖人則之今觀神龜負文而出列於背有)
　(數自戴九履一左三右七二四為肩六八為足而五/則居其中各有定位而縱横錯綜其數皆十五非有)
　(次第之叙也自禹欲因之以明大法遂因而第之以/成九疇而洛書之序始有條而不紊故以洛書之一)
　(居初而則之曰此五行也以洛書之二居次而則之/曰此五事也以其三又居次而曰此八政也以其四)
　(又居次而曰此五紀也以其五乂居次曰此皇極也/下四疇皆自然要之自一至九洛書之本數加初次)
　(於上者乃禹之所以次第之疇凡言數者未有言初/次其上既次其數又復加初次者非贅也蓋别初次)
　(為禹之次第而九者之數則洛書之本文也洛書之/文具此章而讀者不明其讀洛書當以初一次二為)
　(讀槩以為禹叙九疇而不悟其中含洛書至以洛書/為不經無據之誕説是不精洪範之學者孔安國註)
　(九疇為洛書註初次為禹所第次法則註一五行以/下為箕子所演最為得之  臨川呉氏曰洛書不出)
　(於鯀治水之時而出於禹治水之時是天不以畀鯀/而以錫禹也洛書不出洪範不作人不得見此常道)
　(之次序所謂斁也洛書出洪範作人皆得見此常道/之次序所謂叙也然洛之出書不過龜背有一二三)
　(四五六七八九之文而已五行至六極皆禹所分配/則洪範之書禹所自作也今曰天錫禹何也蓋禹心)
　(得此道前此未嘗為書因龜文有九感觸其心遂作/洪範九疇雖禹之自為然實因龜文發之若天啓其)
　(衷云爾故為/天所錫也)
初一曰五行次二曰敬用五事次三曰農用八政次四
曰協用五紀次五曰建用皇極次六曰乂用三徳次七
曰明用稽疑次八曰念用庶徴次九曰嚮用五福威用
六極
　此九疇之綱也在天惟五行在人惟五事以五事參
　五行天人合矣八政者人之所以因乎天五紀者天
　之所以示乎人皇極者君之所以建極也三徳者治
　之所以應變也稽疑者以人而聽於天也庶徴者推
　天而徴之人也福極者人感而天應也五事曰敬所
　以誠身也八政曰農所以厚生也五紀曰協所以合
　天也皇極曰建所以立極也三徳曰乂所以治民也
　稽疑曰明所以辨惑也庶徴曰念所以省(息井/反)驗也
　五福曰嚮所以勸也六極曰威所以懲也五行不言
　用無適而非用也皇極不言數非可以數明也本之
　以五行敬之以五事厚之以八政協之以五紀皇極
　之所以建也乂之以三徳明之以稽疑驗之以庶徴
　勸懲之以福極皇極之所以行也人君治天下之法
　是孰有加於此哉(問洪範諸事朱子曰此是箇大綱/目天下之事其大者大槩備於此)
　(矣又問皇極曰此是人君為治之心法周禮一書只/是箇八政而已  初一次二此讀也全讀是以一二)
　(為次第不見洛書本文又不見聖人法象之義故後/人至以此章總為洛書本文皆為句讀不明也  洛)
　(書本文只有四十五㸃班固云六十五字皆洛書本/文古字畫恐自有模様但今無所考漢儒説此未是)
　(恐只是以義起之不是數如此蓋皆以天道人事參/互言之五行最急故第一五事又參之於身故第二)
　(一身既修可推之於政故八政次之政既成又驗之/於天道故五紀次之又繼之以皇極居五蓋能推五)
　(行敬五事厚八政修五紀乃所以建極也六三徳乃/是權衡此皇極者也徳既修矣稽疑庶徴繼之者著)
　(其驗也又繼之以福極則善惡之效至是不可加矣/皇極非大中皇乃天子極乃極至言皇建此極也東)
　(西南北到此恰好乃中之極非中也但漢儒雖説作/中字亦與今不同如云五事之中是也今人説中只)
　(是含糊依違善不必盡賞惡不必盡罰如此豈得謂/之中  凡數自一至五五居中自九至五五亦居中)
　(戴九履一左三右七五亦在中若有前四者則方可/以建極前四者乃一五行二五事三八政四五紀是)
　(也後四者却自皇極中出三徳是皇極之權人君所/嚮用五福所威用六極此曾南豐所説惟此説好)
　(箕子為武王陳洪範首言五行次便及五事蓋在天/則是五行在人則是五事  五氣運行而人禀之以)
　(成形於是有五事故次二曰敬用五事用者人所有/事也凡用皆主人君而言  徳雖應變無方而事又)
　(有非人謀所能決者故當謀之鬼神故次七曰稽疑/  洛書者大禹治水之時神龜負文而列於背禹則)
　(之而為疇也洛書本無文字但有竒耦之數自一至/九其數如此禹叙而次第之以其一居初而為五行)
　(以其二居次而為五事三又次之而為八政四又次/之而為五紀五又次之而為皇極六又次之而為三)
　(徳七又次之而為稽疑八又次之而為庶徴九居次/之末而為福極自一至九洛書之本數初次者禹次)
　(第之文五行以下即禹法則之事蓋因洛書自然之/數而垂訓于天下復世也若其效法次第之義大抵)
　(因洛書之位與數而為之洛書一位在子其數則水/之生數氣之始也故為五行五行則陽變陰合交運)
　(而化生萬物則為人事之始矣二位在坤其數則火/之生數氣之著也故為五事五事則五氣運行人之)
　(禀形賦色妙合而凝修身踐形之道立矣三位在卯/其數則木之生數氣至此而益著也故為八政八政)
　(則脩身不止於貌言視聽思之事而立經陳紀創法/立度舉而措之天下矣四位在巽其數則金之生數)
　(氣至此而著益久也故為五紀五紀則治不止於食/貨政教之事而察數觀象治厯明時仰以觀於天文)
　(矣五居中央為八數之中縱横以成十五之變蓋土/之冲氣所以管攝四時故為皇極耳則人君居至尊)
　(之位立至理之準使四方之面内環觀者皆於是而/取則所以總攝萬類也六位在乾其數則水之成數)
　(氣合而成形也故為三徳三徳則不徒立至極之準/而臨機制變隨事制宜且盡其變於人矣七位在酉)
　(火之成數氣合而形已著矣故為稽疑稽疑則不徒/順時措之宜而嫌疑猶豫且決之人謀鬼謀而盡其)
　(變於幽明矣八位在艮木之成數氣合而形益著矣/故為庶徴庶徴則往來相盪屈伸相感而得失休咎)
　(之應定矣九位在午其數則金之成數氣合而著已/久矣故為福極福極則休咎得失不徒見於一身而)
　(通行於天下矣其事廣大悉備故居終焉大抵九疇/之序順而言之則五行為始故五行不言用不言用)
　(者乃衆用之所自出錯而言之則皇極為統故皇極/不言數不言數者乃衆數之所由該以五行為始則)
　(自一至九愈推愈廣大衍相乗之法也以皇極為統/則生數主常成數主變太極動靜之分也九疇本於)
　(洛書者如此後學不悟此章具洛書之文例以空談/而説之則陋矣  孔氏曰此以上禹所第叙一五行)
　(以下箕子所陳五陳氏大猷曰五氣運行於天地間/未嘗停息故名  行  西山真氏曰五行者天之所)
　(生以善乎人者也其氣運於天而不息其材用於世/而不匱其理則賦于人而為五常以天道言莫大於)
　(此故居九疇之首五事天之所賦而具於人者貌之/恭言之從視之明聽之聰思之睿皆形色中天性之)
　(本然也必以敬用之則能保其本然之性不以敬用/之則貌必慢言必悖視聽則昏且窒思慮則粗且淺)
　(而本然之性喪矣五者治心治身之要以人事言莫/切於此故居五行之次  史氏曰劉歆以初一曰至)
　(威用六極六十五字皆洛書本文豈知洛之所出者/其數也禹之所叙者今之九疇也箕子所陳洪範則)
　(九疇之義疏也則張氏曰九疇雖多人君所守惟在/敬用五事心敬  貌言視聽思極於肅乂哲謀聖其)
　(精神所運上而五行下而福極無不得其所洪範之/要在於敬而已  王氏曰皇極立本三徳趨時  新)
　(安陳氏曰建用皇極為九疇之宗主而敬用五事乃/建極皇極之本根敬以用五事則身脩而極建而天)
　(人之道備矣不敬以用五事則身不脩而極不建而/天人之道胥失之矣此九疇之樞在皇極而皇極之)
　(要在五事五事之要又在敬之一字也又曰自嵗至/厯數五者如綱之有紀天時所以相維者也故曰五)
　(紀民政既舉則欽天授人有不可緩推步占驗以人/合天故五紀居八政之次庶徴驗吾之得失於天也)
　(福極驗吾之得失於民也五事之得失極之所以建/不建也何從而驗之觀諸天而已雨𤾉燠寒風皆時)
　(建極之驗也五者恒而不時不極之驗也此人君所/當念念省察者也皇極建則舉世蒙其澤而五福應)
　(之此君所當嚮用以為勸者也極不建則舉世蒙其/禍而六極随之此君所當威用以為懲者也嚮與威)
　(蓋君心所畏慕而兢業以致生民之命者故以福極/終焉  徽庵程氏曰九疇圗説曰朱子曰洛書九數)
　(而五居中洪範九疇而皇極居五順五行敬五事以/脩其身厚八政協五紀以齊其政皇極之所以立也)
　(又謂成就此極權之以三徳審之以卜筮驗其休咎/於天考其禍福于人皇極之所以行也又謂維持此)
　(極竊謂在天為五行言其所自然在人為五事言其/所當然厚乎人而為八政言其利不言其弊占乎天)
　(而為五紀言其常不言其變序其目於皇極之先者/皆皇極之本也皇極建則乂之以三徳而威福玉食)
　(出於上否則三徳失其宜而威福王食移於下矣皇/極建則明之以稽疑而龜筮臣民從之而吉否則稽)
　(疑有不審而龜筮臣民逆之而凶矣皇極建則肅乂/哲謀聖而卿士師尹舉其職庶民遂其生五氣順而)
　(四時和否則狂僭豫急蒙而卿士師尹失其職庶民/傷其生五氣戾而四時舛矣皇極建則斂五福以錫)
　(民為夀富康寜攸好徳考終命否則斂六極以厲民/為凶短折疾憂貧惡弱矣序其目於皇極之後者皆)
　(皇極之驗也本之前四疇以立其體至嚴至密而無/一毫之或失驗之後四疇以達其用至寛至廣而無)
　(一物之或遺信乎天子作民父母以為天下王可以/參天地而贊化育矣此大禹則龜文以叙九疇箕子)
　(本禹疇以陳洪範必以皇建為天地人之宗主歟極/復齋董氏曰董仲舒劉向洪範𫝊以五行五事皇)
　(庶徴福極五者牽合相從雖其援引春秋經傳以發/明其説粗者可信然其所配止於五者而八政五紀)
　(三徳稽疑四者則不可得而配此其為説固已拘泥/不通至于庶徴分配五福而六極衍其一而無所當)
　(則于咎徴各増其一曰皇之不極厥咎眊厥罰常陰/厥極弱此則於箕文之外别立此以遷就其説其失)
　(箕子之意逺矣眉山蘇氏雖不若漢儒之鑿然相配/亦止於五疇而已  蘇氏曰威畏也古者畏威通用)
　(六極之極窮也苦也則張氏曰福極之柄以人主論/之則在天以民論之  在人主  臨川吳氏曰數之)
　(初為一一洛書文之在後者一之次為二二洛書文/之在右前者凡言用者有所待於人而後然也蓋主)
　(於君人者而言人禀五行之氣而成形故以五事配/數之二二之次為三三洛書文之在左者先身而後)
　(及於人故以八政配數之三三之次為四四洛書文/之在左前者先人而後及於天故以五紀配數之四)
　(四之次為五五洛書文之在中者皇極居天下之中/洛書之五亦居中故以皇極配數之五五之次為六)
　(六洛書文之在右後者惟皇作極民所視效日遷善/而不知無所事乎治也或有未然則治之各有所宜)
　(故以三徳配數之六六之次為七七洛書文之在右/者徳雖應變無方然有疑事非人謀所能決者必須)
　(謀之鬼神故以稽疑配數之七七之次為八八洛書/文之在左後者雖聽命於鬼神猶不敢自是也必驗)
　(吾之得失於天故以庶徴配數之八八之次為九九/洛書文之在前者五福人心所同嚮慕也君之所向)
　(在此而常願民之獲此福則凡可以致福者靡不勉/矣六極人心所同畏避也君之所畏在此而常恐民)
　(之至此極則凡可以致極者靡不戒矣自五行至庶/徴皆得其道則協氣成象人蒙休祥而五福應之或)
　(失其道則乖氣成象人罹殃咎而六極應之故以五/福六極配數之九而為九疇之終  陳氏雅言曰此)
　(大禹因洛書之數而敘洪範之疇初一次二次三次/四次五次六次七次八次九此神龜所負之數也曰)
　(五行曰敬用五事曰農用八政曰協用五紀曰建用/皇極曰乂用三徳曰明用稽疑曰念用庶徴曰嚮用)
　(五福威用六極此大禹所第之疇也蓋數之出於天/者九前一後三左七右四前左二前右八後左六後)
　(右五居中此天然之數也大禹於此見其數之一二/三四五則以五行五事八政五紀皇極當之見其數)
　(之六七八九則以三徳稽疑庶徴福極當之夫五行/五事八政五紀皇極固非至是而始有三徳稽疑庶)
　(徴福極亦非至是而始具特聖人因/其數而叙是疇以立萬世為治之法)
一五行一曰水二曰火三曰木四曰金五曰土水曰潤
下火曰炎上木曰曲直金曰從革土爰稼穡潤下作鹹
炎上作苦曲直作酸從革作辛稼穡作甘
　此下九疇之目也水火木金土者五行之生序也天
　一生水地二生火天三生木地四生金天五生土唐
　孔氏曰萬物成形以微著為漸五行先後亦以微著
　為次五行之體水最微為一火漸著為二木形實為
　三金體固為四土質大為五潤下炎上曲直從革以
　性言也稼穡以徳言也潤下者潤而又下也炎上者
　炎而又上也曲直者曲而又直也從革者從而又革
　也稼穡者稼而又穡也稼穡獨以徳言者土兼五行
　無正位無成性而其生之徳莫盛於稼穡故以稼穡
　言也稼穡之不可為性也故不曰曰而曰爰爰於也
　於是稼穡而已非所以名也作為也鹹苦酸辛甘者
　五行之味也五形有聲色氣味而獨言味者以其切
　於民用也(朱子曰一五行者次第之辭與前章異後/倣此  五行質具於地而氣行於天以質)
　(而語其生之序則曰水火木金土以氣而語其行之/序則曰木火土金水  問水火木金土竊謂氣之初)
　(温而已温則蒸溽蒸溽則條達條達則堅凝堅凝則/有形質五者雖一然推其先後之序理或如此曰向)
　(見吳斗南説五事庶徴皆常依此為序其言亦有理/  自水曰潤下至稼穡作甘皆是二意水能潤能下)
　(火能炎能上金曰從曰革從而又能革也有潤下潤/濕而下流炎上炎熱而上升曲直謂生而  曲有直)
　(從革謂可因可革無定體種曰稼斂曰穡土性發生/稼穡乃所生之大者  問如何是金曰從革是從人)
　(之革否曰不然是或從或革爾從者從所鍛制革者/又可革而之他而其堅剛之質依舊自序故與曲直)
　(稼穡皆成雙字炎上者上字當作上聲潤下者下字/當作去聲亦此意  金曰從革一從一革互相變而)
　(體不變且如銀打一隻盆便是從更要别作一件家/事便是革依舊只是這物事所以云體不變  從革)
　(作辛是其氣辛辣曲直作酸今以兩片木相擦則齒/酸是其驗也  陳氏雅言曰此箕子所衍之疇此一)
　(字與初一之一字不同初一之一乃洛書之數此所/謂一乃次第之辭箕子於此將衍五行之疇而先以)
　(一五行之辭總之蓋目中之綱也陽介軒董氏曰大/抵天地之間太極判而為陰陽陰  分而為五行太)
　(極理也陰陽五行氣也理必寓乎氣氣不離乎理故/天一生水天三生木天五生土三者皆陽之所生地)
　(二生火地四生金二者皆陰之所生析而言之為五/行對而言之為二氣豈無其理而自爾哉五行之質)
　(形於地是以潤下之水炎上之火曲直之木從革之/金稼穡之土五行之神運於天則為春夏秋冬土寄)
　(旺於四季而名曰沖氣五行一陰陽也陰陽一太極/也本未嘗相離也五行之質存于人心者為肝心肺)
　(腎脾五行之神舍於人身者為仁義禮智信質者其/粗也神者其精也亦未嘗相離也  徽庵程氏曰五)
　(行者八疇之體八疇者五行之用造化之初一濕一/燥濕之流為水燥之爍為火濕之融為木燥之凝為)
　(金其融結為土自輕清而重濁先天之五行其體也/四時主相生六府主相尅後天之五行其用也其體)
　(對立其用循環地陳氏經曰洪範所言則五行生數/必得地六天七  八天九地十成之然後陰陽各有)
　(匹配然五行之生一二三四五亦未始無其序蓋有/生於無著生於微自無而有自微而著五行之體水)
　(為至㣲自無而始入有者也火則漸著故火次水木/則性實故次於火金則體固故次於木土則質廣大)
　(故次於金行陳氏大猷曰物之生其初皆為水其終/皆為土五  之相生所以相繼也其相剋所以相治)
　(也潤以質言炎以氣言上下以位言曲直以形言從/革以材言稼穡以用言土非止於稼穡以生民粒食)
　(之用言之也即稼穡而推五行則潤下用之於灌溉/也炎上用之於烹飪也曲直之斵削從革之鎔範用)
　(之於宫室器用也/行以土榖合為一)　(唐孔氏曰六府以土榖為二五/陳氏雅言曰曰者本然之體作)
　(者修為之用至夏氏曰五味必言作者水之發源未/嘗鹹也流而  海凝結既久而鹹之味成則鹹者潤)
　(下之所作火之始炎未嘗苦也炎炎不已焦灼既久/而苦之味成則苦者炎上之所作木之初生金之初)
　(鑛土之始稼穡亦然酸董氏鼎曰草木之實多/酸雖甘者至乾壞亦  木擦齒酸之説恐未然)
二五事一曰貌二曰言三曰視四曰聽五曰思貌曰恭
言曰從視曰明聽曰聰思曰睿恭作肅從作乂明作哲
聰作謀睿作聖
　貌言視聴思者五事之序也貌澤水也言揚火也視
　散木也聽收金也思通土也亦人事發見先後之叙
　人始生則形色具矣既生則聲音發矣既又而後能
　視而後能聽而後能思也恭從明聰睿者五事之徳
　也恭者敬也從者順也明者無不見也聰者無不聞
　也睿者通乎微也肅乂哲謀聖者五徳之用也肅者
　嚴整也乂者條理也哲者智也謀者度也聖者無不
　通也(朱子曰自外而言之則貌外於言自内而言之/則聽内於視自貌言視聽言之則思所以為主)
　(於内故曰貌曰言曰視曰聽曰思彌逺者彌外彌近/者彌内此其所以為次序也  洪範五事以思為主)
　(蓋不可見而行乎四者之間也然操存之漸必自其/可見而為之  物則切近明白而易以持守故五事)
　(之次思最在後容貌言視聽思皆只以次第相屬問/貌如何屬水曰  貌光澤故屬水言發於氣故屬火)
　(眼主肝故屬木金聲清亮故聽屬金問凡上四事皆/原於思亦猶水火木金皆出於土也曰然又問禮如)
　(何屬火曰以其光明問義之屬金亦以其嚴否曰然/  問視聽言動比洪範五事動是貌否如動容貌之)
　(謂曰思也在裏了勤容貌是外面底心之動便是思/又問五行比五事曰曾見吳人傑説得順他云貌是)
　(水言是火視是木聽是金思是土將八庶徴來説便/都順問貌如何是水曰他云貌是濕潤底便是水故)
　(其徴便是肅時雨若洪範乃是五行之書看得他都/是以類配  問視曰明聽曰聰思曰睿曰視曰明是)
　(視而便見之謂明聽曰聰是聽而便聞之謂聰思曰/睿是思而便通之謂睿  恭作肅恭屬水水有細潤)
　(意思人之舉動亦欲細潤聰作謀謀屬金金有靜宻/意思人之為謀亦貴靜宻  乂謂理治  恭作肅至)
　(睿作聖此學問之極功盡性踐形之事漢伯謨云老/蘇著洪範論不取五行𫝊而東坡以為  五行𫝊不)
　(可廢此亦自是既廢則後世有忽天之心曰漢儒也/穿鑿如五事一事錯則皆錯如何却云聽之不聰則)
　(某事應貌之不恭則某事應一西山真氏曰貌言視/聽思各有攸主而總以敬之  言何哉蓋敬者五事)
　(之主也敬不存於中則形於貌者必輕且慢無由而/能恭發於言者必易以肆無由而能從視聽蔽於物)
　(何由而明且聰思慮汩於多端何由而通於微故敬/則五事皆得不敬則五事皆失程子曰聰明睿智皆)
　(此出信哉陽勉齋黄氏曰水貌雨太陰火言暘太陽/木視燠少  金聽寒少陰四者或偏於陽或偏於陰)
　(惟土思風也通乎四者而不同焉質陰氣陽身之全/體故貌言為大耳目聰明體之虚者故視聽次之又)
　(曰以造化生人之初驗之便自脗合天一生水水便/有形人生精血凑合成形亦若造化之有水也地二)
　(生火火便有氣人有體便能有聲者氣之所為亦若/造化之有火也水陰而火陽貌亦屬陰而言亦屬陽)
　(也水火亦有形質然乃造化之初故水但能潤下火/但能炎上其質終是輕清至若天三生木地四生金)
　(則形質已全具矣亦如人身耳目既具則人之形成/矣木陽而金陰亦猶視陽而聽陰也只以此配之則)
　(人之身便是一箇造化理自分明也洪範五行五事/皆以造化之初及人物始生而言  造化之初天一)
　(生水而三生木地二生火而四生金蓋陰陽之氣一/濕一燥而為水火濕極燥極而為木與金也人物始)
　(生精與氣耳大𫝊曰精氣為物子産曰物生始化曰/魄既生魄陽曰魂此皆精妙之語人物之生如此而)
　(已精濕而氣燥精實而氣虚精沈而氣浮故精為貌/而氣為言精之盛者濕之極故為木為肝為視氣之)
　(盛者燥之極故為金為肺為聽大抵貌與視屬精故/精衰而目暗言與聽屬氣故氣塞而耳聾此曉然易)
　(見者也然精衰則氣衰精盛則氣盛又初無間隔也/若以醫書所屬而疑之則不知變之論也  徽庵程)
　(氏曰人之始生精與氣耳精之凝為貌氣之出為言/精之顯為視氣之藏為聽其主宰為思又曰洪範五)
　(事配五行與素問五行𫝊不合自西京以來說者不/一牽合𫝊會莫能相通千有餘年至黄勉齋而後定)
　(其言曰配與屬不同配者比並之謂屬者管屬之謂/嘗得其説而推之配與屬不同配者對峙而為體猶)
　(易之先天卦圗也屬者流行而為用猶易之後天卦/圗也洪範之五事配水火木金土乃先天之五事言)
　(其體也素問屬土金木水火而相生五行𫝊屬木金/火水土而相克乃後天之五事言其用也配與屬不)
　(相妨體與用不相悖千古之疑於是判矣按素問言/相生亦有不合木水易置乃可五行𫝊言相克亦與)
　(六府五行五事之序自上克下者不同乃倒相克自/下克上耳  陳氏經曰五事以思為主猶五行以土)
　(為主土居中央心亦虚中而居中者也恭李氏杞曰/曰者自然之理作者修為之效貌之必  以至思之)
　(必睿有物必有則也作肅以至作聖聖人而後可以/踐形也  新安陳氏曰五事皆當以敬用之能以敬)
　(為主則物循其則而貌言視聽思皆能盡性以踐形/恭從明聰睿充而極於肅乂哲謀聖矣不以敬為主)
　(則物失其則性不盡而無以踐形矣盡性踐形之學/貴乎内外交盡以致夾持之功五事固以思為主而)
　(思必以貌言視聽為先貌言視聽在外而可見者也/思在内而不可見者也於外而可見者先致持守之)
　(功則百體各職其職於内而不可見者復致操存之/力則百體於天君而從其令一敬之功内外夾持庶)
　(幾其無滲漏乎又按五事以思為終四勿不言思真/氏曰勿云者正指思而言乃人心所以為主而勝私)
　(復禮之機也或曰動兼貌與思而言貌是動於外思/是動於内引程子動箴誠之於思守之於為以證之)
　(愚以為五事自五事四勿/自四勿不必牽合强説也)
二八政一曰食二曰貨三曰祀四曰司空五曰司徒六
曰司宼七曰賓八曰師
　食者民之所急貨者民之所資故食為首而貨次之
　食貨所以養生也祭祀所以報本也司空掌土所以
　安其居也司徒掌教所以成其性也司宼掌禁所以
　治其姦也賓者禮諸侯逺人所以往來交際也師者
　除殘禁暴也兵非聖人之得已故居末也(唐孔氏曰/八政用於)
　(民以緩急為次食貨祀賓師指事為名三卿舉官為/名者三官所主事多若以一字為名則所掌不盡故)
　(舉官名以見義曰陳氏經曰八政或言事或言官互/見也  史氏漸  政莫大於是舜總之九官周分之)
　(六卿箕子列而為八名雖異實無殊也可陳氏大猷/曰八政以緩急為序民可百年無貨不  一朝有飢)
　(養生莫急於食而貨次之養生矣當事死報本故次/祀然皆貴安居故次司空不可逸居無教故次司徒)
　(教不從而刑之刑以弼教故次司宼内治舉而後外/治興故次賓師賓諸侯而或不庭則不得已征之故)
　(師終焉乎吕氏曰衣食足則教以祀所以報本反始/教已行  其中矣司宼以上皆内治賓師為外治)
　(徽庵程氏曰食貨與土亦出於五行皇極之政必先/有司三卿率庶官以理其政者也  臨川吳氏曰民)
　(生所最急者務農重穀以足其食有食則種樹阜通/以殖其貨既有以養生必有以事死故祀以報本追)
　(逺養生事死在乎安居故司空掌土以定其居居既/得安不可無教故司徒掌教以導其善教之不從則)
　(齊之以刑故司宼掌禁以懲其惡内治舉而後及外/故賓以親邦國往來交際有其禮師以平邦國立武)
　(足兵有其備用師非得已故最後先陳民雅言曰人/之生不可以無養故君之治民莫  於以政養之此)
　(八政所以厚民生而居五事之次也八政之目自一/曰食至六曰司宼此治内之事也七曰賓八曰師此)
　(治外之事也治内之事則必致其/詳治外之事則不過兩端而已)
四五紀一曰嵗二曰月三曰日四曰星辰五曰厯數
　嵗者序四時也月者定晦朔也日者正躔度也星經
　星緯星也辰日月所會十二次也厯數者占步之法
　所以紀嵗月日星辰也(孔氏曰嵗所以紀四時月所/以紀一月日紀一日二十八)
　(宿迭見以叙氣節十二辰以紀日月所㑹厯數節氣/之度以為厯敬授民時  唐孔氏曰五者為天時之)
　(經紀也五陳氏曰五紀即堯典羲和所掌者焉徽庵/程氏曰  紀四經而一緯五氣順布四時行  嵗月)
　(日星辰經也厯數者推步嵗月日星辰之數以為厯/者也厯象日月星辰敬授人時緯也與庶徴相通而)
　(不同彼以證王與卿士師尹庶民之得失此特主於/授時  臨川吳氏曰嵗自冬至至來嵗冬至凡三百)
　(六十五日四分日之一日行天一周也以分至啓閉/定嵗之四時是為一嵗之紀月自合朔至來月合朔)
　(凡二十九日六辰有竒月與日一會也以晦朔弦望/定月之大小是為一月之紀日自日出至來日日出)
　(歴十二辰日繞地一匝也以晨昏出入定晝夜長短/是為一日之紀星謂二十八宿衆經星辰謂天之壤)
　(因日月所會分經星之度為十二次觀象測候以驗/天之體也是為星辰之紀厯謂日月五緯所歴之度)
　(數謂一二三四五六七八九十百千萬七政行度各/有盈縮疾遲立數推算以步天之用也是為厯數之)
　(紀也陳氏雅言曰紀者如綱之有紀天時所以相維/者  嵗者紀周天之度故居一月者紀月行之數故)
　(居二日者正天與日月之躔故居三星者在天之象/辰者在天之舍故居四四者皆係於天天之示乎人)
　(者也天與日月五星之運雖有遲速順逆之不同而/皆有數以稽之有厯以紀之使四時以定而嵗無不)
　(成晦朔以辨而月無不協甲乙以審而日無不正經/緯以彰而星辰無不著是厯者所以紀嵗月日星辰)
　(之數以人而合於天者也嵗月日星辰此/天道之所有厯數此人事之所不可無)
五皇極皇建其有極斂時五福用敷錫厥庶民惟時厥
庶民于汝極錫汝保極
　皇君建立也極猶北極之極至極之義標準之名中
　立而四方之所取正焉者也言人君當盡人倫之至
　語父子則極其親而天下之為父子者於此取則焉
　語夫婦則極其别而天下之為夫婦者於此取則焉
　語兄弟則極其愛而天下之為兄弟者於此取則焉
　以至一事一物之接一言一動之發無不極其義理
　之當然而無一毫過不及之差則極建矣極者福之
　本福者極之效極之所建福之所集也人君集福於
　上非厚其身而已用敷其福以與庶民使人人觀感
　而化所謂敷錫也當時之民亦皆於君之極與之保
　守不敢失墜所謂錫保也言皇極君民所以相與者
　如此也(朱子曰皇極一章乃九疇之本極今人將皇/極作大中解都不是皇建其有  不成是大)
　(建其有中時人斯其惟皇之極不成是時人斯其惟/大之中皇須是君極須是人君建一箇表儀於上且)
　(如北極是在天中喚作北中不可屋極是在屋中喚/作屋中不可人君建一箇表儀於上便有肅乂哲謀)
　(聖之應五福備具推以與民民皆從其表儀下文凡/厥庶民以下言人君極此表儀又須知天下有許多)
　(名色人須逐一做道理區處著始得於是有念之受/之錫之福之類隨其人而區處之大抵皇極是建立)
　(一箇表儀後又有廣大含容區處周備底意思無偏/無陂以下只是反覆歌詠若細碎解都不成道理)
　(皇指人君極便是指其身為天下做箇樣子但縁聖/人做得樣子高大人所難及而不可以此盡律天下)
　(之人故雖不協於極者君亦受之至於而康而色自/言好徳者亦錫之福  皇極不可以大中訓之只是)
　(前面五行五事八政五紀是已却都載在人君之身/包括盡了五行是發源處五事是操持處八政是修)
　(人事五紀是順天道就中以五事為主視明聽聰便/是建極如明如聰只是合恁地三徳亦只是就此道)
　(理上權衡或放高或捺下是人事盡了稽疑又以卜/筮參之若能建極則推之於人使天下皆享五福驗)
　(之於天則為休微若是不能建極則其在人事便為/六極在天亦為咎徴其實都在人君身上又不過敬)
　(用五事而已此即篤恭而天下平之意以是觀之人/君之所任者豈不重哉如此則九疇方貫通為一若)
　(以大中言之則九疇散而無統人極有凑會之義所/謂三十六輻共一轂福錫民聖  亦豈别有福以錫)
　(之只取則於此各正其身順理而行則為福也孟子/謂君仁莫不仁亦此意人君先正其身故又有五事)
　(之説若以皇極為大中則與五事似不相干漢儒如/谷永書建大中正五事猶相通説今之所謂皇極者)
　(只是順從無所可否説漢儒説中字只是五事之中/猶未為害最是近世  中字不是近日之説只是含)
　(糊苟且不分是非不辨黑白遇當做底事只畧畧做/些不要做盡此豈聖人之意  極盡也因指前面香)
　(卓四邊盡處是極所以謂之四極四邊視中央中央/是極也堯都平陽舜都蒲坂四邊望之一齊看著平)
　(陽蒲坂如屋之極極高之處四邊到此盡了去不得/故謂之極宸極亦然至善亦如此應于事到至善是)
　(極盡了更無去處故君子無所不用其極書之皇極/亦是四方所瞻仰者皇有訓大處惟皇極之皇不可)
　(訓大皇只當作君所以説遵王之義遵王之路直説/到後面以為天下王其意可見蓋皇字下從王  問)
　(先生言皇極之極不訓中只是標準之義然無偏無/黨無反無側亦有中意曰只是箇無私意問標準之)
　(義如何曰此是聖人正身以作民之準則問何以能/斂五福曰當就五行五事上推究人君修身使貌恭)
　(言從視明聽聰思睿即身自正五者得其正則五行/得其序以之稽疑則龜從筮從卿士從庶民從在庶)
　(徴則有休徴而無咎徴和氣致祥有仁夀而無鄙夭/便是五福反是則福轉為極矣  自皇建其有極以)
　(下是總説人君正心修身立大中至正之標準以觀/天下而天下化之之義無偏無陂以下乃是反覆贊)
　(嘆正説皇極體段曰皇極之敷言以下是推本結煞/一章之大意  東坡書𫝊中説得極字亦好  洛書)
　(九數而五居中洪範九疇而皇極居五故自孔氏𫝊/訓皇極為大中而諸儒皆祖其説余獨以經之文義)
　(語脈求之而有以知其不然也蓋皇者君之稱也極/者至極之義標凖之名常在物之中央而四外望之)
　(以取正焉者也故以極為在中之準的則可而便訓/極為中則不可若北辰之為天極脊棟之為屋極其)
　(義皆然而禮所謂民極詩所謂四方之極者於皇極/之義為尤近顧今之説者既誤於此而並失於彼是)
　(以其説展轉迷謬而終不能以自明也即如舊説姑/亦無問其他但即經文而讀皇為大讀極為中則夫)
　(所謂惟大作中大則受之為何等語乎今以余説推/之則人君以眇然之身履至尊之位四方輻凑面内)
　(而環觀之自東而望者不過此而西也自南而望者/不過此而北也此天下之至中者也既居天下之至)
　(中則必有天下之絶徳而後可以立至極之標準故/必順五行敬五事以修其身厚八政協五紀以齊其)
　(政然後至極之標準卓然有以立乎天下之至中使/夫面内而環觀者莫不於是而取則焉語其仁則極)
　(天下之仁而天下之為仁者莫能加也語其孝則極/天下之孝而天下之為孝者莫能尚也是則所謂皇)
　(極者也由是而權之以三徳審之以卜筮驗其休咎/於天考其禍福於人如挈裘領豈有一毛之不順哉)
　(此洛書之數所以雖始於一終於九而必以五居其/中洪範之疇所以雖本於五行究於福極而必以皇)
　(極為之主也皇建其有極云者則以言夫人君以其/一身而立至極之標準於天下也斂時五福用敷錫)
　(厥庶民云者則以言夫人君能建其極而為五福之/所聚而又有以使民觀感而化焉則是又能布此福)
　(而與其民也惟時厥庶民于汝極錫汝保極云者則/以言夫民視君以為至極之標準而從其化則是復)
　(以此福還錫其君而使之長為至極之標凖也以蘇/氏曰至而無餘之謂極  林氏曰皇極居中可  包)
　(括上下程馮氏曰皇極居中上總下貫與八疇為九/  徽庵  氏曰皇極者九疇之樞紐五行之統會)
　(新安陳氏曰五行之統會者五居中故合五行之數/而極者仁義禮智信之至五性亦合五行之理五行)
　(散見諸疇中皇極一疇以五行之理統會之也皇建/其有極者君尊為天子徳為聖人能建實有之極以)
　(為天下之標凖也有極當借無極對觀自至理之妙/而無形可見者言之曰無極自至理之實有言之曰)
　(有極斂時五福五福即第九疇之五福九疇雖至五/福而終五福實自皇極而出第九疇之五福豈捨皇)
　(極疇中所斂之五福而他有所謂福哉錫汝保極蔡/西山曰民享君之福所以歸於君之極而與君保此)
　(極也九峯蓋用父説而畧師説蓋師説有析錫汝/與保極為二義者然語録一條又與蔡説合云)
凡厥庶民無有淫朋人無有比(音/備)徳惟皇作極
　淫朋邪黨也人有位之人比徳私相比附也言庶民
　與有位之人而無淫朋比徳者惟君為之極而使之
　有所取正耳重言君不可以不建極也(朱子曰凡厥/庶民無有淫)
　(朋人無有比徳惟皇作極云者則以言夫民之所以/能有是徳者皆君之徳有以為其至極之標準也)
　(新安陳氏曰書之知人安民詩之宜民宜人皆以人/為有位者民為下民此亦當然證之三徳疇人用側)
　(頗僻民用僭忒可見朱子單言民大約言之耳民人/所以然惟在君建極故也作有扶植振起之意建立)
　(作興大畧相似不建不作則斯道廢墜矣道陳氏雅/言曰人君在上而能示之以大公至正之  則臣民)
　(在下相率而為大公至正之行此孟子所謂君正莫/不正者也作極與建極大約相似而微有不同建者)
　(植立之謂作則有鼓舞振起之意匡直輔翼之/意提撕警覺之意欲其無一時一事之不作也)
凡厥庶民有猷有為有守汝則念之不協于極不罹(音/離)
于咎(音/舊)皇則受之而康而色曰予攸好(去/聲)徳汝則錫之
福時人斯其惟皇之極
　此民庶民也有猷有謀慮者有為有施設者有守有
　操守者是三者君之所當念也念之者不忘之也帝
　念哉之念不協于極未合于善也不罹于咎不陷於
　惡也未合于善不陷於惡所謂中人也進之則可與
　為善棄之則流於惡君之所當受也受之者不拒之
　也歸斯受之之受念之受之隨其才而輕重以成就
　之也見於外而有安和之色發於中而有好徳之言
　汝於是則錫之以福而是人斯其惟皇之極矣福者
　爵禄之謂或曰錫福即上文斂福錫民之福非自外
　來也曰祿亦福也上文指福之全體而言此則為福
　之一端而發苟謂非祿之福則於下文于其無好徳
　汝雖錫之福其作汝用咎為不通矣(朱子曰有猷有/為有守是有徳)
　(之人罹凡厥庶民有猷有為有守汝則念之不協于/極不  于咎皇則受之云者則以言夫君既立極於)
　(上而下之從化或有淺深緩速之不同其有謀者有/才者有徳者人君固當念之而不忘其或未能盡合)
　(而未底乎大戾者亦當受之而不拒也而康而色曰/予攸好徳汝則錫之福時人斯其惟皇之極云者則)
　(以言夫人之有能革面從君而以好徳自名則雖未/必出於中心之實人君亦當因以自名而與之以善)
　(則是人者亦得以君為極而勉其實也好陳氏雅言/曰見於外而有安和之色發於中而有  徳之言此)
　(其好善之誠見于色辭之間所謂容貌辭氣乃徳之/符者也時人即指上三等之人言廣收樂育使皆知)
　(所以自勉則人莫不觀感興起因其所已/能而益勉進其未至皆歸於皇之極矣)
無虐煢獨而畏高明
　煢獨庶民之至微者也高明有位之尊顯者也各指
　其甚者而言庶民之至微者有善則當勸勉之有位
　之尊顯者有不善則當懲戒之此結上章而起下章
　之義(孔氏曰煢單無兄弟也無子曰獨云新安陳氏/曰煢獨如云孤寒指民言高明如  高明之家)
　(指人/言)
人之有能有為使羞其行(去/聲)而邦其昌凡厥正人既富
方穀汝弗能使有好(去/聲)于而家時人斯其辜(音/孤)于其無
好徳汝雖錫之福其作汝用咎
　此言有位者也有能有才智者羞進也使進其行則
　官使者皆賢才而邦國昌盛矣正人者在官之人如
　康誥所謂惟厥正人者富禄之也穀善也在官之人
　有祿可仰然後可責其為善廪禄不繼衣食不給不
　能使其和好于而家則是人將陷于罪戾矣於其不
　好徳之人而與之以祿則為汝用咎惡之人也此言
　祿以與賢不可及惡徳也必富之而後責其善者聖
　人設教欲中人以上皆可能也(朱子曰無虐煢獨而/畏高明人之有能有)
　(為使羞其行而邦其昌云者則以言夫君之於民一/視同仁凡有才能使皆進善則人才衆多而國賴以)
　(興也凡厥正人既富方穀汝不能使有好于而家時/人斯其辜于其無好徳汝雖錫之福其作汝用咎云)
　(者則以言夫凡厥正人者必先有以富之然後可以/納之於善不能使之有賴于其家則此人必將陷于)
　(不義至於無有好徳之心而後始欲教之以修身勸/之以求福則己無及於事而其起以報汝惟有惡而)
　(無善矣蓋人之氣禀或清或濁或純或駁有不可一/律齊者是以聖人所以立極乎上者至嚴至宻而所)
　(以接引乎下者至寛至廣雖彼之所以化于此者淺/深遲速其效或有不同而吾之所以應於彼者長養)
　(涵育其心未嘗不一也猷西山蔡氏曰進其行者進/於皇之極也  陳氏大  曰上一節是廣大以奬育)
　(人才此一節是公平以拔用人才官新安陳氏曰正/人有四説引康誥惟厥正人以為  之長者為妥於)
　(人民之分及上下文理相協此疇首言建極錫福皆/為民言至此則錫之福雖錫之福皆為有位之人言)
　(然於此三四節首以庶民與人對言繼而念之受之/為民言也則錫雖錫為人言也雖若雜舉而實有條)
　(理大意欲君於建極之餘於民則隨才以成之於有/位之人則隨才而富以禄之不特斂福以錫庶民且)
　(錫福於有位之人也又按朱子欠分别民人三徳疇/人頗僻民僭忒其證甚明  陳氏雅言曰朝廷有以)
　(福君子則君子有以福斯民此富之禄之/雖所以為君子計而實所以為斯民計也)
無偏無陂(音/祕)遵王之義無有作好(去/聲)遵王之道無有作
惡(去/聲)遵王之路無偏無黨王道蕩蕩無黨無偏王道平
平(音/駢)無反無側王道正直會其有極歸其有極
　偏不中也陂不平也作好作惡好惡加之意也黨不
　公也反倍常也側不正也偏陂好惡己私之生於心
　也偏黨反側己私之見(音/現)於事也王之義王之道王
　之路皇極之所由行也蕩蕩廣逺也平平平易也正
　直不偏邪也皇極正大之體也遵義遵道遵路㑹其
　極也蕩蕩平平正直歸其極也會者合而來也歸者
　來而至也此章蓋詩之體所以使人吟詠而得其情
　性者也夫(音/扶)歌詠以協其音反覆以致其意戒之以
　私而懲創其邪思訓之以極而感發其善性諷詠之
　間恍然而悟悠然而得忘其傾斜狹小之念達乎公
　平廣大之理人欲消熄天理流行會極歸極有不知
　其所以然而然者其功用深切與周禮大師教以六
　詩者同一機而尤要者也後世此意不𫝊皇極之道
　其不明於天下也宜哉(朱子曰無有作好無有作惡/謂好所當好惡所當惡不可)
　(作為耳偏曰王道蕩蕩又曰王道平平曰無黨無偏/又曰無  無黨只是一箇道反覆説  無偏無陂遵)
　(王之義無有作好遵王之道無有作惡遵王之路無/偏無黨王道蕩蕩無黨無偏王道平平無反無側王)
　(道正直會其有極歸其有極云者則以言夫天下之/人皆不敢徇其己之私以從乎上之化而會歸乎至)
　(極之標準也蓋偏陂好惡者己私之生於心者也偏/黨反側者己私之見於事者也王之義王之道王之)
　(路上之化也所謂皇極者也遵義遵道遵路方會其/極也蕩蕩平平正直則己歸於極矣  孫氏曰老子)
　(云大道甚夷而民好徑王之道王之路所謂甚夷者/也蕩蕩通達之意平平坦夷之意  張氏曰天下有)
　(公好惡不必作也作則非公矣趨陳氏大猷曰此承/上文言人君能作成人故人皆  極以申第一節凡)
　(厥庶民惟皇作極之義後吕氏曰會如會聚之會歸/如歸宿之歸有所會然  有所歸  唐孔氏曰天下)
　(歸仁焉此歸意與彼同皇新安陳氏曰六王字即指/皇極之君義路道即指  極互辭協韻耳遵猶有不)
　(敢違之意至王道蕩蕩三句則自合乎王道無事於/遵矣會合于君所建之有極結遵義六句歸宿于君)
　(所建之有極結蕩蕩六句二有極字與章首皇建其/有極之有極相應實有之極亦君民同有之極也)
　(陳氏雅言曰會極者如行者之赴家食者之求飽與/極猶二也歸極者如行者之到家食者之得飽與極)
　(為一/也)
曰皇極之敷言是彝是訓于帝其訓
　曰起語辭敷言上文敷衍之言也言人君以極之理
　而反覆推衍為言者是天下之常理是天下之大訓
　非君之訓也天之訓也蓋理出乎天言純乎天則天
　之言矣此贊敷言之妙如此(朱子曰皇極之敷言是/彜是訓于帝其訓云者)
　(則以言夫人君以身立極而布命于下則其所以為/常為教者皆天之理而不異乎上帝之降衷也  夏)
　(氏曰二曰字皆箕子更端之言而蘇氏曰天錫禹九/疇不能如是諄諄也粗有象數  已禹與箕子推而)
　(廣之至皇極尤詳曰此皆非帝之言也皇極之敷言/也帝以象數告而我敷廣其言為彝訓耳與帝言無)
　(異故曰于帝其訓復陳氏雅言曰聖人在上既建極/而以身教于天下  敷言而以言教於天下蓋身教)
　(者示以躬行踐履之實言教者使其歌誦吟詠而得/二者不可偏廢也天下惟理為至常惟理為至大皇)
　(極之敷言純乎一理故謂之常理故謂之大訓是理/也本之於天惟皇上帝降衷之理也言而不異於降)
　(衷之理是豈可以君之訓視之哉乃天之訓也天者/其不言之聖人聖人者其能言之天一而二二而一)
　(者/也)
凡厥庶民極之敷言是訓是行以近天子之光曰天子
作民父母以為天下王
　光者道徳之光華也天子之於庶民性一而已庶民
　於極之敷言是訓是行則可以近天子道徳之光華
　也曰者民之辭也謂之父母者指其恩育而言親之
　之意謂之王者指其君長而言尊之之意言天子恩
　育君長乎我者如此其至也言民而不言人者舉小
　以見大也(朱子曰凡厥庶民極之敷言是訓是行以/近天子之光云者則以言夫天下之人於)
　(君所命皆能受其教而謹行之則是能不自絶逺而/有以親被其道徳之光華也天子作民父母以為天)
　(下王云者則以言夫人君能立至極之標準所以能/作億兆之父母而為天下之王也不然則有其位無)
　(其徳不足以首出庶物統御人羣而履天下之極尊/矣是書也原於天之所以錫禹雖甚茫昧微眇有不)
　(可得而知者然箕子之所以言之而告武王者則已/備矣顧其詞之宏深奥雅若有未易言者然試嘗虚)
　(心平氣而再三反覆焉則亦坦然明白而無一字之/可疑但先儒未嘗深求其意而不察乎人君所以修)
　(身立道之本是以誤訓皇極為大中又見其詞多為/含洪寛大之言因復誤認中為含糊苟且不分善惡)
　(之意殊不知極居中而不可直謂之中中之得名又/以其無過不及至精至當而無有毫釐之差亦非如)
　(其所名之義也乃以誤認之中為誤訓之極不謹乎/至嚴至宻之體而務為至寛至廣之量其弊將在人)
　(君不知修身以立政而墮于漢元帝之優游唐代宗/之姑息卒至於是非顚倒賢否貿亂而禍敗隨之尚)
　(何斂福錫民之可望哉嗚呼孔氏則誠誤矣然迹其/本心亦曰姑以隨文解義為口耳佔畢之計而已不)
　(知其禍之至此也而自漢以來迄今千有餘年學士/大夫不為不衆更歴世變不為不多幸而遺經尚存)
　(本文可考其出於人心者又不可得而昧也乃無一/人覺其是非而以一言正之者使其患害流于萬世)
　(是則豈獨孔氏之罪哉不吕氏曰此彜此訓非我所/自作乃帝之訓也庶民  可視為空言必當踐行此)
　(訓可也不言近皇極而言近天子之光天子既建極/則天子即皇極也  陳氏雅言曰近者非親近之近)
　(乃性相近之近譬之水焉天子之光則如水之至清/庶民則未免少有查滓者也譬之鏡焉天子之光則)
　(如鏡之至明庶民則/未免少有昏翳者也)
六三徳一曰正直二曰剛克三曰柔克平康正直彊弗
友剛克燮友柔克沈潛剛克高明柔克
　克治友順燮和也正直剛柔三徳也正者無邪直者
　無曲剛克柔克者威福予(音/與)奪抑揚進退之用也彊
　弗友者彊梗弗順者也燮友者和柔委順者也沈潛
　者沈深潛退不及中者也高明者高亢(音/抗)明爽過乎
　中者也蓋習俗之偏氣禀之過者也故平康正直無
　所事乎矯拂無為而治是也彊弗友剛克以剛克剛
　也燮友柔克以柔克柔也沈潛剛克以剛克柔也高
　明柔克以柔克剛也正直之用一而剛柔之用四也
　聖人撫世酬物因時制宜三徳乂用陽以舒之陰以
　斂之執其兩端用其中於民所以納天下民俗於皇
　極者蓋如此(朱子曰沈潛剛克高明柔克克治也言/人資質沈潛者當以剛治之資質高明)
　(者當以柔治之此説為勝行張氏景曰三徳馭臣之/道見下文  唐氏曰以徳  權則威福不下移  陳)
　(氏經曰皇極以體常三徳以盡變而林氏曰三徳者/聖人所以臨機制變為皇極之用  權其輕重也正)
　(直剛克柔克此三徳之目自平康正直而下則釋三/徳之用以盡其義也三徳乂用之得其宜平安無事)
　(之世則用正直以治之彊禦弗順之世則用剛克以/治之和順之世則用柔克以治之一於剛則失之亢)
　(一於柔則失之懦聖人宰制天下之權可謂盡矣潛/新安陳氏曰習俗之偏以彊燮言氣禀之過以沈)
　(高明言剛徽庵程氏曰三徳一經而四權正直之用/一經也  柔之用四權也四權之中其二政以治之)
　(其二教之自治也平臨川吳氏曰平康者治之以正/直如周官所謂刑  國用中典也彊弗友者治之以)
　(剛克如周官所謂刑亂國用重典也燮友者/治之以柔克如周官所謂刑新國用輕典也)
惟辟(必益/反)作福惟辟作威惟辟玉食臣無有作福作威
玉食
　福威者上之所以御下玉食者下之所以奉上也曰
　惟辟者戒其權不可下移曰無有者戒其臣不可上
　僭也(林氏曰此三者人主之利勢所操以用夫三徳/者也此三者苟人君能自操持則威福在己名)
　(分謹嚴故能操縱予奪以用乎三徳其或假於臣下/則權勢下移紀綱紊亂其何以操縱三徳而為皇極)
　(之用哉也呉氏曰玉食非帝王所急足以觀王威之/不下移    陳氏經曰三徳之用莫易于正直莫難)
　(於剛柔君道主剛剛之失其過小柔之失其過大故/又言威福玉食之柄在君惟恐失之柔而柄下移如)
　(漢元/成也)
臣之有作福作威玉食其害于而家凶于而國人用側
頗僻民用僭忒(特入/聲)
　頗不平也僻不公也僭逾忒過也臣而僭上之權則
　大夫必害於而家諸侯必凶于而國有位者固側頗
　僻而不安其分(去/聲)小民者亦僭忒而踰越其常甚言
　人臣僭上之患如此(新安陳氏曰此所謂臣大臣也/大臣僭天子則次而邦君次而)
　(大夫次而小臣次而庶民皆效而陵僭無一安其分/者夫皇極立本者也三徳趣時者也皇極建則三徳)
　(適時措之宜而權出於上皇極不建/則三徳失時措之宜而柄移于下矣)
七稽疑擇建立卜筮人乃命卜筮
　稽考也有所疑則卜筮以考之龜曰卜蓍曰筮蓍龜
　者至公無私故能紹天之明卜筮者亦必至公無私
　而後能𫝊蓍龜之意必擇是人而建立之然後使之
　卜筮也(朱子曰龜嵗久則靈蓍生百嵗一本百莖亦/物之神靈者卜筮實問鬼神以蓍龜神靈之)
　(物故假之以驗其卦兆卜法以明火爇柴灼龜為兆/筮法以四十九蓍分掛揲扐凡十有八變而成卦)
　(孔氏曰考正疑事當選擇卜筮人而建立之使為卜/筮之事  西山蔡氏曰皇極之君以人謀未免乎有)
　(心有心未免乎有私此所以洗心齋戒以聽天命而/無所容其心也擇建立卜筮人者非其人則不可非)
　(其職則不專必得其人而立之然後乃可命之/卜筮定天下之吉凶成天下之亹亹非細事也)
曰雨曰霽曰蒙曰驛曰克
　此卜兆也雨者如雨其兆為水霽者開霽其兆為火
　蒙者蒙昩其兆為木驛者絡驛不屬其兆為金克者
　交錯有相勝之意其兆為土(朱子曰易占不用龜而/每言蓍龜皆具此理也)
　(蓍短龜長者謂龜惟鑽灼之易而蓍有扐揲之煩龜/之兆一灼便成亦有自然之易洪範卜五即龜用二)
　(即/蓍)
曰貞曰悔
　此占卦也内卦為貞外卦為悔左傳蠱之貞風其悔
　山是也又有以遇卦為貞之卦為悔國語貞屯悔豫
　皆八是也(問貞悔不止一説如六十四卦則毎卦内/三畫為貞外三畫為悔如揲蓍成卦則正)
　(卦為貞之卦為悔如八卦之變則純卦一為貞變卦/七為悔朱子曰是如此  胡叔器問内卦為貞外卦)
　(為悔曰貞悔出洪範貞是正底便是體悔是過底動/則有悔又問一貞八悔曰如乾夬大有大壯小畜需)
　(大畜泰内體皆乾是一貞外體八卦是八悔餘倣此/  貞訓正事方正如此悔吝皆是事過後方有内卦)
　(之占是事正如此外卦之占是已如此二字有終始/之意  西山蔡氏曰内卦曰貞貞者事之幹也外卦)
　(曰悔悔者生乎動也六爻不動以内卦為貞外卦為/悔見左傳蠱之貞風其悔山是也有動爻者以遇卦)
　(為貞之卦為悔見國語/貞屯悔豫皆八是也)
凡七卜五占用二衍忒
　凡七雨霽蒙驛克貞悔也卜五雨霽蒙驛克也占二
　貞悔也衍推忒過也所以推人事之過差也(朱子曰/衍推忒)
　(變也上七者卜筮之大凡而其變則無窮皆當推衍/以極其變卜之變在經兆之體百有二十其頌千有)
　(二百體色墨拆方功義弓之類筮之變如老陽變為/少陰老陰變為少陽一卦變為六十四卦六十四卦)
　(可變為四千九十六卦之類引而伸之觸類而長之/其變無有終窮  衍疑是過多􁂨底意思忒是差錯)
　(了之高氏曰有心未若無心之為公有情未若無/情  為信故盤庚遷都成王東征皆以卜筮為主)
立時人作卜筮三人占則從二人之言
　凡卜筮必立三人以相參考舊説卜有玉兆瓦兆原
　兆筮有連山歸藏周易者非是謂之三人非三卜筮
　也(唐孔氏曰三人從二善鈞從衆也卜筮各有三人/如金縢乃卜三龜儀禮士喪卜葬占者三人  周)
　(禮大卜掌三兆之法杜註玉兆顓帝之兆瓦兆堯之/兆原兆周之兆  西山蔡氏曰恐非是禹叙洛書之)
　(時未有原兆與周易也人徽庵程氏曰皇極雖建不/敢自是國有大事參諸  謀鬼謀以決其疑人謀本)
　(陰陽五行之理鬼謀則以陰陽五行之象數參之一/從一逆可以驗其得失矣然稽疑以卜筮為重而龜)
　(為尤/重也)
汝則有大疑謀及乃心謀及卿士謀及庶人謀及卜筮
　(朱子曰卜筮處末者占法先斷人志後命於蓍龜之/靈不至越於人也周禮卜人國之大事先筮而後卜)
汝則從龜從筮從卿士從庶民從是之謂大同身其康
彊子孫其逢吉
　(朱子曰心者人之神明其虚靈知覺無異於鬼神雖/龜筮之靈不至踰於人故自此以下必以人謀為首)
　(然鬼神無心而人有欲人之謀慮未必盡能無適莫/之私故自此以下皆以龜筮為主人雖不盡從不害)
　(其為吉若龜筮而逆則凶咎必矣此條無/問尊卑其謀皆配於龜筮故為大同之吉)
汝則從龜從筮從卿士逆庶民逆吉
　(朱子曰此條惟君/謀配於龜筮亦吉)
卿士從龜從筮從汝則逆庶民逆吉
　(朱子曰此條惟卿士/謀配於龜筮亦吉)
庶民從龜從筮從汝則逆卿士逆吉
　(朱子曰此條惟民/謀配於龜筮亦吉)
汝則從龜從筮逆卿士逆庶民逆作内吉作外凶
　(朱子曰此條龜筮一從一違本不可以舉事但筮/短龜長又尊者之謀配合故内事則可外事則凶)
龜筮共違于人用靜吉用作凶
　稽疑以龜筮為重人與龜筮皆從是之謂大同固吉
　也人一從而龜筮不違者亦吉龜從筮逆則可作内
　不可作外内謂祭祀等事外謂征伐等事龜筮共違
　則可靜不可作靜謂守常作謂動作也然有龜從筮
　逆而無筮從龜逆者龜尤聖人所重也故禮記大事
　卜小事筮𫝊(去/聲)謂筮短龜長是也自夫子贊易極著
　蓍卦之徳蓍重而龜書不傳云(朱子曰此條龜筮皆/逆人謀縱有從者動)
　(則凶矣進王氏曰周官有大事衆庶得至外朝與羣/臣以序  而天子親問焉  張氏曰決疑主於筮龜)
　(故進於卿士庶民之上龜筮既從而卿士庶民逆亦/吉者以我心與鬼神合也我與庶民雖逆而亦吉者)
　(以卿士與龜筮同也我與卿士逆而亦吉者以庶民/與龜筮同也  高氏曰舜之禪禹朕志先定詢謀僉)
　(同龜筮協從此大同也故厯數在躬啓能敬承成王/宅洛周召營相四方和會卜惟洛食此大同也故卜)
　(世卜年卒過其厯也吕氏曰五者之中三從三逆從/之理多吉之所在  然三從之中必龜筮之從乃可)
　(蓋龜筮無心既已皆從卿士庶民或别有私心未可/知也如盤庚遷都心已無疑卜稽如台獨臣民懷居)
　(而不欲遷何妨於吉哉汝與民逆而吉者如周公東/征成王既不知周公民有不靖反曰艱大惟在朝大)
　(臣與二公及卜筮從故亦吉也聖人假至公無私之/物以寓吾之誠惟龜筮皆從庶足驗吾無一毫之未)
　(盡苟龜從而筮不從必尚有未盡者故内事猶可外/事則否苟我與臣民皆從而龜筮皆違則是於理必)
　(有未盡人己雖從終未免於人為靜而不為則吉動/為則凶矣此義至精微雖天下舉以為然不知又自)
　(有不然者故林氏曰卜筮天所示也人事盡而後可/以求之天  必皇極建三徳乂至於有疑然後盡人)
　(謀而斷之卜筮苟人事不盡而惟卜筮是拘雖吉何/補故龜筮稽疑必次皇極三徳之後不可驟語也)
　(董氏鼎曰舜命禹曰朕志先定詢謀僉同鬼神其依/龜筮協從蓋所謂官占惟先蔽志昆命于元龜若此)
　(言謀及乃心卿士庶民然後及卜筮亦初不以卜筮/為先也事之可否固已黙成于胷中而人謀又協矣)
　(猶有待于鬼神不敢率意而行故卜之此見聖人謹/重之至亦所以示於民使之信從其事而不懼與惑)
　(也若人謀未從惟龜是聽誠有如吳氏所慮矣然天/下之事有我所欲為而人不悦有人所欲為而已不)
　(從亦有已與人皆疑其不可而天地鬼神自以為可/者是皆當於卜筮決之蓋人則有欲而卜筮無私筮)
　(猶出于人而龜純乎天矣此稽疑一疇尤/以龜為重非茫然無底止而聽於卜也)
八庶徴曰雨曰𤾉曰燠(音/郁)曰寒曰風曰時五者來備各
以其叙庶草蕃廡(音煩/無)
　徴驗也廡豐茂所驗者非一故謂之庶徴雨𤾉燠寒
　風各以時至故曰時也備者無缺少也叙者應節候
　也五者備而不失其叙庶草且蕃廡矣則其他可知
　也雨屬水𤾉屬火燠屬木寒屬金風屬土吳仁傑曰
　易以坎為水北方之卦也又曰雨以潤之則雨為水
　矣離為火南方之卦也又曰日以烜(火逺/反)之則𤾉為
　火矣小明之詩首章云我征徂西二月初吉三章云
　昔我往矣二月方燠夫以二月為燠則燠之為春為
　木明矣漢志引狐突金寒之言顔師古謂金行在西
　故謂之寒則寒之為秋為金明矣又按稽疑以雨屬
　水以霽屬火霽𤾉也則庶徴雨之為水𤾉之為火類
　例抑又甚明蓋五行乃生數自然之叙五事則本於
　五行庶徴則本於五事其條理次第相為貫通有秩
　然而不可紊亂者也(朱子曰自五行而下得其道則/有衆休之徴失其道則有衆咎)
　(之徴得失在於身休咎應於天匹夫尚然況人主乎/  五者備叙則庶草滋蕃豐廡即下文之休徴也有)
　(無相反常雨則無𤾉常燠則無寒則草木不茂百穀/不成即下文之休徴也  問八庶徴曰時林氏取蔡)
　(氏説謂是嵗月日之時自五者來備而下所以申言/雨𤾉燠寒風之義自王省惟嵗而下所以申言曰時)
　(之義某切謂此時字當如孔氏五者各以其時之説/為長林氏徒見時字與雨𤾉燠寒風五者並列而為)
　(六則遂以此時字為贅不知古人之言如此類者多/矣且仁義禮智是為四端加一信字則為五常非仁)
　(義禮智之外别有所謂信也故某以為時之在庶徴/猶信之在五常不知是否曰林氏之説只與古説無)
　(異但謂有以嵗而論其時與不時者有以月而論其/時與不時者有以日而論其時與不時者可更推之)
　(寒問吳斗南説如何曰舊謂雨屬木𤾉屬金燠屬火/  屬水與五行相配皆錯亂了雨只屬水自分曉怎)
　(生屬得木問寒如何屬金曰他引左傳金寒之證甚/佳又曰貌言視聽思皆只以次第相屬  孔氏曰雨)
　(以潤物𤾉以乾物燠以長物寒以成物風以動物五/者各以其時所以為衆驗  林氏曰雨與𤾉對燠與)
　(寒對風行于四時之間而陳氏大猷曰陰陽之氣交/則蒸而成雨氣散則開  成𤾉陰退陽進則成燠陽)
　(退陰進則成寒陰陽吹扇則成風雨𤾉風則遊氣之/聚散飛揚者為之燠寒則二氣之循環往來者為之)
　(備謂皆有而不缺敘謂應期而不亂氣陳氏曰燠熱/涼寒四時之氣也雨𤾉風佐四時之  以生育者也)
　(止言燠寒者燠者熱之始寒者涼之極也甚新安陳/氏曰雨𤾉燠寒吳氏引證其屬水火木金  當風之)
　(屬土獨缺其證當如莊子風生於土囊之口及大塊/噫氣其名為風證之風為土氣豈不章章明矣乎)
　(葵初王氏曰按吳斗南以雨𤾉燠寒風屬水火木金/土序與五行五事相符引諸證甚明但風土無所證)
　(今以陳氏之説補極合造化氣陳氏雅言曰庶徴之/效獨言庶草蕃廡者草木得  之先庶草又為易瘁)
　(者也觀庶草之微蕃廡/如此則大者可知矣)
一極備凶一極無凶
　極備過多也極無過少也唐孔氏曰雨多則澇(勞去/聲水)
　(淹/也)雨少則旱是極備亦凶極無亦凶餘準是(朱子曰/一極備)
　(凶一極無凶多些子/不得無些子不得)
曰休徴曰肅時雨若曰乂時𤾉若曰哲時燠若曰謀時
寒若曰聖時風若曰咎徴曰狂恒雨若曰僭恒𤾉若曰
豫恒燠若曰急恒寒若曰蒙恒風若
　狂妄僭差豫怠急迫蒙昧也在天為五行在人為五
　事五事修則休徴各以類應之五事失則咎徴各以
　類應之自然之理也然必曰某事得則某休徴應某
　事失則某咎徴應則亦膠固不通而不足與語造化
　之妙矣天人之際未易言也失得之機應感之徴非
　知道者孰能識之哉(朱子曰今人讀書麄心大膽如/何看得古人意思如説八庶徴)
　(這若不細心體識如何會見得肅時雨若肅時恭肅/便自有滋潤底意思所以便説時雨順應之乂時𤾉)
　(若乂是整治便自有開明底意思所以便説時𤾉順/應之哲時燠若哲是昭融便自有和煖底意思所以)
　(便説時燠順應之謀時寒若謀是藏宻便自有寒結/底意思所以便説時寒順應之聖時風若聖是通明)
　(便自有爽快底意思所以便説時風順應之符舜功/云謀自有顯然著見之謀聖是不可知之妙不知於)
　(寒於風果相關否曰凡看文字且就地頭看不可將/大底便來壓了箕子所指謀字只是且説宻謀意思)
　(聖只是説通明意思如何將大底來壓了便休如説/喫棗固是有大如瓜者且就眼下説只是常常底棗)
　(如煎藥合用棗子幾箇自家須要説棗如瓜大如何/用得許多人若心下不細如何讀吉人書洪範庶徴)
　(固不是必定如漢儒之説必以為有是事多雨之徴/必推説道是某時做某事不肅所以致此為此必然)
　(之説所以教人難盡信但古人意思精宻只於五事/上體察是有此理如王荆公又却要一齊都不消説)
　(感應只把若字做如似字義説了做譬喻説了這也/不得荆公固是也説道此事不足驗然而人主自當)
　(謹戒如漢儒必然之説固不可荆公全不相關之説/亦不可古人意思精宻恐後世見未到耳  人主之)
　(行事與天地相為流通故行有善惡則氣名以類而/應然感應之理非謂行此一事即有此一應統而言)
　(之一徳修則凡徳必修一氣和則凡氣必和固不必/曰肅自致雨無與於𤾉乂自致𤾉無與於雨但徳修)
　(而氣必和矣分而言之則徳各有方氣各有象肅者/雨之類乂者𤾉之類求其所以然之故固各有所當)
　(也咎徴亦然中問休徴咎徴諸家多以義推説舉切/以為此猶易  取象相似但可以髣髴看而不可以)
　(十分親切求也庶徴雖有五者大抵不出陰陽二端/雨寒陰也𤾉燠風陽也肅謀深而屬靜陰類也故時)
　(雨時寒應之乂哲聖發見而屬動陽類也故時𤾉時/燠時雨應之狂反於肅急失於謀故恒雨恒寒應之)
　(僭則不乂豫則不哲蒙則不聖故恒𤾉恒燠恒風應/之未知如此看得否曰大槩如此然舊以雨屬木𤾉)
　(屬金燠屬火寒屬水而或者又以雨屬水𤾉屬火燠/屬木寒屬金其説孰是可試思之  林氏曰五者中)
　(節為五福之證不中節為六極之證來備以敘非其/自爾是君休嘉之證也極備極無亦非自爾是君咎)
　(過之證也休咎在此而徴驗在彼肅乂哲謀聖者休/之本五者之時休之徴也狂僭豫急蒙者咎之本五)
　(者之恒咎之徴也氣一失其和則必自省曰是吾之/咎歟故思去其咎而反其休五者之咎聖人雖無之)
　(其徴則不可不自省也反陳氏大猷曰肅之反為狂/狂則蕩故常雨若乂之  為僭政不治則僭差也僭)
　(則亢故常𤾉若哲之反則猶豫不明故為豫豫則解/緩故常燠若謀之反則不深宻而急躁急則縮栗故)
　(常寒若聖之反則蔽塞不通而為蒙蒙則㝠其心思/無所不入以濟四者之惡故常風若又曰天地之間)
　(有必然之理有或然之數周末無寒嵗秦亡無燠年/理之常也堯有九年之水湯有七年之旱數之變也)
　(理者聖賢之所守數非聖賢之所泥然堯舜雖不能/無水旱之變而卒能消水旱之災蓋或然之數終不)
　(能勝必然之理聖人所以能回天地之造化也蔡李/氏祀曰休咎之分皆起於君一念之微  西山  氏)
　(曰君即五者之應以察吾之得失一事得則五事從/休徴無不應矣一事失則五事違咎徴無不應矣鯀)
　(湮洪水水失其性爾而五行為之汨陳以是理也漢/儒不得其意而自為之説驗之於古則鑿而不經推)
　(之將來則膠而不應又以福極强配五行而以弱配/皇之不極非鑿歟  復齋董氏曰將以防其君之失)
　(適以啓其/君之惑)
曰王省(悉井/反)惟嵗卿士惟月師尹惟日
　嵗月日以尊卑為徴也王者之失得其徴以嵗卿士
　之得失其徴以月師尹之得失其徴以日蓋雨𤾉燠
　寒風五者之休咎有係一嵗之利害有係一月之利
　害有係一日之利害各以其大小言也(朱子曰王省/惟嵗言王之)
　(所當省者一嵗之事卿士所當省者一月之事以下/皆然  問王省惟嵗三句曰此但言職任之大小如)
　(此自林氏曰自五者來備以下申言曰雨至曰風之/義  王省惟嵗以下申言曰時之義或以曰王省惟)
　(嵗以後為五紀一疇之𫝊錯簡在此非也九疇雖别/為九實更相經緯故庶徴有五事而皇極有五福)
　(新安陳氏曰周禮太宰嵗終受百官之會而詔王廢/置小宰月終受羣吏之要宰夫旬終正日成以證此)
　(章亦一説但王卿尹省休咎于嵗月日之時者所包/甚大安止此哉曰字更端而言庶徴之候王之得失)
　(其徴以嵗故王者所省察惟一嵗之時之休咎卿士/得失其徴以月故卿士所省察惟一月之時之休咎)
　(師尹放此卿士不言省蒙上文也嵗統月月統日猶/王統卿士卿士統師尹尊者所理大而要卑者所理)
　(小而詳也雨𤾉燠寒風之休咎實行乎嵗月日之中/五者時若則嵗月日之時無易而休徴見矣五者恒)
　(若則日月嵗之時既易而咎徴見矣/氣行乎候之中非氣自氣候自候也)
嵗月日時無易百穀用成乂用明俊民用章家用平康
　嵗月日三者雨𤾉燠寒風不失其時則其效如此休
　徴所感也
日月嵗時既易百穀用不成乂用昏不明俊民用微家
用不寧
　日月嵗三者雨𤾉燠寒風既失其時則其害如此咎
　徴所致也休徴言嵗月日者總於大也咎徴言日月
　嵗者著其小也(朱子曰此覆説時之徴嵗統月月統/日職尊者所理大而要職小者所理)
　(小而詳取蒙于嵗月日也君秉君道臣行臣職君君/臣臣猶嵗月日時之不易則休徴可致反是則為咎)
　(徴/矣)
庶民惟星星有好(去聲/下同)風星有好雨日月之行則有冬
有夏月之從星則以風雨
　民之麗乎土猶星之麗乎天也好風者箕星好雨者
　畢星漢志言軫星亦好雨意者星宿皆有所好也日
　有中道月有九行中道者黄道也北至東井去極近
　南至牽牛去極逺東至角西至婁去極中是也九行
　者黑道二出黄道北赤道二出黄道南白道二出黄
　道西青道二出黄道東并黄道為九行也日極南至
　于牽牛則為冬至極北至於東井則為夏至南北中
　東至角西至婁則為春秋分月立春春分從青道立
　秋秋分從白道立冬冬至從黑道立夏夏至從赤道
　所謂日月之行則有冬有夏也月行東北入于箕則
　多風月行西南入于畢則多雨所謂月之從星則以
　風雨也民不言省者庶民之休咎係乎上人之得失
　故但以月之從星以見所以從民之欲者如何爾夫
　民生之衆寒者欲衣飢者欲食鰥寡孤獨者之欲得
　其所此王政之所先而卿士師尹近民者之責也然
　星雖有好風好雨之異而日月之行則有冬有夏之
　常以月之常行而從星之異好以卿士師尹之常職
　而從民之異欲則其從民者非所以徇民矣言日月
　而不言嵗者有冬有夏所以成嵗功也言月而不言
　日者從星惟月而可見耳(問庶民惟星一句解不通/并下文星有好風星有好)
　(雨意亦不貫朱子曰家用不寜以上自結上文了下/文却又説起星之意似是兩段  庶民衆多衆星之)
　(象也當在師尹惟日之下但其致證不同故各發此/義以互相見  二十八宿環遶日月行道之側故月)
　(行必經歴之經于箕則多風歴于畢則多雨蓋二星/各有所好月經行其處順時當候則陰陽和而風雨)
　(時應言無差忒也按星非有嗜好但氣類相感月亦/非有順從但行度所次耳今曰好曰從乃假設以諭)
　(人事民之情性莫不有所好上之人能順其所好所/欲與聚所惡勿施則和氣致祥猶如風雨之應上言)
　(職分明則至治成此言人心順則和氣應皆庶徴之/事也  問箕星好風畢星好雨曰箕是簸箕以其簸)
　(揚而鼓風故月宿之則風古語云月宿箕風揚沙畢/是义網漉魚底义子亦謂之畢漉魚則其汁水淋漓)
　(而下若雨然畢星名義蓋取此今畢星上有一柄下/開兩义形象亦類畢故月宿之則雨漢書謂月行東)
　(北入軫若東南入箕則風者蓋箕是東南方屬㢲㢲/為風所以好風恐未必然  唐孔氏曰箕東方木宿)
　(畢西方金宿也詩云月離于畢俾滂沱矣經箕多風/傳記無其事鄭氏引春秋緯云月離于箕則風揚沙)
　(若西山蔡氏曰王卿士師尹其得失驗之于嵗月日/  庶民之得失則在君所謂百姓有過在予一人故)
　(此以庶民省之於星以驗其安與不安而已漢志言/日行陽道多風旱行陰道多雨水日象人君之行不)
　(可指而知以正行言之冬則南夏則北然君行急則/日行疾君行緩則日行遲疾則過乎中道遲則不及)
　(乎中道日之所行月之所隨也日失中道則月亦變/行故去中道移而東北入于箕則多風為旱移而西)
　(南入于畢則多雨為水所謂月之從星則以風雨也/蓋民之安否省之于星星之風雨本之于日月月之)
　(九道本之於日故庶民惟星繼之以日月之行則有/冬有夏月之從星則以風雨也雨𤾉燠寒風既徴於)
　(貌言視聽思又以所職大小别之於嵗月日又以民/之安否參之於星于以見皇極之君視履考祥如此)
　(之周旋而不敢忽也以新安陳氏曰按前漢五行志/元光中天星盡摇上  問候星者對曰星摇者民勞)
　(也又云五星同色天下偃兵百姓安寧歌舞以行以/此觀之則以庶民省之於星以驗其安否之説信矣)
　(此息齋余氏曰庶徴者合五事五紀以參驗者也於/  不言厯數者厯數所以推天運之常庶徴所以參)
　(人事之感其進退飛伏有出於厯數所推之外者矣/唐一行日食議中有厯與占之説甚精  沈存中曰)
　(厯法天有黄赤二道日月有九道此皆强名而已非/實有也亦猶天之有三百六十五度天何嘗有度以)
　(日行三百六十五日而一期强謂之度以步日月五/星行次而已日之所由謂之黄道南北極之中道最)
　(均處謂之赤道月行黄道之南謂之朱道行黄道之/北謂之黑道行黄道之東謂之青道行黄道之西謂)
　(之白道黄道内外各四并黄道為九日月之行有遲/有速難可以一術御也故因其合散分為數段每段)
　(以一色名之欲以别算位而已如算法用赤籌黒籌/以别正附之數厯家不知其意遂以為實有九道甚)
　(可嗤/也)
九五福一曰夀二曰富三曰康寧四曰攸好(去/聲)徳五曰
考終命
　人有夀而後能享諸福故夀先之富者有廪禄也康
　寧者無患難也攸好徳者樂其道也考終命者順受
　其正也以福之急緩為先後(朱子曰休咎徴于天則/禍福加于人福極通天)
　(下人民而言蓋人主不必一身為福極而以天下為/福極民皆仁夀堯舜之福也民皆鄙夭桀紂之極也)
　(五福以人所尤好者為先二孔氏曰夀百二十年有/唐孔氏曰世有長夀云百  十年故𫝊言之未必)
　(正文言林氏曰唐李泌云天命他人皆可言惟君相/不可  君相造命者也民命雖禀於天君實制之自)
　(五行至庶徴各得其叙則民歸於五福矣五福雖天/所畀實自造命者嚮而致之也自五行至庶徴失其)
　(敘則民陷於六極矣欲民不陷於極亦造命者威而/避之也使民享五福而不知六極此治道之極功也)
　(故九疇以是終焉代陳氏大猷曰人莫不好生惡死/夀則生之長者四  皆尚齒故五福夀為先雖夀不)
　(可無以養其生故富次之壽且富或不免於憂患則/身心不安故康寧又次之形康心寧安之至也夀富)
　(康寧而不好徳則老而不死為富不仁作偽心勞何/足貴哉攸好徳則心逸日休自求多福福之本實在)
　(此其為福大矣故好徳又次之考成也諸福備矣必/成其正命則全而歸之順受其正然後為福之至使)
　(年雖壽而死非正命雖夀何補非福矣故考終命終/焉此之五福即皇極疇之五福五福以攸好徳為根)
　(本五福之目雖至第九疇而列而五福之根本則已/於第五疇而基曰予攸好徳汝則錫之福是也好徳)
　(則必得其夀為世耉老無徳而夀罔之生也好徳則/得祿而富無徳而富怨之府也好徳則心廣體胖無)
　(入不自得無徳則小人長戚戚非安也至於考終命/又未有不由徳而能戰兢以全歸者諸福固必本於)
　(好徳而好徳又豈非本於建皇極哉憂凶者考終命/之反短折者夀之反貧者富之反疾  者康寧之反)
　(惡弱者好徳之反陷于不善者惡也雖欲為善而不/能自强者弱也  王氏炎曰年未六十死以正命雖)
　(考終不得謂之夀年過六十而死非正命雖夀不得/謂之考終故夀與考終命各一福也  王氏曰富貴)
　(人所欲貧賤人所惡而福極不言貴賤何也曰玉福/者自天子至庶人皆可使慕而嚮六極亦皆可使畏)
　(而逺若貴賤則有常分矣使自公侯至庶人皆慕貴/欲其至而不欲賤之在己則陵犯簒奪何有終窮詩)
　(曰寔命不猶蓋王者之世欲賤者之安其賤如此者/顧氏臨曰不言貴雖以嚴分然貴者未必為福賤)
　(未必為極故桀紂貴為天子而不得其死顔回原憲/到今稱之  徽庵程氏曰夀富康寧考終命全五行)
　(之氣攸好徳者/全五行之理)
六極一曰凶短折二曰疾三曰憂四曰貧五曰惡六曰
弱
　凶者不得其死也短折者横夭也禍莫大於凶短折
　故先言之疾者身不安也憂者心不寧也貧者用不
　足也惡者剛之過也弱者柔之過也以極之輕重為
　先後五福六極在君則係於極之建不建在民人則
　由於訓之行不行感應之理微矣(朱子曰六極以人/所尤惡者為先)
　(三衢夏唐老作九疇圗因執以問讀未竟至所謂皆/天也非人之所能為也遂指前圗子云此乃人為安)
　(得而皆天也洪範文字最難作向來亦將天道人事/分配為之後來覺未盡遂己之直是難以私意安排)
　(若只管外邊出意推將去何所不可只是理不如此/蘇氏以皇極之建為雨𤾉寒燠風之時皇極不建則)
　(反此漢儒之説尤疎如以百般皇極配庶徴却外邊/添出一箇皇極或此邊減却一箇庶徴自增自損皆)
　(出己意然此一篇文字極是不齊整不可曉解如五/福對六極一曰壽正對凶短折二曰富正對貧三曰)
　(康寧對疾與弱皆其類也攸好徳却對惡參差不齊/不容布置如曰斂時五福錫厥庶民不知如何斂又)
　(復如何錫此只是順五行不違五事自己立標準以/示天下使天下之人得以觀感而復其善耳今即以)
　(皇極為大中者更不賞善亦不罰惡好善惡惡之理/都無分别豈理也哉説夏唐老九疇圖五福六極也)
　(是配得但是略有不齊問皇極五福即是此五福否/曰使即是這五福如斂時五福用敷錫厥庶民斂底)
　(即是盡得這五事以此錫庶民便是使民也盡得這/五事盡得五事便有五福  王氏炎曰比干死刑仇)
　(牧死亂狼瞫死戰亦凶乎楚執晉解揚揚曰下臣獲/考死又何求死而合義雖不斃牖下非凶也惡者小)
　(人之剛自暴者也弱者小人之柔自棄者也自吕氏/曰弱何以與六極蓋弱人之大患人所以不  强於)
　(善或牽引入於惡而不能自拔皆弱故也故特以居/六極之終  息齋余氏曰六極大率五福之反好徳)
　(無反者求在我者也九董氏鼎曰自初一曰五行至/威用六極禹之本文  疇之經也自一五行至篇終)
　(箕子之叙論九疇之𫝊也先經以明其綱後𫝊以詳/其目洪範可得而讀矣蓋天地之所以為造化者陰)
　(陽五行而已聖人不能違也天地以其氣生育民物/而理行乎其中聖人以其理脩己治人而氣參乎其)
　(上大抵一二三四皆經常之疇法天以治乎人者也/六七八九皆權變之疇即人以驗諸天者也而五皇)
　(極一疇則守常制變之主與天為徒為民之則者也/伏羲本河圖而畫八卦八卦一陰陽也神禹本洛書)
　(而叙九疇九疇一五行也然易不言五行範不言陰/陽蓋陰陽一五行也五行一太極也河圖洛書相為)
　(經緯八卦九章相為表裏一而二二而一者也洪範/法之大不出九疇外則彜倫道之常即在九疇中矣)
　(舍是何以/敘彝倫哉)
　
　
　
　
　
　
　
　
　
　
　書經大全卷六
欽定四庫全書
　書經大全卷七
　　　　　　　　　　　　明　胡廣等　撰
　　旅獒
　　　西旅貢獒(牛刀/反)召公以為非所當受作書以戒
　　　武王亦訓體也因以旅獒名篇今文無古文有
　　　(朱子曰近諸孫將旅獒來讀是時武王已八十/餘歳矣太保此書諄諄告之如敎小兒相似若)
　　　(自後世言之為非所宜言不尊君矣之西山真/氏曰武王大聖人也西旅貢獒初未  受召公)
　　　(恐其恃大徳而忽細行以獻獒之受為無損故/豫戒之如此葢積行而成徳猶累土而成山一)
　　　(行失則全體皆失亦猶一簣虧而全功俱虧也/彼以聖人而猶致其謹今人未有寸善則曰吾)
　　　(知顧其大不暇/䘏其細可乎哉)
惟克商遂通道于九夷八蠻西旅底貢厥獒太保乃作
旅獒用訓于王
　九夷八蠻多之稱也職方言四夷八蠻爾雅言九夷
　八蠻但言其非一而已武王克商之後威徳廣被九
　州之外蠻夷戎狄莫不梯山航海而至曰通道云者
　葢蠻夷來王則道路自通非武王有意於開四夷而
　斥大境土也西旅西方蠻夷國名犬髙四尺曰獒按
　説文曰犬知人心可使者公羊傳曰晉靈公欲殺趙
　盾(杜本/反)盾躇(丑略反起遽/不暇以次也)階而走靈公呼(去/聲)獒而屬
　(音/獨)之獒亦躇階而從之則獒能曉解(去/聲)人意猛而善
　搏人者異於常犬非特以其髙大也太保召公奭也
　史記云與周同姓姬氏此旅獒之本序(朱子曰舉夷/蠻以見其餘)
　(也子欲居九夷東方夷有九種八蠻今猶云然明堂/位言六戎五狄職方言五戎六狄召地在岐邦内召)
　(公食采於召後封燕不張氏曰當未克商王未必受/此既克商於此受而  却王心亦少解矣召公此訓)
　(若嚴父師訓子弟然非公髙識安能見㣲格非如此/  林氏曰公恐四夷聞之將争以珍竒進也  呂氏)
　(曰創業之君有一毫之失後世便有丘山之害此於/王業已成則為謹終於示後嗣則為謹始以此為防)
　(後猶有求白狼白鹿如周穆王者狂陳氏經曰武王/非求之公諫之若其失徳何也聖  逺矣而根於一)
　(念之㣲流金爍石而一隂生寒於此始墮指折膠而/一陽生暑於此萌諫於㣲則為力易待其著則難矣)
曰嗚呼明王慎徳四夷咸賔無有逺邇畢獻方物惟服
食器用
　謹徳葢一篇之綱領也方物方土所生之物明王謹
　徳四夷咸賔其所貢獻惟服食器用而已言無異物
　也(新安陳氏曰一篇皆自明王慎徳一句推廣之曰/昭徳之致曰惟徳其物曰徳盛不狎侮曰玩人喪)
　(徳曰終累大徳徳之一辭諄諄焉惟慎徳所以自能/致貢物惟所貢無異物所以見其慎徳若竒玩之物)
　(非所當獻亦非所當受一受之則荒怠之心生而慎/徳之意失矣  陳氏雅言曰四夷専指中國之外而)
　(言逺邇兼指中國之内而言也林氏曰穎達以器用/為一或謂羽毛齒革之類器  牛馬犬龜之類用也)
　(先王於四夷不貴彼之/難得不求我之所無用)
王乃昭徳之致于異姓之邦無替厥服分寶玉于伯叔
之國時庸展親人不易(音/異)物惟徳其物
　昭示也徳之致謂上文所貢方物也昭示方物于異
　姓之諸侯使之無廢其職分寶玉于同姓之諸侯使
　之益厚其親如分陳以肅慎氏之矢分魯以夏后氏
　之璜(音/皇)之類王者以其徳所致方物分賜諸侯故諸
　侯亦不敢輕易其物而以徳視其物也(問時庸展親/諸家多訓展)
　(作信是否朱子曰展審視也不當訓信/曰苟非王徳所致其頒也以物不以徳)　(王氏十朋/陳氏經曰)
　(四夷不敢私其物所以表奉上之誠聖人不敢私其/物所以示錫予之恩予異姓固昭徳之致分同姓以)
　(寶玉亦徳所致也以物視物則金玉輕如鴻毛以徳/視物雖一介重於九鼎  林氏曰獒之為物小不可)
　(為服食大不可為器用疎不可昭徳於異姓親不可/展親於同姓  呂氏曰聖人公天下為心天下之物)
　(與天下共之非如秦皇以千七百國獨奉一身而已/然一視同仁之中文理宻察未嘗無等差自親及疎)
　(待同姓必厚於待異姓非如墨子之兼愛也有陳氏/雅言曰昭其徳之所致其所分賜之物雖若  親疎)
　(厚薄之殊然皆所以昭其徳之所致而欲堅其事上/之義示其厚下之恩也故昭徳之致雖於異姓之邦)
　(言之而寶玉之分亦為昭徳之致者可知寶玉之分/雖於伯叔之國言之而昭徳之致必為方土之物者)
　(可知其文互相備也無替厥服雖又於異姓之邦言/之而伯叔之國亦欲使之堅其事上之義者可知時)
　(庸展親雖又於伯叔之國言之而異信之邦亦所以/示其厚下之恩者可知其文亦互相備也聖人於一)
　(視同仁之中而有文理宻察之别仁之至義之盡也/  新安陳氏曰必服食器用之常物始足以見君徳)
　(之所致若異物適足以昭君之不徳物皆君徳之所/致則此物非徒物也即君之徳也  王氏曰人以王)
　(徳所致故不敢易/其物而徳其物)
徳盛不狎侮狎侮君子罔以盡人心狎侮小人罔以盡
其力
　徳盛則動容周旋皆中(去/聲)禮然後能無狎侮之心言
　謹徳不可不極其至也徳而未至則未免有狎侮之
　心狎侮君子則色斯舉矣彼必髙蹈逺引望望然而
　去安能盡其心狎侮小人雖其㣲賤畏威易役然至
　愚而神亦安能盡其力哉(陳氏大猷曰徳愈盛者禮/愈恭徳盛則心無限量自)
　(不狎侮人狎侮之形由徳薄心隘而驕矜乘之也此/因言慎徳而推廣言之狎侮則非所以慎徳矣  孫)
　(氏曰君子者天下之所歸心也待之不以禮則君子/去矣何以盡人之心小人以力輔我者也使之不以)
　(禮則小人怠矣何以盡彼之力所新安陳氏曰君子/人心所同歸狎侮之則惡人之  好失人心矣安能)
　(得人盡心小人以力事人狎侮之雖刑驅勢廹勉强/用力爾安能得盡其力必如文王感民于來方為盡)
　(其力須玩味/人與其字)
不役耳目百度惟貞
　貞正也不役於耳目之所好百為之度惟其正而已
　(王氏炎曰心官為主而耳目從其令則非禮勿聽視/百度貞矣耳目為主而心為所役則物交物而為所)
　(引百度何由而正目陳氏大猷/曰受獒是役於耳  之玩也)
玩人喪徳玩物喪志
　玩人即上文狎侮君子之事玩物即上文不役耳目
　之事徳者己之所得志者心之所之(王氏十朋曰玩/人則以驕而㓕)
　(敬故喪徳玩物則以慾而勝剛故喪志曰吕氏曰玩/人玩物反覆論狎侮之弊  陳氏大猷  受獒則玩)
　(人玩物也必林氏曰恃獒之所指如意而有玩忽人/之心則人  以為薄徳矣故喪徳以獒如人意而受)
　(之則玩㺯於物溺志於此而不自覺豈不喪志而新/安陳氏曰喪志則亦必喪徳矣未有溺志於物  可)
　(以修徳者受/􁅾即玩物)
志以道寜言以道接
　道者所當由之理也己之志以道而寜則不至於妄
　發人之言以道而接則不至於妄受存乎中者所以
　應乎外制乎外者所以養其中古昔聖賢相授心法
　也(問志以道寜言以道接接字如何朱子曰接者酬/應之謂言當以道酬應也又曰志我之志言人之)
　(言林陳氏大猷曰受􁅾則志動於物而非以道寜矣/    氏曰􁅾之獻必甘言以求納亦必有言其可納)
　(者太保言不當受乃苦言逆耳以道揆之則知所從/違矣  吕氏曰既説玩好之害又説存養工夫志以)
　(道寜孟子所謂持其志言以道接孟子所謂我知言/内外交養如此自然不作無益不貴異物  陳氏雅)
　(言曰志以道寜即舜授禹以人心惟危道心惟㣲惟/精惟一允執厥中者也言以道接即舜授禹以無稽)
　(之言勿聽弗詢/之謀勿庸者也)
不作無益害有益功乃成不貴異物賤用物民乃足犬
馬非其土性不畜珍禽竒獸不育于國不寶逺物則逺
人格所寶惟賢則邇人安
　孔氏曰逰觀為無益竒巧為異物蘇氏曰周穆王得
　白狼白鹿而荒服因以不至此章凡三節至所寶惟
　賢則益切至矣(陳氏曰志言如此則本正矣豈復有/作無益貴異物之事不貴異物賤用)
　(物則珍玩不貴所貴皆服食器用之物矣逺格則邇/者可知邇安則逺者可知又曰寳賢則天下安然其)
　(安自近始體林氏曰漢文却千里馬元武以駕鼓車/三代後能  召公之言二君是也虞寶璧乘故視宮)
　(之竒為路人齊寶四臣故視照乘之珠為土苴趙唐/孔氏曰晉恵公小駟旋濘見獲馬非土性故也  簡)
　(子問王孫圉曰白珩在乎對曰楚所寶觀射父/左史倚相若白珩先王所玩何寶為知所寶矣)
嗚呼夙夜罔或不勤不矜細行(去/聲)終累大徳為山九仞
功虧一簣
　或猶言萬一也呂氏曰此即謹徳工夫或之一字最
　有意味一暫止息則非謹徳矣矜矜持之矜八尺曰
　仞細行一簣指受獒而言也(問不矜細行與矜而不/争之矜如何朱子曰相)
　(似是箇矜惜持守之意其王氏十朋曰此書始終皆/曰嗚呼始欲其慎終欲  勤也  新安陳氏曰武王)
　(治定功成如此或受一獒遂畧大徳而虧成功實深/可惜此篇始以慎言終以勤言必無一息不勤始為)
　(慎徳之至夙夜罔或不勤體天之行徤而自强不息/也一受獒是怠忽而勤息矣豈所以慎徳哉  陳氏)
　(雅言曰旅獒一篇以慎終為綱領而此之夙夜罔或/不勤又慎徳之工夫也  陳氏大猷曰細行猶言小)
　(節即畢命所謂小物易所謂庸行受獒雖若小節所/損甚大  呂氏曰當於一嚬一笑一動一作之時子)
　(細體察葢小處易得放過功虧一簣非止欠一簣做/了便是聖人雖作之不已常若欠一簣  林氏曰世)
　(豈有為山者哉葢假説以見意爾孔子之言葢本乎/此夫却一獒之獻亦細行爾而世王之兆實見於此)
　(箕子曰彼為象箸必為玉盃為玉盃必思逺方珍異/之物紂之亡原於此豈在大乎此所以言不矜細行)
　(而欲享世王之功也成陳氏經曰一簣之虧是為山/未成也人主常持未  之心於既成之日此見純亦)
　(不己之意簣張氏曰/受獒是一  之虧也)
允廸兹生民保厥居惟乃世王
　信能行此則生民保其居而王業可永也葢人主一
　身實萬化之原苟於理有毫髪之不盡即遺(去/聲)生民
　無窮之害而非創業垂統可繼之道矣以武王之聖
　召公所以警戒之者如此後之人君可不深思而加
　念之哉(王氏日休曰茲謂此一篇之言謂誠能行此/言也  董氏鼎曰前則告以慎徳昭徳後則)
　(戒以喪徳累徳然其曰志以道寜言以道接雖不待/竟其説而旅之􁅾可以不受吾之訓不可以不從固)
　(已明矣聖人不以細行而不謹大臣不以細過/而不諫此古者所以君明臣良而後世鮮儷也)
　　金縢(徒登/反)
　　　武王有疾周公以王室未安殷民未服根本易
　　　(去/聲)摇故請命三王欲以身代武王之死史録其
　　　冊祝之文并(卑正/反)叙其事之始末合為一篇以
　　　其蔵於金縢之匱編書者因以金縢名篇今文
　　　古文皆有　唐孔氏曰發首至王季文王史叙
　　　將告神之事也史乃冊祝至屏(音/丙)璧與珪記告
　　　神之辭也自乃卜至乃瘳記卜吉及王病瘳之
　　　事也自武王既喪已下記周公流言居東及成
　　　王迎歸之事也(朱子曰金縢之作在周公東征/而歸之後以其記武王時事且)
　　　(備東征本末故敘之於此氏孔氏曰書藏於匱/緘之以金不欲人開  鄭  曰凡藏秘書皆然)
　　　(非始周公緘王氏日休曰縢/緘也以金  封若今鎖然)
既克商二年王有疾弗豫
　記年見其克商之未久也弗豫不悦豫也(蘇氏曰弗/豫猶言不)
　(懌成陳氏梅叟曰是/時  王生纔五年)
二公曰我其為(去/聲)王穆卜
　二公太公召公也李氏曰穆者敬而有和意穆卜猶
　言共卜也愚謂古者國有大事卜則公卿百執事皆
　在誠一而和同以聴卜筮故名其卜曰穆卜下文成
　王因風雷之變王與大夫盡弁啓金縢之書以卜者
　是也先儒專以穆為敬而於所謂其勿穆卜則義不
　通矣(陳氏大猷曰穆敬和而有深逺之意以新安陳/氏曰蔡𫝊非孔註專以穆為敬是矣  昭穆之)
　(穆證之又有幽/隂深逺之意)
周公曰未可以戚我先王
　戚憂惱之意未可以武王之疾而憂惱我先王也葢
　卻(乞約反止也/俗作却非)二公之卜
公乃自以為功為三壇同墠(音/善)為壇於南方北面周公
立焉植璧秉珪乃告太王王季文王
　功事也築土曰壇除地曰墠三壇三王之位皆南向
　三壇之南别為一壇北向周公所立之地也植置也
　圭璧所以禮神詩言圭璧既卒周禮祼圭以祀先王
　周公卻二公之卜而乃自以為功者葢二公不過卜
　武王之安否耳而周公愛兄之切危國之至忠誠懇
　懇於祖父之前如下文所云者有不得盡焉此其所
　以自以為功也又二公穆卜則必禱於宗廟用朝廷
　卜筮之禮如此則上下喧騰而人心摇動故周公不
　於宗廟而特為壇墠以自禱也(孔氏曰公自以請命/為己事  復齋董氏)
　(曰古者有事祖考當夫無廟與不得入廟則為壇以/祭禮支子不得祭祖故周公不敢入廟而為壇也)
　(臨川吳氏曰古禮凡於逺祖之無廟者及宗子去其/宗廟而在他國者及支子雖在本國而於禮不得入)
　(廟者或有禱告必須墠地為壇以棲祖考之神周公/支子為臣故不敢告于廟而為壇以告也  林氏曰)
　(植璧於壇秉珪於手公鄭氏曰植古置字置璧於三/王之壇以禮神秉珪  自執桓圭也  或曰金縢之)
　(禱不知命乎程子曰周公誠心欲代其兄豈問命耶/  陳氏經曰孔子曰某之禱久矣孔子之不禱為己)
　(也周公之禱為君親也為己而禱是/不知命為君親而不禱是不知義)
史乃册祝曰惟爾元孫某遘(音/姤)厲虐疾若爾三王是有
丕予之責于天以旦代某之身
　史太史也册祝如今祝版之類元孫某武王也遘遇
　厲惡虐暴也丕子元子也旦周公名也言武王遇惡
　暴之疾若爾三王是有元子之責于天葢武王為天
　元子三王當任其保䕶之責于天不可令其死也如
　欲其死則請以旦代武王之身于天之下疑有缺文
　舊説謂天責取武王者非是詳下文予仁若考能事
　鬼神等語皆主祖父人鬼為言至於乃命帝庭無墜
　天之降寶命則言天命武王如此之大而三王不可
　墜天之寶命文意可見又按死生有命周公乃欲以
　身代武王之死或者疑之葢方是時天下未安王業
　未固使武王死則宗社傾危生民塗炭變故有不可
　勝(平/聲)言者周公忠誠切至欲代其死以輸危急其精
　神感動故卒得命於三王今世之匹夫匹婦一念誠
　孝猶足以感格鬼神顯有應驗而况於周公之元聖
　乎是固不可謂無此理也(問周公代武王死亦有此/理否朱子曰聖人為之亦)
　(須有此理丕林氏曰自太王王季言則曰元孫自文/王言則曰  子元長丕太皆指武王也  問或問正)
　(叔周公欲以身代武王之死其知命乎正叔曰只是/要代兄死豈更問命此語如何龜山楊氏曰是也曰)
　(聖人不應不知天理天理既不然而必行之其誠不/幾於無物否曰聖人固知天理然只為情切猶於此)
　(僥倖萬一也故至誠為之勢臨川呉氏曰武王喪于/克商七八年之後天下大  已定猶有武庚之叛周)
　(室幾危設使喪于克商甫二年之時則禍變又將若/何周公葢覩事勢之必至於此所以欲代武王之死)
　(也或曰死生有命而周公欲代死理有之乎曰有匹/夫匹婦發一誠心可動天地况聖人至誠至公心與)
　(天一志一則動氣固有轉移造化之/理若理之所無則周公豈為之哉)
予仁若考能多材多藝能事鬼神乃元孫不若旦多材
多藝不能事鬼神
　周公言我仁順祖考多材幹多藝能可任(如林反又/如鴆反堪)
　(也下/同)役使能事鬼神武王不如旦多材多藝不任役
　使不能事鬼神材藝但指服事役使而言(朱子曰周/公以身代)
　(武王之説只縁人看錯了此乃周公誠意篤切以庶/幾其萬一丕子之責于天只是以武王受事天之責)
　(任如今人説話他要箇人來服事周公便説是他不/能服事天不似我多材多藝自能服事天  元孫不)
　(若旦非周公自誇而貶武王葢欲代其死不得不然/言武王不救則天命墜宗社亡非過為危言理勢實)
　(然也後來王崩在定商八年後三監之變尚如此况/克商二年乎周公忠誠懇切欲代武王死以輸危急)
　(葢以武王一身宗社生民之身周公之禱非獨弟為/兄臣為君乃為先王禱為天下禱為萬世社稷生靈)
　(禱也至聖至誠卒感通於先王而/轉移乎造化烏可謂無此理哉)
乃命于帝庭敷佑四方用能定爾子孫于下地四方之
民罔不祇畏嗚呼無墜天之降寶命我先王亦永有依
歸
　言武王乃受命於上帝之庭布文徳以佑助四方用
　能定爾子孫於下地使四方之民無不敬畏其任大
　其責重未可以死故又歎息申言三王不可墜失天
　降之寶命庶先王之祀亦永有所賴以存也寶命即
　帝庭之命也謂之寶者重其事也(朱子曰若爾三王/有丕子之責于天)
　(以旦代某之身此一叚先儒都解錯了只有晁以道/説得好他解丕子之責如史𫝊中責其侍子之責葢)
　(云上帝責三王之侍子侍子指武王也上帝責其來/服事左右故周公乞代其死云以旦代某之身予仁)
　(若考能多材多藝能事鬼神乃元孫不若旦多材多/藝不能事鬼神用能定爾子孫于下地四方之民罔)
　(不祇畏言三王若有侍子之責于天則不如以我代/之我多材多藝能事上帝武王不若我多材多藝不)
　(能事鬼神不如且留他在世上定爾之子孫與四方/之民文意如此伊川却疑周公不應自説多材多藝)
　(不是如此他止是要代武王之死爾畏林氏曰旦多/材藝元孫之死不若旦之死元孫能  服四方則旦)
　(之生不若/元孫之生)
今我即命于元龜爾之許我我其以璧與珪歸俟爾命
爾不許我我乃屏(音/丙)璧與珪
　即就也歸俟爾命俟武王之安也屏藏也屏璧與珪
　言不得事神也葢武王喪則周之基業必墜雖欲事
　神不可得也其稱爾稱我無異人子之在膝下以語
　(去/聲)其親者此亦終身慕父母與不死其親之意以見
　公之達孝也(林氏曰自惟爾元孫某至我乃屏璧與/珪即冊上所書祝辭全文本用武王名)
　(記載代以某字周人以諱事神諱名始於周也者張/氏曰武王若死事未可知大位者奸之窺危病  邪)
　(之伺異時三監之畔/周公之先見㣲矣)
乃卜三龜一習吉啟籥見書乃并是吉(籥與/鑰通)
　卜筮必立三人以相參考三龜者三人所卜之龜也
　習重(平/聲)也謂三龜之兆一同開籥見卜兆之書乃并
　是吉(朱子曰或曰三王前各一龜卜之習林氏/曰習與習坎之習同舜亦曰卜不  吉)
公曰體王其周害予小子新命于三王惟永終是圖茲
攸俟能念予一人
　體兆之體也言視其卜兆之吉王疾其無所害我新
　受三王之命而永終是圖矣茲攸俟者即上文所謂
　歸俟也一人武王也言三王能念我武王使之安也
　詳此言新命于三王不言新命于天以見果非謂天
　責取武王也(薛氏曰體與詩爾卜爾誓體無咎言之/體同周禮占人云凡卜君占體大夫占)
　(色史占墨卜人占拆然證以詩之語則卜看兆體亦/可通上下言之  新安陳氏曰兹攸俟上下疑有闕)
　(誤/)
公歸乃納册于金縢之匱中王翼日乃瘳(音/抽)
　册祝册也匱藏卜書之匱金縢以金緘之也翼日公
　歸之明日也瘳愈也按金縢之匱乃周家藏卜筮書
　之物每卜則以告神之辭書於册既卜則納册於匱
　而藏之前後卜皆如此故前周公乃卜三龜一習吉
　啟籥見書者啟此匱也後成王遇風雷之變欲卜啟
　金縢者亦啟此匱也葢卜筮之物先王不敢䙝故金
　縢其匱而藏之非周公始為此匱藏此册祝為後來
　自解計也(朱子曰既克商二年至王翼日乃瘳此叙/周公諸命之事  問周公既禱三王而藏)
　(其文於金縢之匱中豈逆知成王之信流言將以語/之乎程子曰以近世觀焉祝册既用則或焚之或埋)
　(之豈周公之時未有焚埋之禮也而欲敬其事故若/此乎  王氏曰卜筮既畢而不敢䙝必納其冊書於)
　(匱異時將卜則復唘焉乃國家故事非特為此匱藏/其冊為後來自解之計也  問周公代武王武王以)
　(有瘳有如此理否和靖尹氏曰盡周公之意而已然/有瘳乃感應也  林氏曰請代武王之死者周公之)
　(本心也王瘳而公不死者/天也非人之所能為也)
武王既喪管叔及其羣弟乃流言于國曰公將不利於
孺子
　管叔名鮮武王弟周公兄也羣弟蔡叔度霍叔處也
　流言無根之言如水之流自彼而至此也孺子成王
　也商人兄死弟立者多武王崩成王幼周公攝政商
　人固已疑之又管叔於周公為兄尤所覬覦故武庚
　管蔡流言於國以危懼成王而動摇周公也史氏言
　管叔及其羣弟而不及武庚者所以深著三叔之罪
　也(朱子曰武王既喪此以下記周公成王時事三管/叔及其羣弟至不利於孺子此即大誥所謂  監)
　(及淮夷叛也意其稱兵舉事必以誅周公為辭若王/敦之於劉隗刁協爾詩序所謂周公遭變陳后稷先)
　(公風化之所由而作七月之詩以/陳王業風喻成王者葢此時也)
周公乃告二公曰我之弗辟(音/避)我無以告我先王
　辟讀為避鄭氏詩𫝊言周公以管蔡流言避居東都
　是也漢孔氏以為致辟(音/僻)於管叔之碎謂誅殺之也
　夫三叔流言以公將不利於成王周公豈容遽興兵
　以誅之耶且是時王方疑公公將請王而誅之耶將
　自誅之也請之固未必從不請自誅之亦非所以為
　周公矣我之弗辟我無以告我先王言我不避則於
　義有所不盡無以告先王於地下也公豈自為身計
　哉亦盡其忠誠而已矣(朱子曰周公乃告二公曰至/告我先王作大誥遂東征)
　(呂氏曰舜封象於有庳所以為至仁周公之誅三叔/所以為大義事異而心則一也  張氏行成曰仁人)
　(之於兄弟也有怨於身則/不宿獲罪於天下則必誅)
周公居東二年則罪人斯得
　居東居國之東也鄭氏謂避居東都未知何據孔氏
　以居東為東征非也方流言之起成王未知罪人為
　誰二年之後王始知流言之為管蔡斯得者遲之之
　辭也(朱子曰周公居東二年則罪人斯得殺武庚致/辟管叔于商囚蔡叔于郭鄰降霍叔于庶人命)
　(㣲子啟代殷後作㣲子之命皆此時事衡周公東征/不必言用權自是王室至親與諸侯連  皆叛當國)
　(大臣豈有坐視不救之理帥師征之乃是正義不待/可與權者而後能也若馬鄭以為東行避謗乃鄙生)
　(腐儒不達時務之説可不辨而自明若夫所謂周公/之志非為身謀也為先王謀也非為先王謀也以身)
　(任天下之重也此説極佳若罪人斯得須着箇極廣/大無物我底心胷看方得  有一毫私吝自愛惜避)
　(嫌疑之心則與聖人做處天地懸隔矣萬一成王終/不悟周公更待罪幾年不知如何收殺  問罪人斯)
　(得或以為管蔡或以為周公官屬如何曰非也管蔡/既流言成王疑之未知罪人之為誰也及周公居東)
　(二年成王因風雷之變唘金縢而悟乃知罪在管蔡/也若曰所謂罪人者今得之矣又問所謂居東二年)
　(即東征否曰成王方疑周公豈得便東征乎二年待/罪也東征三年非二年也  董銖問金縢我之弗辟)
　(我無以告我先王馬鄭皆音辟為避其意葢謂管蔡/流言成王既疑周公公乃避居東都二年之久以待)
　(成王之察及成王遭風雷之變啟金縢之書迎公來/返返乃攝政方斯東征所謂罪人斯得者成王得其)
　(流言之罪人也陳少南吳才老從之而詆先儒誅辟/之説竊謂周公之誅管蔡與伊尹之放太甲皆聖人)
　(之變惟二公至誠無愧正大明白故行之不疑未可/以淺俗之心窺之也此辟字與蔡仲之命所謂致辟)
　(之辟同安得以辟為避且使周公委政而去二年之/久不幸成王終不悟而小人得以乘間而入則周家)
　(之禍可勝言哉周公是時不知何以告我先王也觀/公之告二公曰我之弗辟我無以告我先王其言正)
　(大明白至誠惻怛則區區嫌疑有所不敢避矣惟有/此心無懼而先王可告也自潔其身而為匹夫之諒)
　(周公豈為之哉曰辟字當從古註説與蔡沈帖曰弗/辟之説只從鄭氏為是向董叔重得書亦辨此條一)
　(時信筆答之謂當從古註説後來思之不然是時三/叔方流言於國周公處兄弟骨肉之間豈應以片言)
　(半語便遽然興師以誅之聖人氣象大不如此又成/王方疑周公周公固不應不請而自誅之若請之於)
　(王王亦未必見從則當時事勢亦未必然雖曰聖人/之心公平正大區區嫌疑似不必避但舜避堯之子)
　(於南河之南禹避舜之子於陽城自是合如此若居/堯之宮逼堯之子即為簒矣或又謂成王疑周公故)
　(周公居東不幸成王終不悟不知周公又如何處曰/亦惟盡其忠誠而已矣  呂氏曰方是時内而少主)
　(疑惑外而四國倡亂周公何恃而敢出征二年之久/葢十亂尚有如二公者為太師太保而在内可以委)
　(付内事調䕶鎮定於其間故也後世權臣/安敢輕去君側舉足左右變不旋踵矣)
于後公乃為詩以貽王名之曰鴟鴞(音癡/梟)王亦未敢誚
(音/峭)公
　鴟鴞惡鳥也以其破巢取卵比武庚之敗管蔡及王
　室也誚讓也上文言罪人斯得則是時成王之疑十
　已去其四五矣(朱子曰于後公乃為詩至誚公公既/滅武庚管蔡而成王之疑未釋故公)
　(不欲遽歸留居東方而周大夫為作破斧伐柯九罭/狼跋之詩  管蔡流言使成王疑周公周公雖已滅)
　(之然成王之疑未釋則亂未弭也故周公作鴟鴞之/詩以遺王而告以王業艱難不忍毁壞之意所以為)
　(救亂也為管蔡流言以謗周公而公征之不知者以/為公之  是以救其身而已故為此詩者為之發明)
　(其心如此學者於此玩味而有得焉則正大而天地/之情可見矣  呂氏曰王欲誚公而未敢所謂未敢)
　(則悔過之/根本也)
秋大熟未穫天大雷電以風禾盡偃大木斯拔邦人大
恐王與大夫盡弁以唘金縢之書乃得周公所自以為
功代武王之説
　王與大夫盡弁以發金縢之書將卜天變而偶得周
　公冊祝請命之説也孔氏謂二公倡王唘之者非是
　按秋大熟係于二年之後則成王迎周公之歸葢二
　年秋也東山之詩言自我不見于今三年則居東之
　非東征明矣葢周公居東二年成王因風雷之變既
　親迎以歸三叔懷流言之罪遂脅武庚以叛成王命
　周公征之其東征往反首尾又自三年也
二公及王乃問諸史與百執事對曰信噫公命(句/)我勿
敢言
　周公卜武王之疾二公未必不知之周公冊祝之文
　二公葢不知也諸史百執事葢卜筮執事之人成王
　使卜天變者即前日周公使卜武王疾之人也二公
　及成王得周公自以為功之説因以問之故皆謂信
　有此事已而歎息言此實周公之命而我勿敢言爾
　孔氏謂周公使之勿道者非是(朱子曰秋大熟至我/勿敢言金縢所藏代)
　(武王之説敢葵初王氏曰如蔡點/當云我莫  言耳説文勿莫也)
王執書以泣曰其勿穆卜昔公勤勞王家惟予冲人弗
及知今天動威以彰周公之徳惟朕小子其新逆我國
家禮亦宜之
　新當作親成王唘金縢之書欲卜天變既得公冊祝
　之文遂感悟執書以泣言不必更卜昔周公勤勞王
　室我幼不及知今天動威以明周公之徳我小子其
　親迎公以歸於國家禮亦宜也按鄭氏詩𫝊成王既
　得金縢之書親迎周公鄭氏學出於伏生而此篇則
　伏生所𫝊當以親為正親誤作新正猶大學新誤作
　親也(馬融本新/逆作親逆)
王出郊天乃雨反風禾則盡起二公命邦人凡大木所
偃盡起而築之歳則大熟
　國外曰郊王出郊者成王自往迎公即上文所謂親
　逆者也天乃反風感應如此之速洪範庶徴孰謂其
　不可信哉又按武王疾瘳四年而崩羣叔流言周公
　居東二年罪人既得成王迎周公以歸凡六年事也
　編書者附于金縢之末以見請命事之首末金縢書
　之顯晦也(朱子曰王執書至歳則大熟歸禾嘉禾之/書皆此後作周公自是歸大夫美之而作)
　(東山之詩也電成王方疑周公二公何不為周公辨/明若天不雷  以風二公終不進説矣當是時成王)
　(欲誚周公而未敢葢周公東征其勢亦難誚也此成/王雖深疑之而未敢誚之也若成王終不悟周公須)
　(有所處矣亦書中可疑諸篇若一齊不信恐倒了六/經如金縢  有非人情者雨反風禾盡起也是咤異)
　(成王又如何恰限去唘金縢之書然當周公納策於/匱中豈但二公知之  林氏曰公尚欲以身代兄之)
　(死况肯奪兄子之位乎此成王所以感悟也出郊者/及公至則郊勞而親迎之也孔氏以為郊天誤矣又)
　(謂禾有偃㧞起而立之亦非凡禾為木所仆而不能/自立者則為之起而築之加人力焉築者築禾也)
　(新安陳氏曰成王未知周公則天為之雷風偃禾既/知周公則天為之反風起禾感應之速如影響然天)
　(豈在君心外耶然林氏曰自周公居東而下其事迹/皆在大誥之後  實與周公請死之事相為終始故)
　(於此并載之武董氏鼎曰帝王之興自有天命必至/於極而後見  王崩成王幼天下之重懸於周公公)
　(負謗而不遑自安王得詩而尚猶未悟文武之業危/如一髪非天其孰能警悟而扶持之故天之動威不)
　(持以彰周公之徳實以表見三監之罪而顯相文武/之業也如漢髙困於項籍而大風為之揚沙光武窘)
　(於王郎而河冰為/之自合庸非天乎)
　　大誥
　　　武王克殷以殷餘民封受子武庚命三叔監(平/聲)
　　　殷武王崩成王立周公相(去/聲)之三叔流言公將
　　　不利於孺子周公避位居東後成王悟迎周公
　　　歸三叔懼遂與武庚叛成王命周公東征以討
　　　之大誥天下書言武庚而不言管叔者為親者
　　　諱也篇首有大誥二字編書者因以名篇今文
　　　古文皆有　按此篇誥語多主卜言如曰寜王
　　　遺(去/聲)我大寶龜曰朕卜并吉曰予得吉卜曰王
　　　害(音/曷)不違卜曰寜王惟卜用曰矧亦惟卜用曰
　　　予曷其極卜曰矧今卜并吉至於篇終又曰卜
　　　陳惟若茲意邦君御事有曰艱大不可征欲王
　　　違卜故周公以討叛卜吉之義及天命人事之
　　　不可違者反復(音/腹)誥諭之也(朱子曰大誥一篇/不可曉據周公在)
　　　(當時外則有武庚管蔡之叛内則有成王之疑/周室方且岌岌然他作此書決不是備禮苟且)
　　　(為之必欲以此聳動天下也而今大誥大意不/過説周家辛苦做得這基業在此我後人不可)
　　　(不有以成就之而已其後又却専歸在卜上其/意思緩而不切殊不可曉  因言武王既克紂)
　　　(武庚三監及商民叛曰當初紂之暴虐天下之/人胥怨無不欲誅之及武王既奉天下之心以)
　　　(誅紂於是天下之怨皆解而歸徳於周矣然商/之遺民及與紂同事之臣一旦見故主遭人戮)
　　　(宗社為墟寜不動心茲固畔心之所由生也葢/始於苦紂之暴而欲其亡固人之心及紂既死)
　　　(則怨己解而人心復有所不忍亦事勢人情之/必然者又况商之流風善政畢竟尚有在人心)
　　　(者及其頑民感商恩意之深此其所以叛也後/來樂毅伐齊亦是如此  陳氏大猷曰武王以)
　　　(公義封武庚而不虞其怨以親愛用三叔而不/料其反仁人之過也使捨武庚而立㣲子三監)
　　　(雖欲叛而不從捨三叔而任他人武庚雖欲反/而不敢  陳氏經曰使三叔監殷亦如舜之封)
　　　(象不得有為於其國使吏治其國之意讀泰牧/誓而知武王取商之易讀大誥諸篇而知周家)
　　　(安商之難葢新安陳氏曰𫝊/避位之説  以照應金縢)
王若曰猷大誥爾多邦越爾御事弗弔天降割于我家
不少延洪惟我幼冲人嗣無疆大厯服弗造哲廸民康
矧曰其有能格知天命
　猷發語辭也猶虞書咨嗟之例按爾雅猷訓最多曰
　謀曰言曰己曰圖未知此何訓也弔恤也猶詩言不
　弔昊天之弔言我不為天所恤降害於我周家武王
　遂喪而不少待也冲人成王也厯厯數也服五服也
　哲明哲也格格物之格言大思我幼冲之君嗣守無
　疆之大業弗能造明哲以導民於安康是人事且有
　所未至而况言其能格知天命乎(朱子曰王若曰若/字只是一似如此)
　(説底意思如漢書中帝意若曰之類葢或宣道徳意/者敷演其説或記録者失其語而追記其意如此也)
　(聲書中弗弔字只如字讀解者欲訓弔為至故音的/  非也其義止如詩中所讀不弔昊天耳言不見閔)
　(弔於上帝也稱林氏曰政雖攝於周公而成王在上/為天子故必  王命以告也猷發語之詞若二典所)
　(謂咨甘誓𦙍征所謂嗟切意至周時發語之辭變而/為猷故㣲子之命多士多方皆言王若曰猷越及也)
　(初呂氏曰叛者三監武庚耳何必大誥多方葢天下/  定人情未安三監煽變恐亂之牽引不止於此所)
　(以大誥諭之人心有定則變無由生也大西山真氏/曰聖賢舉事必先誥諭多方者所以昭  公而一衆)
　(志非但防亂而已同馬融讀不少延為句年薛氏曰/洪惟與洪惟作威    復齋董氏曰幼謂  少冲童)
　(也命陳氏大猷曰格知格之至也下文將言用龜紹/天  故先謙言己不知天命也  王氏安石曰大誥)
　(疑有脱語其不可知者輒闕之而釋其可知者盤新/安陳氏曰朱子所以取荆公者在此此可為解  誥)
　(諸篇/之法)
已予惟小子若涉淵水予惟徃求朕攸濟敷賁(彼義/反)敷
前人受命兹不忘大功予不敢閉于天降威用
　己承上語詞已而有不能已之意若涉淵水者喻其
　心之憂懼求朕攸濟者冀其事之必成敷布賁飾也
　敷賁者修明其典章法度敷前人受命者增益開大
　前王之基業若此者所以不忘武王安天下之大功
　也今武庚不靖天固誅之予豈敢閉抑天之威用而
　不行討乎(朱子因論點書曰人説荆公穿鑿只是好/處亦用還他如天降割于我家不少延及)
　(寜王遺我大寶龜皆非諸家所及/在喪稱予小子詩閔予小子是也)　(葉氏曰禮天子/陳氏大猷曰渡)
　(水曰涉渡訖曰濟命夏氏曰敷布賁飾之事以敷布/恢張前人所受之  於此不忘前人之大功烈也)
　(孔氏曰我不敢閉絶天所下威用而不行之新安陳/氏曰若涉淵水畏之之深也往求攸濟濟  之道也)
　(知懼自强兩者並行方能濟難不知畏者忽徒知畏/者沮皆非也惟天惟祖宗所以付任我者甚重今日)
　(不敢不力不敷賁敷受命是不能繼志述事而忘祖/宗之大功也不用兵伐四國是不能奉行天討而閉)
　(天之降威也我西山真氏曰天降威謂天以商有罪/降之黜罰非  所敢拒也王者用威聽乎天而已天)
　(未降威不敢先文王事殷是也天既降威不敢後武/王伐殷是也  王氏曰閉拒也天降威成王不敢拒)
　(故用寜王所用大寶龜紹天/之明以斷吉凶而即天命也)
寜王遺我大寶龜紹天命即命曰有大艱于西土西土
人亦不静越茲蠢(蠢上/聲)
　寜王武王也下文又曰寜考蘇氏曰當時謂武王為
　寜王以其克殷而安天下也蠢動而無知之貌寜王
　遺我大寶龜者以其可以紹介天命以定吉凶曩嘗
　即龜所命而其兆謂將有大艱難之事于西土西土
　之人亦不敢静是武庚未叛之時而龜之兆葢已預
　告矣及此果蠢蠢然而動其卜可驗如此將言下文
　伐殷卜吉之事故先發此以見卜之不可違也(呂氏/曰寜)
　(王遺我大寶龜大誥一篇之綱領也自始至終皆以/卜為言  林氏曰天之吉㐫示人甚明然其道幽𡨕)
　(無介紹以𫝊其意惟卜之以龜則天之明曉然可見/此成王所以即而受命焉  薛氏曰即命與金縢即)
　(命于元龜同意以蘇氏曰曰有大艱于西土西土人/亦不静此龜所  告也及是三監果動  史氏漸曰)
　(文武成之際事之大者凡三皆以卜而決文王將獵/得非虎非熊之卜而太公起於渭濵造周之謀自此)
　(而成武王師渡孟津日朕夢協朕卜興周之基自此/而定成王主少國疑之際而三監商奄相煽而起賴)
　(朕卜并吉故周公寜違衆而舉師不敢違卜而逆天/而安周之功自此而著周家三世以三卜而興則大)
　(龜為世守之寶也亦宜作新安陳氏曰武庚之亂在/東非西土也孔註四國  大難于京師意其指流言)
　(於國歟之葵初王氏曰西土指鎬京為是即牧誓所/謂西土  人大艱以下艱大例之是因流言而有東)
　(征之/役)
殷小腆(他典/反)誕敢紀其叙天降威知我國有疵(音/慈)民不
康曰予復反鄙我周邦
　腆厚誕大叙緒疵病也言武庚以小厚之國乃敢大
　紀其既亡之緒是雖天降威于殷然亦武庚知我國
　有三叔疵隙民心不安故敢言我將復殷業而欲反
　鄙邑我周邦也(呂氏曰反鄙之鄙如/鄭子産曰鄭鄙邑也)
今蠢今翼日民獻有十夫予翼以于敉(音/弭)寜武圖功我
有大事休朕卜并吉
　于往敉撫武繼也謂今武庚蠢動今之明日民之賢
　者十夫輔我以往撫定商邦而繼嗣武王所圖之功
　也大事戎事左傳云國之大事在祀與戎休美也言
　知我有戎事休美者以朕卜三龜而并吉也按上文
　即命曰有大艱于西土葢卜於武王方崩之時此云
　朕卜并吉乃卜於將伐武庚之日先儒合以為一誤
　矣(林氏曰民之賢者有十夫來助予往征以撫安武/王所圖之功則得人心矣朕卜并吉則得天心矣)
　(天人俱應則我周有必勝之理武庚有必亡之勢如/之何不征民獻與黎獻同欒武子以三卿為主不與)
　(楚戰亦周公從十夫之意曰艱大者雖衆皆不知天/者也知天之十獻為主可謂衆矣惜十民獻名氏不)
　(見於後世耳自楊氏曰惟至誠為能通天下之志誠/而不疑其類  合方是時危疑之甚惟周公以身任)
　(之而不疑故十夫予翼此勿疑朋盍簪之謂也先新/安陳氏曰公之東征邦君御事皆疑民獻十夫  至)
　(故公表其人以告天下葢天之視聽在民而民之去/就視賢蓍龜固可以紹天明賢人尤可以占天意賢)
　(人人中之蓍龜也此章言武庚作亂不可不征/而決之賢與卜民獻龜卜乃大誥之綱領也)
肆予告我友邦君越尹氏庶士御事曰予得吉卜予惟
以爾庶邦于伐殷逋播臣
　此舉嘗以卜吉之故告邦君御事往伐武庚之詞也
　肆故也尹氏庶官之正也殷逋播臣者謂武庚及其
　羣臣本逋亾播遷之臣也
爾庶邦君越庶士御事罔不反曰艱大民不静亦惟在
王宮邦君室越予小子考翼不可征王害(音/曷)不違卜
　此舉邦君御事不欲征欲王違卜之言也邦君御事
　無不反曰艱難重大不可輕舉且民不静雖由武庚
　然亦在扵王之宮邦君之室謂三叔不睦之故實兆
　釁端不可不自反害曷也越我小子與父老敬事者
　皆謂不可征王曷不違卜而勿征乎
肆予冲人永思艱曰嗚呼允蠢鰥寡哀哉予造天役遺
大投艱于朕身越予冲人不卬(音/昻)自恤義爾邦君越爾
多士尹氏御事綏予曰無毖于恤不可不成乃寜考圖
功
　造為卭我也故我冲人亦永思其事之艱大歎息言
　信四國蠢動害及鰥寡深可哀也然我之所為皆天
　之所役使今日之事天實以其甚大者遺於我之身
　以其甚艱者投於我之身於我冲人固不暇自恤矣
　然以義言之於爾邦君於爾多士及官正治事之臣
　當安我曰無勞於憂誠不可不成武王所圖之功相
　與戮力致討可也此章深責邦君御事之避事(朱子/曰卬)
　(字即我字沈存中以為秦語平音故謂之卬我新安/陳氏曰以大任責已以大義責臣非不知遺  以大)
　(投我以艱而責不得辭也以義言之當如此/反觀之則以艱大沮撓者其為不義大矣)
己予惟小子不敢替上帝命天休于寜王興我小邦周
寧王惟卜用克綏受茲命今天其相(去/聲)民矧亦惟卜用
嗚呼天明畏弼我丕丕基
　卜伐武庚而吉是上帝命伐之也上帝之命其敢廢
　乎昔天眷武王由百里而有天下亦惟卜用所謂朕
　夢協朕卜襲于休祥是也今天相佑斯民避凶趨吉
　况亦惟卜是用是上而先王下而小民莫不用卜而
　我獨可廢卜乎故又歎息言天之明命可畏如此是
　葢輔成我丕丕基業其可違也天命即上文所謂紹
　天明者(呂氏曰天之明示威畏非以困我乃欲輔成/我大業也如孟子言天將降大任必先苦其)
　(心志畏之者乃所以弼之也多難興邦殷/憂唘聖此周公自强處即所以畏天命)
王曰爾惟舊人爾丕克逺省(息并/反)爾知寧王若勤哉天
閟毖(並音/秘)我成功所予不敢不極卒寧王圖事肆予大
化誘我友邦君天棐忱辭其考我民予曷其不于前寧
人圖功攸終天亦惟用勤毖(音/秘)我民若有疾予曷敢不
于前寜人攸受休畢
　當時邦君御事有武王之舊臣者亦憚征役上文考
　翼不可征是也故周公専呼舊臣而告之曰爾惟武
　王之舊人爾大能逺省前日之事爾豈不知武王若
　此之勤勞哉閟者否(部鄙/反)閉而不通毖者艱難而不
　易言天之所以否閉艱難國家多難(去/聲)者乃我成功
　之所在我不敢不極卒武王所圖之事也化者化其
　固滯誘者誘其順從棐輔也寧人武王之大臣當時
　謂武王為寜王因謂武王之大臣為寜人也民獻十
　夫以為可伐是天輔以誠信之辭考之民而可見矣
　我曷其不於前寧人而圖功所終乎勤毖我民若有
　疾者四國勤毖我民如人有疾必速攻治之我曷其
　不於前寜人所受休美而畢之乎按此三節謂不可
　不卒終畢寜王寜人事功休美之意言寜人則舊人
　之不欲征者亦可愧矣(朱子曰諸家棐字並作輔字/訓固為可通後讀漢書顔師)
　(古註云匪棐通用如書中棐字正合作匪字義曰忱/諶字只訓信天棐忱如云天不可信  唐孔氏  三)
　(節文辭畧同義不甚異使林氏曰武庚之叛是天閟/塞之而欲其毖慎葢將  我操心危而慮患深養其)
　(徳慧術智於疢疾之中此正我勘定禍難以成武功/之所也  新安許氏月卿曰天意欲征武庚故此歸)
　(之於天非諄諄然命之也民心之所欲即是天意如/此  陳氏大猷曰圖事以其所行言圖功以其所成)
　(言休以受命言/反覆論之耳)
王曰若昔朕其逝朕言艱日思若考作室既底法厥子
乃弗肯堂矧肯構(音/姤)厥父菑(音/茲)厥子乃弗肯播矧肯穫
厥考翼其肯曰予有後弗棄基肆予曷敢不越卬敉寜
王大命
　昔前日也猶孟子昔者之昔若昔我之欲往我亦謂
　其事之難而日思之矣非輕舉也以作室喻之父既
　底定廣狹髙下其子不肯為之堂基况肯為之造屋
　乎以耕田喻之父既反土而菑矣其子乃不肯為之
　播種况肯俟其成而刈穫之乎考翼父敬事者也為
　其子者如此則考翼其肯曰我有後嗣弗棄我之基
　業乎葢武王定天下立經陳紀如作室之底法如治
　田之既菑今三監(平/聲)叛亂不能討平以終武王之業
　則是不肯堂不肯播况望其肯搆肯穫而延綿國祚
　於無窮乎武王在天之靈亦必不肯自謂其有後嗣
　而不棄墜其基業矣故我何敢不及我身之存以撫
　存武王之大命乎按此三節申喻不可不終武功之
　意
若兄考乃有友伐厥子民養其勸弗救
　民養未詳蘇氏曰養厮養也謂人之臣僕大意言若
　父兄有友攻伐其子為之臣僕者其可勸其攻伐而
　不救乎父兄以喻武王友以喻四國子以喻百姓民
　養以喻邦君御事今王之四國毒害百姓而邦君臣
　僕乃憚於征役是長其患而不救其可哉此言民被
　四國之害不可不救援之意
王曰嗚呼肆哉爾庶邦君越爾御事爽邦由哲亦惟十
人廸知上帝命越天棐忱爾時罔敢易法矧今天降戾
(音/利)于周邦惟大艱人誕鄰胥伐于厥室爾亦不知天命
不易
　肆放也欲其舒放而不畏縮也爽明也爽厥師之爽
　桀昏徳湯伐之故言爽師受昏徳武王伐之故言爽
　邦言昔武王之明大命於邦皆由明智之士亦惟亂
　臣十人蹈知天命及天輔武王之誠以克商受爾於
　是時不敢違越武王法制憚於征役矧今武王死天
　降禍於周首大難之四國大近相攻於其室事危勢
　廹如此爾乃以為不可征爾亦不知天命之不可違
　越矣此以今昔互言責邦君御事之不知天命按先
　儒皆以十人為十夫然十夫民之賢者爾恐未可以
　為廸知帝命未可以為越天棐忱所謂廸知者蹈行
　真知之詞也越天棐忱天命已歸之詞也非亂臣昭
　武王以受天命者不足以當之况君奭之書周公歴
　舉虢叔閎夭之徒亦曰廸知天威於受殷命亦曰若
　天棐忱詳周公前後所言則十人之為亂臣又何疑
　哉
予永念曰天惟喪(去/聲)殷若穡(音/色)夫予曷敢不終朕畆天
亦惟休于前寧人
　天之喪殷若農夫之去草必絶其根本我何敢不終
　我之田畆乎我之所以終畆者是天亦惟欲休美於
　前寧人也(林氏曰我長念於心則謂天以紂之暴虐/而改命我周其於殷人也若穡夫治田去)
　(其稂莠必芟夷藴崇之絶其根本勿使能植而後已/今也有遺種焉則我何敢不於田畆之中而畢其事)
　(乎葢武庚之叛而不/去則為不終朕畆矣)
予曷其極卜敢弗于從率寜人有指疆土矧今卜并吉
肆朕誕以爾東征天命不僭卜陳惟若茲
　我何敢盡欲用卜敢不從爾勿征葢率循寜人之功
　當有指定先王疆土之理卜而不吉固將伐之况今
　卜而并吉乎故我大以爾東征天命斷不僭差卜之
　所陳葢如此按此篇専主卜言然其上原天命下述
　得人往推寜王寜人不可不成之功近指成王邦君
　御事不可不終之責諄諄乎民生之休戚家國之興
　喪懇惻切至不能自已而反復終始乎卜之一説以
　通天下之志以斷天下之疑以定天下之業非聰明
　睿知神武而不殺者孰能與於此哉(朱子曰如周誥/諸篇不過説周)
　(合代商之意是當時説話其間多有不可解者亦自/觀其大意所在而已  書亦難點如大誥語句甚長)
　(今人都碎讀了所以曉不得本新安陳氏曰東征之/舉以天命與先王之責決之  不待卜况今卜又并)
　(吉故我大以爾東征天命討罪決不僭差卜之所陳/葢如此此總陳前諸章之意而結之以哲人與元龜)
　(知天意之當從前業之當終而決於東征也喪西山/真氏曰此章以予永念發端下分三説天命  殷我)
　(不可不終其事一也天降休命于武王凡今所有之/疆土皆前人之所區畫我可不率其舊如韓愈所謂)
　(惟天惟祖宗所以付任予者庶其在此予曷敢不力/二也其下乃言今卜并吉是天實命我所不可違三)
　(也予曷其極卜言不必窮極於卜也卜陳惟若茲言/卜亦不外乎此也先以理斷而後以卜叅之葢不特)
　(不違卜亦本不専恃於卜也卿董氏鼎曰帝王之決/大疑必詢謀僉同謀及乃心  士庶民而後及卜筮)
　(葢以人謀既協乃決於天商之亡也格人元龜罔敢/知吉周之東征也民獻十夫予翼而卜又并吉此大)
　(誥一書所以/始終言之)
　　㣲子之命
　　　㣲國名子爵也成王既殺武庚封㣲子於宋以
　　　奉湯祀史録其誥命以為此篇今文無古文有
　　　(史記帝乙長子曰㣲子啟母賤不得嗣少子辛/之母正后辛立是為紂  林氏曰詔王子出廸)
　　　(語云㣲子去之㣲子當紂之時處可疑之地而/去商亦遯于荒野而已及武王克商始抱祭器)
　　　(歸周武王使復其位初以殷之封爵居舊位也/不曰宋公之命而曰㣲子之命葢周以賔待之)
　　　(非欲臣之也箕子㣲子雖歸周而未嘗臣周所/以與比干竝稱三仁  吳氏曰武王克殷封武)
　　　(庚於殷墟封㣲子於宋樂記言武王下車投殷/後於宋是也及武庚叛成王殺之始即㣲子已)
　　　(封之宋國建之為上公以奉湯祀葢申命之書/非先未封至此始封之也凡策命諸侯必有初)
　　　(封之辭如蔡仲之命乃命諸王邦之蔡之類此/篇初無此等語也史記世家言周公既承王命)
　　　(誅武庚乃命㣲子代殷後奉其先祀作㣲子之/命以申之其説為是且武王猶封箕子於朝鮮)
　　　(豈有捨㣲子不封待成王而後封乎子陳氏經/曰當武庚叛後殷餘民猶思商以㣲  之賢處)
　　　(疑忌之地而命之之辭如此聖人寛大公平之/用心也  新安陳氏曰殺武庚始命㣲子奉湯)
　　　(祀者葢紂以嫡子立為天子武庚紂子實為大/宗子㣲子不過支子爾武庚在為殷後奉湯祀)
　　　(者武庚也㣲子不得與也武庚死殷命黜㣲子/始得代之為殷後與  王氏炎曰紂之後可絶)
　　　(湯之祀不/可絶也)
王若曰猷殷王元子惟稽古崇徳象賢統承先王修其
禮物作賔于王家與國咸休永世無窮
　元子長子也㣲子帝乙之長子紂之庶兄也崇徳謂
　先聖王之有徳者則尊崇而奉祀之也象賢謂其後
　嗣子孫有象先聖王之賢者則命之以主祀也言考
　古制尊崇成湯之徳以㣲子象賢而奉其祀也禮典
　禮物文物也修其典禮文物不使廢壞以備一王之
　法也孔子曰夏禮吾能言之把不足徴也殷禮吾能
　言之宋不足徴也文獻不足故也殷之典禮㣲子修
　之至孔子時已不足徴矣故夫子惜之賔以客禮遇
　之也振鷺言我客戾至左氏謂宋先代之後天子有
　事膰焉有喪拜焉者也呂氏曰先王之心公平廣大
　非若後世滅人之國惟恐苖裔之存為子孫害成王
　命㣲子方且撫助愛養欲其與國咸休永世無窮公
　平廣大氣象於此可見(張氏曰本湯言之曰崇徳自/㣲子言之曰象賢  王氏炎)
　(曰修禮物者自正朔外不用時王制度而用其舊儀/  呂氏曰象非止訓似曰象者欲其盛徳之象形容)
　(長存而不泯也先王封先代之後欲存先代典禮者/葢以損益之理若循環然先代禮物不修後聖有作)
　(扶衰救弊何所稽考乎孔子歎文獻之不足徴與商/頌僅得十二之五皆後世不能修禮物故也  新安)
　(陳氏曰稽古崇徳象賢一句為一篇之綱領此章自/崇徳象賢至作賔王家皆承稽古二字崇徳象賢固)
　(稽古典為之使修先代禮物作時王之賔客亦稽古/典為之也如立堯後以作虞賔立夏後以修夏禮皆)
　(古人所已行者稽古以下四句所以考之於既往與/國咸休二句所以期之於方來又曰象賢之賢獻也)
　(禮物文也文非獻不能修宋初所以能修禮物以有/㣲子之賢也孔子時宋文獻不足徴繼之者不能賢)
　(如㣲子故也故尤以象賢為重前日失之於武庚今/日得之於㣲子所以下文深取其踐修厥猷恪慎孝)
　(恭有此賢徳上可象湯徳以繼/前聖下可修禮物以俟後聖焉)
嗚呼乃祖成湯克齊聖廣淵皇天眷佑誕受厥命撫民
以寛除其邪虐功加于時徳垂後裔
　齊肅也齊則無不敬聖則無不通廣言其大淵言其
　深也誕大也皇天眷佑誕受厥命即伊尹所謂天監
　厥徳用集大命者撫民以寛除其邪虐即伊尹所謂
　代虐以寛兆民允懷者功加于時言其所及者衆徳
　垂後裔言其所𫝊者逺也後裔即㣲子也此崇徳之
　意(呂氏曰齊聖廣淵不可分當於此識湯徳之全體/湯克寛克仁代虐以寛則其開六百年基業正在)
　(於寛誠新安陳氏曰齊誠一也齊如中庸所謂惟天/下至  聖即惟天下至聖廣淵即溥博淵泉也湯之)
　(寛亦非縱弛之廣乃自齊聖廣淵盛徳中流出總言/之皆垂後裔之徳之源也功加于時功即徳之效徳)
　(垂後裔徳即功之本互言之爾湯之功徳𫝊祀六百/開闢以來莫加焉而可使之不祀乎此所以生下文)
　(之意/也)
爾惟踐修厥猷舊有令聞(並去/聲)恪慎克孝肅恭神人予
嘉乃徳曰篤不忘上帝時歆下民祇協庸建爾于上公
尹茲東夏
　猷道令善聞譽也㣲子踐履修舉成湯之道舊有善
　譽非一日也恪敬也恪謹克孝肅恭神人指㣲子實
　徳而言抱祭器歸周亦其一也篤厚也我善汝徳曰
　厚而不忘也歆饗庸用也王者之後稱公故曰上公
　尹治也宋亳在東故曰東夏此象賢之意(張氏曰恪/慎在心肅)
　(恭在貌克孝内也故言恪慎神人外也故言肅恭忘/唐孔氏曰左傳僖十二年王命管仲有曰謂督不)
　(即此曰篤不忘類也郊王氏曰宋商後得郊天故云/上帝時歆記曰宋之  也契也  西山真氏曰恪慎)
　(克孝是事親以敬也肅恭神人是事神治人亦以敬/也敬以事神故上帝時歆敬以治人故下民祇協古)
　(聖賢惟以敬用功而已㣲子之徳信乎其為象賢也/  葉氏曰周制三公在朝八命有功徳出封作伯九)
　(命謂之上公二王後亦出封之公也抱陳氏經曰鎬/在西故以宋為東夏  息齋徐氏曰  祭器歸周與)
　(商書㣲子/篇末𫝊異)
欽哉往敷乃訓慎乃服命率由典常以蕃王室𢎞乃烈
祖律乃有民永綏厥位毗予一人世世享徳萬邦作式
俾我有周無斁(音/亦)
　此因戒勉之也服命上公服命也宋王者之後成湯
　之廟當有天子禮樂慮有僭擬之失故曰謹其服命
　率由典常以戒之也𢎞大律範毗輔式法斁厭也即
　詩言在此無斁之意　林氏曰偪生於僭僭生於疑
　非疑無僣非僭無偪(音/逼)謹其服命遵守典常安有偪
　僭之過哉魯實侯爵乃以天子禮樂祀周公亦既不
　謹矣其後遂用於羣公之廟甚至季氏僭八佾三家
　僭雍徹其原一開末流無所不至成王於宋謹慎如
　此必無賜周公以天子禮樂之事豈周室既衰魯竊
　僭用託為成王之賜伯禽之受乎(西山真氏曰㣲子/既篤於敬矣而猶)
　(勉以欽哉欲其敬而益敬也能敬始能全敷敎訓慎/服命以下之衆美因以戒勉期望之也  陳氏大猷)
　(曰此章廣上文統承先王至永世無窮之意能陳氏/雅言曰以者承上之辭如以親九族之以葢  戒其)
　(所不當為者即能勉其所當為非於所戒之外别有/所勉之事也  蘇氏曰當武庚叛餘以新造之周侯)
　(前代未盡亡之賢子則㣲子葢處可疑之地禁戒之/辭隄防之具宜悉也乃命之曰上帝時歆曰𢎞乃烈)
　(祖曰萬邦作式此三代/之事後世胡可及也)
嗚呼往哉惟休無替朕命
　歎息言汝往之國當休美其政而無廢棄我所命汝
　之言也(呂氏曰君子所過者化殺武庚叛者殺之爾/封㣲子賢者封之爾周何心哉殺武庚義也)
　(封㣲子仁也白陳氏曰武庚以叛黜復命㣲子常情/於此孰不暴  其罪明黜殷之由今此篇丁寜惻怛)
　(無一言及武庚事以傷㣲子之心葢誥命賢者其體/當如此  西山真氏曰此非特得誥命賢者之體葢)
　(武庚之罪當行天討㣲子之徳當加天命非有一毫/喜怒之私故其從容和平畧無忿疾之意於此可見)
　(聖人之心矣友王氏炎曰泰誓牧誓言紂之失至於/再三與周之  邦及從征之臣言也酒誥言紂之失)
　(亦無所隱兄弟之間相與言也至多士多方言紂之/失則畧與殷之遺民言也㣲子之命竝無一字及紂)
　(與武庚之事不可對商之賢子言也而/惟言湯之聖㣲子之賢其言有體也哉)
　　康誥
　　　康叔文王之子武王之弟武王誥命為衛侯今
　　　文古文皆有　按書序以康誥為成王之書今
　　　詳本篇康叔於成王為叔父成王不應(平/聲)以弟
　　　稱之説者謂周公以成王命誥故曰弟然既謂
　　　之王若曰則為成王之言周公何敢自以弟稱
　　　之也且康誥酒誥梓材三篇言文王者非一而
　　　畧無一語以及武王何耶説者又謂寡兄朂為
　　　稱武王尤為非義寡兄云者自謙之辭寡徳之
　　　稱苟語他人猶之可也武王康叔之兄家人相
　　　語周公安得以武王為寡兄而告其弟乎或又
　　　謂康叔在武王時尚幼故不得封然康叔武王
　　　同母弟武王分封之時年已九十安有九十之
　　　兄同母弟尚幼不可封乎且康叔文王之子叔
　　　虞成王之弟周公東征叔虞已封於唐豈有康
　　　叔得封反在叔虞之後必無是理也又按汲冡
　　　周書克殷篇言王即位於社南羣臣畢從毛叔
　　　鄭奉明水衛叔封𫝊禮召公奭贊采師尚父(音/甫)
　　　牽牲史記亦言衛康叔封布茲(註蓐/席也)與汲書大
　　　同小異康叔在武王時非幼亦明矣特序書者
　　　不知康誥篇首四十八字為洛誥脱簡遂因誤
　　　為成王之書是知書序果非孔子所作也康誥
　　　酒誥梓材篇次當在金縢之前(或問孔氏小序/以康誥為成王)
　　　(周公之書而子以武王言之何也朱子曰此五/峯胡氏之説也嘗因而考之其曰朕弟寡兄皆)
　　　(為武王之自言乃得事理之實而其他證亦多/小序之言不足深信也  胡氏於皇王大紀考)
　　　(究得康誥非周公成王時乃武王時葢有朕其/弟之語若成王則康叔為叔父矣又首尾只稱)
　　　(文考成王周公必不只稱文考又有寡兄之語/亦是武王自稱無疑如今人稱劣兄之類又康)
　　　(叔得禾𫝊記所載成王先封唐叔後封康叔決/無姪先叔之理  康誥三篇此是武王書無疑)
　　　(其中分明説王若曰孟侯朕其弟小子封豈有/周公方以成王之命命康叔而遽述已意以告)
　　　(之乎決不解如此五峯吳才老皆説是武王書/只縁誤以洛誥書首一叚置在康誥之前故叙)
　　　(其書於大誥㣲子之命之後問如此則封康叔/在武庚未叛之前矣曰想是同時商畿千里紂)
　　　(之地亦甚大所封必不止三兩國也惟三月哉/生魄一叚自是脱落分曉且如朕弟寡兄是武)
　　　(王自告康叔之詞無疑葢武王周公康叔同呌/作兄豈應周公對康叔一家人説話安得呌武)
　　　(王作寡兄以告其弟乎葢寡者是向人稱我家/我國長上之詞也只被其中有作新大邑於周)
　　　(數句遂牽引得序來作成王時書若是成王不/應所引多文王而不及武王且如今人纔説太)
　　　(祖便不及太宗也又問殷地武王既以封武庚/而使三叔監之矣  以何處封康叔曰既言以)
　　　(殷餘民封康叔豈非封武庚之外又以封之乎/  孔氏曰康圻内國名叔封字  林氏曰康乃)
　　　(叔未受封時食采之地或曰康諡也也鄭/氏曰康叔初封衛至子孫而并邶鄘)
惟三月哉生魄周公初基作新大邑于東國洛四方民
大和會侯甸男邦采衛百工播民和見(音/現)士于周周公
咸勤乃洪大誥治
　三月周公攝政七年之三月也始生魄十六日也百
　工百官也士説文曰事也詩曰勿士行枚呂氏曰斧
　斤版築之事亦甚勞矣而民大和會悉來赴役即文
　王作靈臺庶民子來之意蘇氏曰此洛誥之文當在
　周公拜手稽首之上(唐孔氏曰男下獨有邦以五服/男居其中則五服皆有邦可知)
　(禹貢五服通王畿此在畿外者林氏曰周九服侯甸/男采衛蠻夷鎮藩會于洛邑  惟内五服也  潘氏)
　(曰勤猶杕杜以勤歸之勤洪大也經之言複者多矣/  新安陳氏曰初基定基址也鎬在西洛在東故曰)
　(東國洛見士朝見而趨事也民大和會人心本自和/也播民和因人心之和而播敷宣暢其和也悦以使)
　(民民忘其勞公不忘民之勞而勤勞之所以得民心/也以召誥攷之周公以三月十二日乙夘至洛先觀)
　(召公營洛規模十四日丁巳行郊禮十五日戊午行/社禮十六日己未初基作洛繼此五日内號召齊集)
　(計度區畫分配科𣲖至二十一日甲子朝乃用書命/庶殷諸侯丕作召誥所謂用書命丕作即此所謂洪)
　(大誥治也如召誥𫝊中引春秋𫝊士彌牟營成周之/類叅以召誥日月脗合洛誥冠以此九句方有頭緒)
　(强附之此全不相應其為洛誥脱簡何可疑者諸家/阿附牽强解之非矣  陳氏雅言曰遷都定國之事)
　(非民之和則不足以有為非民力之勤則不足以有/成然其所以能勤者皆由於能和也其心既和則其)
　(力自勤而况有百工以播/其和有周公以咸其勤)
王若曰孟侯朕其弟小子封
　王武王也孟長(上/聲)也言為諸侯之長也封康叔名舊
　説周公以成王命誥康叔者非是(吳氏曰詩序言衛/不能修方伯連帥)
　(之職康叔之為方伯無疑先儒謂康叔受封時尚幼/者以此書稱小子之故康叔與武王周公皆太姒之)
　(子安得為尚幼今陜右之俗凡尊命卑貴命賤雖長/且老者亦以小子呼之表見親愛之辭此所謂小子)
　(亦/然)
惟乃丕顯考文王克明徳慎罰
　左氏曰明徳謹罰文王所以造周也明徳務崇之之
　謂謹罰務去之之謂明徳謹罰一篇之綱領不敢侮
　鰥寡以下文王明徳謹罰也汝念哉以下欲康叔明
　徳也敬明乃罰以下欲康叔謹罰也爽惟民以下欲
　其以徳行罰也封敬哉以下欲其不用罰而用徳也
　終則以天命殷民結之(林氏曰此篇多及慎罰用刑/者按左𫝊周克商蘇忿生以)
　(温為司宼立政司冦蘇公是也又曰武王之母弟八/人康叔為司冦則康叔以衛侯入繼蘇忿生為之故)
　(并以詰姦刑暴之事告之其曰外事外正以外言者/治殷民於衛也以衛為外則内事者王朝司寇之事)
　(也故以刑罰為詳慕陳氏大猷曰治天下不過徳刑/兩端徳者人所同  感化人心之本也文王則克明)
　(之使民慕而入於徳罰者人所同畏防範人心/之具也文王則克謹之使民畏而不入於罰)
不敢侮鰥寡庸庸祇祇威威顯民用肇造我區夏越我
一二邦以修我西土惟時怙(音/户)冒聞于上帝帝休天乃
大命文王殪(音/意)戎殷誕受厥命越厥邦厥民惟時叙乃
寡兄朂肆汝小子封在兹東土
　鰥寡人所易忽也於人易忽者而不忽焉以見聖人
　無所不敬畏也即堯不虐無告之意論文王之徳而
　首發此非聖人不能也庸用也用其所當用敬其所
　當敬威其所當威言文王用能敬賢討罪一聽於理
　而已無與焉故徳著於民用始造我區夏及我一二
　友邦漸以修治至罄西土之人怙之如父冒之如天
　明徳昭升聞于上帝帝用休美乃大命文王殪滅大
　殷大受其命萬邦萬民各得其理莫不時叙汝寡徳
　之兄亦勉力不怠故爾小子封得以在此東土也吳
　氏曰殪戎殷武王之事也此稱文王者武王不敢以
　為己之功也　又按東土云者武王克商分紂城朝
　歌以北為邶(音/佩)南為鄘(音/容)東為衛意邶鄘為武庚之
　封而衛即康叔也漢書言周公善康叔不從管蔡之
　亂似地相比近之辭然不可考矣(陳氏大猷曰不敢/侮鰥寡者仁民也)
　(庸庸使能也祇祇尊賢也明徳之事威威懲惡也慎/罰之事是是非非使民曉然知所好惡所以顯民也)
　(恐康叔以受封為當然故歴言文王之積累汝兄之/勉勵故汝得有此土也庶其念所自之艱難而不敢)
　(慢易也武新安陳氏曰諸儒泥周公命康叔之説者/謂公呼  王為寡有之兄言其徳不羣也豈事理名)
　(稱之實乎惟是武王自言故稱文王詳而自謂甚略/只以一朂字見其自勉若周公之言豈論武王如此)
　(簡略且朂字惟/自謙乃可言耳)
王曰嗚呼封汝念哉今民將在祇遹(音/聿)乃文考紹聞衣
(去/聲)徳言往敷求于殷先哲王用保乂民汝丕逺惟商耉
成人宅心知訓别求聞由古先哲王用康保民𢎞于天
若徳裕乃身不廢在王命
　此下明徳也遹述衣服也今治民將在敬述文考之
　事繼其所聞而服行文王之徳言也往之國也宅心
　處心也安汝止之意知訓知所以訓民也由行也曰
　保乂曰知訓曰康保經緯以成文爾武王既欲康叔
　祇遹文考又欲敷求商先哲王又丕逺惟商耉成人
　又别聞由古先哲王近述諸今逺稽諸古不一而足
　以見義理之無盡易曰君子多識(音/志)前言往行(胡孟/反)
　以蓄其徳𢎞者廓而大之也天者理之所從出也康
　叔博學以聚之集義以生之真積力久衆理該通此
　心之天理之所從出者始恢廓而有餘用矣若是則
　心廣體胖(音/盤)動無違禮斯能不廢在王之命也　呂
　氏曰康叔歴求聖賢問學至于𢎞于天徳裕身可謂
　盛矣止能不廢王命才可免過而已此見人臣職分
　之難盡若欲為子必須如舜與曾閔方能不廢父命
　若欲為臣必須如舜與周公方能不廢君命(林氏曰/唯求老)
　(成法往古又當𢎞于天召誥曰則無遺夀耉其稽我/古人之徳又能稽謀自天即此意  陳氏雅言曰明)
　(徳之道固當全備衆理而後有以窮天下之善尤當/貫通一理而後有以廓此心之天此即伊尹告太甲)
　(以主善為師協/子克一之意也)
王曰嗚呼小子封恫瘝乃身敬哉天畏棐忱民情大可
見小人難保往盡乃心無康好(去/聲)逸豫乃其乂民我聞
曰怨不在大亦不在小惠不惠懋不懋(恫音通瘝/姑還反)
　恫痛瘝病也視民之不安如疾痛之在乃身不可不
　敬之也天命不常雖甚可畏然誠則輔之民情好惡
　(竝去/聲)雖大可見而小民至為難保汝往之國所以治
　之者非他惟盡汝心無自安而好逸豫乃其所以治
　民也古人言怨不在大亦不在小惟在順不順勉不
　勉耳順者順於理勉者勉於行(胡孟/反)即上文所謂往
　盡乃心無康好逸豫者也(朱子曰恫瘝常如疾痛之/在身則無不覺矣  孔氏)
　(曰治民務除惡政當如痛病在汝身欲去之哉夏氏/曰民之休戚汝之休戚也故曰恫瘝乃身敬  以下)
　(即當敬之事爾呂氏曰命爾為侯非富貴之也乃委/痛病於爾身  上則天棐忱下則民難保非痌瘝乃)
　(身乎怨陳氏經曰不必求之天求之民可也當林氏/曰致  無小無大皆足以召亂當順而不順  勉而)
　(不勉皆致怨之道必順於/理而勉於行怨庶可弭也)
已汝惟小子乃服惟𢎞王應保殷民亦惟助王宅天命
作新民
　服事應和也汝之事惟在廣上徳意和保殷民使之
　不失其所以助王安定天命而作新斯民也此言明
　徳之終也大學言明徳亦舉新民終之(朱子曰鼓之/舞之之謂作)
　(言攘起其自新之民也所鼓之舞之如擊鼓然自然/使人跳舞踴躍然民之  以感動者由其本有此理)
　(但上之人既自有以明其明徳時時提撕警發則下/之觀瞻感化各自有以興起其同然之善心而不能)
　(已耳人林氏曰應保者因人情而安之謂應其所欲/也如  情莫不欲壽則生之而不傷人情莫不欲富)
　(則厚之而不困人情莫不欲安則扶之而不危所欲/與聚所惡勿施皆所以應而保之也  陳氏大猷曰)
　(殷民乃天命所視以去留人心所視以觀化保殷民/所以助王宅天命而作新民也  新安陳氏曰此欲)
　(康叔法文王之明徳而極於新民也大學𫝊引康誥/曰克明徳即截上文克明徳慎罰一句上三字引作)
　(新民即此章此一句也大學三綱領之二其源實出/於康誥二帝夏商以來言明徳者有矣未有言新民)
　(者言克明徳作新民體用相對首見於康誥/而大學祖述之謂康誥非大學之宗祖可乎)
王曰嗚呼封敬明乃罰人有小罪非𤯝乃惟終自作不
典式爾有厥罪小乃不可不殺乃有大罪非終乃惟𤯝
災適爾既道極厥辜時乃不可殺
　此下謹罰也式用適偶也人有小罪非過誤乃其固
　為亂常之事用意如此其罪雖小乃不可不殺即舜
　典所謂刑故無小也人有大罪非是故犯乃其過誤
　出於不幸偶爾如此既自稱道盡輸其情不敢隱匿
　罪雖大時乃不可殺即舜典所謂宥過無大也諸葛
　孔明治蜀服罪輸情者雖重必釋其既道極厥辜時
　乃不可殺之意歟(朱子曰不典式爾古註式訓勉蘇/云爾是人自言法當如此皆迂予)
　(謂此不可曉大槩是宥過刑故之意非蘇氏曰此設/為死罪之大小以明其情之有輕重  謂小罪為可)
　(殺也如甲乙皆有死罪而甲之罪小於乙非謂其罪/不至死也今世之法謀殺己傷雖未殺皆死雖未傷)
　(而寘人於必死之地亦死過失殺雖已殺皆贖與此/意畧相似  蔡氏元度曰欽哉欽哉用刑不可不敬)
　(也惟明克允用刑不可不明也殺新安陳氏曰小罪/不可不殺小罪怙終刑之可也  之無乃過乎葢敗)
　(常越雅其罪雖小其情乃亂之原不殺則為害將甚/大曰有者謂小罪中有如此者非謂凡有小罪而怙)
　(終者皆殺之也此又/宜於作不典觀之)
王曰嗚呼封有叙時乃大明服惟民其勅懋和若有疾
惟民其畢棄咎若保赤子惟民其康乂
　有叙者刑罰有次序也明者明其罰服者服其民也
　左氏曰乃大明服已則不明而殺人以逞不亦難乎
　勅戒勅也民其戒勅而勉於和順也若有疾者以去
　疾之心去惡也故民皆棄咎若保赤子者以保子之
　心保善也故民其安治(朱子曰若有疾刑人如痛在/巳又恫瘝之意  張氏曰刑)
　(罰足以制人之形而不足以服人之心必不紊刑之/倫序時乃大明刑罰而足以服其心宜民勅懋而且)
　(和也人林氏曰若有疾若保赤子皆出於中心之誠/然葢  有疾而欲去之有赤子而欲保之此豈可以)
　(偽為舉斯心以加諸彼則無往而不為仁矣至陳氏/大猷曰去民之惡如去己疾則調治無所不  必盡)
　(棄其咎矣保其民如保巳之赤子則愛䕶無所不至/民必康且乂矣先言有疾後言赤子葢民棄咎然後)
　(可康乂也使新安陳氏曰此處三言惟民其必加以/後之二譬  民棄咎康乂而後可全其勅懋和也)
非汝封刑人殺人無或刑人殺人非汝封又曰劓刵(音/乂)
(貳/)人無或劓刵人
　刑殺者天之所以討有罪非汝封得以刑之殺之也
　汝無或以己而刑殺之刵截耳也刑殺刑之大者劓
　刵刑之小者兼舉小大以申戒之也又曰當在無或
　刑人殺人之下又按刵周官五刑所無呂刑以為苗
　民所制(朱子曰康叔為周司冦故一篇多説用刑須/改其句呂氏説非汝封刑人殺人則人亦無)
　(敢刑人殺人又曰非汝封劓刵人則人亦無敢劓/刵人葢言用刑之權正在康叔不可不謹之意耳)
王曰外事汝陳時臬(音/揑)司師茲殷罰有倫
　外事未詳陳氏曰外事有司之事也臬法也為凖限
　之義言汝於外事但陳列是法使有司師此殷罰之
　有倫者用之爾　呂氏曰外事衛國事也史記言康
　叔為周司冦司冦王朝之官職任内事故以衛國對
　言為外事今按篇中言往敷求往盡乃心篇終曰往
　哉封皆令其之國之辭而未見其留王朝之意但詳
　此篇康叔葢深於法者異時成王或舉以任司冦之
　職而此則未必然也(陳氏大猷曰上章槩言用刑此/章専言衛國之刑故以外事别)
　(之猶下文言外庶子外正也臬門梱也有限凖之義/故以訓法猶謂法為律也衛居殷墟法乃殷民所安)
　(也/)
又曰要囚服念五六日至于旬時丕蔽要囚
　要囚獄辭之要者也服念服膺而念之旬十日時三
　月為(去/聲)囚求生道也蔽斷也(蘇氏曰服念為囚求生/道也求之旬時而終無)
　(生道乃可殺三林氏曰唐太宗謂羣臣曰死者不可/復生決囚須  覆奏頃刻之間何暇思慮自今宜五)
　(覆奏正得康誥要囚之意獄新安陳氏曰按歐陽公/瀧岡阡表載其父崇公任  官每為囚求生道嘗曰)
　(為之求生道而不得夫然後我與/死者可以俱無憾矣亦合此意)
王曰汝陳時臬(音/湼)事罰蔽殷彝用其義刑義殺勿庸以
次汝封乃汝盡遜曰時叙惟曰未有遜事
　義宜也次次舍之次遜順也申言敷陳是法與事罰
　斷以殷之常法矣又慮其泥(去/聲)古而不通又謂其刑
　其殺必察其宜於時者而後用之既又慮其趨時而
　狥己又謂刑殺不可以就汝封之意既又慮其刑殺
　雖已當罪而矜喜之心乘之又謂使汝刑殺盡順於
　義雖曰是有次序汝當惟謂未有順義之事葢矜喜
　之心生乃怠惰之心起刑殺之所由不中(去/聲)也可不
　戒哉(孔氏曰用舊法典刑宜於時世者有陳氏大猷/曰罰獨言之則兼刑殺上文殷罰  倫是也與)
　(刑殺對言則罰輕刑重殺尤重也虚新安陳氏曰雖/盡遜而惟曰未遜心常不自是則  明公正之體不)
　(失而審慎矜恤之念常存刑罰之不中者鮮矣即呂/刑所謂雖休勿休曾子所謂如得其情則哀矜而勿)
　(喜/也)
已汝惟小子未其有若汝封之心朕心朕徳惟乃知
　已者語辭之不能已也小子幼小之稱言年雖少(去/聲)
　而心獨善也爾心之善固朕知之朕心朕徳亦惟爾
　知之將言用罰之事故先發其良心焉(新安陳氏曰/能慎罰者汝)
　(之心欲汝慎罰者我之心我之心惟欲以徳行罰/耳我之與汝心實相知所以深相孚契相戒飭也)
凡民自得罪寇攘姦宄(音/軌)殺越人于貨暋(音/敏)不畏死罔
弗憝(徒對/反)
　越顛越也盤庚云顛越不恭暋强憝惡(去/聲)也自得罪
　非為(去/聲)人誘陷以得罪也凡民自犯罪為盜賊姦宄
　殺人顛越人以取財貨强狠亡命者人無不憎惡之
　也用罰而加是人則人無不服以其出乎人之同惡
　而非即乎吾之私心也特舉此以明用罰之當(去/聲)罪
　(唐孔氏曰顛越人謂不死而傷一夏氏曰此不待敎/而誅之者也  陳氏大猷曰此  節上下疑有闕文)
　(舉呂氏曰説者以凡民自得罪以下與上文不叶葢/  一端以為證驗也葢謂如此等罪之人人所同惡)
　(而刑加焉豈容以次汝封乎是謂刑加於自犯之罪/也用刑皆如此則契公理矣所刑苟非人所同惡是)
　(移法就己也此新安陳氏曰呂説竒蔡亦略取/之然平心讀  五句實與上文不貫缺之良是)
王曰封元惡大憝矧惟不孝不友子弗祇服厥父事大
傷厥考心于父不能字厥子乃疾厥子于弟弗念天顯
乃弗克恭厥兄兄亦不念鞠子哀大不友于弟惟弔(音/的)
兹不于我政人得罪天惟與我民彝大泯(音/敏)亂曰乃其
速由文王作罰刑茲無赦
　大憝即上文之罔弗憝言冦攘姦宄固為大惡而大
　可惡矣况不孝不友之人而尤為可惡者當商之季
　禮義不明人紀廢壞子不敬事其父大傷父心父不
　能愛子乃疾惡(去/聲)其子是父子相夷也天顯猶孝經
　所謂天明尊卑顯然之序也弟不念尊卑之序而不
　能敬其兄兄亦不念父母鞠養之勞而大不友其弟
　是兄弟相賊也父子兄弟至於如此苟不於我為政
　之人而得罪焉則天之與我民彝必大泯滅而紊亂
　矣曰者言如此則汝其速由文王作罰刑此無赦而
　懲戒之不可緩也(朱子曰惟弔兹惟痛憫此得罪之/人也不于我政人得罪憫痛之深)
　(恨不自我得罪也責蔡氏元度曰先責子之不孝然/後責父之不慈先  弟之不恭然後責兄之不友周)
　(禮有不孝不弟之刑而無不慈不友之罪即此意也/  張氏曰民之秉彝民彝常性之謂也  呂氏曰前)
　(言殷罰殷彝此言文王作罰刑者殷法常事用之父/子兄弟之獄則用文王之法經紂之惡人倫戕敗文)
　(王於維持綱常之罰有作焉如地官不孝不弟之刑/之類故以殷法治殷俗因人情之所安也以文王罰)
　(刑誅不孝不友撥殷亂之所在也言新安陳氏曰按/前已告康叔明徳以作新民矣此  慎罰而速懲不)
　(孝不友者盖已致新民之功不率而後方嚴齊民之/刑何用法峻急之有又按此章孔註甚明蔡𫝊從之)
　(當/矣)
不率大戞矧惟外庶子訓人惟厥正人越小臣諸節乃
别播敷造民大譽弗念弗庸瘝厥君時乃引惡惟朕憝
已汝乃其速由兹義率殺
　戞法也言民之不率敎者固可大寘之法矣况外庶
　子以訓人為職與庶官之長及小臣之有符節者乃
　别布條敎違道干譽弗念其君弗用其法以病君上
　是乃長(上/聲)惡於下我之所深惡也臣之不忠如此刑
　其可已乎汝其速由此義而率以誅戮之可也　按
　上言民不孝不友則速由文王作罰刑茲無赦此言
　外庶子正人小子背上立私則速由茲義率殺其曰
　刑曰殺若用法峻急者葢殷之臣民化紂之惡父子
　兄弟之無其親君臣上下之無其義非繩之以法示
　之以威殷民孰知不孝不義之不可干哉周禮所謂
　刑亂國用重典者是也然曰速由文王曰速由兹義
　則其刑其罰亦仁厚而已矣(孔氏曰戞常也凡民不/循大常之敎猶刑之無)
　(赦下新安陳氏曰不率大戞一句或以屬上文或以/屬  文不勝異説此句合缺疑  吳氏曰速由兹義)
　(率殺即前文王所作罰刑無非義也非王氏日休曰/前言速由文王作罰此速由兹義豈  指文王之義)
　(刑義/殺乎)
亦惟君惟長不能厥家人越厥小臣外正惟威惟虐大
放王命乃非徳用乂
　君長指康叔而言也康叔而不能齊其家不能訓其
　臣惟威惟虐大廢棄天子之命乃欲以非徳用治是
　康叔且不能用上命矣亦何以責其臣之瘝厥君也
　哉(朱子曰乃非徳用乂言汝若寛縱則小臣外正皆/得為威虐汝之為此欲以徳乂民而實非徳也姑)
　(息而已蘇等説懲王氏之弊一槩以寛為説恐非聖/人刑人正法之意也  林氏曰不能厥家人如左傳)
　(云不能其大夫至于/君祖母以及國人也)
汝亦罔不克敬典乃由裕民惟文王之敬忌乃裕民曰
我惟有及則予一人以懌
　汝罔不能敬守國之常法由是而求裕民之道惟文
　王之敬忌敬則有所不忽忌則有所不敢期裕其民
　曰我惟有及於文王則予一人以悦懌矣此言謹罰
　之終也穆王訓刑亦曰敬忌云(朱子曰文王之敬忌/忌惡也  林氏曰裕)
　(民豈他求哉惟文王之敬忌而已敬則有所尊而能/順其所為忌則有所畏而能戒其所不為  陳氏大)
　(猷曰敬則律已嚴而感率者盡裕則待人寛而從容/自從然敬典而不知忌刑亦非所以全裕民之道惟)
　(法文王之敬典忌刑乃能裕民耳弗念弗庸既以為/朕憝則敬忌裕民人其有不懌乎  唐孔氏曰敬忌)
　(謂敬徳忌刑兩新安陳氏曰前言速由文王作罰速/由茲義率殺  言速由何其急速也此言乃由裕民)
　(乃裕民兩言乃裕又何其寛緩也始欲其以刑齊民/以懲戒人之惡習終欲其以身率人以容養人之善)
　(心其急其緩竝行而不相悖也意陳氏大猷/曰此上三節疑有錯簡諸家皆  其然耳)
王曰封爽惟民廸吉康我時其惟殷先哲王徳用康乂
民作求矧今民罔廸不適不廸則罔政在厥邦
　此下欲其以徳用罰也求等也詩曰世徳作求言明
　思夫民當開導之以吉康我亦時其惟殷先哲王之
　徳用以安治其民為等匹於商先王也廸即廸吉康
　之廸况今民無導之而不從者苟不有以導之則為
　無政於國矣廸言徳而政言刑也前既嚴之民又嚴
　之臣又嚴之康叔此則武王之自嚴畏也(西山真氏/曰欲導民)
　(於吉康其何以哉惟於殷先哲王之徳用以康乂民/者作而求之而已葢殷先哲王之所為無非導民吉)
　(康之道也導之以仁義而民趨於仁義導之以孝弟/而民趨於孝弟此則所謂吉康也政者所以正民不)
　(能導民俾知所適尚何政之有古之所謂政/者合敎化而言後世所謂政者離敎化而言)
王曰封予惟不可不監告汝徳之説于罰之行今惟民
不静未戾厥心廸屢未同爽惟天其罰殛我我其不怨
惟厥罪無在大亦無在多矧曰其尚顯聞于天
　戾止也又言民不安静未能止其心之狠疾廸之者
　雖屢而未能使之上同乎治明思天其殛罰我我何
　敢怨乎惟民之罪不在大亦不在多苟為有罪即在
　朕躬况曰今庶羣腥穢之徳其尚顯聞于天乎(新安/陳氏)
　(曰我惟不可不監視古義即指文王明徳慎罰之義/故告汝以徳之説於罰之行之時葢欲以徳行罰而)
　(非以罰行罰也今惟民不安静未定其心廸之雖屢/而猶未同民之不静未同天將不罪民而罪導民者)
　(故爽明惟天其將伐殛我矣我其不當怨也惟其罪/不在大與多一毫不盡且為有罪況曰其已上顯聞)
　(于天而欲逭天之罰殛可乎爽惟天其罰殛我與爽/惟民廸吉康同爽惟葢當時語此王責己以勵康叔)
　(也要之此等語言多不可/强解難通者不如缺之)
王曰嗚呼封敬哉無作怨勿用非謀非彝蔽時忱丕則
敏徳用康乃心顧乃徳逺乃猷裕乃以民寜不汝瑕殄
　此欲其不用罰而用徳也歎息言汝敬哉毋作可怨
　之事勿用非善之謀非常之法惟斷以是誠大法古
　人之敏徳用以安汝之心省汝之徳逺汝之謀寛裕
　不廹以待民之自安若是則不汝瑕疵而棄絶矣(陳/氏)
　(經曰毋作致怨之事用敗事之謀變常之法皆起怨/之道也蔽如一言以蔽之之蔽惟斷以至誠則能不)
　(惑於非謀非彝矣心之不安則必喜異而厭常徳之/不顧則無内省之實猷之不逺則貪目前之利㤀他)
　(日之患凡此皆基於不誠也徳陳氏大猷曰為治有/不易之定論通行之常道明  慎罰是也捨是則為)
　(非謀非彝王恐叔惑於邪説異術謂民難以徳化易/以刑服如封徳彝之惑太宗者故戒以勿用而惟斷)
　(以至誠也丕則敏徳大法古人之敏徳如上章法文/王之明徳作求殷先哲王徳是也慮其悠悠而欲其)
　(汲汲故以敏徳言又恐其欲速也故又欲其安汝心/安則恐其警省不至也故又欲其回顧汝徳顧則又)
　(恐其察慮之太廹也故又欲其𢎞逺汝謀庶能優㳺/寛裕而與民相安矣  西山真氏曰裕乃以民寜不)
　(必言行寛政但自無作怨以下數句行之優裕即所/以致民之寜而民不瑕絶之也葢為善未至於優裕)
　(皆勉强也與前徳裕乃身之裕同至此則不言用罰/而純言用徳矣  陳氏雅言曰非謀非彞即作怨之)
　(事用康乃心顧乃徳逺乃猷/裕乃以民寧皆敏徳之事)
王曰嗚呼肆汝小子封惟命不于常汝念哉無我殄享
明乃服命髙乃聽用康乂民
　肆未詳惟命不于常善則得之不善則失之汝其念
　哉毋我殄絶所享之國也明汝侯國服命髙其聽不
　可卑忽我言用安治爾民也(爾雅曰肆今也如復齋/董氏曰肆語辭  肆徂)
　(厥敬勞肆往姦宄皆語辭也享陳氏大猷曰無使我/所與爾之爵土殄絶而不能  也服命即所服受之)
　(誥命髙乃聽/猶尊所聞)
王若曰往哉封勿替敬典聽朕告汝乃以殷民世享
　勿廢其所敬之常法聽我所命而服行之乃能以殷
　民而世享其國也世享對上文殄享而言(朱子曰殄/享世享皆)
　(享於天子致李氏杞曰康誥一篇始終以敬哉敬典/為言是知  敬之道乃修身治民之本康叔所以化)
　(商民之綱要莫大於此典新安陳氏曰商民不孝不/友化之之本在於敬五  耳勿替所當敬之典常即)
　(前所謂罔不克敬典者篇將終復申言之大學引惟/命不于常而斷之曰道善則得之不善則失之矣弗)
　(髙聽則殄享不善而失之也敬典聽告則世享善則/得之也武王封康叔拳拳反覆於文王明徳慎罰之)
　(家法無慮數百言末復以天命之無常享國之難必/者警戒之康叔實能敬聽而力行其言衛之享國卒)
　(與周家相為長/久吁豈偶然哉)
　　酒誥
　　　商受酗酒天下化之妹土商之都邑其染惡尤
　　　甚武王以其地封康叔故作書誥敎之云今文
　　　古文皆有　按吳氏曰酒誥一書本是兩書以
　　　其皆為(去聲下/竝同)酒而誥故誤合而為一自王若
　　　曰明大命于妹邦以下武王告受故都之書也
　　　自王曰封我西土棐徂邦君以下武王告康叔
　　　之書也書之體為(去/聲)一人而作則首稱其人為
　　　衆人而作則首稱其衆為一方而作則首稱一
　　　方為天下而作則首稱天下君奭書首稱君奭
　　　君陳書首稱君陳為一人而作也甘誓首稱六
　　　事之人湯誓首稱格汝衆此為衆人而作也湯
　　　誥首篇萬方有衆大誥首稱大誥多邦此為天
　　　下而作也多方書為四國而作則首稱四國多
　　　士書為多士而作則首稱多士今酒誥為妹邦
　　　而作故首言明大命于妹邦其自為一書無疑
　　　按吳氏分篇引證固為明甚但既謂専誥毖妹
　　　邦不應(平/聲)有乃穆考文王之語意酒誥専為妹
　　　邦而作而妹邦在康叔封圻之内則明大命之
　　　責康叔實任之故篇首専以妹邦為稱至中篇
　　　始名康叔以致誥其曰尚克用文王敎者亦申
　　　言首章文王誥毖之意其事則主於妹邦其書
　　　則付之康叔雖若二篇而實為一意雖若二事
　　　而實相首尾反復參究葢自為書之一體也(朱/子)
　　　(曰當初周公使管蔡者想見那時好在必不疑/他後來必是武庚與商之頑民每日將酒去灌)
　　　(㗖他乘醉以語言離間之曰你是兄却出來在/此周公是弟反執大權以臨天下管蔡想得被)
　　　(這幾個喚動了所以流言説公將不利於孺子/這個都是武庚與商之頑民敎他所以使得這)
　　　(管蔡如此後來周公所以作酒誥丁寧如此必/是當日因酒做出許多事中間想煞有説話而)
　　　(今書傳只載得大槩其中更有幾多機變曲折/在  徐孟寶問揚子雲言酒誥之篇俄空焉答)
　　　(曰孔書以巫蠱事不曾傳漢儒不曾見者多如/鄭康成晉杜預皆然想揚子雲亦不曾見  林)
　　　(氏曰紂以酒亡國餘習猶存酒誥所以作也専/新安陳氏曰此篇初以酗酒戒妹土之人不)
　　　(為康叔言但責之康叔使明戒酒之命於國人/後方呼康叔名以丁寜之至末云矧汝剛制于)
　　　(酒則専戒康叔之身/欲其以身率國人也)
王若曰明大命于妹邦
　妹邦即詩所謂沬鄉篇首稱妹邦者誥命専為妹邦
　發也(孔氏曰妹地紂所都朝歌以北是陳薛氏曰妹/古沬字沬水名因水名地  新安  氏曰提起)
　(頭説今明大命令于/妹邦大命即下文是)
乃穆考文王肇國在西土厥誥毖庶邦庶士越少正御
事朝夕曰祀茲酒惟天降命肇我民惟元祀
　穆敬也詩曰穆穆文王是也上篇言文王明徳則曰
　顯考此篇言文王誥毖則曰穆考言各有當也或曰
　文王世次為穆亦通毖戒謹也少正官之副貳也文
　王朝夕勅戒之曰惟祭祀則用此酒天始令民作酒
　者為大祭祀而已西土庶邦逺去商邑文王誥毖亦
　諄諄以酒為戒則商邑可知矣文王為西伯故得誥
　毖庶邦云(新安陳氏曰按昭穆之穆與左傳合不易/之論以穆考為穆穆之穆則詩稱武王曰)
　(率見昭考此昭字又如何訓耶穆穆之證非也正王/氏炎曰官正曰長亞曰少御事治事之臣也有  有)
　(少以唐孔氏曰世本云儀狄造酒又云杜康造酒本/人  意為之今言天降命葢人為亦天之所使也)
　(林氏曰非大祀而用酒則非/天之所以降命之本意矣)
天降畏我民用大亂喪(去聲/下同)徳亦罔非酒惟行(去/聲)越小
大邦用喪亦罔非酒惟辜
　酒之禍人也而以為天降威者禍亂之成是亦天爾
　箕子言受酗酒亦曰天毒降災正此意也民之喪徳
　君之喪邦皆由於酒喪徳故言行喪邦故言辜(朱子/曰南)
　(軒酒誥一叚解天降命天降威處誠千百年儒者所/不及今備載其説曰酒之為物本以奉祭祀供賔客)
　(此即天之降命也而人以酒之故至於失徳喪身即/天之降威也釋氏本惡天之降威者乃併與天之降)
　(命者去之吾儒則不然去其降威者而已降威者去/而降命者自在如飲食而至於暴殄天物釋氏惡之)
　(必欲食蔬茹吾儒則不至於暴殄而已衣服而至於/窮極奢侈釋氏惡之必欲衣壞色之衣吾儒則去其)
　(奢侈而已至於惡淫慝而絶夫婦吾儒則去其淫慝/而已釋氏本惡人欲并與天理之公者去之吾儒去)
　(人欲所謂天理者昭然矣譬如水焉釋氏惡其泥沙/之濁而窒之以土不知土既窒則無水可飲矣吾儒)
　(不然澄其泥沙而水之清者可酌此儒釋之分也以/呂氏曰天降命所以使民置酒者以祭祀無酒無)
　(薦馨香非以資人之酣飲也後人失其本意乃以酒/得禍而亦曰天降者天理不在人心外民為酒所困)
　(即天降威也邦材氏曰聖人所為而以為天降命人/以酒喪徳喪  皆自作孽而以為天降威葢古人於)
　(事之成敗未嘗不歸之天天雖髙髙在上人之起居/動静未有不與之俱者則人之所為孰非天之所為)
　(哉/辭)　(陳氏曰朝夕曰之下此文王誥毖庶邦庶士之/新安陳氏曰天降命與天降威當對觀設酒之)
　(初意本為祭祀乃天之降命也酒之流生禍亦天之/降威也酒一而已用以祀者此酒也喪徳喪邦者亦)
　(此酒也天理人欲同行異情人之於酒知其祭祀而/本於降命之天又能於燕飲而凛然知有降威之天)
　(則天理行而人欲窒方無酒禍矣無史氏漸曰吾切/喜衛人何其服酒誥之訓世守於  窮也始也商俗)
　(淫湎武王以酒誥戒之逮幽王之世上下沈湎衛武/公作賔之初筵以見衛人非特一時聞訓不敢自越)
　(於禁防又能以其所以為/禁防者傳為子孫法焉)
文王誥敎小子有正有事無彞酒越庶國飲惟祀徳將
無醉
　小子少子之稱以其血氣未定尤易縱酒喪徳故文
　王専誥敎之有正有官守者有事有職業者無毋同
　彞常也無常於酒其飲惟於祭祀之時然亦必以徳
　將之無至於醉也(陳氏大猷曰此文王又告敎庶邦/庶士之小子  林氏曰禁於未發)
　(之謂豫發然後禁則扞格而難勝故湯訓蒙士文王/敎小子穆王告幼子童孫與易養蒙一也  蘇氏曰)
　(溺酒則正事曠矣故不可彞酒飲陳氏曰有官則不/敢飲有事則不暇飲飲惟祀酒  福受胙也  林氏)
　(曰無常者非不飲也葢不可非所當飲而飲之故於/庶國之飲者惟因賜祀胙而已  呂氏曰以徳將之)
　(不至於醉中無所主則為麯糵所迷矣欲新安陳氏/曰以徳將之不至於醉天理足以制人  也及亂而)
　(燕喪威儀無徳/以將之故耳)
惟曰我民廸小子惟土物愛厥心臧聰聽祖考之彞訓
越小大徳小子惟一
　文王言我民亦常訓導其子孫惟土物之愛勤稼穡
　服田畆無外慕則心之所守者正而善日生為子孫
　者亦當聰聽其祖父之常訓不可以謹酒為小徳小
　徳大徳小子惟一視之可也(薛氏曰糜穀為酒非愛/土物也  呂氏曰大抵)
　(縱酒者多不事稼穡勤稼心臧者必不暇縱酒聽貴/聰不聰則誨諄諄聽藐藐矣當時飲酒者必以為小)
　(徳無害於事但於大徳用力足矣殊不知以酒為小/徳正病之根源也以為小而不戒必至縱而不已故)
　(欲其合而為一不可分彼為大徳此為小徳當以一/體觀之也  西山真氏曰民蒙文王之化亦各訓廸)
　(子弟惟土地所生之物是愛故其心臧葢一溺於酒/則必旁求珍異以自奉其欲廣則其心蠧矣是時為)
　(子弟者亦各聰聽祖考之常訓訓之常則入于耳者/熟聽之聰則志於心也恪故於小大之徳視之惟一)
　(不以謹酒為小焉謹酒非小/徳則酗酒非小過亦明矣)
妹土嗣爾股肱純其藝黍稷奔走事厥考厥長肇牽車
牛逺服賈(音/古)用孝養(去/聲)厥父母厥父母慶自洗(蘇典/反)腆
(他典/反)致用酒
　此武王敎妹土之民也嗣續純大肇敏服事也言妹
　土民當嗣續汝四肢之力無有怠惰大修農功服勞
　田畆奔走以事其父兄或敏於貿(音/茂)易牽車牛逺事
　賈以孝養其父母父母喜慶然後可自洗腆致用酒
　洗以致其潔腆以致其厚也薛氏曰或大修農功或
　逺服商賈以養父母父母慶則汝可以用酒也(葵初/王氏)
　(曰既種黍稷肇牽車牛民以農為本賈為未純西山/真氏曰此土之民久染沉酣之俗繼自今宜  用股)
　(肱之力以從事於農商以養其父母兼農商言之於/理為長  新安陳氏曰此以下武王通敎妹土之民)
　(與臣及康叔也葢欲妹土臣民與康叔先藝黍稷後/逺服賈以嗣續其股肱之力而凡用心惟在於事考)
　(長養父母不敢分心於他適也先用心於黍稷餘力/始從事於服賈見急於務本而不急於逐末亦風俗)
　(之厚也服田與服賈者皆以孝養為先尚奚暇於縱/酒哉  呂氏曰前禁酒如此之嚴至此復敎之使用)
　(酒者聖人之敎至於斷絶人情則不行所以閉其飲/酒之門者多矣故開其一而使之有節但不可踰此)
　(節/耳)
庶士有正越庶伯君子其爾典聽朕敎爾大克羞耉惟
君爾乃飲食醉飽丕惟曰爾克永觀省(悉井/反)作稽中徳
爾尚克羞饋祀爾乃自介用逸茲乃允惟王正事之臣
茲亦惟天若元徳永不忘在王家
　此武王敎妹土之臣也伯長也曰君子者賢之也典
　常也羞養也言其大能養老也惟君未詳丕惟曰者
　大言也介助也用逸者用以宴樂也言爾能常常反
　觀内省使念慮之發營為之際悉稽乎中正之徳而
　無過不及之差則徳全於身而可以交於神明矣如
　是則庶幾能進饋祀爾亦可自副而用宴樂也如此
　則信為王治事之臣如此亦惟天順元徳而永不忘
　在王家矣按上文父母慶則可飲酒克羞耉則可飲
　酒羞饋祀則可飲酒本欲禁絶其飲今乃反開其端
　者不禁之禁也聖人之敎不廹而民從者此也孝養
　羞耉饋祀皆因其良心之發而利導之人果能盡此
　三者皆為成徳之士矣而何憂其湎酒也哉(林氏曰/先王養)
　(老之禮執醬執爵割牲奉俎凡以致其醉飽耳作而/稽於中徳未嘗過差則庶幾能進饋食於祖考乃自)
　(助而用逸也喪徳喪邦皆以為天之降威則永徳省/稽中徳者天安得不若其元徳乎  呂氏曰開人飲)
　(酒之門不過奉親養老祭祀三節皆自其良心發見/處開之也  西山真氏曰此乃武王誥敎庶正庶伯)
　(之詞欲其能長自觀省每有動作必稽乎中徳無過/與不及也中徳即中道也即身而言則曰中徳即事)
　(而言則曰中道無新安陳氏曰此數句以稽中徳為/主能稽中徳則  過不及飲惟見於羞饋祀而非祀)
　(不飲以此乃可為王正事之臣以此天亦若其元徳/由中徳可充之為大徳也徳之一字為酒誥一篇之)
　(綱領譬之救千丈渾之一寸膠也上文之徳將無醉/下文之經徳徳顯徳馨與此之稽中徳若元徳實互)
　(相照/應云)
王曰封我西土棐徂邦君御事小子尚克用文王敎不
腆于酒故我至于今克受殷之命
　徂往也輔佐文王往日之邦君御事小子也言文王
　毖酒之敎其大如此(西山真氏曰夫有司之不腆酒/於天命何預而王乃以克受殷)
　(命為職此之由何耶但觀幽厲陳隋之朝上下沈酣/以致墜失天命則謹酒而受天命復何疑哉  吳氏)
　(曰凡稱我皆武王自謂也余謂三篇皆武王書觀此/一節可以無疑矣或者終謂周公代成王之言何為)
　(三篇無一言及武王周公達孝不應遽忘之若是也/若果周公之言則尚克用文王敎不腆于酒之下但)
　(繼以故我至於今克受殷之命乃周公受之而武王/不與也無是理矣  新安陳氏曰上文言邦君以下)
　(用文王敎故武王即以我受殷命承之若以為周公/之言則是用文王之敎下略無一字及武王周公敢)
　(自謂我克受殷命耶我受殷命武王可/自言周公不可言不待明者而後知也)
王曰封我聞惟曰在昔殷先哲王廸畏天顯小民經徳
秉哲自成湯咸至于帝乙成王畏相(去/聲)惟御事厥棐(音/匪)
有恭不敢自暇自逸矧曰其敢崇飲
　以商君臣之不暇逸者告康叔也殷先哲王湯也廸
　畏者畏之而見於行也畏天之明命畏小民之難保
　經其徳而不變所以處己也秉其哲而不惑所以用
　人也湯之垂統如此故自湯至于帝乙賢聖之君六
　七作雖世代不同而皆能成就君徳敬畏輔相故當
　時御事之臣亦皆盡忠輔翼而有責難之恭自暇自
　逸猶且不敢况曰其敢尚飲乎(唐孔氏曰周受命於/殷兼衛居殷地故舉)
　(殷代以酒興亡為戒猷林氏曰經徳秉哲乃商先王/待養到處  陳氏大  曰經徳秉哲乃畏天畏民之)
　(實臣王氏炎曰御事猶言治事凡經言御事兼小大/之  皆可稱也  新安陳氏曰上文言周受殷命故)
　(舉殷之以酒興亡以為戒此先言殷先王以不湎酒/而興也廸畏以下數句與崇飲相反廸畏天民則常)
　(若上帝之臨汝常見小人之難保敢縱酒乎一縱酒/則玩而不知畏天顯雖可畏酣飲則不暇顧小民雖)
　(可畏酣飲則不暇恤矣常其徳持其哲則有守而不/昏必不縱酒一縱酒則酗于酒徳而所守變荒迷于)
　(酒而所見昏矣畏相棐恭不暇不逸則有敬畏無暇/逸必不縱酒一縱酒則君臣淪胥醺酣之場而荒酖)
　(逸豫不暇顧矣商人以尚敬為法尚飲為戒曰畏曰/恭皆尚敬之謂也尚敬則百善成尚飲則百邪生)
　(西山真氏曰此章乃一篇之根本凡人敬則不縱欲/縱欲則不敬商之君臣既一於敬舉天下之物不足)
　(以動之况荒敗於酒乎此正天理/人欲相為消長之幾宜深味之)
越在外服侯甸男衛邦伯越在内服百僚庶尹惟亞惟
服宗工越百姓里居罔敢湎于酒不惟不敢亦不暇惟
助成王徳顯越尹人祇辟
　自御事而下在外服則有侯甸男衛諸侯與其長伯
　在内服則有百僚庶尹惟亞惟服宗工國中百姓與
　夫里居者亦皆不敢沈湎于酒不惟不敢亦不暇不
　敢者有所畏不暇者有所勉惟欲上以助成君徳而
　使之昭著下以助尹人祇辟而使之益不怠耳成王
　顧上文成王而言祇辟顧上文有恭而言呂氏曰尹
　人者百官諸侯之長也指上文御事而言(陳氏大猷/曰越及也)
　(伯諸侯之長内服畿内也庶尹衆官之正樂正酒正/之類亞次大夫惟服奔走服事之人下士府史之屬)
　(宗工尊官及百官族姓不仕而居閭里者朝廷君臣/風化如此宜乎内外皆不敢湎于酒不敢畏而不敢)
　(縱耳不暇則有職者勤于職無職者勤於徳自不暇/飲縱之為亦不為也祇辟敬君也  陳氏經曰商先)
　(哲王以廸畏為心已之所行無非此畏子孫之所遵/無非此畏羣臣之所效法無非此畏前乎此堯舜之)
　(兢業此畏也後乎此文王之不侮鰥寡武王之夙夜/祇懼此畏也商先王恭行敬畏不惟其子孫為能然)
　(王朝之御事皆然不惟御事皆然外服之諸侯内服/之百官里居之百姓亦然以見君臣上下内外無一)
　(不在敬畏中豈惟不敢飲亦且不暇飲所以不暇者/果何事哉上以助成君徳之顯明下以盡正人之道)
　(而自敬其法而已矣外新安陳氏曰此一全章言商/先王之前後居臣内  一皆以敬畏修徳為心故不)
　(暇湎酒而興欲康/叔法其所以興也)
我聞亦惟曰在今後嗣王酣身厥命罔顯于民祇保越
怨不易誕惟厥縱淫泆(音/逸)于非彞用燕喪(去/聲)威儀民罔
不衋(迄力/反)傷心惟荒腆于酒不惟自息乃逸厥心疾狠
(下墾/反)不克畏死辜在商邑越殷國滅無罹(音/離)弗惟徳馨
香祀登聞于天誕惟民怨庶羣自酒腥聞在上故天降
喪于殷罔愛于殷惟逸天非虐惟民自速辜
　以商受荒腆于酒者告康叔也後嗣王受也受沈酣
　其身昏迷於政命令不著於民其所祇保者惟在於
　作怨之事不惟悛改大惟縱淫泆于非彞泰誓所謂
　竒技淫巧也燕安也用安逸而喪其威儀史記受為
　酒池肉林使男女倮(魯果/反)而相逐其威儀之喪如此
　此民所以無不痛傷其心悼國之將亡也而受方且
　荒怠益厚于酒不思自息其逸力行無度其心疾狠
　雖殺身而不畏也辜在商邑雖滅國而不憂也弗事
　上帝無馨香之徳以格天大惟民怨惟羣酗腥穢之
　徳以聞于上故上天降喪于殷無有眷愛之意者亦
　惟受縱逸故也天豈虐殷惟殷人酗酒自速其辜爾
　曰民者猶曰先民君臣之道稱也(陳氏大猷曰殷先/王之興邦在於廸)
　(畏紂死滅且不畏此所以䘮邦也可西山真氏曰今/之小人一醉之餘急疾强狠水火  入兵刃可蹈則)
　(受之情狀可知矣以馬氏曰古民人字通用上新安/陳氏曰此繼言紂  湎酒而亡也紂之君臣  下一)
　(以荒淫為心故沈湎于酒而亡欲康叔戒其所以亡/也此章與前多相反相應前曰祀兹酒此曰弗惟徳)
　(馨香祀庶羣自酒腥聞在上設酒初意本以祭祀今/不以祭祀而惟用於羣飲無馨香之聞而惟腥穢之)
　(聞不亡何待前曰天降喪小大邦用喪罔非酒惟辜/此曰天降喪于殷惟民自速辜前乃泛言其理此専)
　(指殷亡之事以實其説也前曰自介用逸繼曰不敢/自逸此又曰不惟自息乃逸罔愛于殷惟逸自介用)
　(逸以介用逸也自逸乃逸惟逸以逸為逸也使不以/剛介之介訓之而但曰助曰副則與此所云逸者何)
　(以異/哉)
王曰封予不惟若兹多誥古人有言曰人無於水監當
於民監今惟殷墜厥命我其可不大監撫于時
　我不惟如此多言所以言湯言受如此其詳者古人
　謂人無於水監水能見人之妍醜而已當於民監則
　其得失可知今殷民自速辜既墜厥命矣我其可不
　以殷民之失為大監戒以撫安斯時乎(新安陳氏曰/此總結上文)
　(引殷先哲王後嗣王兩章而起下/章欲康叔率羣臣以剛制酒之意)
予惟曰汝劼(丘八/反)毖殷獻臣侯甸男衛矧太史友内史
友越獻臣百宗工矧惟爾事服休服采矧惟若疇圻父
薄違農父若保宏父定辟矧汝剛制于酒(薄音/博)
　劼用力也汝當用力戒謹殷之賢臣與鄰國之侯甸
　男衛使之不湎于酒也毖殷獻臣侯甸男衛與文王
　毖庶邦庶士同義殷之賢臣諸侯固欲知所謹矣况
　太史掌六典八法八則内史掌八柄之法汝之所友
　者及其賢臣百寮大臣可不謹於酒乎太史内史獻
　臣百宗工固欲知所謹矣况爾之所事服休坐而論
　道之臣服采起而作事之臣可不謹於酒乎曰友曰
　事者國君有所友有所事也然盛徳有不可友者故
　孟子曰古之人曰事之云乎豈曰友之云乎服休服
　采固欲知所謹矣况爾之疇匹而位三卿者若圻父
　廹逐違命者乎若農夫之順保萬民者乎若宏父之
　制其經界以定法者乎皆不可不謹于酒也圻父政
　官司馬也主封圻農父敎官司徒也主農宏父事官
　司空也主廓地居民謂之父者尊之也先言圻父者
　制殷人湎酒以政為急也圻父農父宏父固欲知所
　謹矣况汝之身所以為一國之視傚者可不謹於酒
　乎故曰矧汝剛制于酒剛制亦劼毖之意剛果用力
　以制之也此章自逺而近自卑而尊等而上之則欲
　其自康叔之身始以此為治孰能禦之而况毖於酒
　徳也哉(朱子因論點書曰人説荆公穿鑿只是好處/亦用還他且如矧惟若疇至定辟古註從父)
　(字絶句荆公從違保辟絶句夐出諸儒之表男吕氏/曰殷獻臣謂獻臣嘗仕商而今里居者侯甸  衛謂)
　(四方諸侯接於衛者服休者以徳為事謂在位者也/服采者以事為事謂在職者也戒康叔毖劼于酒先)
　(當劼毖所屬所友所事之人亦畏相之類也殷林氏/曰康叔為諸侯長故劼毖及侯甸男衛上言  獻臣)
　(下言獻臣之為百宗工者此獻臣乃周官之致仕里/居者  薛氏曰二史掌邦法在王朝則貳冡宰在侯)
　(國則居賔友之地之陳氏傳良曰諸侯有太史無内/史内史惟天子有  内史是商故臣康叔所當親之)
　(為友者也服王氏䖍曰服休以徳為事休徳也作徳/日休是也  采以事為事采事也若予宋是也  蘇)
　(氏曰酒非剛者不能制泛呂氏曰剛制二字最有意/當時酒之為病甚深苟  泛悠悠則不能制  新安)
　(陳氏曰剛制固劼毖之意而用力加重焉亦前自介/之意也此章有四矧字一節重於一節所職愈重則)
　(所戒愈殷劼毖以上所戒勅言剛制以己所檢制言/在羣臣則當謹上之戒在康叔則當防己之欲嚴于)
　(身以率/其下也)
厥或誥曰羣飲汝勿佚(音/逸)盡執拘以歸于周予其殺
　羣飲者商民羣聚而飲為姦惡者也佚失也其者未
　定辭也蘇氏曰予其殺者未必殺也猶今法曰當斬
　者皆具獄以待命不必死也然必立法者欲人畏而
　不敢犯也羣飲葢亦當時之法有羣聚飲酒謀為大
　姦者其詳不可得而聞矣如今之法有曰夜聚曉散
　者皆死罪葢聚而為妖逆者也使後世不知其詳而
　徒聞其名凡民夜相過者輒殺之可乎(林氏曰西土/邦君御事小)
　(子克用文王敎不腆于酒是周人已率敎者也而或/羣飲不可不嚴為之法商人則反是  史氏漸曰王)
　(非果於殺也飲至於羣壞風俗者也商人羣飲固已/不善此風又及於周人則何以為國耶故於商人則)
　(待之以敎而使悛於周人則嚴之以殺而使懼其云/者非必殺也有殺之之理語曰其然豈其然乎傳曰)
　(天其或者其之為言有疑意存焉將開其恐懼修省/之心而激其遷善逺罪之念初不必於殺也  劉氏)
　(真曰此書不責商民之湎淫而責在位之躬化商之/故都大家世族猶多而康叔之百官有司自周而往)
　(者亦有之自矧太史友以下皆康叔之百官有司也/曰羣飲指此輩也使民為羣飲有司之事耳康叔以)
　(國君治之豈曰不可而何必歸之于京師乎執歸于/周亦恐康叔之専殺曰予其殺嚴為之刑而未必殺)
　(也忠厚之意寓於嚴厲之言豈不明哉一篇始終之/意皆以在位者為言而解者不察盡以民言之過矣)
又惟殷之廸諸臣惟工乃湎于酒勿庸殺之姑惟敎之
　殷受導廸為惡之諸臣百工雖湎于酒未能遽革而
　非羣聚為奸惡者無庸殺之且惟敎之(新安陳氏曰/殷諸臣湎酒)
　(者勿殺而姑敎之以其/染惡深而被化淺也)
有斯明享乃不用我敎辭惟我一人弗恤弗蠲乃事時
同于殺
　有者不忘之也斯此也指敎辭而言享上享下之享
　言殷諸臣百工不忘敎辭不湎于酒我則明享之其
　不用我敎辭惟我一人不恤於汝弗潔我事時則同
　汝于羣飲誅殺之罪矣(王氏日休曰此三節皆王告/康叔之辭  呂氏曰明享彰)
　(明侯享禄位/以使勸也)
王曰封汝典聽朕毖勿辯乃司民湎于酒
　辯治也乃司有司也即上文諸臣百工之類言康叔
　不治其諸臣百工之湎酒則民之湎酒者不可禁矣
　(唐氏曰或曰誥毖或曰典聽朕敎或曰典聽朕毖何/也曰毖者為敎之心敎者為毖之辭  新安陳氏曰)
　(汝當常主於聽我毖謹之言也酒誥一篇終始以毖/慎言始曰厥誥毖庶邦庶士將終曰劼毖殷獻臣篇)
　(終又曰汝典聽朕毖毖之一辭一篇三致意又提其/要以致諄切之訓云按勿辯乃司民湎于酒説者不)
　(同句讀亦異孔氏作一句讀曰辯使也勿使汝所司/之民沉湎于酒唐孔氏略轉一機謂勿使汝所司民)
　(之吏沉湎于酒吏當正身以率民也王氏曰汝司民/有湎于酒則以正治之勿為之辯以為無罪蘇氏曰)
　(當専一司以察沉湎若以汎責羣吏而不辯其司禁/必不行矣呂氏讀勿辯為句謂復有循舊習者汝不)
　(可辯説諉之舊習實乃所司牧之民湎于酒是誰之/過歟蔡氏讀勿辯乃司為句其説最優於諸家然此)
　(句恐有脱誤不如缺之馨董氏鼎曰古之為酒本以/供祭祀灌地降神取其  香下達求諸隂之義也後)
　(以其能養陽也故用之以奉親養老又以其能合歡/也故用之冠婚賓客然曰賓主百拜而酒三行又曰)
　(終日飲酒而不得醉焉未嘗過也自禹飲儀狄之酒/而疏之寜不謂其太甚己而亡國之君敗家之子接)
　(踵於後世何莫由斯然則文王之敎不惟當/明於妹邦家寫一通猶恐覆車之不戒也)
　　梓材
　　　亦武王誥康叔之書諭以治國之理欲其通上
　　　下之情寛刑辟之用而篇中有梓材二字比稽
　　　田作室為雅故以為簡編之别非有他義也今
　　　文古文皆有　按此篇文多不類自今王惟曰
　　　以下若人臣進戒之辭以書例推之曰今王惟
　　　曰者猶洛誥之今王即命曰也肆王惟徳用者
　　　猶召誥之肆惟王其疾敬徳王其徳之用也己
　　　若兹監者猶無逸嗣王其監于兹也惟王子子
　　　孫孫永保民者猶召誥惟王受命無疆惟休也
　　　反覆參考與周公召公進戒之言若出一口意
　　　者此篇得於簡篇斷爛之中文既不全而進戒
　　　爛簡有用明徳之語編書者以與罔厲殺人等
　　　意合又武王之誥有曰王啓監云者而進戒之
　　　書亦有曰若兹監云者遂以為文意相屬編次
　　　其後而不知前之所謂王者指先王而言非若
　　　今王之為自稱也後之所謂監者乃監視之監
　　　而非啟監之監也其非命康叔之書亦明矣讀
　　　書者優㳺涵泳沉潛反覆繹其文義審其語脉
　　　一篇之中前則尊命卑之辭後則臣告君之語
　　　葢有不可得而强合者矣(朱子曰吳才老辨梓/材後半截不是梓材)
　　　(縁其中多是勉君乃臣告君之辭未嘗如前一/半稱王曰又稱汝為上告下之辭亦有此理)
　　　(又説梓材是洛誥中書甚好其他文字亦有錯/亂而移易得出人意表者然無如才老此様處)
　　　(恰恰好後吳才老考究得梓材只前面是告戒/臣下其  都稱王恐別是一篇不應王告臣下)
　　　(不稱朕予而自稱王斷簡殘編無從考正只得/於言語句讀中有不曉者缺之又曰梓材後半)
　　　(篇又不知何處録得來此與他人言皆不領嘗/與陳同父言陳曰毎嘗讀亦不覺今思之誠然)
王曰封以厥庶民暨厥臣達大家以厥臣達王惟邦君
　大家巨室也孟子曰為政不難不得罪於巨室孔氏
　曰卿大夫及都家也以厥庶民暨厥臣達大家則下
　之情無不通矣以厥臣達王則上之情無不通矣王
　言臣而不言民者率土之濵莫非王臣也邦君上有
　天子下有大家能通上下之情而使之無間者惟邦
　君也(陳氏大猷曰大家如晉六卿魯三桓齊諸田楚/昭屈景之類左傳載封康叔分以殷民七族自)
　(陶氏至終葵氏即衛之大家也大家之情與國君常/疎與國之臣民常親葢臣民素服屬於大家而大家)
　(之强阻亦臣民擁助之也國君能施仁政撫其臣民/由臣民以達其情于大家則巨室之所慕一國慕之)
　(又由臣以達其情於天子而邦君之責盡矣則呂氏/曰自康叔言則有臣民大家三等自王言之  率土)
　(皆王臣但言厥臣皆在其中矣始新安陳氏曰邦君/處上下之間達王必自達大家  得罪於巨室者不)
　(公正而無以服其心也巨室難以强力服而可以公/心化以庶民及臣達之是邦君一人之心其公正能)
　(通乎一國千萬人之心以一國臣民千萬人之心通/達於大家之心以其下達者而上達其流通而無留)
　(滯也/必矣)
汝若恒越曰我有師師司徒司馬司空尹旅曰予罔厲
殺人亦厥君先敬勞肆徂厥敬勞肆往姦宄殺人歴人
宥肆亦見厥君事戕敗人宥
　恒常也師師以官師為師也尹正官之長旅衆大夫
　也敬勞恭敬勞來也徂往也歴人者罪人所過律所
　謂知情蔵匿資給也戕敗者毁傷四肢面目漢律所
　謂疻(音咫漢薛宣傳註以杖手毆擊之剥其皮膚腫/起青黑而無瘡瘢者律謂疻痏師古曰疾音侈)
　也此章文多未詳(朱子曰亦厥君先敬勞至戕敗人/宥之類都不成文理不可曉  新)
　(安陳氏曰蔡傳僅訓字而云此章文多未詳信當缺/之今姑采合諸説解之曰汝若常發越謂羣臣言我)
　(有交相師師之三卿與正長之尹衆大夫之旅汝意/言我欲無虐殺人耳亦以其君先恭敬勞來其民為)
　(臣者遂往效君以敬勞遂與往日為姦宄殺人者罪/人所經歴者今皆寛宥與之為新羣臣遂亦見其君)
　(之事凡戕傷人毁敗人物者亦寛宥之矣君宥其大/者臣亦宥其小者大意欲康叔率其臣以戒虐殺施)
　(寛宥也二玉篇疻之/移之氏  反毆傷也)
王啟監厥亂為民曰無胥戕無胥虐至于敬寡至于屬
婦合由以容王其效邦君越御事厥命曷以引養引恬
自古王若茲監罔攸辟(音/僻)
　監三監之監康叔之封亦受畿内之民當時亦謂之
　監故武王以先王啟監意而告之也言王者所以開
　置監國者其治本為民而已其命監之辭葢曰無相
　與戕殺其民無相與虐害其民人之寡弱者則哀敬
　之使不失其所婦之窮獨者則聨屬之使有所歸保
　合其民率由是而容蓄之也且王所以責效邦君御
　事者其命何以哉亦惟欲其引掖斯民於生養安全
　之地而已自古王者之命監若此汝今為監其無所
　用乎刑辟以戕虐人可也(陳氏大猷曰周禮建牧立/監以維邦國自黄帝己立)
　(左右監以監視萬國乃諸侯之長也康叔孟侯故稱/之為監  新安陳氏曰三篇意相承而相濟康叔以)
　(衛侯為司冦故武王命之多及于刑康誥反覆於明/徳慎罰悉矣不得已而及于速由文王罰刑速由茲)
　(義率殺酒誥又以懲羣飲為務而曰予其殺時同于/殺皆非得已也逮至梓材告戒於此終矣慮康叔因)
　(前二篇之屢及於殺而意或偏倚於刑也故此篇惟/以尚寛宥無刑辟為言仁哉武王之心其帝舜刑期)
　(于無刑/之心歟)
惟曰若稽田既勤敷菑(音/兹)惟其陳修為厥疆畎若作室
家既勤垣墉惟其塗塈(其寄/反)茨(才質/反)若作梓材既勤樸
斵(音朴/卓)惟其塗丹雘(音/穫)
　稽治也敷菑廣去草棘也疆畔也畎通水渠也塗塈
　泥飾也茨葢也梓良材可為器者雘采色之名敷菑
　以喻除惡垣墉以喻立國樸斵以喻制度武王之所
　己為也疆畎塈茨丹雘則望康叔以成終云爾(朱子/曰梓)
　(材一篇有可疑者如稽田垣墉之喻却與無胥戕無/胥虐之類不相似以至於欲至于萬年惟王子子孫)
　(孫永保民却又似洛誥之文乃臣戒君之辭非酒誥/語也  蘇氏曰敷治也  陳氏大猷曰敷開墾也)
　(孫炎曰菑始去草也禮孔氏曰陳列修治疆畔也左/傳如農之有畔  周  匠人為溝洫廣尺深尺曰畎)
　(仰孔氏曰垣牆也馬氏曰卑曰垣髙曰墉謂説文塈/  塗也  穀梁傳焚雍門之茨范寧註茨  茅葢屋)
　(也是陳氏大猷曰具粗曰樸致巧曰斵色唐孔氏曰/雘  采色之名有青有朱丹雘則是朱  者  新安)
　(陳氏曰三者之譬謂武王既盡勞以始之叔當因/舊成就潤飾以終之不可變成規而隳前功也)
今王惟曰先王既勤用明徳懷為夾庶邦享作兄弟方
來亦既用明徳后式典集庶邦丕享
　先王文王武王也夾近也懷逺為近也兄弟言友愛
　也泰誓曰友邦冡君方來者方方而來也既盡也先
　王盡勤用明徳而懷來于上諸侯亦盡用明徳而視
　效於下也后後王也式用也典舊典也集和輯也此
　章以後若臣下進戒之辭疑簡脱誤於此(唐孔氏曰/夾者是人)
　(左右而夾之故言近夾音協上左傳以夾輔周室夾/音甲  陳氏曰人心尊君親  之天惟用明徳足以)
　(感動之懷來諸侯為己夾輔庶邦享上親若兄弟各/以其方而來其來享也亦皆盡用明徳非勉强而然)
　(也式法也用明徳則先王之典也後王式典法先王/之用明徳而已如是則集庶邦丕享矣前之庶邦享)
　(未盡丕享今曰丕享則無乎不享也誤新安陳氏曰/朱子既謂自此章以後為他書錯簡  綴於此則不)
　(當復以武王命康叔解之/只作臣告君之辭可也)
皇天既付中國民越厥疆土于先王
　越及也皇天既付中國民及其疆土于先王也(朱子/曰尚)
　(書句讀有長者如皇天既付中/國民越厥疆土于先王是一句)
肆王惟徳用和懌先後迷民用懌先王受命
　肆今也徳用用明徳也和懌和悦之也先後勞來之
　也迷民迷惑染惡之民也命天命也用慰悦先王之
　克受天命者也(陳氏大猷曰迷民未率故王惟徳是/用以和懌先後之和之使不乖懌之)
　(使不怨先引之於前後助之於後不惟以悦民心亦/所以悦先王受命之心  新安陳氏曰蔡氏訓肆為)
　(今未安肆故也遂也朱子曰承上起下之辭書中肆/字在句首者如肆類于上帝肆嗣王丕承基緒肆惟)
　(王其疾敬徳與上文肆往奸宄肆亦見厥君事皆故/與遂之意耳不必訓為今也又按明徳者人心虚靈)
　(不昧之理無上下之間亦無前後之間先王所勤用/以懷諸侯諸侯所既用以享天子均用此明徳也何)
　(上下之間乎王惟徳用徳即所謂明徳後王所用以/懌迷民及用以懌先王受命無非用此明徳也何前)
　(後之/間乎)
己若茲監惟曰欲至于萬年惟王子子孫孫永保民
　己語辭監視也此人臣祈君永命之辭也按梓材有
　自古王若茲監罔攸辟之言而編書者誤以監為句
　讀(音/豆)而爛簡適有己若兹監之語以為語意相類合
　為一篇而不知其句讀之本不同文義之本不類也
　孔氏依阿其説於篇意無所發明王氏謂成王自言
　必稱王者以覲禮考之天子以正遏諸侯則稱王亦
　强釋難通獨吳氏以為誤簡者為得之但謂王唘監
　以下即非武王之誥則未必然也(新安陳氏曰己若/茲監與自古王若)
　(茲監相似而實不同上文之監平聲三監之監此之/監去聲監觀之監己乎君其監觀于茲臣所祈於君)
　(惟曰欲自今至于萬年當為天下王王之子子孫孫/永保民而已曰萬年惟王若止於長有天下曰子子)
　(孫孫永保民則欲世王之長保安天下也意實公而/非私於王家也其人臣祈君永命忠愛無窮之心歟)
　(讀此篇只依朱子以殘編錯簡讀之庶其免於穿鑿/云  蘇氏曰此書専言王惟不殺則子孫萬年享國)
　(故以皇天所付為言詳考大誥康誥酒誥梓材四篇/反覆丁寜以殺為戒以不殺為徳此易所謂聰明睿)
　(智神武而不殺者故周有天下八百餘年後之王者/以不殺享國以好殺殃其身及其子孫者多矣而世)
　(主不以為監小人又或附會六經以勸之殺悲夫殆/哉唐末五代之亂殺人如飲食周太祖叛漢漢隱帝)
　(使開封尹劉銖屠其家百口太祖既克京師夜召其/故人知星者趙延義問漢祚所以短促延義答曰漢)
　(本未亡以刑殺寃濫故不及期而滅時太祖方以兵/圍劉銖及蘇逢吉第期滅其族聞延義言矍然貸之)
　(誅止其身予讀至此未嘗不流涕太息故表其義以/救世云  葵初王氏曰蘇氏此論大為有勸戒有禆)
　(世主述作必有此/等議論方可行世)
　
　
　
　
　
　
　
　
　
　
　書經大全卷七
欽定四庫全書
　書經大全卷八
　　　　　　　　　　　明　胡廣等　撰
　　召誥
　　　左傳曰武王克商遷九鼎于洛邑史記載武王
　　　言我南望三途(山/名)北望嶽鄙(太行山下/都鄙之地)顧詹有
　　　河粤詹洛伊毋逺天室營周居于洛邑而後去
　　　則宅洛者武王之志周公成王成之召公實先
　　　經理之洛邑既成成王始政召公因周公之歸
　　　作書致告達之於王其書拳拳於歴年之久近
　　　反復(音/腹)乎夏商之廢興究其歸則以諴(音/咸)小民
　　　為祈天命之本以疾敬德為誠小民之本一篇
　　　之中屢致意焉古之大臣其為(去/聲)國家長逺慮
　　　葢如此以召公之書因以召誥名篇今文古文
　　　皆有(問周誥辭語艱澀如何看朱子曰此等是/不可曉林文説艾軒以為方言曰只是古)
　　　(語如此切意當時風俗恁地說話人便都曉得/如這物事喚做這物事今風俗不喚做這物事)
　　　(便曉不得如蔡仲之命君牙等篇乃當時與士/大夫語似今翰林所作制誥之文故甚易曉如)
　　　(誥是與民語乃今官司行移曉諭文字有帶時/語在其中今但曉其可曉者不可曉處則闕之)
　　　(可也如詩景員維河上下文皆易曉却此一句/不可曉又如三夀作朋三壽是何物歐陽記古)
　　　(語亦有三壽之說想當時自有必般說話人都/曉得只是今不可曉  王氏曰洛者天下之中)
　　　(以天事言則日東景夕多風日西景朝多隂日/南景短多暑日北景長多寒以人事言則四方)
　　　(朝聘貢賦道理均焉非特如此而已懲三監之/難毖殷頑民遷以自近洛距妹邦為近則易使)
　　　(之遷作王都焉則易以鎮服也雖然鎬京宗廟/社稷官府宫室具在不可遷也故於洛邑會諸)
　　　(侯而已祀陳氏大猷曰成王實都鎬京特往來/朝諸侯  清廟於洛故鎬京謂之宗周以其為)
　　　(天下所宗也洛邑謂之東都又謂之成周以周/道成於此也洛邑天下之至中豐鎬天下之至)
　　　(險成王于洛邑定鼎以朝諸侯所以承天地沖/和之氣宅土中以莅四海其示天下也公於鎬)
　　　(京定都以壯基本所以據天下形勝處上游以/制六合其慮天下也逺漢唐竝建兩京葢亦識)
　　　(形勢之所在而有得於成王周公之遺意歟縣/林氏曰曰自后稷始封於邰在漢右扶風斄)
　　　(夏后政衰稷之子不窋出奔於戎狄之間至孫/公劉始立國於豳在枸邑豳鄉十世至太王避)
　　　(狄人遷於岐山之下在美陽縣岐山文王遷於/豐在鄠縣東豐水武王遷于鎬在長安西南昆)
　　　(明池所謂鎬池也岐在邰西北無百里豳又在/岐西北四百餘里豐在岐山東南一百餘里鎬)
　　　(在豐東二十五里上新安陳氏曰宅洛之事武/王志之成王述之  告祖廟迭咨大臣一日而)
　　　(建千萬年宅中圖大之基謹重如此以至於召/公因周公之歸而作誥以告王序不及之何也)
　　　(宅中圖大固難保大定功尤難王之在豐召之/相宅固見宅中圖大之難矣召公拳拳以敬德)
　　　(承命戒王敬不敬之異效凡七言之至謂不敬/德則必墜厥命其辭甚危見保大定功之尤難)
　　　(也/)
惟二月既朢越六日乙未王朝步自周則至于豐
　日月相朢謂之朢既朢十六日也乙未二十一日也
　周鎬京也去豐二十五里文武廟在焉成王至豐以
　宅洛之事告廟也(朱子曰豐鎬去洛邑三百里長安/所管六百里王畿千里亦有横長)
　(處非若今世畫圖之為方也恐井田之制亦是此類/此不可執畫方之圖以定之  或問周都豐鎬則王)
　(畿之内當有西北之戎如此則稍甸縣都如之何其/可為也曰周禮一書聖人作為一代之法爾到不可)
　(用法處聖人須别有權變之道林王氏曰以朏朢明/魄紀月以甲子紀日書法也    氏曰漢志曰周公)
　(攝政七年二月乙/亥朔庚寅既朢)
惟太保先周公相(去/聲)宅越若來三月惟丙午朏(音/匪)越三
日戊申太保朝至于洛卜宅厥既得卜則經營
　成王在豐使召公先周公行相視洛邑越若來古語
　辭言召公於豐迤邐(上移爾反/下力止反)而來也朏孟康曰月
　出也三日明生之名戊申三月五日也卜宅者用龜
　卜宅都之地既得吉卜則經營規度其城郭宗廟郊
　社朝(音/潮)市之位(林氏曰漢志曰三月/甲辰朔三日丙午)
越三日庚戌太保乃以庶殷攻位于洛汭越五日甲寅
位成
　庶殷殷之衆庶也用庶殷者意是時殷民已遷于洛
　故就役之也位成者左祖右社前朝後市之位成也
　(唐孔氏曰庚戌三月七日甲寅三月十一日也葉氏/曰攻位者闢荆棘平髙下以定所經營之位  庶殷)
　(所遷殷民也讐民為役則友民可知未林氏曰盤庚/之遷亳太王之遷岐衛文王遷楚丘  嘗不卜然君)
　(臣既有定議故至洛乃卜洪範所以先乃心卿士庶/民而後卜筮也太王聿來胥宇而後爰契我龜衛文)
　(望楚與堂而後卜云其吉皆此類也也臨川呉氏曰/召公之攻位但用殷民不用周民何  葢洛邑畿内)
　(之民不征其力諸侯四方之民又未至洛惟殷民/遷在洛者可役而攻位之攻力亦省且易故也)
若翼日乙夘周公朝至于洛則達觀于新邑營
　周公至則徧觀新邑所經營之位(唐孔氏曰乙夘十/二日也  蘇氏曰)
　(按後篇是日再卜上吕氏曰召公已/成位周公方來觀  相之體然也)
越三日丁巳用牲于郊牛二越翼日戊午乃社于新邑
牛一羊一豕一
　郊祭天地也故用二牛社祭用太牢禮也皆告以營
　洛之事(唐孔氏曰丁巳十四日也戊午十五日也牢/吕氏曰郊祭天社祭地  孔氏曰社稷其)
　(邑馬氏曰言社則稷在其中也陳氏經曰郊不曰新/  者郊在國外社在國内故    王氏曰於尊以簡)
　(為誠於卑以豐為貴故郊特牲而社稷太牢先祭告/於郊社然後用工  陳氏大猷曰此葢即洛邑新立)
　(之郊社以告作洛於天地不告廟者在豐已告也/時洛邑宗廟未成故至十二月始烝祭宗廟也)
越七日甲子周公乃朝用書命庶殷侯甸男邦伯
　書役書也春秋傳曰士彌牟(晉大/夫名)營成周計文數揣
　髙低度厚薄仞溝洫物土方議逺邇量事期計徒庸
　慮材用書糇糧以令役於諸侯亦此意王氏曰邦伯
　者侯甸男服之邦伯也庶邦冢君咸在而獨命邦伯
　者公以書命邦伯而邦伯以公命命諸侯也(唐孔氏/曰甲子)
　(二十一日也書賦功屬役之書也侯甸男服之邦伯/不徧舉五服者文略耳邦伯州牧也  葉氏曰不及)
　(采衛者不以/逺役衆也)
厥既命殷庶庶殷丕作
　丕作者言皆趨事赴功也殷之頑民若未易役使者
　然召公率以攻位而位成周公用以書命而丕作殷
　民之難化者猶且如此則其悅以使民可知也(陳氏/大猷)
　(曰獨言庶殷丕作則諸侯可知繼林氏曰召公營洛/自戊申至甲寅七日而成周公  至自乙夘距甲子)
　(十日而用書庶殷丕作周召之規模其敏如此總而/計之自成王至豐距甲子凡一月耳萬年之業成於)
　(一月之間此豈後世可及哉矣新安陳氏曰勸此則/殷民之遷在未作洛之前明  讀此當參看洛誥洛)
　(誥曰子惟乙夘朝至于洛師此云乙夘周公朝至于/洛其日同但洛誥言是日再卜此不言者周公之吉)
　(卜不殊召公之吉卜也兼洛誥自詳之此可略也乙/夘至甲子十日乙夘日卜及達觀新營丙辰不言事)
　(葢丁巳戊午將行郊社大禮前一日養精神以無為/也己未至癸亥五日又不言事乃將用書命丕作竭)
　(精神以有為也此五日中必會集臣庶計文數揣髙/卑等事役書一定然後甲子朝頒布之洛誥脫簡之)
　(在康誥者曰惟三月哉生魄周公初基至乃洪太誥/治即是三月十六日己未戊午祭社後一日也曰洪)
　(大誥治即用書命丕作也細而考之脗合無間/誰謂殘編斷簡不可見聖人經理之㣲密哉)
大保乃以庶邦冢君出取弊乃復入錫周公曰拜手稽
首旅王若公誥告庶殷越自乃御事
　吕氏曰洛邑事畢周公將歸宗周召公因陳戒成王
　乃取諸侯䞇見幣物以與周公且言其拜手稽首所
　以陳王及公之意葢召公雖與周公言乃欲周公聨
　諸侯之幣與召公之誥併達之王謂洛邑已定欲誥
　告殷民其根本乃自爾御事不敢指言成王謂之御
　事猶今稱人為執事也(問據召誥文只説召公先至/洛而周公繼至不說成王亦)
　(來也然召公出取幣入錫周公乃曰旅王若公其辭/又多是戒成王未知如何朱子曰此葢因周公以告)
　(于王耳所王氏曰庶邦冢君諸侯會于洛者洛邑成/而獻弊  以為禮且致慶也  新安陳氏曰作洛之)
　(急務在化殷人而化殷之大本在於王身下文遂詳/言之此召公納忠之大者弊特恭敬之寓焉耳取弊)
　(獨言庶邦而不及庶殷者葢用書命丕作無間於庶/殷而取弊陳王不及庶殷歟篇末奉弊供王即此出)
　(取之弊前/後相照應)
嗚呼皇天上帝改厥元子兹大國殷之命惟王受命無
疆惟休亦無疆惟恤嗚呼曷其奈何弗敬
　此下皆告成王之辭託周公達之王也曷何也其語
　辭商受嗣天位為元子矣元子不可改而天改之大
　國未易亡而天亡之皇天上帝其命之不可恃如此
　今王受命固有無窮之美然亦有無窮之憂於是歎
　息言王曷其奈何弗敬乎葢深言不可以弗敬也又
　按此篇專主敬言敬則誠實無妄視聽言動一循乎
　理好惡(竝去/聲)用捨不違乎天與天同德固能受天明
　命也人君保有天命其有要於此哉伊尹亦言皇天
　無親克敬惟親敬則天與我一矣尚何疎之有(朱子/曰此)
　(數句者一篇之大旨也元子者天之元子也下文至/篇終反覆推衍此數句意耳  吕氏曰人君代天作)
　(子是為天之長子改西山真氏曰大明詩云天位殷/適使不挾四方亦  厥元子大國殷命之意  新安)
　(陳氏曰此元子字當與下文元子哉對觀元子天之/元子即大君者吾父母宗子之意此元子謂殷紂後)
　(元子謂成王天命靡常人君所以保天命惟有敬耳/昔殷元子嘗受天命矣天竟改其命而王受之固有)
　(無窮之美然今日之受安知不為他日之改是亦有/無窮之憂也何可以不敬哉此一節始曰嗚呼末又)
　(曰嗚呼元老大臣拳拳忠愛嗟嘆/以深警上心不能自已之至情也)
天既遐終大邦殷之命兹殷多先哲王在天越厥後王
後民兹服厥命厥終智藏瘝在夫知保抱攜持厥婦子
以哀籲(音/諭)天徂厥亡出執嗚呼天亦哀于四方民其眷
命用懋王其疾敬德
　後王後民指受也此章語多難解大意謂天既欲逺
　絶大邦殷之命矣而此殷先哲王其精爽在天宜若
　可恃者而商紂受命卒致賢智者退藏病民者在位
　民困虐政保抱攜持其妻子哀號(平/聲)呼(去/聲)天往而逃
　亡出見拘執無地自容故天亦哀民而眷命用歸於
　勉德者天命不常如此今王其可不疾敬德乎(孔氏/曰殷)
　(多先哲王精神在天不能救者以紂不行敬故在漢/上朱氏曰人之死各反其根體魄隂也故降而  下)
　(魂氣陽也故升而在上則無不之矣衆人物欲蔽之/故魂散而氣不能升惟聖人清明在躬志氣如神故)
　(其死也精神在天與天為一新袁氏曰疾敬德者更/無等待遲疑只今便下手    安陳氏曰祖宗之不)
　(可憑藉如此言外之意葢謂成王今日安可盡恃大/王王季文武也此章言天命不可恃祖宗不可恃惟)
　(敬德庶可凝固天命而迓續祖德爾敬德而言疾最/有力葢人心操則存捨則亡必𦂳著精神汲汲用工)
　(則莊敬日強而能敬苟悠悠玩怠則安肆日偷而不/能敬矣後又言肆惟王其疾敬德一篇綱領在敬字)
　(而敬之工夫/又在疾字)
相(去聲/下同)古先民有夏天迪從子保面稽天若今時既墜
厥命今相有殷天迪格保面稽天若今時既墜厥命
　從子保者從其子而保之謂禹傳之子也面鄉(音/向)也
　視古先民有夏天固啟迪之又從其子而保佑之禹
　亦而考天心敬順無違宜若可為後世憑藉者今時
　已墜厥命矣今視有殷天固啟迪之又使其格正夏
　命而保佑之湯亦面考天心敬順無違宜亦可為後
　世憑藉者今時已墜厥命矣以此知天命誠不可恃
　以為安也(朱子曰此一節間有不可曉處與新安陳/氏曰從其子而保之即孟子天  子則與)
　(子之意開萬世傳子之端自禹始故於夏言從子保/而於商只言格保蒙上文也兩面稽天若即對越在)
　(天之意此一節葢謂天/與祖宗皆不可恃也)
今冲子嗣則無遺壽耉曰其稽我古人之德矧曰其有
能稽謀自天
　稽考矧況也幼冲之主於老成之臣尤易疎逺故召
　公言今王以童子嗣位不可遺棄老成言其能稽古
　人之德是固不可遺也況言其能稽謀自天是尤不
　可遺也稽古人之德則於事有所證稽謀自天則於
　理無所遺無遺壽耉葢君天下者之要務故召公特
　首言之(朱子曰已陳夏商敬德墜命之所由又戒王/也  新安陳氏曰老成知古又能知天所賴)
　(以稽古道天道幸有壽耉如太公周畢諸公在不可/遺也稽考古德非壽耉者聞見之逺無所質稽考天)
　(意以定謀慮非壽耉者/德盛智明不能決也)
嗚呼有王雖小元子哉其丕能諴于小民今休王不敢
後用顧畏于民碞(音/巖)
　召公歎息言王雖幼冲乃天之元子哉謂其年雖小
　其任則大也其者期之辭也諴和碞險也王其大能
　諴和小民為今之休美乎小民雖至㣲而至為可畏
　王當不敢緩於敬德用顧畏于民之碞險可也(蘇氏/曰民)
　(猶水也水能載舟亦能覆舟物無險於民者矣畏新/安陳氏曰諴於小民而今休矣猶欲王汲汲於  民)
　(碞者葢民之碞險可畏常伏於太和盛美之中恃其/已和且美而不回顧却慮以畏之則福兮禍所伏矣)
　(此所以為險也是以莊/生曰人心險於山川)
王來紹上帝自服于土中旦曰其作大邑其自時配皇
天毖(音/秘)祀于上下其自時中乂王厥有成命治民今休
　洛邑天地之中故謂之土中王來洛邑繼天出治當
　自服行於土中是時洛邑告成成王始政故召公以
　自服土中為言又舉周公嘗言作此大邑自是可以
　對越上天可以饗答神祇自是可以宅中圖治成命
　者天之成命也成王而能紹上帝服土中則庶㡬天
　有成命治民今即休美矣　王氏曰成王欲宅洛邑
　者以天事言則日東景(音/影)夕多陽日西景朝多隂日
　南景短多暑日北景長多寒洛天地之中風雨之所
　會隂陽之所和也以人事言則四方朝聘貢賦道里
　均焉故謂之土中(朱子曰言王來居洛邑繼天為治/服事也土中洛邑為天下中也林)
　(氏以此句王來為王亦至洛邑之騐恐未必然但王/命來此定邑耳  稱周公言當作大邑而自此以祀)
　(上帝以及慎祀上下神祇又自此居中以為治則是/王受天成命以治民矣葢召公述周公宅洛之意)
　(陳氏大猷曰君前臣名故稱旦曰又舉周公之言以/告謂今作大邑其自是而配天使仰無愧於天自是)
　(而毖祀上下使幽無愧於鬼神自是而宅中為治使/俯無愧於民王其有成命而治民今休可也周公所)
　(期如此之重王可不思所以稱之至新安陳氏曰作/洛之事召公任之而未嘗明言之  此方言服于土)
　(中而舉周公之言以見作洛所以配上帝奉祭祀成/治功凝天命其重如此葢下文將自進其敬德祈天)
　(之忠言所以先引周公期望之語以開其端也意陳/氏雅言曰是時召公知成王已有退辟于周之  故)
　(言此以勸勉之也活/動之意全在來字)
王先服殷御事比(音/備)介于我有周御事節性惟日其邁
　言治人當先服乎臣也王先服殷之御事以親近副
　貳我周之御事使其漸(音/尖)染陶成相觀為善以節其
　驕淫之性則日進於善而不已矣
王敬作所不可不敬德
　言化臣必謹乎身也所處所也猶所其無逸之所王
　能以敬為所則動靜語黙出入起居無往而不居敬
　矣不可不敬德者甚言德之不可不敬也(朱子曰王/敬作所不)
　(可不敬德只是一句是召誥中其初説許多言語艱/深難曉却𦂳要處只  惟王不可不敬德而已  林)
　(氏曰周遷殷頑民于洛葢與洛之舊民雜居其善惡/之習不同非有以和一之不能相安以處故必有以)
　(服殷御事使之親比介助於周之御事然後可葢周/御事習於教令無事於服之故以服殷御事為先也)
　(然服殷御事在節其性而已葢人性無不善殷人特/化紂之惡是以不義之習遂與性成而忘反耳上之)
　(人有以節之使日進於善則於周民亦何異哉然欲/節民之性又在王之所化故王又當以敬為所不可)
　(不敬德以率之非政刑所及也身陳氏大猷曰既以/周臣率之使之相觀而善又以  率之使之下觀而)
　(化也只新安陳氏曰王敬作所不可不敬德朱子本/孔氏  作一句説蔡氏以所字為句作兩句説真氏)
　(筆記亦以蔡為長然蔡説實自吕氏所其無逸之所/發之殷人汚於舊染而其性流今欲節之而使其性)
　(復亦惟化之以敬德爾敬者一身之主宰性即心所/具之理也敬則此心收斂於天理之中而性可節不)
　(敬則此心放縱於人欲之偽而性日流日其邁即上/達反天理而日進乎髙明之意也謂之不可不敬葢)
　(敬者人心所當然而不可不然者非有所勉強而然/如饑食渴飲之常無所為而為者也能如是則敬盡)
　(於此而人/化於彼矣)
我不可不監于有夏亦不可不監于有殷我不敢知曰
有夏服天命惟有厯年我不敢知曰不其延惟不敬厥
德乃早墜厥命我不敢知曰有殷受天命惟有厯年我
不敢知曰不其延惟不敬厥德乃早墜厥命
　夏商厯年長短所不敢知我所知者惟不敬厥德即
　墜其命也與上章相古先民之意相為出入但上章
　主言天眷之不足恃此則直言不敬德即墜厥命爾
　(林氏曰古人於天命不以為必有不以為必無故召/公於厯年不其延皆不敢知者疑之也至於敬德則)
　(有厯年不敬德則墜/厥命葢無可疑者)
今王嗣受厥命我亦惟兹二國命嗣若功王乃初服
　今王繼受天命我謂亦惟此夏商之命當嗣其有功
　者謂繼其能敬德而厯年者也況王乃新邑初政服
　行教化之始乎(陳氏大猷曰此章言尤懇切以新安/陳氏曰王乃初服者善始可  占終)
　(法二國之敬德而厯年尤當謹之初服也此句吕蔡/以屬上章孔朱真陳以冠下章使與初生初服宅新)
　(邑為一套語亦通但此句實結上生下/若生子一段議論實因此句而申明之)
嗚呼若生子罔不在厥初生自貽哲命今天其命哲命
吉凶命厯年知今我初服
　歎息言王之初服若生子無不在於初生習為善則
　善矣自貽其哲命為政之道亦猶是也今天其命王
　以哲乎命以吉凶乎命以厯年乎皆不可知所可知
　者今我初服如何爾初服而敬德則亦自貽哲命而
　吉與厯年矣(吕氏曰人自初生而保養乃可以全其/善哲命者人心所有之明哲非自外求)
　(也愚林氏曰天以正性命人初無智愚之别所以有/智  者於己取之而已下愚為自暴自棄則上智豈)
　(非自貽乎吕葉氏曰哲命以哲為天所命也命新安/陳氏曰按  林皆以哲命為性命之命然哲  之哲)
　(不應遽有性命眷命之/分當以葉氏之説為正)
宅新邑肆惟王其疾敬德王其德之用祈天永命
　宅新邑所謂初服也王其疾敬德容可緩乎王其德
　之用而祈天以厯年也(朱子曰王之初服不可不謹/其習猶子之初生不可不慎)
　(其初所教葢習於上則智習于下則愚矣故今天命/正在初服之時敬德則哲則吉則厯年不敬則愚則)
　(凶則短折也疾天無一物之不體已知我初服宅洛/矣王其可不  敬德哉所以求天永命者只在德而)
　(已矣/天也)　(陳氏曰自貽哲命命在我也天其哲命命在/西山真氏曰天命至公不可以求而得也曰)
　(祈者葢一於用德乃不祈之祈也王吕氏曰祈永命/無他術惟敬德為可耳曰祈者欲  知天命之未定)
　(也善新安陳氏曰明哲之性與生俱生初生之時習/於  則明可作哲習於惡則靡哲不愚哲則為天所)
　(命愚則天不命焉是自貽哲命如所謂自求多福此/所謂無不在其初生時自貽哲命者王之初服亦猶)
　(是也此一節發明王乃初服之意葢今日作邑而自/服土中乃所謂初服是又中天下定四海之一初也)
　(天之命吉凶判於此王之能敬德祈永命與不能亦/判於此召公所以欲王乘此一初之機而疾敬德也)
　(疾敬德則能用德疾云者欲其乘此機而速勉之有/今罔後之謂也疾敬德者勿失此機於今日之初而)
　(能用德以祈天者可永命於千萬年之久今此一初/豈可又以悠悠失之哉肆惟王其疾敬德葢申上文)
　(王其疾敬德之語而/致重復懇切之意云)
其惟王勿以小民淫用非彞亦敢殄戮用乂民若有功
　刑者德之反疾於敬德則當緩於用刑勿以小民過
　用非法之故亦敢於殄戮用治之也惟順導民則可
　有功民猶水也水泛濫横流失其性矣然壅而遏之
　則害愈甚惟順而導之則可以成功
其惟王位在德元小民乃惟刑用于天下越王顯
　元首也居天下之上必有首天下之德王位在德元
　則小民皆儀刑用德于下於王之德益以顯矣(朱子/曰其)
　(惟王勿以小民至越王顯為一節勿蘇氏曰商俗靡/靡其過用非常也久矣召公戒王  以小民過用非)
　(常之故亦敢於法外殄戮以治之葢民之有過罪實/在我及其有功則王亦有德何也王之位民德之先)
　(倡也如此則法行於天下而王亦顯矣位陳氏大猷/曰順夏商之有功者猶上言嗣若功王  不在於位)
　(也順民惟在德元而已德元亦猶乾元坤元之始生/萬物者也  吕氏曰以小民淫用非彞而敢於殄戮)
　(忿嫉一生則損君德矣人君之德止於好生元者善/之長君以德元覆冒天下安可以小民淫用遂損君)
　(德民新安陳氏曰至此則非彞之小民化為用德之/小  正所謂若順導之而有功者王奚以尚刑不尚)
　(德為/哉)
上下勤恤其曰我受天命丕若有夏厯年式勿替有殷
厯年欲王以小民受天永命
　其亦期之辭也君臣勤勞期曰我受天命大如有夏
　厯年用勿替有殷歴年欲兼夏殷厯年之永也召公
　又繼以欲王以小民受天永命葢以小民者勤恤之
　實受天永命者厯年之實也蘇氏曰君臣一心以勤
　恤民庶幾王受命厯年如夏商且以民心為天命也
　(朱子曰以小民如以某師之以命林氏曰王能敬德/于上而小民儀刑于下則天永  之矣所謂用小民)
　(以受天永命也其吕氏曰召公拳拳言小民者國之/根本全在小民  亡其亡不在大族不在諸侯止在)
　(小民之身之陳氏曰小民人所易忽澤及小民則無/不及矣堯  不虐無告文王之施仁先四者是也)
　(新安陳氏曰勤恤即無疆惟恤之恤上下勤勞以軫/無疆之恤惟期於兼二代之厯年非他有以也惟欲)
　(王以小民受永命耳三節三言小民始戒王以非彞/殄戮之繼欲以元德儀刑之末欲以之而受永命以)
　(之者何惟尚德不尚刑知其生雖至㣲而關於天命/者至大至久也  西山真氏曰前言王其德之用祈)
　(天永命此言欲王以小民受天永命葢永命之道無/他惟修德與愛民而已命在天於小民何與葢天無)
　(心以民為心耳一篇之中言敬者凡七八曰曷其奈/何弗敬曰王敬作所曰不可不敬德曰王其疾敬德)
　(兩言惟不敬厥德乃早墜厥命曰肆惟王其疾敬德/言之諄望之切老臣事少主惓惓之心也異時成王)
　(為守文令主而周家卜世卜年過於夏商且過其厯/然後知召公之言真人主之藥石國家之蓍龜也哉)
　(欲臨川呉氏曰勤恤猶帝典言欽哉欽哉惟刑之恤/  王以小民受天永命一語通結上三節與王其德)
　(之用祈天永命/一語相始終)
拜手稽首曰予小臣敢以王之讐民百君子越友民保
受王威命明德王末有成命王亦顯我非敢勤惟恭奉
幣用供王能祈天永命
　讐民殷之頑民與三監叛者百君子殷之御事庶士
　也友民周之友順民也保者保而不失受者受而無
　拒威命明德者德威德明也末終也召公於篇終致
　敬言予小臣敢以殷周臣民保受王威命明德王當
　終有天之成命以顯于後世我非敢以此為勤惟恭
　奉幣帛用供王能祈天永命而已葢奉幣之禮臣職
　之所當恭而祈天之實則在王之所自盡也又按恭
　奉幣意即上文取幣以錫周公而旅王者葢當時成
　王將舉新邑之祀故召公奉以助祭云(薛氏曰先讐/民後友民者)
　(作洛以鎮靜商人為先也與前言先服殷御事同意/  陳氏經曰保受王之威德奉行之此臣之職也王)
　(既有成命當求所以永命成命在今日永命在子孫/保受王之威德者臣下之所能至於祈天永命則非)
　(人臣之所能在人君疾敬德以祈天命我非敢勤者/召公不敢自以治洛為功勞也至此則責望於王之)
　(身者甚重恐成王專倚恃臣下也我但能恭奉幣以/供王慶王之能祈天永命而已則祈天永命在王而)
　(不在召公矣民陳氏大猷曰篇終復總始末之要以/告王敢以讐  等保受威命明德者因庶殷侯甸和)
　(會作洛而言敢以者自任之辭如命侯甸庶殷即王/之威命宅洛圖治即王之明德和會丕作即保受也)
　(王末有成命與上王厥有成命相應王亦顯與上越/王顯相應我非敢自居其勤慮王以人心已從天命)
　(已定而自足也惟恭奉幣指前取幣旅王而言待王/能祈天永命將以致慶而已期王不已之意可謂婉)
　(而篤矣記曰頌而無諂諫而無矯召公以之小新安/陳氏曰所謂能祈天永命不過上文敬德愛  民之)
　(事敬德愛小民即祈天永命之能也上文已盡之故/於篇終特以能字該之  臨川呉氏曰王末有成命)
　(因上文王厥有成命而言顯字勤字因上文越王顯/上下勤恤而言恭奉幣因上文取幣旅王若公而言)
　(能祈天永命亦因上文/而言以結一篇之意)
　　洛誥
　　　洛邑既定周公遣使(去/聲)告卜史氏録之以為洛
　　　誥又并記其君臣答問及成王命周公留治洛
　　　之事今文古文皆有　按周公拜手稽首以下
　　　周公授使者告卜之辭也王拜手稽首以下成
　　　王授使者復公之辭也王肇稱殷禮以下周公
　　　教成王宅洛之事也公明保于冲子以下成王
　　　命公留後治洛之事也王命予來以下周公許
　　　成王留洛君臣各盡其責難之辭也伻來以下
　　　成王錫命毖殷命寧之事也戊辰以下史又記
　　　其祭祀冊誥等事及周公居洛嵗月久近以附
　　　之以見周公作洛之始終而成王舉祀發政之
　　　後即歸于周而未嘗都洛也(朱子因讀尚書曰/其間錯誤解不得)
　　　(處煞多昔吕伯恭解書因問之云尚書還有解/不通處答曰無有因舉洛誥問之云據成王只)
　　　(使周公往營洛故伻來獻圖及卜成王未嘗一/日居洛後面如何却與周公有許多答對又云)
　　　(王在新邑此如何解伯恭遂無以答後得書云/誠有解不得處  洛誥之文有不可曉者其後)
　　　(乃言王在新邑而其前已屢有答問之詞矣史/葉氏曰此篇當與召誥㕘看葢非一時之言)
　　　(取周公得卜至遣使告卜相與往來告戒本末/序次之以示後世也  王氏安石曰此誥有不)
　　　(可知者當缺之而釋其可知者洛新安陳氏曰/此篇大可疑者惟有公告王宅  行祀出命之)
　　　(辭而不載王至洛之事與其日月觀十二月在/洛祭告命周公留治洛之事尚謹書之則自三)
　　　(月後至十二月前此數月中至洛之大事其當/書也必矣又此篇首章九句脱簡在康誥之首)
　　　(則首至洛之事其脱簡又可想矣且孺子其朋/及汝惟冲子惟終等處聱牙難通又王曰公功)
　　　(棐迪篤之下無周公答辭而即又繼/以王曰豈非此等處有脱簡錯簡耶)
周公拜手稽首曰朕復子明辟
　此下周公授使者告卜之辭也拜手稽首者史記周
　公遣使之禮也復如復逆之復成王命周公往營成
　周周公得卜復命于王也謂成王為子者親之也謂
　成王為明辟者尊之也周公相成王尊則君親則兄
　之子也明辟者明君之謂先儒謂成王幼周公代王
　為辟至是反政成王故曰復子明辟夫有失然後有
　復武王崩成王立未嘗一日不居君位何復之有哉
　蔡仲之命言周公位冢宰正百工則周公以冢宰總
　百工而已豈不彰彰明甚矣乎王莽居攝幾傾漢鼎
　皆儒者有以啟之是不可以不辨　蘓氏曰此上有
　脫簡在康誥自惟三月哉生魄至洪大誥治四十八
　字(王氏安石曰復如復逆之復成王命公往營成周/公得卜復命于王曰子親之也曰明辟尊之也先)
　(儒以周公代王為辟至是反政以書攷之周公位冢/宰正百官而已未嘗代王為辟何復之有  程子曰)
　(猶言告嗣天子王矣明葉氏曰復如孟子有復于王/之復自孔氏以復子  辟謂周公攝而歸政之辭古)
　(今儒者從之不敢易獨王氏以為不然世或未之信/焉以子考之周公踐天子位以治天下初無經見獨)
　(明堂位云爾明堂位非出吾夫子也葢武王崩周公/以冢宰攝政此禮之常攝者攝其事非攝其位世見)
　(周公在喪之攝不知其非以成王幼而攝故至卜洛/猶有歸政之言則王氏之言為有證  新安陳氏曰)
　(按王莽廢漢孺子嬰為安定公執其手流涕曰昔周/公攝位終得復子明辟今予獨迫皇天威命不得如)
　(意葢因孔氏釋經之誤/莽遂借此以文其姦)
王如弗敢及天基命定命予乃𦙍保大相(去/聲)東土其基
作民明辟
　凡有造基之而後成成之而後定基命所以成始也
　定命所以成終也言成王幼冲退託如不敢及知天
　之基命定命予乃繼太保而往大相洛邑其庶幾為
　王始作民明辟之地也洛邑在鎬京東故曰東土(朱/子)
　(曰周公不欲斥言王幼不能故言王若不敢及天之/初命定命則不得不嗣攝政事保佑王躬而相此洛)
　(邑以為王當於此初作民主也久王氏炎曰承天命/以作新邑是謂基命都邑既成  安長治是謂定命)
　(傳葵初王氏曰朱子釋𦙍保不若/  順正與太保先周公相宅合)
予惟乙夘朝至於洛師我卜河朔黎水我乃卜澗水東
瀍水西惟洛食我又卜瀍水東亦惟洛食伻(補耕/反)來以
圖及獻卜
　乙夘即召誥之乙夘也洛師猶言京師也河朔黎水
　河北黎水交流之内也澗水東瀍水西王城也朝㑹
　之地瀍水東下都也處(上/聲)商民之地王城在澗瀍之
　間下都在瀍水之外其地皆近洛水故兩云惟洛食
　也食者史先定墨而灼卜之兆正食其墨也伻使也
　圖洛之地圖也獻卜獻其卜之兆辭也(張氏曰王者/以民為重故)
　(曰師曰袁氏曰黎水言河朔則知澗瀍皆河南今陳/氏經  先言惟洛食即今河南後言惟洛食即  洛)
　(陽言公於洛卜此二處也召誥曰太保朝至于洛卜/宅則卜乃召公卜今周公曰我卜者二公同心同謀)
　(召公之卜即周公之卜也河蘇氏曰黎水今黎陽也/營洛以處殷民民重遷以  朔為近便卜不吉然後)
　(卜洛也其吕氏曰下都之民主于商民先卜河朔黎/水者固  所安也意在近地者商民之心意在地中)
　(者周公之心竝列二說以聽於天而已卜黎於先者/先人後已之心也黎既不吉改卜洛邑龜乃協從葢)
　(周公之心即天心也無間故無違也於史氏漸曰世/或謂周公三卜而後洛初於黎水再  澗東瀍西又)
　(於瀍東皆不若洛之吉豈知澗瀍之東西即洛之中/也澗水之東即洛之偏也同名為洛而王城頑民之)
　(居不同非洛自為洛澗瀍自為澗瀍洛邑居天下之/中伊洛瀍澗實周流於其間天子南嚮則澗水在洛)
　(之右瀍水在洛之左周公於澗瀍之中龜兆告吉遂/營王城以建王宫定郊社宗廟是為郟鄏之地今之)
　(河南是也又循之左越瀍水之東龜復告吉遂營下/都名曰成周又曰東郊以居殷民今之洛陽是也二)
　(城相距葢十有八里史臨川呉氏曰龜卜占法今不/傳據楮少孫所録在  記龜策傳者每一事有一占)
　(洛各不同疑卜宅之占以兆食墨而明為吉不食則/其兆曖昧非吉兆也先卜黎陽不吉乃卜洛邑二處)
　(而龜兆皆/食其墨也)
王拜手稽首曰公不敢不敬天之休來相宅其作周匹
休公既定宅伻來來視予卜休恒吉我二人共貞公其
以予萬億年敬天之休拜手稽首誨言
　此王授使者復公之辭也王拜手稽首者成王尊異
　周公而重其禮也匹配也公不敢不敬天之休命來
　相宅為周匹休之地言卜洛以配周命於無窮也視
　示也示我以卜之休美而常吉者也二人成王周公
　也貞猶當也十萬曰億言周公宅洛規模宏逺以我
　萬億年敬天休命故又拜手稽首以謝周公告卜之
　誨言(朱子曰拜受公言猶禹之拜昌言也匹吕氏曰/營洛實配宗周其作我周匹休之也  者對宗)
　(周之辭以予者使之之辭倚之者甚重而望之者甚/長也  或曰王不在洛言來者順公所在而言  王)
　(氏十朋曰詩之作豐伊匹與此匹休同意當夏氏曰/貞如厥賦貞之貞謂相當也王欲與公共  此吉祥)
　(休王氏曰言宅洛之事定矣公當以予永逺敬天之/  以承此休常吉之卜也  新安陳氏曰視與示同)
　(古通用漢書凡示字例作視十萬曰億秦誓又云百/萬曰億不同何也詩禾三百億鄭注十萬曰億毛公)
　(萬萬曰億孔疏今九章算術皆以萬萬為億鄭以古/數言之韋昭注楚語曰十萬曰億古數也秦始以萬)
　(萬為億百萬為/億未見所本)
周公曰王肇稱殷禮祀于新邑咸秩無文
　此下周公告成王宅洛之事也殷盛也與五年再殷
　祭之殷同秩序也無文祀典不載也言王始舉盛禮
　祀于洛邑皆序其所當祭者雖祀典不載而義當祀
　者亦序而祭之也吕氏曰定都之初肇舉盛禮大饗
　羣祀雖祀典不載者咸秩序而祭之有告焉有報焉
　有祈焉始建新都昭假(音/格)上下告成事也雨暘時若
　大役已成報神賜也自今以始永奠中土祈鴻休也
　後世不知祭祀之義鬼神之德觀周公首以祀于新
　邑為言若闊於事情者抑不知人主臨鎮新都之始
　齊祓(音齋/弗)一心對越天地達此精明之德放(上/聲)諸四
　海無所不凖而助祭諸侯下逮胞翟(音庖狄肉祭統/曰胞者  吏之)
　(賤者翟者樂/吏之賤者也)之賤亦皆有孚顒(音/濃)若收其放而合其
　離葢格君心萃天下之道莫要於此宜周公以為首
　務也(朱子曰自此以下漸不可曉葢不知是何時所/言傳疏以為王與公俱在洛對問之言葉氏以)
　(為王得卜而至洛既祭復歸鎬因留周公居守而周/公有此言皆不可考然葉氏説復數章貫穿今從之)
　(取復齋董氏曰易曰殷薦之上帝禮有殷祭殷奠皆/  殷盛之義  新安陳氏曰王氏謂此殷禮疑即篇)
　(末十二月戊辰之祭史述其語於前而記其事於後/也竊意十二月之祭不過以周公留治洛之事就冬)
　(烝以告文武耳此曰殷禮曰秩無文乃非常盛禮豈/十二月之祀足以當之三月後以至十一月王必當)
　(親至洛行大祀禮今脱去矣自此下至無逺用戻乃/洛邑既成公自洛歸鎬告王以宅洛所當行之事及)
　(欲退老之辭也肇稱殷禮以下乃周公至鎬請王往/新邑舉祀禮及朝諸侯證之召誥公至洛定宅後當)
　(還鎬京觀召公取諸侯之幣錫公由公以達王則可/見矣孺子其朋以下必有訛誤脫簡漏却王祀新邑)
　(必在此處無疑也況梓材庶邦享集丕享等語其/為敬識百辟享之上下文脱簡在彼尤為顯然乎)
予齊百工伻從王于周予惟曰庶有事
　周公言予整齊百官使從成王于周謂將適洛時也
　予惟謂之曰庶幾其有所事乎公但㣲示其意以待
　成王自教詔之也(夏氏曰王祭于新邑我則整齊百/官使從王往新邑惟謂百官言女)
　(從王而往庶幾必有事於周欲禮樂自天子出也從/新安陳氏曰周公言我今整齊共營洛之百官使)
　(王于宗周我惟謂之曰王庶幾將適新邑而有事乎/國之大事在祀與戎故古人於祭祀皆曰有事公但)
　(㣲示王將行祀事於洛之意於/百官以待王之自教詔之也)
今王即命曰記功宗以功作元祀惟命曰汝受命篤弼
　功宗功之尊顯者祭法曰聖王之制祭祀也法施於
　民則祀之以死勤事則祀之以勞定國則祀之能禦
　大災則祀之能捍大患則祀之葢功臣皆祭於大烝
　而勲勞之最尊顯者則為之冠故謂之元祀周公教
　成王即命曰記功之尊顯者以功作元祀矣又惟命
　之曰汝功臣受此褒賞之命當益厚輔王室葢作元
　祀既以慰答功臣而又勉其左右王室益圖久大之
　業也(吕氏曰洛邑既成周業既定論創業之勲不可/後也功臣之冠天下觀瞻鎮服羣下實繫此舉)
　(論功莫先於宗言宗則凡功臣可得而推矣/報功莫重於祀言祀則凡慶賞可得而推矣)
丕視功載乃汝其悉自教工
　丕大視示也功載者記功之載籍也大視功載而無
　不公則百工效之亦皆功也大視功載而或出於私
　則百工效之亦皆私也其公其私悉自汝教之所謂
　乃汝其悉自教工也上章告以褒賞功臣故戒其大
　視功載者如此(朱子曰今王乃命曰我嘗記人之功/而尊之又以此功因新邑殷祀而告)
　(之神明矣安呉氏曰已死者祀之其生者則載以旌/賞之  新  陳氏曰公因告王今當即出命曰新邑)
　(之祀將記録創業功臣之宗勲勞最顯者以其功列/之大祀吏與享矣又當專命羣臣曰汝之受命而能)
　(厚輔王室者亦將大祖其功而記載之於冊書以功/作元祀者所以報功臣於既往丕視功載者所以勸)
　(功臣於方來載之今日又當祀之後日也公又謂王/言上即命惟命二說乃汝其悉自教詔於百工其機)
　(雖自公發之其教/當自王出之也)
孺子其朋孺子其朋其往無若火始燄燄厥攸灼叙弗
其絶
　孺子稚子也朋比(音備下/竝同)也上文百工之視傚如此
　則論功行賞孺子其可少狥比黨之私乎孺子其少
　狥比黨之私則自是而往有若火然始雖燄燄尚微
　而其灼爍(式約/反)將次第延爇(如劣/反)不可得而撲滅矣
　言論功行賞徇私之害其初甚㣲其終至於不可遏
　絶所以嚴其辭而禁之於未然也(朱子曰周公言既/如此則孺子往矣)
　(燄火始然尚㣲而方進之貌灼焚也叙次第也始林/氏曰如漢之朋黨始於甘陵南北部庶之朋黨  於)
　(牛李其終搢紳稔/禍海内塗炭是也)
厥若彞及撫事如予惟以在周工往新邑伻嚮即有僚
明作有功惇大成裕汝永有辭
　其順常道及撫國事常如我為政之時惟用見在周
　官勿㕘以私人往新邑使百工知上意嚮各就有僚
　明白奮揚而赴功惇厚博大以裕俗則王之休聞(去/聲)
　亦永有辭于後世矣(朱子曰戒成王歸宗周其所順/之常道及撫臨衆事皆當如我)
　(所行也在周百工皆我所總齊諸習於事當推用此/人明作有功之事務為惇大之道以成寛裕之政則)
　(汝亦長有寛裕之辭於後世矣言往者如云來相宅/順王所在而言趨事赴工常失之急薄故又言惇大)
　(成俗以救其失漢吕氏曰漢文近於惇大成裕而無/所謂明作有功  宣近於明作有功而無所謂惇大)
　(成裕寛陳氏曰彰明振作以有功績而乂惇厚廣大/以成  裕是立精明之治功而存渾厚之治體也)
公曰已汝惟沖子惟終
　周之王業文武始之成王當終之也此上詳於記功
　教工内治之事此下則綂御諸侯教養萬民之道也
　(朱子曰周公言已矣乎汝成王惟沖/子當惟其終猶伊尹言慎厥終也)
汝其敬識百辟享亦識其有不享享多儀儀不及物惟
曰不享惟不役志于享凡民惟曰不享惟事其爽侮
　此御諸侯之道也百辟諸侯也享朝享也儀禮物幣
　也諸侯享上有誠有偽惟人君克敬者能識之識其
　誠於享者亦識其不誠於享者享不在幣而在於禮
　幣有餘而禮不足亦所謂不享也諸侯惟不用志於
　享則國人化之亦皆謂上不必享矣舉國無享上之
　誠則政事安得不至於差爽僭侮隳王度而為叛亂
　哉人君可不以敬存心辨之於早察之於㣲乎(朱子/曰享)
　(朝而以幣享王誠以奉上之辭幣有餘而禮不及者/往往有輕上之心以為可以幣交也曰吾幣足矣何)
　(以禮為如是者猶不享也以蘇氏曰小人賄以悦人/必簡於禮公戒王責諸侯  禮不以幣恐其役志乎)
　(物而不役志乎禮則諸侯慢而王室輕矣此治亂之/本故公特言之春秋傳曰晉趙文子為政薄諸侯之)
　(幣而重其禮晉穆叔曰自今已往兵其少弭矣夫以/列國之卿輕幣重禮猶足以弭兵王而賄其致寇也)
　(必矣唐之衰君相皆可以賄取方鎮爭貢羨餘行苞/苴而天子始失其政以至於亡周公之戒至矣  新)
　(安陳氏曰此因將往新邑朝諸侯而言/亦因召公取諸侯之幣旅王而言也)
乃惟孺子頒朕不暇聴朕教汝于棐民彞汝乃是不蘉
(謨郎/反)乃時惟不永哉篤叙乃正父罔不若予不敢廢乃
命汝往敬哉兹予其明農哉彼裕我民無逺用戾
　此教養萬民之道也頒朕不暇未詳或曰成王當頒
　布我汲汲不暇者聽我教汝所以輔民常性之道汝
　於是而不勉焉則民彞泯亂而非所以長久之道矣
　正父武王也猶今稱先正云者篤者篤厚而不忘叙
　者先後之不紊言篤叙武王之道無不如我則人不
　敢廢汝之命矣吕氏曰武王沒周公如武王故天下
　不廢周公之命周公去成王如周公則天下不廢成
　王之命戾至也王往洛邑其敬之哉我其退休田野
　惟明農事葢公有歸老之志矣彼謂洛邑也王於洛
　邑和裕其民則民將無逺不至焉(朱子曰周公戒成/王使聽我教汝以)
　(輔民常性之道若汝不勉則不能永保天命也然則/所以輔民常性者惟在乎勉而已篤叙汝武王之所)
　(行無不如予之所以厚叙者/前日未暇為之事一一行之)　(陳氏經曰汝當頒我/息齋徐氏曰説命先)
　(正訓為先世長官之臣此指武王而引先正為言何/也或曰武王撥亂反正故稱正父  新安陳氏曰此)
　(一節除汝往敬哉兹子其明農哉二句外皆不可曉/皆當缺之味此二句可見公時在鎬欲王往新邑而)
　(已將退老也此章之下當必有公從/王至新邑舉祀發命之事而今缺矣)
王若曰公明保予冲子公稱丕顯德以予小子揚文武
烈奉答天命和恒四方民居師
　此下成王答周公及留公也大抵與上章㕘錯相應
　明顯明之也保保祐之也稱舉也和者使不乖也恒
　者使可久也居師者宅其衆也言周公明保成王舉
　大明德使其上之不忝於文武仰不愧天俯不怍人
　也(朱子曰居師營洛邑定民居也公新安陳氏曰此/王既至洛舉祀復與公言將留  治洛先叙述公)
　(之功德以一/慰藉之也)
惇宗將禮稱秩元祀咸秩無文
　宗功宗之宗也下文宗禮同將大也(孔氏曰厚尊大/禮舉秩大祀)
　(新安陳氏曰此葢王述已行之事之辭即答/公所謂王肇稱殷禮祀于新邑咸秩無文也)
惟公德明光于上下勤施于四方旁作穆穆迓衡不迷
文武勤教予冲子夙夜毖祀
　旁無方所也因上下四方為言穆穆和敬也迓迎也
　言周公之德昭著於上下勤施于四方旁作穆穆以
　迎治平不迷失文武所勤之教於天下公之德教加
　於時者如此予冲子夫(音/扶)何為哉惟早夜以謹祭祀
　而已葢成王知周公有退休之志故示其所以留之
　之意也(朱子曰穆穆和敬之貌天子之容旁作謂周/公輔成已德以迎迓太平之治而不迷於先)
　(王之教猶陳氏大猷曰不曰已太平方且和敬以迓/之已治  未治也使以為既平則無亹亹方進之意)
　(盈而不可久矣毖蘇氏曰祭則我沖子政則周公成/王言我歸宗周  祀而已  唐孔氏曰衛獻公云政)
　(由寗氏祭則寡人亦略猶是言祭則我小子迓太平/明教化皆委重於公也  新安陳氏曰此王推美歸)
　(重於公猶欲其益因德業之盛而加自強不息/之誠我小子但主祀而已此已示留公之意也)
王曰公功棐迪篤罔不若時
　言周公之功所以輔我啟我者厚矣當常如是未可
　以言去也(朱子曰公之功輔導我已厚/矣無不若是以上所稱也)
王曰公予小子其退即辟于周命公後
　此下成王留周公治洛也成王言我退即居于周命
　公留後治洛葢洛邑之作周公本欲成王遷都以宅
　天下之中而成王之意則未欲捨鎬京而廢祖宗之
　舊故於洛邑舉祀發政之後即欲歸居于周而留周
　公治洛謂之後者先成王之辭猶後世留守留後之
　義先儒謂封伯禽以為魯後者非是攷之費誓東郊
　不開乃在周公東征之時則伯禽就國葢已久矣下
　文惟告周公其後其字之義益可見其為周公不為
　伯禽也(朱子曰上文王曰兩段周公無答辭疑有缺/文成王言我當歸即政于宗周而命公留于)
　(洛猶唐節度留後之意伯史丞相説書亦有好處如/命公後衆說亦皆云命  禽為周公之後史云成王)
　(既歸命周公在後看公定予往已一言便見得是周/公旦在後之意  西山真氏曰按史記魯世家伯禽)
　(即位之後管蔡等反淮夷徐戎亦竝興於是伯禽帥/師伐之於肸遂平徐戎據此則蔡說當矣  新安陳)
　(氏曰成王自謂其退即辟于周味退之一字則王時/進在洛邑可知據身在洛邑言故以還歸宗周為退)
　(退固王之謙辭亦述往返語勢之當然耳先儒於/此皆忽之故不敢質言此章為王至洛後之辭也)
四方迪亂未定于宗禮亦未克敉公功
　宗禮即功宗之禮也亂治也四方開治公之功也未
　定功宗之禮故未能敉公功也敉功者安定其功之
　謂即下文命寧者也(朱子曰迪順也四方雖已順治/猶未定于尊公之禮未有以撫)
　(治公/之功)
迪將其後監(音/鑒)我士師工誕保文武受民亂為四輔
　將大也周公居洛啟大其後使我士師工有所監視
　太保文武所受於天之民而治為宗周之四輔也漢
　三輔葢本諸此今按先言啟大其後而繼以亂為四
　輔則命周公留後於洛明矣(朱子曰周公在後監我/百官士也師也工也四)
　(輔猶四鄰弼新安陳氏曰王制曰設四輔及三公四/輔左輔右  前疑後丞也引王制之四輔解此四輔)
　(亦與朱子四鄰之說合王以治為四輔之大臣望公/下文公以治為四方之新辟望王君臣交相期望也)
王曰公定予往已公功肅將祇歡公無困哉我惟無斁
其康事公勿替刑四方其世享
　定爾雅曰止也成王欲周公止洛而自歸往宗周言
　周公之功人皆肅而將之欽而悅之宜鎮撫洛邑以
　慰懌人心母求去以困我也我惟無厭其安民之事
　公勿替所以監我士師工者四方得以世世享公之
　德也呉氏曰前漢書兩引公無困哉皆以哉作我當
　以我為正(朱子曰此王與公決而歸之言也公定居/洛予往歸周已公無用哉言公無以事自)
　(困猶漢所謂閔勞公以官職之事也我則當無厭倦/於安國安民之事公但勿廢其所以儀刑四方者則)
　(四方其世享矣勿一説世享世世尊享我周無困勿/替皆欲公留而  去之意  新安陳氏曰此章之上)
　(必有公答王之辭葢不許王留後之請也所以王言/公止我往歸周矣公無困我是以不許留為困之其)
　(辭危勿替刑以下其望逺又上章言予沖子夙夜毖/祀成王全倚重於公而已僅主祭宜公未許留至此)
　(曰我惟無倦於康安之事是王能以安天下/自任而不全倚於公宜公下章幡然許留也)
周公拜手稽首曰王命予來承保乃文祖受命民越乃
光烈考武王𢎞朕恭
　此下周公許成王留等事也來者來洛邑也承保乃
　文祖受命民及光烈考武王者答誕保文武受民之
　言也責難於君謂之恭𢎞朕恭者大其責難之義也
　(陳氏曰𢎞大/我事君之恭)
孺子來相宅其大惇典殷獻民亂為四方新辟作周恭
先曰其自時中又萬邦咸休惟王有成績
　典典章也殷獻民殷之賢者也言當大厚其典章及
　殷之獻民葢文獻者為治之大要也亂治也言成王
　於新邑致治為四方新主也作周恭先者人君恭以
　接下以恭而倡後王也公又言其自是宅中圖治萬
　邦咸底休美則王其有成績矣此周公以治洛之效
　望之成王也(新安陳氏曰孺子來相宅乃公述王之/此行也作周恭先為周家恭敬之王之)
　(先以恭而率先後之為王者也曰者公期望/於王之辭其自時中乂其即將然之辭也)
予旦以多子越御事篤前人成烈答其師作周孚先考
朕昭子刑乃單文祖德
　多子者衆卿大夫也唐孔氏曰子者有德之稱大夫
　皆稱子師衆也周公言我以衆卿大夫及治事之臣
　篤厚文武成功以答天下之衆也孚信也作周孚先
　者人臣信以事上以信而倡後人也考成也昭子猶
　所謂明辟也親之故曰子刑儀刑也單殫也言成我
　明子儀刑而殫盡文王之德葢周公與羣臣篤前人
　成烈者所以成成王之刑乃殫文祖德也此周公以
　治洛之事自效也(新安陳氏曰作周孚先為周家孚/信之臣之先以信而率先後之為)
　(臣者也亂為四方新辟當與亂為四輔對觀作周孚/先當與作周恭先對觀葢公與王交相期望各盡責)
　(任之辭也疑陳氏大猷/曰此處下  有缺文)
伻來毖殷乃命寧予(絶/句)以秬鬯(音巨/暢)二卣(音/有)曰明禋(音/因)
拜手稽首休享
　此謹毖殷民而命寧周公也秬黑黍也一稃(音/夫)二米
　和氣所生鬯鬱金香草也卣中尊也明潔禋敬也以
　事神之禮事公也蘇氏曰以黒黍為酒合以鬱鬯所
　以祼(音/貫)也宗廟之禮莫盛於祼王使人來戒敕庶殷
　且以秬鬯二卣綏寧周公曰明禋曰休享者何也事
　周公如事神明也古者有大賔客以享禮禮之酒清
　人渴而不飲肉乾(音/干)人饑而不食也故享有體薦豈
　非敬之至者則其禮如祭也歟(新安陳氏曰寧如歸/寧父母之寧曰明禋)
　(拜手稽首休享者述王命使之辭曰此明潔以禋祀/之酒今拜稽而致休美以享公焉敬之至者其禮如)
　(祭傳曰享有體薦一證也記曰/君子敬則用祭器又一證也)
予不敢宿則禋于文王武王
　宿與顧命三宿之宿同禋祭名周公不敢受此禮而
　祭於文武也(息齋徐氏曰顧命宿訓為進爵孔氏說/也唐孔氏申其義以為進爵於神前)
惠篤叙無有遘自疾萬年厭于乃德殷乃引考
　此祭之祝辭周公為成王禱也惠順也篤叙與篤叙
　乃正父同順篤叙文武之道身其康強無有遘遇自
　罹疾害者子孫萬年厭飽乃德殷人亦永壽考也(陳/氏)
　(大猷曰惠順文武/之道篤叙而行之)
王伻殷乃承叙萬年其永觀朕子懷德
　承聽受也叙教條次第也王使殷人承叙萬年其永
　觀法我孺子而懷其德也葢周公雖許成王留洛然
　且謂王伻殷者若曰遷洛之民我固任之至於使其
　承叙萬年則實繫於王也亦責難之意與召誥末用
　供王能祈天永命語脈相類(張氏曰觀此書周公不/敢當成王秬鬯之禮則)
　(天子之禮樂公其敢當乎所以春秋於魯之郊禘皆/貶其僭則成王之賜伯禽之受其失可見豈周公之)
　(所敢/安乎)
戊辰王在新邑烝祭歳文王騂牛一武王騂牛一王命
作冊逸祝冊惟告周公其後王賔殺禋咸格王入太室
祼
　此下史官記祭祀冊誥等事以附篇末也戊辰十二
　月之戊辰日也是日成王在洛舉烝祭之禮曰歳云
　者歳舉之祭也周尚赤故用騂宗廟禮太牢此用特
　牛者命周公留後於洛故舉盛禮也逸史佚也作冊
　者冊書也逸祝冊者史逸為祝冊以告神也惟告周
　公其後者祝冊所載更不他及惟告周公留守其後
　之意重其事也王賔猶虞賔杞宋之屬助祭諸侯也
　諸侯以王殺牲禋祭祖廟故咸至也太室清廟中央
　室也祼灌也以圭瓉酌秬鬯灌地以降神也
王命周公後作冊逸誥在十有二月
　逸誥者史逸誥周公治洛留後也在十有二月者明
　戊辰為十二月日也
惟周公誕保文武受命惟七年
　吳氏曰周公自留洛之後凡七年而薨也成王之留
　公也言誕保文武受民公之復成王也亦言承保乃
　文祖受命民越乃光烈考武王故史成於其終計其
　年曰惟周公誕保文武受命惟七年葢終始公之辭
　云
　　多士
　　　商民遷洛者亦有有位之士故周公洛邑初政
　　　以王命總呼多士而告之編書者因以名篇亦
　　　誥體也今文古文皆有　吳氏曰方遷商民于
　　　洛之時成周未作其後王與周公患四方之逺
　　　鑒三監之叛於是始作洛邑欲徙周而居之其
　　　曰昔朕來自奄大降爾四國民命我乃明致天
　　　罰移爾遐狄比事臣我宗多遜者述遷民之初
　　　也曰今朕作大邑于兹洛予惟四方罔攸賔亦
　　　惟爾多士攸服奔走臣我多遜者言遷民而後
　　　作洛也故洛誥一篇終始皆無欲遷商民之意
　　　惟周公既誥成王留治于洛之後乃曰伻來毖
　　　殷又曰王伻殷乃承叙當時商民已遷于洛故
　　　其言如此愚謂武王已有都洛之志故周公黜
　　　殷之後以殷民反覆難制即遷于洛至是建成
　　　周造廬舍定疆場乃告命與之更(平/聲)始焉爾此
　　　多士之所以作也由是而推則召誥攻位之庶
　　　殷其已遷洛之民歟不然則受都今衛州也洛
　　　邑今西京也相去四百餘里召公安得捨近之
　　　友民而役逺之讐民哉書序以為成周既成遷
　　　殷頑民者謬矣吾固以為非孔子所作也(吕氏/曰遷)
　　　(洛之事召語經營之洛誥考成之多士則慰安/之也  張氏曰周之頑民乃商之忠臣也  王)
　　　(氏曰篇名多士而序以為頑民何也在官者謂/之士卿大夫士是也在民者謂之士士農工商)
　　　(是也此書稱士皆在官之殷士也且周公未始/以殷民為頑成王命君陳始有無忿疾于頑之)
　　　(語夫殷民不附周謂之頑可也不忘殷謂之頑/可乎故頑之一字周公於康誥酒誥多士多方)
　　　(等書未嘗出諸口也自新安陳氏曰諸家過信/小序所以於昔朕來  奄全説不通呉蔡當矣)
　　　(殷吉豐彭氏曰此篇以多士名者葢遷洛雖皆/  民而中亦有有位者惟謂之士則上可以該)
　　　(夫卿大夫下可以該夫士/農工商故以多士總之)
惟三月周公初于新邑洛用告商王士
　此多士之本序也三月成王祀洛次年之三月也周
　公至洛久矣此言初者成王既不果遷留公治洛至
　是公始行治洛之事故謂之初也曰商王士者貴之
　也(孔氏曰周公致政明年三月也或曰于於也殷王/氏曰殷民遷于成周從舊長所治故先告之  士)
　(順從則殷/民皆然矣)
王若曰爾殷遺多士弗弔是天大降喪(去/聲)于殷我有周
佑命將天明威致王罰勑殷命終于帝
　弗弔未詳意其為歎憫之辭當時方言爾也旻天秋
　天也主肅殺而言歎憫言旻天大降災害而喪殷我
　周受眷佑之命奉將天之明威致王罰之公勑正殷
　命而格之以終上帝之事葢推革命之公以開諭之
　也(息齊徐氏曰弗弔大誥引不弔昊天為訓甚明王/吕氏曰以天言之曰明威以人言之曰王罰)
　(氏曰終與受終/于文祖之終同)
肆爾多士非我小國敢弋殷命惟天不畀允罔固亂弼
我我其敢求位
　肆與康誥肆汝小子封同弋取也弋鳥之弋言有心
　於取之也呼多士誥之謂以勢而言我小國亦豈敢
　弋取殷命葢栽者培之傾者覆之固其治而不固其
　亂者天之道也惟天不與殷信其不固殷之亂矣惟
　天不固殷之亂故輔我周之治而天位自有所不容
　辭者我其敢有求位之心哉(蘇氏曰固如推亡周存/之固信矣天之固治不)
　(固亂也則林氏曰告殷七以天命之公使知殷失天/命而亡  誰能與之周得天命而興則誰能違之)
惟帝不畀惟我下民秉為惟天明畏
　秉持也言天命之所不與即民心之所秉為民心之
　所秉為即天威之所明畏者也反覆天民相因之理
　以見天之果不外乎民民之果不外乎天也詩言秉
　彞此言秉為者彞以理言為以用言也(陳氏經曰紂/之惡至於失)
　(人心則天命之所去周之德至於下民秉為即天命/之所與  新安陳氏曰既曰惟天不畀又曰惟帝不)
　(畀既曰將天明威又曰惟天明畏反覆以天命之去/留曉殷士而潛消其覬覦猜疑之私耳  息齋徐氏)
　(曰明畏只如臯陶/謹篇所訓為明)
我聞曰上帝引逸有夏不適逸則惟帝降格嚮于時夏
弗克庸帝大滛泆有辭惟時天罔念聞厥惟廢元命降
致罰
　引導逸安也降格與吕刑降格同吕氏曰上帝引逸
　者非有形聲之接也人心得其安則亹亹而不能已
　斯則上帝引之也是理坦然亦何間(去/聲)於桀第桀喪
　其良心自不適於安耳帝實引之桀實避之帝猶未
　遽絶也乃降格災異以示意嚮於桀桀猶不知警懼
　不能敬用帝命乃大肆淫逸雖有矯誣之辭而天罔
　念聞之仲虺所謂帝用不臧是也廢其大命降致其
　罰而夏祚終矣(陳氏大猷曰天於人君常欲導之於/安逸之地如為善最樂作德日休即)
　(帝之引逸也桀乃不適於逸自趨於危是吕氏曰夭/人之際惟極乃通治極則通格于皇天  也亂極亦)
　(通惟帝降格是也桀惡升聞故帝降格譴告災異以/示所嚮於是覆邦董子曰天心仁愛人君必出災異)
　(以警戒之即降格之謂也自絶于天天亦絶之/國之元命猶人之元氣有則生無則死者也)
乃命爾先祖成湯革夏俊民甸四方
　甸治也伊尹稱湯旁求俊彦孟子稱湯立賢無方葢
　明揚俊民分布逺邇甸治區畫成湯立政之大經也
　周公反覆以夏商為言者葢夏之亡即殷之亡湯之
　興即武王之興也商民觀是亦可以自反矣(新安陳/氏曰甸)
　(如奄甸萬/姓之甸)
自成湯至于帝乙罔不明德恤祀
　明德者所以修其身恤祀者所以敬乎神也
亦惟天丕建保又有殷殷王亦罔敢失帝罔不配天其
澤
　亦惟天大建立保治有殷殷之先王亦皆操(平/聲)存此
　心無敢失帝之則無不配天以澤民也(薛氏曰無所/不浹天之澤)
　(也王者宅天下無彼疆此界之殊配天其澤也明新/安陳氏曰此之罔不明德與下文惟天不畀不  厥)
　(德當對觀恤祀與罔失帝配天澤皆自克明/德中來也商先王以明德而得天命也如此)
在今後嗣王誕罔顯于天矧曰其有聽念于先王勤家
誕淫厥泆(音/逸)罔顧于天顯民祇
　後嗣王紂也紂大不明於天道況曰能聽念商先王
　之勤勞於邦家者乎大肆淫泆無復顧念天之顯道
　民之敬畏者也
惟時上帝不保降若兹大喪(去/聲)
　大喪者國亡而身戮也
惟天不畀不明厥德
　商先王以明德而天丕建則商後王不明德而天不
　界矣
凡四方小大邦喪罔非有辭于罰
　凡四方小大邦國喪亡其致罰皆有可言者況商罪
　貫盈而周奉辭以伐之者乎(吕氏曰天也祖宗也民/也自古帝王所共畏也)
　(紂不聽念先王罔顧天顯民祇三畏皆亡無所不至/矣  新安陳氏曰紂之衆惡皆自不明德中來其以)
　(不明德而失/天命也如此)
王若曰爾殷多士今惟我周王丕靈承帝事
　靈善也大善承天之所為也武成言祇承上帝以遏
　亂略是也
有命曰割殷告勑于帝
　帝有命曰割殷則不得不戡(音/堪)定剪除告其勑正之
　事于帝也武成言告于皇天后土將有大征于商者
　是也
惟我事不貳適惟爾王家我適
　上帝臨汝毋貳爾心惟我事不貳適之謂上帝既命
　侯于周服惟爾王家我適之謂言割殷之事非有私
　心一於從帝而無貳適則爾殷王家自不容不我適
　矣周不貳于帝殷其能貳於周乎葢示以確然不可
　動摇之意而潛消頑民反側之情爾然聖賢事不貳
　適日用飲食莫不皆然葢所以事天也豈特割殷之
　事而已哉
予其曰惟爾洪無度我不爾動自乃邑
　三監倡亂予其曰乃汝大為非法非我爾動變自爾
　邑猶伊尹所謂造攻自鳴條也
予亦念天即于殷大戾肆不正
　予亦念天就殷邦屢降大戾紂既死武庚又死故邪
　慝不正言當遷徙也
王曰猷告爾多士予惟時其遷居西爾非我一人奉德
不康寧時惟天命無違朕不敢有後無我怨
　時是也指上文殷大戾而言謂惟是之故所以遷居
　西爾非我一人樂如是之遷徙震動也是惟天命如
　此汝毋違越我不可有後命謂有他罰爾無我怨也
　(唐孔氏曰從殷適洛/南行而西向故為西)
惟爾知惟殷先人有冊有典殷革夏命
　即其舊聞以開諭之也殷之先世有冊書典籍載殷
　革夏命之事正如是耳爾何獨疑於今乎
今爾又曰夏迪簡在王庭有服在百僚予一人惟聽用
德肆予敢求爾于天邑商予惟率肆矜爾非予罪時惟
天命
　周公既舉商革夏事以論頑民頑民復以商革夏事
　責周謂商革夏命之初凡夏之士皆啟迪簡拔在商
　王之庭有服列于百僚之間今周於商士未聞有所
　簡拔也周公舉其言以大義折之言爾頑民雖有是
　言然予一人所聽用者惟以德而已故予敢求爾於
　天邑商而遷之於洛者以兾率德改行焉予惟循商
　故事矜恤於爾而已其不爾用者非我之罪也是惟
　天命如此葢章德者天之命今頑民滅德而欲求用
　得乎(陳氏大猷曰迪簡王庭職之大者有服百僚職/之小者聽用德聽察其有德者而用之  陳氏)
　(經曰聽用德者爾有德我何敢不用爾無德我何敢/苟用商士所言皆私情王所言皆天理不擇賢否而)
　(用非天理矣都吕氏曰商猶謂之天邑者葢言其地/舊為天子之  重其事而敬其辭裁之者固甚正待)
　(之者亦/甚厚矣)
王曰多士昔朕來自奄(音/淹)予大降爾四國民命我乃明
致天罰移爾遐狄比(去/聲)事臣我宗多遜
　降猶今法降等云者言昔我來自商奄之時汝四國
　之民罪皆應死我大降爾命不忍誅戮乃止明致天
　罰移爾逺居于洛以親比臣我宗周有多遜之美其
　罰葢亦甚輕其恩周已甚厚今乃猶有所怨望乎詳
　此章則商民之遷固已久矣(朱子曰奄東方之國淮/陳氏大猷曰此奄與)
　(夷三監同助武庚以叛周公東征一舉而誅四國獨/言來自奄者伐奄在後誅奄即來也四國殷管蔡霍)
　(也以親我事我臣我宗/法成周濟濟多遜之盛)
王曰告爾殷多士今予惟不爾殺予惟時命有申今朕
作大邑于兹洛予惟四方罔攸賔亦惟爾多士攸服奔
走臣我多遜
　以自奄之命為初命則此命為申命也言我惟不忍
　爾殺故申明此命且我所以營洛者以四方諸侯無
　所賔禮之地亦惟爾等服事奔走臣我多遜而無所
　處故也詳此章則遷民在營洛之先矣呉氏曰來自
　奄稱昔者逺日之辭也作大邑稱今者近日之辭也
　移爾遐逖比事臣我宗多遜者期之之辭也攸服奔
　走臣我多遜者果能之辭也以此又知遷民在前而
　作洛在後也
爾乃尚有爾土爾乃尚寧幹止
　幹事止居也爾乃庶幾有爾田業庶幾安爾所事安
　爾所居也詳此章所言皆仍舊有土田居止之辭信
　商民之遷舊矣孔氏不得其說而以得反所生釋之
　於文義似矣而事則非也
爾克敬天惟畀矜爾爾不克敬爾不啻不有爾土予亦
致天之罰于爾躬
　敬則言動無不循理天之所福吉祥所集也不敬則
　言動莫不違悖天之所禍刑戮所加也豈特竄徙不
　有爾土而已哉身亦有所不能保矣(新安陳氏曰蔡/傳釋不啻不有)
　(爾土加竄徒/二字尤善)
今爾惟時宅爾邑繼爾居爾厥有幹有年于兹洛爾小
子乃興從爾遷
　邑四井為邑之邑繼者承續安居之謂有營為有壽
　考皆于兹洛焉爾之子孫乃興自爾遷始也夫自亡
　國之末裔為起家之始祖頑民雖愚亦知所擇矣
王曰又曰時予乃或言爾攸居
　王曰之下當有缺文以多方篇末王曰又曰推之可
　見時我或有所言皆以爾之所居止為念也申結上
　文爾居之意(王氏炎曰王曰下必有脱簡又曰下必/有脱文不可強解  新安陳氏曰多士)
　(一書中言興喪則由於天言天命則繫於德言德則/本於敬終之以爾土爾邑有恒産者有恒心而非誘)
　(之以/利也)
　　無逸
　　　逸者人君之大戒自古有國家者未有不以勤
　　　而興以逸而廢也益戒舜曰罔遊于逸罔淫于
　　　樂舜大聖也益猶以是戒之則時君世主其可
　　　忽哉成王初政周公懼其知逸而不知無逸也
　　　故作是書以訓之言則古昔必稱商王者時之
　　　近也必稱先王者王之親也舉三宗者繼世之
　　　君也詳文祖者耳目之所逮也上自天命精㣲
　　　下至畎畝艱難閭里怨詛無不具載豈獨成王
　　　之所當知哉實天下萬世人主之龜鑑也是篇
　　　凡七更端周公皆以嗚呼發之深嗟永歎其意
　　　深逺矣亦訓體也今文古文皆有(張氏曰周召/之於成王所)
　　　(陳在敬所戒在逸葢敬則不逸逸則不敬敬逸/之分而厯年之延否享國之夀天判焉召公以)
　　　(敬陳於前周公以無逸戒於後不如是不足以/為周召  吕氏曰逸者禍亂之源三年東征以)
　　　(定外亂此特治其末流爾無逸者治源之書也/無逸作於作洛之後成王即政之初  陳氏大)
　　　(猷曰逸者萬惡之根無逸者萬善之本無逸一/書所以為百代元龜  書通釋注云無逸一篇)
　　　(其要在知小人之依是以首論人之賢愚係乎/能知小人之依與否繼言殷三宗之壽由其能)
　　　(知乎此後王之天亦由其不能知也周之先王/其智固不異於三宗周之後王宜以文王為法)
　　　(而以商紂為戒末言三宗文王有迪哲之實故/聞小人之怨詈則反諸躬而不尤人成王其可)
　　　(聽信其語而速怨哉周公總以/嗣王其監于兹結之得無意耶)
周公曰鳴呼君子所其無逸
　所猶處所也君子以無逸為所動靜食息無不在是
　焉作輟則非所謂所矣(萍鄉栁兄言吕東萊解無逸/一篇極好朱子扣之曰伯恭)
　(如何解君子所其無逸栁兄曰吕東萊解所字為居/字曰若某則不敢如此説諸友請曰先生將如何説)
　(曰恐有脱字則不可知若説不行而必強立一説雖/若可觀只恐道理不如此  吕氏曰凡人乍勤乍怠)
　(亦有無逸之時然能暫而不能居非所其無逸者也/惟君子以無逸為所如魚之於水鳥之於林有不可)
　(得而離者焉之陳氏大猷曰所若北辰居其所之所/葢居而不移  謂  李氏杞曰所安也猶止其所之)
　(所所其無逸安於無逸也朱新安陳氏曰所其無逸/與王敬作所不可不敬德  子皆不欲以處所安居)
　(之意釋之懼其巧鑿非古人之本意也然吕/説為可喜所以朱子非之而蔡氏仍本之)
先知稼穡之艱難乃逸則知小人之依
　先知稼穡之艱難乃逸者以勤居逸也依者指稼穡
　而言小民所恃以為生者也農之依田猶魚之依水
　木之依土魚無水則死木無土則枯民非稼穡則無
　以生也故舜自耕稼以至為帝禹稷躬稼以有天下
　文武之基起於后稷四民之事莫勞於稼穡生民之
　功莫盛於稼穡周公發無逸之訓而首及乎此有以
　哉(林氏曰惟知稼穡之艱難為念而不留意於逸者/乃所以能逸葢好逸者未必能逸無逸者乃能逸)
　(也備吕氏曰此非始於憂勤終於逸樂之論也葢言/先  嘗稼穡之艱難乃處於安逸則深知小人之所)
　(依未嘗知稼穡之艱難而遽處安逸興一宫室起一/力役視若易然而民有不得其死者矣成王生於深)
　(宫遽處人上公深為之懼故以此章警之若以始勤/終逸釋之是乾徤之體有時而息矣後世漸不克終)
　(之患未必非此論啟之自陳氏經曰乃逸非先艱難/而後逸樂也艱難之中  有逸樂之理君子當以艱)
　(難為逸不當以逸為逸也與南軒張氏曰周自后稷/以農事開國歴世相傳相  咨嗟歎息服習乎艱難)
　(而詠歌其勞苦此實王業之根本也周公之告成王/詩有七月皆言農桑之候書有無逸欲其知稼穡知)
　(小人之依帝王所傳心法之要端在於此夫治常生/於敬畏而亂常起於驕逸使為國者每念稼穡之艱)
　(難而心不存焉者寡矣是心常存則驕矜逸豫何自/而生豈非治之所由興歟  陳氏大猷曰所其無逸)
　(知小人之依此一篇之綱領後章言三宗文王及怨/詈之事皆反覆推明乎此也  新安陳氏曰先知稼)
　(穡之艱難乃逸以為先艱難而後可謀安逸固非矣/以為艱難乃所以為安逸亦非也葢君逸於上君本)
　(逸也惟以勤居逸雖逸而能無逸吕氏此論超出諸/家下文厥子不知稼穡之艱難乃逸乃諺既誕似若)
　(六字一句蔡氏提出謂此為以逸為逸與上文乃逸/以勤居逸者為對提得精神如兩眼然雖六字仍作)
　(一句讀亦不/妨如此説云)
相(去/聲)小人厥父母勤勞稼穡厥子乃不知稼穡之艱難
乃逸乃諺既誕否則侮厥父母曰昔之人無聞知
　不知稼穡之艱難乃逸者以逸為逸也俚語曰諺言
　視小民其父母勤勞稼穡其子乃生於豢(音/患)養不知
　稼穡之艱難乃縱逸自恣乃習俚巷鄙語既又誕妄
　無所不至不然則又訕侮其父母曰古老之人無聞
　無知徒自勞苦而不知所以自逸也昔劉裕奮農畝
　而取江左一再傳後子孫見其服用反笑曰田舍翁
　得此亦過矣此正所謂昔之人無聞知也使成王非
　周公之訓安知其不以公劉后稷為田舍翁乎(蘇氏/曰農)
　(夫之子生而飽暖且不知艱難而況於王乎為南史/宋髙祖劉裕孫孝武帝駿壊髙祖所居隂室  玉燭)
　(殿牀頭有土障壁上掛葛燈籠麻繩拂袁顗因/盛稱髙祖儉德上曰田舍翁得此已為過矣)
周公曰嗚呼我聞曰昔在殷王中宗嚴恭寅畏天命自
度治民祇懼不敢荒寧肆中宗之享國七十有五年
　中宗大戊也嚴則莊重恭則謙抑寅則欽肅畏則戒
　懼天命即天理也中宗嚴恭寅畏以天理而自檢律
　其身至於治民之際亦祇敬恐懼而不敢怠荒安寧
　中宗無逸之實如此故能有享國永年之效也按書
　序大戊有原命咸又等篇意述其當時敬天治民之
　事今無所攷矣(孔氏曰以敬畏之故得壽考之福下/文言逸樂之損夀  吕氏曰上既論)
　(無逸之理此復舉無逸之君以示之法此中宗無逸/之實嚴恭寅畏合而言之敬也因桑穀而修省亦其)
　(畏天命之一端天人一理既畏天命必不敢輕下民/祇懼不敢荒寧皆敬也惟敬故壽也主靜則悠逺博)
　(厚自強則堅實精明操存則血氣循軌而不亂收斂/則精神内固而不浮至於儉約克治去戕賊之累又)
　(不在言凡此皆敬之力壽之理也自此至文王其壽/莫非此理  陳氏經曰以天命之理自為法度凡身)
　(所躬行合於法度者無非天命之流行必李氏杞曰/無逸必寡慾寡慾而不壽者鮮矣逸樂  多慾多慾)
　(而能全生者亦鮮矣既以無逸致壽者為之勸又以/逸樂損夀者為之戒使前有所慕後有所警有所慕)
　(則知無逸之可法有所/警則知逸樂之不可縱)
其在髙宗時舊勞于外爰暨小人作其即位乃或亮隂
(音梁/菴)三年不言其惟不言言乃雍不敢荒寧嘉靖殷邦
至于小大無時或怨肆髙宗之享國五十有九年
　髙宗武丁也未即位之時其父小乙使久居民間與
　小民出入同事故於小民稼穡艱難備嘗知之也雍
　和也發言和順當於理也嘉美靖安也嘉靖者禮樂
　教化蔚然於安居樂業之中也漢文帝與民休息謂
　之靖則可謂之嘉則不可小大無時或怨者萬民咸
　和也乃雍者和之發於身嘉靖者和之達於政無怨
　者和之著於民也餘見說命髙宗無逸之實如此故
　亦有享國永年之效也(吕氏曰三年不言聖賢之君/未必盡然故謂之乃或是或)
　(一道也小大無怨民氣大和導迎和氣是亦壽考之/理又發此意以申勸成王下章論文王咸和萬民亦)
　(是意也篇末二章之論違怨詛祝怨詈實申此而盡/發之  張氏曰不敢荒寧則志氣凝定精神純一此)
　(長年之基民心大和導迎善氣又所以致長年也葢/神氣耗散則根本不固厲氣外襲則天和日消有一)
　(于此皆/足致夭)
其在祖甲不義惟王舊為小人作其即位爰知小人之
依能保惠于庶民不敢侮鰥寡肆祖甲之享國三十有
三年
　史記髙宗崩子祖庚立祖庚崩弟祖甲立則祖甲髙
　宗之子祖庚之弟也鄭𤣥曰髙宗欲廢祖庚立祖甲
　祖甲以為不義逃於民間故云不義惟王按漢孔氏
　以祖甲為太甲葢以國語稱帝甲亂之七世而殞孔
　氏見此等記載意為帝甲必非周公所稱者又以不
　義惟王與太甲此乃不義文似遂以此稱祖甲者為
　太甲然詳此章舊為小人作其即位與上章爰暨小
　人作其即位文勢正類所謂小人者皆指微賤而言
　非謂險(音/纎)小之人也作其即位亦不見太甲復政思
　庸之意又按邵子經世書髙宗五十九年祖庚七年
　祖甲三十三年世次厯年皆與書合亦不以太甲為
　祖甲況殷世二十有九以甲名者五帝以大以小以
　沃以陽以祖别之不應二人俱稱祖甲國語傳訛承
　謬旁記曲説不足盡信要以周公之言為正又下文
　周公言自殷王中宗及髙宗及祖甲及我周文王及
　云者因其先後次第而枚舉之辭也則祖甲之為祖
　甲而非太甲明矣(吕氏曰商去周未逺故公以王耳/目所接者言之  陳氏經曰中宗)
　(近生知髙宗學知/祖甲困知者也)
自時厥後立王生則逸生則逸不知稼穡之艱難不聞
小人之勞惟耽樂(音/洛)之從自時厥後亦罔或克壽或十
年或七八年或五六年或四三年
　過樂謂之耽泛言自三宗之後即君位者生則逸豫
　不知稼穡之艱難不聞小人之勞惟耽樂之從伐性
　喪生故自三宗之後亦無能壽考逺者不過十年七
　八年近者五六年三四年爾耽樂愈甚則享年愈促
　也凡人莫不欲壽而惡(去/聲)夭此篇專以享年永不永
　為言所以開其所欲而禁其所當戒也(陳氏經曰逸/樂人所好然)
　(所好有甚於逸樂者苟以難難而得壽奚為而逸樂/艱難人所惡然所惡有甚於艱難者苟以逸樂而促)
　(壽奚為而不艱難公之言奪常情之好惡而示以所/甚好甚惡也  蘇氏曰人莫不好逸欲而其所甚好)
　(者生也以其所甚好禁其所好庶幾必信然猶有不/信者以逸豫為未必害生也漢武帝唐明皇豈無欲)
　(者哉而壽如此夫多欲不享國者皆是也武帝明皇/千一而已豈可専望乎此哉  吕氏曰憂勤者必壽)
　(逸豫者必夭此周公格言大訓非特以戒成王實萬/世人主之龜鑑也葢人之一心苟有所操存則精神)
　(思慮日由乎天理之中其壽固可必孔子所謂仁者/壽詩人所謂樂只君子萬壽無期亦即其理而推之)
　(耳後世之君憚憂勤而恣逸樂伐性傷生靡所不至/乃欲慕神仙之術以求長年何其愚之甚也歟  葵)
　(初王氏曰蘇氏之說於經有助使好逸者無以漢武/明皇藉口吕氏求神仙延壽之説三代前未有也然)
　(亦可備經筵/進讀之一義)
周公曰嗚呼厥亦惟我周太王王季克自抑畏
　商猶異世也故又即我周先王告之言太王王季能
　自謙抑謹畏者葢將論文王之無逸故先述其源流
　之深長也大抵抑畏者無逸之本縱肆怠荒皆矜誇
　無忌憚者之為故下文言文王曰柔曰恭曰不敢皆
　原太王王季抑畏之心發之耳(陳氏大猷曰克自者/真能自用其力而人)
　(不與也抑者所以下之也如制忿欲去奢侈皆是也/畏敬畏也人所以肆行無畏不能自抑故也抑其私)
　(欲惟義是從則必畏天/命畏祖宗畏小民矣)
文王卑服即康功田功
　卑服猶禹所謂惡衣服也康功安民之功田功養民
　之功言文王於衣服之奉所性不存而專意於安養
　斯民也卑服葢舉一端而言宫室飲食自奉之薄皆
　可類推(孔氏曰就田功以知稼穡之艱難艱新安陳/氏曰孔氏以即田功為知稼穡之  難甚好)
　(知稼穡艱難乃無逸之根本一篇之綱領也迪哲四/君皆由於此彼生則逸之君只為不知稼穡艱難耳)
徽柔懿恭懷保小民惠鮮鰥寡自朝至于日中昃不遑
暇食用咸和萬民
　徽懿皆美也昃日昳(徒結/反)也柔謂之徽則非柔懦之
　柔恭謂之懿則非足(子遇/反)恭之恭文王有柔恭之德
　而極其徽懿之盛和易近民於小民則懷保之於鰥
　寡則惠鮮之惠鮮云者鰥寡之人垂首喪(去/聲)氣賚予
　(音/與)賙給之使之有生意也自朝至于日之中自中至
　于日之昃一食之頃有不遑暇欲咸和萬民使無一
　不得其所也文王心存乎民自不知其勤勞如此豈
　秦始皇衡石程書隋文帝衛士傳餐代有司之任者
　之為哉立政言罔攸兼于庶言庶獄庶慎則文王又
　若無所事事者不讀無逸則無以知文王之勤不讀
　立政則無以知文王之逸合二書觀之則文王之所
　從事可知矣(問徽柔懿恭是一字二字朱子曰一字/柔者須徽恭者須懿柔而不徽則姑息)
　(恭而不懿則非由中出柔易於暗弱徽者發揚之意/恭形於外懿則有蘊藏之意  陳氏大猷曰卑服非)
　(止惡衣服凡/服用皆卑損)
文王不敢盤于遊田以庶邦惟正之供文王受命惟中
身厥享國五十年
　遊田國有常制文王不敢盤遊無度上不濫費故下
　無過取而能以庶邦惟正之供於常貢正數之外無
　横斂(竝去/聲)也言庶邦則民可知文王為西伯所統庶
　邦皆有常供春秋貢於霸主者班班可見至唐猶有
　送使之制則諸侯之供方伯舊矣受命言為諸侯也
　中身者漢孔氏曰文王九十七而終即位時年四十
　七言中身舉全數也上文崇素儉恤孤獨勤政事戒
　遊佚皆文王無逸之實故其享國有厯年之永(吕氏/曰凡)
　(有血氣患於上陵必學問以下之抑損祇畏以自下/則用力於無逸深矣力不分於奉己故功全歸於恤)
　(民惠澤之使鮮鮮有生意盤遊田曰不敢翼翼之小/心也此章言文王家法凡無逸之條目如崇儉素重)
　(農畝恤窮因勤政事戒遊田損横斂大略皆備其稱/文王之壽即前章之意以此為防後世猶為文王憂)
　(勤損壽之説以啟人/主之好逸如鄭𤣥者)
周公曰嗚呼繼自今嗣王則其無淫于觀于逸于遊于
田以萬民惟正之供
　則法也其指文王而言淫過也言自今日以往嗣王
　其法文王無過于觀逸遊田以萬民惟正賦之供上
　文言遊田而不言觀逸以大而包小也言庶邦而不
　言萬民以逺而見近也
無皇曰今日耽樂(音/洛)乃非民攸訓非天攸若時人丕則
有愆無若殷王受之迷亂酗(音/煦)于酒德哉
　無與毋通皇與遑通訓法若順則法也毋自寛假曰
　今日姑為是耽樂也一日耽樂固若未害然下非民
　之所法上非天之所順時人大法其過逸之行(胡孟/反)
　猶商人化受而崇飲之類故繼之曰毋若商王受之
　沈迷酗于酒德哉酗酒謂之德者德有凶有吉韓子
　所謂道與德為虚位是也(陳氏經曰兩惟正之供皆/不以貢賦為吾逸樂之用)
　(也觀逸遊田人君未嘗無特不可過其則耳一日暫/樂若未害也而以為不可者葢此心不可以斯須忘)
　(斯須而忘是放其心自此以往不可收拾矣今吕氏/曰雖戒成王實欲後嗣共守此訓故以繼白  嗣王)
　(言觀覽以舒其目安逸以休其身遊豫以省風俗田/獵以習武備人君不能無也不可過爾過則人欲肆)
　(而入於亂亡矣故公使之無淫過于此必絶之使無/則迫蹙拘制矣觀逸遊田横斂之源四者既省用有)
　(常經自應以萬民惟正之供始耽樂者毋自恕曰今/日耽樂爾是心一流將一日二日浸浸終身不返矣)
　(苟不戒一日之耽樂必至為紂之徒無皇曰今日耽/樂葢原淫樂之始使之深絶其㣲無若殷王受葢要)
　(淫樂之終使知必至此極始終備矣朝林氏曰隠公/觀魚莊公觀社觀也唐敬宗日晏坐  逸也周穆所)
　(至有車轍馬迹遊也太康畋洛表田也皆淫於此者/  西山真氏曰前舉三宗後舉文王俾王知所法又)
　(舉紂俾王知所戒紂之惡無不有酗酒其最也人無/智愚皆知憂勤必享國逸欲必戕生惟沈湎于酒心)
　(志昏亂則雖死亡在前亦不知畏故欲無逸則不可/酗酒酗酒則必不能無逸公所以專以此申戒也)
　(薛氏曰今日耽樂與詩/所謂一醉日富當同義)
周公曰嗚呼我聞曰古之人猶胥訓告胥保惠胥教誨
民無或胥譸(音/周)張為幻(音/患)
　胥相訓誡惠順譸誑(古況/反)張誕也變名易實以眩(音/炫)
　觀者曰幻歎息言古人德業已盛其臣猶且相與誡
　告之相與保惠之相與教誨之保惠者保養而將順
　之非特誡告而已也教誨則有規正成就之意又非
　特保惠而已也惟其若是是以視聽思慮無所蔽塞
　好惡取予(音/與)明而不悖故當時之民無或敢誑誕為
　幻也(吕氏曰訓音教誨皆見於言語保惠則調䕶於/日用功用相表裏也  新安陳氏曰訓誨忠言)
　(也譸張邪說也忠言/交進則邪說莫行)
此厥不聽人乃訓之乃變亂先王之正刑至于小大民
否則厥心違怨否則厥口詛祝(音/咒)
　正刑正法也言成王於上文古人胥訓告保惠教誨
　之事而不聽信則人乃法則之君臣上下師師非度
　必變亂先王之正法無小無大莫不盡取而紛更(音/庚)
　之葢先王之法甚便於民甚不便於縱侈之君如省
　刑罰以重民命民之所便也而君之殘酷(音/哭)者則必
　變亂之如薄賦斂(去/聲)以厚民生民之所便也而君之
　貪侈者則必變亂之厥心違怨者怨之蓄于中也厥
　口詛祝者怨之形於外也為人上而使民心口交怨
　其國不危者未之有也此葢治亂存亡之機故周公
　懇懇言之(陳氏大猷曰承上章無怨咸和之意遂及/於違怨詛祝  唐孔氏曰詣神加殃謂之)
　(詛以言告/神謂之祝)
周公曰嗚呼自殷王中宗及髙宗及祖甲反我周文王
兹四人迪哲
　迪蹈哲智也孟子以知而弗去為智之實迪云者所
　謂弗去是也人主知小人之依而或忿戾之者是不
　能蹈其知者也惟中宗髙宗祖甲文王允蹈其智故
　周公以迪哲稱之
厥或告之曰小人怨汝詈(音/吏)汝則皇自敬德厥愆曰朕
之愆允若時不啻不敢含怒
　詈罵言也其或有告之曰小人怨汝詈汝汝則皇自
　敬德反諸其身不尤其人其所誣毁之愆安而受之
　曰是我之愆允若時者誠實若是非止隠忍不敢藏
　怒也葢三宗文王於小民之依心誠知之故不暇責
　小人之過言且因以察吾身之未至怨詈之語乃所
　樂聞是豈特止於隠忍含怒不發而已哉(唐孔氏曰/皇大大自)
　(敬德皆朱氏方大曰聞謗而自反以敬德則凡怨詈/之來  箴砭之益吾方資之以自反何止不敢含怒)
　(於心而已苟非發於中心之誠惟不敢含怒而止則/是僅能恕人之言而未盡反己之功也  陳氏大猷)
　(曰四君至明故能如此凡聞/謗而責人皆不明所致也)
此厥不聽人乃或譸張為幻曰小人怨汝詈汝則信之
則若時不永念厥辟不寛綽厥心亂罰無罪殺無辜(音/孤)
怨有同是叢(音/崇)于厥身
　綽大叢聚也言成王於上文三宗文王迪哲之事不
　肯聽信則小人乃或誑誕變置虚實曰小民怨汝詈
　汝汝則聽信之則如是不能永念其為君之道不能
　寛大其心以誑誕無實之言羅織疑似亂罰無罪殺
　戮無辜天下之人受禍不同而同於怨皆叢於人君
　之一身亦何便於此哉大抵無逸之書以知小人之
　依為一篇綱領而此章則申言既知小人之依則當
　蹈其知也三宗文王能蹈其知故其胷次寛平人之
　怨詈不足以芥蔕其心如天地之於萬物一於長育
　而已其悍疾憤戾天豈私怒於其間哉天地以萬物
　為心人君以萬民為心故君人者要當以民之怨詈
　為己責不當以民之怨詈為己怒以為己責則民安
　而君亦安以為己怒則民危而君亦危矣吁可不戒
　哉(林氏曰以譸張之説妄殺如幽厲之監謗秦立誹/謗法之類  陳氏經曰以一人之身當天下之怨)
　(皆自幻言有以惑之始人主憂勤則心莊氣肅而一/身和下無怨詛而天下和壽所以長也人主逸樂則)
　(心有所蠱壞而一自失其和邪說進小人怨殺戮肆/行而天下失其和此壽所以短也惟言人主之壽下)
　(及小人怨詈之情可謂深切矣叢夏氏曰向之怨詈/猶有限也至此普天同怨是怨  於一自矣民氣如)
　(此欲享國長久得乎此意葢在言外也君范氏曰明/君惟聽正直故讒慝之言不入於耳暗  好聽讒佞)
　(故欺誑之言日至於前人君當修德以弭怨不可以/刑殺止怨以刑殺止怨怨之愈甚大決所潰不可收)
　(拾矣説吕氏曰無逸始以逸豫為戒終則以棄忠言/惑邪  壊法度治誹謗結之惟無逸然後能去是病)
　(而所以保無逸者亦不過戒是數者也民新安陳氏/曰末章承上章以論處怨詈之道然召  和而使自)
　(無時或怨上也因怨言而自反次也以殺罰止怨而/怨叢無次矣周公以怨詈等事寛廣君心而伸舒民)
　(氣其為邦本國/脈計豈淺淺哉)
周公曰嗚呼嗣王其監于兹
　兹者指上文而言也無逸一篇七章章首皆先致其
　咨嗟詠歎之意然後及其所言之事至此章則於嗟
　歎之外更無他語惟以嗣王其監于兹結之所謂言
　有盡而意則無窮成王得無深警於此哉(董氏鼎曰/此篇挈所)
　(其無逸以為之綱而分先知稼穡艱難與不知艱難/以為之目此一書之大㫖也商三君先知艱難者也)
　(後王生則逸不知艱難者也戒嗣王之觀逸遊田懼/其不知艱難也逺引古人恐不盡信故尤欲其師文)
　(王懲商紂以耳目所及者/為言焉真萬世之龜鑑哉)
　　君奭(音/式)
　　　召公告老而去周公留之史氏録其告語為篇
　　　亦誥體也以周公首呼君奭因以君奭名篇篇
　　　中語多未詳今文古文皆有　按此篇之作史
　　　記謂召公疑周公當國踐祚唐孔氏謂召公以
　　　周公嘗攝王政今復在臣位葛氏謂召公未免
　　　常人之情以爵位先後介意故周公作是篇以
　　　諭之陋哉斯言要皆為序文所誤獨蘇氏謂召
　　　公之意欲周公告老而歸為近之然詳本篇㫖
　　　意迺召公自以盛滿難居欲避權位退老厥邑
　　　周公反復告諭以留之爾熟復而詳味之其義
　　　固可見也(朱子曰召公不悦這意思曉不得若/論事了儘未在看來是見成王已臨)
　　　(政便也小定了許多事周公自可了得所以求/去  程子曰師保之任古人難之故召公不悅)
　　　(者不敢安於保也周公作書以勉之以為在昔/人君所以致治者皆賴其臣而使召公謀所以)
　　　(裕已也序問召公不悦之意朱子曰召公不悦/只是小  恁地説裏面却無此意這只是召公)
　　　(要去後周公留他説道朝延不可無老臣又問/又曰等語不可曉曰這箇只是大綱綽得箇意)
　　　(脈子便恁地説不要逐箇字去討便無理會這/箇物事難理會又曰弗弔只當作去聲讀又曰)
　　　(召公不悦葢以為周公歸政之後不當復留而/已亦老而當去故周公言二人不可不留之意)
　　　(曰嗚呼君己曰時我我亦不敢寧于上帝命弗/永逺念天威越我民罔尤違人厯道古今聖賢)
　　　(倚賴老成以固其國家之事又曰予不惠若兹/多誥予惟用閔于天越民只此便見周公之心)
　　　(每讀至此未嘗不喟然太息也試於此等處虚/心求之如何  吕氏曰召公以盛滿欲去周公)
　　　(反復留之後世權位相軋排使去者有之挽之/留者鮮矣大臣之秉心公則深恐無助私則惟)
　　　(恐不專也又曰成功不可居洛邑成而周公告/歸召公亦同此心也已而成王留周公周公幡)
　　　(然改矣召公猶守欲退之心也周公遂力留之/及其既喻非特留於一時終相成王且相康王)
　　　(身任托孤之責而不辭惟不苟於隨所以篤於/信也  陳氏大猷曰或謂周公去朝居洛召公)
　　　(獨執政柄所以欲去今以洛誥君陳攷之周公/固居洛以化殷民以無逸蔡仲等考之周公未)
　　　(常不在朝以輔大業意其往來鎬洛之間也方/是時洛邑雖成而殷民尚未孚四方雖定而天)
　　　(命人心尚未固宜周/公諄諄於留召公歟)
周公若曰君奭
　君者尊之之稱奭召公名也古人尚質相與語多名
　之
弗弔天降喪于殷殷既墜厥命我有周既受我不敢知
曰厥基永孚于休若天棐忱我亦不敢知曰其終出于
不祥
　不祥者休之反也天既下喪亡于殷殷既失天命我
　有周既受之矣我不敢知曰其基業長信於休美乎
　如天果輔我之誠耶我亦不敢知曰其終果出於不
　祥乎　按此篇周公留召公而作此其言天命吉凶
　雖曰我不敢知然其懇惻危懼之意天命吉凶之決
　實主於召公留不留如何也(吕氏曰自後世之私觀/之殷之禍周之福也述)
　(殷之喪亡亦曰弗弔聖賢公天下之心也人之於天/或恃而不自修或懼而不自強謂永孚于休恃而不)
　(自修也意天不福已也謂終出不祥懼而不自強也/意天必禍已也皆非也  新安陳氏曰此數句與召)
　(誥不敢知曰有厯年不其延語脈略同共臨川呉氏/曰不幸天大降喪亡之禍于殷殷既墜  命而我有)
　(周既受之矣然天命難諶有德則常留無德則旋去/孚者以實感以實應也永孚于休命之留也不祥者)
　(休之反出于不祥命之去也雖曰我周既有天命然/謂其基必可長久我所不敢知也雖曰天非可信然)
　(謂其終必至失墜/我亦不敢知也)
嗚呼君己曰時我我亦不敢寧于上帝命弗永逺念天
威越我民罔尤違惟人在我後嗣子孫大弗克恭上下
遏佚前人光在家不知
　尤怨違背也周公歎息言召公已嘗曰是在我而已
　周公謂我亦不敢苟安天命而不永逺念天之威於
　我民無尤怨背違之時也天命民心去就無常實惟
　在人而已今召公乃忘前日之言翻然求去使在我
　後嗣子孫大不能敬天敬民驕慢肆侈遏絶佚墜文
　武光顯可得謂在家而不知乎(朱子曰諸誥多是長/句如君奭弗永逺念)
　(天威越我民罔尤違只是一句越只是及罔尤違是/總説上天與民之意漢藝文志註謂誥是曉諭民若)
　(不速曉則約束不行便是/誥辭如此只是欲民易曉)
天命不易(音/異)天難諶乃其墜命弗克經歴嗣前人恭明
德
　天命不易猶詩曰命不易哉命不易保天難諶信乃
　其墜失天命者以不能經歴繼嗣前人之恭明德也
　呉氏曰弗克恭故不能嗣前人之恭德遏佚前人光
　故不能嗣前人之明德
在今予小子旦非克有正迪惟前人光施(音/世)于我沖子
　呉氏曰小子自謙之辭也非克有正亦自謙之辭也
　言在今我小子旦非能有所正也凡所聞導惟以前
　人光大之德使益焜燿而付于冲子而已以前言後
　嗣子孫遏佚前人光而言也
又曰天不可信我道惟寧王德延天不庸釋于文王受
命
　又曰者以上文言天命不易天難諶此又申言天不
　可信故曰又曰天固不可信然在我之道惟以延長
　武王之德使天不容捨文王所受之命也(新安陳氏/曰周公舉)
　(召公前日之言以質之謂君昔已嘗言是其責在我/矣周公自術己意謂我亦不敢安於天命而不永逺)
　(念天威及我民之無怨尤違背也若果委之而去使/我後嗣子孫無所輔助將大不能敬天敬民而至於)
　(遏佚前人之光顯此時吾等可諉以退老在家而不/知乎天命不易保天難諶信恐其墜命者以嗣君涉)
　(歴未深弗能經歴而嗣前人恭明之德故也我非能/有正我所啟迪惟以前人光明之德施及於我冲子)
　(而已施如詩所謂施于孫子此章大意謂今日天命/人心未為固成王經歴未為深所謂輔之以嗣前人)
　(之光延長世德凝固天命吾等當留而不當/去也此篇語句多有難曉只得其大意可也)
公曰君奭我聞在昔成湯既受命時則有若伊尹格于
皇天在太甲時則有若保衡在太戊時則有若伊陟臣
扈(音/户)格于上帝巫咸乂王家在祖乙時則有若巫賢在
武丁時則有若甘盤
　時則有若者言當其時有如此人也保衡即伊尹也
　見說命太戊太甲之孫伊陟伊尹之子臣扈與湯時
　臣扈二人而同名者也巫氏咸名祖乙太戊之孫巫
　賢巫咸之子也武丁髙宗也甘盤見説命吕氏曰此
　章序商六臣之烈葢勉召公匹休於前人也伊尹佐
　湯以聖輔聖其治化與天無間伊陟臣扈之佐太戊
　以賢輔賢其治化克厭天心自其徧覆言之謂之天
　自其主宰言之謂之帝書或稱天或稱帝各隨所指
　非有重輕至此章對言之則聖賢之分而深淺見矣
　巫咸止言其乂王家者咸之為治功在王室精㣲之
　藴猶有愧於二臣也亡書有咸乂四篇其乂王家之
　實歟巫賢甘盤而無指言者意必又次於巫咸也
　蘇氏曰殷有聖賢之君七此獨言五下文云殷禮陟
　配天豈配祀于天者止此五王而其臣偕配食于廟
　乎在武丁時不言傅説豈傅説不配食於配天之王
　乎其詳不得而聞矣(陳氏曰湯初勝夏已有臣扈湯/至太戊百三十年必有臣而名)
　(同也詩有家父春秋又有家父亦此類捨復齋董氏/曰言甘盤者髙宗舊學之臣  吕氏曰  傅説言甘)
　(盤盤源也説委也川息齋余氏曰不言説即下文不/言尚父之意  臨  呉氏曰周公舉商家所以能創)
　(業守成中興者皆得大臣為之輔相以見召公未可/去也成湯之時其臣有如伊尹能相湯以格于皇天)
　(湯雖聖亦賴伊尹之助也湯孫太甲之時有臣有如/保衡保衡即伊尹以其保䕶王躬而天下之事皆取)
　(平焉故曰保衡葢太甲始立是號以尊伊尹而不名/太甲孫太戊之時則有如伊尹之子陟與臣扈亦能)
　(治王家之事巫賢巫咸子保衡巫賢甘盤之下不言/其事葢無可指定而言者也  陳氏雅言曰此周公)
　(叙商六臣之烈以告召公而勉其匹休於前人也伊/尹之佐成湯保衡之佐太甲伊陟臣扈巫咸之佐太)
　(戉巫賢之佐祖乙甘盤之佐武丁雖其君臣有聖賢/之分治化有淺深之異然皆為一代之名臣格皇天)
　(者無問於天之辭與天為一者也格于帝者克厭於/天之辭與天猶二者也乂王家者功著於民之辭召)
　(公於此上比伊尹而無所讓次比伊陟臣扈巫咸而/有餘下比巫賢廿盤而逺過之今而求去則殷民反)
　(側之未安成王守成之無助寧不愧於商之諸臣者/乎此周公所以勉留之之意也周公此言雖主於留)
　(召公而發非為人物評論然其/立言之意抑揚髙下自是如此)
率惟兹有陳保乂有殷故殷禮陟配天多厯年所
　陟升遐也言六臣循惟此道有陳列之功以保乂有
　殷故殷先王終以德配天而享國長久也(葉氏曰以/其祭上陟)
　(而配天猶言郊祀后稷以配天宗祀文王於/明堂以配上帝  唐孔氏曰多厯年之次所)
天惟純佑命則商實百姓王人罔不秉德明恤小臣屏
(音/丙)侯甸矧咸奔走惟兹惟德稱用又厥辟故一人有事
于四方若卜筮罔不是孚
　佑助也實虚實之實國有人則實孟子言不信仁賢
　則國空虚是也稱舉也亦秉持之義事征伐會同之
　類承上章六臣輔君格天致治遂言天佑命有商純
　一而不雜故商國有人而實内之百官著姓與夫王
　臣之㣲者無不秉持其德明致其憂外之小臣與夫
　藩屏侯甸矧皆奔走服役惟此之故惟德是舉用又
　其君故君有事于四方如龜之卜如蓍之筮天下無
　不敬信之也(王氏炎曰商大臣事業至於有為而罔/不孚今四國多方諄諄告命猶懼不信)
　(召公豈可求去功陳氏雅言曰周公言不特上文六/臣能有輔君之  天之於商其佑命之也純一而不)
　(二故商國賢才衆多而能實言國以有人為實也是/以當時在内則大而百官著姓小而王臣之㣲莫不)
　(秉德明恤此其在内者之皆賢也在外則微而小臣/大而藩屏侯甸者又莫不奔走服役此其在外者之)
　(皆賢也惟天佑命之純之故故君之用人惟有德者/是舉而此衆賢之多皆能治君之事以與君共理也)
　(是則商之賢才登庸無間内外其衆多如此羣臣有/輔君之功故君有化民之效一人有所命令於天下)
　(天下之民如敬聴於卜筮而無不孚信也周公此言/意謂商賢聖之君其始以得五六大臣佐佑之助故)
　(能得天佐命之純是以衆賢維時而出無内外大小/之問明商之得人實由於五六大臣之得人也周公)
　(此意政欲召公知吾二人其進退係於國體者/如此豈可以盛滿難居為懼而果於求退也)
公曰君奭天壽平格保乂有殷有殷嗣天滅威今汝永
念則有固命厥亂明我新造邦
　吕氏曰坦然無私之謂平格者通徹三極而無間者
　也天無私壽惟至平通格于天者則壽之伊尹而下
　六臣能盡平格之實故能保乂有殷多厯年所至于
　殷紂亦嗣天位乃驟罹滅亡之威天曾不私壽之也
　固命者不墜之天命也今召公勉為周家久永之念
　則有天之固命其治效亦赫然明著於我新造之邦
　而身與國俱顯矣(孔氏曰言天壽有平至之君故安/治有殷殷嗣子紂不能平至天滅)
　(亡加之有威今汝長念平至者安治反是者滅亡以/為法戒則有堅固之命其治理足以明我新成國矣)
　(乎臨川呉氏曰平格謂無一事不與天通者也心通/  天必得其壽伊尹而下六臣能相其君以平格于)
　(天故能保乂有殷多厯年所至于殷紂亦嗣天位乃/驟罹滅亡之威天不夀之者何哉葢無賢臣輔之以)
　(格于天故爾今汝永念及此則我周可有堅固/不墜之命其能常治而顯明我新造之周邦歟)
公曰君奭在昔上帝割申勸寧王之德其集大命于厥
躬
　申重勸勉也在昔上帝降割于殷申勸武王之德而
　集大命於其身使有天下也(新安陳氏曰寧王孔註/以為文王蔡傳以為武)
　(王果武王也則下接惟文王尚/克修和我有夏必有缺文矣)
惟文王尚克修和我有夏亦惟有若虢叔有若閎(音/𢎞)夭
有若散(上/聲)宜生有若泰顛有若南宫括
　虢叔文王弟閎散泰南宫皆氏夭宜生顛括皆名言
　文王庶幾能修治燮和我所有諸夏者亦惟有虢叔
　等五臣為之輔也康誥言一二邦以修無逸言用咸
　和萬民即文王修和之實也
又曰無能往來兹迪彞教文王蔑(音/滅)德降于國人
　蔑無也夏氏曰周公前既言文王之興本此五臣故
　又反前意而言曰若此五臣者不能為文王往來奔
　走於此導迪其常教則文王亦無德降及於國人矣
　周公反覆以明其意故以又曰更端發之
亦惟純佑秉德迪知天威乃惟時昭文王迪見(音現/傳同)冒
聞于上帝惟時受有殷命哉
　言文王有此五臣者故亦如殷為天純佑命百姓王
　人罔不秉德也上既反言文王若無此五臣為(去/聲)迪
　彞教則亦無德下及國人故此又正言亦惟天乃純
　佑文王葢以如是秉德之臣蹈履至到實知天威以
　是昭明文王啟迪其德使著見於上覆(敷救反/下章同)冒於
　下而升聞于上帝惟是之故遂能受有殷之天命也
　(新安陳氏曰此言以文王之聖猶不可無五臣之助/也  陳氏雅言曰亦惟純佑者即上章天惟純佑命)
　(之謂也秉德迪知天威乃惟時昭文王迪見冒聞于/上帝者即上章罔不秉德明恤惟兹惟德稱用乂厥)
　(辟之意也上章言商賢聖之君皆已受天命之君也/故以一人有事於四方若卜筮罔不是孚言之言其)
　(效足以化民也此言文王始受天命之君也故以惟/時受有殷命哉言之言其效有以得於天也周公言)
　(此意謂文王得此五臣之助亦如商之衆君得上六/臣之助五臣之輔周無異於六臣之輔商故佑命之)
　(純於周無異於昔之純於商也天眷厚而賢才衆多/者葢以大臣之德有以契於天故其道有以顯其君)
　(賢臣輔而君德修著不惟其君之德有以被於時而/其極有以格夫天是則文王之所以受有殷命之故)
　(雖文王之德也亦五臣之助也周公此言主於留召/公故皆歸重於臣之辭召公縱不以商之六臣為念)
　(獨不以周之/五臣為意乎)
武王惟兹四人尚迪有禄後暨武王誕將天威咸劉厥
敵惟兹四人昭武王惟冒丕單稱德
　虢叔先死故曰四人劉殺也單盡也武王惟此四人
　庶幾(平/聲)迪有天禄其後暨武王盡殺其敵惟此四人
　能昭武王遂覆冒天下天下大盡稱武王之德謂其
　達聲教于四海也文王冒西土而已丕單稱德惟武
　王為然於文王言命於武王言禄者文王但受天命
　至武王方富有天下也吕氏曰師尚父之事文武烈
　莫盛焉不與(音/預)五臣之列葢一時議論或詳或略隨
　意而言主於留召公而非欲為人物評也(新安陳氏/曰此言以)
　(武王之聖猶不可無四臣之助也上言殷先生猶有/賴於六臣此二章言周文武猶有賴於五臣四臣召)
　(公可不鑒之而遽求去乎留之之意切矣此陳氏雅/言曰武以定亂文以致治武王之興皆賴  四臣之)
　(功也四臣之才德兼全志慮中正出之可以為將入/之可以為相無所不可於此可見其即立政所謂義)
　(德容德之士也歟叔林川呉氏曰林氏云文武佐命/元功多矣獨稱虢  等五人者豈其逮事王季遂及)
　(文武耶伊尹事湯又事太甲伊陟乃尹子臣扈非湯/舊臣即殷世臣巫咸巫賢世為大臣甘盤小乙舊臣)
　(以遺武丁周公所舉皆世臣舊德故武丁世不及傅/説文武世不及太公今周公與召公正如殷之六臣)
　(文武之五臣/豈可去乎)
今在予小子旦若游大川予往暨汝奭其濟小子同未
在位誕無我責收罔朂不及耇造德不降我則鳴鳥不
聞矧曰其有能格
　小子旦自謙之稱也浮水曰游周公言承文武之業
　懼不克濟若浮大川罔知津涯豈能獨濟哉予往與
　汝召公其共濟可也小子成王也成王幼冲雖已即
　位與未即位同誕大也大無我責上疑有缺文收罔
　朂不及未詳耇造德不降言召公去則耇老成人之
　德不下於民在郊之鳳將不復得聞其鳴矣泥敢言
　進此而有感格乎是時周方隆盛鳴鳳在郊卷(音/拳)阿
　鳴于髙岡者乃詠其實故周公云爾也(夏氏曰大無/盡責於我一)
　(人不息齋余氏曰召公若收斂退藏罔朂勉成王之/所  逮亦通  張子曰耇造德降則民諴和而鳳可)
　(致故鳴鳥聞所以為和氣之應也公王氏炎曰文王/之興鳳鳴岐山為周受命之符召  苟去固不能如)
　(五臣輔文王以聞鳴鳳之祥況能如伊陟臣扈之格/天格帝乎  孔氏曰我往與汝奭其共濟渡成王)
　(新安陳氏曰大無專責於我召公苟收斂退藏不勉/王所不及以老成之德自居我恐鳴鳳之祥不復聞)
　(矣況曰其有能如古人之格天格帝乎然此等/句實聱牙難通唯挽留召公之意猶可詔耳)
公曰嗚呼君肆其監于兹我受命無疆惟休亦大惟艱
告君乃猷裕我不以後人迷
　肆大猷謀也兹指上文所言周公歎息欲召公大監
　視上文所陳也我文武受命固有無疆之美矣然迹
　其積累(音/吕)締(丁計/反)造葢亦艱難之大者不可不相與
　竭力保守之也告君謀所以寛裕之道勿狹隘求去
　我不欲後人迷惑而失道也　吕氏曰大臣之位百
　責所萃震撼擊撞欲其鎮定辛甘燥濕欲其調齊(才/詣)
　(反/)槃錯棼(音/紛)結欲其解紓(音/抒)黯闇(音/暗)汚(音/烏)濁欲其茹
　納自非曠度洪量(音/亮)與夫(音/扶)患失乾(音/干)沒(史記張湯/為小吏乾)
　(没註謂隨/勢浮沈也)者未嘗無翩然捨去之意況召公親遭大
　變破斧缺斨(音/牆)之時屈折調䕶心勞力瘁又非平時
　大臣之比顧以成王未親政不敢乞身爾一旦政柄
　有歸浩然去志固人情之所必至然思文武王業之
　艱難念成王守成之無助則召公義未可去也今乃
　汲汲然求去之不暇其迫切已甚矣盍謀所以寛裕
　之道圖功攸終展布四體為久大規模使君德開明
　未可捨去而聽後人之迷惑也(鄭氏曰召公不悦似/隘急故令謀於寛裕)
　(言吕氏曰周公自言我終不獨善而使後人迷惑自/  所以不去者以勉召公也  陳氏曰不以後人迷)
　(謂欲使後人嗣前人恭明德不至於遏佚前人光也/  新安陳氏曰不以後人迷如以其君霸以其君顯)
　(之以留而明保啟迪成王是不以後人/迷也去而聽其迷惑是以後人迷也)
公曰前人敷乃心乃悉命汝作汝民極曰汝明朂偶王
在亶乘兹大命惟文王德丕承無疆之恤
　偶配也蘇氏曰周公與召公同受武王顧命輔成王
　故周公言前人敷乃心腹以命汝召公位三公以為
　民極且曰汝當明勉輔孺子如耕之有偶也在於相
　信如車之有馭也并力一心以載天命念文考之舊
　德以丕承無疆之憂武王之言如此而可以去乎(張/氏)
　(曰臣者君之偶如婦者夫之偶之陳氏曰乘載也猶/負荷也  吕氏曰命作民極置  具瞻以為民極也)
　(其命之辭則曰汝明明勉勵以偶配輔佐後王命之/大如此在今當亶誠以乗載此大命不可失墜今而)
　(遽去是墜此命非乘此命矣又欲其追念文王眷遇/之德為我周大受無窮之憂責洛誥周公之復留實)
　(以文武之故今召公欲去/周公復舉文武以感動之)
公曰君告汝朕允保奭其汝克敬以予監于殷喪(去/聲)大
否(部鄙/反)肆念我天威
　大否大亂也告汝以我之誠呼其官而名之言汝能
　敬以我所言監視殷之喪亡大亂可不大念我天威
　之可畏乎(西山直氏曰周公言天威曰肆念我天威/葢天在我而不在外此心少有不存則是)
　(不念天威矣豈必求之外乎國新安陳氏曰我天威/如召誥言我受天命大臣與  同體天命天威皆以)
　(我負荷之不敢以/不切己視之也)
予不允惟若兹誥予惟曰襄我二人汝有合哉言曰在
時二人天休滋至惟時二人弗戡其汝克敬德明我俊
民在讓後人于丕時
　戡勝(音/升)也戡堪古通用周公言我不信於人而若此
　告語(去/聲)乎予惟曰王業之成在我與汝而已汝聞我
　言而有合哉亦曰在是二人但天休滋至惟是我二
　人將不堪勝汝告以盈滿為懼則當能自敬德益加
　寅畏明揚俊民布列庶位以盡大臣之職業以答滋
　至之天休毋徒惴惴而欲去為也他日在汝推遜後
　人于大盛之時超然肥遯誰復(扶又/反)汝禁今豈汝辭
　位之時乎(朱子曰襄我二人周公自謂己與召公揚/王氏曰大臣之善在乎能讓讓則推賢)
　(善而無妨功害能此所以能明俊民可陳氏經曰今/時未至盛大未有賢俊可讓召公未  去也大臣進)
　(退常以得人為慮有賢者可以讓則身可以退蕭何/且死必引曹參管仲不能薦賢所以不免於議也)
嗚呼篤棐時二人我式克至于今日休我咸成文王功
于不怠丕冒海隅出日罔不率俾
　周公復(扶又/反)歎息言篤於輔君者是我二人我用能
　至于今日休盛然我欲與召公共成文王功業于不
　怠大覆冒斯民使海隅日出之地無不臣服然後可
　也周都西土去東為逺故以日出言呉氏曰周公未
　嘗有其功以其留召公故言之葢叙其所已然而勉
　其所未至亦人所説(音/悦)而從者也(蘇氏曰以我二人/厚輔之故周室乃)
　(有今日之休然今日之休未可以為足也惟至於日/月所照莫不率服乃己耳  陳氏大猷曰伐淮夷踐)
　(奄在此書後可見當時未能罔不率俾也右二章以/文武留召公也  新安陳氏曰告汝朕允與予不允)
　(惟若兹誥下文予不惠若兹多誥語皆相應告汝皆/我允信之心也我豈不信而惟若此誥語乎我豈不)
　(相惠順而若此多誥乎末謂今日之休不可恃前人/之功所當終必極天所覆日之所照皆臣服然後文)
　(王之功方可以成言我與汝當同任其責而咸成之/惟不倦可以成終召公殆未可去也前以商六臣周)
　(五臣四臣留之末以文武與身留之諄切至此召公/得不留哉  陳氏雅言曰是時洛邑既宅頑民既遷)
　(有卷阿鳳凰之歌有既醉鳬鷖之雅謂之今日休宜/矣然而淮夷未滅西奄未踐東夷未伐肅慎氏未來)
　(謂之我咸成文王功于不怠召公得不留意哉呉氏/之言可謂深達周公之心而善達人情之論者矣)
公曰君予不惠若兹多誥予惟用閔于天越民
　周公言我不順於理而若兹諄復之多誥耶予惟用
　憂天命之不終及斯民之無賴也韓子言畏天命而
　悲人窮亦此意前言若兹誥故此言若兹多誥周公
　之告召公其言語之際亦可悲矣(夏氏曰天命難諶/民心難保大臣去)
　(留繫天命之從違民心之向背今召公欲去實周公/之憂也  陳氏大猷曰召公去則天命將替民生失)
　(所此周公/所閔也)
公曰嗚呼君惟乃知民德亦罔不能厥初惟其終祇若
兹往敬用治
　上章言天命民心而民心又天命之本也故卒章專
　言民德以終之周公歎息謂召公踐歴諳(烏含/反)練之
　久惟汝知民之德民德謂民心之嚮順亦罔不能其
　初今日固罔尤違矣當思其終則民之難保者尤可
　畏也其祇順此誥往敬用治不可忽也此召公已留
　周公飭遣就職之辭厥後召公既相(去聲/下同)成王又相
　康王再世猶未釋其政有味於周公之言也夫(張氏/曰召)
　(公初輔成王有始矣而求去不能終也言董氏鼎曰/一書之中首言憂國之心非人所知次  天命可畏)
　(惟人是賴又次言殷先王與我文武得人之助然文/王時五人至武王時四人今又惟我二人而已君若)
　(求去豈我一人所能戡哉憂之深是以留之切留之/切是以言之詳召公同功一體之人均有忠君愛君)
　(之心者也安得不油然而感幡然而留哉召新安陳/氏曰盤誥聲牙君奭尤甚多不可解惟留  公之意)
　(可想耳姑采衆説之略通/者而缺其不可通者可也)
　　蔡仲之命
　　　蔡國名仲字蔡叔之子也叔沒周公以仲賢命
　　　諸成王復封之蔡此其誥命之詞也今文無古
　　　文有　按此篇次序當在洛誥之前
惟周公位冢宰正百工羣叔流言乃致辟管叔于商囚
蔡叔于郭鄰以車七乘(去/聲)降霍叔于庶人三年不齒蔡
仲克庸祇德周公以為卿士叔卒乃命諸王邦之蔡
　周公位冢宰正百工武王崩時也郭鄰孔氏曰中國
　之外地名蘇氏曰郭虢也周禮六遂五家為鄰管霍
　國名武王崩成王幼周公居冢宰百官總已以聽者
　古今之通道也當是時三叔以主少(去/聲)國疑乘商人
　之不靖謂可惑以非義遂相與流言倡亂以摇之是
　豈周公一身之利害乃欲傾覆社稷塗炭生靈天討
　所加非周公所得已也故致辟管叔于商致辟云者
　誅戮之也囚蔡叔于郭鄰以車七乘囚云者制其出
　入而猶從(去/聲)以七乘之車也降霍叔于庶人三年不
　齒三年之後方齒録以復其國也三叔刑罰之輕重
　因其罪之大小而已仲叔之子克常敬德周公以為
　卿士叔卒乃命之成王而封之蔡也周公留佐成王
　食邑於圻内畿内諸侯孟仲二卿故周公用仲為卿
　非魯之卿也蔡左傳在淮汝之間仲不别封而命邦
　之蔡者所以不絶叔於蔡也封仲以他國則絶叔于
　蔡矣吕氏曰象欲殺舜舜在側微其害止於一身故
　舜得遂其友愛之心周公之位則繫于天下國家雖
　欲遂友愛於三叔不可得也舜與周公易地皆然史
　臣先書惟周公位冢宰正百工而繼以羣叔流言所
　以結正三叔之罪也後言蔡仲克庸祇德周公以為
　卿士叔卒即命之王以為諸侯以見周公蹙然於三
　叔之刑幸仲克庸祇德則亟擢用分封之也呉氏曰
　此所謂冢宰正百工與詩所謂攝政皆在成王諒闇
　(音梁/庵)之時非以幼冲而攝而其攝也不過位冢宰之
　位而已亦非如荀卿所謂攝天子位之事也三年之
　喪二十五月而畢方其畢時周公固未嘗攝亦非有
　七年而後還政之事也百官總已以聽冢宰未知其
　所從始如殷之髙宗已然不特周公行之此皆論周
　公者所當先知也(問周公誅管蔡自公義言之其心/固正大直截自私恩言之其情終)
　(有不自滿處所以孟子謂周公之過不亦宜乎朱子/曰是恁地豈得已為此哉莫到恁地較好看周公當)
　(初做這一事也大段疎脱他也看那兄弟不過怕武/庚叛故遣管蔡霍去監他為其至親可恃不知他反)
　(去與那武庚同作一黨不知如何紂出得箇兒子也/恁地狡猾想見他當時日夜去炒那管叔説道周公)
　(是你弟今却欲簒為天子汝是兄今却只恁地管叔/被他炒得心熱他性又急所以便彂出這件事來李)
　(堯卿問是時可調䕶莫殺否曰他已叛只得殺如何/調䕶得蔡叔霍叔性較慢罪較輕所以只囚于郭鄰)
　(降于庶人想見當時被管叔做出這事來騷動詐多/百姓想見也怕人鴟鴞鴟鴞既取我子無毁我室當)
　(是時也是被他害得猛又問曰周公也豈不知管叔/狡猾但當時於義不得不封他曰看來不是狡猾只)
　(是獃子周公使三叔監殷他却與武庚叛此是一段/大疎脫事若當時不便平息得模様做出西晉初年)
　(時事想見武庚日夜去説誘三叔以為周公弟也却/在周作宰相管叔几也却去監商故管叔生起不肖)
　(之心如此叔史記武王同母兄弟十人長伯邑考次/武王次管  鮮次周公次蔡叔度次霍叔處  孔氏)
　(曰蔡仲能用敬德稱其賢也明王之法誅父用子言/至公也叔之所封圻内之蔡仲之所封淮汝之問圻)
　(内之蔡名已滅故取其名以名新國欲其戒之罪唐/孔氏曰管在滎陽京縣東北不立管叔之後者  重)
　(或無子或有而不賢也杜預曰武玉封叔度於汝南/上蔡胡徙新蔡昭侯徙九江下蔡圻内蔡地不知所)
　(在罪張氏震曰象得罪於舜安得不貸之以恩管叔/得  於周安得不斷之以義霍叔不絶其身蔡叔不)
　(絶其子而管叔獨不免誅絶恩與義並行而不悖也/  林氏曰蔡叔有罪則囚之不以弟而私蔡仲賢而)
　(封之不以父而棄/蔡叔而命仲一也)　(葉氏曰舜殛鯀而興禹周公囚/魏氏了翁曰左傳定公四年云)
　(蔡仲改行率德周公舉之以為己卿士己字極好玩/味可見周公大聖人蔡叔有罪而囚之有子仲祇德)
　(則以為己卿士真與天地同其大也衛蘇氏曰蔡叔/未卒仲無君國之理蒯瞶在而輒立  所以亂所以)
　(封仲必在叔/卒之後也)
王若曰小子胡惟爾率德改行(胡孟/反)克慎厥猷肆予命
爾侯于東土往即乃封敬哉
　胡仲名言仲循祖文王之德改父蔡叔之行能謹其
　道故我命汝為侯於東土往就汝所封之國其欲之
　哉吕氏曰敬哉者欲其無失此心也命書之辭雖稱
　成王實周公之意
爾尚葢前人之愆惟忠惟孝爾乃邁迹自身克勤無怠
以垂憲乃後率乃祖文王之彞訓無若爾考之違王命
　蔡叔之罪在於不忠不孝故仲能掩前人之愆者惟
　在於忠孝而已叔違王命仲無所因故曰邁迹自身
　克勤無怠所謂自身也垂憲乃後所謂邁迹也率乃
　祖文王之彞訓無若爾考之違王命上文所謂率德
　改行也(吕氏曰子之新善著則父之舊愆庶乎可掩/蔡叔之惡既無以貽子孫仲乃一國始封之)
　(祖創業垂統之責繫焉盍進其步武自我作古克勤/無怠以垂法於後斯須之怠則流弊或在於數百年)
　(俊不可不謹其源也立張氏曰邁迹自身謂生於羣/叔之間而能脱身自  為善  陳氏傅良曰舜命禹)
　(未嘗戒以鯀周公命㣲子未嘗及武庚今命仲而尤/其父者於越人疏之於其兄戚之也父子兄弟之間)
　(猶有諱而不敢盡言是愈疎矣成王於仲親親之道/也有禹故鯀得以郊有安世延年故張湯杜周得不)
　(列於酷吏蔡仲在人其謂叔曰幸哉有子如此歟故/曰葢前人之愆  西山真氏曰按書蔡仲之命爾尚)
　(葢前人之愆惟忠惟孝人子不幸如大禹之承鯀蔡/仲之承蔡叔又當思所以葢之故治水成功而鯀配)
　(夏郊率德改行而蔡叔世祀豈非孝之大乎後世如/沈充叛臣也其子勁以死節若李義甫姦臣也其子)
　(湛以忠義聞若勁與湛可謂能葢其父之愆矣而新/安陳氏曰子能改父之惡而為善則考矣為子  孝)
　(斯為臣而忠古人云求忠臣於孝子之門是惟忠本/於惟孝也克勤無怠以垂憲乃後即所謂邁迹自身)
　(此一語不/必分也)
皇天無親惟德是輔民心無常惟惠之懐為善不同同
歸于治為惡不同同歸于亂爾其戒哉
　此章與伊尹申誥太甲之言相類而有深淺不同者
　太甲蔡仲之有間(去/聲)也善固不一端而無不可行之
　善惡亦不一端而無可為之惡爾其可不戒之哉
慎厥初惟厥終終以不困不惟厥終終以困窮
　惟思也窮困之極也思其終者所以謹其初也(吕氏/曰建)
　(國之始必審其始而思其終終始具舉然後可久可/大而不至於困徒謹初而不思其終則終必困窮雖)
　(葸然憂懼無益也語以謹始而即教以慮終竭兩端/之教也  陳氏大猷曰仲率德改行能謹初矣尤當)
　(克勤無怠是在於惟厥終也於張/氏曰感激者多鋭於初而怠  終)
懋乃攸績睦乃四鄰以蕃王室以和兄弟康濟小民
　勉汝所立之功親汝四鄰之國蕃屏(音/丙)王家和協同
　姓康濟小民五者諸侯職之所當盡也(陳氏雅言曰/此成王命蔡)
　(仲為諸侯傳云五者諸侯職之所當盡也所謂畫/一以告之亦以見侯職之所當盡者不一而足也)
率自中無作聰明亂舊章詳乃視聴罔以側言改厥度
則予一人汝嘉
　率循也無毋同詳審也中者心之理而無過不及之
　差者也舊章者先王之成法厥度者吾身之法度皆
　中之所出者作聰明則喜怒好惡(並去/聲)皆出於私而
　非中矣其能不亂先王之舊章乎戒其本於已者然
　也側言一偏之言也視聽不審惑於一偏之說則非
　中矣其能不改吾身之法度乎戒其徇於人者然也
　仲能戒是則我一人汝嘉矣吕氏曰作聰明者非天
　之聰明特沾沾(音詹輕/薄貎)小智耳作與不作而天人判
　焉(陳氏經曰舊章法度皆中之所寓度即舊章也舊/章則已然之法度則當然之制無非中也周公慮)
　(仲懲創乃父之愆用意過當反以生事為竒故有此/戒  吕氏曰舊章往往不與新進喜事者合故作聰)
　(明者尤欲亂之聴覽不貴於速而貴於詳迎刃立決/見事風生宜若可喜然忽略疎快動皆愆尤讒説姦)
　(言每乗其匆遽而入之惟詳其視聽安徐審訂表裹/畢陳側媚之言將不得售故詳者乃聽覽之大法也)
　(規矩凖度未至於樂循理者則常若為其縶維側言/乃解其縶維而縱之放逸之塲者故從之也蔡仲以)
　(英妙之年任國事周公老成深慮故戒如此之陳氏/大猷曰舊章常度則中道所存内不變於已  私智)
　(外不或於人之私言則中道合而侯職盡矣仲陳氏/雅言曰中者人心所同有之理成王之命蔡  特欲)
　(率之而已舊章法度皆中之理所寓能遵夫舊章守/夫法度則不替於已然之法不廢其當然之制無非)
　(中也苟不循聰明之自然則矝肆之心生未免有非/古之愆此非能率中者也不審視聽之間則一偏之)
　(言易入未免有敗常之愆亦非能率中者也故必循/其聰明之自然而不至於妄作則有所守而内無所)
　(恃孰肯非古是今而亂先王之典章乎審於視聽之/際而不至於或苟則公心益持而私意不奪孰肯從)
　(欲背理而更其常行之法度乎内外不變則中道合/而侯職盡成王之於蔡仲勉之者未幾而戒之者隨)
　(至/也)
王曰嗚呼小子胡汝往哉無荒棄朕命
　飭往就國戒其毋廢棄我命汝所言也(董氏鼎曰此/篇大體與㣲)
　(子之命相似而㣲子之辭温厚蔡仲之辭嚴厲葢㣲/子先代之後周賓而不臣又本賢人也蔡仲父為不)
　(道忠孝兩虧已無足法所望仲能率祖德改父行邁/迹自身以垂憲乃後耳葢以拳拳圖終之説且戒之)
　(以無亂舊章無改法度/以同歸于亂嗚呼仁哉)
　
　
　
　
　
　書經大全卷八
欽定四庫全書
　書經大全卷九
　　　　　　　　　　　　明　胡廣等　撰
　　多方
　　　成王即政奄與淮夷又叛成王滅奄歸作此篇
　　　按費(音/秘)誓言徂兹淮夷徐戎並興即其事也疑
　　　當時扇亂不特殷人如徐戎淮夷四方容或有
　　　之故及多方亦誥體也今文古文皆有　蘇氏
　　　曰大誥康誥酒誥梓材召誥洛誥多士多方八
　　　篇雖所誥不一然大略以殷人心不服周而作
　　　也予讀泰誓武成常怪周取殷之易(音異/下同)及讀
　　　此八篇又怪周安殷之難也多方所誥不止殷
　　　人乃及四方之士是紛紛焉不心服者非獨殷
　　　人也予乃今知湯已下七王之徳深矣方殷之
　　　虐人如在膏火中歸周如流不暇念先王之徳
　　　及天下粗定人自膏火中出即念殷先七王如
　　　父母雖以武王周公之聖相繼撫之而莫能禦
　　　也夫以西漢道徳比之殷猶碔砆(石次/玉也)之與美
　　　玉然王莽公孫述隗囂(音/敖)之流終不能使人忘
　　　漢光武成功若建瓴(音蹇零謂覆/盛水瓶也)然使周無周
　　　公則亦殆矣此周公之所以畏而不敢去也(朱/子)
　　　(曰大誥梓材多士多方等篇乃當時編人君告/其民之辭多是方言故諸誥等篇當時士民曉)
　　　(得而今士人不曉得如林氏曰奄即淮夷之一/種總言則謂之淮夷  春秋赤狄之有潞氏甲)
　　　(氏也周公攝政時奄嘗與三監同叛多士曰昔/朕來自奄已嘗征之今成王即政奄又叛成王)
　　　(滅之而歸鎬京諸侯來朝周公又稱王命以告/之故作此篇  唐孔氏曰雖普告多方意在殷)
　　　(之舊國勞吕氏曰自大誥至多方所以處殷民/者何其  也武王崩以喜亂之徒因思舊之情)
　　　(乘内難之隙三者參合其禍至此是固周之不/造實則天之大扶持保佑有周者也人之稚齒)
　　　(百疾先見則必過加調䕶凡伐性傷生者一切/不敢萌所以培固真源克登上夀者少年多疾)
　　　(之力也成周八百年之基業可於此占之多士/多方辭㫖相出入多士既遷殷民而獨告新民)
　　　(也故視多方為略多方既踐奄/而徧告庶邦也故視多士為詳)
惟五月丁亥王來自奄(衣廉反今曲阜縣/之奄至鄉是也)至于宗周
　成王即政之明年商奄又叛成王征滅之杜預云奄
　不知所在宗周鎬京也吕氏曰王者定都天下之所
　宗也東遷之後定都于洛則洛亦謂之宗周衛孔悝
　之鼎銘曰隨難(去/聲)于漢陽即宫于宗周是時鎬已封
　秦宗周蓋指洛也然則宗周初無定名隨王者所都
　而名耳(孔氏曰周公歸政之明年淮夷奄又叛魯征/淮夷作費誓王征庵滅之五月還鎬京  新)
　(安陳氏曰洛誥戊辰王在新邑孔註十二月戊辰海/此七年之十二月即成王即政之年也多士作于是)
　(年三月曰昔朕來自奄是述東征時事乃自武王誅/紂伐奄後第二畨叛也多方作於即政之明年五月)
　(成王政序曰成王遂踐奄多方序曰王歸自奄書曰/王來自奄乃庵之第三畨叛王隳其地遷其君又因)
　(以告多方也以去年十二月戊辰晦算之則次年正/月朔己巳五月朔非丁卯則戊辰丁亥非二十日即)
　(二十一日也多士與多方之/作先後蓋一年有三月云)
周公曰王若曰猷告爾四國多方惟爾殷侯尹民我惟
大降爾命爾罔不知
　吕氏曰先曰周公曰而復曰王若曰何也明周公傳
　王命而非周公之命也周公之命誥終於此篇故發
　例於此以見大誥諸篇凡稱王曰者無非周公傳成
　王之命也成王滅奄之後告諭四國殷民而因以曉
　天下也所主殷民故又專提殷侯之正民者告之言
　殷民罪應誅戮我大降宥爾命爾宜無不知也
洪惟圖天之命弗永寅念于祀
　圖謀也言商奄大惟私意圖謀天命自底滅亡不深
　長敬念以保其祭祀吕氏曰天命可受而不可圖圖
　則人謀之私而非天命之公矣此蓋深示以天命不
　可妄千乃多方一篇之綱領也下文引夏商所以失
　天命受天命者以明示之(吕氏曰徧告四方者何也/殷奄屢叛驅扇者廣今雖)
　(平殄譬餘邪遺疾猶或在肺腑間恐或有時而發也/故渙發大號歴叙天命之公前代之事征誅安集之)
　(本末俾四方咸與聞之大破羣疑深絶亂根蓋本/於是兵寢刑措者四十餘年其亦訓誥之助歟)
惟帝降格于夏有夏誕厥逸不肯慼言于民乃大淫昏
不克終日勸于帝之迪乃爾攸聞
　言帝降災異以譴告桀桀不知戒懼乃大肆逸豫憂
　民之言尚不肯出諸口況望其有憂民之實乎勸勉
　也廸啓迪也視聽動息日用之間洋洋乎皆上帝所
　以啓迪開導斯人者桀乃大肆淫昏終日之間不能
　少勉於是天理或幾(平/聲)乎息矣況望有恵迪而不違
　乎此乃爾之所聞欲其因桀而知紂也厥逸與多士
　引逸不同者猶亂之為亂為治耳逸豫以民言淫昏
　以帝言各以其義也此章上疑有闕文(王氏曰惟帝/降格于夏與)
　(多士則惟帝降格/嚮于時夏同意)
厥圖帝之命不克開于民之麗乃大降罰崇亂有夏因
甲于内亂不克靈承于旅罔丕惟進之恭洪舒于民亦
惟有夏之民叨懫(音滔/至)日欽劓(音/乂)割夏邑
　此章文多未詳麗猶日月麗乎天之麗謂民之所依
　以生者也依於土依於衣食之類甲始也言桀矯誣
　上天圖度帝命不能開民衣食之原於民依恃以生
　者一皆抑塞遏絶之猶乃大降威虐於民以增亂其
　國其所因則始于内嬖蠱其心敗其家不能善承其
　衆不能大進於恭而寛大裕其民亦惟夏邑之民貪
　叨忿懫者則日欽承而尊用之以戕害於其國也(吕/氏)
　(曰原其所因蓋始於内亂末喜之嬖是也蠱其心/敗其家然後流毒於國與天下探其根而言之也)
天惟時求民主乃大降顯休命于成湯刑殄有夏
　言天惟是為(去/聲)民求主耳桀既不能為民之主天乃
　大降顯休命於成湯使為民主而伐夏殄滅之也
　吕氏曰曰求曰降豈真有求之降之者哉天下無統
　渙散漫流勢不得不歸其所聚而湯之一徳乃所謂
　顯休命之實一衆離而聚之者也民不得不聚於湯
　湯不得不受斯民之聚是豈人為之私哉故曰天求
　之天降之也
惟天不畀純乃惟以爾多方之義民不克永于多享惟
夏之恭多士大不克明保享于民乃胥惟虐于民至于
百為大不克開
　純大也義民賢者也言天不與桀者大乃以爾多方
　賢者不克永于多享以至于亡也言桀於義民不能
　用其所敬之多士率皆不義之民上文所謂叨懫日
　欽者同惡相濟大不能明保享于民乃相與播虐于
　民民無所措其手足凡百所為無一能達上文所謂
　不克開于民之麗者政暴民窮所以速其亡也此雖
　指桀多士爾殷侯尹民嘗逮事紂者寧不惕然内愧
　乎(葉氏曰天佑之則曰純佑命不畀之則曰不畀純/  林氏曰此篇陳桀紂之亡商周之興皆出于天)
　(天之所奪非人力所能支天之所予非人力所能移/而其所以為予奪者以其徳與不徳耳爾多方當知)
　(天命不可有他志也民保享于民安民而以之享國/長久也  吕氏曰義  知義之民也桀之時三宅無)
　(義民義民在下雖多何補以爾多方之義民不能永/受衆多之服享如負米而飢載泉而渴蓋哀之也百)
　(為大不克開欲耕害其耕欲賈害其/賈四向皆窮無一能達民窮如此也)
乃惟成湯克以爾多方簡代夏作民主
　簡擇也民擇湯而歸之(葉氏曰簡如簡/在帝心之簡)
慎厥麗乃勸厥民刑用勸
　湯深謹其所依以勸勉其民故民皆儀刑而用勸勉
　也人君之於天下仁而已矣仁者君之所依也君仁
　則莫不仁矣
以至于帝乙罔不明徳慎罰亦克用勸
　明徳則民愛慕之謹罰則民畏服之自成湯至于帝
　乙雖歴世不同而皆知明其徳謹其罰故亦能用以
　勸勉其民也明徳謹罰所以謹厥麗也明徳仁之本
　也謹罰仁之政也
要囚殄戮多罪亦克用勸開釋無辜亦克用勸
　徳明之而已罰有辟(音/辟)焉有宥焉故再言辟而當(去/聲)
　罪亦能用以勸勉宥而赦過亦能用以勸勉言辟與
　宥皆足以使人勉於善也(吕氏曰赦而民勸猶可也/刑而民亦勸則有黙行於)
　(刑赦之間者矣每語結之以勸者天下非可驅以智/力束以法制惟勸化其民使常有欣欣不自己之意)
　(乃維持長久之道也本陳氏經曰商家法在明徳慎/罰明徳化民用徳其  心慎罰不濫及民用刑不得)
　(已也本原既正則或刑或宥皆足以勸民於善刑一/也先王用之而使民勸後世用乏而為民毒何也先)
　(王之刑皆仁之寓後世之刑不仁之具也夫子未嘗/不釣弋也而仁見於不綱不射宿之際文王非不蒐)
　(田也而仁見於一發不再舉之時也之新安陳氏曰/明徳以慎罰所以亦能用勸戮之釋  刑所當刑宥)
　(所當宥無不能用勸也謹陳氏雅言曰仁者君之所/依湯能以仁為依而致  於上所以為民之勸故民)
　(亦以仁為勸而儀刑於下用以自勉其身是上下同/一心也自是而後至於帝乙雖歴世不同而皆能明)
　(其徳慎其罰故亦能用以勸勉其民罰之所慎於要/囚而多罪者或殄戮之亦能用以勸勉其民無辜者)
　(或開釋之亦能用以勸勉其民蓋徳者化民之本使/人知所慕而樂於為善刑者輔治之具使民知所畏)
　(而不敢為惡有商哲王不徒以刑用刑而以徳用刑/故也慎厥麗者以仁之全體而言明徳慎罰者以仁)
　(之目而言乃勸者上之勸下也刑用勸者下之自勸/也亦克用勸者蓋兼上下而言也人知明徳之為仁)
　(而不知慎罰之防範人心者蓋亦所以為仁也人知/開釋無辜之為慎罰而不知殄戮多罪之懲創人心)
　(者尤所以止罰此有商以/仁為家法於是深可見矣)
今至于爾辟弗克以爾多方享天之命
　吕氏曰爾辟謂紂也商先哲王世傳家法積累維持
　如此今一旦至于汝君乃以爾全盛之多方不克坐
　享天命而亡之是誠可閔也天命至公操(平/聲)則存舍
　(上/聲)則亡以商先王之多基圖之大紂曾(音/屬)不得席其
　餘蔭其亡忽焉危微操舍之幾(平/聲)周公所以示天下
　深矣豈徒曰慰解之而已哉(陳氏曰多方一也湯以/之而作民主紂不能以)
　(之而享天命在所以如何耳民王氏曰此言殷之興/甚詳言其亡甚略蓋對殷遺  不忍痛言其失也)
嗚呼王若曰誥告爾多方非天庸釋有夏非天庸釋有
殷
　先言嗚呼而後言王若曰者唐孔氏曰周公先自歎
　息而後稱王命以誥之也庸用也有心之謂釋去之
　也上文言夏殷之亡因言非天有心於去夏亦非天
　有心於去殷下文遂言乃惟桀紂自取亡滅也　吕
　氏曰周公先自歎息而始宣布成王之誥告以見(音/現)
　周公未嘗稱王也又此篇之始周公曰王若曰複語
　相承書無此體也至於此章先嗚呼而後王若曰書
　亦無此體也周公居聖人之變史官豫憂來世傳疑
　襲誤蓋有竊之為口實矣故於周公誥命終篇發新
　例二著周公實未嘗稱王所以别(必列/反)嫌明微而謹
　萬世之防也(夏氏曰誥告以/誥辭告之也)
乃惟爾辟以爾多方大淫圖天之命屑有辭
　紂以多方之富大肆淫泆圖度(達各/反)天命瑣屑有辭
　與多士言桀大淫泆有辭義同殷之亡非自取乎以
　下二章推之此章之上當有缺文(孔氏曰惡事盡有/辭説布在天下)
　(吕氏曰惡之播於人口者謂之辭惡之未熟大者傳/道瑣屑者未盡舉至惡已熟瑣屑之惡極口歴數一)
　(一有/辭)
乃惟有夏圖厥政不集于享天降時喪(去聲/下同)有邦間(去/聲)
之
　集萃也享享有之享桀圖其政不集于享而集于亡
　故天降是喪亂而俾有殷代之夏之亡非自取乎(唐/孔)
　(氏曰湯是夏之/諸侯故曰有邦)
乃惟爾商後王逸厥逸圖厥政不蠲(音/涓)烝天惟降時喪
　蠲潔烝進也紂以逸居逸淫湎無度故其為政不蠲
　潔而穢惡不烝進而怠惰天以是降喪亡於殷殷之
　亡非自取乎此上三節皆應上文非天庸釋之語(陳/氏)
　(曰上逸過逸也下逸安逸也謂過逸其安逸猶言安/其危  林氏曰逸厥逸甚言其逸也猶言醉乎醇)
惟聖罔念作狂惟狂克念作聖天惟五年須暇之子孫
誕作民主罔可念聽
　聖通明之稱言聖而罔念則為狂矣愚而能念則為
　聖矣紂雖昏愚亦有可改過遷善之理故天又未忍
　遽絶之猶五年之久須待暇寛於紂覬其克念大為
　民主而紂無可念可聽者五年必有指實而言孔氏
　牽合嵗月者非是或曰狂而克念果可為聖乎曰聖
　固未易為也狂而克念則作聖之功知所向方太甲
　其庶幾矣聖而罔念果至於狂乎曰聖固無所謂罔
　念也堯戒舜曰無若丹朱傲惟慢遊是好一念之差
　雖未至於狂而狂之理亦在是矣此人心惟危聖人
　拳拳告戒豈無意哉(朱子曰艾軒云文字只看易曉/處如尚書惟聖罔念作狂惟狂)
　(克念作聖不與上下文相似下文便不可曉只看這/兩句  或謂性相近習相逺惟上智與下愚不移書)
　(中謂惟聖罔念作狂惟狂克念作聖若如此則又有/移得者如何曰上智下愚不移如狂作聖則有之既)
　(是聖人決不到作狂此只是甚言不可不學聖問惟/聖罔念作狂惟狂克念作聖竊謂聖者謂有  人資)
　(質一不念則流入於狂狂者進取曾晳之徒是也借/如顔子不能拳拳服膺亦必至於此若是聖人則從)
　(心所欲不踰矩雖不念亦無害也程子曰六徳智仁/聖義中和聖通明之稱狂狂愚之稱  王氏曰操則)
　(存舍則亡其心之謂歟思曰睿睿作聖操其心以思/所謂念也罔念雖聖可以作狂故克念則狂亦可以)
　(作聖矣林氏曰念不念之間聖狂所以分也苟其質/之聖  自恃其聖而不之思日復一日天命之性益)
　(就彫喪其作狂也何有苟其質之狂矣自恥其狂而/思之日復一日天命之性忽然而復其作聖也何有)
　(作陳氏經曰子曰惟上智與下愚不移書乃曰聖可/  狂狂可作聖則可移歟曰孔子之言聖狂之成也)
　(其習既成則不移矣書之言聖狂之分也聖狂之分/生於一念之頃堯舜而忘兢業豈不趨於狂桀紂而)
　(能改過遷善豈不趨於聖孔子雖曰不移實有可移/之理但恐下愚自暴自棄不肯移耳肯移之是狂之)
　(克念也公言此者明紂之為惡倘一旦改悔天不終/棄之也  吕氏曰紂固無能改之事而有可改之理)
　(罔念克念之機所謂可改之理聖通明之稱周官六/徳聖居其一非大而化之之聖也若大而化之寧有)
　(罔念又豈狂者一克念而遽可至哉然大而化之亦/通明之極而至于化耳狂而克念亦大而化之之基)
　(也雖曰通明不念則狂雖曰狂惑克念則通其機惟/在念不念之間耳紂雖狂惑使其克念則聖孰禦惟)
　(其有可改之理天故以商先王之故徘徊五年須待/寛暇之依依於商王子孫而冀其改焉  李氏樗曰)
　(紂惡甚矣天猶待之如此見天心仁愛人君自非大/無道天皆欲扶持而全安之惟終無悛心所以禍不)
　(可遏也孫林氏曰晉武帝以孫皓淫暴有問罪之志/王濬曰  皓荒淫宜速征伐若一旦皓死更立賢主)
　(則彊敵也晉武之心惟恐吳之有賢主武王之心/惟恐紂之不能改過觀於晉武尤知武王之為徳)
天惟求爾多方大動以威開厥顧天惟爾多方罔堪顧
之
　紂既罔可念聽天於是求民主於爾多方大警動以
　祲(音浸/妖氣)祥譴告之威以開發其能受眷顧之命者而
　爾多方之衆皆不足以堪眷顧之命也
惟我周王靈承于旅克堪用徳惟典神天天惟式教我
用休簡畀殷命尹爾多方
　典主式用也克堪者能勝(音升/下同)之謂也徳輶如毛民
　鮮(上/聲)克舉之言徳舉者莫能勝也文武善承其衆克
　堪用徳是誠可以為神天之主矣故天式教文武用
　以休美簡擇畀付殷命以正爾多方也吕氏曰式教
　用休者如之何而教之也文武既得乎天天徳日新
　左右逢原其思也若或起之其行也若或翼之乃天
　之所以教而用以昌大休明者也非諄諄然而教之
　也此章深論(去/聲)天下向者天命未定眷求民主之時
　能者則得之孰有遏汝者乃無一能當天之眷今天
　既命我周而定于一矣爾猶洶洶(許拱/反)不靖欲何為
　耶明指天命而讋(音/懾)服四海姦雄之心者莫切於是
　(吕氏曰前論夏之亡本於不克靈承于旅此論周之/興亦曰靈承于旅文武於徳能勝而用之其力過孟)
　(賁逺矣漢唐賢主豈無欲布徳于天下者惟力薄而/奪於私欲故駁而不純是知徳非真力則莫能勝莫)
　(能相也己新安陳氏曰克堪二字下得極有力非有/仁以為  任之𢎞兼死而後己之毅不能堪而用之)
　(也克堪用之必有非力之力如真積力久之力而後/可  陳氏大猷曰可謂神與天之主山川宗社之得)
　(其安三光寒暑之得其序皆人君有以主之時陳氏/雅言曰成王言昔者天求民主於爾多方之  惟我)
　(文武能温然以愛其民毅然以修其徳是誠可以為/神天之主矣故上天於是式教之而使其治用以休)
　(美焉復簡擇之而畀付之以殷命君爾多方使為天/下之主也徳者事神治民之本人君者兼有事神治)
　(民之責文武之克堪用徳既有以靈承其旅於先則/能治民者未有不能推以事神者也上天之式教用)
　(休蓋將以簡畀殷命於後蓋可以事神者未有不可/付以治民者也於此見文武之得天下固非苟得於)
　(天而天之子以天下者亦不輕畀於文/武矣爾多方于此寧不為之釋然乎)
今我曷敢多誥我惟大降爾四國民命
　言今我何敢如此多誥我惟大降宥爾四國民命舉
　其宥過之恩而責其遷善之實也
爾曷不忱裕之于爾多方爾曷不夾介乂我周王享天
之命今爾尚宅爾宅畋爾田爾曷不惠王熙天之命
　夾夾輔之夾介賓介之介爾何不誠信寛裕於爾之
　多方乎爾何不夾輔介助我周王享天之命乎爾之
　叛亂據法定罪則瀦(音諸水/所停也)其宅收其田可也今爾
　猶得居爾宅耕爾田爾何不順我王室各守爾典以
　廣天命乎此三節責其何不如此也(吕氏曰教以誠/信寛裕惟詐故)
　(迫惟誠故裕辟陳氏大猷曰乂我周/王如乂用厥  之乂謂治其君之事)
爾乃迪屢不靜爾心未愛爾乃不大宅天命爾乃屑播
天命爾乃自作不典圖忱于正
　爾乃屢蹈不靜自取亡滅爾心其未知所以自愛耶
　爾乃大不安天命耶爾乃輕棄天命耶爾乃自為不
　法欲圖見信于正者以為當然耶此四節責其不可
　如此也(陳氏大猷曰自作不典亂綱常之事苟欲人/信以為正蓋四國從殷以求興復自以為正)
　(義/也)
我惟時其教告之我惟時其戰要囚之至于再至于三
乃有不用我降爾命我乃其大罰殛之非我有周秉徳
不康寧乃惟爾自速辜
　我惟是教告而誨諭之我惟是戒懼而要囚之今至
　于再至于三矣爾不用我降宥爾命而猶狃(女九/反)於
　叛亂反覆我乃其大罰殛殺之非我有周持徳不安
　靜乃惟爾自為凶逆以速其罪耳(孔氏曰教告之謂/訊之以文誥戰要)
　(囚謂誅其禍亂執其朋黨再謂三監淮夷/叛三謂王即政又叛言屢迪不靜之事)
王曰嗚呼猷告爾有方多士暨殷多士今爾奔走臣我
監(平聲/下同)五祀
　監監洛邑之遷民者也猶諸侯之分民有君道焉所
　以謂之臣我監也言商士遷洛奔走臣服我監於今
　五年矣不曰年而曰祀者因商俗而言也又按成周
　既成而成王即政成王即政而商奄繼叛事皆相因
　纔一二年爾今言五祀則商民之遷固在作洛之前
　矣尤為明驗
越惟有胥伯小大多正爾罔不克臬(音/涅)
　臬事也周官多以胥以伯以正為名胥伯小大衆多
　之正蓋殷多士授職於洛共長(上/聲)治遷民者也其奔
　走臣我監亦久矣宜相體悉竭力其職無或反側偷
　惰而不能事也
自作不和爾惟和哉爾室不睦爾惟和哉爾邑克明爾
惟克勤乃事
　心不安靜則身不和順矣身不安靜則家不和順矣
　言爾惟和哉者所以勸勉之也和其身睦其家而後
　能協于其邑驩然有恩以相愛粲然有文以相接爾
　邑克明始為不負其職而可謂克勤乃事矣前既戒
　以罔不克臬故以克勤乃事期之也
爾尚不忌于凶徳亦則以穆穆在乃位克閲于乃邑謀
介
　忌畏也穆穆和敬貌頑民誠可畏矣然如上文所言
　爾多士庶幾不至畏忌頑民凶徳亦則以穆穆和敬
　端處爾位以潛消其悍逆悖戾之氣又能簡閲爾邑
　之賢者以謀其助則民之頑者且革而化矣尚何可
　畏之有哉成王誘掖(音反/亦)商士之善以化服商民之
　惡其轉移感動之機微矣哉
爾乃自時洛邑尚永力畋爾田天惟畀矜爾我有周惟
其大介賚爾迪簡在王庭尚爾事有服在大僚
　爾乃自時洛邑庶幾可以保其有業力畋爾田天亦
　將畀予(音/與)矜憐於爾我有周亦將大介助賚錫於爾
　啟迪簡拔置之王朝(音/潮)矣其庶幾勉爾之事有服在
　大僚不難至也多士篇商民嘗以夏迪簡在王庭有
　服在百僚為言故此因以勸厲之也(新安陳氏曰爾/能和身及家以)
　(及爾邑則爾邑之教化能修明爾方為能勤乃事矣/又告以和之之道爾庶幾寛綽其心不忌嫉凶徳者)
　(亦則以和敬居爾位蓋服凶人莫如和敬也又能簡/閲爾邑聚賢以謀自介助和敬盡於己而介助資於)
　(人庶凶徳化而人和治矣爾果能此庶幾自此洛邑/長保田禄豈惟此哉天亦惟畀矜爾豈惟天哉我周)
　(亦大介助賚錫爾介如佑賢輔徳賚如錫之土田且/將自此洛邑之胥伯正而迪簡在王朝矣又有尊尚)
　(爾職事者且將有事而升在大僚矣此即所謂大介/賚也蓋遷殷民時就拔其豪俊為胥伯正以共長治)
　(之乃用其素所服習者此安集新民之要道故今特/勸勵之使表率殷土殷民而躋於泰和也  吕氏曰)
　(多士序商民之怨周曰夏迪簡在王庭有服在百僚/予一人惟聽用徳肆予敢求爾于天邑商予惟率肆)
　(矜爾非予罪時惟天命則以大義裁之此乃以迪簡/在王庭尚爾事有服在大僚為勤何也爵位上之所)
　(命非下之可干自其怨望而許之姑息之政也示以/好惡而勸之磨厲之具也此周公御商士之開闔大)
　(用/也)
王曰嗚呼多士爾不克勸忱我命爾亦則惟不克享凡
民惟曰不享爾乃惟逸惟頗(音/坡)大逺王命則惟爾方多
探(音/貪)天之威我則致天之罰離逖爾土
　誥告將終乃歎息言爾多士如不能相勸信我之誥
　命爾亦則惟不能享上凡爾之民亦惟曰上不必享
　矣爾乃放逸頗僻大違我命則惟爾多士自取天威
　我亦致天之罰播流蕩析俾爾離逺爾土矣爾雖欲
　宅爾宅畋爾田尚可得哉多方疑當作多士上章既
　勸之以休此章則董之以威商民不惟有所慕而不
　敢違越且有所畏而不敢違越矣(王氏曰上告以承/之庸之此告以威)
　(之/也)
王曰我不惟多誥我惟祗告爾命
　我豈若是多言哉我惟敬告爾以上文勸勉之命而
　已(陳氏經曰我豈欲多言以告惟敬告爾以天命而/已不知天命乃商民之病根故此篇言天命尤詳)
　(慮張氏曰稱天者無/  二十稱帝者三)
又曰時惟爾初不克敬于和則無我怨
　與之更(音/庚)始故曰時惟爾初也爾民至此苟又不能
　敬于和猶復(扶又/反)乖亂則自底(音/止)誅戮毋我怨尤矣
　開其為善禁其為惡周家忠厚之意於此篇尤為可
　見　吕氏曰又曰二字所以形容周公之惓惓斯民
　會已畢而猶有餘情誥已終而猶有餘語顧盻之光
　猶曄然溢於簡冊也(吕氏曰是又爾更端為善之一/初也蓋殷民與紂同惡武王克)
　(紂是維新之一初也不能而從三監之叛則既失此/初矣遷洛又一初也復不能而屢迪不靜則又失此)
　(初矣今歸自滅庵而又為多方之誥丁寧反覆諭以/時惟爾初初之過一皆洗滌今之善當相與維新豈)
　(非又一初乎若又失此初不能敬以納民于和則永/無可望矣但曰則無我怨而自取誅戮之意隠然於)
　(不言之表周家/忠厚何其至哉)
　　立政
　　　吳氏曰此書戒成王以任用賢才之道而其㫖
　　　意則又上戒成王專擇百官有司之長如所謂
　　　常伯常任準人等云者蓋古者外之諸侯一卿
　　　已命於君内之卿大夫則亦自擇其屬如周公
　　　以蔡仲為卿士伯冏謹簡乃僚之類其長既賢
　　　則其所舉用無不賢者矣葛氏曰誥體也今文
　　　古文皆有(吕氏曰無逸立政二篇相為經緯以/無逸之心明立政之體君道傋矣自)
　　　(立政後周公不復有書納忠于王此絶筆也為/治源流固臻其極而反覆申重之意忠愛惇篤)
　　　(之誠深長逺大之慮學者當於言外體之綱新/安陳氏曰此篇以用三宅為立政用人之  領)
　　　(立政二字每段多提掇之故以名篇孟子曰人/不足與適也政不足與間也唯大人為能格君)
　　　(心之非無逸周公格心之書也立政公言/用人為政之書也忠愛拳拳體用備矣)
周公若曰拜手稽首告嗣天子王矣用咸戒于王曰王
左右常伯常任準人綴衣虎賁(音/奔)周公曰嗚呼休兹知
恤鮮(上/聲)哉
　此篇周公所作而記之者周史也故稱若曰言周公
　帥(音/率)羣臣進戒於王贊之曰拜手稽首告嗣天子王
　矣羣臣用皆進戒曰王左右之臣有牧民之長(上/聲)曰
　常伯有任事之公卿曰常任有守法之有司曰準人
　三事之外掌服器者曰綴衣執射御者曰虎賁皆任
　用之所當謹者周公於是歎息言曰美矣此官然知
　憂恤者鮮矣言五等官職之美而知憂其得人者少
　也吳氏曰綴衣虎賁近臣之長也葛氏曰綴衣周禮
　司服之類虎賁周禮之虎賁氏也(唐孔氏曰周公既/拜手稽首而後發)
　(言還自言拜手稽首者示已重其事欲君受其言如/召誥言拜手稽首旅王若公亦是召公自言與此同)
　(也時陳氏大猷曰嗣天子今臨政天下矣此王初即/政  前此幼沖皆倚成於公故警之如此用悉意以)
　(告王以林氏曰下文宅乃牧即常伯此以為伯下以/為牧  伯為牧民之長也而曰左右者以牧伯兼公)
　(卿也三宅固不可不得人然進見有時虎賁綴衣之/類則朝夕與王處最親且宻苟非其人則主徳内蔽)
　(大臣雖賢何所施其力哉公吕氏曰常伯等即三宅/三代之書他無所見意者  卿輔相之别名歟官有)
　(别名如相曰阿衡保衡三卿曰圻父農父宏父此亦/三代輔政大臣别名耳綴衣虎賁特於侍御僕從中)
　(錯舉二者以見其餘耳職重者有安危之寄職親者/有習染之移其繫天下之本一也能休嘉此數職知)
　(憂恤審擇之者鮮焉先言休兹而繼以知恤必知建/官之美意然後深以為恤也三宅左右大臣綴衣虎)
　(賁左右小臣職有小大而經綸康濟薰陶涵養賴焉/知其美而加之憂庶不以非人處之矣  新安陳氏)
　(曰常任即宅事所職必廣凡任事之大臣也常伯即/宅牧主牧養之大臣也準人即宅準主平法之大臣)
　(也又按虞有十二牧夏周有九牧皆在邦國意必有/大臣在朝者以統之如虞四岳統十二牧周六卿倡)
　(九牧立政所謂常伯宅牧必掌牧養而在朝以統牧/伯者歟  陳氏雅言曰周公言立政之道以得人為)
　(本是以統率羣臣將有言於王而先贊之以拜手稽/首以竭其事君之禮復稱嗣天子王以尊其為君之)
　(名所以開其進言之端也羣臣于是咸戒于王謂王/之左右常伯常任準人之當謹綴衣虎賁之當擇所)
　(以致其告君之説也周公於是復歎息而言謂五者/之職雖美而自古知恤為鮮所以申其陳成之義也)
　(化臨川吳氏曰伯長民者也文武時召公為伯而宣/  於外蓋其職也任任事者也文武時周公為宰而)
　(兼政於中蓋其職也凖人掌法之官刑法當如準之/平故曰準人綴衣幄帳也如幕人掌次之類虎賁衛)
　(王者如虎賁氏旅賁氏之類問公帥羣臣進戒于王/而贊之曰拜手稽首告嗣天子王矣羣臣用皆進戒)
　(而曰王左右之臣有長民者有任事者有平法者有/居而張設者有行而䕶衛者皆不可不謹選其人周)
　(公不待其辭之畢於王前嗟嘆謂/能以五官不得其人為憂者鮮哉)
古之人迪惟有夏乃有室大競籲(音/俞)俊尊上帝迪知忱
恂于九徳之行(胡孟/反)乃敢告教厥后曰拜手稽首后矣
曰宅乃事宅乃牧宅乃準兹惟后矣謀面用丕訓徳則
乃宅人兹乃三宅無義民
　古之人有行此道者惟有夏之君當王室大强之時
　而求賢以為事天之實也迪知者蹈知而非苟知也
　忱恂者誠信而非輕信也言夏之臣蹈知誠信于九
　徳之行乃敢告教其君曰拜手稽首后矣云者致敬
　以尊其為君之名也曰宅乃事宅乃牧宅乃準兹惟
　后矣云者致告以叙其為君之實也兹者此也言如
　此而後可以為君也即臯陶與禹言九徳之事謀面
　者謀人之面貌也言非迪知忱恂于九徳之行而徒
　謀之面貌用以為大順于徳乃宅而任之如此則三
　宅之人豈復有賢者乎蘇氏曰事則向所謂常任也
　牧則向所謂常伯也準則向所謂準人也一篇之中
　所論宅俊者參差(上初簮反/下初宜反)不齊然大要不出是三
　者其餘則皆小臣百執事也吳氏曰古者凡以善言
　語(去/聲)人皆謂之教不必自上教下而後謂之教也(林/氏)
　(曰惟禹以籲俊為心故其臣亦以薦揚為務委陳氏/大猷曰宅者居而安之之謂或才徳不稱或  任不)
　(篤皆非宅也人吕氏曰自臯陶以九徳告禹夏后蓋/世守以為知  之法焉方夏之盛任三宅者如此及)
　(其衰也並至於曾無義民言所任者皆不義之人無/一君子也兹乃云者此乃三宅之位非他位也猶無)
　(義民則他可知矣以新安陳氏曰公既歎知恤者鮮/歴舉古之知恤者  告王夏后商湯文武皆知恤此)
　(者以次言之也無競維人人中之俊乃天生之以遺/國家者九徳之行即臯陶謨亦行有九徳自寛栗至)
　(彊義之徳之見於躬行者也俊非徒才俊必有徳如/所謂以克俊有徳臯陶亦曰九徳咸事俊乂在官未)
　(嘗岐俊與徳而二之國陳氏雅言曰有夏之君信能/行此用賢之道不必  家之盛治為己足惟以賢俊)
　(之當籲為未至其事天之道至矣有夏之臣信能有/此九徳之行故不徒致敬以尊其為君之名而且致)
　(告以叙其為君之實其事君之道得矣夏之君臣各/盡其道此其立政之要也以上迪字與下迪知忱恂)
　(作對説吕氏謂周公之戒成王自綴衣虎賁之外其/禮其辭與夏畧同然則以圖任三宅為人君之職者)
　(三代告君之常法也表親近之職使/人君不敢輕者周公養源之精意也)
桀徳惟乃弗作往任是惟暴徳罔後
　夏桀惡徳弗作往昔先王任用三宅而所任者乃惟
　暴徳之人故桀以喪亡無後(吕氏曰非人才果異於/往日也桀之惡徳弗作)
　(往日先王之任用而已往惟俊徳是任效見於有室/大競桀惟暴徳是任效見於絶世無後信乎存亡在)
　(所任/也)
亦越成湯陟丕釐(音/嫠)上帝之耿命乃用三有宅克即宅
曰三有俊克即俊嚴惟丕式克用三宅三俊其在商邑
用協于厥邑其在四方用丕式見徳
　亦越者繼前之辭也耿光也湯自七十里升為天子
　典禮命討昭著於天下所謂陟丕釐工帝之光命也
　三宅謂居常伯常任準人之位者三俊謂有常伯常
　任準人之才者克即者言湯所用三宅實能就是位
　而不曠其職所稱三俊實能就是徳而不浮其名也
　三俊説者謂他日次補三宅者詳宅以位言俊以徳
　言意其儲養待用或如説者所云也惟思式法也湯
　於三宅三俊嚴思而丕法之故能盡其宅俊之用而
　宅者得以效其職俊者得以著其才賢智奮庸登于
　至治其在商邑用協于厥邑近者察之詳其情未易
　(音異/下同)齊畿甸之協則純之至也其在四方用丕式見
　徳逺者及之難其徳未易徧觀法之同則大之至也
　至純至大治道無餘藴矣曰邑曰四方者各極其逺
　近而言耳(陳氏大猷曰事事物物之理莫非天命之/流行典禮刑賞則其大者湯升天位大理)
　(治上帝之明命謂大治天下使事物昭然各當於理/即丕釐上帝之耿命也  吕民曰漢高儲參陵平勃)
　(於身後迄定再世之亂孔明儲琬偉允等於身後亦/維持數十年況三伐為天下長慮固宜儲三俊以繼)
　(三宅也嚴惟丕式嚴思賢者惟大則效之然後能用/宅俊所謂學於伊尹而後臣之其一證也未用宅俊)
　(之前知之者惟湯既用之後則夫人而信之服新安/陳氏曰宅俊用而逺近孚蓋舉用當而人心  好人)
　(所好不拂人之性故也嚴惟丕式君大法乎賢也用/丕式見徳下之人因之而大法乎君也湯用三宅而)
　(且儲三俊以供無窮之用上廣夏后/之所未及而下為文武之所取法焉)
嗚呼其在受徳暋(音/敏)惟羞刑暴徳之人同于厥邦乃惟
庶習逸徳之人同于厥政帝欽罰之乃伻我有夏式商
受命奄(音掩/盡也)甸萬姓
　羞刑進任刑戮者也庶習備諸衆醜者也言紂徳强
　暴又所與共國者惟羞刑暴徳之諸侯所與共政者
　惟庶習逸徳之臣下上帝敬致其罰乃使我周有此
　諸夏用商所受之命而庵甸萬姓焉甸者井牧其地
　什伍其民也(王氏曰羞進也有崇尚之意桀紂所用/非人皆本於身有惡徳故曰桀徳受徳)
　(者推本言之也政吕氏曰論夏商之興亡不出於任/用得失之間立  之體統端在此矣  鄒氏季友曰)
　(井牧周禮小司徒井牧其田野註云井牧者春秋傳/所謂井衍沃牧隰臯是也田制一夫百畝故百畝為)
　(夫九夫為井隰臯之地九夫為牧二牧而當一井以/田有不易一易再易通率二而當一也什伍周禮士)
　(師掌其民人之什伍又族師云五家為比十家/為聫五人為伍十人為聫以受邦職以役國事)
亦越文王武王克知三有宅心灼見三有俊心以敬事
上帝立民長(上/聲)伯
　三宅三俊文武克知灼見皆曰心者即所謂迪知忱
　恂而非謀面也三宅已授之位故曰克知三俊未任
　以事故曰灼見以是敬事上帝則天職修而上有所
　承以是立民長伯則體統立而下有所寄人君位天
　人之兩間而俯仰無怍者以是也夏之尊帝商之丕
　釐周之敬事其義一也長如王制所謂五國以為屬
　屬有長伯如王制所謂二百一十國以為州州有伯
　是也(吕氏曰論成湯文武皆以亦越發語蓋與上文/相參也桀之時若不可為矣亦於成湯而遽如)
　(是焉紂之時若不可為矣亦於文武而遽如是焉治/亂同機而異發聖狂同心而異念賢才同世而異用)
　(人君盍於此深省乎三宅共政者也知其心者猶未/盡則不能無間惟文武真能知其心也三俊待用者)
　(也未與事遇則底藴不外見惟文武灼然見其心也/知宅俊皆曰心者君臣相與萬化之源苟貌親口惠)
　(相期於肝膽之外則無其本矣長新安陳氏曰立民/長伯當時宅俊或有出而封為  伯者歟諸侯入為)
　(王官王官出為/諸侯古常有之)
立政任人準夫牧作三事
　言文武立政三宅之官也任人常任也準夫準人也
　牧常伯也以職言故曰事
虎賁綴衣趣(此苟/反)馬小尹左石攜僕百司庶府
　此侍御之官也趣馬掌馬之官小尹小官之長攜僕
　攜持僕御之人百司若司裘司服庶府若内府大府
　之屬也(鄒氏季友曰趣馬掌馬周禮校人掌王馬之/政趣馬其屬也註云趣馬下士趣養馬者馬)
　(七十二匹立/趣馬一人)
大都小伯藝人表臣百司太史尹伯庶常吉士
　此都邑之官也吕氏曰大都小伯者謂大都之伯小
　都之伯也大都言都不言伯小伯言伯不言都互見
　之也藝人者卜祝巫匠執技以事上者表臣百司表
　外也表對裹之詞上文百司蓋内百司若内府内司
　服之屬所謂裹臣也此百司蓋外百司若外府外司
　服之屬所謂表臣也太史者史官也尹伯者有司之
　長(上/聲)如庖人内饔膳夫則是數尹之伯也鍾師尹鍾
　磬師尹磬大師司樂則是數尹之伯也凡所謂官吏
　莫不在内外百司之中至於特見其名者則皆有意
　焉虎賁綴衣趣馬小尹左右攜僕以扈衛親近而見
　(音現下/並同)庶府以冗賤人所易忽而見藝人恐其或興
　淫巧機詐以蕩上心而見太史以奉諱惡公天下後
　世之是非而見尹伯以大小相維體統所係而見若
　大都小伯則分治郊畿不預百司之數者既條陳歴
　數(音/所)文武之衆職而總結之曰庶常吉士庶衆也言
　在文武之廷無非常徳吉士也(復齋董氏曰周官註/大都公之采邑小都)
　(卿之采地是也古人立言之法有互文見意者如詩/鉦人伐鼔之類是也  鄒氏季友曰禮記王制太史)
　(所掌執簡記奉諱惡註云/諱先生名惡忌日若子卯)
司徒司馬司空亞旅
　此諸侯之官也司徒主邦教司馬主邦政司空主邦
　土餘見牧誓言諸侯之官莫不得人也諸侯之官獨
　舉此者以其名位通於天子歟(問司徒司馬司空亞/旅不知何故敘於太)
　(史尹伯庶常吉士之下吕氏以為諸侯之官未知是/否朱子曰謂三官之副與其屬耳亞謂小司徒之屬)
　(旅即下士也/見周禮序官)
夷微盧烝三亳阪(音/反)尹
　此王官之監(平/聲)於諸侯四夷者也微盧見(音現下/並同)經
　亳見史三亳蒙為北亳穀熟為南亳偃師為西亳烝
　或以為衆或以為夷名阪未詳古者險危之地封疆
　之守或不以封而使王官治(平/聲)之參錯於五服之間
　是之謂尹地志載王官所治非一此特舉其重者耳
　自諸侯三卿以降惟列官名而無他語承上庶常吉
　士之文以内見外也夫(音/扶)上自王朝(音/潮)内而都邑外
　而諸侯逺而夷狄莫不皆得人以為官使何其盛歟
　(王氏曰此篇屢言三宅而先後之序不同者官使之/際皆當致謹初無一定之先後也  陳氏曰伯舉其)
　(長亞旅舉其屬互相傋也以上詳言文武用人凡大/小内外逺近皆各得其人也君子用心常久則為吉)
　(士小人用心不常則為凶人彰厥有常吉哉亦此意/夷微盧烝四國也三亳商故地分而為三也如後世)
　(三楚三吳阪險之地皆立官以長之故曰尹言四國/三亳與阪險之地皆有尹也文武以一人之聰明豈)
　(能周知内外逺近大小之臣哉三宅大臣人主所親/擇其下小大之臣又各委之三宅高宗曰惟暨乃僚)
　(穆王亦曰慎簡乃僚皆然也宅新安陳氏曰文武立/政之本在用任人準夫牧三  以作三宅之職事而)
　(已百司庶府以上此内百司所謂裹臣也表臣百司/以下此外百司所謂表臣也以下之表臣見上為裏)
　(臣也文武時得人之盛如此推其本原由其知立政/綱領所用三宅三宅得人故内外衆職皆得人也下)
　(文遂復以三/宅參錯言之)
文王惟克厥宅心乃克立兹常事司牧人以克俊有徳
　文王惟能其三宅之心能者能之也知之至信之篤
　之謂故能立此常任常伯用能俊有徳也不言準人
　者因上章言文王用人而申克知三有宅心之説故
　略之也(朱子曰文王惟克厥宅心人皆以宅心為處/心非也即前面所説三有宅心耳若處心則)
　(云克宅厥心謨西山真氏曰不曰克宅厥心而曰克/厥宅心猶臯  不曰慎修厥身而曰慎厥身修也)
　(新安陳氏曰以宅心為三宅之心與上文克知三有/宅心合為一説  臨川吳氏曰惟能心其心故能於)
　(其官而能得其人也三克字皆謂文王能之於陳氏/雅言曰天下之賢固莫難於獲其用尤莫難  盡其)
　(用用而不能盡猶未用也是以文王之於三宅謂之/以克俊有徳者蓋才徳雖常事司牧人之所固有然)
　(所以能究其才徳之用者實由於文王之克厥宅心/有以致之也克厥宅心者知之至信之篤文王之心)
　(與三宅之心脗合交契無毫髪彼此之間故能立此/常事司牧人而其有才有徳莫不竭盡其藴無敢或)
　(隠其賢是豈徒常事司牧人之所/自能哉皆以文王克之而後能也)
文王罔攸兼于庶言庶獄庶慎惟有司之牧夫是訓用
違
　庶言號令也庶獄獄訟也庶慎國之禁戒儲備也有
　司有職主者牧夫牧人也文王不敢下侵庶職惟於
　有司牧夫訓勑用命及違命者而已漢孔氏曰勞於
　求才逸於任賢
庶獄庶慎文王罔敢知于兹
　上言罔攸兼則猶知之特不兼其事耳至此罔敢知
　則若未嘗知有其事蓋信任之益專也上言庶言此
　不及者號令出於君有不容不知者故也吕氏曰不
　曰罔知于兹而曰罔敢知于兹者徒言罔知則是莊
　老之無為也惟言罔敢知然後見文王敬畏思不出
　位之意毫釐之辨學者宜精察之(王氏曰君道以擇/人為職上必無為)
　(而用天下下必有為而為天下用此君臣之分也侵/新安陳氏曰文王用三宅得人則委任責成不復)
　(其職惟加重于有司之為牧夫者訓敕其用命與否/而已牧夫即宅牧之屬上文只及常事司牧人而不)
　(及準人庶獄即準人之事也此篇論三宅有全言之/者有舉其二者有舉其一者參錯及之耳  陳氏雅)
　(言曰庶言庶獄庶慎文王於三者一無所兼但於有/司牧夫之用違則訓之而已有司牧夫即任庶言庶)
　(慎者也訓其用命則其事可以不問而自理訓其不/用命則其事可以不嚴而自治文王豈屑屑焉於此)
　(三者而下侵於衆職哉拆有司者治之耳有司治庶/獄庶言庶慎之事而吾則治有司之不治者焉於此)
　(三者固罔攸兼而於庶獄庶慎則又罔敢知焉罔攸/兼者委任之至不敢以身與其事也罔敢知者敬忌)
　(之至不敢以心與其事也常人之任人或能不以身/與其事而不能不以心慮其事文王則不然所當知)
　(者并得不知則特不兼之而已不當知之者不惟不/兼  於罔敢與知焉此所以於庶言庶慎庶獄則言)
　(罔攸兼於罔敢知則止及於庶獄庶慎二者也蓋命/令之奉行於有司者人君雖不得兼而樞機之發於)
　(一人者人君豈容有所不知哉論者以為聖人之道/猶天然天無為而嵗功成者四時之佐五行之吏分)
　(其氣矣聖人無為而天下治者百官分治羣賢共理/代其職也知天之所以為天則知文王之所以為文)
　(矣/)
亦越武王率惟敉(音/米)功不敢替厥義徳率惟謀從容徳
以並受此丕丕基
　率循也敉功安夭下之功義徳義徳之人容徳容徳
　之人蓋義徳者有撥亂反正之才容徳者有休休樂
　善之量皆成徳之人也周公上文言武王率循文王
　之功而不敢替其所用義徳之人率循文王之謀而
　不敢違其容徳之士意如虢叔閎天散(上/聲)宜生泰顛
　南宫括之徒所以輔成王業者文用之於前武任之
　於後故周公於君奭言五臣克昭文王受有殷命武
　王惟兹四人尚迪有祿正猶此敘文武用人而言並
　受此丕丕基也(葵初王氏曰紂用暴徳逸徳之人正/與此相反  新安陳氏曰蔡氏承上)
　(文之用三宅而言蓋不改父之臣之意此説出於夏/氏真氏取之以其切於立政用人故也  臨川吳氏)
　(曰武王率循文王之功其於義徳之人用之而不敢/替率循文王之謀其於容徳之人從之而不敢違蓋)
　(拯民危急必資剸裁之能詒謀宏逺必資寛大之度/此武王述事繼志而不改父之臣故父子並受此大)
　(大之基/業也)
嗚呼孺子王矣繼自今我其立政立事準人牧夫我其
克灼知厥若丕乃俾亂相我受民和我庶獄庶慎時則
勿有間(去/聲)之
　我者指王而言若順也周公既迹文武基業之大歎
　息而言曰孺子今既為王矣繼此以往王其於立政
　立事準人牧夫之任當能明知其所順順者其心之
　安也孔子曰察其所安人焉(音/烟)廋哉察其所順者知
　人之要也夫(音/扶)既明知其所順果正而不他然後推
　心而大委任之使展布四體以為治相(去/聲)助左(音/佐)右
　所受之民和調均齊獄慎之事而又戒其勿以小人
　間之使得終始其治此任人之要也民而謂之受者
　言民者乃受之於天受之於祖宗非成王之所自有
　也(吕氏曰申前告嗣天子王矣之意屢言深警之非/前日委重視成比也物莫不有所順水順而下火)
　(順而上蓋有湮之而不下鬱之而不上者矣終非其/所順也人豈無矯飾以勉為善者苟能灼知其所順)
　(則心之所安不得遁矣夏后宅人亦曰用丕訓徳訓/順也知厥若又勿使異意者間之知人不可不盡任)
　(人不可不專竭兩端告之也一篇之間所謂王矣者/蓋屢言而屢歎之深恐成王今猶不自知身當職分)
　(之大故警之不一而足也王陳氏大猷曰我者我其/君君臣一體也  張氏曰  繼文武以立政可謂難)
　(矣而難之中自有簡易之道亦曰立事準人牧夫我/其克灼知厥若而已知三宅之心即所以立政  復)
　(齋董氏曰孔氏以立政為大臣立事為小臣諸家皆/以立政立事為一意而於準人牧夫則以為舉其二)
　(以包其一理所未安竊意從張氏之説則立政乃作/書之本意立事乃任人之官庶於經意為兩得  葵)
　(初王氏曰提起立政二字最是下文商人周文王立/政國則罔有立政用憸人在今後嗣王立政皆是提)
　(起作書之本意立政之要在於司牧準人為新安陳/氏曰孔氏謂立政大臣立事小臣以事字  句非也)
　(惟張氏辨句讀甚合經㫖證以上下文上提三政而/下列三宅甚協兼之繼自今立政立事凖人牧夫與)
　(我周文王立政立事牧夫凖人立政下列三宅則並/有立事字國則罔有立政用憸人繼自今立政其勿)
　(以憸人立政下不列三宅則並無立事字尤為顯證/  陳氏雅言曰克灼知厥若者此明於知人時則勿)
　(有間之此誠於任人始焉而非知之明則無以得賢/才之用終焉而非任之誠則無以盡賢才之用成湯)
　(之克宅克即文武之克知灼見皆克知厥若之謂也/成湯之嚴惟丕式文王之罔攸兼罔敢知皆時則勿)
　(有間之之意也周公前舉三事以為告此則欲其法/三代之法以為政上言知人之要則舉三宅之名下)
　(言任人之要則舉三宅之職/立政一篇之㫖萃於此矣)
自一話一言我則末惟成徳之彦以乂我受民
　末終惟思也自一話一言之問我則終思成徳之美
　士以治我所受之民而不敢斯須忘也(王氏曰一話/言一事之始)
　(終一言一句而已和新安陣氏曰相受民牧之責也/和庶獄凖之責也  庶所當慎之事事之責也三宅)
　(傋矣話言樞機之發也委任三宅欲勿以小人間之/苟或一話言間㣲不終於專主君子則小人乘問入)
　(之矣此公戒王以委任/三宅專一周宻之法也)
嗚呼予旦已受人之徽言咸告孺子王矣繼自今文子
文孫其勿誤于庶獄庶慎惟正是乂之
　前所言禹湯文武任人之事無非至美之言我聞之
　於人者已皆告孺子王矣文子文孫者成王武王之
　文子文王之文孫也成王之時法度彰禮樂著守成
　尚文故曰文誤失也有所兼有所知不付之有司而
　以己誤之也正猶康誥所謂正人與宫正酒正之正
　指當職者為言不以己誤庶獄庶慎惟當職之人是
　治之下文言其勿誤庶獄惟有司之牧夫即此意
自古商人亦越我周文王立政立事牧夫準人則克宅
之克由繹(音抽/亦)之兹乃俾乂
　自古及商人及我周文王於立政所以用三宅之道
　則克宅之者能得賢者以居其職也克由繹之者能
　紬繹用之而盡其才也既能宅其才以安其職又能
　繹其才以盡其用兹其所以能俾乂也歟(陳氏曰繹/如繹絲謂)
　(窮其端緒克宅任之當矣又維繹之詳其所行考其/所就猶堯之詢事考言舜之明試考績也  吕氏曰)
　(由繹由其外而繹其中也由其言而繹其心由其才/而繹其徳由其發舒於一時而繹其持久於嵗晏者)
　(繹之蓋不一端而足也克宅之則人與位相稱克由/繹之則表與裹相符其審如是然後俾之為治既俾)
　(之為治則一委之其人矣審陳氏雅言曰三宅之官/百官有司之長也擇之不  則以正為邪以不肖為)
　(賢固不足以得賢才之用用之不盡則禮貌之或衰/意見之或殊亦何足以盡賢才之用故克宅之者以)
　(心相照此知人之明也克由繹者以心相與此待人/之誠也始能明於知人終能誠於待人人雖欲自隠)
　(其可得乎是以謂之乃者言必如是而後有以得其/心也謂之俾者言下之治由於上之使也立政一篇)
　(之㫖皆是言人君之用人/當擇之於始善用之於終)
國則罔有立政用憸(音/䥫)人不訓于徳是罔顯在厥世繼
自今立政其勿以憸人其惟吉士用勱(音/邁)相(去/聲)我國家
　自古為國無有立政用憸利小人者小人而謂之憸
　者形容其沾沾便(平/聲)捷之狀也憸利小人不順于徳
　是無能光顯以在厥世王當繼今以往立政勿用憸
　利小人其惟用有常吉士使勉力以輔相我國家也
　吕氏曰君子陽類用則升其國於明昌小人陰類用
　則降其國於晻昧陰陽升降亦各從其類也(張氏曰/憸人者)
　(傾巧辯給之人詐足飾非言足拒諫悦其心則譽桀/紂為堯舜失其意則誣伯夷為盗跖  陳氏大猷曰)
　(憸人矯飾以為徳然非其心之所順與丕訓厥若正/相反  吕氏曰人主惟以别白君子小人為職國之)
　(興亡常必由之此篇反覆於君子小人之際有㫖哉/文武有庶常吉士公復以其惟吉士望王召公之歌)
　(詩王多吉士亦至於再穆王命伯冏吉士猶在口也/是則周家父祖所傳師保所訓子孫所守惟在吉士)
　(一代治體可識矣憸人者言士之/反周之家法所嚴惡斥絶者也)
今文子文孫孺子王矣其勿誤于庶獄惟有司之牧夫
　始言和我庶獄庶慎時則勿有間之繼言其勿誤于
　庶獄庶慎惟正是乂之至是獨曰其勿誤于庶獄惟
　有司之牧夫蓋刑者天下之重事挈其重而獨舉之
　使成王尤知刑獄之可畏必専有司牧夫之任而不
　可以己誤之也(吕氏曰始言庶言庶獄庶慎繼去其/一止曰庶獄庶慎又去其一獨曰庶)
　(獄蓋挈其尤重獨舉之獄曷為其獨重也民命所繫/亦國命所繫也導迎善氣祈天永命者獄也並告無)
　(辜無世在下者亦獄也宜周公獨言而獨戒之不蔡/氏元度曰以庶獄庶慎對庶言則獄慎尤重故  及)
　(庶言以庶獄對庶慎則庶獄尤重故不及庶慎官唐/孔氏曰言庶獄欲其重刑言有司牧夫欲其謹  人)
　(政王氏曰獄者政之終牧者官之長/  舉其終官舉其長則無不舉矣)
其克詰爾戎兵以陟禹之迹方行天下至于海表罔有
不服以覲文王之耿光以揚武王之大烈
　詰治也治爾戎服兵器也陟升也禹迹禹服舊迹也
　方四方也海表四裔也言徳威所及無不服也覲見
　也耿光徳也大烈業也於文王稱徳於武王稱業各
　於其盛者稱之吕氏曰兵刑之大也故既言庶獄而
　繼以治兵之戒焉或曰周公之訓稽其所弊得無啓
　後世好大喜功之患乎曰周公詰兵之訓繼勿誤庶
　獄之後犴(何干反野犬/所以守獄)獄之間尚恐一刑之誤況六
　師萬衆之命其敢不審而誤舉乎推勿誤庶獄之心
　而奉克詰戎兵之戒必非得已不已而輕用民命者
　也(林氏曰呼文子文孫言守成以文終以詰爾戎兵/則武不可弛  吕氏曰公非教王用兵恐其宴安)
　(而使之自强如易謙卦言利用侵伐亦是於謙抑之/中有自强之意也是役也蓋奮張其氣而不使墮偷)
　(操握其衆而不使扞格摧壓其姦而不使覬覦保治/之良圗也古人治兵乃所以弭兵後世銷兵乃所以)
　(召兵言陳氏大猷曰耿亦光也耿光光之著也安陳/氏雅  曰治平無事之時乃禍患之所自起苟  於)
　(逸樂憚於自强則偷墮之氣由是而益勝扞格之衆/由是而難化覬覦之姦繇是而或生豈所以匡王室)
　(而壯天威豈所以繼志迹事而承祖宗全付予有家/之托者乎故周公之告成王使之治其戎服兵器以)
　(陟禹之迹而方行於天下使至于四海之外地之所/至皆徳威之所至徳威之所至無敢有不服者夫如)
　(是文王之耿光能覲之使益顯武王之大烈能揚之/使益著豈惟無愧於前王亦無負於前王矣前王可)
　(謂能紹前代之休後王可謂能繼前王之志述前王/之事也周公以此告成王其推廣勿誤庶獄之㫖而)
　(并及於此此固非後世導其君/以窮兵黷武好大喜功者比也)
鳴呼繼自今後王立政其惟克用常人
　并周家後王而戒之也常人常徳之人也臯陶曰彰
　厥有常吉哉常人與吉士同實而異名者也(吕氏曰/常人之)
　(於國也蓋食之穀粟衣之布帛雖無異味異文而有/生者常用而不可一日易也然每多重遲木訥不能)
　(與小慧新進者爭長於頰舌之間故世主惑於取捨/而治亂分馬此周公所以嘅歎而深致意於卒章歟)
　(常陳氏大猷曰理之常行而不可易者為常道行此/  理而不易者為常人常言其體之不易吉言其用)
　(之休祥也言常人於兵刑之後以常人尤宜任此而/謹之歟  新安陳氏曰庶常吉士文王用人家法也)
　(故上文言其惟吉士此又言克用常人常人常徳之/人吉士吉徳之士未有常人而不吉吉士而不常者)
　(也/)
周公若曰大史司寇蘇公式敬爾由獄以長我王國兹
式有慎以列用中罰
　此周公因言慎罰而以蘇公敬獄之事告之太史使
　其并書以為後世司獄之式也蘇國名也左傳蘇忿
　生以温為司寇周公告太史以蘇忿生爲司寇用能
　敬其所由之獄培植基本以長我王國令於此跋法
　而有謹焉則能以輕重條列用其中罰而無過差之
　患矣(孔氏自忿生為武王司宼封蘇國能用法敬汝/所用之獄言主獄當求蘇公之比此法有所慎)
　(行必以其列用中制不輕不重蘇公所行太史掌六/典有廢置官人之  故告之  陳氏大猷曰周公舉)
　(太史所記蘇公之事以告士蘇公能以法式而敬其/所用之獄重民命以廷國命治獄者當以為法式而)
　(有謹焉列者前後相比猶今言列也以舊事為比而/用其輕重之中者也立政以用人為本而兵刑乃政)
　(之大者故以此終焉在新安陳氏曰立政之綱領在/三宅三宅中所重尤  準人之刑獄故既告王以勿)
　(誤庶獄末復命太史書蘇公敬獄事以示法焉蘇公/所以為司宼在乎敬後人之法蘇公在乎慎能慎則)
　(能敬矣固為後之司獄者慮尤為後之君用人以司/獄者慮能如蘇公者則用否則斥蓋以此終立政用)
　(人之意歟此陳氏雅言曰刑罰重事也民心天命之/本實係於  周公作立政舉司宼蘇公敬獄之事以)
　(告太史使書以為歴代後世司獄之法謂昔武王之/時蘇忿生以温為司宼小大之獄莫不由之而所由)
　(之獄莫不能敬故能重民命以延國命蓋民帝之有/永乃天命之所由永也用刑之極功至是蔑以加矣)
　(後之典獄者於此取法而能謹焉則能用其中罸而/無過差之患此無他蘇公之為司宼其道惟在乎敬)
　(後人之法蘇公其道惟在乎慎敬者慎之存於心慎/者敬之見於事慎謹之心一敬畏之心也蘇公一念)
　(之敬可以通天人而無間可以垂百世而無愆用刑/之法不可以復加於此雖舉以告太史而實以告之)
　(於王雖為後世之司獄者慮而實為後世用司獄者/慮使後世之用司獄得蘇公其人而用之豈非所謂)
　(吉士常人者乎立政之道以任賢為本以庶獄為大/故一篇之中凡五致意於獄而終結之以此云  董)
　(氏鼎曰周公復政成王而作立政以王政莫大於用/人用人莫先於三宅三宅得人則百官皆得人而王)
　(政立矣公前日攝政猶可無言今歸政留洛心在王/室豈容默乎此立政所以作也一篇之中宅事牧準)
　(其綱領也休兹知恤其血脈也自迪惟有夏至暴徳/罔後言夏先后知恤乎此乃室大競休何如哉桀不)
　(知恤也故罔有後而成湯陟焉自亦越成湯至奄甸/萬姓言商先王知恤乎此故用協用見徳休何如哉)
　(紂不知恤也故帝罸之而我周式商受命焉自亦越/文王武王至並受丕基言文武時亦猶夏商先王之)
　(知恤也是以並受丕基式克至今日休也自孺子王/矣以下至終篇拳拳以去憸人用常吉詰戎兵謹刑)
　(獄為王告蓋欲王以先王之知恤為法以夏商/後王之不知恤為鑒忠愛之至至今可挹也)
　　周官
　　　成王訓迪百官史錄其言以周官名之亦訓體
　　　也今文無古文有　按此篇與今周禮不同如
　　　三公三孤周禮皆不載或謂公孤兼官無正職
　　　故不載然三公論(去聲/下同)道經邦三孤貳公𢎞化
　　　非職乎職任之大無踰此矣或又謂師氏即太
　　　師保氏即太保然以師保之尊而反屬司徒之
　　　職亦無是理也又此言六年五服一朝(音/潮)而周
　　　禮六服諸侯有一嵗一見(音現/下同)者二嵗一見者
　　　三嵗一見者亦與此不合是故可疑然周禮非
　　　聖人不能作也意周公方條治(平/聲)事之官而未
　　　及師保之職所謂未及者鄭重而未及言之也
　　　書未成而公亡其間法制未有施用故與此異
　　　而冬官亦缺要(平/聲)之周禮首末未備周公未成
　　　之書也惜哉讀書者參互而考之則周公經制
　　　可得而論(去/聲)矣(問司徙司馬司空三公三少之/官朱子曰漢自古文尚書出方)
　　　(有周官篇伏生口授二十五篇無周官故漢只/置太尉司徒司空為三公而無周三公三少蓋)
　　　(未見古文尚書但見伏生書牧誓立政篇中所/説司徒司馬司空而置也占者諸侯之國只置)
　　　(得司徒司馬司空三卿惟天子方得置三公三/少六卿牧誓立政所說周家是時方為諸侯故)
　　　(不及三公三少及周官篇所説則周是時已得/天下矣三公三少本以師道傳佐天子只是加)
　　　(官周公以太師兼冢宰召公以太保兼冢宰是/以加官而兼宰相之職也後世官職益紊今遂)
　　　(以三公三少之官為階官不復有師保之任論/道經邦之責矣然古者猶是文臣之有功徳重)
　　　(望者方得加師保之官以其有教輔天子之名/也後世遂以諸子或武臣為之既是天子之子)
　　　(與武臣豈可任師保之責耶訛謬傳襲不復改/正  陳氏經曰周官立政之效也二篇大率相)
　　　(為表裏周公作立政告成王王能推行之考此/篇如撫萬邦征弗庭即詰戎兵行天下之意也)
　　　(立太師傳保以下即用三宅之意也戒有官以/典常作師即克用常人之意也成王尊所聞行)
　　　(所知如此其高明光大宜哉政吕氏曰金縢成/王初年之書也洛誥周公還  之書也無逸立)
　　　(政周公教戒成王之書也周官成王親政開物/成務之書也合是數篇以觀成王可以見其文)
　　　(質焉可以見其昏明疑信之變焉可以見其講/貫啟發之深焉可以見其知類通達離師傳而)
　　　(不反焉過此而有君陳乃周公既没之後又過/此而有顧命乃其身將没之時成王進徳始終)
　　　(之序備矣周公格君始終之功著矣書新安陳/氏曰周禮乃周公擬議未全未行之  周官則)
　　　(成王建置訓迪而已施行之書也今只當據周/官以解周官其與周禮未脗合處姑略之可也)
　　　(又吕氏以作周官時為周公尚在此亦以亡書/序及君陳挨排而意之耳未見其必然也深玩)
　　　(周官文意周公時不在矣此殆成王老於世/故後之書也如以不學驕侈戒卿士可見)
惟周王撫萬邦巡侯甸四征弗庭綏厥兆民六服羣辟
罔不承徳歸于宗周董正治官
　此書之本序也庭直也葛氏曰弗庭弗來庭者六服
　侯甸男采衛并畿内為六服也禹貢五服通畿内周
　制五服在王畿外也周禮又有九服侯甸男采衛蠻
　夷鎮蕃與此不同宗周鎬京也董督也治官凡治事
　之官也言成王撫臨萬國巡狩侯甸四方征討不庭
　之國以安天下之民六服諸侯之君無不奉承周徳
　成王歸于鎬京督正治事之官外攘之功舉而益嚴
　内治之修也唐孔氏曰周制無萬國惟伐淮夷非四
　征也大言之耳(吕氏曰天下大物也非綿力小才所/能運量非薄物細故所能維持向也)
　(成王不出閨闥之孱主耳今撫萬邦至罔不承徳乾/開坤闔秋殺春生四海皆随其運轉功成治定歸于)
　(宗周董正治官訓督裁正品式備具本末内外體統/相承萬世皆入其維持不如是何以覲文王之耿光)
　(揚武王之大烈乎徳新安陳氏曰巡侯甸即六服而/畧言之也六服承  即九服而以内五服并王畿言)
　(之也内五服九州内外五服九州外以内五服并畿/内為六正與侯甸男邦采衛之辭合略外四服耳無)
　(不同也又按成王巡狩征討綏御之大力量如此可/謂能以周公詰戎兵陟禹迹行天下至海表罔不服)
　(之言而真見之行事矣周公宗臣成王賢君葢兩得/之  王氏充耘曰史臣記周之成王為萬邦之君盡)
　(撫綏之道侯甸之諸侯以時而來朝者則巡守其土/而察其政治焉四方之諸侯其或有弗庭者則征伐)
　(其國而使畏愳焉或巡守而省之或征伐而討之皆/以綏安億兆之民而已六服之羣辟無有一之不承)
　(順於徳者兆民既安羣辟承徳巡守征伐在外之事/無不舉矣於是歸於鎬京國都以為端本澄源之計)
　(庶官者天子所與共治於内者也庶官莫大于三公/而其亞為三孤又次為六卿而其下各有屬昔非無)
　(是官也有是官而綱紀之未定昔非無是職也有是/職而體統之未明故立三公使論道而三孤則輔之)
　(於後命六卿使分職而其屬則任之於下如絲牽而/繩聫如臂動而指隨以立一代之定制以承歴代之)
　(𢎞規庶事之官亦無有董之而不治正之而或紊者/既治其外復詳其内傳所謂外攘之功舉而益嚴内)
　(治之修者如此定陳氏雅言曰史臣記成王之君天/下也當功成治  之日而致謹於建官分職之命葢)
　(天下以一人為主致治以任官為要萬邦雖廣而承/徳之心無不同外攘既舉而治官之政不敢後史臣)
　(將欲述成王訓迪之辭而先敘其本/末如此所以著成王之善於為政也)
王曰若昔大猷制治于未亂保邦于未危(治去/聲)
　若昔大道之世制治保邦于未亂未危之前即下文
　明王立政是也
曰唐虞稽古建官惟百内有百揆四岳外有州牧侯伯
庶政惟和萬國咸寧夏商官倍亦克用乂明王立政不
惟其官惟其人(倍薄/亥反)
　百揆無所不總者四岳總其方岳者州牧各總其州
　者侯伯次州牧而總諸侯者也百揆四岳總治于内
　州牧侯伯總治于外内外相承體統不紊故庶政惟
　和而萬國咸安夏商之時世變事繁觀其㑹通制其
　繁簡官數加倍亦能用治明王立政不惟其官之多
　惟其得人而已(張氏震曰唐虞官百夏商倍之周又/倍之事繁故官多然大體未嘗變也)
　(舜命九官至商列為八政至周合為六典大綱皆出/於一所增特其屬耳  陳氏雅言曰唐虞之時稽古)
　(之制建官惟百有百揆四岳以總治於内有州牧侯/伯以總治於外内外相承何其簡也而當時之庶政)
　(無不和萬國無不寧夏商之時建官之數視唐虞之/制加倍因時制宜亦何簡也而當時之官亦能用以)
　(致乂惟百而治倍百而又治是果何道哉明王之立/政不惟其官之多惟在於得人而已嘗考之唐虞之)
　(官所謂百者無非三徳六徳之賢曰俊曰乂之才夏/商之官所謂倍者無非惟賢惟能之人即宅即俊之)
　(士此宜四代之官自其數而論則曰惟百曰官倍自/其效而論則曰和寧曰用乂所以致是者有本也成)
　(王之言可謂深知歴代建官之/道而得訓迪厥官之本者矣)
今予小子祗勤于徳夙夜不逮仰惟前代時若訓迪厥
官(逮徒耐反又湯/亥大計二反)
　逮及時是若順也成王祗勤于徳早夜若有所不及
　然蓋修徳者任官之本也(張子曰仰惟前代時若即/前所謂若昔大猷也  陳)
　(氏經曰仰前代唐虞夏商建官之意而時若之官林/氏曰董正者立太師以下是也訓迪者凡我有  君)
　(子以下是也董正而後訓迪之也治新安陣氏曰王/意謂今兆民綏六服承若已安已  然治亂在庶官)
　(當先幾而備之將言唐虞夏商周之建官故以此三/言開端焉唐虞稽古至亦克用乂此唐虞夏商之建)
　(官所以致治保邦者也立政而官惟其人為政在人/也訓官而先祗勤于徳取人以身也此成王仰若唐)
　(虞夏商而訓官以/制治保邦者也)
立太師太傳太保兹惟三公論(去/聲)道經邦燮理陰陽官
不必備惟其人
　立始辭也三公非始於此立為周家定制則始於此
　也賈誼曰保者保其身體傅者傅之徳義師者道之
　教訓所謂三公也陰陽以氣言(道者陰陽之理/恒而不變者也)易曰
　一陰一陽之謂道是也論者講明之謂經者經綸之
　謂燮理者和調之也非經綸天下之大經參天地之
　化育者豈足以任此責故官不必備惟其人也(陳氏/雅言)
　(曰居非常之位者必任非常之責必求非常之才三/公之設雖不始于此而三公之制則葢定於此所謂)
　(定其制也講明天人之道經綸乎邦國燮理乎陰陽/所謂專其職也有其人則使之居是官非其人不若)
　(虛是職所謂難其人也嗚呼三公之官位尊責/重如此是豈可以庶官百職事之才例任之哉)
少(失照反/下同)師少傅少保曰三孤貳公𢎞化寅亮天地弼
予一人
　孤特也三少雖三公之貳而非其屬官故曰孤天地
　以形言化者天地之用運而無迹者也易曰範圍天
　地之化是也𢎞者張而大之寅亮者敬而明之也公
　論道孤𢎞化公燮理陰陽孤寅亮天地公論於前孤
　弼於後公孤之分如此(孔氏曰師天子所師傳傳相/天子保保安天子孤卑於公)
　(尊於卿特置此三者副貳三公𢎞大道化召葉氏曰/成王以周召為師保而太傳無聞周公没  公仍為)
　(保而不聞設師傳蓋難之也顧陳氏傳良曰周召以/師保為冢宰是卿兼三公也  命自同召太保奭以)
　(下皆卿也是時召公為保兼冢宰芮伯為司徒彤伯/為宗伯畢公為司馬皆是以三公兼之衛侯康叔為)
　(司宼毛公為司空審如是則三公多是六卿兼之但/其人足以兼公則加其公之職位無其人則止為卿)
　(而已三公三孤皆無其人則闕焉而已而六卿自若/也要之成周以三公三孤待非常之徳故曰官不必)
　(備惟其人道吕氏曰明則邦國幽則陰陽幽明之所/以然所謂  也經綸之用藏於無迹和調之妙間不)
　(容聲何待於論論云者擬議以成其變化講明啟沃/而精一之者也陰陽以氣言天地以形言燮理運之)
　(者也寅亮承之者也公孤之分於此著矣然弼子一/人乃格君心之任獨於孤言之而公之職反不與焉)
　(何也論道經邦燮理陰陽未有不自君心者特成王/尊三公之至若不敢以身煩之蓋曰斯人也乃造化)
　(之友非予一人之弼也已新安陳氏曰文王時太公/已為太師武王時召公  為太保是三公非自成王)
　(始立也貳公𢎞化蓋貳公以𢎞大其論道經邦之化/耳𢎞大道化以寅亮天地體用之謂也孔註當矣)
　(陳氏雅言曰公者無私之義孤者無朋之義太者尊/無以加之辭少者位次於尊之辭此其立言之異也)
　(道與化陰陽與天地其辭若一其職實殊道者化之/體化者道之用陰陽者氣也天地者形也化待道而)
　(後立天地待陰陽而後立公論道孤𢎞化公燮理陰/陽孤寅亮天地論道者𢎞化之本也燮理者寅亮之)
　(本也公濬其源孤導其流公正其本孤治其末公提/其綱孤張其目公孤之職雖異而實同雖同而實異)
　(者如此然於三公則曰官不必備於三孤則曰弼予/一人豈三公無與於格心之論而三孤可不擇人以)
　(居之乎無他公孤之職比他官尤重而三公之職比/他官為尤重曰官不必備者以間世之才非天下所)
　(常有不可同於他官也曰弼予一人者以致君之功/雖臣職所當盡君不可累于三公也公孤輕重之分)
　(豈不於此/益可見乎)
冢宰掌邦治統百官均四海
　冢大宰治也天官卿治官之長(上/聲)是為冢宰内統百
　官外均四海蓋天子之相(去/聲)也百官異職管攝使歸
　于一是之謂統四海異宜調劑使得其平是之謂均
　(鄭氏曰山頂曰冢治吕氏曰三公三孤天子所謂調/精祲之原而無所  者也統萬事而分治之則六卿)
　(之職六卿者萬事之綱也冢宰管攝百官非官官而/控制之自百而歸六自六而歸一所操至簡也所調)
　(劑者非人人而稱量之也大與之為大小與之為小/所居至易也明乎簡易之道相業無餘藴矣  復齋)
　(董氏曰周禮太宰掌建邦之六典一曰治典二曰教/典三曰禮典四曰政典五曰刑典六曰事典六典太)
　(宰兼掌此言掌邦治者教禮政刑之屬莫非治也總/新安陳氏曰冢宰雖與五卿並立而各為一卿實)
　(統乎五卿所掌雖邦治必教禮兵刑士之並舉其職/而後可以治歟  陳氏雅言曰此六官之長綱在網)
　(中也冢宰與六卿雖分掌一職而其官則尊於衆卿/故以冢言六卿之事雖各列一職而冢宰得以兼之)
　(故以宰言此董正其官也統百官者即亮采之謂均/四海者即惠疇之謂百官異職而能統之則有倫有)
　(要有綱有紀咸得其序矣四海異宜而能均之則/或逺或近或多或寡咸得其正矣此訓迪其職也)
司徒掌邦教敷五典擾兆民
　擾馴也地官卿主國教化敷君臣父子夫婦長幼朋
　友五者之教以馴擾兆民之不順者而使之順也唐
　虞司徒之官固已職掌如此(陳氏大猷曰徒衆也主/民衆故稱司徒  吕氏)
　(曰擾者馴習而熟之拊摩而入之畜養而寛之之謂/  張氏曰擾猶擾龍之擾馴習而安之也  新安陳)
　(氏曰擾者順其自然而/導之即舜典在寛之意)
宗伯掌邦禮治神人和上下
　春官卿主邦禮治天神地祗人鬼之事和上下尊卑
　等列春官於四時之序為長(上/聲)故其官謂之宗伯成
　周合樂於禮官謂之和者蓋以樂而言也(孔氏曰春/官卿治天)
　(神地祗人鬼之事及國之吉凶軍賓嘉五禮禮所以/辨上下定民志上下辨民志定則和矣和有樂之意)
　(耳本吕氏曰治理也壇坎昭穆之等聘享射御之節/貫  末而等文質所謂禮也神人所以治上下所以)
　(和者也一失其禮則僭亂諂妄而瀆乎神陵犯乖爭/而悖乎人上下皆失其分安得而和乎  新安陳氏)
　(曰秩宗典天地神祗人鬼之三禮此/之治神人蓋以神包祗即三禮也)
司馬掌邦政統六師平邦國
　夏官卿主戎馬之事掌國征伐統御六軍平治邦國
　平謂强不得陵弱衆不得暴寡而人皆得其平也軍
　政莫急於馬故以司馬名官何莫非政獨戎政謂之
　政者用以征伐而正彼之不正王政之大者也(吕氏/曰自)
　(夏命𦙍侯掌六師舉政典以誓則邦政掌於司馬舊/矣國之大事何莫非政獨戎政謂之政何也天下無)
　(事寓兵於農然後賦役百為始有所施是固政之所/從出也天下有事舉兵討亂邦之存亡安危係焉其)
　(為政之大固不待論矣此戎政所以獨謂之政也統/六師而謂之平邦國則王者用師之本㫖特欲平邦)
　(國之不/平者耳)
司寇掌邦禁詰姦慝(音/忒)刑暴亂
　秋官卿主寇賊法禁羣行攻劫曰寇詰姦慝刑强暴
　作亂者掌刑不曰刑而曰禁者禁於未然也吕氏曰
　姦慝隠而難知故謂之詰推鞫窮詰而求其情也暴
　亂顯而易見直刑之而已(陳氏大猷曰詰而後刑刑/者必詰互文也  陳氏經)
　(曰刑曰邦禁此初設刑美意禁民使不為惡而非以/虐民也虞禮樂分二官周始為一虞以士兼兵周分)
　(為二帝世詳於化而畧於政王世詳/於政而略於化世道升降之異也)
司空掌邦土居四民時地利
　冬官卿主國空土以居士農工商四民順天時以興
　地利按周禮冬官則記考工之事與此不同蓋本闕
　冬官漢儒以考工記當之也(陳氏大猷曰為治莫先/於教化故冢宰之後司)
　(徒次之教化莫先於禮樂故宗伯次之教之和之而/猶有不率者則大者加以甲兵小者加以刑罰不得)
　(已也故司馬司寇次之暴亂去而後/民得安居故以司空之居民終焉)
六卿分職各率其屬以倡(音/唱)九牧阜成兆民
　六卿分職各率其屬官以倡九州之牧自内達之於
　外政治明教化洽兆民之衆莫不阜厚而化成也按
　周禮每卿六十屬六卿三百六十屬也吕氏曰冢宰
　相天子統百官則司徒以下無非冢宰所統乃均列
　一職而併數之為六者綱在網中也乾坤之與六子
　並列於八方冢宰之與五卿並列於六職也(吕氏曰/冢宰列)
　(於六卿綱固在網之中而首非處身之外也六卿分/職各率其屬以倡九牧自内而達之外九牧各率其)
　(州之諸侯以應六卿之令自外而承乎内内倡外應/周浹太和此成周治天下之體統也  新安陳氏曰)
　(成周以六卿倡九牧亦猶唐虞以揆岳統牧伯故阜/成之效不減和寧泰和在唐虞成周豈非以治天下)
　(之綱紀立而/體統定歟)
六年五服一朝又六年王乃時巡考制度于四岳諸侯
各朝于方岳大明黜陟
　五服侯甸男采衛也六年一朝會京師十二年王一
　巡狩時巡者猶舜之四仲巡狩也考制度者猶舜之
　恊時月正日同律度量衡等事也諸侯各朝方岳者
　猶舜之肆覲東后也大明黜陟者猶舜之黜陟幽明
　也疏數(音疎/朔)異時繁簡異制帝王之治因時損益者
　可見矣(吕氏曰六卿倡九牧既立為治之綱矣繼以/朝覲巡守之制所以振其綱也卿牧倡和固)
　(有體統然多歴年嵗非時有以振之豈無壅滞而不/達乎六年一朝所以達其壅也豈無廢壤而不修乎)
　(又六年王時巡至大明黜陟所以脩其廢也諸侯既/親承徳意於天子天子復親考制度於諸侯禮樂刑)
　(政斯四達而不悖矣是制也嘗一見於虞書後千餘/年復出於此驗其疏數而世之升降事之繁簡兵衛)
　(之多寡用度之豐約與夫成王觀會通以行其典禮/者皆可得而推矣  張氏曰周禮行人之職曰侯服)
　(嵗一見其貢祀物甸服二嵗一見其貢嬪物男服三/嵗一見其貢器物采服四嵗一見其貢服物衛服五)
　(嵗一見其貢材物要服六嵗一見其貢貨物是六年/六服各一朝也今止言五服者要服不必其來周官)
　(又云十有二年王巡狩殷國是五服已更兩朝矣年/王氏曰每一嵗一服入見後即有五年休息又六)
　(五服兩朝然後王一巡狩也不林氏曰大明黜陟即/王制所謂不敬者君削以地  孝者君黜以爵有功)
　(徳於民者加地進律是也此皆斟酌舜事行之舜五/載一巡狩此十二年何也文中子曰舜一嵗而巡四)
　(岳兵衛少而徴求寡也以是觀之則周時兵衛/日多徴求日衆故不能五年而以十二年也)
王曰嗚呼凡我有官君子欽乃攸司慎乃出令令出惟
行弗惟反以公滅私民其允懷
　建官之體統前章既訓迪之矣此則居守官職者
　在曰凡有官君子者合尊卑大小而同訓之也反者
　令出不可行而壅逆之謂言敬汝所主之職謹汝所
　出之令令出欲其行不欲其壅逆而不行也以天下
　之公理滅一己之私情則令行而民莫不敬信懷服
　矣(陳氏經曰令未出而致謹可也既出則有行無反/矣不謹於未令之先必反於既令之後何以示信)
　(乎可吕氏曰戒以審令於未出之前令出則惟行而/不  反矣令之大者固出於君百司庶府自下教條)
　(於其屬亦令也令王氏曰令出而反民輕上而不信/令矣然必謹出  不至於反  蘇氏曰此教以謹令)
　(非欲其遂非也乎新安陳氏曰民之從違視公私之/消長滅私者純  天理而私欲淨盡之謂欲民之允)
　(懷非以公盡滅其私者不可允懷/誠服之謂也滅字允字皆須勘破)
學古入官議事以制政乃不迷其爾典常作之師無以
利口亂厥官蓄疑敗謀怠忽荒政不學牆面莅事惟煩
　學古學前代之法也制裁度也迷錯繆也典常當代
　之法也周家典常皆文武周公之所講畫至精至備
　凡莅官者謹師之而已不可喋喋利口更改而紛亂
　之也積疑不決必敗其謀怠惰忽畧必荒其政人而
　不學其猶正牆面而立必無所見而舉錯煩擾也
　蘇氏曰鄭子産鑄刑書晉叔向譏之曰昔先王議事
　以制不為刑辟其言蓋取諸此先王人法並任而任
　人為多故律設大法而已其輕重之詳則付之人臨
　事而議以制其出入故刑簡而政清自唐以前治罪
　科條止於今律令而已人之所犯日變無窮而律令
　有限以有限治無窮不聞有所闕豈非人法兼行吏
　猶得臨事而議乎今律令之外科條數萬而不足於
　用有司請立新法者日益不已嗚呼任法之弊一至
　於此哉(王氏炎曰議事以古義裁之故曰以制成吕/氏曰議事斷之以制制即前日所學之  法)
　(也不陳氏大猷曰事有施於古而不宜於今施於今/而  合於古者皆非典常典常者理之通古今常行)
　(而不可易者也爾當以之為師法謀吕氏曰有疑則/辨可否立決蓄而不辨一前一却  所以不成也怠)
　(失之不及忽失之過荒其政均也既歴數莅官之疾/復勉以學之不可已學者應事以理雖萬變而不窮)
　(不學者應事以才不通於理觸事面牆始猶以才力/營之事漸多則不勝其煩矣  新安陳氏曰成王訓)
　(官以學勉之以不學戒之學古而後入官則謀事必/能以古制栽酌之而政不迷矣然世亦有好古而至)
　(於好異者如王荆公是已故又欲其以典常之理為/師也不學則於理不明惟見其煩擾而已學不學之)
　(得失相去如此成王此言真萬世有官君子之龜鑑/也  陳氏雅言曰前代之法者堯舜禹湯之所垂訓)
　(其法固善然有宜於古而不宜於今者故學之於入/官之先而議之於制事之際則事得其宜而無或有)
　(迷謬矣當代之法者文武周公之所講畫其法亦善/是皆宜於今而不戾於古者故為典常而不可易爾)
　(當謹師而不可亂則事皆有所守而不至或/徑改矣為政之道二者兼盡豈復有餘藴乎)
戒爾卿士功崇惟志業廣惟勤惟克果斷乃罔後艱
　此下申戒卿士也王氏曰功以智崇業以仁廣斷以
　勇克此三者天下之達道也吕氏曰功者業之成也
　業者功之積也崇其功者存乎志廣其業者存乎勤
　勤由志而生志待勤而遂雖有二者當幾而不能果
　斷則志與勤虚用而終蹈後艱矣(陳氏大猷曰事之/所成為功職之所)
　(務為業如士業於學學問思辨皆學業至於道允徳/備則學之功成矣農業於田播耨耘耔皆農業至收)
　(穫有秋則農功成矣功之高卑由立志之高下欲功/之高立志固貴乎高然必勤以廣業則職業日勉日)
　(高其基立而其成高也否則事業以怠惰而狹小如/築臺然安有基狹而臺高者雖有此志終不遂矣)
　(林氏曰猛虎之猶豫不若蠭蠆之致螫賁育之狐疑/不若童子之必至所以貴於果斷也志非果斷則不)
　(立勤非果斷則易倦敗新安陳氏曰功崇至後艱四/句乃申言上文蓄疑  謀怠忽荒政之意而加警䇿)
　(耳功崇惟志業廣惟勤怠忽荒政之反也惟克果斷/乃罔後艱蓄疑敗謀之反也  陳氏雅言曰功以志)
　(崇柔懦而無志則功無自而崇矣業以勤廣若怠惰/而不勤則業無自而廣矣然所以崇功廣業之道又)
　(在於當幾而能果斷/然後無後艱之患矣)
位不期驕禄不期侈恭儉惟徳無載爾偽作徳心逸日
休作偽心勞日拙
　貴不與驕期而驕自至祿不與侈期而侈自至故居
　是位當知所以恭饗是祿當知所以儉然恭儉豈可
　以聲音笑貌為哉當有實得於己不可從事於偽作
　徳則中外惟一故心逸而日休休焉作偽則揜(音/掩)䕶
　不暇故心勞而日著其拙矣或曰期待也位所以崇
　徳非期於為驕祿所以報功非期於為侈亦通(吕氏/曰天)
　(下之至逸而無憂者莫如徳天下之至勞而無益者/莫如偽  陳氏經曰制驕莫如恭制侈莫如儉實有)
　(得於恭儉則為徳以聲音笑貌為之則偽矣恭/儉出於徳者逸而休恭儉出於偽者勞而拙)
居寵思危罔不惟畏弗畏入畏
　居寵盛則思危辱當無所不致其祗畏苟不知祗畏
　則入於可畏之中矣後之患失者與思危相似然思
　危者以寵利為憂患失者以寵利為樂所存大不同
　也(新安陳氏曰居寵之寵即指禄位言利禄與危辱/為隣甚可畏也思其危則畏懼不暇何敢驕侈乎)
推賢讓能庶官乃和不和政厖(音/芒)舉能其官惟爾之能
稱匪其人惟爾不任
　賢有徳者也能有才者也王氏曰道二義利而已推
　賢讓能所以為義大臣出於義則莫不出於義此庶
　官所以不爭而和蔽賢害能所以為利大臣出於利
　則莫不出於利此庶官所以爭而不和庶官不和則
　政必雜亂而不理矣稱亦舉也所舉之人能修其官
　是亦爾之所能舉非其人是亦爾不勝任古者大臣
　以人事君其責如此(陳氏經曰人能推讓樂善故也/不能推讓忌嫉故也九官相讓)
　(衆賢和朝范宣子讓其下皆讓安有不和者我忌嫉/人人必忌嫉我交相忌嫉何有於和  董氏鼎曰因)
　(所稱舉之賢否益足以見我之賢否則推人之賢乃/我之賢也讓人之能乃我之能也為人臣者以是觀)
　(之必無妬賢嫉能之事賢者有所勸而不肖者亦可/以自警矣  新安陳氏曰以上成王盡一以教戒卿)
　(士言言精當脱佶屈聱牙/而得此猶芻豢之悦口云)
王曰嗚呼三事暨大夫敬爾有官亂爾有政以佑乃辟
永康兆民萬邦惟無斁(音/亦)
　三事即立政三事也亂治也篇終歎息上自三事下
　至大夫而申戒勅之也其不及公孤者公孤徳尊位
　隆非有待於戒勅也(吕氏曰訓戒既終復提要總告/之各敬爾官以治爾政即前所)
　(謂欽乃攸司也統而言之惟在於輔君以永安民耳/  陳氏大猷曰前言阜成兆民指當時言此言永康)
　(兆民期於永久也政董氏鼎曰唐虞建官庶政和萬/國寧我周建官庶  之和亦若是則我周萬邦之寧)
　(者其有厭斁乎此成王歸於宗周不暇他及而汲汲/於董正治官以國家紀綱所係根本所關至不輕也)
　(呼陳氏雅言曰成王訓迪厥官之末發為嗟嘆之辭/  三事大夫而告之蓋總上文六卿百執事之人而)
　(申戒勅之也蓋謂爾之所有官也不可以不敬爾之/所有政也不可以不治敬則無怠忽慢易之失治則)
　(無瘝曠廢弛之憂則為能佑乃之辟以永康兆民矣/蓋天下之民其數有兆饑者欲食寒者欲衣勞困者)
　(欲求休息而永康者尤未易也所以任永康之責者/在於君所以分永康之任者在於臣官雖有不同政)
　(雖有或異然所以佐佑乃辟永康兆民者則無或殊/也兆民之衆而果能使之永底于康則萬邦之廣親)
　(附愛戴者豈復有厭斁之心乎此以安民無窮之效/期之也成王於此期之至訓之切而歎之深兹善於)
　(命官/者歟)
　　君陳
　　　君陳臣名唐孔氏曰周公遷殷頑民於下都周
　　　公親自監之周公既没成王命君陳代周公此
　　　其策命之詞史録其書以君陳名篇今文無古
　　　文有(夏氏曰必封國為君故稱君鄭李氏曰亦/猶君奭君牙稱君貴之也    氏註中庸)
　　　(云君陳周公子與葵初王氏曰觀篇中爾尚式/時周公之猷訓  畢命今予祗命公以周公之)
　　　(事語意畧同不見君陳為周公之子使是其子/則當如微子之命云殷王元子乃祖成湯康誥)
　　　(云朕其弟酒誥云乃穆考文王蔡仲之命云率/乃祖文王之彞訓無若爾考之違玉命此書中)
　　　(命體大抵然也今不曰爾考周公而但與畢命/同稱周公若言他人耳周公以王叔父有大勲)
　　　(勞於天下安有命其子以繼父職獨無一語及/父子相繼以寵之乎  吕氏曰此篇戒勅之詞)
　　　(與畢命輕重不類見君陳蓋新進者也者李氏/舜臣曰周公化商民已無不盡繼其後  不必)
　　　(創為新政以駭之惟一循周公軌轍可也故王/命君陳三舉周公之訓無忿嫉無求備有忍從)
　　　(容則東郊之民耳目不駭常如周公之在其左/右安静帖息可尊上也此命君陳之大指也宜)
　　　(康王曰惟君/陳克和厥中)
王若曰君陳惟爾令徳孝恭惟孝友于兄弟克施有政
命汝尹兹東郊敬哉
　言君陳有令徳事親孝事上恭惟其孝友于家是以
　能有政於邦孔子曰居家理故治可移於官陳氏曰
　天子之國五十里為近郊自王城言之則下都乃東
　郊之地故君陳畢命皆指下都為東郊(吕氏曰令徳/即孝恭也令)
　(者所以形容孝恭之粹美孝恭者所以指其徳之實/也  西山真氏曰惟孝者必反不友于兄弟則戚其)
　(親之心非孝矣詩曰兄弟既翕和樂且湛子曰父母/其順矣乎必兄弟和而後父母順友之關於孝蓋如)
　(此君陳氏曰商民難化由於民彝泯亂王屬之孝友/之  陳所以正其本又曰王化頑民不求威猛剛克)
　(之臣而屬之孝恭孝友之君陳仁哉尹新安陳氏曰/治洛化商民為重故君陳畢命皆曰  兹東郊保釐)
　(東郊其任一也孝恭之恭其徳性/本敬也敬哉之敬勉其加敬也)
昔周公師保萬民民懷其徳往慎乃司兹率厥常懋昭
周公之訓惟民其乂
　周公之在東郊有師之尊有保之親師教之保安之
　民懷其徳君陳之往但當謹其所司率循其常勉明
　周公之舊訓則民其治矣蓋周公既殁民方思慕周
　公之訓君陳能發明而光大之固宜其翕然聽順也
　(吕氏曰民深懷周公之徳苟君陳一事少異於公之/初一法少變於公之舊則觀聽疑駭民不可得而治)
　(矣即新安陳氏曰化商之要莫大於法周公爾今所/司  周公之舊所司也周公之訓即公舊日所以師)
　(保萬民者也繼公所司之職以化公所化之民豈可/少異於公之訓乎曰慎曰懋上文所謂敬哉者莫大)
　(於是師陳氏雅言曰遷殷頑民於洛周公實師保之/謂之  則所以教之者至矣謂之保則所以養之者)
　(至矣周公教養斯民之至故民懷慕周公之徳今周/公往矣命君陳往繼周公之任尹正東郊之民所居)
　(之職前日周公之職也所理之民前日周公之民也/繼周公之職治周公之民其道豈在他求哉亦惟率)
　(循其常法勉明周公之訓而已蓋周公舊訓即所謂/常法也周公既没民之思慕惟在於周公君陳為治)
　(政之取法者亦惟在於周公我既能以周公之道待/彼彼亦安得不以周公之道待我哉此民懷其徳與)
　(惟民其乂雖有叙已往期方來/之不同然其為效則一而已)
我聞曰至治馨香感于神明黍稷非馨明徳惟馨爾尚
式時周公之猷訓惟日孜孜無敢逸豫
　吕氏曰成王既勉君陳昭周公之訓復舉周公精微
　之訓以告之至治馨香以下四語所謂周公之訓也
　既言此而揭之以爾尚式時周公之猷訓則是四言
　為周公之訓明矣物之精華固無二體然形質止而
　氣臭升止者有方升者無間(去/聲)則馨香者精華之上
　升者也至治之極馨香發聞感格神明不疾而速凡
　昭薦黍稷之苾芬是豈黍稷之馨哉所以苾芬者實
　明徳之馨也至治舉其成明徳循其本非有二馨香
　也周公之訓固為精微而舉以告君陳尤當(去/聲)其可
　自殷頑民言之欲其感格非可刑驅而勢迫所謂洞
　達無間者蓋當深省(悉井/反)也自周公法度言之典章
　雖具苟無前人之徳則索(昔各/反)然萎苶(乃結/反)徒為陳
　迹也故勉之以用是猷訓惟日孜孜無敢逸豫焉是
　訓也至精至微非日新不已深致敬篤之功孰能與
　(去/聲)於斯(陳氏大猷曰治本無馨香然善治之極則曰/至治馨香協氣休聞之所發越猶馨香之旁)
　(達而可愛也惡政之極則曰刑發聞惟腥醜聲穢徳/之彰聞猶腥臭之旁達而可惡也故善譽謂之流芳)
　(惡聲謂之遺臭神聰明不可欺故曰神明之林氏曰/徳之昭明發為至治至治之馨香即明徳  馨香合)
　(而為一者也使但黍稷之苾芬可以為馨香則隨之/粢盛豐備虞之享祀豐潔亦可以感神明矣王意謂)
　(徳之馨香尚能感神豈不能感化商民哉式時猷訓/孜孜無逸豫上文所謂懋昭周公之訓者即此是也)
　(徳陳氏經曰至治之馨香非以黍稷以明徳也有其/  有其物則假物以薦徳之馨非專在物也有其物)
　(無其徳則物徒物耳論馨香之效至於感神明極所/以馨香之本又根諸明徳有是徳則有是治有是治)
　(則有是馨香有是馨香則有是感應商董氏鼎曰益/贊禹曰惟徳動天至諴感神周公化  之訓曰明徳)
　(惟馨感於神明幽逺難通莫天與神若猶可以徳感/動況苖民商民乎周公與益之言其意一也  陳氏)
　(雅言曰周公之訓惟在於明徳法公之訓惟在於篤/敬能明其徳則治無不至能篤於敬則徳無不明明)
　(徳者致治之本篤敬者明徳之功至治之極雖神明/之難感者猶且感之況殷之頑民乎即所謂懋昭周)
　(公之訓惟民/其乂者也)
凡人未見聖若不克見既見聖亦不克由聖爾其戒哉
爾惟風下民惟草
　未見聖如不能得見既見聖亦不能由聖人情皆然
　君陳親見周公故特甲戒以此君子之徳風也小人
　之徳草也草上之風必偃君陳克由周公之訓則商
　民亦由君陳之訓矣(陳氏大猷曰戒哉戒其勿如凡/人也  董氏鼎曰秉彞好徳誰)
　(無是心故未見聖若不克見者凡人皆然而志氣昏/惰不能自彊者又多見聖而亦不克由聖也孔門弟)
　(子朝夕遊從尚有非不悦子之道力不足也之嘆況/他人乎然學者不得為聖人特一身之病耳君陳繼)
　(周公之後撫周公之民而不能用周公之化殷頑苟/有不服豈不大為國家之病乎又爾所當戒也風之)
　(動物也妙於無迹草之從風也亦不知其然而然所/謂神而化之使民宜之者誠在君陳自求之周公而)
　(已者陳氏雅言曰凡人之情未見聖則惟恐不能見/聖  秉彞好徳之良心也既見聖則又不能由聖者)
　(氣禀物欲之所蔽也君陳親見周公之聖往繼周公/之任其可不以常人徒然慕聖人之情為戒哉君子)
　(之徳風也小人之徳草也此喻夫徳化之速猶易所/謂神而化之者君陳能式時周公之訓不至如常人)
　(之不克由聖則民將待周公者待我風行草偃之速/有不足以喻其從化之易矣此申言上文懋昭周公)
　(之訓惟民其乂之意而反其/辭以戒之喻其效以勉之)
圖厥政莫或不艱有廢有興出入自爾師虞庶言同則
繹
　師衆虞度(達各/反)也言圖謀其政無小無大莫或不致
　其難有所當廢有所當興必出入反覆與衆共虞度
　之衆論既同則又紬(音/抽)繹而深思之而後行也蓋出
　入自爾師虞者所以合乎人之同庶言同則繹者所
　以斷(都玩/反)於己之獨孟子曰國人皆曰賢然後察之
　國人皆曰可殺然後察之庶言同則繹之謂也(陳氏/大猷)
　(曰周公之訓所不可易至於政則謹始和中由俗而/革或當廢或當興必出謀之國人入謀之左右  吕)
　(氏曰廢興者非更革周公之法蓋政事舉棤之間斟/酌權量以求其當而已  陳氏雅言曰事有當廢事)
　(有當興即所圖謀之政也虞之於/人繹之於己即能致其艱者矣)
爾有嘉謀嘉猷則入告爾后于内爾乃順之于外曰斯
謀斯猷惟我后之徳嗚呼臣人咸若時惟良顯哉
　言切於事謂之謀言合於道謂之猷道與事非二也
　各舉其甚者言之良以徳言顯以名言或曰成王舉
　君陳前日已陳之善而歎息以美之也　葛氏曰成
　王殆失斯言矣欲其臣善則稱君人臣之細行也然
　君既有是心至於有過則將使誰執哉禹聞善言則
　拜湯改過不吝端不為此言矣嗚呼此其所以為成
　王歟(陳氏大猷曰臣人猶言人臣吕王氏炎曰良言/其善顯言其善之昭著也    氏曰此王舉君)
　(陳前日之善也君陳平昔謀猷入告及既施行則澹/然不有前日尚忘己之善而皆歸之於君今日豈忘)
　(人之善而欲出於己乎處西山真氏曰善則稱君含/美從王此義乃人臣自  者所當知若君以是語其)
　(臣則不可也漢高祖稱季斯善則稱君而王衛尉深/非之衞尉之名不著然其言足為萬世法吕氏説亦)
　(回䕶之辭耳謀新安陳氏曰此承上文謂謀於衆審/於己而有嘉  猷則入告爾后於内爾乃順之於外)
　(曰斯謀斯猷惟我后之徳嗚呼臣人咸若時惟良顯/哉非特善則稱君之義當然以善言上聞而君不)
　(我違使得行之於外非有徳之君不能若此此乃人/臣宣上徳意以明示於衆也成王非欲臣之譽已蓋)
　(欲君陳審謀猷以見之設施庶幾君蒙其歸美而臣/遂其良顯耳又按成王此言前此聖帝明王未有是)
　(也葛真之疑亦未為過/蓋恐啟導諛之漸也)
王曰君陳爾惟𢎞周公丕訓無依勢作威無倚法以削
寛而有制從(七恭/反)容以和
　此篇言周公訓者三曰懋昭曰式時至此則𢎞周公
　之丕訓欲其益張而大之也君陳何至依勢以為威
　倚法以侵削者然勢我所有也法我所用也喜怒予
　奪毫髮不於人而於己是私意也非公理也安能不
　作威以削乎君陳之世當寛和之時也然寛不可一
　於寛必寛而有其制和不可一於和必從容以和之
　而後可以和厥中也(吕氏曰周公之訓大矣猶欲𢎞/之者繼前人之政苟止以持循)
　(因襲為心其所成必降前人數等惟舊然開拓期以/光大前業然後僅能不替蓋造始之於繼成其力量)
　(不同也和中之時大體固當寛苟無制則流蕩放肆/安能從容以和乎馴擾調娛於品制之中游息化養)
　(於範圍之内斯其所以和也又曰寛而有制從容以/和此最難常人欲為防閑則多失之迫切無和氣此)
　(雖寛而有制雖有制而能和言孔氏曰無倚法制以/行刻削之政  夏氏曰上文  周公之訓不可不遵)
　(然未言今日治商民當如何故此及之無依勢至以/和此言商民不犯法者待之當如此其下則言不幸)
　(入於法者待之當如此姦宄敗亂又非此比故三細/不宥  陳氏雅言曰成王於此非以周公之訓為未)
　(𢎞蓋持循繼守之道非奮迅作興其力則必今日之/治有未至而視前日之成為有歉故以𢎞周公丕訓)
　(為言勢我所有不可依之以至于作威法我所用不/可倚之以至於以削苟毫髪之不得平即為非所當)
　(用此戒之以所當慮之事也寛固得衆然不可失於/縱而必行之有制和固為貴然不可失於流而必出)
　(於從容苟毫髮之或過於中即為陷于一偏此勉之/以所當為之則也上文告以廢興恐君陳易於變易)
　(故此復戒之以𢎞周公丕訓君陳之政以寛和為主/故下文皆反覆言寛和之意作威以削此寛和之反)
　(也/)
殷民在辟予曰辟爾惟勿辟予曰宥爾惟勿宥惟厥中
(辟字並/音僻)
　上章成王慮君陳之徇已此則慮君陳之徇君也言
　殷民之在刑辟者不可徇君以為生殺惟當審其輕
　重之中也(陳氏經曰君之喜怒無常情法之輕重有/常理不徇君而徇理之中可也君言苟是)
　(從君可也非從君乃從理也君言苟未/是則從理可也從理乃所以從君也)
有弗若于汝政弗化于汝訓辟以止辟乃辟
　其有不順于汝之政不化于汝之訓刑之可也然刑
　期無刑刑而可以止刑者乃刑之此終上章之辟
狃(女九/反)于姦宄(音/舉)敗常亂俗三細不宥
　狃習也常典常也俗風俗也狃于姦宄與夫(音/扶)毁敗
　典常壞亂風俗人犯此三者雖小罪亦不可宥以其
　所關者大也此終上章之宥
爾無忿疾于頑無求備于一夫
　無忿疾人之所未化無求備人之所不能(陳氏曰頑/不率教者)
　(不可忿疾之率教者則當奬拔之然不可以求備下/文分言之必有忍至徳乃大即無忿疾于頑之意簡)
　(厥脩至率其或不/良即無求備之意)
必有忍其乃有濟有容徳乃大
　孔子曰小不忍則亂大謀必有所忍而後能有所濟
　然此猶有堅制力蓄之意若𢎞裕寛綽恢恢乎有餘
　地者斯乃徳之大也忍言事容言徳各以深淺言也
　(林氏曰忍者勉强而行人與已猶二容者自然而然/人已渾乎為一矣自有忍而充於有容則忍之迹泯)
　(而廣大之徳成矣又曰句踐于吳太王于狄忍也使/其不忍則趣亡矣其何以濟湯之于葛文王于昆夷)
　(容也包之度内若天地然孰得而測度之非徳之大/而何  侯氏曰無忿疾於頑有忍者也無求備于一)
　(夫有容者也以陳氏傳/良曰習忍可  得濟)
簡厥脩亦簡其或不脩進厥良以率其或不良
　王氏曰脩謂其職業良謂其行(胡孟反/下同)義職業有脩
　與不脩當簡而别(必列/反)之則人勸功進行義之良者
　以率其不良則人勵行(林氏曰殷民雖染紂之惡然/亦已薰陶於周公之訓故有)
　(脩者亦有不脩者有良者亦有不艮者以其或已化/或未化故也  陳氏大猷曰脩者方脩于善良者已)
　(進於善簡夏氏曰脩者簡别之不使與不修者混不/修者亦  别之不使與修者雜既簡别之如此然後)
　(於中選其能自修而至於為良善者進用之則不良/者知所愧慕亦必修飾而至於良善是進其良所以)
　(率其不良者也言新安陳氏曰修不修皆可簡别故/不修者亦以簡  惟良者可進用故不良者以率言)
　(此其立言所/以不同也)
惟民生厚因物有遷違上所命從厥攸好爾克敬典在
徳時乃罔不變允升于大猷惟予一人膺受多福其爾
之休終有辭于永世
　言斯民之生其性本厚而所以澆(堅堯/反)薄者以誘於
　習俗而為物所遷耳然厚者既可遷而薄則薄者豈
　不可反而厚乎反薄歸厚特非聲音笑貌之所能為
　爾民之于上固不從其令而從其好大學言其所令
　反其所好則民不從亦此意也敬典者敬其君臣父
　子兄弟夫婦朋友之常道也在徳者得其典常之道
　而著之於身也蓋知敬典而不知在徳則典與我猶
　二也惟敬典而在徳焉則所敬之典無非實有諸己
　實之感人捷於桴鼔所以時乃罔不變而信升於大
　猷也如是則君受其福臣成其美而有令名於永世
　矣(孔氏曰民不從所令而從所好在上者不可不慎/所好  夏氏曰向之厚者雖化而為薄而其本厚)
　(者未嘗不存爾能敬典在徳以化之民無不變薄為/厚而躋於大道者  吕氏曰化之博福之厚名之長)
　(所以致之不出於敬典在徳而已東郊之命君陳始/以令徳孝恭得之成王終以敬典在徳勉之取之以)
　(實期之以實始終一實也俗張氏曰觀康誥所言商/民父子兄弟之倫如此風  之薄可知君陳欲藥其)
　(病惟敬典在徳而已人君不言福風俗淳厚偕之大/道此人君之福也  鄭氏景望曰時乃罔不變允升)
　(于大猷成王自謂膺受多福道洽政治澤潤生民康/王亦自謂膺受多福成康言福皆以商民之化為説)
　(然其民俗趨化非人君受福之實乎天保報上受福/之詩也其詩曰羣黎百姓徧為爾徳詩之意即成康)
　(之意則陳氏經曰民變其舊俗而後進於大道允升/大猷  化頑成仁反薄歸厚矣  新安陳氏曰敬典)
　(在徳是能謹其所好時罔不變是即從厥攸好也商/民未化原於昧天敘之典惟敬天敘之典可以化之)
　(敬典在徳以化民惟令徳孝友之君陳能之君陳厚/於天敘之典久矣成王即其所素履以勉之也其成)
　(和中之化也亦宜蓋徳者化商民之本敬者又以徳/化商民之本始曰命汝尹兹東郊敬哉終曰爾克敬)
　(典在徳始終一敬而徳有諸已矣徳有諸己而商民/可化矣一篇綱頜中之綱領捨敬吾何以觀之哉)
　(陳氏雅言曰民生厚即升于大猷可知蓋所謂猷者/其本厚之理也違命從好即乃罔不變而可見蓋所)
　(以變其從好之實也民之厚雖遷而薄而其厚者亦/未嘗不存己之典能敬而有得而其所得者又即其)
　(本厚且敬典在徳則上之好無不謹矣升于大猷則/下之典無不謹矣以康誥觀之殷民之病在於不能)
　(敬典故必求敬典之人而道之莫令徳孝友/之君陳若也成王此言蓋因其素履者勉之)
　　顧命
　　　顧還視也成王將崩命羣臣立康王史序其事
　　　為篇謂之顧命者鄭𤣥云回首曰顧臨死回顧
　　　而發命也今文古文皆有　吕氏曰成王經三
　　　監(平/聲)之變王室幾(平/聲)摇故此正其終始特詳焉
　　　顧命成王所以正其終康王之誥康王所以正
　　　其始(吕氏曰天子天下之共主也成王力疾臨/廟朝而命之二公受遺率諸侯而輔之所)
　　　(以公天位而嚴大寳也世稱漢武帝拔霍光於/宿衛託以幼孤為知人抑不知所謂大臣者非)
　　　(可寄安危屬存亡者不在此選如周召内為師/保外統諸侯君存則輔政君殁則託孤所謂受)
　　　(遺蓋其一職也武帝垂殁始拔一人付之平時/大臣果安用乎無具甚矣  陳氏經曰死生夜)
　　　(旦也人道之常始終之義也非學問之深不足/以語此成王自幼得周召二公養成其徳緝熙)
　　　(其學至於臨死生始終之變卓然不亂觀此書/當與曽子易簣春秋書公薨于路寢參看又書)
　　　(載顧命獨成王有焉蓋自艱難變故中得之王/當幼沖遭四國之難事亦殆矣經一變長一智)
　　　(顧命之重成王亦折肱而知醫歟又曰後世之/主以死為諱繼成之際鮮有能正其終始者唐)
　　　(順宗嗣子已壯一旦病不能言不能召宰相託/孤使宦寺得擬議所立非因衛次公等草詔得)
　　　(入抗議立廣陵王事/亦危矣可不監哉)
惟四月哉生魄王不懌
　始生魄十六日王有疾故不悦懌(皇極經世書成王/在位三十七年起)
　(丙戌盡壬戌甚臨川吳氏曰惟四月成王崩年之四/月也不懌疾  也天子之疾曰不懌曰不豫崩曰登)
　(遐曰晏駕皆臣子/不忍斥言之也)
甲子王乃洮頮(音桃/悔)水相(去/聲)被冕服憑玉几
　王發大命臨羣臣必齊戒沐浴今疾病危殆故但洮
　盥頮面扶相者被以袞冕憑玉几以發命(唐孔氏曰/漢律厯志)
　(成王即位三十年四月庚戌朔十五日甲子哉生魄/即引此顧命之文此劉歆説也孔以為十六日則不)
　(與歆同矣下云彌留則疾已多日甲子是發命之日/耳  夏氏曰漢志言哉生魄即甲子日恐不然武成)
　(言一月壬辰旁死魄越翼日癸巳今此哉生魄上無/日辰故甲子不可考其為何日也  吕氏曰甲子去)
　(崩纔一日耳猶盥洗以致絜冕服以致嚴顧托之言/淵奥精明蓋臨衆之敬不以困憊廢素定之理雖垂)
　(殁固炯如也惟善治氣者能歴疾病而不惰善養心/者能臨死亡而不昏豈一朝一夕之積哉  陳氏曰)
　(加朝服拖紳孔子疾不敢以褻服見君也此即成王/不敢以褻服臨臣也  臨川吳氏曰洮盥手也頮沃)
　(面也水以水洮頮之也發大命臨羣臣必齊戒沐浴/今疾病故但洮頮也相相禮者被冕服以衮冕服被)
　(王身也几所憑以為安玉几以王飾几也/凡大朝覲王位設黼扆前設左右玉几)
乃同召太保奭芮伯彤伯畢公衛侯毛公師氏虎臣百
尹御事(召直笑反/芮如税反)
　同召六卿下至御治事者太保芮伯彤伯畢公衛侯
　毛公六卿也冢宰第一召公領之司徒第二芮伯為
　之宗伯第三彤伯為之司馬第四畢公領之司寇第
　五衛侯為之司空第六毛公領之太保畢毛三公兼
　也芮彤畢衛毛皆國名入為天子公卿師氏大夫官
　虎臣虎賁氏百尹百官之長(上/聲)及諸御治事者平時
　則召六卿使率其屬此則將發顧命自六卿至御事
　同以王命召也(朱子曰顧命排得三公三孤六卿齊/整如曰太保奭芮伯彤伯畢公衛侯)
　(毛公召公與畢公毛公是三公芮伯彤伯衞侯是三/孤太保是冢宰芮伯是司徒衞侯是康叔為司寇所)
　(以康誥中多説刑三公只是以道義傳保王音無職/事官屬却下行六卿事漢時太傅亦無官屬唐孔)
　(氏曰高官兼攝下司者漢世以來謂之領故召畢毛/言領王肅云彤姒姓之國其餘五國姬姓畢毛文王)
　(庶子謂林氏曰後世人君將託後嗣獨引親信入受/遺詔  之顧命之臣漢唐末國嗣多立于戚宦或有)
　(夜半禁中出片紙以某人為嗣羣臣拱手莫敢違雖/有嫡嗣不能屬於大臣倉卒之際廢立紛然顧命之)
　(書誠萬/世之法)
王曰嗚呼疾大漸惟幾(平/聲)病日臻既彌留恐不獲誓言
嗣兹予審訓命汝
　此下成王之顧命也自嘆其疾大進惟危殆病日至
　既彌甚而流連恐遂死不得誓言以嗣續我志此我
　所以詳審發訓命汝統言曰疾甚言曰病(夏氏曰恐/其既死則)
　(不得出誓以/言嗣續之事)
昔君文王武王宣重光奠麗陳教則肄肄不違用克達
殷集大命
　武猶文謂之重光猶舜如堯謂之重華也奠定麗依
　也言文武宣布重明之徳定民所依陳列教條則民
　皆服習而不違天下化之用能達於殷邦而集大命
　於周也(問奠麗陳教則肄麗字據孔氏音力馳反施/也諸家多作附麗之麗謂土著也奠麗謂養)
　(之陳教謂教之未知其説如何某竊謂從孔氏説亦/自平直奠麗者謂定其所施之號令也陳教則陳其)
　(所以教之之道也肄或訓勞或訓習愚意謂從習為/長未敢自決朱子曰前篇有以麗訓刑者肄當訓習)
　(宣蘇氏曰奠定民所麗著定民居也奠陳氏雅言曰/  重光言先王相繼而能明其徳也  麗至不違言)
　(能盡教養之政而化服民心也用克至大命言能推/教養之效以大受天命也成王意謂昔者文武相繼)
　(為君皆有大徳故有重光之宣著此聖徳之盛無不/同也惟徳之盛者無不同故其政之善者無或異言)
　(大養民之政則凡一世縁此文王奠民之所麗也武/王之奠麗亦無異於文王觀其散財發粟則其初蓋)
　(可知矣言其教民之道則明徳慎罰此文王已陳之/教條也武王之陳教亦無異於文王觀其惇信明義)
　(則其初又可知矣是以斯民至於服習不違者武王/之民無異於文王之民由是自友邦之修治以至于)
　(西土之怙冒自東征之撫綏以至于蠻貊之率俾教/養之效無逺不及謂之用克達殷者信矣有商之季)
　(而不能盡教養之道則天命之集非文武而誰歟于/以見文武之徳為善政之本以善政為化服民心之)
　(本以化服民心為大受天命之本成王/此言可謂深知文武有天下之故也)
在後之侗(音/通)敬迓天威嗣守文武大訓無敢昏逾
　侗愚也成王自稱言其敬迎上天威命而不敢少忽
　嗣守文武大訓而無敢昏逾天威天命也大訓述天
　命者也於天言天威於文武言大訓非有二也
今天降疾殆弗興弗悟爾尚明時朕言用敬保元子釗
(音/昭)𢎞濟于艱難
　釗康王名成王言今天降疾我身殆將必死弗興弗
　悟爾庶幾明是我言用敬保元子釗大濟于艱難曰
　元子者正其統也(夏氏曰王業以艱難而成成王今/既死則艱難之業將責之康王矣)
　(者臨川呉氏曰弗興弗能起弗悟不蘇醒明是朕言/  不昧我所命而遵用之也宗社之重基業之大付)
　(之一人可謂艱難言當敬/保䕶康王大渡脱艱難也)
柔逺能邇安勸小大庶邦
　懷來馴擾安寧勸導皆君道所當盡者合逺邇小大
　而言又以見君徳所施公平周溥而不可有所偏滯
　也
思夫人自亂于威儀爾無以釗冒貢于非幾
　亂治也威者有威可畏儀者有儀可象舉一身之則
　而言也蓋人受天地之中以生是以有動作威儀之
　則成王思夫人之所以為人者自治於威儀耳自治
　云者正其身而不假於外求也貢進也成王又言羣
　臣其無以元子而冒進於不善之幾也蓋機者動之
　微而善惡之所由分也非幾則發於不善而陷於惡
　矣威儀舉其著於外者而勉之也非幾舉其發於中
　者而戒之也威儀之治皆本於一念一慮之微可不
　謹乎孔子所謂知幾子思所謂謹獨周子所謂幾善
　惡者皆致意於是也成王垂絶之言而拳拳及此其
　有得於周公者亦深矣　蘇氏曰死生之際聖賢之
　所甚重也成王將崩之一日被冕服以見百官出經
　逺保世之言其不死於燕安婦人之手也明矣其致
　刑措宜哉(問非幾幾字多訓危竊謂幾即事也猶萬/幾之幾冒貢於非幾謂冒進于非所當為)
　(之事未知是否朱子曰幾者事之微也天陳氏經曰/成王所得於周召者在敬既以敬而迓  威復以敬)
　(授羣臣使輔嗣王曰𢎞濟艱難天下本非逸樂之具/乃艱難之器也柔能安勸之要自一身始下文逆及)
　(威儀非幾焉此成王平生學問所得處子陳氏大猷/曰夫人猶言大凡人  新安陳氏曰曾  將終示孟)
　(敬子以君子所貴乎道者三惟在於容貌顔色辭氣/之間與成王臨崩告戒之言如出一律其聞聖學之)
　(淵源於周公而垂其/流派於洙泗者歟)
兹既受命還(音/旋)出綴衣于庭越翼日乙丑王崩
　綴衣幄帳也羣臣既退徹出幄帳於庭喪大記云疾
　病君徹懸東首於北牖下是也於其明日王崩(復齊/董氏)
　(曰周禮射人掌國之三公三孤卿大夫之位公北面/孤東面卿大夫西面此受命還謂還就此位也  王)
　(氏曰綴衣其衣連綴帷幄之屬在旁曰帷在上曰幕/四合象宫室曰幄幄上承塵曰帟庭路寢之庭  王)
　(氏炎曰成王幼立三叔流言王不無疑則其性非卓/然高明也臨殁之際乃能如此得非周召師保輔翼)
　(教誨有以養或其徳意誠心正雖生死之際而志氣/清明如是乎是知三代而下人主天資未必不及古)
　(人而徳不逮者無/古帝王之學也)
太保命仲桓南宫毛俾爰齊侯吕伋以二干戈虎賁百
人逆子釗於南門之外延入翼室恤宅宗
　桓毛二臣名伋太公望子為天子虎賁氏延引也翼
　室路寢旁左右翼室也太保以冢宰攝政命桓毛二
　臣使齊侯吕伋以二干戈虎賁百人逆太子釗于路
　寢門外引入路寢翼室為憂居宗主也吕氏曰發命
　者冢宰傳命者兩朝臣承命者勲戚顯諸侯體統尊
　嚴樞機周宻防微慮患之意深矣入自端門萬姓咸
　覩與天下共之也延入翼室為憂居之宗示天下不
　可一日無統也唐穆敬文武以降閹寺執國命易主
　於宫掖而外廷猶不聞然後知周家之制曲盡備豫
　雖一條一節亦不可廢也(夏氏曰桓毛必宿衛之臣/  王氏曰稱子者所以正)
　(名明父子繼世之義稱名未成君也王宫南向南門/王宫之外門也  范氏曰成王崩太子必在側當是)
　(時本在内特出而迎/之所以顯之於衆也)
丁卯命作冊度
　命史為冊書法度傳顧命于康王(復齋董氏曰成王/命周公留後康王)
　(命畢公保釐皆作冊此將以父命傳子故亦作冊王/陳氏大猷曰成王雖有遺命未有冊書將傳之康)
　(故作冊書紀先王之言以授之因並作受冊法度下/文升階即位及受同祭饗等其法度也  臨川吳氏)
　(曰丁卯王崩之第三日也命亦太保命也成王有遺/命將傳之于康王故作冊以紀其言而授之也既作)
　(冊因作受冊之度也凡喪禮厥明而小斂又厥明/而大斂尊卑皆同命作冊度者既大斂之後也)
越七日癸酉伯相(去/聲)命士須材
　伯相召公也召公以西伯為相須取也命士取材木
　以供喪用(鄭氏曰大夫以上殯斂皆以死之來日數/天子七日而殯於死為八日癸酉者殯之)
　(明日也氏王氏肅曰召公為方伯居冢宰故乂曰伯/相  薛  曰士山虞匠人之屬命士取材木須待以)
　(供凡喪事之用公吕氏曰自成王崩後訖康王受命/前命皆出於召  曰太保命仲桓南宫毛又曰命作)
　(冊度又曰伯相命士所以一號令而無二門也自臨/川吳氏曰癸酉王崩之第九日天子七日而殯  死)
　(之明日數此既殯之後也殯畢則送死之事畧具矣/故於此時傳顧命于嗣君也命士取材木以供喪用)
　(士喪禮獻材于殯門外/檀弓旬而布材與明器)
狄設黼扆綴衣
　狄下士祭統云狄者樂吏之賤者也喪大祭狄人設
　階蓋供喪役而典設張(去聲周禮掌次/掌邦之張事)之事者也黼
　扆(音/倚)屛風畫為斧文者設黼扆幄帳如成王生存之
　日也(唐孔氏曰自設黼扆至陳輅車各有所司皆是/相命不言命者蒙上命士之文也此下皆為將)
　(傳顧命而陳儀物也經於四座上言設黼扆綴衣/則四座皆設也先施屏風於前又施帳幄于上)
牖間南嚮敷重篾席黼純(文允反/下並同)華玉仍几
　此平時見羣臣覲諸侯之坐也敷設重席所謂天子
　之席三重者也篾席桃竹枝席也黼白黑雜繒純縁
　(音/院)也華彩色也華玉以飾几仍因也因生時所設也
　周禮吉事變几凶事仍几是也(吕氏曰牖序夾房階/塾前指路寢言之牖)
　(聞南嚮就路寢忩牖問南嚮設此座也間/者忩東戸西戸牖之間也即當宁之所)
西序東嚮敷重底席綴純文貝仍几
　此旦夕聽事之坐也東西廂謂之序底席蒲席也綴
　雜彩文貝有文之貝以飾几也(吕氏曰就路寢西/廂設坐東嚮也)
東序西嚮敷重豐席盡純雕玉仍几
　此養國老饗羣臣之坐也豐席莞席也畫彩色雕刻
　鏤也(吕氏曰東序西嚮就路/寢東廂設坐西嚮也)
西夾南嚮敷重筍席𤣥粉純漆仍几
　此親屬私燕之坐也西廂夾室之前筍席竹席也紛
　雜也以𤣥黑之色雜為之縁漆漆几也牖間兩序西
　夾其席有四牖戸之間謂之扆天子負扆朝諸侯則
　牖間南嚮之席坐之正也其三席各隨事以時設也
　將傳先王顧命知神之在此乎在彼乎故兼設平生
　之坐也(夏氏曰廂之夾室謂之夾又謂之房西夾乃/西廂之夾室即下文所謂東房西房以其夾)
　(中央之大室西夾南嚮蓋在西廂之夾室中南嚮/設此座也  説文筍竹胎筍席取筍皮織為席也)
越王五重陳寳赤刀大訓𢎞璧琬琰(音逺/掩)在西序大玉
夷玉天球河圖在東序𦙍之舞衣大貝鼖(音/奔)鼓在西房
兌之戈和之弓垂之竹矢在東房
　於東西序坐北列玉五重及陳先王所寳器物赤刀
　赤削(音鞘朱其刀/室因曰赤刀)也大訓三皇五帝之書訓誥亦在
　焉文武之訓亦曰大訓𢎞璧大璧也琬琰圭名夷常
　也球鳴球也河圖伏羲時龍馬負圖出於河一六位
　北二七位南三八位東四九位西五十居中者易大
　傳所謂河出圖是也𦙍國名𦙍國所制舞衣大貝如
　車渠鼖鼓長八尺兑和皆古之巧工垂舜時共(音/恭)工
　舞衣鼖鼓戈弓竹矢皆制作精巧中(去/聲)法度故歴代
　傳寳之孔氏曰𢎞璧琬琰大玉夷玉天球玉之五重
　也吕氏曰西序所陳不惟赤刀𢎞璧而大訓參之東
　序所陳不惟大玉夷玉而河圖參之則其所寳者斷
　(都玩/反)可識矣愚謂寳玉器物之陳非徒以為國容觀
　美意者成王平曰之所觀閲手澤在焉陳之以象其
　生存也楊氏中庸傳曰宗器於祭陳之示能守也於
　顧命陳之示能傳也(陳氏大猷曰此陳先王世傳之/寳也越及也承上文而言玉五)
　(重陳寳總言之不復分别焉玉一雙曰重古雙玉為/瑴圓玉曰璧鋭上曰圭琰有鋒芒琬無鋒芒大玉華)
　(山之玉夷玉東夷之美王受王氏曰宗社/守器明前王所守後王所  皆在是也)
大輅(音/路)在賓階面綴輅在阼階面先輅在左塾之前次
輅在右塾之前
　大輅玉輅也綴輅金輅也先輅木輅也次輅象輅革
　輅也王之五輅玉輅以祀不以封為最貴金輅以封
　同姓為次之象輅以封異姓為又次之革輅以封四
　衛為又次之木輅以封蕃國為最賤其行也貴者宜
　自近賤者宜逺也王乗玉輅綴之者金輅也故金輅
　謂之綴輅最逺者木輅也故木輅謂之先輅以木輅
　為先輅則革輅象輅為次輅矣賓階西階也阼階東
　階也面南嚮也塾門側堂也五輅陳列亦象成王之
　生存也周禮典路云若有大祭祀則出路大喪大賓
　客亦如之是大喪出輅為常禮也又按所陳寳玉器
　物皆以西為上者成王殯在西序故也(爾雅阼階主/階也  鄭氏)
　(曰作猶酢也東階所以答酢賓客其夏氏曰階面者/據人在堂上而向南方輅北陳之  轅向南故謂之)
　(面蓋在階之南面也先輅在左塾之前蓋在門内之/西以塾在堂之前故自内向外言之雖在西自外向)
　(内言之實在左也次輅在右塾之前蓋在門内之東/自内向外言之雖在東自外向内言之實在右也)
　(顧氏曰先輅在寢門内之西北面對玉輅次輅在寢/門内之東北面對金輅  吕氏曰此非獨盛彌文而)
　(彰備物天位峻極幄座靚深寳鎮燁華車輅峙列入/其庭肅然起敬懼不克承委重投艱之意不言而已)
　(傳矣禮記周人/殯于西階之上)
二人雀弁(音/便)執惠立於畢門之内四人綦(音/其)弁執戈上
刃夾兩階戺(音/士)一人冕執劉立于東堂一人冕執鉞立
于西堂一人冕執戣(音/葵)立于東垂一人冕執瞿立于西
垂一人冕執銳(鋭當作/鈗音允)立于側階
　弁士服雀弁赤色弁也綦弁以文鹿子皮為之惠三
　隅矛路寢門一名畢門上刃刃外向也堂亷曰戺冕
　大夫服劉鉞屬戣瞿皆㦸屬銳當作鈗説文曰鈗侍
　臣所執兵從金允聲周書曰一人冕執鈗讀若允東
　西堂路寢東西廂之前堂也東西垂路寢東西序之
　階上也側階北陛之階上也　吕氏曰古者執戈㦸
　以宿衞王宫皆士大夫之職無事而奉燕私則從(七/恭)
　(反/)容養徳而有膏澤之潤有事而司禦侮則堅明守
　義而無腹心之虞下及秦漢陛楯執㦸尚餘一二此
　制既廢人主接士大夫者僅有視朝(音/潮)數刻而周廬
　(註宿衛之廬/周於宫也)陛楯或環以椎埋嚚悍之徒有志於復
　古者當深繹也(孔氏曰側階北下階上冕唐孔氏曰/垂旒為冕無旒為弁弁  版皆廣八)
　(寸長尺六寸前圓後方雀弁色赤而微黑如雀頭也/垂堂上之逺地戺堂廉廉者稜也立在堂下近於堂)
　(稜鄭王皆以側室為東下階然立於東垂者己在東/下階上何由此人復共並立故傳以為北下階上謂)
　(當北階北階則惟堂北一階而已側猶特也執兵宿/衛先東後西者以王在東宿衛敬新王故也  夏氏)
　(曰四人既立於東西廂之前堂二人又立於東西廂/堂上之逺地則堂之南宿衛備矣故此一人冕執銳)
　(立於堂北之特階/大夫也皆立堂上)　(吕氏曰凡弁士也皆立堂下冕/陳氏經曰自設黼扆至此典章)
　(文物之備豈為華侈之具哉一以象前王平生所坐/所寳所乗所衛以起嗣王之追慕而盡誠紹述也一)
　(以昭前王委重投艱之意使嗣王肅敬以祇承也一/以起羣臣諸侯之尊敬想慕前王而繫心於嗣王也)
　(一以表人主之崇高富貴尊無二上而/傳授之正如此以絶天下覬覦之萌也)
王麻冕黼裳由賓階隮(牋西/反)卿士邦君麻冕蟻裳入即
位
　麻冕三十升(每升八/十縷)麻為冕也隮升也康王吉服自
　西階升堂以受先王之命故由賓階也蟻𤣥色公卿
　大夫及諸侯皆同服亦廟中之禮不言升階者從王
　賓階也入即位者各就其位也　吕氏曰麻冕黼裳
　王祭服也卿士邦君祭服之裳皆纁今蟻裳者蓋無
　事於奠祝不欲純用吉服有位於班列不可純用凶
　服酌吉凶之間示禮之變也(吕氏曰儀物既備然後/延嗣王受顧命而踐位)
　(自此始稱王裳夏氏曰麻冕用極細布即袞冕隮蘇/氏曰麻冕之  四章此獨用黼示變也由賓階  未)
　(受顧命猶以子道自居不敢當主也武復齋董氏曰/孔氏以卿士為公卿大夫按左傳鄭  公為平王卿)
　(士洪範曰卿士惟月則卿士指朝之執政者而言色/唐孔氏曰禮祭服皆𤣥衣纁裳纁赤色之淺者蟻)
　(𤣥如/蟻)
太保太史太宗皆麻冕彤裳太保承介圭上宗奉同瑁
(音/冒)由阼階隮太史秉書由賓階隮御王冊命
　太宗宗伯也彤纁也太保受遺太史奉冊太宗相(去/聲)
　禮故皆祭服也介大也大圭天子之守長尺有二寸
　同爵名祭以酌酒者瑁方四寸邪刻之以冒諸侯之
　珪璧以齊瑞信也太保宗伯以先王之命奉符寳以
　傳嗣君有主道焉故升自阼階太史以冊命御王故
　持書由賓階以升蘇氏曰凡王所臨所服用皆曰御
　(蘇氏曰彤裳亦變也彤赤色曰董氏曰介圭天子所/守瑁以朝諸侯  陳氏大猷  太保冢宰總大權故)
　(承鎮圭宗伯主祭祀朝覲禮故奉同瑁書即冊命也/秉言持之以升御言奉之以進  夏氏曰圭瑁先王)
　(所執今將授嗣王若先王予之故自阼階而升太史/執書將進之嗣王故與王接武同升  陳氏經曰上)
　(宗即宗伯或言太宗伯一人小宗伯二人凡/三人使其上二人也其一人奉同一人奉瑁)
曰皇后憑玉几道揚末命命汝嗣訓臨君周邦率循大
卞(音/弁)燮和天下用答揚文武之光訓
　成王顧命之言書之冊矣此太史口陳者也皇太后
　君也言大君成王力疾親憑玉几道揚臨終之命命
　汝嗣守文武大訓曰汝者父前子名之義卞法也臨
　君周邦位之大也率循大卞法之大也燮和天下和
　之大也居大位由大法致大和然後可以對揚文武
　之光訓也(陳氏大猷曰道言揚稱也顧命中成王自/言嗣守文武大訓故此言命汝嗣訓燮亦)
　(和也答揚文武光訓即所謂嗣訓也竊意冊命中必/述成王命召畢之因載顧命之語史畧其前之己見)
　(者而獨載此/口陳語也)
王再拜興答曰眇眇予末小子其能而亂四方以敬忌
天威
　眇小而如亂治也王拜受顧命起答太史曰眇眇然
　予微末小子其能如父祖治四方以敬忌天威乎謙
　辭退托于不能也顧命有敬迓天威嗣守文武大訓
　之語故太史所告康王所答皆於是致意焉(陳氏大/猷曰其)
　(未定/之辭)
乃受同瑁王三宿三祭三咤(陟駕/反)上宗曰饗
　王受瑁為主受同以祭宿進爵也祭祭酒也咤奠爵
　也禮成於三故三宿(謂從立處三進/爵至神所也)三祭(謂三酌酒/於神座也)
　三咤(謂毎一酹酒則一奠/爵蓋三奠其爵也)葛氏曰受上宗同瑁則受
　太保介圭可知宗伯曰饗者傳神命以饗告也(林氏/曰受)
　(瑁必授之人受同則以祭從鄭氏曰釋詁云肅進也/宿即肅也三肅為三進爵  立處而三進至神所也)
　(三祭三酹酒於神座也每一酹酒則一奠爵王肅以/咤為奠爵經典無此咤字曰饗所謂嘏也詩箋曰子)
　(福曰嘏特牲少牢之禮尸嘏主人此則上宗嘏王也/  新安陳氏曰咤有兩説孔氏以為奠爵諸儒多因)
　(之蘇氏以為至齒不飲與嚌同義初疑咤從口意蘇/説為是及考字書方知咤與吒同吒怒也禮記無咤)
　(食亦怒也㓃與吒同陟駕反祭奠酒爵也宅本㓃字/傳寫訛耳孔註音釋下有云説文作㓃由此觀之則)
　(咤訓奠爵不可易也若與嚌同義則此處何為君咤/而臣嚌且與吕氏太保飲福不丼味王飲福亦廢之)
　(説不/合矣)
太保受同降盥以異同秉璋以酢授宗人同拜王答拜
　太保受王所咤之同而下堂盥洗更(音/庚)用他同秉璋
　以酢酢報祭也祭禮君執圭瓚祼(音貫/下同)尸太宗執璋
　瓚亞祼報祭亦亞祼之類故亦秉璋也以同授宗人
　而拜尸王答拜者代尸拜也宗人小宗伯之屬相(去/聲)
　太保酢者也太保供王故宗人供太保(新安陳氏曰/報祭者亞祼)
　(之類即今之亞獻也王祭告成王言己巳受顧命也/太保秉璋以酢授同而拜告成王己巳傳顧命也)
太保受同祭嚌宅授宗人同拜王答拜
　以酒至齒曰嚌太保復受同以祭飲福至齒宅居也
　太保退居其所以同授宗人又拜王復答拜太保飲
　福至齒者方在喪疚歆神之賜而不丼其味也若王
　則喪之主非徒不丼味雖飲福亦廢也(新安陳氏曰/王答拜蔡氏)
　(則曰代尸拜王氏則曰因太保拜而對拜夏氏則曰/王亦拜成王柩紛紛揣度要之王答召公拜何疑焉)
　(君在廟門外則全于君在廟門内則全于子況康王/方在廟中柩前受顧命未出廟門臨朝堂而受羣臣)
　(朝也冢宰以元老大臣受託孤重寄先王臨之在上/先之拜告傳顧命繼之拜告禮成康王為喪主立柩)
　(前其答拜禮亦宜之冢宰傳顧命以相授見大臣如/見先王也答之拜敬大臣即所以敬先王也何必如)
　(諸説之/紛紛哉)
太保降收諸侯出廟門俟
　太保下堂有司收撤器用廟門路寢之門也成王之
　殯在焉故曰廟言諸侯則卿士以下可知俟者俟見
　新君也(新安陳氏曰成王以乙丑崩越九日癸酉命/士須材傳顧命不言日其在癸酉後必矣曷)
　(不如後世嗣君當日於柩前即位而涉旬日乎曰君/薨百官冢已以聽於冢宰尚矣有召公為冢宰以攝)
　(政紀綱政令周密備具如此故嗣君可以旬日方即/位也古今異宜何必同哉  西山真氏曰此篇見周)
　(公養成君徳之效又見召公當危/疑之際區處周宻皆可為來世法)
　　康王之誥
　　　今文古文皆有但今文合于顧命(朱子曰伏生/以康王之誥)
　　　(合於顧命今除却序文/讀著則文勢自相連接)
王出在應門之内太保率西方諸侯入應門左畢公率
東方諸侯入應門右皆布乘(去/聲)黄朱賓稱奉圭兼幣曰
一二臣衛敢執壤奠皆再拜稽(上/聲)首王義嗣徳答拜
　漢孔氏曰王出畢門立應門内鄭氏曰周禮五門一
　曰臯門二曰雉門三曰庫門四曰應門五曰路門路
　門一曰畢門外朝(音/潮)在路門外則應門之内蓋内朝
　所在也周中分天下諸侯主以二伯自陜(音/閃)以東周
　公主之自陜以西召公主之召公率西方諸侯蓋西
　伯舊職畢公率東方諸侯則繼周公為東伯矣諸侯
　入應門列于左右布陳也乘四馬也諸侯皆陳四黄
　馬而朱其鬛以為廷實或曰黄朱若篚厥𤣥黄之類
　賓諸侯也稱舉也諸侯舉所奉圭兼幣曰一二臣衛
　一二見(音現下/並同)非一也為王蕃衛故曰臣衛敢執壤
　地所出奠䞇(音/至)皆再拜首至地以致敬義宜也義嗣
　徳云者史氏之辭也康王宜嗣前人之徳故答拜也
　呉氏曰穆公使人弔公子重耳重耳稽(音/起)顙而不拜
　穆公曰仁夫公子稽顙而不拜則未為後也蓋為後
　者拜不拜故未為後也弔者含(去/聲)者襚者升堂致命
　主孤拜稽顙成為後者也康王之見諸侯若以為不
　當拜而不拜則疑未為後也且純乎吉也答拜既正
　其為後且知其以喪見也(夏氏曰敢執土地所有獻/之於王庭  新安陳氏曰)
　(奠如奠/鴈之奠)
太保暨芮伯咸進相揖皆再拜稽首曰敢敬告天子皇
天改大邦殷之命惟周文武誕受羑(音/友)若克恤西土
　冢宰及司徒與羣臣皆進相揖定位又皆再拜稽首
　陳戒於王曰敢敬告天子示不敢輕告且尊稱之所
　以重其聽也曰大邦殷者明有天下不足恃也羑若
　未詳蘇氏曰羑羑里也文王出羑里之囚天命自是
　始順或曰羑若即下文之厥若也羑厥或字有訛謬
　西土文武所興之地言文武所以大受命者以其能
　恤西土之衆也進告不言諸侯以内見外(吕氏曰二/伯率諸侯)
　(列門左右朝會分班儀也太保及芮伯咸進相揖朝/會合班儀也始而分班則諸侯兩立西伯與東伯之)
　(位相對今而合班則六卿前列冢宰與司徒之位相/次  蘇氏曰康王生長富貴告以文王羑里之難欲)
　(其知創業之艱難也忘張氏曰言克恤西土以文武/基業本於西土示不  本也  臨川吳氏曰前之拜)
　(諸侯拜羣臣不拜此之拜羣臣拜諸侯不拜也王答/諸侯拜而不答羣臣拜蓋諸侯自外初見羣臣在内)
　(日見也曰者太保言也太保為外諸侯之伯内羣臣/之長故率諸侯羣臣進戒于王也羑若未詳或曰若)
　(順也羑里之囚逆境也而文一以順處之因此遂受/天命或曰文王自出羑里之囚而天命始順或曰羑)
　(善也天所善天所若謂眷佑之也或曰羑若即下文/厥若或字有訛按四説俱未安西土文武所興之地)
　(言文武所以誕受天命/以其能恤西土之民也)
惟新陟王畢協賞罰戡(音/堪)定厥功用敷遺(去/聲)後人休今
王敬之哉張皇六師無壞(音/怪)我高祖寡命
　陟升遐也成王初崩未葬未諡(音/是)故曰新陟王畢盡
　協合也好惡(並去/聲)在理不在我故能盡合其賞之所
　當賞罸之所當罰而克定其功用施(去/聲)及後人之休
　美今王嗣位其敬勉之哉皇大也張皇六師大戒戎
　備無廢壞我文武艱難寡得之基命也按召公此言
　若導王以尚威武者然守成之世多溺宴安而無立
　志苟不詰爾戎兵奮揚武烈則廢弛怠惰而陵遲之
　漸見矣成康之時病正在是故周公於立政亦懇懇
　言之後世墜先王之業忘祖父之讎上下苟安甚至
　於口不言兵亦異於召公之見矣可勝(音/升)嘆哉(問太/保稱)
　(成王獨言畢協賞罰何也朱子曰只為賞不當功罰/不當罪故事差錯若畢恊賞罰非至公至明何以能)
　(此又問張皇六師曰古者兵藏於農故六軍皆寓於/農張皇六師則是整理民衆底意思  張氏曰今王)
　(繼新陟王惟敬而已敬則歴年不敬則早墜此召公/平生所學昔以告成王今又以告康王然有疑焉新)
　(王即位元老大臣當以道徳進成乃先區區以賞罰/六師言何也曰周自祖宗以來仁深澤厚規模已定)
　(惟商民猶伺問隙欲逞其禍元老深謀逺慮不得已/而及此是説也施於康王之時則可不可泛言之於)
　(新王之前也言孔氏曰高徳之祖寡有之命厚一説/高祖猶説命  高后  新安陳氏曰周以仁  立國)
　(盈成之久其流弊易至於弛而弱失政雖甚於東遷/之後幾微已兆於一再傳之餘周召畢諸公已預見)
　(先憂於未然之前矣正如太公言魯後世浸弱矣者/也康王之子昭王即有舟膠楚澤之陵夷召公之言)
　(豈過也哉安臨川呉氏曰賞當功罰當罪盡合其宜/克勝其任  定文武之功用能延及於今後人有此)
　(休美今王嗣位其敬之哉張猶張弓之張言無弛也/六師六軍也天子六軍高祖謂文武寡命言周之受)
　(命世所寡有今王不忘戎備無或弛/怠而隳壞我文武不易得之天命也)
王若曰庶邦侯甸男衛惟予一人釗報誥
　報誥而不及羣臣者以外見内康王在喪故稱名春
　秋嗣王在喪亦書名也(林氏曰報誥者諸侯戒我/故我以誥報之報答也)
昔君文武丕平富不務咎底(音/止)至齊信用昭明于天下
則亦有熊羆(音/卑)之士不二心之臣保乂王家用端命于
上帝皇天用訓厥道付畀四方
　丕平富者溥博均平薄斂(去/聲)富民言文武徳之廣也
　不務咎者不惡咎惡輕省刑罰言文武罰之謹也底
　至者推行而底其至也齊信者兼盡而極其誠也文
　武務徳不務罰之心推行而底其至兼盡而極其誠
　内外充實故光輝發越用昭明於天下蓋誠之至者
　不可掩也而又有熊羆武勇之士不二心忠實之臣
　戮力同心保乂王室文武用受正命於天上天用順
　文武之道而付之以天下之大也康王言此者求助
　羣臣諸侯之意(新安陳氏曰王資助于内外而首述/文武得熊羆勇士不二心忠臣之助)
　(者蓋有感於張皇六師之言也其臨川吳氏曰丕平/富謂無一人不富也平者各得  分願富者家給人)
　(足也不務咎不以咎人之咎為務慎刑罰也底至致/于極也齊信盡其誠也文武之心如是用能顯著于)
　(天下文武既聖則亦有勇猛如熊羆之士忠一不二/心之臣共保乂王家用能受正命于上帝君仁於民)
　(臣忠於君兩盡其道天用順之而付畀以四方謂得/天下也  陳氏雅言曰昔君文武至昭明于天下言)
　(聖人之仁極其誠故其徳有以著于民也則亦有熊/羆之士至保乂王家言才徳之臣為之輔故其治有)
　(益於國也用端命于上帝言文武之徳既如此其賴/羣臣之助又如此所以能受正命于天皇天用訓厥)
　(道付畀四方言上天眷于聖人之徳而付之以天下/之大也則亦云者康王意謂文武之聖本無賴於羣)
　(臣之助力而當時則亦有羣臣為之輔佐而況我之/今日得不賴爾臣之助乎其求助羣臣諸侯之意可)
　(見矣唐孔氏云文武既聖時臣亦賢以君聖臣賢之/故用能受端正之命于上天言文武得賢臣之力也)
乃命建侯樹屏(音/丙)在我後之人今予一二伯父尚胥暨
顧綏爾先公之臣服于先王雖爾身在外乃心罔不在
王室用奉恤厥若無遺鞠子羞
　天子稱同姓諸侯曰伯父康王言文武所以命建侯
　邦植立蕃屏者意蓋在我後之人也今我一二伯父
　庶幾相與顧綏爾祖考所以臣服于我先王之道雖
　身守國在外乃心當常在王室用奉上之憂勤其順
　承之毋遺我稚子之恥也(林氏曰諸侯祖以嘗臣服/于周先王今汝當相與顧)
　(安之顧謂顧念而不忘則先公在天之靈於是安矣/  吕氏曰戒之以用奉承憂恤其所當順者而順行)
　(之順理則一而時位則殊厥若者諸侯之所當順也/人孰不欲順理時位之不識則其順或非所當順者)
　(矣吳林氏曰鞠子未離鞠養之嗣子康王自謂人臨/川  氏曰文武封建諸侯樹立蕃屏在我後之  言)
　(先王之有臣以保乂王家所以厲羣臣也言先王之/建侯以藩屏後人所以厲諸侯也天子稱同姓大國)
　(曰伯父小國曰叔父異姓大國曰伯舅小國曰叔舅/今獨舉同姓大國以包其餘也王室若此汝則奉承)
　(而同恤之言以王室之憂為憂也鞠子王/自謂諸侯不能盡職豈不貽我之羞乎)
羣公既皆聽命相揖趨出王釋冕反喪服
　始相揖者揖而進也此相揖者揖而退也蘇氏曰成
　王崩未葬君臣皆冕服禮歟曰非禮也謂之變禮可
　乎曰不可禮變於不得已嫂非溺終不援也三年之
　喪既成服釋之而即吉無時而可者曰成王顧命不
　可以不傳既傳不可以喪服受也曰何為其不可也
　孔子曰將冠(音貫下/並同)子未及期日而有齊衰(音咨/催)大
　功之喪則因喪服而冠冠吉禮也猶可以喪服行之
　受顧命見諸侯獨不可以喪服乎太保使太史奉冊
　授王于次諸侯入哭於路寢而見(音現/下同)王於次王喪
　服受教戒諫哭踊(音/勇)答拜聖人復(扶又/反)起不易斯言
　矣春秋傳曰鄭子皮如晉葬晉平公將以幣行子産
　曰喪安用幣子皮固請以行既葬諸侯之大夫欲因
　見新君叔向辭之曰大夫之事畢矣而又命孤孤斬
　焉在衰絰(音催/垤)之中其以嘉服見則喪禮未畢其以
　喪服見是重受弔也大夫將若之何皆無辭以退今
　康王既以嘉服見諸侯而又受乗黄玉帛之幣使周
　公在必不為此然則孔子何取此書也曰至矣其父
　子君臣之間教戒深切著明足以為後世法孔子何
　為不取哉然其失禮則不可不辨(問康王釋喪服而/被衮冕受虎賁之)
　(逆於南門之外且受黄朱圭幣之獻諸家皆以為禮/之變獨蘇氏以為失禮使周公在必不為此未知當)
　(此際合如何區處朱子曰天下諸侯之禮與士庶人/不同故孟子有吾未之學之語蓋謂此類耳如伊訓)
　(元祀十有二月朔亦是新喪伊尹已奉嗣王祇見厥/祖固不可用凶服矣漢唐新主即位皆行冊禮君臣)
　(亦皆吉服追述先帝之命以告嗣王韓文外集順宗/實錄中有此事可考蓋易世傳授國之大事當嚴其)
　(禮而王侯以國為家雖先君之喪猶以為己私服也/五代以來此禮不講則始終之際殊草草矣康王釋)
　(斬衰而服衮冕於禮為非孔子取之又不知如何設/使制禮作樂當此之職只得除之  葉氏曰天子即)
　(位之禮後世無傳焉春秋猶有可考君薨世子嗣位/於喪次殯而未𦵏葬而未踰年者不敢死其君故不)
　(敢踐其正位不敢朝廟而主祭封内三年稱子縁臣/民之心不可一日無君則不得已而嗣位縁始終之)
　(義一年不可以兩君則猶不敢當君位故必至明年/而後朝廟正君位改元春秋始書公即位焉然則成)
　(王始殯而康王即内朝以見諸侯禮歟諸侯踰年而/朝廟即位以吉服乎以凶服乎不可知也然古者吉)
　(凶不同事孔子曰羔裘𤣥冠不以甲吉服不可為凶/事則凶服不可為吉事亦明矣魯莊未終桓喪王命)
　(主王姬嫁説者曰衰麻不可以接弁冕諸侯大夫葬/晉平公將以幣行子産曰喪安用幣子皮固請以行)
　(既葬諸侯之大夫欲因見新君叔向辭之曰大夫之/事畢矣而又命孤孤斬焉在衰經之中其以嘉服見)
　(則喪禮未畢其以喪服見是重受弔也古人謹於吉/凶之服如此其嚴也康王之事必有不得已而然者)
　(蓋成王初即位猶有三監淮夷殷民之變微周公天/下未可知況不及成王周公者乎故召公權一時之)
　(宜而遽正君臣之分若曰三年之喪天下之通喪也/繼世以正大統亦天下之大義也通喪上下之所同)
　(而大義天子諸侯之所獨故不以通喪廢大義而吉/凶不可相亂則以冕服朝諸侯以為常禮則不可以)
　(為非禮則亦不可傳及後世卒不能奪康王之為然/後知二書之錄於經非孔子不能權之於道以盡萬)
　(世之變也朝吕氏曰舜除堯喪格廟而咨岳牧成王/除武王喪  廟而訪羣臣皆百代之正禮然成湯方)
　(殁伊尹遽偕侯甸羣后以訓太甲禮固有時而變也/説者不疑太甲受伊尹之訓於居憂之時乃疑康王)
　(受召畢諸侯之戒於宅恤之日過矣祀復齋董氏曰/伊尹以冕服奉嗣王歸于亳乃在三  之十有二月)
　(是時三年之喪畢去凶即吉禮之常也伊訓所謂惟/元祀十有二月乙丑伊尹祀于先王乃太甲居仲壬)
　(之喪伊尹攝政則祭於湯廟者伊尹也援此為證恐/未為安  陳氏傳良曰釋冕反喪服東坡嘗疑之某)
　(嘗以問之鄉先生鄉先生曰惜乎東坡疑之而不加/察也召公畢公皆盛徳又老于更事者豈不知禮蓋)
　(其身先見周公以叔父之親擁輔太子而流言之變/起于兄弟非周公之忠誠則社稷岌岌乎殆哉矣故)
　(於康王之立特為非常之禮迎之南門衛之干戈奉/之冊書被之冕服而又率諸侯北面而朝之以與天)
　(下共立新君使之曉然知所定而無疑其意逺矣蓋/自秦漢而下授受成於宫聞之曖昧而擁立出於一)
　(人之予奪禍天下國家不少然後知二公老練坐鎮/安危之機送往事居中外無間未易以泥常論也)
　(新安陳氏曰蘇氏之論主於守經葉吕陳氏之論出/於達權守經合理之正而不可破達權亦當察事之)
　(宜而不可膠召公在當時必有迫於不得已懲創於/往事而不敢輕者觀其布置舉措重大周宻徴召會)
　(集翕合安徐若臨大敵當大難然諸侯咸在或謂問/疾者尚留而因受其朝非也觀其言曰庶邦侯甸男)
　(衛曰率西方諸侯入左率東方諸侯入右則徴召於/既崩之餘翕集於一旬之内可見又觀張皇六師一)
　(語則當時事勢亦可想矣紀載始末節節備具兩篇/之中辭繁不殺前後五十六篇紀載無似此之詳者)
　(復齋援伊尹事調祠先王者伊尹攝行固然矣然奉/嗣王祗見厥祖即其下一句不知伊尹奉太甲廟見)
　(成湯其凶服乎抑吉服乎證之朱子之説當制禮也/一條固主蘇氏答潘子善一條未嘗必主蘇氏但未)
　(知二説孰先孰後/耳莫若兩存之)
　
　
　
　
　
　
　書經大全卷九
欽定四庫全書
　書經大全卷十
　　　　　　　　　　　明　胡廣等　撰
　　畢命
　　　康王以成周之衆命畢公保釐此其冊命也今
　　　文無古文有　唐孔氏曰漢律厯志云康王畢
　　　命豐刑曰惟十有二年六月庚午朏王命作冊
　　　書豐刑此偽作者傳聞舊語得其年月不得以
　　　下之辭妄言作豐刑耳亦不知豐刑之言何所
　　　道也(吕氏曰周公始遷商民戒長治者不忌于/凶徳包以大度善惡竝育以安反側也至)
　　　(君陳則商民寖服周化故簡修進良猶未大區/别也至康王則世變風移矣苟猶兼蓄並容則)
　　　(餘孽不除終為良民之害故命畢公分别居里/不惟惡不能以染善亦將無以自容勢不得不)
　　　(入于善矣此周之治所以成也葢惟此時然後/可以舉此政為治之序固如此  愚按康王之)
　　　(命畢公其要只在保釐東郊休于前政而已也/  問商之代夏去唐虞未逺而湯之得民不聞)
　　　(有誥諭之勤至周之代商自后稷公劉至于文/武成王之世商民未愜周化尚勤諸書之訓而)
　　　(世變風移僅見于三紀之後其遺風猶未殄何/邪潛室陳氏曰三代子孫惟商多賢君故其徳)
　　　(意在人久而未忘雖王澤旣/斬之後猶有一線之微在也)
惟十有二年六月庚午朏越三日壬申王朝步自宗周
至于豐以成周之衆命畢公保釐東郊
　康王之十二年也畢公嘗相(去/聲)文王故康王就豐文
　王廟命之成周下都也保安釐理也保釐即下文旌
　别(必列反/下同)淑慝之謂葢一代之治體一篇之宗要也
　(陳氏大猷曰釐雖有辨别分埋之意曰保則有恩意/行乎其間非斬然割裂無復潤澤也以保為釐葢有)
　(欲竝生/哉之意)
王若曰嗚呼父師惟文王武王敷大徳于天下用克受
殷命
　畢公代周公為太師也文王武王布大徳于天下用
　能受殷之命言得之之難也
惟周公左右(音佐/佑)先王綏定厥家毖(音/祕)殷頑民遷于洛
邑宻邇王室式化厥訓旣歴三紀世變風移四方無虞
予一人以寧
　十二年曰紀父子曰世周公左右文武成王安定國
　家謹毖頑民遷于洛邑宻近王室用化其教旣歴三
　紀世已變而風始移今四方無可虞度(達各/反)之事而
　予一人以寧言化之之難也
道有升降政由俗革不臧厥臧民罔攸勸
　有升有降猶言有隆有汚也周公當世道方降之時
　至君陳畢公之世則將升于大猷矣為政者因俗變
　革故周公毖殷而謹厥始君陳有容而和厥中皆由
　俗為政者當今之政旌別淑慝之時也苟不善其善
　則民無所勸慕矣(新安陳氏曰臧厥臧即下文旌淑/彰善之事所謂勸則使慝惡者皆)
　(克畏/慕也)
惟公懋徳克勤小物弼亮四世正色率下罔不祇師言
嘉績多于先王予小子垂拱仰成
　懋盛大之義予懋乃徳之懋小物猶言細行(胡孟反/下同)
　也言畢公旣有盛徳又能勤於細行輔導四世風采
　凝峻表儀朝著(音潮注謂朝内/列位有常處)若大若小罔不祇服
　師訓休嘉之績葢多於先王之時矣今我小子復何
　為哉垂衣拱手以仰其成而已康王將付畢公以保
　釐之寄故叙其徳業之盛而歸美之也(唐孔氏曰小/物猶小事也)
　(能勤小事大事必勤矣故舉此以為畢公之善晉語/言文王之事云詢于八虞訪于莘尹重之以周召畢)
　(榮是畢公文王之世以為大臣也懋吕氏曰畢公天/下大老康王不稱其成徳而稱其  徳不稱其總大)
　(禮而稱其勤小物者葢以成徳自居則止矣於小物/忽焉亦非造次必於是者惟勉以徳者貫稚耄而不)
　(息故勤于物者一小大而無問所新安陳氏曰不矜/細行終累大徳公于小物克勤  以愈見其懋徳之)
　(誠也人林氏曰正色率下所謂正其衣冠尊其瞻視/儼然  望而畏之者也  史氏漸曰忠厚近迂澗老)
　(成若遲鈍先王終不以此易彼者葢世臣舊徳功業/已見于時聞望已孚于人商功利課殿最雖不若新)
　(進者至於雍容廟堂天下想聞其風采足以廉頑立/懦敦薄厲偷如泰山喬嶽初無運動之勞而功之及)
　(人厚矣畢公四世元老雖有不可及之盛徳常有不/自足之誠心小物不以不必勤而不勤嘉績不以己)
　(多于前時而或怠正色斂容而使人之非意自消出/辭吐氣而使天下之羣心胥服保釐之任捨公其誰)
王曰嗚呼父師今予祇命公以周公之事往哉
　今我敬命公以周公化訓頑民之事公其往哉言非
　周公所為不敢屈公以行也
旌别淑慝表厥宅里彰善癉(音/亶)惡樹之風聲弗率訓典
殊厥井疆俾克畏慕申畫郊圻(音/其)慎固封守以康四海
　淑善慝惡癉病也旌善别惡成周今日由俗革之政
　也表異善人之居里如後世旌表門閭之類顯其為
　善者而病其為不善者以樹立為善者風聲使顯於
　當時而傳於後世所謂旌淑也其不率訓典者則殊
　異其井里疆界使不得與善者雜處(音/宁)禮記曰不變
　移之郊不變移之遂即其法也使能畏為惡之禍而
　慕為善之福所謂别慝也圻與畿同郊圻之制昔固
　規畫矣曰申云者申明之也封域之險昔固有守矣
　曰謹云者戒嚴之也疆域障塞(入/聲)歲乆則易(音異/下同)湮
　(音/因)世平則易玩時緝而屢省(悉井/反)之乃所以尊嚴王
　畿王畿安則四海安矣(王氏曰彰善者而著之則惡/者恥其不若然則惡者病矣)
　(使人有所感動曰風使人有所聽聞曰聲偃夏氏曰/庶望風而化聞聲而應如風動於此而物  於彼聲)
　(振于此而響應于彼也而吕氏曰榮辱不止於一時/而流芳遺臭將傳百世  未冺所謂樹之風聲也人)
　(存政舉人亡政息惟風聲所傳則可以鼓動千百年/之逺雖事往迹陳而興起如新弗率者殊其井疆豈)
　(真欲絶之而置之人類之外哉欲其畏慕而卒歸于/善而已此旌别之本心也五陽一隂然後可以夬决)
　(揚庭不知時義而錯施之為惡者衆或以召亂矣因/區别里閭遂幷郊圻封守而整齊之公其念哉當以)
　(渾厚敦朴鎮之也句新安陳氏曰旌别淑慝一句綱/也表厥至風聲三  旌淑也弗率至畏慕三句别慝)
　(也東郊之政以保為釐旌别淑慝者釐也義之盡也/本心欲其畏慕而同歸于善者以保為釐也仁之至)
　(也又樹立為善者之風聲見其善善之長俾為惡者/畏慕見其惡惡之短有以人治人改而止之意愛之)
　(深待之厚如此卒化浮薄為忠厚宜哉風必有聲聞/夷惠之風聞即聞風之聲也王夏分為二字未當吕)
　(以使惡者遺臭兼言不若専以樹善者風聲使流芳/而人聞風興起表宅里樹風聲使人知善之可慕旌)
　(淑也弗率訓殊井疆使人知惡之可畏/别慝也不可為癉惡所疑彰善即癉惡)
政貴有恒辭尚體要不惟好(去/聲)異商俗靡靡利口惟賢
餘風未殄公其念哉
　對暫之謂恒對常之謂異趣(去/聲)完具而已之謂體衆
　體所會之謂要政事純一辭令簡實深戒作聰明趨
　浮末好異之事凡論治體者皆然而在商俗則尤為
　對病之藥也蘇氏曰張釋之諫漢文帝秦任刀筆之
　吏爭以亟(咅/棘)疾苛(咅何/急也)察相髙其弊徒文具無惻隠
　之實以故不聞其過陵夷至于二世天下土崩今以
　嗇(咅/色)夫口辯而超遷之臣恐天下隨風靡爭口辯無
　其實凡釋之所論(去/聲)則康王以告畢公者也(夏氏曰/體則具)
　(于理而無不足要則簡而亦不至於有餘謂辭理足/而簡約也政辭如此皆不好異者能之政而好異則)
　(恱須臾而厭持久不能有恒言而好異則言浮于理/言徒多而理不足安能體要  唐孔氏曰韓宣子稱)
　(紂使師襄作靡靡之樂靡靡者相隨順之意所新安/陳氏曰利口即辭體要之反惡利口逺佞人  關大)
　(矣體陳氏雅言曰政有恒則純清而不擾故以為貴/辭  要則典重而不浮故以為尚若政而好異則安)
　(能有恒言而好異則安能體要畢公四世元/老雖無此失而所以告戒之道當如此也)
我聞曰世禄之家鮮(上/聲)克由禮以蕩陵徳實悖天道敝
化奢麗萬世同流
　古人論世禄之家逸樂(音/洛)豢養其能由禮者鮮矣旣
　不由禮則心無所制肆其驕蕩陵蔑有德悖亂天道
　敝壊風化奢侈美麗萬世同一流也康王將言殷士
　怙侈滅義之惡故先取古人論世族者發之(家氏復/禮曰觀)
　(此則洛邑所遷豈/多世禄之家歟)
兹殷庶士席寵惟舊怙(音/户)侈滅義服美于人驕淫矜侉
將由惡終雖收放心閑之惟艱
　吕氏曰殷士慿藉光寵助發其私欲者有自來矣私
　欲公義相為消長(上/聲)故怙侈必至滅義滅義則無復
羞惡之端徒以服飾之美侉之于人而身之不美則
　莫之恥也流而不反驕淫矜侉百邪竝見(咅/現)將以惡
　終矣洛邑之遷式化厥訓雖已收其放心而其所以
　防閑其邪者猶甚難也(陳氏經曰人之心莫難收於/已放之時尤莫難閑於既收)
　(之後苟其根尚在雖一時知所收斂將觸事而發此/閑之所以為難也  夏氏曰周公君陳相繼化商雖)
　(收其放心然閑之尚難畢公當有以閑/之下文訓以徳義古訓又言閑之之道)
資富能訓惟以永年惟徳惟義時乃大訓不由古訓于
何其訓
　言殷士不可不訓之也資資財也資富而能訓則心
　不遷於外物而可全其性命之正也然訓非外立教
　條也惟徳惟義而已徳者心之理義者理之宜也徳
　義人所同有也惟徳義以為訓是乃天下之大訓然
　訓非可以己私言也當稽古以為之說葢善無證則
　民不從不由古以為訓于何以為訓乎(陳氏經曰禮/義生於富足)
　(既富以養其身又訓以養其心全正性所以順正命/此所以永年也所謂能訓豈外人心天理而他有所)
　(謂訓哉徳者人心之所得義者人心之所宜根於人/心之所同然此之謂大訓古訓所載亦惟徳義而已)
　(即人心之所同然而證諸古所已然非徳義之外有/古訓也畢公之化本諸同然而民易從參諸已然而)
　(民易信閑之之道孰過於此君陳尚有辟以止辟三/細不宥之說此篇雖歴數商俗之不美然惟務區别)
　(以生其愧教訓以導其善無片言及于刑葢純以徳/化而刑措不用信矣  新安陳氏曰訓以徳所以化)
　(其陵徳訓以義所以化其㓕義旌别淑慝以商人化/商人也所以興起其勸慕之微權崇徳義稽古訓反)
　(身以化商人也所以反求其訓化之大本化商之道/至是盡矣  陳氏大猷曰不由古人徳義之訓以訓)
　(之是非徳之徳非義之義也如老氏以清靜為徳揚/氏以為我為義何以為訓乎  陳氏雅言曰殷民固)
　(不可以不使之富而尤不可以不使之知所訓也富/而不知所訓則不與驕奢期而驕奢至不與危亡期)
　(而危亡至求欲永年其可得乎故既富之餘則必當/使之知訓而訓之大者則惟在于徳義而已葢殷士)
　(之失在於以蕩陵徳怙侈滅義失其同然故訓以徳/所以化其陵徳訓以義所以化其滅義亦因其所同)
　(然者還以導之而已然而徳義惟出於人心同然之/理故為訓之大也而非稽諸古以為訓則吾恐徳其)
　(徳而非古人之所謂徳義其義而非古人之所謂義/禮記所謂無徴不信不信民弗從者也故不由古訓)
　(其將何以為訓乎此欲/反求其為訓之本也)
王曰嗚呼父師邦之安危惟兹殷士不剛不柔厥徳允
修
　是時四方無虞矣蕞爾殷民化訓三紀之餘亦何足
　慮而康王拳拳以邦之安危惟繫于此其不苟於小
　成者如此文武周公之澤其深長也宜哉不剛所以
　保之不柔所以釐之不剛不柔其徳信乎其修矣(王/氏)
　(炎曰忿其不從而以剛制之則必怨慮其難制而以/柔遇之則必玩惟不偏於剛柔而處之以中則徳允)
　(修而商人化矣以吕氏曰始皇以安危係於匈奴而/急之以剛徳宋  安危係於藩鎮而緩之以柔皆以)
　(致亂周葉氏曰不剛不柔即寛而有制從容以和/之意  公君陳畢公非有意於同同合於道耳)
惟周公克慎厥始惟君陳克和厥中惟公克成厥終三
后協心同底于道道洽政治澤潤生民四夷左衽罔不
咸賴予小子永膺多福
　殊厥井疆非治之成也使商民皆善然後可謂之成
　此曰成者預期之也三后所治者洛邑而施(去/聲)及四
　夷王畿四方之本也吳氏曰道者致治之道也始之
　中之終之雖時有先後皆能即其行事觀其用心而
　有以濟之若出於一時若成於一人謂之協心如此
　(朱子曰衽衣衿也左衽夷狄之俗/四時之序不同而同於成歲功也)　(張氏曰三后猶/陳氏經曰慎始)
　(毖殷頑民也和中從容以和也今日惟防閑之使前/口之功不壊耳事莫難於成終少有懈弛則二公之)
　(化皆為之不終矣聖賢之政雖有始中終之異其心/與道則無始中終之殊謂之洽謂之潤漸漬積累豈)
　(一日之功遽能如此哉商民蕞爾甚微而所係甚重/逺而四夷尊而人主近而畢公之身逺而畢公之子)
　(孫皆有賴於此可見周家以化商民為重必如是而/後可以盡成終之責  陳氏雅言曰殷民初遷周公)
　(治之造端正始不可少愆也故曰克慎周公既沒君/陳繼之保養撫摩以和為貴也故曰克和既歴三紀)
　(世變風移旌别淑慝申畫郊圻此政畢公其時也有/周公君陳以慎之和之於始中而無畢公以任之於)
　(其後則是猶耕而不穫前人之功皆為虗棄矣故曰/克成三后之政雖有克慎克和克成之不同三后之)
　(時雖有厥始厥中厥終之或異然其心則無不協論/其道則無不同猶四時之運寒暑温涼之候有異生)
　(長收藏之化有殊而皆相資以成歲功一也三后之/意皆期于化殷而已故曰協心所施雖異然因時制)
　(宜各得當于理故曰同底于道聖賢心恊道同故能/仁漸義摩而道化浹洽綱舉目張而政事修治漸漬)
　(積累澤之深入於民者豈一朝一夕所/能致哉康王此言期望於畢公者至矣)
公其惟時成周建無窮之基亦有無窮之聞(去/聲)子孫訓
其成式惟乂
　建立訓順式法也成周指下都而言吕氏曰畢公四
　世元老豈區區立後世名者而勲徳之隆亦豈少此
　康王所以望之者葢相期以無窮事業乃尊敬之至
　也
嗚呼㒺曰弗克惟既厥心㒺曰民寡惟慎厥事欽若先
王成烈以休于前政
　蘇氏曰曰弗克者畏其難而不敢為者也曰民寡者
　易(咅/異)其事以為不足為者也前政周公君陳也(陳氏/大猷)
　(曰事之不立非視之太重而畏其難則視之太輕而/忽其易能盡其心則雖難無不舉不謹其事則雖易)
　(不能舉深王氏炎曰觀殷民不輕於從周見殷先王/徳澤之  觀三后化殷殷卒依於周者八百年見周)
　(家仁厚之至非張氏曰觀周公之處商民其忠厚仁/恕激勸之方  後人可及也在白起項羽處之則坑)
　(之矣若晉武苻堅處之則有劉元海慕容垂之亂矣/周公肯為此乎嗚呼殺之既不可用之又不可於是)
　(遷之洛邑使日見周之仁政日聞周之仁聲日親周/之仁人君子優游涵養以變易其不服之心如此者)
　(三十六年矣難化者或老或死已化者方少方生於/是時也得不有激勵之方以一新其耳目為永久之)
　(計乎君陳分正固有其兆矣至於畢公乃曉然旌别/淑慝使善惡有所勸戒又申畫郊圻慎固封守使姦)
　(者無所覬而居者常慮危抑又思風俗之根本在於/世禄之家乃訓之使皆由於徳義既有善惡之分以)
　(起其心又有徳義之訓以美其俗則非特中國尊榮/而四夷亦皆受其賜矣皆周公經營之君陳祖述之)
　(而畢公成就之也三后協心同底于道豈虚辭哉禮/董氏鼎曰或曰成湯革夏未㡬繼以太甲敗度敗)
　(伊尹居之桐者三年夏之餘民帖然安静伊尹輔商/不見有區處夏人事何其易也武王克商繼以武庚)
　(之叛周公成王康王所以區處殷人今見於大詰洛/誥多士多方君陳畢命諸書何其難也豈夏之民醇)
　(至商獨頑歟得非湯僅放桀武王乃殺紂成王又殺/武庚商之餘民豈無忠臣義士痛心疾首者乎况又)
　(辟管叔于商骨肉至親尚猶不免何以服讐民哉所/以紛紛久而不定歟愚曰不然湯武於桀紂同謂之)
　(伐桀敗而遁因放之巢紂敗而死遂謂之殺乃紂罪/浮于桀非武不仁于湯也紂既死立其子以奉其祀)
　(終武之世無叛意武崩成幼管蔡流言以王室至親/反率前代餘孽以叛由此一動而不復靜則管叔之)
　(罪也故曰民不靜亦惟在王宫邦君室葢謂亂始於/汝而禍延于我管叔不叛則武庚不誅以此不服而)
　(非讐于武王成王也然其所以久而未革者則以殷/俗尚質其蔽也易惑而難曉盤庚遷都為民利耳浮)
　(言胥動至煩三書之訓諭猶父兄之訓子弟尚且如/是况視隣人為讐者於其言肯遽從乎雖然無殷人)
　(之頑不見周家之仁銅隂沍寒終消融於春風和氣/中嗚呼仁哉  吕氏曰成康竝稱成王見於詩書者)
　(多康王自誥諸侯外惟畢/命耳讀此亦可見其賢矣)
　　君牙
　　　君牙臣名穆王命君牙為大司徒此其誥命也
　　　今文無古文有(問君牙冏命等篇見得穆王氣/象甚好而後來乃有車轍馬迹)
　　　(馳天下之意何也朱子曰此篇乃内史之屬所/作猶今之翰林作制誥然如君陳周官蔡仲之)
　　　(命微子之命等篇亦是當時此等文字自有格/子首呼其名而告之末又為嗚呼之辭以戒之)
　　　(篇篇皆然觀之可見刑吕氏曰穆王書三篇君/牙冏命初年書也吕  末年書也中雖放逸不)
　　　(克保其始之祗畏然暮年哀敬初心復還舜命/契為司徒止一語而君牙贊書至一篇世降而)
　　　(文勝也然周家之/典刑文獻在焉)
王若曰嗚呼君牙惟乃祖乃父世篤忠貞服勞王家厥
有成績紀于太常
　王穆王也康王孫昭王子周禮司勲云凡有功者銘
　書於王之太常司常云日月為常畫日月於旌旗也
惟予小子嗣守文武成康遺緒亦惟先王之臣克左右
(音佐/佑)亂四方心之憂危若蹈(音/道)虎尾涉于春氷
　緒統緒也若蹈虎尾畏其噬若涉春氷畏其陷言憂
　危之至以見求助之切也(張氏曰穆王父昭王南征/不復故有蹈虎涉氷之喻)
　(然隠諱其事又迂緩其辭不足以感動人心無志可/知矣其後車轍馬迹周於天下周道衰焉  新安陳)
　(氏曰先王之臣或作先正孔注亦惟祖父之臣正作/先正東齋云先正說見說命作先正當從孔注又按)
　(君牙稱君必有國成康時芮伯為/司徒伯爵諸侯也君牙當是其後)
今命爾予翼作股肱心膂纉乃舊服無忝祖考
　膂脊也舊服忠貞服勞之事忝辱也欲君牙以其祖
　考事先王者而事我也
𢎞敷五典式和民則爾身克正㒺敢弗正民心㒺中惟
爾之中
　𢎞敷者大而布之也式和者敬而和之也則有物有
　則之則君臣之義父子之仁夫婦之别長㓜之序朋
　友之信是也典以設教言故曰𢎞敷則以民彝言故
　曰式和此司徒之教也然教之本則在君牙之身正
　也中也民則之體而人之所同然也正以身言欲其
　所處無邪行也中以心言欲其所存無邪思也孔子
　曰子率以正孰敢不正周公曰率自中此告君牙以
　司徒之職也(張氏曰和民則在我而已惟正惟中民/則和矣  葉氏曰示以正在身復其中)
　(在心此立教之本然陳氏大猷曰以其常行而不可/易謂之典以其截  而不可越謂之則教之理雖不)
　(外乎人之性然教之本則在君牙之身與心正者容/有不中中則無有不正身之正勉強修飭者能之心)
　(之中非存養純熟不能也故穆王既欲君牙正身以/率民身之正尤欲其存心之中以感民心之中則民)
　(則和五典惇矣敷典和則因民心之同得者教之爾/正爾中即吾心之先得者率之也於身先言爾于心)
　(先言民互文耳聞陳氏雅言曰典曰𢎞敷欲其大而/布之使民無不  也則曰式和欲其敬以和之使民)
　(無不化也然此特為教之道耳至于立教之本則在/君牙之身與心焉爾身正爾心中則爾之典修而則)
　(治民身正民心中則民之典亦無不修/民之則亦無不治矣此立教之本也)
夏暑雨小民惟曰怨咨冬祁寒小民亦惟曰怨咨厥惟
艱哉思其艱以圖其易(音/異)民乃寧
　祁大也暑雨祁寒小民怨咨自傷其生之艱難也厥
　惟艱哉者嘆小民之誠為艱難也思念其難以圖其
　易民乃安也艱者饑寒之艱易者衣食之易司徒敷
　五典擾兆民兼教養之職此又告君牙以養民之難
　也(陳氏雅言曰夏而暑暑而至於雨此天時之常也/然小民不得其食殆其怨咨冬而寒寒而至於祁)
　(此亦天時之常也然小民之不得其衣者殆其怨咨/暑雨之時而阻之以無食祁寒之時而厄之以無衣)
　(民生之難難誠何如也為人上者其可以肥甘適口/輕煖適體而或忘之故民飢寒之艱既不可不為之)
　(思而其衣食之易尤不可不為之圖能思其艱而不/能圖其易則亦徒思而已耳與不知者奚以異惟能)
　(思之而又能圖之則所謂艱者易而怨咨者寧矣司/徒之職實兼教養穆王告君牙以此欲其共此心也)
嗚呼丕顯哉文王謨丕承哉武王烈啓佑我後人咸以
正㒺缺爾惟敬明乃訓用奉若于先王對揚文武之光
命追配于前人
　丕大謨謀烈功也文顯於前武承於後曰謨曰烈各
　指其實而言之咸以正者無一事不出於正咸㒺缺
　者無一事不致其周宻若順對荅配匹也前人君牙
　祖父(唐孔氏曰文始謀造周故美其謀武功業成就/故美其業  張氏曰先王指成康  新安陳氏)
　(曰光命即顯謨武烈不過承文謨雖烈亦謨也所以/於文武總言光命也文武之光命武康已對揚之今)
　(又能奉若成康所以對揚文武之意也如此則君牙/可追配其祖父矣舜命契為司徒不過曰敬敷五教)
　(在寛今穆王命君牙其詳雖至於一篇其要不出舜/之一語前曰𢎞敷五典式和民則敷五教在寛也此)
　(曰敬明乃訓敬敷五教也帝舜此言豈惟穆王不能/易萬世掌教者不能易也  陳氏雅言曰文王之謨)
　(大而能顯則其造有周之謀者于是至矣武王之烈/大而能承則其成有周之功者亦于是至矣文顯于)
　(前武承于後曰謨曰烈所以開啓佑助我之後人者/無一事而不出于正亦無一事而不致其周前王之)
　(為子孫慮至矣今爾君牙為司徒之宫所居之職前/日乃祖乃父之職所訓之民昔君文武成康之民也)
　(為訓之道不可以不敬而尤不可以不明敬以待之/明以告之則為教之道得矣如是豈特司徒之職能)
　(盡而已將以奉若先王之道兼得之也豈但先王之/道能奉若之而已將以追配前人之美在于此也能)
　(敬明乃訓則于先王之道見其能奉承而不墜若順/而不違於祖父之政能追及而不失配合而不爽是)
　(則君牙豈惟無負于君抑無負于先王無負于文武/矣豈惟無愧于己抑無愧于乃祖乃父矣此在君牙)
　(所當深/勉也)
王若曰君牙乃惟由先正舊典時式民之治亂在茲率
乃祖考之攸行昭乃辟之有乂
　先正君牙祖父也君牙由祖父舊職而是法之民之
　治亂在此而已法則治否則亂也循汝祖父之所行
　而顯其君之有乂復申戒其守家法以終之按此篇
　専以君牙祖父為言曰纉舊服曰由舊典曰無忝曰
　追配曰由先正舊典曰率祖考攸行然則君牙之祖
　父嘗任司徒之職而其賢可知矣惜載籍之無傳也
　陳氏曰康王時芮伯為司徒君牙豈其後耶(董氏鼎/曰司徒)
　(職在掌教敷五典擾兆民所當為也葢必先教之而/倫理明然後治之而爭奪息苟作以教化為急先務)
　(則為之民者㝠然㒺覺卒犯刑辟是所謂㒺民以陷/罪也為民父母豈忍為之哉穆王肆其侈心所至將)
　(有車轍馬迹而猶知以大司徒為/重此所以雖荒而不至于亡歟)
　　冏命
　　　穆王命伯冏為太僕正此其誥命也今文無古
　　　文有　吕氏曰陪僕暬(音/泄)御之臣後世視為賤
　　　品而不之擇者曾(咅/層)不知人主朝夕與居氣體
　　　移養常必由之潛消黙奪於㝠㝠之中而明爭
　　　顯諫於昭昭之際抑末矣自周公作立政而嘆
　　　綴衣虎賁知恤者鮮(上/聲)則君徳之所繫前此知
　　　之者亦罕矣周公表而出之其選始重穆王之
　　　用太僕正特作命書至與大司徒略等其知本
　　　哉(陳氏大猷曰周禮止有太僕下大夫二人此/言太僕正正其長也又有祭僕御僕𨽻僕戎)
　　　(僕齊僕道僕田僕等正皆長之上薰陶涵飬乎/君徳下簡擇表率乎羣僚所繫甚重故冏命焉)
　　　(終蘇氏曰昭王南征不復至齊桓乃以問楚是/  穆王之世君弑而賊不討也王終無憤恥之)
　　　(心乃欲車轍馬迹周於天下今觀君牙伯冏二/書皆無哀痛慘怛之意但曰嗣先王宅丕后而)
　　　(已非祭公謀父以祈招之詩收王放心王其不/没乎  張氏曰伯冏之為太僕正穆王馳驟天)
　　　(下而不能正救者也然三復二篇其言殷勤懇/惻何也曰唐徳宗何人哉陸贄作奉天詔書山)
　　　(東父老為之感泣則二篇之命豈非當時仁人/君子憫王之無志故修辭立誠以勸勵其臣下)
　　　(歟不復齋董氏曰夫子何為録之曰聖/人  以人廢言亦取秦穆悔過之意)
王若曰伯冏惟予弗克于徳嗣先人宅丕后怵惕(音出/剔)
惟厲中夜以興思克厥愆
　伯冏臣名穆王言我不能于徳繼前人居大君之位
　恐懼危厲中夜以興思所以免其咎過(復齊董氏曰/穆王命君牙)
　(曰心之憂危若蹈虎尾命伯冏曰怵惕維厲中夜以/興此即位之初知以父讎為恥故言如此然終穆王)
　(之世復讎之事無聞焉二篇/之書豈果出穆王之口也哉)
昔在文武聰明齊聖小大之臣咸懐忠良其侍御僕從
(去/聲)㒺匪正人以旦夕承弼厥辟出入起居㒺有不欽發
號施令㒺有不臧下民祗若萬邦咸休
　侍給侍左右者御車御之官僕從太僕羣僕凡從王
　者承承順之謂弼正救之謂雖文武之君聰明齊聖
　大小之臣咸懐忠良固無待于侍御僕從之承弼者
　然其左右奔走皆得正人則承順正救亦豈小補哉
　(陳氏大猷曰聰明自其質之生知者言之齊聖自其/徳之充于極至者言之出入起居發號施令就太僕)
　(職掌而言盖太僕掌正王之服位出入王之大命掌/諸侯之復逆復王之荅報逆下之敷奏君之起居號)
　(令皆與有職焉善吕氏曰文武動容周旋何嘗不中/禮號令何嘗不  今必先言近臣承弼之功而後及)
　(此葢左右交修近臣之常職而内外交相養亦聖人/不已之誠也又曰世主出入起居漫不加省徒欲謹)
　(於議令之時所謂咸其輔頰舌感人之末者也民若/邦休豈口舌所能辦哉  林氏曰左右近習非人則)
　(朝夕漸染入于邪僻而不自知大臣雖賢君心已蠧/矣故須小大忠良必羣僕皆正人而後可  陳氏雅)
　(言曰穆王命伯冏為太僕正意謂昔在文武之為君/有聰明齊聖之徳其小大之臣又皆懐忠良之志君)
　(聖臣賢若無待于侍御僕從之助矣而當時給侍左/右與凡車御之官其太僕羣僕與凡從王之職又莫)
　(匪正直之人而能自旦至夕以承其君之善以弼其/君之過則其得近臣之助者如此是以文武之徳修)
　(於上舉動之間無有不敬號令之出無有不善是以/文武之化行于下下民之衆無不祗若萬邦之廣無)
　(不休美以文武之聖且必得近習之助而况于穆王/乎以文王武王之臣咸懐忠艮且尤謹此而况穆王)
　(之時乎穆王此言葢有/求助于伯冏之意也)
惟予一人無良實賴左右前後有位之士匡其不及繩
愆糾(咅/九)謬格其非心俾克紹先烈
　無良言其質之不善也匡輔助也繩直糾正也非心
　非僻之心也先烈文武也(問格其非心之格訓正恐/是如格式之格以此律人)
　(之不正者否朱子曰今人如言合格只是將此一物/格其不正者使歸于正如格其非心是說得深者大)
　(人格君心之非是說得淺者其陳氏大猷曰文武猶/資左右况予之無良乎匡救  惡而不知格其心則)
　(止於東而生於西惟格其非/心則拔本塞源末流自善)
今予命汝作大正正于羣僕侍御之臣懋乃后徳交修
不逮
　大正太僕正也周禮太僕下大夫也羣僕謂祭僕𨽻
　僕戎僕齊(則皆/反)僕之類穆王欲伯冏正其羣僕侍御
　之臣以勉進君徳而交脩其所不及或曰周禮下大
　夫不得為正漢孔氏以為太御中大夫葢周禮太御
　最長下又有羣僕與此所謂正于羣僕者合且與君
　同車最為親近也(張氏曰公卿進見有時僕御䙝近/無間有時者見其尊嚴無間者知)
　(其情性方其進見君臣之分甚嚴未易犯其顔色及/其䙝近君臣之情無間故可糾其過失救過于無間)
　(之時易為力救過於已發之後難為功懋徳交修正/侍御僕從之職也  鄒氏季友曰周禮夏官司馬祭)
　(僕掌眡祭祀𨽻僕掌王寢掃除戎/僕掌馭戎車齊僕掌馭金輅以賓)
慎簡乃僚無以巧言令色便辟(咅駢/僻)側媚其惟吉士
　巧好令善也好其言善其色外飾而無質實者也便
　者順人之所欲辟者避人之所惡(去/聲)側者姦邪媚者
　諛恱小人也吉士君子也言當謹擇汝之僚佐無任
　小人而惟用君子也又按此言謹簡乃僚則成周之
　時凡為官長者皆得自舉其屬不特辟除府史胥徙
　而已(吕氏曰治有體統王雖急于求助苟徧擇之則/叢脞矣故命一伯冏作大正使精擇其僚固不)
　(待王親擇也此為治之體統也陸贄在唐欲使諸司/長官各舉其屬亦庶㡬有見於此  張氏曰其惟吉)
　(士見巧令便/媚為凶人也)
僕臣正厥后克正僕臣諛厥后自聖后徳惟臣不徳惟
臣
　自聖自以為聖也僕臣之賢否係君徳之輕重如此
　吕氏曰自古小人之敗君徳為昏為虐為侈為縱曷
　其有極至於自聖猶若淺之為害穆王獨以是蔽之
　者葢小人之蠱其君必使之虚美薰心傲然自聖則
　謂人莫已若而欲予言莫之違然後法家拂士日逺
　而快意肆情之事亦莫或齟齬(音咀/語)其間自聖之證
　旣見而百疾從之昏虐侈縱皆其枝葉而不足論也
爾無昵于憸人充耳目之官迪上以非先王之典
　汝無比近小人充我耳目之官導君上以非先王之
　典葢穆王自量其執徳未固恐左右以異端進而蕩
　其心也
非人其吉惟貨其吉若時瘝(咅/關)厥官惟爾大弗克祗厥
辟惟予汝辜(咅/孤)
　戒其以貨賄任羣僕也言不于其人之善而惟以貨
　賄(囘上/聲)為善則是曠厥官汝大不能敬其君而我亦
　汝罪矣(吕氏曰後世近習更相表裏鮮不以利合捨/人才而論貨賄近習之通弊也自盤庚總貨)
　(寳之戒至此復見之成湯文武之隆未數數以貨防/其臣也共商周之衰乎  陳氏經曰穆王于此及吕)
　(刑皆言貨亦可見/其風俗之漸衰矣)
王曰嗚呼欽哉永弼乃后于彜憲
　彜憲常法也吕氏曰穆王卒章之命望於伯冏者深
　且長矣此心不繼造父(音/甫)為御周遊天下將必有車
　轍馬跡導其侈者果出於僕御之間抑不知伯冏猶
　在職乎否也穆王豫知所戒憂思深長猶不免躬自
　蹈之人心操舍之無常可懼哉(王氏曰近習之臣不/患其不能將順而莫)
　(之承惟患其不能救正而莫之弼故在先王則/稱其承弼在己則責之以永弼而不及于承焉)
　　吕刑
　　　吕侯為天子司寇穆王命訓刑以詰四方史録
　　　為篇今文古文皆有　按此篇專訓贖刑葢本
　　　舜典金作贖刑之語今詳此書實則不然葢舜
　　　典所謂贖者官府學校之刑爾若五刑則固未
　　　嘗贖也五刑之寛惟處(上/聲)以流鞭扑之寛方許
　　　其贖今穆王贖法雖大辟亦與其贖免矣漢張
　　　敞以討𦍑兵食不繼建為入榖贖罪之法初亦
　　　未嘗及夫(咅/扶)殺人及盗之罪而蕭望之等猶以
　　　為如此則富者得生貧者獨死恐開利路以傷
　　　治化曾謂唐虞之世而有是則法哉穆王巡逰
　　　無度財匱民勞至其末年無以為計乃為此一
　　　切權宜之術以斂(去/聲)民財夫子録之葢以示戒
　　　然其一篇之書哀矜惻怛猶可以想見三代忠
　　　厚之遺意云爾又按書傳(去/聲)引此多稱甫刑史
　　　記作甫侯言於王作修刑辟吕後為甫歟(朱子/曰吕)
　　　(刑一篇如何穆王說得散慢直從苖民蚩尤為/始作亂道起若說道都是古人元文如何出于)
　　　(孔氏者多分明易曉出於伏生者都難理會何/問贖刑所以寛鞭扑之刑則吕刑之贖刑如)
　　　(曰吕刑葢非先王之法也故程子有一䇿問云/商之盤庚周之吕刑聖人載之于書其取之乎)
　　　(抑將垂戒後世乎法蔡仲默論五刑不贖之意/曰是穆王方有贖  嘗見蕭望之言古不贖刑)
　　　(某甚疑之後來公省得贖刑不是古因取望之/傳看畢曰說得也無引證  問鄭敷文所謂甫)
　　　(刑之意是否曰便是他門都不去考那贖刑如/古之金作贖刑只是刑之輕者如流宥五刑之)
　　　(屬皆是流竄但有鞭作官刑扑作教刑便是法/之輕者故贖想見那穆王胡做到那晚年無錢)
　　　(使後撰出那般法來聖人也是志法之變處但/是他其中論不可輕於用刑之類也有許多好)
　　　(說話不可不知子唐孔氏曰書傳引此篇語多/稱甫刑者吕侯  孫後改封甫如詩之生甫及)
　　　(申不與我戌甫穆王時未有甫名後人以子孫/國號名之追稱甫刑若叔虞封唐子孫封晉而)
　　　(史記作晉世家曰林氏曰吕與甫猶荆與楚殷/與商  王氏炎  此書穆王之言而名吕刑者)
　　　(吕侯為周司寇言於王王命之參定刑書乃推/作刑之意以訓四方司政典刑者故以吕刑名)
　　　(之彭氏曰篇内言徳言中不一而足者豈非制/刑必本于徳用刑必合于中徳中二字實為此)
　　　(篇之/綱領)
惟吕命王享國百年耄(音/冐)荒度(達各/反)作刑以詰四方
　惟吕命與惟說命語意同先此以見(音/現)訓刑為吕侯
　之言也耄老而昏亂之稱荒忽也孟子曰從獸無厭
　(平/聲)謂之荒穆王享國百年車轍馬跡遍于天下故史
　氏以耄荒二字發之亦以見贖刑為穆王耄荒所訓
　耳蘇氏曰荒大也大度作刑猶禹曰予荒度土功荒
　當屬(音/燭)下句亦通然耄亦貶之之辭也(孔氏曰王享/國百年耄亂)
　(荒忽度時世所宜訓刑以治四方本唐孔氏曰記云/八十九十曰耄是耄荒為年老周  紀云穆王即位)
　(春秋已五十矣立五十五年崩無逸言其享國皆謂/在位之年此乃從王生年而數文不害意不與彼同)
　(三新安陳氏曰王享國百年耄荒如舜典云朕在位/  十有三載耄期耳當百年耄荒之時而能裁度作)
　(刑以詰四方乃見其篤老而尚精明仁厚非真耄亂/荒迷也荒度雖有益稷語可證然土功可言荒度作)
　(刑何荒度之有蔡氏只存蘇曰於下以備一說得之/矣詰如詰姦慝之詰  臨川吳氏曰吕矦為王司冦)
　(更定贖刑新制具載刑書因諸侯來朝王使吕矦以/書之意告命諸矦也穆王嗣位時年已五十享國百)
　(年葢在位五十年之後也詰治也/揆度作為刑書以詰治四方也)
王曰若古有訓蚩(音/癡)尤惟始作亂延及于平民㒺不寇
賊鴟義姦宄奪攘矯䖍
　言鴻荒之世渾厚敦龎蚩尤始開暴亂之端驅扇熏
　炙延及平民無不為冦為賊鴟義者以鴟張跋扈為
　義矯䖍者矯詐䖍劉也(史記五帝本紀神農世衰諸/侯侵伐蚩尤最强暴黄帝與)
　(蚩尤戰于涿/鹿之野殺之)
苖民弗用靈制以刑惟作五虐之刑曰法殺戮無辜爰
始淫為劓刵(咅/貳)㭬黥越兹麗刑并制㒺差有辭
　苗民承蚩尤之暴不用善而制以刑惟作五虐之刑
　名之曰法以殺戮無罪於是始過為劓鼻刵耳㭬竅
　黥面之法於麗法者必刑之并制無罪不復以曲直
　之辭為差别皆刑之也(孔氏曰九黎之君號曰蚩尤/為鴟梟之義三苗之君習蚩)
　(尤之惡頑凶若民之唐孔氏曰楚語云少昊氏之衰/九黎亂徳顓帝受  使復舊常則九黎在少昊之末)
　(非蚩尤也楚語又云三苗復九黎之惡鄭氏以苗民/即九黎之後顓帝誅九黎至其子孫為三國有罪者)
　(無辭無罪者有辭苗民斷獄並皆罪之無差簡有直/辭者  新安陳氏曰蚩尤苗民前後隔逺不必以九)
　(黎混雜言之按孔鄭氏之說皆未敢信又按吕氏謂/古未有五刑自苗民制之然後聖人始不得已而用)
　(之非也舜典稱象以典刑流宥五刑下文方及誅四/㓙三苗居一焉葢五刑其來久矣豈有苗民始作五)
　(刑舜乃效尤用之之理鄭殺鄧析而用其竹刑傳猶/譏之孰謂舜以三苗虐威而竄其身乃效其虐威而)
　(用其法乎曰作五虐之刑曰滛為劓刵㭬黥曰虐與/淫可見非即古之五刑必又暴虐淫過用之或如紂)
　(之炮烙剖心孫皓之鑿人日剥人面之類耳天討有/罪五刑五用帝王二千年相承莫之能改而謂始於)
　(苗民乎使果創始於苗民穆王方諄諄以苗民為戒/乃遵用其法乎不然必矣  臨川吳氏曰苗民三苗)
　(之君也蠻獠之處擅自雄長雖君其國非受天子命/而為諸侯也其實一民而已五虐之刑比舊五刑更)
　(加酷虐也曰法非法而謂之法也殺戮大辟也劓刵/皆劓辟不言剕辟者包於劓宫或曰刖字誤為刵也)
　(㭬宫辟黥墨辟并制一并制之不分輕重也有辭無/罪者也凡對獄有罪者無辭無罪者有辭苗民承蚩)
　(尤之暴不用善而制以刑改作五虐之刑為法大辟/既施于無罪而又過為四者深刻之刑凡麗於刑不)
　(分輕重而并其制無復/簡别其無罪而有辭者)
民興胥漸(咅/尖)泯泯(咅/閔)棼棼(音/紛)㒺中于信以覆詛盟虐威
庶戮方告無辜于上上帝監民㒺有馨香徳刑發聞惟
腥
　泯泯昏也棼棼亂也民相漸染為昏為亂無復誠信
　相與反覆詛盟而已虐政作威衆被戮者方各告無
　罪於天天視苗民無有馨香徳而刑戮發聞莫非腥
　穢吕氏曰形於聲嗟窮之反也動於氣臭惡之熟也
　馨香陽也腥穢隂也故徳為馨香而刑發腥穢也(陳/氏)
　(曰㒺中于信無中心出於誠信者信不由中也無馨/香之徳而發聞者惟腥穢之虐刑觀二始字見蚩尤)
　(為作亂之始而苗/民為淫刑之始)
皇帝哀矜庶戮之不辜報虐以威遏絶苗民無世在下
　皇帝舜也以書考之治苗民命伯夷禹稷臯陶皆舜
　之事報苗之虐以我之威絶滅也謂竄與分北之類
　遏絶之使無繼世在下國
乃命重(直容反/下並同)黎絶地天通㒺有降格羣后之逮在下
明明棐常鰥寡無葢
　重少昊之後黎髙陽之後重即羲黎即和也吕氏曰
　治世公道昭明為善得福為惡得禍民曉然知其所
　由則不求之𣺌茫㝠昧之間當三苖昏虐民之得罪
　者莫知其端無所控訴相與聽於神祭非其鬼天地
　人神之典雜揉瀆亂此妖誕之所以興人心之所以
　不正也在舜當務之急莫先於正人心首命重黎修
　明祀典天子然後祭天地諸侯然後祭山川髙卑上
　下各有分(音/紛)限絶地天之通嚴幽明之分(去/聲)焄(音/薰)蒿
　妖誕之說舉皆屏(音/丙)息羣后及在下之羣臣皆精白
　一心輔助常道民卒善而得福惡而得禍雖鰥寡之
　微亦無有葢蔽而不得自伸者也　按國語曰少皥
　氏之衰九黎亂徳民神雜揉家為巫史民瀆齊盟禍
　災荐臻顓頊受之乃命南正重司天以屬神北正黎
　司地以屬民使無相侵瀆其後三苗復九黎之徳堯
　復育重黎之後不忘舊者使復典之(唐孔氏曰羲是/重之子孫和是)
　(黎之子孫司天屬神司地屬民者令神與天在上民/與地在下定上下之分使民神不雜則祭享有度)
　(蘇氏曰自苗民瀆於詛盟人神相亂虢之亾也有神/降于莘即此類也  張氏曰傳曰國將興聽於民將)
　(亾聽於神三苗之俗以詛盟為事是聽命於神也奸/人每假神以作亂如漢末張角謀叛一日同起者三)
　(十六方張魯起兵亦以五斗米首過於神以誘人皆/是也絶地天通㒺有降格者絶在地之民使人不得)
　(以妖術格在天之神絶在天之神使人不得假其名/字以降于在地之民  龜山楊氏曰揚雄云南正重)
　(司天北正黎司地羲近重和近黎羲和非重黎也近/之而已重黎司天地之官也羲和掌日時之官也春)
　(夏陽也故羲近重秋冬隂也故和近黎然吕氏曰治/世神怪所以不興者只為善惡分明自  不求之神)
　(亂世善惡不明自然専言神怪言鬼言命在新安陳/氏曰此非専重黎之力亦由朝之羣后及  下之衆)
　(臣明顯明之理使人不惑於茫昧之說輔經常之道/使人不撓于妖怪之習雖窮民亦無蔽盖而不得自)
　(伸者民心坦然無疑而不復求之于神此重黎所以/得舉其職也葢人惟昧正理悖常道而後惑神怪亂)
　(祀典明明棐常乃絶地天通之本也使人心未知顯/明之理未順彛常之經則必惑于㝠昧撓於恠異重)
　(黎雖禁絶之未易行也惟明明棐常人心先正自將/求之明而不求之幽于其常而不于其恠絶地天通)
　(庶其易於絶乎又按北正黎或作火正黎北字與火/字相似又黎以北正兼火正黎即祝融也所以祕注)
　(揚子云北正黎即火正/黎也北正對南正為是)
皇帝清問下民鰥寡有辭于苗徳威惟畏徳明惟明
　清問虚心而問也有辭聲苗之過也苗以虐為威以
　察為明帝反其道以徳威而天下無不畏以徳明而
　天下無不明也
乃命三后恤功于民伯夷降典折民惟刑禹平水土主
名山川稷降播種農殖嘉榖三后成功惟殷于民
　恤功致憂民之功也典禮也伯夷降天地人之三禮
　以折民之邪妄蘇氏曰失禮則入刑禮刑一物也伯
　夷降典以正民心禹平水土以定民居稷降播種以
　厚民生三后成功而致民之殷盛富庶也吳氏曰二
　典不載有兩刑官葢傳聞之謬也愚意臯陶未為刑
　官之時豈伯夷實兼之歟下文又言伯夷播刑之迪
　不應如此謬誤(夏氏曰九州各有名山大川為之主/名如揚州山有會稽川曰三江之類)
　(封臨川吳氏曰伯爵夷名猶崇伯名禹稱伯禹也稷/  於邰以有邰之君入為稷官故稱后稷恤功以民)
　(事為憂也自上教下曰降内則曰降徳于衆兆民伯/夷教民以禮民入於禮而不入於刑折絶斯民入刑)
　(之路也禹為司空治水水由地中行而土可居九州/各主有名之山川以表疆域稷降下播種之法三農)
　(得以豐殖其嘉榖三后各成其事惟務繁盛其民之/生聚降典教之也平水土安之也降播種養之也)
士制百姓于刑之中以教祗徳
　命臯陶為士制百姓于刑辟之中所以檢其心而教
　以祇徳也　吳氏曰臯陶不與(咅預下/不與同)三后之列遂
　使後世以刑官為輕後漢楊賜拜廷尉自以代非法
　家言曰三后成功惟殷于民臯陶不與葢吝之也是
　後世非獨人臣以刑官為輕人君亦以為輕矣觀舜
　之稱臯陶曰刑期于無刑民協于中時乃功又曰俾
　予從欲以治四方風動惟乃之休其所繫乃如此是
　可輕哉吕氏曰吕刑一篇以刑為主故歴叙本末而
　歸之於臯陶之刑勢不得與伯夷禹稷雜稱言固有
　賔主也
穆穆在上明明在下灼于四方㒺不惟徳之勤故乃明
于刑之中率乂于民棐彛
　穆穆者和敬之容也明明者精白之容也灼于四方
　者穆穆明明輝光發越而四達也君臣之徳昭明如
　是故民皆觀感動盪為善而不能自已也如是而猶
　有未化者故士師明于刑之中使無過不及之差率
　乂于民輔其常性所謂刑罰之精華也(吕氏曰苗既/遏絶而猶有)
　(辭于苗葢苗在舜世叛服不常元惡遏絶餘孽猶存/或竄或分北或徂征考之書可見當時承蚩尤之弊)
　(妖誕恠神深溺人心重黎絶地天通固區别其大分/矣然蠱惑之久未易遽勝伯夷復降天地人之祀典)
　(使知天地之性鬼神之徳森然各有明法向之蠱惑/消蕩不留所謂折民于刑也自不知本者觀之平水)
　(播榖若所急而降典可緩抑不知人心不正胥為禽/夷雖有土安得而居有粟安得而食伯夷降典先其)
　(本也後之知道者亦謂去神祠然後人為善其旨微/矣自伯夷之典迄臯陶之刑制度文為之具也自穆)
　(穆在上明明在下至率乂于民棐彛精神心術之運/也苟無其本則前數者不過卜祝工役農圃胥史之)
　(事耳可新安陳氏曰鰥寡得言其害於清問之下其/無葢  知表記引徳威惟畏徳明惟明繼之曰非虞)
　(帝其孰能如是乎則皇帝為舜明矣夫舜不輕於用/刑也先命重黎絶地天䙝瀆之禮次首命伯夷降天)
　(地人之禮又命禹除民害稷興民利夫然後始命臯/陶以刑且本之以威明之徳繼期民以祇徳勤徳刑)
　(之本必主于徳而刑之用必合于中徳與中為吕刑/一篇之綱領繼此曰惟克天徳曰以成三徳曰有徳)
　(惟刑無非以徳為本也曰觀于五刑之中曰中聽獄/之兩辭曰㒺非在中曰咸庶中正曰非徳于民之中)
　(曰咸中有慶無非以中為用也刑必合於中而後刑/即所以為徳以此意讀吕刑其庶㡬乎  陳氏雅言)
　(曰此穆王言帝舜之世在上者君也而能有穆穆和/敬之容在下者臣也而能有明明精白之容君臣之)
　(徳充積於中發見于外無逺弗届可謂極其盛矣是/以當時之民感慕於君臣盛徳之容而能勤於徳者)
　(此不待教之而能自勉於善畏服於士師明刑之中/而能復其性者于以見帝舜之時不徒以刑治民而)
　(必以徳為化民之本初非以刑殘民而必以/刑為輔治之法傳所謂刑罰之精華者也)
典獄非訖于威惟訖于富敬忌㒺有擇言在身惟克天
徳自作元命配享在下
　訖盡也威權勢也富賄賂也當時典獄之官非惟得
　盡法於權勢之家亦惟得盡法於賄賂之人言不為
　威屈不為利誘也敬忌之至無有擇言在身大公至
　正純乎天徳無毫髪不可舉以示人者天徳在我則
　大命自我作而配享在下矣在下者對天之辭葢推
　典獄用刑之極功而至於與天為一者如此(吕氏曰/典獄不)
　(得行其公者非為威脅則為利誘欲威不能屈富不/能淫惟在敬忌無擇言在身而已  夏氏曰行之於)
　(身皆可言之于口不必擇而後言則汝之所為無瑕/可指矣是能與天合徳如此則典獄之官身雖在下)
　(而仰合天徳如所謂配天其澤仰當天意如所謂克/享天心謂之配享在下豈不信哉  張氏曰穆王戒)
　(典獄諄諄以富貨言當時風俗衰敝可知敬則善心/生忌則惡念㓕  陳氏經口天徳無私威富之事絶)
　(於外敬忌之誠存於中此無私之天徳也死生壽天/之命乃天以制斯人者今典獄者徳與天一則制生)
　(人之大命不在天而在我矣天能制人之大命典獄/者亦能制人之大命豈非在下而與天配合乎自作)
　(元命猶言自貽哲命一新安陳氏曰敬忌如康誥文/王之敬忌畏忌敬之  事也㒺有擇言口無擇言也)
　(言行相表裏㒺有擇言在身併身無擇行言矣典獄/之事天實臨之非惟天實臨之吾身即天也天徳克)
　(於我則天之元命自作於我配天澤享天心皆我也/配享在下與苗之無世在下對典獄者欲配享在下)
　(不至如苗之無世在下何怵於富威而不加之敬忌/乎念念知有天在上且知天實在吾一心中斯為得)
　(之贖董氏鼎曰穆王諄諄以富貨戒臣下而五刑皆/有  貨莫甚焉可謂不揣其本而齊其未者矣  陳)
　(氏雅言曰威者法所未易加富者人鮮能自克虞廷/典獄之官非惟不怵于勢而心無所憚亦且不誘於)
　(利而心無所慆此其不狥于人也敬者事無敢或忽/忌者意無敢或縱虞廷典獄之官既能察其情而心)
　(無所慢又能慎其法而心無所易此其致謹於己者/也推敬畏之心以之聽獄折辭宜無一言之可愧不)
　(待擇而出諸口者無片言之少愆僃衆善而有諸身/也吾見上下之間彼此交契天此心而人此心天此)
　(理而人此理栽培傾覆有以見天道之至公賞善罰/惡有以見人心之至公或刑或宥一出於公則元命)
　(之作不在天而在我也自天工人代而言謂之天作/自至公無私而言謂之自作天能制人之大命典獄)
　(者亦能制人之大命非克配在下者乎天能折民之/邪妄典獄者亦能折民之邪妄非克享在下者乎用)
　(刑之極功至于與天為一者如此葢能無間於天斯/能無負于君矣穆王之言葢欲當時典獄之官取此)
　(以為/法也)
王曰嗟四方司政典獄非爾惟作天牧今爾何監非時
伯夷播刑之迪其今爾何懲惟時苗民匪察于獄之麗
㒺擇吉人觀于五刑之中惟時庶威奪貨斷制五刑以
亂無辜上帝不蠲降咎于苗苗民無辭于罰乃絶厥世
　司政典獄漢孔氏曰諸矦也為諸矦主刑獄而言非
　爾諸侯為天牧養斯民乎為天牧民則今爾何所監
　懲所當監者非伯夷乎所當懲者非有苗乎伯夷布
　刑以啟迪斯民捨臯陶而言伯夷者探本之論也麗
　附也苗民不察於獄辭之所麗又不擇吉人俾觀于
　五刑之中惟是貴者以威亂政富者以貨奪法斷制
　五刑亂虐無罪上帝不蠲貸(咅涓/太)而降罰于苗苗民
　無所辭其罰而遂殄滅之也(陳氏大猷曰唯吉人能/慈祥哀矜察刑之中理)
　(而不妄用察獄既不得其情任獄又不得其人是人/與法俱弊也  新安陳氏曰此因上章言苗民及虞)
　(廷之刑而欲典獄者有所監懲也伯夷典禮而言播/刑之迪實難强通或謂降典以折絶民于刑是乃伯)
　(夷播刑之道未知是否庶威奪貨蔡氏分說與上文/訖威訖富相照應優於諸家不蠲不蠲潔其所為也)
　(舒陳氏大猷曰自古酷吏如郅都寗成嚴延年王温/  周興來俊臣之流未有不反中其身及其子孫者)
　(上帝不蠲而絶厥/世古今一律也)
王曰嗚呼念之哉伯父伯兄仲叔季弟㓜子童孫皆聽
朕言庶有格命今爾㒺不由慰日勤爾㒺或戒不勤天
齊于民俾我一日非終惟終在人爾尚敬逆天命以奉
我一人雖畏勿畏雖休勿休惟敬五刑以成三徳一人
有慶兆民賴之其寧惟永
　此告同姓諸侯也格至也參錯訊鞫極天下之勞者
　莫若獄苟有毫髪怠心則民有不得其死者矣㒺不
　由慰日勤者爾所用以自慰者無不以日勤故職舉
　而刑當(去/聲)也爾㒺或戒不勤者刑罰之用一成而不
　可變者也苟頃刻之不勤則刑罰失中雖深戒之而
　已施者亦無及矣戒固善心也而用刑豈可以或戒
　也哉且刑獄非所恃以為治也天以是整齊亂民使
　我為一日之用而已非終即康誥大罪非終之謂言
　過之當宥者惟終即康誥小罪惟終之謂言故之當
　辟者非終惟終皆非我得輕重惟在夫人所犯耳爾
　當敬逆天命以承我一人畏威古通用威辟之也休
　宥之也我雖以為辟爾惟勿辟我雖以為宥爾惟勿
　宥惟敬乎五刑之用以成剛柔正直之徳則君慶於
　上民賴於下而安寧之福其永久而無替矣(吕氏曰/慰者非)
　(得其情而喜葢以不弛其職自慰也㒺或戒者必常/惰而後戒雖曰追悔方其惰時刑必有失其平者失)
　(剛夏氏曰於五刑所當重者重無愧於三徳之剛而/  不至於太苛所當輕者輕無愧於三徳之柔而柔)
　(不至於太縱介輕重之間者無愧於三徳之正直而/正直不至於偏倚如是則足以敬迎大命矣  新安)
　(陳氏曰此章言刑出於天天俾之我故望爾逆天命/以奉我所以承天者勤也敬也能勤能敬則刑非刑)
　(也徳也刑非刑也福也可不念哉不陳氏雅言曰今/爾所以自慰者㒺不由於能勤而  可或戒于不勤)
　(葢勤可也不勤不可也戒勤固善也戒不勤不善也/然所以可勤而不可戒不勤者誠以刑罰之原天以)
　(齊民而俾我有一日之用也非終惟終而在人無一/定之罪也葢刑不出於我而出於天刑不在我而在)
　(於人爾同姓諸侯均有一日掌刑之責知上天之心/惟在於以刑齊民則庶能敬逆之而不違知我一人)
　(之心惟在于以刑齊民則必當有以奉承之而不慢/敬者勤之本勤者敬之發惟其用心也敬故其臨事)
　(也勤辟宥不可以徇君之命敬刑惟當以成民之徳/刑之用無不敬則民之徳無不成民之徳無不成則)
　(民之亂無不齊矣由是君受其福民蒙其惠福之至/於永久安寧而不替又豈非勤敬之效乎勤敬之效)
　(其大如此穆王言此葢勉諸侯之/同姓者以勤敬為用刑之道也)
王曰吁來有邦有土告爾祥刑在今爾安百姓何擇非
人何敬非刑何度(達各/反)非及
　有民社者皆在所告也夫刑凶器也而謂之祥者刑
　期無刑民協于中其祥莫大焉及逮也漢世詔獄所
　逮有至數萬人者審度其所當逮者而後可逮之也
　曰何曰非問荅以發其意以明三者之决不可不盡
　心也(張氏曰此并同姓異姓諸侯而戒之之蘇氏曰/罪非己造為人所累曰及秦漢間謂  逮獄吏)
　(以不遺支黨為忠以多逮廣繫為利漢大獄有逮萬/人者國之安危運祚長短咸寄於此  新安陳氏曰)
　(刑而曰祥以好生之徳寓焉擇人敬刑而謹所及則/民安矣民安則刑可言祥矣  臨川吳氏曰刑而曰)
　(祥刑葢慈良惻怛詳審謹重主之以不忍行之以不/得已所以謂之祥也在今日爾諸矦欲安百姓何者)
　(當擇非人乎何者當敬非刑乎何者當揆度非及乎/人謂用刑之人及謂刑之所加猶罰及爾身之及)
　(陳氏雅言曰刑而謂之祥刑者葢刑非所以殘民而/以安民謂之祥刑可也安民之道何所擇而非人言)
　(人不可以不擇何所敬而非刑言刑不可以不敬何/所度而非及言及不可以不度惟擇人而後能敬刑)
　(能敬刑而後能度及三言何者設為問辭以致其疑/三言非者設為荅辭以致其决當時有邦之諸矦有)
　(土之卿大夫果能於此三者而致其擇致/其敬致其度則民無不安而刑斯為祥矣)
兩造(七到/反)具備師聽五辭五辭簡孚正于五刑五刑不
簡正于五罰五罰不服正于五過
　兩造者兩争者皆至也周官以兩造聽民訟具備者
　詞證皆在也師衆也五辭麗於五刑之辭也簡核其
　實也孚無可疑也正質也五辭簡核而可信乃質于
　五刑也不簡者辭與刑參差不應刑之疑者也罰贖
　也疑於刑則質于罰也不服者辭與罰又不應也罰
　之疑者也過誤也疑于罰則質于過而宥免之也(張/氏)
　(曰兩造非偏辭師聽非偏見一人獨聽恐聰明有不/及思慮有不至必衆聽之也  吕氏曰獄辭所及固)
　(欲審度而兩造詞證復欲具備葢不當逮者不可擾/一人當逮者不可缺一人又曰古者因情而求法故)
　(有不可入之刑後世移情/而合法故無不可加之罪)
五過之疵惟官惟反惟内惟貨惟來其罪惟均其審克
之
　疵病也官威勢也反報徳怨也内女謁也貨賄賂也
　來干請也惟此五者之病以出入人罪則以人之所
　犯坐之也審克者察之詳而盡其能也下文屢言以
　見其丁寧忠厚之至疵於刑罰亦然但言於五過者
　舉輕以見重也(孔氏曰五遇之病出入人罪使在五/過罪與犯法者同  吕氏曰刑降而)
　(為罰罰降而為過然以私而故縱則又非天討也故/縱之疵病有此五者又口審者察之盡其心克者治)
　(之盡/其力)
五刑之疑有赦五罰之疑有赦其審克之簡孚有衆惟
貎有稽無簡不聽具嚴天威
　刑疑有赦正于五罰也罰疑有赦正于五過也簡核
　情實可信者衆亦惟考察其容貎周禮所謂色聽是
　也然聽獄以簡核為本苟無情實在所不聽上帝臨
　汝不敢有毫髪之不盡也(夏氏曰簡孚有衆即前師/聽五辭五辭簡孚之意而)
　(此簡孚之法又當惟貎有稽辭或可偽而貎不可掩/不正則眊有愧則泚於此稽之不得遁矣苟無可簡)
　(核則疑獄明矣此在所不必聽竟捨之可也氏張氏/曰具俱也謂上所言皆敬天威也  臨川吳  曰有)
　(疑而當赦者所宜審克之推究得實者罪之當刑者/也惟當更於容貎有所考察慎之至也無可推究者)
　(疑而當赦者也疑獄難明不復再聽葢過於尋求或/至誤入必受天譴天威俱所當畏故疑者不問而赦)
　(之/也)
墨辟(音僻下/並同)疑赦其罰百鍰閱實其罪劓辟疑赦其罰
惟倍閱實其罪剕辟疑赦其罰倍差閱實其罪宫辟疑
赦其罰六百鍰閱實其罪大辟疑赦其罰千鍰閱實其
罪墨罰之屬千劓罰之屬千剕罰之屬五百宫罰之屬
三百大辟之罰其屬二百五刑之屬三千上下比罪無
僣亂辭勿用不行惟察惟法其審克之
　墨刻顙而涅之也劓割鼻也剕刖足也宫淫刑也男
　子割勢婦人幽閉大辟死刑也六兩曰鍰(音/環)閱視也
　倍二百鍰也倍差倍而又差五百鍰也屬類也三千
　總計之也周禮司刑所掌五刑之屬二千五百刑雖
　增舊然輕罪比舊為多而重罪比舊為减也比附也
　罪無正律則以上下刑而比附其罪也無僭亂辭勿
　用不行未詳或曰亂辭辭之不可聽者不行舊有是
　法而今不行者戒其無差誤於僭亂之辭勿用今所
　不行之法惟詳明法意而審克之也　今按臯陶所
　謂罪疑惟輕者降一等而罪之耳今五刑疑赦而直
　罰之以金是大辟宫剕劓墨皆不復降等用矣蘇氏
　謂五刑疑各入罰不降當因古制非也舜之贖刑官
　府學校鞭扑之刑耳夫刑莫輕於鞭扑入於鞭扑之
　刑而又情法猶有可議者則是無法以治之故使之
　贖特不欲遽釋之也而穆王之所謂贖雖大辟亦贖
　也舜豈有是制哉詳見篇題(陳氏曰此下言贖法載/於法謂之刑加於人謂)
　(之辟犯墨辟而情罪之可疑者則赦之使贖其罰則/罰之納贖也然必檢閱核實其罪使與罰相當不可)
　(苟也下倣此止夏氏曰每條必言閱實其罪恐聽者/或不詳其意  閱實其一而忽其他故不嫌其費辭)
　(也入孔氏曰序五刑先輕轉至重者事之宜五刑疑/各  罰不降相因古之制也别言罰屬合言刑屬明)
　(刑罸同屬互見其義三吕氏曰墨劓所増皆輕刑宫/所損二百大辟所損  百皆重刑也剕無増損居輕)
　(重之間者也輕罪則多於前重罪則損于舊觀其目/則哀矜之意固可見觀其凡則文勝俗弊亦可推矣)
　(罪夏氏曰上言罰下言刑者罪實而加以法謂之刑/  疑而贖以金謂之罰互見其義以明刑罰之條其)
　(數一同也上下比罪謂于法無此條則上比重罪下/比輕罪上下相比觀其所犯當與誰同然後定其輕)
　(重之法如今律無明文則許用例也然當上下比罪/之時吏多因縁為姦差錯妄亂實由以生故又戒以)
　(不可用私意而僣錯妄亂其辭僣謂辭在此乃差而/之彼亂謂辭本直乃亂而為曲也惟内察以心外合)
　(以法内外兩盡情法相推惟詳審者能之無陳氏曰/三千已定之法載之刑書者也天下之情  窮刑書)
　(所載有限不可以有限之法而盡無窮之情又在用/法者斟酌損益之古者任人不任法法所載者任法)
　(法不載者參以人上下比罪是也以其罪而比附之/上刑則見其重以其罪而比附之下刑則見其輕故)
　(於輕重之間裁酌之然必以辭為主辭若僣亂情與/罪不相合是不可行者也當勿用其不可行之法惟)
　(當察其情求之法二者合而後允當乎人情法意是/乃可行者也在審克之而已  陳氏大猷曰三千者)
　(法之正條載之刑書者也刑如律比如例法有限情/無窮三千之屬衆矣猶不能盡天下之情罪以此知)
　(人情無窮而法不可獨任也既無正律復僣亂而無/定辭將安所據依乎且又有此例昔嘗有之而今不)
　(可行者矣必無差亂其辭而妄比附勿用今不可行/之法而强比附如漢長安賈人與渾邪王市者罪當)
　(死几五百餘人汲黯曰愚民安所知市賈長安中而/文吏以為闌出財物如邉關乎此類乃以不可行者)
　(比附也乃蘇氏曰察我心也法國法也内合我心外/合國法  為得之  唐孔氏曰古者金銀銅鐵總號)
　(為金孔氏以為黄鐵舜典金作贖刑者則以為黄/金葢古人贖罪悉皆用銅或稱黄金或稱黄鐵)
上刑適輕下服下刑適重上服輕重諸罰有權刑罰世
輕世重惟齊非齊有倫有要
　事在上刑而情適輕則服下刑舜之宥過無大康誥
　所謂大罪非終者是也事在下刑而情適重則服上
　刑舜之刑故無小康誥所謂小罪非眚者是也若謂
　罰之輕重亦皆有權焉權者進退推移以求其輕重
　之宜也刑罰世輕世重者周官刑新國用輕典刑亂
　國用重典刑平國用中典隨世而為輕重者也輕重
　諸罰有權者權一人之輕重也刑罰世輕世重者權
　一世之輕重也惟齊非齊者法之權也有倫有要者
　法之經也言刑罰雖惟權變是適而齊之以不齊焉
　至其倫要所在葢有截然而不可紊(音/問)者矣此兩句
　總結上意(張氏曰殺人者死此上刑也然有誤殺者/此適輕也則服下刑矣鬭歐不死此下刑)
　(也然有謀殺而適不死者此適重也則服上刑矣用/刑豈可不問情之輕重哉至於用罰亦當權其輕重)
　(情輕則罰亦輕情重則罰亦重以情為權而論疑罪/之輕重則罰亦當矣刑權輕重以為上下罰權輕重)
　(以為多少罪陳氏曰罪重莫如殺人然所殺奴婢也/非適輕乎  輕莫如詬罵然所罵父兄也非適重乎)
　(上服非服最上刑比之下刑為重耳世陳氏大猷曰/刑罰有權權人情而為輕重也世輕  重權世變而)
　(為輕重也異王氏曰情之輕重世之治亂不同則刑/罰之用當  而欲為一法以齊之則其齊也不齊以)
　(不齊齊之則齊矣惟齊非齊以不齊齊之之謂也先/後有序謂之倫衆體所會謂之要  陳氏雅言曰法)
　(縁人情世變而立斷於理而定情有故誤世有變亂/刑罰之用亦當各異此濟之以權也若上罪而使之)
　(服上刑下罪而使之服下刑前世刑輕吾亦從輕前/世刑重吾亦從重此惟齊也乃所以為不齊故必以)
　(不齊齊之而後可然而雖齊之以不齊至於先後次/序之倫則秩乎其不可紊衆體所會之謂要則截乎)
　(其不可易葢法之或輕或重雖原於人情世變而為/之不同而其所以輕之重之則皆出於理之當然而)
　(非以己之私意為之也葢自經權之異者觀之變法/以求當於人情世變者權也自經權之變者觀之法)
　(雖變而能當於理者是即經也理通則人情世變無/不通人情世變無不通則法無不通矣穆王訓刑雖)
　(在耄荒之年而拳拳及此猶有唐虞忠厚/惻怛之意此夫子所以猶有取於是書也)
罰懲非死人極于病非佞折獄惟良折獄㒺非在中察
辭于差非從惟從哀敬折獄明啓刑書胥占咸庶中正
其刑其罰其審克之獄成而孚輸而孚其刑上備有并
兩刑
　罰以懲過雖非致人於死然民重出贖亦甚病矣佞
　口才也非口才辯給之人可以折獄惟温良長(上/聲)者
　視民如傷者能折獄而無不在中也此言聽獄者當
　擇其人也察辭于差者辭非情實終必有差聽獄之
　要必於其差而察之非從惟從者察辭不可偏主猶
　曰不然而然所以審輕重而取中也哀敬折獄者惻
　怛敬畏以求其情也明啟刑書胥占者言詳明法律
　而與衆占度(達各/反)也咸庶中正者皆庶㡬其無過忒
　也於是刑之罰之又當審克之也此言聽獄者當盡
　其心也若是則獄成於下而民信之獄輸於上而君
　信之其刑上備有并兩刑者言上其斷獄之書當備
　情節一人而犯兩事罪雖從重亦并兩刑而上之也
　此言讞(言上/聲)獄者當備其辭也(蘇氏曰佞口給也口/辯者服其口不服其)
　(心也從其差者察之多得其情曰林氏曰佞人禦人/以口給如周亞夫詣廷尉責問  君侯欲反何也荅)
　(曰臣所買器乃𦵏器也何謂反乎吏曰君縱不反地/上即反地下矣所謂佞折獄也  張氏曰惟良所以)
　(能折獄以其無不在中也忽林氏曰哀矜勿喜即此/哀敬也哀則不忍敬則不    陳氏曰庶者見中正)
　(之為難典獄者不當自足以為已得中正也輸之於/上備載罪法之輕重事情之本末不可缺略兩刑謂)
　(一人有兩罪一罪有二法并具上之以聽命於上不/敢專也  陳氏大猷曰此章首云告爾祥刑至安百)
　(姓言制刑之本意也何擇至非及言用刑之綱領也/自兩造至天威言聽獄之節奏也自墨辟至三千言)
　(贖法及刑書之定目也自上刑至有要言用刑之權/變也自罰懲至克之言折獄而用法也自獄成至兩)
　(刑言結獄而奏案/也反覆丁寧備矣)
王曰嗚呼敬之哉官伯族姓朕言多懼朕敬于刑有徳
惟刑今天相民作配在下明清于單辭民之亂㒺不中
聽獄之兩辭無或私家于獄之兩辭獄貨非寶惟府辜
功報以庶尤永畏惟罰非天不中惟人在命天罸不極
庶民㒺有令政在于天下
　此總告之也官典獄之官也伯諸侯也族同族姓異
　姓也朕之於刑言且多懼况用之乎朕敬于刑者畏
　之至也有徳惟刑厚之至也今天以刑相治斯民汝
　實任責作配在下可也明清以下敬刑之事也獄辭
　有單有兩單辭者無證之辭也聽之為尤難明者無
　一毫之蔽清者無一點之汚曰明曰清誠敬篤至表
　裏洞徹無少私曲然後能察其情也亂治也獄貨鬻
　(音/育)獄而得貨也府聚也辜功猶云罪狀也報以庶尤
　者降之百殃也非天不中惟人在命者非天不以中
　道待人惟人自取其殃禍之命爾此章文有未詳者
　姑缺之(張氏曰官伯官之長前曰自作元命配享在/下今曰今天相民作配在下則獄官乃配天)
　(者也禰唐孔氏曰襄十二年左傳云異姓臨于外同/族於  廟故族為同族姓為異姓獄官致富成私家)
　(故欲無成私家于獄之兩辭家葉氏曰私家私其家/也  吕氏曰不可用私意而  于獄之兩辭家云者)
　(出没變化於兩辭之中以為囊槖窟穴者也貨積而/罪亦積乃所以聚汝辜罪之功狀  陳氏大猷曰明)
　(清以聽單辭以中而聽兩辭鬻獄而降罰非天道不/中以獄乃人命生死之所在故曰苟用刑不中而天)
　(罰不極至則典獄無所懲戒自此庶民無復蒙善政/而在於天下矣任刑之大本在敬與中用心以敬為)
　(主用法以中為主前已論之此復提敬與中訓之後/章復申以中焉  新安陳氏曰有徳惟刑謂有徳于)
　(民者惟此刑耳兩辭之獄每可容私家于獄如君子/不家于喪之家無或以私意而求成家于獄之兩辭)
　(天報之以庶罪受貨而富若可喜計貨為罪永可畏/也惟人在命大槩謂獄之於人乃性命之所在關繫)
　(匪輕也在臨川吳氏曰非天不中而偏罸之葢以人/之為人  於有生之命陷人命以至於死天豈容之)
　(哉若天之罰不如此其極則獄吏將無所畏恣為深/刻而施之庶民者皆酷虐之政無復有令善之政在)
　(于天/下矣)
王曰嗚呼嗣孫今往何監非徳于民之中尚明聽之哉
哲人惟刑無疆之辭屬(音/祝)于五極咸中有慶受王嘉師
監于茲祥刑
　此詔來世也嗣孫嗣世子孫也言今往何所監視非
　用刑成徳而能全民所受之中者乎下文哲人即所
　當監者五極五刑也明哲之人用刑而有無窮之譽
　葢由五刑咸得其中所以有慶也嘉善師衆也諸侯
　受天子良民善衆當監視于此祥刑申言以結之也
　(孔氏曰智人用刑有無窮之善名陶吕氏曰中者吕/刑之綱領也苗民㒺是中者也臯  明是中者也穆)
　(王之告司政典獄勉是中者也未章訓迪自中之外/亦無他說焉今爾何所當監豈非徳于民之中乎用)
　(刑者有意干譽欲以徳名而不足以為徳所以為徳/者必於民之中而後可也  或曰非有徳于民所受)
　(之中乎民失其受中之性我以徳導之使復其性是/我有徳于民所受之中也  夏氏曰民受天地之中)
　(以生未嘗不善其陷于罪惡非其本然也故民曰嘉/師刑雖主於刑人然刑姦宄所以扶善良雖曰不祥)
　(乃所以為祥也故刑曰祥刑嘗為之説曰民之犯刑/無非惡也而謂之嘉師刑本不祥之器也而謂之祥)
　(刑能以惡為嘉以不祥為祥而後知用刑之道矣合/新安陳氏曰折獄能繋屬于五刑之凖則所以皆)
　(乎中理而有福慶也師曰嘉師良民也刑曰祥刑良/法也此申明前告爾祥刑之意而欲其監觀于所告)
　(之祥刑也之毅齊沈氏曰嘗讀冏命吕刑二書竊有/感於人心  無常操存之不易盖穆王一人之身而)
　(此心凡三變焉方其命伯冏也既以怵惕惟厲自儆/復以格其非心責臣㒺有不欽之訓嗚呼欽哉之辭)
　(其憂思深且長矣此心不繼血氣方盛馭八駿而略/四方㡬至亾國前日預知儆戒者不免躳自蹈之逮)
　(其期頤篤老之際度作訓以訓四方而敬忌㒺有擇/言在身惟敬五刑以成三徳與夫嗚呼敬哉之說三)
　(四致意焉雖周道自是而衰然冏命之書專主乎欽/吕刑之書專主乎敬心法之傳千載猶可想也吁人)
　(心操捨存亾之變抑可畏哉命董氏鼎曰周書未有/捨文武成康而不言者穆王  君牙伯冏既然矣獨)
　(於訓刑之作無一語及之豈耄荒而遂㤀其祖歟竊/意其重於贖刑則非其家法所有故逺取金作贖刑)
　(以為據孔子未定書以前舜典猶曰夏書序者謂訓/夏贖刑葢本諸此則諸書序决非孔子作贖刑亦非)
　(禹刑明矣且舜既以五流而宥五刑矣鞭扑之輕者/及許以金贖所以養其愧恥之心而開以自新之路)
　(曰眚災肆赦則直赦之而已穆王乃以刑為致罪以/罰為贖金既謂五刑之疑有赦而又曰其罰若干鍰)
　(則雖在疑赦皆不免於罰贖五刑盡贖非鬻獄乎自/是有金者雖殺人可以無死而刑者相半於道必皆)
　(無金者也中正安在哉然不見斥於孔子則猶拳/拳於哀矜畏懼雖越先王之良法而美意尚存歟)
　　文侯之命
　　　幽王為犬戎所殺晉文侯與鄭武公迎太子宜
　　　臼立之是為平王遷于東都平王以文侯為方
　　　伯賜以秬鬯(咅/暢)弓矢作䇿書命之史録為篇今
　　　文古文皆有(吕氏曰此篇作於東遷之初可以/上可以下由此而上為成康為文)
　　　(武由此而下為春秋為戰國乃世道消長升降/之交會也使平王能復文武成康之遺澤則可)
　　　(以繼二帝三王之盛天下無復有春秋戰國矣/惟平王止於苟且因循自然降為列國夫子編)
　　　(此書於二帝三王之後者深惜平王不能推文/武之餘澤而流為春秋戰國也法語舊典尚有)
　　　(一二未泯而陵遲頽墮之意已見於辭命間學/者當審察而明辨也  夏氏曰古之謂書自此)
　　　(篇以下無復王者之誥命然此乃平王初年書/錫命文侯猶有天子之權苟能自是振刷周道)
　　　(亦未至盡墜奈何至魯隠初在位且五十年竟/以不振故孔子託始隠公而春秋作焉書終文)
　　　(侯之命孔子猶有望於平王春秋始于隠公孔/子葢絶望於平王也  新安陳氏曰此書略無)
　　　(立志全不以綱常讎恥為務其戌許戌申之師/歸惠公仲子之賵雖於詩與春秋而見其兆已)
　　　(於不能善始之書先見矣幽王之禍始於嬖褒/姒而夫婦之綱紊繼於逐宜臼而父子之綱淪)
　　　(成於招申侯犬戎叛弑而君臣之綱掃地平王/親罹其禍俱襲其失夏氏謂春秋始於隠公夫)
　　　(子始絶望於平王吾謂書終於文/侯之命夫子葢已不滿于平王云)
王若曰父義和丕顯文武克慎明徳昭升于上敷聞在
下惟時上帝集厥命于文王亦惟先正克左右(音佐/佑)昭
事厥辟越小大謀猷㒺不率從肆先祖懐在位
　同姓故稱父文侯名仇義和其字不名者尊之也丕
　顯者言其徳之所成克謹者言其徳之所修昭升敷
　聞言其徳之所至也文武之徳如此故上帝集厥命
　於文王亦惟爾祖父能左右昭事其君於小大謀猷
　無敢背違故先王得安在位(張氏曰天子同姓稱伯/父叔父今曰父親之之)
　(甚平王將言已無耆壽俊之助故先言先王得先正/之助也  臨川吳氏曰文武之徳昭明而上升于天)
　(廣布而下聞于民惟以是之故天集其命于文王之/身周家之命集于文王定于武王故集命則以文王)
　(言明徳則兼文武言先正文武之臣也能於左右昭/事其君及大小謀猷之事皆率循從順以此貽後故)
　(文武而下諸君為平王之/祖者得以安於其位也)
嗚呼閔予小子嗣造天丕愆殄資澤于下民侵戎我國
家純即我御事㒺或耆壽俊在厥服予則罔克曰惟祖
惟父其伊恤朕躬嗚呼有績予一人永綏在位
　歎而自痛傷也閔憐也嗣造天丕愆者嗣位之初為
　天所大譴父死國敗也殄絶純大也絶其資用惠澤
　於下民本既先撥故戎狄侵陵為我國家之害甚大
　今我御事之臣無有老成俊傑在厥官者而我小子
　又材劣無能其何以濟難又言諸侯在我祖父之列
　者其誰能恤我乎又歎息言有能致功予一人則可
　永安厥位矣葢悲國之無人無有如上文先正之昭
　事而先王得安在位也(吕氏曰殄資澤於下民如所/謂䘮亂蔑資曽莫惠我師葢)
　(推本禍亂所由邦本既先撥也百圍之木膏液内涸/然後風得而拔之未有斯民資澤未殄而戎狄能乗)
　(之者也無競維人周室所以不競又以無人之故下/民之殄資澤既為致亂之本厥服之無耆俊又乏拯)
　(亂之助平王之失大抵求於人者重而自任者輕徒/延頸企踵以望諸侯之助而不思反身以自強燕昭)
　(小國之君耳慨然有復讎之志而士爭趨之平王豈/可以㒺或耆壽俊在厥服而但已哉  張氏曰永綏)
　(在位對上文先祖懐在位而言平王惟自幸永安其/位卑卑以位為樂奄然無氣如此其無有為之志可)
　(見矣/哀哉)
父義和汝克昭乃顯祖汝肇刑文武用會紹乃辟追孝
于前文人汝多脩扞(咅/旱)我于艱若汝予嘉
　顯祖文人皆謂唐叔即上文先正昭事厥辟者也後
　㒺或耆壽俊在厥服則刑文武之道絶矣今刑文武
　自文侯始故曰肇刑文武會者合之而使不離紹者
　繼之而使不絶前文人猶云前寧人汝多所修完扞
　衛我于艱難若汝之功我所嘉美也(孔氏曰戰功曰/多  薛氏曰刑)
　(與詩言儀/刑文王同)
王曰父義和其歸視爾師寧爾邦用賚(來去/聲)爾秬鬯一
卣(音/友)彤(音/同)弓一彤矢百盧弓一盧矢百馬四匹父往哉
柔逺能邇惠康小民無荒寧簡恤爾都用成爾顯徳
　師衆也黑黍曰秬釀以鬯草卣中尊也諸侯受錫命
　當告其始祖故賜鬯也彤赤盧黑也諸侯有大功賜
　弓矢然後得專征伐馬供武用四匹曰乘(去/聲)侯伯之
　賜無常以功大小為度也簡者簡閱其士恤者惠恤
　其民都者國之都鄙也　蘇氏曰予讀文侯篇知東
　周之不復(扶又/反)興也宗周傾覆禍敗極矣平王宜若
　衛文公越句(音/勾)踐然今其書乃旋旋焉與平康之世
　無異春秋傳(去/聲)曰厲王之禍諸侯釋位以間(去/聲)王政
　宣王有志而後効官讀文侯之命知平王之無志也
　愚按史記幽王娶於申而生太子宜臼後幽王嬖褒
　姒廢申后去太子申侯怒與繒西夷犬戎攻王而殺
　之諸侯即申侯而立故太子宜臼是為平王平王以
　申侯立己為有徳而忘其弑父為當誅方將以復讎
　討賊之衆而為戌申戌許之舉其忘親背(音/佩)義得罪
　於天已甚矣何怪其委靡頽墮而不自振也哉然則
　是命也孔子以其猶能言文武之舊而存之歟抑亦
　以示戒於天下後世而存之歟(張氏曰文侯平王腹/心之臣也當如周公)
　(留相朝廷而侯其子如伯禽與之圖復國讎可也乃/使之歸視爾師寕爾邦其志可知可謂不知輕重者)
　(矣事或曰平王賚文侯以秬鬯得非用成王寕周公/故  歟至襄王賜晉文公弓矢傳曰平禮也則又援)
　(此為故事矣讎吕氏曰周終於東周葢於此書見之/東遷之初大  未報王略未復正君臣卧薪嘗膽之)
　(秋也奔亡之餘僅得苟安乃釋然遽自以為足曰歸/視爾師寕爾邦兵已罷矣曰用賚爾秬鬯一卣彤弓)
　(一彤矢百盧弓一盧矢百馬四匹功已報矣曰往哉/柔逺能邇惠康小民無荒寕告以平世之政軍旅不)
　(復講矣曰簡恤爾都勉以本邦之治王室無復事矣/嗚呼周其終於東乎  林氏曰書於吕刑之下有文)
　(侯之命費誓秦誓三篇竊意周太史所藏典謨訓誥/誓命之文纔至吕刑而止自時厥後歴幽厲之亂簡)
　(編不接其間如宣王中興會諸侯復境土任賢使能/南征北伐錫命韓侯申伯用張仲仲山甫其時大誥)
　(命多矣乃無一篇見於書意宣王之書必失亡於東/遷之亂孔子既取周太史所藏斷自堯典至于吕刑)
　(而於列國復得命誓三篇遂取而附益于其後按左/傳鄭子産曰鄭書有之曰安定國家必大焉先大學)
　(舉楚書曰楚國無以為寳惟善以為寳是知春秋之/世列國皆有書夫子周流遍觀而於晉得文侯之命)
　(於魯得費誓於秦得秦誓故以附于帝王書之末歟/  葵初王氏曰孔子西見趙簡子及河而反又西行)
　(不到秦則文侯之命與秦誓未必於晉於秦得之也/不知林說何據  董氏鼎曰此篇書體與微子之命)
　(蔡仲之命同其事則彼為封建此為錫賚耳平王幽/王子宣王孫宣王承厲王之後脩車馬備器械復會)
　(諸侯於東都而周室為之中興幽王繼之荒滛失道/為犬戎所殺平王苟能赫然發憤率天下諸侯以報)
　(不共戴天之讎則諸侯必有能敵王所愾而中興之/功烈可以増光於乃祖矣不知務此東遷于洛惟晉)
　(焉依自幸於苟偷而不復念及君父自安於卑陋而/不思興復王室此所以詩自黍離列為國風而春秋)
　(始于平王則以王政自是不綱矣文侯非有方叔召/虎之功平王所以深嘉之者不過曰汝多修扞我于)
　(艱耳不知昭顯祖刑文武而紹乃辟者果若先正之/克左右昭事厥辟否乎方當戡亂之際而使之歸方)
　(當圖治之時而遣之往賚以秬鬯錫以弓馬果何謂/哉拳拳於爾師爾邦爾都而置我君我父我王家於)
　(不問是可忍孰不可忍而夫子猶録其書者尚以其/能錫命諸侯文武之遺澤未泯特平王自不振耳)
　　費誓
　　　費(音/秘)地名淮夷徐戎竝起為寇魯侯征之於費
　　　誓衆故以費誓名篇今文古文皆有　吕氏曰
　　　伯禽撫封於魯夷戎妄意其未更事且乗其新
　　　造之隙而伯禽應之者甚整暇有序先治戎備
　　　次之以除道路又次之以嚴部伍又次之以立
　　　期㑹先後之序皆不可紊又按費誓秦誓皆侯
　　　國之事而繫於帝王書末者猶詩之録商頌魯
　　　頌也(曉朱子曰費誓秦誓亦皆有說不行不可/  處  孔氏曰費魯東郊地名伯禽為方)
　　　(伯監七百里諸侯帥之以征諸侯之事而連帝/王孔子書序以魯有治戎征討之備秦有悔過)
　　　(自誓之戒足為世法故録以備王事猶詩録商/魯之頌  唐孔氏曰伯禽於成王即政元年始)
　　　(就封於魯禮諸侯不得專征伐惟州牧於當州/之内有不順者得專征之記明堂位云封周公)
　　　(於曲阜地方七百里孔意以周之大國不過百/里云七百里者監七百里之諸侯耳下云魯人)
　　　(三郊三遂指言魯人明於時軍内更有諸侯之/人也  蘇氏曰費在東海郡後為季氏邑國外)
　　　(十里為郊費非魯東郊當時治兵於費也夷張/氏沂曰逸書成王政之序言成王東伐淮  唐)
　　　(孔引費誓序言王伐淮夷魯伐徐戎然則魯侯/乃佐王征討也  蔡氏元度曰魯侯葢承王命)
　　　(率諸侯以征徐戎故曰我惟征徐戎征者上伐/下也言征非承王命故耶  張氏震曰是書詳)
　　　(於自治而略于治人有志于征守而無志於戰/王者之兵也故孔子取之  吕氏曰徐戎淮夷)
　　　(世為周患武王崩三監及淮夷叛載於大誥命/召公平淮夷載于江漢徐方繹騷載於常武自)
　　　(成王至宣王每有叛亂朝廷為之搖動非小寇/也禹之家學見子廿誓周公之家學見於費誓)
　　　(啟之嗣位驟當有扈之變伯禽就封驟當徐夷/之變觀其誓師曲折纎悉若老於行陣者是以)
　　　(知禹周公之家學葢本/末具舉而無所遺也)
公曰嗟人無譁聽命徂茲淮夷徐戎竝興
　漢孔氏曰徐戎淮夷竝起寇魯伯禽為方伯帥諸侯
　之師以征歎而勅之使無喧譁欲其靜聽誓命蘇氏
　曰淮夷叛已久矣及伯禽就國又脇徐戎竝起故曰
　徂兹淮夷徐戎竝興徂茲者猶曰往者云
善敹(連條/反)乃甲胄敿(舉天/反)乃干無敢不弔(音/的)備乃弓矢
鍛乃戈矛礪乃鋒刄無敢不善
　敹縫完也縫完其甲胄勿使斷毁敿鄭氏云猶繫也
　王肅云敿楯(堅尹/反)當有紛繋持之弔精至也鍛淬(取/汭)
　(反謂燒而納/水中以堅之)礪磨也甲胄所以衛身弓矢戈矛所以
　克敵先自衛而後攻人亦其序也(孔氏曰善簡汝甲/鎧胄兜鍪施汝楯)
　(紛典唐孔氏曰世本云少康子杼作甲兜鍪首鎧也/經  皆言甲胄秦世以來始有鎧兜鍪之文古作甲)
　(用皮秦漢以來用鐵鎧鍪二字皆從金葢用鐵為之/鄭云敹謂穿徹之謂甲繩有斷絶當使敹理穿治之)
　(楯紛如綬而小繫紛於楯以為飾備訓具每弓百矢/弓十矢千使其數僃足毛傳云五十矢為束或臨戰)
　(用五十矢為束凡金為兵噐皆須鍛/礪有刄之兵非獨戈矛其文互相通)
今惟淫舍牿(咅/谷)牛馬杜乃擭(音/化)敜(乃結/反)乃穽(音/淨)無敢傷
牿牿之傷汝則有常刑
　淫大也牿閑牧也擭機檻也敜塞(入/聲)也師旣出牛馬
　所舍之閑牧大布於野當窒塞其擭穽一或不謹而
　傷閑牧之牛馬則有常刑此令軍在所居之民也舉
　此例之凡川梁藪(音/叟)澤險阻屏翳(音丙/意)有害於師屯
　者皆在矣此除道路之事(唐孔氏曰既言牛馬在牿/遂以牿為牛馬之名禮㝠)
　(氏掌為穽擭擭以捕虎豹穿地為深坑又設機其上/防其躍而出也穽以捕小獸穿地為深坑入必不能)
　(出其上不設機也穽以穿地為名擭以得獸為名擭/亦設於穽中但穽不設機為異耳杜敜皆閉塞之義)
　(車張氏曰牛馬為/  戰及負載之用)
馬牛其風臣妾逋逃勿敢越逐祗復之我商賚汝乃越
逐不復汝則有常刑無敢寇攘踰垣墻竊馬牛誘臣妾
汝則有常刑
　役人賤者男曰臣女曰妾馬牛風逸臣妾逋亾不得
　越軍壘而逐之失主雖不得逐而人得風馬牛逃臣
　妾者又當敬還之我商度多寡以賞汝如或越逐而
　失伍不復而攘取皆有常刑有故竊奪踰垣墻竊人
　牛馬誘人臣妾者亦有常刑此嚴部伍之事(唐孔民/曰左傳)
　(風馬牛不相及賈逵云風放也牝牡相誘謂之風/蘇氏曰軍亂生於動故軍以各居其所不動謂法)
　(吕氏曰自古䘮師每因剽掠失部伍為敵所乗/本部不敢離局他部不敢匿姦何潰亂之憂)
甲戌我惟征徐戎峙乃糗(云九/反)糧無敢不逮汝則有大
刑魯人三郊三遂峙(音/恥)乃楨幹甲戌我惟築無敢不供
汝則有無餘刑非殺魯人三郊三遂峙乃芻茭(音初/交)無
敢不多汝則有大刑
　甲戌用兵之期也峙儲備也糗糧食也不逮若今之
　乏軍興淮夷徐戎竝起今所攻獨徐戎者葢量敵之
　堅瑕緩急而攻之也國外曰郊郊外曰遂天子六軍
　則六鄉六遂大國三軍故魯三郊三遂也楨幹板築
　之木題曰楨牆端之木也旁曰幹牆兩邊障土者也
　以是日征是日築者彼方禦我之攻勢不得擾我之
　築也無餘刑非殺者刑之非一但不至于殺爾芻茭
　供軍牛馬之用軍以期㑹芻糧為急故皆服大刑楨
　幹芻茭獨言魯人者地近而致便也(夏氏曰不言淮/夷葢前已言之)
　(一唐孔氏曰周禮萬二千五百人為軍一家出一人/  鄉為一軍天子六軍出自六鄉則諸侯大國三軍)
　(亦出自三鄉也諸侯之制亦當鄉在郊内遂在郊外/此云三郊三遂三郊謂三鄉也  林氏曰此所謂三)
　(遂意若指魯之三軍故設者多引以為魯有三軍之/證然苟指魯之軍制言謂之三鄉三遂則可謂之三)
　(郊則不可葢國必有四郊郊外為遂其曰三郊三遂/葢夷戎為寇東郊正受敵處故使此郊之民專意於)
　(攻守而調發儲峙則使西南北三郊三遂之民葢取/給於不受敵之地也  李氏杞曰常刑刑有定名者)
　(也大刑死刑也無餘刑刑之不至於死也七臨川吳/氏曰峙糗糧不言魯人葢伯禽為侯伯監  百里内)
　(諸侯率以同征糧食當自賫持葢統告諸侯在會之/人也楨幹芻茭非逺國所能自賫故責之魯人也芻)
　(茭所以供牛馬若不繼則牛馬饑疲故亦服死刑也/  董氏鼎曰此國史所書而孔子存之於帝王之後)
　(者以周禮猶在魯也雖一時禦敵未足以盡魯侯之/美而國之大事在祀與戎於此而盡其心則他可知)
　(矣即此一事而本末先後輕重緩急/井然有條規模整暇魯侯其賢矣哉)
　　秦誓
　　　左傳祀子自鄭使告于秦曰鄭人使我掌其北
　　　門之管若濳師以來國可得也穆公訪諸蹇叔
　　　蹇叔曰不可公辭焉使孟明西乞白乙伐鄭晉
　　　襄公帥師敗秦師于殽囚其三帥穆公悔過誓
　　　告羣臣史録為篇今文古文皆有(春秋僖公三/十二年晉人)
　　　(及姜戎敗秦于崤善胡氏安國傳曰書序專取/穆公悔過主於勸  其詞恕春秋備書秦晉用)
　　　(兵之失兼於懲惡其法嚴故人晉君而以狄視/秦也  王氏炎曰書之所取取其知悔春秋之)
　　　(所貶貶其悔而不改過而不改春秋不得赦其/罪悔過美意書亦不得廢其言  李氏祀曰春)
　　　(秋敗崤之後復有彭衙濟河之師初亦徒悔耳/徒悔不改穆公所以僅為穆公也夫子於書取)
　　　(其一念之悔而於春秋責其遂非之失一寛一/嚴意各有主  陳氏賔曰夫子存二誓於魯以)
　　　(著伯禽之是於秦以著穆公之非伯禽之時其/征徐戎奉王命以討亂華大義也襲杞之役無)
　　　(王擅兵雖敗而自悔其心終在於報怨夫子於/書以秦誓終以見周室之不復振也夏書終於)
　　　(𦙍征商書終於西伯戡黎而周書終於秦誓其/旨一也  新安陳氏曰此篇乃初䘮師慙悔之)
　　　(辭未㡬再用三帥孟明與晉連兵易世不止/殊與誓中悔過初意相反安在其能悔過也)
公曰嗟我士聽無譁予誓告汝羣言之首
　首之為言第一義也將舉古人之言故先發此
古人有言曰民訖自若是多盤責人斯無難惟受責俾
如流是惟艱哉
　訖盡盤安也凡人盡自若是多安於狥己其責人無
　難惟受責於人俾如流水略無扞格是惟難哉穆公
　悔前日安於自徇而不聽蹇叔之言深有味乎古人
　之語故舉為誓言之首也(朱子曰民訖自若是多盤/想只是說人情多要安逸)
　(之/意)
我心之憂日月逾邁若弗云來
　已然之過不可追未遷之善猶可及憂歲月之逝若
　無復有來日也(夏氏曰若弗云來憂改過之無/口也如日月逝矣歲不我與)
惟古之謀人則曰未就予忌惟今之謀人姑將以為親
雖則云然尚猷詢茲黄髪則㒺所愆
　忌疾姑且也古之謀人老成之士也今之謀人新進
　之士也非不知其為老成以其不就己而忌疾之非
　不知其新進姑樂(音/洛)其順便而親信之前日之過雖
　已云然然尚謀詢茲黄髪之人則庶㒺有所愆葢悔
　其既往之失而冀其將來之善也(孔氏曰古之謀人/謂蹇叔等以未就)
　(我所欲反忌之杞唐孔氏/曰今之謀人謂  子等)
番番(音/波)良士旅(與膂通/脊骨也)力既愆我尚有之仡仡(魚乞/反)勇
夫射御不違我尚不欲惟截截善諞(音/便)言俾君子易辭
我皇多有之
　番番老貎仡仡勇貎截截辯給貎諞巧也皇遑通旅
　力既愆之良士前日所詆墓木既拱者我猶庶㡬(平/聲)
　得而有之射御不違之勇夫前日所誇過門超乗者
　我庶㡬不欲用之勇夫我尚不欲則辯給善巧言能
　使君子變易其辭說者我遑暇多有之哉良士謂蹇
　叔勇夫謂三帥諞言謂杞子先儒皆謂穆公悔用孟
　明詳其誓意葢深悔用杞子之言也(葉氏曰番番如/世稱皤然  王)
　(氏十朋曰番番與申伯番番同仡仡與崇墉仡仡同/  陳氏大猷曰旅膂通脊骨也不違中度無失也)
　(王氏炎曰巧言變亂是非君子仁而不佞往往為其/所奪故易辭  新安陳氏曰穆公悔過不力改過不)
　(勇已可窺其微意於辭氣之間曰尚猷曰尚有之尚/不欲當謀急謀當有急有當不欲急不欲何以尚為)
　(朱子訓過勿憚改謂有過當速改不可畏難而苟安/三味尚之一辭優㳺緩慢宜其悔用孟明而卒用之)
　(悔不用蹇叔而卒不用也正如隠公欲傳桓營菟裘/而曰吾將授之矣吾將老焉當授即授當老即老豈)
　(容有所謂將者乎二公之遂非/速禍可於尚與將之辭覘之)
昧昧我思之如有一介臣斷斷(都玩/反)猗(於宜/反)無他技其
心休休焉其如有容人之有技若己有之人之彦聖其
心好之不啻如自其口出是能容之以保我子孫黎民
亦職有利哉
　昧昧而思者深濳而靜思也介獨也大學作个斷斷
　誠一之貎猗語辭大學作兮休休易直好善之意容
　有所受也彦美士也聖通明也技才聖徳也心之所
　好甚於口之所言也職主也(陳氏大猷曰惟無技能/容人之技其無技而休)
　(休有容所謂不可小知而可大受也曰其如有容莫/測其限量而難乎形容也心之好不啻如口之稱口)
　(之稱美有限心之好慕無窮此其好有徳之真切又/甚於視有才者之若已有矣是真實能容非勉強也)
　(好善之利流澤無窮亦職有利即孟子所謂好善優/於天下况魯國乎之意  陳氏雅言曰穆公意謂大)
　(臣之道不貴乎用一己之能而在於容天下之善如/有一个臣斷斷兮無他技能而休休馬有容人之量)
　(葢惟無善于己而後能容人之善故于人之有技則/視彼之才若有於己而在人之能無異於在己之能)
　(也於人之彦聖則好彼之徳誠發于心而在心之好/有甚于在口之好也若己有之則人己一致而無彼)
　(此之殊其心好之則心口一致而無表裏之異是非/真能有容人之量者乎人君於此能得是臣而用之)
　(則必能廣致羣賢以圖治功子孫者我之子孫也而/是人也能保之葢遵其成憲被其餘澤子孫之利莫)
　(大於此也黎民者我之黎民也而是人也能保之葢/樂其政教安其田里而黎民之利亦莫大於此也一)
　(己之技能為有限而天下之才徳為無窮夫臣惟不/用己而用人故善之集國者衆而福之集國者逺也)
人之有技冒疾以惡之人之彦聖而違之俾不達是
不能容以不能保我子孫黎民亦曰殆哉
　冐大學作媢忌也違背(音/佩)違之也達窮達之達殆危
　也蘇氏曰至哉穆公之論(去/聲)此二人也前一人似房
　𤣥齡後一人似季林甫後之人主監此足矣(新安陳/氏曰此)
　(章大學平天下之傳引之其形容能容不能容者之/情狀利害可謂至言宜孔子定書不能廢其言也)
邦之杌隉(音兀/涅)曰由一人邦之榮懐亦尚一人之慶
　杌隉不安也懐安也言國之危殆繫於所任一人之
　非國之榮安繫於所任一人之是申繳上二章意(張/氏)
　(曰杌如木之動摇隉如阜之圯壊上新安陳氏曰國/之安危繫所用一人之是非是如  所稱有利非如)
　(上所稱殆哉本孔注即老蘇管仲論一國以一人興/以一人亾之意結上文兩節有照應  張氏九成曰)
　(孔子深意若曰平王錫文侯而言不及復讎王道不/可望也得如伯禽之用兵庶㡬於王道矣又得如秦)
　(穆之悔過亦庶㡬於王道矣取魯秦以補王道所以/深痛王道之不復興也夫國風始於平王春秋始於)
　(平王王道終于平王而以秦魯補之則平王之罪可/勝言哉天下之讎莫大於弑君父天下之惡莫大乎)
　(安於為弑逆者所立事至於此王道絶矣夫子之意/謂使平王用兵得如伯禽申侯犬戎庶可誅乎使平)
　(王悔過得如秦穆懲創用賢周家庶其中興乎今皆/無之故痛憤而以伯禽穆公繼其後也以謂如此二)
　(人猶勝於平王也而宋氏曰秦有誓而詩亡魯有頌/而詩絶謂魯不風  頌  龜山楊氏曰或謂秦誓聖)
　(人専以其悔過而書之非也書之有二誓以志帝王/之誥命於是絶也聖人以恕待人於人之有過而悔)
　(嘉之可也如但以悔為是而不問其改與不改則改/過者鮮矣故聖人于人不徒嘉其悔又欲其改且殺)
　(人至於被刑未有不悔者使殺人而不必死其肯悔/乎戰不敗秦自以為功矣何以知之以濟河之師知)
　(之也濟河之師何義哉附李氏養吾曰或謂周書終/於文侯之命而以秦誓  焉葢世變往來之會王霸)
　(升降之機書終文侯之命而王迹熄書附秦誓而霸/圖興周遷洛邑而周日弱秦得鎬京而秦日强讀文)
　(侯之命見平王之㤀君父㤀讎恥也如此讀秦誓見/穆公之欲改過遷善用賢去邪也如此周欲不弱秦)
　(欲不强得乎平王之詩下儕列國而秦車鄰附見焉/平王之書續以列國而秦誓附終焉進秦於詩書之)
　(末以警周也春秋之筆於秦毎人之又且狄之又以/尊周也天下之勢駸駸而趨於秦夫子得不見其幾)
　(微於定書刪詩作春秋之際乎下董氏鼎曰此亦國/史所録孔子定書斷自唐虞以  訖于周而周又訖)
　(于秦葢取其悔過也自非聖人誰能無過過而能悔/悔而能改善之善者也太甲悔而聽伊尹之訓成王)
　(悔而迎周公以歸不然敗度敗禮成湯之業墮矣内/詛外訌文武之基墜矣悔過之功豈不大哉成康以)
　(後昭王以南征不復而穆王繼之復拒祭公之諫肆/侈心而行天下不知悔者也宣王中興幽王為犬戎)
　(所殺而平王繼之不報君父之讎思小惠而㤀大恥/不知悔者也君者天下之主也心者人君之主也君)
　(心如此天下何賴哉秦穆輕信杞子逢孫楊孫之謀/因違蹇叔之諫至於喪師辱國而悔過之誓作焉使)
　(有天下國家者皆如其知過而能悔又必自知悔而/能改則雖以挽回三代之冶亦何難哉惜乎穆公徒)
　(悔而不能改也然夫子之微/意讀書者可以深長思矣)
　
　
　
　
　
　
　
　
　
　
　
　
　
　
　書經大全卷十
