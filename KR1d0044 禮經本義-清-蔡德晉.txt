#+TITLE: 禮經本義-清-蔡德晉
#+DATE: 2016-06-11 12:20:15
#+SOURCE: github.com/kanripo/KR1d0044 master 0bca5880                
欽定四庫全書　　　　經部四
　禮經本義　　　　　　　禮類二(儀禮之屬/)
　　提要
　　　　(臣/)等謹案禮經本義十七巻
　　　國朝蔡徳晉撰徳晉字敬齋無錫人是書前十
　　　　六卷皆本經第十七卷附呉澄所輯逸禮八
　　　　篇皆引宋元明以来諸家之説與注疏互相
　　　　㕘証其中引據蹖駁者如士冠記文白屨以
　　　　魁柎之鄭注魁蜃蛤柎注也葢以蛤灰柎注
　　　　於屨取其潔素説文所云魁蛤是其確證乃
　　　　引萬充宗之説謂魁以木為之明時巾帽以
　　　　木為範名曰魁頭葢本於此殊不免杜撰無
　　　　稽如是之類頗失决擇然如士冠禮經文曰
　　　　即筵坐櫛設笄敖繼公以為固冠之笄徳晉
　　　　則謂笄有二種一是髻内安髮之笄一是笄
　　　　冕固冠之笄此未加冠明是安髮之笄繼公
　　　　所説為誤則亦頗辨析精宻為前儒所未及
　　　　於經義深為有禆也乾隆四十四年十月恭
　　　　校上
　　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　總　校　官　(臣/)　陸　費　墀
欽定四庫全書
　禮經本義卷一
　　　　　　　　　　　　　無錫蔡徳晉撰
五禮之儀
　(此書亦周公所作載行禮儀文節次之詳乃禮之條/目也漢髙堂生所傳凡十七篇後於孔壁中得禮古)
　(經五十六篇於十七篇外增多三十九篇蓋孔子所/定禮之全經也河間獻王得而上之以未列學宫至)
　(唐亡失而十七篇則后倉大小戴慶普遞相傳習列/於學宫至鄭康成為之主名曰儀禮然十七篇中既)
　(夕即士喪下篇有司徹即少牢下篇實十五篇耳其/篇次大小戴及劉向别録各不同今以嘉賔軍凶吉)
　(為序而缺軍禮定為禮之下經云○朱子曰周官周/禮之綱領至於儀法度數儀禮乃其本經而禮記郊)
　(特牲冠義等篇特其義疏耳故儀禮經也禮記傳也/楊信齋曰曩從先師朱文公讀儀禮求具辭而不得)
　(則擬為圖以象之圖成而義顯凡位之先後秩序物/之輕重權衡禮之恭遜文明仁之忠厚懇至義之時)
　(措從宜智之文理密察精粗本末昭然可見夫周公/制作之僅存者文物彬彬如此之盛而其最大者如)
　(朝宗會遇大饗大旅享帝之/類皆亡逸而無傳重可歎也)
　嘉禮
　　士冠禮
　　　(髙紫超曰加冠於首曰冠冠者成人之始聖人/重之故特定為冠禮獨言士者古者禮不下庶)
　　　(人能行禮者自士始故凡冠昏喪祭相見之禮/獨詳於士也  郝仲輿曰古之有徳行道藝已)
　　　(仕未仕者通謂之士禮多由士設/惟士習於禮所謂由賢者出也)
筮于廟門主人𤣥冠朝服緇帶素韠即位于門東西面
有司如主人服即位于西方東面北上筮與席所卦者
具饌于西塾布席于門中闑西閾外西面
　(筮者以蓍問吉凶也冠必筮日重其事也廟謂禰廟/廟以棲神嚴肅之地古人行大禮必于廟今尊蓍龜)
　(故于廟以具為外神故于門也主人将冠者之父也/𤣥冠周人委貌冠以三十升麻布染黑為之朝服見)
　(君之禮服以十五升麻布為之其色亦黑故又謂之/緇衣其裁之用正幅故又謂之𤣥端帶大帶也以黑)
　(繒為之韠蔽膝也以白韋為之門東廟門外之東方/主人之位也西面面向西也有司即宰宗人筮人卦)
　(者之屬位于廟門外之西方拱向主人也東面而立/以北為上長者在北少者以次而南也筮蓍策也蓍)
　(策而云筮者以其所用名之也席筮者之筵也士用/蒲席所卦者所以畫爻計卦之具如刀筆木簡之類)
　(具備也饌陳也門側之堂謂之塾一門而塾四外二/塾皆南向内二塾皆北向此西塾謂門外西堂也布)
　(席有司設筮者之席也門中西扉之中闑門橜也閾/門限也  敖君善曰士喪卜日之禮云奠龜於西塾)
　(上南首有席燋在龜東然則此時具饌之位蓍亦當/南向席在其後而所卦者則在蓍右亦變於筮時也)
筮人執筴抽上韇兼執之進受命于主人宰自右少退
贊命筮人許諾右還即席坐西面卦者在左卒筮書卦
執以示主人主人受視反之筮人還東面旅占卒進告
吉
　(筮人有司主筮事者以少牢禮推之乃史也筴蓍䇿/也韇藏筴之器上韇韇蓋也兼執左執筴右執韇也)
　(進前也自西方而前也宰家臣之長向在有司之位/至是乃來主人之右蓋傳命當自右出也少退不敢)
　(並主人也贊命贊相主人以擇日冠子之意命筮也/右還回身右轉也即席坐就闑西閾外之席西面而)
　(坐行筮事也必西面者求神向隂方也卦者有司主/執簡畫爻者在左居筮人之南也書卦六爻備而成)
　(卦卦者乃畫之於簡也執以示主人筮人執所畫之/卦示主人也反之以卦還筮人使占吉凶也還東面)
　(復西方東面北上之位也旅衆也不敢執一己之見/而與其屬共占之也進而告吉亦執卦  朱子曰宰)
　(所贊之辭當云某有子某将以來日某加冠於其首/庶幾從之敖君善曰少牢禮卦者在左坐卦以木卒)
　(筮書卦於木此不言坐則是立也其/亦士禮異歟立則卦時乃坐既則興)
若不吉則筮逺日如初儀
　(敖君善曰逺日去初筮者旬有一日也以其于同故/謂之逺日如少牢日用丁巳則以後丁後已為逺日)
　(也初儀筮人執筴以下之儀也凡不吉而改筮者皆/不至於再重凟神也此筮若又不吉則直用其後之)
　(逺日不復筮矣凡筮賔筮尸卜日之/屬皆類此議見特牲篇張子説中)
徹筮席宗人告事畢
　(鄭康成曰徹去也斂/也宗人有司主禮者)
　　　右筮日
主人戒賔賔禮辭許主人再拜賔答拜
　(戒預告也賔主人之僚友既筮得吉日預戒僚友使/來襄冠事也禮辭許一辭而許也辭有三一辭曰禮)
　(再辭曰固三辭曰終終辭則不許也許必禮辭以致/謙也主人再拜謝其許也  鄭康成曰古者有吉事)
　(則樂與賢者歡成之有凶事則欲與賢者哀戚之今/将冠子故就告僚友使來敖君善曰此上更當有賔)
　(主為禮一節與宿賔同文不具耳凡賔之與冠事者/主人當親戒之而以将為筮者為先餘各以次為先)
　(後主人皆親戒之者未筮則未有所别異也戒賔亦/朝服凡既筮而有事如戒宿之類皆因筮服無變也)
主人退賔拜送
　(退去而歸也賔拜送拜於主/人去後主人無答也後倣此)
　　　右戒賔　戒賔曰某有子某将加布於其首願
　　　吾子之教之也賔對曰某不敏恐不能共事以
　　　病吾子敢辭(上某主人名下某子之名布緇布/冠也敖君善謂冠禮三加乃惟云)
　　　(緇布冠者取其始加而質者言之謙也吾子相/親之辭教之者以加冠之禮為教也不敏謂不)
　　　(達於理亦謙也共敬也/病吾子猶言辱吾子也)主人日某猶願吾子之
　　　終教之也賔對曰吾子重有命某敢不從(重再/也)
前期三日筮賔如求日之儀
　(期冠期也筮賔筮加冠之正賔也如求日儀與筮日/禮同也  賈洺州曰筮賔命筮其宰贊蓋云主人某)
　(為嫡子某加冠筮某為賔庶幾從之朱子曰前已廣/戒衆賔此又擇其賢者筮之吉則宿之以為正賔不)
　(吉則仍為衆賔不嫌於預戒也敖君善曰筮賔亦不/過再筮初筮者若不吉則改筮其次者為正賔若次)
　(者又不吉則不復筮而即以第三者為正賔亦以初/筮者為次賔也主人於賔既次第其先後矣然猶筮)
　(之者蓋慮其異日或以他故而不及與則将廢冠事/此乃非人所預知者故不可不問於神而用舍一聴)
　(之/也)
　　　右筮賔
乃宿賔賔如主人服出門左西面再拜主人東面答拜
　(既筮賔而即宿之故言乃宿者越宿預戒也賔尊故/主人親宿之如主人服亦朝服也出門左出大門而)
　(東也再拜/拜而迎也)
乃宿賔賔許主人再拜賔答拜主人退賔拜送
　(鄭康成曰乃宿賔者/親相見致其辭也)
宿贊冠者一人亦如之
　(贊冠者佐賔行冠事者尊次正賔故主人亦親宿之/若衆賔則第使人宿之而已其禮輕故經不著也)
　(賈洺州曰佐賔輕故不筮朱子曰正賔不來則将不/得成禮故親宿之欲其必來佐賔雖輕亦必擇其賢)
　(而習禮者為之不來則亦有闕故并宿之使必來也/敖君善曰贊冠者如鄉飲酒之介然鄉飲酒惟言主)
　(人戒賔及介之儀而於衆賔/則闕焉其例正與此相類)
　　　右宿賔　宿曰某将加布於某之首吾子将莅
　　　之敢宿賔對曰某敢不夙興(敖君善曰正賔而/下宿之辭同惟以)
　　　(主人之親宿與/否别之莅臨也)
厥明夕為期于廟門之外主人立于門東兄弟在其南
少退西面北上有司皆如宿服立于西方東面北上
　(厥明夕謂宿賔之明日向暮時也為期為加冠之期/也兄弟主人之親戚也少退不並主人立也如宿服)
　(如宿賔之朝服也敖君善曰有司/皆如宿服則主人及兄弟可知矣)
擯者請期宰吿曰質明行事
　(擯者主人之相禮者即宗人也請期自有司之位進/而請冠期於主人也宰告宰至主人之右贊辭乃代)
　(主人答也質正也言明日正明行冠事也請敖君善/曰請期東西少牢禮主人南面宗人北面  祭期)
告兄弟及有司告事畢擯者告期于賔之家
　(兄弟在東有司在西擯者以期各一告致詳慎也告/期於賔謂正賔及衆賔皆告之也  敖君善曰告兄)
　(弟蓋東北面告有司蓋西北面特/牲饋食禮曰宗人東北面告濯具)
　　　右為期
夙興設洗直于東榮南北以堂深水在洗東
　(夙興早起也洗器名所以承盥手洗爵之水而棄之/者設之於庭直猶當也屋脊兩頭起者為榮其形似)
　(翼故又名屋翼直東榮謂遥當之也深猶長也古者/庭三堂之深設洗去堂逺近如堂之深假令堂深二)
　(丈則庭深六丈洗之去堂亦二丈以此為度也水所/以盥洗者也以罍盛之少牢禮司宫設罍水於洗東)
　(有枓枓所以沃盥者此不言罍及枓文不具也夫按/周制天子諸侯殿屋四注則四面皆有霤卿大  以)
　(下夏屋兩下則惟南北有霤而東西有榮故人君設/洗直東霤而大夫士直東榮其處同也漢制士之洗)
　(用鐡大夫用銅諸侯用白銀天子用黄金其盛水尊/卑皆用金罍而大小有異周制亦或然韓詩説云天)
　(子罍以玉諸侯大夫/以金士以梓無所考)
陳服于房中西墉下東領北上
　(陳服設将冠者之衣服也房謂東房西墉房中西牆/近室者也東領衣領向東便其自東取也北上者衣)
　(有尊卑之差尊者設在北卑者以次而南首爵弁服/次皮弁服次緇布冠服冠時先用卑服便其先取在)
　(南者/也)
爵弁服纁裳純衣緇帶韎韐
　(爵弁其色赤而微黑如爵頭然爵弁服戴爵弁時所/服之服古者冠服之色必相稱故毎因冠以名服也)
　(下皮弁服倣此纁裳以淺絳色為裳也純衣絲衣也/先言裳後言衣者以衣與帶同緇故連帶言之也韎)
　(黄赤色韐合皮為蔽膝即韠也/此三加所衣之服士之上服也)
皮弁服素積緇帶素韠
　(皮弁以白鹿皮為冠次於爵弁敖君善謂其衣蓋亦/絲衣而色如其裳二弁之衣用絲者宜别於冠服也)
　(冠服之衣用布積猶辟也以素為裳而腰有辟積/令腰半於齊也  此再加之服亦士之尊服也)
𤣥端𤣥裳黄裳雜裳可也緇帶爵韠
　(𤣥端即朝服不以𤣥冠名服者為緇布冠陳之也𤣥/端之服其裳以𤣥者為正若無𤣥裳即用黄裳或雜)
　(色之裳亦可也舊説以雜裳為前𤣥後黄易曰夫𤣥/黄者天地之雜也亦通  此始加之服士之正服也)
緇布冠缺項青組纓屬于缺緇纚廣終幅長六尺皮弁
笄爵弁笄緇組紘纁邊同篋
　(冠後曰項緇布冠之武其後兩開不相連屬故曰缺/項組絛也屬係也以青組二條繋於缺冠時合兩組)
　(結之而垂其餘以為纓也纚所以韜髪作結者以緇/色繒為之古者布帛幅廣二尺二寸笄簪也所以貫)
　(弁弁之纓曰紘以緇組一條繫於左笄上遶頤下自/右仰屬於笄而繫之纁邊組側飾以纁也竹器方曰)
　(篋同篋者謂一纓一纚二笄二紘六者皆同一篋也/  按二弁之笄天子諸侯用玉大夫士用象長尺二)
　(寸緇布冠無笄故纓在後而屬於缺二弁有笄故紘/在旁而屬於笄也又有固髮之笄視二弁之笄加短)
　(以骨為之插之於纚上内則櫛纚笄總後章櫛設笄/是也此亦當陳之而不言者文不具耳敖君善因以)
　(後章櫛設笄為即/二弁之笄者誤也)
櫛實于簞
　(櫛梳也所以理/髪竹器圖曰簞)
蒲筵二在南
　(蒲筵蒲草席也用二者東序冠子一户西醴子一也/在南在簞南而簞在篋南篋在所陳衣服之南故一)
　(説篋簞蒲筵皆在/所陳衣服之南云)
側尊一甒醴在服北有篚實勺觶角柶脯醢南上
　(側猶特也尊酒尊也甒瓦器以盛醴酒連糟曰醴貴/初質也尊在爵弁服北既服而後用醴也篚竹器勺)
　(以酌酒觶爵屬容三升柶匙屬長六寸祭以挑醴醴/有糟故須柶角為之取其滑也三者皆實於篚中脯)
　(乾肉盛以籩醢肉醤盛以豆南上/自南而北首尊次篚次脯次醢也)
爵弁皮弁緇布冠各一匴執以待于西坫南南面東上
賔升則東面
　(匴竹器即今冠箱也執之者有司也坫在堂角所以/置物有司三人執三匴立於西階下當西坫之南南)
　(向而立以東為上執爵弁匴者為首執皮弁匴者次/之執緇布冠匴者又次之及賔已升堂行禮於阼則)
　(執匴者乃東向/而立以北為上)
屨夏用葛𤣥端黑屨青絇繶純純博寸素積白屨以魁
柎之緇絇繶純純博寸爵弁纁屨黑絇繶純純博寸冬
皮屨可也不屨繐屨
　(凡冠與衣同色屨與裳同色𤣥端黑屨以𤣥裳為正/也絇屨頭飾也繶縫中紃也純口之縁也三者皆青)
　(博廣也魁拊萬充宗謂魁以木為之即今俗制屨者/之模範也明時民間用馬尾制巾帽以木為範名曰)
　(魁頭蓋本此柎之謂納魁於屨令附著充滿使屨端/好也獨於白屨言之者舉中以該上下也冬屨非必)
　(用皮取其温厚用皮亦可若夏止可用葛其麻布之/細者為繐而喪服有繐衰則以繐為屨近凶故不可)
　(用也蓋敖君善曰三屨/陳之  在其裳之西)
　　　右陳器服(髙紫超曰古人禮未行必先陳設蓋/恐臨期倉卒失整暇之體故先為戒)
　　　(備如/此)
主人𤣥端爵韠立于阼階下直東序西面兄弟畢袗𤣥
立于洗東西面北上擯者𤣥端負東塾
　(阼階東階也其下則庭中也直當也堂東西牆謂之/序畢盡也袗單也禮衣皆單袗𤣥即𤣥端也洗在庭)
　(中直東榮其去堂如堂之深今兄弟之位稍退於主/人其序自北而南蓋在洗之東北也負背立也東塾)
　(門内東堂負之/者北面而立也)
将冠者采衣紒在房中南面
　(采衣未冠者之服童子尚華飾也紒與髻通即總角/也  朱子曰房户宜當南壁東西之中而将冠者宜)
　(在所陳器服之/東當户而立也)
　　　右即位
賔如主人服贊者𤣥端從之立于外門之外
　(賔加冠之正賔也贊者贊冠者也賔言如主人服/贊者言𤣥端互文也從之從正賔也外門大門也)
擯者告
　(敖君善曰上言擯者負東塾則在廟也至是則賔之/将命者入告擯者擯者東面以吿主人也此賔乃主)
　(人戒宿而來/故不出請事)
主人迎出門左西面再拜賔答拜主人揖贊者
　(出門左出大門而立於東方也再拜拜迎也答拜不/言數如其所拜之數以答之也揖贊者不拜殺於賔)
　(也/)
與賔揖先入每曲揖至于廟門揖入三揖至于階三讓
　(與賔揖揖之入大門也先入導行也曲當折行處也/凡廟在大門内之東入大門向東行為一曲望廟門)
　(向北行為二曲每曲主賔相揖至於廟門又揖而入/既入門至内霤分東西向主賔欲相背故一揖至堂)
　(途向北主賔相見一揖行至當碑碑在庭三分庭一/在北碑為庭中大節故過此一揖也三讓讓升也主)
　(人三讓而客三辭主人乃先升一等以導賔而賔從/之  敖君善曰凡讓升之法賔主敵則主人先讓而)
　(先升主人尊亦然客尊則客先讓/而先升也惟天子之使則不讓)
主人升立于序端西面賔西序東面
　(序端堂東牆之南頭也立於序端西面蓋負東牆而/稍南以避冠位也賔西序東面則負西牆而立也)
　　　右迎賔
贊者盥于洗西升立于房中西面南上主人之贊者筵
于東序少北西面将冠者出房南面贊者奠纚笄櫛于
筵南端
　(贊者賔之贊冠者也盥将行事潔其手也升自西階/升也立於房中西面南上在将冠者之東南也主人)
　(之贊者或家臣或親戚輩也設冠席於東序嫡子冠/於阼也少北以主人在序端而却避之也出房南面)
　(立於房外以待賔命也奠置也並賈洺州曰贊者與/主人之贊者俱執勞役之事故  立於房中以其物)
　(皆在房中使得近其事也又賔之贊者尊故其位/在主贊之南蓋賔主冠席俱在南故以南為上也)
賔揖将冠者将冠者即筵坐贊者坐櫛設纚
　(揖揖之即筵也即就也櫛髮加/纚乃勞役之事故贊者為之)
賔降主人降賔辭主人對賔盥卒一揖一讓升主人升
復初位賔筵前坐正纚
　(賔降以将行冠事故降階而盥於洗以致潔也主人/降以賔為己事而降故不敢安於位而從之降也賔)
　(辭辭以主人無事不必降也主人對對以煩賔降盥/不敢不從降也揖讓皆一者禮宜殺於初也主人升)
　(無事故復其序端西面之位贊冠者既為/冠者櫛而加纚賔則於筵前坐而正之也)
興降西階一等執冠者升一等東面授賔賔右手執項
左手執前進容乃祝坐如初乃冠興復位贊者卒
　(興既正纚而起立也降階将取冠也士階三等賔降/一等執冠者升一等則於中等授受也冠緇布冠也)
　(東面授賔則賔西面受之也授冠時亦以匴既授則/以匴退項冠之後前冠之面也進進筵前也容從容)
　(也将致祝辭而從容正儀也祝祝願冠者吉祥也其/辭見後賔既祝復坐以緇布冠加冠者首賔起復西)
　(序東面之位贊者/為結冠纓卒事)
冠者興賔揖之適房服𤣥端爵韠出房南面
　(揖之適房使釋采衣服𤣥端服也敖君善曰服𤣥端/爵韠亦贊者為之出房南面亦待賔命也不言帶與)
　(屨可/知也)
賔揖之即筵坐櫛設笄賔盥正纚如初降二等受皮弁
右執項左執前進祝加之如初復位贊者卒紘
　(賔再揖即筵将加皮弁也櫛脱緇布冠而再櫛髪也/未弁而先設笄謂以固髮之笄插之於纚上非二弁)
　(之笄也賔降西階二等受皮弁以皮弁尊於冠故降/禮重也賔加皮弁乃設皮弁笄遂復西序之位贊者)
　(為之結紘於笄未以卒事冕賈洺州曰笄有二種一/是髻内安髪之笄一是弁  固冠之笄此未加冠而)
　(設笄明是安髮笄也緇布冠亦有之彼言設纚而不/言設笄此言設笄而不言設纚互見也其皮弁固冠)
　(之笄則賔加/弁時自設之)
興賔揖之適房服素積素韠容出房南面
　(興冠者起立也賔又揖之入房使釋𤣥端而服皮弁/服也容從容整儀也  敖君善曰再加祝辭曰敬爾)
　(威儀此言容出房/見其奉賔戒也)
賔降三等受爵弁加之服纁裳韎韐其他如加皮弁之
儀
　(降三等下至地也以爵弁至尊故就而受之也受髙/紫超曰始加賔受冠降一等再加降二等三加  冠)
　(降三等其服彌尊其敬亦/彌至本乎内而形諸外也)
徹皮弁冠櫛筵入于房
　(冠緇布冠也冠者既服爵弁脱皮弁緇布冠於筵問/故主人之贊者徹筵則并皮弁冠櫛俱徹而納之房)
　(中/)
　　　右冠三加　始加祝曰令月吉日始加元服棄
　　　爾幼志順爾成徳夀考惟祺介爾景福(令吉皆/善也元)
　　　(首也棄爾幼志戒之也順慎通成徳成人之徳/慎爾成徳勉之也祺祥也介景皆大也言能如)
　　　(是則有夀考之祥/而大女之大福也)
　　　再加曰吉月令辰乃申爾服敬爾威儀淑慎爾
　　　徳眉夀萬年永受胡福(辰時也申重也威可畏/也儀可象也淑善也行)
　　　(道而有得於心之謂徳威儀外也徳則内也敬/而淑慎則内外交修矣眉豪眉也人年老則必)
　　　(有豪眉秀出者/胡遐也逺也)
　　　三加曰以嵗之正以月之令咸加爾服兄弟具
　　　在以成厥徳黄耉無疆受天之慶(正當也謂當/乎冠之年也)
　　　(咸皆也謂三服皆加之也厥者指兄弟而言言/不獨成已之徳而且有以成兄弟之徳則修身)
　　　(齊家之事也黄髪白而黄也耉郝仲輿謂老人/句僂貌疆竟也受天之慶則其福将施於孫子)
　　　(而不獨其/身受之矣)
筵于户西南面贊者洗于房中側酌醴加柶覆之面葉
　(筵謂醴冠者之席主贊設之户西室户之西即户牖/之間乃堂之正中也贊者洗謂贊者就阼階下直東)
　(榮之洗洗觶也於房中側酌醴謂入房中酌醴側酌/一酌也葉謂柶大頭其薄如葉也柶所以扱取醴者)
　(横覆於觶上以葉向前而授賔賔乃得以柄向前而/授冠者使執也  髙紫超曰行冠禮則筵於序東居)
　(主位以著代也醴冠者則筵於户西居賔位蓋尊之/也郝仲輿曰贊者一酌醴與醮賔三酌酒於房户間)
　(異故側尊與/兩甒亦異也)
賔揖冠者就筵筵西南面賔受醴于户東加柶面柄筵
前北面冠者筵西拜受觶賔東面答拜薦脯醢
　(冠者就筵在筵之西南面而立是時贊者出房西面/賔由西序往故受醴於室户之東固加柶矣復言之)
　(者明其更為之也筵前北面欲其受於席也筵西拜/南面拜也賔還西序東向答拜薦進也薦脯醢贊冠)
　(者為之答髙紫超曰冠者幼故賔不先拜送觶俟其/拜受而  拜之明成人而與為禮敖君善曰東面答)
　(拜别於答孤子孤子之冠行主/人禮賔則北面答拜於西階上)
冠者即筵坐左執觶右祭脯醢以柶祭醴三興筵末坐
啐醴捷柶興降筵坐奠觶拜執觶興賔答拜冠者奠觶
于薦東
　(筵末席之西端也啐嘗也蓋微飲也郝仲輿曰以柶/葉挑醴祭之者三祭則坐於筵間飲則坐於筵末捷)
　(立也未祭覆觶上待用既祭插於觶中醴間也降筵/出筵西也既飲執觶起出筵跪置觶於筵間拜復跪)
　(取觶起奠於薦東賔答拜答於西序也薦東脯醢之/東南向以東為左凡觶飲則奠於饌右以便舉不飲)
　(則奠於饌左髙紫超曰奠觶拜者/蓋謝賔之賜所謂拜既爵者也)
　　　右醴冠者　醴辭曰甘醴惟厚嘉薦令芳拜受
　　　祭之以定爾祥承天之休夀考不忘(厚者以其/未泲也嘉)
　　　(薦謂脯醢芳香也拜受而祭敬之至也能敬則/福不替故曰以定爾祥休美也不忘謂人不能)
　　　(忘之而長有令名也此敖君善曰言拜受祭之/亦教之也然則賔為  辭其在筵前北面冠者)
　　　(未拜之/時歟)
降筵北面坐取脯降自西階適東壁北面見于母
　(北面跪而取脯以致敬也脯乾肉無食餘之嫌故取/之以獻於母以示食不忘親之意降自西階父在不)
　(敢由阼也適東壁而見之是時母之位在此也意髙/紫超曰取脯以獻於母猶孺子以甘脆奉親之  蓋)
　(雖既冠成人而於孝養其親則如小兒慕父母然也/不取脯以奉於父者父尊而不敢褻也郝仲輿曰凡)
　(有事於宗廟宜夫婦共親之故冠子則父主外事在/東序母主内事在東壁萬充宗曰東壁東堂下也特)
　(牲禮主婦視饎爨於西堂下記又云饎爨在西壁則/西堂下即西壁矣然則東壁非東堂下乎鄭注適東)
　(壁為出闈門且云時母在闈門之外婦人入廟/由闈門非惟於解不明抑亦乖古人左袒之制)
母拜受子拜送母又拜
　(古者男子跪拜婦人立拜婦人與男子為禮其禮重/者必使拜使拜者婦人先一拜男子答拜婦人又一)
　(拜也母於其子乃使拜者蓋重冠禮也/此拜非主於受送也因有脯而言之耳)
　　　右見于母(按不言見父與賔鄭康成謂蓋冠/畢已先見之愚則疑其有闕文也)
賔降直西序東面主人降復初位
　(郝仲輿曰醴事畢賔降西階下當西序東面立主人/降東階下復初即之位直東序西面對賔立待字也)
冠者立于西階東南面賔字之冠者對
　(郝仲輿曰冠者立於西階下之東南面賔/之東北聴賔命也字以代名也對應也)
　　　右字　字辭曰禮儀既備令月吉日昭告爾字
　　　爰字孔嘉髦士攸宜宜之于嘏永受保之曰伯
　　　某甫仲叔季惟其所當(昭明爰于孔甚也髦士/才徳過人之稱嘏福也)
　　　(言髦士乃與嘉字相宜宜之則為福矣保之謂/守其取字之義非特保其字也甫者男子之美)
　　　(稱仲叔季惟所當謂其第若在仲則當云仲某/甫也叔季亦然  按舊説髦俊也大雅云譽髦)
　　　(斯士言文王作人使士皆有譽於天下成其俊/乂之美也内則子事父母拂髦蓋子生三月父)
　　　(母剪髮為鬌及長因綵飾之加於冠上以為容/儀故幼俊之士稱髦士及親沒乃脱去之玉藻)
　　　(云親沒不髦士喪禮既殯脱髦左/傳云豈如弁髦而因以棄之是也)
賔出主人送于廟門外
　(出出廟門也其敖君善曰賔出而/贊者不從以  當與冠者為禮也)
請醴賔賔禮辭許賔就次
　(鄭康成曰醴賔者謝其勤勞也次門外更衣處也以/帷幕簟席為之髙紫超曰此時賔勞於冠事故就次)
　(稍息以俟醴賔之禮也同敖君善曰請醴賔及賔辭/帥之辭宜與士昏禮畧  醴實之禮一獻有俎有幣)
　(似饗矣乃云醴者/亦因用醴而名之)
　　　右賔出就次
冠者見于兄弟兄弟再拜冠者答拜見贊者西面拜亦
如之
　(兄弟贊者皆先拜者重冠禮也兄弟位在洗東贊者/位在西方亦當西序見贊者西面拜則見兄弟東面)
　(拜也竟敖君善曰贊者/為禮  則亦出而就次)
入見姑姊如見母
　(鄭康成曰入入寢門也廟在寢門外/如見母者亦北面姑與姊亦使拜也)
　　　右見兄弟贊者及姑姊(萬充宗曰父為冠主賔/以成禮理無不拜當三)
　　　(加既畢未醴之前時父在東序端賔在西序子/即是而拜無煩他適固與見母於東壁入見姑)
　　　(姊者不同此拜父與賔所以不著也見兄弟贊/者何以著之贊者與兄弟同在階下且兄弟卑)
　　　(於父贊者次於賔不/著則疑於不拜也)
乃易服服𤣥冠𤣥端爵韠奠摯見于君遂以摯見于鄉
大夫鄉先生
　(易服者上皆服爵弁服至此乃易之也𤣥端更言𤣥/冠者别於向之緇布冠也摯雉也奠摯謂執摯奠於)
　(地乃再拜稽首也鄉大夫司一鄉之大/夫在位者也鄉先生致仕於鄉者也)
　　　右見君及鄉大夫鄉先生(按贊者兄弟皆拜而/不及賔君與母皆拜)
　　　(而不及父冠於廟中而不及/祖考疑是書亦多闕文也)
乃醴賔以一獻之禮
　(一獻之禮謂主人一酌獻賔賔酢主人主人又酌自/飲復酌以酬賔賔奠爵而禮畢也  敖君善曰醴賔)
　(之時贊者皆與贊冠者為介與鄉飲酒相類則是一/獻之禮賔介而下皆然也其獻及酬酢亦畧如鄉飲)
　(酒之/儀歟)
主人酬賔束帛儷皮
　(以幣送酒曰酬十端曰束凡帛一匹從兩端卷至中/十端為五匹也儷雙也皮獸皮有毛者尊者用虎豹)
　(皮卑者用麋鹿皮此兩皮則麋鹿皮也敖君善曰醴/之而有俎又酬以皮帛重謝之也此酬賔之禮當行)
　(於賔受獻之後未卒爵之前猶食禮既/受佾幣乃卒食也酬幣惟用於正賔)
贊者皆與贊冠者為介
　(郝仲輿曰贊者皆與謂凡贊佐冠事者皆得與燕也/介次賔也敖君善曰介副也以副於正賔名之飲酒)
　(之禮有賔有介有衆賔此贊冠者為介其餘為衆賔/也鄉飲酒禮賔席於戸牖間介席於西序衆賔之席)
　(繼賔/而西)
賔出主人送于外門外再拜歸賔俎
　(郝仲輿曰外門大門也賔既去主人再拜送徹燕賔/之俎隨賔歸也髙紫超曰主人於賔既酒醴之皮帛)
　(酬之而又歸之以俎蓋敬厚其/賔之至而亦以慎重冠禮也)
　　　右醴賔(敖君善曰此禮用醴因醴子而為之若/不醴子而用醮則此禮亦因之而用酒)
　　　(用酒則為享也此朱子曰此章/以上正禮已具  下皆禮之變)
若不醴則醮用酒尊于房户之間兩甒有禁𤣥酒在西
加勺南柄洗有篚在西南順
　(酌而無酬酢曰醮醴則用醴醮則用酒醴濁而酒清/也醴設尊於房内醮設尊於東房室户之問兩甒一)
　(酒一𤣥酒也承尊之器曰禁以為酒戒也𤣥酒新水/也𤣥者水之色𤣥酒在西者尊以西為上以冠者之)
　(位在西故也加勺以勺加於二尊之上而覆之也南/柄以酌者北面執之便也醴一甒無禁無𤣥酒有勺)
　(在篚不加於尊醮則兩甒有禁有𤣥酒加勺尊上洗/庭洗也南順謂縱設之以北為上也醴於庭洗但盥)
　(手而不洗爵篚盛勺觶於房中醮則篚盛勺於庭洗/之西也  敖君善曰冠禮之始惟醴而已然少近於)
　(質故後世聖人又為此醮禮與之並行焉言若者文/質在人用之惟所欲耳郝仲輿曰醴一酌醮三酌加)
　(折俎盛者殺牲/較醴多文矣)
始加醮用脯醢賔降取爵于篚辭降如初卒洗升酌冠
者拜受賔答拜如初冠者升筵坐左執爵右祭脯醢祭
酒興筵末坐啐酒降筵拜賔答拜冠者奠爵于薦東立
于筵西徹薦爵筵尊不徹
　(醴行於三加後薦脯醢醮則毎一加一醮始加即用/脯醢然亦於賔答拜後乃薦之也賔降西階取爵於)
　(洗西之篚主降賔辭如将冠時降盥辭主人降也卒/洗亦當一揖一讓乃升酌酒堂上此與醴異者也冠)
　(者拜受賔答拜皆如醴禮冠者升筵坐祭啐酒於筵/末拜賔奠爵於薦東亦與醴同也立筵西以俟賔命)
　(賔揖之則就東序之筵也徹脯醢之薦與既奠之爵/其筵與尊不徹以待再醮三醮也  敖君善曰毎醮)
　(醴畢必徹薦爵者所以新後醮之禮若不相因然徹/薦爵蓋入於房鄭康成曰徹薦與爵者避後加也不)
　(徹筵尊三加可/相因由便也)
加皮弁如初儀再醮攝酒其他皆如初
　(攝酒謂更添整頓以示新也朱子曰如初儀如前再/加之儀也再醮攝酒其他皆如初言惟攝酒異於始)
　(醮餘皆/如之也)
加爵弁如初儀三醮有乾肉折俎嚌之其他如初
　(乾肉折俎謂以乾肉斷折之以為俎也物至齒謂之/嚌知其味謂之嘗朱子曰初儀見上三醮惟攝酒及)
　(有乾肉折俎嚌之為異其他皆如始醮也将賈洺州/曰豚解而七體以乾之謂之乾肉及用之  升於俎)
　(則節折為二十一體故總名乾肉折俎也敖君善曰/士虞禮云有乾肉折俎二尹縮祭半尹此乾肉亦縮)
　(俎而左朐右末其所嚌即祭/半尹者也亦振祭乃嚌之)
北面取脯見于母
　(此與/醴同)
　　　右醮　醮辭曰㫖酒既清嘉薦亶時始加元服
　　　兄弟具來孝友時格永乃保之(亶誠也亶時謂/誠得成熟之時)
　　　(具俱也髙紫超曰時格言其孝友之心隨時而/曲至也保之謂長保有其兄弟而式相好也)
　　　再醮曰㫖酒既湑嘉薦伊脯乃申爾服禮儀有
　　　序祭此嘉爵承天之祜(湑清伊惟也序謂始加/再加之次序祜福也)
　　　三醮曰㫖酒令芳籩豆有楚咸加爾服肴升折
　　　俎承天之慶受福無疆(楚陳列之貌/肴謂乾肉)
若殺則特豚載合升離肺實于鼎設扄鼏
　(醮止於乾肉折俎而不殺牲此言其盛則殺牲也小/豕曰豚特豚一豕也載載於俎也合合牲之左右體)
　(也升自鑊升鼎也鑊無足而卑鼎三足而髙故曰升/凡殺牲解體煑於鑊謂之烹既熟升於鼎而調和之)
　(乃載於俎以薦此謂烹與升及載皆合左右體也離/割也割肺者使可祭可嚌也扄以木横貫鼎耳壓制)
　(鼎蓋以舉鼎者也鼏鼎蓋也以茅為之則敖君善曰/始言醴次言醮次言殺聖人制禮愈變  愈盛此亦)
　(可見其尚文之意也陳用之曰豚則吉凶皆合升用/成牲則升其胖而去髀吉升右而凶升左脊脅六而)
　(股肱五為/十一體也)
始醮如初再醮兩豆葵菹蠃醢兩籩栗脯三醮攝酒如
再醮加俎嚌之皆如初嚌肺
　(如初如前章之始醮也再醮前用脯醢此則加兩豆/兩籩菹醃菜蠃蛤屬圓者為蠃醢肉醬也再醮已攝)
　(酒三醮亦如之所異者加豚俎也嚌之謂嚌豚肉如/前章之嚌乾肉也皆如初皆如不殺始醮之儀也嚌)
　(肺謂祭肺而嚌之此則異於前者也在敖君善曰兩/豆兩籩之位醢在菹東栗在菹西脯  栗南也加俎)
　(設之當菹/醢之南)
卒醮取籩脯以降如初
　(籩脯加籩之脯也三醮亦兩豆兩籩如再醮而又加/俎焉取籩脯見母以别於薦脯也薦脯已嚌籩脯未)
　(嚌其他皆/如前儀)
　　　右殺牲而醮(髙紫超曰士田禄微/故不殺殺則為盛禮)
若孤子則父兄戒宿
　(郝仲與曰孤子無父則自為之在家則成尊在外則/童子不可與成人為禮故戒宿賔客則諸父與諸從)
　(兄為/之也)
冠之日主人紒而迎賔拜揖讓立于序端皆如冠主禮
于阼凡拜北面于阼階上賔亦北面于西階上答拜
　(郝仲輿曰主人即将冠者紒總角也出迎賔拜揖讓/入廟升階立於東序端皆如父在為主之儀三加皆)
　(於阼階行禮居主位也凡醴醮拜受拜謝主皆北面/拜於阼階上賔皆北面答於西階上居主賔正位異)
　(前冠者拜於筵西南面賔拜於西序東面也醮敖君/善曰禮於阼指三加與醴之類然則設醴設  皆因)
　(冠席為/之歟)
若殺則舉鼎陳于門外直東塾北面
　(殺醮而殺牲也門外廟門之外直東塾當具南也禮/君陳鼎南面大夫士北面惟喪奠則西面陳於門外)
　(俟時而入錯之/於阼階前也)
　　　右孤子冠
若庶子則冠于房外南面遂醮焉
　(此父在冠庶子之禮冠於房外不於阼非代也遂醮/醮因冠席而不别布也不醮於客位成而不尊也)
　　　右庶子冠
冠者母不在則使人受脯于西階下
　(敖君善曰母不在者或已沒或疾病或見出皆是也/  髙紫超曰不在謂母已亡也猶取脯以見母而使)
　(人受之者不以存亡/而異其禮孝之至也)
　　　右母不在
女子十有五年許嫁笄而字
　(朱子曰十五許嫁而笄則主婦當戒外姻為女賔使/之著笄而遂以醴禮之  敖君善曰此禮當於房中)
　(行/之)
雖未許嫁年二十而笄禮之婦人執其禮燕則鬈首
　(朱子曰未許嫁而笄則不戒女賔而自以家之諸婦/行笄禮也孔仲達曰既未許嫁雖已笄猶以少者處)
　(之故在家燕居則復/去笄而分髮為紒也)
　　　右女子笄(此條朱子/以戴記補)
　
　
　
　禮經本義卷一
欽定四庫全書
　禮經本義卷二
　　　　　　　　　　　　　無錫蔡徳晉撰
　嘉禮
　　士昏禮
　　　(娶妻以昏為期因以為名必以昏者陽往隂來/象男往女來也髙紫超曰天地不交萬物不興)
　　　(昏禮者上以事宗廟下以繼後/世不可不慎也故特詳其禮)
下達納采用雁
　(此謂自天子下達於庶人納采皆用雁也采擇取也/媒氏先通言男父母使人以雁為贄采擇此女也髙)
　(紫超曰必用雁者雁不再耦而婦人貴從一以終故/特取其義  按先儒論用雁之義有四一取其隨陽)
　(往來象婦人從夫之義一取其攝盛蓋士贄本用雉/而大夫用雁今士昏用雁攝行盛禮也一則昏贄不)
　(用死故不得不越雉而用雁一則雁不再耦取其從/一以終也然以下達之文求之則惟隨陽及不再耦)
　(之義通乎上下而不/再耦之義尤為大矣)
主人筵于户西西上右几
　(主人女父也筵設神席也户西室户之西即户牖間/也西上者席有首尾其首在西神道尊右也几漆几)
　(也右几席南面几在席西端也郝仲與曰昏禮特設/神席重祖考遺體不敢専也敖君善曰筵之者有司)
　(也乃云主人者對使者立文也是時主/人立於阼階東擯者亦𤣥端負東塾)
使者𤣥端至擯者出請事入告
　(使者壻父之家臣奉壻父之命而為使者也𤣥端禮/服至謂至于大門外擯女父所使迎賔者出請使者)
　(來事入告於主人敖君善曰此亦賔之将命者入告/擯者告主人乃出請事也凡賔非主人之所戒宿而)
　(來者則有請事之禮擯者請事賔執雁納采擯者乃/入告凡請事者西面入告者東面大夫士之禮也)
主人如賔服迎于門外再拜賔不答拜揖入至于廟門
揖入三揖至于階三讓主人以賔升西面賔升西階當
阿東面致命主人阼階上北面再拜授于楹間南面
　(迎於大門之外再拜髙紫超謂蓋拜其主䖍誠降請/之意非拜使人也故不答拜主人以賔升謂主人先)
　(升而賔從之也阿棟也東面致命謂致其主采擇之/命使致命而主人再拜蓋亦拜受其主之命也故使)
　(亦不答拜授雁於主人當堂中兩楹之間在神几之/南也南面者郝仲輿謂主北面賔南面陽尊隂卑也)
賔降出主人降授老雁
　(出出廟門老/家臣之長)
　　　右納采　凡行事必用昏昕受諸禰廟(凡行事/謂行六)
　　　(禮之事用昏壻親迎時也用昕使者納采問名之/納吉納徵請期時也六禮皆受命於禰廟重親)
　　　(𦙍/也)辭無不腆無辱摯不用死(腆善也幣必完好/故賔不稱幣不善)
　　　(有求而至故主人不謝其來辱/摯不用死故士越雉而用雁也)
　　　宗子無父母命之親皆沒己躬命之支子則稱
　　　其宗弟則稱其兄(宗子大宗子父沒則母命使/者父母俱沒則已親命使者)
　　　(雖有諸父諸兄不稱之者宗子尊不統於族人/也若支子無父母與親兄則稱宗子命使者以)
　　　(宗子尊也如有兄而為弟者則/不稱宗子而稱親兄尚親也)　昏辭曰吾子
　　　有惠貺室某也某有先人之禮使某也請納采
　　　(吾子使者稱女父也貺賜也男以女為室貺室/某之某壻名某有之某壻父名使某也之某使)
　　　(者名郝仲輿曰某有先人之禮謂壻父有先世/舊禮禮必稱先不忘初也  此使者於門外告)
　　　(擯之/辭)對曰某之子憃愚又弗能教吾子命之某
　　　不敢辭(對謂擯入告主人受命出對使者之辭/某之子女父自稱己女也憃愚言不敏)
　　　(也女之性既不敏已又弗能教/之言其不足采也吾子謂使者)致命曰敢納采
　　　(致命使者入升堂致/其主之命於女父也)
擯者出請賔執雁請問名
　(請請事也問名問女之名将歸卜其吉凶也髙紫超/曰納采時既授主人以雁此復執雁請問名則賔之)
　(所攜蓋二雁矣亦/取相儷偶之義)
主人許賔入授如初禮
　(敖君善曰擯者入告主人許乃出告賔而賔入初禮/三揖以下之儀也此雖俟於中庭亦有三揖與聘禮)
　(同/)
　　　右問名　問名主人受雁還西面對賔受命乃
　　　降(敖君善曰問名之儀主人以賔升西面賔升/自西階東面問名主人阼階上北面再拜進)
　　　(受雁於楹間還於阼階上西面賔亦還於/西階上東面主人對賔受命乃俱降也)　問
　　　名曰某既受命将加諸卜敢請女為誰氏(某使/者名)
　　　(命謂已受其納采之禮也加諸卜謂指女名以/問卜也誰氏萬允宗謂誰者誰伯叔也氏者姓)
　　　(也如問魯女名則曰敢請女為伯姬乎為叔姬/乎  敖君善曰此亦使者告擯者請事之辭)
　　　對曰吾子有命将以備數而擇之某不敢辭(敖/君)
　　　(善曰備數而擇之若曰不専采己女然謙也此/擯者傳主人許之之詞也賔致命於堂宜亦曰)
　　　(敢請女為誰氏主/人則以名對之)
擯者出請賔告事畢入告出請醴賔賔禮辭許
　(出請恐其尚有他事也凡行重禮者事畢必醴之以/致殷勤也一辭而許醴賔之常法  髙紫超曰古人)
　(醴賔只如今客至待茶/之意無煩文厚費也)
主人徹几改筵東上側尊甒醴于房中
　(徹几改筵者向為神今為人故徹去初所設几改易/他筵而布之也神主隂故席西上人主陽故席東上)
　(設側尊甒醴在東/房之中以醴賔也)
主人迎賔于廟門外揖讓如初升主人北面再拜賔西
階上北面答拜主人拂几授校拜送賔以几辟北面設
于坐左之西階上答拜
　(復迎之禮更端也髙紫超謂此時主人之拜蓋拜使/人之勞也故使亦再拜答之拂以袂設之也校几足)
　(也主人優賔故行授几重禮賔不敢當故逡巡而辟/左之謂左設其几前以依神在右故此設之於左)
　(賈洺州曰凡授几設几之法左手執几縮之以右袂/拂几三乃以兩手横執几之兩端授之受者進二手)
　(受於手間或受其足皆横受之及其設之皆旋几縱/執乃設之於坐間北面陳之凡有几者賔重也無几)
　(者賔輕也云以几辟者/賔卑也不云者賔尊也)
贊者酌醴加角柶面葉出于房主人受醴面枋筵前西
北面賔拜受醴復位主人阼階上拜送贊者薦脯醢
　(出於房以授主人也筵前西北面疑立以待賔即筵/也敖君善曰西北面以賔在西階上不可背之也醴)
　(子醴婦皆北面以其立於席西也賔拜亦於西階上/復位俟既薦乃升席於賔之拜也主人少退主人拜)
　(送賔亦/如之)
賔即筵坐左執觶祭脯醢以柶祭醴三西階上北面坐
啐醴建柶興坐奠觶遂拜主人答拜賔即筵奠于薦左
　(祭不言右以左見/之也餘俱詳冠禮)
降筵北面坐取脯主人辭賔降授人脯出主人送于門
外再拜
　(坐取脯者尊主人之賜将持歸以復命於其主也辭/者不敢勞其親徹也賔降西階以脯授從者遂出主)
　(人送於大門外/賔去而再拜也)
　　　右醴賔　醴曰子為事故至於某之室某有先
　　　人之禮請醴從者(鄭康成曰言從/者謙不敢斥也)對曰某既得
　　　将事矣敢辭(言事已畢不敢復/溷主人将行也)先人之禮敢固
　　　以請(鄭康成曰主人辭敖君善曰凡/請與辭自再以後皆謂之固)某辭不得
　　　命敢不從也(鄭康成曰賔辭也不得命者不得/許己之命敖君善曰此皆擯者傳)
　　　(賔主之辭即所謂請/醴賔賔禮辭許者也)祭醴始扱一祭又扱再祭
　　　(扱以柶插取醴也始扱一祭义扱則分為兩祭/是為祭醴三也  敖君善曰始扱一祭又扱則)
　　　(再祭是隆殺也一扱而可/以再祭則柶葉如勺矣)賔右取脯左奉之乃
　　　歸執以反命(賈洺州曰右手取脯左手兼奉之/以降授從者於西階下乃歸敖君)
　　　(善曰執以反命謂至於壻父/之門外乃受之以反命也)　凡使者歸反命
　　　曰某既得将事矣敢以禮告主人曰聞命矣(以/禮)
　　　(告郝仲輿謂凡在彼交際之儀酬答之辭饗/勞之物皆以告於主人也命謂使者之辭)
納吉用雁如納采禮
　(納吉謂問名歸卜得/吉使使告於女家也)
　　　右納吉　納吉曰吾子有貺命某加諸卜占曰
　　　吉使某也敢告(貺命謂許/以女名也)對曰某之子不教唯
　　　恐弗堪子有吉某與在某不敢辭(敖君善曰弗/堪謂不能盡)
　　　(婦道也與在謂已亦在吉中也此亦擯者/傳賔主之辭賔致命亦宜曰某敢納吉)
納徵𤣥纁束帛儷皮如納吉禮
　(納徵奉幣聘女以為昏姻之徵也𤣥纁帛之/色也納徵禮最重故特用皮帛而不用雁也)
　　　右納徵　納徵皮帛必可制(賈洺州曰可制謂/可制為衣服亦教)
　　　(婦人誠/信之義)執皮攝之内文兼執足左首隨入西上
　　　三分庭一在南(帛則賔自将兩皮則從者二人/執之攝猶摺也疊也中屈其皮)
　　　(疊而執之也内文毛文向内防損傷也兼執足/左手執前兩足右手執後兩足左首皮首向左)
　　　(如執生禽者必左首也隨入士廟門窄狹執皮/者又横執之故二人相隨乃可以入至中庭則)
　　　(稍寛故得並立北面西上三分其庭之/深當北二分南一分之間其立處也)賔致命
　　　釋外足見文主人受幣士受皮者自東出於後
　　　自左受遂坐攝皮逆退適東壁(賔奉束帛致命/堂上則庭中執)
　　　(皮者手釋外兩足見其毛文蓋皮以文為美故/當授受之節宜示之也士主人之私臣也其位)
　　　(在門東北面主人於堂上受帛則士二人自門/東隨行而西出執皮者之後前一人居西客之)
　　　(左次一人居東客之左皆北面執者既釋外足/授以内兩足受者坐而攝之執其四足逆退在)
　　　(東者先退/由便也)　納徵曰吾子有嘉命貺室某也某
　　　有先人之禮儷皮束帛使某也請納徵(賈洺州/曰此門)
　　　(外向擯/者辭也)對曰吾子順先典貺某重禮某不敢辭
　　　敢不承命(敖君善曰先典即彼所謂先人之禮/也納徵於六禮為盛故曰重禮此亦)
　　　(擯者傳主/人辭也)致命曰某敢納徵(賈洺州曰此升堂/致命辭也敖君善)
　　　(曰主人於堂亦惟/拜命而已無辭)　女子許嫁笄而醴之稱字
　　　(詳冠禮賈洺州曰笄而醴之稱/字與男子冠而醴之稱字同)祖廟未毁教于
　　　公宫三月若祖廟已毁則教于宗室(祖廟女所/出之祖為)
　　　(君者之廟也宗法五世同髙祖者服緦麻六世/親盡無服而髙祖之主遷其廟毁蓋易擔改塗)
　　　(以藏新主也宗室大宗子之家也言公族之女/在五世内與君同髙祖則許嫁後公必引之宫)
　　　(中命女師教以婦道若在五世外則大宗子引/於其家而命女師教之欲其無忝厥祖也然則)
　　　(異姓之女皆教於大/宗子之家可知矣)
請期用雁主人辭賔許告期如納徵禮
　(郝仲輿曰請期男氏既卜昏期未敢専請期於女氏/女氏主人辭從男使者許辭乃以昏期告女氏也)
　(敖君善曰壻家既得吉日乃不敢直以告女家而必/請之者示聴命於女家之意尊之也鄭康成曰主人)
　(辭者陽倡隂和期/日宜由夫家來也)
　　　右請期　請期曰吾子有賜命某既申受命矣
　　　惟是三族之不虞使某也請吉日(申受命謂自/納采以來重)
　　　(受女父之命也三族敖君善謂從父從祖從曾/祖之親一説謂父族母族妻族一説謂父昆弟)
　　　(已昆弟子昆弟未詳孰是然以昏禮言之恐敖/説為近蓋未昏則不必及妻族而或為嫡長子)
　　　(則亦未有子昆弟輩也不虞意外不測也三族/有死喪不測則不可以昏故及今之吉日也)
　　　對曰某既前受命矣唯命是聴(敖君善曰言前/此皆受壻家之)
　　　(命令則亦唯/命是聴也)曰某命某聴命於吾子對曰某固
　　　唯命是聴曰某使某受命吾子不許某敢不告
　　　期曰某日對曰某敢不敬須(敖君善曰曰某日/堂上致命之辭也)
　　　(其上則皆擯者所傳者也某敢不敬/須乃主人堂上受命時語也須待也)
期初昏陳三鼎于寢門外東方北面北上其實特豚合
升去蹄舉肺脊二祭肺二魚十有四腊一純髀不升皆
飪設扃鼏
　(期娶妻之日三鼎豚魚腊也寢壻之室也北面鼎面/向北也北上自北陳而南豚鼎向北也合升合左右)
　(胖升於鼎也去蹄蹄甲不用也舉猶食也手舉食之/也肺為氣之主脊為體之正食先舉之将食先祭之)
　(所食之肺脊與所祭之肺皆升之鼎者也皆二夫婦/各一也凡魚正數十五如特牲少牢之魚皆十五此)
　(減為十四者欲其偶也全禽之乾者曰腊此謂兔腊/也少牢禮則用麋純全也凡腊用全一説如射禮二)
　(算為純之純一純一雙也髀尾骨不升者近竅賤也/飪熟也  髙紫超曰此特先陳壻婦合巹之鼎特豚)
　(為壻婦設也重/昏禮故特殺)
設洗于阼階東南
　(敖君善曰設洗之節/詳於冠禮故此畧之)
饌于房中醯醬二豆菹醢四豆兼巾之黍稷四敦皆蓋
大羮湆在爨
　(巾以禦塵兼巾之六豆共巾也敦盛黍稷器以會蓋/之尚温也大羮湆煑肉汁也爨竈也在爨欲其熱也)
　(三賈洺州曰唐虞以上曰太羹不致五味不和鹽菜/  王以來更有鉶羹則致以五味和以鹽菜矣然雖)
　(有鉶羮猶存太/羮不忘古也)
尊于室中北墉下有禁𤣥酒在西綌冪加勺皆南枋
　(尊於室中者為内尊夫婦所酌也墉牆也葛之粗者/曰綌覆尊之巾曰冪餘解見冠禮  敖君善曰士虞)
　(禮尊於室中北墉下當/户此東西之節宜如之)
尊于房户之東無𤣥酒篚在南實四爵合卺
　(尊於房户東者為外尊贊及媵御所酌也無𤣥酒畧/也篚所以實爵與卺者在尊南卺酒器破一匏為兩)
　(卺象夫婦之合也合實於篚中故曰合卺四爵兩卺/凡六為夫婦各三酳也髙紫超曰卺爵與外尊並列)
　(者為贊位在外将酌以酳/壻婦故設之於外為便也)
　　　右陳器饌　腊必用鮮魚用鮒必殽全(鮮謂新/乾者鮒)
　　　(鯽魚也以性相依附故名鮒鄭康/成曰殽全者不餒敗不剥傷也)
主人爵弁纁裳緇袘從者畢𤣥端乗墨車從車二乗執
燭前馬婦車亦如之有裧至于門外
　(主人壻也爵弁士之上服袘縁也以緇縁裳也畢𤣥/端皆服𤣥端也墨車黑漆車也禮大夫乗墨車士乗)
　(棧車今士乗墨車攝盛也從車從者所乗棧車也執/燭前馬使徒役執燭居馬前照昏行也婦車壻家往)
　(迎婦之車亦如之亦用墨車及執燭前馬也裧車衣/也以布為之門外婦家大門之外  按墨車棧車之)
　(異賈洺州謂墨車以革輓之革上又有漆飾棧車則/不革輓而但漆之敖君善謂墨車加黑色而漆之棧)
　(車不加黑色/漆之而已)
主人筵于戸西西上右几女次純衣纁袡立于房中南
面姆纚笄宵衣在其右女從者畢袗𤣥纚笄被顈黼在
其後
　(此主人謂女父也下節同筵於户西西上右几設神/位於禰廟也次首飾純衣絲衣女從者畢袗𤣥則此)
　(衣亦𤣥也袡衣縁也不言裳者以婦人之服不殊裳/也姆女師也宵衣黑色衣也宵小也禮服之小者也)
　(在女右當詔以婦禮也女從者姪娣之從嫁者也畢/袗𤣥皆𤣥色單衣也被猶著也顈麻屬白與黑謂之)
　(黼被顈黼於𤣥衣上以别於婦也在其後隨女後也/  敖君善曰少牢禮主婦被褖衣特牲禮主婦纚笄)
　(宵衣以是差之宵衣次於褖衣/矣從者畢袗𤣥其亦宵衣歟)
主人𤣥端迎于門外西面再拜賔東面答拜主人揖入
賔執雁從至于廟門揖入三揖至于階三讓主人升西
面賔升北面奠雁再拜稽首降出婦從降自西階主人
不降送
　(賔壻也女父拜迎壻答拜女父先入壻執雁從入廟/女父先升東階西面立壻隨升西階北面奠雁於地)
　(再拜稽首迎婦而必致敬盡禮如此者重昏禮之始/也主人不答拜以彼自盡禮於所迎非為主人故也)
　(是時女在房故奠雁必北面若行贄見之禮者然而/又叩地盡禮如此乃易所謂男下女者故女遂從之)
　(主人不降送者以壻本為逆女而來今既從故主人/不送鄭康成所謂禮不參者也  敖君善曰禮不參)
　(總凡為行禮者也此壻迎女而女從之/是壻女二人為禮矣故主人不參之)
壻御婦車授綏姆辭不受婦乗以几姆加景乃驅御者
代壻乗其車先俟于門外
　(壻御者親而下之升車之索曰綏凡僕人之禮必授/人綏若僕者降等則受不然則否此壻為御故如僕)
　(禮而授綏然非降等者也故姆辭不受既則女自取/之以升乗以几者履几以升車尚安舒也景明衣也)
　(以單縠為之加之以為行道禦塵也驅壻驅婦車也/既行車輪三周御者乃代壻壻乃自乗其車而先行)
　(以導之至大門之外以俟婦為髙紫超曰前稱女今/稱婦者此時女已從男則成  婦矣故遂以婦稱之)
　(鄭康成曰壻乗其車先者道之也男率/女女從男夫婦剛柔之義自此始也)
　　　右親迎　父醮子命之曰往迎爾相承我宗事
　　　勗帥以敬先妣之嗣若則有常子曰諾唯恐弗
　　　堪不敢忘命(此父命子親迎之詞婦以助成家/道故謂之相宗事宗廟祭祀之事)
　　　(勗勉也相夫成家不可不敬然夫倡則婦從故/汝當勉帥之以敬謂以身先之也彼能敬則能)
　　　(盡婦道而可以嗣續我先妣之事矣若順也則/法也順其先妣所行之法有常而不變也堪任)
　　　(也唯恐不任帥以敬之事蓋謙恭之辭而按荀/子親迎之禮父南而立子北面而跪醮  命之)
　　　(先儒皆以為在寢然左傳鄭公子忽先配而後/祖陳莊子譏之楚公子圍親迎於鄭亦云告於)
　　　(莊共之廟而來則醮子似亦當在廟但經不言/筵於户西以布神位且不言醮子之事文不具)
　　　(耳且壻家行六禮皆當先告於/廟而經俱不及亦文不具也)　賔至擯者請
　　　對曰吾子命某以兹初昏使某将請承命對曰
　　　某固敬具以須(賔壻也擯者請女家之擯者出/請事也對賔對也命某命壻父)
　　　(也期日雖自壻家出而女父許之故以為女父/命之也使某壻自稱父使己也将行也某固敬)
　　　(具以須女父固/已敬備以待也)　父醴女而俟迎者母南面于
　　　房外女出于母左父西面戒之必有正焉若衣
　　　若笄毋戒諸西階上不降(郝仲輿曰親迎之日/父設醴以禮其女於)
　　　(房中而俟壻親迎至母出房户外南面立女出/於母左父在阼西面戒之正整也為整其衣若)
　　　(笄教以正也以髙紫超曰歸妹人之終始故父/敬而醴之且  致其别離之思也鄭康成曰女)
　　　(既次純衣父醴之於房中南面蓋母薦焉重昏/禮也女奠爵於薦東立於位而俟壻之至父出)
　　　(使擯者請事母正南面房外示親授壻且當戒/女也敖君善曰母不降送尊也孟子曰女子之)
　　　(嫁也母命之往送之門戒/之或此禮至後世而變歟)　父送女命之曰戒
　　　之敬之夙夜無違命(敖君善曰此即正衣若笄/時之語也夙夜舉一日之)
　　　(始終而言命謂/舅姑與夫之命)母施衿結帨曰勉之敬之夙夜
　　　無違宫事(衿小帶也帨佩巾也宫事如衣裳酒/漿之類敖君善曰此即送於西階上)
　　　(時之語也施衿結帨欲其以此為識也宫猶家/也凡宫中之事不可違尊者之命婦人無外事)
　　　(故惟以/是戒之)庶母及門内施鞶申之以父母之命命
　　　之曰敬恭聴宗爾父母之言夙夜無愆視諸衿
　　　鞶(庶母父妾也門内廟門之内鞶大帶也敖君/善曰庶母位在下故送之及門内申之以父)
　　　(母之命庶母賤不敢有所戒惟舉尊者之言以/重告之使敬從也敬恭聴宗爾父母之言指此)
　　　(時而言也夙夜無愆視諸衿鞶指異日而言也/視之則能識已之語而可以無愆言鞶而必及)
　　　(衿者不敢専以己之/所施者為言亦敬也)　壻授綏姆辭曰未教不
　　　足與為禮也(未教亦/謙辭)　婦乗以几從者二人坐
　　　持几相對(郝仲與曰婦登車用几從/者二人相對持几防傾也)
婦至主人揖婦以入及寢門揖入升自西階媵布席于
奥夫入于室即席婦尊西南面媵御沃盥交
　(升自西階導婦入也父在子不由阼故升西階也媵/送也女從者也媵布壻席見其事之之意於奥謂於)
　(西南牖下東面北上夫婦既升並俟於堂媵既布席/乃入夫即席立於席上東面尊在室北牖下婦立於)
　(尊西南面郝仲與謂西北為乾西南為坤夫乾婦坤/交泰之象也御李微之謂壻家之女侍是也夫婦将)
　(飲食先盥手御進夫盥媵為沃媵進婦盥御為沃故/曰交居室之始即行此禮相下相親之義也  按後)
　(章舅享送者姑饗婦人送者則媵之中男女俱有之/御亦當然然佐夫婦室中行禮者當専以婦女言)
贊者徹尊冪舉者盥出除鼏舉鼎入陳于阼階南西面
北上匕俎從設北面載執而俟匕者逆退復位于門東
北面西上
　(贊相禮者也蓋以婦女之曉禮儀者為之徹去覆尊/之巾以将酌也舉鼎者先盥手於阼階東南洗中出)
　(寢門除去鼎蓋乃以鼎入陳阼階西向豚腊魚以次/自北而南匕以出鼎實俎以載鼎實三鼎則三匕三)
　(俎有司三人兼執一匕一俎各從其鼎入而設俎於/鼎之西加匕於鼎東柄遂退舉鼎者毎鼎二人左人)
　(則北面取鼎實載於左右人則西面以匕出鼎實逆/退則匕下鼎者在先匕上鼎者在後也敖君善曰言)
　(復位見其初位在此門東北面西上私臣之位也特/牲禮記曰私臣門東北面西上此亦因文而見之耳)
贊者設醬于席前菹醢在其北俎入設于豆東魚次腊
特于俎北贊設黍于醬東稷在其東設湆于醬南
　(贊者先設醤醤為食之主也席謂夫奥間東向之席/菹與醢在醬北南上也豆謂菹醢也豆既陳豚俎入)
　(設在豆之東魚次豚又在其東腊特設在豚俎之北/黍在醬東當豚俎之南稷又在黍之東而湆則特設)
　(於醬之南此設夫席之饌也之敖君善曰腊特者凡/俎數奇故於其下者則特設  設湆不言其器在豆)
　(可知少牢禮/曰進二豆湆)
設對醬于東菹醢在其南北上設黍于腊北其西稷設
湆于醬北御布對席
　(對醤謂婦對席之醤東東席西向者也菹醢在醤南/以北為上設黍在醤之西當豚之北而魚在豚之西)
　(腊在豚之南不言豚北而言腊北以該三俎也亦或/腊字乃豚字之誤歟稷在黍西湆設於醤北此設婦)
　(席之饌也婦席與壻席東西相對故名對席御布婦/席亦見其事之之意饌未設而布壻席已設乃布婦)
　(席示尊卑/之義也)
贊啟會郤于敦南對敦于北贊告具
　(會敦蓋也郤仰置也對敦對席之敦蓋也贊設饌畢/乃開黍稷敦蓋夫席置於敦南婦席置於敦北贊者)
　(乃西面告/饌具於壻)
揖婦即對筵皆坐皆祭祭薦黍稷肺贊邇黍授肺脊皆
食以湆醤皆祭舉食舉也三飯卒食
　(揖婦者壻也薦謂菹醢也邇者移之使近人以便食/也郝仲與曰夫婦皆祭菹醢黍稷肺贊為移黍就近)
　(又為授俎間肺脊夫婦皆食泰稷啜湆咂醤祭則同/祭食則同食也祭舉即前所設祭肺二食舉即前所)
　(設舉肺脊二祭之而後食之/也三飯三舉食卒食飯畢也)
贊洗爵酌酳主人主人拜受贊戸内北面答拜酳婦亦
如之皆祭贊以肝從皆振祭嚌肝皆實于菹豆卒爵皆
拜贊答拜受爵再酳如初無從三酳用卺亦如之
　(酌酌内尊也敖君善謂酳之言𦙍也繼也其字從酉/蓋既食而復繼之以酒殷勤接續也此酳字之義鄭)
　(康成謂酳潄也所以潔口且以演安其所食乃所以/酳之故也三酳皆贊者為之郝仲輿謂男女初遇代)
　(為獻酢作之合也拜受皆在席祭祭酒也肝肝炙也/以肝從謂以肝俎從於酒而進之所謂從獻也振如)
　(振幣之振以手揮振使潔浄也嚌嘗也所嚌之餘以/實於盛菹之豆再酳無從無從獻也三酳用卺不用)
　(爵也至是乃用卺者昏禮将終示以合體相/親之意也亦如之者亦如初而無從獻也)
贊洗爵酌于户外尊入户西北面奠爵拜皆答拜坐祭
卒爵拜皆答拜興
　(贊洗爵将自酢也凡禮有獻必有酢今贊者三酳壻/婦而壻婦交爵不得與贊者行酢禮故贊者酌以自)
　(酢蓋代之酢也酌户外之尊者室中之尊惟壻婦同/之贊不敢參也西北面拜兼拜兩席也皆答拜壻婦)
　(兩人皆/答拜也)
　　　右夫婦即席　婦入寢門贊者徹尊冪酌𤣥酒
　　　三屬于尊棄餘水于堂下階間加勺(鄭康成曰/屬注也𤣥)
　　　(酒貴新昏禮又貴新故事/至乃取之三注於尊中)
主人出婦復位
　(出出室户而適東房以将脱服也復位/復其尊西南面之位婦人脱服不出也)
乃徹于房中如設于室(句/)尊否
　(徹室中之饌設於東房之中以媵御當餕之也如設/於室謂其饌與席之位亦東西相向也尊否謂尊不)
　(徹以房有/外尊也)
主人脱服于房媵受婦脱服于室御受姆授巾
　(脱服夫婦皆脱禮服也於房於室男女異處重䙝也/巾悦也初時母所結之悦既併禮服而脱之矣故姆)
　(還以他/巾授之)
御衽于奥媵衽良席在東皆有枕北趾
　(衽卧席也良席良人之席也婦稱夫曰良人御為婦/設衽於奥媵為夫設衽於婦席之東夫東婦西變於)
　(坐席者從男女之正位也北趾趾向北首向陽也夫/婦皆如之  按室中以奥為尊故布同牢席夫在西)
　(婦在東西則當奥也今卧席同布於奥則男/陽當在東婦隂當在西故男女各於其方也)
主人入親脱婦之纓燭出
　(入者從房還入室也婦人許嫁笄而醴之因著纓明/有係也主人親脱之明此纓為已而係也亦示親之)
　(之意燭出以昏/禮畢将卧息也)
媵餕主人之餘御餕婦餘贊酌外尊酳之
　(食餘曰餕媵餕夫餘御餕婦餘交勞之也户外尊房/户東之尊也  敖君善曰此餕之位媵當東面而長)
　(者在南御當西面而長者在北畧如少牢饋食餕者/之位也不洗而酌畧賤也此酳之儀惟拜受拜送而)
　(已不拜/既爵)
媵侍于戸外呼則聞
　(户外寢室户外也髙紫超曰呼則聞者媵所/侍之處稍逺於婦之寢室俟呼而聲始達也)
　　　右徹饌禮成(按郝仲輿謂自親迎至同牢燭出/夫婦初見竟無一拜何以明禮疑)
　　　(其有缺/文也)
夙興婦沐浴纚笄宵衣以俟見
　(夙興昏之明日早起也沐浴潔敬之至也不敢著次/及純衣纁袡而纚笄宵衣降如姆服示執役也俟見)
　(俟贊者引見於舅姑也敖君善/謂質明乃見此時俟於已之寢)
質明贊見于舅姑席于阼舅即席席于房外南面姑即
席
　(贊見贊者引婦以見也舅席在阼階西面示為主也/姑席在東房戸外南面示為内主也即席者立於席)
　(上也亦髙紫超曰夫婦各/異席  取夫婦有别之意)
婦執笲棗栗自門入升自西階進拜奠于席舅坐撫之
興答拜婦還又拜
　(笲竹器而衣者盛棗栗腶脩以為贄者也門舅姑之/寢門進拜者謂手捧笲進至舅席前東面立拜古婦)
　(人拜不著地故執笲拜而後奠於席几以贄見尊者/不敢親授則奠之也舅坐即棗栗而撫摩之示受也)
　(起而後拜敬也婦退還席前俟舅卒拜又向席立拜/所謂侠拜也拜畢則宰徹其笲  髙紫超曰取棗栗)
　(而撫之蓋以致其親厚之意後/覲禮俟氏奠玉王撫之亦此意)
降階受笲腶脩升進北面拜奠于席姑坐舉以興拜授
人
　(婦降西階婦之媵侍先執笲所盛腶脩以待於階間/而婦受之升進至房户外姑席前北面向姑立拜乃)
　(奠笲於席姑坐舉笲起亦立答拜乃以笲授侍者收/之也腶脩肉脯也薄析曰脯捶而加薑桂以治之曰)
　(腶脩郝仲輿曰不言又拜者/婦人相與拜皆立無侠拜也)
　　　右婦見舅姑　笲緇被纁裏加于橋舅答拜宰
　　　徹笲(被衣也緇為表纁為裏橋郝仲輿謂笲蓋/曲起如橋以被覆其上奉以進聘禮勞以)
　　　(二竹簋方𤣥被纁裏有蓋其實棗栗與此同也/宰家臣之長舅既答拜而與宰乃徹笲此其節)
　　　(也/)　婦見舅姑兄弟姑姊妹皆立于堂下西面
　　　北上是見已見諸父各就其寢(是見已言即此/為相見之禮不)
　　　(更就見之也諸父旁尊/故各就其寢而見之)
贊醴婦席于户牖間側尊甒醴于房中婦疑立于席西
　(郝仲輿曰舅姑使贊醴婦亦猶冠之醴子嘉其成也/用醴貴初也設婦席於室户牖間客位也疑立立不)
　(安貌敬之至也婦賈洺州曰户牖間南面賔客位於/此是以禮子禮  禮賔客皆於此尊之也郝仲輿曰)
　(婦疑立於席西以舅在阼姑在房外南面已不敢并/立常以身邪向舅姑曰疑即士相見禮不疑君之疑)
　(康成謂疑者正立/自定之貌非也)
贊者酌醴加柶面枋出房席前北面婦東面拜受贊西
階上北面拜送婦又拜
　(東面拜者贊代舅姑行禮故婦仍向舅姑東面而拜/也是時舅姑在東方故贊拜於西階上然贊拜送亦)
　(代舅姑拜送故婦又拜蓋婦與舅行禮當俠拜故也/郝仲輿疑醴贊用男子故新婦俠拜失之矣男女不)
　(親授受豈有使男子引新婦/見舅姑且酌而醴之之禮乎)
薦脯醢
　(敖君善曰/亦贊薦之)
婦升席左執觶右祭脯醢以柶祭醴三降席東面坐啐
醴建柶興拜贊答拜婦又拜奠於薦東
　(啐醴必東面者明受賜於舅姑也婦之/拜亦東面贊代舅姑答拜亦於西階上)
北面坐取脯降出授人于門外
　(鄭康成曰取脯降出授人親徹且榮得/禮也人謂婦氏人敖君善曰門寢門也)
　　　右醴婦　婦席薦饌于房(婦席享婦醴婦之席/也薦俎豆之屬饌陳)
　　　(設/也)　庶婦則使人醮之婦不饋(郝仲輿曰庶子/之婦醮之以酒)
　　　(舅姑不親醴也婦亦/不盥饋養統於嫡也)
舅姑入于室婦盥饋特豚合升側載無魚腊無稷並南
上其他如取女禮
　(醴婦既畢舅姑遂入室婦既授脯即反而行饋禮蓋/婦道在孝養舅姑故始至有饋也将饋先自盥其手)
　(以致潔也側載無魚腊謂俎獨載豚肉無魚與腊也/無稷獨黍也並南上者舅姑共席於奥東向坐席以)
　(北為上舅在北姑在南故其饌並以南為上也其他/陳設皆如取婦時同牢之禮  按側載之側與側尊)
　(之尊俱訓獨鄭康成謂右胖載之舅俎左胖載之姑/俎乃是一特而載於二俎之法推此則同牢時亦當)
　(以右胖載於夫俎左胖載於婦俎/也其魚十四則夫婦之俎各六歟)
婦贊成祭卒食一酳無從
　(舅姑将食而祭則婦贊成之亦謂授之祭也卒食三/飯畢也一酳無從謂婦酌酒一酳而無肝炙從獻也)
　(墉敖君善曰婦之酳也當洗於北堂而酌於室中北/  下之尊酳舅於席前之南姑於席前之北皆西面)
　(其拜亦在户西北面也/舅姑亦皆答拜於其席)
席于北墉下婦徹設席前如初西上
　(布席室中北墻下此婦餕之席也以東為上婦親徹/設於席前如初設之禮但其饌則西為上蓋所上當)
　(隨席之所/向而易也)
婦餕舅辭易醤婦餕姑之饌御贊祭豆黍肺舉肺脊乃
食卒姑酳之婦拜受姑拜送坐祭卒爵姑受奠之
　(郝仲輿曰婦先餕舅之饌舅尊也舅辭易醤托言醤/已食餘而使更示别也於是婦乃餕姑之饌從類也)
　(御贊祭侍者助婦祭也豆中之菹醢及黍與切肺舉/肺與脊皆御贊之以祭也既祭乃食三飯畢姑酌酒)
　(酳婦婦拜受姑亦拜送敬其初也婦跪祭卒爵姑受/爵奠之此婦餕舅姑餘之禮也  按舅辭易醤謂以)
　(易醤為辭而止其餕己之饌也於是婦從舅命而餕/姑之饌敖君善曰婦拜於席南面姑亦拜於西墉下)
　(東面之位也卒爵而姑受/亦不拜既爵矣餕禮輕也)
婦徹于房中媵御餕姑酳之雖無娣(句/)媵先(句/)於是與
始飯之錯
　(郝仲輿曰婦自徹饌出布於房中媵與御餕姑亦酳/之以媵初至也妾從嫁曰媵女弟媵者曰娣兄之子)
　(媵者曰姪諸侯夫人之媵有娣有姪大夫士妻或有/娣無姪或有姪無娣有娣固當先御食無娣獨姪亦)
　(當先御食以媵為客而尊之也媵既餕於是御乃與/食始飯之錯謂始餕同牢之餘媵餕夫餘御餕婦餘)
　(相交錯也今者媵餕舅餘御餕姑餘亦如始餕之交/錯也  按於是與始飯之錯七字疑有闕誤惟郝説)
　(稍通然始字上/亦當有如字)
　　　右婦饋
舅姑共饗婦以一獻之禮舅洗于南洗姑洗于北洗奠
酬
　(共饗婦所以答其饋蓋亦用特豚而有魚腊也舅酌/以獻婦姑薦脯醢婦酢舅畢姑乃先酌目飲更酌以)
　(酬婦婦奠而不飲共成一獻之禮舅洗洗爵以獻也/南洗在庭姑洗洗觶以酬也北洗在北堂婦酢舅亦)
　(洗於北洗奠酬婦取姑之酬酒而奠之於薦東也以/楊信齋曰此言奠酬下言婦酢舅酬酢皆不言處)
　(例推之舅姑之位當如婦見舅席於阼/姑席於房外而婦行酢舅奠酬之禮歟)
舅姑先降自西階婦降自阼階
　(先降自西階舅姑以客自處而授婦以室之事使為/主而代已也婦乃承舅姑之意而降自阼階以著代)
　(也階髙紫超曰特豚以饋舅姑則婦之為孝也至避/阼  以授婦則舅姑之慈其婦也深子婦孝舅姑慈)
　(而一家之/雍睦備矣)
歸婦俎于婦氏人
　(婦俎饗婦之牲俎也婦稱氏者尊前卑名也人謂其/從者饗婦時婦不食故舅姑使有司以俎送歸婦之)
　(從者以終享禮也曾子謂大饗之禮卷三牲之俎歸/於賔館是也舊説婦當以此俎使丈夫送者反命於)
　(女之久母明其得禮於舅姑此意/亦善然必婦家近者乃可行之也)
　　　右饗婦　饗婦姑薦焉(鄭康成曰舅姑共饗/婦舅獻爵姑獻脯醢)婦
　　　洗在北堂直室東隅篚在東北面盥(北堂房中半/以北房無北)
　　　(壁故得北堂之名篚以盛爵觶為婦酢姑酬也/庭中設洗水在洗東篚在洗西此篚在洗東則)
　　　(水在洗西矣盥為将洗爵以酢舅也不按/北堂之洗惟有婦人行禮則設否則  設)婦酢
　　　舅(句/)更爵(句/)自薦(凡卑者受尊者獻則不敢酢/此婦乃酢舅者敖君善謂饗)
　　　(婦則婦如賔是也更爵男女不相/襲爵也脯醢自薦不敢使人代也)不敢辭洗舅
　　　降則避於房不敢拜洗(舅姑将獻婦洗爵婦不/敢辭舅降階往洗婦既)
　　　(不當從降又不敢安於堂上故避之房中舅姑/既洗爵婦亦不敢拜洗皆不敢與尊者為禮也)
　　　凡婦人相饗無降(敖君善曰此謂姑饗婦人送/者與舅没而姑特饗婦者也)
　　　(故以凡言之髙紫超曰降非婦人所/宜且其洗篚俱在堂上不必降也)
舅饗送者以一獻之禮酬以束帛姑饗婦人送者酬以
束帛
　(郝仲與曰送者女父母所遣送女者也男/子送者舅饗之婦人送者姑饗之酬亦然)
若異邦則饗丈夫送者以束帛
　(髙紫超曰異邦道逺婦人不越/疆而送故止贈丈夫以束帛也)
　　　右饗送者
婦入三月然後祭行
　(祭行謂行廟見之祭也四時之祭三月一舉婦入夫/之室三月将有時祭助祭之事故先行廟見之祭也)
　(即萬充宗曰此謂行祭於髙曾祖禰之廟而以婦見/  曾子問所謂三月而廟見也此就舅姑在者言下)
　(文舅姑既沒婦入三月乃奠菜則曾子問所謂擇日/而祭於禰也廟見則必祭故曰祭行既來為婦則於)
　(時祭有助祭之職故必先時祭而行廟見然婦入而/遇時祭或一月或二月三月逺不踰三月舉逺以該)
　(近故言三月非/必定於三月也)
　　　右祭行(朱子以/記補)
若舅姑既沒則婦入三月乃奠菜
　(奠菜以笲盛菜而奠之異於/生時之贄也菜如蘋藻之類)
席于廟奥東面右几席于北方南面
　(廟奥東面舅席也右几則席南上也凡設几例在席/之上端北方南面姑席也蓋以西為上神道尚右也)
　(席賈洺州曰生時見舅姑舅姑别/  異面今亦别席異面象生也)
祝盥婦盥于門外婦執笲菜祝帥婦以入祝告稱婦之
姓曰某氏來婦敢奠嘉菜于皇舅某子婦拜扱地坐奠
菜于几東席上還又拜如初
　(設洗於廟門外祝及婦皆盥而入以致潔也帥猶導/也來婦言來為婦也嘉美也皇大也某子字若諡號)
　(也此時婦入室西面祝在左而為之告也婦拜扱地/猶男拜跪而頓首伏地也古者婦不跪拜惟為喪主)
　(拜稽顙此言拜扱地異於常拜哀敬之至也及敖君/善曰此又拜者接神禮然也其例見於聘禮  特牲)
　(少牢饋/食禮)
婦降堂取笲菜入祝曰某氏來婦敢告于皇姑某氏奠
菜于席如初禮
　(婦之媵侍亦先執笲菜以待於階上故婦降堂取之/舅言敢奠姑言敢告舅尊而姑親也此時婦北面祝)
　(亦在左/告之)
婦出祝闔牖戸
　(郝仲與曰祝闔牖戸鬼/神尚幽無事則閉之也)
老醴婦于房中如舅姑醴婦之禮
　(老總家政亦舅姑生存時所用事者也故因婦之廟/見而達神意以醴婦不于堂者避尊者在之處也知)
　(舅姑醴婦之禮蓋亦使贊醴之而婦/則無東面俠拜啐醴授脯之文歟)
壻饗婦送者丈夫婦人如舅姑饗禮
　(舅姑沒故丈夫婦人壻兼饗之此禮宜在昏之明日/行之本文因言廟見而及此非謂此禮行於老醴婦)
　(之後/也)
　　　右婦奠菜於舅姑(按奠菜以象生時見舅姑既/奠菜必更行祭於舅姑以象)
　　　(生時盥饋也遂行祭於髙曾祖/廟如上章所言三月祭行也)
若不親迎則婦入三月然後壻見
　(不親迎謂使人迎之而壻不親往也親迎時主人迎/壻以入母立於房外壻奠雁而降是亦見婦之父母)
　(矣若不親迎則壻另當往見然必俟婦三月廟見之/後然後往見也  按記稱父親醮子而命之迎子承)
　(命以迎説者因謂親迎必承父之命孤者無父則不/親迎其説似是而非也親迎乃男先於女之義孔子)
　(以大昏之禮冕而親迎為明王敬其妻子之道豈以/無父命而廢乎其不親迎者或父母老疾及已沒者)
　(家事無人辦理壻以一人兼/總諸事故身不得親往耳)
曰某以得為外昏姻請覿主人對曰某已得為昏姻之
數某之子未得濯溉于祭祀是以未敢見今吾子辱請
吾子之就宫某将走見
　(覿者卑見尊之辭主人妻父也數謂已在昏姻之數/中謙也或疑即故字之誤濯溉於祭祀則洗滌祭器)
　(也蓋言女未與祭故未走見亦謙辭也辱猶枉也謂/枉已而來也就宫猶言反於家也将走見不敢當壻)
　(之先見/己也)
對曰某以非他故不足以辱命請終賜見對曰某以得
為昏姻之故不敢固辭敢不從
　(非他故言為壻而來見不同他賔客也命謂走見之/命得為昏姻則異於賔客所以不敢固辭也不言外)
　(彌親/之也)
主人出門左西面壻入門東面奠摯再拜出
　(郝仲輿曰主人以迎賔之禮出大門壻不敢當先入/大門内東面奠摯再拜如父子禮不敢親授也主人)
　(不答拜示不敢受也摯雉也敖君善曰此賔主服𤣥/端  愚按前言辭無辱摯不用死就六禮言今已昏)
　(之後辭可言辱/摯可用死矣)
擯者以摯出請受壻禮辭許受摯入主人再拜受壻再
拜送出
　(郝仲輿曰擯者復以摯出門請壻受改行賔禮也壻/一辭而許之遂以摯入主人乃再拜受摯壻再拜送)
　(摯然後出摯楊信齋曰拜受拜送不言面位賈疏云/聘禮賔執  入門右奠摯從臣禮辭之乃出由門左)
　(升堂北面從賔客禮此亦當然主/人北面再拜受賔北面再拜送)
見主婦主婦闔扉立于其内壻立于門外東面主婦一
拜壻答拜主婦又拜壻出
　(敖君善曰扉門扇也闔東扉立於其内俟内外之限/也不言西面可知也擯者出請入告主婦乃位於此)
　(然後壻入必出乃入者禮更端不/敢由便也主婦此時纚笄宵衣)
主人請醴及揖讓入醴以一獻之禮主婦薦奠酬無幣
　(壻出主人送於門外因請醴之遂及壻揖讓入既升/堂醴以一獻之禮主人獻壻主婦薦脯醢壻酢主人)
　(而主婦酬壻壻取主婦酬觶奠於薦東也凡醴賔必/有幣無幣不純以客禮待之也  敖君善曰此禮畧)
　(如舅姑饗婦之禮而無俎/其他異者則以意求之)
壻出主人送再拜
　(送謂送於/外門外)
　　　右壻見婦之父母(朱子/記補)
　
　
　
　禮經本義卷二
欽定四庫全書
　禮經本義卷三
　　　　　　　　　　　　　無錫蔡徳晉撰
　嘉禮
　　鄉飲酒禮
　　　(此鄉之士大夫會聚於鄉學而飲酒之禮也舊/説鄉飲有四一則鄉大夫賔賢能二則黨正正)
　　　(齒位三則州長習射於州序四則鄉大夫飲國/中賢者然鄉人凡有會聚飲酒之事皆當行此)
　　　(禮不特四/事為然矣)
主人就先生而謀賔介
　(先生鄉中公卿大夫致仕者謀商度也大賢為賔其/次為介又其次為衆賔  按賔賢能及飲國中賢者)
　(則主人為鄉大夫正齒位則主人為黨正習射則主/人為州長其餘可例推賔介必就先生而謀之者以)
　(其年髙徳邵能/知鄉之賢士也)
　　　右謀賔介　鄉朝服而謀賔介(鄉鄉飲酒也朝/服禮服敖君善)
　　　(曰謀賔介為飲酒/之始故即服其服)皆使能不宿戒(郝仲輿曰諸/有司供事輩)
　　　(能者即使非如賔/介先期告戒也)
主人戒賔賔拜辱主人答拜乃請賔賔禮辭許主人再
拜賔答拜
　(拜辱拜其自屈辱至已門也此拜辱即拜迎也請謂/致戒辭於賔也  敖君善曰請賔其辭卒曰請子為)
　(賔/)
主人退賔拜辱
　(此拜辱即/拜送也)
介亦如之
　(如戒賔也衆賔則不親戒考此/篇經文多與鄉射同當參)
　　　右戒賔介
乃席(句/)賔主人介衆賔之席皆不屬焉
　(席布席也鄭康成謂賔席牖前南面主人席阼階上/西面介席西階上東面席衆賔於賔席之西是也屬)
　(連接也必不屬者以専席為/敬且為其升降皆由下故也)
尊兩壺于房户間斯禁有𤣥酒在西設篚于禁南東肆
加二勺于兩壺
　(壺壺尊也房戸問東房室户間也斯禁禁無足者𤣥/酒在兩壺之西上之也篚以盛爵東肆向東陳之也)
設洗于阼階東南南北以堂深東西當東榮水在洗東
篚在洗西南肆
　(南肆向南陳之也髙紫超曰此時堂上堂下凡設二/篚上篚以貯爵觶凡獻酬者於是取之下篚則虚設)
　(之凡以虚爵降者/則實之於其中也)
　　　右設席器　蒲筵緇布純(筵席也純/縁邊也)尊綌冪賔
　　　至徹之(綌冪以粗葛布巾覆尊/也賔至徹之以待酌也)
羮定
　(肉與湆同在鑊謂之羮定猶熟也熟則爨止而沸定/故以熟為定也速賔以羹定為節不欲勞賔久候也)
主人速賔賔拜辱主人答拜還賔拜辱介亦如之
　(速召之使速來也還猶退也介亦如之/亦主人親速也衆賔則但使人速之)
賔及衆賔皆從之
　(敖君善曰主人既速介即先歸介及/衆賔皆至於賔之門外俟賔同往也)
　　　右速賔介　其牲狗也烹於堂東北(烹煮也堂/東北東夾)
　　　(之北也郝仲輿曰易象艮為狗東北艮方陽氣/所發生飲以養生故牲用狗烹於東北象陽也)
主人一相迎于門外再拜賔賔答拜拜介介答拜揖衆
賔
　(一相蓋於主人戚友中擇達禮者一人以為贊相也/相者入告主人乃出迎賔介則拜衆賔則揖尊卑之)
　(差然也拜介亦/再拜文省耳)
主人揖先入賔厭介入門左介厭衆賔入衆賔皆入門
左北上
　(揖揖賔也先入門導之也厭舊説推手曰揖引手曰/厭厭之使入禮之也郝仲輿則謂與壓同行先衆曰)
　(壓賔在介上壓介介在衆賔上壓衆賔也二説未詳/孰是門左謂門西入門北面以西為左北上既入東)
　(面立以北為尊也立按既入門内主人先以賔升介/及衆賔皆止於所  之位俟酬賔後乃以介升介酢)
　(後乃以/衆賔升)
主人與賔三揖至于階三讓主人升賔升
　(主人先升導賔也鄉/射禮曰主人升一等)
主人阼階上當楣北面再拜賔西階上當楣北面答拜
　(楣簷前横樑/也此拜至也)
　　　右迎賔　立者東面北上若有北面者則東上
　　　主人之贊者西面北上若有北面者則東上(立/謂)
　　　(立於門内也賔介之屬東面立者以北為上衆/賔若多容有北面者與東面者相繼亦當西上)
　　　(而云東者敖君善以為字之誤是也主人之贊/者佐助主人禮事者如擯相徹冪沃盥設薦俎)
　　　(者是/也)
主人坐取爵于篚降洗賔降主人坐奠爵于階前辭賔
對
　(坐跪也古人席地陳設取爵奠爵必跪取爵於篚堂/上尊南之篚也降洗降東階往洗爵也賔降降西階)
　(從主人也主人臨階跪而奠爵起而辭賔之降賔/乃對以不敢不降也對時亦少進既對乃復位)
主人坐取爵興適洗南面坐奠爵于篚下盥洗賔進東
北面辭洗主人坐奠爵于篚興對賔復位當西序東面
　(主人復跪取爵起下階往洗北南向跪奠爵篚下謂/堂下之篚也篚下篚南也起而盥手復跪取爵起而)
　(将洗凡盥洗皆立賔初降立西序南東面至是又進/至洗所東北向主人辭洗主人跪奠爵於篚起對賔)
　(復還西階下降立之位東面俟賔髙紫超曰主人将/辭降不即辭必俟奠爵乃辭之  辭洗不即對必俟)
　(奠爵乃對之蓋古人行/禮其舒徐鄭重如此)
主人坐取爵沃洗者西北面卒洗主人一揖一讓升賔
拜洗主人坐奠爵遂拜
　(沃洗謂以枓斟水而沃洗爵者也主人跪取爵於篚/起而南面洗斟水者西北面沃兼向主賔也洗畢主)
　(人與賔一揖一讓東西升堂亦主人先而賔從/之賔拜謝洗主人坐奠爵於尊南篚内答拜)
降盥賔降主人辭賔對復位當西序卒盥揖讓升賔西
階上疑立
　(復降階盥手為将酌酒也髙紫超謂因洗爵而盥雖/盥而若未盥者故此将酌酒於賔復降盥以致潔誠)
　(也賔降復升與洗同主人将酌/故賔西階上疑立蓋不安之貌)
主人坐取爵興實之賔之席前西北面獻賔賔西階上
拜主人少退賔進受爵以復位主人阼階上拜送爵賔
少退
　(實之謂至尊所酌酒以實於爵也賔席南面而賔在/西階故主人西北面以獻賔賔先拜而後敢受爵敬)
　(主人之至也主人少退以執爵不得答故少逡循退/避也賔起向席前東面受爵退復西階位主人於阼)
　(階拜送爵以答前拜也賔執爵亦少退/避  髙紫超曰此主人獻賔第一爵)
薦脯醢賔升席自西方乃設折俎主人阼階東疑立
　(郝仲輿曰主人贊者薦脯醢於賔席賔升席自西方/執事者解折牲體為俎以進賔方升未卒爵主人西)
　(北向賔疑立未按主人於此亦疑立者蓋敬賔之/至若以此酒  足以致敬而不敢必賔之卒爵也)
賔坐左執爵祭脯醢奠爵于薦西興右手取肺卻左手
執本坐弗繚右絶末以祭尚左手嚌之興加于俎坐捝
手遂祭酒興席末坐啐酒
　(郤手仰手也本肺端厚大者也以手從肺本循之至/末乃絶以祭是曰繚捝拭也席末席西端也賔跪左)
　(手執爵右手祭脯醢奠爵於脯醢西起以右手取肺/於俎仰左手執肺之本坐而祭弗繚惟覆右手絶肺)
　(末祭之祭以右手神道尚右也既祭上其左手舉肺/嚌之人道貴左也嚌畢起還肺於俎上復坐以帨拭)
　(手為絶肺染汚也遂祭酒起就席末跪而啐酒欲知/其㫖而告之也  戴氏記曰祭薦祭酒敬禮也嚌肺)
　(嘗禮也啐/酒成禮也)
降席坐奠爵拜告㫖執爵興主人阼階上答拜
　(降席自席西而降也㫖美也美主人之/味也拜乃告㫖謝其以㫖酒飲己也)
賔西階上北面坐卒爵興坐奠爵遂拜執爵興主人阼
階上答拜
　(敖君善曰必西階上卒爵者以向者於此拜受故也/  髙紫超曰凡獻賔之禮飲一爵而賔主各拜者四)
　(拜洗一也拜送二也/拜㫖三也拜既四也)
　　　右主人獻賔　獻用爵其他用觶(獻賔介及衆/賔皆用一升)
　　　(之爵其他酬及舉觶之屬皆用三升之/觶蓋初相敬用爵久相歡則用觶也)　薦脯
　　　五挺横祭于其上出自左房(數脯以挺脯乾則/脡直也籩實五挺)
　　　(皆横設所謂左朐右末也而以祭之半挺直加/其上故曰横祭賈洺州謂横祭者於脯為横於)
　　　(人為縮其挺有五通祭為六是也左房東房也/  陳用之曰鄉飲酒薦脯五挺出自左房鄉射)
　　　(籩豆出自東房大射宰胥薦脯醢由左房夫鄉/飲鄉射大夫禮大射諸侯禮其言相類蓋言左)
　　　(以有右言東以有西則大夫/士之房室與諸侯同可知)俎由東壁自西階
　　　升賔俎脊脅肩肺主人俎脊脅臂肺介俎脊脅
　　　胳肺肺皆離皆右體進腠(郝仲輿曰烹狗於堂/北熟而實於俎故自)
　　　(東壁出由西階升堂也凡俎貴骨骨貴正與前/脊正骨也脅肩前骨也臂肩下骨也胳後脛骨)
　　　(也賔俎用貴主人次之介又次之周人尚肺肺/皆離割而不絶也右體牲脊脅等骨用右也進)
　　　(腠肉皮向上也鄭康/成曰腠皮膚之理也)　以爵拜者不徒作(鄭康/成曰)
　　　(作起也言拜既爵者/不徒起起必酢主人)
賔降洗主人降賔坐奠爵興辭主人對
　(賔降西階往洗爵即主人所獻之爵也主人降東階/從賔也賔於西階前坐奠爵興辭而主人對以不敢)
　(不降鄭康成曰主人/降立阼階東西面)
賔坐取爵適洗南北面主人阼階東南面辭洗賔坐奠
爵于篚興對主人復阼階東西面
　(敖君善曰洗南北面别於主人也南面辭洗猶不離/阼階東示違其位而已此主人辭在賔盥之先與他)
　(禮微異/未詳)
賔東北面盥坐取爵卒洗揖讓如初升主人拜洗賔答
拜興
　(凡盥洗於洗南皆北面而此云東北面者或以東為/衍文或又以為洗在東方故言賔在東方北面盥也)
　(初一揖/一讓也)
降盥如主人禮
　(敖君善曰如主人禮如上文降盥/以至坐取爵之儀也但面位異耳)
賔實爵主人之席前東南面酢主人主人阼階上拜賔
少退主人進受爵復位賔西階上拜送爵
　(主席在阼而主人在席之南故賔東南面酢主人主/人進受爵則北面也髙紫超曰主人獻賔則北面賔)
　(酢主人則西面主人自卑而尊賔/之義然也  此賔酢主人第二爵)
薦脯醢主人升席自北方設折俎祭如賔禮不告㫖
　(主人介席皆南上故升席自北方由下升也不告㫖/酒目主出也鄭康成曰云不告㫖明亦啐也敖君善)
　(曰不告㫖乃亦啐酒者若/欲知其美惡以拜崇酒然)
自席前適阼階上北面坐卒爵興坐奠爵遂拜執爵興
賔西階上答拜
　(敖君善曰自席前者啐酒席末/故從北方降也從北方降正也)
主人坐奠爵于序端阼階上北面再拜崇酒賔西階上
答拜
　(敖君善曰奠爵於序端拜崇酒之禮然也奠於其所/而拜則嫌於拜既爵奠於篚而後拜則嫌於禮畢故)
　(以爵奠於序端也崇重也謂賔崇重已酒不嫌其薄/而飲之既也故拜謝之卒爵乃拜者若曰已飲之乃)
　(審知其薄然已郝仲輿曰前賔拜告主人酒㫖此主/人拜賔崇奨  酒若已飲之知其薄而謝賔之過奨)
　(云爾髙紫超曰酢獻之禮賔主皆同惟賔先拜酒㫖/而後拜既爵主人先拜既爵而後拜崇爵此為小殊)
　　　右賔酢主人　主人介凡升席自北方降自南
　　　方(鄭康成曰席南上升由下降由上由便也由/敖君善曰南上之席升降皆當由下其降)
　　　(上者由便耳然經云自席前適阼/階上是其降亦未必皆自南方也)
主人坐取觶於篚降洗賔降主人辭降賔不辭洗立當
西序東面卒洗揖讓升賔西階上疑立
　(髙紫超曰取觶将以酬賔也凡所謂酬者意欲其人/之飲而其人不飲則己先飲以倡之而冀其人之亦)
　(飲所謂導飲者也不仍前爵而用觶者一以示更新/之敬且器備而多儀亦周之尚文然也篚房户間尊)
　(南之篚也此主人自飲而猶降洗者潔清之義雖/於已而不敢忽也賔不辭洗以主人将目飲也)
主人實觶酬賔阼階上北面坐奠觶遂拜執觶興賔西
階上答拜坐祭遂飲卒觶興坐奠觶遂拜執觶興賔西
階上答拜
　(髙紫超曰此主人自飲而亦拜者蓋雖自飲而賔冀/賔之飲故拜以勸之也  此主酬賔第三爵主人飲)
主人降洗賔降辭如獻禮升不拜洗賔西階上立
　(不拜洗不疑立/禮殺於獻也)
主人實觶賔之席前北面賔西階上拜主人少退卒拜
進坐奠觶于薦西賔辭坐取觶復位主人阼階上拜送
賔北面坐奠觶于薦東復位
　(不西北面而但北面者以其不受也坐奠觶於薦西/者主人以此觶不舉不敢親授重勞賔也賔不敢當)
　(故辭辭而不獲命乃坐取觶復西階位以示親受也/受而不飲仍以觶坐奠於薦東以示不復舉也其不)
　(復舉者鄭康成以為不盡人之歡是也/  髙紫超曰此主酬賔第四爵賔不飲)
主人揖降賔降立于階西當序東面
　(揖降者主人辭賔而降為将獻介故也賔因主人辭/亦從而降以俟主介之酬酢也鄭康成曰賔降者主)
　(人将與介為禮賔/謙不敢居堂上也)
　　　右主人酬賔　凡奠者于左将舉于右(郝仲輿/曰凡爵)
　　　(不舉者奠於薦左将舉者奠於/薦右右便取也左不妨後奠也)
主人以介揖讓升拜如賔禮
　(以猶與也是時介猶在門左之位故主人與之揖/讓以升之拜如賔禮如賔主當楣北面之拜也)
主人坐取爵于東序端降洗介降主人辭降介辭洗如
賔禮升不拜洗介西階上立
　(取爵於東序端者賔之酢爵主人嘗奠之於此/故今復取之也介不降洗不疑立禮殺於賔也)
主人實爵介之席前西南面獻介介西階上北面拜主
人少退介進北面受爵復位主人介右北面拜送爵介
少退主人立于西階東
　(介席在西而介在席之南故西南面獻之髙紫超曰/主人介右北面拜送爵不敢襲獻賔之位也  此主)
　(人獻介凡第/五爵介飲)
薦脯醢介升席自北方設折俎祭如賔禮不嚌肺不啐
酒不告㫖
　(不嚌肺不啐酒不告㫖殺於賔也敖君善曰/不啐酒則必不告㫖矣乃著之者詳言之也)
自南方降席北面坐卒爵興坐奠爵遂拜執爵興主人
介右答拜
　　　右主人獻介
介降洗主人復阼階降辭如初卒洗主人盥介揖讓升
授主人爵于兩楹之間介西階上立主人實爵酢于西
階上介右坐奠爵遂拜執爵興介答拜主人坐祭遂飲
卒爵興坐奠爵遂拜執爵興介答拜主人坐奠爵于西
楹南介右再拜崇酒介答拜
　(主人復阼階自介席復也降辭如初如賔酢也卒洗/主人盥以當自酌也賔實爵以酢主人介止授主人)
　(以爵而不親實者不敢冀主人之必飲降於賔也主/人實爵於西階上遂拜承介意受酢也介不拜送主)
　(人拜乃答拜猶不敢酌之意也主人遂飲卒爵明卒/受酢也主人拜於西階而奠爵於西楹南以其近也)
　(敖君善謂其意則與奠於序端同也介不告㫖而主/人拜崇酒者拜其卒獻爵而酢已是亦崇重已酒也)
　(主髙紫超曰此介酢/  凡第六爵主人飲)
主人復阼階揖降介降立于賔南
　(郝仲輿曰介降立於賔南賔/立西階下當序介次之也)
　　　右介酢主人
主人西南面三拜衆賔衆賔皆答一拜
　(是時衆賔皆在門内之西主人自阼階下稍南行至/於門東乃西南面拜之為将獻之故也敖君善曰三)
　(拜者旅拜之法衆賔皆答一拜者答旅拜之法此禮/大夫士同之郝仲輿曰升堂受爵不拜於堂上禮殺)
　(人衆/也)
主人揖升坐取爵于西楹下降洗升實爵于西階上獻
衆賔衆賔之長升拜受者三人主人拜送坐祭立飲不
拜既爵授主人爵降復位衆賔獻則不拜受爵坐祭立
飲每一人獻則薦諸其席衆賔徧有脯醢
　(取爵於西楹下者前主人受介酢爵奠於西楹下故/今取之以獻衆賔也於西階上獻衆賔者敖君善謂)
　(主人蓋執爵西南面衆賔則以次升受之不獻於席/前避尊者禮也長謂其年之差尊者拜受亦北面拜)
　(送則於衆賔右也三賔祭則坐飲則不坐受爵則拜/卒爵則不拜不酢主人禮殺也以爵授主人降復堂)
　(下之位立於介南敖君善謂於此云復則主人揖升/之時衆賔皆進而位於堂下也衆賔目第四以下則)
　(不拜受爵禮益殺也每一人獻謂獻三賔也皆席於/堂上有脯醢之薦而無折俎衆賔自第四以下亦徧)
　(有脯醢不言席則薦於堂下之位也敖君善謂/既飲乃薦逺於賔介也不言不祭者可知也)
主人以爵降奠于篚
　(獻禮已畢故以爵降奠於/堂下洗西之篚示不用也)
　　　右主人獻衆賔　衆賔之長一人辭洗如賔禮
　　　(敖君善曰主人獻衆賔惟於始者一/為之洗一人辭之者禮主於已也)　坐卒爵
　　　者拜既爵立卒爵者不拜既爵(坐卒爵者謂賔/介及主人其禮)
　　　(隆故既爵拜立卒爵者謂/衆賔其禮殺故既爵不拜)　立者東面北上若
　　　有北面者則東上樂正與立者皆薦以齒(立謂/立於)
　　　(堂下也東上當作西上説見前迎賔門内位樂/正與衆賔立於堂下者有獻爵則皆有薦豆惟)
　　　(以長幼為薦/之先後也)　主人之贊者西面北上不與無
　　　算爵然後與(不與謂不與獻酢也無算爵然後/與記言沃洗者得與於旅酬是也)
　　　　凡舉爵三作而不徒爵(郝仲輿曰舉爵三作/謂獻賔獻介獻衆賔)
　　　(不徒爵謂樂作也禮成於三三爵既備禮宜少/變遵者可入遵者入而後樂作以觀徳也樂既)
　　　(作則遵/不入)
揖讓升賔厭介升介厭衆賔升衆賔序升即席
　(獻禮已成将行旅酬之禮故/衆皆升即席謂立於席上也)
一人洗升舉觶於賔實觶西階上坐奠觶遂拜執觶興
賔席末答拜坐祭遂飲卒觶興坐奠觶遂拜執觶興賔
答拜
　(郝仲輿曰一人主人之贊者也自堂下升西階舉堂/下篚中之觶将以酬賔也酬先自飲實觶而拜而祭)
　(而飲而卒爵又拜皆行禮自飲以導賔也觶髙紫超/曰此一人舉觶自飲以導賔為第八爵實  而拜以)
　(将飲告於賔也卒觶而拜以既飲告於賔也敖君善/曰賔席末拜示違其位也不降席答之者以其賤也)
　(舉觶者拜/亦當楣)
降洗升實觶立于西階上賔拜進坐奠觶于薦西賔辭
坐受以興舉觶者西階上拜送賔坐奠觶于其所舉觶
者降
　(郝仲輿曰復降洗觶酌酒立西階上以奉賔賔拜受/舉觶者俟拜畢進跪奠觶於薦西不敢親授也賔辭)
　(辭其奠也跪而受觶興示親受也舉者西階上拜送/賔未飲復跪而奠觶於原所即薦西也不奠於薦東)
　(俟樂作立司正将以酬主人也舉觶者降事暫已/下西階也  髙紫超曰此第九爵奠於賔賔不飲)
　　　右一人舉觶于賔(鄭康成曰此徧獻訖發舉旅/之端一人主人之吏發酒端)
　　　(曰/舉)
賔若有遵者諸公大夫則既一人舉觶乃入
　(遵鄭康成謂鄉有諸公及大夫告老居鄉者來助主/人樂賔主人所榮而遵法者因以為名必既一人舉)
　(觶乃入者一則不干主人正禮二則遵者年髙/爵貴不以筋力為禮故當獻酬之時不入也)
席于賔東公三重大夫再重
　(席於賔東設席於堂之東北蓋尊之不與正賔/齒亦不加尊於正賔也三重再重席之等級也)
公如大夫入主人降賔介降衆賔皆降復初位
　(如猶及也入謂入門左也賔介衆賔皆降貴貴之道/然也初位堂下之位也  按此公如大夫入之如與)
　(周禮媒氏若無故而不/用命之若同皆訓為及)
主人迎揖讓升公升如賔禮辭一席使一人去之大夫
則如介禮有諸公則辭加席委于席端主人不徹無諸
公則大夫辭加席主人對不去加席
　(如賔禮如介禮皆謂如其獻禮也諸公之席三重辭/去一席則自同於大夫示不敢當也委卷而置之也)
　(大夫之席再重辭其加席委之席端亦示不敢當也/不徹不使人去之也無諸公則主人對對以不敢去)
　(也蓋不必委於席端矣敖君善曰大夫辭加席謙也/有諸公則自委於席端者公唯再重已宜避之也主)
　(人不徹明其有為而為非正禮也無諸公則主人不/以其辭而去之者士亦一重異爵者不可無所别也)
　(無諸公則大夫之席在尊東南面有諸公則席在主/人之北西面云  楊信齋曰獻遵一條經文所載差)
　(畧謂公升如賔禮則自拜至以後其禮當與賔同/謂大夫如介禮則不嚌肺不告㫖禮殺於賔可知)
　　　右遵入(此條宜與鄉/射禮叅考)　若有諸公則大夫于主
　　　人之北西面(鄭康成曰其西面/者北上統於公也)
設席于堂㢘東上
　(此為樂工布席也堂㢘堂邊也樂工之席在西階上/少東東上統於主也  敖君善曰此云設席於堂㢘)
　(言其南北節也鄉射云席工於西階/上少東言其東西節也文互見耳)
工四人二瑟瑟先相者二人皆左何瑟後首挎越内弦
右手相樂正先升立于西階東工入升自西階北面坐
相者東面坐遂授瑟乃降
　(工四人二瑟二歌也瑟先謂鼔瑟者先行而歌者在/後也相者二人謂相瑟者其相歌者亦二人以空手)
　(典事故不言也在肩曰荷左荷荷以左肩也後首瑟/首向後也挎以指鈎之也越瑟下孔所以發越其聲)
　(也内弦側荷之以瑟弦向身也右手相者取其便也/樂正統樂工者  賈洺州曰鄉飲酒與燕禮相對燕)
　(禮面鼓此後首變於君也敖君善曰鄉射禮云樂正/先升立於工席之西亦與此文互見也相者授瑟以)
　(瑟首向東授之鄭康成/曰相者降立於西方)
工歌鹿鳴四牡皇皇者華
　(工所歌者小雅首三篇也春秋傳云文王大明緜兩/君相見之樂也兩君相見得歌大雅則士大夫相飲)
　(得歌小雅宜矣工歌則鼓瑟/  此記所謂升歌三終也)
卒歌主人獻工工左瑟一人拜不興受爵主人阼階上
拜送爵薦脯醢使人相祭工飲不拜既爵授主人爵衆
工則不拜受爵祭飲辯有脯醢不祭太師則為之洗賔
介降主人辭降工不辭洗
　(郝仲輿曰主人酌酒獻工工置瑟於左自右受爵惟/衆工之長一人拜即坐受不更起瞽不備禮也主人)
　(必反阼階上拜送者以工拜受於其位故不得拜於/其右也使人相祭相其祭薦祭酒也四工卒飲不拜)
　(以爵授主人不備禮也衆樂工受爵亦不拜酒則祭/脯醢則不祭又簡於四工也太師樂工之長主人獻)
　(則洗爵主人降洗賔介皆降禮優於四工也工即太/師也不辭洗瞽不備禮也  髙紫超曰遵或有或無)
　(故獻遵不數外此獻工四人為第十次行爵工歌則/必獻獻則必拜不敢以其瞽矇而易之其不忽於微)
　(賤者/如此)
笙入堂下磬南北面立樂南陔白華華黍
　(笙吹笙者也磬南北面立在磬之南而北面立蓋亦/東上也樂猶奏也所奏者亦小雅三篇也劉原父謂)
　(三詩皆有聲而無辭與工所歌者/異也  此記所謂笙入三終也)
主人獻之於西階上一人拜盡階不升堂受爵主人拜
送爵階前坐祭立飲不拜既爵升授主人爵衆笙則不
拜受爵坐祭立飲徧有脯醢不祭
　(一人拜謂笙之長者一人拜於堂下鄉射禮笙一人/拜於下是也衆笙謂一人外吹衆笙者鄭康成謂笙)
　(三人和一人凡四人則一人拜外有三人也/  髙紫超曰此獻笙四人為第十一次行爵)
乃間歌魚麗笙由庚歌南有嘉魚笙崇丘歌南山有臺
笙由儀
　(間代也堂上鼓瑟一歌堂下吹笙一曲更代而作也/工所歌笙所奏六者皆小雅篇名而笙所奏三篇則)
　(劉原父以為有聲無辭者也/  此記所謂間歌三終也)
乃合樂周南關雎葛覃卷耳召南鵲巢采蘩采蘋
　(合樂謂歌與衆聲俱作也周南召南國風之首而關/雎三篇鵲巢三篇又二南之首此六篇又名鄉樂燕)
　(禮遂歌鄉樂是也堂此所謂合樂三終也賈洺州曰/合樂者堂上鼓瑟  下笙磬合奏此六詩言三終者)
　(二南各三終也張炅生曰周南召南之風鄉樂也其/化始於閨門刑寡妻至兄弟以御家邦故謂之鄉樂)
　(用之房中以及朝廷燕饗鄉射/飲酒此六篇乃風化之原也)
工告于樂正曰正歌備樂正告于賔乃降
　(工其長也正歌獻酬正用之歌異於燕終無算樂也/備猶完也必告於賔者飲酒主於賔歌亦以樂賔故)
　(也鄭康成曰樂正/降立西階東北面)
　　　右樂　磬階間縮霤北面鼓之(階間兩階之間/也霤檐際也雨)
　　　(水下滴謂之霤縮霤縱於南霤也凡東西為横/南北為縱而南北之霤則以東西為縱也鼓擊)
　　　(也北面鼓之明磬南面設也四楊信齋曰按春/官小胥正樂縣之位王宫縣  面象宫室也諸)
　　　(侯軒縣三面去南面避王也大夫判縣判左右/二面乂去北面也士特縣縣於東方或於階問)
　　　(而已凡鐘磬編縣二八十六枚而在一簴謂之/堵鐘一堵磬一堵謂之肆天子之卿大夫判縣)
　　　(左右二肆鐘磬各二堵也諸侯之卿大夫半之/判縣一肆西鐘東磬各一堵也天子之士特縣)
　　　(一肆鐘磬各一堵也諸侯之士半之縣磬一堵/而已射則避射位故鄉射磬在東鄉飲則在階)
　　　(間縮/霤也)樂作大夫不入(大夫謂遵也其來以助主/人樂賔今來也後不及一)
　　　(人舉觶之節而樂已作/則後於樂賔矣故不入)獻工與笙取爵于上篚
　　　既獻奠于下篚其笙則奠諸西階上(郝仲輿曰/獻歌工笙)
　　　(師取上篚之爵與賔介同既獻奠於下篚與賔/介異禮降也歌工席於西階上故主人於阼階)
　　　(上拜送爵笙在堂下故主人即西階上拜送爵/與歌工異也  按鄭賈謂丄篚有三爵獻賔及)
　　　(介及衆賔一爵獻工與笙一爵獻大夫/遵者一爵必三爵者明其異器敬也)
主人降席自南方側降
　(自南方降席下東階便也側/獨也賔介不降主人獨降也)
作相為司正司正禮辭許諾主人拜司正答拜主人升
復席
　(作使也相即前所云一相者也禮多時久樂作/而情洽将留賔防有懈惰故立司正以監察之)
司正洗觶升自西階阼階上北面受命于主人主人曰
請安于賔司正告于賔賔禮辭許司正告于主人主人
阼階上再拜賔西階上答拜司正立于楹間以相拜皆
揖復席
　(請安留賔安坐也司正告賔於西階上賔禮辭之者/以主人有㫖酒嘉肴己巳受賜為辭也司正以賔許)
　(告主人主人再拜以受賔許賔因再拜以答之司正/立楹間以相拜謂贊主人及賔之拜也賔主既拜相)
　(揖就/席)
司正實觶降自西階階間北面坐奠觶退拱少立坐取
觶不祭遂飲卒觶興坐奠觶遂拜執觶興洗北面坐奠
觶于其所退立于觶南
　(階間東西兩階間堂下中庭也坐而奠觶表其位也/退拱少立示嚴重也不祭而飲奠觶而拜明己己當)
　(司正之任也洗觶奠之示潔敬也立於觶南糾失禮/也  髙紫超曰此又司正之導飲也為第十二次爵)
　(鄉射禮自此以/後遂行射禮)
　　　右立司正　司正既舉觶而薦諸其位(鄭康成/曰司正)
　　　(為主人之屬故無獻/因其舉觶而薦之)
賔北面坐取俎西之觶阼階上北面酬主人主人降席
立于賔東賔坐奠觶遂拜執觶興主人答拜不祭立飲
不拜卒觶不洗實觶東南面授主人主人阼階上拜賔
少退主人受觶賔拜送于主人之西賔揖復席
　(郝仲輿曰賔取前一人酬已之觶奠於薦西者往阼/階上酬主人拜先自飲不祭不拜卒觶不洗酬禮殺)
　(也主人拜受觶賔拜送於主階西凡旅同階亦禮殺/也  髙紫超曰此賔酬主人為第十三次爵計賔所)
　(飲始二/爵矣)
主人西階上酬介介降席自南方立于主人之西如賔
酬主人之禮主人揖復席
　(郝仲輿曰主人得賔觶未飲西階上酬介所髙紫超/曰此主人復酬介為第十四次爵計主人  飲則四)
　(爵/矣)
司正升相旅曰某子受酬受酬者降席司正退立于序
端東面受酬者自介右衆受酬者受自左拜興飲皆如
賔酬主人之禮徧卒受者以觶降坐奠于篚司正降復
位
　(賔介及主人相酬司正惟相之於下而不升尊之也/至介酬衆賔衆賔又以次相酬是謂旅酬司正乃升)
　(堂相視旅酬之禮所以察其失禮者也曰某子受酬/以序呼而進之也受酬者聞其呼已乃降席未受者)
　(不得越次也序端西序之端也鄭康成謂立於此以/避受酬者又便其贊上贊下也自介右謂受介酬者)
　(獨由介之東與他受酬者不同尊介也衆受酬者謂/堂上衆賔自第二以下并堂下衆賔也受自左謂皆)
　(由其西乃賔黨受酬之正位也徧旅酬交徧也末一/人無所酬以觶降堂下跪奠於洗西篚内司正降復)
　(庭中篚南之位旅畢也以髙紫超曰此介又以主人/之觶酬衆賔衆賔交錯  徧各飲一爵為十五畨爵)
　(也愚按此節徧字兼衆賔在堂上堂下者言之鄉射/禮云徧遂酬在下者徧字乃専以衆賔之在上者言)
　(之/也)
　　　右旅酬　凡旅不洗不洗者不祭(不洗謂不洗/觶敬禮殺也)
　　　(不洗則不祭/疑不潔也)　既旅士不入(士謂衆賔也或有/故不與賔介同來)
　　　(則未旅之前皆可以入蓋士之來以/觀禮也既旅則禮将終矣故不入也)
使二人舉觶于賔介洗升實觶于西階上皆坐奠觶遂
拜執觶興賔介席末答拜皆坐祭遂飲卒觶興坐奠觶
遂拜執觶興賔介席末答拜
　(使司正使也二人主人之贊者一人舉觶於賔人人/舉觶於介皆先自酌以導飲  髙紫超曰此二  復)
　(各飲一觶導飲/為第十六畨爵)
逆降洗升實觶皆立于西階上賔介皆拜皆進薦西奠
之賔辭坐取觶以興介則薦南奠之介坐受以興退皆
拜送降賔介奠於其所
　(逆降謂先升者後降猶昏禮言匕者逆退也賔席南/面故自薦西奠之介席東面故自薦南奠之皆在右)
　(以便舉也賔言取介言受尊卑異詞也退皆拜送二/人退拜送觶也降二人降賔介受不飲仍以觶於初)
　(處也十髙紫超曰此二人所奠/為第  七畨爵賔介皆不飲)
　　　右二人舉觶于賔介(鄭康成曰二人亦主人之/吏若有大夫則舉觶於賔)
　　　(與大/夫)
司正升自西階受命于主人主人曰請坐于賔賔辭以
俎主人請徹俎賔許司正降階前命弟子俟徹俎
　(坐坐而飲也前此皆立行禮久而勞倦故主人使司/正請坐以安之也辭以俎者以俎在不敢坐也蓋俎)
　(禮器之重者當俎而坐是䙝之也司正反命主人主/人乃請徹俎順賔意以安賔也司正復請於賔而賔)
　(許順主人意而許其坐也階前西階前也弟子賔之/卑幼者俟徹俎者俟尊者徹俎乃受之也  鄭康成)
　(曰俎者主人之吏設之使弟/子俟徹者明徹俎賔之義也)
司正升立于序端賔降席北面主人降席阼階上北面
介降席西階上北面遵者降席席東南面
　(郝仲輿曰降席俟徹俎也賔介主皆北面尚其肅也/遵立席東南面尚其和也  髙紫超曰遵者降獨南)
　(面尊/之也)
賔取俎還授司正司正以降賔從之主人取俎還授弟
子弟子以降自西階主人降自阼階介取俎還授弟子
弟子以降介從之若有諸公大夫則使人受俎如賔禮
衆賔皆降
　(還授轉與也司正受賔俎者尊之也從之從降也使/人受俎亦謂使弟子受之鄉射禮大夫取俎還授弟)
　(子是也介敖君善曰賔降立於西階西主人降立於/阼階東  在賔南大夫在介南衆賔又在大夫南少)
　(退/)
　　　右徹俎　徹俎賔介遵者之俎受者以降遂出
　　　授從者主人之俎以東(出出廟門也/東適東壁也)
脱屨揖讓如初升坐
　(脱屨各於其階下脱之也屨賤不宜陳堂上穢䙝不/宜在坐側故降脱乃升也揖讓主人與賔一揖一讓)
　(也坐謂坐席上跪而以/股帖足乃古之坐法也)
乃羞
　(羞謂庶羞籩豆菹醢之屬也也鄭康成曰鄉設骨體所/以致敬也今進羞所以盡愛  敬之愛之所以厚賢)
　(也/)
無算爵
　(算數也取奠爵而行之無有定數醉而止也其儀詳/見鄉射禮  郝仲輿曰無算爵以醉為節不限數也)
無算樂
　(爵行則奏樂或歌或間或合惟其所用以盡歡至爵/止而樂闋故爵無算而樂亦無算也  郝仲與曰無)
　(算樂升歌間合不拘/正樂三終之數也)
　　　右無算爵
賔出奏陔
　(賔出飲畢而退也陔陔夏樂章名鐘師所奏九夏之/一也郝仲輿曰陔階也行有階級次第戒失禮也)
　(敖君善曰賔主人以下/亦當屨而出經文畧也)
主人送于門外再拜
　(鄭康成曰門東西面拜也/賔介不答拜禮有終也)
　　　右賔出　樂正命奏陔賔出至於階陔作(樂正/命奏)
　　　(陔夏則賔起及/階然後陔夏作)
明日賔服鄉服以拜賜主人如賔服以拜辱
　(鄉服鄉飲之服即朝服也拜賜拜謝其飲已之賜也/介不拜賜者禮主於賔也辱拜賜之辱也按鄉射禮)
　(賔朝服以拜賜於門外主人不見如賔服遂從之拜/辱於門外乃退蓋拜賜拜辱例不相見造門外拜謝)
　(而/已)
　　　右拜賜拜辱
主人釋服乃息司正
　(釋朝服蓋服深衣也息/勞也飲以酬其勞也)
無介不殺薦脯醢羞唯所有徵唯所欲以告于先生君
子可也賔介不與鄉樂唯欲
　(無介獨賔司正也不殺不特殺也徵召也賈洺州謂/昨日正行飲酒不得喚親友今禮食之餘可别召親)
　(友也告亦召也先生君子親友中有爵有徳者可者/召不召惟所欲也賔介不與不敢以輕禮凂尊客也)
　(郷樂敖君善謂凡國風皆是也惟/欲者隨意使工歌之不拘節次也)
　　　右息司正
　
　禮經本義卷三
欽定四庫全書
　禮經本義卷四
　　　　　　　　　　　　　無錫蔡徳晉撰
　嘉禮
　　鄉射禮
　　　(此鄉之士大夫會聚於學宫而習射之禮也舊/説鄉射有二一則鄉大夫既興賢能而以鄉射)
　　　(之禮五物詢衆庶一則州長春秋以禮會民而/射於州序然鄉人凡有會聚昌射之事皆當行)
　　　(此禮不特二/事為然矣)
主人戒賔賔出迎再拜主人答再拜乃請賔禮辭許主
人再拜賔答再拜主人退賔送再拜
　(不謀賔者射以觀徳非主於禮賔故也乃請亦謂致/戒辭於賔也  此篇經文與鄉飲酒同者俱不重釋)
無介
　(髙紫超曰飲酒則備賔介以行禮此雖飲/酒然主於射序賔之禮略故不設介也)
　　　右戒賔　大夫與則公士為賔(公士公朝之士/鄉射之賔本用)
　　　(鄉之處士若有鄉大大與射則以/公士為正賔不以鄉人加尊者也)
乃席賔南面東上衆賔之席繼而西席主人于阼階上
西面
　(賔南面在户牖間也衆賔之席以次相繼而西皆南/向當西房之外也  髙紫超曰賔席南面居尊位也)
　(鄉飲酒禮不及布席之面此詳之敖君善曰賔不言/户牖間者可知也記云出自東房有東房西房則中)
　(有室而席賔於室/之户牖間明矣)
尊于賔席之東兩壺斯禁左𤣥酒皆加勺篚在其南東
肆
　(賔席之東即東房室户間也左𤣥酒者鄭康成謂設/尊者北面故以西為左也  髙紫超曰設尊於賔席)
　(之東者賔與主/人酌之皆便也)
設洗于阼階東南南北以堂深東西當東榮水在洗東
篚在洗西南肆懸于洗東北西面
　(懸謂懸磬也鄉飲無射事則懸於階間今避射位故/懸於洗東北也  敖君善曰懸不近階者宜避東懸)
　(之正位也大射東/懸在阼階之東)
　　　右陳器席　西序之席北上(衆賔之席繼賔以/西東上如賔多容)
　　　(有席於西序/者則北上)
乃張侯下綱不及地武不繫左下綱中掩束之
　(侯所射布也綱繫侯繩也武足迹也中人足迹長尺/二寸不及地武謂侯下去地尺二寸也侯北面以西)
　(為左先繫三方不繫左下綱以左下角向/上反掩束之至射而後司馬命繫之也)
乏參侯道居侯黨之一西五步
　(郝仲輿曰乏以皮為之形如曲屏唱獲者所隠蔽一/名容容身於内以避矢矢至此乏故名乏黨偏近也)
　(鄉侯去射五十步蓋三十文也三分之而乏偏近侯/一分則去侯十丈去堂上二十丈也西五步謂去侯)
　(西三丈也髙紫超曰侯道五十弓參三之而近侯身/者居其一則下以瞻中否而上得聞唱獲聲於近逺)
　(為得中也又居西偏五步則為矢所不及/矣賈洺州曰漢禮云五武成步步六尺)
　　　右張侯　鄉射張采侯二正(采侯布侯而畫以/采色者也正侯中)
　　　(之的也二正以朱緑二采之色畫為正也獸汪/武曹曰大射用皮侯賔射用采侯燕射用  侯)
　　　(凡侯皆以布為之而皮侯者以皮為其中之鵠/又以皮飾侯之側也王之皮侯則虎侯熊侯豹)
　　　(侯也畿内諸侯則熊侯豹侯也大夫則麋侯也/畿外諸侯則大夫參侯豻侯也皆施之大射者)
　　　(也射人云王三侯五正諸侯二侯三正大夫一/侯二正士豻侯二正此賔射之采侯也正也者)
　　　(當侯之中畫采於布也王具五采中米次白次/蒼次黄外𤣥曰五正諸侯則去𤣥黄曰三正大)
　　　(夫則中朱外緑曰二正采侯之側當如皮侯亦/各以皮為飾蓋皮侯側中皆皮采侯則側皮而)
　　　(中采也采侯數與皮侯同而燕射之侯則貴賤/皆一侯記云天子熊侯白質諸侯麋侯大夫布)
　　　(侯畫以虎豹士布侯畫以鹿豕此獸侯也謂各/畫其獸頭於侯之中以象正鵠也天子諸侯以)
　　　(白大赤土塗其布為質大大士直畫之布而不/塗其侯之側則畫以雲氣蓋側與中皆术用皮)
　　　(也大夫射賔射燕射皆禮射也鄉射亦設賔主/禮與賔射同則亦賔射也大射則於射之郊宫)
　　　(天子諸侯賔射則於朝而燕射則於寢士無大/射惟得與君之大射庶人無禮射特主皮之射)
　　　(而/已)　鄉侯上个五尋中十尺侯道五十弓弓二
　　　寸以為侯中倍中以為躬倍躬以為左右舌下
　　　舌半上舌(郝仲輿曰上个上邊横幅八尺曰尋/五尋横亘四丈也中中幅侯心也十)
　　　(尺方一丈也侯中心視侯道逺近為廣狹鄉侯/去射位五十弓故侯中十尺每弓以二寸為侯)
　　　(中一弓二寸五十弓十尺也躬侯身謂中心之/上下倍中謂上下各二丈舌即个也倍躬謂四)
　　　(丈即上个五尋也以其東西各長出一丈故謂/之舌以屬綱也下舌謂下邊横幅半上舌謂上)
　　　(舌左右出躬一丈則下舌/出躬五尺横長三丈也)
羮定主人朝服乃速賔賔朝服出迎再拜主人答再拜
退賔送再拜賔及衆賔遂從之
　(敖君善曰禮戒速同服速賔朝服則戒時亦朝服可/知鄉射與鄉飲同也主人既退衆賔乃至賔之門而)
　(與之偕行云遂者雖相去/有間而事則實相接也)
　　　右速賔
及門主人一相出迎于門外再拜賔答再拜揖衆賔主
人以賔揖先入賔厭衆賔衆賔皆入門左東面北上賔
少進主人以賔三揖皆行及階三讓主人升一等賔升
主人阼階上當楣北面再拜賔西階上當楣北面答再拜
　(以猶與也少進猶言少前蓋謂少東也皆行言無先/後也主人先升一等為賔導行也  髙紫超曰能左)
　(右之曰以此云以者/賔之進退視主人也)
　　　右迎賔
主人坐取爵于上篚以降賔降主人阼階前西面坐奠
爵興辭降賔對主人坐取爵興適洗南面坐奠爵于篚
下盥洗賔進東北面辭洗主人坐奠爵于篚興對賔反
位主人卒洗一揖一讓以賔升賔西階上北面拜洗主
人阼階上北面奠爵遂答拜乃降賔降主人辭降賔對
主人卒盥一揖一讓升賔升西階上疑立主人坐取爵
實之賔席之前西北面獻賔賔西階上北面拜主人少
退賔進受爵于席前復位主人阼階上拜送爵賔少退
薦脯醢賔升席自西方乃設折俎主人阼階東疑立賔
坐左執爵右祭脯醢奠爵于薦西興取肺坐絶祭尚左
手嚌之興加于俎坐挩手執爵遂祭酒興席末坐啐酒
降席坐奠爵拜吿㫖執爵興主人阼階上答拜賔西階
上北面坐卒爵興坐奠爵遂拜執爵興主人阼階上答
拜
　(髙紫超曰上篚謂設於兩壺南者以其在上故云上/篚鄉飲主人奠爵不言西面賔拜洗主人奠爵不言)
　(北面故今詳之賔西階拜受爵北面/則主人東階拜送爵亦當北面矣)
　　　右主人獻賔
賔以虚爵降主人降賔西階前東面坐奠爵興辭降主
人對賔坐取爵適洗北面坐奠爵于篚下興盥洗主人
阼階之東南面辭洗賔坐奠爵于篚興對主人反位賔
卒洗揖讓如初升主人拜洗賔答拜興降盥如主人之
禮賔升實爵主人之席前東南面酢主人主人阼階上
拜賔少退主人進受爵復位賔西階上拜送爵薦脯醢
主人升席自北方乃設折俎祭如賔禮不告㫖自席前
適阼階上北面坐卒爵興坐奠爵遂拜執爵興賔西階
上北面答拜主人坐奠爵于序端阼階上再拜崇酒賔
西階上答再拜
　(髙紫超曰鄉飲酒賔辭降不言東面今詳之篚下當/作下篚對前上篚而言以其設於阼階下故云下篚)
　(也/)
　　　右賔酢主人
主人坐取觶于篚以降賔降主人奠觶辭降賔對東面
立主人坐取觶洗賔不辭洗卒洗揖讓升賔西階上疑
立主人實觶酬之阼階上北面坐奠觶遂拜執觶興賔
西階上北面答拜主人坐祭遂飲卒觶興坐奠觶遂拜
執觶興賔西階上北面答拜主人降洗賔降辭如獻禮
升不拜洗賔西階上立主人實觶賔之席前北面賔西
階上拜主人坐奠觶于薦西賔辭坐取觶以興反位主
人阼階上拜送賔北面坐奠觶于薦東反位主人揖降
賔降東面立于西階西當西序
　　　右主人酬賔(髙紫超曰鄉飲酒此下有主人獻/介介酢主人禮今射禮無介其儀)
　　　(俱省遂獻/衆賔也)
主人西南面三拜衆賔衆賔皆答一拜主人揖升坐取
爵于序端降洗升實爵西階上獻衆賔衆賔之長升拜
受者三人主人拜送坐祭立飲不拜既爵授主人爵降
復位衆賔皆不拜受爵坐祭立飲每一人獻則薦諸其
席衆賔辯有脯醢主人以虚爵降奠于篚
　　　右主人獻衆賔
揖讓升賔厭衆賔升衆賔皆升就席一人洗舉觶于賔
升實觶西階上坐奠觶拜執觶興賔席末答拜舉觶者
坐祭遂飲卒觶興坐奠觶拜執觶興賔答拜降洗升實
之西階上北面賔拜舉觶者進坐奠觶于薦西賔辭坐
取以興舉觶者西階上拜送賔反奠于其所舉觶者降
　　　右一人舉觶於賔
大夫若有遵者則入門左主人降賔及衆賔皆降復初
位主人揖讓以大夫升拜至大夫答拜
　(此一人既舉觶樂将作故遵入大夫不俟於門外主/人迎亦不於門外别於正賔也亦拜至者尊大夫也)
主人以爵降大夫降主人辭降大夫辭洗如賔禮席于
尊東升不拜洗主人實爵席前獻于大夫大夫西階上
拜進受爵反位主人大夫之右拜送大夫辭加席主人
對不去加席乃薦脯醢大夫升席設折俎祭如賔禮不
嚌肺不啐酒不告㫖西階上卒爵拜主人答拜
　(鄉飲酒言席於賔東而此言尊東文互見也蓋尊在/賔東而遵席又在尊東也升不拜洗以下其獻禮與)
　(鄉飲介禮同别於正賔也所髙紫超曰凡/所不者皆不以縟禮煩之  以優尊者也)
大夫降洗主人復阼階降辭如初卒洗主人盥揖讓升
大夫授主人爵于兩楹間復位主人實爵以酢于西階
上坐奠爵拜大夫答拜坐祭卒爵拜大夫答拜主人坐
奠爵于西楹南再拜崇酒大夫答拜主人復阼階揖降
大夫降立于賔南
　(大夫降洗将酢主人也其酢亦如鄉飲介禮屈於正/賔也大夫降立於賔南不以貴奪正賔故立於賔下)
　(也間髙紫超曰大夫酢主人但授主人爵於兩/楹  而主人自實其爵以飲亦所以優尊者也)
主人揖讓以賔升大夫及衆賔皆升就席
　　　右遵入
席工于西階上少東樂正先升北面立于其西工四人
二瑟瑟先相者皆左何瑟面鼓執越内弦右手相入升
自西階北面東上工坐相者坐授瑟乃降笙入立于縣
中西面乃合樂周南關雎葛覃卷耳召南鵲巢采蘩采
蘋工不興告于樂正曰正歌備樂正吿于賔乃降
　(郝仲輿曰鄉飲禮云樂正先升立於西階東此云工/席西階東樂正立工西則是樂正立處西階猶在西)
　(也面猶前也鼓謂手彈處瑟首也荷瑟以首居前變/於燕飲之禮吹笙者入立於縣中當鐘磬之間與鄉)
　(飲酒磬南北面立之文互見也縣在東階上立者西/面蓋縣之東也鄉飲之樂歌笙間合此不歌不笙不)
　(間者射禮繁樂從畧也不畧合樂者鄉樂為大夫士/之正樂不可畧也凡歌至於合鄉樂乃備故雖不歌)
　(小惟亦可謂之備者張炅生曰鄉飲大射皆云挎越/此及燕禮云執越  執言手入越淺也挎言手入越)
　(深也面鼓故執越後首故挎/越因荷瑟有前後不同也)
主人取爵于上篚獻工太師則為之洗賔降主人辭降
工不辭洗卒洗升實爵工不興左瑟一人拜受爵主人
阼階上拜送爵薦脯醢使人相祭工飲不拜既爵授主
人爵衆工不拜受爵祭飲辯有脯醢不祭不洗遂獻笙
于西階上笙一人拜于下盡階不升堂受爵主人拜送
爵階前坐祭立飲不拜既爵升授主人爵衆笙不拜受
爵坐祭立飲辯有脯醢不祭主人以爵降奠于篚反升
就席
　(郝仲輿曰獻太師洗爵主賔皆降不言大夫者有至/有不至禮重主賔也一人拜受爵者獻衆工也不笙)
　(亦獻笙者合樂有笙但不獨奏耳/獻笙略於工獻衆笙又畧於笙)
　　　右樂　三笙一和而成聲(鄭康成曰爾雅曰笙/小者謂之和三人吹)
　　　(笙一人吹和/凡四人也)
主人降席自南方側降作相為司正司正禮辭許諾主
人再拜司正答拜主人升就席司正洗觶升自西階由
楹内適阼階上北面受命于主人西階上北面請安于
賔賔禮辭許司正告于主人遂立于楹間以相拜主人
阼階上再拜賔西階上答再拜皆揖就席司正實觶降
自西階中庭北面坐奠觶興退少立進坐取觶興反坐
不祭遂卒觶興坐奠觶拜執觶興洗北面坐奠于其所
興少退北面立于觶南
　(司正由楹内適阼階者/以樂工坐階際故也)
未旅
　(燕飲之禮既立司正即行旅酬射禮至/此當行射事故未旅蓋旅則禮終矣)
　　　右立司正
三耦俟于堂西南面東上司射適堂西袒決遂取弓于
階西兼挾乗矢升自西階階上北面告于賔曰弓矢既
具有司請射賔對曰某不能為二三子許諾司射適阼
階上東北面告于主人曰請射于賔賔許
　(郝仲輿曰凡射二人為耦天子六耦諸侯四耦大夫/士三耦謂之正耦鄉射正耦三用六人司射選賔有)
　(行藝者充之未旅酬先俟於堂下之西南面立長幼/以東為上序立而西雖有三耦之數尚未定同耦之)
　(人立於此待司射比耦也司射掌射事者堂西堂下/之西袒露左臂也凡禮吉凶皆袒左唯罪人袒右決)
　(以象骨為之著於右手大指以鈎弦遂以韋為之一/名韝著於左臂以遂弦取弓在手挾矢指間挾夾也)
　(夾於第二三指間乗矢四矢也有司主人之執事者/敖君善曰言有司請射示已不敢擅其事也言某不)
　(能謙已不善射也二三子謂衆賔以下為二三子許/諾見所以不辭而即許之意賔為射而來故至是不)
　(敢辭但謙遜而已髙紫超曰賔辭不能不欲以徳藝/先人也為二三子則以衆賔樂此不能獨異也賔許)
　(言賔已許也/此請賔射也)
司射降自西階階前西面命弟子納射器乃納射器皆
在堂西賔與大夫之弓倚于西序矢在弓下北括衆弓
倚于堂西矢在其上主人之弓矢在東序東
　(納入也射器弓矢决拾中籌楅豐也初納時總置於/堂西未有分别既則陳其弓矢如下文所云也西序)
　(堂上西牆也括矢端受弦處括向北鏃向南為順也/序在堂上故矢在弓下堂西在堂下故矢隨其弓而)
　(在堂西亷稜之上相此納射器也髙紫超曰倚弓矢/各有其地主賔不  混貴賤不相錯蓋禮貴有别如)
　(此/)
司射不釋弓矢遂以比三耦(句/)于堂西三耦之南(句/)北
面命上射曰某御于子命下射曰子與某子射
　(司射自初取弓挾矢至是不釋執所事也比合也合/之而為耦也三耦俟於堂西南面耦尚未定今司射)
　(於其所立之南北向命之上下射相配謂之耦尊者/立右為上射武事尚右也左為下射御猶待也命上)
　(下之辭異示尊卑也既命耦乃/定所謂比也  此比三耦也)
司正為司馬司馬命張侯弟子説朿遂繫左下綱司馬
又命獲者倚旌于侯中獲者由西方坐取旌倚于侯中
乃退
　(郝仲輿曰前立司正為旅酬今未旅而射即以司正/充司馬供射事前張侯不繫左下綱中掩朿之今司)
　(馬命解其朿繫之也射中曰獲報中之人曰獲者旌/獲者所執矢中揚旌唱獲時司射将誘射司馬命獲)
　(者取旌倚侯北正中取旌由西方射器在堂西也坐/取旌以其偃在地也退既植旌退立也  此繫綱倚)
　(旌也敖君善曰司正為司馬逺避君禮也大射儀司/馬二人司正如故髙紫超曰飲則為司正射則為司)
　(馬蓋才之優者無不/宜故皆使其人為之)
樂正適西方命弟子贊工遷樂于下弟子相工如初入
降自西階阼階下之東南堂前三笴西面北上坐樂正
北面立于其南
　(郝仲輿曰樂正前降立西階至是適堂西命弟子相/瞽遷樂於下避射位也相工如初左荷瑟右手相同)
　(也工降自西階往阼階下東南離堂三笴西面坐矢/幹曰笴長三尺是離堂下九尺也必空三笴者避往)
　(來堂東之路也工坐向西以北為上樂正立於工南/北向也  此遷樂待射也敖君善曰樂正北面蓋變)
　(於堂上之位堂上/則樂正與工同面)
　　　右請射　三耦者使弟子司射前戒之(射者三/耦居先)
　　　(必使弟子為之以司射當教之也前戒謂未射/之先預戒之也  鄭康成曰弟子賔黨之少者)
　　　(也敖君善曰三耦射則在先立則居前乃以弟/子為之者以司射誘射有教之之意故不使長)
　　　(者嫌其待之薄也唯前戒/故不待命而先俟於堂西)　司射之弓矢與扑
　　　倚於西階之西(司射之弓矢與扑皆倚於/西階前取其升降便也)　司
　　　射既袒決遂而升司馬階前命張侯命倚旌(司/馬)
　　　(袒決遂而升即前請射於賔之時司馬階前命/張侯命倚旌經言於司射比耦之後此云司射)
　　　(升司馬遂命者以司射司馬本同時行事非相/繼為之經文特欲終上事乃及下事故言之於)
　　　(比耦之後而/非其次然也)　司射在司馬之北司馬無事不
　　　執弓(郝仲輿曰司射司馬並立西階下東面而/司射在司馬之上司馬常執弓挾矢司馬)
　　　(攝職惟有事而/升堂乃執弓也)　凡挾矢於二指之間横之(敖/君)
　　　(善曰兼左右手言也凡者謂挾矢或多或寡其/法皆然寡則挾以食指将指多則以餘指分挾)
　　　(之/)　旌各以其物無物則以白羽與朱羽糅杠
　　　長三仞以鴻脰韜上二尋(旌總名也雜帛為物/大夫士之所建也無)
　　　(物謂士之木命者糅雜也杠旌于也八尺曰仞/亦曰尋以白朱二羽雜綴竿首竿長三仞二丈)
　　　(四尺也鴻大雁長頸脰頸也韜以綃籠杠如雁/頸三分其竿韜上二尋為一丈六尺餘不韜者)
　　　(八尺/也)
司射猶挾乗矢以命三耦各與其耦讓取弓矢拾三耦
皆袒決遂有司左執弣右執弦而授弓遂授矢三耦皆
執弓搢三而挾一个
　(猶者言其未變改也命三耦者以其禮儀未嫺而教/導之也拾更迭也各與其耦揖讓更迭取弓矢皆司)
　(射之命也弣弓把也前納射器弓矢皆在堂西至是/有司以授三耦搢插也一个一矢也凡奇曰个插三)
　(矢於帶間挾一矢於/第二指間備先射也)
司射先立於所設中之西南東面三耦皆進由司射之
西立于其西南東面北上而俟
　(中盛算之器以木為之射中釋算因名為中設於堂/下當西序此時猶未設中但言司射之立則於将設)
　(中處之西南也三耦之進亦毎耦並行上射在左如/退適堂西之儀也司射立於三耦北三耦立於司射)
　(南少退故曰西/南俟俟作射也)
司射東面立于三耦之北搢三而挾一个揖進當階北
面揖及階揖升堂揖序則鈎楹内堂則由楹外當左物
北面揖及物揖左足履物不方足還視侯中俯正足不
去旌誘射将乗矢
　(此司射自射以教射儀也立於三耦之北示三耦以/揖進之節也揖進即所立之次東向一揖進當西階)
　(塗北向一揖及西階下一揖此堂下三揖也盡階升/堂一揖無室者謂之序郝仲輿謂軒榭之類是也有)
　(室者謂之堂序則鈎楹内謂自西階繞楹之東而北/以其物當棟也堂則由楹外謂循楹之南而東以其)
　(物當楣也畫地為射位曰物其形一縱一横如十字/詳大射儀左右二物射者必履之上射右下射左司)
　(射一人誘射則虚右物立左物謙也東行當左物北/向一揖及物一揖北堂上三揖也先以左足履物之)
　(縱畫此時尚北向其立未定故右足不必進而與之/比方以未暇北面立也還右轉而南向也必右轉者)
　(以下射宜向上射也視堂下侯中遥對乃俯視正足/左先右後而左右二足各履横畫之兩端也凡射獲)
　(者持旌於侯西以唱獲此教射不計獲故旌仍倚於/侯而不去也誘教也将行也  鄭康成曰物射時所)
　(立處也謂之物者物猶/事也君子所有事也)
執弓不挾右執弦南面揖揖如升射降出于其位南適
堂西改取一个挾之遂適階西取扑搢之以反位
　(郝仲輿曰執弓不挾矢以四矢已發盡也南面揖既/射揖出物也揖如升射謂當階下堂等揖皆如升時)
　(也出於其位南謂司射始立於設中西南三耦北今/降西階出於原位之南西行適堂西改取一个挾之)
　(示教習也扑以撻犯教者搢謂插之帶/間反位反三耦北之原位将作射也)
　　　右誘射　射自楹間物長如笴其間容弓距隨
　　　長武序則物當棟堂則物當楣(楹間兩楹之間/也畫地為左右)
　　　(二物射者二人分立物中以射笴矢幹也長三/尺物長如笴謂縱畫也弓長六尺兩物相去中)
　　　(間可容弓則兩人並立中空一步便於射矣距/隨物之横畫也左足先至為距右足來合為隨)
　　　(武足迹也長尺二寸五架之屋正中曰棟次曰/楣前曰􁍘序無室故物進而當棟堂有室故物)
　　　(出而/當楣)　楚扑長如笴刋本尺射者有過則撻之
　　　(楚荆也刋本尺削扑手執處一尺也有/過謂進退失儀及矢軑中人者皆是)
司馬命獲者執旌以負侯獲者適侯執旌負侯而俟
　(旌先倚侯三耦将射乃命獲執旌北向背侯立以俟/射者若中則舉旌而言獲也俟俟司馬命去侯也)
司射還當上耦西面作上耦射司射反位
　(還左轉而西向也作使也時三耦猶在西階下西南/與司射俱東面立司射還向上耦二人使之升堂而)
　(射/也)
上耦揖進上射在左並行當階北面揖及階揖上射先
升三等下射從之中等上射升堂少左下射升上射揖
並行皆當其物北面揖及物揖皆左足履物還視侯中
合足而俟
　(上射在左升堂以西為左也上射差尊故先升中猶/間也中等間一等也敖君善謂同階升者前後相當)
　(宜空一等以相逺為敬也上射升堂少西避下射且/趨右物便也上射履右物下射履左物侯中鵠也合)
　(足左右並立於横畫/即上文所謂正足也)
司馬適堂西不決遂袒執弓出于司射之南升自西階
鈎楹由上射之後西南面立于物間右執簫南揚弓命
去侯獲者執旌許(句/)諾聲不絶以至于乏坐東面偃旌
興而俟
　(袒執弓則亦不挾矢也不決遂不執弓變於大射也/物問兩物之間也簫弰同弓末也揚舉也以弓弰向)
　(南舉之命獲者離侯去避矢也獲者應不絶聲且諾/且趨西至於乏東而跪偃猶卧也跪而卧旌於地起)
　(立以俟射也則敖君/善曰侯之中  獲也)
司馬出于下射之南還其後降自西階反由司射之南
適堂西釋弓襲反位立于司射之南
　(敖君善曰圍下射而降者往來相變以為儀也反謂/復其故道也司射之南皆指其虚位言也是時司射)
　(不在此襲復衣也此襲對袒而言上衣/雖裼猶為襲也立於司射之南北上也)
司射進與司馬交于階前相左由堂下西階之東北面
視上射命曰無射獲無獵獲上射揖司射退反位
　(敖君善曰司射進與司馬交於階前著其進之節也/司馬南行司射北行而相過故謂之交司馬在西司)
　(射在東故謂之相左蓋南行者以東為左北行者以/西為左也郝仲輿曰司射不升堂由西階東北向上)
　(射命之曰射者正已而無争勝之心則發必中度無/不正已而惟計射之獲無不由拾發而躐次以争射)
　(之獲蓋初射誘習不釋算計獲故以此曉之不命下/射統於上也上射揖受命也  舊説獲者居於乏以)
　(唱獲乏在侯西射獲矢中乏也/獵獲矢過侯而将中乏也亦通)
乃射上射既發挾弓矢而後下射射拾發以将乗矢獲
者坐而獲舉旌以宫偃旌以商獲而未釋獲
　(上射先發一矢俟再挾矢於弓而後下射發拾更迭/也下射既發再挾矢於弓而後上射又發更迭而發)
　(各行四矢也射中則獲者跪而取旌於地舉以唱獲/復偃於地舉旌之聲髙為宫偃旌之聲下為商蓋一)
　(唱而聲再變也初射雖有中否而不計/勝負但唱獲而不釋算故曰未釋獲)
卒射皆執弓不挾南面揖揖如升射上射降三等下射
少右從之中等並行上射于左與升射者相左交于階
前相揖由司馬之南適堂西釋弓脱決拾襲而俟于堂
西南面東上二耦卒射亦如之(二耦卒射之二/鄭本誤作三)
　(上射於左降階以東為左也相左交者初耦自堂上/降次耦自堂下升交遇於西階前南下就西以東為)
　(左北升趨東以西為左也升者與降者遇則相揖同/事也二耦謂次耦下耦也其卒射之儀皆同惟下耦)
　(有稍異者無與升射/者相左相揖之事耳)
司射去扑倚于西階之西升堂北面告于賔曰三耦卒
射賔揖司射降搢扑反位
　(去扑乃升者與尊者言不敢佩刑器也/賔揖以揖然之也搢扑反位執其事也)
　　　右初射　命負侯者由其位(賈洺州曰司馬自/在已位而命之是)
　　　(於賤者/畧也)　上射于右(武事尚右故上/射於右物射)　始射獲
　　　而未釋獲復釋獲復用樂行之(始射第一次射/也雖中而不釋)
　　　(算復謂第二次射乃釋算復用樂/謂第三次射乃用樂行行射也)　凡適堂西
　　　皆出入於司馬之南唯賔與大夫降階遂西取
　　　弓矢(郝仲輿曰司馬立於西階下西南東面凡/司射三耦衆耦往來堂西皆由司馬之南)
　　　(而西唯賔與大夫取弓矢於堂西下階即折而/西不由司馬之南尊者可直遂不出卑者之下)
　　　(也賔大夫非取弓矢/不往堂西故申明之)
司馬適堂西袒執弓由其位南進與司射交于階前相
左升自西階鈎楹自右物之後立于物間西南面揖弓
命取矢獲者執旌許諾聲不絶以旌負侯而俟
　(郝仲輿曰司射自堂降司馬将升堂交遇西階前相/左司馬升堂自右物後進立兩物間獲者在侯西故)
　(西南面舉弓推手揖命取所發之矢於侯所獲者應/諾執旌趨侯北向立示弟子取矢也  賈洺州曰推)
　(手曰揖引手曰厭揖弓者向侯而推之以其命取/矢故也揚弓者向乏而揚之以其命去侯故也)
司馬出于左物之南還其後降自西階遂適堂前北面
立于所設楅之南命弟子設楅乃設楅于中庭南當洗
東肆司馬由司射之南退釋弓于堂西襲反位
　(郝仲輿曰司馬由兩物間南行東繞左物旋兩物後/降自西階東行至中庭北面立使弟子設楅楅盛矢)
　(之器形如交龍前後兩首設/當中庭南東與洗並肆陳也)
弟子取矢北面坐委于楅北括乃退司馬襲進當楅南
北面坐左右撫矢而乗之
　(郝仲輿曰弟子委矢楅中括在北鏃在南手循曰撫/乗之以四數之也賈洺州曰左右撫矢而乗之以右)
　(手撫四矢於東以左/手撫四矢於西也)
若矢不備則司馬又袒執弓如初升命曰取矢不索弟子
自西方應曰諾乃復求矢加于楅
　(郝仲輿曰矢不備有遺也三耦二/十四矢乃備索盡也不索即不備)
　　　右取矢　楅長如笴博三寸厚寸有半龍首其
　　　中蛇交韋當(鄭康成曰博廣也兩端為龍首中/央為蛇身相交也直心背之衣曰)
　　　(當以丹/韋為之)楅髤横而奉之南面坐而奠之南北當
　　　洗(郝仲輿曰髤漆也横奉兩手横舉也奠安置/中庭也南北當洗洗在庭東楅與洗東西相)
　　　(對為南北/之節也)
司射倚扑于階西升請射于賔如初賔許諾
　(敖君善曰此請射請三耦之外皆射/也如初者升自西階階上北面告也)
賔主人大夫若皆與射則遂告于賔適阼階上告于主
人主人與賔為耦遂告于大夫大夫雖衆皆與士為耦
以耦告于大夫曰某御于子
　(與射言或射或否也主人耦賔尊賔為上射也大夫/耦士以貴下賤也士即衆賔也大夫為下射而云御)
　(於子尊大夫也主鄭康成曰告賔曰/主人御於子告  人曰子與賔射)
西階上北面作衆賔射司射降搢扑由司馬之南適堂
西立比衆耦衆賔将與射者皆降由司馬之南適堂西
繼三耦而立東上大夫之耦為上若有東面者則北上
賔主人與大夫皆未降司射乃比衆耦徧遂命三耦拾
取矢司射反位
　(作衆賔射使之降而為射事也適堂西立比衆耦立/於堂西以待比衆耦也與射者皆降其不射者則否)
　(降者由司馬之南適堂西而堂下之衆賔從之可知/矣繼三耦而立以次而西也有東面者則北上謂衆)
　(賔若多堂西南面之位不足以盡之則折而東面以/北為上也賔主與大夫皆未降尊者事至乃降也郝)
　(仲輿曰賔主大夫不與衆賔偕降司射先告比於堂/上至射乃降也衆賔降畢立定司射乃比衆耦告上)
　(射曰某御於子告下射曰子與某子射也比耦既徧/遂命三耦遞取矢司射反立西階東面司馬北之位)
　(也/)
三耦拾取矢皆袒決遂執弓進立于司馬之西南司射
作上耦取矢司射反位
　(郝仲輿曰三耦與司射共矢二十八个皆收委於楅/故就楅取之拾取者上射取一下射取一更迭至四)
　(也進立由堂西南面之位東進立於司馬西南東向/也三耦進立司射惟作上耦餘以次進作使也於上)
　(耦前西面作之既作/反西階下東面之位)
上耦揖進當楅北面揖及楅揖上射東面下射西面上
射揖進坐横弓卻手自弓下取一个兼諸弣順羽且興
執弦而左還退反位東面揖下射進坐横弓覆手自弓
上取一个興其他如上射既拾取乗矢揖皆左還南面
揖皆少進當楅南皆左還北面搢三挾一个揖皆左還
上射于右與進者相左相揖反位
　(上耦東向揖進當楅則折而北行故北面揖及楅将/折而西東故揖上射立西東面下射立東西面上射)
　(東面揖進至楅西而跪左手執弓弣以弓横於地上/下射東西面跪則南北為横也仰手為卻弓下弓之)
　(南也卻右手向弓下取楅中矢一个納於左手兼弓/弣執之弣弓把也順羽且興者以右手整理其羽而)
　(且起立也執弦亦右手執也左還以左手向外而西/面也退反楅西東面之位揖下射進也下射進坐進)
　(至楅東而跪弓上弓之北也亦左手執弣横弓於地/而覆右手自弓上取矢於楅其他兼弣順羽左轉及)
　(位皆如上射唯西揖異耳耦二人各四矢更迭取畢/東西相對揖皆左還向南南面揖少進當楅南皆左)
　(還北向楅各以三矢插帶間挾一矢於右手食指間/相揖又左還向南並行西復位上射於右便其先反)
　(位也與進者相左謂上耦退西行中耦繼進東行上/耦在北中耦在南相為左也進者退者相遇揖上耦)
　(退反司馬西南之位而髙紫超曰此上耦取矢也上/射揖為已将先取矢  揖也既又東面揖揖下射取)
　(矢也四矢必拾取又取一矢而凡揖者再蓋其從容/不迫而威儀之美備如此上射下射東西對面故其)
　(取矢有卻手覆手下取上/取之異蓋各從其便也)
三耦拾取矢亦如之後者遂取誘射之矢兼乗矢而取
之以授有司于西方而后反位
　(郝仲輿曰楅中誘射四矢第三耦下射兼取不必拾/以授納射器之有司於堂下而後反司馬西南之位)
　(耦髙紫超曰此中/  下耦取矢也)
衆賔未拾取矢皆袒決遂執弓搢三挾一个由堂西進
繼三耦之南而立東面北上大夫之耦為上
　(未拾取矢謂於堂西取矢不拾也至三射取矢於楅/乃拾故此云未也  賈洺州曰衆賔未有拾取矢禮)
　(以初射惟三耦射無賔射/法楅上無矢可取故也)
　　　右再請射　取誘射之矢者既拾取矢而後兼
　　　誘射之乗矢而取之(下耦之下射兼取誘射四/矢歸堂西然必拾取已四)
　　　(矢畢而後兼取/誘射之四矢也)
司射作射如初一耦揖升如初司馬命去侯獲者許諾
司馬降釋弓反位
　(如初謂與誘/射之儀同也)
司射猶挾一个去扑與司馬交于階前升請釋獲于賔
賔許降搢扑西面立于所設中之東北面命釋獲者設中
遂視之
　(司射於誘射之後改挾一个至此時猶然恒於教也/去扑将升見賔也射中曰獲釋獲籌於地以計射者)
　(所中也盛籌之器曰中設於堂下當西序司射先立/於東示以設處也釋獲者在堂西故北面命之既則)
　(復西面視之蓋當示以設中實/算釋獲之法如下文所云也)
釋獲者執鹿中一人執算以從之釋獲者坐設中南當
楅西當西序東面興受算坐實八算于中横委其餘于
中西(句/)南末(句/)興拱而俟
　(鹿中者以木為中刻為鹿形士之中也算籌也南當/楅楅在庭中設中與設楅東西相並南與楅齊也西)
　(當西序直對也釋獲者東面跪設中起北面受算於/執算者復回向東面跪實八算於中中制鑿背可容)
　(八算一耦八矢一算直一矢也餘算横委中外西地/上算末向南也拱恭貌俟俟射執算也  按南末則)
　(算縱矣而曰横委者統於中而言/也蓋算於庭則縱於中則横也)
司射遂進由堂下北面命曰不貫不釋上射揖司射退
反位釋獲者坐取中之八算改實八算于中興執而俟
　(郝仲輿曰不貫矢不穿布也禮射布侯中必貫布則/釋算不中不貫則不釋上射受命揖司射退反堂西)
　(東面之位釋算者坐取中内八算執以待射改取中/西餘算八實於中待再耦也俟俟射中乃釋算也)
　(敖君善曰右取算以予左手/乃改實之執二手共執之也)
乃射若中則釋獲者坐而釋獲每一个釋一算上射于
右下射于左若有餘算則反委之又取中之八算改實
八算于中興執而俟
　(乃射上耦迭發矢也若中則獲者唱獲釋獲者跪而/釋手内算於地上也每一个謂每中一矢上射釋於)
　(中右下射釋於中左以象堂上南面之位也八矢不/皆中則算有餘在手者反委於中西與餘算同處也)
　(又取中内八算執之以俟二耦射更取中西飾算八/實於中以備三射也執而俟俟二耦中而釋算也)
三耦卒射賔主人大夫揖皆由其階降揖
　(賔主人大夫揖者以将射當下堂取弓矢也賔主人/光射大夫次之其降階則賔主降而大夫亦降也皆)
　(由其階謂主人東階/賔與大大西階也)
主人堂東袒決遂執弓搢三挾一个賔于堂西亦如之
皆由其階階下揖升堂揖主人為下射皆當其物北面
揖及物揖乃射卒南面揖皆由其階階上揖降階揖賔
序西主人序東皆釋弓脱決拾襲反位升及階揖升堂
揖皆就席
　(郝仲輿曰堂東堂下之東也賔主人之弓各倚於其/序矢各在其下各往於具所有司各授之也屢言皆)
　(由其階别於衆耦升階同西階也主人為下射下賔/也皆當其物賔由西階升當右物主人由東階升當)
　(左物也皆由其階階上揖東西降臨階相揖也賔序/西主人序東釋射器襲衣各於故處也反位反各階)
　(下當序之位少立相待而升也升堂揖揖就席也皆/就席主人就阼階西面賔就堂上南面也此賔與主)
　(人射之/儀也)
大夫袒決遂執弓搢三挾一个由堂西出于司射之西
就其耦大夫為下射揖進耦少退揖如三耦及階耦先
升卒射揖如升射耦先降降階耦少退皆釋弓于堂西
襲耦遂止于堂西大夫升就席
　(郝仲輿曰大夫與賔主同降止於堂西至是乃袒執/射器由堂西出以有司授射器於堂西也衆耦立於)
　(司射西南大夫之耦俱在故大夫出司射西就之也/大夫為下射士為上射以貴下賤也揖進出次揖也)
　(耦少退士行少後尊大夫也揖如三耦謂堂下三揖/禮與三耦同也及階至西階也耦先升謂上射先升)
　(三等大夫間等從之升堂近射事上射以序得先也/卒射揖如升射三揖同也射禮堂上下升降皆三揖)
　(耦先降上射之序也降階耦少退堂下去射逺尊大/夫也釋弓堂西反其故處也耦遂止於堂西復初立)
　(南面之位也大夫升就席升堂上南/面尊東之席也此大夫之射儀也)
衆賔繼射釋獲皆如初司射所作惟上耦
　(郝仲輿曰衆賔繼射不言儀者與三耦同也釋獲皆/如初如三耦也皆者通上賔主人大夫言也司射所)
　(作惟上耦自二三耦至賔/衆耦皆以次進不更作也)
卒射釋獲者遂以所執餘獲升自西階盡階不升堂告
于賔曰左右卒射降反位坐委餘獲于中西興拱而俟
　(卒射衆耦俱射畢也所執餘獲謂餘籌在手未釋者/執獲以告已所有事者也不升堂降於司射也左右)
　(上射下射也俟俟司射視算乃數之也終鄭康成曰/司射不告卒射者釋獲者於是有事宜  之也有餘)
　(獲則執之無餘/獲則空手耳)
　　　右再射釋獲　鹿中髤前足跪鑿背容八算釋
　　　獲者奉之先首(前足跪者象教擾之獸屈前足/以受負若今駞受負則四足俱)
　　　(屈之類奉之先/首首居前也)箭籌八十長尺有握握素(郝仲/輿曰)
　　　(箭小竹籌即算每耦八算以十耦為率八十也/握手把處猶膚也何休公羊註云側手為膚膚)
　　　(四指指寸握四寸長尺有握長一尺四寸也握/素謂手握處刋削使素握外加髤飾也  敖君)
　　　(善曰尺有握猶言尺有四寸也/必云握者亦見其為所握處也)　賔主人射則
　　　司射擯升降卒射即席而反位卒事(郝仲輿曰/賔與主人)
　　　(射降取矢升及射又降揖升卒射又降釋弓/矢升即席反位以至卒事皆司射為擯相也)衆
　　　賔不與射者不降大夫降立于堂西以俟射(郝/仲)
　　　(輿曰衆賔席於堂上與射則降不與射則觀禮/堂上不降也大夫将射先降立堂西不與衆並)
　　　(立射位堂西則南/面射位則東面也)大夫與士射袒纁襦耦少退
　　　于物(郝仲輿曰袒露左臂也纁赤色襦裡衣袒/禮衣見襦不肉袒也大夫射于君所而后)
　　　(肉袒耦謂士為大夫耦則士居右物/為上射每既發一矢輒少退避尊也)
司馬袒決執弓升命取矢如初獲者許諾以旌負侯如
初司馬降釋弓反位弟子委矢如初大夫之矢則兼束
之以茅上握焉司馬乗矢如初
　(敖君善曰禮無決而不遂者此決字當為衍文上經/云司馬適堂西不決遂袒執弓此宜如之也如初謂)
　(與初射同也大夫之矢朿以茅使大夫併取不煩拾/取也上握謂上於手握之處也矢以鏃為上括為下)
　(握之於中央朿上於/握近鏃勿傷羽也)
司射遂適西階西釋弓去扑襲進由中東立于中南北
面視算
　(釋弓則并去矢脱决拾可知矣去扑視算以其中有/尊者之算不敢執刑器以視之也不執弓則不宜袒)
　(故/襲)
釋獲者東面于中西坐先數右獲二算為純一純以取
實于左手十純則束而委之每委異之有餘純則横于
下一算為奇奇則又縮諸純下興自前適左東面坐兼
斂算實于左手一純以委十則異之其餘如右獲
　(先數右獲尊上射也二算為純以下皆數法也純猶/雙也取謂以右手數即取之縮縱也於數者東西為)
　(縱委之若在所釋右獲之南也每委異之謂十雙為/一處蓋又在其南也餘純雙不滿十者横委於十純)
　(下蓋在所委之西也零一曰奇又縱委於餘純下此/數右獲之法也興自前適左者更端故起由中東就)
　(左獲也兼斂算實於左手變於右也如/右獲謂如其所縮所横及每委異之也)
司射復位釋獲者遂進取賢獲執以升自西階盡階不
升堂告于賔若右勝則曰右賢于左若左勝則曰左賢
于右以純數告若有奇者亦曰奇若左右鈞則左右皆
執一算以告曰左右鈞
　(賢猶勝也執賢獲執其勝黨多獲之算以告勝也其/告辭則鄭氏謂某賢於某若干純若干奇是也鈞猶)
　(等也飲按算獲之法惟以左右分勝負皆併諸耦計/之至  不勝仍分各耦蓋上之考察尚寛而友之砥)
　(厲尚/嚴也)
降復位坐兼斂算實八算于中委其餘于中西興拱而
俟
　(敖君善曰兼斂算者兼斂左右/之算及横於中西者而執之也)
　　　右取矢視算　司射視算與獻釋獲者釋弓矢
　　　(司射終射事不釋弓矢其有釋弓矢者惟視算/則衆方射畢事少間與獻釋獲者則洗酌拜必)
　　　(暫去弓矢/二事而已)
司射適堂西命弟子設豐弟子奉豐升設于西楹之西
乃降
　(豐以木為之其形似豆所以/承罰爵者降則反於堂西也)
勝者之弟子洗觶升酌南面坐奠于豐上降袒執弓反
位
　(敖君善曰弟子不待司射命之而洗觶升酌者設豐/實觶其事相因可知也勝者之黨實觶者主於飲不)
　(勝者也然亦惟發端以見其意耳故後有執爵者為升/之反位反堂西之位郝仲輿曰弟子降袒執弓其初)
　(時袒執/弓可知)
司射遂袒執弓挾一个搢扑北面于三耦之南命三耦
及衆賔勝者皆袒決遂執張弓不勝者皆襲脱决拾卻
左手右加弛弓于其上遂以執弣司射先反位三耦及
衆射者皆與其耦進立于射位北上
　(郝仲輿曰三耦卒射降皆南面立於堂西勝與不勝/者俱在至是司射往北面命之勝者袒執張弓以示)
　(武不勝者襲執弛弓以示不振卻左手在下仰承而/右手取弛弓加左手上遂以執弣兩手並承弓把皆)
　(司射之命反位反西階東面與司馬並立之位司射/先反衆隨進也射位始序立作射之位司射與司馬)
　(位之西/南也)
司射作升飲者如作射一耦進揖如升射及階勝者先
升堂少右不勝者進北面坐取豐上之觶興少退立卒
觶進坐奠于豐下興揖不勝者先降與升飲者相左交
于階前相揖出于司馬之南遂適堂西釋弓襲而俟
　(勝者先升尊賢也升堂北面以東為右少右避飲者/使當豐也立卒觶不祭不拜受罰爵不備禮也奠觶)
　(於豐下奠於地不反於豐上也不勝者先降升後降/先以明罰也先飲者降繼飲者升故交相左相揖也)
　(釋弓襲者不勝者釋弓而/已勝者又脱决拾而俟也)
有執爵者執爵者坐取觶實之反奠于豐上升飲者如
初
　(有執爵者謂勝者弟子既升酌反位主人有執爵者/繼酌蓋於上耦既升飲而升自西階立於序端以俟)
　(之每人既飲則執爵者輒為酌之以至於/徧也  敖君善曰取觶北面奠之亦南面)
三耦卒飲賔主人大夫不勝則不執弓執爵者取觶降
洗升實之以授于席前受觶以適西階上北面立飲卒
觶授執爵者反就席大夫飲則耦不升若大夫之耦不
勝則亦執弛弓特升飲
　(郝仲輿曰賔主人大夫飲不執弛弓不親取觶觶必/洗必授之席前不及奠殊尊也然飲不於席於西階)
　(亦北面亦立飲其示罰同也惟大夫飲耦不升賔主/人飲勝者同升可知大夫耦飲不同大夫則賔主人)
　(耦飲同/可知)
衆賔繼飲射爵者徧乃徹豐與觶
　(射爵即罰觶也鄭康成曰徹猶除也設/豐者反豐於堂西執爵者反觶於篚)
　　　右飲不勝者(敖君善曰若左右鈞則/無此而即獻獲者歟)　主人亦
　　　飲于西階上(主人位阼階至受罰爵則/亦與衆同飲於西階上)　禮射
　　　不主皮主皮之射者勝者又射不勝者降(郝仲/輿曰)
　　　(禮射即鄉射大射之類張侯射之禮讓為主崇/文徳也主皮張獸皮射之貫革為主如周禮司)
　　　(弓矢職云射甲革椹質尚勇也子云射不主皮/為力不同科古之道是也皮與熊麋虎豹皮侯)
　　　(異此所謂皮無尺度惟獸皮堅厚者射之能貫/者勝不能貫者為不勝勝者更與射不勝者即)
　　　(不復與射不如禮射再三揖讓升降也射鄭康/成曰禮射謂以禮樂射也大射賔射燕  是已)
　　　(不主皮者貴其容體比於禮其節比於樂不待/中為雋也言不勝者降則不復升射也主皮者)
　　　(無侯張獸皮而射之主於獲也尚書傳曰戰鬬/不可不習故於蒐狩以閑之凡祭取餘獲陳於)
　　　(澤然後卿大夫相與射中者雖不中也/取不中者雖中也不取此主皮之射歟)
司馬洗爵升實之以降獻獲者于侯薦脯醢設折俎俎
與薦皆三祭獲者負侯北面拜受爵司馬西面拜送爵
　(獲者受命於司馬故司馬主獻獲者方負侯故就侯/所獻之三祭謂祭侯之左右中三處故俎之肺與脯)
　(之半職皆/用三也)
獲者執爵使人執其薦與俎從之適右个設薦俎獲者
南面坐左執爵祭脯醢執爵興取肺坐祭遂祭酒興適
左个中亦如之左个之西北三步東面設薦俎獲者薦
右東面立飲不拜既爵
　(獲者因侯得獻故就侯而祭其薦俎與酒示不忘本/也人謂主人之贊者上設薦俎者也右个侯北向以)
　(東為右偏側為个左个侯西偏中侯中間也三祭畢/移薦俎設於侯西北三步乃獲者受獻之正位也東)
　(面立飲盡爵/不拜禮簡也)
司馬受爵奠于篚復位獲者執其薦使人執俎從之辟
設于乏南獲者負侯而俟
　(獻畢司馬受爵奠於篚北行復位獲者亦移薦俎北/行故設於乏南乏在侯西北十六步有奇辟敖君善)
　(謂如辟奠之辟謂離於故處也此改設於乏南故/云辟俟俟三射命去侯也  此以上獻獲者也)
司射適西階西釋弓矢去扑脱決拾襲適洗洗爵升實
之以降獻釋獲者于其位少南薦脯醢折俎有祭釋獲
者薦右東面拜受爵司射北面拜送爵
　(釋獲者聴命於司射故司射主獻其位在乏西東面/薦俎設於其位之南有祭脯與切肺也薦右薦西也)
釋獲者就其薦坐左執爵祭脯醢興取肺坐祭遂祭酒
興司射之西北面立飲不拜既爵
　(就其薦坐即/薦西坐祭也)
司射受爵奠于篚釋獲者少西辟薦反位司射適堂西
袒決遂取弓于階西挾一个搢扑以反位
　(獻畢釋獲者西行辟薦反於薦北/東面之位  此以上獻釋獲者也)
　　　右獻獲者釋獲者(郝仲輿曰獲者及釋獲者分/卑而獻爵薦俎之禮均蓋射)
　　　(以侯為主以中為賢獲者司侯釋獲者司中敬/其事因重其人雖以歌工笙師爵無不徧獻無)
　　　(不拜旅酬終燕雖主人之贊亦與焉古人飲/食之際情至禮恭如此可以達禮之義矣)
　　　東方謂之右个(鄭康成曰侯以/向堂為面也)　獲者之俎折
　　　脊脅肺臑釋獲者之俎折脊脅肺皆有祭(折折/分其)
　　　(牲體不用全體也臂下骨曰臑敖君善以臑字/為衍文蓋臑即折之一也前足肩臂臑後足膊)
　　　(胳觳賔主已用肩臂若無大夫則獲者臑若大/夫一人則獲者得膊二則胳三則觳更多則折)
　　　(不得整體或更得/餘體也祭祭肺也)
司射去扑倚于階西升請射于賔如初賔許
　(敖君善曰搢扑而即去反位而即往皆禮節當然也/不於未搢扑而遂請者有事於尊者不宜與獻賤者)
　(之禮相/因也)
司射降搢扑由司馬之南適堂西命三耦及衆賔皆袒
決遂執弓就位司射先反位三耦及衆賔皆袒決遂執
弓各以其耦進反于射位
　(郝仲輿曰司射與司馬並立西階西東面司射在北/将適堂西乃出司馬之南而西也時三耦及衆皆在)
　(堂西南面立司射往北面命之使就射位司射既命/先反位衆隨之進各以其耦謂上射先下射從也射)
　(位即司馬西南東面之位立於此而後升堂射/故謂之射位云反者初射立此今復立於此也)
司射作拾取矢三耦拾取矢如初反位
　(作拾取矢就射位西南使之也所作亦惟上耦其餘/以次進也  郝仲輿曰前射委楅惟二十八矢故三)
　(耦拾取餘皆取諸堂西今賔主大夫衆耦矢皆委楅/故自三耦至衆賔皆取矢於楅三耦為正先拾如初)
　(反射/位)
賔主人大夫降揖如初主人堂東賔堂西皆袒决遂執
弓皆進階前揖及楅揖拾取矢如三耦卒北面搢三挾
一个揖退賔堂西主人堂東皆釋弓矢襲及階揖升堂
揖就席
　(階前揖進至東西階相俟乃南面而揖行也及楅揖/當楅東西亦南面揖也既揖主人乃西面賔乃東面)
　(拾取矢揖退賔主皆北面揖左還退如初也賔主既/拾取矢各就堂東西脱射器升堂就席待射不與衆)
　(同立射位也西敖君善曰賔主人釋弓/矢不於序之  東者變於卒射時也)
大夫袒決遂執弓就其耦揖皆進如三耦耦東面大夫
西面大夫進坐脱矢朿興反位而後耦揖進坐兼取乗
矢順羽而興反位揖大夫進坐亦兼取乗矢如其耦北
面搢三挾一个揖退耦反位大夫遂適序西釋弓矢襲
升即席
　(大夫袒决遂於堂西就其耦於射位進如三耦謂並/行不少退也耦東面上射立楅西也大夫西面下射)
　(立楅東也大夫矢以茅東委楅欲其兼取至是大夫/坐而脱之欲與衆拾取也既起反西面之位其耦揖)
　(進楅前坐兼取四矢順羽左轉興不欲煩大夫拾故/大夫亦進跪兼取四矢也耦反射位大夫獨適堂西)
　(暫脱射器升堂即席與賔主同也不敖君善曰大夫/脱矢東以當拾取也耦兼取乗矢  敢拾取者以其)
　(非敵也凡敵者共取/矢於楅則拾以為儀)
衆賔繼拾取矢皆如三耦以反位
　　　右三請射
司射猶挾一个以進作上射如初一耦揖升如初司馬
升命去侯獲者許諾司馬降釋弓反位
　(進前/也)
司射與司馬交于階前去扑襲升請以樂樂于賔賔許
諾司射降搢扑東面命樂正曰請以樂樂于賔賔許
　(以樂樂謂以樂相樂也樂正先遷於東階下北面立/今司射降西階下東面以賔命命之樂正亦許諾大)
　(射儀樂正曰諾是也若敖君善曰司射惟去扑耳/其决遂執弓挾矢自  也似不宜襲襲字蓋衍)
司射遂適階間堂下北面命曰不鼔不釋上射揖司射
退反位
　(司射適兩階間庭中北向堂上命上射曰發矢不與/鼓節相應雖中不釋算上射受命  周禮射節天子)
　(九諸侯七卿大夫以下五每歌之終乃奏鼓鄉射之/歌五終而鼔五節毎耦八矢毎節二矢拾發八矢四)
　(節多一初節以聴也矢行應/節而中比於樂射之善也)
樂正東面命太師曰奏騶虞間若一太師不興許諾樂
正退反位乃奏騶虞以射
　(騶虞國風召南篇名本天子射節而大夫則以采蘋/士則以采蘩為節今乃奏騶虞者鄭康成謂方有樂)
　(賢之志取其宜也郝仲輿謂國風小雅上下或可通/用也髙紫超謂意其音節有可相假用者也間若一)
　(謂五節之間長短希疏皆如一也乃奏騶虞以射謂/三耦賔主大夫及衆耦皆以樂射也  按周官射人)
　(王射以騶虞九節大夫以采蘋士以采蘩皆五節今/雖奏騶虞而仍如采蘋采蘩之五節則其等未嘗亂)
　(且周南召南為鄉樂用之鄉人用之邦國天子/歌騶虞亦不必天子獨用不可以僭禮律之也)
三耦卒射賔主人大夫衆賔繼射釋獲如初卒射降釋
獲者執餘獲升告左右卒射如初
　　　右三射用樂(髙紫超曰三射用樂則彌舒而樂/矣且欲取其樂聲之和以消其競)
　　　(勝之氣則其/為教也大矣)　歌騶虞若采蘋皆五終(若猶及/也采蘋)
　　　(亦召南篇名大夫之樂節也皆五終每一耦射/歌五終也  按先儒皆以此為與周官異不知)
　　　(此正與周官互相發明耳周官王射以騶虞九/節大夫射以采蘋士射以采蘩皆五節今鄉射)
　　　(乃士禮則用采蘩五節宜矣然二南乃鄉樂自/天子以至於士皆可通用則騶虞可下達於大)
　　　(夫士但其節當五終耳推之則采蘋采蘩/可上達於天子但其節則當九終可知也)射無
　　　算(鄭康成曰謂衆賔繼/射者衆賔無數也)
司馬升命取矢獲者許諾司馬降釋弓反位弟子委矢
司馬乗之皆如初司射釋弓視算如初釋獲者以賢獲
與鈞告如初降復位
　　　右取矢視算
司射命設豐設豐實觶如初遂命勝者執張弓不勝者
執弛弓升飲如初
　　　右飲不勝者
司射猶袒決遂左執弓右執一个兼諸弦面鏃適堂西
以命拾取矢如初司射反位三耦及賔主人大夫衆賔
皆袒決遂拾取矢如初矢不挾兼諸弦弣以退不反位
遂授有司于堂西徧拾取矢揖比曰升就席
　(郝仲輿曰執一矢兼諸弦示不用也凡矢将用於指/間挾之不用并弦弣執之面鏃面向内也矢用則北)
　(括内羽外鏃不用反是射耦既降皆復立堂西南面/之位司射適堂西命各挾取既用之矢還有司也有)
　(司即初誘射授弓矢之有司也徧衆拾取/徧也賔主大夫以下席在堂上者皆復升)
司射乃適堂西釋弓去扑脱決拾襲反位司馬命弟子
脱侯之左下綱而釋之命獲者以旌退命弟子退楅司
射命釋獲者退中與算而俟
　(脱侯之左下綱謂脱其繫也釋之謂解去之也退謂/退於堂西俟俟旅酬也  郝仲輿曰凡侯未射左)
　(綱不繫掩東之射畢又脱繫復掩之/鄭康成曰獲者釋獲者亦退其薦俎)
司馬反為司正退復觶南而立
　(郝仲輿曰初司正揚觶退立於中庭觶南未旅而射/改為司馬今射畢旅行復為司正仍立觶南以監旅)
　(也見敖君善曰射事已而復其故職也云復觶/南  射時觶不徹是時司射亦當復東方之位)
樂正命弟子贊工即位弟子相工如其降也升自西階
反坐
　(郝仲輿曰樂正初自西階命弟子贊工遷東階下避/射今射畢復命弟子贊工升西階東北面坐如初如)
　(其降謂如降往東階時左荷右相也不言樂正者正/樂告備則降立堂下今工反而樂正仍立階下懸間)
　(可知也髙紫超曰反坐復其舊時之坐也前因将射/工降坐於阼階下之堂前矣此則因行旅酬而工復)
　(升各復其舊時之/坐以待舉樂也)
　　　右射事畢
賔北面坐取俎西之觶興阼階上北面酬主人主人降
席立于賔東賔坐奠觶拜執觶興主人答拜賔不祭卒
觶不拜不洗實之進東南面主人阼階上北面拜賔少
退主人進受觶賔主人之西北面拜送賔揖就席
　(此賔酬/主人也)
主人以觶適西階上酬大夫大夫降席立于主人之西
如賔酬主人之禮主人揖就席若無大夫則長受酬亦
如之
　(此主人酬大夫及衆賔之長/也與鄉飲酒酬介之禮同)
司正升自西階相旅作受酬者曰某酬某子受酬者降
席司正退立于西序端東面衆受酬者拜興飲皆如賔
酬主人之禮徧遂酬在下者皆升受酬于西階上卒受
酬者以觶降奠于篚司正降復位
　(此衆相酬也賔主大夫酬畢司正乃升相旅防卑幼/失倫也某謂酬者某子謂受酬者在下謂子弟輩立)
　(堂下者康成謂賔黨也鄉飲酒記主人之贊者西面/北上不與無算爵然後與此異於賔也卒受酬者謂)
　(末一/人也)
　　　右旅酬　古者於旅也語(鄭康成曰禮成樂備/乃可以言語先王禮)
　　　(樂之道也疾時人慢於禮樂/之盛言語無節故追古道也)
使二人舉觶于賔與大夫舉觶者皆洗觶升實之西階
上北面皆坐奠觶拜執觶興賔與大夫皆席末答拜舉
觶者皆坐祭遂飲卒觶興坐奠觶拜執觶興賔與大夫
皆答拜
　(二人舉觶一舉觶於/賔一舉觶於大夫也)
舉觶者逆降洗升實觶皆立于西階上北面東上賔與
大夫拜舉觶者皆進坐奠于薦右賔與大夫辭坐受觶
以興舉觶者退反位皆拜送乃降賔與大夫坐反奠于
其所興若無大夫則唯賔
　(無大夫則唯賔惟使一人舉觶於賔也雖敖君善曰/言惟賔明不舉觶於賔長蓋二人舉觶  曰正禮然)
　(若無大夫則闕一人以/其禮惟當行於尊者耳)
　　　右二人舉觶
司正升自西階阼階上受命于主人適西階上北面請
坐于賔賔辭以俎反命于主人主人曰請徹俎賔許司
正降自西階階前命弟子俟徹俎司正升立于序端賔
降席北面主人降席自南方阼階上北面大夫降席席
東南面賔取俎還授司正司正以降自西階賔從之降
遂立于階西東面司正以俎出授從者主人取俎還授
弟子弟子受俎降自西階以東主人降自阼階西面立
大夫取俎還授弟子弟子以降自西階遂出授從者大
夫從之降立于賔南衆賔皆降立于大夫之南少退北
上
　　　右徹俎
主人以賔揖讓脱屨乃升大夫及衆賔皆脱屨升坐乃
羞無算爵
　(敖君善曰與賔揖讓亦當脱/屨乃揖讓如飲酒之禮也)
使二人舉觶賔與大夫不興取奠觶飲卒觶不拜執觶
者受觶遂實之賔觶以之主人大夫之觶長受而錯皆
不拜徧卒受者興以旅在下者于西階上長受酬酬者
不拜乃飲卒觶以實之受酬者不拜受徧旅皆不拜執
觶者皆與旅卒受者以虚觶降奠于篚執觶者洗升實
觶反奠于賔與大夫
　(郝仲輿曰使二人舉觶即使前二人申請前未飲之/觶奠薦右者賔與大夫乃取而飲之禮凡坐卒爵必)
　(拜既爵此為燕坐故卒觶皆不拜執觶者即二人賔/大夫既飲二人受觶實酒賔觶以酬主人大夫觶以)
　(酬衆賔之長者即席間受之交錯以徧皆坐不拜賔/主大夫衆賔席間相酬徧末受者起席往西階上酬)
　(賔主之黨在下者衆賔之末酬主黨大夫之末酬賔/黨皆其長先受以次相及酬者不拜受酬者亦不拜)
　(徧旅皆然執觶者主人之黨皆與酬則酬無不及矣/卒受者以虚觶降堂下奠於篚執觶者取所奠觶洗)
　(升酌復奠於賔大夫席前即無算爵也按鄉飲酒禮/及上節皆言無算爵故此節申言其儀非此節又在)
　(無算爵/之後也)
無算樂
　　　右無算爵
賔興樂正命奏陔賔降及階陔作賔出衆賔皆出主人
送于門外再拜
　(髙紫超曰當酬禮再行之後而執觶者復洗升實觶/蓋猶若欲賔與大夫飲之無已者然然而主人之意)
　(無窮而酒極則亂故/賔遂不顧而興也)
　　　右賔出　大夫後出主人送于門外再拜(大夫/後出)
　　　(使主人得各盡其敬而賔/與大夫得各伸其尊也)
明日賔朝服以拜賜于門外主人不見如賔服遂從之
拜辱于門外乃退
　　　右拜賜拜辱
主人釋服乃息司正無介不殺使人速迎于門外不拜
入升不拜至不拜洗薦脯醢無俎賔酢主人主人不崇
酒不拜衆賔既獻衆賔一人舉觶遂無算爵無司正賔
不與徵唯所欲以告于鄉先生君子可也羞惟所有鄉
樂惟欲
　(既言不殺復言無俎者俎亦有用乾肉者如士冠士/虞是今并無之也主人不崇酒則賔亦不告㫖也不)
　(拜衆賔謂将獻時不拜於庭若獻則衆賔亦拜受爵/而主人答之也正禮一人舉觶乃旅酬又二人舉觶)
　(乃無算爵今一人舉觶即無算爵矣其間工入升等/禮俱闕也無司正以此禮畧故不立司正惟擯者而)
　(已賔不與謂昨日射禮之/正賔不與不可䙝尊也)
　　　右息司正
　
　
　
　
　
　
　
　
　禮經本義卷四
欽定四庫全書
　禮經本義卷五
　　　　　　　　　　　　　無錫蔡徳晉撰
　嘉禮
　　燕禮
　　　(此諸侯與其臣燕飲之禮也舊説燕有四等諸/侯無事而燕一也卿大夫有王事之勞二也卿)
　　　(大夫出聘而還三也與四方之聘/客燕四也然燕亦不止此四事矣)
小臣戒與者
　(小臣夏官大僕之屬諸侯亦有之戒猶告也與者凡/與燕諸臣也  朱子曰戒與者鄭氏謂留羣臣也蓋)
　(謂羣臣朝畢将退君欲與/之燕故使小臣留之也)
　　　右戒羣臣
膳宰具官饌于寢東
　(膳宰掌飲食之官天子曰膳夫官饌官府所供酒/饌也寢路寢也敖君善曰寢東蓋東壁之東也)
樂人懸
　(鄭康成曰懸鐘磬也國君無故不徹懸言懸者為燕/新之也敖君善曰此懸蓋在階間磬在阼階西南面)
　(鐘鑮次而西建鼔在西階東南鼔鼙在其東燕禮輕/於大射故不備樂且於其日乃懸之而與常時同)
設洗篚于阼階東南當東霤罍水在東篚在洗西南肆
設膳篚在其北西面
　(洗以盥濯篚以陳爵觶當東霤者人君為殿屋故有/東霤也罍水以罍注水所以沃冼在洗與篚之東篚)
　(在洗西南肆謂三物皆南向陳之也膳篚者實君之/象觚者也膳者善也善於諸臣所用也西面西向陳)
　(之/也)
司宫尊于東楹之西兩方壺左𤣥酒南上公尊瓦大兩
有豐冪用綌若錫在尊南南上尊士旅食于門西兩圓
壺
　(司宫掌宫内之事者康成謂於天子為小宰也尊設/酒尊也東楹之西堂上近中也兩方壺一酒一𤣥酒)
　(所以飲諸臣者左𤣥酒水居壺南也南為上上𤣥酒/也公尊君飲之尊瓦大即瓦瓶也兩亦一酒一𤣥酒)
　(也豐所以盛瓦大者綌粗葛錫細布也大射之冪用/錫若絺而此用綌亦貶於大射也在尊南謂兩瓦大)
　(在兩方壺南南為上亦尚𤣥酒也士旅食謂衆士食/廩於官者所謂府史胥徒庶人在官者也設尊於門)
　(内之西兩圓/壺皆酒也)
司宫筵賔于户西東上無加席也
　(筵賔設賔席也諸侯無司几筵之官故司宫設之戸/西室户之西牖間南向賔位也東上席首在東也加)
　(席重席之上加坐席優禮也大夫為賔乃無加席者/以君在故也  鄭康成曰賔席用蒲筵緇布純敖君)
　(善曰設賔席當後於公席乃先言之者終司宫之事/耳按詩肆筵設席先儒謂下鋪為筵上加為席然筵)
　(席亦通稱矣以比節考之其説不易/梅誕生乃謂重曰筵單曰席者誤也)
　　　右陳饌器　燕朝服于寢(鄭康成曰燕於/路寢相親暱也)其牲
　　　狗也烹于門外東方(敖君善曰狗於牲為賤而/君之燕禮差輕故用之大)
　　　(射倣此門外東方爨所在也故於焉烹之古/者寢廟之門皆有爨吉則在東凶則在西)
射人告具
　(告具告事具於君也敖君善曰是時公蓋在阼階東/南南向射人北面告之賈洺州曰大射告具之上有)
　(羮定此不言/者文不具也)
小臣設公席于阼階上西向設加席公升即位于席西
向
　(加席别言設謂公臨升乃取而設之也羣臣未入公/先升即位尊者之禮也  髙紫超曰公不南面而西)
　(向從賔主之禮也賔無加席/而公設加席君臣之義辨矣)
小臣約卿大夫卿大夫皆入門右北面東上士立于西
方東面北上祝史立于門東北面東上小臣師一人在
東堂下南面士旅食者立于門西東上
　(納者以公命引而入也入門右自外來者東為右從/君所在也北面向君也東上君位在阼階故卿大夫)
　(從君所在而以東為上也士立西方堂下之西也東/面向君也祝以辟除史以稽察皆立於門内之東隨)
　(君方也小臣師小臣之長/東堂下近君聴使令也)
公降立于阼階之東南南向邇卿卿西面北上邇大夫
大夫皆少進
　(公降下阼階也邇近也揖之使進而近於已也卿始/入門右北面今轉西面北上以次立而南待獻而後)
　(升也大夫皆少進立庭下北面東上如故不西面别/於卿也君於卿與大夫各旅揖之大射儀小臣師詔)
　(揖諸公/卿大夫)
　　　右即位
射人請賔公曰命某為賔射人命賔賔少進禮辭反命
又命之賔再拜稽首許諾射人反命賔出立于門外東面
　(請賔請君命誰為賔也某大夫名也卿不為賔嫌逼/也禮辭辭不敏也反命射人以賔之辭告於君也公)
　(不許其辭故射人復命之賔再拜稽首為受君命/也射人反命告賔許也賔出當更以賔禮入也)
公揖卿大夫乃升就席
　(郝仲與曰公揖卿大夫公将升揖也/乃升君升阼階也就席君先就席也)
小臣自阼階下北面請執冪者與羞膳者乃命執冪者
執冪者升自西階立于尊南北面東上
　(請執冪者請君命執瓦大之冪者羞膳進君酒者言/命執冪不言命羞膳省文也東上𤣥酒之冪為上也)
　(方圓壺無冪房鄭康成曰羞膳/者升自北階  中西面南上)
膳宰請羞于諸公卿者
　(請亦請君命也羞於諸/公卿進諸公卿酒者)
　　　右命賔及執事者　與卿燕則大夫為賔與大
　　　夫燕亦大夫為賔(鄭康成曰不以所與燕者為/賔燕序歡賔主敬也公父文)
　　　(伯飲南宫敬叔酒以路堵父為客此之謂也/卿尊矣復以為賔恐逼君故恒以大夫為之)羞
　　　膳者與執冪者皆士也羞卿者小膳宰也(小膳/宰膳)
　　　(宰之佐/卑於士)凡薦與羞者小膳宰也
射人納賔賔入及庭公降一等揖之公升就席
　(敖君善曰納賔之辭蓋曰君須矣吾子其入也及庭/既入門而左沒霤時也一等者階也并堂為二等矣)
　(揖之使之升也大射儀云賔避蓋/凡受公禮者皆避經不盡見之也)
賔升自西階主人亦升自西階賔右北面至再拜賔答
再拜
　(主人宰夫也燕義云宰夫為獻主天官膳夫職云王/燕飲酒則為獻主諸侯膳宰亦稱宰夫即天子之膳)
　(夫也君與臣燕使宰夫為主人者君於其臣雖為賔/不親獻以其尊莫敢抗禮也主人居賔右北面東為)
　(右也至再拜者賔始至/而拜之所謂拜至也)
　　　右賔入
主人降洗(句/)洗南西北面賔降階西東面主人辭降賔
對
　(宰夫降西階往就洗南西北面向賔也不於洗北避/正主也賔降階西東面立主人自洗南遥向賔辭其)
　(降也主賈洺州曰鄉飲鄉射主人降洗洗北南面/是正  此宰夫代君為主故不於洗北南面也)
主人北面盥坐取觚洗賔少進辭洗主人坐奠觚于篚
興對賔反位
　(二升曰觚獻公曰象觚則此觚乃角觚也獻不/用爵避正主也賔少進自西階下少進而東也)
主人卒洗賔揖乃升主人升賔拜洗主人賔右奠觚答
拜
　(敖君善曰賔毎先升者以/宰夫是士且非正主也)
降盥賔降主人辭賔對卒盥賔揖升主人升坐取觚執
冪者舉冪主人酌膳執冪者反冪
　(舉冪以待酌也酌膳酌君膳尊之酒代君獻賔故酌/君尊也既酌而復冪之重其物而不敢䙝也  髙紫)
　(超曰膳酒公與賔所飲以/其甘美倍於凡酒故曰膳)
主人筵前獻賔賔西階上拜筵前受爵反位主人賔右
拜送爵膳宰薦脯醢賔升筵膳宰設折俎
　(髙紫超曰主人送爵不於阼階而於賔右避君位也/  按賔升時主人亦升自西階賔右故其後也遂以)
　(西階賔右為/主人定位)
賔坐左執爵右祭脯醢奠爵于薦右興取肺坐絶祭嚌
之興加于俎坐捝手執爵遂祭酒興席末坐啐酒降席
坐奠爵拜告㫖執爵興主人答拜賔西階上北面坐卒
爵興坐奠爵遂拜主人答拜
　(解見鄉飲酒禮爵高紫超/曰此就席第一  賔飲之)
　　　右主人獻賔　唯公與賔有俎
賔以虚爵降主人降賔洗南坐奠觚少進辭降主人東
面對賔坐取觚奠于篚下盥洗主人辭洗賔坐奠觚于
篚興對卒洗及階揖升主人升拜洗如賔禮
　(敖君善曰坐奠觚興少進皆西北面主人降立於階/西固東面矣乃言東面對者嫌進而對或易向也主)
　(人辭洗亦宜少進如賔也於賔/既對則反位如賔禮謂迭拜也)
賔降盥主人降賔辭降卒盥揖升酌膳執冪如初以酢
主人于西階上主人北面拜受爵賔主人之左拜送爵
　(酢主人亦酌膳者亦以君尊報獻也執冪如初/既舉反之也酢主人於西階上别於正主也)
主人坐祭不啐酒不拜酒不告㫖遂卒爵興坐奠爵拜
執爵興賔答拜主人不崇酒以虚爵降奠于篚
　(郝仲輿曰不啐酒避正主也不拜酒告㫖主道也禮/賔酢主人則薦脯醢設折俎此臣代君主故無薦無)
　(設至獻大夫乃薦主人於洗北也不崇酒避正/主也  髙紫超曰此就席第二薦爵主人飲之)
賔降立于西階西射人升賔賔升立于序内東面
　(賔降立者已之酢禮畢而主人又将獻君故不敢居/堂上也射人升賔以君命升之也序内堂西序内東)
　(面向/君也)
　　　右賔酢主人
主人盥洗象觚升實之東北面獻于公公拜受爵主人
降自西階阼階下北面拜送爵
　(象觚觚以象骨為飾實於膳篚者也主人獻公更用/象觚君臣不敢同爵也公在阼階上故東北面獻之)
　(公拜受爵獻禮重也主人自西階降往東階下/北面拜送爵臣禮也升降不敢由阼避正主也)
士薦脯醢膳宰設折俎升自西階公祭如賔禮膳宰贊
受肺不拜酒立卒爵坐奠爵拜執爵興主人答拜升受
爵以降奠于膳篚
　(君尊故祭不興取肺将祭則膳宰授之既祭則膳宰/受之不拜酒者以酒出於已無所庸其拜也立卒爵)
　(不坐也凡男子坐卒爵奠爵乃拜婦人立卒爵執爵/拜此立卒爵而奠爵拜者君禮也卒爵而拜則以答)
　(其臣之厚意也夫髙紫超曰此/就席第三爵宰  獻公公飲之)
更爵洗升酌膳酒以降酢于阼階下北面坐奠爵再拜
稽首公答再拜主人坐祭遂卒爵再拜稽首公答再拜
主人奠爵于篚
　(更爵改取南篚之觚不敢襲君器也酌膳酒将自酢/也君尊不親酢臣主人自酢承公意也雖更爵亦酢)
　(君之膳酒者明酢之之意出於公也/  髙紫超曰此主人飲之第二爵也)
　　　右主人獻公自酢　獻公曰臣敢奏爵以聴命
　　　(奏進也聴命不/敢必公之受也)
主人盥洗升媵觚于賔酌散西階上坐奠爵拜賔(句/)賔
降筵北面答拜主人坐祭遂飲賔辭卒爵拜賔答拜
　(郝仲輿曰媵嗣舉也初獻為正再酌為媵媵副也貳/嫡曰媵獻而又酬所以為媵君尊為膳臣尊為散散)
　(猶雜也酌散将自飲導賔也賔降筵降戸西南面之/筵蓋賔自酢主人後立序内至主人盥洗升時賔已)
　(就筵也賔辭欲直受此爵無煩主人坐/飲也  髙紫超曰此主人飲之第三爵)
主人降洗賔降主人辭降賔辭洗卒洗揖升不拜洗主
人酌膳賔西階上拜受爵于筵前反位主人拜送爵賔
升席坐祭酒遂奠于薦東
　(主人酬賔不奠乃授之者亦與郷飲酒禮異也賔不/飲酬酒猶必升席坐祭敬君物也  髙紫超曰此飲)
　(賔第二爵賔奠不舉賈洺州曰按鄉飲鄉射主人酬/賔皆主人實觶席前北面賔始西階上拜此及大射)
　(主人始酌膳時賔已西階上拜者以主人代君/勸酒其賔是臣急承君勸不敢安暇故先拜也)
主人降復位賔降筵西東南面立
　(降降自西階也宰夫士也士之位在西方東面復位/復此位也至既獻大夫而薦乃有洗北西面之位此)
　(時尚未有也初賔酢主畢降於階下君命升立西序/内此不降階而苐降筵者恐重煩君命也不及於西)
　(序内避賔位也東南/面立疑立向君也)
　　　右主人酬賔
小臣自阼階下請媵爵者公命長小臣作下大夫二人
媵爵媵爵者阼階下皆北面再拜稽首公答再拜
　(媵送也長謂下大夫之長者不言下大夫者媵爵乃/下大夫之常職也作使也以公命使之也北面稽首)
　(拜君/命也)
媵爵者立于洗南西面北上序進盥洗角觶升自西階
序進酌散交于楹北降阼階下皆奠觶再拜稽首執觶
興公答再拜媵爵者皆坐祭遂卒觶興坐奠觶再拜稽
首執觶興公答再拜
　(序進盥洗謂先者盥洗後者乃進盥洗也先洗者升/立西階上以俟序進酌散謂先者既酌後者乃進酌)
　(也先酌者退立西階上以俟交於楹北謂先酌者反/後酌者進交相右於西楹之北也既酌復以序降西)
　(階至阼階下拜而祭祭而飲則二人俱同時而無後/先之異矣  此下大夫二人媵爵於公各飲一觶以)
　(導飲/也)
媵爵者執觶待于洗南小臣請致者若君命皆致則序
進奠觶于篚阼階下皆再拜稽首公答再拜媵爵者洗
象觶升實之序進坐奠于薦南北上降阼階下皆再拜
稽首送觶公答再拜
　(執觶待於洗南以俟君命乃洗酌不敢徑進也請致/請君命二臣致酒或用一或用二也若君命二人皆)
　(致則二大夫以序進阼階下拜君命也奠於/薦南敖君善謂避公酬時奠觶之處是也)
　　　右下大夫媵爵於公
公坐取大夫所媵觶興以酬賔賔降西階下再拜稽首
公命小臣辭賔升成拜公坐奠觶答再拜執觶興立卒
觶賔下拜小臣辭賔升再拜稽首公坐奠觶答再拜執
觶興賔進受虚爵降奠于篚
　(興以酬賔敖君善謂興立於席末舉觶向賔而酬之/也西階下再拜稽首雖為賔不敢不盡臣禮也命小)
　(臣辭者不受其拜下之禮賔之也賔升成拜升自西/階復再拜稽首順君賔已之意也謂之成拜者以堂)
　(下再拜而君辭之若未成然故復升堂再拜稽首以/成之也公答再拜答於阼階上也立卒觶者公欲賔)
　(之飲而先自飲以導之也賔下拜降階而拜或未拜/或一拜或再拜不定惟聞辭則止也小臣辭亦公命)
　(之也君既自飲不酌以虚爵授賔異於敵者親酌授/也賔受虚爵於君席之前故云進必就而受之者臣)
　(事君之禮也篚謂膳篚飲髙紫超曰公/復卒觶以導賔飲蓋公  第二爵矣)
易觶洗公有命則不易不洗反升酌膳觶下拜小臣辭
賔升再拜稽首公答再拜賔以旅酬于西階上
　(易觶謂更取角觶臣不敢襲君器也君命不易遂不/洗承尊者後而復洗之嫌不以為潔也膳觶即象觚)
　(酌膳觶者以為公所酬亦逹其意也賔既拜遂請旅/侍臣公許乃以君酬已之爵於西階上轉酬諸臣不)
　(敢専君之惠也請髙紫超曰按大射禮公再拜之下/有賔告於擯者  旅諸臣擯者告於公公許賔以旅)
　(大夫於西階上其文尤明/白此不言者文不具也)
射人作大夫長升受旅賔大夫之右坐奠觶拜執觶興
大夫答拜賔坐祭立飲卒觶不拜若膳觶也則降更觶
洗升實散大夫拜受賔拜送
　(大夫長謂上卿若諸公也是時公卿大夫皆在庭中/故射人作之升也賔與大夫長皆西階上北面而賔)
　(居右北面東為右也旅酬不祭賔獨祭者以此酒為/公所酬異之也膳觶必降更者公優所酬者或使得)
　(用象觶而不可以及乎其他是以更用角觶也旅酬/而洗者亦為更觶新之也賔既拜送則就席  髙紫)
　(超曰此賔酌觶自飲而因以導大夫飲蓋/賔飲之第二爵也凡諸大夫皆飲一爵)
大夫徧受酬如受賔酬之禮不祭卒受者以虚觶降奠
于篚
　(不祭者酬禮殺也卒受者謂下大夫末一人無所酬/獨飲於西階上奠爵復位堂上無士席三旅皆自大)
　(夫止不及士至三/旅後乃徧及也)
　　　右公為賔舉旅　凡公所辭皆栗階凡栗階不
　　　過二等(郝仲輿曰凡公所辭辭拜下也栗階猶/厯階凡升階兩足並一級更進曰拾一)
　　　(足一級曰厯一等一足不過/二等過二等則超躍失儀矣)凡公所酬既拜請
　　　旅侍臣(侍臣侍飲之臣也凡公四舉旅受君酬/者必以旅侍臣請一則不敢獨専君惠)
　　　(一則不敢直/行已意也)
主人洗升實散獻卿于西階上司宫兼卷重席設于賔
左東上卿升拜受觚主人拜送觚卿辭重席司宫徹之
　(實散降於賔也大國三卿卿重席司宫則兼捲三卿/之席以待設也賔左賔席東也卿升升西階也拜送)
　(拜卿右也為卿設重席禮也必/辭而徹之者以近君而避之也)
乃薦脯醢卿升席坐左執爵右祭脯醢遂祭酒不啐酒
降席西階上北面坐卒爵興坐奠爵拜執爵興主人答
拜受爵卿降復位
　(有脯醢無俎者燕禮輕於大射故卿逺下賔也不啐/酒則不拜酒不告㫖可知亦降於賔者也主人答拜)
　(受爵受虚爵也卿降復位復堂下西面北上之位俟/君命乃升就席也  髙紫超曰此主人獻卿而卿各)
　(飲一/爵也)
徧獻卿主人以虚爵降奠于篚射人乃升卿卿皆升就
席
　(卿既徧獻乃升就/席亦降於賔也)
若有諸公則先卿獻之如獻卿之禮席于阼階西北面
東上無加席
　(諸公若上公之國則有四命之孤及諸侯失國而為/寓公者皆是也席於阼階西北面與賔席遥相對也)
　(蓋君在東階西面居中諸公居左賔與大夫席則居/右也東上統於君也加席尊於重席卿辭重席公但)
　(云無加席則重/席不辭可知矣)
　　　右主人獻諸公卿
小臣又請媵爵者二大夫媵爵如初
　(二大夫即初/命二大夫也)
請致者若命長致則媵爵者奠觶于篚一人待于洗南
長致致者阼階下再拜稽首公答再拜
　(命長致謂君命長者一人致酒也云若則或有命皆/致者矣蓋脱屨升坐以前君凡三行酬則大夫所致)
　(者當有三爵然大夫致爵之節惟止於再故或先一/後二或先二後一共成三爵惟君所命也一人待於)
　(洗南不/致者也)
洗象觶升實之坐奠于薦南降與立于洗南者二人皆
再拜稽首送觶公答再拜
　(敖君善曰不致者亦拜以始者並/受君命宜終之也亦拜於阼階下)
　　　右下大夫再媵爵於公
公又行一爵若賔若長惟公所酬以旅于西階上如初
　(又行一爵先若二人致此一爵乃先致者之下觶先/若一人致此一爵乃後致者之上觶也長公卿之尊)
　(者/也)
大夫卒受者以虚觶降奠于篚
　(大夫卒受亦/不及士也)
　　　右公為諸公卿舉旅
主人洗升獻大夫于西階上大夫升拜受觚主人拜送
觚大夫坐祭立卒爵不拜既爵主人受爵大夫降復位
　(坐祭祭酒也不祭脯醢不拜既爵禮殺於卿也降復/位反堂下北面東上之位也  郝仲輿曰獻大夫於)
　(西階上不升就席故不祭脯醢/至終燕脱屨升席而後祭也)
胥薦主人于洗北西面脯醢無脀
　(胥宰夫之屬宰夫本士位西方以為主人故薦於東/階下洗之北因使之易位也薦西面主人在其東也)
　(肉在俎曰脀無脀無俎也卿以下皆無俎獨於主人/言之者以其為主人嫌或有俎也  敖君善曰宰夫)
　(士也先大夫薦之者以其為主人異之也不於賔酢/而薦之者以其爵本賤也薦於西北因使之易位其)
　(意與卿大夫士既/獻而易位者同)
徧獻大夫遂薦之繼賔以西東上
　(大夫非一獻則薦薦則布席/其席繼賔席西以東為上也)
卒射人乃升大夫大夫皆升就席
　(卒謂獻諸大夫畢也乃升大夫以君命升之也大夫/非一得獻者降反堂下北面之位獻皆畢而後同升)
　(就賔西/之位也)
　　　右主人獻大夫
席工于西階上少東樂正先升北面立于其西小臣納
工工四人二瑟小臣左何瑟面鼓執越内弦右手相入
升自西階北面東上坐小臣坐授瑟乃降
　(燕禮輕故工但用四人亦同於鄉飲酒禮然諸侯作/樂娛賔而工止四人可見古人之儉省矣  按周官)
　(太僕下大夫二人小臣上士四人而祭僕御僕𨽻僕/中下士凡二十人天子之制也今諸侯之制小臣相)
　(工者四人而請媵辭賔之類亦皆小臣則小臣之數/幾多於天子矣然以大射儀考之小臣納工工六人)
　(四瑟僕人正徒相太師僕人師相少師僕人士相上/工既稱小臣又稱僕人則是太僕之屬俱得以小臣)
　(稱之其數固/未嘗多也)
工歌鹿鳴四牡皇皇者華卒歌主人洗升獻工工不興
左瑟一人拜受爵主人西階上拜送爵薦脯醢使人相
祭卒爵不拜主人受爵衆工不拜受爵坐祭遂卒爵徧
有脯醢不祭主人受爵降奠于篚
　(樂用小雅以下亦以燕禮輕也郝仲輿曰主人洗/升獻工獻太師也鄉飲酒禮云太師則為之洗)
　　　右升歌獻工
公又舉奠觶唯公所賜以旅于西階上如初
　(又舉奠觶舉前所致一觶末奠於薦南者/行之也唯公所賜是觶或及於大夫也)
卒
　(卒旅/畢也)
　　　右公為大夫舉旅
笙入立于懸中奏南陔白華華黍主人洗升獻笙于西
階上一人拜盡階不升堂受爵降主人拜送爵階前坐
祭立卒爵不拜既爵升授主人衆笙不拜受爵降坐祭
立卒爵徧有脯醢不祭
　(此笙入三終/而獻笙也)
乃間歌魚麗笙由庚歌南有嘉魚笙崇丘歌南山有臺
笙由儀
　(此笙與歌相間而作/所謂間歌三終也)
遂歌鄉樂周南關雎葛覃卷耳召南鵲巢采蘩采蘋
　(此合樂三終也謂之鄉樂者關雎葛覃諸篇所言皆/修身齊家之事自天子至於庶人無異道故鄉飲鄉)
　(射士大夫家皆得用/之而遂以為鄉樂也)
大師告于樂正曰正歌備樂正由楹内東楹之東告于
公乃降復位
　(由楹内者樂正立工西工坐階際故由楹内而往堂/東也東楹之東往君阼階上西面之位也降復位立)
　(階下懸間/之位也)
　　　右笙間合　若以樂納賔則賔及庭奏肆夏賔
　　　拜酒主人答拜而樂闋(不以樂納賔燕之事也/其或用樂者君以意加)
　　　(之也肆夏金奏樂名郝仲輿曰賔入至庭則擊/鐘鼔奏肆夏及主人獻賔賔拜告㫖而后樂闋)
　　　(以敬/賔也)公拜受爵而奏肆夏公卒爵主人升受爵
　　　以下而樂闋(郝仲與曰主人獻公公拜受爵則/又奏肆夏及公卒爵主人受爵降)
　　　(而后樂闋/以敬君也)升歌鹿鳴下管新宫笙入三成遂合
　　　鄉樂若舞則勺(升歌升堂而歌也鹿鳴小雅篇/名凡升歌皆歌三篇此歌鹿鳴)
　　　(之三也下管堂下以管奏詩也新宫小雅逸篇/或云即斯干也所奏亦三篇大射儀乃歌鹿鳴)
　　　(三終乃管新宫三終是也笙入三成謂奏南陔/白華華黍每一篇為一成也鄉樂周南召南六)
　　　(篇言遂者不間也勺周頌大/武篇名舞勺歌勺以舞也)
射人自阼階下請立司正公許射人遂為司正
　(射人以主人四獻君三舉爵正禮已備将坐燕以安/賔故請立司正以監之蓋初燕禮嚴終則易懈初酬)
　(賔卿大夫人少終酬士則人衆不可不有以正之也/公許而射人即自為司正不待君命者以其有常職)
　(故/也)
司正洗角觶南面坐奠于中庭升東楹之東受命(句/)西
階上北面命卿大夫君曰以我安卿大夫皆對曰諾敢
不安
　(中庭敖君善謂亦南北之中蓋阼階前也不位於階/前者以燕亦有時而射宜避之也楹東受命受君安)
　(賔之命也西階命卿大夫傳君之命也君曰以我安/即命辭以猶與也我君自謂也言欲羣臣與我共安)
　(也/)
司正降自西階南面坐取觶升酌散降南面坐奠觶右
還北面少立坐取觶興坐不祭卒觶奠之興再拜稽首
左還南面坐取觶洗南面反奠于其所
　(郝仲輿曰右還右體旋向東将適觶南先東面從觶/東而南轉北面也北面少立示嚴重也左還南面将)
　(適觶北以左體旋向東自東而北轉而南也往來/皆由觶東君在東從君也其所即中庭初奠之所)
　　　右立司正
升自西階東楹之東請徹俎降公許告于賔賔北面取
俎以出膳宰徹公俎降自阼階以東
　(郝仲輿曰人臣升降由西階膳宰徹君俎降/由阼階重君物别於諸臣也以東歸東壁也)
卿大夫皆降東面北上
　(賈洺州曰東面北/上西階下位也)
　　　右徹俎
賔反入及卿大夫皆脱屨升就席公以賔及卿大夫皆
坐乃安
　(賔入少立於卿之北司正升賔賔乃及卿大夫脱/屨而升以猶與也乃安謂坐定而心意安適也)
羞庶羞大夫祭薦
　(羞進也庶羞衆珍味可進者胾醢炰膾之類是也其/進之亦先賔乃及公而後及卿大夫也大夫祭薦祭)
　(脯醢也初獻大夫於西階上未升席故未祭至是升/席乃祭也必祭之者宜終此禮然後可以食庶羞也)
司正升受命皆命君曰無不醉賔及卿大夫皆興對曰
諾敢不醉皆反坐
　(郝仲輿曰司正升受命受君命也皆命司/正以君命徧命也君曰無不醉命辭也)
　　　右脱屨升坐　有内羞(郝仲輿曰内羞如酏糁/實豆餌餈實籩之類自)
　　　(中饋女工/出者世)
主人洗升獻士于西階上士長升拜受觶主人拜送觶
士坐祭立飲不拜既爵其他不拜坐祭立飲
　(郝仲輿曰樂終而后獻士士卑也士長士之尊者如/司正司士等是也拜受不拜既爵禮殺也其他謂長)
　(以下不拜謂受/送皆不拜也)
乃薦司正與射人一人司士一人執冪二人立于觶南
東上
　(前言射人為司正此云薦司正與射人者鄭康成謂/天子射人司士皆下大夫二人諸侯則上士其人數)
　(亦如之司正為上郝仲輿則謂司正即射人為之故/曰一人二説未知孰是此等皆士而先薦者以其皆)
　(有事故先/得薦也)
徧獻士士既獻者立于東方西面北上乃薦士祝史小
臣師亦就其位而薦之
　(士衆士也衆士既受獻於西階上降立於庭中東方/西面蓋本卿所立位以卿升堂位空故士得立於此)
　(乃各以脯醢薦於其位焉祝史小臣師皆衆士祝史/立門東小臣立東堂下各就本位薦之  髙紫超曰)
　(此賔大夫脱屨升堂之後先/徧獻士而士各得飲一爵也)
主人就旅食之尊而獻之旅食不拜受爵坐祭立飲
　(旅食之尊門西兩圓壺也士旅食者立於門西東上/主人就其尊所酌而獻之不拜受爵畧賤也  鄭康)
　(成曰亦畢獻乃薦之主/人執虚爵奠於篚復位)
　　　右主人獻士
若射則大射正為司射如鄉射之禮
　(大射正即射人敖君善謂諸侯之大射正蓋上士二/人是也其一為司正者則為司馬鄉射禮将射司正)
　(為司馬射畢司馬/反為司正是也)
　　　右燕射　君與射則為下射袒朱襦樂作而后
　　　就物小臣以巾授矢稍屬不以樂志既發則小
　　　臣受弓以授弓人上射退於物一笴既發則答
　　　君而俟若飲君如燕則夾爵(君為臣下射猶鄉/射大夫為士下射)
　　　(之義以貴下賤也君袒朱襦為耦者則肉袒也/樂作而後就物為耦者先就物待也君不搢矢)
　　　(臨射小臣以巾襲矢執以授君四矢稍稍連屬/不絶志識通不以樂志言君射不必以樂之節)
　　　(為識而必欲應之亦優君也凡射俟同耦揖降/發畢弓猶在手唯君既發小臣即受弓以授弓)
　　　(人不俟同耦也上射與君耦並退物一笴不敢/履物中與君並也上射先發每發一矢轉身對)
　　　(君以待君發答對也飲君謂君不勝當飲則耦/勝者如燕禮賔媵觶先自飲奉君君飲又酌自)
　　　(飲故曰夾爵也樂敖君善曰言與射則君於燕/射或時不與矣  作乃就物則是君之燕射於)
　　　(再射即用樂行之亦變於大射也授矢稍屬稍/與發矢時相連屬也每於将發之節則授之受)
　　　(弓以授弓人蓋/卒射之事也)君在大夫射則肉袒(不袒纁襦/逺下於君)
　　　(也君在則大夫與射者/皆然不特君之耦也)　君國中射則皮樹中
　　　以翿旌獲白羽與朱羽糅於郊則閭中以旌獲
　　　於竟則虎中龍旜大夫兕中各以其物獲士鹿
　　　中翿旌以獲唯君有射於國中其餘否(國中射/謂燕射)
　　　(於公宫也皮樹鄭康成云獸名郝仲輿則云馬/也馬皮毛斑駁如樹説卦云乾為駁馬詩云山)
　　　(有六駁榆樹有蘚痕如駁刻中為駁馬故云皮/樹中也翿以鳥羽飾旌也糅雜也謂以白羽與)
　　　(朱羽相雜而綴於旗竿之首即所謂翿旌也於/郊謂大射於郊外也閭鄭康成云獸名如驢一)
　　　(角或云如驢歧蹄逸周書王會篇北堂以閭是/也郝仲輿則云閭驢通刻中為驢形也於境謂)
　　　(與鄰國之君射於境上也虎中刻中為虎形也/通帛為旜畫龍於旜尚文章也兕獸名似牛一)
　　　(角雜帛為物大夫士所建言各以其物者大夫/有上中下之異故物亦有差也士亦有用物者)
　　　(無物則以翿旌蓋與君之翿旌同名而異制也/君有射於國中謂於公宫為之也其餘否謂人)
　　　(臣之家其庭淺隘器用又未必備/故射則必於鄉州之學行事也)　凡侯天子
　　　熊侯白質諸侯麋侯赤質大夫布侯畫以虎豹
　　　士布侯畫以鹿豕凡畫者丹質(鄭康成曰此所/謂獸侯也燕射)
　　　(則張之白質赤質者皆謂采其地其地不采者/白布也熊麋虎豹鹿豕皆正面畫其頭象於正)
　　　(鹄之處也君畫一臣畫二陽奇隂偶之數也凡/畫者丹質謂燕射之侯畫雲氣於側以為飾必)
　　　(先以丹采其地/丹淺於赤也)
賔降洗升媵觚于公酌散下拜公降一等小臣辭賔升
再拜稽首公答再拜賔坐祭卒爵再拜稽首公答再拜
　(郝仲輿曰媵爵本下大夫事賔亦為之者賔受君施/多矣至是亦致臣子之愛不敢終以賔自處也飲君)
　(而酌散先自飲也公/降一等敬其為賔也)
賔降洗象觚升酌膳坐奠于薦南降拜小臣辭賔升成
拜公答再拜賔反位
　(洗象觚更酌/以奉君也)
　　　右賔媵爵於公
公坐取賔所媵觶興唯公所賜受者如初受酬之禮
　(郝仲輿曰前此君三舉旅一為賔再為卿三為大夫/未及士以下故因賔媵之爵再舉旅以終惠也為士)
　(舉旅而不即賜士由貴及賤也如初受酬/之禮如賔初受君酬拜下易爵等禮也)
降更爵洗升酌膳下拜小臣辭升成拜公答拜乃就席
坐行之有執爵者唯受于公者拜
　(更爵更易角觶也前三舉旅公或命之勿易觶而不/更此則君全不命而爵将徧及羣下故必更也下拜)
　(升成拜先受公賜者必成禮也就席坐行無復拜送/立飲之禮也前此賔卿大夫立而旅酬者屢矣故於)
　(此可以畧而坐行之也有執爵者謂有代酌行禮之/人坐者可無起也唯最初一人受公賜爵者拜其餘)
　(執爵者所送皆就/席坐飲不拜也)
司正命執爵者爵徧卒受者興以酬士
　(爵徧謂行爵於堂上必徧及也卒受者謂大夫也大/夫卒受者則起而酬士司正以是命執爵者備有未)
　(知者當/告之也)
大夫卒受者以爵興西階上酬士士升大夫奠爵拜士
答拜大夫立卒爵不拜實之士拜受大夫拜送
　(士升士立於堂下故升而受酬也拜受拜送旅酬之/正禮也士始受旅故從其正禮至無算爵則旅不拜)
　(矣/)
士旅于西階上徧士旅酌(句/)卒
　(郝仲輿曰士旅於西階上徧謂自士之長以至祝史/小臣皆徧士旅酌謂衆士自酌酒無執爵者也卒謂)
　(酬士/畢也)
　　　右公為士舉旅
主人洗升自西階獻庶子于阼階上如獻士之禮
　(庶子卿大夫士之子宿衛公宫者也庶子及下文/左右内小臣皆君侍從之臣故就阼階上獻之)
徧降洗遂獻左右正與内小臣皆于阼階上如獻庶子
之禮
　(左右君之左右正長也内小臣奄/士也  鄭康成曰凡獻皆爵也)
　　　右主人獻庶子以下
無算爵士也有執膳爵者有執散爵者執膳爵者酌以
進公公不拜受執散爵者酌以之公命所賜所賜者興
受爵降席下奠爵再拜稽首公答再拜
　(膳爵君之爵散爵賔卿大夫之爵其執之者皆士也/酌以進公酌膳尊以奉公飲也不拜受則亦不拜送)
　(矣酌以之公則酌散尊以待公賜也所賜謂賔及公/卿大夫也席下席西也不降階而惟降席下者宜别)
　(於公所親/酬者也)
受賜爵者以爵就席坐公卒爵然後飲執膳爵者受公
爵酌反奠之受賜爵者興授執散爵執散爵者乃酌行
之唯受爵于公者拜
　(公卒爵然後飲别於始飲酒時先卒爵而俟也受公/爵酌反奠之受公之虚爵又酌奠君所俟公再舉也)
　(興授執散爵謂坐飲卒爵起以虚爵授執散爵之士/使代酌行之也受爵於公者拜即上節席下奠爵再)
　(拜是也其/餘皆不拜)
卒受爵者興以酬士于西階上士升大夫不拜乃飲實
爵士不拜受爵大夫就席士旅酌亦如之
　(卒受舜者謂大夫也與上章酬士禮同而此則大夫/不拜而飲士亦不拜而受禮終而愈殺也士旅酌亦)
　(如之如其不拜而/飲不拜而受也)
公有命徹冪則卿大夫皆降西階下北面東上再拜稽
首公命小臣辭公答再拜大夫皆避遂升反坐士終旅
于上如初
　(公尊瓦大有冪命徹之者公意慇勤必欲與諸臣共/罄此尊也卿大夫皆降拜稽首謝君意也不言賔者)
　(禮終賔卑即大夫也小臣辭之而不升成拜者明雖/醉正臣禮也君必答拜不虚受也大夫皆避不敢當)
　(也不言卿卿亦大夫也遂升反坐謂卿大夫也士終/旅於上者朱子謂士方旅酌而大夫降則爵止不行)
　(公辭而大夫復升士乃終旅於西階上是也/士不與大夫同拜者賤不敢與君為禮也)
無算樂宵則庶子執燭于阼階上司宫執燭于西階上
甸人執大燭于庭閽人為大燭于門外
　(宵夜也甸人掌供薪蒸者閽人掌/昏閉門者為大燭以俟賔出也)
　　　右無算爵
賔醉北面坐取其薦脯以降奏陔賔所執脯以賜鐘人
于門内霤遂出卿大夫皆出公不送
　(賔未醉不敢起既醉不敢留餘人之出者皆以賔為/節也取薦脯榮君惠也奏陔奏陔夏之樂以戒失禮)
　(也鐘人掌擊鐘以奏陔夏者則脯所以報之也内霤/門内檐下也公不送賔賔本臣始無迎終亦無送也)
　　　右賔出
公與客燕曰寡君有不腆之酒以請吾子之與寡君須
臾焉使某也以請對曰寡君君之私也君無所辱賜于
使臣臣敢辭寡君固曰不腆使某固以請寡君君之私
也君無所辱賜于使臣臣敢固辭寡君固曰不腆使某
固以請某固辭不得命敢不從
　(客謂四方之使者腆厚也須臾者言不敢久也私猶/屬也謙不敢為敵也寡君固曰擯者再請也寡君君)
　(之私也以下客再請也乂寡君固曰擯者三/請也某固辭不得命敢不從客始許留也)
致命曰寡君使某有不腆之酒以請吾子之與寡君須
臾焉君貺寡君多矣又辱賜于使臣臣敢拜賜命
　(致命擯者親見客而致君之命/也君貺寡君以下客對詞也)
　　　右公與客燕　若與四方之賔燕則公迎之於
　　　大門内揖讓升(四方之賔鄰國卿大夫來/聘者公迎公親為主人也)賔為
　　　苟敬席於阼階之西北面有脀不嚌肺不啐酒
　　　其介為賔無膳尊無膳爵(苟敬席者誠實致敬/之席也席於阼階之)
　　　(西北面即諸公之位也四方使臣來聘者皆卿/其介皆大夫則以大夫為賔而以卿居諸公之)
　　　(位為苟敬席蓋敬賔禮也此則不為正賔而主/君所誠實致敬者也有脀謂有俎盛其禮也不)
　　　(嚌肺不啐酒不為正賔也無膳尊君與賔同尊/不别設瓦大也無膳爵君與賔同爵不另更象)
　　　(觚/也)　若與四方之賔燕媵爵曰臣受賜矣臣請
　　　贊執爵者相者對曰吾子無自辱焉(賔謂介為/賔者也受)
　　　(賜謂公向者酬之也贊佐也執爵者蓋指向之/媵觶於公者言無自辱辭之也敖君善曰此下)
　　　(當更有賔再請而相者許/之之辭記不備見之也)　有房中之樂(鄭康/成曰)
　　　(弦歌周南召南之詩而不用鐘磬之節也謂/之房中者后夫人之所諷誦以事其君子也)
　
　
　
　
　
　
　
　禮經本義卷五
欽定四庫全書
　禮經本義卷六
　　　　　　　　　　　　　無錫蔡徳晉撰
　嘉禮
　　大射儀
　　　(此諸侯與其臣習射之禮也言大射者别于鄉/射燕射賓射也不言禮言儀者敖君善謂以其)
　　　(儀多于他篇故特顯之禮者總名儀則其節文/是也舊説諸侯將有祭祀之事則與羣臣習射)
　　　(擇士以與祭然諸侯凡有朝覲㑹盟諸大事/亦當與羣臣習射擇士以從不特祭為然矣)
君有命戒射宰戒百官有事于射者射人戒諸公卿大
夫射司士戒士射與贊者
　(戒射預告有司以將射也髙紫超謂古人臨事而懼/故必戒戒則人心警惕執事䖍恭矣宰謂上卿執政)
　(者春秋宋及呉皆有太宰是其職也宰尊故總戒百/官射人司士又分别重戒之贊者謂佐執事不射者)
　(也/)
前期三日宰夫戒宰及司馬射人宿視滌
　(宰夫太宰之屬此宰謂膳宰掌治官饌者也司馬射/人皆掌射事者宰夫戒此三官以當宿視滌也宿謂)
　(前射一日為之滌濯/器皿埽除射宫也)
　　　右戒羣臣
司馬命量人量侯道與所設乏以貍步大侯九十參七
十干五十設乏各去其侯西十北十(干音豻/)
　(量人司馬之屬掌量道里逺近者侯道自堂上楣間/至侯之步數也必以楣間為節者所畫物在兩楹間)
　(正當楣也乏唱獲者所居也侯道逺近各有程量人/以貍步量之貍貓屬伺物擬歩而發必獲故量侯道)
　(為貍步也大侯參干者按周官射人及司裘職王射/三侯虎侯熊侯豹侯也諸侯射二侯熊侯豹侯也孤)
　(卿大夫射一侯麋侯士射豻侯然則此諸侯而得射/三侯者舊說畿内諸侯射二侯畿外諸侯得射三侯)
　(而與天子及畿内諸侯有别其大侯即熊侯也參侯/郝仲輿謂即麋侯也干侯豻侯也九十七十五十其)
　(步數也三侯同道連設由堂而南五十步張豻侯又/南二十步張麋侯又南二十步張熊侯麋侯參立二)
　(侯間故曰參熊侯大于二侯故曰大也大射則君與/孤卿大夫士皆在故連張三侯設乏三侯皆設乏也)
　(西北各侯之西/北十十步也)
遂命量人巾車張三侯大侯之崇見鵠于參參見鵠于
干干不及地武不繫左下綱設乏西十北十凡乏用革
　(巾車掌車帷裳者侯亦巾類故司馬命與量人共張/之三侯道有逺近侯亦有大小大侯最大參侯次之)
　(豻侯最小侯小則卑侯大則崇崇者逺在外卑者近/在内故于堂上射豻外見參之鵠參外見大侯之鵠)
　(不及地武謂豻侯下綱離地尺二寸以在内最近易/見者約之二侯在外可知矣再言西十北十前言量)
　(此言設也乏用革用皮以蔽矢也○敖君善曰張侯/之法大而逺者則髙小而近者則下乃其勢之不得)
　(不然者而尊卑之義亦存/焉禮意之妙大抵類此)
　　　右張侯
樂人宿懸于阼階東笙磬西面其南笙鐘其南鑮皆南
陳建鼓在阼階西(句/)南鼓應鼙在其東(句/)南鼓
　(宿懸謂前射一日懸之也笙磬笙鐘謂編鐘編磬皆/與笙相應者也鑮周官作鎛鎛有四金錞金鐲金鐃)
　(金鐸是也南陳自北而南也建鼓以木貫鼓腹植立/即楹鼓也南鼓鼔面向南也應鼙小鼓樂作先擊朔)
　(鼙而應鼙應之然後擊大鼓故/謂之應鼙此陳于東階者也)
西階之西頌磬東面其南鐘其南鑮皆南陳一建鼔在
其南(句/)東鼓(句/)朔鼙在其北
　(頌誦通即歌也頌磬與歌相應者也鐘歌鐘也鄭康/成謂鐘不言頌鼙不言東鼓省文也朔始也賓入樂)
　(始作則西擊鼙西/賓位樂由賓作也)
一建鼓在西階之東南面
　(敖君善曰國君合有三面樂東方西方與階間也階/間之懸東上其鼓則西上與在東方西方者之位相)
　(類也大射盛于燕宜備用樂乃以避射之故去其階/間之懸但設其鼓于故位而已上言南鼓東鼓唯此)
　(言南面蓋闕中懸則不擊此鼓故異其文以見/之不擊乃設之者明有為而去其懸非禮殺也)
簜在建鼓之間鼗倚于頌磬西紘
　(郝仲輿曰簜竹也簫菅之屬在兩建鼓間鼗小鼓有/耳有柄搖擊不懸設倚置于頌磬簴東紘鼗兩旁懸)
　(耳繩如冠之有紘鼗倚于磬簴東故其紘西委也鄭/康成以紘為編磬繩設鼗于磬西倚于紘者非是)
　　　右設樂
厥明司宫尊于東楹之西兩方壺膳尊兩甒在南有豐
冪用錫若絺綴諸箭蓋(句/)冪加勺又反之皆𤣥尊(句/)酒
在北(句/)尊士旅食于西鑮之南北面兩圓壺又尊于大
侯之乏東北兩壺獻酒
　(厥明設樂之明日射之朝也兩方壺飲臣之尊膳尊/君飲之尊兩甒即膳尊有豐冪蓋勺者皆膳尊也絺)
　(細葛箭蓋以小竹為尊蓋綴巾于上為冪又加勺冪/上而以餘巾反掩其勺也皆𤣥尊謂兩方壺兩甒皆)
　(一水一酒也酒在北則水在南以南為上也西鑮之/南有建鼓旅食之尊又在鼓南而言鑮南者敖君善)
　(謂鼔髙而鑮下圓壺在地宜取節于其下者也燕禮/旅食與其尊皆在門西此尊于西鑮之南者以大射)
　(侯道逼近門旅食者皆立于堂下士南以避射故也/尊北面人臣之義也兩圓壺皆酒也又設尊于大侯)
　(之東北以獻服不𨽻僕人巾車獲者之輩其壺亦圓/壺無𤣥尊故曰酒言獻以明其用也○此設尊也)
設洗于阼階東南罍水在東篚在洗西南陳設膳篚在
其北西面又設洗于獲者之尊西北水在洗北篚在南
東陳
　(獲者之尊即乏東北之獻酒也設洗所以備獻洗在/尊西北水在洗北篚在洗南三物直陳皆東向○此)
　(設洗篚也郝仲輿曰膳篚西向以君席在東也獻獲/者之洗水篚皆東向以獲者在西也髙紫超曰尊兩)
　(壺于侯東為獻獲者故也復為設洗者/洗以致潔雖于獲者賤人亦不敢略也)
小臣設公席于阼階上西向司宫設賓席于户西南面
有加席卿席賓東東上小卿賓西東上大夫繼而東上
若有東面者則北上席工于西階之東東上諸公阼階
西北面東上
　(此設席也敖君善曰射禮重于燕故賓有加席此惟/公席及賓席布之其餘猶在房俟時乃設言之于此)
　(者亦因設公席賓/席而遂及之耳)
官饌
　(官府供酒饌也燕禮膳宰具官饌○自/此以後經文與燕禮同者俱不重釋)
　　　右陳器設位具饌(此下十六條與燕禮大概俱同/)
羮定射人告具于公公升即位于席西向小臣師納諸
公卿大夫諸公卿大夫皆入門右北面東上士西方東
面北上太史在干侯之東北北面東上士旅食者在士
南北面東上小臣師從者在東堂下南面西上
　(燕禮祝史立于門東士旅食者立于門西今太史在/豻侯東北則祝亦在此可知士旅食者在士南皆以)
　(大侯道逺逼門故入庭深/也從者小臣師之屬也)
公降立于阼階之東南南向小臣師詔揖諸公卿大夫
諸公卿大夫西面北上揖大夫大夫皆少進
　(詔揖告公揖也下别言揖大夫則上惟揖諸公卿耳/而言揖諸公卿大夫者卿為上大夫也燕禮言邇此)
　(言揖互/文也)
　　　右即位
大射正擯擯者請賓公曰命某為賓擯者命賓賓少進
禮辭反命又命之賔再拜稽首受命擯者反命賓出立于
門外北面
　(大射正射人之長擯為擯相也燕禮賓出立于/門外東面此北面者射禮主于射正臣禮也)
公揖卿大夫升就席小臣自阼階下北面請執冪者與
羞膳者乃命執冪者執冪者升自西階立于尊南北面
東上膳宰請羞于諸公卿者
　　　右命賓及執事者
擯者納賓賓及庭公降一等揖賓賓避公升即席奏肆
夏賓升自西階主人從之賓右北面至再拜賓答再拜
　(肆夏樂章名鐘師所奏九夏之一/也賓入奏之當作西方之懸也)
　　　右賓入
主人降洗洗南西北面賓降階西東面主人辭降賓對
主人北面盥坐取觚洗賓少進辭洗主人坐奠觚于篚
興對賓反位主人卒洗賓揖乃升主人升賓拜洗主人
賓右奠觚答拜降盥賓降主人辭降賓對卒盥賓揖升
主人升坐取觚執冪者舉冪主人酌膳執冪者蓋冪酌
者加勺又反之
　(酌者加勺謂主人既酌酒以勺加冪上又反之謂執/冪者舉餘巾反覆其冪也○敖君善曰舉冪之儀當)
　(與蓋冪者相類蓋主人取觚而適尊所執冪者則/進而發其冪之反者主人取勺執冪者乃舉冪也)
筵前獻賓賓西階上拜(句/)受爵于筵前反位主人賓右
拜送爵宰胥薦脯醢賓升筵庶子設折俎
　(薦以宰胥設折俎以庶子膳宰不薦不設折俎為/射變于燕也宰胥即燕禮薦主人于洗北者也)
賓坐左執觚右祭脯醢奠爵于薦右興取肺坐絶祭嚌
之興加于俎坐挩手執爵遂祭酒興席末坐啐酒降席
坐奠爵拜吿㫖執爵興主人答拜樂闋賓西階上北面
坐卒爵興坐奠爵拜執爵興主人答拜
　(樂闋謂自賓入奏肆夏至是乃止即燕/禮記云賓拜酒主人答拜而樂闋也)
　　　右主人獻賓
賓以虛爵降主人降賓洗南西北面坐奠觚少進辭降
主人西階西東面少進對賓坐取觚奠于篚下盥洗主
人辭洗賓坐奠觚于篚興對卒洗及階揖升主人升拜洗
如賓禮
　(敖君善曰西階西非主人堂下之正位以從降/暫立于此耳主人既對不言反位亦文省也)
賓降盥主人降賓辭降卒盥揖升酌膳執冪如初以酢
主人于西階上主人北面拜受爵賓主人之左拜送爵
主人坐祭不啐酒不拜酒遂卒爵興坐奠爵拜執爵興
賓答拜主人不崇酒以虛爵降奠于篚賓降立于西階
西東面擯者以命升賓賓升立于西序東面
　(以命升以君/命升之也)
　　　右賓酢主人
主人盥洗象觚升酌膳東北面獻于公公拜受爵乃奏
肆夏主人降自西階阼階下北面拜送爵宰胥薦脯醢
由左房庶子設折俎升自西階公祭如賓禮庶子贊受
肺不拜酒立卒爵坐奠爵拜執爵興主人答拜樂闋升
受爵降奠于篚
　(奏肆夏即燕禮記公拜受爵而奏肆夏公卒爵主人/升受爵以下而樂闋也君受爵奏肆夏則以東方之)
　(懸也左房東房也凡堂上之/薦皆由左房特于君見之耳)
更爵洗升酌散以降酢于阼階下北面坐奠爵再拜稽
首公答拜主人坐祭遂卒爵興坐奠爵再拜稽首公答
拜主人奠爵于篚
　(郝仲輿曰燕禮酌膳此酌散燕禮主飲故叨君恵大/射禮不敢同于君也○敖君善曰此亦當酌膳云散)
　(誤/也)
　　　右主人獻公及自酢
主人盥洗升媵觚于賓酌散西階上坐奠爵拜(句/)賓西
階上北面答拜主人坐祭遂飲賓辭卒爵興坐奠爵拜
執爵興賓答拜主人降洗賓降主人辭降賓辭洗卒洗
賓揖升不拜洗主人酌膳賓西階上拜(句/)受爵于筵前
反位主人拜送爵賓升席坐祭酒遂奠于薦東主人降
復位賓降筵西東南面立
　　　右主人酬賓
小臣自阼階下請媵爵者公命長小臣作下大夫二人
媵爵媵爵者阼階下皆北面再拜稽首公答拜媵爵者
立于洗南西面北上序進盥洗角觶升自西階序進酌
散交于楹北降適阼階下皆奠觶再拜稽首執觶興公
答拜媵爵者皆坐祭遂卒觶興坐奠觶再拜稽首執觶
興公答再拜媵爵者執觶待于洗南小臣請致者若命
皆致則序進奠觶于篚阼階下皆北面再拜稽首公答
拜媵爵者洗象觶升實之序進坐奠于薦南北上降適
阼階下皆再拜稽首送觶公答拜媵爵者皆退反位
　(燕禮皆云公答再拜此或云公答拜者省/文耳媵爵者退反位反庭中北面之位也)
　　　右下大夫媵爵于公
公坐取大夫所媵觶興以酬賓賓降西階下再拜稽首
小臣正辭賓升成拜公坐奠觶答拜執觶興公卒觶賓
下拜小臣正辭賓升再拜稽首公坐奠觶答拜執觶興
賓進受虚觶降奠于篚
　(小臣正小臣之長/也其辭亦公命之)
易觶興洗公有命則不易不洗反升酌膳下拜小臣正
辭賓升再拜稽首公答拜賓告于擯者請旅諸臣擯者
吿于公公許賓以旅大夫于西階上
　(旅旅酬也請旅諸臣所以廣君賜也郝仲輿曰賓請/旅諸臣擯者降西階往阼階下北面請于君君許擯)
　(者于西階上復乎賓而後作大夫/長升受旅云旅大夫該公卿也)
擯者作大夫長升受旅賓大夫之右坐奠觶拜執觶興
大夫答拜賓坐祭立卒觶不拜若膳觶也則降更觶洗
升實散大夫拜受賓拜送遂就席大夫徧受酬如受賓
酬之禮不祭酒卒受者以虚觶降奠于篚復位
　(復位復庭中/西面之位)
　　　右公為賓舉旅
主人洗觚升實散獻卿于西階上司宫兼卷重席設于
賓左東上卿升拜受觚主人拜送觚卿辭重席司宫徹
之乃薦脯醢卿升席庶子設折俎卿坐左執爵右祭脯
醢奠爵于薦右興取肺坐絶祭不嚌肺興加于俎坐挩
手取爵遂祭酒執爵興降席西階上北面坐卒爵興坐
奠爵拜執爵興主人答拜受爵卿降復位
　(獻卿有折俎大射重于燕也不嚌肺自貶于賓也○/鄭康成曰卿折俎未聞蓋用脊脅臑肺賈洺州曰若)
　(有諸公公用臑/卿宜用膊也)
徧獻卿主人以虚爵降奠于篚擯者升卿卿皆升就席
若有諸公則先卿獻之如獻卿之禮席于阼階西北面
東上無加席
　　　右主人獻諸公卿
小臣又請媵爵者二大夫媵爵如初請致者若命長致
則媵爵者奠觶于篚一人待于洗南長致者阼階下再
拜稽首公答拜洗象觶升實之坐奠于薦南降與立于
洗南者二人皆再拜稽首送觶公答拜
　　　右下大夫再媵爵于公
公又行一爵若賓若長唯公所賜以旅于西階上如初
大夫卒受者以虚觶降奠于篚
　　　右公為諸公卿舉旅
主人洗觚升獻大夫于西階上大夫升拜受觚主人拜
送觚大夫坐祭立卒爵不拜既爵主人受爵大夫降復
位胥薦主人于洗北西面脯醢無脀徧獻大夫遂薦之
繼賓以西東上若有東面者則北上卒擯者升大夫大
夫皆升就席
　　　右主人獻大夫
乃席工于西階上少東小臣納工工六人四瑟僕人正
徒相太師僕人師相少師僕人士相上工相者皆左何
瑟後首内弦挎越右手相後者徒相(句/)入(句/)小樂正從
之升自西階北面東上(句/)坐授瑟乃降小樂正立于西
階東
　(工六人謂太師少師與上工四人也燕禮工四人二/瑟此則工六人四瑟而太師少師皆入以射禮重備)
　(盛樂也僕人正僕人之長師具佐士其屬也徒相不/荷樂器空手扶之也相少師亦徒相也上工歌工也)
　(相者皆左荷瑟謂相上工者四人也後者徒相謂相/太師少師者也小樂正從之從太師也北面東上工)
　(六人也坐授瑟/乃降相者也)
乃歌鹿鳴三終主人洗升實爵獻工工不興左瑟一人
拜受爵主人西階上拜送爵薦脯醢使人相祭卒爵不
拜主人受虛爵衆工不拜受爵坐祭遂卒爵徧有脯醢
不祭主人受爵降奠于篚復位太師及少師上工皆降
立于鼓北羣工陪于後
　(三終謂歌鹿鳴之什三篇篇各一終也獻工工不興/左瑟鄭康成謂太師無瑟于是言左瑟者節也敖君)
　(善謂獻太師之時瑟者猶未受獻而其左瑟則以此/時為節也一人拜受爵謂太師也言一人者以工賤)
　(同之/也)
乃管新宫三終卒管太師及少師上工皆東坫之東
南西面北上坐
　(管謂吹簜以奏之三終者管新宫并及其下二篇也/新宫三篇皆逸詩或以斯干為新宫即以一詩而分)
　(為三節也不笙不合鄉樂者射禮繁略于樂也不略/小雅者小雅為諸侯之正樂不可略也蓋亦如鄉射)
　(之不略/鄉樂矣)
　　　右工歌下管
擯者自阼階下請立司正公許擯者遂為司正司正適
洗洗角觶南面坐奠于中庭升東楹之東受命于公西
階上北面命賓諸公卿大夫公曰以我安賓諸公卿大
夫皆對曰諾敢不安司正降自西階南面坐取觶升酌
散降南面坐奠觶興右還北面少立坐取觶興坐不祭
卒觶奠之興再拜稽首左還南面坐取觶洗南面反奠
于其所北面立
　　　右立司正
司射適次袒决遂執弓挾乘矢于弓外見鏃于弣右巨
指鈎弦自阼階前曰為政請射遂吿曰大夫與大夫士
御于大夫
　(司射即射人次謂設帷帳為更衣之次在東堂下洗/之東南天官掌次所謂射則張耦次也挾乗矢于弓)
　(外謂左手執弓弣右手夾四矢于二指間以大指釣/弦則矢鏃見于弣外也自阼階前稟命于君也為政)
　(謂司馬司馬政官主射禮遂告以選三耦之法告公/也大夫與大夫為耦不足則以士耦于大夫御猶侍)
　(也○此請射也自此以下/經文與鄉射同者不重釋)
遂適西階前東面右顧命有司納射器射器皆入君之
弓矢適東堂賓之弓矢與中籌豐皆止于西堂下衆弓
矢不挾總衆弓矢楅皆適次而俟
　(右顧以有司在南也有司謂士佐執事不射者賓之/弓矢不在堂上逺下君也中謂皮樹中也納君與賓)
　(之弓矢皆挾之衆弓矢不挾多故也總謂合而束之/也衆弓矢與楅皆納于東南次内○此納射器也)
工人士與梓人升自北階兩楹之間疏數容弓若丹若
墨度尺而午射正莅之卒畫自北階下司宫埽所畫物
自北階下
　(工人士與梓人皆司空之屬能正方圓者北階堂後/階也兩楹之間謂堂中當楣處也疏數猶廣狹也容)
　(弓謂兩物間相去六尺也若丹若墨随用一色以畫/物也物以尺為度一縦一横曰午如十字然也莅臨)
　(視也埽埽畫處使分/明也○此畫物也)
太史俟于所設中之西東面以聽政司射西面誓之曰
公射大侯大夫射參士射干射者非其侯中之不獲卑
者與尊者為耦不異侯太史許諾
　(太史掌釋獲者所設中之西中設堂下西當西序南/當楅楅設于中庭南當洗是時中與楅皆未設太史)
　(蓋南當洗西直西序之西而立也太史初立侯東北/面今立中西東面者以聽司射之誓也政即司射所)
　(誓之事是時司射立西階前東面轉向太師誓之卑/者與尊者為耦不異侯者如賓與君為耦則同射大)
　(侯士與大夫為耦則同射參侯以其既與尊/者為耦不可使之别侯也○此誓太史也)
遂比三耦三耦俟于次北西面北上司射命上射曰某
御于子命下射曰子與某子射卒遂命三耦取弓矢于
次
　(三耦皆士也次在堂下東士立次外之北以俟比蓋/司射前戒之故先立于此以俟也既比遂取弓矢于)
　(次而立于次中亦西面北上○此比三耦也郝仲輿/曰鄉射三耦立堂西此立堂東者射器在東大射統)
　(于君也鄉射器/在西統于賓也)
　　　右請射
司射入于次搢三挾一个出于次西面揖當階北面揖
及階揖升堂揖當物北面揖及物揖由下物少退誘射
　(入次以取弓矢異于鄉射往階西取弓矢也由下/物自左物射也少退以其亦射大侯當避君位也)
射三侯將乗矢始射干又射參大侯再發卒射北面揖
及階揖降如升射之儀
　(郝仲輿曰卒射北面揖敬/君事殊于鄉射揖南面也)
遂適堂西改取一个挾之遂取扑搢之以立于所設中
之西南東面
　(適堂西改取一个則是堂西賓之弓矢外别有司射/之矢也遂取扑則扑亦在堂西也鄉射記所謂司射)
　(之弓矢與扑倚于西階之西也但大射衆弓矢既捴/入于次上文司射亦入次取弓矢則司射之矢已在)
　(次矣堂西惟有賓之弓矢或司射别有矢在此也立/于所設中之西南就位也誘射卒乃始就位亦異于)
　(鄉射先就位/乃誘射也)
　　　右誘射
司馬師命負侯者執旌以負侯負侯者皆適侯執旌負
侯而俟
　(司馬師司馬正之佐負侯者即獲者鄉射惟一人大/射即夏官服不氏士一人徒四人以旌居乏待獲士)
　(負大侯徒負參侯干侯三/侯三人三旌故皆適侯)
司射適次作上耦射司射反位上耦出次西面揖進上
射在左並行當階北面揖及階揖上射先升三等下射
從之中等上射升堂少左下射升上射揖並行皆當其
物北面揖及物揖皆左足履物還視侯中合足而俟
　(侯中豻侯/之中也)
司馬正適次袒决遂執弓右挾之出升自西階適下物
立于物間左執弣右執簫南揚弓命去侯負侯皆許(句/)
諾以宫(句/)趨直西(句/)及乏南(句/)又諾以商(句/)至乏聲止
授獲者退立于西方獲者興拱而俟司馬正出于下射
之南還其後降自西階遂適次釋弓脫决拾襲反位
　(右挾之謂以右巨指鈎弦也適下物由上射後過至/下射西南立于兩物間與鄉射同也兩手揚弓以命)
　(負侯者則與鄉射以右手異矣宫聲大商聲小乏在/各侯西北趨直西至乏南乃折而北不徑趨西北者)
　(大射禮嚴不敢由便也授獲者服不氏至乏以旌授/其徒居乏報獲而身退立于西方蓋大侯服不氏親)
　(負其徒一人代居乏參侯豻侯則各一徒負侯居乏/各不相代也司馬正反位立于司射之南與鄉射同)
　(也/)
司射進與司馬正交于階前相左由堂下西階之東北
面視上射命曰無射獲無獵獲上射揖司射退反位乃
射上射既發挾矢而后下射射拾發以將乗矢獲者坐
而獲舉旌以宫偃旌以商獲而未釋獲卒射右挾之北
面揖揖如升射上射降三等下射少右從之中等並行
上射于左與升射者相左交于階前相揖適次釋弓脫
决拾襲反位三耦卒射亦如之
　(卒射右挾之謂矢發盡左手執弓以右手挾/弦也射者反位反于次北西面北上之位)
司射去扑倚于階西適阼階下北面告于公曰三耦卒
射反搢扑反位
　　　右初射
司馬正袒决遂執弓右挾之出與司射交于階前相左
升自西階自右物之後立于物間西南面揖弓命取矢
負侯許諾如初去侯皆執旌以負其侯而俟
　(出出于次也上文不言其適次者省文也如初去侯/謂諾以宫商至乏聲止也俟俟小臣取矢以旌指教)
　(之/也)
司馬正降自西階北面命設楅小臣師設楅司馬正東
面以弓為畢既設楅司馬正適次釋弓脫决拾襲反位
　(敖君善曰司馬正東面立于所設楅之西也此楅亦/南面坐設之畢所以指畫處置之器以木為之其長)
　(三尺此以弓指畫設楅之處象畢之用故曰以/弓為畢也凡以畢指教者皆立于所設器之側)
小臣坐委矢于楅北括司馬師坐乗之若矢不備則
司馬正又袒執弓升命取矢如初曰取矢不索乃復求
矢加于楅卒司馬正進坐左右撫之興反位
　(郝仲輿曰乗矢不備則師以告正正復命取/矢備則正撫而數之鄭康成曰此坐皆北面)
　　　右取矢
司射適西階西倚扑升自西階東面請射于公公許遂
適西階上命賓御于公諸公卿則以耦吿于上(句/)大夫
則降即位而后吿
　(此請射必升堂者將遍告賓諸公卿大夫也東面向/君之位也命賓御于公以君命命也告諸公卿于堂)
　(上尊之也大夫則降即位而后告貶于/諸公卿也凡命賓告諸公卿皆向其位)
司射自西階上北面吿于大夫曰請降司射先降搢扑
反位大夫從之降適次立于三耦之南西面北上司射
東面于大夫之西北耦(句/)大夫與大夫(句/)命上射曰某
御于子命下射曰子與某子射卒遂比衆耦衆耦立于
大夫之南西面北上若有士與大夫為耦者則以大夫
之耦為上命大夫之耦曰子與某子射吿于大夫曰某
御于子命衆耦如命三耦之辭諸公卿皆未降
　(適次進而至于次也三耦士也而立于大夫之上者/將先射也司射東面向大夫也與大夫謂與之為耦)
　(也卒謂比大夫之耦畢也衆耦士耦也為上居羣士/之上告大夫言某御于子者士雖為上射其辭猶尊)
　(大夫也皆未降者諸公卿尊事至乃降也髙紫超曰/大夫已降而公卿皆未降卑者先尊者後尊卑之序)
　(當然/也)
遂命三耦各與其耦拾取矢皆袒决遂執弓右挾之一
耦出西面揖當楅北面揖及楅揖上射東面下射西面
上射揖進坐横弓卻手自弓下取一个兼諸弣興順羽
且左還毋周反面揖下射進坐横弓覆手自弓上取一
个兼諸弣興順羽且左還毋周反面揖既拾取矢捆之
兼挾乗矢皆内還南面揖適楅南皆左還北面揖搢三
挾一个揖以耦左還上射于左退者與進者相左相揖
還退釋弓矢于次脱決拾襲反位
　(上射左還毋周反面揖謂左旋而西行至位及位則/右還而反東面之位乃揖下射使進也下射左還毋)
　(周反面揖謂左旋而東行至位及位則右還而反西/面之位乃揖上射使更進也所謂毋周者始而左旋)
　(其旋不必周而更右旋也捆齊等之也内還者上射/左還下射右還皆向内而轉也以猶與也上射與下)
　(射將東適次二人並左還則上射轉居北/下射轉居南上射于左東行北為左也)
二耦拾取矢亦如之後者遂取誘射之矢兼乗矢而取
之以授有司于次中皆襲反位
　　　右再請射
司射作射如初一耦揖升如初司馬命去侯負侯許諾
如初司馬降釋弓反位
　(作射如初亦適/次作上耦也)
司射猶挾一个去扑與司馬交于階前適阼階下北面
請釋獲于公公許反搢扑遂命釋獲者設中以弓為畢
北面太史釋獲小臣師執中先首坐設之東面退太史
實八算于中横委其餘于中西興拱而俟
　(命釋獲者命太師也/先首以首向前也)
司射西面命曰中離維綱揚觸捆復公則釋獲衆則不
與惟公所中中三侯皆獲釋獲者命小史小史命獲者
　(矢著侯曰中離麗也侯舌曰維繫侯繩曰綱中而麗/于維綱言其去鵠逺也揚觸夫著地而揚起觸侯也)
　(捆叩也捆復矢叩侯而反于地也二者皆非正中且/不必在鵠也凡此皆不宜釋獲而于公則釋之優君)
　(也不與謂不在釋獲之科也公射不拘大侯參侯豻/侯中則皆釋獲亦優君也衆則非其侯中之不釋獲)
　(矣釋獲者謂太史也小史太史之屬也太史/以告小史小史以告獲者傳司射所命也)
司射遂進由堂下北面視上射命曰不貫不釋上射揖
司射退反位釋獲者坐取中之八算改實八算興執而
俟乃射若中則釋獲者每一个釋一算上射于右下射
于左若有餘算則反委之又取中之八算改實八算于
中興執而俟
　(此三耦/正射也)
三耦卒射賓降取弓矢于堂西諸公卿則適次繼三耦
以南
　(初納射器賓弓矢在堂西諸臣弓矢在次故賓適堂/西諸公卿適次各取弓矢也三耦以南謂大夫立之)
　(北/)
公將射則司馬師命負侯皆執其旌以負其侯而俟司
馬師反位𨽻僕人掃侯道司射去扑適阼階下告射于
公公許適西階東吿于賓遂搢扑反位小射正一人取公
之决拾于東坫上一小射正授弓拂弓皆以俟于東堂
　(命負侯君尊若始焉也司馬師反位位在西階下東/面司馬正之南也𨽻僕人秋官司𨽻之屬掃侯道君)
　(將射新之也告于賓告當射也東坫堂東之坫也授/弓授之大射正也拂拭之使潔也○敖君善曰既云)
　(小射正一人又云一小射正則小射正亦多矣周官/射人下大夫二人上士四人然則諸侯之大射正上)
　(士亦二人小射正/中士亦四人歟)
公將射則賓降適堂西袒决遂執弓搢三挾一个升自
西階先待于物北北一笴東面立司馬升命去侯如初
還右乃降釋弓反位
　(賓降郝仲輿謂即前取弓矢降再言以明待君之禮/耳非取弓矢升再降也物北右物之北離一笴不敢)
　(與君並也東面向君也還右謂還右物也既立物間/命去侯則由右物之南適其右乃降來右物北去適)
　(物右是還之也不還左/物者時君未就物也)
公就物小射正奉决拾以笥大射正執弓皆以從于物
小射正坐奠笥于物南遂拂以巾取决興贊設决朱極
三小臣正贊袒公袒朱襦卒袒小臣正退俟于東堂小
射正又坐取拾興贊設拾以笥退奠于坫上復位大射
正執弓以袂順左右隈上再下一左執弣右執簫以授
公公親揉之小臣師以巾内拂矢而授矢于公稍屬大
射正立于公後以矢行告于公下曰留上曰揚左右曰
方公既發大射正受弓而俟拾發以將乗矢
　(朱極以朱色韋韜右手指以利弦也三謂食指將指/無名指三各用一也設拾以鞲襦上小射正復位與)
　(小臣正同立俟于東堂也袂衣袖也順猶循也隈弓/曲處也以衣袖循弓左右兩隈而上再拭下一拭之)
　(示整潔也揉之調之也内拂矢以巾向已拭之恐塵/及君也稍屬奉矢稍稍相繼續不絶也留者矢滯而)
　(垂也揚者矢激而起也方向也左曰左方右曰右方/也發矢畢即受弓不以武器乆留于手人君之度也)
　(俟者將復授之也君與賓各/四矢亦拾發射之禮當然也)
公卒射小臣師以巾退反位大射正受弓小射正以笥
受次拾退奠于坫上復位大射正退反司正之位小臣
正贊襲
　(大射正受弓以授/有司于東堂也)
公還而后賓降釋弓于堂西反位于階西東面公即席
司正以命升賓賓升復筵而后卿大夫繼射
　(公還還阼階也階/西東面賓降位也)
諸公卿取弓矢于次中袒决遂執弓搢三挾一个出西
面揖揖如三耦升射卒射降如三耦適次釋弓脫决拾
襲反位衆皆繼射釋獲皆如初
　(釋獲皆如初通君賓/公卿大夫衆耦而言)
卒射釋獲者遂以所執餘獲適阼階下北面告于公曰
左右卒射反位坐委餘獲于中西興拱而俟
　　　右再射釋獲(髙紫超曰此章内叙次君射之禮/最為詳悉鄉射禮無所觀其奉巾)
　　　(奉笥贊决贊袒授弓授矢及贊襲受决拾諸儀/至今猶可以想見其安舒自得從容不迫之氣)
　　　(象/也)
司馬袒執弓升命取矢如初負侯許諾以旌負侯如初
司馬降釋弓如初小臣委矢于楅如初賓諸公卿大夫
之矢皆異束之以茅卒正坐左右撫之進束反位賓之
矢則以授矢人于西堂下司馬釋弓反位而后卿大夫
升就席
　(賓諸公卿大夫之矢皆異束之者小臣取矢即束之/尊殊之也卒取矢畢也正司馬正也撫之撫衆矢而)
　(數之也進束郝仲輿謂既數衆矢而后進所束之矢/于楅也反位反中西南東面之位賓矢授矢人于西)
　(堂下不委于楅也不言君矢其以授小臣于東堂可/知也司馬釋弓反位即前降釋弓再言以明小臣取)
　(矢時卿大夫/已升就席也)
司射適階西釋弓去扑襲進由中東立于中南北面視
算釋獲者東面于中西坐先數右獲二算為純一純以
取實于左手十純則縮而委之每委異之有餘純則横
諸下一算為竒竒則又縮諸純下興自前適左東面坐
坐兼斂算實于左手一純以委十則異之其餘如右獲
司射復位釋獲者遂進取賢獲執之由阼階下北面告
于公若右勝則曰右賢于左若左勝則曰左賢于右以
純數吿若有竒者亦曰竒若左右鈞則左右各執一算
以告曰左右鈞還復位坐兼斂算實八算于中委其餘
于中西興拱而俟
　　　右取矢視算
司射命設豐司宫士奉豐由西階升北面坐設于西楹
西降復位勝者之弟子洗觶升酌散南面坐奠于豐上
降反位
　(命設豐亦適堂西命之也司宫士司宫/之屬也其位與士共立于西方東面)
司射袒執弓挾一个搢扑東面于三耦之西命三耦及
衆射者勝者皆袒决遂執張弓不勝者皆襲説決拾卻左
手右加弛弓于其上遂以執弣司射先反位三耦及衆射
者皆升飲射爵于西階上小射正作升飲射爵者如作射
一耦出揖如升射及階勝者先升升堂少右不勝者進
北面坐取豐上之觶興少退立卒觶進坐奠于豐下興
揖不勝者先降與升飲者相左交于階前相揖適次釋
弓襲反位僕人師繼酌射爵取觶實之反奠于豐上退
俟于序端升飲者如初
　(小射正作升飲者司射但命其儀而不親作與鄉射/異也僕人師繼酌代弟子也猶鄉射之有執爵者也)
三耦卒飲若賓諸公卿大夫不勝則不降不執弓耦不
升僕人師洗升實觶以授(句/)賓諸公卿大夫受觶于席
以降適西階上北面立飲卒觶授執爵者反就席
　(耦不升惟謂士與大夫為耦者也洗者以承賤者之/後新之也其次則不洗矣受觶以降謂降席也西階)
　(上臣飲罰/爵之位也)
若飲公則侍射者降洗角觶升酌散降拜公降一等小
臣正辭賓升再拜稽首公答再拜賓坐祭卒爵再拜稽
首公答再拜賓降洗象觶升酌膳以致下拜小臣正辭
升再拜稽首公答再拜公卒觶賓進受觶降洗散觶升
實散下拜小臣正辭升再拜稽首公答再拜賓坐不祭
卒觶降奠于篚階西東面立擯者以命升賓賓升就席
　(郝仲輿曰侍射者即賓公之耦也飲君不敢同衆為/媵爵之禮君飲一臣飲二賓先洗角觶酌散自飲𨗳)
　(君君既飲復酌散自飲所謂夾爵/也敖君善曰以致者亦奠于薦南)
若諸公卿大夫之耦不勝則亦執弛弓特升飲
　(此謂士之為大夫耦者也比耦時士無與公卿為耦/者故敖君善以此諸公卿為衍文然或以明士之賢)
　(聖者亦可與諸/公卿為耦耳)
衆皆繼飲射爵如三耦射爵徧乃徹豐與觶
　　　右飲不勝者
司宫尊侯于服不之東北兩獻酒東面南上皆加勺設
洗于尊西北篚在南東肆實一散于篚
　(尊侯設獻尊于侯也服不官名負大侯者服不去侯/居乏尊設于乏之東北也兩獻酒及洗篚即初陳設)
　(者前不言加勺實散故此及之然前既陳設而/此再言之者蓋司宫于臨獻時復審視之也)
司馬正洗散遂實爵獻服不服不侯西北三步北面拜
受爵司馬正西面拜送爵反位宰夫有司薦庶子設折
俎
　(服不為大侯之獲者故司馬正獻之既拜送而/反位以其不拜既也宰夫有司宰夫之吏也)
卒錯獲者適右个薦俎從之獲者左執爵右祭薦俎二
手祭酒適左个祭如右个中亦如之卒祭左个之西北
三步東面設薦俎立卒爵
　(此獲者即服不也有司與庶子既錯薦俎于地獲者/則以爵設右个而二人復執薦俎從之而錯于地獲)
　(者南面坐乃左手執爵右手祭薦畢復共左手執爵/祭酒以散大酒多一手注之難為節故用二手也)
司馬師受虛爵洗獻𨽻僕人與巾車獲者皆如大侯之
禮卒司馬師受虛爵奠于篚獲者皆執其薦庶子折俎
從之設于乏少南服不復負侯而俟
　(𨽻僕人掃侯道巾車張三侯獲者謂大侯之與服不/相代而獲者及參侯豻侯之獲者各二人也不言量)
　(人同可知也/俟俟三射也)
司射適階西去扑釋弓脱决拾襲適洗洗觚升實之降
獻釋獲者于其位少南薦脯醢折俎皆有祭釋獲者薦
右東面拜受爵司射北面拜送爵釋獲者就其薦坐左
執爵右祭脯醢興取肺坐祭遂祭酒興司射之西北面
立卒爵不拜既爵司射受虚爵奠于篚釋獲者少西辟
薦反位司射適堂西袒决遂取弓挾一个適階西搢扑
以反位
　　　右獻服不釋獲者(髙紫超曰司馬行獻服不禮/司射行獻釋獲者禮使羣射)
　　　(者皆降心息氣乆之而後再射則有以得其安/詳暇豫之道而不同于武夫角力之為矣聖人)
　　　(制禮之/妙如此)
司射倚扑于階西適阼階下北面請射于公如初反搢
扑適次命三耦皆袒决遂執弓序出取矢司射先反位
三耦拾取矢如初
　(阼階下北面請射于公正禮也如初者如第一/次請射曰為改請射也序出每耦以次而出也)
小射正作取矢如初
　(敖君善曰此一句似衍大射之禮司射惟命拾取矢/而不復作與鄉射異以前後經文徵之可見又言此)
　(于拾取矢之後似非其次且上無作取/矢之事亦不宜言如初其為衍也明矣)
三耦既拾取矢諸公卿大夫皆降如初位與耦入于次
皆袒决遂執弓皆進當楅進坐脫矢束上射東面下射
西面拾取矢如三耦若士與大夫為耦士東面大夫西
面大夫進坐脫矢束退反位耦揖進坐兼取乗矢興順
羽且左還毋周反面揖大夫進坐亦兼取乗矢如其耦
北面搢三挾一个揖進大夫與其耦皆適次釋弓脫决
拾襲反位諸公卿升就席
　(後揖進之進當作退鄉射云揖退是也○郝仲輿曰/公卿大夫皆降如初位謂適次北繼三耦以南之位)
　(也諸公卿大夫自相為耦則拾取矢如三耦若/士與大夫為耦則兼取乗矢不敢與大夫拾也)
衆射者繼拾取矢皆如三耦遂入于次釋弓矢脫决拾
襲反位
　(髙紫超曰三耦先拾取矢而後公卿大夫拾取矢公/卿大夫既拾取矢而後士與大夫為耦者取矢士與)
　(大夫為耦者取矢而後衆射者拾取矢其/後先之序一如初射之時而不敢紊也)
　　　右三請射
司射猶挾一个以作射如初一耦揖升如初司馬升命
去侯負侯許諾司馬降釋弓反位司射與司馬交于階
前倚扑于階西適阼階下北面請以樂于公公許司射
反搢扑東面命樂正曰命用樂樂正曰諾司射遂適堂
下北面視上射命曰不鼓不釋上射揖司射退反位樂
正命太師曰奏貍首間若一太師不興許諾樂正反位
奏貍首以射
　(請以樂謂請用樂也命用樂言/君有命用樂射也貍首樂章名)
三耦卒射賓待于物如初公樂作而后就物稍屬不以
樂志其他如初儀卒射如初
　(稍屬謂授矢/于公稍屬也)
賓就席諸公卿大夫衆射者皆繼射釋獲如初卒射降
反位釋獲者執餘獲進告左右卒射如初
　(降反位謂衆耦繼射/者降反次北之位)
　　　右三射用樂
司馬升命取矢負侯許諾司馬降釋弓反位小臣委矢
司馬師乗之皆如初司射釋弓視算如初釋獲者以賢
獲與鈞告如初復位
　　　右取矢視算
司射命設豐實觶如初遂命勝者執張弓不勝者執弛
弓升飲如初卒退豐與觶如初
　　　右飲不勝者
司射猶袒决遂左執弓右執一个兼諸弦面鏃適次命
拾取矢如初司射反位三耦及諸公卿大夫衆射者皆
袒决遂以拾取矢如初矢不挾兼諸弦面鏃退適次皆授
有司弓矢襲反位卿大夫升就席司射適次釋弓矢脫
决拾去扑襲反位
　(敖君善曰升就席不言諸公者可知也諸公/卿大夫皆就席則士亦當反西方之位矣)
司馬正命退楅解綱小臣師退楅巾車量人解左下綱
司馬師命獲者以旌與薦俎退司射命釋獲者退中與
算而俟
　(但解左下綱而不徹去者備君之欲復射而張/之也凡所退射器皆俟亦備君之欲復射也)
　　　右射事畢
公又舉奠觶唯公所賜若賓若長以旅于西階上如初
大夫卒受者以虛觶降奠于篚反位
　　　右公為大夫舉旅(敖君善曰此一舉觶當在未/立司正之前乃降于此者以)
　　　(射故/也)
司馬正升自西階東楹之東北面告于公請徹俎公許
遂適西階上北面告于賓賓北面取俎以出諸公卿取
俎如賓禮遂出授從者于門外大夫降復位庶子正徹
公俎降自阼階以東
　(諸公卿取俎如賓禮謂皆親徹以出也出授從者以/從者不敢入路門也大夫無俎亦降者將同賓公卿)
　(脫屨升也復位復門東北面位也庶子正庶子之長/者也燕禮膳宰設公俎亦膳宰徹之此庶子正徹公)
　(俎則前之設公俎者亦庶子正/可知也○李寳之曰馬字疑衍)
賓諸公卿皆入門東面北上
　　　右徹俎
司正升賓賓諸公卿大夫皆脫屨升就席公以賓及卿
大夫皆坐乃安羞庶羞大夫祭薦司正升受命皆命公
曰衆無不醉賓及諸公卿大夫皆興對曰諾敢不醉皆
反位坐
　　　右脫屨升坐
主人洗酌獻士于西階上士長升拜受觶主人拜送士
坐祭立飲不拜既爵其他不拜坐祭立飲乃薦司正與
射人于觶南北面東上司正為上徧獻士士既獻者立
于東方西面北上乃薦士祝史小臣師亦就其位而薦
之主人就士旅食之尊而獻之旅食不拜受爵坐祭立
飲主人執虚爵奠于篚復位
　(射人即向之為司射者史小/史也太史釋獲前已受獻矣)
　　　右主人獻士(郝仲輿曰燕禮重飲故旅大夫獻/士而后射大射禮重射故射畢而)
　　　(后旅大/夫獻士)
賓降洗升媵觶于公酌散下拜公降一等小臣正辭賓
升再拜稽首公答再拜賓坐祭卒爵再拜稽首公答再
拜賓降洗象觚升酌膳坐奠于薦南降拜小臣正辭賓
升成拜公答拜賓反位
　　　右賓媵爵于公
公坐取賓所媵觚興唯公所賜受者如初受酬之禮降
更爵洗升酌膳下再拜稽首小臣正辭升成拜公答拜
乃就席坐行之有執爵者唯受于公者拜司正命執爵
者爵徧卒受者興以酬士(句/)大夫卒受者以爵興西階
上酬士士升大夫奠爵拜士答拜大夫立卒爵不拜實
之士拜受大夫拜送士旅于西階上徧士旅酌
　　　右公為士舉旅
若命曰復射則不獻庶子
　(命君命也不獻不即獻也旅士徧則主人宜獻庶子/矣若君有命復射則必于是時行之故獻庶子之禮)
　(不即/行也)
司射命(句/)射唯欲(句/)卿大夫皆降再拜稽首公答拜
　(司射命以君命命之也射惟欲欲射者射不欲射者/聴此即君命也卿大夫皆降射與不射皆降拜君命)
　(也公不辭以賓不與也賓不與者以與君/為耦射否宜由君不敢拜唯欲之命也)
一發中三侯皆獲
　(一發上下射各發一矢也一矢難中故雖中非其/侯而亦釋獲既釋獲則有飲射爵之事可知矣)
　　　右復射
主人洗升自西階獻庶子于阼階上如獻士之禮徧獻
降洗遂獻左右正與内小臣皆于阼階上如獻庶子之
禮
　　　右獻庶子左右正内小臣
無算爵士也有執膳爵者有執散爵者執膳爵者酌以
進公公不拜受執散爵者酌以之公命所賜所賜者興
受爵降席下奠爵再拜稽首公答再拜受賜爵者以爵
就席坐公卒爵然後飲執膳爵者受公爵酌反奠之受
賜者興授執散爵者執散爵者乃酌行之唯受于公者
拜卒爵者興以酬士于西階上士升大夫不拜乃飲實
爵士不拜受爵大夫就席士旅酌亦如之公有命徹冪
則賓及諸公卿大夫皆降西階下北面東上再拜稽首
公命小臣正辭公答拜大夫皆避升反位士終旅于上
如初無算樂宵則庶子執燭于阼階上司宫執燭于西
階上甸人執大燭于庭閽人為燭于門外
　　　右無算爵
賓醉北面坐取其薦脯以降奏陔賓所執脯以賜鐘人
于門内霤遂出卿大夫皆出公不送公入驁
　(驁驁夏樂章名鐘師所奏九夏之一也○敖君善曰/賓入奏肆夏出奏陔夏避王禮也大司樂職曰賓出)
　(入奏肆夏燕禮不言公入此言公入者為奏驁見之/也公入而奏驁夏盛射禮也出時不奏亦避王禮也)
　(大司樂職曰大射/王出入令奏王夏)
　　　右賓出公入
　
　
　
　
　
　
　
　
　
　
　
　
　
　
　
　禮經本義卷六
欽定四庫全書
　禮經本義卷七
　　　　　　　　　　　　　無錫蔡徳晉撰
　嘉禮
　　公食大夫禮
　　　(此諸侯食小聘大夫之禮食禮有八天子食諸/侯來朝者一也食聘問卿大夫二也食羣臣三)
　　　(也食耆老孤子四也諸侯食同列相朝者五也/鄰國卿大夫來朝聘問者六也食其羣臣及其)
　　　(耆老孤子七與八也今所存特諸侯/食小聘大夫之禮其餘皆不可考矣)
使大夫戒各以其爵上介出請入告三辭賓出拜辱大
夫不答拜將命賓再拜稽首
　(戒至賓館而告之也各以其爵必使班位相敵者往/則賓主易親也上介賓之副使也出請請戒者以所)
　(事也入告告于賓也三辭辭其食禮不敢當也拜辱/拜戒者來辱也大夫即戒者不答拜奉君命至不敢)
　(承其禮也將命致君食賓之/命也賓再拜稽首受命也)
大夫還賓不拜送遂從之
　(髙紫超曰賓遂從者盡聞命/急趨同于君召無諾之義)
賓朝服即位于大門外如聘即位
　(朝服皮弁服也大門外賓之次所在也如聘即/位郝仲輿謂如聘時廟門外接西塾立是也)
　　　右戒賓賓從　不宿戒戒不速(郝仲輿曰不宿/戒當日戒也戒)
　　　(不速賓聞戒即/至不再召也)　賓之乗車在大門外西方北
　　　面立(鄭康成曰賓車/不入門廣敬也)
具(句/)羮定(句/)甸人陳鼎七當門南面西上設扄鼏鼏若
束若編
　(具謂宰夫具官饌也甸人掌以薪蒸役内外饔者陳/鼎七用一太牢也蓋牛一羊一豕一魚一腊一腸胃)
　(一膚一凡七鼎也當門當大門中也南面君禮也西/上自西陳而東明為賓也扄鼎扛所以舉鼎者也鼏)
　(鼎蓋也鄭康成謂鼏以茅為之長則束本短則編其/中央郝仲輿則云以茅為鼏無據蓋謂以繩束鼏編)
　(聮于鼎鼎在外防閑/欲固也未詳孰是)
設洗如饗小臣具槃匜在東堂下
　(如饗者饗禮今亡而燕禮設洗于阼階東南饗亦當/然也匜盛盥水槃盛盥棄水此供君盥故小臣具之)
　(在東堂下與洗近也○敖君善曰凡行禮其可以槃/匜盥而不就洗者尊者一人而已有敵者則否不言)
　(簟巾文略耳祭禮/有槃匜必有簟巾)
宰夫設筵加席几無尊飲酒漿飲俟于東房凡宰夫之
具饌于東房
　(設筵設于室戸牖間南面也無尊不設酒尊禮主食/也酒先言飲漿後言飲皆以明酒漿為飲賓之物也)
　(凡宰夫之具統/指食品而言)
　　　右陳器饌　不授几無阼席烹于門外東方(郝/仲)
　　　(輿曰不授几公不親授也無阼席不設主席也/烹于門外饔爨在廟門外也東方貴乎陽也)
　　　　司宫具几與蒲筵(句/)常(句/)緇布純加萑席(句/)
　　　尋(句/)𤣥帛純皆卷自未(鄭康成曰丈六尺曰/常半常曰尋純縁也)宰
　　　夫筵出自東房(筵謂布之也司宫具筵于東/房宰夫布之故自東房出)
公如賓服迎賓于大門内大夫納賓賓入門左公再拜
賓避再拜稽首
　(迎賓不出大門降于國君也大夫上擯也納賓以公/命納之也入門左謂西方賓位也賓避逡巡不敢當)
　(君拜/也)
公揖入賓從及廟門公揖入賓入三揖至于階三讓公
升二等賓升
　(入廟門禮行于廟也公升/二等而賓乃升讓于君也)
大夫立于東夾南西面北上士立于門東北面西上小
臣東堂下南面西上宰東夾北西面南上内官之士在
宰東北西面南上介門西北面西上
　(東夾東堂也士與小臣南北相對皆西上者以君之/入在東也宰太宰東夾北東夾室也内官之士夫人)
　(之官内小臣之屬也在宰東北少退于宰也皆南上/者以君在南也介門西者三介先賓入及賓升堂仍)
　(立門西西上統于賓也○敖君善曰羣臣至是方即/位于廟則向者公亦不在廟明矣此其異于臣禮歟)
　(士冠士昏禮主人皆先待于廟乃出迎賓介位序于/内官之後見其不從賓而入變于聘時也上擯則隨)
　(公而入立于階下承擯紹擯亦隨入/立于士東少進負東塾北面東上)
公當楣北向至再拜賓降也公再拜賓西階東北面答
拜擯者辭(句/)拜也公降一等辭曰寡君從子雖將拜興
也賓栗階升不拜命之成拜(句/)階上北面再拜稽首
　(至再拜言其拜至之數也蓋公方一拜賓即降避而/公又一拜也西階東西階下之東也擯者辭辭其拜)
　(于下也拜也賓不從其辭而終拜于下也公降一等/辭又親辭之也擯者致公之意曰寡君從子而降雖)
　(將拜亦為君起然是時賓已再拜畢矣栗階郝仲輿/謂猶厯階一足一級升急趋命也賓升不拜已拜于)
　(下也君不敢受其拜下之禮故復命之成拜于上北/面再拜稽首從君命也○賈洺州曰主君雖辭賓猶)
　(終拜于下盡臣之禮為成拜而主君/之意猶以為不成故命之升成拜)
　　　右迎賓賓入　卿擯由下(句/)上贊(句/)下大夫也
　　　(郝仲輿曰擯贊禮者凡賓主升降行禮擯贊之/食卿則擯立堂下有事由下升其立堂上贊禮)
　　　(者食下大夫之擯也髙紫超曰卿位尊/故擯禮由下大夫位卑故賛禮由上)
士舉鼎去鼏于外(句/)次入陳鼎于碑南南面西上右人
抽扄坐奠于鼎西(句/)南順(句/)出自鼎西左人待載
　(郝仲輿曰舉鼏謂扛鼎入去鼏去鼎蓋外大門外次/入依門外之次在西者先入也碑在堂下庭中七鼎)
　(陳于碑南皆南向如門外之次西上上賓也首牛次/羊豕魚等横陳而東右人左人謂二人共舉鼎前者)
　(在西為右後者在東為左鼎既陳右一人自西抽扄/委于鼎西向南遂西出左一人立鼎東待升肉薦俎)
　(也/)
饔人以俎入陳于鼎南旅人南面加匕于鼎退
　(饔人掌割烹之事者旅人士旅食者也匕削木為匙/以取肉于鼎也敖君善曰饔人西面于鼎南陳俎俎)
　(南順旅人南面于鼎北加匕匕/北柄退蓋兼執匕俎者而言)
大夫長盥洗東南西面北上序進盥退者與進者交于
前卒盥序進南面匕載者西面
　(大夫操匕載肉者言長非一人也將匕盥手立于庭/中洗之東南向西盥手在北立者先盥盥卒仍退立)
　(以序進盥退者與進者交于所立位之前皆盥畢序/進碑南鼎北南向操匕舉肉而左人待載者立鼎東)
　(西面執俎/以載也)
魚腊餁載體進腠魚七縮俎寢右腸胃七同俎倫膚七
腸胃膚皆横諸俎垂之
　(魚乾魚腊乾禽餁熟也魚腊與三牲皆熟于鼎食禮/無腥鼎也載載俎之法也體牲與腊之體也進腠註)
　(見鄉飲酒記縮俎順俎直設也寢右魚卧俎上首向/右也牛羊各有腸胃腸胃各七四七二十八也倫膚)
　(饔人所倫之膚倫擇也少牢禮云饔人倫膚九垂之/見其長也少牢禮云腸三胃三垂及俎拒○賈洺州)
　(曰饗禮有腥鼎國語云王享用體薦體/薦則腥矣樂記云大享俎腥魚是也)
大夫既匕匕奠于鼎逆退復位
　(匕奠于鼎謂加匕于鼎/上也位東夾南之位)
　　　右鼎入載俎
公降盥賓降公辭卒盥公一揖一讓公升賓升宰夫自
東房授醯醬公設之賓辭北面坐遷而東遷所公立于
序内西向賓立于階西疑立
　(公降盥將設醯醬降東階下盥手也公辭辭賓之從/已也于是賓亦對而反位于階西小臣乃各執槃匜)
　(簟巾以就公盥宰夫由東房出以醯醬授公于戸牖/間公南面設于賓席蓋饌以醯醬為主故公親設之)
　(賓辭辭公親也公立設賓跪遷之東遷所者醯醬宜/居東公之始設當席中故賓為東遷于其所不敢煩)
　(公也公既設醯醬退立東序内西面賓立西階上少/西亦序内東向疑立不敢正對君也○髙紫超曰公)
　(親設醯醬敬賓之至也賓不敢當故坐遷之遷/所謂以賓所遷之所為所主人不更移設也)
宰夫自東房薦豆六設于醬東西上韭菹以東醓醢昌
本昌本南麋臡以西菁菹鹿臡
　(宰夫所薦豆凡六以西為上韭菹醓醢昌本三物為/一行列于北鹿臡菁菹麋臡為一行列于南醓肉汁)
　(也昌本菖蒲根也醢有/骨謂之臡菁蔓菁也)
士設俎于豆南西上牛羊豕魚在牛南腊腸胃亞之膚
以為特旅人取匕甸人舉鼎順出奠于其所
　(士所設俎凡七亦以西為上牛羊豕三物為一行列/于北魚腊腸胃為一行列于南而膚則特設之直豕)
　(與腸胃之東也順出猶序出也鼎實已載/于俎故以之出而奠于故所陳之處也)
宰夫設黍稷六簋于俎西二以並東北上黍當牛俎其
西稷錯以終南陳
　(二以並謂一黍一稷兩行而並列之也東北上黍謂/北一行之東以黍為上也錯以終謂稷西亦黍是黍)
　(與稷相間故言錯而北一行已畢故言終也南陳者/謂兩行並列自北而南黍之南則稷稷之南則黍也)
太羮湇不和實于鐙宰右執鐙左執蓋由門入升自阼
階盡階不升堂授公以蓋降出入反位公設之于醬西
賓辭坐遷之
　(太羮湇煮肉汁也不和不致五味也鐙瓦豆蓋鐙蓋/由門入以湇在爨爨在廟門外也以蓋降出者饌自)
　(外入為風塵故有蓋今鐙已設其蓋不用故宰以蓋/降而出也反位反東夾北西面之位公親設太羹重)
　(其質也賓辭辭公親設也/坐遷之亦東遷于其所也)
宰夫設鉶四于豆西東上牛以西羊羊南豕豕以東牛
　(鉶小鼎以盛羮之和者所謂陪鼎膷臐膮是也凡四/牛二羊豕各一設當六豆西六簋北也○賈洺州曰)
　(羮在鉶言之謂之鉶羮據器言之謂之鉶鼎正鼎之/後設之謂之陪鼎入庶羞言之謂之羞鼎其實一也)
飲酒實于觶加于豐宰夫右執觶左執豐進設于豆東
　(鄭康成曰食有酒者優/賓也設于豆東不舉也)
宰夫東面坐啓簋㑹各郤于其西
　(㑹簋蓋也下而仰曰卻/云各者六簋六蓋也)
　　　右設正饌(髙紫超曰設食之禮公先設醬次宰/夫設豆次士設俎次宰夫設黍稷次)
　　　(公設太羮次宰夫設鉶次設酒凡/七者備而古人飲食之道盡之矣)　賛者盥從
　　　俎升(賛者賛賓祭者/俎升則從升)　鉶芼牛藿羊苦豕薇皆
　　　有滑(芼菜也所以和羮/者藿苦薇皆菜名)
賛者負東房南面告具于公公再拜揖食賓降拜公辭
賓升再拜稽首
　(負東房背房戸立也告具告正饌備也公立東序内/正當房戸東南賛者南面告具于公揖食揖賓進食)
　(也/)
賓升席坐取韭菹以徧擩于醢(句/)上豆之間祭
　(擩染也韭菹醓醢居上列為上豆言韭菹等其豆凡/六皆徧取其物以擩于醢而祭之上豆之間也○敖)
　(君善曰此所擩者醓醢而下五豆惟云醢者省/文耳少牢禮尸取韭菹擩于三豆是其徵也)
賛者東面坐取黍實于左手徧又取稷徧反于右手興
以授賓賓祭之
　(徧徧取于三簋也先黍後稷不欲雜也每取黍稷皆/以右手而實于左手既則反于右手以授賓也○郝)
　(仲輿曰賓自取菹醢近/也賛者取黍稷授逺也)
三牲之肺不離(句/)賛者徧取之一以授賓賓興受坐祭
　(郝仲輿曰周人祭肺用所勝也凡祭祀之肺切而不/斷曰離食肺􁍬斷不離食便也三肺徧取合併一授)
　(不再授也黍稷言祭肺/言興受坐祭互見也)
挩手扱上鉶以柶徧擩之上鉶之間祭
　(郝仲輿曰捝手既祭以巾拭手扱插同柶匙也鉶羮/内有柶賓以柶初插牛鉶遂徧插三鉶合其味以祭)
　(于牛羊二/鉶之北也)
祭飲酒于上豆之間魚腊醬湇不祭
　(祭飲酒于上豆之間酒在豆東也/魚腊醬湇不祭非食物之盛者)
　　　右賓祭正饌
宰夫授公飯粱公設之于湇西賓北面辭坐遷之公與
賓皆復初位宰夫膳稻于粱西
　(穀以粱為貴故公親設之坐遷即湇西少遷也公與/賓皆復位公序内賓階西也膳進也或云當作設)
士羞庶羞皆有大(句/)蓋執豆如宰先者反之由門入升
自西階先者一人升設于稻南簋西(句/)間容人旁四列
西北上
　(羞進也品多曰庶肴美曰羞即下文膷臐等十六品/也每品以一大臠加豆上待祭曰大亦謂之膴言執)
　(于蓋豆之間見其兩執也如宰如其進太羮湇右執/豆左執蓋也庶羞十六豆執不必多人先者進授又)
　(反取之由門入爨在廟門外也最先一人升堂陳設/又一人往來取豆授共二人也簋西黍稷西也加豆)
　(别設于稻南簋西不與正饌接也正饌東庶羞西其/間容人賓于此出入也正饌堂中庶羞偏西故曰旁)
　(十六豆為四列每列各四西北/為上自西北屈折而東南也)
膷以東臐膮牛炙
　(膷牛臛臐羊臛膮豕臛有菜曰羮無菜曰/臛牛炙炙牛肉也○此北之第一行也)
炙南醢以西牛胾醢牛鮨
　(胾切肉鮨膾也牛胾西醢醢西/牛鮨○此自北之第二行也)
鮨南羊炙以東羊胾醢豕炙
　(羊胾東醢醢東豕炙○/此近南之第三行也)
炙南醢以西豕胾芥醬魚膾
　(豕胾西芥醬又西魚膾○此在南之末一行也以上/四節十六豆所謂旁四列也終魚膾始膷所謂西北)
　(上/也)
衆人騰羞者盡階不升堂授(句/)以蓋降出
　(衆人謂士執羞者自下升上曰騰授授先者一人也/以蓋降出謂既授豆啓豆蓋執以下階出廟門也)
　　　右設加饌　簠有蓋冪凡炙無醬(炙無醬已/有鹽者也)
賛者負東房告備于公
　(告備告庶/羞具備也)
賛升賓賓坐席末取粱即稻祭于醬湇間
　(升賓以公命命賓升席也坐席末者就加饌也先取/粱就取稻祭于醬湇間不于豆間者别于正饌也)
賛者北面坐徧取庶羞之大興一以授賓賓受兼一祭
之
　(賛者兼取一授賓賓兼一祭皆變于正饌/禮殺也一祭不言其所亦醬湇間可知)
　　　右賓祭加饌
賓降拜公辭賓升再拜稽首公答再拜賓北面自間坐
左擁簋粱右執湇以降公辭賓西面坐奠于階西東面
對西面坐取之栗階升北面反奠于其所降辭公公許
賓升公揖退于箱擯者退負東塾而立
　(賓降拜將食拜饌也自間坐跪于東西兩饌之間也/擁抱也簋粱粱在簋也取粱湇二者公所親設也以)
　(降者為公立于堂不敢坐食于席而欲食于西階下/也公辭辭降也奠粱湇于西階下示欲于此食也對)
　(者明所以降之意且從命也既對君跪取粱湇升奠/于原所從君命也復降辭公不敢勞公臨視也公許)
　(暫退東廂俟賓食也箱東夾之前/也擯退負東塾退立廟門外也)
賓坐遂卷加席公不辭賓三飯以湇醬
　(卷去重席不敢居隆禮也公不辭以其降等也是時/公在序外賓食在戸西蓋賛者以告公而公聽之也)
　(三飯以手三舉飯食也每飯必歠湇/以肴染醬三飯而止禮成于三也)
宰夫執觶漿飲與其豐以進賓挩手興受宰夫設其豐
于稻西庭實設賓坐祭遂飲奠于豐上
　(觶即前所實酒觶漿飲即前俟于東房之漿飲觶以/盛酒漿而豐以盛觶也賓興受受觶也庭實四馬皮)
　(也設之于庭故名庭實所以/侑賓食者遂飲飲酒漿也)
　　　右賓食
公受宰夫束帛以侑西向立賓降筵北面擯者進相幣
賓降辭幣升聽命降拜公辭賓升再拜稽首受幣當東
楹北面退西楹西東面立公一拜賓降也公再拜
　(侑勸也主君猶以食賓慇勤之意未至復發幣以勸/之也西向立序内位也其受束帛于序端賓降筵以)
　(君將有命也北面于西階上進相幣為君釋幣辭于/賓也降辭幣謂既受賜食不宜又辱賜幣也公于是)
　(降一等止其降且不許其辭賓即栗階升聴命也降/拜將受幣拜也受當東楹就君也北面臣禮也退西)
　(楹西東面立以公拜送也公/拜賓先降不敢俟成拜也)
介逆出賓北面揖執庭實以出公降立上介受賓幣從
者訝受皮
　(郝仲輿曰介逆出先賓出也賓在堂三介在門西北/面近門者先出曰逆賓北面揖揖執庭實者示親受)
　(也公降立俟賓反也上介受賓幣受于門外也從者/訝受皮謂君有司執皮送于門外賓從者迎受之也)
　　　右侑幣
賓入門左沒霤北面再拜稽首公辭揖讓如初升賓再
拜稽首公答再拜賓降辭公(句/)如初賓升公揖退于箱
　(郝仲輿曰賓入門復入也三飯可退矣公以幣侑待/于庭中故賓復入没霤入門内檐外没盡也北面再)
　(拜稽首謝公幣將告退也拜于門内公在庭也公辭/止其拜留之也揖讓如初升賓升則介亦復入門西)
　(賓再拜將更食也賓降辭/公辭其臨視如初禮也)
賓卒食㑹飯三飲不以醬湇
　(㑹飯謂黍稷黍稷亦簋皆有㑹稻粱無㑹故初三飯/即食稻粱此食黍稷也向者三飯乃飲此三飲蓋九)
　(飯也九飯大夫禮也不以醬湇不復用正饌也初/時食加饌用正饌此食正飯用庶羞互相成也)
挩手興北面坐取粱與醬以降西面坐奠于階西東面
再拜稽首公降再拜
　(髙紫超曰粱醬公所親設故賓親徹之奠于西階下/即向者賓欲降食之處再拜稽首卒食而拜也東面)
　(者以公在東宜向之也公/降再拜降阼階西面答也)
　　　右卒食
介逆出賓出公送于大門内再拜賓不顧
　(鄭康成曰初來揖讓而退不顧/退禮略也示難進易退之義)
有司卷三牲之俎歸于賓館魚腊不與
　(卷收也三牲之俎為正饌盡以歸賓尊之至也魚腊/禮輕故不與則腸胃膚不與可知○鄭康成曰歸俎)
　(者實/于篚)
　　　右賓出歸俎
明日賓朝服拜賜于朝拜食與侑幣皆再拜稽首訝聴
之
　(賜即食與幣也拜于朝謂拜于大門外皆再拜稽首/四拜四稽首也訝迎賓將命者聘禮記云卿大夫訝)
　(大夫士訝此大夫則士訝也聴謂入吿出報也凡拜/賜不相見○髙紫超曰既拜食又拜幣以主意稠叠)
　(故賓亦兩拜/之欲其稱也)
　　　右賓拜賜
上大夫八豆八簋六鉶九俎魚腊皆二俎魚腸胃倫膚
若九若十有一下大夫若七若九
　(八豆加茆菁麋臡八簋加黍稷各一六鉶加羊豕九/俎加鮮魚鮮獸也皆二俎謂乾者一鮮者一也魚與)
　(牛羊腸胃倫膚三者各俎所載又以命數為差九謂/再命者也十一謂三命者也七謂一命者也九或上)
　(或下者謂小國之卿大國次國之大夫/皆再命者也卿則曰上大夫則曰下)
庶羞西東毋過四列上大夫庶羞二十加于下大夫以
雉兔鶉鴽
　(西東西列東列也先言西者西為上也下大夫庶羞/十六西東四列上大夫加雉兔鶉鴽四豆為二十然)
　(陳設之法東西皆不過四列四豆加南為一/列南北五東西仍四也鴽鶉屬田鼠所化)
　　　右食上大夫禮(此言公食上大夫異/于下大夫之數也)　上大夫
　　　蒲筵加萑席其純皆如下大夫純　上大夫庶
　　　羞酒飲漿飲庶羞可也(髙紫超曰上大夫庶羞/多言于酒飲漿飲之時)
　　　(雖食庶/羞亦可)
若不親食使大夫各以其爵朝服以侑幣致之豆實實
于罋陳于楹外二以並北陳簋實實于篚陳于楹内兩
楹間二以並南陳庶羞陳于碑内庭實陳于碑外牛羊
豕陳于門内西方東上賓朝服以受如受饔禮無儐明
日賓朝服以拜賜于朝訝聽命
　(致食使大夫上下各以賓爵如初戒分敵則易親也/菹醢不用豆寔于甕黍稷不用簋寔于篚牛羊豕鼎)
　(俎之寔不殺故生致之如受饔禮如聘禮受饔餼之/禮也儐謂賓以皮帛儐禮使者也受饔有儐而此無)
　(儐故特/明之)
　　　右致食
大夫相食親戒速迎賓于門外拜至皆如饗拜降盥受
醬湇侑幣束錦也皆自阼階降堂受授者升一等賓止
也賓執粱與湇之西序端主人辭賓反之卷加席主人
辭賓反之辭幣降一等主人從受侑幣再拜稽(當作頓/字之誤)
(也賈洺州曰左傳哀十七年孟武伯曰非天子寡君/無所稽首若然臣于君乃稽首平敵相拜當頓首)首
主人送幣亦然辭于主人降一等主人從卒食徹于西
序端東面再拜降出其他皆如公食大夫之禮
　(親戒又親速敬賓之至也如饗拜如大夫相享之拜/蓋古本有公享大夫禮而附大夫相享于其中今其)
　(禮亡不可考矣受醬湇蓋家臣奉之出大夫親設之/必降盥而受者敬之至也侑用束錦别于君也皆自)
　(阼階降堂受言皆者謂受醬受湇受幣也降堂止于/階上而授者升一等中等相授也大夫士之階皆三)
　(等不受于堂避君也中等相授異于士也賓止不從/降也主人三降而賓不從者以主人降堂不至地也)
　(○髙紫超曰此大夫相食異于公禮者九親戒速一/也迎賓門外二也降堂受醬湇幣三也賓執粱湇之)
　(西序四也辭卷加席五也受侑幣主人送幣皆頓首/六也賓辭幣辭主人臨食皆止降一等七也卒食徹)
　(于西序端八也卒食再拜不稽首九也舉/此九者而公與大夫尊卑之数較然矣)
若不親食則公作大夫朝服以侑幣致之賓受于堂無
儐
　(主人有他故不親食公必使其同爵者為之致禮蓋/列國賓來國之公事君臣一也受于堂無儐與受君)
　(禮固/也)
　　　右大夫相食
　　饗禮(闕/)
　禮經本義卷七
欽定四庫全書
　禮經本義卷八
　　　　　　　　　　　　　無錫蔡徳晉撰
　賓禮
　　士相見之禮
　　　(郝仲輿曰此士君子初相接之禮也古之君子/論行而結交行苛同矣末遽合也必有介以相)
　　　(見有辭以相命有摯以相將有儀以相敬然後/無苛合而免失身之悔獨舉士者以其分卑而)
　　　(守禮/也)
摯冬用雉夏用腒左頭奉之
　(摯執之而至以將其厚意者士用雉象文明在野也/乾禽謂之腒夏必用雉之乾者蓋雉不可生得故恒)
　(用死者夏月則恐其臭腐故也左/頭奉之謂奉雉者必以頭向左)
曰某也願見無由達某子以命命某見主人對曰某子
命某見(句/)吾子有辱(句/)請吾子之就家也某將走見
　(曰介告擯者之語也主人使擯者請事于門外賓使/介告以求見之意無由達言乆無因以自達也某子)
　(所因以為先容者以命以主人之命也蓋賓先有人/𨗳意于主人主人許之故賓謙言某子以主人之命)
　(命已來見明不敢徑見也主人對擯者傳主人意以/對賓也言某子命已往見賓則已宜先往今賓乃自)
　(屈辱而來見已非所敢當故請賓反于家而已將奔/走往見之也敖君善曰走言其不敢緩也○鄧元錫)
　(曰某也願見無由達言嚮慕素也某子以命命某見/以介紹先也敬其始也髙紫超曰將走見謂造其家)
　(以見/之)
賓對曰某不足以辱命請終賜見主人對曰某不敢為
儀固請吾子之就家也某將走見
　(命謂吾子就家之言不敢為儀言已真欲就/見非徒為辭讓之虚文也再請之故曰固)
賓對曰某不敢為儀固以請主人對曰某也固辭不得
命將走見聞吾子稱摯敢辭摯
　(請請終賜見也不得命不得見許之命也稱舉也許/其見復辭其摯賓客之禮尚辭讓也○髙紫超曰將)
　(走見謂將趨/而出謁也)
賓對曰某不以摯不敢見主人對曰某不足以習禮敢
固辭
　(敖君善曰禮謂授受往/來之禮蓋指摯而言)
賓對曰某也不依于摯不敢見固以請主人對曰某也
固辭不得命敢不敬從
　(敖君善曰依于摯/言托之以為重)
出迎于門外再拜賓答再拜主人揖入門右賓奉摯入
門左主人再拜受賓再拜送摯出
　(主人入大門右賓入大門左以東為/右西為左也出謂見畢而賓出也)
主人請見賓反見退主人送于門外再拜
　(賓既出主人又請見者謂入門拜受拜送時賓主俱/矜莊歡心未交故主人又請見而賓反見之留伸欵)
　(曲也退反見/畢而賓退也)
　　　右請見(劉原父曰士相見之禮必依于介紹言/其不苟合也必依于摯言其道可親也)
　　　(賓至門主人三辭見賓稱摯主人三辭摯所以/致尊嚴也○陳後山曰宗周之制士見于大夫)
　　　(公卿介以厚其别詞以正其名摯以効其情儀/以致其敬四者備矣謂之禮成是以貴不凌賤)
　　　(下不援上謹其分守順于時命志不屈而身不/辱以成其善當是之時豈特士之自賢蓋亦有)
　　　(禮為之節也夫相見所以成禮而其弊必至于/自鬻故先王謹其始以為之防而士者世守焉)
主人復見之以其摯曰向者吾子辱使某見請還摯于
將命者主人對曰某也既得見矣敢辭
　(復見之者禮尚往來也其摯謂向時所執以來者也/曰擯者請事相告之辭言向者吾子枉辱使我得見)
　(子今者之來以原摯還于將命者謙辭也主人/復見之則主人為賓賓為主人迭為賓主也)
賓對曰某也非敢求見請還摯于將命者主人對曰某
也既得見矣敢固辭
　(鄭康成曰言不敢求見/嫌䙝主人不敢當也)
賓對曰某不敢以聞固以請于將命者主人對曰某也
固辭不得命敢不從
　(賈洺州曰上云非敢求見此云不敢/以聞耳聞疏于目見蓋不敢當也)
賓奉摯入主人再拜受賓再拜送摯出主人送于門外
再拜
　　　右復見
士見于大夫終辭其摯
　(郝仲輿曰終辭其摯以將不親答也受而不答則疑/于君答則疑于敵使人還則疑于待舊臣故終不受)
　(也/)
于其入也一拜其辱也賓退送再拜
　(郝仲輿曰入入大門内一拜不再拜也士答必再拜/拜辱不再而拜送再者凡送拜必再也送而一拜惟)
　(䘮為然○鄭康成曰大夫于士不/迎入一拜正禮也送再拜尊賢也)
　　　右士見大夫
若嘗為臣者則禮辭其摯曰某也辭不得命不敢固辭
　(嘗為臣謂士昔曽為大夫家臣也禮辭一辭/而許也將不答而聴其以摯入有臣道也)
賓入奠摯再拜主人答一拜
　(奠摯奠其摯于地不敢授/也答一拜者主人尊也)
賓出使擯者還其摯于門外曰某也使某還摯賓對曰
某也既得見矣敢辭擯者對曰某也命某某非敢為儀
也敢以請賓對曰某也夫子之賤私不足以踐禮敢固
辭擯者對曰某也使某不敢為儀也固以請賓對曰某
固辭不得命敢不從再拜受
　(賓出主人不拜送以其嘗為臣也還其摯者以不親/答也還摯而擯者自為之辭亦以主人尊也命某謂)
　(命某還摯也非敢為儀言必欲還之也賤私家臣也/踐禮行賓客之禮也受必再拜象受于主人也○髙)
　(紫超曰已嘗為臣則有役使之義故不固辭其摯然/以其今已不為臣則又不敢當其禮故亦終還其摯)
　(也/)
　　　右嘗為臣者見于大夫
下大夫相見以雁飾之以布維之以索如執雉
　(郝仲輿曰下大夫對卿而言也摯用雁取識時有序/也飾之以布衣之也維之以索束縛之也如執雉左)
　(其首/也)
上大夫相見以羔飾之以布四維之結于面左頭如麛
執之
　(上大夫卿也摯用羔取其羣而不失類跪乳而有禮/也結于面謂以繩維四足出背上結于胸前也麛鹿)
　(子鹿野物難馴執必四/維之執羔如執鹿也)
如士相見之禮
　(郝仲輿曰如士相見者謂大夫相見之/摯雖異而賓主拜送之儀與士同也)
　　　右大夫相見
始見于君執摯至下容彌蹙
　(始見于君謂大夫士庶始見君也至下敖君善云謂/當帶禮凡奉者當心提者當帶此執物髙下之節執)
　(摯當帶見至尊者之禮也容容貌也彌甚也蹙恭敬/不寧之貌○髙紫超曰下卑下之義康成以下為君)
　(所非/是)
庶人見于君不為容進退走
　(郝仲輿曰不為容不/尚容飾也走疾行也)
士大夫則奠摯再拜稽首君答一拜
　(君于士不答拜此與大夫同答一拜者以新升為士/者言也庶人則不答庶人之摯鶩○仲輿曰此以上)
　(臣見君/之儀)
若他邦之人則使擯者還其摯曰寡君使某還摯賓對
曰君不有其外臣臣不敢辭再拜稽首受
　(他邦之人鄰國之臣也還其摯以非己臣也不有言/外之也不敢辭尊君也再拜稽首受亦若受于君前)
　(然也○郝仲輿曰此異/邦人見國君之禮儀)
凡燕見于君必辯君之南面若不得則正方(句/)不疑君
君在堂升見無方階(句/)辯君所在
　(燕見謂私見非公朝行禮時也君南面臣北面禮也/燕見君有時不南面則臣必辯方正方而立不疑立)
　(邪向也凡言疑者立不定之貌君在堂臣升堂見不/論東西階唯辯君所在君在堂東則升東階在堂西)
　(則升西階故曰無方也/○此燕見于君之儀)
　　　右見于君
凡言非對也妥而後傳言
　(言非對謂自與人言非應答也妥安也傳出也謂安/和其志氣乃出言不可忽遽易所謂易其心而后語)
　(也○髙紫超曰妥安坐也妥而后/傳言欲其容止安舒慮事周盡也)
與君言言使臣與大人言言事君與老者言言使弟子
與幼者言言孝弟于父兄與衆言言忠信慈祥與居官
者言言忠信
　(言使臣言禮也言事君言忠也言使弟子言慈也言/慈祥言善也言忠信言誠也仕者患不誠也○敖君)
　(善曰此陳與人言之義而言各主于/一端者但舉其切要者以為法也)
凡與大人言始視面中視抱卒視面毋改(句/)衆皆若是
　(大人卿大夫也始視面觀其顔色可言否也抱胸懐/間也中視抱容其思之且為敬也卒視面察其納己)
　(言否也毋改凝視不逰目/也衆皆若是儀無異也)
若父則遊目毋上于面毋下于帶若不言立則視足坐
則視膝
　(子與父言主孝不言敬逰目廣視可也然上不過面/下不過帶致愛致慤也視足視膝異于言時且益恭)
　(也/)
　　　右言視之法
凡侍坐于君子君子欠伸問日之早晏以食具告改居
則請退可也
　(君子謂卿大夫及國中賢者氣乏則欠體疲則伸問/日早晏則坐乆也以食具告謂從者以饔飱既具告)
　(將飲食也改居謂變動其居處禮卑幼于尊長請見/不請退然數者有其一則請退亦可恐妨君子就安)
　(也/)
夜侍坐問夜膳葷請退可也
　(問夜問漏刻也膳食也葷辛臭之菜葱/蒜之屬也食之以止卧二者皆倦徵也)
　　　右侍坐請退之節
若君賜之食則君祭先飯徧嘗膳飲而俟君命之食然
後食若有將食者則俟君之食然後食
　(君賜食謂侍食于君也主賓敵賓先祭臣侍食則君/祭臣不敢祭也先飯徧嘗膳示為君嘗食也飲所以)
　(澆飯三飯告飽而飱則用飲君未飱臣飲而俟君命/之食乃食也將進也進食者宰夫也有宰夫則侍食)
　(者不先嘗惟俟君之所食然後食之蓋周禮/膳夫授祭品嘗食王乃食嘗食本宰夫職也)
若君賜之爵則下席再拜稽首受爵升席祭卒爵而俟
君卒爵然後授虛爵
　(賜爵酌酒以賜也臣先卒爵亦先飯嘗膳/之意授虚爵授于司爵者亦先君授之也)
退坐取屨隠避而后屨君為之興則曰君無為興臣不
敢辭君若降送之則不敢顧辭遂出
　(退既飲食退也始升席脫屨西階下退則跪取著之/隠避隠藏逥避也君為之興為臣退而起也云不敢)
　(辭者明已不敢與君為禮也不顧辭不迴顧君告辭/也敖君善曰送之亦當至門君于士尊卑懸絶乃降)
　(送之其禮太崇/故益不敢當)
大夫則辭(句/)退(句/)下(句/)比及門(句/)三辭
　(大夫貴與士異禮故得辭退則君興下/降則君降及門則君送凡三辭于君也)
　　　右侍飲食于君
若先生異爵者請見之則辭辭不得命則曰某無以見
辭不得命將走見先見之
　(異爵者謂卿大夫爵尊于士者也則辭辭其以尊就/卑也某無以見謙己無徳能無可以見也將走見言)
　(當趋出見之也先見之謂先拜見/之禮所謂主人敬客則先拜客也)
　　　右尊者請見
凡執幣者不趨容彌蹙以為儀
　(執幣執皮帛以行禮也不趨緩步也容/彌蹙容貌愈恭謹也言以是為威儀也)
執玉者則唯舒武舉前曳踵
　(執玉執圭璧以行禮舒徐也武足跡也舉前/起足趾也曳踵謂足跟不離地舒武之貌)
　　　右執幣玉之儀
凡自稱于君士大夫則曰下臣宅者在邦則曰市井之
臣在野則曰草茅之臣庶人則曰刺草之臣他國之人
則曰外臣
　(士大夫現為臣者也宅者未仕而家居者也/在邦在城郊也在野居郊外也刺猶剗除也)
非以君命使則不稱寡大夫士則曰寡君之老
　(此擯賛者辭也禮大夫以公事使公士擯則稱寡大/夫寡君之老否則稱名故此言非以君命使則不稱)
　(寡大夫如以君命使而公/士擯則曰寡君之老也)
　　　右稱辭
　
　
　
　
　
　
　
　
　
　
　
　禮經本義卷八
欽定四庫全書
　禮經本義卷九
　　　　　　　　　　　　　　無錫蔡徳晉撰
　賓禮
　　聘禮
　　　(此諸侯相聘之禮大問曰聘小聘曰問凡諸侯之/邦交嵗相問也殷相聘也問使大夫聘則使卿)
君與卿圖事遂命使者使者再拜稽首辭君不許乃退
　(卿執國政者大國三卿五大夫圖事謂圖保境睦鄰/出聘之事使者即卿也謀定遂于三卿中擇一人命)
　(之再拜稽首辭恐才徳之不稱也君/不許乃退不敢以危難避國事也)
既圖事戒上介亦如之宰命司馬戒衆介衆介皆逆命不辭
　(上介大夫為之所以副使者或聘使有故則上介攝/其事是其任亦重故亦稽首辭如使者宰冢宰也衆)
　(介士為之夏官司馬之屬司士掌作士適四方使為/介故宰命司馬戒之逆迎也迎君命而受之也衆介)
　(無應對危辱之責為君奔走職也故直受/不辭敖君善曰衆介受命亦當再拜稽首)
宰書幣命宰夫官具
　(書記數也幣所齎玉帛皮馬之/類官具使衆官具幣及行糧也)
　　　右命使介具聘物　乆無事則聘焉(無事謂無/盟㑹之事)
　　　　多貨則傷于徳幣美則沒禮賄在聘于賄(聘/物)
　　　(有常數若多用之則有重貨之意而傷害于徳/矣聘幣有常制若美為之則過于禮而禮為之)
　　　(沒矣在察也唯賄是/察是聘以賄而已也)　既受行出遂見宰問幾
　　　月之資(郝仲輿曰既受行謂使臣初受君/命逺行問幾月之資計行糧也)
及期夕幣使者朝服帥衆介夕
　(髙紫超曰夕幣夕而展幣也以厥明將受幣/啓行故先于夕展數而示使者重其事也)
管人布幕于寢門外官陳幣(句/)皮北首西上加其奉于
左皮上(句/)馬則北面奠幣于其前
　(管人有司掌勞辱之事者布幕所以承幣也寢門外/路寢門外正朝也官即官具之官皮虎豹熊麋等皮)
　(皮首向北變于執也西上放設時之位也奉所奉以/致命者謂束帛也左皮尊故加所奉于其上馬各一)
　(人右牽之北面猶北首也幣/帛奠于幕上當左馬之前)
使者北面衆介立于其左東上卿大夫在幕東西面北上
　(使者北面答君命也衆介立于其左西為左也卿大/夫在幕東西面避使者也○賈洺州曰大夫當北面)
　(今與卿同西/面是避使者)
宰入告具于君君朝服出門左南嚮史讀書展幣宰執
書告備具于君授使者使者受書授上介公揖入
　(告具告所陳者已具也出門左者君出入由闑東也/書所載聘享名物之數者讀其書之所有而一一校)
　(數之慮或有遺忘也展省視也公入必揖禮羣臣也/○鄭康成曰史幕東西面讀書賈人坐撫其幣每者)
　(曰在必西面者欲君與使者俱見之也史展幣畢以/書還授宰宰既告備以授使者其受授皆北面髙紫)
　(超曰古人出使于幣帛之數猶一一校數之其慎重/如此而後世富鄭公使契丹乃至不見國書不識其)
　(中作何語亦大異于古/人展幣讀書之意矣)
官載其幣舍于朝上介視載者所受書以行
　(官載其幣謂從行官屬以車載幣也舍于朝者公幣/不可以入私家也丄介視所載之物并視所受之書)
　(欲驗其數相符合否/也以行待旦行也)
　　　右夕陳幣授使者　使者既受行日朝同位(受/行)
　　　(日謂君命以啓行之日而臣受之也使者有卿/有大夫有士常時朝位各異既受行日而朝則)
　　　(位並同北面東上以/别于臣之處者也)
厥明賓朝服釋幣于禰有司筵几于室中祝先入主人
從入主人在右再拜祝告又再拜釋幣制𤣥纁束奠于
几下出
　(此使臣將行告其家廟也厥明夕幣之明日使者謂/之賓以其將為賓于他國也釋奠也禰父廟奠幣于)
　(禰告為君使也筵几以安神筵東向几居右蓋亦蒲/筵漆几也室中奥也上云賓此以在廟故更云主人)
　(在右在祝之右幣制幣合于法度者十端曰束毎匹/捲兩端束五匹也  鄭康成曰丈八尺曰制二制合)
　(之束十制五合𤣥纁/之率𤣥居三纁居二)
主人立于户東祝立于牖西又入取幣降卷幣實于笲
埋于西階東
　(主人與祝必稍立室外乃復入者鄭康成謂少頃之/間示有俟于神髙紫超謂幽明理殊故皆出以俟神)
　(之來格是也幣必盛以器而/埋之者神物不欲令人䙝也)
又釋幣于行
　(行者道路之神將有事于道路故釋幣以告之康成/謂先神之位在廟門外西方為軷壇厚二寸廣五尺)
　(輪四尺不言/埋幣可知也)
遂受命
　(謂帥介以受/命于朝也)
上介釋幣亦如之
　(如其于禰/與行也)
　　　右使介釋幣于禰及行
上介及衆介俟于使者之門外使者載旜帥以受命于朝
　(髙紫超曰通帛為旜孤卿所建也朝之命使邦國所/瞻故載旜以表之○鄭康成曰俟于門外東面北上)
君朝服南嚮卿大夫西面北上君使卿進使者使者入
及衆介隨入北面東上君揖使者進之上介立于其左
接聞命
　(南嚮亦在路門外之左也使卿進使者重其事也揖/使者進之有命宜相近也上介立于使者西接聞君)
　(命為使者或有故則上/介攝使事宜與聞之也)
賈人西面坐啓櫝取圭垂繅不起而授宰宰執圭屈繅
自公左授使者使者受圭同面垂繅以受命既述命同
面授上介上介受圭屈繅出授賈人衆介不從
　(賈人庶人在官知物價者櫝蔵圭之器繅畫繒所以/藉王而又掩其上者也象水草之文故亦謂之藻櫝)
　(設于西以其出聘賓之也賈人向西跪取敬也繅有/組垂解組以呈圭也不起跪授也屈繅斂繅不使垂)
　(也自公左賛幣自左也同面者宰就使者北面授之/使者受圭與宰並立同北面也命謂往鄰國通問之)
　(語及飭遣使臣之詞也述命近臣傳述君之命也君/己命之近臣又傳述之重失誤也出授賈人俾蔵之)
　(而行也衆介不從不從上介出也上介出授賈人畢/仍入受享○周章成曰聘圭與封圭不同封圭唯朝)
　(王及兩君相見用之若遣使出聘所用之圭下于封/圭一等所謂瑑圭璋璧琮以聘頫是也封圭制度桓)
　(圭信圭躬圭繅皆三采三就榖璧蒲璧繅皆二采二/就至于聘圭則一槩二采一就耳其寸數桓圭九寸)
　(則聘圭八寸信圭躬圭七寸則聘圭六寸榖璧蒲璧/五寸則聘圭四寸亦不同也髙紫超曰垂繅以示文)
　(屈繅以/示敬)
受享束帛加璧受夫人之聘璋享𤣥纁束帛加琮皆如
初
　(享獻也既聘又獻所以厚恩禮也享用束帛加璧于/帛上夫人亦有聘享其聘以璋享用𤣥纁束帛加琮)
　(于帛上如初謂同面/述命及授上介諸禮)
遂行舍于郊斂旜
　(髙紫超曰郊外無人故斂/旜亦取文徳内蔵之意也)
　　　右受命遂行　所以朝天子圭與繅皆九寸剡
　　　上寸半厚半寸博三寸繅三采六等朱白蒼問
　　　諸侯朱緑繅八寸皆𤣥纁繫長尺絢組問大夫
　　　之幣俟于郊為肆又齎皮馬(圭與繅皆九寸謂/公所執桓圭也剡)
　　　(上寸半謂圭長九寸剡其上左右各寸半也圭/形上狹下寛狹處厚半寸寛處博三寸繅三𤣥)
　　　(一采為二等相間而為六等也問諸侯諸侯相/問也繅朱緑二采也賈洺州謂上公朝天子圭)
　　　(與繅皆九寸則自相朝亦九寸上公遣臣相問/圭與繅皆八寸則遣臣問天子亦八寸也朝聘)
　　　(之繅皆以𤣥纁之帛為之蓋表𤣥而纁裏也繫/繅之繫也絢采色繫以絢組為之問大夫之幣)
　　　(俟于郊者待使者行乃授之也不于/朝避君禮也肆陳列也齎猶付也)　凡四器
　　　者惟其所寶以聘可也(四器聘享君及夫人共用/四玉器也公侯伯之所寳)
　　　(者圭璋璧琮子男之所寳者璧琮璜琥唯其所/寳以聘是以公侯伯聘用圭璋享用璧琮子男)
　　　(聘用璧琮/享用琥璜)　出祖釋軷祭酒脯乃飲酒于其側
　　　(祖始也始行也釋猶奠也祖祭道路之神謂之/軷取軷渉山川之義山行為軷水行為渉也其)
　　　(祭委土為山以酒脯祈告焉餞行者相/與飲酒于其側禮畢乘車轢之而遂行)
若過邦至于境使次介假道束帛將命于朝曰請帥(句/)
奠幣
　(境所過邦之境也次介士也假道借路以往也將命/奉主君命以請也朝即所過國君之朝也請帥者請)
　(人𨗳以出境也奠幣奠束帛于地不敢直受以明敬/也○鄭康成曰至境而假道諸侯以國為家不敢直)
　(往也髙紫超曰封境各有專守不敢/踰越故古者必假道以盡過賓之禮)
下大夫取以入告出許遂受幣餼之以其禮上賓太牢
積唯芻禾介皆有餼士帥沒其境
　(餼生牲也上賓即使者餼以太牢則上介少牢羣介/特牲也米禾薪芻皆謂之積積唯芻禾則無薪與米)
　(也以使者非為彼來故輕其禮士帥遣士引𨗳没其/境盡彼國界也○髙紫超曰主國遣士𨗳之為之防)
　(寇盜而又餼之以芻/牢盡主人之禮也)
誓于其境賓南面上介西面衆介北面東上史讀書司
馬執策立于其後
　(誓于其境誓而後入也蓋卿行旅從故戒誓從行之/衆所過勿侵犯也賓南面専威信也史于衆介之前)
　(北面讀書以勅告士衆司馬主軍法執策立于後以/示犯禁行罰之意也○敖君善曰此當在次介假道)
　(而復命之時言于此者終上事而後及之也春秋傳/昭六年楚公子棄疾聘晉過鄭禁芻牧採樵不入田)
　(不樵樹不採蓻不抽屋不强匄誓曰有犯/命者君子廢小人降此所誓者其類之乎)
　　　右假道
未入境一肄
　(境所聘之國境也肄習也預/習聘享威儀之節重失誤也)
為壝壇畫階帷其北無宫朝服無主無執也介皆與北
面西上
　(累土為圍曰壝壝壇壝土以象壇場也畫階畫地以/象東西階也帷其北以象房室也無宫不為外垣也)
　(無主不立主人不敢攝尊也無執不執/圭玉不陳重器也但習其威儀而已矣)
習享士執庭實習夫人之聘享亦如之習公事不習私
事
　(士衆介也公事聘享與問/大夫也私事謂私覿私面)
　　　右習儀
及境張旜誓
　(張旜所以表其至也誓將入境申禁行旅也髙紫超/曰及境而將行禮恐後者怠肆不謹疎于禮節故嚴)
　(誓/之)
乃謁闗人闗人問從者幾人以介對
　(闗人司闗之屬闗逺郊而境上封為出入往來處司/闗使其屬分守之故入必先謁之問從者幾人將預)
　(備牲牽芻米之數止以介對不敢以餘𨽻煩主/人也禮上公使七介侯伯使五介子男使三介)
君使士請事遂以入境
　(使者既謁闗人暫止境上闗人以告/君君使士請問來事遂𨗳以入也)
　　　右謁關人
入境斂旜乃展
　(斂旜變于始入也展展視玉帛皮馬之類恐/逺道齎持疎虞也亦因境上之館而為之)
布幕賓朝服立于幕東西面介皆北面東上賈人北面
坐拭圭遂執展之上介北面視之退復位退圭陳皮北
首西上又拭璧展之㑹諸其幣加于左皮上上介視之
退馬則幕南北面奠幣于其前展夫人之聘享亦如之
賈人告于上介上介告于賓有司展羣幣以告
　(上介北面視圭蓋進違其位故既視而退復位也退/圭圭既展即蔵不陳設也㑹合也謂以璧合于幣而)
　(總加于皮上也幕南北面陳于幕之南而北首也賈/人告告展畢也有司賓介之執事者羣幣聘羣臣及)
　(私覿/之幣)
及郊又展如初及館展幣于賈人之館如初
　(郊逺郊也天子逺郊百里上公五十里侯伯三十里/子男十里近郊各半之及郊又展亦因逺郊内之候)
　(館為之館國中舍也即後章卿所致者此以展幣而/連及之賈人之館館之旁室也展幣不于賓館者慮)
　(主國使命往來/見之為不恪也)
　　　右展幣
賓至于近郊張旜君使下大夫請行(句/)反(句/)君使卿朝
服用束帛勞
　(郝仲輿曰使下大夫請行請使臣所往不敢必其為/已至也下大夫反告君乃執主人之禮使上大夫束)
　(帛朝服迎勞慰其逺來勤劬也○鄭康成曰請行問/所之也士請事大夫請行卿勞彌尊賓也髙紫超曰)
　(前已使士請事恐其或更有他往故復使下/大夫請行蓋不敢當其聘禮故詳慎如此)
上介出請入告(句/)賓禮辭迎于舍門之外再拜勞者不
答拜賓揖先入受于舍門内勞者奉幣入東面致命賓
北面聽命還少退再拜稽首受幣勞者出授老幣
　(郝仲輿曰上介出請所事入以勞者之意告賓賓禮/辭而后出迎于館舍門外再拜拜主君之命也勞者)
　(不答拜奉使不敢承其禮也賓揖先入導客也受受/其勞幣也于舍門内不登堂也勞者奉幣入入門左)
　(也致命致主君之命東面以賓禮待之也賓北面聽/從臣禮也還少退避不敢當也授老幣賓受束帛以)
　(授家/臣也)
出迎勞者勞者禮辭賓揖先入勞者從之乘皮設賓用
束錦儐勞者勞者再拜稽首受賓再拜稽首送幣勞者
揖皮出乃退賓送再拜
　(郝仲輿曰出迎賓自出迎也乘皮設賓設四皮于門/内也禮賓曰儐親奉束錦以儐勞者束錦以先皮也)
　(勞者拜而稽首敬使者如敬聘君也勞者/乃揖賓有司之執皮者出受之以退也)
夫人使下大夫勞(句/)以二竹簠方(句/)𤣥被纁裡有蓋其
實棗烝栗擇兼執之以進賓受棗大夫二手授栗賓之
受如初禮(句/)儐之如初
　(夫人使勞之者以其亦奉命而聘享已也使下大夫/降于君也竹簠方器以竹簠而方也蓋簋圓簠方此)
　(則以簠而方也被巾也簠有蓋以被覆之其色則𤣥/以纁為裡烝熟之也擇選之也兼執謂二手各執一)
　(簠賓受棗大夫乃併二手授栗如初禮如受君勞之/禮○髙紫超曰賓國有聘享夫人之禮則夫人亦宜)
　(有以勞之先王于男女之分未嘗不嚴而于/内外之情又未嘗不浹仁之至義之盡也)
　　　右郊勞　辭曰非禮也敢對曰非禮也敢(辭曰/不受)
　　　(而言也辭與對各言/敢者皆謂不敢也)
下大夫勞者遂以賓入至于朝主人曰不腆先君之祧
既拚以俟矣賓曰俟間
　(下大夫既勞賓遂𨗳賓以入至朝門外入告君主人/即主君也逺祖廟曰祧拚掃除也聘禮行于廟主人)
　(不敢稽賓故曰拚以俟賓則欲沐浴齋戒以致誠故/曰俟間謂俟主人得暇之時謙詞也○髙紫超曰後)
　(世若鄭伯如晉晉人以魯喪不之見則與所謂拚除/先君之祧者異矣郝仲輿曰賓曰俟間者行色倉猝)
　(休沐而后可進不敢自言/間而言侯君間辭之婉也)
大夫帥至于館卿致館賓迎再拜卿致命賓再拜稽首
卿退賓送再拜
　(賓既請俟間大夫乃帥引賓至館君使卿致館于賓/賓迎入卿致主君館賓之命賓再拜受也○郝仲輿)
　(曰賓至不先授館者主人敏于承事即掃宗廟以迎/賓未敢以私室䙝之也及賓俟間而後致館體其私)
　(也致必以卿重其禮也賓先/至朝後適館不敢先即安也)
　　　右致館　卿館于大夫大夫館于士士館于工
　　　商(郝仲輿曰館不于敵者使賓全其尊使館主/人嚴其敬也康成謂館賓必于廟竊意賓受)
　　　(大禮或假大夫家廟其/羣居未必皆在人廟)　管人為客三日具沐
　　　五日具浴(管人司館舍/者客謂使臣)
宰夫朝服設飱(句/)飪一牢在西鼎九羞鼎三腥一牢在
東鼎七堂上之饌八西夾六門外米禾皆二十車薪芻
倍禾
　(宰夫士之主膳羞者熟食曰飱有腥而言飱者賓即/次未舉火所饋以熟食為主也飪烹也牛羊豕具為)
　(一牢飪一牢腥一牢庭中之饌也鼎九牛也羊也豕/也魚也腊也腸胃也膚也鮮魚也鮮腊也羞鼎陪鼎)
　(也以其實言之則曰羞以其陳言之則曰陪三者膷/臐膮也腥割而未烹者鼎七無鮮魚鮮腊也堂上八)
　(西夾六豆簋之數也○賈洺州曰饔餼則生腥飪皆/具而又多餘物飱則惟腥飪而已鄭康成曰堂上八)
　(豆八簋六鉶兩簠八壺西夾六豆六簋四鉶兩簠六/壺米陳門東禾陳門西薪芻各四十車凡此所陳皆)
　(如饔/餼)
上介飪一牢在西鼎七羞鼎三堂上之饌六門外米禾
皆十車薪芻倍禾衆介皆少牢
　(衆介少牢有羊豕無牛也其鼎/五羊豕魚腊膚也無堂上之饌)
　　　右設飱　飱不致(句/)賓不拜沐浴而食之(飱不/致者)
　　　(不以束帛致命設之而已以飱禮輕也不致命/故賓不拜沐浴道路風塵自潔清也沐浴而後)
　　　(食亦以尊主/國君之賜)
厥明訝賓于館
　(厥明賓至館之明日也訝以君命迎之/也鄭康成曰此訝下大夫也亦皮弁)
賓皮弁聘至于朝賓入于次乃陳幣
　(皮弁卿大夫以上朝服之冠也春官司服云視朝服/皮弁服次朝門外設帷暫止也入于次者俟有司之)
　(陳其聘禮也鄭康成曰有司入于主國廟門外/以布幕陳幣如展幣焉圭璋賈人執櫝而俟)
卿為上擯大夫為承擯士為紹擯擯者出請事
　(擯主國之君所使出接賓者主君公也則擯者五人/侯伯則擯者四人子男則擯者三人五人則上擯一)
　(人承擯紹擯各二人四人則上擯承擯各一人紹擯/二人也上擯近主君承擯繼之紹擯又繼之擯者上)
　(擯也請事請賓來事明知其為聘而來復請之者蓋/若不敢當其禮示謙也○敖君善曰請事之詞蓋曰)
　(寡君使某請事是時賓即位于西方東面介立于其/東南北面西上擯者東方西面請事賓對擯者乃入)
　(告于公矣諸侯相朝則上擯傳主君之命以請于上/介上介以告于朝君又以朝君之命告于上擯所謂)
　(交擯也聘賓臣也/故親對而不交擯)
公皮弁迎賓于大門内大夫納賓賓入門左公再拜賓
避不答拜公揖入每門每曲揖及廟門公揖入立于中
庭賓立接西塾
　(公皮弁同賓服出迎也不出大門降于待其君也大/夫為上擯者延賓入大門内左入以西為左也公再)
　(拜賓不答不敢當其禮也大門内曲而東為角門又/曲而東為五廟大門又入為太祖廟中門每門每曲)
　(主賓皆揖及廟門公揖賓先入立于中庭以俟賓賓/立接近西塾在廟門外西塾之南而東面也○敖君)
　(善曰納賓之辭曰寡君須矣吾子其入也既則𨗳之/以入公迎大夫乃再拜者尊國賓也相見禮主人于)
　(降等者不出迎一拜其辱及廟門公揖賓而入禮之/也凡主人與賓揖而入門者有二義俱入則為𨗳之)
　(自入則/為禮之)
几筵既設擯者出請命
　(鄭康成曰有几筵者以其廟受宜依神也賓至廟門/司宫乃于依前設之請命請賓所傳其君之命至此)
　(言命事彌至/言彌信也)
賈人東面坐啓櫝取圭垂繅不起而授上介上介不襲
執圭屈繅授賓賓襲執圭
　(玉尊不與幣同陳故事至乃取之不起授上介敬也/上介北面受圭西面授賓不襲者以行禮不在己也)
　(賓襲凡執玉/者皆當襲也)
擯者入告出辭玉
　(入告告公以賓執圭也聘圭下于命圭一等于禮至/重主君不敢當故辭之然亦禮辭而已賓對則擯者)
　(復以入告而/出納賓也)
納賓賓入門左介皆入門左北面西上三揖至于階三
讓公升二等賓升西楹西東面擯者退中庭賓致命公
左還北嚮擯者進公當楣再拜賓三退負序公側襲受
玉于中堂與東楹之間擯者退負東塾而立
　(入門左自西塾入廟門左由闑西也北面西上賓立/西介以次東也公與賓三揖三讓升堂上介以下仍)
　(立門西公升二等先賓升二等主君尊也賓升西楹/西東面向主君也擯者退立庭中以公宜親受賓命)
　(不用擯相也賓致命致其君聘問之命也公左還北/向將拜也擯者進進近階下賛拜也楹上横梁曰楣)
　(公東楹之西當楣再拜拜貺也三退三逡循也三退/則負西序而立矣側獨也獨襲受玉不用賛以尊賓)
　(也凡執玉者必襲向者辭玉則未有受玉之意故不/襲至是乃襲而受之敬之至也中堂南北之中也在)
　(東楹之間者凡堂上授受賛幣之禮敵者則在兩楹/之間主尊則于東賓尊則于西也擯者退負東塾而)
　(立無事而/反其位也)
賓降介逆出賓出公側授宰玉裼降立
　(介逆出介立門左北面西上近東者先出由便也授/宰玉授于序端也裼者免上衣見裼衣也降立降東)
　(階立庭下/以俟賓也)
　　　右聘　卿大夫訝大夫士訝士皆有訝(訝不以/敵與館)
　　　(同/也)　宗人授次次以帷少退于君之次(次門外/賓初至)
　　　(之次君謂外諸侯凡諸侯以下各/有次賓次少退不與諸侯次並也)　唯大聘有
　　　几筵(鄭康成曰小聘輕雖/受于廟不為神位)　禮不拜至(前者請/行禮賓)
　　　(言俟間則行禮之時賓/非始至故不拜至也)　辭無常遜而恱辭多
　　　則史少則不達辭苟足以達義之至也(無常猶/無定遜)
　　　(而恱謂以謙遜和恱為主多則文勝少則略而/不足以達其意辭苟足以達則不煩不略為得)
　　　(其宜故曰/義之至也)　上介執圭如重授賓(如重猶論語/言如不勝也)
　　　賓入門皇升堂讓將授志(句/)趨授如爭承下如
　　　送君還而后退(皇莊盛也讓恭遜也志專一也/趨授疾趨而前以圭授君也如)
　　　(争先然惟恐遲也承下手承圭下使君取上也/如送客然不即退也君還而后退謂君還東面)
　　　(而后降階出廟門/更行享禮之事也)下階發氣怡焉再三舉足又
　　　趨及門正焉(降下西階氣始發舒怡然和恱再/三舉足以自安定乃復疾趨及出)
　　　(廟門顔色/始復常也)　執圭鞠躬焉如恐失之(鞠躬者敬/也如恐失)
　　　(之者/慎也)　入門主敬升堂主慎
擯者出請賓裼奉束帛加璧享擯者入告出許
　(請請命也賓出即裼璧降于圭因裼而奉之入/告出許不復辭者既受其大即不必辭其細也)
庭實皮則攝之毛在内内攝之入設也
　(庭實皮馬之類實于庭者皮虎豹之皮也若君于臣/臣于君則麋鹿皮可也攝兼執也左手兼執前兩足)
　(右手兼執後兩足毛在内不欲文之豫見且防損傷/也内攝之謂反攝之不見毛也入設謂入庭致命乃)
　(張設/也)
賓入門左揖讓如初(句/)升致命張皮公再拜受幣士受
皮者自後(句/)右客(句/)賓出當之(句/)坐攝之公側授宰幣
(句/)皮如入右首而東
　(升致命賓升堂致其君享獻之命也張皮庭下執皮/者釋外足見文也士受皮者自後右客謂主君之士)
　(從東方來由執皮者後過西客在右士居其左以受/皮也賓出當之坐攝之謂賓降而當皮之西士乃跪)
　(而攝皮也攝皮必跪示敬也側受宰幣謂公以所受/璧帛親授宰無擯相也皮如入謂士受皮者亦如初)
　(入内攝也凡獻者左首受者/右首禮相變也東歸東璧也)
　　　右享　及享發氣焉盈容(敖君善曰聘時屏氣/享時發氣又且盈容)
　　　(禮有重輕故敬亦有隆殺也○郝仲輿/曰聘而鞠躬敬也享則發氣滿容和也)衆介北
　　　面蹌焉(蹌容貌舒揚也敖君善曰于享乃云蹌/焉以見聘時之不然也然則衆介容貌)
　　　(之變其莭亦略/與賓相同矣)　凡庭實隨入左先皮馬相間
　　　可也(隨入魚貫而入不並行也左先皮馬以西/頭者為上故左先入陳也相間相代也皮)
　　　(馬以四為禮設皮則用乘皮繼設亦用乘皮而/不用馬設馬則用乘馬繼設亦用乗馬而不用)
　　　(皮或不能然則一節用皮/一節用馬相間而設可也)賓之幣唯馬出其餘
　　　皆東(賓之幣玉帛皮馬皆是唯馬受則出付/廏其餘皆収歸東壁將藏之内府也)若
　　　君不見使大夫受自下聽命自西階升受負右
　　　房而立賓降亦降不醴(君有他故不能見賓行/禮則使上大夫代受聘)
　　　(享上大夫于堂下碑内聴命如卿還玉之禮右/房西房也負房立俟賓降乃降不醴不設醴以)
　　　(禮賓/也)
聘于夫人用璋享用琮如初禮
　(如初禮者夫人不可以親受/君代受之其禮皆如初也)
　　　右聘享夫人
若有言則以束帛如享禮
　(有言謂有所告請因聘以達之故于聘享畢以束帛/加書致命如享禮也但無庭實耳○敖君善曰此如)
　(秦伯使西乞術來聘/且言將伐晉之類)
　　　右有言　若有故則卒聘束帛加書將命百名
　　　以上書于策不及百名書于方主人使人與客
　　　讀諸門外(有故有事相告也名謂書文即字也/編竹簡曰策削木板曰方主人主國)
　　　(君也所使之人蓋内史也門外廟/門之外必與客讀之者欲其審也)
擯者出請事賓吿事畢賓奉束錦以請覿擯者入告出
辭請禮賓賓禮辭聽命擯者入告
　(事畢公事畢也覿私覿也賓以公事已畢欲伸其私/敬故請覿主君辭之者欲先以醴禮之也蓋賓既將)
　(公事則主人宜先盡其待賓之禮賓乃可行其私事/也入告告賓許也○敖君善曰請醴之辭蓋曰子以)
　(君命辱于敝邑寡君有不腆先君之禮請醴從者賓/曰使臣既得將命矣敢辭曰寡君固曰不腆敢固以)
　(請曰某辭不得/命敢不敬從)
宰夫徹几改筵公出迎賓以入揖讓如初公升側受几
于序端宰夫内拂几三奉兩端以進公東南嚮外拂几
三(句/)卒(句/)振袂(句/)中攝之(句/)進西嚮擯者吿賓進訝受
几于筵前東面俟公一拜送賓以几避北面設几不降
(句/)階上答再拜稽首
　(徹几改筵徹神几改布賓筵也公升側受几升東階/自受几于宰夫不用擯相也内拂几不使塵及君也)
　(奉兩端使君執几中也中攝之謂君攝几中使賓執/兩端也宰夫東壁取几筵而受几于東序端故公受)
　(之則東南嚮已而進西嚮以嚮賓是時賓在西階上/擯者以公授几告賓賓進東以迎受几于筵前户牖)
　(間東面以俟公拜送乃北面向筵自設之也一/拜者送几之常禮賓答必再拜稽首者尊君也)
宰夫實觶以醴(句/)加柶于觶面枋公側受醴賓不降一
拜進筵前受醴復位公拜送醴宰夫薦籩豆脯醢賓升筵
擯者退負東塾
　(宰夫實觶君不親酌也面枋以匙枋向前也公側受/醴不用擯相也賓不降一拜醴尚質也復位復西階)
　(上北面之位擯者退負東塾立于廟門/外也醴無酬酢之文故擯者退以俟)
賓祭脯醢以柶祭醴三庭實設降筵北面以柶兼諸觶
尚葉坐啐醴公用束帛建柶北面奠于薦東(葉鄭本/作擸)
　(庭實乘馬之屬設之以酬賓也賓降筵就西階上將/坐啐醴也以柶兼諸觶謂以右手執柶并執觶也尚)
　(葉以葉向上倒執也必以柶兼諸觶者欲便于啐醴/也必尚葉者欲便于建也公用束帛親奉以先馬也)
　(蓋亦受之于序端賓/建柶奠觶將降辭也)
擯者進相幣賓降辭幣公降一等辭栗階升聽命降拜
公辭升再拜稽首受幣當東楹北面退東面俟公一拜
賓降也公再拜賓執左馬以出上介受賓幣從者訝受
馬
　(相幣賛其授受之禮也辭幣謂既受賜矣不可又辱/盛禮也公降一等辭止其降且不許其辭也降拜拜)
　(受幣也賓既受幣退立西階東面俟公拜送公一拜/賓不敢當降避公又一拜也執左馬者庭實四馬以)
　(左為上庭下北面以西為左也賓降西階親牽西一/馬以出尊君賜也餘三馬則君有司為賓牽出賓之)
　(從者迎而/受之也)
　　　右醴賓　醴尊于東箱瓦大一有豐(東箱東夾/室也瓦大)
　　　(瓦尊豐盛/尊之器)薦脯五膱祭半膱横之(膱猶脡也/横加也)祭
　　　醴再扱始扱一祭卒再祭(卒謂/後扱)　主人之庭實
　　　則主人遂以出賓之士訝受之(鄭康成曰此謂/餘三馬也左馬)
　　　(賓執以出矣士/士介從者也)
賓覿奉束錦總乘馬二人賛入門右北面奠幣再拜稽
首擯者辭賓出
　(覿用束錦避享幣也總乘馬者總聨八轡賓親牽之/也二人賛居左右兩馬間助牽也入門右臣禮也傳)
　(云公事自闑西私事自闑東是也奠幣不敢以授也/再拜稽首亦臣禮也擯者辭辭臣禮也賓出以覿事)
　(已畢出廟門外/接西塾立也)
擯者坐取幣出有司二人牽馬以從出門西面于東塾
南擯者請受賓禮辭聽命
　(擯者請受謂主君欲親受也使者奠幣而出蓋若致/之于有司不敢令主君親受者故擯者辭之而自取)
　(幣令有司牽馬出而還之欲其以賓禮入而/主君親受也賓不敢當故禮辭而後聽命)
牽馬右之入設賓奉幣入門左介皆入門左西上公揖
讓如初升公北面再拜賓三退反還負序振幣進授當
東楹北面士受馬者自前還牽者後適其右受牽馬者
自前西乃出賓降階東拜送君辭拜也君降一等辭擯
者曰寡君從子雖將拜起也栗階升公西嚮賓階上再
拜稽首公少退
　(庭實先設客禮也右之馬當右牽之也蓋使四人牽/乘馬各居馬西以右手控制便也賓奉幣入門左介)
　(皆入公與賓揖讓升皆客禮也公再拜者以其初以/臣禮見新之也反還反西面而復東面也振幣進授)
　(振去其塵乃授君示敬也當東楹北面就君而授之/也乘馬在庭下北面牽者四人立馬西士受者亦四)
　(人從東來自馬前適西居牽馬者之左轉其後適其/右居馬之西以受馬最西牽者一人即由受者前西)
　(出次東三人皆自前西乃出也賓降西階往東階下/拜送幣馬私物以臣禮獻也君辭之而賓已下拜君)
　(降一等辭擯者致君意止之且勸之升/賓乃厯階升成拜也公少退示敬也)
賓降出公側受宰幣馬出公降立
　(側受宰幣自以所受束錦授太宰不用賛/也降立俟介覿也○此以上賓私覿之儀)
擯者出請上介奉束錦士介四人皆奉玉錦東請覿擯
者入告出許
　(玉錦錦之文/纎縟者也)
上介奉幣儷皮二人賛皆入門右東上奠幣皆再拜稽
首擯者辭介逆出
　(儷皮兩皮此則麋鹿皮也使二人助攝衆/介皆奉幣從入門右奠幣稽首用臣禮也)
擯者執上幣士執衆幣有司二人舉皮從其幣出請受
委皮南面執皮者西面北上擯者請受介禮辭聽命皆
進訝受其幣
　(郝仲輿曰君使擯執上介束錦使士執衆介玉錦使/有司舉上介儷皮隨幣出還之不敢受臣禮也有司)
　(出復委其皮門外南面擯者與士/執幣前西面請受介皆進訝受幣)
上介奉幣皮先入門左奠皮公再拜介振幣自皮西進
北面授幣退復位再拜稽首送幣介出宰自公左受幣
有司二人坐舉皮以東
　(郝仲輿曰上介奉幣更入賛者二人前就門北面舉/皮先上介執幣從入門左由客位奠皮庭下公即庭)
　(中再拜上介即庭中授幣退復位門左宰自公左賛/公受幣殊于賓幣公側授宰也○此以上介私覿之)
　(儀亦先臣/後賓也)
擯者又納士介士介入門右奠幣再拜稽首擯者辭介
逆出擯者執上幣以出禮請受賓固辭公答再拜擯者
出立于門中以相拜士介皆避士三人東上坐取幣立
擯者進宰夫受幣于中庭以東執幣者序從之
　(士介衆介也衆介入門右奠幣稽首而出用臣禮也/君亦使擯還幣士介賤不敢辭賓為之固辭公遂受)
　(公答再拜答于庭也衆介在外公拜内擯者出立門/中賛拜達其禮于衆介也衆介避不敢當也衆介四)
　(人覿而擯者執上幣故立君之士三人坐取三介所/奠幣于庭立以俟擯擯進執上幣入宰夫中庭受擯)
　(者幣士三人執幣以次從宰夫歸于東壁也也/○此衆介私覿之儀亦始辭臣而終遂受之)
　　　右私覿　私覿愉愉焉(愉愉和/婉貌)出如舒雁皇且
　　　行(舒雁鵞也禮畢而出則如舒雁徐/翔也既出則皇且行盛容緩步也)　既覿賓
　　　若私獻奉獻將命擯者入告出禮辭賓東面坐
　　　奠獻再拜稽首擯者東面坐取獻舉以入告出
　　　禮請受賓固辭公答再拜擯者立于閾外以相
　　　拜賓辭擯者授宰夫于中庭(郝仲輿曰若賓私/覿外有方物私獻)
　　　(主君則以聘君之命將之俟于門外擯入告/君禮辭而受如受士介覿之禮賓不入也)若
　　　兄弟之國則問夫人(鄭康成曰兄弟謂同姓若/婚姻甥舅有親者問猶道)
　　　(也謂獻也不言獻者變于/君也非兄弟獻不及夫人)
擯者出請賓告事畢擯者入告公出送賓
　(敖君善曰賓既告事畢介亦逆出而/賓從之公出送賓三擯亦序從之)
及大門内公問君賓對公再拜公問大夫賓對
　(敖君善曰向者行禮之時各有其節不可亂之故問/勞之事至是乃為之也及大門内則賓東面公西面)
　(而問之周禮云客再拜對○鄭康成曰賓至始入門/之位衆介亦在其右少退西上時承擯紹擯亦于門)
　(東北面東上上擯往來傳命問君曰君不恙乎對曰/使臣之來寡君命臣于庭公拜其無恙賓避問大夫)
　(曰二三子不恙乎對曰寡君/命使臣于庭二三子皆在)
公勞賓賓再拜稽首公答拜公勞介介皆再拜稽首公
答拜
　(勞者以道路之懃慰勞之也○鄭康成曰勞賓/曰道路悠逺客甚勞勞介則曰二三子甚勞)
賓出公再拜送賓不顧
　(郝仲輿曰公再拜送于賓去後賓不顧去無答/也凡主人拜送賓賓皆不顧賓道難進易退也)
　　　右公送賓問勞
賓請有事于大夫公禮辭許
　(有事謂以君命問之也大夫卿也賓請問卿蓋于在/廟禮畢君送之時問卿而必請于其君者臣無私交)
　(也/)
賓即館
　　　右賓即館　賓即館訝將公命又見之以其摯
　　　(郝仲輿曰主君既命訝見賓訝又自見如私/面也見以其摯如大夫執雁士執雉之類)
卿大夫勞賓賓不見大夫奠雁再拜上介受
　(賓不見以公事未行不敢當先施也上介以賓辭辭/之大夫兼卿而言以賓不見不得親授摯故奠雁于)
　(館舍而上介/代受之也)
勞上介亦如之
　(上介異館卿大夫往勞之上/介亦不見士介為受雁也)
　　　右卿大夫勞賓介　幣之所及皆勞不釋服(大/夫)
　　　(以上聘君皆有問幣故行聘享畢卿大夫/不脫朝服即往勞賓于館先施貴敏也)
君使卿韋弁歸饔餼五牢上介請事賓朝服禮辭有司
入陳
　(使卿重其禮也韋弁熟皮為弁戎服之冠犒大衆服/之敬其事也歸送也饔熟食餼生牲朝曰饔夕曰飱)
　(始至設飱既館歸饔五牢飪一腥二皆饔也生/二皆餼也有司入陳就所館大夫宗廟陳設也)
饔(句/)飪一牢(句/)鼎九(句/)設于西階前陪鼎當内亷東面
北上(句/)上當碑(句/)南陳牛羊豕魚腊腸胃同鼎膚鮮魚
鮮腊設扄鼏膷臐膮(句/)蓋(句/)陪牛羊豕
　(設饔先于西方統于客也陪鼎副鼎即膷臐膮也當/對也階邊曰亷内亷西階之東亷也古者三分庭一)
　(在北設碑上當碑謂北與碑齊南陳自北直陳而南/也腸胃同鼎謂牛羊豕腸胃皆置于一鼎以類相從)
　(也蓋謂膷臐膮三鼎皆有蓋也陪牛羊豕言以三臛/陪三牲為副鼎也○此飪鼎凡十二正鼎九陪鼎三)
　(設于西階/前者也)
腥二牢鼎二七無鮮魚鮮腊設于阼階前西面南陳如
飪鼎二列
　(二七每一牢七鼎也無鮮魚鮮腊少飪鼎之二故鼎/止七也如飪鼎亦如其北上上當碑也二列每一牢)
　(一列也○此腥鼎凡十/四設于阼階前者也)
堂上八豆設于户西西陳皆二以並東上韭葅(句/)其南
醓醢(句/)屈(句/)八簋繼之黍(句/)其南稷(句/)錯(句/)六鉶繼之
牛以西羊豕(句/)豕南牛(句/)以東羊豕(句/)兩簠繼之粱在
北八壺設于西序北上二以並南陳
　(八豆天官醢人職朝事之豆菹醢相間凡八也户西/室户之西西陳自東設至西二以並八豆皆兩兩而)
　(設也向西陳則以東為上矣韭葅居東北其南為醓/醢醓醢西昌本昌本西麋臡麋臡西菁菹菁菹北鹿)
　(臡鹿臡東葵菹葵菹東蝸醢即接韭葅也自醓醢曲/轉而西而北故曰屈八簋黍稷各四也繼豆而西錯)
　(者黍稷相間而陳也六鉶牛羊豕羹各二也繼簋而/西兩簠稻粱各一也繼鉶而西酒八壺順堂西牆自)
　(北而南兩兩相對向南陳也○此設于户西者八豆/八簋六鉶兩簠并西序八壺共三十二器皆屬飪牢)
西夾六豆設于西墉下北上韭菹其東醓醢屈六簋繼
之黍其東稷錯四鉶繼之牛以南羊羊東豕豕以北牛
兩簠繼之粱在西皆二以並南陳六壺西上二以並東
陳
　(六豆先設韭菹其東醓醢又其東昌本昌本南麋臡/麋臡西菁菹又西鹿臡也此設于西夾者六豆六簋)
　(四鉶兩簠六壺共二/十四器也屬腥牢)
饌于東方亦如之西北上壺東上西陳
　(東方東夾也西北上亦韭菹其東醓醢屈也/○此設于東夾者皆如西夾所陳亦屬腥宰)
醯醢百甕夾碑十以為列醯在東
　(百甕醯醢各半也夾碑居鼎之中央也十以為列謂/左右直列醯在碑東穀味居左醢在碑西肉味居右)
　(也○此醯醢二物/總為腥飪設也)
餼二牢陳于門西北面東上牛以西羊豕豕西牛羊豕
　(門西廟門内之西也北面向堂也東上自東而西六/牲相間共為一行變于腥也鄭康成曰牛羊右手牽)
　(之豕束/之寢右)
米百筥筥半斛設于中庭十以為列北上黍粱稻皆二
行稷四行
　(半斛五斗也中庭庭當南北之中也設之當醯醢之/南十以為列横設也四米為十行自北而南稷獨四)
　(行稷百穀長用廣也○賈洺州曰北上者黍兩行在/北次粱兩行次稻兩行次南稷四行稻粱是加黍稷)
　(是正故黍為上端稷為/下端而稻粱居其間)
門外米三十車車秉有五籔設于門東為三列東陳禾
三十車車三秅設于門西西陳薪芻倍禾
　(秉十六石籔十六斗秉有五籔二十四石也為三列/每列車十乘也秅四百把三秅一千二百把也倍禾)
　(薪芻各一萬/二千把也)
賓皮弁迎大夫于外門外再拜大夫不答拜揖入及廟
門賓揖入大夫奉束帛入三揖皆行至于階三讓大夫
先升一等賓從升堂北面聽命大夫東面致命賓降階
西再拜稽首拜餼亦如之大夫辭升成拜受幣堂中西
(句/)北面大夫降出賓降授老幣
　(大夫即君所使卿韋弁者不答拜亦以為君使不敢/當故也及廟門者卿館于大夫之家即其家廟以行)
　(禮也賓揖入揖而先入以𨗳行也賓三讓大夫即先/升一等以其奉君命尊也再拜稽首拜餼亦如之)
　(賓先拜饔復拜餼束帛致命同而拜則殊重君之禮/也大夫辭亦稱君命辭之升成拜亦饔餼異拜也受)
　(幣當在堂中大夫送幣稍過而西故曰堂中西老家/臣長也○鄭本三讓無三字注云古文曰三讓疏云)
　(古文作三讓與周官司儀合/敖君善謂從古文今仍之)
出迎大夫大夫禮辭許入揖讓如初賓升一等大夫從
升堂庭實設馬乘賓降堂受老束錦大夫止賓奉幣西
面大夫東面賓致幣大夫對北面當楣再拜稽首受幣
于楹間南面退東面俟賓再拜稽首送幣大夫降執左
馬以出賓送于外門外再拜
　(出迎大夫將以禮儐之也升階賓先者始以致君命/先大夫今以私事先賓也庭實設四馬家老致束錦)
　(堂下皆以儐大夫也賓降受束錦大夫止不降贈己/嫌訝受也賓致幣有辭大夫亦以辭對當楣再拜稽)
　(首以賓稽首受其君命故因其禮也○髙紫超曰卿/郊勞而以束錦儐之此于致饔餼復然蓋皆欲以聨)
　(二國之好而致其/慇懃之意如此)
明日賓拜于朝拜饔與餼皆再拜稽首
　(拜于朝拜君之賜也鄭康成曰/拜于大門外此拜亦皮弁服)
上介饔餼三牢飪一牢在西鼎七羞鼎三腥一牢在東
鼎七堂上之饌六西夾亦如之筥及罋如上賓餼一牢
門外米禾視死牢牢十車薪芻倍禾凡其實與陳如上
賓下大夫韋弁用束帛致之上介韋弁以受如賓禮儐
之兩馬束錦
　(三牢降以兩也鼎七無鮮魚鮮腊也羞鼎即陪鼎也/堂上之饌六用賓西夾之數也此西夾不殺以東夾)
　(全損也米醯醬不殺常用等也死牢飪與腥也上介/飪腥共二牢每牢從以米禾各十車則米禾凡二十)
　(車也下大夫致之亦使人各以其爵也介不皮/弁而韋弁不敢同于賓也儐用束錦降于賓也)
士介四人皆餼太牢米百筥設于門外宰夫朝服牽牛
以致之士介朝服北面再拜稽首受無儐
　(皆餼太牢無饔也使宰夫致亦以其爵也宰夫牽牛/則有司牽羊豕也無儐無幣以儐宰夫也士位卑禄)
　(薄且重禮不行/于微者故無儐)
　　　右歸饔餼　聘日致饔(鄭康成曰急/歸大禮也)　十斗曰
　　　斛十六斗曰籔十籔曰秉二百四十斗曰筥十
　　　筥曰稯十稯曰秅四百秉為一秺(二百四十斗/謂一車之米)
　　　(秉有五籔也十籔曰秉之秉十六斛之量名也/四秉曰筥之秉則刈禾盈手謂之秉也筥亦禾)
　　　(秉之數名非筐筥之筥也二百四十斗/以上米數也四秉曰筥以下禾數也)　賜饔
　　　唯羮飪筮一尸若昭若穆僕為祝祝曰孝孫某
　　　孝子某薦嘉禮于皇祖某甫皇考某子如饋食
　　　之禮(羮飪謂飪一牢賓以祭于行主腥餼則不/祭也祭則筮一人為尸昭穆謂子孫古者)
　　　(大事出必奉廟主行子孫臣僕亦與俱一尸者/父在則祭祖父沒則祭禰也如饋食之禮如少)
　　　(牢饋食之禮不言少/牢者今以太牢也)假器于大夫朌肉及廋車
　　　(假借祭器于主國大夫爵敵禮同也朌頒同廋/廋人車車人二人掌車馬者也頒肉及二人則)
　　　(無不/徧矣)　凡賓拜于朝訝聽之(聽猶/待也)　歸大禮之
　　　日既受饔餼請觀訝帥之自下門入(觀謂觀其/宗廟朝廷)
　　　(之壯麗也自下門入謂由便門而入不敢由大/門非公事也○此言既受饔餼之後可請逰觀)
　　　(耳蓋當在賓拜于朝之後若是日既行聘享禮/又行受饔祭先禮則日暮人倦矣恐請觀有所)
　　　(不暇/也)　士無饔無饔者無儐(敖君善曰君不致/饔于士士不儐君)
　　　(之使皆禮之當然/無儐不為無饔也)無饔者無饗禮
賓朝服問卿卿受于祖廟下大夫擯擯者出請事
　(諸侯大國三卿既聘其君即問及卿大夫皆聘君之/命也下大夫擯公使為之也儐者即下大夫也○髙)
　(紫超曰聘本為君也而因以及其夫人而并以問其/卿大夫則凡内外尊卑之間無不致其慇懃敬禮之)
　(意而所以睦/于鄰者大矣)
大夫朝服迎于外門外再拜賓不答拜揖大夫先入每
門每曲揖及廟門大夫揖入擯者請命庭實設四皮賓
奉束帛入三揖皆行至于階三讓賓升一等大夫從升
堂北面聽命賓東面致命大夫降階西再拜稽首賓辭
升成拜受幣堂中西北面賓降出大夫降授老幣無儐
　　　右問卿　明日問大夫大夫不敢辭君初為之
　　　辭矣(明日致饔之明日也大夫不敢辭謂賓問/卿時擯者出請事但入告而不辭也所以)
　　　(然者以賓私覿退即請有事/于大夫主君既禮辭故也)
擯者出請事賓面如覿幣
　(面亦見也面卿之幣如覿君亦束錦四馬也○敖君/善曰聘使私見主君曰覿大夫曰面異其稱以别尊)
　(卑也然周禮以私覿為私面則私面又可通言矣髙/紫超曰古者人臣無外交而于奉使出聘則亦得以)
　(私覿私面之禮交于鄰之君若臣蓋無私交者義也/而因事以結好者禮也使于異國君臣盡如呉越則)
　(亦無以致其戮力同心之/誼而成守在四鄰之道矣)
賓奉幣庭實從入門右大夫辭賓遂左庭實設揖讓如
初大夫升一等賓從之大夫西面賓稱面大夫對北面
當楣再拜受幣于楹間南面退西面立賓當楣再拜送
幣降出大夫降授老幣
　(入門右入門乃右也禮客若降等則就主人之階主/人興辭于客然後客復就西階此賓與大夫爵敵乃)
　(若降等然者不敢自同于奉命之禮也賓/稱面致面見之辭也○此賓私面于卿也)
擯者出請事上介特面幣如覿
　(上介特面不與衆介俱也幣如覿君亦束錦儷皮也/○髙紫超曰君尊故上介與衆介同時而覿若臣之)
　(覲君者于卿則上介特面不偕衆/介蓋禮所謂别嫌明微者如此)
介奉幣(句/)皮二人賛入門右奠幣再拜大夫辭擯者反
幣庭實設介奉幣入大夫揖讓如初介升大夫再拜受
介降拜大夫降辭介升再拜送幣
　(入門右奠幣再拜降等也大夫于其既拜乃辭之降/于賓也擯者反幣以幣出還上介然後從客禮入也)
　(大夫再拜受亦于楹間南面而受蓋介于卿雖降一/等然同為大夫故受于堂上亦得在楹間也降拜貶)
　(于卿也大夫既辭則揖而先升/西面介拜于西階上北面也)
擯者出請衆介面如覿幣
　(如覿幣各/玉錦束也)
入門右奠幣皆再拜大夫辭介逆出擯者執上幣出禮
請受賓辭大夫答再拜擯者執上幣立于門中以相拜
士介皆避老受擯者幣于中庭士三人坐取羣幣以從
之
　(于士介亦親辭避君也餘大約與/其覿禮同○此介私面于卿也)
擯者出請事賓出大夫送于外門外再拜賓不顧
　(郝仲輿曰擯者又出請事蓋禮畢而賓尚在廟門外/故復請終事也敖君善曰賓亦告事畢乃出此言賓)
　(不顧見敵/者之禮也)
擯者退大夫拜辱
　(敖君善曰擯者從大夫出門而/遂退拜辱謝其屈辱而相已也)
　　　右賓介私面于卿
下大夫嘗使至者幣及之
　(鄭康成曰嘗使至己國則/以幣問之也君子不忘舊)
上介朝服三介問下大夫下大夫如卿受幣之禮其面
如賓面于卿之禮
　(髙紫超曰下大夫賓不親問而使上介問之取其爵/之相稱也否則以尊臨卑嫌其下亢而上䙝矣止三)
　(介者降/于賓也)
　　　右問下大夫嘗使者
大夫若不見君使大夫各以其爵為之受如主人受幣
禮不拜
　(郝仲輿曰大夫若不見謂自卿至下大夫或有故不/得見賓介也主君各以其爵使人代受幣卿使卿受)
　(大夫使大夫受但代受幣不代/答拜代者不敢實承其禮也)
　　　右代受問　既將公事賓請歸(鄭康成曰已問/大夫事畢則請)
　　　(歸謙也主國留之饗食/燕獻無日數盡慇懃也)　賓既將公事復見訝
　　　以其摯(復報也訝向以摯私見已今還以摯/報見之使者及上介執雁羣介執雉)
夕夫人使下大夫韋弁歸禮
　(夕問卿之夕使下大夫降于君也髙紫超曰君/歸饔夫人歸禮蓋敬賓之道内外交盡如此)
堂上籩豆六設于户東西上二以並東陳壺設于東序
北上二以並南陳醙黍清皆兩壺大夫以束帛致之賓
如受饔之禮儐之乘馬束錦
　(籩豆六者下君禮也醙酒米涕而濁者所謂糟也清/酒之陳乆者凡酒惟稻黍粱三品皆有醙與清稻為)
　(上黍次之粱又次之故言黍以該稻粱鄭康成謂以/黍間醙清者互相備明三酒六壺是也以束帛致致)
　(夫人之命也下大夫歸禮特以乘馬束錦儐之尊夫/人也○敖君善曰六豆六籩皆宜用朝事者而各去)
　(其末之二其設之序則豆皆在西籩繼之而東/韭菹其南醓醢屈以終麷其南蕡亦屈以終)
上介四豆四籩四壺受之如賓禮儐之兩馬束錦
　(儐以兩馬降于賓也○敖君善曰四豆者去/菁菹鹿臡四籩者去形鹽膴四壺者去粱酒)
明日賓拜禮于朝
　(拜禮拜夫人之致/禮上介從賓而拜)
　　　右夫人歸禮于賓介　聘日致饔明日問大夫
　　　夕夫人歸禮
大夫餼賓太牢米八筐
　(大夫卿也米謂黍粱稷無稻筐實五斗八筐康成謂/黍粱各二筐稷四筐陳于門外二以並南陳牲陳于)
　(後東上○髙紫超曰聘君于大夫有乘皮束帛之問/故大夫于賓亦有太牢八筐之餼蓋聘君所以致禮)
　(于其臣者厚而其臣之所/以致禮于賓者亦隆也)
賓迎再拜老牽牛以致之賓再拜稽首受老退賓再拜
送
　(老大夫之家相也再拜稽首受者以大/夫向者稽首受其君命而因其禮也)
上介亦如之
　(此牢米亦如賓者以其/具不可得而殺故也)
衆介皆少牢米六筐皆士牽羊以致之
　(士亦大夫之貴臣米六筐敖/君善謂黍粱稷各二筐也)
　　　右大夫餼賓介　凡餼大夫黍粱稷筐五斛(君/歸)
　　　(饔餼米用四種大夫用三種君用筥器小/而多大夫用筐器大而寡皆所以明則也)
公于賓一食再饗燕與羞俶獻無常數
　(食以飯為主享以酒為主食饗于廟燕于寢羞以禽/熟而進之也俶始也始獻四時新物也○髙紫超曰)
　(一食再饗所以致慇懃者至矣而又有燕羞俶獻無/常數之禮則其所以燕樂嘉賓之心者誠無窮也)
賓介皆明日拜于朝
　(饗食賓之時則賓為賓上介為/介故明日賓介皆至朝拜賜也)
上介一食一饗
　(介既從賓食饗矣又特食/之享之所以殊禮之也)
若不親食使大夫各以其爵朝服致之以侑幣如致饔
無儐致饗以酬幣亦如之
　(鄭康成曰君不親食謂有疾及他故也必致之不廢/其禮也致禮于卿使卿致禮于大夫使大夫非必命)
　(數也無儐以/己本宜往也)
　　　右饗食燕羞獻　其介為介(賈洺州曰饗賓于/廟之時還以其上)
　　　(介為介經云上介一食一饗則/是従賓為介之外復别享也)　凡致禮皆用
　　　其饗之加籩豆(籩豆有正有加致禮必併/加籩豆致之無少減也)各以
　　　其爵朝服　大夫來使無罪饗之過則餼之(無/罪)
　　　(無失誤也享之親享之也過則有失誤矣以生/物餼之不親享也傳曰使者誤而主君弗親饗)
　　　(食所以愧/勵之也)　有大客後至則先客不饗食致之
　　　(大客賓之爵尊于先客者以享食/致先客而親享大客隆殺之等也)　燕則上介
　　　為賓賓為苟敬宰夫獻(敖君善曰享食之禮君/親為主故以賓為賓尊)
　　　(賓也君與臣燕則宰夫為獻主故不以賓為賓/而以為苟敬亦尊賓也苟敬之位在阼階西北)
　　　(面詳見/燕禮)　既致饔旬而稍宰夫始歸乘禽日如
　　　其饔餼之數士中日則二雙凡獻執一雙委其
　　　餘于面禽羞俶獻比(稍廩食也乘禽乘行之禽/雁鶩之屬士士介也中間)
　　　(也面前也致饔後旬日乃致廩食歸乗禽以前/此饔餼之物多也日如其饔餼之數者上賓饔)
　　　(餼五牢則日五雙上介三牢則日二雙也士間/日二雙不日一雙者太寡則不敬也執一雙以)
　　　(將命也禽羞禽之烹調者俶獻時物/始出者其致之禮皆比視乘禽也)
大夫于賓一饗一食上介若食若饗
　(大夫于賓享食各一舉上介或享或食不兼舉也○/髙紫超曰大夫于賓復行享食之禮君之所厚者臣)
　(亦不敢後視太牢之餼更有加/焉蓋其情彌親其意彌篤矣)
若不親饗則公作大夫致之以酬幣致食以侑幣
　(不親饗食則使人告于公公乃使其同爵者代致之/酬幣侑幣皆用束錦亦有定實○鄭康成曰大夫有)
　(故君必使同爵者為致之列國/賓來榮辱之事君臣同之也)
　　　右大夫饗食賓介
君使卿皮弁還玉于館
　(玉即圭也來聘以圭本以為贄見之意而非饋也故/還之○郝仲輿曰玉以表信信達而禮行還以其信)
　(歸之所以受/幣還玉也)
賓皮弁襲迎于外門外不拜帥大夫以入大夫升自西
階鈎楹賓自碑内聽命升自西階自左南面受圭退負
右房而立大夫降中庭賓降自碑内東面授上介于阼
階東
　(賓襲為將受玉敬也不拜禮不主于己也帥以入不/揖也鈎楹由楹内將南面致命也致命不東面者以)
　(賓在下也自碑内者聽命于下敬也升自西階不敢/由阼圭在如君也升堂西為左自左南面居大夫右)
　(並受也二人皆代君行禮故皆不北面右房西房也/大夫先降主中庭賓乃降西階東行由碑内過阼階)
　(下東面授圭于上介欲親見賈/人藏之也賓還阼階下西面立)
上介出請賓迎大夫還璋如初入
　(請請命也還璋為夫人還之如初/入自帥入以至授介皆如之也)
賓裼迎大夫賄用束紡禮玉束帛乘皮皆如還玉禮
　(裼者已受聘玉則復其常也迎大夫亦上介出請入/告乃迎之賄所以答聘者紡紡絲為之即今之紗也)
　(禮玉所以/報享者)
大夫出賓送不拜
　(髙紫超曰賓送不拜者還圭非有加禮則/不當拜而賄禮所以遺其君則不敢拜也)
　　　右還玉及賄禮　無行則重賄反幣(無行謂獨/聘此國無)
　　　(他往也反幣謂報享之幣必重其賄/與反幣者使者歸以得禮多為榮也)　客將歸
　　　使大夫以其束帛反命于館明日君館之(此謂/有故)
　　　(則卒聘束帛加書將命者也反命為/書以報也君館之主君親適賓館也)
公館賓賓避上介聽命
　(公館賓公就賓于館為賓將去親存送之以厚慇懃/且謝主君之意也賓避不敢當君之辱也○鄭康成)
　(曰擯者每賛君辭上介則曰/敢不承命告于寡君之老)
聘享夫人之聘享問大夫送賓公皆再拜
　(髙紫超曰君與夫人聘享大夫有問禮意厚矣主君/不能往拜于其國故特于館賓拜之送賓者館賓之)
　(後公自此不復見賓故特拜送之也公館賓時特拜/此四事蓋所以致禮于聘國之君臣而盡其恭如此)
公退賓從請命于朝公辭賓退
　(髙紫超曰從隨也請命于朝蓋拜主君之館已而并/告以將歸之意也禮有終已故公辭其拜○郝仲輿)
　(曰請命于朝以主君有拜四事之命不敢受于其/館而更請受命于朝人臣之禮也公辭辭其請也)
　　　右主君就賓館　曰子以君命在寡君寡君拜
　　　君命之辱君以社稷故在寡小君(句/)拜(句/)君貺
　　　寡君延及二三老(句/)拜(句/)又拜送(郝仲輿曰此/主君館賓拜)
　　　(四事擯者賛禮之辭一拜聘享二拜/夫人聘享三拜問大夫四拜送賓行)
賓三拜乘禽于朝訝聽之
　(乗禽雖輕受賜多矣故于臨行總/拜之必三拜者報其賜之頻也)
遂行舍于郊
　(始發且宿近郊也古者/逺行初出祖祭宿近郊)
　　　右賓拜賜遂行　賓于館堂楹間釋四皮束帛
　　　賓不致主人不拜(鄭康成曰賓將去是館留禮/以謝主人不致不拜不以將)
　　　(别崇新/敬也)
公使卿贈如覿幣受于舍門外如受勞禮無儐使下大
夫贈上介亦如之使士贈衆介如其覿幣
　(郝仲輿曰公使卿贈使臣行亦如賓私覿之幣/所以報也無儐謂使臣不復以禮物儐卿也)
大夫親贈如其面幣無儐贈上介亦如之使人贈衆介
如其面幣
　(郝仲輿曰此/卿私贈也)
士送至于境
　(至于境謂/沒其境也)
　　　右贈送
使者歸及郊請反命
　(髙紫超曰反命猶言復命也使者乆役于外未知其/歸期故及郊而先以反命聞君欲君聞其歸而喜之)
　(也/)
朝服載旜禳乃入
　(載旜張旜表其還也禳祭名所以祓除/不祥者入入國也必禳乃入致潔敬也)
乃入陳幣于朝西上上賓之公幣私幣皆陳上介公幣
陳他介皆否束帛各加其庭實皮左
　(公幣他國君所賜使臣之幣私幣卿大夫以下之贈/幣皆陳之示無私賄也上介私幣不陳者所以示有)
　(别且觀上賓之私幣無私則其介可知矣他介公私/二幣皆不陳則微而不足以凟尊也束帛各加于庭)
　(實在皮之左非/致命不親執也)
公南嚮卿進使者使者執圭垂繅北面上介執璋屈繅
立于其左反命曰以君命聘于某君某君受幣于某宫
某君再拜以享某君某君再拜宰自公左受玉受上介
璋致命亦如之執賄幣以告曰某君使某子賄授宰禮
玉亦如之執禮幣以盡言賜禮公曰然而不善乎授上
介幣再拜稽首公答再拜私幣不告君勞之再拜稽首
君答再拜
　(公南嚮亦宰告于君君乃朝服出門左南嚮也上介/立于其左立賓西也受幣于某宫謂受于其國祖廟)
　(若桓宫僖宫之類上言某君再拜謂使臣執圭致命/而其君拜也下言某君再拜言使臣束帛加璧享而)
　(其君拜也宰自公左受玉南面東為左賛幣自左也/受上介璋致命亦如之者鄭康成謂致命曰以君命)
　(聘于某君夫人某君再拜以享某君夫人某君再拜/是也某子若言髙子國子之類禮幣彼國君初禮賓)
　(之幣即郊勞幣也以盡言賜禮謂自郊勞以至郊贈/所賜之禮一一盡言之蓋盛道彼國君之有禮而已)
　(得䝉其厚意也而汝也善善其能使而不辱君命也/使者將拜故以所執幣授上介而上介受之以反于)
　(庭實皮左也私幣不告輕/也君勞之以道路勤苦也)
若有獻則曰某君之賜也君其以賜乎
　(有獻謂私有物獻于君也君其以賜言君以此為/頒賜之需不敢質言君受故言以此賜他人也)
上介徒以公賜告如上賓之禮君勞之再拜稽首君答
拜勞士介亦如之
　(徒以告謂空手以告不執幣也如上賓之禮如其盡/言賜禮也君答拜不言再答一拜也士介亦勞之者)
　(道路之勤苦不/以微而忽之也)
君使宰賜使者幣使者再拜稽首賜介介皆再拜稽首
　(鄭康成曰以所陳幣賜之也禮臣子人賜之而必獻/之君父不敢自私也君父因以予之則拜受之如更)
　(受賜/也)
乃退介皆送至于使者之門乃退揖使者拜其辱
　(乃退使介皆退也介皆送使者至門始出俟于其門/終歸亦送于其門也退揖介退揖辭使者也使者拜)
　(其辱拜之于門外之左以謝介也康成云再拜上介/三拜士介○髙紫超曰當其出也羣介皆俟于門而)
　(不使之徒出及其歸也衆介又皆從至于門而不使/之徒歸蓋皆推重君之心以重使而其一徳一心所)
　(以共襄國事/者亦見矣)
　　　右歸反命
釋幣于門
　(門大門也釋幣以禮門神康成謂布席于闑西閾外/東面敖君善曰出乎行入乎門者行為道路之始出)
　(則禮之門為内外/之限入則禮之也)
乃至于禰筵几于室薦脯醢觴酒陳席于阼薦脯醢三
獻一人舉爵獻從者行酬乃出
　(至禰告反也郝仲輿曰席于阼酢主人也奠無尸而/酢既獻主人自酢也不于室于阼將與從者為禮也)
　(薦脯醢薦于主人之阼席也三獻謂初獻禰主人自/酢再獻室老室老酢主人三獻士士酢主人三獻成)
　(更一人舉爵酬主人主人不飲奠于薦左更酌酒獻/從行家臣獻畢主人舉所奠一人之爵行旅酬以徧)
　(所謂飲至也○髙紫超曰反告至而薦脯醢蓋若乆/違其親而致其養者然孝子事亡如存之心見矣從)
　(者使者之僕𨽻也從者雖以國事出然風塵委頓亦/已勞矣故特舉爵行酧以息之蓋與周公東山勞歸)
　(士詩同意而使/事于是乎終矣)
上介至亦如之
　(至至其家也亦如之亦如/其釋幣于門釋奠于禰也)
　　　右禮門及禰
聘遭喪入境則遂也不郊勞不筵几不禮賓主人畢歸
禮賓唯饔餼之受不賄不禮玉不贈
　(遭喪所聘之國君薨也未入其境則反既入境遂終/聘事不郊勞子未君也不筵几使君致命于殯宫而)
　(不于廟也不禮賓君喪則使大夫攝主以受于聘享/畢不設醴以禮賓以非正主也主人謂攝主畢歸禮)
　(謂飱饔享食之類盡以歸賓賓不盡受受惟饔餼飲/食不可廢也賄與禮玉主君所以答聘君無主君則)
　(否贈以答私覿君喪無覿則否凡所否者/皆以哀毁不可行嘉禮且嗣主未君故也)
遭夫人世子之喪君不受使大夫受于廟其他如遭君
喪
　(鄭康成曰夫人世子死君為喪主使大夫/受聘禮不以凶接吉也其他謂禮所降)
遭喪將命于大夫主人長衣練冠以受
　(鄭康成曰遭喪謂所聘之國君薨夫人世子死也此/三者皆大夫攝主人長衣素布衣也去衰易冠不以)
　(純凶接/純吉也)
　　　右遭主國喪
聘君若薨于後入境則遂赴者未至則哭于巷衰于館
受禮不受饗食赴者至則衰而出唯稍受之
　(聘君使臣之君使臣未入他境君薨則反已入境而/聞之遂終聘事赴告喪也赴者未至所聘之國則哭)
　(于巷未可為位也衰于館未可以凶服出也其聘享/之事則純吉自如也受禮受饔餼也不受享食以己)
　(有喪不宜往也赴既至則所聘之國當為鄰國闕樂/使臣乃可以衰而出即主人歸禮亦可以凶服受之)
　(惟正行聘享之禮則吉服自如也廩米/曰稍唯稍受之牲牢之類皆不受也)
歸執圭復命于殯升自西階不升堂子即位不哭徧復
命如聘子臣皆哭與介入北嚮哭出袒括髮入門右即
位踊
　(復命于殯如事生也升自西階殯在西階也不升堂/臣見君于堂下子嗣君也不哭將有告請之事宜静)
　(肅也徧復命如聘如君存盡言賜禮不敢以存亡異/心也子臣皆哭告畢乃哭也使臣出與介更入北嚮)
　(哭又出袒衣括髪入殯宫/門右即位踊如奔喪禮也)
　　　右聘君薨
若有私喪則哭于館衰而居不饗食
　(鄭康成曰私喪謂其父母哭于館衰而居不敢/以私喪聞于主國不敢凶服于君之吉使也)
歸使衆介先衰而從之
　(歸于途使衆介先行已凶服從之此未及郊之禮也/既及郊則鄭康成謂請反命君納之乃朝服既反命)
　(出公門釋服哭而歸其/他如奔喪之禮是也)
　　　右私喪
賓入境而死遂也主人為之具而殯介攝其命
　(遂謂遂其聘事未入境則使人告于君止而俟命具/謂始死至殯所當用殯即其館而殯之以尸未得歸)
　(故權殯于此也介攝其命為/致聘享及問大夫之禮也)
君弔介為主人主人歸禮幣必以用介受賓禮無辭也
不饗食
　(主君親弔則介為喪主雖有家臣適子在行亦不得/為主以介與賓並命于君為尊也主君歸禮幣取供)
　(喪用如秋官掌客職賓客死致禮以喪用是也故必/以用介受賓禮無所辭所以明代也享食則不往就)
　(致則受之也○敖君善曰諸侯弔于異國之臣君為/之主此時其君不在故介為主人受主君之弔以此)
　(時惟介為尊故也君弔皮弁服禮諸侯弔于異國之/臣皮弁錫衰主人未喪服則君亦不錫衰不錫衰則)
　(惟皮弁服矣介為主則袒免喪服記曰朋友皆/在他邦袒免謂此類是也凡諸侯弔主人必免)
歸介復命柩止于門外介卒復命出奉柩送之君弔卒
殯
　(介歸復命以使者柩造朝門外終使事也介復/命畢出送柩于其家君親弔視殯畢而後歸也)
若大夫介卒亦如之
　(大夫介謂上介/其喪與使者同)
士介死為之棺斂之君不弔焉
　(士介謂/衆介)
若賓死未將命則既斂于棺造于朝介將命
　(鄭康成曰未將命謂俟間之後也/以柩造朝以已至朝志在達君命)
若介死歸復命唯上介造于朝若介死雖士介賓既復
命往卒殯乃歸
　(介死使臣歸復命惟上介以柩造朝衆介則否柩歸/雖士介使臣復命出必往送其柩至家卒殯後歸蓋)
　(同行之侣夙夜必偕雖賤/而不可不始終其事也)
　　　右賓介卒
小聘曰問不享有獻不及夫人主人不筵几不禮(句/)面
不升不郊勞
　(不享無玉帛庭實也獻隨意獻國所有不及夫人及/君而已不筵几不行禮于廟也不禮不以醴禮賓也)
　(面不升謂私覿庭中受之不升堂/也不郊勞不使人勞賓于郊也)
其禮如為介三介
　(如為介如大聘之待上介/也三介視大聘少一人也)
　　　右小聘
　
　
　
　
　
　
　
　禮經本義卷九
欽定四庫全書
　禮經本義卷十
　　　　　　　　　　　　　無錫蔡徳晉撰
　賓禮
　　覲禮
　　　(鄭康成曰覲見也諸侯秋見天子之禮春見曰/朝受摯于朝受享于廟生氣文也秋見曰覲一)
　　　(受之于廟殺氣質也朝者位于内朝而序進覲/者位于廟門外而序入王南面立于宁扆而受)
　　　(焉夏見曰宗其禮依春冬見曰遇其禮依秋朝/宗禮備覲遇禮省覲禮今存朝宗遇禮今亡)
至于郊王使人皮弁用璧勞
　(郊王畿内之郊也勞而用璧以為信天子于諸侯之/禮也○鄭康成曰小行人職凡諸侯入王則逆勞于)
　(畿則郊勞者大行人也賈洺州曰按大行人上公三/勞侯伯再勞子男一勞蓋五等同有畿勞而以多少)
　(為/差)
侯氏亦皮弁迎于帷門之外再拜使者不答拜
　(諸侯所次為帷宫略如宫室儀故曰帷門/也侯氏拜天子之命故使者不答拜也)
遂執玉三揖至于階使者不讓先升侯氏升聽命降再
拜稽首遂升受玉使者左還而立侯氏還璧使者受侯
氏降再拜稽首使者乃出
　(執玉執璧也不讓先升奉王命尊也帷宫無堂可升/此所升者壇也升聽命使者東面致命侯氏東階上)
　(西面聽之也左還而立既東面授玉乃左旋南面示/將去少立以俟還璧也還璧不敢當天子之重禮也)
　(前降拜受玉也/後降拜送玉也)
侯氏乃止使者使者乃入侯氏與之讓升侯氏先升授
几侯氏拜送几使者設几答拜
　(止止其去將儐之也侯氏先升𨗳賓也儐而用几尊/王使也設几必先布席當止使者時則已布席也)
侯氏用束帛乘馬儐使者使者再拜受侯氏再拜送幣
使者降以左驂出侯氏送于門外再拜
　(聘禮儐使者止用束帛乘皮今用乘馬者亦尊王使/也使者受儐不稽首同為王臣故不因其受幣之禮)
　(也左驂庭實四馬最西一馬也馬首北以西為左一/車四馬左右兩驂西為左驂也使者由西階降親牽)
　(左驂出餘三馬侯氏士牽/送使者從者門外受之也)
侯氏遂從之
　(髙紫超曰遂從之者以天子勞使/既至故不敢即安而急趋王所也)
　　　右郊勞
天子賜舍曰伯父女順命于王所賜伯父舍侯氏再拜
稽首
　(賜舍猶致館也鄭康成謂以其新至道路勞苦未受/其禮且使即安也曰以下使者致館之辭伯父天子)
　(稱同姓大國之辭順命順天子/之命于王所來朝天子之所也)
儐之束帛乘馬
　(儐之侯氏儐禮王使也王賜舍無幣/尊者之禮也猶儐之者尊王使也)
　　　右賜舍　同姓大國則曰伯父其異姓則曰伯
　　　舅同姓小邦則曰叔父其異姓小邦則曰叔舅
　　　(郝仲輿曰此記天子稱諸侯之/辭伯叔父舅尊敬親愛之稱)
天子使大夫戒曰某日伯父帥乃初事侯氏再拜稽首
　(某日吿以覲日也帥乃初事帥循故事也○賈洺州/曰初事者以其四時朝覲自是循常故事也髙紫超)
　(曰凡人行禮每厭常而喜新又或侯氏/新即位不諳故典故戒之以帥乃初事)
　　　右戒覲日(髙紫超曰覲王之日惟天/子命蓋其不敢自專如此)
諸侯前朝皆受舍于朝同姓西面北上異姓東面北上
　(言諸侯者明來覲者衆也朝即覲也前朝謂先覲日/也舍次舍朝外朝受舍于朝門外謂覲時待事之處)
　(也同姓西面從主人之/位異姓東面從賓位也)
　　　右受舍于朝
侯氏裨冕釋幣于禰
　(裨猶副也天子衮冕為正諸侯以下冕服為副禰謂/行主古者大事出奉遷廟主以行遷主矣而云禰親)
　(之也釋幣者告以將入覲也○敖君善曰釋幣于禰/之禮筵几于其館堂户牖之間南面祝升自西階君)
　(升自阼階祝奠于几下君北向祝在左君及祝再拜/興祝曰孝嗣侯某將覲天子敢用嘉幣告于皇考某)
　(侯又再拜君就東箱祝就西箱有間君反位祝乃取/幣藏之君反于阼乃降而遂出歸則埋幣于禰廟西)
　(階之/東)
　　　右釋幣于禰
乘墨車載龍旂弧韣乃朝以瑞玉有繅
　(墨車大夫制也乗之者入天子之國不敢以車服自/侈也交龍為旂諸侯所建弧弓也韣弓衣也瑞玉公)
　(桓圭侯信圭伯躬圭子穀璧男蒲璧天子分封頒以/為瑞諸侯來朝執以為信也○敖君善曰乗墨車屈)
　(也載龍旂不沒其實也髙紫超曰弧韣弓/韣也必載之者蓋若負弩矢以先驅之意)
天子設斧依于户牖之間左右几
　(斧依狀如屏風繡為斧形設于座後天子所依也戸/牖之間南面之位也左右皆几優至尊也○郝仲輿)
　(曰斧作黼考工記白與黑為黼色西北金水嚴凝象/乾之斷也神几尚右人几尚左左右兼設以安至尊)
　(為神人/共主也)
天子衮冕負斧依嗇夫承命告于天子天子曰非他伯
父實來予一人嘉之伯父其入予一人將受之
　(衮冕衣衮而冠冕也負斧依背斧依而立也嗇夫官/名司空之屬也承命承諸侯入見之命非他親之之)
　(辭詩云豈伊異人兄弟匪他伯父實來言其專為/覲天子而來也伯父其入命之使入不出迎也)
侯氏入門右坐奠圭再拜稽首擯者謁(句/)侯氏遂取圭
升致命王受之玉侯氏降(句/)階東北面再拜稽首擯者
延之曰升升成拜乃出(髙紫超曰王受之/玉玉上疑有撫字)
　(入門右不敢趨賓位也坐奠圭跪而奠所執命圭于/地不敢親授也謁猶告也上擯告以天子辭其奠圭)
　(欲親受之如賓客也其辭蓋云伯父其升子一人將/受之侯氏降降西階也自西階之東北面再拜稽首)
　(擯者延之升乃升成拜所以覲也乃出覲事畢也○/髙紫超曰諸侯之大夫與君行禮其臣稽首再拜君)
　(無不答拜者蓋君臣而若有賓主之禮焉今侯氏覲/王凡再拜稽首天子皆不答拜則天子亦綦尊而侯)
　(禮亦綦肅矣厥後乃不免下堂/而見夫豈始法之不臧也哉)
　　　右覲　偏駕不入王門(鄭康成曰同姓金輅異/姓象輅四衛革輅蕃國)
　　　(木輅駕之與王同謂之偏偏駕/不入王門故乘墨車以朝也)　几俟于東箱
　　　(待王將席乃設/之于户牖間也)　奠圭于繅上(奠圭釋于地時/當以繅藉承藉)
　　　(之/)
三享皆束帛加璧庭實唯國所有
　(三鄭本作四注云四讀作三古書三四皆積畫相似/而誤○大行人職廟中將幣三享其禮差又無取于)
　(四也今從之享獻也隨國所有之物分為三享皆束/帛加璧以致之鄭康成謂初享或用馬或用虎豹之)
　(皮其次享龜也金也丹漆絲纊竹/箭也其餘無常貨然亦不可拘也)
奉束帛匹馬卓上九馬隨之中庭西上奠幣再拜稽首
擯者曰予一人將受之侯氏升致命王撫玉侯氏降自
西階東面授宰幣西階前再拜稽首以馬出授人九馬
隨之
　(奉侯氏親奉也匹馬卓上敖君善謂以一馬卓然居/前而先行不與九馬相屬也馬必十匹者用成數敬)
　(也設于中庭西上先進者居西以次並列而東也予/一人將受傳王命將親受也撫以手撫摩之也玉即)
　(束帛所加之璧也王撫玉者致其恵愛親密之意愛/其人而及其物也侯氏自奉其玉帛降西階下授太)
　(宰不敢授之堂上也于西階前拜送幣以欲執馬由/便也馬左馬也侯氏親牽左馬以出授王人敬之至)
　(也○此初享用馬之儀也其次二享庭實唯國所有/故不復見也郝仲輿曰王撫其玉不親受尊受卑者)
　(之禮與昏禮舅/氏撫婦之摯同)
事畢
　(三享禮/畢也)
　　　右享
乃右肉袒于廟門之東乃入門右北面立告聽事
　(郝仲輿曰此諸侯述職待罪也覲享既畢黜陟未分/懼王或譴乃右肉袒請事凡禮事袒左刑人袒右肉)
　(袒袒衣見肉門東趨右也凡刑事/尚右聽事猶言待罪告告擯者也)
擯者謁諸天子天子辭于侯氏曰伯父無事歸寧乃邦
侯氏再拜稽首
　(謁猶請也無事者辭其聴也歸寧/乃邦安之之辭實未使之歸也)
出(句/)自屏南適門西
　(屏南外屏之南侯氏既得天子命遂出廟門自屏/南以適門西而襲也袒于東襲于西禮相變也)
　　　右聽事
遂入門左北面立王勞之再拜稽首擯者延之曰升升
成拜
　(勞之以其道路勤/苦而慰勞之也)
降出
　　　右王勞
天子賜侯氏以車服迎于外門外再拜
　(鄭康成曰賜車者同姓以金路異姓以象路服則衮/也鷩也毳也書曰車服以庸詩云君子來朝何錫予)
　(之雖無予之路車乗馬又何予之𤣥衮及黼髙紫超/曰諸侯以時入覲天子是能恪遵侯度者故特賜車)
　(服以榮之不即賜于入覲之時而特遣/使賜于侯氏之館重其禮而不敢䙝也)
路先設西上路下四亞之重賜無數在車南
　(路即車也設路亦于西方中庭路一而已乃云西上/者以其與馬同設也路下四謂駕車之四馬也亞之)
　(次車而東也重賜加賜也/如金帛器用牲畜之類)
諸公奉篋服加命書于其上升自西階東面太史是右
侯氏升西面立太史述命侯氏降兩階之間北面再拜
稽首升成拜太史加書于服上侯氏受
　(諸公天子三公師保傅言諸者其人不定唯所使也/篋以盛服命書天子所錫命侯氏之策書也上篋上)
　(太史掌策命者右居諸公之右述命宣讀命辭也兩/階之間東西兩階中也加書服上宣讀已畢乃加之)
　(于篋内/服上也)
使者出侯氏送再拜儐使者諸公賜服者束帛四馬儐
太史亦如之
　(鄭康成曰既云拜送乃言儐使/者以勞有成禮略而遂言也)
　　　右賜車服
饗禮乃歸
　(天子于諸侯有饗有食有燕而饗為大此言饗以該/食燕也掌客職上公三享三食三燕侯伯再饗再食)
　(再燕子男一饗一/食一燕歸反國也)
　　　右饗
諸侯覲于天子為宫方三百歩四門壇十有二尋深四
尺加方明于其上
　(諸侯覲于天子謂大朝覲也王十二嵗若不巡狩則/四方諸侯皆來朝于是為壇壝宫于國門外之南方)
　(而受之司儀職將合諸侯則令為壇三成官旁一門/掌舍職為壇壝宫設棘門正謂此也八尺曰尋壇四)
　(方十有二尋每方九丈六尺也深猶長也髙也壇從/上至地其深四尺方明者上下四方神明之象猶宗)
　(廟之有主也○髙紫超曰天子以諸侯來覲特設方/明之主以象上下四方神明之象而祀焉蓋協和萬)
　(邦而懐柔百神之意與舜之類上/帝禋六宗望山川徧羣神略同)
方明者木也方四尺設六色東方青南方赤西方白北
方黒上𤣥下黄設六玉上圭(當作/璧)下璧(當作/琮)南方璋西
方琥北方璜東方圭
　(髙紫超曰大宗伯職蒼璧禮天黄琮禮地青圭禮東/方赤璋禮南方白琥禮西方𤣥璜禮北方此與其製)
　(合六色以象天地四方之色也六玉以禮天地四方/之神也○此詳方明之制下言天地日月四瀆山川)
　(丘陵則上下四方/之神悉該之矣)
上介皆奉其君之旂置于宫尚左公侯伯子男皆就其
旂而立四傳擯
　(置于宫者建旂于宫之四旁豫為其君見王之位也/尚左諸侯北面者皆以東為上也明堂位諸公中階)
　(之前諸子門東諸男門西皆北面東上是也其東面/西面者則以北為上不言者王立于北則上北可知)
　(也明堂位諸侯東階之東西面北上諸伯西階之西/東面北上是也四傳擯者髙紫超謂其宫四門四方)
　(諸侯各自其門而入/故須四面傳擯也)
天子乘龍載大斾象日月升龍降龍出拜日于東門之
外反祀方明
　(馬八尺以上為龍象者繪日月升降龍之象于斾也/東門即此壇之東門也日者衆陽之宗天神之首故)
　(天子之出必先拜之而後反祀/方明乃以㑹同之禮見諸侯也)
禮日于南門外禮月與四瀆于北門外禮山川丘陵于
西門外祭天燔柴祭山丘陵升祭川沈祭地瘞
　(既總祀羣神于壇而于天地日月山川岳瀆神之尊/者又分禮之于南西北門之外日為陽精故于南門)
　(月與四瀆隂精故于北門山川丘陵主成物故于西/門皆于門外者望其神致禮也祭即禮也祭天亦于)
　(南門外祭地亦于北門外祭天神日月燔柴升禋以/通之祭山丘陵升髙以加之祭川沈物以委之祭地)
　(瘞物以實之皆所謂禮而行之于各門之外者也○/敖君善曰天子巡狩有懐柔百神望秩山川之祀此)
　(諸侯以天子不巡狩之故而來朝覲致天/子于此亦略修祀事以倣巡狩之禮云)
　　　右大朝覲之禮
　　軍禮(闕/)
　
　
　
　
　
　
　
　
　
　
　
　
　禮經本義卷十
欽定四庫全書
　禮經本義卷十一
　　　　　　　　　　　　　無錫蔡徳晉撰
　凶禮
　　喪服
斬衰裳苴絰杖絞帶冠繩纓菅屨三年者(鄭本三年二/字誤在在父)
(之室為/父下)
　(斬者斷而不緝也凡喪服上曰衰下曰裳斬衰裳正/服以三升之布義服以三升有半之布為之苴麻之)
　(有實而色黑者也麻在首在要皆曰絰首絰圍七寸/二分有奇要絰圍五寸七分有奇斬衰之杖以竹為)
　(之絞帶以牡麻作繩而為帶也凡吉服先以革帶束/衣次加大帶以申束之故謂之紳而喪服則以絞帶)
　(代革帶次加要絰以代大帶也斬衰正服義服之冠/皆以六升之布為之冠尊稍細於衣也繩纓者冠下)
　(不用布武以一條繩通屈為武而垂其餘以為纓也/菅茅屬者起下文之詞敖君善曰先儒以此絞象革)
　(則其博當二寸齊衰以下之布帶其/博宜亦如之玉藻曰革帶博二寸)
父
　(父者身所由生家之至尊恩義之至也故服斬衰三/年自天子以至庶人之通禮也  徐原一曰唐開元)
　(禮宋政和禮温公書儀朱子家/禮明孝慈録會典今律文並同)
諸侯為天子
　(君天下曰天子人君養教臣庶恩義同於父故臣於/君亦服斬衰三年天子之喪凡畿内公卿大夫士固)
　(皆為天子服斬衰諸侯雖各君其國然於天子則猶/是守土之臣也故亦為天子服斬衰唯諸侯世子不)
　(為天子服以逺嫌也諸侯之大夫為天王緦衰既𦵏/除之以自有君也  徐原一曰三代時天子與諸侯)
　(各治其國故惟諸侯為天子服大夫之朝於天子者/有服而國人則闕焉自秦漢以後封建廢而天下一)
　(統為郡縣事體既已不同至漢文行以日易月之制/而古今之制蓋不可合矣故開元禮政和禮書儀家)
　(禮孝慈録會典/今律文俱不載)
君
　(諸侯及卿大夫有地者皆曰君士無臣雖有地不得/君稱故僕隸等為其喪弔服加麻不服斬也  髙紫)
　(超曰天子天下之尊君一國之尊父一家之尊故喪/服之敘始此然不以天子先父者天之生物使之一)
　(本有父子然後有君臣喪服皆從/一本而推故不得以天子先父也)
父為長子
　(長子嫡長子也凡身為宗子得為嫡長子服斬以己/為繼禰之宗則長子乃繼祖之宗重父所傳之正體)
　(也若身非宗子即不得為嫡長子服斬以身非繼禰/之宗則長子非繼祖之宗不敢以己之正體而同於)
　(父之正體也故喪服傳曰何以三年也正體於上又/乃将所傳重也庶子不得為長子三年不繼祖也而)
　(喪服小記亦曰庶子不得為長子斬不繼祖與襧也/譙周以為不繼祖與禰者謂世子身不繼禰故其長)
　(子為不繼祖劉智釋疑以為庶子不為長子三年者/明父之重長子以其當為禰後也其所繼者於父則)
　(禰於子則祖也二説最明但華天沐曰父之適子即/得為長子三年故家禮亦  云父為適子當為後者)
　(三年然必父沒然後得為其長子重服徐原一曰長/子受祖宗之重故為之服三年重服則所以定名分)
　(窒亂源用意深矣開元禮政和禮書儀家禮/並同孝慈録改齊衰不杖期今律文因之)
為人後者
　(宗子無後則立同宗之支子為後公羊傳云為人後/者為之子是也故為之服斬雷氏次宗曰此文當云)
　(為人後者為所後之父闕此五字者以其所後之父/或早卒今所後其人不定或後祖或後曾祖髙祖故)
　(闕之見所後不定故也喪服傳曰為人後者孰後後/大宗也大宗者尊之統也收族者也不可以絶故族)
　(人以支子後大宗也適子不得後大宗又曰何以三/年也受重者必以尊服服之何如而可以為之後同)
　(宗則可為之後何如而可以為之後支子可也為所/後者之祖父母妻妻之父母昆弟昆弟之子若子子)
　(戴氏聖曰大宗不可絶族無庶子則當絶父以後大/宗范氏汪曰廢小宗昭穆不亂廢大宗昭穆亂矣先)
　(王所以重大宗也豈得不廢小宗以繼大宗乎徐原/一曰古禮大宗無子則立後未有小宗無子而立後)
　(者也自秦漢以後世無宗子之法凡無子者即小宗/亦為之置後彼豈盡為繼嗣之見哉大要多為貲産)
　(耳不知小宗無後者古有從祖祔食之條則雖未嘗/繼嗣而其祭祀固未始絶也又何必立人為後始可)
　(永其祭祀哉今世之紛紛争繼者其為大宗當斷之/以律例若小宗則舉從祖祔食之禮而不為立後可)
　(也又曰開元禮政和禮書儀家禮孝慈録㑹典今律/文並同按此當與不杖期章為人後者為其父母一)
　(條叅/考)
妻為夫
　(女子在室天父適人則天夫故在室為父服斬適人/則降其父服為期而為夫服斬也  賈洺州曰此下)
　(四條論婦人也徐原一曰妻為夫妾為君二條開/元禮政和禮書儀家禮孝慈録會典今律文並同)
妾為君
　(妾卑不得與夫敵故稱/其夫為君雖士亦然)
女子子在室為父
　(女子亦子也故謂之女子子在室未嫁者也與不杖/期章適人者對言  徐原一曰開元禮書儀孝慈録)
　(會典今律文並同政/和禮統於子為父内)
子嫁反在父之室為父布總箭笄髽衰三年(八字鄭本/在上條之)
(下今從/華本)
　(子女子子也嫁反謂已嫁而被出也女出嫁則恩隆/於夫家故為父降服期被出則夫婦義絶而恩復隆)
　(於父母家矣故仍為父三年也總束髪也康成云謂/之總者既束其本又總其末也總布六升長六寸箭)
　(笄以小竹為笄也長尺髽露紒也猶男子之括髮斬/衰括髮以麻則髽亦用麻蓋以麻自頂而交於額上)
　(卻繞紒也言衰不言裳者婦人不殊裳也華天沐曰/按布總箭笄髽衰妻妾女子子喪服之異於男子者)
　(絰帶杖屨與男子同文徐原一曰開元禮家/禮孝慈録會典今律  並同政和禮書儀無)
公士大夫之衆臣為其君布帶繩屨(李微之曰士字/條卿字之誤)
　(士卿士也公卿大夫仕於天子諸侯者也衆臣衆家/臣也君謂公卿大夫也公卿大夫厭於天子諸侯唯)
　(家相為室老邑宰為士皆貴臣得為其君服斬衰三/年其餘衆家臣雖服斬衰而稍從降榖布帶則與齊)
　(衰同繩屨則與大功同即記大夫之臣不稽首非尊/家臣以避君之意也  按政和禮國官為其君布帶)
　(繩屨既/𦵏除之)
　　　右斬衰三年(凡十條條/附補九)天子諸侯父在為祖(父/有)
　　　(廢疾不任國政不任喪事故子受重於祖而服/斬  徐原一曰此雖専為天子諸侯而言然臣)
　　　(庶之家父有篤疾不能執喪而代父執祖父母/喪者均宜用此禮也開元禮迄今律文皆無)
　　　天子卿大夫適子為天子(諸侯有君道故世子/不為天子服逺嫌也)
　　　(卿大夫全乎臣者也其/適子為君服斬不嫌也)大夫適子為君(君謂/諸侯)與
　　　諸侯為兄弟者(謂大夫士庶凡與諸侯有五屬/之親者皆服斬蓋諸侯之尊不)
　　　(可以本親輕/服服之也)為祖後者(禮孫為祖服期祖為孫/服大功今父卒適孫受)
　　　(重於祖故祖為適孫加服期而適孫為祖亦加/服三年也吳氏商曰受重者不得以輕服服是)
　　　(以孫及曾𤣥其為後者皆服三年受重故也吕/涇野曰父卒適孫為祖父母祖卒為曽髙祖父)
　　　(母者何曰父母祖孫一體也父喪其子孫喪其/父也祖無子何以有孫孫無祖何以有父也父)
　　　(亡於祖之下孫承於子之下矣故祖卒曾祖曾/孫猶父子也曾祖卒髙祖𤣥孫猶父子也是以)
　　　(承重三年也孝徐原一曰開元禮政和/禮書儀家禮  慈録會典今律文並同)為曾祖
　　　後者(謂父與祖俱卒或有廢疾而以適曾孫受/重於曾祖者  徐原一曰為曽髙祖後二)
　　　(條開元禮家禮孝慈/録會典今律文並同)為髙祖後者(謂父祖曾俱/卒或有廢疾)
　　　(而以適𤣥孫受/重於髙祖者)天子之女嫁於諸侯諸侯之女
　　　嫁於大夫為父(婦人不貳斬出嫁既為夫斬而/仍為父服斬者以尊君宜斬不)
　　　(可以輕服/服之也)内外宗為君(内宗五屬之女也外宗/姑姊之女舅之女及從)
　　　(女皆是也為君服斬不敢以其親服服至尊也/其無服而嫁於諸臣從為夫之君嫁於庶人從)
　　　(為國君皆齊衰三月王朝之外内宗為天子亦/如之  按此九條皆古禮見於傳記注疏者今)
　　　(叅考勉齋黄氏通觧原一徐氏通考而酌存之/以補經文之闕注疏有諸侯之臣為王斬衰一)
　　　(條與經文諸侯之大夫為天子繐衰不合故削/去至唐宋以來增改制度各於經文本服之下)
　　　(註明/之云)　凡衰外削幅裳内削幅幅三袧若齊裳
　　　内衰外負廣出于適寸適博四寸出于衰衰長
　　　六寸博四寸衣帶下尺衽二尺有五寸袂屬幅
　　　衣二尺有二寸袪尺二寸(凡者總五服而言外/削幅者謂縫之邊幅)
　　　(向外内削幅者謂縫之邊幅向内幅三袧者據/裳而言為裳之幅前三幅後四幅每幅要中皆)
　　　(為三辟積也齊緝也凡五服之衰一斬四緝緝/裳者内展之緝衰者外展之負負版也謂以一)
　　　(方布置於背上上畔縫著領下畔則垂放之也/辟領向外謂之適負之廣以出於適旁一寸為)
　　　(度也博廣也謂於當領之處不裁去其布但反/摺之以向外而各出於肩上之兩旁左右皆廣)
　　　(四寸也衰博四寸當心辟領左右各四寸則當/中濶八寸矣皆反摺向外則出於衰外左右各)
　　　(六寸矣衰綴於外衿之上長六寸博四寸廣長/當心也前有衰後有負版在右有辟領孝子哀)
　　　(戚無所不在也衣即衰也帶即要絰也衣長出/帶下一尺使可掩裳際此舉上衣之度而言蓋)
　　　(人身有長短不可概以尺寸計之止於束帶之/處其下仍長一尺為度也衽衿交也用布一幅)
　　　(長二尺五寸斜裁之為二施於領下作内外衿/狹頭向上以承領廣頭向下與衣齊蓋綴於衣)
　　　(身之旁在左者為外衽在右者為内衽也屬猶/連也古者衣袂皆屬幅而特言之者嫌凶服之)
　　　(制或異於吉也衣者自袂之本及衣身而言之/也大凡布幅二尺二寸故在衣身得二尺二寸)
　　　(屬幅又二尺二寸共得四尺四寸也則此袂之/長亦如深衣之袂可反屈之及肘矣袪袖口也)
　　　(袂廣二尺二寸而袪尺二寸亦謂圓殺一尺似/深衣之袪也  賈洺州曰哀之言摧孝子有哀)
　　　(摧之志也負者負荷其悲哀在背也適者以人/子哀戚之情専適於父母不兼念餘事也敖君)
　　　(善曰五服之屬及錫與疑皆以衰為名則是凡/凶服弔服無不有此衰矣其辟領亦當同之若)
　　　(負版則惟孝子乃有之孔子式負版者以其服/最重故耳鄭康成曰袪尺二寸足以容中人之)
　　　(併兩手吉時拱尚左/手喪時拱尚右手)斬衰三升三升有半其冠
　　　六升以其冠為受受冠七升(三升正服也三升/半者義服也布八)
　　　(十縷為升受既𦵏後受服也凡喪服所以表哀/哀有盛時殺時服乃隨哀以降殺故初服粗至)
　　　(𦵏後練後大祥後漸細加飾斬衰裳三升冠六/升既𦵏以其冠為受衰裳六升冠七升小祥又)
　　　(以其冠為受衰裳七升冠八升也此不/言小祥後受服者可以例而推之也)苴絰大
　　　搹左本在下去五分一以為帶散帶垂長三尺
　　　(搹扼也中人之扼圍九寸本麻根也先将麻根/安在左邊當耳上却将餘繩從額前向右邊圍)
　　　(向頂後過至左邊原起處即以麻尾加在麻根/上乂綴細繩以固結之帶要絰也苴絰圍九寸)
　　　(五分之而去其一則七寸二分也要絰交結處/亦綴細繩以固結之兩頭各存散麻三尺待成)
　　　(服日方絞之惟五十者/不散垂婦人亦不散垂)杖大如絰長齊其心本
　　　在下竹桐一也(絰首絰也苴杖/用竹削杖用桐)冠右縫外縪纓
　　　條屬厭鍛而勿灰(殷以前尚質吉凶之冠辟少/前後一一直縫之周尚文吉)
　　　(冠多為辟積不能一一直縫故并而横縫之惟/喪冠則用三辟積而直縫焉大功以上哀重其)
　　　(三辟積向右縫之從隂也小功以下哀輕其三/辟積向左縫之從陽也外縪者吉冠前後從武)
　　　(上屈向内而縫之縪餘在内凶冠前後從武上/屈向外而縫之縪餘在外也纓條屬者謂通屈)
　　　(一條繩為武垂下為纓而屬之冠也厭伏也冠/從武下屈向外而縫之故謂之厭鍛以水濯之)
　　　(也灰以灰治之也斬衰冠六升故鍛而勿灰蓋/布自七升以上始用灰也凡五服之冠皆廣三)
　　　(寸升黄直卿曰按五服之喪冠其制之異者有/四  數之不同一也繩纓之與布纓澡纓二也)
　　　(右縫之與左縫三也勿灰之與灰四也其制之/同者亦四條屬一也外縪二也辟積之數三也)
　　　(廣狹之/制四也)屨外納(以草為屨其餘末收向/外取醜惡不事飾故也)總六升
　　　長六寸箭笄長尺吉笄尺二寸(總六升與男子/冠數同也長六)
　　　(寸謂總束其本而其末垂出髻後以為飾者長/六寸也吉笄后夫人以玉大夫士之妻以象皆)
　　　(長尺二寸言箭笄長尺/異於吉笄之尺二寸也)
疏衰裳齊牡麻絰冠布纓削杖布帶疏屨三年者
　(疏粗也齊緝也疏衰裳齊即齊衰也齊衰三年正服/以四升布加服以五升布為之牡麻無實之麻也首)
　(絰圍五寸七分有奇要絰圍四寸六分有奇齊衰三/年之冠正服以七升布加服以八升為之布纓之制)
　(與繩纓同削杖以桐為之謂之削者舊説以為削而/方之也布帶所用布之升數與冠同其制亦如絞帶)
　(然疏屨者菅/蒯之屨也)
父卒則為母
　(父兮生我母兮鞠我罔極之恩一也然天道陽尊而/隂卑人道男貴而女賤不得以母而並於父故為父)
　(服斬為母服齊父在為至尊所厭故屈而服期父卒/則無所復屈故得申重服三年也言則者對父在而)
　(立文也期徐原一曰賈公彦謂父卒三年之内而母/卒仍服  者妄説也經不曰父卒為母而曰父卒則)
　(為母止見父卒之後而遭母喪即服三年也豈必父/服除而母卒然後行三年之服乎唐律開元禮不分)
　(父存沒俱改齊衰三年政和禮書儀家禮明集禮並/同明會典改斬衰三年今律文同愚按唐上元元年)
　(武后請父在服母三年詔依行焉開元五年右補闕/盧履氷上言禮父在為母一周除靈三年心喪請仍)
　(舊章於是下制令百官詳議議久不決二十年中書/令蕭嵩等改修五禮又議請依元敕為母齊衰三年)
　(遂為定制此父在為母三年之始也明初猶依古禮/父服斬母服齊洪武七年始加折衷著為孝慈録父)
　(母俱服斬又列國於律至今遂為定制此子為母服/斬衰之始也華天沐曰天尊地卑而乾坤定父天也)
　(母地也地統乎天母統乎父隂陽之大分人道之大/防也夫資於事父以事母而愛同然而父在為母三)
　(年嫌於無父也故不得不屈而期聖人之制服凡以/順天地之理定尊卑之分而己是故為父苴杖而圓)
　(以象天也為母削杖而方以象地也為父苴絰左其/本而在下為母牡麻絰右其本而在上天左陽而升)
　(地右隂而降順隂陽升降之義而示有别也知地之/不同於天則知母之不同於父矣知隂之必屈於陽)
　(則知父在不得伸私尊於母矣自唐武后始創父在/為母三年之説而百王之典禮以一悍妻暴母易之)
　(迄千百年而莫之能正何後世之信周公孔子不如/其信武氏也然自武氏以來猶為母齊衰至明洪武)
　(時始易以斬而父母之服凡衰裳帶絰冠纓杖屨之/制悉混同而無别先王制禮之意蕩然無復存焉然)
　(而人心安之蓋嘗推其故父尊而母親故人之親其/父嘗不如親其母人之欲伸其私尊於母也嘗過於)
　(欲尊其父故父尊於母者天理之公也同母於父者/人情之私也理之公不勝其情之私宜乎武氏之制)
　(一易迄千百世莫之能正又從而甚焉者矣子夏曰/知有母而不知有父禽獸是也野人則曰父母何算)
　(焉夫父母何算野人之論也然則今有聖人作其於/此必有所不安者矣  此當與齊衰杖期章父在為)
　(母一條/叅考)
繼母如母
　(繼母謂己母早卒或被出之後而父再娶以繼續己/母者傳曰繼母之配父與親母同故孝子不敢殊也)
　(别隋永寜令李公孝四嵗喪母九嵗外繼其後父更/  娶後母至是而亡河間劉炫以無撫育之恩議不)
　(解任侍御史劉子翊駁之曰禮繼母如母與母同也/又曰傳云為人後者為其父母期按期者自以本生)
　(非殊親之與繼也又曰親繼既等心喪不殊又曰如/謂繼母之來在子出之後制有淺深則出後之人所)
　(後者初亡後之者始至此復可以無撫育之恩而不/服重乎又曰苟以撫育之恩始成母子則恩由彼至)
　(服自已來則慈母如母何待父命又曰繼母本以名/服豈藉恩之厚薄也又曰炫敢違禮乖令侮聖干法)
　(使出後之子無情於本生名義之分有汙於風俗事/奏乃從子翊之議徐原一曰開元禮政和禮同書儀)
　(闕家禮明集禮同明㑹典/改斬衰三年今律文同)
慈母如母
　(傳曰慈母者何也妾之無子者妾子之無母者父命/妾曰女以為子命子曰女以為母若是則生養之終)
　(其身如母死則喪之三年如母貴父之命也鄭康成/曰此謂大夫之妾也不命則亦服庶母慈己之服可)
　(也大夫之妾子父在為母大功則士之妾子為母期/矣父卒則皆得伸也敖君善曰鄭注云其使養之不)
　(命為母子則亦服庶母慈己之服者謂妾或自有子/或子之母有他故不能自養其子是以不可命為母)
　(子但使慈之而已庶母慈己者服見小功章乳徐原/一曰禮有慈母之條非謂母死絶乳使他妾  之即)
　(為慈母也即妾子年已稍長父命之為母子則成母/子矣故曰貴父之命也觀小功有為慈母後之語蓋)
　(命之為後而非但命之養己義自可見若但命之養/己則自有庶母慈己及乳母二條豈必等之於親母)
　(而行三年之服乎開元禮政和禮同書儀無家/禮集禮同孝慈録改斬衰三年今律文因之)
母為長子
　(傳曰父之所不降母亦不敢降也妻萬充宗曰母為/長子齊衰三年此母専指宗子之  非謂凡為母者)
　(皆為長子三年也據傳云父之所不降母亦不敢降/是母之服重從乎父也斬衰章父為長子傳云正體)
　(於上又乃将所傳重也注云重其繼祖禰之正體又/以其将代己為宗廟主也是父之服重尊乎祖也故)
　(傳又云庶子不得為長子三年然則庶子之妻其服/長子也亦從庶子而殺矣豈得三年乎徐原一曰開)
　(元禮政和禮書儀家禮集禮並同/孝慈録改不杖期今律文因之)
　　　右齊衰三年(凡四條條/附補九)祖父卒為祖母後者(謂/適)
　　　(孫無父而為祖後者祖父在雖當為祖母承重/亦降為期今祖父已卒而遭祖母之喪故得申)
　　　(三年也王氏廷相曰禮父在厭其母故齊衰期/父卒始得為母申其私而齊衰三年是以承重)
　　　(者祖亦厭其祖母沒而後齊衰三年也慈徐原/一曰開元禮政和禮書儀家禮並同孝  録改)
　　　(斬衰三年今/律文因之)為曾祖母後者(謂祖父卒而適曾/孫為曾祖後今曾)
　　　(祖父已卒則當為/曾祖母三年也)為髙祖母後者(謂父祖曾俱/卒以適𤣥孫)
　　　(為髙祖後今髙祖已卒/則當為髙祖母三年也)為所後者之妻(不言所/後母而)
　　　(言所後者之妻以别於妾也為徐原一曰開元/禮書儀家禮俱不載統於子  母内孝慈録改)
　　　(斬衰三年今/律文因之)為所後者之母(言所後者之母謂/所後祖母也而所)
　　　(後曾祖母髙祖母/亦統於其中矣)天子之女嫁於諸侯諸侯之
　　　女嫁於大夫為母(女子出嫁則降其父母之服/然天子之女嫁於諸侯諸侯)
　　　(之女嫁於大夫仍為父母不降者/不敢以卑者而降尊者之服也)大夫士之庶
　　　子父卒為所生母(大夫之妾子父在為母大功/士之妾子父在為母期若父)
　　　(卒則皆得申三年也律徐原一/曰明改斬衰三年今  文因之)為慈母後者為
　　　庶母可也為祖庶母可也(鄭康成曰謂父命之/為子母者也父之妾)
　　　(無子者亦可命己庶子為後華天沐曰此言所/謂慈母非必妾之無子即父妾祖妾之無子者)
　　　(亦可父命之為後而稱慈蓋廣傳慈母之義蓋/父命之為子母則雖祖庶母亦止稱慈母惟稱)
　　　(慈母故可服之三年如母也慈按此言為祖庶/母可者謂庶孫以祖庶母為  母可也至生祖)
　　　(母之服則經傳無考惟開寶禮於不杖期有父/所生庶母一條朱子家禮於不杖期亦有庶子)
　　　(之子為父之母而為祖後則不服一條明集禮/亦同但附見祖父條而令典今制俱無至漢景)
　　　(帝晉安帝魏廣陵王恭北海王顥宋薛伸皆為/生祖母服重而明臧應奎為南京車駕主事以)
　　　(祖庶母喪求去例不得持重猶執私喪三年然/則生祖母應服期乎應持重乎華天沐論庶子)
　　　(為父之母服期曰考之喪服傳妾為其子期而/於孫不聞為之服庶子為其母三年而其孫亦)
　　　(不聞為之服庶子之子為父之母期古未有也/夫禮妾母之祭不及孫故制服亦不及孫未有)
　　　(為之服期而廢其祭者也小記曰妾母不世祭/榖梁傳曰於子祭於孫止未有廢其祭而為之)
　　　(服者也又論庶子之子為庶祖母承重曰古禮/之亡久矣獨父卒嫡孫為祖父母承重猶見古)
　　　(人重嫡之義曰承重者承先祖宗祧之重也故/家有三子長子卒則長孫承重其餘次子卒則)
　　　(次子之子不承其父之服若以承重為代父服/斬云爾則次子亦子也次子之服亦斬衰也父)
　　　(死子承則次子之子皆宜承其斬也今次子之/子不敢稱承重以並適庶子之子顧敢承重以)
　　　(並祖庶母於祖母乎哉且微特祖庶母不得稱/承重而已雖祖母亦不敢有其稱也禮祖父卒)
　　　(而後為祖母後者三年自周公迄今未之改故/祖沒然後為祖母得稱承重若祖在止為之服)
　　　(杖期不得稱承重也况於妾母而何承重之與/有春秋之法妾母之卒不赴不袝於姑子祭而)
　　　(孫不祭祖庶母卒稱承重是無嫡妾之辨也此/二條辨析古禮最允然以情理案之父為所生)
　　　(母三年而其子無服似亦未安則開寶禮家禮/為生祖母服期疑可從也至為生祖母持重則)
　　　(揆之情理而斷/乎其不可行矣)妾為君之長子(孔仲達曰女君/為長子三年妾)
　　　(亦為女君之長子三年妾從女君服同也孝徐/原一曰開元禮政和禮同書儀無家禮同  慈)
　　　(録改不杖期/今律文因之)　齊衰四升五升其冠七升八升
　　　既𦵏以其冠為受受冠八升九升(此據降服而/言也若正服)
　　　(五升其冠八升義服六升其冠/九升亦以其冠為受見下章)齊衰之絰斬衰
　　　之帶也去五分一以為帶(齊衰首絰圍七寸二/分要絰圍五寸七分)
　　　(有/奇)牡麻絰右本在上亦散帶垂(右本在上者謂/先将麻根安在)
　　　(右當耳上却将餘繩從額前左邊圍向頂後過/至右邊原起處即以麻尾藏在麻根下令麻根)
　　　(在上也餘俱/解見前章)
疏衰裳齊牡麻絰冠布纓削杖布帶疏屨期者
　(齊衰期降服以四升布正服以五升布為之者敖君/善曰此期服也而杖屨之屬皆與三年章同  經凡)
　(四條三為母一為妻以禮考之為母宜三年特以父/在若母出故屈而為期妻為夫斬衰三年夫為妻亦)
　(宜齊衰三年以不敢同於母故不得出於期然則二/服雖期實有三年之義此杖屨之屬所以皆與之同)
　(也/)
父在為母
　(家無二尊故父在為母降而服期蓋夫為妻期期年/之外父已除服子不敢仍服衰絰以重傷父之志也)
　(然心喪之則猶三年矣子顧氏炎武曰為父斬衰三/年為母齊衰三年此從  制之也父在為母齊衰杖)
　(期此從夫制之也家無二尊而子不得自専審此可/以破學者之疑矣張子曰父在為母雖降為期而心)
　(喪之實未嘗不三年也傳曰父必三年然後娶達子/之志也抑其子之服於期而伸其父之不娶於三年)
　(聖人所以損益百世而不可改者精矣徐原一曰雜/記云期之喪十一月而練十三月而祥十五月而禫)
　(註云父在為母則是古人於母既欲全父之尊而減/其三嵗之期又欲達子之志而加其一時之服名雖)
　(為期其實十有五月與終喪之時相去止十月耳况/又有心喪之禮則雖減十月之服而所以居喪之實)
　(未嘗異也唐人欲增為三年謂何至與伯叔母同制/豈知伯叔母之期服曷嘗有祥禫之禮乎又曰唐髙)
　(宗加至齊衰三年開元禮政和禮書儀家禮明/集禮因之孝慈録改為斬衰三年今律文因之)
妻
　(夫至尊妻為之服斬三年妻至親夫不得為之服齊/三年者為其不可以不降於母且古禮喪三年不祭)
　(尢不得申私喪而廢宗廟之祭也故但為之服期而/已敖君善曰傳曰父在為妻不杖此為妻杖謂無父)
　(者也於徐原一曰古人重妻服既為之杖又為之練/禫同  父在為母所以報其三年之斬異於他服之)
　(齊衰期年者也儀禮注適子父在則為妻不杖以父/為之主也庶子雖父在亦以杖即位故喪服小記曰)
　(父在庶子為妻以杖即位可也適子父沒即為妻製/杖其母之存亡不論也惟雜記云父母在不杖不稽)
　(顙而疏分别言之謂父為適婦主喪故父在不敢為/妻杖若父沒母在不為適婦之主為妻雖得杖而不)
　(得稽顙也蓋杖與不杖顯有差等當杖而不杖是無/故貶降其匹耦古人不為故唯適子父在不為妻杖)
　(其他無不杖者矣自唐增母服為齊衰三年宋代因/之明又加為斬衰由是母服與父服並重母在為妻)
　(亦不杖家禮及律文咸由斯義也又曰小記云為父/母妻長子禫又云宗子母在為妻禫則是夫之服妻)
　(亦十一月而練十三月而祥十五月而禫與父在為/母同矣夫子之於母厭於父而不得遂則於期之外)
　(加以祥禫夫之於妻其服原止於期尚何不遂而亦/加以祥禫者此欲達子之志而然也父在為母期不)
　(足以盡其情故展之至於十五月然必父於父母亦/有祥禫之制其子始得依祥禫之節而行其服否則)
　(父已釋服於期嵗而子敢延至於十五月乎乃知古/人體恤子心而不欲輒奪其服如此其委曲而周至)
　(也又曰開元禮政和禮書儀家/禮孝慈録會典今律文因之)
出妻之子為母
　(出母不嫁為父守也其情可憫為之杖期宜也出母/而嫁則甘自絶於我父而失身於人也不為之服亦)
　(宜矣舊説以為出母而嫁亦服杖期者非也傳曰出/妻之子為母期則為外祖父母無服又曰出妻之子)
　(為父後者則為出母無服鄭康成曰繼母而為父所/出則不服  髙紫超曰出妻之子為母期蓋指父沒)
　(言之父沒本應為母齊衰三年因其出也故降而期/不敢欺其死父也若父在而出母沒也其惟心喪乎)
　(朱子曰出母為父後者無服此尊祖敬宗家無二上/之意先王制作精微不苟蓋如此張子曰出妻不敢)
　(使子喪之禮也子於母則不可忘若父不使之喪子/固不可違父當黙持心喪亦禮也若父使之喪而喪)
　(之亦禮也孔子使伯魚喪出母聖人之權也子思不/使子上喪出母惟修禮而已吳肅公曰春秋之世周)
　(禮之斁者多矣其至者聖人守之其未盡善者亦微/有損益焉出母之喪情之所不容恝執禮而强使恝)
　(焉非情也則亦非禮也是以伯魚行之而夫子姑聴/之聖人之大也亦聖人之微也子思則自計其道之)
　(不足以及此故己之子思之嚴也亦賢聖之分也王/氏栐曰張永徳父穎先娶馬氏生永徳為穎所出永)
　(徳知鄧州於州廨作二堂左繼母劉氏居之右馬氏/居之不敢以出母加於繼母永徳事二母如一無間)
　(言時大臣母妻皆得入謁劉氏存日馬不敢同入禁/中劉氏卒馬始得入謁太宗勞問嘉歎封莒國太夫)
　(人此可為人子事出母之法徐原一曰開元禮政和/禮書儀家禮孝慈録㑹典今律文並同又曰後世定)
　(禮不分適子衆子皆齊衰杖期以喪其出母所以/縁人情之不得已而變通之者於古制亦無害也)
　　　右齊衰杖期(凡四條/附三條)　祖父在適孫為祖母(亦/如)
　　　(父在為母期也今徐原一曰開元禮政和禮並/同書儀無家禮  律文亦同惟會典改斬衰三)
　　　(年/)大夫之適子父沒後為妻(父在為妻不杖故/父沒得為妻杖其)
　　　(庶子雖父在亦/得為妻杖也)母嫁從為之服(母嫁則自絶於/父而母子之恩)
　　　(亦絶義宜無服從母而嫁受其撫育之恩則不/容以恝故為之服杖期也  按天無二日民無)
　　　(二王子無二父妻無二夫天之道也故婦有七/去惟淫不恕夫死改嫁淫心勝也違舅姑背死)
　　　(夫棄孤子以遂其淫心此禽獸也故子長而不/從母嫁義宜無服韋𤣥成乃云父沒則母無出)
　　　(義譙周云父卒母嫁非父所絶袁準因云為父/後猶服嫁母徐原一駁之謂適子之不喪出母)
　　　(者以凶服不得祭廟也母嫁亦與廟絶矣與廟/絶即與父絶矣况父固未嘗命之嫁也此而可)
　　　(服安在出母之不可服乎其説當矣金世宗制/子為改嫁母服喪三年子夏傳有之知有母而)
　　　(不知有父者禽獸是也此之謂矣然則從嫁而/服杖期又為繼父服不杖期何也或曰此聖人)
　　　(之不得已而禮之權也夫死子幼而家貧無大/功之親以相周恤其母雖嫁尚能撫育其前夫)
　　　(之子以成立其繼父又能為之築宫廟使主其/祭祀則以恩而為之服疑亦可也然考三代之)
　　　(盛聖人立宗子以收族又有世禄以養之則士/大夫家斷無從母而嫁者僻壤庶人之家雖有)
　　　(之然禮不下庶人先王豈宜以此非禮之事而/立為禮况子無二父安得立繼父之名故此章)
　　　(繼母嫁從一條及後繼父同居不同居二條/非經之本文係俗儒所纂入者當刪去也)父
　　　卒繼母嫁(句/)從(句/)為之服(句/)報(從從繼母而嫁/也凡服人而人)
　　　(以其服反服之曰報繼母喪則子服期若子喪/則母亦服期以報之也王子雍曰從乎繼母而)
　　　(寄育則為服不從則不服奚萬充宗曰繼母不/嫁則母子也嫁則路人矣  服之有惟是父卒)
　　　(子孤幼無依不得已從繼母而往繼母亦不之/棄而保抱攜持則其母子之恩無間於親母如)
　　　(是而不為服則於母子之情為不終而反之於/心亦未免過恝彼繼父同居者猶齊衰三月亦)
　　　(惟以恩之不可忘也繼母雖非親母其撫育之/恩獨可忘乎縱身為父後業從母往已不能如)
　　　(常禮行為後事其服自不容無也若能如禮為/父後則已克自主自不從繼母往矣不從又奚)
　　　(服哉徐原一曰開元禮政和禮家禮孝/慈録會典並同書儀今律文改不杖期)
不杖麻屨期者
　(不杖期正服衰/五升冠八升)
祖父母
　(為父母三年故為祖父母期也敖君善曰此服惟據/父在者言也父卒則服式異矣傳曰父卒然後為祖)
　(後者服斬小記曰祖父卒而後為祖母後者三年然/汪苕文曰或問禮與律有繼母而無繼祖母之文)
　(則繼祖母不當服與曰非也言祖母則繼祖母統其/中矣蓋繼祖母與祖庶母有辨繼祖母之沒也祔於)
　(廟而祖庶母不祔夫既祔於廟為之孫者方嵗時享/祀之而可以無服乎故曰言祖母則繼祖母統其中)
　(矣或問祖庶母宜何服曰其袒免乎禮大夫以上為/庶母無服何祖庶母服之有然則律文服庶母期矣)
　(顧亦無祖庶母服者何歟曰疏也無恩也斯則為之/袒免可也徐原一曰開元禮政和禮書儀家禮孝慈)
　(録會典今/律文並同)
世父母叔父母
　(繼世以嫡長先生於父則繼世者也故曰世父叔説/文作尗從上小言尊行之小者也祖父母服期而世)
　(叔父亦服期者與父一體服之不敢降也姑在室亦/如之蓋凡女子在室之服悉與男子同也世叔母本)
　(路人以來配世叔父故生母名既名之為母則當隨/世叔父而服之傳所謂以名服也  髙紫超曰世母)
　(叔母原其始而言則塗人也以其來配世父叔父而/服亦同之初無隆殺何也蓋人之死喪無常有不幸)
　(夫死而遺其孤子孤女者非世母叔母為之恩勤教/育必不能成立而其世母叔母之老寡無子者非依)
　(其兄弟之子則亦莫之相養而相𦵏也苟不重其服/制則将相視如路人而幼孤老寡之人其顛連而失)
　(所者必多矣是故先王引而近之非母也而以為世/叔母非子也而以為猶子欲其顧名思義使之彼此)
　(相收恤而無顛連無告之患也於以厚民生而善民/俗豈細故哉徐原一曰開元禮政和禮書儀家禮孝)
　(慈録會典今/律文並同)
大夫之適子為妻
　(大夫不以尊降適婦之服故子亦不敢降也父在故/為妻不杖  徐原一曰開元禮迄今律文統於夫為)
　(妻/内)
昆弟
　(姊妹在室亦如之文徐原一/曰開元禮迄今律  並同)
為衆子
　(衆子謂長子之弟及妾子俱是也女子子在室亦如/之  徐原一曰開元禮政和禮書儀家禮孝慈録㑹)
　(典今律/文並同)
昆弟之子
　(檀弓曰喪服兄弟之子猶子也蓋引而進之也今徐/原一曰開元禮政和禮書儀家禮孝慈録會典  律)
　(文並/同)
大夫之庶子為適昆弟
　(敖君善曰大夫之庶子為昆弟大功嫌於適亦然故/以明之徐原一曰開元禮迄今律文統於昆弟内)
適孫
　(適子死其嫡孫承重者祖為之期祖為孫大功常也/以其繼體加隆焉故服期也  萬充宗曰祖為適孫)
　(不杖期傳曰有適子者無適孫孫婦亦如之此言適/子在則長孫與庶孫同祖為之大功長孫之婦亦與)
　(庶孫婦同祖為之緦也古人子雖多惟主長子一人/為後曰適子有適子則適子之長子未即為適孫必)
　(適子亡始立為適孫以為祖後也適子在既不立適/孫則適子之長子婦亦不得為適孫婦蓋夫庶亦庶)
　(夫適亦適也徐原一曰開元禮政和禮/書儀家禮孝慈録會典今律文並同)
為人後者為其父母報
　(其父母謂本生父母也報者為人後者為其父母期/其父母亦報之以期也  敖君善曰為父固當斬衰)
　(然父不可二斬不可並行既為所後之父斬則於所/生之父不得不降而為期蓋一重則一輕禮宜然也)
　(其父母亦報之以期而不降者凡服之降以正尊旁/尊則不降父母正尊出為人後雖本生亦等於旁尊)
　(統不可二故也華天沐曰或問為人後者不皆親昆/弟之子或小功緦麻及族人之無服者為之於其本)
　(生父母之服何如曰禮為人後者為其父母期不聞/以所後者之親疎異也為人後者為其昆弟大功亦)
　(不聞以所後者之親疎異也蓋人子不得已而為人/後降其親一等以伸所後之尊足矣不容計所後之)
　(親疎逺近而異其服也其所以必降其親者何也隆/於所後也其所以不計其親疎者何也隆於所後亦)
　(不得薄於所生也先王之制服所以交致其情而無/憾也曰降其父母之服不易其父母之名何也曰此)
　(特欲著其服不得不係之其父母也非為人後者自/稱之辭也既已稱所後者謂之父母又仍其父母之)
　(稱而不易非不二統之㫖矣夫人子於所生其恩罔/極一旦出而為人後誠有大不忍於其父母聖人斷)
　(之以義為降其父母之服使之同於世叔父母而其/父母亦降其子而為之報以同其子於昆弟之子凡)
　(此者皆所以重大宗使割其私恩而制之以義也夫/惟衆人常以恩掩義而聖人必以義勝恩使人子之)
　(不忍於其親者不得不抑而就聖人之制而猶懼人/情之以私恩而干公義也烏有仍其父母之稱使名)
　(與實相違也哉然則曾子固歐陽公為人後之議所/主稱親之説非歟曰非也歐曾之説主於恩者也吾)
　(折衷之於朱子朱子之説主於義者也歐曽之言曰/為人後者不當易其父母之稱朱子曰今設有為人)
　(後者於此一日所後之父與所生之父並坐而其子/侍側稱所後父曰父稱所生父又曰父自是道理不)
　(可朱子之所謂不可者主以理也而未嘗非情歐曾/之所言者主以情也而於理有所不可矣愚按華氏)
　(論為人後者為其父母服及其稱名之義當矣或又/問如宋胡寅以五日子父母棄之為叔父安國所舉)
　(遂不持本生父母服明胡廣本姓黄父母以五日子/棄之江後父得而養之亦不持本生父母服若是者)
　(何如也曰父母生子棄而欲殺之固自絶於子矣然/人子於身所由來不可忘也以為人後者為其父母)
　(之服服之可也故胡廣則已薄矣胡寅既以伯父之/服服之則無可議也徐原一曰開元禮政和禮書儀)
　(家禮孝慈録會/典今律文並同)
女子子適人者為其父母昆弟之為父後者
　(婦人不貳斬已嫁為夫斬故為其父母降而期也為/昆弟之為父後期者婦人雖已嫁然或不安於夫家)
　(則有歸宗之禮而父之適子則小宗也故不因已嫁/而降其服也徐原一曰開元禮政和禮書儀家禮孝)
　(慈録會興今/律文並同)
為夫之君
　(夫為君服斬衰三年故妻從服期凡從服皆降正/服一等也  徐原一曰開元禮迄今律文俱無)
姑姊妹女子子適人無主者姑姊妹報
　(無主無祭主也敖君善曰為姑姊妹女子子適人者/降服大功今以其死而無夫若子若孫以為祭主深)
　(可哀憫故加一等而服期大功之服乃得加一等者/以其本服如是也報者姑姊妹於昆弟姪亦不容不)
　(以其所服者服之也女子子適人者為父母自當期/固不必言報矣然父母為己加一等而己於父母不)
　(復加者其亦以婦人不能貳斬也歟今徐原一曰開/元禮政和禮書儀家禮孝慈録會典  律文並同)
為君之父母妻長子祖父母
　(君為父母長子及父卒為祖父母皆三年臣從之皆/降一等而服期君之妻則小君也故臣為之服期服)
　(母之義也若按君之父祖康成謂此始封之君其祖/未嘗為君  是繼體則其父若祖有廢疾不立者賈)
　(公彦謂若曾為君則羣臣當服斬何得從服期也君/之母服問云非夫人則無服唯近臣及僕驂乗從服)
　(孔仲達謂君母是適夫人則羣臣服期非夫人君為/之服緦則羣臣無服也近臣閽寺之屬僕御車者驂)
　(車右也此皆近臣之小者則隨君服緦/也徐原一曰開元禮迄今律文俱無)
妾為母君
　(母君君適妻也傳曰妾之事母君與婦之事舅姑等/故服期也  徐原一曰開元禮政和禮書儀家禮孝)
　(慈録會典今/律文並同)
婦為舅姑
　(子為父母三年妻從夫而服降一等故為舅姑期也/  王平仲曰婦為舅姑期非輕舅姑也重斬也女子)
　(非夫不天從夫則父母降矣何也無二天也婦之尊/舅姑也以舅姑之子為天也舅姑死而服斬是二其)
　(天也故不敢也髙紫超曰古人婦為舅姑服齊衰期/蓋引而與己之親父母同則亦恩義之盡矣夫婦人)
　(之義以夫為天不容有二故雖以舅姑之尊不得並/於其所天傳所謂婦人不貳斬者也華天沐曰或問)
　(古禮婦為舅姑齊衰期何也曰先王之制禮稱情而/立文夫斬者斬也三年之喪如斬所以為至痛極也)
　(先王以為惟妻之於夫孝子之於親其情邇矣非可/以責婦之於舅也且禮女子適人而降其父母傳曰)
　(不二斬也不二斬者不二天也夫臣之於君子之於/父婦之於夫三綱也臣以君為天子以父為天婦以)
　(夫為天一也臣為君服斬而為君之父母期子為父/服斬而為父之父母期妻為夫服斬而為夫之父母)
　(期稱情而為之弗可易也顧寧人曰婦事舅姑如事/父母而服止於期不二斬也然而以喪未嘗不三年)
　(矣故曰與更三年喪不去徐原一曰開元禮同宋太/宗時改舅斬衰三年姑齊衰三年政和禮書儀家禮)
　(因之明太祖時改姑亦/斬衰三年今律文因之)
夫之昆弟之子
　(禮為世叔母期故世叔母亦報之以期也其女子子/在室亦如之  徐原一曰開元禮政和禮書儀家禮)
　(孝慈録會典/今律文因之)
公妾大夫之妾為其子
　(傳曰妾不得體君為其子得遂也敖君善曰二妾之/子為母之服異於衆人嫌母為其子亦然故以明之)
　(今徐原一曰開元禮政和禮書儀家禮孝慈録會典/  律文並同但諸禮俱云妾為己子無公妾大夫妾)
　(之/分)
女子子為祖父母
　(女子子適人不降其祖父母者敖君善謂不敢以兄/弟之服服至尊也孔氏倫謂婦人歸宗故不敢降其)
　(祖也二説俱通慈徐原一曰開元禮政和/禮書儀家禮孝  録會典今律文並同)
大夫之子為世父母叔父母子昆弟昆弟之子姑姊妹
女子子無主者為大夫命婦者唯子不報
　(大夫之子萬氏斯同以為謂適子是也子字在昆弟/上者舊説皆謂己所生子是也敖君善曰大夫適子)
　(從其父亦降旁親一等世叔父母子昆弟昆弟之子/為大夫命婦與其父尊同故不降而服期若姑姊妹)
　(女子子服亦本期也其在室者則以大夫之尊厭降/為大功若適士則又以出降為小功今以其為命婦)
　(故不復以尊降惟以出降為大功若又無祭主乃加/一等而為期也傳曰大夫者其男子之為大夫者也)
　(命婦者其婦人之為大夫妻者也無主者命婦之無/祭主者也唯子不報者女子子適人者為其父母期)
　(故言不報也言其餘皆報也言徐原一曰經言惟子/不報傳獨以女子子釋之蓋  男子則子為父三年)
　(從無報期之禮不待言而可見惟嫁女為父母期而/期原其本服不得以報言也開元禮迄今律文俱無)
大夫為祖父母適孫為士者
　(傳曰大夫不敢降其祖與適也曰馬季長曰尊祖重/適自尊者始故不敢降徐原一  開元禮迄今律文)
　(俱/無)
公妾以及士妾為其父母
　(公國君也妾不得體君嫌厭於君不得服其父母故/明其得為父母遂也  徐原一曰開元禮政和禮家)
　(禮孝慈録會典/並同今律文無)
　　　右齊衰不杖期(凡二十條經附補十/四條及疑  一條)為王后(畿/外)
　　　(諸侯畿内卿大夫士皆為王后齊衰服母之義/也惟諸侯之臣為天子繐衰既𦵏除之則於王)
　　　(后太子/疑無服)為太子(王為太子服斬故卿大夫士及/諸侯皆從服期也  齊武帝永)
　　　(明十一年文惠太子薨右僕射王晏等議今至/尊既不行三年之典則羣臣之期亦宜降一等)
　　　(便應大功但功衰兄弟之服不可以服至尊臣/等參議謂宜重其衰裳減其月數並同服齊衰)
　　　(三/月)天子卿大夫適子為王后太子大夫適子為
　　　夫人太子(夫人太子謂諸侯/之夫人及太子也)兄弟俱為諸侯(與/己)
　　　(尊同故其/服不降)始封之君為諸父昆弟始封君之子
　　　為諸父(傳曰始封之君不臣諸父昆弟封君之/子不臣諸父而臣昆弟所不臣者當以)
　　　(本服服之也髙黄直卿曰天子之義亦當然若/虞舜之與漢  皆庶人起而為天子蓋亦不臣)
　　　(諸父而/有服也)王為適曾孫適𤣥孫(徐原一曰此雖指/天子而言其實諸)
　　　(侯以下凡立後傳重者皆同/此制開元禮迄今律文並同)為不傳重適子及
　　　傳重非適子(不傳重適子謂有廢疾者也傳重/非適子謂以庶子為後及養他人)
　　　(子為後/者也)適子父在為妻(此以士之適子言也大/夫之適子見本經諸侯)
　　　(之適子見下條統徐原一曰開/元禮迄今律文  於夫為妻内)世子為妻(世子/謂天)
　　　(子諸侯之/適子也)諸侯之夫人公卿大夫之妻為天子
　　　(夫服斬則妻/從服期也)天子之女嫁於諸侯諸侯之女嫁
　　　於大夫為母内外宗為夫人(王朝之内宗外宗/為王后亦如之)
　　　公子之妻為其皇姑(皇姑公子/之生母)士妾為君之衆
　　　子(衆庶/也)繼父同居者(傳曰夫死妻穉子幼子無/大功之親與之適人而所)
　　　(適者亦無大功之親所適者以其貨財為之築/宫廟嵗時使之祀馬妻不敢與焉若是則繼父)
　　　(之道也同居則服齊衰期異居則服齊衰三月/必嘗同居然後為異居未嘗同居則不為異居)
　　　(華天沐曰或問禮有繼父之服父可繼乎絶族/無施服母出嫁與廟絶而繼父為之齊衰乎曰)
　　　(此以恩服也聖人所以通人道之窮使鰥寡孤/獨各得其所舉天下無顛連無告之民也夫夫)
　　　(死妻穉子幼無大功之親真天下之窮民而無/告者也婦人不二夫禮之常也夫死妻穉子幼)
　　　(遇之變也而又無大功之親以相周恤則此煢/煢無告之孤子係祖父再世之血食設一旦轉)
　　　(死溝壑棄兩世之孤斬先人之祀聖人之所大/不忍也是故既立宗子之法以收族而又恐窮)
　　　(鄉庶姓或吾徳之所不能及且恐宗子之法久/而不能無廢墜也不得已通其窮制同居繼父)
　　　(之服而傳為之申明其制曰夫死妻穉子幼無/大功之親與之適人而所適者亦無大功之親)
　　　(所適者以其貨財為之築宫廟嵗時使之祀焉/妻不敢與焉若是則繼父之道也嗚呼傳之言)
　　　(盡之矣夫其所與適人而所適亦無大功之親/此其孤單獨立年老無倚與穉妻幼子窮相等)
　　　(耳是故兩人之窮常兩相䘏兩相倚聖人之所/不禁也而苐為之教曰所適者能以其貨財為)
　　　(若子築宫廟不絶其先祖之血食而又為之不/悖於禮恩莫隆焉是則有繼父之道矣聖人固)
　　　(許之為父子矣許之為父子而後天下之為繼/父者能盡其心以相䘏亦惟命之為父子而後)
　　　(天下之待繼父者不背其恩以相棄使無適者/幸而他日有子則若子歸其本宗而為異居繼)
　　　(父仍不敢忘其前日之恩為制齊衰三月之服/以報之若不幸而所適者終於無子則以恩相)
　　　(終始而為同居繼父生則為之養死則為之齊/衰期此亦情之不容諉義之無可辭者也然必)
　　　(妻穉子幼無大功之親而後許之適人非是不/得藉口以適人矣必所適者以其貨財為之築)
　　　(宫廟以存其先祀而後謂之繼父非是不得托/名於繼父矣必兩無大功之親同財而祭其祖)
　　　(禰而後謂之同居繼父非是不得比恩於同居/矣且其所以必為之築宫廟於家門之外者神)
　　　(不歆非類而不敢以非禮凟也其所以妻不敢/與焉者婦人不二夫而不敢以非禮干也其所)
　　　(以専舉築宫廟嵗祀為繼父之道者恩莫重於/崇其先美莫大於尊其祖而不敢以私恩溷也)
　　　(此禮之作所為仁至義盡非聖人莫之能定者/也  愚按傳及華氏之説其發明繼父服義詳)
　　　(矣蓋亦近乎情者之論也然繼父之服不合於/禮先儒固多疑之傅𤣥謂父無可繼之理此禮)
　　　(焚書之後俗儒妄造也袁準謂此則自制其父/亂名之大者近儒汪氏琬朱氏董祥辨之亦最)
　　　(詳而愚則更有疑焉禮同姓稱伯父叔父異姓/稱伯舅叔舅惟外祖父特因母之父而稱為外)
　　　(王父故異姓無稱父之理齊衰之服唯施於同/姓外此雖外祖父母母舅妻之父母之至戚亦)
　　　(不得施故異姓無服齊衰之理且世之娶失節/婦為配者大抵皆貧窶之徒與夫不識理義者)
　　　(也彼安能為前夫之子築宫廟哉則斷以母可/繼父不可繼之語而刪之信乎其可也徐原一)
　　　(曰開元禮政和禮家禮孝慈録/㑹典今律文並同惟書儀無)　衰四升五升
　　　六升冠七升八升九升既𦵏以其冠為受受冠
　　　八升九升十升
疏衰裳牡麻絰無受者
　(鄭康成曰無受者服是服而除不以輕服受之不著/月數者天子諸侯𦵏異月也  愚按此章本不言月)
　(數而傳皆以為齊衰三月蓋以禮既𦵏而受服大夫/士三月而𦵏故以為斷也康成雖有天子諸侯𦵏異)
　(月之説然又以為天子七月𦵏諸侯五月𦵏為之齊/衰者皆三月藏其服至𦵏更服之𦵏後乃除愚意為)
　(天子諸侯未𦵏恐不應釋服且既釋矣至𦵏而更服/相去不過一二月餘而倏釋倏服忽吉忽凶恐先王)
　(制禮不若是白虎通謂民始哭素服先𦵏三月成齊/衰亦非安有聞喪不服越兩月而始服者夫帝堯殂)
　(落百姓如喪考妣三載四海遏密八音後世君徳即/不古若然始喪服之至既𦵏而除又豈久乎疑此章)
　(本有七月五月三月/之服傳者失之也)
寄公為所寓
　(寄公謂諸侯失國而寓於他國者也既受所寓國君/之惠因為之服傳曰寄公失地之君也為所寓服齊)
　(衰三月言與民同也鄭康成曰諸侯五月而𦵏而服/齊衰三月者三月而藏其服至𦵏又更服之既𦵏而)
　(除之愚按為所寓之君服恐當五月之又按郝仲輿/謂先王盛世何得有寄公此蓋衰世  禮其説近是)
　(而未盡也蓋封建肇於黄農厯唐虞夏商治亂不一/故禹會諸侯於塗山執玉帛者萬國至周初止千八)
　(百國而已則其間失國而為寄公者必多而寄公為/所寓之君服其由來舊矣周之制禮非用於一時寄)
　(公為所寓之君服既合於理而可為衰/世用先王固宜存之於經而不削也)
丈夫婦人為宗子宗子之母妻
　(丈夫婦人統舉五屬之外同宗之男女而言也傳曰/為宗子何以服齊衰三月也尊祖也尊祖故敬宗敬)
　(宗者尊祖之義也愚按大宗至尊五屬之外皆服齊/衰三月其在五服中者亦不當以功緦之服服之故)
　(無問大功小功緦麻皆服齊衰但緦麻之親則服齊/衰三月而除與五屬之外同若大功小功之親則既)
　(服齊衰三月乃受以大功小功之衰以足其月數而/止則此條中當有齊衰九月五月三月之服也  徐)
　(原一曰開元禮政和禮書儀俱/無家禮有㑹典今律文亦無)
為舊君君之母妻
　(傳曰仕焉而已者為舊君服齊衰三月言與民同也/敖君善曰此嘗仕矣今致仕在國宜異於民乃亦齊)
　(衰三月者蓋不在其位則不宜服斬以同於現為臣/者而臣於君又無期服故但齊衰三月而不嫌其與)
　(民同也然又為小君服則亦異於民矣愚按此亦宜/齊衰五月  南齊建元二年皇太子妃薨前宫臣疑)
　(所服左僕射王儉議宜依禮/為舊君妻齊衰三月從之)
庶人為國君
　(此庶人兼在官在家之男子婦人言之/也舊説服齊衰三月愚按亦宜五月)
大夫在外其妻長子為舊國君
　(大夫在位則與長子俱為君服斬而妻服期今大夫/去位而在外則其妻子之在國者即同於庶人為國)
　(君之服舊説以為服齊衰三月而愚意以為當五月/也  徐原一曰已上三條開元禮迄今律文俱無)
曾祖父母
　(曾重也謂祖之上更有祖也舊説服齊衰三月漢魏/至隋因之唐太宗貞觀十四年修禮官魏徵令狐徳)
　(棻等請增為齊衰五月詔從之開元禮迄今律文俱/因其制  按先儒謂論服之本制至親以期斷則父)
　(母本期祖父母本大功曾祖父母本小功髙祖父母/本緦今父母以恩而加隆為三年祖加至期則曾祖)
　(宜加大功髙祖宜加小功然大功小功係旁親之服/不可以加至尊故曾髙二祖俱加至齊衰而曾祖父)
　(母減五月為三月者蓋重其衰麻尊尊也減其日月/恩殺也髙曾父母服至三月無可復減故亦不復減)
　(也然恩之隆殺服之輕重以曾祖儗髙祖當有差等/則唐太宗之增曾祖為五月雖聖人復起弗可改也)
　(已/)
大夫為宗子
　(傳曰大夫不敢降其宗也俱徐/原一曰開元禮迄今律文  無)
舊君
　(傳曰大夫以道去君而未絶者服齊衰三月言與民/同也  徐原一曰禮於舊君之服有三其一仕焉而)
　(已身離朝宁者前章為舊君君之君妻是也其一以/道去君身違宗國者此章為舊君是也其一臣誼已)
　(絶出居他邦或改事新主者前章大夫在外其妻長/子為舊國是也禮臣於君當服斬乃君降而服齊甚)
　(至身有不服者由其恩有淺深也仕焉而已者雖身/猶在國較之居官食禄者其恩已輕故降而服齊猶)
　(以君臣義重而并服其母妻也以道去君者雖義猶/未絶較之致仕家居者其恩更輕故但服其君而不)
　(服其母妻也出居他邦者雖恩義已絶而妻子之居/本國者不可以無服故妻與長子行服而其身則不)
　(服也乃知去官從故官之品此後世之令/不可以語周禮也開元禮迄今律文俱無)
曾祖父母為士者如衆人
　(傳曰大夫不敢降其祖也曾徐原一/曰開元禮迄今律文統於  祖内)
女子子嫁者未嫁者為曾祖父母
　(傳曰何以服齊衰三月不敢降其祖也鄧潛溪曰女/子子適人者為其私親皆降唯祖曾髙父母不降為)
　(昆弟為父後者不降何也不足以二斬焉故得/以全恩也  徐原一曰開元禮迄今律文俱同)
　　　右齊衰無受(凡十條附補記三/條及疑經一條)畿内之民為天
　　　子(民亦兼庶人在官與在家之男女而言也舊/説服齊衰三月愚意當服七月至既𦵏乃除)
　　　(之/)内外宗嫁於庶人為國君(内外宗無服者/按當服五月)髙
　　　祖父母(沈存中曰髙祖齊衰三月不特四世祖/為然自四世以上凡逮事者皆當服齊)
　　　(衰三月髙祖蓋通稱耳愚按女子子在室及嫁/者亦如之  徐原一曰開元禮迄今律文俱同)
　　　繼父不同居者(此不同居謂幼嘗同居而後不/同居者也其原不同居者則無)
　　　(服説詳杖期章繼父同居條父吕氏坤曰萬物/一本母百可也父可二乎伯  仲父叔父季父)
　　　(謂伯仲叔季於我父也一本而同行者也猶嫌/於父而諸之外祖父同尊而異姓者也雖稱曰)
　　　(父而外之父沒矣可繼乎母縁父有父不縁母/有也禮有繼父聖人名之乎謬矣設母三嫁三)
　　　(從将三繼父乎終始不同居則無服無服而父/之可乎然則當以何稱曰從母之夫曰姨夫姑)
　　　(之夫曰姑夫姊妹之夫曰姊妹夫則母再嫁之/夫當曰母夫也親不忘母尊不忘父不亦可乎)
　　　(愚按吕氏稱母夫之説最允禮三夫無服則於/母夫亦無然姑之子姨之子姊妹之子皆有服)
　　　(而再嫁之母為絶屬而無服則於其子亦無服/雖聖人復起不易斯言矣徐原一曰開元禮政)
　　　(和禮同書儀無家禮集/禮會典今律文俱有)　衰六升冠九升無
　　　受
大功布衰裳牡麻絰無受者
　(大功者其鍛治/之功粗大也)
子女子子之長殤中殤
　(殤者男女未冠笄而死可傷者也傳曰何以大功也/未成人也何以無受也喪成人者其文縟喪未成人)
　(者其文不縟故殤之絰不樛垂蓋未成人也年十九/至十六為長殤十五至十二為中殤十一至八嵗為)
　(下殤不滿八嵗以下為無服之殤無服之殤以日易/月以日易月之殤殤而無服故子生三月則父名之)
　(死則哭之未名則不哭也之按傳其文縟謂節文煩/數也不樛垂謂不絞其帶  垂者以日易月謂以哭)
　(之日易服之月假令長子本服三年則哭之二十五/日餘子本服期則哭之十三日也殤而無服者如不)
　(飲酒不作/樂之類)
叔父之長殤中殤
姑姊妹之長殤中殤
昆弟之長殤中殤
夫之昆弟之子女子子之長殤中殤
適孫之長殤中殤
大夫之庶子為適昆弟之長殤中殤
公為適子之長殤中殤
大夫為適子之長殤中殤
　(此上九條子女子一條若成人則適子斬衰三年庶/子女子子皆齊衰期年叔父至大夫之庶子為適昆)
　(弟六條若成人皆齊衰期年公為適子大夫為適子/二條成人皆斬衰三年今以其殤故降在大功也)
其長殤皆九月纓絰其中殤七月不纓絰
　(絰之有纓所以固絰猶如冠之有纓所以固冠也鄭/康成曰自大功已上絰有纓以一條繩為之小功已)
　(下絰無/纓也)
　　　右大功殤九月七月(凡九條條/附補二)天子為適子之
　　　長殤中殤　昆弟之子女子子之長殤中殤
　　　丈夫冠而不為殤婦人笄而不為殤(男子有不/俟二十而)
　　　(冠者冠則成人也女子十五許嫁笄而字之笄/則成人也皆不為殤  袁氏準曰按家語男子)
　　　(十六而成童女子十四而化育此成人之大例然/也又按左傳國君十五而生子冠而生子禮也)
　　　(則十五十六可以為成人矣女七嵗男八嵗而/墮齒此墮齒之大例也以是而處殤之義則七)
　　　(嵗至九嵗宜為下殤十嵗至十二宜為中殤十/三至十五宜為長殤合古十六成人十五生子)
　　　(之義十九以下四嵗之/差傳文所記非經典也)凡臣不殤君子不殤父
　　　妻不殤夫(君父與夫皆至尊不得以未成人而/降服也然父與夫有在殤之列者在)
　　　(傳云國君十五而生子是固有年十四五而婚/娶者矣律以傳文十九至十六為長殤十五至)
　　　(十二為中殤之文則父與夫皆有卒於殤之年/者矣若如諸儒以男子冠而不為殤既冠昏不)
　　　(得復以殤服服之則凡/有妻子者皆弗殤可也)宗子孤為殤大功衰小
　　　功衰皆三月親則月算如邦人(徐原一曰大功/衰小功衰者宗)
　　　(子成人死族人服之用齊衰今宗子而殤則服/當降一等宗子服止三月無可降故不降其月)
　　　(數但降其衰制不用齊衰而用大功之衰小功/之衰也期仍三月服之常也衣用功衰服之變)
　　　(也親則月算如邦人者謂與宗子有期之親者/長殤大功衰九月中殤大功衰七月下殤小功)
　　　(衰五月有大功之親者長殤中殤大功衰五月/下殤小功衰三月有小功緦麻之親者與五屬)
　　　(之外同長殤中殤皆大功衰三月下殤皆小功/衰三月也凡與宗子有大小功之親者其宗子)
　　　(成人而死則於九月五月之中服齊衰三月餘/則服以本服也敖君善曰此言宗子孤而為殤)
　　　(其服乃如是若不孤則族人之親盡者不為服/而有親者則或降或降而無服亦如邦人也)
　　　為殤後者以其服服之(丈夫冠而不為殤此殤/年雖十九以下然已冠)
　　　(則為成人有為人父之道故得立後而族人為/之後者即為之子故當以子為父服服之所謂)
　　　(子不殤父也舊説為殤者父之子而以兄之服/服此殤徐伯魯又以為後為為喪主皆非是)
　　　宗子為殤庶子弗為後也(徐原一曰庶子即宗/子之弟言宗子殤庶)
　　　(子即為父後不另為宗子立後也然上文有為/殤後之言者彼之所謂殤指已冠昏者而言此)
　　　(之所謂殤指未冠昏者而言已冠昏/者得以立後未冠昏者不得立後也)能執干戈
　　　以衛社稷勿殤可也(此有功而弗殤者也邵/國賢曰清之戰童汪踦)
　　　(以戰死魯人問於孔子喪而勿殤是故有有/功而勿殤有有徳而勿殤有封拜而勿殤其)
　　　(亦可也之徐原一曰禮有三殤之服漢晉迄/元皆因  明初集禮一書亦仍其制至洪武)
　　　(七年改制孝慈録盡去殤服不載而本朝律/文因之士大夫遭此變者既不可盡用成人)
　　　(之禮又不可竟安於無服不/得已多依仿古禮行之焉)　衰七升冠十
　　　升無受
大功布衰裳牡麻絰纓布帶三月受以小功衰即葛九
月者
　(齊衰以上其絰皆不言纓而於此言之者因輕以見/重且明有纓者之止於此也受猶承也凡天子諸侯)
　(卿大夫既虞士卒哭而受服受以小功衰者謂脱大/功布衰裳而以小功布衰裳受之也即就也即葛謂)
　(脱麻絰帶就葛絰帶也三月而受衰葛九月而除之/婦人異於男子者不葛帶爾此章特著受月者承上)
　(章無受之後而著其别/且明受衰之止於此也)
姑姊妹女子子適人者
　(出嫁者降其本親之服故本親服之亦降一等檀弓/曰姑姊妹之薄也蓋有受我而厚之者也  徐原一)
　(曰開元禮政和禮書儀家禮/孝慈録曾典今律文並同)
從父昆弟
　(兄之子弟之子相謂為從父昆弟其服大功凡從父/姊妹在室亦如之  徐原一曰開元禮政和禮書儀)
　(家禮孝慈録㑹/典今律文並同)
為人後者為其昆弟
　(記曰為人後者於兄弟降一等報姊妹在室亦如之/  徐原一曰開元禮政和禮書儀家禮孝慈録會典)
　(今律文/並同)
庶孫
　(言庶者對嫡立文也其女孫在室亦如之今徐原一/曰開元禮政和禮書儀家禮孝慈録會典  律文並)
　(同/)
適婦
　(子之妻為婦長婦為適婦天子諸侯為適子之婦/亦大功  徐原一曰唐初加為期年後代因之)
女子子適人者為衆昆弟姪丈夫婦人報
　(衆昆弟對為父後者立文也女子謂昆弟之子為姪/丈夫男姪婦人女姪也  徐原一曰開元禮政和禮)
　(書儀家禮孝慈録/會典今律文並同)
夫之祖父母世父母叔父母
　(三者皆夫之期服妻從夫服降一等而為之大功今/徐原一曰開元禮政和禮書儀家禮孝慈録會典)
　(律文/並同)
大夫為世父母叔父母子昆弟昆弟之子為士者
　(子謂庶子八者皆期親今以為士而大夫降服大功/朱子所謂喪服自期以下諸侯絶大夫降也  華天)
　(沐曰或問大夫之降其期以下服何也曰先王制服/尊尊親親之義並重曰尊則自天子以至公侯卿大)
　(夫統此矣尊不敵親故雖天子不敢降其正期親不/敵尊故雖大夫得降其旁期或曰天子諸侯於諸父)
　(昆弟有君臣之分故族人不得以其戚戚君宜也大/夫於諸父昆弟無君臣之分所以必絀其親以伸其)
　(貴者何也曰古者諸侯之封不過百里大夫之仕於/其國其父兄宗族之為士者皆其所統也不使之衆)
　(著於尊尊之義不可以為治後世士大夫之仕者離/其鄉數千里故雖入為公卿出為牧伯而五服之親)
　(不聞有所降殺其時又宜爾也大夫之子以大夫而/降何也曰此亦從尊尊之義推之也國無二君家無)
　(二尊父之所不服子亦不敢服故大夫以尊降大夫/之子及公之子以厭降公之昆弟即公子也以先公)
　(之餘尊降大夫無餘尊故大夫沒大夫之/子不降徐原一曰開元禮迄今律文俱無)
公之庶昆弟大夫之庶子為母妻
　(公之庶昆弟父在為母妻厭在五服外父尊猶為餘/尊所厭不得過大功大夫之庶子父在有厭從於大)
　(夫而降一等父卒則得申無餘尊之厭/也  徐原一曰開元禮迄今律文俱無)
昆弟皆為其從父昆弟之為大夫者
　(此昆弟謂為大夫者其從父昆弟亦為大夫尊同則/不降故得服其本親之服  徐原一曰開元禮迄今)
　(律文/俱無)
為夫之昆弟之婦人子適人者
　(婦人子即女子子也在室期適人則降服大功也文/徐原一曰開元禮政和禮家禮孝慈録會典今律)
　(並同惟/書儀無)
大夫之妾為君之庶子女子子嫁者未嫁者(句/)為世父
母叔父母姑姊妹(句/)
　(傳曰嫁者其嫁於大夫者也未嫁者成人而未嫁者/也何以大功也妾為君之黨服得與女君同下言為)
　(世父母叔父母姑姊妹謂妾自服其私親/也  徐原一曰開元禮迄今律文俱無)
大夫大夫之妻大夫之子公之昆弟為姑姊妹女子子
嫁於大夫者
　(賈公彦曰大夫大夫妻大夫子公昆弟四等人皆降/旁親姑姊妹一等大功又以出降當小功但嫁於大)
　(夫尊同無尊降有/出降故皆大功也)
君為姑姊妹女子子嫁於國君者
　(國君絶期姑姊妹在室無服今嫁於國君而服大功/者尊同也尊同則得服其親服敖君善曰以上條例)
　(之則夫人公子之服亦當然也俱徐原/一曰此二條開元禮迄今律文  無)
　　　右大功九月(凡十四條/附補四條)　為昆弟之女子子適
　　　人者(在室期適人故降服大功慈徐原一曰開/元禮政和禮書儀家禮孝  録㑹典今律)
　　　(文並/同)大夫適子為庶昆弟(庶昆弟相/為亦如之)夫為人後
　　　者其妻為舅姑(禮子為父母三年妻從服期今/以為人後者不二斬故子降服)
　　　(期婦亦降服大功也今徐原一曰開元禮政和/禮家禮孝慈録會典  律文同惟書儀無又曰)
　　　(為人後者為本生祖父母服此人世恒有之事/乃遍檢古今喪服書並不言及據諸家之禮文)
　　　(皆云為人後者於本生諸親例降一等則其為/大功無疑此不論所後者之親踈而概服大功)
　　　(也况王彪之崔凱諸人已有前議自可依此為/準又按為人後者於本宗之祖父母既當服大)
　　　(功矣若為人後者之子於父之本生父母當何/服據賀循崔凱孔正陽陳福諸説則為後者宜)
　　　(降一等而為後者之子不得隨父而降一等據/太康中所處遂殷之事及劉智王彪之之説則)
　　　(為後者之子不論父所後之親疎而槩降一等/禮宜從重今古同情則遂殷王彪之大功之説)
　　　(固可為後世之準也蓋父於本生父母期而從/父而降大功情之至義之盡也不然豈有祖父)
　　　(母之喪而竟降為緦麻且降為無服者哉汪苕/文曰或問禮為舅姑齊衰期故為本生舅姑大)
　　　(功今律文既易期為三年斬矣而獨於本生如/故其降等不太甚歟曰不然也兄弟之子服伯)
　　　(叔父母期則為人後者服本生父母如之兄弟/之子之婦服夫之諸父諸母大功則夫為人後)
　　　(者服夫本生亦如之此固相準/而制服者也何降等太甚之有)女子子之適人
　　　者為世父母叔父母姑姊妹報(降服也律徐原/一曰唐  政和)
　　　(禮書儀家禮明集禮會典今律文同愚按政和/禮有為兄弟之子婦為夫兄弟之子婦二條古)
　　　(禮無文政和禮書儀家禮孝慈録/會典今律文並同當取以補其闕)　衰七升八
　　　升九升十升冠十升十一升既𦵏以其冠為受
　　　受冠十一升十二升
繐衰裳牡麻絰既𦵏除之者
　(凡布細而疎者謂之繐繐哀裳以四/升有半之布為之其冠則八升也)
諸侯之大夫為天子
　(諸侯之大夫於天子為陪臣既不可以服斬又不可/以無服故為之繐衰細其緌恩輕也升數少服至尊)
　(也既𦵏除之天子七月而𦵏故在大功九月下小功/五月上傳曰何以繐衰也諸侯之大夫以時接見於)
　(天子徐原一曰按諸侯之臣不服天子卿大夫之臣/不服諸侯其常也此特因常接見於天子而然其衰)
　(制亦在五/服之外)
　　　右繐衰既𦵏除之(凡一/條)衰四升有半冠八升七
　　　月既𦵏除之
小功布衰裳澡麻帶絰五月者
　(澡者治去莩垢也上章多以一絰包二此則言帶者/欲見與絰不同故也帶在絰上者小功以下絰帶斷)
　(本此殤小功中有下殤小功帶不絶本故進帶於絰/上以見重也不言布帶文略也不言屨者當與下章)
　(同吉屨/無絇也)
叔父之下殤
適孫之下殤
昆弟之下殤
大夫庶子為適昆弟之下殤
為姑姊妹女子子之下殤
　(此五條皆期服/再降而為小功)
為人後者為其昆弟從父昆弟之長殤(此節宜作二條/其昆弟下疑脱)
(之長殤/為四字)
為夫之叔父之長殤
　(此三條皆大/功降小功)
昆弟之子女子子夫之昆弟之子女子子之下殤
　(此期服再降/而為小功)
為姪庶孫丈夫婦人之長殤
　(丈夫謂男姪男孫婦人則女姪/女孫也此俱大功降為小功)
大夫公之昆弟大夫之子為其昆弟庶子姑姊妹女子
子之長殤
　(此俱期服因位尊/再降而為小功)
大夫之妾為庶子之長殤
　(此大功降而為小功殤傳曰中殤何以不見也大功/之殤中從上小功之  中從下妻為夫之親服齊衰)
　(之殤中從上大/功之殤中從下)
　　　右小功殤五月(凡十/二條)衰冠十升無受
小功布衰裳牡麻絰即葛五月者
　(鄭康成曰小功輕三月變麻因故衰以就葛絰帶而/五月也間傳曰小功之葛與緦之麻同舊説小功以)
　(下吉屨/無絇也)
從祖祖父母從祖父母報
　(從祖祖父母曾祖之子祖之昆弟也從祖父母祖之/昆弟之子父之從父昆弟也報者謂兩相為服也其)
　(從祖祖姑在室者亦如之今徐原一曰開元禮政和/禮書儀家禮孝慈録會典  律文並同又曰政和禮)
　(為兄弟之孫為同堂兄弟之子為夫兄弟之孫為夫/同堂兄弟之子四條即包於從祖祖父母從祖父母)
　(内省文/互見也)
從祖昆弟
　(從祖父之子曰從祖昆弟乃父之從父昆弟之子祖/之昆弟之孫同出曾祖者也其服小功從祖姊妹在)
　(室亦如之孝徐原一曰開元禮政和禮/書儀家禮  慈録㑹典今律文並同)
從父姊妹孫適人者
　(從父姊妹及女孫在室大功故出適小功也湛甘泉/曰父兄弟女何以小功也從父而推也  徐原一曰)
　(開元禮政和禮家禮孝慈録㑹典/今律文並同惟書儀無從父姊妹)
為人後者為其姊妹適人者(為其下疑/脱姑字)
　(湛甘泉曰姊妹期也何以小功以為人後降也以適/人又降也陳氏銓曰姑不見者同可知也  徐原一)
　(曰開元禮政和禮家禮孝慈録/會典今律文並同惟書儀無)
為外祖父母
　(母為父母期子從母服降二等而為外祖父母小功/也記曰庶子為後者則為外祖父母從母舅無服不)
　(為後如邦人又曰母出則為繼母之黨服母死則為/其母之黨服為其母之黨服則不為繼母之黨服又)
　(曰為母之君母母卒則不服又曰為慈母之父母無/服又曰出妻之子為外祖父母無服  徐原一曰按)
　(外祖父母之名總之則一分之則有十三子為母之/父母一也前母子為後母之父母二也後母子為前)
　(母之父母三也庶子為適母之父母四也庶子為繼/適母之父母五也庶子為生母之父母六也為人後)
　(者為所後母之父母七也為人後者為所生母之父/母八也庶女之子為母之適母九也女之子為母之)
　(生母十也慈母之子為慈母之父母十一也出妻之/子為母之父母十二也嫁母之子為母之父母十三)
　(也凡若此者其在於古有服有不服今則無有不服/所不服者惟庶子為生母之父母而已獨怪後母之)
　(子於前母之家猶已外家也乃以為恩不相及而不/服甚至晉滿武秋為曹彦真前母之兄而相見如路)
　(人不亦可異之甚乎蔡漢江思悛以為人疑服繼母/之黨不服前母者以不相及也繼祖母亦有不相及)
　(者而皆與其黨為親何至前母而獨疑之其論當矣/又曰己母被出則服繼母之黨虞喜謂縱有十繼母)
　(惟當服次其母者之黨不知次其母者久亡此從服/也所從亡則已曷為服之竊謂當服在堂繼母之黨)
　(耳華天沐曰或問古禮庶子為其生母之黨服歟曰/本經無文於記有之庶子為父後者為其外祖父母)
　(從母舅無服不為後如邦人然則庶子不為父後者/為其生母之黨服可知也曰今制於生母之黨不為)
　(服可歟曰可古者諸侯娶一國之女則二國同姓以/姪娣媵大夫士娶亦各有妾媵姪者妻之兄弟之女)
　(娣者妻之妹故無甚賤之妾其庶子安得不為其黨/服今雖士大夫家無娶士族為妾者故今之為妾微)
　(微故不得不畧之也古為其/妾緦今無服其亦以此歟)
從母丈夫婦人報
　(母之姊妹為從母丈夫婦人即為從母服者之男子/女子也報者從母報之也  或疑從母適本宗之服)
　(晉邵戢曰按從母嫁於無屬名者即與嫁他姓不異/則宜服從母嫁於他姓之服矣汪苕文曰先王之制)
　(禮也在父黨則父之昆弟為重而於父之姊妹則恩/殺矣故服諸父期而服姊妹大功在母黨則母之姊)
　(妹為重而於母之昆弟則恩殺矣故服從母小功而/服舅緦先王所以分内外别男女而無嫌疑者也徐)
　(原一曰開元禮政和禮書儀家/禮孝慈録會典今律文並同)
夫之姑姊妹娣姒婦報
　(長婦謂穉婦為娣婦娣婦謂長婦為姒婦敖君善為/夫之姑姊妹從服也乃小功惟從其夫之降服也記)
　(曰夫之所為兄弟妻降一等此為從服故姑姊妹言/報娣姒婦固相為矣亦言報者明其不以夫爵之尊)
　(卑而異也婦人於夫之昆弟亦當從服以逺嫌之故/而止之故無服鄭康成曰夫之姑姊妹不殊在室及)
　(嫁者因恩輕畧從降也今徐原一曰開元禮政和禮/書儀家禮孝慈録會典  律文並同又曰政和禮女)
　(在室及適人者為兄弟姪之妻按禮夫之姊妹報即/此兄弟之妻夫之姑報即此姪之妻也特古文簡而)
　(今文/詳耳)
大夫大夫之子公之昆弟為從父昆弟庶孫姑姊妹女
子子適士者
　(從父昆弟及庶孫本服大功今以為士故降服小功/姑姊妹女子子適人者本降服大功今以適士故再)
　(降而服小功也徐原一曰此下/二條開元禮迄今律文俱無)
大夫之妾為庶子適人者
　(庶子謂適夫人庶女子也在室大功出適/士降小功其嫁於大夫亦大功不降也)
庶婦
　(庶婦衆子婦也子唐太宗貞觀十四年修禮官魏徵/令狐徳棻奏衆  婦舊服小功今請與兄弟子婦同)
　(為大功從之朱子曰禮經嚴適故適婦大功庶婦小/功但兄弟子之婦則正經無文而舊制為之大功乃)
　(更重於衆子之婦雖以報服使然然於親疎輕重之/間亦可謂不倫矣故魏公修禮而正之然不敢易其)
　(報服大功之重而但升適婦為期乃正得嚴適之義/升庶婦為大功亦未害於降殺之差也徐原一曰唐)
　(貞觀加為大功開元禮政和禮書儀/家禮孝慈錄會典今律文並因之)
君母之父母從母
　(君母父之適妻也從母君母之姊妹也言妾子為君/母之父母姊妹與適妻子同也傳曰何以小功也君)
　(母在則不敢不從服君母不在則不服今徐原一曰/開元禮政和禮家禮孝慈録㑹典並同  律文無)
君子子為庶母慈己者
　(君子謂大夫其子謂適妻子也慈養也傳曰君子子/者貴人之子也為庶母何以小功也以慈己加也)
　(梁天監七年勅禮官議皇子慈母之服祠部郎司馬/筠議宋朝五服制皇子服訓養母禮依庶母慈己從)
　(小功按曾子問云子游曰喪慈母禮歟孔子曰非禮/也古者男子外有傳内有慈母君命所使教子也何)
　(服之有鄭氏謂此指國君之子也若國君之子不服/則王者之不服可知又喪服經云君子子為庶母慈)
　(己者傳曰君子子者貴人子也鄭氏引内則三母止/施於卿大夫然則慈母之服諸侯之子尚無况乃施)
　(之皇子謂宜依禮刋除髙祖以為不然曰禮言慈母/凡有三條一則妾子之無母使妾之無子者養之命)
　(為母子服以三年齊衰章所言慈母是也二則適妻/之子無母使妾養之慈撫隆至雖均乎慈愛但適妻)
　(之子妾無為母之義而恩深事重故服以小功小功/章云庶母慈己者明異於三年之慈母也其三則子)
　(非無母擇賤者視之義同師保而不無慈愛故亦有/慈母之名師保既無服則此慈母亦無服矣内則擇)
　(於諸母與可者使為子師其次為慈母其次為保母/擇母是擇於衆妾中而為此三母也子游所問自是)
　(師保之慈非三年小功之慈也故夫子得有此對豈/非師保之慈母無服之證乎鄭氏不辨三慈混為訓)
　(釋引彼無服以注慈己謬矣經言君子子者雖起於/大夫自斯以上彌應不異故傳云君子子者貴人之)
　(子也總言貴無所不包則知慈加之義通乎大夫以/上矣宋代此科不乖禮意於是筠等請依制定適妻)
　(子之子母沒為父妾所養服之五月貴賤並同以為/永制徐原一曰開元禮政和禮家禮並同書儀無孝)
　(慈録加/為杖期)
　　　右小功五月(凡十二條/附補五條)　為適孫之婦(徐原一/曰開元)
　　　(禮政和禮家禮孝慈録會/典今律文並同惟書儀無)為不傳重適婦及傳
　　　重非適婦(不傳重適婦謂夫有廢疾他故及死/而無子者也傳重非適婦謂無適子)
　　　(以庶子傳重或養/他人子為後者也)為從父昆弟之子昆弟之孫
　　　(徐原一曰家禮孝慈録會典今/律文同政和禮以及書儀無)為所後者之妻
　　　之父母姊妹　衰冠十升十一升十二升即葛
　　　五月無受
緦麻三月者
　(緦麻緦布衰裳而麻絰帶也謂之緦者治其縷細如/絲也以七升有半之布為之其麻則澡治莩垢之麻)
　(也/)
族曾祖父母
族祖父母
族父母
族昆弟
　(族曾祖父者髙祖之子曾祖之親兄弟也族祖父者/族曾祖父之子也族父者族祖父之子也族昆弟者)
　(族父之子也相承四代於我皆緦麻之親也今徐原/一曰開元禮政和禮書儀家禮孝慈録會典  律文)
　(並/同)
庶孫之婦
　(賈洺州曰適子之婦大功庶子之婦小功適孫之婦/小功庶孫之婦緦麻是其差也  徐原一曰開元禮)
　(政和禮書儀家禮今律文並同孝/慈録會典俱無會典五服圖有之)
庶孫之中殤
　(鄭康成曰庶孫者成人大功其殤中從/上此當為下殤言中殤者字之誤耳)
從祖姑姊妹適人者報
　(在室小功適人則降服緦會徐原一曰開元禮/政和禮書儀家禮孝慈録  典今律文並同)
從祖父從祖昆弟之長殤
　(此本小功長殤降一等故緦/麻中下殤無服故不見也)
外孫
　(女子子之子為外孫車氏垓曰外孫為祖服小功者/由母外而推之也故重外祖為外孫服緦麻者由女)
　(而推之也故輕敖君善曰此服亦男女同外孫為外/祖父母小功不報之者亦以其為外家之正尊歟)
　(徐原一曰開元禮政和禮書儀/家禮孝慈録會典令律文並同)
從父昆弟姪之下殤
　(為從父昆弟與姑為姪本大功長殤中/殤降為小功而下殤則降為緦麻也)
夫之叔父之中殤下殤
　(此本大功中下殤降二等/故服緦夫之姑亦如之)
從母之長殤報
　(此本小功長殤/降一等故緦)
庶子為父後者為其母
　(傳曰何以緦也與尊者為一體不敢服其私親也然/則何以服緦也有死於宫中者則為之三月不舉祭)
　(因是以服緦也敖君善曰為父後者或當為適母後/故不服妾母蓋子之於母情雖無窮然禮所不許則)
　(其情亦不可得而遂今因有三月不舉祭之禮乃得/略申其服焉觀此則孝子之心可知也何以不齊衰)
　(三月也尊者之服不敢用於妾母也加徐原一曰/開元禮政和禮並同書儀無孝慈録  斬衰三年)
士為庶母
　(庶母謂父有子妾也傳曰大夫以上為庶母無服加/徐原一曰開元禮政和禮書儀家禮並同孝慈録)
　(至不/杖期)
貴臣貴妾
　(貴臣室老士也貴妾姪娣也蓋公卿大夫之君為其/臣妾之貴者服緦也鄭康成曰天子諸侯降其臣妾)
　(無服士卑無臣而士妾又賤有子則為之緦無子則/已  按開元禮迄今律文俱無妾服唐李晟夫人王)
　(氏無子妾杜氏生子愿詔以為適子及杜之卒也贈/鄭國夫人而晟為之服緦準古禮士為有子妾服緦)
　(之制也徐原一曰古人為貴妾緦禮有明文而後世/制禮者無之自是缺典豈可因其缺而謂貴妾必不)
　(當制服乎且庶子為其母古禮有服三月者有服九/月者有服期年者後世直増之為斬哀至於古禮貴)
　(妾之條士妾有子之條則反削之而不服此豈近於/人情耶俞氏汝言曰禮大夫為貴妾士為有子妾皆)
　(緦麻三月今適子庶子皆為庶母期而/為妾無服似亦遺漏宜為有子妾補服)
乳母
　(吕氏坤曰此乳母蓋僱他人之婦乳哺三年恩亦如/母故以母呼之昔韓昌黎蘇東坡於乳母皆𦵏而為)
　(之銘為之緦者是也舊説以為父妾謬之甚矣今徐/原一曰開元禮政和禮書儀家禮孝慈録會典  律)
　(文並/同)
從祖昆弟之子
　(為族父緦麻故族父為從祖昆弟之子亦緦麻乃報/服也其女子子在室亦如之  徐原一曰開元禮無)
　(正條統於族父報之内政和禮家禮孝/慈録㑹典今律文並如儀禮惟書儀無)
曾孫
　(孫之子為曾孫曾祖為之服也為子期為孫大功則/為曾孫宜小功乃在緦麻者以曾孫為已齊哀三月)
　(故已亦為之緦麻三月不得過於為己之月數也不/分適庶者以卑逺略之且不可使庶者無服也其曾)
　(孫女在室亦如之慈徐原一曰開元禮政/和禮書儀家禮孝  録會典今律文並同)
父之姑
　(此但為己適人者言之今徐原一曰開元禮政/和禮家禮孝慈録會典  律文並同惟書儀無)
從母昆弟
　(謂姊妹之子相為服也其從母姊妹亦如之今徐原/一曰開元禮政和禮書儀家禮孝慈録會典  律文)
　(並/同)
甥
　(姊妹之子為甥亦兼男女而言也律開元禮/政和禮書儀家禮孝慈録會典今  文並同)
壻
　(女子子之夫為壻馬季長曰壻從女而為已服緦故/報之以緦也  徐原一曰開元禮政和禮書儀家禮)
　(孝慈録會典/今律文並同)
妻之父母
　(馬季長曰壻從妻而服緦也子徐原一曰按小記世/子不降妻之父母而服問公  為妻之父母無服豈)
　(諸侯可以厭公子不可以厭世子耶蓋縁世子得遂/其妻服而公子於妻則在五服之外縓冠麻衣既𦵏)
　(而即除彼於妻既不服則妻之父母又何服之有開/元禮政和禮書儀家禮孝慈録㑹典今律文並同家)
　(禮及會典妻亡/而别娶亦同)
姑之子
　(姑謂外兄弟姊妹也車氏垓曰為出嫁姑服大功者/由吾父之同氣也故重於姑之子女服緦麻者由其)
　(父之異姓也故輕慈徐原一曰開元禮政/和禮書儀家禮孝  録會典今律文並同)
舅
　(母之昆弟為舅家徐原一曰唐貞觀加為小功開元/禮政和禮書儀  禮孝慈録會典今律乂並同貞觀)
舅之子
　(舅之子謂内兄弟姊妹也車氏垓曰内兄弟與外兄/弟皆服緦麻者親同服亦同也  徐原一曰開元禮)
　(政和禮家禮孝慈録/會典今律文並同)
夫之姑姊妹之長殤
　(此本小功長殤降一等故服緦二陳氏銓曰夫/未二十而娶故有姊殤夫雖未  十娶則成人)
夫之諸祖父母報
　(諸祖父母謂從祖祖父母從祖父母夫為之服小功/者也故妻從服降一等而為緦  徐原一曰開元禮)
　(政和禮書儀家禮孝慈録會典今律文並同唐律為/從父兄弟子之婦為夫從父兄弟子之婦政和禮為)
　(兄弟孫之婦為夫兄弟孫之婦四/條即夫之諸祖父母所報之人也)
君母之昆弟
　(君母昆弟妾子從君母而服之君母卒則不服也敖/君善曰庶子從君母之服止此不及其昆弟之子與)
　(從母昆弟異於因母也若為父後則服之蓋其禮當/與為人後者同也  徐原一曰開元禮迄今律文統)
　(於甥為/舅内)
從父昆弟之子之長殤
昆弟之孫之長殤
　(此二條皆小功長殤/降一等而為緦也)
為夫之從父昆弟之妻
　(同堂娣姒降於親娣姒故緦麻也典徐原一曰開/元禮政和禮書儀家禮孝慈録會  今律文並同)
　　　右緦麻三月(凡三十二條/附補十一條)　為從父昆弟之孫
　　　(車氏垓曰此即堂兄弟之孫也為堂/兄弟之子小功則宜為其孫緦麻也)為昆弟之
　　　曾孫(車氏垓曰此姪孫之子也為姪/孫小功則為其子宜緦麻也)𤣥孫(車氏/垓曰)
　　　(曾祖父母為曾孫服緦麻而髙祖父母亦同若/當承重者則服不杖期徐原一曰上三條政和)
　　　(禮書儀家禮孝慈録/㑹典今律文並同)為從父昆弟之女子子適
　　　人者(在室小功適人則降服緦麻徐/原一曰家禮今律文同諸書無)為昆弟之
　　　孫適人者(孫女孫也在室小功適人則降服緦/麻  徐原一曰開元禮政和禮家禮)
　　　(孝慈録會典今律/文並同書儀無)為所後者妻之昆弟昆弟之
　　　子姊妹之子為夫之曾祖父母髙祖父母(徐原/一曰)
　　　(夫為曾髙祖父母齊衰三月妻不服齊衰而服/緦麻者妻從服降一等齊衰三月無可降故月)
　　　(數則同夫而服式則用緦也政和禮/書儀家禮孝慈録會典今律文並同)為夫之外
　　　祖父母從母報(徐原一曰開元禮政和禮書儀/家禮孝慈録會典並同今律文)
　　　(無/)為夫之從父姊妹報(在室及適人皆同儀徐/原一曰政和禮書  家)
　　　(禮孝慈録會典/今律文並同)士妾有子而為之緦無則已(孔/仲)
　　　(達曰大夫貴妾雖無子猶服之士妾賤無子則/不服  按開元禮迄今律文俱無妾服詳見本)
　　　(章貴妾/條内)改𦵏緦(鄭康成曰謂坟墓以他故崩壊/将亡夫尸柩者也改𦵏者明棺)
　　　(物毁敗改設之如𦵏時也其奠如大斂從廟之/廟從墓之墓禮宜同也服緦者臣為君也子為)
　　　(父也妻為夫也必服緦者親見尸柩不可以無/服也  司徒文子改𦵏其叔父問於子思子思)
　　　(曰禮父母改𦵏緦既𦵏而除不忍無服送至親/也非父母無服無服則弔服而加麻茅順甫曰)
　　　(緦以三月服之常也而改𦵏之緦不必三月也/子思云既𦵏而除蓋覆墓後則不必更服矣)
　　　　衰冠十五升抽其半無受　公子為其母練
　　　冠麻麻衣縓縁為其妻縓冠葛絰帶麻衣縓縁
　　　皆既𦵏除之(練冠以九升若十升布練熟為之/麻者緦麻之絰帶也麻衣以十五)
　　　(升為衣如深衣然其異者縁耳縓淺絳色也縓/縁以縓色布為領及純也間傳云練冠縓緣是)
　　　(冠仳亦以縓也縓冠之縓亦當作練字之誤也/為妻之衣冠一與為母同惟以絰帶之麻葛為)
　　　(輕重耳妾與庶婦厭於其君公子/為之不得伸故權為制此服也)朋友麻(鄭康/成曰)
　　　(朋友有同道之恩相為服緦之絰帶其服弔服/也弔服則疑衰也敖君善曰疑衰亦十五升而)
　　　(去其半蓋布縷皆有事者也即愚按以上二條/本在五服之外以所服之麻  緦之絰帶故以)
　　　(類附/焉)大夫弔於命婦錫衰命婦弔於大夫亦錫
　　　衰
　禮經本義卷十一
欽定四庫全書
　禮經本義卷十二
　　　　　　　　　　　　　無錫蔡徳晉撰
　凶禮
　　士喪禮上
　　　(此言士之喪自始死以至既𦵏之禮禮記曰恤/由之喪哀公使孺悲之孔子學士喪  士䘮禮)
　　　(於是/乎書)
死于適室幠用斂衾
　(適室正寢之室也幠覆也衾被也斂衾擬制大斂所/用之衾蓋小斂一衾大斂二衾始死小斂之衾當陳)
　(故不用而用大斂之一衾以覆尸也死必於/適室取其正也幠必用斂衾取其新而潔也)
　　　右始死(附記/三章)士處適寢寢東首於北墉下(適寢/正寢)
　　　(也平時卧在燕寢疾則遷居正寢欲其終之正/也東首向生氣也墉牆也必於北墉下者一陽)
　　　(生於子乃生氣之始也凡正寢天子諸侯謂之/路寢猶路車之路以大言之也大夫士謂之適)
　　　(寢猶適子之適/以正言之也)有疾疾者齊養者皆齊徹琴瑟
　　　(疾者與養疾者皆齊康成以為正情性是也陸/稼書謂人於疾病之際必正其情性然後可生)
　　　(可死人子當父母之死亦必正其情性然後可/以致親之生可以送親之終徹琴瑟者齊不聴)
　　　(樂故徹/去之也)疾病外内皆掃徹䙝衣加新衣(疾甚曰/病掃除)
　　　(外内之穢惡所以潔其居也徹去䙝衣之汚垢/而加新衣所以潔其體也蓋家庭之間肅清潔)
　　　(謹而後可以送/父母之終矣)御者四人皆坐持體男女改服
　　　屬纊以俟絶氣(御侍也體四體也病者不能自/屈伸故每體各用一人扶持之)
　　　(男女改服謂易去華麗之服而服白布深衣也/纊新綿也屬之口鼻觀其動否以驗氣之有無)
　　　(無則/絶矣)男子不絶於婦人之手婦人不絶於男子
　　　之手(賈氏公彦曰疾時使御者持體還死於其/手若婦人則内御者持體還死於其手)
　　　(按男不絶女手女不絶/男手厚别以謹終也)乃行禱於五祀(賈氏公/彦曰死)
　　　(期已至必不可求生但盡孝子之情故/乃行禱五祀望祐助病者使之不死也)乃卒主
　　　人啼兄弟哭(卒終也啼者哀之甚而發於聲無/有委曲若往而不返氣竭而息之)
　　　(聲也哭則直/哭之而已)設牀笫當牖衽下筦上簟設枕遷
　　　尸(笫簣邊牖忩也卒於北墉下復遷尸於南牖/下就向明之地以俟楔齒綴足沐浴飯含也)
　　　(記曰含一牀襲一牀遷尸於堂又一牀然則設/牀笫非一處當牖則含之牀也既遷乃於南牖)
　　　(下於是幠用斂衾白虎通曰尸之為言夫也陳/也失氣亡神形體獨陳也  按喪大記疾病有)
　　　(廢牀一節殊為非禮觀曾子易簣反席未安而/沒不則有廢牀而置於地之事此章設牀笫蓋)
　　　(設含之牀凡含襲及遷尸於堂共有三牀不相/因以示變也鄭康成謂病卒之間廢牀至是設)
　　　(之乃仍喪/大記之誤)
復者一人以爵弁服簪裳于衣左何之扱領于帶
　(復始死招魂復魄也復者天子則夏采祭僕之屬諸/侯則小臣為之士則有司一人而已凡復用死者承)
　(祭之上服以其求於神也爵升服謂緇衣纁裳乃士/之祭服也簪連也連裳於衣取其便也左手何之而)
　(空右手為登/梯備顛躓也)
升自前東榮中屋北面招以衣曰臯某復三降衣于前
　(大夫士夏屋之制南北為霤東西為榮前東榮東方/之南榮也屋有二楣故每旁各有南榮北榮中屋屋)
　(脊之中也北面以招求諸幽也臯長聲也某死者之/名也凡復男子稱名婦人稱字降下之也前南霤之)
　(前也捲衣自前投下蓋/前為陽冀生氣之來也)
受用篚升自阼階以衣尸
　(受受復衣於庭也復者一人則受者亦一人人君則/司服受之士則家有司而已升自阼階象其反也衣)
　(尸者以衣覆其尸冀魂之/合於魄也至浴乃去之)
復者降自後西榮
　(後西榮西方北榮也降/於此者異於升時也)
　　　右復(附記/二章)復者朝服左執領右執要招而左(必/朝)
　　　(服者以求神敬其事也初時扱領於帶左手何/之既登屋則左手執領右手執要以招焉領與)
　　　(要必兼執之者以簪裳於衣故也招而左者左/手執領因以左手招之自西北而至東南也)
　　　復者降因徹西北厞(厞屋簷也徹而去之若/云此室凶不可居也)
楔齒用角柶綴足用燕几
　(楔柱也角柶以角為柶長六寸綴拘也燕安也燕几/平日嘗慿之以安體者也尸當飯含恐口閉急故拄)
　(齒用角柶令開也尸當著屨恐/足辟戾故拘足用燕几令直也)
　　　右楔齒綴足(附記/一章)楔貌如軛上兩末(楔即角柶/因其楔齒)
　　　(而名之以别於他柶也軛大車轅端壓牛領者/楔狀類之上兩末者蓋其形屈曲以中央入口)
　　　(兩末向上取出/入易便故也)綴足用燕几校在南御者坐持
　　　之(校凡足也几兩旁各有兩足今尸南首足向/北以几竪設之令几旁兩足在南向尸以夾)
　　　(尸之兩足蓋几之制東西長而南北短綴足宜/狹故竪設之也恐几傾側故又使御者坐而持)
　　　(之齒愚按楔齒綴足近於桎梏死者之形骸而/□  尤似不必吕氏坤謂□齒以含也含之義)
　　　(不忍親口之虚也然含以飯不能令親生令親/飽而死者欲安乃當氣散魂分之時必楔以困)
　　　(之一楔之後雖含以物而口不復有合時矣華/貞固先生亦謂古用飯含今俗用珠鄙見皆不)
　　　(必用但以净帛蘸水拭掠口齒潔之可也愚意/死者足即辟戾無妨於著屨何事以燕几綴之)
　　　(然則楔齒綴足飯含之制後/世有修明禮教者革之可也)
奠脯醢醴酒升自阼階奠于尸東
　(敖君善曰奠之而已無他禮儀故曰奠死而奠之如/事生也脯醢醴酒奠之四物也此時尸南首東乃其)
　(右也奠於其右若便其飲食然賈公彦曰小斂之奠/一籩一豆大斂兩籩兩豆此始死亦無過一籩一豆)
　(而/已)
帷堂
　(尸猶未飾恐為人惡故/設帷於堂小斂而徹之)
　　　右始死奠帷堂(附記/一章)即牀而奠當腢用吉器若
　　　醴若酒無巾柶(腢肩也用吉器未忍異於生也/小斂奠始用素器若醴若酒謂)
　　　(無酒則二觶皆醴無醴則皆酒也無巾者/非盛饌無柶者異於大斂以後之奠也)
乃赴于君主人西階東南面命赴者拜送
　(赴走告也惟言赴於君而不及/大夫士者舉其重者以該之也)
有賔則拜之
　(因命赴而僚友羣士有來弔者見則拜/之既拜則入若不因命赴則不出也)
　　　右命赴拜賔(附記/一章)赴於君曰君之臣某死父母
　　　妻長子曰君之臣某之某死(某之某上則士之/名下某其父母妻)
　　　(及長子/之名氏)赴於大夫士曰某死赴於他國之君曰
　　　君之外臣某死赴於他國之大夫士曰吾子之
　　　外私某死(人臣交不出境而有赴於他國君臣/之禮者蓋於其宗族姻戚為禮所當)
　　　(赴告/者也)
入坐于牀東衆主人在其後西面婦人俠牀東面親者
在室
　(尸牀竪設於當牖之間尸首向南足向北主人坐於/牀東衆主人又在主人之東皆西面以向尸也婦人)
　(主婦及衆主婦也俠牀者男子牀東婦人牀西以近/而言也主婦坐於牀西衆主婦又在主婦之西皆東)
　(向亦以向尸也親者謂斬齊大功之親兼/男女言之也親者在室其餘皆在室外矣)
衆婦人户外北面衆兄弟堂下北面
　(衆婦人衆兄弟小功以下之親也/户外堂上也北面以尸在室中也)
　　　右哭位(附記/二章)室中唯主人主婦坐兄弟有命夫
　　　命婦在焉亦坐(鄭康成曰别尊卑也者按喪大/記鄭注大夫之喪尊  坐卑者)
　　　(立士賤同宗尊卑皆坐而此所記與大夫喪禮/同疑士有不同爵命之士其禮如大夫喪大記)
　　　(所言乃不/命之士也)　凡哭尸於室者主人二手承衾而
　　　哭(鄭康成曰承衾哭者/哀慕若欲攀援也)
君使人弔徹帷主人迎于寢門外見賔不哭先入門右
北面
　(使人士也禮使人必以其爵寢門内門也喪不迎賔/惟於君及君使則迎之此不出外門者别於君之自)
　(來也先入門右道之也徹帷謂搴帷而上事/畢則下之或曰徹帷蓋暫徹之事畢復設之)
弔者入升自西階東面主人進中庭弔者致命主人哭
拜稽顙成踊
　(弔者東面以禮主人也主人進中庭者大夫之子得/升堂受命而後降拜士之子賤故不敢升堂而進於)
　(西方之中庭以受命也小斂以前主人位在西方不/敢遽當主位故也拜稽顙謝君命也一拜而遂稽顙)
　(不再拜稽首者喪禮宜變於吉也/成踊康成謂三者三蓋九踊也)
賔出主人拜送于外門外
　(敖君善曰拜送一拜送之也迎不拜而一/拜送之皆喪禮異也凡拜喪賔不再拜)
　　　右君使人弔(附記/二章)尸在室有君命衆主人不出
　　　(敖君善曰謂凡居喪而為君命出者惟主人耳/衆主人則否特著尸在室之禮者異時衆主人)
　　　(與主人皆在庭嫌此/時亦然故以明之)　凡主人之出也徒跣扱
　　　衽拊心降自西階
君使人襚徹帷主人如初襚者左執領右執要入升致
命主人拜如初襚者入衣尸出主人拜送如初
　(賈公彦曰主人如初者如上迎於寢門外以下之事/也敖君善曰禮别更端則弔襚不同時也衣服曰襚)
　(此執衣如復則是衣裳具且簪裳/於衣也衣尸亦覆於復衣之上歟)
唯君命出升降自西階遂拜賔有大夫則特拜之即位
如西階下東面不踊大夫雖不辭入也
　(唯君命出明大夫以下來弔襚不出也然此惟小斂/以前則然耳小斂以後雖不迎賔亦出送賔矣升降)
　(自西階自此至𦵏皆然曲禮云居喪之禮升降不由/阼階是也遂拜命者因事曰遂因有君命故拜賔若)
　(無君命則不出户也大夫則特拜别於士之旅拜也/即位如西階下未忍在主人位也小斂後就東階下)
　(西南面則主人之位也但哭拜而不踊雖/不辭而升入明本不為賔出不成禮也)
　　　右君使人襚
親者襚不将命以即陳
　(親者齊衰大功之親也不将命謂不使人将之以致/辭於主人蓋大功以上有同財之義故也即陳謂陳)
　(於房/中)
庶兄弟襚使人以将命於室主人拜於位委衣于尸東
牀上
　(庶兄弟兼衆兄弟外兄弟言也既小斂拜襚/者則稽顙此時惟拜而已别於受君之襚也)
朋友襚親以進主人拜委衣如初退哭不踊
　(親以進者示意之誠也退下堂反賔位也主人徒哭/不踊别於君襚也  敖君善曰親者襚不将命庶兄)
　(弟将命不親致朋友則親致之蓋親/則禮畧疎則禮隆聖人之意然耳)
徹衣者執衣如襚以適房
　(徹衣者謂凡襚者出則有司徹衣也如襚亦/如襚者之左執領右執要也適房當以陳也)
　　　右親友襚(附記/一章)襚者委衣於牀不坐(敖君善曰/牀髙故可)
　　　(以不/坐)其襚於室尸西北面致命(賈公彦曰尸在/室中户西故北)
　　　(面致命若小斂後奉尸侇/於堂則中庭北面致命)
為銘各以其物亡則以緇長半幅䞓末長終幅廣三寸
書銘于末曰某氏某之柩
　(銘銘旌也所以表柩者雜帛為物大夫所建之旗也/亡亡旗也謂不命之士布幅廣二尺二寸去其兩旁)
　(邊幅各一寸則半幅一尺終幅二尺也䞓赤也緇者/一尺䞓者二尺則長三尺也其廣皆三寸銘則書於)
　(䞓末/之上)
竹杠長三尺置于宇西階上
　(杠旗竿也禮緯云天子之旗九仞諸侯七仞大夫五/仞士三仞死則以尺易仞故銘長三尺而其杠亦如)
　(之也宇簷下也賈公彦曰始造銘訖置於宇下西階/上待為重訖以此銘置於重及卒塗置於肂蓋此時)
　(未用權置/於此也)
　　　右為銘
甸人掘坎于階間少西為垼于西牆下東鄉
　(甸人有司主田野者猶王官之有甸師氏也坎用以/棄渜濯埋巾柶鬊爪者垼土竈也用以煑潘者西牆)
　(庭中之西也既此下二節為沐浴之具也凡沐用漬/米水謂之潘  經温煑謂之渜既用以沐則謂之濯)
新盆槃瓶廢敦重鬲皆濯造于西階下
　(新新之也盆以淅米盤以承渜濯瓶以汲水廢敦敦/無足者用以盛米重鬲鬲将縣於重者用以煑潘五)
　(者皆瓦器必新之者重死事也濯滌/也造至也濯於他處乃以造於此也)
陳襲事于房中西領南上不綪
　(襲事謂襲服之事房中東房之中西領衣領向西也/南上謂陳之自南而北以南為上也綪康成謂讀為)
　(䋫屈也謂陳設諸物首行從前至後陳之不能盡次/行即接續首行從後至前陳之如物之屈而復轉也)
　(不綪者每行更端别起皆從前至後不復與前行相/接續也陳襲事不綪别於斂也  陸稼書曰凡所陳)
　(物少一行可陳訖者只須言南上北上不須言綪不/綪若物多一行陳不盡須兩行三行者則必言綪不)
　(綪假如南上之物第一行從南至北第二行仍自南/至北則謂之不綪若第一行從南至北第二行取便)
　(即從北至南則是綪康成云江沔之間謂縈取繩索/為䋫其喻至切愚按此下十三節陳襲尸之具也)
明衣裳用布
　(明衣浴竟所著親身/之衣取明潔之義也)
鬠笄用桑長四寸纋中
　(鬠即紒也謂之鬠者取以髮會聚之意笄謂固髮之/笄男子有長笄以固冠有短笄以固髮婦人即以長)
　(笄固髮而無短笄也生時固髮之笄用骨為之櫛而/縱乃加笄今用桑不纚而笄變於生也纋中者謂笄)
　(之兩頭濶中央狹則於髮安故/康成云纋笄之中央以安髮也)
布巾環幅不鑿
　(布巾用以覆尸面者環幅謂廣袤相等蓋方二尺二/寸也不鑿者大夫以上使賔為親含恐尸為賔所憎)
　(穢故於覆面之巾當口鑿穿之令含得入口也士之/子自為親含必揭開當口之巾故不鑿若鑿則是自)
　(憎穢其親矣記曰鑿巾以飯公/羊賈為之也譏失禮之始也)
掩練帛廣終幅長五尺析其末
　(掩裹首也練帛熟素帛也析其末者兩頭皆析而為/二為将結於頤下又将結於項中也  賈公彦曰掩)
　(若今人撲頭但死者以後二脚於頤下結之與生人/為異也愚按鄭康成謂死者不冠徐原一以為古人)
　(之襲斂全體包裹其内加冠則勢有所難容故不得/已而去之意在堅束其尸非以為容飾故也然則掩)
　(以裹首亦所/以代冠歟)
瑱用白纊
　(瑱充耳也生時人君用玉臣用象為之以絛懸於耳/旁今死者直用纊為之如棗核大用塞耳而已異於)
　(生/也)
幎目用緇方尺二寸䞓裏著組繫
　(幎日覆面目者也著充之以絮也組繫/謂四角以組為繫而結之於項後也)
握手用𤣥纁裏長尺二寸廣五寸牢中旁寸著組繫
　(握手所以交籠兩手者其制圍而縫之圓如竹筩手/從兩端而入者也廣五寸就一面言兩面共一尺也)
　(牢籠也謂空其中以籠兩手也旁寸謂四旁相接處/各縫入一寸也組繫謂以組為繫綴於兩端而結於)
　(兩手之腕/以為固也)
決用正王棘若檡棘組繫纊極二
　(決本以象骨為之著右手大指射者用以鈎弦死則/用木為之正善也王棘與檡棘善理堅忍者皆可以)
　(為決組繫将以結於腕也極本以韋為之射者以韜/右手第二第三第四指大射禮朱極三是也死者以)
　(纊為之又止於/二明不用也)
冒緇質長與手齊䞓殺掩足
　(冒韜尸之囊也上曰質下曰殺君錦質黼殺大夫𤣥/質黼殺士緇質䞓殺先以殺韜足而上後以質韜首)
　(而下其質與殺上下相接處則綴帶以結之記曰君/綴旁七大夫綴旁五士綴旁三謂囊口四旁綴七帶)
　(五帶三帶以結之也劉氏績曰冒上者方正故曰質/冒下身者漸狹故曰殺與手齊掩足準死者身而為)
　(之初無/寸量也)
爵弁服純衣皮弁服褖衣緇帶韎鞈竹笏
　(爵弁服純衣生時助祭於君之服皮弁服生時為君/祭蜡之服褖衣黑衣裳即𤣥端服生時暮夕於朝之)
　(服也服有三緇帶惟用一而已其韠亦止用爵弁服/之韎鞈者蓋但用其上服之韠也記曰笏天子以璆)
　(諸侯以象大夫以魚須/文竹士竹本象可也)
夏葛屨冬白屨皆繶緇絇純組綦繫於踵
　(此皮升服之屨也綦屨係也敖君善曰踵屨後也以/其當足踵之處故因以名之以綦係於此及著之乃)
　(繫於跗韠用爵弁之韠屨/用皮弁之屨以二服尊也)
庶襚繼陳不用
　(庶衆也庶襚即上文親者襚庶兄弟朋友襚皆是也/繼陳謂繼襲衣陳之不用粥不用以襲也敖君善曰)
　(庶襚親朋所遺故不可以不陳襲事所用/有限故此不必用小斂大斂之衣倣此)
貝三實于笲稻米一豆實于筐沐巾一浴巾二皆用綌
于笲櫛于簞浴衣于篋皆饌于西序下南上
　(貝水蟲古者以為貨士用以含者也稻米用以飯豆/四升巾用以拭汙垢浴巾二者上體下體異也浴巾)
　(生時上絺下綌死者則皆用綌也於笲不言實省文/也浴衣大巾如衣者蓋浴時既以浴巾濡拭之復以)
　(浴衣乾拭之也自貝以下皆為一行陳之敖君善曰/必南上者便其取之先後也  此節陳飯含沐浴之)
　(具/也)
　　　右陳沐浴襲飯含之具(附記/三章)掘坎南順廣尺輪
　　　二尺深三尺南其壤垼用塊(南順自北而南也/輪縱也南其壤謂)
　　　(以所掘之土置於/南方也塊上塊也)　明衣裳用幕布袂屬幅長
　　　下膝有前後裳不辟長及觳縓綼緆緇純(幕布/帷幕)
　　　(之布其升數未詳言袂屬幅見與生時衣同也/長下膝以衣身言也不辟不辟積也凡裳前三)
　　　(幅後四幅皆辟積其要間此亦前三後四而不/辟積則其要廣而前後相掩者深矣觳足跗也)
　　　(長及觳取其可以蔽足也飾裳在幅曰綼在下/曰緆其色以縓飾衣曰純其色以緇  鄭康成)
　　　(曰飾衣以緇裳以縓象天地也飾禒之也禒/邊衣裳之側廣各寸半則表裏共三寸矣)
　　　凡冒質質長與手齊殺三尺(人身以七尺為準/殺三尺則質當長)
　　　(四尺然身之長短/不齊故不限定也)
管人汲不説繘屈之祝淅米于堂南面用盆
　(管人主管籥之人也井竈亦其所司故使之汲水繘/汲水瓶上索也喪事尚遽不暇解脱此索故但縈屈)
　(而執於手因以授外御令漬米也祝夏祝也淅漬也/外御者淅米盛米夏祝臨視之而已屈之下當有盡)
　(階不升堂授外御之事/此不言者文不具也)
管人盡階不升堂受潘煮于垼用重鬲祝盛米于敦奠
于貝北
　(潘漬米水也米未淅時實於筐而陳於貝之北今淅/之則盛於廢敦而仍奠於貝之北蓋復於筐處也)
士有氷用夷槃可也
　(夷槃承尸之槃也禮大夫以上之喪自仲春以後得/用氷以寒尸尸既襲既小斂先以氷置夷槃中乃設)
　(牀於其上不施席而遷尸焉秋凉而止士無氷不得/用夷槃但用兩瓦盤盛水於其中而已如君於士加)
　(恩而賜以氷則/亦得用夷槃也)
外御受沐入主人皆出户外北面
　(外御小臣侍從者受沐受管人所煮潘也受之亦於/堂上管人亦盡階不升堂授之管人復汲浴水亦不)
　(脱繘屈之盡階不升堂以授外御外御亦受之以入/此不言者文不具也鄭康成曰主人皆出象平生沐)
　(浴祼裎子孫不在旁也敖君善曰是時婦/人亦皆出經不言畧之也出則立於房矣)
乃沐櫛挋用巾浴用巾挋用浴衣渜濯棄于坎
　(挋拭也渜濯/沐浴餘水也)
蚤揃如他日
　(萬斯大曰蚤去手足爪甲也揃展通展其鬚使直也/喪大記亦曰爪手揃鬚如他日如生時也或謂揃為)
　(斷鬚生時豈/斷鬚者乎)
鬠用組乃笄設明衣裳
　(用組以組束/髮所謂總也)
主人入即位
　(鄭康成曰已設明衣裳則可以入也敖君善/曰主人入則衆主人及婦人亦皆入即位)
　　　右沐浴(附記/四章)管人汲授御者御者差沐於堂上
　　　管人受沐乃煮之甸人取所徹廟之西北厞薪
　　　用爨之管人授御者沐乃沐沐用瓦盤(差猶摩/也以手)
　　　(搓摩其米将取其汁以煮之而洗髮也廟即適/寢也以死者在其室中故稱廟言取復者所徹)
　　　(適寢西北厞之木為薪/而用以爨竈煮沐也)管人汲授御者御者入
　　　浴小臣四人抗衾御者二人浴浴水用盆沃水
　　　用枓(抗衾者以尸裸裎故舉所覆/之斂衾以蔽之也枓酌也)　夏祝淅米
　　　差盛之(夏祝祝習夏禮者差盛之謂搓摩/以出其汁而後以廢敦盛其米也)　母
　　　之喪則内御者浴鬠無笄(鄭康成曰内御女御/也無笄猶丈夫之不)
　　　(冠/也)　設明衣婦人則設中帶(鄭康成曰中帶/若今之禈襂)
商祝襲祭服褖衣次
　(商祝祝習商禮者襲謂布襲衣於襲牀之上而将襲/之也襲牀蓋在户牖之間當尸牀之東祭服爵弁服)
　(皮弁服也先布祭服尊之也夏徐原一曰按士喪禮/祝淅米於堂南鄭氏因記有  祝淅米故注以為夏)
　(祝祝取銘置於重鄭注祝習周禮者也是周祝也其/經文明著為夏祝者夏祝粥餘飯用二鬲於西牆下)
　(又夏祝及執事盥又祝降與夏祝交於階下取銘置/於重是也其明著為商祝者襲襲祭服褖衣次執巾)
　(掩瑱設幎目小斂則布絞衾散衣祭服大斂則布絞/衿衾衣啓則免袒執功布拂柩飾柩御柩皆是也賈)
　(氏謂同是周祝而習夏禮則曰夏祝習殷禮則曰商/祝夏人教忠從小斂奠大斂奠及朔半薦新祖奠大)
　(遣奠皆夏祝為之其間雖不言祝名亦夏祝可知也/其徹之者皆不言祝名則周祝徹之也殷人教以敬)
　(神但是接神皆商祝為之其間行事祝取銘之類不/言祝名亦周祝可知賈氏之論詳矣余以為夏祝如)
　(淅米粥飯皆供養之事商祝主襲斂衣衾拂柩御柩/交於神明之事夏祝事簡商祝事繁周祝文飾實兼)
　(兩者周制博采夏商周人講習夏商之禮所謂監於/二代郁郁乎文者以此嘗讀士冠禮記委貌周道也)
　(章甫殷道也毋追夏后氏之道也孔子便冠章甫當/時蓋兼用殷道矣檀弓載孔子之喪公西赤為志飾)
　(棺牆置翣設被周也設崇殷也綢練設旐夏也子張/之喪公明儀為志褚幕丹質蟻結於四隅殷士也又)
　(掘中霤而浴毁竈以綴足及𦵏毁宗躐行殷道也學/者行之可見武王周公盛時既因前代典章以著為)
　(周禮而又令學士大夫採摭遺聞參用舊時儀節故/雖周之輓季本朝之禮與夏殷並著學者擇而行之)
　(不以為嫌蓋即夏祝商祝之名可以/知公天下之至意而禮非虚器矣)
主人出南面左袒扱諸面之右盥于盆上洗貝執以入
洗柶建于米執以從
　(面前也謂袒左抽扱於右腋之下帶之内也執以入/者以貝置於笲内執笲以入也建於米執以從者以)
　(柶建於廢敦中米之内其葉/向上而執廢敦以從入也)
商祝執巾從入當牖北面徹枕設巾徹楔受貝奠於尸
西主人由足西牀上坐東面祝又受米奠于貝北宰從
立于牀西在右
　(當牖北面值尸首也徹去其枕使首仰則飯含易入/也設巾以覆面慮孝子見其親之形變而哀不能飯)
　(含也既設巾乃徹楔者蓋於當口揭開其巾徹去楔/齒之角柶以待飯含也奠貝於尸西蓋在主人所坐)
　(之南不於尸東者避奠位也由足西自牀北而西也/凡過尸柩必由其足敬也奠米於貝北亦南上也宰)
　(從立者以佐主人也/在右在主人之右也)
主人左扱米實于右三實一貝左中亦如之又實米唯
盈
　(左扱米左手扱米也實於右實於尸口之東邊也三/三扱米以實之也敖君善曰左手不便於用乃用之)
　(者由下飯含之順也主人東面坐若用右手則必反/用其柶且加手於其親之面皆非孝敬之道故不為)
　(也先實米為貝藉也又實米唯盈象食之飽也先右/次左次中禮之序然也實米所謂飯也實貝所謂含)
　(也/)
主人襲反位
　(飯含時袒今事畢而襲謂復著衣也飯含時/在尸西今事畢而反位謂復尸東之位也)
　　　右飯含(附記/三章)飯於牖下　卒洗貝反於笲實貝
　　　柱右齻左齻(齻牙兩畔長者敖君善曰含而因/柱其左右齻蓋恐其口復閉也)
　　　　夏祝徹餘飯(徹去/粥之)
商祝掩瑱設幎目乃屨綦結于跗連絇
　(掩瑱謂設掩設瑱也設掩以裹首先結於頤下次結/於項後然掩其前後而兩旁猶開故可設瑱以塞耳)
　(幎目當面設之加於掩之上交結於後既設此則掩/旁亦固矣跗足背也連絇者絇在屨頭上有孔綦既)
　(結有餘組則以穿連兩屨之/絇而結之使兩屨不相離也)
乃襲三稱明衣不在算設鞈帶搢笏
　(襲者遷尸於襲之之上而衣之也三稱禒衣一也皮/弁二也爵弁三也衣裳具謂之稱明衣不言裳省文)
　(也算數也明衣為死者親/身之衣不數於三稱之内)
設決麗于掔自飯持之設幄乃連掔
　(麗附也掔手下腕也飯食指也持繞而結之也言設/決於右手大指而以決之繫附結於左手之腕使兩)
　(手交叠而固也然始設決時兩手尚開故先以決之/繫繞於食指而結之而未結於腕及設幄後兩手交)
　(叠於幄中而兩手中指皆出於幄外因以幄兩端之/繫各繞兩手中指一匝結之而更結於兩手之腕以)
　(為固是時乃以決之繫連而結之於腕也又按右以/手食指中指有纊極二而經與記皆不言設極然)
　(決之繫結於食指以幄之繫/結於中指亦所以固極也)
設冒櫜之幠用衾
　(櫜韜也衾即始死時所覆大斂之衾也則按記言冒/者所以掩形也蓋尸雖已襲然不設冒  其形尚見)
　(於外恐為人所惡且或蠅蚋得/而嘬之故復設冒以掩之也)
巾柶鬊蚤埋于坎
　(巾飯時覆面之巾也柶楔齒及扱米者也鬊櫛餘之/髮也蚤所斷手足爪也恐為人所䙝故埋之於是遂)
　(築其坎孔仲達曰君大夫鬊爪則盛以囊/實於棺角之中士賤亦有物盛以埋之)
　　　右襲(附記/四章)瑱塞耳(以瑱塞於耳異於生/人之懸於耳旁也)　設幄
　　　裏親膚繫鈎中指結於掔(言設幄之法以纁裏/著於肌膚而以幄兩)
　　　(端之繫各繞兩中指一匝/結之而還結於兩腕也)　甸人築坅坎(築實/土以)
　　　(堅之也坅穿坎之名甸人/掘坎故還使甸人築之)𨽻人湼厠(𨽻人罪𨽻/為徒役者)
　　　(也湼塞也古不共厠今/死者之厠不用故塞之)　既襲宵為燎於中庭
　　　(燎大燭也經無設燎之文故記補言之士禮死/之日襲第二日小斂第三日大斂周人斂用日)
　　　(出今死日即襲則襲不必於日出之候觀記既/襲宵為燎厥明滅燎陳衣可知也自此以前皆)
　　　(為死日/之事)
重木刋鑿之甸人置重于中庭三分庭一在南
　(敖君善曰木刋鑿之者謂以木為之而加刋鑿也鑿/謂鑿其前為二孔而以簪貫之為懸鬲之用也  賈)
　(公彦曰重之長士三尺大夫五尺諸侯七尺天子九/尺據竪之者横者宜半之檀弓記云重主道也蓋始)
　(死未作主以重主其神虞祭之後/以木主替重故重是木主之道也)
夏祝粥餘飯用二鬲于西牆下幂用疏布久之繫用靲
縣於重幂用葦席北面左衽帶用靲賀之結于後
　(粥餘飯以飯尸餘米為粥也幂用疏布以布覆鬲也/久猶承也靲革也既以布覆其上又承其下乃以革)
　(繫之而縣於重之簪也幂用葦席以席蔽重之前後/也北面謂席之兩端皆在北也左衽謂以右端在上)
　(而西向也帶用靲謂以革中束其席如人之帶然也/賀加也  鄭康成曰士二鬲則大夫四諸侯六天子)
　(八與簋/同差)
祝取銘置于重
　(祝習周禮者也以銘未用待殯訖乃置於肂故今/權置之於重也敖君善曰蓋杠在其後銘在其前)
　　　右為重
厥明陳衣于房南領西上綪
　(厥明死之明日也南領西上綪變於襲也綪者首/行自西而東次行則自東而西如物之屈而轉也)
絞横三縮一廣終幅析其末緇衾赬裏無紞祭服次散
衣次凡十有九稱陳衣繼之不必盡用
　(絞以布為之所以收束衣服使堅急者横三縮一横/者三幅從者一幅也析其末者每幅兩頭析之為兩)
　(片以便結束也紞被識也以組為之綴於被領之側/生時單被有識死者去之别於生也祭服爵弁服皮)
　(弁服也散衣褖衣以/下也陳衣謂庶襚也)
饌於東堂下脯醢醴酒幂奠用功布實于簞在饌東設
盆盥于饌東有巾
　(功布小功之布也設盆為奠者設盥也喪事略故無/洗直以盆為盥器也  鄭康成曰凡在東西堂下者)
　(南齊/坫)
苴絰大搹下本在左要絰小焉散帶垂長三尺牡麻絰
右本在上亦散帶垂皆饌于東方婦人之帶牡麻結本
在房
　(註詳喪服篇鄭康成曰饌於東方東坫之南苴絰為/上婦人亦有苴絰但言帶者記其異也此齊衰婦人)
　(斬衰婦人/亦苴絰也)
牀笫夷衾饌于西坫南西方盥如東方
　(夷衾覆尸之衾奉尸夷於堂乃設此衾故以夷衾名/之盥為舉尸者設盥也如東方者亦用盆及巾饌於)
　(西堂/下)
陳一鼎于寢門外當東塾少南西面其實特豚四鬄去
蹄兩胉脊肺設扃鼏鼏西末素俎在鼎西西順覆匕東
柄
　(郝仲輿曰一鼎特豚也小斂畢将奠先設鼎寢門外/常鼎北面今西面凶事變也鬄解也四謂兩肩兩髀)
　(各去蹄甲胉脅也兩胉與脊并四為七體共實一鼎/肺周人所尚亦實於鼎末扃尾末向西抽扃者自東)
　(出異於食鼎也素組白木為組喪主素組順鼎西/横設匕横加俎上亦末西柄東皆小斂之奠具也)
　　　右陳小斂衣奠絰帶(附記/三章)厥明滅燎陳衣(燎既/襲所)
　　　(設之/燎也)　凡絞衿用布倫如朝服(凡凡小斂大斂/也衿單被也小)
　　　(斂無衿大斂有之倫猶類/也朝服之布用十五升)　奠以素器(鄭康成/曰凡物)
　　　(無飾曰素哀則以素敬/則以飾禮由人心而已)　匕以桑長三尺或曰
　　　五尺(匕者所以載牲體從鑊以匕升入於鼎/從鼎以朼載之於俎也吉祭朼用棘)畢
　　　用桑長三尺刋其柄與末(畢所以助主人載者/刋猶削也削其柄與)
　　　(其末頭畢既如此匕亦/當然吉祭畢亦用棘)
士盥二人以並東面立于西階下
　(鄭康成曰立/俟舉尸也)
布席于户内下筦上簟
　(鄭康成曰有司布斂席也敖君善曰此席布於地也/喪大記曰含一牀襲一牀遷尸於堂又一牀用牀者)
　(止於/是爾)
商祝布絞衾散衣祭服祭服不倒美者在中
　(斂衣但用裹尸取其方而已故散衣或有顛倒者唯/祭服尊不倒也美者猶尊者也尊者後布至斂時則)
　(在中/也)
士舉遷尸反位
　(遷尸謂從襲牀遷/尸於户内服上也)
設牀笫于兩楹之間衽如初有枕
　(兩楹間堂之正中也設牀/笫以将奉尸夷於堂也)
卒斂徹帷
　(徹帷以尸既飾也曾子曰尸未設飾故帷堂小斂而/徹之  敖君善曰斂之言藏也既襲而又加衣衾之)
　(屬所以深/藏其體也)
主人西面馮尸踊無算主婦東面馮亦如之
　(主人馮尸謂服膺心上主婦馮尸則奉持心/上衣也詳見記文踊無算其哀未可節也)
主人髺髮袒衆主人免于房婦人髽于室
　(始死男子将斬衰者笄纚齊衰以下素冠婦人将斬/衰者去笄而纚齊衰以下骨笄而纚今小斂又将變)
　(服故主人去笄纚而以麻為括髮衆主人去冠與纚/而以布為免婦人将斬衰者則去笄纚而麻髽将齊)
　(衰者則去笄纚而布髽朱子曰先儒以男子括髮與/免及婦人髽皆如著幓頭如今之掠頭編子自項而)
　(前交於額上/却繞笄也)
　　　右小斂(附記/七章)小斂於戸内　小斂辟奠不出室
　　　(辟開而逺之也奠始死之奠也其奠在尸東邊/近於户内則有妨斂事故特開而逺之不出室)
　　　(未徹/去也)　小斂主人即位於户内主婦東向乃斂
　　　(即位户内/蓋西向也)　小斂大斂祭服不倒皆左衽結絞
　　　不紐(鄭康成曰左衽衽/向左反生時也)鋪絞衿踊鋪衾踊鋪衣
　　　踊遷尸踊斂衣踊斂衾踊斂絞衿踊(陳可大曰/此踊之節)
　　　(也動尸舉柩哭踊/無數不在此節)凡斂者袒遷尸者襲凡斂者
　　　六人(二人臨斂/四人親斂)　既馮尸主人袒髺髮絞帶衆
　　　主人布帶(絞帶布帶/解見喪服)
士舉男女奉尸夷于堂幠用夷衾男女如室位踊無算
　(敖君善曰士舉舉尸首足也男女奉尸男奉其左女/奉其右也此衾用夷者以其用之於尸而不以斂也)
　(幠用夷衾者禮貴相變且斂衾/當以陳也室位馮尸之位也)
主人出于足降自西階衆主人東即位婦人阼階上西
面主人拜賔大夫特拜士旅之即位踊襲絰于序東復
位
　(衆主人東即位者蓋從主人降自西階當主人拜賔/時遂東即位於阼階也婦人阼階上西面者蓋避賔)
　(客行禮於西階而主人方降則阼階上空故暫立於/其位也主人拜賔蓋於兩階之中向西階賔位而拜)
　(之也特拜者毎人各一拜之也旅之者其人雖衆唯/三拜之而已即位踊謂拜賔訖遂即東方阼階下西)
　(面之位而踊也前此皆袒至是始襲既襲乃著絰帶/也於序東者謂向堂上東序之東而襲絰也復位復)
　(阼階下西/面之位也)
　　　右遷尸拜賔(附記/五章)小斂大斂啟皆徧拜(孔仲達/曰凡當)
　　　(小斂大斂及啟攅之時唯有君來則止事而出/拜之若他賔客至則不止事事竟乃即堂下之)
　　　(位而徧拜之也小黄氏乾行曰此記喪禮拜弔/之禮應子和謂  斂大斂啟攢皆喪事之大節)
　　　(賔亦於是拜死者弔生者故主人皆徧拜以謝/之吳文正公云應氏謂賔於是拜死者古無是)
　　　(禮也公此辨是古今一大變易處蓋古人弔賔/之禮於生者只有慰問之辭於死者則有襚賵)
　　　(之物及哭踊馮尸之節而已並無拜祭於死者/之禮至於主人拜賔以謝其恩禮拜送以重其)
　　　(來辱亦惟自盡而已賔皆無答拜之文此古禮/之精意也夫知生者弔知死者傷弔賔之情於)
　　　(是為至主人拜謝理所宜然此何時而可交拜/欵曲以成禮耶故凡非弔喪無不答拜者獨喪)
　　　(拜不答意在斯也後世之禮大與古人相背故/楊信齋云今世俗弔賔來見几筵哭拜主人亦)
　　　(拜謂代亡者答拜非禮也既而弔賔主人又相/與交拜亦非禮也應氏乃謂賔於是拜死者果)
　　　(何據而云然耶徐原一曰古禮行弔未襲尸之/前主人不出既襲之後主人始出拜賔然但主)
　　　(人拜賔賔不答拜至於尸柩所在雖朝夕設奠/從無拜禮不但弔客不拜即孝子亦未嘗拜蓋)
　　　(事之如事生禮如是也後世如開元政和諸禮/皆然猶有古人之意至温公書儀則有主賔交)
　　　(拜之禮且有入拜靈座之禮而文/公家禮悉遵之與古禮始異矣)　大夫弔當
　　　事而至則辭焉(士於大夫弔當下堂迎之故當/斂殯之事而至則使人辭以有)
　　　(事不得/出也)　士妻不當斂則為命婦出(命婦大夫/妻也出謂)
　　　(出拜於堂上若當斂/而至亦使人辭焉)　士妻特拜命婦汜拜衆
　　　賔於堂上(婦人不下堂/故不降拜也)　婦人迎客送客不下
　　　堂下堂不哭男子出寢門外見人不哭(婦人於/敵者弔)
　　　(不下堂若君夫人弔則主婦下堂至庭稽顙而/不哭男子於敵者弔不出門若有君命而出迎)
　　　(於寢門外/亦不哭)
乃奠
　(鄭康成曰祝/與執事為之)
舉者盥右執匕卻之左執俎横攝之入阼階前西面錯
錯俎北面
　(舉舉鼎也其盥亦於門外右人以左手舉鼎故以右/手執匕左人以右手舉鼎故以左手執俎取其便也)
　(攝持也西面錯者喪奠置鼎宜西/面也錯俎北面俎宜西順之也)
右人左執匕抽扃予左手兼執之取鼏委于鼎北加扃
不坐
　(鄭康成曰抽扃取内/加扃於鼏上皆右手)
乃匕載載兩髀于兩端兩肩亞兩胉亞脊肺在于中皆
覆進柢執而俟
　(乃匕以匕次出牲體右人也載受而載於俎左人也/此時匕者西面於鼎東載者北面於鼎西南兩端俎)
　(之前後也兩肩亞各次於髀也兩胉亞各次於肩也/脊肺在於中脊東而肺西在俎之中央也覆之以避)
　(塵也凡進體皆不言覆而此言覆者以不食故覆之/别於生也柢本也進柢木異於生也俟俟同升也)
　(賈公彦曰康成以此為凡七體者蓋前左右肩臂臑/屬焉後左右髀膊胳屬焉并左右脅通脊為七體也)
夏祝及執事盥執醴先酒脯醢俎從升自阼階丈夫踊
甸人徹鼎巾待于阼階下
　(郝仲輿曰夏祝及執事盥将升奠也夏祝執醴先升/執事者以酒脯醢俎從俎升丈夫踊要節也凡奠男)
　(女踊皆以奠者往來升降為節甸人徹空鼎出反門/外故處也巾功布也有司執初堂下簞内功布巾以)
　(待祝於阼階/下親受之)
奠于尸東執醴酒北面西上豆錯俎錯于豆東立于俎
北西上醴酒錯于豆南祝受巾巾之由足降自西階婦
人踊奠者由重南東大夫踊
　(執醴酒者先升尊也豆兼籩言之爾雅云竹豆謂之/籩故豆可兼籩也醴酒後錯要成也巾之為塵也祝)
　(既受巾之即由足而降明不立於俎北之/位也祝降而執事者従之更由重而東也)
賔出主人拜送于門外
　(敖君善曰凡喪賔/皆於既奠乃出)
乃代哭不以官
　(鄭康成曰代更也孝子始有親喪悲哀憔悴禮防具/以死傷生使之更哭不絶聲而已人君以官尊卑士)
　(賤以親疎為之記曰君喪縣壺乃官代/哭大夫官代哭不縣壺士代哭不以官)
　　　右小斂奠
有襚者則将命擯者出請入告主人待于位擯者出告
須以賔入
　(出請入告出而請事入以告主也須亦待也出/告須以主人待事告於賔也以賔入帥之也)
賔入中庭北面致命主人拜稽顙賔升自西階出于足
西面委衣如于室禮降出主人出拜送
　(中庭亦謂西方中庭也致命於主人乃北面者喪禮/惟致命於堂東面其他則否異於吉禮也襚者親友)
　(慇懃之意故稽顙以重謝之於室禮謂委衣於尸東/牀上也主人出拜送亦於門外小斂後主人於喪賔)
　(皆出送之唯/不迎賔耳)
朋友親襚如初儀西階東北面哭踊三降主人不踊
　(初儀謂初死時庶兄弟襚朋友襚之禮也既委衣復/於西階上哭踊此則異於初儀者也主人不踊但哭)
　(而/已)
襚者以褶則必有裳執衣如初徹衣者亦如之升降自
西階以東
　(褶衣之有裏而無絮者也如初謂始死時襚者左/執領右執要也以東藏以待大斂之事而陳之也)
　　　右有襚者
宵為燎于中庭
　　　右設燎
厥明滅燎陳衣于房南領西上綪絞衿衾二君襚祭服
散衣庶襚凡三十稱衿不在算不必盡用
　(衾二者始死幠用斂衾二今又復制一衾共得二也/祭服散衣皆主人之衣也衿不在算不言絞者狹小)
　(於衿其不在算可知也不必盡用亦謂庶襚繼陳成/出於三十稱者也  賈公彦曰小斂衣數自天子達)
　(於士也大斂則異矣喪大記云士三十稱/大夫五十稱君百稱則天子宜百二十稱)
東方之饌兩瓦甒其實醴酒角觶木柶毼豆兩其實葵
菹芋蠃醢兩籩無縢布巾其實栗不擇脯四脡(毼當作/揭)
　(東方之饌謂饌於東堂下也毼豆木豆無飾者也芋/菹之全者凡為菹四寸者全之長於四寸者切之今)
　(喪中以葵為菹則雖長而不切故言葵菹芋也縢縁/也布巾籩巾也豆亦有巾獨於籩言之者以籩盛乾)
　(物嫌於不必巾也敖君善曰始死之奠用吉器小斂/用素俎至是乃用揭豆而籩無縢皆以漸變也菹云)
　(芋栗不擇脯四脡/亦皆變於吉也)
奠席在饌北斂席在其東
　(奠席葦席也斂席筦與簟也又賈公彦曰小斂/奠無巾大斂奠不惟有巾而  有席彌神之也)
掘肂見衽
　(肂埋棺之坎也掘之於西階上衽疑以木為之兩端/大而中央小所以連合棺與蓋者古之棺不用釘惟)
　(以皮條束合之先鑿木置衽然後束以皮每一束用/一衽喪大記曰君蓋用漆三衽三束大夫蓋用漆二)
　(衽二束士蓋不用漆二衽二束是也敖君善曰掘肂/見衽言肂之深淺以見衽為度也此肂亦在西序下)
　(其南蓋近/於序端)
棺入主人不哭升棺用軸蓋在下
　(軸輁軸也輁狀如牀軸則其輪輓之而行者也敖君/善曰蓋在下者卻於棺之下也棺既升則入於肂巾)
　(而蓋則置/於序端與)
熬黍稷各二筐有魚腊饌于西坫南
　(熬煎穀也有魚腊毎筐皆有之也此四物者擬用於/肂中故置於此  按設熬穀及魚腊之義鄭康成謂)
　(所以惑蚍蜉令不至棺旁免侵尸也敖君善則謂孝/子以尸柩既殯不得復奠於其側雖有奠在室而不)
　(知神之所在故置此於棺旁以盡哀敬之心其不用/食而用熬穀不以牲而用魚腊亦所以異於奠也二)
　(説敖氏為長然設熬穀魚腊不能令親食反易誘螻/蟻虫蛇諸物集其側以壊棺而侵尸故置熬穀魚腊)
　(於肂及包遣奠納甕甒筲等/於壙皆古禮之不可從者也)
陳三鼎于門外北上豚合升魚鱄鮒九腊左胖髀不升
其他皆如初
　(三鼎豚魚腊也合升合左右體升於鼎也鱄鮒二魚/名腊用左胖別於吉也髀不升者敖君善謂凡腊必)
　(去髀不以豚解體解合升胖升而異也其他皆如初/者謂豚體骨及鼎之面位與匕俎之陳皆如小斂時)
　(也/)
燭俟于饌東
　(饌東方之饌也在地曰燎執之曰燭大/斂之奠當於室之奥故有燭以待之)
　　　右陳大斂衣奠及殯具(附記/二章)大斂布絞縮者三
　　　横者五布衿二衾(縮者三謂取布一幅裂其兩/頭為三片中間不通而直用)
　　　(之横者五謂以布二幅分裂作六片而用五/片横於直者之下也衿在絞上以絞束之)絞
　　　衿如朝服絞一幅為三不辟衿五幅無紞(如朝/服謂)
　　　(用十五升布也絞一幅為三不辟申言縮者三/也辟析開也小斂直絞全幅故其末當析開大)
　　　(斂直絞既以一幅為三片則毎片之末不復析/開也衿五幅者謂單被以布五幅聨合為之無)
　　　(紞謂無被識以/別於生時也)　設棜於東堂下南順齊於玷
　　　饌於其上兩甒醴酒酒在南篚在東南順實角
　　　觶四木柶二素勺二豆在甒北二以並籩亦如
　　　之凡籩豆實具設皆巾之觶俟時而酌柶覆加
　　　之面枋及錯建之(棜案屬酒在南北上也篚在/東在甒之東也實實於篚也)
　　　(醴一觶又用一柶酒用一觶計醴酒但用二觶/一柶今角觶四木柶二為明日朝奠兼設之也)
　　　(自是以後當更用之素勺二醴酒各一也籩豆/實謂菹栗之屬籩豆有實而具設則皆巾之加)
　　　(飾也俟時而酌謂将設乃酌之面柄者便於建/也  敖君善曰籩豆有實而具則饌於東方及)
　　　(奠於席前皆巾之若一豆一籩則於奠時或有/巾之者饌時亦不申也經言小斂之饌云饌於)
　　　(東堂下脯醢醴酒冪用功布/實於簞此則不皆巾者也)
祝徹盥于門外入升自阼階丈夫踊
　(鄭康成曰祝徹祝與有司當徹小斂之奠也小斂/設盥於饌東有巾大斂設盥於門外彌有威儀也)
祝徹巾授執事者以待
　(敖君善曰設小斂奠之時執巾者待於阼階下祝就/而受之然則祝於此時亦惟以巾授之於阼階下蓋)
　(授受之節宜同也祝既授巾乃還徹醴以待/者謂執事以巾置於饌所以待奠事之至也)
徹饌先取醴酒北面其餘取先設者出于足降自西階
婦人踊
　(敖君善曰醴酒尊先取之後設先取禮相變也北面/立以待取籩豆俎者俱降也其餘謂取籩豆俎者也)
　(先設者先取之後設者後取之經惟言取先設者見/具初者耳既取則南面西上俟執醴酒者行而從之)
　(降矣奠饌/當作)
設于序西南當西榮如設于堂醴酒位如初執事豆北
南面東上
　(設於序西南改設之也凡徹尊者之饌必改設之而/後去之特牲饋食禮祝命徹胙俎豆籩設於東序下)
　(乃生者之禮也此不設於東異於生也執醴酒者尊/故其位如初之北面西上不以便事變位也執豆俎)
　(者初時立於俎北西上今豆/北東上以事訖向東為便也)
乃適饌
　(敖君善曰謂適東方/之饌處以待事至也)
帷堂
　(敖君善曰又/将設飾也)
　　　右徹小斂奠帷堂
婦人尸西東面主人及親者升自西階出于足西面袒
　(婦人尸西東面以男子将升故也親者謂衆主人也/出於足西面則其位蓋在阼階上所布席之東也袒)
　(為大斂變也不言髽免髺髮者蓋自小/斂以來未變至成服乃改故不必言也)
士盥位如初布席如初
　(士盥位如初亦如小斂時士盥二人並立於西階下/以待遷尸也布席如初亦下筦上簟鋪於阼階上也)
　(北敖君善曰布席之處其於階上為少西於楹為少/  蓋小斂之牀大斂之席與殯肂南北之節宜同也)
商祝布絞衿衾衣美者在外君襚不倒
　(敖君善曰君襚不倒尊也以祭服視散衣則散衣為/尊以君襚視祭服則君襚為尊至是乃用君襚者大)
　(斂之禮重故以服之尤尊者為之襲而美者在外小/斂布美者在中大斂又反之禮貴相變也  鄭康成)
　(曰至此乃用君襚/主人先自盡也)
有大夫則告
　(大夫非斂時而至當降拜之若適當斂時/而至則告以主人方有事未及拜賔也)
士舉遷尸復位主人踊無算
　(遷尸謂從夷牀遷尸於斂上也復位謂復階下之位/俟主人主婦既馮尸乃復升而舉尸以斂於棺也)
卒斂徹帷主人馮如初主婦亦如之
　　　右大斂(附記/二章)大斂於阼(鄭康成曰未忍便離主/人位也主人奉尸斂於)
　　　(棺則西階上賔之其敖君善曰大斂於/阼乃殯於西階象  由主位而往也)　大夫
　　　升自西階階東北面東上(鄭康成曰/視斂也)既馮尸大
　　　夫逆降反位(鄭康成曰大夫/位在中庭西面)
主人奉尸斂于棺踊如初乃蓋
　(奉尸斂於棺謂從阼階上遷尸向西階斂於棺中也/蓋先以棺置肂巾乃奉尸斂於棺中而加蓋於棺上)
　(所謂殯也殯時棺南首經不言者自始/死遷尸以來尸皆南首故不必言也)
主人降拜大夫之後至者北面視肂衆主人復位婦人
東復位
　(北面於西階東也小斂後主人在阼階下今殯訖不/忍即阼階因拜大夫即於西階東北面視肂而哭也)
　(復位謂復阼階上下之位也阼階上雖非婦人/正位以其向者在此今又復之故亦云復位也)
設熬旁一筐乃塗踊無算
　(旁一筐謂兩旁各一筐也塗者以木覆棺/上而塗之象𦵏時覆以椁而加土之意也)
卒塗祝取銘置于肂主人復位踊襲
　(敖君善曰置銘蓋於肂南柩在肂中而復塗之孝子/慮神疑於其柩故置銘於此若使之知其處然愛敬)
　(之心也檀弓曰以死者為不可別已故以其旗識之/愛之斯録之矣敬之斯盡其道焉耳位阼階下位也)
　(襲於/序東)
　　　右殯(附記/四章)夏后氏殯於阼階殷人殯於兩楹之
　　　間周人殯於西階(白虎通曰夏后氏教以忠忠/者厚也曰生吾親也死亦吾)
　　　(親也主人宜在阼殷人教以敬曰死者将去又/不敢客也故置之兩楹之間賔主共夾而敬之)
　　　(周人教以文曰死者将去不可復得故賔客之/也  問殯禮可行否朱子曰此不須問人當自)
　　　(觀其宜今以不漆不灰之棺而/欲以甎土圍之則必不可也)　士殯見衽塗
　　　上帷之(見衽者棺在肂中不沒其蓋縫用衽處/猶在外而可見也塗上者自衽以上用)
　　　(木覆而塗之也帷/之張帷於殯上也)　既殯主人説髦(鄭康成曰/兒生三月)
　　　(剪髦為鬌男角女羈否則男左女右長大猶為/飾存之謂之髦所以順父母幼小之心也至此)
　　　(尸柩不見凶喪無飾可以去之孔仲達曰父/死脱左髦母死説右髦二親並沒並説之)
乃奠燭升自阼階祝執巾席從設于奥東面祝反降及
執事執饌
　(執燭者先升堂以設席於室之奥周人斂用日出既/斂而室猶閽須用燭以照之也執巾與席從執燭者)
　(升而設之於奥執燭南面巾委於席右既委巾乃設/席士虞禮云祝布席於室中東面是也執饌謂執東)
　(方之饌以待俎而俱升也大賈公彦曰自始死以來/襲奠小斂奠皆在尸旁今  斂奠不在西階柩所而)
　(於室内設之自此以下朝夕奠朔月薦新皆於/室室事神之處也  敖君善曰凡喪奠不啟牖)
士盥舉鼎入西面北上如初載魚左首進鬐三列進柢
　(如初如小斂舉鼎執匕俎扃鼏匕載之儀也左首魚/首於載者為左也鬐脊也魚以鬐為上腴為下左首)
　(進鬐則設於席前仍右首矣魚九而三列則三三為/列也  賈公彦曰公食禮右首進鬐此云左首則與)
　(生異而康成以為未異於生者蓋載者統於執設者/統於席公食言右首據席而言此左首據執而言若)
　(設於席則/亦右首也)
祝執醴如初酒豆籩俎從升自阼階丈夫踊甸人徹鼎
　(鄭康成曰如/初祝先升也)
奠由楹内入于室醴酒北面設豆右菹菹南栗栗東脯
豚當豆魚次腊特于俎北醴酒在籩南巾如初
　(右菹菹在醢南也豚當豆魚次腊特於俎北者菹醢/在豆中豚魚腊三俎豚俎在豆之東魚又在豚俎之)
　(東腊則特設於豚魚二俎之北也醴酒在籩/南者果脯在籩中醴在栗南酒在脯南也)
既錯者出立于户西西上祝後闔尸先由楹西降自西
階婦人踊奠者由重南東丈夫踊
　(敖君善曰立於户西南面待祝出而偕行也祝後闔/户者祝錯醴最在後故後出而因闔户也既闔户祝)
　(西行而南執事者從之皆由楹西而降奠者/由重南而東復其門東之位也祝位在門西)
賔出婦人踊主人拜送于門外入及兄弟北面哭殯兄
弟出主人拜送于門外
　(兄弟謂小功以下及大功之/異門而居者至此可以歸也)
衆主人出門哭止皆西面于東方闔門主人揖就次
　(揖就次謂揖之令各就喪次也凡喪次斬衰倚廬/齊衰堊室大功有帷帳小功緦麻有牀笫可也)
　　　右大斂奠(附記/六章)巾奠執燭者滅燭出降自阼階
　　　由主人之北東(奠既巾訖則室事已故執燭者/出也降自阼階明不與執事者)
　　　(偕行也由主人之北東則/主人之位近於階明矣)　居倚廬寢苫枕塊
　　　不脱絰帶(倚廬者謂於中門外東牆下倚木為/廬也其户向北寢苫卧茅席也枕塊)
　　　(枕土塊也不脱絰滯/哀戚不在於安也)哭晝夜無時非喪事不言
　　　(鄭康成曰無時哀至則哭不必期夕/也非喪事不言不忘所以為親也)歠粥朝一
　　　溢米夕一溢米不食菜果(溢一手所握也握滿/必溢於外故謂之溢)
　　　(王子和謂滿手曰溢是也食止一溢米/不忍飽也不食菜果不忍食滋味也)　疏衰
　　　皆居堊室不廬廬嚴者也(堊白塗也堊室亦在/中門外為之言齊衰)
　　　(不居廬廬乃哀敬嚴肅/之所服輕者不得居也)　三年之喪廬堊室之
　　　中不與人坐焉在堊室之中非時見乎母也不
　　　入門(三年之喪既練則居堊室不與人坐示憂/之所獨也時見以時事而見也門内寢門)
　　　(也/)　婦人不居廬不寢苫(婦人喪次在/中門之内)　童子
　　　不踊不菲不廬(菲草屨也未成人/故不責以備禮)
君若有賜焉則視斂
　(賜加恩也斂大斂也鄭康成曰君視大斂/皮弁服襲裘主人成服之後往則錫衰)
既布衣君至主人出迎于外門外見馬首不哭還入門
右北面及衆主人袒
　(敖君善曰君欲視斂則使人告喪家故主人不敢升/堂而先布絞衿衾衣以待其來也喪禮主人不迎賔)
　(若有所迎見之則不哭蓋禮然耳上經云見賔不哭/是也此於君弔既迎之於外門外又見其馬首即不)
　(哭敬之至也入/門右廟門也)
巫止于廟門外祝代之小臣二人執戈先二人後君釋
菜入門主人辟
　(上經喪祝男巫皆於王弔則前檀弓云君臨臣喪以/巫祝桃茢此天子之禮國君臨臣之喪入廟門則使)
　(祝代巫執茢居前所以下天子也小臣執戈前後以/備非常也釋菜者祝為君禮門神也必禮門神者明)
　(君無故不來也敖君善曰釋菜蓋於闑西閾外菜/葵韭之類釋謂奠之於地盛之之器則用笲云)
君升自阼階西鄉祝負墉南面主人中庭君哭主人哭
拜稽顙成踊出
　(升自阼階君自主也君立阼階西面祝背東房户東/之牆南面立君側也中庭謂東方中庭君已哭而主)
　(人出不敢必君之卒斂事故出俟於門外也敖君善/曰自此以下六節每節之畢主人輒出皆為不敢久)
　(留君/也)
君命反行事主人復位君升主人主人西楹東北面升
公卿大夫繼主人東上乃斂卒公卿大夫逆降復位主
人降出
　(事大斂事也位入門右之位也升主人命主人升而/使之視斂也公卿大夫亦命之升而使之視斂者以)
　(其尊也逆降後升者先降也復位康成謂如朝夕哭/弔之位  賈公彦曰康成以公為大國之孤四命引)
　(左傳吾公在溪谷之文為証蓋鄭為伯爵不合立孤/但良霄鄭之公族貴重之極以比大國之孤故臣子)
　(尊其君亦號為公也禮天子有三孤副貳三公大/國無公唯有孤亦號為公是以燕禮亦謂之公也)
君反主人主人中庭君坐撫當心主人拜稽顙成踊出
　(反命之反也撫以手按之也當心當尸之心/也馮尸之禮君於臣撫之凡馮尸與必踊)
君反之復初位衆主人辟于東壁南面君降西鄉命主
人馮尸主人升自西階由足西面馮尸不當君所踊主
婦東面馮亦如之奉尸斂于棺乃蓋主人降出
　(初位亦入門右位也衆主人辟以君将降也南面則/當坫之東以西為上也君必降者欲孝子盡其情也)
　(不當君所不敢與/尊者所馮同處也)
君反之入門左視塗君升即位衆主人復位卒塗主人
出
　(反之謂命之反使視塗也入門左/則不必至階下欲其出之便也)
君命之反奠入門右乃奠升自西階君要節而踊主人
從踊卒奠主人出哭者止
　(入門右即初位也升自西階以君在阼故避之也要/猶候也節當踊之節謂執奠者始升階及既奠由重)
　(南東時也哭者止以/君将降不敢喧聒也)
君出門廟中哭主人不哭辟君式之貳車畢乗主人哭
拜送
　(鄭康成曰辟逡巡避位也古者立乗式謂小俯以禮/主人也貳車副車也其數各視其命之等君出使異)
　(姓之士乗之君弔蓋乗象路賈公彦曰王有五路玉/金象革木諸侯則同姓金路己下異姓象路已下四)
　(衛革路已下蕃國唯有木路然則惟王與同姓異姓/得乗象路若四衛諸侯侯伯已下與王無親者亦各)
　(乗已所賜之車/革路木路之等)
襲入即位衆主人襲拜大夫之後至者成踊賔出主人
拜送
　(敖君善曰既送君即襲於外明其袒之久者為君在/故也既即位乃拜大夫之後至者禮宜更更不可於)
　(送君之餘由便拜之也/後至謂君既至而來者)
　　　右君視大斂(附記/二章)君於士既殯而往為之賜大
　　　斂焉　君視斂若不待奠加蓋而出不視斂則
　　　加蓋而至卒事(敖君善曰君於士既殯而往常/禮也此二者加於常禮特以有)
　　　(他故而不能/終始其事耳)
三日成服杖
　(敖君善曰成服者向已絰帶矣今復以冠衰之屬足/而成之也三日者以加絰帶之日數之也曲禮云生)
　(與來日是也四賈公彦曰三日之朝行大斂之事今/更加一日是  日矣而言三日者謂除死日數之為)
　(三日/也)
　　　右成服(附記/一章)三日絞垂(鄭康成日成服日/絞要絰之散垂者)
拜君命及衆賔不拜棺中之賜
　(君命及衆賔謂來弔已及賵賻者已成服可拜謝之/也棺中之賜謂襚也襚禮不施於己故不必拜謝也)
　(知徐原一曰後世有謝孝之禮多謂輓近之陋習不/  古禮拜君命及衆賔已先有之然古之仕者不出)
　(本國則其所詣近在一域之中豈若後世之過都厯/邑越在數百里之逺而亦往叩其門哉况古所重者)
　(君賜君有賜不可以不拜謝故因拜君而即拜衆賔/後世大臣之沒及大臣之父母沒則得蒙君之惠初)
　(未嘗有凶服往拜之禮獨奈何於逺客之弔而僕僕/拜謝之哉方當處苫塊之中以奉朝夕之饋奠乃逺)
　(離喪次而惡車苴絰奔走於道途信宿旅次/甚至浹句而不返諒亦秉禮者所不為矣)
　　　右拜君命及賔(附記/一章)主人乗惡車白狗幦蒲蔽
　　　御以蒲菆犬服木錧約綏約轡木鑣馬不齊髦
　　　(惡車木車無飾者也幦覆苓也以白狗皮為之/吉時或以鹿玉藻云士齊車鹿幦蔽即茀也在)
　　　(車兩邊以蒲席為之吉時或以簟詩云簟茀魚/服蒲菆牡蒲莖也用蒲菆以策馬示不在於馳)
　　　(驅也服兵服也凡兵器建之於車上苓間喪中/乗車亦有兵器自衛以白犬皮為服其吉時則)
　　　(或以色也一説犬服不言色蓋以其革為之錧/車轄也錧與鑣平時皆以金為之今皆用木取)
　　　(少聲也約繩也綏與轡平時皆以索為之與繩/有精粗之別也鑣馬銜也齊剪也  敖君善曰)
　　　(康成謂齊衰以下其乗素車䮾車漆車於案巾/車王之喪車五乗木車始死所乗素車卒哭所)
　　　(乗繰車既練所乗䮾車大祥所乗漆車既禫所/乗此士之喪車亦當五乗主人乗惡車齊衰乗)
　　　(素車與卒哭同大功乗繰車與既練同小功乗/䮾車與大祥同緦麻乗漆車與既禫同主人至)
　　　(卒哭以後哀殺故齊衰以下節級與主人同故/鄭為此義也若然士尋常乗棧車漆之今既禫)
　　　(亦乗漆車者/禮窮則同也)主婦之車亦如之疏布裧(鄭康成/曰裧車)
　　　(裳帷於蓋弓垂之敖君善曰婦人之車必有裧/而喪車則以疏布為之明吉時不然也主婦乗)
　　　(車而出者拜夫人之/命及女賔之弔者也)貳車白狗攝服其他皆如
　　　乗車(鄭康成曰攝猶緣也以白狗皮縁服敖君/善曰主人主婦皆有貳車各得用二乗士)
　　　(昏禮謂從車二乗是其數也凡貳車之數天子/十二上公九侯伯七子男五孤卿大夫三士二)
　　　(乗此貳車亦惡車也乗車主人主婦所/乗之車也其他謂凡器物在服之外者)
朝夕哭不辟子夘
　(賈公彦曰此殯後阼階下朝夕哭也桀以乙夘/死紂以甲子亡王者以為忌日惟凶事不避)
婦人即位于堂南上哭丈夫即位于門外西面北上外
兄弟在其南南上賔繼之北上門東北面西上門西北
面東上西方東面北上主人即位辟門婦人拊心不哭
　(即位於堂阼階上也丈夫衆主人衆兄弟也門外廟/門外也外兄弟異姓有服者也同姓異姓之親及賔)
　(客雖以親疎為序列於東方而所上相變明其不相/統也門東門西外門内之左右也以下文考之則此)
　(東方之賔卿大夫也門東諸公也門西他國之異爵/者也然則在西方者其士與列定而主人乃即位蓋)
　(在東方衆主人之北也辟開也凡廟門有事則開無/事則閉拊心不哭見其悲哀而未敢哭以男子未哭)
　(故/也)
主人拜賔旁三右還入門哭婦人踊
　(敖君善曰旁三謂向賔所立之方而三拜之也於内/外之拜別其尊卑故於此畧之總旅拜而已以序言)
　(之先南面拜乃東面拜西面拜既則右還而入門也/婦人但言踊以踊見哭也哭有不踊踊無不哭者)
主人堂下直東序西面兄弟皆即位如外位卿大夫在
主人之南諸公門東少進他國之異爵者門西少進敵
則先拜他國之賔凡異爵者拜諸其位
　(堂下阼階下也内位與外位同上言賔繼外兄弟此人/言卿大夫在主人之南明外兄弟以上皆少退于主)
　(蓋互見也異爵公卿大夫也他國之異爵者謂來聘/若從君來期者也門東又有私臣之位門西又有公)
　(有司之位故諸公與他國異爵者皆少進以別之特/牲記云公有司門西北面東上私臣門東北面西上)
　(此位亦當如之也敵謂賔之爵與他國之賔相敵也/敵則先拜他國之賔亦惟謂異爵者若士則否以其)
　(同國異國之位皆在西方又旅拜之亦不宜異也凡/凡諸公卿大夫也拜諸其位就其位而拜也  鄭康)
　(成曰賔皆即此位乃哭盡哀/止主人乃拜之如外位矣)
　　　右朝夕哭(附記/二章)朝夕哭不帷(孔仲達曰孝子欲/見殯故當朝夕進)
　　　(入廟門内哭泣之時除去/殯宫帷也哭竟則帷之)　無事不辟廟門哭
　　　皆於其次(朝夕入即位哭則暫開廟門若無事/則不開其晝夜無時之哭則皆於廬)
　　　(次之/中也)
徹者盥于門外燭先入升自阼階丈夫踊
　(徹者徹大斂之宿奠也言燭/先入則徹者從之可知矣)
祝取醴北面取酒立于其東取豆籩俎南面西上祝先
出酒豆籩俎序從降自西階婦人踊
　(祝已取醴北面立已取酒者亦北面立於其東西上/也餘人已取豆籩俎者南面立西上由是而出則祝)
　(執醴在先次酒次豆籩/次俎以次序從出也)
設于序西南直西榮醴酒北面西上豆西面錯立于豆
北南面籩俎既錯立于執豆之西東上酒錯復位醴錯
于西遂先由主人之北適饌
　(醴酒北面西上言祝執醴與執酒者皆北面立而西/上也醴錯於西遂先者明祝不復位也適饌適新饌)
　(将復/奠也)
　　　右徹大斂奠
乃奠醴酒脯醢升丈夫踊入如初設不巾
　(敖君善曰如初設者醴酒錯於脯南也不/巾別於殷奠也室巾惟殷奠則巾其餘否)
錯者出立于户西西上滅燭出祝闔户先降自西階婦
人踊奠者由重南東丈夫踊
　(敖君善曰滅燭出謂執燭者滅燭而/出也亦先降自阼階由主人之北東)
賔出婦人踊主人拜送衆主人出婦人踊出門哭止皆
復位闔門主人卒拜送賔揖衆主人乃就次
　(皆復位謂衆主人復門外西面之位也卒拜送賔揖/衆主人者謂拜送賔之事已卒乃揖衆主人使各就)
　(次/也)
　　　右朝夕奠(附記/一章)朝奠日出夕奠逮日(逮日及日/之未落也)
　　　(方性夫曰朝奠以象朝時之食夕奠/以象夕時之食孝子事死如事生也)
朔月奠用特豚魚腊陳三鼎如初東方之饌亦如之
　(朔月月朔日也朔月之奠象生時之/朔食其禮特盛也如初謂大斂時)
無籩有黍稷用瓦敦有蓋當籩位
　(無籩而有黍稷所以/別於大小斂之奠也)
主人拜賔如朝夕哭
　(朝夕哭拜賔有三将入廟門旁三拜一也既入/哭異爵者拜諸其位二也拜送三也此皆如之)
卒徹
　(徹徹朝夕宿奠也敖君善曰朝夕奠無俎非盛饌徹/則去之不復改設於序西南唯言卒徹為下事節也)
舉鼎入升皆如初奠之儀卒匕釋匕于鼎俎行匕者逆
出甸人徹鼎其序醴酒菹醢黍稷俎
　(升謂匕而升於俎也初奠大小斂之奠也俎行者俎/後執執俎者行則鼎及匕者皆可以出也其序升入)
　(之次/序也)
其設于室豆錯俎錯腊特黍稷當籩位敦啟會卻諸其
南醴酒位如初祝與執豆者巾乃出
　(黍稷當籩位俎南黍黍東稷也會合也謂敦蓋也醴/酒位如初亦醴在黍南酒在稷南也祝與執豆者巾)
　(謂中分其奠祝巾在南者執豆者巾在北者各於近/其位者而巾之也然則巾大斂奠亦當如之特於此)
　(乃見/之耳)
主人要節而踊皆如朝夕哭之儀
　(要節而踊者丈夫婦人/皆然但言主人省文也)
月半不殷奠
　(殷盛也大夫以上月半亦如朔之/盛奠士月半不復盛奠下尊者也)
有薦新如朔奠
　(新謂五榖之新熟者也如朔奠/謂牲牢菹醢一如朔之盛奠也)
徹朔奠先取醴酒其餘取先設者敦啟㑹面足序出如
入
　(敦啟會徹時不復蓋也/面足執之令足向前也)
其設于外如于室
　　　右朔奠薦新(附記/二章)朔月童子執帚卻之左手奉
　　　之從徹者而入(鄭康成曰童子𨽻子弟也執用/左手卻之示未用也從徹者而)
　　　(入童子不/専禮事也)比奠舉席埽室聚諸㝔布席如初(鄭/康)
　　　(成曰比猶先也室/東南隅謂之㝔)卒奠埽者執帚垂末内鬛從
　　　執燭者而東(敖君善曰執帚垂末明己用也是/時垂末内鬛則向者卻之其反是)
　　　(歟/)　燕養饋羞湯沐之饌如他日(燕養朝夕之/奠所用供養)
　　　(也饋羞謂進醴酒脯醢之類湯沐謂五日則燂/湯凊浴三日具沐也言朝夕時饋羞及設湯沐)
　　　(之具皆如生/存之日也)朔月若薦新則不饋於下室(萬斯/同曰)
　　　(下室即正寢之室也謂既有朔月薦新之奠則/不必有朝夕室中之奠也舊説以下室為燕寢)
　　　(而解燕養饋羞湯沐之饌謂正寢朝/夕奠之外别有燕寢朝夕之奠非也)
　
　
　
　
　
　
　
　
　
　
　禮經本義卷十二
欽定四庫全書
　禮經本義卷十三
　　　　　　　　　　　　　無錫蔡徳晉撰
　凶禮
　　士喪禮下
筮宅冢人營之掘四隅外其壤掘中南其壤
　(宅墓域也冢人有司掌墓地兆域者營猶度也南其/壤為𦵏時北首故壤在足處也敖君善曰士筮宅而)
　(不卜避尊/者之禮也)
既朝哭主人皆往兆南北面免絰命筮者在主人之右
　(皆往明衆主人亦行也兆即所營之墓域也免絰謂/除去首絰要絰以将筮對越神明不敢純用凶也)
筮者東面抽上韇兼執之南面受命命曰哀子某為其
父某甫筮宅度兹幽宅兆基無有後艱
　(受命謂受命於命筮者也命曰命筮者命之也某甫/死者之字也度謀也基始也後艱謂後日或有非常)
　(艱難之事若崩壊之類也言謀此以為幽冥之/宅今當為兆域之始得母其後或有艱難乎)
筮人許諾不述命右還北面指中封而筮卦者在左
　(既受命而申言之曰述不述者士禮畧也/中封中央壤也指中封若示神以其處也)
卒筮執卦以示命筮者命筮者受視反之東面旅占卒
進告于命筮者與主人占之曰從主人絰哭不踊
　(敖君善曰卦者書卦於木既卒筮而筮者乃執以示/命筮者必示命筮者以其出命故也既占而先告命)
　(筮者乃告主人亦此意也若告時則受命示封皆於/主人占之曰從所告之辭也從謂從其所筮之地也)
　(書曰龜從筮從/絰者筮事畢也)
若不從筮擇如初儀
　(筮擇更擇地/而筮之也)
歸殯前北面哭不踊
　(殯前西階下也朝夕之哭皆於阼階下今筮/宅而歸則於西階下向殯而哭者明非常也)
　　　右筮宅(附記/二章)筮宅冢人物土(鄭康成曰物相也/相其地之可𦵏乃)
　　　(營/之)　祔𦵏者不筮宅(孔仲達曰前人之𦵏已筮/而吉故祔𦵏者不必筮也)
既井椁主人西面拜工左還椁反位哭不踊婦人哭于
堂
　(井椁謂匠人為椁刋治其材構之於殯門外其形方/如井文也拜工謝其勞也左還椁謂左體向西南繞)
　(椁而行周視其材制之美惡也反位反西面拜位也/凡椁及明器之成主人親看視既哭之則往施之竁)
　(中/也)
獻材于殯門外西面北上綪主人徧視之如哭椁獻素
獻成亦如之
　(材謂明器之材未斵治先獻之驗其堪否也西面北/上謂自南至北而陳之前列在西徧視之亦自其所)
　(上者始也如哭椁謂拜工左還反位哭不/踊皆如上儀也形法定為素飾治畢為成)
　　　右哭椁哭器(附記/一章)既殯旬而布材與明器(材謂/椁材)
　　　(明器亦謂明器之材殯後十日當治𦵏其故取/椁材及明器之材分布而暴乾之蓋豫備也)
卜日既朝哭皆復外位卜人先奠龜于西塾上南首有
席楚焞置于燋在龜東
　(卜日卜𦵏日也楚荆木也用以然火而灼龜者故謂/之楚焞燋燒木存性者用以爇火則易然也凡卜以)
　(明火爇燋乃炊其燋/之火以然楚焞也)
族長涖卜及宗人吉服立于門西東面南上占者三人
在其南北上卜人及執燋席者在塾西
　(族長族人之尊者也吉服者以對越神明故也占必/三人者欲考其言之是非同異以定所從書所謂三)
　(人占則從二/人之言也)
闔東扉主婦立于其内
　(卜𦵏大事故主/婦亦躬親之)
席于闑西閾外宗人吿事具
　(鄭康成曰席亦西/面告告主人也)
主人北面免絰左擁之涖卜即位于門東西面
　(主人既免絰則亦西面涖卜族/長也更西面當代主人命卜也)
卜人抱龜(句/)燋先(句/)奠龜西首燋在北宗人受卜人龜
示髙涖卜受視反之宗人還少退受命命曰哀子某來
日卜𦵏其父某甫考降無有近悔許諾不述命還即席
西面坐命龜興授卜人龜負東扉
　(燋先謂執燋者先於龜而行也奠龜西首象神位在/西向之以奠龜也燋在龜北蓋南上也既奠燋又執)
　(龜以授宗人而宗人受之也示髙以龜腹甲髙起所/當灼處示涖卜也受命謂受命於涖卜也命曰涖卜)
　(者命之也來日将來之日也某者干支之名考成也/降謂𦵏而體魄下降也言卜此日成某𦵏事得母有)
　(近於咎悔者乎許諾宗人許諾也命龜宗人以涖卜/之命告於龜也授卜人龜使之灼也負東扉俟龜之)
　(兆/也)
卜人坐作龜興宗人受龜示涖卜涖卜受視反之宗人
退東面乃旅占卒不釋龜告于涖卜與主人占曰某日
從授卜人龜吿于主婦主婦哭吿于異爵者使人告于
衆賔
　(作龜以火灼之而作其兆也不釋龜執之以告也涖/卜不哭者吉服也主人不哭者未絰也吿於主婦不)
　(執龜者下主人也異爵者謂卿大夫之在外位者衆/賔謂士之在外位者既朝哭皆復外位使人就其位)
　(而告之宗人/不必親告也)
卜人徹龜宗人告事畢主人絰入哭如筮宅賔出拜送
　(敖君善曰云徹龜則向者復/奠於西塾上以待事畢也)
若不從卜擇如初儀
　　　右卜𦵏日
既夕哭請啓期告于賔
　(先𦵏二日夕哭之後各復外位有司乃請啓殯之期/於主人以告衆賔使衆賔共知其時也敖君善曰向)
　(者既卜日即告於異爵者及衆賔則是賔固知其𦵏/日矣而有司必請其期以告於賔重慎之至也  賈)
　(公彦曰請啓期在𦵏前二日中間容朝廟一日此諸/侯下士一廟其上士二廟則光𦵏前三日以一廟則)
　(一日朝二廟則二日朝故𦵏前三日中間容二日也/若大夫三廟則𦵏前四日諸侯五廟則𦵏前六日天)
　(子七廟則𦵏前/八日可知矣)
　　　右請啓期
夙興設盥于祖廟門外
　(敖君善曰設盥為舉鼎反設奠者也一廟而祖禰皆/在焉惟云祖者是禮主於祖也  孔仲達曰祭法適)
　(士二廟官師一廟此經専舉/一廟者下記則據二廟言之)
陳鼎皆如殯東方之饌亦如之
　(此所陳鼎為朝祖奠及祖奠陳之也質明而行朝祖/奠日側而行祖奠亦猶平日有朝夕之奠而特盛其)
　(禮也如殯如大斂既殯之奠謂陳三鼎也東/方之饌亦如之謂兩瓦甒兩毼豆兩籩也)
侇牀饌于階間
　(侇牀即小斂後承尸於堂之牀也階間祖廟/堂下柩至祖廟兩楹之間北首時乃用此牀)
　　　右陳祖奠具(附記/)夷牀輁軸饌於西階東(鄭康/成曰)
　　　(夷牀饌於祖廟輁軸饌於殯宫其二廟者於禰/亦饌輁軸焉  賈公彦曰輁軸以候載柩禰亦)
　　　(饌輁軸者以柩先朝禰至禰廟移柩升堂明旦/乃移柩於輁軸上載以朝祖廟朝祖廟時下柩)
　　　(訖明日用蜃車輁軸/不復更用不饌之)其二廟則饌於禰廟如小
　　　斂奠乃啓(朝禰之奠如小斂者/降於朝祖之奠也)
二燭俟于殯門外
　(一燭於室中照徹奠一/燭於堂照開殯肂也)
大夫髽散帶垂即位如初婦人不哭主人拜賔入即位
袒
　(敖君善曰髽者去冠與纚而為露紒也将髺髪者必/先髽此斬衰者耳其齊衰以下則皆免散帶垂解其)
　(三日所絞者也凡大功以上皆然髽與散帶垂未殯/之服也是時棺柩復見故復此服焉但言丈夫婦人)
　(不與也婦人之帶所以不散垂者初已結本又質而/少變故於此不與丈夫同也其不言髽者婦人不當)
　(髽者雖未殯亦不髽則此時可知其當髽者/自小斂至此自若無所改變故不必言也)
商祝免袒執功布入升自西階盡階不升堂聲三啓三
命哭
　(敖君善曰商祝公有司也為士但當弔服加麻此時/有事於柩故復為之袒免鄭康成曰聲三三有聲存)
　(神也啓三三/言啓告神也)
燭入
　(鄭康成曰照/徹與啓肂者)
祝降與夏祝交于階下取銘置于重
　(敖君善曰祝降者周祝取銘而降也不言其升故以/降見之與夏祝交事相接也惟云交者亦相右也凡)
　(交而非相右者絰必言相左以别之夏祝與執事者/升取宿奠也祝取銘置於重為啓肂遷之也取銘在)
　(前置於重在後乃/合而言之文順耳)
踊無算
　(鄭康成曰/主人也)
商祝拂柩用功布幠用夷衾
　(拂拭去塵也夷衾即小斂後覆尸之/衾至此以之覆柩蓋當隨柩入壙矣)
　　　右啓殯(附記/一章)啓之昕外内不哭(鄭康成曰将有/事為其讙囂既)
　　　(啓命哭賈公彦曰經惟言婦/人不哭不云男子故記明之)
遷于祖用軸
　(遷於祖朝祖廟也蓋象平生時将出必告廟而後行/也軸輁軸也  賈公彦曰自殯宫遷移於祖廟用輁)
　(軸載之此士禮若大夫朝廟當用輴諸侯天子/殯𦵏朝廟皆用輴但天子畫轅為龍謂之龍輴)
重先奠從燭從柩從燭從主人從
　(此行之序也奠從謂朝夕奠也徹以從柩故亦謂之/啓奠賈公彦曰柩之前後皆有燭者以柩車為隔恐)
　(闇故各有燭以照道若至廟燭在前者升照正柩在/後者在階下照升柩也敖君善曰主人從衆主人以)
　(下從婦人從女賔從男賔在後女賔以上/其以服之親疏為序服同乃以長幼也)
升自西階奠俟于下東面北上主人從升婦人升東面
衆人東即位
　(升自西階謂柩也柩在寢則殯於西階故朝廟亦升/自西階别於生時也若生前入廟則少牢饋食禮云)
　(主人盥升自阼階是也奠俟於廟俟正柩也婦人升/謂主婦及衆婦人皆升也此時男子唯主人升而婦)
　(人則皆升者以婦人當在堂上觀下文主婦及親者/由足西面可見也衆人東即位謂衆主人從柩至西)
　(階下遂向東階下即西面位也即敖君善曰婦人東/面當負序以避奠者之往來東  位者乃衆主人也)
　(脱一主字此時堂下之位/亦如朝夕哭不皆在東方)
正柩于兩楹間用夷牀
　(鄭康成曰是時柩北首敖君善曰此正柩於/堂正與小斂後尸夷於堂相類故仍用其牀)
主人柩東西面置重如初席升設于柩西奠設如初巾
之升降自西階主人踊無算降拜賔即位踊襲主婦及
親者由足西面
　(置重如初謂如殯宫時三分庭一在南二在北而置/之也席設於柩之西當西階也奠設如初謂所從啓)
　(奠設於席前亦東面如在室中時也巾之以禦風塵/也主人踊無算降拜賔謂即柩東之位則踊既奠乃)
　(降也即位亦在阼階下襲亦在序東婦人由足出於/柩南也西面謂在阼階上也亦南上鄭康成曰親者)
　(西面堂上迫疏者可以居房中亦敖君善曰席設於/柩西亦差近於柩奠設於席前  當柩少北柩北首)
　(西乃右也於此奠焉與奠於尸右之意同不統於柩/奠宜統於席也不去席者先已用柩則不變之且尸)
　(柩之奠亦/宜異也)
薦車直東榮北輈
　(薦進也進車者象生時将行陳駕也此車非載柩之/車乃𦵏之魂車即記所謂乗車道車藁車也先陳乗)
　(車次陳道車次陳藁車以西為/上輈轅也北輈以柩北首故也)
質明滅燭徹者升自阼階降自西階
　(質正也徹去朝夕宿奠将設遷祖奠也徹奠/不改設於序西南以無俎而非盛饌故也)
乃奠如初升降自西階主人要節而踊
　(鄭康成曰此為遷祖奠也奠升不由阼階柩北首辟/其足也敖君善曰節謂徹者奠者之升降與奠者由)
　(重南東時也要節而/踊丈夫婦人皆然)
薦馬纓三就入門北面交轡圉人夾牽之御者執䇿立
于馬後哭成踊右還出
　(馬駕車之馬每車二匹纓馬鞅也采色一匝為一就/纓為馬設故與馬同薦之唯言入門但没霤耳不必)
　(主中庭也圉人養馬者每馬兩轡交轡而夾牽之謂/左人牽右轡右人牽左轡也主人於薦車不哭至薦)
　(馬乃哭成踊者以車得馬而成也主人既哭成踊馬/則右還而出也  賈公彦曰記云薦乗車纓轡貝勒)
　(縣於衡此薦馬得有纓者以薦車時縣於衡至薦馬/時又取而用之故兩見之也前薦車在奠上此薦馬)
　(在奠後者欲其既奠即出/恐踐汚廟中故後薦之也)
賔出主人送于門外
　(送於門外謂拜送/於祖廟門之外也)
　　　右朝祖(附記/三章)朝於禰廟重止於門外之西東面
　　　柩入升自西階正柩於兩楹間奠止於西階之
　　　下東面北上主人升柩東西面衆主人東即位
　　　婦人從升東面奠升設於柩西升降自西階主
　　　人要節而踊(鄭康成曰重不入者主於朝祖而/行若過之也門西東面待之便也)
　　　(賈公彦曰主人要節而踊奠/升主人踊降時婦人踊也)燭先入者升堂東
　　　楹之南西面後入者西階東北面在下(燭在道/則一在)
　　　(柩前一在柩後入廟則一升/堂一在堂下適祖時亦然)主人降即位徹乃
　　　奠升自西階主人踊如初(降即位謂降拜賔即/阼階下位也則婦人)
　　　(亦東即阼階上位矣奠即如小斂奠者也主人/踊如初亦要節而踊也不言婦人踊者省文也)
　　　祝及執事舉奠巾席從而降柩從序從如初適
　　　祖(鄭康成曰此謂朝禰明/日舉奠適祖之序也)　薦乗車鹿淺幦干
　　　笮革靾載旜載皮升服纓轡貝勒縣於衡(乗車/士所)
　　　(乗棧車也鹿淺鹿夏毛也干盾也笮矢箙也有/干無兵有箙無弓矢明不用也靾韁也旜旂也)
　　　(勒馬頭絡銜也以貝飾之衡輈端横木以駕馬/者敖君善曰經言薦馬纓三就入門北面交轡)
　　　(圉人夾牽之則是薦馬之時纓轡皆在馬之身/矣此乃謂纓轡貝勒縣於衡其指薦馬前後之)
　　　(時而言歟蓋事至則加之/既則脱之而置於此也)道車載朝服(鄭康成/曰道車)
　　　(朝夕及燕出入之車朝服日視朝之服也下賈/公彦曰士乗棧車更無别車而上云乗車  云)
　　　(藁車此云道車者雖/有一車所用各異也)藁車載簔笠(鄭康成曰藁/猶散也散車)
　　　(以田以鄙之車簔笠備雨服凡道/車藁車之纓轡亦縣之於衡也)　既正柩賔
　　　出遂匠納車於階間(鄭康成曰遂匠遂人匠人/也遂人主引徒匠人主載)
　　　(柩窆職相左右也車載柩車周禮謂之蜃車雜/記謂之輇敖君善曰賔出而納此車於階間為)
　　　(主人送賔而入則當載矣愚/按階間堂下兩階之中間也)
有司請祖期曰日側
　(祖将行而祭道神之名此於主人送賔在外而請之/也日側謂日過中時乃主人答辭也有司既得祖期)
　(不言告於賔者於請啟期已見之也遊顔氏師古曰/祖送行之祭昔黄帝之子纍祖好逺  卒於道故後)
　(人以為行神将行/祭之因饗飲也)
　　　右請祖期
主人入袒乃載踊無算
　(祖為載而變也載者向柩在堂北首今卻/下以足向前而載於階間柩車之中也)
卒束襲降奠當前束
　(束束棺於柩車也棺在柩車前後皆有束既卒束則/主人之袒者可襲矣降奠下遷祖之奠也當前束謂)
　(在柩車西面當其前束/猶始死之奠當尸腢也)
商祝飾柩一池紐前䞓後緇齊三采無貝
　(飾柩謂加帷荒所以華道路及壙中不欲衆憎惡之/也池以竹為之狀如小車笭衣以青布一池懸之於)
　(柩車前也紐所以聨帷及荒者蓋荒在上帷在旁以/紐連結之前䞓紐二後緇組二也荒之中央形圓如)
　(車蓋髙三尺徑二尺餘者謂之齊如人之有臍也以/三采繒為之上米中白下蒼著以絮元士以上有貝)
　(綴之以絡/於齊上)
設披屬引
　(披以繒為之絡於柩車人居旁牽之以備傾虧/者也屬猶著也引引柩車之索也亦屬之於車)
　　　右載柩加飾(附記/三章)将載祝及執事舉奠户西南
　　　面東上卒束前而降奠席於柩西(舉奠户西南/面東上謂執)
　　　(之以立也前於柩西/謂既設席乃設奠也)巾奠乃牆(牆謂帷荒之屬/言巾奠訖商祝)
　　　(乃飾/柩也)　池視重霤(重霤屋承霤也以水為之承/於霤下使水入其中而復霤)
　　　(於兩旁之地故名重霤栁車/象宫室池之制則象重霤也)　士布帷布荒(布/謂)
　　　(以白布為之其大/夫以上加采畫焉)畫翣二皆戴綏(畫畫雲氣也/翣形似扇以)
　　　(木為之在路則障車入椁則障柩也皆/戴綏者以五采羽作㽔綴翣之兩角也)
陳明器于乗車之西
　(鄭康成曰明器藏器也陳/於乗車之西則重之北也)
折横覆之抗木横三縮二加抗席加茵用疏布緇翦有
幅亦縮二横三
　(折連朩為之亦縮者三横者五蓋形如牀而無簀既/窆加之壙上以承抗席者也横謂横陳之抗禦也抗)
　(木所以禦土抗席所以禦塵既陳抗木於折北又加/此抗席三領於抗木之上也茵所以藉棺者以大功)
　(粗疏之布為之翦當作淺緇淺謂染為淺緇之色有/幅謂用一幅布不削去兩邊幅而縫合之以為袋其)
　(中則實以荼也其陳之則加於抗席/之丄蓋陳之次與用之次各不類也)
器西南上綪
　(敖君善曰器自苞而下者也均其多寡分為數列以/要方也其前列始於茵北之西以次而綪焉其後列)
　(不過於茵北之東可知/矣器主於入壙故南上)
茵苞二筲三黍稷麥甕三醯醢屑幂用疏布甒二醴酒
幂用功布皆木桁久之
　(茵非明器而言之者以陳器當從茵向北為次第也/苞所以裹遣奠羊豕之體者以葦為之筲本竹器此)
　(以菅箄為之甕甒皆瓦器屑薑桂之屑也疏布大功/之布功布則小功之布也皆木桁久之每器皆以木)
　(桁承之鄭康成所/謂每器異桁也)
用器弓矢耒耜兩敦兩杅槃匜匜實于槃中南流
　(用器常用之器弓矢兵器耒耜農器杅用以盛/湯漿者敦杅食器槃匜盥器流匜吐水口也)
無祭器有燕樂器可也
　(祭器尊大夫以上始有之燕樂器謂與賔客燕飲所/用之樂器如琴瑟竽笙之屬可者許其得用亦非必)
　(於用也敖君善曰檀弓云琴瑟張而不平竽笙/備而不和有鐘磬而無算簴其燕樂器之謂歟)
役器甲胄于笮
　(鄭康成曰此/皆師役之器)
燕器杖笠翣
　(燕器燕居安體之器杖者所以扶身/笠蓋也所以禦署翣扇也所以納凉)
　　　右陳器(附記/二章)抗木刋(刋削/之也)茵著用荼實綏澤焉
　　　(鄭康成曰荼茅莠也綏㢘薑也/澤澤蘭也皆取其香且禦濕也)葦苞長三尺一
　　　編(一編謂一/道編之)菅筲三其實皆瀹(其實皆瀹謂黍/稷麥皆以湯漬)
　　　(之而不熟不以食/道所以為敬也)　弓矢之新沽功(新新造之/也沾粗畧)
　　　(也弓矢必新造示敬也其/功之粗畧以示不用也)有弭飾焉亦可張也
　　　有柲設依撻焉有韣(弭弓無縁者以骨角飾兩/頭可張言功雖粗畧亦使)
　　　(可張也柲弓檠也弛則以繩縛之於弓裏檠弓/體使直也以竹為之依撻未詳舊説依謂以韋)
　　　(依纆其弦也撻所以撻矢令出者生時以骨為/之于弣側死者亦以韋為之韣弓衣也以緇布)
　　　(為/之)翭矢一乗骨鏃短衛志矢一乗軒輖中亦短
　　　衛(翭矢候物而射之矢也四矢曰乗生時鏃矢/金鏃死者以骨為之衛羽也短羽亦示不用)
　　　(也志矢習射之矢書云若射之有志蓋習射者/必志於貫革故其矢謂之志矢軒輖猶髙下也)
　　　(凡鏃矢前重後輕重則輊而下輕則軒而髙志/矢輕重得均故髙下適中也生時志矢骨鏃死)
　　　(者則不用也志爾雅曰金鏃翦羽謂之鏃骨鏃/不翦羽謂之  弓有縁者謂之弓無縁者謂之)
　　　(弭邢昺曰翦齊也孫炎曰縁謂繳束而/漆之弭謂不以繳束骨飾兩頭者也)
徹奠巾席俟于西方主人要節而踊
　(徹奠者徹朝祖奠以避遷柩也是奠於載時已經降/設故不復改設也巾席俟於西方者以祖奠将用之)
　(然柩車未還故於西方俟之也要節而踊者徹者自/東方由重南而西至西南折而北遂東面而徹既徹)
　(自西北而南遂於西南由重東南而東當東方西向/丈夫踊西南北向及西北南向時婦人踊由重南東)
　(時丈夫/踊也)
袒商祝御柩乃祖踊襲少南當前束
　(袒為将祖而變也御柩謂居柩車前却行詔傾虧使/執披人知其節度也祖謂還柩向外而行祖祭也是)
　(時則主人踊既踊乃襲敖君善曰踊襲不皆於故位/既則少南蓋主人柩東之位皆當前束載時前束在)
　(北及還柩則在南故少南以當之/然則柩車雖還亦不離具所也)
婦人降即位于階間
　(敖君善曰柩已還而首南向婦人乃即位於其北位/亦當西上婦人不位於車西恐妨賔客之行禮者也)
祖還車不還器祝取銘置于茵二人還重左還
　(祖有行漸魂車亦宜向外故還之明器當陳時西南/上已有行意故不還銘在重以将還重故徹而置於)
　(茵重二人還之則舉之亦二人也左還自西北而東/南也車馬西上宜右還重一而已宜左還皆由便也)
布席乃奠如初主人要節而踊
　(此設祖奠也記云祝饌祖奠於主人之南當前輅北/上則是布席於柩東少南東面而奠於其東也柩己)
　(南首故奠於此亦奠於尸東之意也向者巾席俟於/西方今由重南東當前輅而布之要節而踊謂奠者)
　(方來及将去時皆踊也婦人亦然此奠者自東方/來即於柩東奠之無至西方及由重南東之事)
薦馬如初
　(賈公彦曰上已薦馬今又薦者以柩/車還而向南為行始宜新之故也)
賔出主人送
　　　右祖奠(附記/)祖於庭　祖還車不易位(敖君善/曰還車)
　　　(謂還薦車也不易/位西者亦當東榮)執披者旁四人(賈公彦曰一/旁四人兩旁)
　　　(則八人備/傾虧也)　祝饌祖奠於主人之南當前輅北
　　　上巾之(敖君善曰饌猶設也祝及執事者饌唯/言祝者祝尊也於主人之南明其在柩)
　　　(車東也主人之位當前束故奠少南當前輅也/北上謂先設豆於北也愚按當前輅者鄭康成)
　　　(謂輅轅縛所以屬引輅有前後賈公彦謂以木/縛於柩車轅上以屬引於上而挽之故名轅縛)
　　　(經云前輅明有後以對故知輅有前後然則奠/於柩東而當前輅與主人位於柩束而當前束)
　　　(文法同非謂當輅之前也下章賔奉幣由馬西/當前輅北面致命康成謂由馬西則亦當前輅)
　　　(之西於是北面致命得向柩與奠蓋謂馬在重/南賔自南而西立於柩車之西而當前輅則柩)
　　　(與奠皆在北之東故云得向柩與奠/非謂奠在柩南而賔立於奠之南也)
有司請𦵏期入復位
　(請𦵏期亦因主人送客在外而請之也/入復位謂主人入而復柩東之位也)
　　　右請𦵏期
公賵𤣥纁束馬兩
　(鄭康成曰公國君也賵所以助主人送𦵏也兩馬士/制也敖君善曰國君以馬幣禮於其臣者惟此耳)
擯者出請入告主人釋杖迎于廟門外不哭先入門右
北面及衆主人袒
　(釋杖出迎及袒皆尊君/命也衆主人袒仍西面)
馬入設
　(鄭康成曰設/於庭在重南)
賔奉幣由馬西當前輅北面致命主人哭拜稽顙成踊
賔奠幣于棧左服出
　(賔謂使者亦士也幣𤣥纁也由馬西者馬在重南賔/入門正對馬乃折而西行至柩車之西當前輅而北)
　(面致命也主人哭拜者疑賔致命時主人稍進於東/方中庭而聴命亦即於是而拜之也棧柩車也服車)
　(箱也賔既致命由尸之南至東而奠於車之左服象/授生人物必授其右欲其便於受也賈公彦曰此車)
　(南向以東為左尸在車上以東/為右故授左服客授尸之右也)
宰由主人之北舉幣以東士受馬以出
　(是時主人蓋在東方中庭宰由其/北舉幣而藏之士謂胥徒之士)
主人送于外門外拜襲入復位杖
　(敖君善曰外門廟之外門也此亦/為君命袒故既送死者則襲於外)
　　　右公賵
賔賵者将命擯者請入吿出吿須
　(賔卿大夫士之使者也出告須/者主人不迎賔告以孤某須也)
馬入設賔奉幣擯者先入賔從致命如初主人拜于位
不踊賔奠幣如初舉幣受馬如初
　(如初如公賵時也位謂柩車東之位/拜於位不稽顙不踊别於公賵也)
擯者出請
　(出請恐復有事也敖君善曰言出請見賔已出在外/也此時賔客為禮或不一而足故於其出也主人未)
　(送而必請之/與襚時異)
若奠入告出以賔入将命如初士受羊如受馬
　(敖君善曰奠謂致可以𦵏奠之物也此将命猶致命/也主人亦拜於位如受馬如其受之以出也羊者士)
　(𦵏奠之上牲故此奠/者用之奠不用幣)
又請若賻入吿主人出門左西面賔東面将命主人拜
賔坐委之宰由主人之北東面舉之反位
　(賻以貨財助主人𦵏事也主人出者以賻施於主人/也此将命謂執物以将之也坐委之明主人哀戚志)
　(不在受人物也反位宰/之位在主人之後也)
若無器則捂受之
　(捂對面相逢也無器則不委於地宰與/賓對面相授受也既受之宰亦反位)
又請賔告事畢拜送入
　(拜送亦於廟之外門外但/賵及奠者主人亦出送之)
贈者将命擯者出請納賔如初賔奠幣如初
　(贈送行者之禮也柩将行而有贈所以致慇懃也納/賓如初如其入告出告須也奠幣如初亦奠於棧左)
　(服/也)
若就器則坐奠于陳
　(就成也陳所陳也凡贈無常如用已成之器/為贈則坐而奠於所陳明器之處從其類也)
凡将禮必請而后拜送
　(将行也行禮謂賵若賻之屬雖知事畢亦必請之至/賔告以事畢然後主人出而拜送也  敖君善曰上)
　(文惟於賻之後言拜送此則明/不賻若不奠者亦當如之也)
兄弟賵奠可也所知則賵而不奠
　(兄弟有服之親也賵奠可也謂賵與奠可兼行之也/所知謂死者及生者之知交也但賵而不奠降於兄)
　(弟也敖君善曰賵以幣馬尊敬之意也故親疏皆得/用之奠以羊若相飲食然親親之恩也故疏者不得)
　(用之以自/别於兄弟)
知死者贈知生者賻
　(贈以送行施於死者故知死者行之賻以助𦵏施於/生者故知生者行之合上文所知則賵而不奠言則)
　(知死者得且賵且贈知生者得且賵且賻若生死兩/知則三者皆得用也又合上文兄弟賵奠可也言則)
　(亦可贈若賻也然此但許其禮之得為者耳初不必/其備禮也蓋有其禮無其財君子不行故於兄弟言)
　(賵奠可也則賵與奠/已有不必並用者矣)
書賵于方若九若七若五書遣于䇿
　(書賵及遣為将讀之也賔客所致有賵有賻有贈有/奠専言賵者舉首而言也書賵於方則并其人名及)
　(物數書之其行數多不過於九少亦不下於五也遣/謂苞以下主人送𦵏之物也遣物數多而䇿廣於方)
　(故書遣於策不言行數者以其物數多當在十行以/外也  賈公彦曰聘禮記云百名以上書於䇿不及)
　(百名書於方以賔客贈物名字少故書於方遣送死/者明器之等名字多故書於䇿  敖君善曰書賵於)
　(方書遣於策亦/所以别内外也)
乃代哭如初
　(鄭康成曰初/謂既小斂時)
　　　右賔賵奠賻贈(附記/一章)凡贈幣無常
宵為燎于門内之右
　(敖君善曰於門右者宜逺尸柩也必/逺之者亦謂鬼神或者尚幽闇耳)
　　　右設燎(附記/一章)士喪有與天子同者三其終夜燎
　　　及乗人専道而行(終夜燎謂遷柩之後須光明/逹旦也乗人以人引車不用)
　　　(馬也専道柩行於/路人皆避之也)
厥明陳鼎五于門外如初
　(鄭康成曰鼎五羊豕魚腊鮮獸各一鼎也士禮特牲善/三鼎盛𦵏奠加一等用少牢如初如大斂奠時敖君)
　(曰少牢五鼎大夫之禮士𦵏乃用之者喪大事也而/𦵏為尤重故於此奠特許而攝用之明非常禮也)
其實羊左胖髀不升腸五胃五離肺豕亦如之豚解無
腸胃魚腊鮮獸皆如初
　(特牲少牢皆升右胖此升左胖反吉祭也髀賤故不/升少牢腸三胃三今加至五為盛此奠亦以别於吉)
　(也離肺肺之離而不絶者少儀牛羊之肺離而不提/心提猶絶也謂離之而不絶中央少許使易絶以祭)
　(也豕亦如之如羊左胖髀不升離肺也豚解解之如/解豚也無腸胃者君子不食圂腴也皆如初者如大)
　(斂奠之魚九腊左胖髀不升也士腊用兔鮮獸獸新/殺者亦如腊此牲用少牢乃無膚而加鮮獸者以豕)
　(用豚解之法故亦放豚之/不用膚而以鮮獸代之也)
東方之饌四豆脾析蜱醢葵菹蠃醢四籩棗糗栗脯醴
酒
　(敖君善曰東方之饌亦設棜於東堂下南順齊於坫/饌於其上也醴酒亦北上而籩在醴北豆在籩北其)
　(豆亦南上籩亦北上而皆/綪之  蜱醢人職作蠯)
陳器
　(賈公彦曰朝祖之日已陳明器此復陳之者/由朝祖至夜斂藏之至此厥明更陳之也)
滅燎執燭俠路北面
　(敖君善曰燭在輅東者照徹祖奠與/設遣奠在輅西者照改設祖奠也)
賔入者拜之
　(入則在位拜之/而不出迎也)
徹者入丈夫踊設于西北婦人踊徹者東鼎入
　(此将設遣奠先徹祖奠也徹者入門由東方而至前/輅丈夫踊既徹則由柩北而改設於柩之西北婦人)
　(踊徹者東亦由柩北而適東堂下之饌以待事至/也鼎入謂舉入而陳於重之東北亦西面北上也)
乃奠豆南上綪籩蠃醢南北上綪俎二以成南上不綪
特鮮獸醴酒在籩西北上
　(豆南上綪謂先設脾析於西南次北蜱醢次東葵菹/次南蠃醢也籩蠃醢南北上綪謂於蠃醢之南先設)
　(棗次南糗次東栗次北脯也成猶併也俎二以併南/上不綪者謂於脯之北設羊次北豕魚設於羊東腊)
　(設於魚北是二俎相併皆南上而不綪也鮮獸在腊/之北以無偶故云特也醴酒在籩西北上者醴在脾)
　(析之南次南則酒也鄭康成曰籩蠃醢南辟醴酒也/敖君善曰醴酒在籩西北上醴在棗西酒在糗西也)
　(凡饌異位則所上/相變明不相統也)
奠者出主人要節而踊
　(敖君善曰奠者亦從柩北而西乃出也節亦/謂阼階前向西西階下向南及過重南時也)
甸人抗重出自道道左倚之
　(抗舉也出自道出從門中而至道也道左道之南/也鄭康成曰出從門中央不由闑東西變於恒也)
薦馬馬出自道車各從其馬駕于門外西面而俟南上
　(敖君善曰西面而俟西面於門外之東方俟/器出而從之也南上将行以近外者為先也)
徹者入踊如初徹巾苞牲取下體不以魚腊
　(鄭康成曰苞者象既饗而歸賔俎者也取下體者前/脛折取臂臑後脛折取骼也不以魚腊非正牲也)
　(賈公彦曰凡遣奠天子太牢包九个諸侯亦太/牢包七个大夫亦太牢包五个士少牢包三个)
行器茵苞器序從車從徹者出踊如初
　(行器謂舉明器以出行也茵苞器序從如其陳之先/後也車從謂車次明器而行也遣奠徹之而不改設)
　(者以既苞牲/至壙故也)
　　　右遣奠　凡糗不煎(鄭康成曰以膏煎之則䙝/非敬也賈公彦曰惟𦵏奠)
　　　(有糗而云凡者/通記大夫以上)
主人之史請讀賵執算從柩東當前束西面不命母哭
哭者相止也唯主人主婦哭燭在右南面讀書釋算則
坐卒命哭滅燭書與算執之以逆出
　(敖君善曰賵即書於方者也賵禮賔為之故主人之/史讀之史北面請既而與執算者西面在主人之前)
　(右史右也執燭者在右南面照書便也然則執算者/在史之左矣釋算則坐謂每釋算則坐既則興也必)
　(釋算者物有多寡宜知其數也卒讀/畢也言逆出亦見執算者在史南也)
公史自西方東面命毋哭主人主婦皆不哭讀遣卒命
哭滅燭出
　(敖君善曰遣即書於策者也此主人之物故公史為/讀之柩将行而讀賵與遣者若欲神一一知之然向)
　(者賵時雖致命於柩今亦宜與遣物皆讀之故不嫌/於再告此讀遣執算執燭之位與上同惟東西左右)
　(則異耳此二燭即向之俠路者/少進而轉南面耳出亦逆出)
　　　右讀賵讀遣
商祝執功布以御柩
　(鄭康成曰居柩車之前若道有低仰傾虧則/以布為抑揚左右之節使行者執披者知之)
執披
　(鄭康成曰士執披一人敖君善曰此見執披之/節也不言引者披後於引言執披則引可知矣)
主人袒乃行踊無算
　(鄭康成曰袒為行變/也乃行謂柩車行也)
出宫踊襲
　(敖君善曰出宫而踊哀親之遂離/其室也行路不宜袒故於此而襲)
　　　右發引
至於邦門公使宰夫贈𤣥纁束
　(邦門城門也宰夫天官之屬贈使宰夫重其禮也也/賈公彦曰按檀弓云𦵏於北方北首三代之達禮)
　(則此邦門者/國城北門也)
主人去杖不哭由左聴命賔由右致命主人哭拜稽顙
　(左右柩車之左右也由之以至柩車之前賔由右者/以升實幣當在右取其便也賔由右故主人由左不)
　(成踊變於家也命按是時柩北首賔在右致命當南/面主人在左聴  亦當南面而差後於賔賔既致命)
　(主人即於是而拜之賔既實幣降遂由柩車之右而/去主人亦由柩車之左而南面拜送之既拜送乃復)
　(柩車後北/面之位也)
賔升實幣于蓋降主人拜送復位杖乃行
　(賔升謂進而至柩車之旁以其幣實於棺蓋之上若/親授之也不奠於左服别於在廟之禮也賔既升而)
　(復降以見事畢也乃/行亦謂柩車行也)
　　　右公使人贈(附記/一章)唯君命止柩於堩其餘則否
　　　(堩道也敖君善曰言此者/明餘人不當行禮於堩也)
至于壙陳器于道東西北上
　(敖君善曰西北上以西行北端為上亦/綪之茵以上當其北如在廟中之陳然)
茵先入
　(鄭康成曰/當藉柩也)
屬引
　(於是除飾脱載更以引屬之於棺束為将窆也二賈/公彦曰齊人謂棺束為緘右三衽三束大夫士  衽)
　(二束束有前後於/束末皆為緘耳)
主人袒衆主人西面北上婦人東面皆不哭
　(賈公彦曰袒為下棺變/也不哭者下棺宜静也)
乃窆主人哭踊無算襲贈用制幣𤣥纁束拜稽顙踊如
初
　(窆下棺也贈謂主人以幣贈死者於壙也凡行而不/反者必有贈示不以去而恝也尸柩入壙則不復反)
　(矣故主人於親亦有贈禮焉牲按遣奠既遣而苞其/牲曾子謂猶大饗既享卷三  之俎歸於賔館也此)
　(既窆而贈以制幣蓋猶聘禮既舍於郊公使卿贈如/覿幣也皆曾子所謂父母而賔客之所以為哀者也)
　(朋友贈於家君贈於邦門主人贈於/壙蓋交致其情而其序不可紊如此)
卒袒拜賔主婦亦拜賔即位拾踊三襲
　(卒贈卒也於此拜賔特為之袒者重其禮也主婦亦/拜賔謂拜女賔也即位者墓之位男東而女西男賔)
　(在衆主人之南女賔在衆婦之南也/拾更也謂更為踊也襲者主人也)
賔出則拜送
　(敖君善曰拜送云則明賔有未出者也彦鄭康成曰/凡弔賔有五去皆拜之此舉中焉賈公  曰按雜記)
　(云相趨也出宫而退相揖也哀次而退相問也既窆/而退相見也反哭而退朋友虞祔而退是弔賔有五)
　(也此既𦵏而退乃相問/之賔舉中以見上下也)
藏器于旁加見藏苞筲于旁加折郤之加抗席覆之加
抗木實土三
　(敖君善曰器用器至燕器也旁謂棺之左旁也見棺/飾也加見者以見加於棺及藏器之上也以其見於)
　(棺器之外故名見苞筲先陳乃藏於用器以下之後/者亦先陳而後用也旁謂見外椁内之右旁也藏苞)
　(筲甕甒於右亦猶奠於尸柩之右之意也折云加者/謂在見與苞筲之上也賈公彦曰郤之謂折陳時美)
　(面向上今美/面向下也)
主人拜鄉人即位踊襲如初(主人下疑脱袒字敖君善/謂下云襲亦袒拜鄉人不)
(言者文/脱耳)
　(鄉人在道助執紼在壙助下棺及實土故主人拜以/謝其勤勞也云即位踊襲則拜時亦袒也如初亦拾)
　(踊三也者賈公彦曰按雜記云鄉人五十者從反/哭四十  待盈坎於時鄉人並在故主人拜謝之)
　　　右下壙(附記/一章)車至道左北面立東上(鄭康成曰/道左墓道)
　　　(東也先至/者在東)柩至於壙斂服載之(鄭康成曰柩車/至壙祝脱載乃)
　　　(斂乗車道車藁車之服載之不空之以/歸蓋送形而往迎精而反亦禮之宜也)既窆而
　　　歸不驅
乃反哭入升自西階東面衆主人堂下東面北上
　(敖君善曰反哭者於祖廟以柩從此而出也升自西/階未變其向者升堂之路也升堂而不見故但止於)
　(西階之上焉此亦變於尸柩在堂之位也/衆主人在西階下東面北上統於主人也)
婦人入丈夫踊升自阼階主婦入于室踊出即位及丈
夫拾踊三
　(反哭之禮丈夫先入婦人後入故婦人入丈夫在位/者皆踊婦人不升西階者以主人升自西階而避之)
　(也主人在西階上於親所行禮之處哭也主婦入於/室於親所饋食之處哭也惟主婦入於室則衆婦人)
　(先即位於阼矣出即位出而即阼階上西面之/位也入室又不見故出而與主人更為踊也)
賔弔者升自西階曰如之何主人拜稽顙賔降出主人
送于門外拜稽顙
　(鄭康成曰賔弔者衆賔之長也反而亡焉失之矣於/是為甚故弔之弔者北面主人拜於位敖君善曰弔)
　(而拜稽顙者以此弔異於常也送賔而稽顙者/以其送𦵏且從反哭尤為勤勞故重謝之也)
遂適殯宫皆如啓位拾踊三
　(敖君善曰如啓位婦人即位於阼階上西/面南上丈夫即位於堂下直東序西面也)
兄弟出主人拜送
　(敖君善曰賔出自廟兄/弟出殯宫親疎之殺也)
衆主人出門哭止闔門主人揖衆主人乃就次
　　　右反哭(附記/一章)無柩者不帷(鄭康成曰棺柩已去/鬼神在室堂無事焉)
　　　(故不/帷)
猶朝夕哭不奠
　(猶朝夕哭謂既𦵏之後猶於殯宫朝夕/哭也不奠謂𦵏之日即以虞祭易奠也)
三虞
　(鄭康成曰虞喪祭名虞安也骨肉歸於土精/氣無所不之孝子為其徬徨三祭以安之)
卒哭
　(卒哭三虞後祭名是祭之後乃卒殯宫/朝夕哭但於喪次朝一哭夕一哭而已)
明日以其班祔
　(明日卒哭祭之明日也班昭穆之次也祔亦祭名祔/謂祔於祖廟孫與祖昭穆同祔必以其昭穆故曰以)
　(其班祔既𦵏則祔之者/尸柩已去神宜在廟也)
　　　右虞卒哭祔(詳見士虞禮/附記三章)重既虞而埋之　立
　　　喪主於虞吉主於練　桑主不文吉主皆刻而
　　　諡之(桑主以桑木為主即喪主也吉主以栗木/為主即練所立之主也諡之謂大夫以上)
　　　(士則字之而已無汪苕文曰大夫士之廟祀也/鄭𤣥許慎以為  主徐邈清河王懌以為有主)
　　　(或問宜何從予告之曰廟所以棲主也大夫三/廟士一廟使其無主則祭於寢足矣廟何為者)
　　　(祔之言附也以之升附也士虞禮以其班附喪/服小記祔必以昭穆使其無主又何所憑以班)
　　　(昭穆乎許氏知其説之不可通也曲為之解曰/大夫束帛依神士結茅為菆此不根之詞以臆)
　　　(創之者也或問禮經無有主之文奈何予又曰/經不明言有主亦不言無主也檀弓重主道也)
　　　(商主綴重焉周主重徹焉並非指天子諸侯為/説也則大夫士宜有主者一孔子云祭祀之有)
　　　(尸也宗廟之有主也示民有事也亦非専指天/子諸侯也則大夫士宜有主者二徐邈所引左)
　　　(氏春秋其義甚長而許氏顧駁孔悝反祏之舉/以為出於時君所賜吾不知其何據也陳祥道)
　　　(云重主道大夫士有重尸神象大夫士有尸孔/悝大夫也去國載祏孰謂大夫士無主乎斯可)
　　　(以闢鄭許之妄矣然則廟主之制宜何如按重/鑿木為形如孔士三尺卿大夫五尺諸侯七尺)
　　　(謂未𦵏未有主故以重當之是則主制雖無考/其修短宜與重彷彿可知也又有謂天子主長)
　　　(尺二寸諸侯一尺大夫士而下當以次殺云萬/充宗曰喪禮不言作主而虞禮及特牲少牢二)
　　　(禮皆有尸無主先儒因謂主惟天子諸侯有之/大夫士不得有主按檀弓云重主道也周主重)
　　　(徹焉夫主所以依神重有主道者以始死未作/主而依神於重有主之道也重既天子諸侯大)
　　　(夫士皆有之則主亦天子諸侯大夫士皆有之/矣蓋人始死有尸既殯有柩而死者游魂為變)
　　　(不可使之無歸故復刋木以依神就尸柩有重/見之義故名之曰重既𦵏則尸柩不見重之為)
　　　(重於義無歸故既虞則埋重作主所以名為主/者以死者之神主於此生者奉以烝嘗亦主於)
　　　(此也左傳云祔而作主公羊云虞主用桑蓋作/主本為祔廟而其作則在虞時故二傳異文而)
　　　(同實在二傳雖指君禮言然大夫士之作主亦/即此可見然則特牲少牢何以不言主主在即)
　　　(祖考之神在祭時則立尸象以行獻酬而無事/於主故文不之及乃謂大夫士無主豈知禮義)
　　　(者哉徐原一曰主以依神廟以藏主有廟則有/主豈有大夫士許其立廟而不許其立主者乎)
　　　(若因儀禮大夫士之祭言尸不言主遂謂不得/立主則儀禮初未嘗有王侯之祭禮也何從見)
　　　(其言主而斷大夫士之無主乎至束帛依神結/茅為菆之説實誕不經乃因許鄭之言自晉以)
　　　(後士大夫多不立主或為祠版或為神帛曰吾/不敢僭上也致使廟中無主而鬼神無所憑依)
　　　(則皆許鄭二/子之過也)
　
　
　
　
　
　
　
　
　
　
　
　禮經本義卷十三
欽定四庫全書
　禮經本義卷十四
　　　　　　　　　　　　　無錫蔡徳晉撰
　凶禮
　　士虞禮
　　　(此言士喪既𦵏而虞祭之禮鄭康成曰虞安也/士既𦵏其父母迎精而反日中而祭之於殯宫)
　　　(以安/之也)
特豚饋食側亨于廟門外之右東面魚腊爨亞之北上
饎爨在東壁西面
　(祭用黍稷曰饋食猶言饋之以食也側亨亨一胖也/吉祭全左右胖此惟亨一胖者以虞不致爵自獻賔)
　(以後無主人主婦及賔已下之俎故也亨於爨之鑊/不於門外東方别於吉祭也廟謂殯宫爨竈也炊黍)
　(稷曰饎饎爨在堂下云東壁者見其近於壁也特牲/云主婦視饎爨於西堂下今在東亦别於吉也凡爨)
　(皆有/鑊)
設洗于西階西南水在洗西篚在東
　(敖君善曰設洗在西以主人位於西階上故也篚實/爵焉賈公彦曰此亦别於吉吉時設洗皆當東榮南)
　(北以堂深今在西階西南亦/當西榮南北以堂深可知也)
尊于室中北墉下當户兩甒醴酒酒在東無禁幂用絺
布加勺南枋
　(吉時尊於户東今尊於室中亦别於吉也當户謂置/於宦正對户也醴酒並用者醴以饗神酒以飲尸亦)
　(見其未甚變於奠也酒在東上醴/也兩甒西上亦以神席在西也)
素几葦席在西序下
　(大斂奠時有席至此乃用几辟尊者之禮也司几筵/云凡喪事設葦席右素几諸侯每敦一几謂奠時也)
　(是天子諸侯始/死即几席具矣)
苴刌茅長五寸束之實于篚饌于西坫上
　(苴藉也所以藉/祭也刌切也)
饌兩豆菹醢于西楹之東醢在西一鉶亞之從獻豆兩
亞之四籩亞之北上
　(醢在西東上也東上者變於堂下敦位也一鉶則豕/也亞於醢又在其西也此豆籩云從獻者豆從主人)
　(獻祝四籩則二籩從主婦獻尸二籩從主婦獻祝皆/先獻而後薦故也兩豆亞於鉶菹在鉶西醢在菹南)
　(也四籩亞之醢南棗棗南栗皆二籩並設也北上謂/菹與棗也從獻之豆籩南陳而北上所以别於正豆)
　(及鉶之西陳/而東上也)
饌黍稷二敦于階間西上藉用葦席
　(藉猶薦也謂先陳葦席/乃陳二敦於其上也)
匜水錯于槃中南流在西階之南簞巾在其東(匜流解/見士喪)
(禮陳/器)
　(敖君善曰匜水匜中有水也所以沃盥自設洗至/此具陳設之位與特牲饋食異者皆為變於吉也)
陳三鼎于門外之右北面北上設扃鼏匕俎在西塾之
西羞燔俎在内西塾上南順
　(門外之右在西方當塾之南也北面北上豕鼎在北/次南魚鼎次南腊鼎皆北面也匕俎亦匕在俎上在)
　(西塾之西不饌於西塾上蓋在爨之東鼎之西也燔/炙肉言羞見其非正俎也設於内西塾上當羞時則)
　(升取之南順者以羞之者當北面縮執之也少牢下/篇言縮執執湆俎之法當其下端然則縮執俎者其)
　(法同矣不言肝俎者肝先進此時亦設/之設肝俎當在燔西便其先取之也)
　　　右陳饌具(附記/七章)虞而立尸有几筵　虞沐浴不
　　　櫛(鄭康成曰沐浴者将祭自潔清不櫛未在/於飾也惟三年之喪不櫛期以下櫛可也)
　　　陳牲於廟門外北首西上寢右(言牲則腊在其/中也陳之亦在)
　　　(西方而當鼎之南畧如特牲禮也北首牲首在/北也西上腊在東變於吉也腊用棜寢右者牲)
　　　(以右體寢於下/當升左胖也)日中而行事(敖君善曰日中行/事亦變於吉祭也)
　　　(三虞皆然至祔乃質明/行事以其始用吉祭也)殺於廟門西主人不視
　　　豚解(廟門西廟門外之西也主人視牲而不視/殺喪事畧於儀也殺時豚解為四至熟時)
　　　(乃體解為七/而升於鼎也)羮飪升左肩臂臑肫骼脊脅離肺
　　　膚祭三取諸左膉上肺祭一實於上鼎升魚鮒
　　　鮒九實於中鼎升腊左胖髀不升實於下鼎皆
　　　設扃鼏陳之(飪熟也特牲十一體此用七體貶/於吉祭也膚祭三以為神祭膉脰)
　　　(肉也肺祭一以為尸祭特牲魚十有五今/用九亦貶於吉也腊亦七體牲之類也)　鉶
　　　芼用苦若薇有滑夏用葵冬用荁有柶(芼謂以/菜雜肉)
　　　(為羮也若苦若薇各隨具時之所有而用之也/滑物之利潤者用以調羮也荁堇類乾則滑夏)
　　　(秋用生葵冬春用乾荁/柶所以祭而嘗之也)　豆實葵菹菹以西蠃
　　　醢籩棗烝栗擇(鄭康成曰棗烝栗擇則菹􁍬也/棗烝栗擇則豆不楬籩有籐也)
　　　　祝俎髀短脊脅離肺陳於階間敦東(敖君善/曰此俎)
　　　(實自鑊而經載於俎不復升於鼎者不敢與神/俎同也尸之俎用豕魚腊祝之俎實惟用豕者)
　　　(亦變於吉也髀亦左髀也離肺嚌肺也祝祭以/離肺者是禮主於飲故不因尸之食禮也階間)
　　　(執事之俎所陳之常處也特牲禮云執事之俎/陳於階二列北上是也階問問先有黍稷敦故)
　　　(記又明著/其所焉)
主人及兄弟如𦵏服賔執事者如弔服皆即位于門外
如朝夕臨位婦人及内兄弟服即位于堂亦如之
　(敖君善曰𦵏服主人髺髮衆主人及兄弟免而大功/以上者皆散帶垂也弔服疑衰素冠麻絰帶也如朝)
　(夕臨位主人及兄弟在東方賔執事者在西方也婦/人及内兄弟其服亦如𦵏服其位亦如臨位婦人𦵏)
　(服經無所見蓋/與既殯之服同)
祝免澡葛絰帶布席于室中東面右几降出及宗人即
位于門西東面南上
　(澡葛絰帶以澡治之葛為首絰及帶也祝與宗人以/公有司而助喪祭其服皆當弔服加麻但祝以接神)
　(宜少變故免而葛絰帶焉免若過於重葛若過於輕/輕重相準則與本服亦不甚相逺也當事則然既事)
　(則已南上明與/賔不相統也)
宗人告有司具遂請拜賔如臨入門哭婦人哭
　(告有司具遂請謂告主人以有司已具遂請行/祭事也臨謂朝夕哭拜賔如臨謂旁三拜也)
主人即位于堂衆主人及兄弟賔即位于西方如反哭
位
　(反哭位主人升自西階東面衆主人堂下北面是也/敖君善曰反哭之位乃因孝子一時之心而為之本)
　(非正位自始虞至卒哭其位皆如之者蓋因此以别/於既祔以後吉祭之位也此正與婦人於既小斂有)
　(阼階上之位/者具意相類)
祝入門左北面宗人西階前北面
　(祝入門左者門内之西祝之位也宗人西/階前者立於此以詔主人及賔之事也)
　　　右即位
祝盥升取苴降洗之升入設于几東席上東縮降洗觶
升止哭
　(東縮謂自西而東縱設之以西為上也祝既/洗觶升則執之以入俟時而酌亦異於吉也)
主人倚杖入祝從在左西面
　(倚杖入康成謂倚杖西序/乃入蓋虞杖不入於室也)
贊薦脯醢醢在北
　(贊謂賔來助祭執事者也若賔不足則取於兄弟大/功以下者斬齊之服不執事也醢在北豆南上也敖)
　(君善曰主婦不設豆/及敦未敢同於吉也)
佐食及執事盥出舉長在左
　(佐食及執事皆賔之助祭者也舉舉鼎也長在左謂/鼎在門外北面舉鼎時長者在西也敖君善曰此云)
　(長在左下云佐食及右人載是佐食非長也乃先言/之者以其有常職故耳鄭康成曰凡事宗人詔之)
鼎入設于西階前東面北上匕俎從設左人抽扃鼏匕
佐食及右人載
　(匕俎從設謂三人各兼執匕俎從鼎入而各設於鼎/之東其設之法俎東順而匕西枋也佐食載則亦在)
　(右/矣)
卒匕者逆退復位
　(鄭康成曰/復賔位也)
俎入設于豆東魚亞之腊特贊設二敦于俎南黍其東
稷設一鉶于豆南佐食出立于户西贊者徹鼎
　(魚亞之魚俎又在豕俎之東也腊特腊俎特設於豕/魚二俎之北也贊設敦鉶亦賔之執事者也設二敦)
　(於俎南黍敦在豕俎南稷敦在/魚俎南也徹鼎反於門外也)
祝酌醴命佐食啓會佐食許諾啓會郤于敦南復位
　(鄭康成曰復位/出立於户西)
祝奠觶于鉶南復位
　(鄭康成曰復位/復主人之左)
　　　右設饌(附記/四章)虞杖不入於室　主人在室則宗
　　　人升户外北面(鄭康成曰當/詔主人室事)　載猶進柢魚進
　　　鬐(猶猶喪莫也敖君善曰喪奠於牲則進柢魚/則進鬐始者但以未忍異於生之故而為之)
　　　(其後遂因之以别於吉祭故三虞/之時雖祭而不奠猶未變於初也)　佐食無事
　　　則出尸負依南面(户牖之問謂之依佐食室中/無正位故無事時則出而立)
　　　(於此敖君善曰依如負依之依亦謂如屏風者/也然則自天子至於士其户牖之間皆設依惟)
　　　(天子則飾以斧文耳特牲記云佐食當事則户/外南面無事則中庭北面此禮三獻而止佐食)
　　　(無中庭之位故但以事之有/無為言雖當事猶云無也)
主人再拜稽首祝饗
　(主人之拜以食具也/祝饗以饗告神也)
命佐食祭佐食許諾鉤袒取黍稷祭于苴三取膚祭祭
如初祝取奠觶祭亦如之不盡益反奠之主人再拜稽
首
　(敖君善曰祭為神祭食也鉤袒蓋外卷其袂以出臂/也為神祭當與尸祭異處故祭於席為其汚席故以)
　(苴藉之三者三祭之也每一祭畢則反取之取膚祭/如初亦於苴三也神祭用膚亦别於尸也祝取奠觶)
　(祭於苴亦三注之不盡者三祭而不盡其醴也既祭/更酌而益之乃反奠於故處主人拜以饗禮成於祭)
　(也/)
祝祝卒主人拜如初哭出復位
　(祝祝卒謂祝祝神之辭畢也如初亦再拜稽首出復/位復西階東面之位  徐原一曰經言祝享不過祝)
　(以饗告神而未有辭至佐食代祭後始讀祝以告神/故經言祝祝則必有辭無疑而記夙興夜處不寧云)
　(云即告神/之辭也)
　　　右饗神(享神舊説謂之/隂厭附記一章)始虞用柔日曰哀子某
　　　哀顯相夙興夜處不寧敢用潔牲剛鬛嘉薦普
　　　淖明齊溲酒哀薦祫事適爾皇祖某甫饗(柔口/乙丁)
　　　(己辛癸也𦵏以柔日即於𦵏日始虞而言用柔/日者對下三虞卒哭用剛日言也曰祝祝之詞)
　　　(也哀子主人也哀顯相助祭者也不寧以形𦵏/於野神無所依而悲甚不安也剛鬛豕也嘉薦)
　　　(菹醢也普淖黍稷也普大也淖和也言黍稷乃/天地太和之氣所生也明齊醴也郊特牲云縮)
　　　(酌用茅明酌也又云明水涗齊貴新也蓋用明/水涗醴齊故曰明齊也溲酒溲釀之酒也治合)
　　　(也始虞謂之祫事者以死者神既離散而欲其/萃合也適爾皇祖言神既萃合當祔之於祖也)
　　　(饗勸之/饗也)再虞皆如初曰哀薦虞事(再虞後於始/虞二日皆如)
　　　(初者謂用柔日與祝辭也所異者祝辭不言/祫事而言虞事蓋神既合矣欲其安之也)三
　　　虞卒哭他用剛日亦如初曰哀薦成事(他者敖/君善謂)
　　　(變易之辭猶言别也不用柔日而别用剛日謂/甲丙戊庚壬也三虞後於再虞二日皆如再虞)
　　　(卒哭在三虞之明日其祝辭皆如初但易虞事/為成事耳成事者祭以吉為成虞祭尚凶祭禮)
　　　(未成至卒哭之祭漸就於吉而成祭事記云卒/哭曰成事是日也以吉祭易喪祭是也  萬充)
　　　(宗曰先儒謂惟始虞再虞用柔日三虞與卒哭/皆剛日他不及時而𦵏者虞卒哭之問有祭其)
　　　(祭無名謂之他者假設言之此説非也詳玩記/文始虞用柔日矣再虞皆如初包有三虞但文)
　　　(未及三虞故於哀薦虞事下出三虞二字以足/之三虞不連卒哭讀他用剛日言别用剛日即)
　　　(三虞之明日也檀弓云卒哭曰成事故其祝辭/曰哀薦成事如讀三虞連卒哭将三虞祝詞亦)
　　　(同曰哀薦成/事矣而可乎)
祝迎尸一人衰絰奉篚哭從尸
　(尸神象也孝子不見親之形心無所係立尸以象之/一人衰絰謂主人之兄弟也篚用以盛尸之饌者猶)
　(吉祭之有肵俎也肵賈公彦曰特牲少牢尸舉牲體/振祭嚌之皆加於  俎此尸舉牲體振祭嚌之皆實)
　(於篚故此篚猶/吉祭之有肵俎)
尸入門丈夫踊婦人踊
　(賈公彦曰主人在西序東面衆兄弟在西階下亦東/面婦人堂上當東序西面故主人與兄弟見尸先踊)
　(婦人後見尸故後踊也鄭康成曰尸/入主人不降者喪事主哀不主敬也)
淳尸盥宗人授巾
　(鄭康成曰淳沃也沃尸盥者賔執事者/也敖君善曰亦於入門左之位為之)
尸及階祝延尸尸升宗人詔踊如初
　(延進也謂告之以升也如初如前之丈夫先婦人/後也  鄭康成曰言詔踊如初則凡踊宗人詔之)
尸入户踊如初哭止婦人入于房
　(敖君善曰哭止将有事也祭禮婦人當在房前此在/堂者以其有尸入之哭也今哭止故入於房及尸謖)
　(又復位/而哭也)
　　　右尸入(附記/三章)尸服卒者之上服(鄭康成曰上服/者如特牲士𤣥)
　　　(端也不以爵升服為上者祭於君之服/非所以自配鬼神士之妻則宵衣耳)男男尸
　　　女女尸必使異姓不使賤者(敖君善曰女尸以/在孫倫者之妻為)
　　　(之據夫家而言之故曰異姓其或雖與卒/者同姓亦可以為之也賤者孫倫之妾也)　尸
　　　入祝從尸(敖君善曰入入門也言祝從尸嫌其/如迎尸之時猶先行也祝始出迎尸)
　　　(先行入門及尸入祝乃居後而從之/入門如是則入户亦從尸可知矣)　淳尸盥
　　　執槃西面執匜東面執巾在其北東面宗人授
　　　巾南面(鄭康成曰槃以承棄水也執巾不授巾/卑也  敖君善曰此執盥器者之面位)
　　　(亦皆變/於吉)
主人及祝拜妥尸尸拜遂坐
　(鄭康成曰妥安坐也尸即至尊之坐或不自安故拜/以安之  敖君善曰此皆變於其吉祭士之吉祭尸)
　(既坐主人乃拜/妥尸祝不拜)
從者錯篚于尸左席上立于其北
　(賈公彦曰虞禮之篚象特牲之肵俎肵俎置/於席北則此篚亦在席北以擬盛尸之饌也)
尸取奠左執之取菹擩于醢祭于豆間
　(奠即祝所奠於鉶南之觶也右手取奠予左手執/之以右手将有事也祭於豆間下文祭之類皆然)
祝命佐食綏祭佐食取黍稷肺祭授尸尸祭之祭奠
　(敖君善曰奠先執後祭皆尊之也授綏鄭本作墮註/云今文墮為綏敖君善謂綏或是  字之誤當讀作)
　(授今/從之)
祝祝主人拜如初尸嘗醴奠之
　(拜如初亦祝祝卒主人乃再拜稽首也尸既祭奠乃/讀祝而勸之饗主人因拜尸乃嘗醴以示饗之也奠)
　(之復於故虞也而徐原一曰此祝祝乃讀祝/以告尸記圭為  哀薦之饗即告尸之辭也)
佐食舉肺脊授尸尸受振祭嚌之左手執之
　(手執曰舉肺為氣之主周人所尚脊則正體之貴者/故先舉之振祭振之以祭也左手執之亦以右手将)
　(有事也邇賈公彦曰特牲禮舉肺脊在邇敦後此舉/肺脊在  敦前者彼吉祭吉凶相變故也左手執之)
　(以右手将祭鉶嘗鉶也敖君善曰肺/脊於此舉之明其不在舉數中也)
祝命佐食邇敦佐食舉黍錯于席上
　(邇近也近之以/便尸之食也)
尸祭鉶嘗鉶
　(祭而嘗之亦用柶少牢禮云以柶祭羊鉶遂以祭豕/鉶嘗羊鉶是也此惟一鉶則祭而嘗者皆豕鉶耳)
泰羮湆自門入設于鉶南胾四豆設于左
　(泰羮湆煮肉汁也不調以五味故謂之太羮言太古/之羮也此惟一泰羮湇謂豕肉汁也設於鉶南蓋觶)
　(北空處以待太羮也胾切肉也設於左謂設於正豆/之北也  敖君善曰設湆於右亦因食生之禮又以)
　(别於吉祭也庶羞/惟用胾亦變於吉)
尸飯播餘于篚
　(播餘於篚謂以飯之餘粒布之於篚也初飯即言播/餘每飯皆然也鄭康成曰古者飯用手吉時播餘於)
　(㑹/)
三飯佐食舉幹尸受振祭嚌之實于篚
　(幹長脅也舉幹以授尸尸受既嚌而/佐食受之以實於篚也  此一舉也)
又三飯舉骼祭如初
　(此再/舉也)
佐食舉魚腊實于篚
　(魚腊謂一魚及腊之骼也舉之亦以授尸尸不受乃/以實於篚鄭康成曰尸不受魚腊以喪不備味也)
　(敖君善曰此亦/不在三舉之數)
又三飯舉肩祭如初
　(此三舉也始舉以脅次舉以骼終舉以肩牲體/備矣前體以肩舉其上也後體以骼舉其下也)
舉魚腊俎俎釋三箇
　(佐食於魚俎又舉其五腊俎又舉其三亦以授尸而/尸不受乃實於篚也箇猶枚也每俎各釋三箇腊體)
　(之在俎者亦臂臑肫也舉牲體不及臂臑肫舉魚腊/必釋三箇皆君子不盡人歡不竭人忠之意且當以)
　(其饌改設於/西北隅故也)
尸卒食佐食受肺脊實于篚反黍如初設
　(九飯而卒食士之禮也大夫十一飯諸侯十三飯天/子十五飯受肺脊受尸左手所執之肺脊也肺脊執)
　(之以卒食者蓋飯時當嚌之也反黍者尸食時佐食/舉黍錯於席上此尸卒食故反黍於本處也敖君善)
　(曰尸九飯乃卒食雖與吉祭之數同然其/間無告飽拜侑之事亦喪質威儀少也)
　　　右尸食(附記/二章)尸坐不脱屨(敖君善曰禮有敬/事則不脱屨而坐)
　　　饗辭曰哀子某圭為而哀薦之饗(此祝祝之之/辭也圭潔也)
主人洗廢爵酌酒酳尸尸拜受爵主人北面答拜尸祭
酒嘗之
　(廢爵爵之無足者以喪去飾也北面答拜蓋於户西/北面答拜也特牲少牢禮尸拜受主人西面拜送而)
　(此北面答拜/者變於吉也)
賔長以肝從實于左縮右鹽
　(以肝從所以侑酒也縮謂肝於俎縱設之也鹽肝所/宜故并設之右鹽鹽在肝之右畔也此左右據執俎)
　(者/言)
尸左執爵右取肝擩鹽振祭嚌之加于俎賔降反俎于
西塾復位
　(特牲少牢禮尸取肝既嚌皆加於菹豆此加於俎/變於吉也復位復西階前衆兄弟之南東面位)
尸卒爵祝受不相爵主人拜尸答拜
　(敖君善曰相爵者命主人拜送爵也特牲曰送爵皇/尸卒爵是也不相爵變於吉也雖不相爵而主人猶)
　(先拜其節/宜然也)
　　　右主人酳尸
祝酌授尸尸以酢主人主人拜受爵尸答拜主人坐祭
卒爵拜尸答拜
　(尸必酢主人者禮無不答也不親酌者尸無降席之/禮故祝為酌之酢不洗爵尸尊也孝子於是時乃飲)
　(而卒爵者為/尊者之賜也)
　　　右尸酢主人
筵祝南面
　(敖君善曰筵祝蓋贊者也筵於北墉/下尊之西也鄭康成曰筵用萑席)
主人獻祝祝拜坐受爵主人答拜
　(敖君善曰祝與佐食皆事尸者也故於酳尸獻尸之/後因而獻焉承已飲之後乃不洗而獻祝者下尸也)
　(坐受爵者因尸禮也以明其由尸而得獻/也祝既受爵主人乃反西面位而答拜)
薦菹醢設俎祝左執爵祭薦奠爵興取肺坐祭嚌之興
加於俎祭酒嘗之肝從祝取肝擩鹽振祭嚌之加于俎
卒爵拜主人答拜祝坐授主人
　(敖君善曰菹醢亦贊薦俎亦佐食設之也祭薦亦右/手以菹擩醢祭於豆間也先奠爵乃取肺以祭離肺)
　(用二手也祭不言絶文省也以肝從亦賔長也祝亦/左執爵乃取肝不言之者同於尸可知也授主人下)
　(疑脱/爵字)
主人酌獻佐食佐食北面拜坐受爵主人答拜佐食祭
酒卒爵拜主人答拜受爵出實于篚升堂復位
　(祝尊故筵於北墉下南面而獻之佐食則於户西北/面酌以獻之而已獻祝有薦菹醢有俎有肝從獻佐)
　(食唯有爵而已主人答拜亦西面受爵出者主人受/佐食之虛爵而出户也實於篚升堂復位者康成謂)
　(此篚在庭既以爵降實於庭之篚/乃升堂而復西階東面之位也)
　　　右主人獻祝佐食
主婦洗足爵于房中酌亞獻尸如主人儀
　(足爵爵有足者主婦於舅姑之喪稍輕故爵有足以/飾也如主人儀如主人酳尸時尸拜受爵主人北面)
　(答拜之儀也鄭康成曰昏禮/云内洗在北堂直室東隅)
自反兩籩棗栗設于會南棗在西(反當讀作取敖君善/謂或是取字之誤)
　(敖君善曰自者明其不用贊也吉禮則宗婦贊之特/牲云宗婦執兩籩户外坐主婦受設於敦南是也)
尸祭籩
　(敖君善曰祭棗栗於豆間也亦祝取而/授之特牲云祝贊籩祭尸受祭之是也)
祭酒如初賔以燔從如初尸祭燔卒爵如初
　(如初謂如主人酳尸之儀賔謂/次賔燔從如初如肝從之儀也)
酌獻祝籩燔從獻佐食皆如初以虚爵入于房
　(皆如初謂獻祝/以下四事也)
　　　右主婦亞獻尸及祝佐食
賔長洗繶爵三獻燔從如初儀
　(鄭康成曰繶爵口足/間有篆文者彌飾也)
　　　右賔長三獻
婦人復位
　(鄭康成曰復堂上西面/位以尸将出當哭踊也)
祝出户西面告利成主人哭皆哭
　(鄭康成曰西面告告主人也利猶養也成畢也言/養禮畢也皆哭者文夫婦人於主人哭斯哭矣)
祝入尸謖從者奉篚哭如初
　(鄭康成曰謖起也祝入而無事尸則知起矣/不告尸者無遣尊者之道也如初謂哭從尸)
祝前尸出户踊如初降堂踊如初出門亦如之
　(祝前前行以導尸也踊如初者康成謂出如入降如/升三者之節悲哀同也其踊則皆婦人先丈夫後焉)
　　　右尸出(附記/一章)尸謖祝前鄉尸還出户又鄉尸還
　　　過主人又鄉尸還降階又鄉尸降階還及門如
　　　出户(祝導尸必先嚮之還謂先鄉尸而即還也/祝出户而西南行主人在西階上過主人)
　　　(則及階矣上降階者祝也下降階者尸也祝每/鄉尸即還至降階時向尸則必俟尸已降階乃)
　　　(還以翼助之也鄭康成曰每将還必/有避退之容凡前尸之禮儀在此)
祝反入徹設於西北隅如其設也几在南厞用席
　(設於西北隅者亦以尊者之盛饌未可遽徹故改設/於此也几在南在席之南也厞隠也於几之北稍隠)
　(暗之處設席也特牲禮佐食/改設此祝改設亦變於吉也)
祝薦席徹入于房祝自執其俎出贊闔牖户
　(徹祝之薦席者贊也入於房則其初/自房來矣闔牖户以鬼神尚幽暗也)
　　　右改設(改設舊説謂之/陽厭附記一章)尸出祝反入門左北面
　　　復位然後宗人詔降(敖君善曰尸出即反則不/復前矣祝於門外迎尸而)
　　　(不送亦終始異也詔降詔主/人降也主人於是乃取杖歟)
主人降賔出主人出門哭止皆復位
　(出出殯宫門也復位謂/復門外未入時之位)
宗人告事畢賔出主人送拜稽顙
　(出出大門也送亦送於大門外送此賔亦稽顙者雜/記云朋友虞祔而退此助虞祭之賔皆親之執友既)
　(送𦵏又助虞祭故/重拜以謝之也)
　　　右事畢(附無尸饗祭及卒哭/柎練祥禫共十四章)無尸則禮及薦饌
　　　皆如初(禮謂享神以前及改設以後之儀節也/薦饌謂神席前俎豆之類如初謂與有)
　　　(尸者/同)既饗祭於苴祝祝卒不綏祭無泰羮湆胾
　　　從獻主人哭出復位祝闔牖户降復位於門西
　　　男女拾踊三(祭於苴謂饗神時佐食取黍稷祭/於苴也祭於苴祝祝卒饗神時事)
　　　(與有尸同也既享神其禮有不同者如下文所/云也綏祭謂佐食授祭也無尸則固無所授矣)
　　　(從獻謂籩及肝燔俎也事尸之禮始於授祭終/於從獻其間太羮湆及胾皆為尸而設今無尸)
　　　(故闕此四事也既無尸無上四事故祝祝卒主/人即哭出復西階東面位而祝遂闔牖户復門)
　　　(西北面位是時婦人亦在堂故更迭而/踊婦人不入於房亦與有尸者異也)如食間
　　　祝升止哭聲三啓户主人入祝從啓牖鄉如初
　　　主人哭出復位(如食間如尸九飯之頃象神既/食畢祝乃升而入蓋将徹也聲)
　　　(三謂三有聲以警覺神欲使神知将啓户也鄉/敖君善謂猶面也鄉如初謂祝在主人之左皆)
　　　(西向也復位/復堂上位也)卒徹佐食降復位宗人詔降如初
　　　(敖君善曰北徹亦改設於西北隅不言之者以/前已蒙如初之文也卒徹乃與佐食俱降佐食)
　　　(於此方云復位則其前蓋在中庭北面歟士之/佐食位在兄弟之列特牲記云佐食於旅齒於)
　　　(兄弟是也宗人詔降如初但/言其與有尸者之節同而已)　士三日而殯三
　　　月而𦵏遂卒哭(遂卒哭者遂於𦵏月卒哭也士/三虞不過五日至六日即行卒)
　　　(哭祭是士之卒哭即在𦵏月也若大夫五虞五/月而卒哭諸侯七虞七月而卒哭天子九虞九)
　　　(月而卒哭則卒哭不在𦵏月矣/  此下四章言卒哭祭之禮)　卒辭曰哀子
　　　某來日某隮祔爾於皇祖某甫尚饗(鄭康成曰/卒辭卒哭)
　　　(之祝辭隮升/也尚庶幾也)女子曰皇祖妣某氏婦曰孫婦於
　　　皇祖姑某氏其他辭一也(賈公彦曰女子謂女/未嫁而死或出歸而)
　　　(死既𦵏祔於祖母也祔女子云來日某祔爾於/皇祖妣某氏尚饗其孫婦云來日某隮祔孫婦)
　　　(於皇祖姑/某氏尚饗)　獻畢未徹乃餞(鄭康成曰卒哭之/祭既三獻也餞送)
　　　(行者之酒尸明旦将始祔於皇祖是以餞送之/敖君善曰餞尸於外者神将適其祖而送之也)
　　　尊兩甒於廟門外之右少南水尊在酒西勺北
　　　枋(鄭康成曰少南以将有事於其北也敖君善/曰是禮主於尸故惟用酒耳用酒而有水尊)
　　　(尊者之禮也水尊/在酒西西上也)洗在尊東南水在洗東篚在
　　　西(篚在洗/之西也)饌籩豆脯四脡有乾肉折俎二尹縮
　　　祭半尹在西塾(饌籩豆主於飲也脡直也乾肉/折俎以牲體乾者折之為俎實)
　　　(也尹正也雖折之亦必使正也二尹云縮則祭/半尹横矣在西塾謂三者饌於外面塾上之南)
　　　(籩豆在俎/之北也)尸出執几從席從尸出門右南面(鄭/康)
　　　(成曰祝亦告利成入尸乃出几席素几葦席也/以几席從謂執事者也南面俟設席也  按他)
　　　(時尸出門則歸而此於門右南面立者蓋執事/以几席從則尸固知有餞尸之禮矣故立焉以)
　　　(俟其設/席也)席設於尊西北東面几在南(几在南在/席之南也)
　　　賔出復位(鄭康成曰将/入臨之位)主人出即位於門東少
　　　南婦人出即位於主人之北皆西面哭不止(主/人)
　　　(位少南者以婦人當位於其北也衆主人之南/在主人其婦人之位則南上也其哭不止者明)
　　　(其皆哭/而出也)尸即席坐惟主人不哭洗廢爵酌獻尸
　　　尸拜受主人拜送哭復位(敖君善曰惟主人不/哭為将行禮也然則)
　　　(亞獻三獻時主婦賔長亦不哭特於此見/之也主人拜送蓋亦北面如室中之儀)薦脯
　　　醢設俎於薦東朐在南尸左執爵取脯擩醢祭
　　　之佐食授嚌尸受振祭嚌反之祭酒卒爵奠於
　　　南方主人及兄弟踊婦人亦如之(朐脯及乾肉/之屈中者也)
　　　(祭亦祭於籩豆之間授祭授乾肉之祭也以其/當嚌故即以嚌名之反之謂反於佐食而佐食)
　　　(反之於俎也南方薦之南也曰廖百子曰凡脯/中者為脡屈者為朐賈公彦  按曲禮云以脯)
　　　(脩置者左朐右末則吉時屈者在左今尸東面/而云朐在南則凶禮屈者在右末頭在左變於)
　　　(吉也敖君善曰卒爵而主人/不拜且奠之而不酢皆畧也)主婦洗足爵亞獻
　　　如主人儀無從踊如初賔長洗繶爵三獻如亞
　　　獻踊如初佐食取俎實於篚(無從謂無從獻者/如燔之類也取俎)
　　　(謂取俎中/之乾肉也)尸謖從者奉篚哭從之祝前哭者皆
　　　從及大門内踊如初尸出門哭者止(敖君善曰/哭者皆從)
　　　(尸者主於餞尸則宜送之亦男先女後不拜者/凡主人於尸無拜送之禮惟大夫賔尸乃拜送)
　　　(之尸賈公彦曰從尸不出大門者猶廟門外無/事  之禮也在廟以廟為限在寢門外以大門)
　　　(為限正祭在廟廟門外無事尸之禮今/餞尸在寢門外則大門外無事尸之禮)賔出主
　　　人送拜稽顙(鄭康成曰送/於大門外)主婦亦拜賔(主婦拜/女賔蓋)
　　　(在大門之内於女賔将/升車之時而拜之也)丈夫説絰帶於廟門外
　　　(鄭康成曰既卒哭當/變麻受之以葛也)入徹主人不與(入徹謂兄/弟大功以)
　　　(下者也主人不與兼丈夫婦人言之也賈公彦/曰平常祭時諸宰君婦廢徹不遲則凶祭丈夫)
　　　(婦人亦在但斬/衰不與徹耳)婦人説首絰不説帶(敖君善曰/婦人指五)
　　　(服之親言既徹乃説絰下丈夫也不説帶則不/以葛易之傳云男子重首婦人重帶蓋婦人質)
　　　(故於其所重者有除無變其三年者至小祥而/除之齊衰期至小功皆終喪而除之檀弓云婦)
　　　(人不葛帶是也其緦麻者此/時亦不説既退則除之焉)無尸則不餞猶出
　　　几席設如初拾踊三哭止告事畢賔出(餞尸夲/為送神)
　　　(故雖無尸猶出几席設如初送神不異也丈夫/婦人亦從几席而出故於既設後為之拾踊其)
　　　(賔出以下之儀/與有尸者同)　将旦而祔則薦(三虞之明日/既行卒哭之)
　　　(祭而餞尸於廟門外矣於其夕也復於寢之室/設薦禮焉而告之以來日旦明當祔於廟也敖)
　　　(君善曰将以來日旦明祔神靈於廟則是夕復/薦於寢而告之薦謂薦脯醢而奠酒也惟主吿)
　　　(神以祔期耳/故其禮畧)　明日以其班祔(鄭康成曰卒哭/之明日也凡祔)
　　　(已復於寢練/而後遷廟)沐浴櫛搔翦(賈公彦曰虞沐浴不/櫛今沐浴櫛彌自飾)
　　　(也/)用専膚為折俎取諸脰膉(専猶厚也肉無骨/曰膚折俎主婦以)
　　　(下俎特牲記云主婦俎觳折佐食俎觳折少牢/云主婦俎臑折蓋吉祭時折體骨以為俎此以)
　　　(専膚為俎取諸脰膉祔未純吉也敖君善曰取/諸脰膉是不分左右皆用之矣此折俎謂尸祝)
　　　(之外凡執事者之俎也阼俎亦存焉有此俎則/有致爵獻賔之禮矣小祥練祭而不旅奠酬於)
　　　(賔賔弗舉然則祔祭其無奠酬之事與折俎不/用體骨者祔未純吉猶以左胖為神俎其右胖)
　　　(之體骨則不敢以為執事者之俎/實蓋避吉祭神俎之所用者也)其他如饋食
　　　(其他謂陳設之位與事神事尸之儀及執事者/也如饋食如特牲饋食之事  徐原一曰特牲)
　　　(饋食是士常祭之禮今祔祭亦用之者蓋卒哭/既為吉祭則祔之為吉祭可知故亦得倣而行)
　　　(之但虞不致爵小祥不旅酬祔則得致/爵而不得旅酬亦自凶而趨吉之漸也)用嗣尸
　　　曰孝子某孝顯相夙興夜處小心畏忌不惰其
　　　身不寧用尹祭嘉薦普淖普薦溲酒適爾皇祖
　　　某甫以隮祔角孫某甫尚饗(嗣繼也即虞卒哭/之尸相繼用之以)
　　　(哀未殺未暇筮尸也及練祥則筮尸矣稱孝者/吉祭也小心畏忌不惰言中心之敬不敢稍怠)
　　　(也其身不寧言敬形於身踧踖而不安也尹祭/脯也鄭康成謂大夫士祭無云脯者今不言牲)
　　　(號而云尹祭記者誤也然則亦當云敢用潔牲/剛鬛歟普薦鉶羹也虞禮一鉶此與特牲同用)
　　　(二鉶適爾皇祖某甫以告祔者隮祔爾孫某甫/以告皇祖欲其祔合故兩告之也  此下四章)
　　　(言祔祭/之事)　男子祔於王父則配女子祔於王母
　　　則不配(鄭康成曰配謂并祭王母不配則不祭/王父也有事於尊者可以及卑有事於)
　　　(卑者不敢援尊配與不配祭饌如一祝辭則異/不言以某妃配某氏耳  按此則上章皇祖某)
　　　(甫以字下疑脱某/妃配某氏五字)　婦祔於祖姑祖姑有三人
　　　則祔於親者(祖姑舅之母也舅有三母或二繼/或一前一繼是祖姑有三人也惟)
　　　(從舅姑所生者/而祔之親親也)　祔杖不升於堂　期而小祥
　　　曰薦此常事(小祥祭名三年之喪十三月而小/祥其祝辭與祔辭同但云薦此常)
　　　(事為異耳言常事者小祥其/祭彌吉漸與常事相同也)又期而大祥曰薦
　　　此祥事(大祥亦祭名三年之喪二十五月而大/祥祥吉也其祭漸與吉祭一也  此下)
　　　(四章言練/祥之祭)　練筮日筮尸視濯皆要絰杖繩屨
　　　有司吿具而后去杖筮日筮尸有司告事畢而
　　　後杖拜送賔(練小祥祭也要絰葛之要絰也小/祥除首絰而要絰及杖未除是時)
　　　(又以卒哭後冠七升布為衰裳謂之功衰以其/與大功七升之衰同也更以八升布為冠以大)
　　　(功繩麻屨易蒯屨将欲祭則預著小祥之服以/臨筮日筮尸視濯三事也有司告具謂執事者)
　　　(告白三事皆辨具也去杖臨事而致敬也告事/畢而後杖拜送賔者筮日與尸皆有賔來向當)
　　　(臨事時去杖今筮事畢乃更執杖/以拜送賔也視濯無賓故不言也)大祥吉服而
　　　筮尸(吉服朝服也不言筮/日視濯者從同也)　小祥之祭主人之
　　　酢也嚌之衆賔兄弟皆啐之大祥主人啐之衆
　　　賔兄弟皆飲之可也(鄭康成曰嚌啐皆嘗也嚌/至齒啐入口孔仲達曰主)
　　　(人之酢嚌之者謂正祭後主人獻賔長賔長酢/主人主人受酢則嚌之也衆賔兄弟則皆啐之)
　　　(者謂衆賔及兄弟祭末受獻之時啐之也士虞/禮主人主婦獻尸受酢之時皆卒爵蓋神惠為)
　　　(重故受尸酢雖虞亦卒爵行禮為/輕故受賔酢雖小祥但嚌之也)　小祥主人
　　　練祭而不旅奠酬於賔賔弗舉大祥舉酬行旅
　　　(小祥之祭著練冠練中衣故謂之練祭不旅者/不旅酬也奠酬於賔賔弗舉謂主人酬賔奠觶)
　　　(於薦北賔取觶奠於薦南弗舉以旅酬也大祥/則可旅酬矣但不得如饋食之無算爵耳  鄭)
　　　(康成曰奠無尸虞不致爵小祥不旅酬大祥無/算爵彌吉也徐原一曰大小祥祭之禮皆如特)
　　　(牲饋食其異者惟小祥/不旅酬大祥無算爵耳)　中月而禫(鄭康成曰/中猶間也)
　　　(禫祭名也與大祥間一月自喪至此凡二十七/月也禫之言澹澹然平安意也  徐原一曰禫)
　　　(祭之禮全用特牲饋食之儀蓋小祥不旅酬大/祥無無算爵禫則既行旅酬又加以無算爵一)
　　　(如特牲禮/行之也)是月也吉祭猶未配(吉祭謂禫祭後/奉主遷於廟乃)
　　　(擇日而祭於廟以安之也猶未配其祝詞猶未/言以某妃配某氏也敖君善曰孝子之母雖先)
　　　(其父而卒此時猶未以之配祭蓋此祭主於安/其父之神靈故不及其母與所謂薦其嵗事者)
　　　(不同/也)
　
　禮經本義卷十四
欽定四庫全書
　禮經本義卷十五
　　　　　　　　　　　　　無錫蔡徳晉撰
　吉禮
　　特牲饋食禮
　　　(此士祭祖禰之禮特牲一豕也士祭用三鼎乃/以特牲名者牲為主也不曰祭而曰饋食者祭)
　　　(以粢盛為重也孝子養親曰饋養昏禮婦饋特/豚以明婦順不曰祭而曰饋食事死如生之義)
　　　(也壬喪遣奠用羊豕是士之祭亦有用少牢者/蓋特牲其常而少牢乃其盛禮也  郝仲輿曰)
　　　(士虞後繼以特牲者自凶趨吉也/特牲後繼以少牢者自殺趨隆也)
不諏日
　(諏謀也諏日謂諏其筮日之日也少牢禮諏日用丁/巳筮旬有一日是也尊者禮詳必先諏日而後筮卑)
　(者禮畧不先諏日/有暇則筮其日也)
及筮日主人冠端𤣥即位于門外西面子姓兄弟如主
人之服立于主人之南西面北上有司羣執事如兄弟
服東面北上
　(冠端𤣥冠與端皆𤣥色也門外廟門外西面立主位/也子姓猶言子孫也有司羣執事公臣私臣之供筮)
　(事者也東面賔位也此時未有/賓故有司羣執事皆如賓位)
席于門中闑西閾外
　(鄭康成曰為/筮人設之也)
筮人取筮于西塾執之東面受命于主人宰自主人之
左(當作/右)贊命命曰孝孫某筮來日某諏此某事適其皇
祖某子尚饗
　(士冠禮筮䇿饌于西塾故筮人就西塾取之執亦抽/上韇兼執之也宰有司之長來日某謂若丁巳之日)
　(也某事即歳事也不言歳事而言某事者于春夏或/言祠事禴事秋冬或言嘗事烝事也適謂主人適其)
　(廟而祭之也皇大也某子祖諡也稱其諡蓋指大夫/之為祖者言也亦假設之辭耳尚饗謂日若吉庶幾)
　(其神饗之也辭敖君善曰不言以某妃配變/于大夫之筮  也若其祝辭則亦當言之)
筮者許諾還即席西面坐卦者在左卒筮寫卦筮者執
以示主人主人受視反之筮者還東面長占卒告于主
人占曰吉
　(卦者寫卦者也在左在筮人之南長占占/卦先長以次及衆也占曰吉告主人之辭)
若不吉則筮逺日如初儀
　(張子曰祭之筮日若再不吉則但諏日而祭更不筮/據禮惟有筮逺日之文不云三筮筮日之禮止有二)
　(筮先筮近日後筮逺日不從則直諏用下/旬逺日蓋亦足以致聽于鬼神之意矣)
宗人告事畢
　(亦如士冠禮徹/筮席乃告也)
　　　右筮日
前期三日之朝筮尸如求日之儀
　(前期三日容宿賓視滌濯也如求/日之儀兼若不吉而改筮者言)
命筮曰孝孫某諏此某事適其皇祖某子筮某之某為
尸尚饗
　(某之某字尸父而名尸也尸必筮無/父者為之字尸父亦所以尊鬼神也)
　　　右筮尸
乃宿尸
　(宿越宿預戒也/蓋在祭前二日)
主人立于尸外門外子姓兄弟立于主人之後北面東
上尸如主人服出門左西面主人避皆東面北上主人
再拜尸答拜
　(主人親宿尸子姓兄弟皆從徃重其禮也北面事神/之禮出門左西面迎賓之禮主人避者將以為尸故)
　(先却避而不敢居賓主之禮也/東面向尸也主人先拜尊尸也)
宗人擯辭如初卒曰筮子為某尸占曰吉敢宿祝許諾
致命尸許諾主人再拜稽首
　(宗人為儐以相禮而致辭于祝如初者如筮尸宰賛/主人命筮之詞卒語未也語未以筮子為某尸占曰)
　(吉敢宿易前筮某之某為尸尚饗餘語並同也祝受/宗人辭許諾遂致主人之命于尸而尸許諾宗人因)
　(受于祝而告主人也拜稽首尊尸也尸既許諾則成/為尸故不答拜  髙紫超曰尸不禮辭者為尸重典)
　(不可以筮吉/而苟易故也)
尸入主人退
　(尸不拜送尸尊也其敖君善曰尸有祖道故不俟主/人之退而先入見  尊亦變于大夫尸也先入而不)
　(揖避君禮也聘禮公與羣臣夕幣乃揖/而先入少牢云主人退賓送揖不拜)
　　　右宿尸
宿賓賓如主人服出門左西面再拜主人東面答再拜
　(賓戚友也宿一人為從獻之賓尸髙紫超曰古人祭/祀必立賓者欲其代主人而娛  賓之來也亦若為)
　(助祭執事之意故主人酳尸而賓長以肝從主人致/爵主婦而後獻于賓以其皆以養尸為主而意不重)
　(于賓故也此賓疑亦是/主人甥舅之戚非外賓)
宗人擯曰某薦歳事吾子将莅之敢宿賓曰某敢不敬
從主人再拜賓答拜
　(歳事每歳時祭之事言吾子將莅之是向者賓既許/之矣然則筮日後亦當有戒賓之儀如士冠禮而經)
　(文不具/見耳)
主人退賓拜送
　　　右宿賓
厥明夕陳鼎于門外北面北上有鼏棜在其南南順實
獸于其上東首牲在其西北首東足
　(厥明宿賓之明日祭前之一日也北上三鼎自北陳/而南也棜形似箱所以載物者南順向南直陳也獸)
　(腊也野禽已殺者兎屬也牲豕/也北首東足未殺束縛之也)
設洗于阼階東南壺禁在東序豆籩鉶在東房南上几
席兩敦在西堂
　(設洗于阼階東南在堂下壺有禁在堂上東序豆籩/鉶虚器未實者在東房几席用以安神而猶未布兩)
　(敦用以盛黍稷而猶未實皆/在西堂謂西夾室之前堂也)
主人及子姓兄弟即位于門東如初賓及衆賓即位于
門西東面北上宗人祝立于賓西北東面南上主人再
拜賓答再拜三拜衆賓衆賓答再拜(敖君善曰衆賓答/一拜言再者字誤)
(也/)
　(門東廟門外之東也如初如筮位也賓及衆賓皆主/人所宿以助祭者宗人及祝立賓西北稍退居賓後)
　(也以南為上宜變于賓也主人于賓再拜賓答亦如/之于衆賓輩共三拜衆賓止答一拜以答者衆也)
主人揖入兄弟從賓及衆賓從即位于堂下如外位
　(鄭康成曰為視濯也賓髙紫超曰視濯省牲之類不/惟主人親之而且使  與衆賓監視之敬之至也)
宗人升自西階視壺濯及豆籩反降東北面告濯具
　(不言敦鉶几席省文也/濯具所濯者己備具也)
賓出主人出皆復外位
　(鄭康成曰/為視牲也)
宗人視牲告充饔正作豕宗人舉獸尾告備舉鼎鼏告
潔
　(充肥也饔正饔人之長作豕謂以策作之使動而視/其聲氣之和也若聲氣不和即是疾病不堪祭祀矣)
　(告備言腊之體完全而無損/缺也  鄭本饔作雍潔作絜)
請期曰羮飪
　(請期請明日祭之早晏羮飪謂以/煮肉熟為節蓋明日質明時也)
告事畢賓出主人拜送
　　　右視濯視牲為期　設洗南北以堂深東西當
　　　東榮水在洗東篚在洗西南順實二爵二觚四
　　　觶一角一散(鄭康成曰二爵者為賓獻爵止主/婦當致也二觚長兄弟酬衆長為)
　　　(加爵二人班同宜接並也四觶一酌奠其三長/兄弟酬賓卒受者與賓弟子兄弟弟子舉觶于)
　　　(其長禮殺事相接也記言貴者獻以爵賤者甗/以散尊者舉觶卑者舉角舊説爵一升觚二升)
　　　(觶三升角四/升散五升)壺棜禁饌于東序南順覆兩壺焉
　　　蓋在南明日卒奠冪用綌即位而徹之加勺(棜/禁)
　　　(承酒尊之器其形似箱者兩壺一盛酒一盛𤣥/酒倒置棜上曰覆以瀝餘水且為其不宜塵也)
　　　(卒奠酌奠于鉶南時/即位尸即席坐時也)
夙興主人服如初立于門外東方南面視側殺
　(側特也特殺/殺一牲也)
主婦視饎㸑于西堂下
　(炊黍稷曰饎宗婦為之㸑竈也在西壁東面廟髙紫/超曰主人視側殺主婦視饎㸑所謂共承宗  内外)
　(之義隂陽/之分然也)
烹于門外東方西面北上羮飪實鼎陳于門外如初
　(烹煮肉于鑊也豕魚腊各一㸑以北為上羮飪肉熟/也實鼎各自其鑊而升于其鼎也如初如前夕之陳)
　(鼎北面北上也鼎髙紫超曰/此時尸俎當隨  而設之)
尊于戸東𤣥酒在西
　(户東室/户之東)
實豆籩鉶陳于房中如初
　(前此豆籩鉶之屬皆虛設至此則以脯醢/和羹果蓏之屬實而設之如初設南上也)
執事之俎陳于階間二列北上
　(執事與祭者皆有俎陳于兩階間分為二列東西相/並自北陳而南也  髙紫超曰此時尸俎之外几有)
　(十三俎主人俎也主婦俎也祝俎也佐食俎也賓俎/也長兄弟俎也宗人俎也衆賓俎也衆兄弟俎也内)
　(賓俎也宗婦俎也公有司俎也私/臣俎也蓋皆得以執事名之者也)
盛兩敦陳于西堂藉用萑几席陳于西堂如初
　(兩敦一盛黍一盛稷祭之所以為/主者也盛之者亦宗婦也萑細葦)
尸盥匜水實于盤中簞巾在門内之右
　(設盥水及巾尸尊不就洗也置巾于簞故曰簞巾門/内之右舊説東為右也凡向内以入為左右向外以)
　(出為左右郝仲輿則云/以西為右未詳孰是)
　　　右烹饎陳設　牲㸑在廟門外東(句/)南魚(句/)腊
　　　㸑在其南皆西面饎㸑在西壁　肵俎心舌皆
　　　去本末午割之實于牲鼎(肵俎尸食俎實以牲/心舌貴之也午割縱)
　　　(横割不/斷也)　籩巾以綌也纁裏棗烝栗擇　鉶芼
　　　用苦若薇皆有滑夏葵冬荁
祝筵几于室中東面
　(此設神几席也室中東面/布于室西南隅之奥也)
主婦纚笄宵衣立于房中南面
　(纚以韜髪笄簪也宵衣/黒色衣詳見士昏禮)
主人及賓兄弟羣執事即位于門外如初宗人告有司
具主人拜賓如初揖入即位如初佐食北面立于中庭
　(郝仲輿曰佐食佐尸食者以衆兄弟為之立于中庭/以俟事也尸將升堂則佐食中庭北面室中當事則)
　(户外負依南面不與衆/有司混處敬神事也)
　　　右筵几即位
主人及祝升祝先入主人從西面于户内
　(祝先入室主人從入西/面向神席立室户内也)
主婦盥于房中薦兩豆葵菹蝸醢醢在北
　(房中東房中也兩豆一菹一醢取自東房/入薦于室醢設席北菹在南南為上也)
宗人遣佐食及執事盥出主人降及賓盥出主人在右
及佐食舉牲鼎賓長在右及執事舉魚腊鼎除鼏宗人
執畢先入當阼階南面鼎西面錯右人抽扄委于鼎北
　(宗人主以禮事遣佐食與執事者盥手出門外助主/人及賓舉鼎宗人亦出主人與賓皆盥手出舉鼎自)
　(外入東為右神事尚右也每鼎二人舉尊者在右主/人賓長皆右畢鄭康成謂狀如又蓋為其似畢星取)
　(名焉主人親舉宗人則執畢導之郝仲輿謂畢笏類/執以指錯鼎者未詳孰是鼎西面錯當阼階之西也)
　(右人主人及二賓也鼎髙紫超曰此主人之祭共鼎/三牲鼎也魚鼎也腊  也所謂士祭以三鼎者也鼎)
　(必主人親舉者敬也大夫則使士舉/之賓代主人娛尸故亦為魚腊鼎)
贊者錯俎加匕乃匕佐食升肵俎鼏之設于阼階西卒
載加匕于鼎
　(錯俎錯之于鼎西加匕加之于俎上肵俎載心舌之/俎傳云肵之為言敬也以主人敬尸而設此俎也心)
　(舌亦飪之鼎内佐食載之于肵俎/卒載謂三鼎之實盡升之于俎也)
主人升入復位俎入設于豆東魚次腊特于俎北
　(復位復戸内西面之位俎入謂俎自阼階而入陳于/室中尸位之前也豕俎先入並葵菹東魚俎次豕東)
　(腊俎獨在魚/北無並曰特)
主婦設兩敦黍稷于俎南西上及兩鉶芼設于豆南南
陳
　(黍在豕南稷在豕東魚南黍在/西為上也兩鉶芼接葵菹而南)
祝洗酌奠奠于鉶南遂命佐食啓㑹佐食啓㑹郤于敦
南出立于户西南面
　(郝仲輿曰祝下堂洗爵升堂酌酒于户東/入室奠于兩鉶南少牢禮啓㑹乃奠之)
主人再拜稽首祝在左卒祝主人再拜稽首
　(郝仲輿曰主人再拜稽首尸未入拜神也祝在左致/辭逹主人之誠卒祝祝畢主人又再拜稽首敬之至)
　(也/)
　　　右設饌饗神　尸俎右肩臂臑肫胳正脊二骨
　　　横脊長脅二骨短脅膚三離肺一􁍬肺三魚十
　　　有五腊如牲骨(尸俎神俎也吉牲尚右故用右/肩肩下為臂臂下為臑肫股骨)
　　　(也胳足骨也特牲無膚俎故以膚附于牲俎離/肺肺割未絶者所謂舉肺也􁍬肺肺以􁍬斷者)
　　　(所謂祭肺也此十一皆豕俎也魚俎用/魚十五尾腊俎如牲骨但無膚與肺耳)　肵俎
　　　載心立舌縮俎(心則立于俎内舌則順俎而/直設之此載肵俎之法也)
　　　棘心匕刻(匕以棘心為之刻康成謂刻為/龍頭也䘮匕用桑吉匕用棘)　佐
　　　食當事則户外南面無事則中庭北面凡祝呼
　　　佐食許諾(呼猶/命也)
祝迎尸于門外主人降立于阼階東
　(髙紫超曰主人降立蓋端拱以候神也/不親迎尸者尸必入廟始全乎尊也)
尸入門左北面盥宗人授巾
　(少牢禮祝先入/門右尸入門左)
尸至于階祝延尸尸升入祝先主人從
　(少牢禮尸升自西階入祝從/主人升自阼階祝先主人從)
　　　右尸入　尸入主人及賓皆避位出亦如之
　　　沃尸盥者一人(句/)奉槃者東面(句/)執匜者西面
　　　淳沃(句/)執巾者在匜北宗人東面取巾振之三
　　　(句/)南面授尸(句/)卒(句/)執巾者受(澆灌曰沃細瀉/曰淳振謂揮振)
　　　(之以致潔也三三振南面授尸尸/北面盥也受受巾以實于篚也)
尸即席坐主人拜妥尸尸答拜執奠祝饗主人拜如初
　(執奠尸取祝所奠鉶南觶執之也祝饗之辭舊説孝/孫某圭為而明薦之饗是也主人拜祈享也如初再)
　(拜稽/首也)
祝命挼(當作授字/之誤也)祭尸左執觶右取菹㨎于醢祭于豆
間
　(敖君善曰祝命佐食授尸祭尸/于是祭薦欲及其授祭之節也)
佐食取黍稷肺祭授尸尸祭之祭酒啐酒告㫖主人拜
尸奠觶答拜祭鉶嘗之告㫖主人拜尸答拜
　(肺祭肺􁍬切以祭者尸告㫖而主人拜拜尸享也神/髙紫超曰尸告㫖者主人肥潔牲酒以享神未知)
　(之果馨其味否故啐酒嘗鉶/告其美以安主人之心也)
祝命邇敦佐食邇黍稷于席上設太羮湇于醢北
　(敖君善曰此湇為尸設乃在左者以其居神/位故變于常禮也虞禮湆在右者䘮祭也)
舉肺脊以授尸尸受振祭嚌之左執之乃食食舉
　(髙紫超曰乃食謂尸飯也/食舉者食所舉之肺脊也)
主人羞肵俎于腊北
　(羞進也肵俎在阼階西主人親取/而進設之于腊俎北敬之至也)
尸三飯告飽祝侑主人拜
　(侑勸也勸之使又食也主人拜亦以勸尸食也勸食/而拜敬之至也  敖君善曰此祭以饋食為名故當)
　(食而尸尢尊雖主/人拜亦不答也)
佐食舉幹尸受振祭嚌之佐食受加于肵俎舉獸幹魚
一亦如之尸實舉于菹豆
　(加于肵俎猶虞祭皆實于篚也獸幹腊幹也實舉于/菹豆者前所舉肺脊尸食之不盡者則以實之于菹)
　(豆也也此/一舉)
佐食羞庶羞四豆設于俎南上有醢
　(四豆鄭康成謂曉炙胾醢南上者以曉炙為上也敖/君善謂少牢禮羞兩胾兩醢此亦當倣之南上者胾)
　(醢相間兩胾各在醢/之南也未詳孰是)
尸又三飯告飽祝侑之如初舉胳及獸魚如初
　(獸謂腊胳/此再舉也)
尸又三飯告飽祝侑之如初舉肩及獸魚如初
　(獸謂腊肩此三舉也肺髙紫超曰按尸自既入之後/始啐酒繼嘗鉶繼食  脊食幹食骼食肩而獸與魚)
　(復佐之而黍稷之飯凡三/者三則尸之厭飫可知也)
佐食盛肵俎俎釋三个
　(佐食取牲魚腊之餘盛于肵俎將以歸尸俎也釋猶/留也每牲之俎但留三个以待改設其餘盡入肵俎)
　(以歸尸也所釋三个鄭康成謂長脊長脅及臑敖君/善謂正脊長脅短脅以少牢禮惟釋脊脅推之疑敖)
　(氏為/是)
舉肺脊加于肵俎反黍稷于其所
　(肺脊在菹豆佐食取而加之于肵俎黍稷邇/于席上今復置之于鉶東以尸食禮已畢也)
　　　右尸食
主人洗角升酌酳尸尸拜受主人拜送尸祭酒啐酒賓
長以肝從尸左執角右取肝㨎于鹽振祭嚌之加于菹
豆
　(酳不用爵而用角下于大夫/也置肝于菹豆吉禮當然也)
卒角祝受尸角曰送爵皇尸卒爵主人拜尸答拜
　(送爵命主人拜送爵也皇尸卒爵言皇尸已卒爵矣/告以送爵之節也尸卒爵而不拜既爵乃俟主人先)
　(拜者尊尸也尸此/以上主人酳  也)
祝酌授尸尸以酢主人主人拜受角尸拜送主人退佐
食授挼祭主人坐左執角受祭祭之祭酒啐酒進聽嘏
　(主人退者進受角而退復位也授祭取黍稷肺祭以/授主人也受楅曰嘏進聽嘏者尸傳神意致福嘏于)
　(主人主人因進于尸/前而聽其嘏辭也)
佐食摶黍授祝祝授尸尸受以菹豆執以親嘏主人主
人左執角再拜稽首受復位詩懐之實于左袂掛于季
指卒角拜尸答拜主人出寫嗇于房祝以籩受
　(摶黍揑黍飯成團也黍貴于稷尸食唯黍故獨摶黍/尸親嘏者愛其子孫之甚也其嘏辭見後少牢饋食)
　(禮但彼祝傳尸嘏此尸親嘏則辭之首當與彼異也/詩鄭康成謂承也郝仲輿謂詩序云詩者志之所之)
　(内則云詩負之言専志也未詳孰是懐藏也掛猶挈/也季指小指也以左手小指挈其左袂恐其黍之瀉)
　(而出也瀉傾也嗇即黍也以籩受所寫黍重/神貺也  此以上尸酢主人而親嘏之也)
　　　右主人酳尸尸酢主人
筵祝南面主人酌獻祝祝拜受角主人拜送設菹醢俎
祝左執角祭豆興取肺坐祭嚌之興加于俎坐祭酒啐
酒以肝從祝左執角右取肝㨎于鹽振祭嚌之加于俎
卒角拜主人答拜受角
　(角即獻尸之角獻尸後即獻祝與佐食者祝接神/佐食接尸主人所尊故先獻之也  此獻祝也)
酌獻佐食佐食北面拜受角主人拜送佐食坐祭卒角
拜主人答拜受角降反于篚升入復位
　(郝仲輿曰角實于篚在堂下既獻反之升入升堂入/室復户内西向之位佐食獨不設俎者以兄弟為之)
　(其薦俎齒于兄弟中于後獻衆/兄弟時并設也  此獻佐食也)
　　　右主人獻祝佐食　祝俎脾脡脊二骨脇二骨
　　　膚一離肺一(脾尾骨也脡直也脡脊/即正脊也脇代脅也)
主婦洗爵于房酌亞獻尸尸拜受主婦北面拜送宗婦
執兩籩户外坐主婦受設于敦南祝贊籩祭尸受祭之
祭酒啐酒兄弟長以燔從尸受振祭嚌之反之羞燔者
受加于肵出尸卒爵祝受爵命送如初
　(變角稱爵更器也北面拜送變于主人之西面也宗/婦同宗之婦來助祭者春官職有内宗外宗皆是也)
　(兩籩棗栗也執之跪于户外而不入室主婦受之入/設于黍稷南祝贊尸以籩之棗栗祭于豆間兄弟長)
　(以燔從謂兄弟之長者以燔肉實于俎從主婦薦尸/也反之反于俎也羞燔者受加于肵謂兄弟長受所)
　(反之燔加之于肵俎上也出執虚俎出反門外西塾/也祝命送命主婦拜送爵如前主人酳尸之儀也)
　(髙紫超曰士虞禮主婦獻尸賓以燔從此則以/兄弟長者吉禮男女有别不便于賓黨故也)
酢如主人儀主婦適房南面佐食挼祭主婦左執爵右
撫祭祭酒啐酒入卒爵如主人儀
　(酢如主人儀謂尸酢主婦亦祝酌授尸尸授主婦拜/受尸拜送皆與酢主人儀同也主婦不祭于室適東)
　(房南面雖祭而男女内外之位不相䙝雜也佐食授/祭置黍肺于席主婦以手撫之不振祭也遂祭酒啐)
　(之反入室北面卒飲如主人儀謂卒爵拜尸答拜也/卒爵必于室者承神之貺當面卒之拜受拜既禮貴)
　(有終/故也)
　　　右主婦亞獻尸尸酢主婦
獻祝籩燔從如初儀
　(獻祝主婦受尸酢卒爵更洗于房而后酌以獻祝也/以燔從者兄弟之衆也初儀即主人獻祝之儀籩與)
　(豆燔與肝雖/異其祭一也)
及佐食如初卒以爵入于房
　(敖君善曰及謂獻及之也初者亦主人獻佐食之儀/少牢禮主婦獻祝及佐食皆西面于主人之北答拜)
　(之/)
　　　右主婦獻祝佐食
賓三獻如初燔從如初爵止
　(此賓三獻尸也如初拜受拜送如前二獻之儀也執/事者以燔從賓獻亦如前二獻之儀爵止者賓所獻)
　(爵尸奠之而不舉蓋三獻禮成欲主人以下皆受/舉爵之禮而後神恵均于室中是以奠而待之也)
　　　右賓長三獻尸
席于户内主婦洗爵酌致爵于主人主人拜受爵主婦
拜送爵
　(席于戸内為主人設席于所主之位西面也獻酒而/云致爵者酒係已物不可言獻唯體神意而以爵致)
　(之也婦髙紫超曰未獻賓而主人主婦親相致爵者/蓋夫  和而後家道成主人主婦親相致爵則皇尸)
　(其樂之矣即中庸妻子合而父母順之義然而主婦/先致爵于主人者婦人以夫為天尢宜敬禮也蓋如)
　(臣上夀于/君之意)
宗婦贊豆如初主婦受設兩豆兩籩俎入設主人左執
爵祭薦宗人贊祭奠爵興取肺坐絶祭嚌之興加于俎
坐捝手祭酒啐酒
　(郝仲輿曰宗婦贊豆亦于户外坐豆籩皆宗婦贊/主婦受以設設俎則宗人也肺離未絶祭則絶之)
肝從左執爵取肝㨎于鹽坐振祭嚌之宗人受加于俎
燔亦如之興席末坐卒爵拜主婦答拜受爵
　(郝仲輿曰主人主婦一爵肝燔兩從與尸/祝同者體神意重祭主也席未坐避尊也)
酌酢(句/)左執爵拜主人答拜坐祭立飲卒爵拜主人答
拜主婦出反于房
　(酌酢者主人避尸不敢酢主婦主婦逹其意因承主/人爵酌以自酢也其後主人自酢倣此酢不易爵者)
　(禮婦人承男子/後多不易爵也)
　　　右主婦致爵于主人自酢　阼俎臂正脊二骨
　　　横脊長脅二骨短脅膚一離肺一(阼俎主人豕/俎臂正脊二)
　　　(骨者臂骨一正脊骨一也/短脅不言骨一骨可知也)
主人降洗酌致爵于主婦席于房中南面主婦拜受爵
主人西面答拜宗婦薦豆俎從獻皆如主人
　(降洗降而洗爵酌升而酌酒也席于房中獻主婦不/于室也南面向堂也豆亦兩豆兩籩從獻肝燔也)
主人更爵酌酢卒爵降實爵于篚入復位
　(男子不承婦人爵故雖自酢/猶更之酌酢酌以自酢也)
　　　右主人致爵于主婦自酢　主婦俎觳折其餘
　　　如阼俎(鄭康成曰觳後足折分後右足/以為佐食俎餘謂脊脅膚肺)
三獻作止爵尸卒爵酢
　(三獻指賓而言也初賓三獻尸爵止及主人主婦致/爵畢賓乃請尸飲所止之爵作起也尸卒飲遂酢賓)
　(賓因獻祝佐食也皇鄭康成曰舊/説賓入户北面曰  尸請舉爵)
酌獻祝及佐食洗爵酌致于主人主婦燔從皆如初更
爵酢于主人卒復位
　(華霞峰曰此獻祝佐食及酌主人主婦者三獻之長/賓也凡獻尸之後即有獻祝佐食之禮上文賓三獻)
　(因尸止爵不舉故未得即行獻禮待尸舉爵而後獻/也既獻祝佐食又洗爵致主人主婦必洗爵者以異)
　(事而新之也燔從無肝也餘皆如前儀更爵不承主/婦爵也酢于主人賓自酢也致爵于主人主婦乃惟)
　(酢于主人者為禮主于尊者/也復位復堂下東面之位)
　　　右尸酢賓賓獻祝佐食致爵主人主婦自酢
主人降阼階西面拜賓如初
　(拜賓為將獻之也如初如視濯時主人再/拜賓答再拜三拜衆賓衆賓答一拜也)
洗賓辭洗卒洗揖讓升酌西階上獻賓賓北面拜受爵
主人在右答拜薦脯醢設折俎賓左執爵祭豆奠爵興
取肺坐絶祭嚌之興加于俎坐捝手祭酒卒爵拜主人
答拜受爵
　(西階上獻賓主人就賓也主人在右北面者以東為/右也折俎折牲體以實俎敖君善曰自賓以下其設)
　(薦俎者皆以/私人為之)
酌酢奠爵拜賓答拜主人坐祭卒爵拜賓答拜
　(鄭康成曰主人酌自酢者賓不/敢敞主人而主人達其意也)
揖執祭以降西面奠于其位位如初薦俎從設
　(位堂下之位也郝仲輿曰酢畢賓揖主人自執所祭/肺下堂西面奠于其位仍東面立如初其西階上所)
　(薦豆俎皆從設于位禮/此上三節獻賓長之)
衆賓升拜受爵坐祭立飲薦俎設于其位徧主人備答
拜焉
　(升升西階也坐祭立飲禮殺也薦俎即堂下本位設/之徧謂皆有薦俎也備答拜者衆賓拜受爵主人悉)
　(答之也之此節/獻衆賓  禮)
降實爵于篚
　(郝仲輿曰獻畢主/人下堂實爵于篚)
　　　右主人獻賓及衆賓　賓骼宗人折其餘如佐
　　　食俎(賓之豕俎以骼左胳也宗人以折一體而/分折節解者也其餘脊脅膚肺與佐食同)
　　　(也/)衆賓及公有司皆殽烝膚一離肺一(殽雜也/烝升也)
　　　(豕正體不足故雜/膚體以升于俎也)　宗人獻與旅齒于衆賓(獻/與)
　　　(旅酬宗人皆在衆/賓之列以齒相序)公有司門西北面東上獻次
　　　衆賓升受降飲(公有司公家有司門西賓位也/東上以右為上也其獻次于衆)
　　　(賓皆賓屬也升堂/而受爵降而飲)
尊兩壺于阼階東加勺南柄西方亦如之
　(設兩尊于阼階之東加勺尊上柄向南便執也西方/西階之西也將行旅酬酬禮䙝用酒多故不敢用堂)
　(上戸東神尊而别尊于堂下也東西方皆兩壺者主/黨酌其西以酬賓賓黨酌其東以酬主人便故也)
主人洗觶酌于西方之尊西階前北面酬賓賓在左主
人奠觶拜賓答拜主人坐祭卒觶拜賓答拜
　(此主人酌而自飲以導賓飲也/敖君善曰此賓主之拜皆北面)
主人洗觶賓辭主人對卒洗酌西面賓北面拜主人奠
觶于薦北賓坐取觶還東面拜主人答拜賓奠觶于薦
南揖復位
　(主人對如少牢禮主人奠爵于篚而對也主人酌西/面向賓也不授而奠酬之正禮也薦北薦左也既奠)
　(則復位北面拜文不具耳賓西面跪取觶興還而東/面拜主人北面答拜薦南薦右也敖君善曰此奠觶)
　(于庭皆將舉者也而或在薦左或在薦右蓋各從其/便而不拘奠者于左將舉于右之義復位主人復阼)
　(階下西/面位也)
　　　右主人酬賓長
主人洗爵獻長兄弟于阼階上如賓儀
　(郝仲輿曰長兄弟兄弟之長者酬賓而后獻兄弟獻/禮成于酬成賓禮而后及其私也獻于阼階上者酌)
　(堂上之尊獻禮重于酬也如賓儀兄弟/亦執祭以降奠于其位薦俎從設同也)
洗獻衆兄弟如衆賓儀
　(郝仲輿曰衆兄弟分卑如衆賓儀拜受坐祭立飲薦俎/設于其位徧同也佐食在衆兄弟中薦俎亦設于此時)
　　　右主人獻長兄弟衆兄弟　佐食俎觳折脊脅
　　　膚一離肺一(佐食于旅齒于兄弟故佐食/薦俎亦與獻兄弟同時設)　長
　　　兄弟折其餘如佐食俎　衆兄弟私臣皆觳脀
　　　膚一離肺一　私臣門東北面西上獻次兄弟
　　　升受降飲(私臣私家任用之臣門東臣位也西/上以左為上也其獻次于兄弟皆主)
　　　(屬也亦升堂/受爵而降飲)
洗獻内兄弟于房中如獻衆兄弟之儀主人西面答拜
　(内兄弟女賓及宗婦也獻于房中亦如衆兄弟拜受/坐祭立飲設薦俎于其位而徧也少牢禮賓主受送)
　(之拜皆南面統于堂也徧髙紫超曰皇尸之意/欲其内外之間恵無不  故内兄弟皆獻之)
更爵酢卒爵降實爵于篚入復位
　(爵徧主人乃更爵自酢蓋内/兄弟多主人惟為酢一爵也)
　　　右主人獻内兄弟自酢　尊兩壺于房中西墉
　　　下南上(此為主婦與内賓宗婦旅/而設也南上統于堂也)内賓立于其
　　　北東面南上宗婦北堂東面北上(内賓女賓姑/姊妹之屬宗)
　　　(婦族人之婦北堂房之北也房無北壁故其後/半亦得稱北堂宗婦宜統于主婦主婦南面故)
　　　(宗婦以/北為上)内賓宗婦皆殽脀膚一離肺一
長兄弟洗觚為加爵如初儀不及供食洗致如初無從
　(洗觚更器也加爵加尸爵也大夫士三獻而禮成多/則為加也如初儀如正獻時尸拜受主賓拜送與自)
　(酢同也不及佐食及祝而止也佐食本兄弟莗尚未/獻尸故爵不及洗致洗爵致于主人主婦也亦如賓)
　(初致爵之儀但無肝燔從異也未髙紫超曰主人及/賓雖己獻尸而長兄弟及衆賓  嘗致爵以是為恝)
　(故復為加爵以厭飫之然必長兄弟先為加爵而後/及衆賓者猶主人為初獻而賓為三獻之意蓋子弟)
　(欲養其尸急/于他姓故也)
　　　右長兄弟為加爵
衆賓長為加爵如初爵止
　(衆賓之中長者一人舉爵于尸如賓三獻之儀爵止/者尸受衆賓長所獻之爵奠之而不舉蓋三獻外又)
　(受加爵必賓及兄弟行旅酬之禮而/後神惠均于在庭故奠而待之也)
　　　右衆賓長為加爵
嗣舉奠(句/)盥入北面再拜稽首
　(嗣主人之嫡長子將為父後者也奠即祝酌莫于鉶/南之觶自尸入祭啐祭奠而未舉至是令嗣子舉而)
　(飲之重嫡嗣故特為此禮若無嫡嗣則已盥入盥手/于洗乃入室也  郝仲輿曰嗣子舉奠先自飲酌尸)
　(尸啐而奠之蓋酬尸也/故其後即繼以旅酬)
尸執奠(句/)進受(句/)復位祭酒啐酒
　(尸執奠者執奠觶以授嗣子也進受者嗣子/進于尸前而受觶也復位復其北面之位)
尸舉肝(句/)舉奠左執觶(句/)再拜稽首進受肝復位坐食
肝卒觶拜尸備答拜焉
　(肝即向之加于菹豆者尸舉之以授嗣子也舉奠指/嗣子而言髙紫超謂名嗣為舉奠猶名賓為三獻是)
　(也備答拜者每拜答之重繼體也以髙紫超曰嗣有/傳重之責宗祧之任係焉尸執奠  飲之舉肝以食)
　(之愛其子孫/之無已也)
舉奠洗酌入尸拜受舉奠答拜尸祭酒啐酒奠之舉奠出
復位
　(郝仲輿曰嗣子卒飲洗觶更酌酒入室尸拜受嗣子/拜送尸祭啐之奠之嗣子出復位與子姓共立于堂)
　(下東主人之後也受髙紫超曰嗣孫敬愛其祖故亦/洗酌獻之而尸拜  者以其為世嫡冢子故敬之而)
　(特為之呼酒/以享其意也)
　　　右嗣舉奠　嗣舉奠佐食設豆鹽(鄭康成曰/肝宜鹽也)
兄弟弟子洗酌于東方之尊阼階前北面舉觶于長兄
弟如主人酬賓儀
　(如主人酬賓儀謂洗酌拜坐祭卒觶更洗酌奠觶長/兄弟取觶奠于薦右同也  此兄弟之弟子各舉觶)
　(于其父兄也髙紫超曰兄弟弟子各舉觶于其長則/一家敦睦肅敬之心可想而宜為皇尸之所樂矣)
宗人告祭脀乃羞
　(所告者衆賓衆兄弟内兄弟也肉在俎曰脀獻時設/薦俎各于其位而未及祭至是宗人告使皆祭也乃)
　(羞進庶羞也禮庶羞不踰牲則此羞當即/以豕肉為之自尸以下至内賓皆有羞也)
賓坐取觶阼階前北面酬長兄弟長兄弟在右賓奠觶
拜長兄弟答拜賓立卒觶酌于其尊東面立長兄弟拜
受觶賓北面答拜揖復位
　(郝仲輿曰賓坐取觶即前受主人酬觶奠于薦南者/至是舉以酬長兄弟賓酬兄弟就東階下北面兄弟)
　(在右以兄弟亦有主人之誼賓常居西也酌于其尊/于東尊也堂下東尊本為兄弟設賓東面向長兄弟)
　(也復位賓酬畢復西階下東/向之位  此賓酬長兄弟也)
長兄弟西階前北面衆賓長自左受旅如初長兄弟卒
觶酌于其尊西面立受旅者拜受長兄弟北面答拜揖
復位
　(長兄弟復就西階前酬衆賓之長其儀如賓酬長兄/弟謂奠觶拜受旅者答拜也酌于其尊于西尊也堂)
　(下西尊本為賓設西面立向賓也復位長兄弟酬/畢復阼階下西向之位  此長兄弟酬衆賓也)
衆賓及衆兄弟交錯以徧皆如初儀
　(衆賓又酬衆兄弟衆兄弟又酬衆賓衆賓與衆兄弟/其數既多又皆交錯相酬以遍則同異姓之間歡情)
　(浹洽而無間矣長此衆賓與衆兄弟互相酬以徧也/髙紫超曰長賓  兄弟衆賓衆兄弟交錯徧酬雍睦)
　(而有禮皆皇尸之所樂也故于祭畢而備行之至/此則神之恵無不徧而主人之情亦無不洽矣)
為加爵者作止爵如長兄弟之儀
　(為加爵者衆賓長也衆賓長為加爵時尸以未行旅/酬真而未飲今既旅及衆賓與兄弟尸可飲矣故為)
　(加爵者作起其初止之爵請尸飲如長兄弟加爵之/儀尸卒爵拜答拜自酢復位同也  此尸飲衆賓長)
　(之加/爵也)
長兄弟酬賓如賓酬兄弟之儀以徧卒受者實觶于篚
　(如宵酬兄弟之儀謂奠觶受觶拜答拜復位等儀同/也徧謂賓亦東階前酬衆兄弟復位衆兄弟及衆賓)
　(亦交錯以徧也與此長兄弟酬賓賓酬/衆兄弟衆兄弟  衆賓互相酬以徧也)
　　　右兄弟弟子舉觶于其長乃旅酬　佐食于旅
　　　齒于兄弟(佐食以兄弟輩為之故/旅酬則與兄弟相齒)　主婦及内
　　　賓宗婦亦旅西面(鄭康成曰西面者異于獻也/男子獻于堂上旅于堂下婦)
　　　(人獻于南面旅于西面内賓象衆賓/宗婦象兄弟其節與其儀依男子也)
賓弟子及兄弟弟子洗各酌于其尊(句/)中庭北面西上
舉觶于其長奠觶拜長皆答拜舉觶者祭卒觶拜長皆
答拜
　(賓弟子與兄弟弟子洗爵酬其長此無算爵之始也/各酌于其尊賓弟子酌西尊兄弟弟子酌東尊也中)
　(庭北面者其長各在東西階前其弟子各向之也皆/西上上賓也  鄭康成曰弟子舉觶于其長所以序)
　(長幼教孝弟/拜亦皆北面)
舉觶者洗各酌于其尊復初位長皆拜舉觶者皆奠觶
于薦右長皆執以興舉觶者皆復位答拜長皆奠觶于
其所皆揖其弟子弟子皆復其位
　(敖君善曰薦右賓之薦南兄弟之薦北也奠于此者/因其所改奠之處也縁長者意不欲勞其復遷之也)
　(執以興亦象受之其所薦/右也揖揖之使復其位)
爵皆無算
　(賓取觶酬兄弟之黨長兄弟取觶酬賓之黨唯其所/賜交錯以徧無復多寡限量之數也  敖君善曰其)
　(儀之與旅酬異/者惟不拜耳)
　　　右賓弟子兄弟弟子各舉觶于其長遂無算爵
利洗散獻于尸酢
　(利即佐食也更名利者利之言養也佐食左右尸飲/食能養尸者也禮將終告利成故利終獻以成禮也)
　(獻用散更器也酢利自酢也事郝仲輿曰佐食為役/室中有事不得與衆同加爵  畢乃獻尸亦加爵也)
　(正獻三主人主婦賓也加獻三長兄弟衆賓長佐食/也獻為正加為從嗣子舉奠為酬不在從獻之數)
及祝如初儀降實散于篚
　(及祝者惟獻祝不致爵主人主婦也如初儀如長兄/弟衆賓長加爵之儀其拜受拜送自酢同也  華霞)
　(峰曰凡獻尸/之後必獻祝)
　　　右佐食獻尸及祝
主人出立于戸外西面祝東面告利成(郝仲輿曰西面/坊本作西南誤)
　(告利成告孝/子養禮終也)
尸謖祝前主人降
　(祝入而尸起也詳見士虞禮降降堂下也尸髙紫超/曰尸謖而主人不拜送者主人固不忍于  去也但)
　(尸自翛然而興耳如楚詞/所謂颷逺舉兮雲中者也)
祝反及主人入復位命佐食徹尸俎俎出于廟門徹庶
羞設于西序下
　(祝反送尸反也徹尸俎出廟門以歸尸也徹庶羞設/于西序下鄭康成云庶羞主為尸非神饌為將餕故)
　(去之也徹之于西序下者亦將以燕飲也自尸祝至/于兄弟之庶羞宗子以與庶人燕飲于堂内賓宗婦)
　(之庶羞主婦以燕飲于房中庸所謂燕毛詩楚茨所/謂燕私也  賈洺州曰楚茨鼓鐘送尸下云備言燕)
　(私鄭注祭祀畢歸賓客之俎同姓則/留與之燕所以尊賓客親骨肉也)
　　　右尸出　賓從尸(句/)俎出廟門乃反位(鄭康成/曰賓從)
　　　(尸送尸也助祭者終其事也俎尸俎也/復入反位者宜與主人為禮乃去之也)　尸卒
　　　食而祭饎爂饔爂(郝仲輿曰尸卒食則爂事畢/執爂者祭爂以報也饎爂以)
　　　(炊黍稷饔爂以烹牲魚腊鄭康成曰舊説宗婦/祭饎爂烹者祭饔爂用黍肉而已無籩豆俎)
筵對席佐食分簋鉶
　(筵對席布對餕之席也簋即敦也分簋中黍稷與鉶/中和羹為二餕分之也  敖君善曰筵對席設對席)
　(于饌東也此于神席亦為少/北其名義與昏禮之對席同)
宗人遣舉奠及長兄弟盥立于西階下東面北上祝命
甞食餕者舉奠許諾升入東面長兄弟對之皆坐佐食
授舉各一膚
　(北上嗣子位在長兄弟之上尊繼體也命甞食猶言/命餕者甞食也升入升堂入室也嗣子東面升尸席)
　(也長兄弟對之升對席也以膚為舉亦欲其每食則/啗之也  餕鄭本作纂而注云古文𧃊皆作餕今從)
　(古/文)
主人西面再拜祝曰餕有以也兩餕奠舉于俎許諾皆
答拜若是者三皆取舉(句/)祭食(句/)祭舉(句/)乃食(句/)祭鉶
(句/)食舉
　(郝仲輿曰餕有以以先澤享此教嗣子兄弟思先也/饎者置所舉膚于俎應且拜許諾應聲主人三祝二)
　(餕三諾三答拜乃舉以祭祭食祭飯也次祭舉祭肉/也乃食食飯也後祭鉶羮乃食舉祭皆畢而後食肉)
　(也孫髙紫超曰餕有以也以先祖有徳而享此祭故/子  得䝉其福而餕之是當念其祖徳而不忘也)
卒食主人降洗爵宰贊一爵主人升酌酳上餕上餕拜
受爵主人答拜酳下餕亦如之
　(郝仲輿曰主人降洗爵宰以一爵助酳二/餕用二爵也上餕即嗣子下餕即長兄弟)
主人拜祝曰酳有與也如初儀兩餕執爵拜祭酒卒爵
拜主人答拜兩餕皆降實爵于篚
　(郝仲輿曰酳有與與兄弟共飲親親之意也如初亦/三祝也  髙紫超曰與謂有所施及于人言當相教)
　(相與以尊先/祖之徳也)
上餕洗爵升酌酢主人主人拜受爵上餕即位坐答拜
主人坐祭卒爵拜上餕答拜受爵降實于篚主人出立
于户外西面
　(上餕升酢主人重嗣子也此祭禮之末一爵主人拜/而受之善終者如始之義也嗣子既授爵于主人復)
　(戸内北面之位跪而答拜受主人/虚爵實于篚主人出餕禮畢也)
　　　右餕
祝命徹阼俎豆籩設于東序下
　(祝命命佐食也阼俎主人之/俎設于東序下亦將燕也)
祝執其俎以出東面于戸西
　(其俎祝俎也祝自執以出室不敢煩他人也/立戸外之西俟告利成乃執俎以出廟門也)
宗婦徹祝豆籩入于房徹主婦薦俎
　(敖君善曰此所徹者皆/置于房故宗婦為之)
佐食徹尸薦俎敦設于西北隅几在南厞用筵納一尊
佐食闔牖戸降
　(佐食徹尸薦俎及敦改設于西北隅筵亦席也納于/室中北墉下以其為酌神之酒故亦改設而未即徹)
　(也不納𤣥酒之尊者以其初不用于神也之敖君善/曰凡祭奠之禮其徹尊者之盛饌必改設  乃去之)
　(此既餕矣復改設而未徹/去者重其為神之餘食也)
　　　右徹俎改設
祝吿利成降出
　(郝仲輿曰時主人立室戸外西面祝立/戸外東面祝向主人告利成遂降出)
主人降即位宗人告事畢
　(即位即堂下/東方之位)
賓出主人送于門外再拜
　(拜送于廟門外少牢禮送/賓出婦人乃徹室中之饌)
佐食徹阼俎堂下俎畢出
　(阼俎在室東序既改設乃徹之堂下俎賓及兄弟以/下之俎畢出各以歸也鄭康成曰兄弟及衆賓自徹)
　(而出唯賓俎有司/徹歸之尊賓也)
　　　右禮畢
　
　
　
　
　
　
　
　
　
　
　
　
　
　禮經本義卷十五
欽定四庫全書
　禮經本義卷十六
　　　　　　　　　　　　　無錫蔡徳晉撰
　吉禮
　　少牢饋食禮
　　　(此大夫祭其祖禰之禮羊豕曰少牢士祭用特/豚而此用羊豕者大夫位髙禄厚故享其祖考)
　　　(者禮亦加豐也又聘及公食大夫禮皆太牢以/持卿大夫而禮記云大夫之祭以索牛是大夫)
　　　(之祭有用太牢者蓋少牢其常而太牢乃其盛/禮也  郝仲輿曰牢本養牲之所豕亦云牢詩)
　　　(曰執豕于牢何獨牛羊稱牢乎羊小于牛曰少/豕獨用曰特少則稱牲多則稱牢所由然耳)
日用丁巳筮旬有一日
　(日指筮日之日也丁巳丁日巳日也禮内事用柔日/廟祭内事也乙丁己辛癸皆柔日此舉丁巳二日以)
　(為例也旬有一日指祭日也筮日之日為前月下旬/丁巳日所筮祭日乃来月上旬丁巳日是筮十有一)
　(日也必十一日者容散齊七日致齊三日也為鄭康/成曰必丁巳者取其今名自丁寧自改變皆  謹敬)
筮于廟門之外主人朝服西面于門東史朝服左執筮
右抽上韇兼與筮執之東面受命于主人主人曰孝孫
某來日丁亥用薦歳事于皇祖伯某以某妃配某氏尚
饗
　(丁有六日惟言亥者舉末一日以為例也皇大也不/稱考而稱祖者大夫三廟舉尊者言之也伯行次也)
　(舉伯以例仲叔季也某妃舉其妻之謚號配合食也/某氏著其妻之族姓也  郝仲輿曰來日丁亥則筮)
　(之日丁丑也必用亥者/亥為天倉受福祿也)
史曰諾西面于門西抽下韇左執筮右兼執韇以擊筮
遂述命曰假爾泰筮有常孝孫某來日丁亥用薦歳事
于皇祖伯某以某妃配某氏尚饗乃釋韇立筮卦者在
左坐卦以木卒筮乃書卦于木示主人乃退占
　(史西面神道尚右也下韇韇底也擊扣也初右手抽/上韇出䇿今左手執䇿右手抽下韇兼執葢以扣䇿)
　(將問吉凶故叩之以動其神遂述主人之命以告之/也特牲不述命此述命禮盛也假借也泰者尊上之)
　(稱有常言其吉凶常可憑信也釋韇奠韇于地也立/筮不坐蓍策長也禮天子蓍九尺諸侯七尺大夫五)
　(尺士三尺士策短可坐筮大夫筮長須立也卦者史/之屬也在左坐坐于史之南也寫卦必須坐上木畫)
　(地者也下木板也示主人者六爻備書于板史受以/示主人也退占退于西方東面之位而三人共占之)
　(也者敖君善曰大夫廟門外之位其有司之西方東/面  唯此蓋筮者有事于神故不為大夫而變禮也)
吉則史韇筮史兼執筮與卦以告于主人占曰從乃官
戒宗人命滌宰命為酒乃退
　(官戒謂主人戒衆官而衆官又各戒其屬也滌濯祭/器埽除宗廟皆是也為酒天官酒正所謂事酒有事)
　(新造/者也)
若不吉則及逺日又筮日如初
　(逺日對筮之日而言即所筮旬有一日之日/蓋後丁若後已也至此日乂筮旬有一日也)
　　　右筮日
宿(句/)前宿一日(句/)宿戒尸
　(敖君善曰宿謂宿賓以下也是亦官宿之大夫于助/祭之賓為踰等故不親宿也宿戒尸者凡可為尸者)
　(皆宿戒之為將筮也此宿戒蓋亦使/人為之尸未筮則未成其為尊也)
明日朝筮尸如筮日之禮命曰孝孫某來日丁亥用薦
歳事于皇祖伯某以某妃配某氏以某之某為尸尚饗
筮卦占如初
　(明日朝祭前一日之早晨也祭前一日筮尸與特牲/前期三日異者鄭康成謂大夫避諸侯禮也郝仲輿)
　(謂禮文多錯舉一日至三/日皆可筮也未詳孰是)
吉則乃遂宿尸祝擯主人再拜稽首祝告曰孝孫某來
日丁亥用薦歳事于皇祖伯某以某妃配某氏敢宿尸
拜許諾主人又再拜稽首主人退尸送揖不拜
　(筮吉遂宿尸重尸也主人拜而后祝致辭故尸答拜/而后許諾主人又再拜者見其不必答已尊之也尸)
　(送揖而不拜/者尸尊故也)
若不吉則遂改筮尸
　(敖君善曰既改筮矣所筮者若又不吉則/直以其次者為尸不復筮與筮日之意同)
　　　右筮尸宿尸
既宿尸反為期于廟門之外
　(為期與諸執事定祭早晏之期也士/無為期之禮位彌尊者告戒宜嚴也)
主人門東南面宗人朝服北面曰請祭期主人曰比于
子宗人曰旦明行事主人曰諾乃退
　(比猶隨也子指宗人宗人掌禮事知行禮/早晏之節故主人聽之也旦明平明也)
　　　右為期
明日主人朝服即位于廟門之外東方南面宰宗人西
面北上
　(宿尸之明日即祭日也即/位于廟門外親殺牲也)
牲北首東上司馬刲羊司士擊豕宗人告備乃退
　(司馬司士皆公有司刲擊皆殺/也告備告既殺也乃退謂主人)
　　　右視殺
饔人摡鼎匕俎于饔爨饔爨在門東南北上廩人摡甑
甗匕與敦于廩爨廩爨在饔爨之北
　(饔人掌割烹者摡猶拭也既滌而復拭之也鼎匕俎/皆牲器故饔人摡之于饔爨之上廩人掌炊黍稷者)
　(甑所以炊甗所以盛米匕所以出飯敦所以盛飯此/四者皆黍稷之器故廩人摡之于廩爨之上  賈洺)
　(州曰考工記陶人職云甗實二鬴厚半/寸脣寸甑實二鬴厚半寸脣寸七穿)
司宫摡豆籩勺爵觚觶几洗篚于東堂下勺爵觚觶實
于篚卒摡饌豆籩與篚于房中放于西方設洗于阼階
東南當東榮
　(司宫掌陳設此器者故俱摡之勺爵觚觶實于/篚隨摡隨實之也放置也西方房内之西也)
　　　右摡器
羮定饔人陳鼎五三鼎在羊鑊之西二鼎在豕鑊之西
　(郝仲輿曰陳鼎五羊豕魚腊膚也魚腊從羊為三鼎/皆在羊鑊西膚從桼為二鼎皆在豕鑊西鑊大釡以)
　(煑肉陳鼎就/鑊以便升也)
司馬升羊右胖髀不升肩臂臑膊骼正脊一脡脊一横
脊一短脅一正脅一代脅一皆二骨以並腸三胃三舉
肺一祭肺三實于一鼎司士升豕右胖髀不升肩臂臑
膊胳正脊一脡脊一横脊一短脅一正脇一代脅一皆二骨以
並舉肺一祭肺三實于一鼎饔人倫膚九實于一鼎司
士又升魚腊魚十有五而鼎腊一純而鼎腊用麋卒脀
皆設扄鼏乃舉陳鼎于廟門之外東方北面北上
　(升升于鼎也神俎牲肉必由鑊升鼎鼎入載俎餘俎/牲肉即自鑊載俎而已右胖右半體也髀不升以近)
　(竅賤也臂肩臑皆股骨腸三胃三者少牢之俎五腸/胃不得别俎故但附于其牲而其數則貶而止于三)
　(猶特牲無膚俎而以膚三附于豕俎之意也豕無腸/胃君子不食圂腴也倫擇也體全曰純謂左右胖合)
　(而升之也不言髀不/升可知也脀猶升也)
司宫尊兩甒于房户之間同棜皆有冪甒有𤣥酒
　(棜棜禁也甒無蓋故設尊即/加冪也有𤣥酒一酒一水也)
司宫設罍水于洗東有枓設篚于洗西南肆
　(枓匜屬所以沃水者設篚以盛觶也于敖君善/曰凡沃洗及盥于洗者皆用枓經特  此見之)
改饌豆籩于房中南面如饋之設實豆籩之實
　(郝仲輿曰司宫始摡豆籩陳于房内西今將實改設/于房内南面如特牲饋食之豆籩在東房先陳之後)
　(實之/也)
小祝設槃匜與簞巾于西階東
　(設槃匜簞巾以/待尸入盥也)
　　　右實鼎饌器
主人朝服即位于阼階東西面
　(主人既視殺而退至是乃出/立于阼階東之位為將祭也)
司宫筵于奥祝設几于筵上右之
　(筵于奥布神席也設几席上所/以安神右之者神道尚右也)
　　　右即位筵几
主人出迎鼎除鼏士盥舉鼏主人先入
　(出迎鼎迎于廟門外也士有司也主人先入導之也/髙紫超曰士祭則親舉鼎大夫雖使人舉而必親自)
　(導之敬/之至也)
司宫取二勺于篚洗之兼執以升乃啓二尊之蓋冪奠
于棜上加二勺于二尊覆之南柄
　(二尊兩甒也蓋冪蓋尊之冪也覆之勺/加尊上覆向下也南柄柄向南便執也)
鼎序入饔正執一匕以從饔府執四匕以從司士合執
二俎以從司士贊者二人皆合執二俎以相從入
　(郝仲輿曰饔正饔人之長饔府饔正之屬司士賛者/助司士執俎者也二人皆合執二俎并司士執為六)
　(俎多一肵俎也相助也從入從司士入俎從匕/匕從鼎鼎自門外入東階下主人親視載也)
陳鼎于東方當序南于洗西皆西面北上膚為下匕皆
加于鼎東柄俎皆設于鼎西西肆肵俎在羊俎之北亦
西肆
　(郝仲與曰陳鼎當堂東墻下設洗之西南鼎皆西面/自北直陳而南以羊豕魚腊膚為序俎居鼎西肵俎)
　(居五鼎北/皆西肆)
宗人遣賓就主人皆盥于洗長匕
　(所遣之賓即二佐食三司士也就主人于東階下立/于主人之南西面既乃序盥復位乃序進匕也長匕)
　(謂長賓/先匕)
佐食上利升牢心舌載于肵俎心皆安下切上午割勿
沒(句/)其載于肵俎末在上舌皆切本末亦午割勿沒其
載于肵横之皆如初為之于㸑也佐食遷肵俎于阼階
西西縮乃反
　(佐食二人其長者為上利牢即羊豕也安下切上去/本末也安猶平也割下平使立也午割一縱一横割)
　(之勿没者割之不絶也舌皆切上下本末欲其整也/特牲記云舌縮俎而此言横之者敖君善謂于俎為)
　(縮于載者為横郝仲輿謂舌順俎横陳故謂横其在/縮為縮二説俱通要之非有異也心舌無特鼎皆烹)
　(于饔㸑之鑊中羊豕各自其鑊升于各鼎今亦自各/鼎載于肵俎故曰如初佐食獨遷肵俎于阼階下之)
　(西者肵俎尊不與衆俎同處也西縮猶西肆也乃反/反阼東載衆俎也  敖君善曰肵俎亦有執之以載)
　(者載者蓋南面以羊俎在其南也既載/則執俎者以錯于故處而佐食遷之)
佐食二人上利升羊載右胖髀不升肩臂臑膊胳正脊
一脡脊一横脊一短脅一正脅一代脅一皆二骨以並
腸三胃三長皆及俎拒(句/)舉肺一長終肺祭肺三皆切
肩臂臑膊胳在兩端脊脅肺(句/)肩在上(句/)下利升豕其
載如羊無腸胃(句/)體(句/)其載于俎皆進下
　(升鼎時髀已不升此又重言之者明此所載為尸俎/非謂鼎中尚有髀也俎足間横木曰距肩臂臑在上)
　(端膊胳在下端脊脅肺在中央不言腸胃者在脅肺/之間可知也肩在上貴前也進下每骨以末向神位)
　(也生鄭康成曰進下變于/食  也鄉飲酒禮進腠)
司士三人升魚腊膚魚用鮒十有五而俎縮載右首進
腴腊一純而俎亦進下肩在上膚九而俎亦横載革順
　(鮒鯽魚也其性相附故名鮒縮載順俎直載也右首/據載者視之而言也進腴每魚以腹向神位也亦横)
　(載者如體之横陳于俎也革皮也順者相順比次而/作行列以載也  鄭康成曰右首進腴亦變于食生)
　(也敖君善曰魚以腴為下鬐為上士喪奠用食生禮/其魚則左首進鬐又喪奠魚九而為三列此其列亦)
　(三而每列/用五歟)
　　　右陳鼎匕載俎
卒脀祝盥于洗升自西階主人盥升自阼階祝先入南
面主人從(句/)戸内西面
　(卒脀升俎畢/也入入室也)
主婦被錫衣侈袂薦自東房韭菹醓醢坐奠于筵前主
婦贊者一人亦被錫衣侈袂執葵菹蠃醢以授主婦主
婦不興遂受陪設于東韭菹在南葵菹在北主婦興入
于房
　(被首飾編髪為之即詩所謂被之僮僮者也錫賜也/錫衣猶言命服也侈袂大袖也主婦賛者即特牲禮)
　(所謂宗婦也蓋亦以命婦為之故亦被錫衣侈袂若/無命服而以士祭為賛者則亦纚笄宵衣而已陪設)
　(謂繼設之賈洺州曰韭菹在南醓醢在北葵菹在北/蠃醢在南是其䋫也  髙紫超曰此言主婦親設四)
　(豆/也)
佐食上利執羊俎下利執豕俎司士三人執魚腊膚俎
序升自西階相(句/)從入設俎羊在豆東豕亞其北魚在
羊東腊在豕東特膚當俎北端
　(豆東醓醢之東也膚次腊獨居北末故曰/特  髙紫超曰此言設五俎于尸席也)
主婦自東房執一金敦黍有蓋坐設于羊俎之南婦贊
者執敦稷以授主婦主婦興受坐設于魚俎南又興受
贊者敦黍坐設于稷南又興受贊者敦稷坐設于黍南
敦皆南首主婦興入于房
　(金敦以金飾之也四敦皆然婦賛者即主婦賛者也/以授主婦立授之也故主婦興受婦賛者惟一人其)
　(後二敦另有賛婦者執之立于户外婦賛者逐一受/之以授主婦敦南首者敦形似獸而首向南也  髙)
　(紫超曰此言主/婦親設四敦也)
祝酌奠遂命佐食啓㑹佐食啓㑹蓋二以重設于敦南
　(酌奠酌酒為神奠之也敖君善謂奠之于韭菹之南/而東當所設㑹之西此文省也云㑹復云蓋明㑹之)
　(為蓋也重設兩兩相重而設之也之髙紫超曰諸侯/廟中有鬱鬯以灌地降神大夫無  止酌酒奠神而)
　(神若來享之故/祝遂出迎尸也)
主人西面祝在左主人再拜稽首(句/)祝祝曰孝孫某敢
用柔毛剛鬣嘉薦普淖用薦歳事于皇祖伯某以某妃
配某氏尚饗主人又再拜稽首
　(柔毛羊也餘觧見士虞禮也/髙紫超曰此言祝祝降神)
　　　右設饌饗神
祝出迎尸于廟門之外主人降立于阼階東西面祝先
入門右尸入門左
　(鄭康成曰祝先入門右/避尸盥也既則後尸)
宗人奉槃東面于庭南一宗人奉匜水西面于槃東一
宗人奉簞巾南面于槃北乃沃(句/)尸盥于槃上卒盥坐
奠簞取巾興振之三以授尸坐取簞興以授尸巾
　(郝仲輿曰坐奠簞/者奉巾之宗人也)
祝延尸尸升自西階入祝從主人升自阼階祝先入主
人從
　(鄭康成曰祝從從其升/而入也祝入亦南面)
　　　右尸入
尸升筵祝主人西面立于戸内祝在左祝主人皆拜安
尸尸不言尸答拜遂坐祝反南面
　(祝在左當為主人致妥尸之辭也尸不言/者象神之恭黙也祝反南面妥尸事畢也)
尸取韭菹徧㨎于三豆祭于豆間上佐食取黍稷于四
敦下佐食取牢一切肺于俎以授上佐食上佐食兼與
黍以授尸尸受同祭于豆祭
　(牢一切肺羊豕各一也豆祭即所/㨎韭菹之祭謂同祭之于其處)
上佐食舉尸牢肺正脊以授尸上佐食爾上敦黍于筵
上右之
　(重言上佐食者授舉之後尸有事也上敦黍當羊俎/之南者也右之者黍在尸右則尸以右手取之便也)
主人羞肵俎升自阼階置于膚北
　(置亦横設之也設髙紫超/曰此言主人親  肵俎也)
上佐食羞兩鉶取一羊鉶于房中坐設于韭菹之南下
佐食又取一豕鉶于房中以從上佐食受坐設于羊鉶
之南皆芼皆有柶尸扱以柶祭羊鉶遂以祭豕鉶甞羊
鉶
　(兩鉶一羊一豕也皆芼皆和以菜也/  髙紫超曰此言羞羊鉶豕鉶也)
食舉三飯上佐食舉尸牢幹尸受振祭嚌之佐食受加
于肵上佐食羞胾兩瓦豆有醢亦用瓦豆設于薦豆之
北
　(胾與醢各兩豆設于葵菹蠃醢之北以其加也列鄭/康成曰四豆亦䋫羊胾在西列之南豕胾在東  之)
　(北/)
尸又食食胾上佐食舉尸一魚尸受振祭嚌之佐食受
加于肵横之
　(敖君善曰横之象其在魚俎也此亦于俎為縮于人/為横然則佐食于加物于肵俎之時其亦西而歟)
又食上佐食舉尸腊肩尸受振祭嚌之上佐食受加于
肵
　(骨體以骨為尊腊但一/舉故即用其尊體也)
又食上佐食舉尸牢骼如初
　(如初如/舉幹也)
又食尸告飽祝西面于主人之南獨侑不拜侑曰皇尸
未實侑
　(侑尸之禮尸皆不拜此以祝獨侑或當拜故特/明之實猶飽也  鄭康成曰祝既侑復反南面)
尸又食上佐食舉尸牢肩尸受振祭嚌之佐食受加于
肵
　(敖君善曰三舉骨體始于幹終于肩亦自卑而尊也/此禮或三飯而舉或一飯二飯而舉又别其魚腊各)
　(自為舉數皆/與士異也)
尸不飯告飽祝西面于主人之南主人不言拜侑
　(祝西面于主人之南當為主人致侑辭于尸也主人/不言以祝既為之辭也  鄭康成曰祝言而不拜主)
　(人不言而拜/親疎之宜也)
尸又三飯上佐食受尸牢肺正脊加于肵
　(鄭康成曰為祝一飯為主人三飯尊卑之差也凡十/一飯士九飯  郝仲輿曰祭鉶甞鉶以下皆右手為)
　(之左手執肺脊至十一/飯畢然後以授佐食也)
　　　右尸食
主人降洗爵升北面酌酒乃酳尸尸拜受主人拜送尸
祭酒啐酒賓長羞牢肝用俎縮執俎肝亦縮進末鹽在
右尸左執爵右兼取肝㨎于俎鹽振祭嚌之加于菹豆
卒爵主人拜祝受尸爵尸答拜
　(進末以末向尸使執末㨎鹽也兼取肝/兼取羊豕二肝也  此主人酳尸也)
祝酌授尸尸酢主人主人拜受爵尸答拜主人西面奠
爵又拜上佐食取四敦黍稷下佐食取牢一切肺以授
上佐食上佐食以綏(作/授)祭主人左執爵右受佐食坐祭
之又祭酒不興遂啐酒
　(尸答拜而主人奠爵又拜不敢當尸之/答也右受佐食右手受祭于佐食也)
祝與二佐食皆出盥于洗入二佐食各取黍于一敦上
佐食兼受摶之以授尸尸執以命祝卒命祝(句/)祝受以
東(句/)北面于戸西以嘏于主人曰皇尸命工祝承致多
福無疆于女孝孫來女孝孫使女受禄于天宜稼于田
眉夀萬年勿替引之
　(出盥于洗者將執所嘏之物故致潔以敬其事也各/取黍于一敦者上佐食取上敦之黍下佐食取下敦)
　(之黍也命祝命以嘏辭也祝受以東尸在室西隅祝/席前受尸命遂東就主人户内之位以致嘏也工官)
　(也承傳也來呼而進之使受黍也宜稼于田禄自田/出也勿替引之欲其子子孫孫世世不廢其禮而引)
　(長之/也)
主人坐奠爵興再拜稽首興受黍坐振祭嚌之詩懐之
實于左袂掛于季指執爵以興坐卒爵執爵以興坐奠
爵拜尸答拜執爵以興出宰夫以籩受嗇黍主人甞之
納諸内
　(既嚌之復甞之重之/之至也内謂籩中)
　　　右主人酳尸尸酢主人
主人獻祝設席南面祝拜于席上坐受主人西面答拜
薦兩豆菹醢佐食設俎牢髀横脊一短脅一腸一胃一
膚三魚一横之腊兩髀屬于尻祝取菹㨎于醢祭于豆
間祝祭俎祭酒啐酒肝牢從祝取肝㨎于鹽振祭嚌之
不興加于俎卒爵興
　(薦兩豆者宰夫也菹醢韭菹醓醢也俎用髀右髀也/牢用右髀腊兩髀不殊皆取尸俎之不用者禮殺于)
　(神也尻尾骨屬連也祭俎取膚以祭也亦/振祭嚌之既則反之于俎不言者文省耳)
主人酌獻上佐食上佐食戸内牖東北面拜坐受爵主
人西面答拜佐食祭酒卒爵拜坐授爵興俎設于兩階
之間其俎折一膚主人又獻下佐食亦如之其脀亦設
于階間西上亦折一膚
　(郝仲輿曰佐食室中受爵而不設俎俎在堂下兩階/之間特牲記云佐食無事則中庭北面俎即設于其)
　(所也折一膚豕肉一片折分也肉/在俎曰脀西上上佐食在西也)
　　　右主人獻祝佐食
有司贊者取爵于篚以升授主婦贊者于房戸婦贊者
受以授主婦主婦洗于房中出酌入戸西面拜獻尸尸
拜受主婦主人之北西面拜送爵尸祭酒卒爵主婦拜
祝受尸爵尸答拜
　(篚下篚也主婦亞獻用下篚之爵婦人不可取爵于/庭故有司為取之特牲禮主婦拜送尸爵則北面此)
　(西面者鄭康成謂避人君夫人也之髙紫超曰主婦/從主人而西面拜爵者婦人從夫  義也不于主人)
　(之南而于主人之北者北則主婦近内主人近外所/謂女正位乎内男正位乎外者也士禮亞獻之時主)
　(婦有設兩籩及兄弟長以燔從之禮/此不設者以後當有儐尸之禮故也)
易爵洗酌授尸主婦拜受爵尸答拜上佐食綏(作/授)祭主
婦西面于主人之北受祭之其綏(作/授)祭如主人之禮不
嘏卒爵拜尸答拜
　(易爵祝更取爵洗酌男女不同爵也其授祭如主人/禮二佐食取四敦黍稷一切肺同也不嘏統于主人)
　(也/)
主婦以爵出贊者受易爵于篚以授主婦于房中
　(賛者有司賛者也復易爵于下/篚以授主婦將獻祝佐食也)
　　　右主婦亞獻尸尸酢主婦
主婦洗酌獻祝祝拜坐受爵主婦答拜于主人之北卒
爵不興坐授主婦主婦受酌獻上佐食于戸内佐食北
面拜坐受爵主婦西面答拜祭酒卒爵坐授主婦主婦
獻下佐食亦如之主婦受爵以入于房
　(鄭康成曰爵/奠于内篚)
　　　右主婦獻祝佐食
賓長洗爵獻于尸尸拜受爵賓户西北面拜送爵尸祭
酒卒爵賓拜祝受尸爵尸答拜祝酌授尸賓拜受爵尸
拜送爵賓坐奠爵遂拜執爵以興坐祭遂飲卒爵執爵
以興坐奠爵拜尸答拜
　(郝仲輿曰有儐/尸故獻禮從簡)
　　　右賓長三獻尸尸酢賓長
賓酌獻祝祝拜坐受爵賓北面答拜祝祭酒啐酒奠爵
于其筵前
　(不卒爵故啐而奠之筵剈席南也之髙紫超曰賓獻/祝者以祝與尸為勸侑故推敬尸  意以敬祝也以)
　(將告利成而尸謖故祝奠爵不飲/郝仲輿曰不獻佐食將與賓餕也)
　　　右賓長獻祝
主人出立于阼階上西面祝出立于西階上東面祝告
曰利成祝入尸謖主人降立于阼階東西面祝先尸從
遂出于廟門祝反復位于室中主人亦入于室復位祝
命佐食徹肵俎降設于堂下阼階南
　(郝仲輿曰尸出于廟門外俟儐也徹肵俎不出廟門/將燅以儐尸也  敖君善曰尸出廟門祝宜告以主)
　(人將有事則尸于門外次中俟之/如士冠禮請醴賓賓就次是也)
　　　右尸出
司宫設對席乃四人餕上佐食盥升下佐食對之賓長
二人備
　(佐食二人為正餕又以賓長二人備四人餕蓋佐食/與尸周旋乆而闕一獻神恵宜首及賓長助獻因得)
　(伴食也餕郝仲輿曰賓獻獨不及佐食以佐/食得正  也賓長不得正餕以賓將為侑也)
司士進一敦黍于上佐食又進一敦黍于下佐食皆右
之于席上資黍于羊俎兩端(句/)兩下是餕
　(郝仲輿曰席右為上左為下東席向西以北為右西/席向東以南為右上佐食居西席之右進一敦黍于)
　(前下佐食居東席之右亦進一敦黍于前故曰皆右/之于席上資黍以敦中黍分資兩賓羊俎即四人所)
　(餕之俎一賓在上佐食北一賓在下佐食南坐于羊/俎兩端居二佐食之左故謂之兩下分黍于俎兩端)
　(使二賓餕明/無専敦也)
司士乃徧舉(句/)餕者皆祭黍祭舉主人西面三拜餕者
餕者奠舉于俎皆答拜皆反取舉
　(徧舉徧授四人舉也尸舉肺下尸當舉膚特牲禮佐/食授舉各一膚此亦當然也主人三拜餕者旅拜之)
　(也皆答拜/答一拜也)
司士進一鉶于上餕又進一鉶于次餕又進二豆湆于
兩下乃皆食食舉
　(所進二鉶上餕羊次餕豕/也二豆湆亦羊豕各一也)
卒食主人洗一爵升酌以授上餕贊者洗三爵酌主人
受于戸内以授次餕若是以徧皆不拜受爵主人西面
三拜餕者餕者奠爵皆答拜皆祭酒卒爵奠爵皆拜主
人答一拜
　(賛者亦宰夫也每于將酌乃洗爵曰洗三爵總言之/也若是謂酌受授也徧徧及兩下也皆不拜受爵者)
　(大夫餕者多重勞主人一一答之也答一拜者卒爵/禮輕可以畧也特牲二人餕其禮亦然凡大夫士答)
　(卒爵者皆一拜此以人多/或疑旅之故特明之耳)
餕者三人興出上餕止主人受上餕爵酌以酢于戸内
西面坐奠爵拜上餕答拜祭酒啐酒上餕親嘏曰主人
受祭之福胡夀保建家室主人興坐奠爵拜執爵以興
坐卒爵拜上餕答拜上餕興出主人送乃退
　(上餕止獨留不出當酢主人也受上餕爵酌酢者上/餕居尸位不出户親酌故主人自酌以酢也胡夀猶)
　(遐齡也保言守也建創立也祝其享遐齡之福而退/大保守創建其家業也出出戸也送送之于戸外)
　(退立于/賓位也)
　　　右餕
有司徹埽堂
　(徹徹室中之饌及祝佐食之俎/也埽堂為將儐尸以致潔也)
司宫攝酒乃燅尸俎(燅音/尋)
　(攝猶整也因前正祭之酒尊而添益整新/之也燅温也尸俎乆置而寒故温之也)
卒燅乃升羊豕魚三鼎無腊與膚乃設扄鼏陳鼎于門
外如初
　(無腊與膚禮殺也附敖君善曰無腊與膚鼎者賓尸/之禮膚不専俎而  于豕俎故是時亦不可以専鼎)
　(而惟附于尸鼎也然鼎數宜竒故并/去腊鼎而為三焉蓋腊賤可畧之也)
　　　右新儐尸之禮(儐尸即繹祭也天子諸侯祭禮/其文浩繁故明日祭于祊而繹)
　　　(若大夫即于祭日行儐尸之禮儐者賓也既以/祖宗之禮事之于廟復以賓禮燕之于寢也)
乃議侑于賓以異姓
　(議謀擇其人也侑所以輔助尸者將以賓禮娛其尸/故復以異姓之賓為侑而陪之蓋若賓之有介也議)
　(既定宗人/遂戒之也)
宗人戒侑
　(主人曰命某為侑宗人傳/主人辭戒曰請子為侑)
侑出俟于廟門之外
　(鄭康成曰俟于次/當與尸更入也)
　　　右立侑
司宫筵于戸西南面又筵于西序東面
　(鄭康成曰筵于戸西為尸席/也又筵于西序為侑席也)
尸與侑北面于廟門之外西上
　(尸在廟門外不敢以尊禮自居故與侑同北面西上/尸在西也  按賓禮當在門西東面北上今皆北面)
　(者尊大夫若不/敢為賓客也)
主人出迎尸宗人擯主人拜尸答拜主人又拜侑侑答
拜
　(髙紫超曰正祭時主人不迎尸以尸在廟門外疑于/子弟故也今已拜妥奠獻之且又以之為賓故主人)
　(出迎之也迎之而使宗人擯待賓之禮/也其拜與答皆再拜其位蓋東西也)
主人揖先入門右尸入門左侑從亦左揖乃讓主人先
升自阼階尸侑升自西階西楹西北面東上主人東楹
東北面拜至尸答拜主人又拜侑侑答拜
　(主人先入導行也入門右趨東階也入門左趨西階/也揖乃讓亦三揖至于階乃三讓也  郝仲與曰自)
　(主人出迎及拜至皆用/賓禮所以為儐尸也)
　　　右迎尸侑
乃舉司馬舉羊鼎司士舉豕鼎舉魚鼎以入陳鼎如初
　(舉舉鼎也舉者不盥禮殺也司馬二人司士四人舉/三鼎每鼎二人也如初如其東方當序西面北上也)
饔正執一匕以從饔府執二匕以從司士合執二俎以
從司士贊者亦合執二俎以從匕皆加于鼎東柄二俎
設于羊鼎西西縮二俎皆設于二鼎西亦西縮饔人合
執二俎陳于羊俎西並皆西縮覆二疏匕于其上皆縮
俎西柄
　(一匕羊匕也二匕豕魚匕也司士與賛者共執四俎/乃尸侑主人主婦之羊俎也設之亦北上其載之亦)
　(先北而後南此皆羊俎其二乃在豕魚鼎西者但欲/使鼎前皆有俎耳不嫌所載者異也西縮横設之也)
　(四羊俎設于鼎西自北而南為一列饔人又執二俎/設于其西另為一列並者南北並列也其南俎以羞)
　(羊匕湇羊肉湇羊燔其北俎以羞豕匕湇豕肉湇豕/脀豕燔及湇魚葢羊陽類豕魚隂類故二俎不相通)
　(也前四羊俎為正俎皆奠于席上後二俎為益送之/俎則既羞之後即以其實併于羊俎而執虛俎以降)
　(焉疏匕疏刻文飾之匕所以盛湇者用二羊一豕魚/一也縮俎順俎横覆其上而柄在西也  按六俎之)
　(用康成之注不易郝仲/輿等從而紛更之謬甚)
　　　右陳鼎設俎
主人降受宰几尸侑降主人辭尸對
　(敖君善曰為尸受人故尸/從降侑亦降者從尸也)
宰授几主人受二手横執几揖尸主人升尸侑升復位
　(几自東壁來此授受蓋在阼階之/東也復位復阼階賓階上之位)
主人西面左手執几縮之以右袂推拂几三二手横執
几進授尸于筵前尸進二手受于手間
　(推推手推拂向外拂去塵也郝仲輿曰拂几則直順/便也授几則横對便也主人二手横執几執外亷也)
　(尸二手受受内亷也主人二手執几兩端尸/併二手執几中間授者極慎受者極恭也)
主人退尸還(音/旋)几縮之右手執外亷北面奠于筵上左
之南縮不坐
　(還几縮之者受時横設二手俱執内亷至是乃旋轉/直設左手仍執内亷而移右手以執外亷也左之者)
　(奠几于筵之東别于神也神几尚/右賓几則尚左也不坐立奠几也)
主人東楹東北面拜尸復位尸與侑皆北面答拜
　(主人拜送几尸答拜/侑亦從尸而拜也)
　　　右授尸几
主人降洗尸侑降尸辭洗主人對卒洗揖主人升尸侑
升尸西楹西北面拜洗主人東楹東北面奠爵答拜降
盥尸侑降主人辭尸對卒盥主人揖升尸侑升主人坐
取爵酌獻尸尸北面拜受爵主人東楹東北面拜送爵
　(卒洗揖亦主人揖尸也酒此獻/尸之儀畧如鄉飲酒如  禮)
主婦自東房薦韭菹醢坐奠于筵前菹在西方婦贊者
執昌菹醢以授主婦主婦不興受陪設于南昌在東方
興取籩于房䵄蕡坐設于豆西當外列䵄在東方婦贊
者執白黒以授主婦主婦不興受設于初籩之南白在
西方興退
　(韭菹醢謂韭菹及醓醢昌菹醢謂昌本及麋臡臡亦/醢也此四豆也韭菹在西則醓醢在東矣昌本在東)
　(則麋臡在西矣䵄炒麥蕡炒麻子白炒稻米黑炒黍/米此四籩也䵄蕡在豆西列于外中空二列避二鉶)
　(也䵄在東方則蕡在西也初籩即䵄蕡也白在西方/當蕡之南則黒在東方當䵄之南也退退入房也)
　(此主婦薦尸豆籩也郝仲輿曰正祭先薦/後獻儐尸先獻後薦祭主食儐主酒也)
乃升司馬匕羊亦司馬載載右體肩臂肫胳臑正脊一
脡脊一横脊一短脅一正脅一代脅一腸一胃一祭肺
一載于一俎
　(升升牲體于俎也此十四物載于一俎即司士所設/羊鼎西之第一俎乃尸之羊俎也  敖君善曰臑後)
　(于胳者以其折也折之則不為全體而在全體之下/矣臑必折者貶于神俎且欲以所折者為肉湇俎也)
　(其脊脅皆一骨及腸/胃各一者義亦如之)
羊肉湇臑折正脊一正脅一腸一胃一嚌肺一載于南
俎
　(羊肉湇羊肉連汁者以其重燅故肉有汁也臑折以/羊俎之臑而折分之也此六物載于南俎即饔人所)
　(設在南之俎也載鄭康成曰此以下/十一俎俟時而  于此厯數之耳)
司士匕豕亦司士載亦右體肩臂肫胳臑正脊一脡脊
一横脊一短脅一正脅一代脅一膚五嚌肺一載于一
俎
　(此豕脀也共十七物載于一俎即饔人所設在北之/俎也  此上三俎皆尸俎也唯羊俎設于尸席南北)
　(二俎則更送載物以進而隨時升降者也故尸俎更/有羊匕湇羊燔亦載于南俎又有豕肉湇豕匕湇豕)
　(燔及湇魚皆/載于北俎也)
侑俎羊左肩左肫正脊一脅一腸一胃一切肺一載于
一俎
　(此侑之羊俎也侑無羊肉湆故羊俎得用二體前體/以肩後體以肫尊之也右體皆在尸俎故此皆用左)
　(焉降于尸也七物載于一俎即/司士所設羊鼎西之第二俎也)
侑俎豕左肩折正脊一脅一膚三切肺一載于一俎
　(豕左肩折不用全體為羊俎已用二故于此殺之/也此七物載于一俎與尸之豕俎同用北俎也)
阼俎羊肺一祭肺一載于一俎
　(此主人之羊俎也無骨體逺下尸也以肺代之肺/尊也二肺載于一俎即司士所設豕鼎西之俎也)
羊肉湇臂一脊一脅一腸一胃一嚌肺一載于一俎豕
脀臂一脊一脅一膚三嚌肺一載于一俎
　(臂左臂也主人之正俎太貶故加俎宜用尊體脊脅/之屬不嫌與尸同也豕脀體數乃放羊肉湇者亦以)
　(羊俎太簡故也羊肉湇之俎與尸俎同/用南俎豕脀之俎與尸俎同用北俎也)
主婦俎羊左臑脊一脅一腸一胃一膚一嚌羊肺一載
于一俎
　(此主婦之羊俎也主婦無豕脀故以膚附于羊俎/中也七物載于一俎即司士所設魚鼎西之俎也)
司士匕魚亦司士載尸俎五魚横載之侑主人皆一魚
亦横載之皆加膴祭于其上
　(此尸及侑主人湇魚之俎也横載之謂五魚皆横陳/于俎也膴大臠也刳魚時割其腹以為大臠可用祭)
　(也此三湇魚俎亦與豕俎同用北俎者也之此上九/節通言載俎之法因升尸之羊俎而并及  共十有)
　(二俎尸之羊俎一也羊肉湇二也豕脀三也侑之羊/俎四也豕俎五也主人羊俎六也羊肉湇七也豕脀)
　(八也主婦羊俎九也尸侑主人之魚俎十二也然唯/四羊俎為正俎其餘八俎唯以饔人所設二俎益送)
　(徃還而已其實止六俎也豕楊信齊曰按主人獻尸/羞羊俎及主婦獻尸始羞  脀俎及賓作三獻之爵)
　(始羞湇魚俎今並述于主人獻尸之時者以載俎事/同一類故以類相從庶使易見也不唯此也主人獻)
　(侑羞侑羊俎主婦獻侑奠尸脀又尸酢主人羞阼羊/俎主婦致爵于主人始羞尸脀又尸酢主婦始羞主)
　(婦羊俎今並述于主人獻尸/之時者亦欲以類相從也)
卒升賓長設羊俎于豆南賓降尸升筵自西方坐左執
爵右取韭菹㨎于三豆祭于豆間尸取䵄蕡宰夫贊者
取白黒以授尸尸受兼祭于豆祭
　(卒升謂已載尸羊俎也賓長上賓也以尸羊俎設于/主婦所薦四豆之南賓長親設羊俎尊尸之正俎也)
　(尸升筵自西方者自西楹西而升戸西南面之筵/也  此賓長設羊俎而尸祭韭菹䵄蕡白黒也)
饔人授次賓疏匕與俎受于鼎西左手執俎左亷縮之
郤右手執匕柄縮于俎上以東面受于羊鼎之西司馬
在羊鼎之東二手執挑匕柄以挹湆注于疏匕若是者
三尸興左執爵右取肺坐祭之祭酒興左執爵次賓縮
執匕俎以升若是以授尸尸郤手受匕柄坐祭嚌之興
覆手以授賓賓亦覆手以受縮匕于俎上以降尸席末
坐啐酒興坐奠爵拜告㫖執爵以興主人北面于東楹
東答拜
　(疏匕盛湇器挹匕挹湇器俎即南俎所以受疏匕者/也以此授次賓者蓋將挹湇注之而使進之于尸也)
　(受于鼎西就鼎取湇也若是者三三挹三注俎載以/進也肺羊祭肺也縮執匕俎以升以羊湇進也若是)
　(以授尸謂以疏匕與俎授尸如前儀不變也尸卻右/手仰執匕柄左手猶執爵坐而瀉湇于地乃嘗羊湇)
　(覆手向下以匕授賓賓受虚匕及俎以降也此次賓/羞羊匕湆而尸祭肺祭酒祭湇嚌湇啐酒  敖君善)
　(曰陳俎時俎西縮疏匕縮俎西柄而此左手執左亷/卻右手執匕柄以受湇是身當俎下端也然則凡縮)
　(執俎者皆當其下端矣左手執俎左亷乃縮之是授/受時皆横執俎也縮執俎以受于鼎西者惟此與豕)
　(匕湇耳二手執挑匕柄敬其事不游手也挹注且如/是則匕牲體者可知郝仲輿曰凡加俎不設于堂則)
　(直執之蓋儐尸惟羊俎為正奠于堂上其羊肉湇羊/匕湇豕脀湇魚俎皆以其實併載于羊俎而以虚匕)
　(俎降不與羊/俎同設也)
司馬羞羊肉湇縮執俎尸坐奠爵興取肺坐絶祭嚌之
興反加于俎司馬縮奠俎于羊湇(衍/字)俎南乃載于羊俎
卒載俎縮執俎以降尸坐執爵以興
　(郝仲輿曰既進羊匕湇復進羊肉湇者匕湇清汁肉/湇有肉用匕同也尸既奠爵祭肺嚌之反肺于羊俎)
　(司馬乃以羊肉湇俎升奠于羊俎南取羊肉湇併載/于羊俎畢縮執虚俎以降  此司馬羞羊肉湇而尸)
　(祭肺嚌/肺也)
次賓羞羊燔縮執俎縮一燔于俎上鹽在右尸左執爵
受燔㨎于鹽坐振祭嚌之興加于羊俎賓縮執俎以降
尸降筵北面于西楹西坐卒爵執爵以興坐奠爵拜執
爵以興主人北面于東楹東答拜主人受爵尸升筵立
于筵末
　(羊燔炙羊肉也之此次賓羞/羊燔尸祭燔嚌  遂卒爵也)
　　　右主人獻尸(賈洺州曰此節從獻有五事主婦/設籩豆一也賓長設俎二也次賓)
　　　(羞羊匕湇三也次賓羞羊肉/湇四也次賓羞羊燔五也)
主人酌獻侑侑西楹西北面拜受爵主人在其右北面答拜
　(郝仲輿曰酌獻侑不洗爵者承獻尸爵無酢也/爵自尊來卑無洗自卑適尊雖獻間無酢亦洗)
主婦薦韭菹醢坐奠于筵前醯在南方婦贊者執二籩
䵄蕡以授主婦主婦不興受之奠䵄于醢南蕡在䵄東
主婦入于房
　(醢在南方則韭在北也蕡在䵄東謂屈而東也北此/主婦薦豆籩于侑也敖君善曰醢在南方是豆  上)
　(也豆北上者以席南上也主人席豆相變之法于/斯見之矣下云侑升筵降筵自北方是席南上也)
侑升筵自北方司馬横執羊俎以升設于豆東侑坐左
執爵右取菹㨎于醢祭于豆間又取䵄蕡同祭于豆祭
興左執爵右取肺坐祭之興左執爵
　(侑之羊俎至是始載而司馬執之以進横執者正俎/也凡正俎皆横執加俎皆縮執設于豆東韭菹之東)
　(也侑此司馬羞羊俎/而  祭豆籩及酒也)
次賓羞羊燔如尸禮侑降筵自北方北面于西楹西坐
卒爵執爵以興坐奠爵拜主人答拜
　(鄭康成曰答拜拜于侑之右也/此次賓羞羊燔而尸卒爵也)
　　　右主人獻侑(賈洺州曰此節從獻三事主婦薦/籩豆一也司馬羞羊俎二也次賓)
　　　(羞羊燔三也侑降于尸二/等無羊匕湇及羊肉湇也)
尸受侑爵降洗侑降立于西階西東面主人降自阼階
辭洗尸坐奠爵于篚興對卒洗主人升尸升自西階主
人拜洗尸北面于西楹西坐奠爵答拜降盥主人降尸
辭主人對卒盥主人升尸升坐取爵酌司宮設席于東
序西面主人東楹東北面拜受爵尸西楹西北面答拜
　(敖君善曰尸適洗南北面主人阼階東南面辭洗尸/對主人復阼階東西面卒洗主人揖乃升侑不升避)
　(酢禮也與尸同升嫌若同酢主人也司宫既設主人/之席尸乃于席前東南面酢主人主人拜受爵復位)
　(人郝仲輿曰祭則主人獻尸尸即酢主人儐則俟主/  獻侑尸乃酢蓋祭尸尊儐尸卑俟主人先伸其敬)
　(而后伸敬主人也下文賓長獻尸/致爵主人而后尸酢賓亦此意)
主婦薦韭菹醢坐奠于筵前菹在北方婦贊者執二籩
䵄蕡主婦不興受設䵄于菹西北蕡在䵄西主人升筵
自北方主婦入于房
　(菹在北方則醢在南方也䵄在菹西北而稍西以避/鉶也  敖君善曰主人之席亦南上而菹在北方豆)
　(席相變之法/愈可見矣)
長賓設羊俎于豆西主人坐左執爵祭豆籩如侑之祭
興左執爵右取肺坐祭之祭酒興次賓羞匕湇如尸禮
席坐啐酒執爵以興司馬羞羊肉湇縮執俎主人坐奠
爵于左興受肺坐絶祭嚌之興反加于湇(衍/字)俎司馬縮
奠湇俎于羊俎西乃載之卒載縮執虚俎以降主人坐
取爵以興次賓羞燔主人受如尸禮主人降筵自北方
北面于阼階上坐卒爵執爵以興坐奠爵拜執爵以興
尸西楹西答拜主人坐奠爵于東序南侑升尸侑皆北
面于西楹西主人北面于東楹東再拜崇酒尸侑皆答
再拜主人及尸侑皆升就筵
　(羊俎即阼俎至是始載而長賓設之侑升者尸/酢已終主人將拜崇酒侑乃升陪尸答拜也)
　　　右尸酢主人(郝仲輿曰此節從獻者五主婦薦/籩豆一賓長設羊俎二次賓羞羊)
　　　(匕湇三司馬羞羊肉湇四次賓羞羊燔五與尸/同主人所以尊也髙紫超曰此節主婦薦于主)
　　　(人二籩二豆與侑同而賓所薦羊俎匕湇肉湇/羊燔四禮則與尸同者婦人所以事尸之禮隆)
　　　(于事大夫而賓所以事大/夫之禮則當與尸同故也)
司宫取爵于篚以授婦贊者于房東以授主婦主婦洗
于房中出實爵尊南西面拜獻尸尸拜于筵上受主婦
西面于主人之席北拜送爵入于房
　(房東房户外之東也以授主婦婦贊者以授主婦于/房中也髙紫超曰是時尸南面主婦乃西面拜獻且)
　(尸主拜受于筵上而不降楹西者以男與女不得正/行賓主之禮故也  敖君善曰上章亞獻畢主婦以)
　(爵入于房今司宫乃取爵于下篚以授/者其有司徹之後此爵又反于下篚歟)
取一羊鉶坐奠于韭菹西主婦贊者執豕鉶以從主婦
不興受設于羊鉶之西興入于房
　(郝仲輿曰羊鉶羊羮之和者奠于韭菹西在豆西之/外列䵄蕡之内也豕鉶在羊鉶西則䵄之東也  此)
　(設兩鉶也髙紫超曰烹飪者/婦人之職故羞羊鉶豕鉶)
取糗與腶修執以出坐設之糗在蕡西修在白西興立
于主人席北西面尸坐左執爵祭糗修同祭于豆祭以
羊鉶之柶扱羊鉶遂以扱豕鉶祭于豆祭祭酒(扱鄭本/作挹今)
(從敖/本)
　(糗乾米餅腶修即脯也薦此設糗與修也髙紫超曰/前此主人獻尸主婦已  四籩四豆矣今主婦亞獻)
　(復有糗與腶修之設/見其敬尸之無已也)
次賓羞豕匕湇如羊匕湇之禮尸坐啐酒左執爵甞上
鉶執爵以興坐奠爵拜主婦答拜執爵以興
　(羞豕匕湇以饔人所設在北之俎羞之上鉶羊鉶也/  此羞豕匕湇也髙紫超曰主人獻則羞羊匕湇羊)
　(肉湇羊燔主婦獻則羞豕匕湇豕脀豕燔/蓋羊為陽而豕為隂故分獻之道如此)
司士羞豕脀尸坐奠爵興受如羊肉湇之禮坐取爵興
　(此羞豕/脀也)
次賓羞豕燔尸左執爵受燔如羊燔之禮坐卒爵拜主
婦答拜受爵
　(此羞豕/燔也)
　　　右主婦亞獻尸(賈洺州曰此節從獻有五設兩/鉶一也設糗與修二也次賓羞)
　　　(豕匕湇三也司士羞豕脀/四也次賓羞豕燔五也)
酌獻侑侑拜受爵主婦主人之北西面答拜
　(主婦酌酒于尊南拜獻侑/于筵上拜受與獻尸同也)
主婦羞糗修坐奠糗于䵄南修在蕡南侑坐左執爵取
糗修兼祭于豆祭
　(無薦鉶不祭/酒殺于尸也)
司士縮執豕脀以升侑興取肺坐祭之司士縮奠豕脀
于羊俎之東載于羊俎卒乃縮執俎以降侑興
　(初獻無羊湇故此雖有/豕脀亦不用豕湇也)
次賓羞豕燔侑受如尸禮坐卒爵拜主婦答拜受爵
　(如尸禮如受/羊燔之禮也)
　　　右主婦獻侑(郝仲輿曰此節從獻者三主婦羞/糗修一司士羞豕脀二次賓羞豕)
　　　(燔三亦降于尸二等/無鉶無豕匕湇也)
酌以致于主人主人筵上拜受爵主婦北面于阼階上
答拜
　(筵上拜受因尸禮也主婦拜于/阼階上以與主人行禮故也)
主婦設二鉶與糗修如尸禮主人共祭糗脩祭鉶祭酒
受豕匕湆拜啐酒皆如尸禮甞鉶不拜其受豕脀受豕燔
亦如尸禮坐卒爵拜主婦北面答拜受爵(鄭本啐酒上/衍一拜字今)
(從敖/本)
　(敖君善曰有鉶者阼俎如尸故鉶亦因之也設二鉶/羊在菹北豕在羊北也設糗修糗在䵄北修在蕡北)
　(也此啐酒為將嘗鉶也/嘗鉶不拜鉶已物也)
　　　右主婦致爵于主人(賈洺州曰此節從獻亦有/五設二鉶一也設糗修二)
　　　(也豕匕湇三也豕脀四也豕燔五也髙紫超曰/主婦酌主人亦羞羊豕二鉶者婦人敬夫如敬)
　　　(祖故亦同/于尸禮也)
尸降筵受主婦爵以降主人降侑降主婦入于房
　(尸降為將酢主婦也主人與侑皆降從尸也主婦入/于房尸降為已宜避之也  敖君善曰凡婦人于丈)
　(夫之為已而降洗者無從降之/禮于此篇及士昏禮見之矣)
主人立于洗東北西面侑東面于西階西南尸易爵于
篚盥洗爵主人揖尸侑主人升尸升自西階侑從主人
北面立于東楹東侑西楹西北面立
　(主人立洗東北侑立西階西南俟尸洗也尸易爵而/洗男女不襲器也揖尸侑揖之使升也主人立東楹)
　(東侑立西楹西俟尸酌也男髙紫超曰主婦不從尸/洗爵者婦人之義不正與  子相賓主故不辭其洗)
　(爵/也)
尸酌主婦出于房西面拜受爵尸北面于侑東答拜主
婦入于房
　(西面亦于主人之席北/尸亦就此位而酢之也)
司宫設席于房中南面主婦南面立于席西(鄭本主婦/下無南面)
(字今從/敖本)
　(敖君善曰既受爵乃設席降于主人也席南面變于/不賓尸之禮也立于席西亦西為下也髙紫超曰主)
　(婦受爵卒爵雖于房外而設席則仍/于房中内外之辦固不以祭而淆也)
婦贊者薦韭菹醢坐奠于筵前菹在西方婦人贊者執
䵄蕡以授婦贊者婦贊者不興受設䵄于菹西蕡在䵄
南
　(婦贊者及婦人贊者皆宗婦助祭者婦贊者蓋長婦/婦人贊者其少婦也髙紫超曰主婦受爵亦薦籩豆)
　(者婦人敵耦于夫宜備禮也而使主婦贊者薦之/者蓋贊者之敬其主婦亦如主婦之敬其尸也)
主婦升筵司馬設羊俎于豆南主婦坐左執爵右取菹
㨎于醢祭于豆間又取䵄蕡兼祭于豆祭主婦奠爵興
取肺坐絶祭嚌之興加于俎坐捝手祭酒啐酒次賓羞
羊燔主婦興受燔如主人之禮主婦執爵以出于房西
面于主人席北立卒爵執爵拜尸西楹西北面答拜主
婦入立于房尸主人及侑皆就筵
　(主婦羊俎至是始載而司馬設之捝手以帨巾拭手/也凡祭離肺者必捝手經不盡見之也尸酌主婦不)
　(羞羊匕湇與羊肉湇者降于主人也出房卒爵宜成/禮于所酢者之前也立卒爵婦人常禮也執爵拜婦)
　(人立/拜也)
　　　右尸酢主婦(郝仲輿曰此節從獻者三婦贊者/設豆籩一司馬設羊俎二次賓羞)
　　　(羊燔三主婦與侑同三尸/與主人同五尊卑之等也)
上賓洗爵以升酌獻尸尸拜受爵賓西楹西北面拜送
爵尸奠爵于薦左賓降
　(上賓賓長也奠爵爵止也薦左醢東也尸奠爵而不/舉者以三獻訖正禮終欲使神恵均于庭徧得獻乃)
　(舉之故下文主人獻及衆/賓以下訖乃作止爵也)
　　　右上賓三獻尸尸奠爵
主人降洗爵尸侑降主人奠爵于篚辭尸對卒洗揖尸
升侑不升主人實爵酬尸東楹東北面坐奠爵拜尸西
楹西北面答拜坐祭遂飲卒爵拜尸答拜
　(侑不升者以主人之/獨酬尸不及侑故也)
降洗尸降辭主人奠爵于篚對卒洗主人升尸升主人
實爵尸拜受爵主人反位答拜尸北面坐奠爵于薦左
　(奠爵薦左奠于昌本之東而不舉也上賓獻尸而尸/不舉故主人復為酬爵以勸之而尸終不舉者欲其)
　(恵之均/于下也)
尸侑主人皆升筵乃羞宰夫羞房中之羞于尸侑主人
主婦(句/)皆右之司士羞庶羞于尸侑主人主婦(句/)皆左
之
　(郝仲輿曰異味曰羞羞從酬賤味也房中之羞婦工/所修餅餌之類榖物也庶羞饔人所修胾醢之類牲)
　(物也内羞為隂故右庶羞為陽故左尸侑主人主婦/同也  敖君善曰饌于房者也言房中以别于庶羞)
　(則庶羞不自房來也鄭康成曰房中之/羞其籩則糗餌粉餈其豆則酏食糝食)
　　　右主人酬尸
主人降南面拜衆賓于門東三拜衆賓門東北面皆答
一拜
　(三拜旅拜也皆答一拜答旅拜之禮也郝仲輿曰主/人拜將獻也門東主位賓門東北面臣禮不敢居賓)
　(也門敖君善曰未獻之前衆賓位/在  東亦大夫之禮異于士者)
主人洗爵長賓辭主人奠爵于篚興對卒洗升酌獻賓
于西階上長賓升拜受爵主人在其右北面答拜
　(敖君善曰長君辭亦北面蓋于門東少進也主人已/酌長賓乃升逺下尸也獻賓當西南面  此下三節)
　(主人獻長/賓之儀也)
宰夫自東房薦脯醢醢在西司士設俎于豆北羊骼一
腸一胃一切肺一膚一
　(醢在西則肺在東也豆北醢之北也羊骼羊左骼一/也郝仲輿曰羊骼以下五物為一俎前叙尸侑主人)
　(主婦俎不及賓于此詳之賓敖君善曰醢在西為降/設于其位則脯當在南也  位于庭北上而脯醢南)
　(上亦席豆/相變之意)
賓坐左執爵右取脯㨎于醢祭之執爵興取肺坐祭之
祭酒遂飲卒爵執以興坐奠爵拜執爵以興主人答拜
受爵賓坐取祭以降西面坐委于西階西南宰夫執薦
以從設于祭東司士執俎以從設于薦東
　(賓祭脯祭肺祭酒卒爵拜皆在西階上既成禮乃取/所祭脯肺以降坐委于西階西南之地上以避衆賓)
　(獻位也賓執所祭降而宰夫代為執豆籩從降設于/所委祭之東司士代為執俎從降設于豆籩之東)
　(鄭康成曰成祭于上尊賓也取祭以降反下位也敖/君善曰賓取祭以降以已所有事者宜親執之也西)
　(階西南賓之正位也既獻乃立于此/尊者之禮節文彌多以相變為貴也)
衆賓長升拜受爵主人答拜坐祭立飲卒爵不拜既爵
宰夫贊主人酌若是以徧徧受爵其薦脯醢與脀設于
其位其位繼上賓而南皆東面其脀體(句/)儀也
　(宰夫贊主人酌者主人以虚爵授宰夫宰夫為酌之/也若是以徧謂皆如衆賓長升拜受爵以下之儀也)
　(薦脯醢者宰夫也進脀者司士也設于其位設于西/階下之位也郝仲輿曰儀宜也度也其脀體隨宜尊)
　(體盡度餘骨可用者用之脀與膚皆豕/也俎漸降則無羊  此主人獻衆賓也)
乃升長賓主人酌酢于長賓西階上北面賓在左主人
坐奠爵拜執爵以興賓答拜坐祭遂飲卒爵執爵以興
坐奠爵拜賓答拜賓降
　(升長賓葢宗人升之也賓避尸不敢親酢主人主人/達其意而升長賓自酌以酢也  此主人為賓自酢)
　(也/)
　　　右主人獻賓自酢(髙紫超曰賓尸之禮主于娛/尸故于獻賓之禮皆殺凡燕)
　　　(飲之禮専以賓為主故主人之尊賓也如尸至/于祭祀之禮則上賓之在廟中若自同于百執)
　　　(事而已傳所謂享養/上賓祭養尸者此也)
宰夫洗觶以升主人受酌降酬長賓于西階南北面賓
在左主人坐奠爵拜賓答拜坐祭遂飲卒爵拜賓答拜
　(此主人復行酬于長賓/而先自飲以導之也)
主人洗賓辭主人坐奠爵于篚對卒洗升酌降復位賓
拜受爵主人拜送爵賓西面坐奠爵于薦左
　(降復位西階南之位/也奠爵薦左未舉也)
　　　右主人酬賓
主人洗升酌獻兄弟于阼階上兄弟之長升拜受爵主
人在其右答拜坐祭立飲不拜既爵皆若是以徧徧受
爵
　(在其右答拜在東階之東也異敖君善曰獻兄弟不/殊其長與衆賓同亦大夫禮  也不言宰夫贊主人)
　(酌畧其文耳兄弟卑于衆賓主人于其次者/不親酌可知下獻内賓倣此此獻亦西南面)
其位在洗東西面北上升受爵其薦脀設于其位其先
生之脀折脅一膚一其衆儀也
　(兄弟既獻之位在阼階下當洗之東每人升受爵之/時而薦脀設于其位蓋當下而飲也先生兄弟之長)
　(者其俎折脅一膚/一衆兄弟隨宜也)
　　　右主人獻兄弟
主人洗獻内賓于房中南面拜受爵主人南面于其右
答拜坐祭立飲不拜既爵若是以徧亦有薦脀
　(内賓即内兄弟兼姑姊妹及宗婦言之也賓主之/拜皆南面統于堂也  敖君善曰獻之蓋東北面)
　　　右主人獻内賓
主人降洗升獻私人于阼階上拜于下升受主人答其
長拜乃降坐祭立飲不拜既爵若是以徧宰夫贊主人
酌主人于其羣私人不答拜其位繼兄弟之南亦北上
亦有薦脀
　(私人猶私臣也拜于下者臣禮也主人答其長拜禮/無不答也羣私人不答拜畧賤也亦有薦脀享神之)
　(恵不可不徧也拜敖君善曰/獻亦西南面而  于其右)
主人就筵
　(就筵就東序之筵也次髙紫超曰主人自酬尸之後/先獻長賓次獻衆賓  酢長賓次酬長賓次獻兄弟)
　(次獻内賓次獻私人而其為/禮也備矣故此就筵而息也)
　　　右主人獻私人
尸作三獻之爵
　(郝仲輿曰前上賓三獻尸尸以爵未徧奠而不舉今/自賓至私人均受獻尸乃起三獻之爵將祭以飲也)
　(敖君善曰主人畢獻而就筵三獻于是升立于西階/上尸乃舉爵此與不賓尸之禮皆尸自作止爵不待)
　(獻者作之亦異于士也爵髙紫超曰此時尸席前有/兩奠爵一為上賓所獻  一為主人所酬爵向奠不)
　(舉故今舉之特作三/獻爵者隆于賓也)
司士羞湇魚縮執俎以升尸取膴祭祭之祭酒卒爵司
士縮奠俎于羊俎南横載于羊俎卒乃縮執俎以降
　(湇魚魚在湇中者也至是始載于俎而/升之即前所匕尸俎五魚横載者也)
尸奠爵拜三獻北面答拜受爵
　(三獻即/上賓)
　　　右尸作三獻之爵
酌獻侑侑拜受三獻北面答拜司馬(當作/士)羞湇魚一如
尸禮卒爵拜三獻答拜受爵
　(髙紫超曰長賓前獻尸/未獻侑故此復及之)
酌致主人主人拜受爵三獻東楹東北面答拜司士羞
一湇魚如尸禮卒爵拜三獻答拜受爵
　(敖君善曰賓拜東楹東者以與主人/為禮則不敢獨拜西階上避尸也)
　　　右上賓獻侑致于主人
尸降筵受三獻爵酌以酢之三獻西楹西北面拜受爵
尸在其右以授之尸升筵南面答拜坐祭遂飲卒爵拜
尸答拜執爵以降實于篚
　(敖君善曰賓尸則尸與侑主人為序故俟其畢獻乃/酢之酢而不洗亦因室中之禮也賓尸而不因室中)
　(之禮者惟/主人耳)
　　　右尸酢上賓
二人洗觶升實爵西楹西北面東上坐奠爵拜執爵以
興尸侑答拜坐祭遂飲卒爵執爵以興坐奠爵拜尸侑
答拜皆降洗升酌反位尸侑皆拜受爵舉觶者皆拜送
侑奠觶于右
　(二人一酬尸一酬侑也反位反西楹西之位皆西面/以授尸侑侑奠觶于薦右在糗之南俟尸行酬而后)
　(舉以酬長賓也旅此二人/舉觶于尸侑為  酬始也)
尸遂執觶以興北面于阼階上酬主人主人在右(句/)坐
奠爵拜主人答拜不祭立飲卒爵不拜既爵酌(句/)就于
阼階上酬主人主人拜受爵尸拜送尸就筵
　(遂執觶以興酬主人者即執所受二人舉之觶先自/飲遂酌以酬主人也酬畢尸就戸西南面之筵  此)
　(尸酬主/人也)
主人以酬侑于西楹西侑在左坐奠爵拜執爵興侑答
拜不祭立飲卒爵不拜既爵酌復位侑拜受主人拜送
主人復筵
　(以酬侑者以尸酬已之爵而酬侑也主人/酬畢復東序西面之筵  此主人酬侑也)
乃升長賓(句/)侑酬之如主人之禮
　(升長賓蓋宗人升之/也  此侑酬長賓也)
至于衆賓遂及兄弟亦如之皆飲于上
　(鄭康成曰上西階上也/  此賓及兄弟相酬也)
遂及私人拜受者升受下飲(句/)卒爵升酌(句/)以之其位
(句/)相酬徧(句/)卒飲者實爵于篚
　(拜受者升受下飲謂先拜堂下然後升堂而受爵復/下堂而飲也卒爵升酌謂既飲又升堂而酌也以之)
　(其位就所酬者之位也卒飲者謂末受酬一人/雖無所復酬而猶自飲也  此私人徧相酬也)
乃羞庶羞于賓兄弟内賓及私人
　(郝仲輿曰此加羞于堂下及房中不及尸侑主人者/前三獻畢主人酬尸宰夫薦内羞庶羞于尸侑主人)
　(主婦而此則賓以下及私/人有庶羞無内羞禮殺也)
　　　右二人舉觶于尸侑遂旅酬
兄弟之後生者舉觶于其長洗升酌降北面立于阼階
南長在左坐奠爵拜執爵以興長答拜坐祭遂飲卒爵
執爵以興坐奠爵拜執爵以興長答拜
　(後生年少者也旅酬畢主人慇懃未已後生/者達主人意而舉觶于長兄弟俾之酬賓也)
洗升酌降長拜受于其位舉爵者東面答拜爵止
　(爵止者奠之于薦左也人此兄弟之後生舉觶于其/長也賈洺州曰上文主  酬賓賓奠爵于薦左與此)
　(爵止相待俱時舉行下文/交錯其酬爵無算是也)
賓長獻于尸如初無湇爵不止
　(郝仲輿曰上賓舉爵獻于尸如三獻尸之初但三獻/司士羞魚湇此無湇三獻則尸奠爵薦左俟衆獻徧)
　(而後作此受爵即行酬不/止也  此賓長獻尸也)
賓一人舉爵于尸如初亦遂之于下
　(郝仲輿曰次賓一人又舉爵于尸如二人洗觶之初/亦遂之于下如前及賓兄弟私人也  此次賓舉觶)
　(于尸遂/及下也)
賓及兄弟交錯其酬皆遂及私人爵無算
　(郝仲輿曰賓長獻尸之爵及于長兄弟長兄弟亦以/其後生之爵及賓長次賓一人獻尸之爵及于衆兄)
　(弟衆兄弟以其爵徧及私人故曰交錯惟意所/適故爵無算  此賓及兄弟交錯爵無算也)
　　　右兄弟之後生者舉觶于其長賓及次賓舉爵
　　　于尸遂無算爵
尸出侑從主人送于廟門之外拜尸不顧拜侑與長賓
亦如之衆賓從
　(衆賓從從長賓也禮髙紫超曰士禮主人不拜送尸/此則拜者蓋以賓  事尸而且有侑從焉則不容于)
　(不送/也)
司士歸尸侑之俎
　(敖君善曰尸侑尊司士徹俎而歸之/賓長而下則自徹而授其人以歸)
主人退有司徹
　(徹徹堂上堂/下之薦俎也)
　　　右尸出禮畢
若不儐尸則祝侑亦如之
　(不儐尸髙紫超謂或因公朝事廹稍殺禮節也祝侑/謂尸七飯時祝獨侑曰皇尸求實侑也郝仲輿曰凡)
　(饋食于室儐尸于堂儐尸則室中之事比特牲為簡/至儐尸而後禮備若有故不得儐尸則室事加詳矣)
　(自迎尸入室以後至祝侑尸食/以前禮與儐尸同故曰亦如之)
尸食乃盛俎臑臂肫脡脊横脊短脅代脅皆牢魚七腊
徧無髀卒盛乃舉牢肩尸受振祭嚌之佐食受加于肵
　(盛俎謂佐食取衆俎之實盛于肵俎也特牲尸九飯/畢則盛俎少牢儐尸則俎重燅故不盛若不儐尸則)
　(盛俎如特牲也自臑至代脅凡七體羊豕皆然故曰/皆牢魚俎十有五其一已舉今用七取其半也徧一)
　(偏也腊俎左右體全今取其右半無髀尸俎本無髀/也盛畢佐食舉牢肩授尸尸祭嘗之體貴肩故後舉)
　(加于肵居衆體之/上并前牢為八體)
佐食取一俎于堂下以入奠于羊俎東乃摭于魚腊俎
俎釋三个其餘皆取之實于一俎以出祝主人之魚腊
取于是
　(佐食又取堂下一虚俎入室奠于羊俎東少牢魚俎/在羊東此在魚俎之東而言羊俎東者以羊俎為正)
　(也摭分取也盛肵俎外魚俎餘七腊餘在半體今魚/摭四个腊摭八个其所釋者腊則短脅正脅代脅三)
　(骨而魚三个所以待改設其餘盡取之以出室祝主/人主婦之魚腊取于此鄭康成謂三者各取一魚其)
　(腊主人臂主婦臑也柷俎之腊用髀/與賓尸同不言主婦者統于主人也)
尸不飯告飽主人拜侑不言尸又三飯佐食受牢舉如
儐
　(受牢舉謂受尸所舉/肺脊加于肵俎也)
　　　右不儐尸尸食之禮
主人洗酌酳尸賓羞肝皆如儐禮卒爵主人拜祝受尸
爵尸答拜祝酌授尸尸以酢主人亦如儐其㨎(當作/授)祭
其嘏亦如儐其獻祝與二佐食其薦脀皆如儐
　　　右不儐尸主人獻尸尸酢主人主人獻祝佐食
主婦其洗獻于尸亦如儐
　(敖君善曰此如儐謂/拜送爵以上之禮)
主婦反取籩于房中執棗糗坐設之棗在稷南糗在棗
南婦贊者執栗脯主婦不興受設之栗在糗東脯在棗
東主婦興反位尸左執爵取棗糗祝取栗脯以授尸尸
兼祭于豆祭祭酒啐酒次賓羞牢燔用俎鹽在右尸兼
取燔㨎于鹽振祭嚌之祝食受加于肵
　(鄭康成曰此異于儐禮者也反位反主人之北拜送/爵位郝仲輿曰儐則室中黍稷設于未迎尸前二黍)
　(二稷在五俎南至尸入主婦亞獻無籩不儐則主婦/于送爵後設棗糗栗脯四籩尸祭籩次賓又羞燔俎)
　(尸祭燔加于/肵為異也)
卒爵主婦拜祝受尸爵尸答拜
　(此以上主/婦獻尸也)
祝易爵洗酌授尸尸以酢主婦主婦主人之北拜受爵
尸答拜主婦反位又拜上佐食綏(當作/授)祭如儐卒爵拜
尸答拜
　(此尸酢/主婦也)
主婦獻祝其酌如儐拜坐受爵主婦主人之北答拜宰
夫薦棗糗坐設棗于菹西糗在棗南祝左執爵取棗糗
祭于豆祭祭酒啐酒次賓羞燔如尸禮卒爵主婦受爵
　(此主婦/獻祝也)
酌獻二佐食亦如儐主婦受爵以入于房
　(此主婦獻/佐食也)
　　　右不儐尸主婦獻尸尸酢主婦主婦獻祝佐食
賓長洗爵獻于尸尸拜受賓戸西北面答拜爵止
　　　右不儐尸賓長三獻尸爵止(郝仲輿曰儐尸則/賓長三獻尸卒爵)
　　　(酢賓長賓長又獻祝而主人出尸遂起不儐尸/則賓長獻尸受奠而不舉待主人主婦交致爵)
　　　(而後舉與特牲禮同/與少牢儐尸禮異)
主婦洗于房中酌致于主人主人拜受主婦戸西北面
拜送爵司宫設席主婦薦韭菹醢坐設于席前菹在北
方婦贊者執棗糗以從主婦不興受設棗于菹北糗在
棗西佐食設俎臂脊脅肺皆牢膚三魚一腊臂主人左
執爵右取菹㨎于醢祭于豆間遂祭籩奠爵興取牢肺
坐絶祭嚌之興加于俎坐捝手祭酒執爵以興坐卒爵
拜主婦答拜受爵
　(司宫設席設于室戸内主人立之南也臂左臂也腊/臂亦如之  敖君善曰此籩祭不贊且無從與士禮)
　(異者其避尊/者之禮歟)
酌以酢戸内北面拜主人答拜卒爵拜主人答拜主婦
以爵入于房
　(酢自/酢也)
　　　右不儐尸主婦致爵于主人自酢(李實之曰主/人不致爵于)
　　　(主婦異于士郝仲輿曰自此以下之/禮儐尸皆行于堂不儐尸皆行于室)
尸作止爵祭酒卒爵賓拜祝受爵尸答拜
　(尸向受賓長所獻爵而未/舉至是乃祭而飲之也)
祝酌授尸賓拜受爵尸拜送坐祭遂飲卒爵拜尸答拜
　　　右不儐尸尸作止爵酢賓
獻祝及二佐食
　(賓長獻/之也)
洗致爵于主人主人席上拜受爵賓北面答拜坐祭遂
飲卒爵拜賓答拜受爵
　(洗爵受佐食/虚爵洗也)
酌致爵于主婦主婦北堂司官設席東面主婦席北東
面拜受爵賓西面答拜婦贊者薦韭菹醢菹在南方婦
人贊者執棗糗授婦贊者婦贊者不興受設棗于菹南
糗在棗東佐食設俎于豆東羊臑豕折羊脊脅祭肺一
膚一魚一腊臑主婦升筵坐左執爵右取菹㨎于醢祭
之祭籩奠爵興取肺坐絶祭嚌之興加于俎坐捝手祭
酒執爵興筵北東面立卒爵拜賓答拜賓受爵
　(主婦北堂謂立于北堂也特牲記主婦南面宗婦/東面北上今主婦之席東面則宗婦南面西上歟)
易爵于篚洗酌酢于主人户西北面拜主人答拜卒爵
拜主人答拜賓以爵降奠于篚
　(此亦賓/自酢也)
乃羞宰夫羞房中之羞司士羞庶羞于尸祝主人主婦
内羞在右庶羞在左
　　　右不儐尸賓獻祝佐食致爵于主人主婦酢于
　　　主人
主人降拜衆賓洗獻衆賓其薦脀其位其酬酢皆如儐
禮主人洗獻兄弟與内賓與私人皆如儐禮其位其薦
脀皆如儐禮卒乃羞于賓兄弟内賓及私人徧
　(乃羞者羞/庶羞也)
　　　右不儐尸主人獻賓以至于私人
賓長獻于尸尸酢獻祝(句/)致(句/)酢賓以爵降實于篚
　(獻祝亦賓長獻也致謂爵于/主人主婦也酢酢于主人也)
賓兄弟交錯其酬無算爵
　　　右不儐尸旅酬無算爵
利洗爵獻于尸尸酢獻祝祝受祭酒啐酒奠之
　　　右不儐尸佐食獻尸祝
主人出立于阼階上西面祝出立于西階上東面祝告
于主人曰利成祝入主人降立于阼階東西面尸謖祝
前尸從遂出于廟門祝反復位于室中祝命佐食徹尸
俎佐食乃徹尸俎于廟門外有司受歸之徹阼薦俎乃
餕如儐
　(祝反復位于室中主人亦入于室復位徹阼薦俎亦/佐食為之既徹阼俎則堂下俎畢出矣餕如儐謂自)
　(司宫設對席至/上餕興出也)
　　　右不儐尸尸出乃餕
卒餕有司官徹饋饌于室中西北隅南面如饋之設右
几厞用席納一尊于室中司宫掃祭
　(官徹饋者司馬司士舉俎宰夫取敦及豆也司宫掃/祭掃豆間之祭也舊説埋之于西階東  此改設也)
　(郝仲輿曰儐尸則禮備而神饜足可/無改設不賓尸于是有改設之禮)
主人出立于阼階上西面祝執其俎以出立于西階上
東面司宫闔牖戸祝告利成乃執俎以出于廟門外有
司受歸之衆賓出主人拜送于廟門外乃反
　(鄭康成曰拜送賓/者亦拜送其長)
婦人乃徹徹室中之饌
　(敖君善曰室中之饌即改設者也婦人徹此饌者為/其當以入于房歟凡徹饌而以入于房者婦人乃得)
　(為之不/然則否)
　　　右不儐尸改設禮畢
　
　
　
　
　
　
　
　
　
　
　
　
　
　
　
　禮經本義卷十六
欽定四庫全書
　禮經本義卷十七
　　　　　　　　　　　　　無錫蔡徳晉撰
　逸禮
　　投壺禮(嘉/)
　　　(壺者實酒之器以籌投之而觀其中否亦射禮/之細也其禮之始必燕飲之間謀以樂賓或庭)
　　　(之脩廣不足以張侯置鵠賓客之衆不足以備/官比耦欲行射禮而不可得因舉席間實酒之)
　　　(器以寄射節先王以其可以習容而講藝也故/為之節文而投壺之禮于是乎興于五禮當屬)
　　　(嘉禮也壺鄭康成曰燕飲酒既脱屨升堂主人/乃請投  否則或射所謂燕射也馬彦醇曰古)
　　　(之君子游于藝者莫重于射其次則投壺故投/壺之禮多取于射其行禮之人則有主有賓有)
　　　(司射有弦者有酌者其行禮之物則有壺有矢/有中有算有馬以投壺之制而考于鄉射禮升)
　　　(降上下周旋進退大扺相似而投壺為簡而已/陳用之曰昔晉侯與齊侯晏投壺祭遵臨戎雅)
　　　(歌投壺然則投壺之樂其/間于貴賤軍國之間乎)
投壺之禮主人奉矢司射奉中使人執壺
　(矢籌也所以投者投壺倣于射故以矢名司射掌其/禮推賓黨與燕者一人為之中盛算之器大夫兕中)
　(士鹿中解見鄉射禮方性夫曰矢將以授賓故主人/奉之中將以待獲故司射奉之壺將以待投故使人)
　(執之/而已)
主人請曰某有枉矢哨壺請以樂賓賓曰子有㫖酒嘉
肴某既賜矣又重以樂敢辭主人曰枉矢哨壺不足辭
也敢固以請賓曰某既賜矣又重以樂敢固辭主人曰
枉矢哨壺不足辭也敢固以請賓曰某固辭不得命敢
不敬從
　(枉材不直也哨口不正也矢貴直而曰枉壺貴正/而曰哨謙辭也某既賜言已既受主人之賜矣)
賓再拜受主人般還曰避主人阼階上拜送賓般還曰
避
　(賓再拜受于西階上拜受矢也般還不敢直前避之/容也曰避告以避而不敢受欲止其拜也主人阼階)
　(上拜送亦北面而拜送矢也蓋賓既許其請即當受/矢故先拜而進受賓及主人皆來兩楹之間俱南面)
　(而以矢授受主人既授矢于賓乃拜送矢受矢者必/拜而後受送矢者必送而後拜者以手中無矢乃可)
　(拜若賓既受矢則手當奉矢主人未送矢則手尚奉/矢不得拜故也  熊氏安曰曰避擯者告賓主之辭)
　(盤般還與/  旋同)
已拜受矢進即兩楹間退反位揖賓就筵
　(已拜主人拜送矢畢也受矢主人又自受矢與賓為/耦也蓋主人之贊者授矢以授主人于阼階而主人)
　(受之也于是主人進就兩楹間視投壺之處復退反/阼階之位西向揖賓就楹間之筵筵即投壺之席賓)
　(主于是各就/席席皆南向)
　　　右請投受矢　司射庭長及冠士立者皆屬賓
　　　黨樂人及使者童子皆屬主黨(庭長司正也鄉/飲酒禮將旅使)
　　　(相為司正在庭中立于觶南北面察飲不如儀/者故名庭長冠士成人来觀禮者樂人擊鼓與)
　　　(弦歌者使者主人所使薦羞者司射相禮者也/庭長正禮者也冠士立者觀禮者也故屬賓黨)
　　　(位在西階下東向樂人樂賓者也使者童/子事人者也故屬主黨位在阼階下西向)　降
　　　揖其阼階及樂事皆與射同節　籌室中五扶
　　　堂上七扶庭中九扶(籌矢也扶膚同鋪四指曰/膚膚廣四寸五扶為二尺)
　　　(七扶為二尺八寸九扶為三尺六寸投壺無定/處或于室或于堂或于庭室中狹矢長五扶堂)
　　　(上稍廣矢長七扶庭/中尤廣故矢長九扶)　矢以柘若棘毋去其皮
　　　(矢以柘棘取其堅重/毋去其皮尚質也)
司射進度壺間以二矢半
　(度壺度其所設之處也司射位在西階上于執壺之/人處受壺來賓主筵前量度而置壺于筵之南不問)
　(矢之長短但使去賓主之席各二矢半也蓋室中五/膚者去席五尺堂上七膚者去席七尺庭中九膚者)
　(去席九尺也鄭康成曰間相去如射物壺去/坐二矢半則堂上去賓席邪行各七尺也)
反位設中
　(司射度壺既畢反還西階上/位取中稍進東南而設中也)
　　　右投壺設中　壺頸脩七寸腹修五寸口經二
　　　寸半容斗五升(修長/也)壺中實小豆焉為其矢之
　　　躍而出也壺去席二矢半
東面執八算興
　(算計中之籌也八算者人各四矢算如矢數賓主各/四故八算也司射既設中乃于中之西東面手執八)
　(算而起立以/請賓俟投)
請賓曰順投為入比投不釋勝飲不勝者正爵既行請
為勝者立馬一馬從二馬三馬既立請慶多馬請主人
亦如之
　(投矢于壺以矢本入者為順以矢未入者為逆順則/名為入逆則不名為入比連也以鼔為節賓主更迭)
　(而投中則釋算于地以記之若一人連投雖中亦不/釋算也勝飲不勝以能養不能也正爵正禮之爵或)
　(以罰或以慶此指罰爵而言也馬即算也未釋謂之/算以計多少為義既釋謂之馬以勝敵為義也投壺)
　(與射禮同三番而止每一番勝則立一馬以表勝數/也禮成于三三番皆勝則立三馬而為一成但勝偶)
　(未必得三若勝偶得二劣偶得一一既劣于二故撤/取劣偶之一以足勝偶之三使得為成也或頻得三)
　(或取足三皆謂之三馬既立則又酌酒以慶賀多馬/之人此告賓之辭告主人亦如之  吕與叔曰矢本)
　(入則本末之序正矣左右拾投則賓主之儀答矣不/如是則雖投不為入雖入不釋算不尚苟中也陸農)
　(師曰倒入倖入也故不名為入方性夫曰一馬從二/馬者勝少者附勝多者以為數也數成于三數成則)
　(可以為多矣應子和曰勝者豈能全勝將有缺而不/足之算不勝者間有得必有棄而不録之算兩俱無)
　(所成而已今也取不勝者不用之馬而補勝黨未足/之算則零算不遺而勝算有助所以成人之美所以)
　(遜已之能以與人可謂達/觀而無人已之見者矣)
　　　右請賓主人　算七尺有二寸算多少視其坐
　　　(郝仲輿曰算之多少視坐上/人數每人四矢即四算也)
命弦者曰請奏貍首間若一太師曰諾
　(郝仲輿曰命弦者戒弦歌者射以樂為節投壺則鼓/瑟弦歌為發矢之節貍首逸詩篇名間若一謂緩急)
　(作止之間均停如一太師歌工主人黨為之孔鄭康/成曰貍首詩今逸射義所云曽孫侯氏是也  仲達)
　(曰投壺亦有鼔以弦為重故特云命弦者間若一者/謂前後樂節中間疏數如似一也投壺者當聽之以)
　(為志取投合于樂節故須中間若一也按鄉射三番/初一番耦射不釋算第二番釋算未作樂第三番乃)
　(用樂今投壺發初即用樂者/以投壺禮輕主于歡樂故也)
　　　右命工奏樂　曾孫侯氏今日大射干一張侯
　　　參之曰(七字有闕/誤不成文)今日大射四正具舉大夫君
　　　子凡以庶士小大莫處御于君所以燕以射則
　　　燕則譽質參既設質旌既載干侯既元中獲既
　　　置弓既平張四侯且良决拾有常既順乃讓乃
　　　揖乃讓乃躋其堂乃節其行既志乃張射夫命
　　　射射者之聲御車之旌既獲卒莫(以上貍首詩/首章殘闕不)
　　　(可考下三章/章各八句)
左右告矢具請拾投
　(衆賓居西為左衆主人居東為右拾更也每耦兩人/更迭而投也徐伯魯曰司射告矢具則左告賓右告)
　(主人且請更迭而/投于是乃投壺也)
有入者則司射坐而釋一算焉賓黨于右主黨于左
　(徐伯魯曰有矢入壺者則司射坐而釋一算于地前/此東面而立釋算則坐也其釋算之位賓黨于右在)
　(司射之前稍南主黨于左在司射之前稍北此/以司射東面之位為主而分其南北為左右也)
　　　右拾投釋算
卒投司射執算曰左右卒投請數
　(投畢司射執算以告曰左右卒投/矣請數所釋左右算以别勝負也)
二算為純一純以取一算為奇遂以奇算告曰某賢于
某若干純奇則曰奇鈞則曰左右鈞
　(純全也一算為奇之奇隻也遂以奇算告之奇餘也/謂左右數鈞等之餘算也賢猶勝也郝仲輿曰卒投)
　(算獲左右不分耦通賓主之黨左勝則賓黨飲右勝/則主黨飲與射禮算法同餘詳鄉射禮徐伯魯曰奇)
　(則曰奇假令九算則曰九/奇更不論四純而一奇也)
　　　右卒投數算
命酌曰請行觴酌者曰諾
　(司射命酌酒以飲不勝者也酌者勝黨之子弟也酌/者既許諾乃于西階上南面設豐洗觶升酌坐奠于)
　(豐/上)
當飲者皆跪奉觴曰賜灌勝者跪曰敬養
　(當飲者不勝者也灌飲也勝者與不勝者俱升西階/勝者在東不勝者跪取豐上之爵自奉之曰命賜之)
　(飲受以禮而不怨也勝者跪而答曰敬以奉養勸以/禮而不矜也方性夫曰酒所以養老又所以養病故)
　(曰敬/養)
　　　右罰爵
正爵既行請立馬馬各直其算一馬從二馬以慶慶禮
曰三馬既備請慶多馬賓主皆曰諾
　(正爵飲不勝之爵也請立馬司射請也直/當也謂所立馬各當其所釋算之前也)
正爵既行請徹馬
　(正爵慶爵也鄭康成曰飲慶爵者偶親酌不使弟子/無豐請徹馬投壺禮畢可以去其勝算也既徹馬無)
　(算爵乃行爵馬彦醇曰正爵既行請立馬則中多者/有慶矣正  既行請徹馬則禮畢而飲無算矣立馬)
　(以表其勝徹馬以掩其不勝/則投壺一用而禮義為備也)
　　　右慶爵
鼔
　(言擊鼔以為/投壺之節也)
　　　右鼔○□○○□□○□○○□半○□○□
　　　○○○□□○□○魯鼓○□○○○□□○
　　　□○○□□○□○○□□○半○□○○○
　　　□□○薛鼓取半以下為投壺禮盡用之為射
　　　禮(鄭康成曰圓者擊鼙方者擊鼓古者舉/事鼔各有節此魯薛投壺擊鼔之節)魯鼓
　　　○□○○□□○○半○□○○□○○○○
　　　□○□○薛鼓○□○○○○□○□○□○
　　　○○○□○□○○□○半○□○□○○○
　　　○□○(郝仲輿曰此與前圖異亦一家之説附/録於此徐伯魯曰魯薛之鼔既異譜而)
　　　(傳之者又異故記者兩存之然年代乆逺無以/知其得失闕之可也今按前圖鼙聲七鼔聲五)
　　　(此魯鼓之半也其全則鼙聲十三鼔聲十鼙聲/五鼔聲七此薛鼔之半也其全則鼙聲十六鼔)
　　　(聲十二後圖鼙聲九鼔聲四此魯鼔之半也其/全則鼙聲十四鼓聲七鼙聲七鼓聲三此薛鼔)
　　　(之半也其全則鼙聲二十一鼔聲十/然以詩序考之恐當以前圖為正)魯令弟子
　　　辭曰毋幠毋敖毋偝立毋踰言偝立踰言有常
　　　爵薛令弟子辭曰毋幠毋敖毋偝立毋踰言若
　　　是者浮(鄭康成曰弟子賓黨主黨年穉者也為/其立堂下相䙝慢司射戒令之郝仲輿)
　　　(曰幠作呼戒號呼也敖傲慢也偝立不正所向/也踰言逺談外事也徐伯魯曰常爵常例罰爵)
　　　(也浮謂罰爵之盈滿者此記二國戒令弟/子之辭意同而文小異故記者並列之)
　　巡守禮(賓/)
天子巡守先告于祖禰命史告羣廟及社稷畿内名山
大川告者七日而徧親告用牲史告用幣
　　　右告宗廟羣神
申命冢宰而後道而出以遷廟之主行載于齊車毎舍
奠焉及所經五嶽四瀆皆有牲幣
　　　右出巡在道
歳二月東巡守至于岱宗柴于上帝望秩于山川所過
諸侯各待于竟天子先問百年者所在而親問之然後
覲方嶽之諸侯
　　　右至岱宗
命史采民詩謠以觀其風命市納賈察民之所好惡以
知其志命典禮正制度均量衡考衣服之等協時月日
辰
　　　右觀風俗考制度
入其疆遺老失賢掊克在位則君免山川社稷有不親
舉土荒民逰為無教無教則君退民淫僣上為無法無
法者則君罪入其疆土地墾闢養老尊賢俊傑在位則
君有慶
　　　右黜陟　諸侯有功徳則發爵賜服以順陽義
　　　無功者則削黜貶退以順隂義
遂南巡五月至于南嶽又西巡八月至于西嶽又北巡
十有一月至于北嶽其禮皆如岱宗
　　　右至三嶽如岱宗
歸反舍于外次三日齊親告祖禰用特命有司告羣廟
社稷及畿内名山大川而後入聽朝
　　　右歸告宗廟羣神
　　出師禮(軍/)
天子以歳之孟秋賞軍帥武人于朝簡練俊傑任用有
功命將選士以誅不義于是孟秋以級授車司徒搢扑
北面而誓之誓于社以習其事
　　　右命將誓戒
先期五日太史筮于祖廟擇吉日齋戒告于郊社稷宗
廟既筮則獻兆于天子天子使有司以特牲告社告以
所征之事而受命焉舍奠于學以受成然後乃類上帝
以出
　　　右告祭乃出　凡類禡皆用甲丙戊庚壬之剛
　　　日
以齊車載遷廟主及社主行大司馬職奉之無遷廟主
則以幣帛皮圭告于祖禰謂之主命亦載齊車凡行主
皮圭幣帛皆每舍奠焉而後就舘主車止于中門之外
外門之内廟主居于道左社主居于道右其所經名山
大川皆祭告焉
　　　右軍行舍奠祭告
及至敵所將戰太史卜戰日卜右御先期三日有司明
以敵人罪狀告之史史定誓命戰日將帥陳列車甲卒
伍于軍門之前有司讀誥誓使周定三令五申既畢遂
禱戰祈克于上帝然後即敵
　　　右即敵
將士戰全己克敵史擇吉日復禡于所征之地柴于上
帝祭社奠祖以告克者不頓兵傷士也戰不克則不告
也
　　　右克敵祭告
有司簡功行賞不稽于時其用命者則加爵受賜于祖
奠之前其奔北犯命者則加刑罰戮于社主之前
　　　右賞罰
然後鳴金振旅有司徧告㨗于時所有事之山川
　　　右振旅告㨗
既至舍于國外三日齊以特親格于祖禰然後入設奠
以反主若主命則卒奠斂玉埋之于廟兩楹間反社主
如初迎之禮舍奠于學以訊馘告
　　　右反國祭告
大饗于羣吏用備樂饗有功于祖廟舍爵䇿勲謂之飲
至此天子親征之禮也
　　　右飲至策勲
天子命將出征親潔齊盛服設奠于祖以詔之大將先
入軍吏畢從皆北面再拜稽首而受天子當階南面命
授之節鉞大將受天子乃東向西面而揖之示弗御也
然後告太社冡宰執脤宜于社之右南面授大將大將
北面稽首再拜而受之承所頒賜于軍吏其出不類其
克不禡戰之所在有大山川則祈焉禱克于五帝㨗則
報之振旅復命簡異功勤親告廟告社而後適朝　將
居軍中之禮介胄在身執鋭在列雖君父不拜　若不
幸軍敗則驛騎赴告不載櫜韔天子素服哭于庫門之
外三日大夫素服哭于社亦如之亡將失城則皆哭七
日天子使使迎于軍命將帥無請罪然後將帥結草自
縛袒右肩而入蓋䘮禮也
　　　右命將出征之禮
諸侯應敵之禮命勇謀之將以禦敵先使之迎于敵所
從來之方為壇祈克于五帝衣服隨其方色執事人數
從其方之數牲則用其方之牲祝史告于社稷宗廟邦
域之内名山大川君親素服誓衆于太廟曰某人不道
侵犯大國二三子皆同心比力死而守將帥稽首再拜
受命既誓將帥勒士卒陳于廟之右君立太廟之庭祝
史立于社百官各警其事御于君以待命乃大鼓于廟
門詔將帥命卒習射三發擊刺三行告廟用兵于敵也
五兵備效乃鼓而出以即敵
　　　右諸侯應敵之禮
古者國容不入軍軍容不入國軍容入國則民徳廢國
容入軍則民徳弱故在國言文而語温在朝恭以遜修
己以待人不召不至不問不言難進易退在軍抗而立
在行遂而果介者不拜兵軍不式城上不趨危事不齒
故禮與法表裏也文與武左右也
　　　右軍容　將帥尚左士卒尚右出國先鋒入國
　　　後刃
　　奔䘮禮(凶/)
　　　(鄭康成曰此居他國聞䘮奔赴之禮實逸曲禮/之正篇也方性夫曰四方男子所有事安能免)
　　　(離親哉則奔䘮之事不幸而亦有焉先王所以/作為之禮也  朱氏董祥曰古人于期功䘮皆)
　　　(棄官奔䘮杜佑云安帝初長吏多避事去官乃/令非父母䘮不得去職考之于書如韋義楊仁)
　　　(以兄䘮去官譙𤣥以弟䘮去官馬融遭兄子䘮/自劾歸諌實以期䘮賈逵以祖䘮去官范滂以)
　　　(兄憂不就徵圉令趙君以兄憂不應辟劉衡以/兄憂曹金以弟憂度尚以從父憂楊著以從兄)
　　　(憂皆棄官陳皇以姊憂去陶潜以妹䘮免嵇紹/以長子䘮去是凡䘮皆謂之憂皆當去官也晉)
　　　(楊旌未除伯母服應舉坐貶宋郭槙以緦䘮赴/舉引赴御史臺劾問其嚴如此今人貪位奪情)
　　　(古人見之必/羞與為伍矣)
奔䘮之禮始聞親䘮以哭答使者盡哀問故又哭盡哀
　(鄭康成曰親父母也以哭答使者驚怛之哀無辭也/問故問親䘮所由也雖非父母聞䘮而哭禮亦然也)
　(文孔仲達曰親䘮兼五服而言故下/  别云唯父母之䘮見星而行亦通)
遂行日行百里不以夜行唯父母之䘮見星而行見星
而舍
　(古者吉行日五十里今以凶變之遽故倍之不以夜/行雖有哀戚猶避患也舍止息也見星行舍侵晨冐)
　(昏視凡䘮為尤遽也父鄭康成曰哭則遂行者不為/位也孔仲達曰兄聞  母之䘮其哭之不離聞䘮之)
　(處不得為位即奔之也若有君命未/得奔䘮者既聞而哭又為位更哭也)
若未得行則成服而后行
　(未得行若奉君命而使事未竟也成䘮服俟君命有/人代己則可行也  奔䘮未成服者素委貌深衣大)
　(夫以上則素弁成/服者固自䘮服矣)
過國至境哭盡哀而止哭避市朝望其國境哭
　(過國至境謂所經過國之界上去時親在今反親亡/故感觸盡哀也哭避市朝恐驚衆也望其國境將至)
　(本國/界也)
　　　右聞䘮遂行
至于家入門左升自西階殯東西面坐哭盡哀括髮袒
　(升自西階者禮人子升降不由阼階今父母新死未/忍異于生也時已殯故位于殯東括髮袒者尋常親)
　(死則笄纚小斂畢乃括髮今䘮已/殯故不笄纚即括髮而袒衣也)
降堂東即位西向哭成踊襲絰于序東絞帶反位
　(殯後孝子位在阼階下故自西階下而即位于阼階/之東也凡言成踊者每一踊有三跳凡三踊九跳乃)
　(謂之成也襲絰者掩其袒衣而加絰也序東者在堂/下而當堂上序墻之東蓋又東于所即之位凡袒襲)
　(不相因位也任翼聖曰絰首絰腰絰也絞帶以象吉/時之革帶小于腰絰五分之一一頭有彄子以一頭)
　(串于其中以束衣其腰絰則象吉時之大帶乃申加/于外者也士䘮禮既馮尸主人絞帶在絰襲之前今)
　(奔䘮無馮尸禮故先襲加首絰乃繫絞帶而加腰絰/也變于在家故特言絞帶也鄭謂絞垂其末不散帶)
　(非是禮成服乃絞帶大功奔䘮猶散帶况父/䘮乎郝仲輿曰反位自東序反東階下之位)
拜賓成踊送賓反位有賓後至者則拜之成踊送賓皆
如初
　(凡拜賓皆就賓之位而拜之拜畢反位哭踊不言反/位者畧也賓出又送之于門外而反位有賓後至則)
　(拜賓成踊送賓/反位皆如前禮)
衆主人兄弟皆出門出門哭止闔門相者告就次
　(出門出殯宮門將就次也相/賛禮者次倚廬也在中門外)
于又哭括髮袒成踊于三哭猶括髪袒成踊
　(鄭康成曰又哭至明日朝也三哭又其明日朝也皆/升堂括髪袒如始至必又哭三哭者象小歛大歛時)
　(也/)
三日成服拜賓送賓皆如初
　(鄭康成曰三日三哭之明日/也既哭成其䘮服杖于序東)
奔䘮者非主人則主人為之拜賓送賓
　(任翼聖曰非主人非嫡子也主人拜賓送賓䘮/無二主故也凡齊衰以下奔䘮皆主人拜賓)
　　　右奔父䘮至家　凡奔䘮有大夫至袒拜之成
　　　踊而后襲于士襲而后拜之
奔母之䘮西面哭盡哀括髮袒降堂東即位西向哭成
踊襲免絰于序東拜賓送賓皆如奔父之禮于又哭不
括髮
　(徐伯魯曰奔母䘮之禮大畧與父䘮同所異者始至/襲絰于序東即加免于又哭不括髪耳任翼聖曰禮)
　(斬衰括髮齊衰者免唯母一括髮小歛乃免降/于斬衰重于凡齊衰也又恐象小歛故不括髮)
　　　右奔母䘮至家
奔䘮者自齊衰以下入門左中庭北面哭盡哀免麻于
序東即位袒與主人哭成踊于又哭三哭皆免袒
　(哭不升堂以主人在東階下故亦哭于下也麻首絰/與帶也麻乃袒變于為父母也又哭三哭亦入門左)
　(中庭北面如/始至時也)
有賓則主人拜賓送賓
　(任翼聖曰奔䘮始至故有來弔/之賓而主人為之拜賓送賓也)
丈夫婦人之待之也皆如朝夕哭位無變也
　(丈夫婦人主人主婦及其内外男女也待之謂待此/奔䘮者不變哭位以其非賓客也于賓客則以變為)
　(敬/)
　　　右奔齊衰以下䘮至家　齊衰望鄉而哭大功
　　　望門而哭小功至門而哭緦麻即位而哭(徐伯/魯曰)
　　　(此奔䘮在道望哭之禮以/服有重輕故哭有逺近也)
婦人奔䘮升自東階殯東西面坐哭盡哀東髽即位與
主人拾踊
　(婦人謂姑姊妹女子子也東階東側階也東髽謂于/堂上之東脱其笄而髽也即位位在堂上也拾踊更)
　(送而踊也也鄭康成曰東髽髽于東序不髽于房變/于在室者  孔仲達曰士䘮禮婦人髽于室殯後室)
　(中是神之所處婦人在堂當髽于東房此來奔䘮故/髽于東序髽之異于括髮者既去纚而以髪為大紒)
　(也/)
　　　右婦人奔䘮至家
奔䘮者不及殯先之墓北面坐哭盡哀主人之待之也
即位于墓左婦人墓右成踊盡哀括髮東即主人位絰
絞帶哭成踊拜賓反位成踊相者告事畢
　(任翼聖曰不及殯葬後乃至也尸柩既不在家則當/先哭于墓主人攝主也此奔䘮者乃適子故自攝主)
　(以下與婦人皆徃墓所分左右之位奔䘮者括髮于/東偏遂即主人之位而為䘮主也若非適子則主人)
　(拜賓陸農師曰告事/畢之墓之事畢也)
遂冠歸入門左北面哭盡哀括髮袒成踊東即位拜賓
成踊賓出主人拜送有賓後至者則拜之成踊送賓如
初衆主人兄弟皆出門出門哭止相者告就次于又哭
括髪成踊于三哭猶括髮成踊三日成服于五哭相者
告事畢
　(冠而歸者括髪不可行于路也五哭者初至象始死/為一哭明日象小歛為二哭又明日象大歛為三哭)
　(又明日成服為四哭又明日為五哭皆數朝/哭不數夕哭也告事畢告奔䘮之事畢也)
為母所以異于父者一括髮其餘免以終事他如奔父
之禮
　(鄭康成曰一括髪謂入門哭時也孔仲達曰/墓所已括髪矣入門几筵在堂必一括髪)
　　　右葬後奔父母䘮
齊衰以下不及殯先之墓西面哭盡哀免麻于東方即
位與主人哭成踊襲有賓則主人拜賓送賓賓有後至
者拜之如初相者告事畢
　(西面哭别于父母䘮之北面哭以示哀之殺也言襲/不言袒者有襲必有袒齊衰重故袒以下不袒故不)
　(縂言/袒也)
遂冠歸入門左北面哭盡哀免袒成踊東即位拜賓成
踊賓出主人拜送于又哭免袒成踊于三哭猶免袒成
踊三日成服于五哭相者告事畢
　(東即位謂奔䘮者于東方就哭位也拜賓成踊謂奔/䘮者于主人代拜賓時已則成踊也  陸農師曰齊)
　(衰言襲不言袒于又哭三哭言袒不言襲互備也齊/衰猶袒則父䘮袒可知為父又哭三哭不言袒上下)
　(比義可/知也)
　　　右葬後奔齊衰以下䘮
聞䘮不得奔䘮哭盡哀問故又哭盡哀乃為位括髪袒
成踊襲絰絞帶即位拜反位成踊賓出主人拜送于門
外反位若有賓後至者拜之成踊送賓如初又哭括髮
袒成踊于三哭猶有括髮袒成踊三日成服于五哭拜
賓送賓如初
　(聞父母䘮而不得奔得為位而哭者必人臣奉使未/畢重君命而不敢遽歸故也為位為朝夕哭位不言)
　(就次者當從其事不/以私䘮廢公職也)
　　　右聞父母䘮不得奔
凡為位非親䘮齊衰以下皆即位哭盡哀而東免絰即
位袒成踊襲拜賓反位哭成踊送賓反位相者告就次
三日五哭卒主人出送賓衆主人兄弟皆出門哭止相
者告事畢成服拜賓若所為位家逺則成服而徃
　(非父母之䘮則以私事出而不得遽歸者亦得為位/而哭也自相者告就次至成服拜賓疑有闕文錯簡)
　(鄭康成曰家逺謂外䘮也外䘮緩而道逺成服乃行/容待齎也孔仲達曰待齎謂賵贈之物  任翼聖曰)
　(齊衰以下雖非君命亦得為位其情緩也然或地近/而事易畢者亦當逺歸故三日五哭卒而遂歸也三)
　(日五哭統夕哭計之歸而有弔者皆主人為之拜賓/以其初歸故衆主人兄弟皆與之哭于殯宫而出也)
　(歸即成服者為位時已袒免而襲絰也然地/近猶可急歸成服逺則不及故成服而歸也)
　　　右聞齊衰以下䘮不得奔　哭父之黨于廟母
　　　妻之黨于寢師于廟門外朋友于寢門外所識
　　　于野張帷(任翼聖曰于廟一本也于寢内私也/廟門外尊之寢門外親之于野則已)
　　　(疎/矣)　凡為位不奠(以其精神不/在乎是也)　凡為位者一
　　　袒(一袒者明日以後不復袒異/于親䘮也齊衰以下自三袒)
若除䘮而後歸則之墓哭成踊東括髮袒絰拜賓成踊
送賓反位又哭盡哀遂除于家不哭主人之待之也無
變于服與之哭不踊
　(此除服後而奔父母䘮也東即主人位括髮袒如不/及殯者也遂除除于墓而歸也主人攝主也無變于)
　(服服已除也與哭/不踊哀已殺也)
自齊衰以下所以異者免麻
　(齊衰以下除服後奔䘮唯着免麻/不括麻也哭竟即于墓上除之)
　　　右除服後奔䘮
聞逺兄弟之䘮既除䘮而後聞䘮免袒成踊拜賓則尚
左手
　(大功以上有税服之禮雖除䘮後聞之亦必奔䘮而/成服小功緦麻服輕不税然姑聞之亦必免袒而成)
　(踊以倫屬之親不可不為之變也/但拜則從吉拜而左手在上耳)
　　　右除䘮後聞小功以下䘮
　　弔禮
　　　(此諸侯相弔及含禭賵/臨之禮蓋古之逸經也)
諸侯使人弔其次含禭賵臨皆同日而畢事
　(陳可大曰諸侯薨隣國諸侯遣使來先弔次含次禭/次賵次臨四者之禮皆于一日畢行但其次序則如)
　(此/耳)
　　　右遣使
弔者即位于門西其介在其東南北面西上西于門
　(弔者隣國所遣之正使也門西主國大門外之西凶/事異于吉故介在東南西上者介非一人其長者在)
　(西近正使也西于門/不敢當門之中也)
主孤西面
　(主孤主國之孤子當襲父爵/者也西面立于阼階下也)
相者受命曰孤某使某請事客曰寡君使某如何不淑
相者入告出曰孤某須矣
　(相者相主人傳命者也如何不淑述君致弔之辭淑/善也言何為而罹此凶禍也須待也凶禮同等以下)
　(不出迎/故云須)
弔者入主人升堂西面弔者升自西階東面致命曰寡
君聞君之䘮寡君使某如何不淑子拜稽顙
　(主人升堂由/阼階升也)
弔者降出反位
　(反位反門/外之位)
　　　右弔
含者執璧將命曰寡君使某含相者入告出曰孤某須
矣
　(含者弔者之介/也璧含玉也)
含者入升堂致命子拜稽顙含者坐委于殯東南有葦
席既葬蒲席降反位
　(坐委跪而致之也/席承璧之席也)
宰朝服即䘮屨升自西階西面坐取璧降自西階以東
　(宰上大夫也朝服吉服也即就也執玉不麻故著朝/服不可純吉故仍䘮屨跪取以東藏之内府也徐伯)
　(魯曰凡致含者擯者受/之然後宰取而藏之)
　　　右含
襚者曰寡君使某襚相者入告出曰孤某須矣
　(襚者亦弔/者之介也)
襚者執冕服左執領右執要入升堂致命曰寡君使某
襚子拜稽顙委衣于殯東襚者降
　(襚有五服冕爵弁皮弁朝𤣥端是也五服同時入門/然冕為重故居先而襚者自執其餘則使人執之而)
　(襚者受而陳之也左執領在門外則領向北入門則/領向西及致命時襚者西向則領向南也衣即冕服)
　(也委于殯東即委于璧之/席上也襚者降謂下堂也)
受爵弁服于門内霤將命子拜稽顙如初受皮弁服于
中庭自西階受朝服自堂受𤣥端將命子拜稽顙皆如
初襚者降出反位
　(受禭者受也凡服重者在外輕者在内故執爵弁服/者在門内霤執皮弁服者在中庭執朝服者在西階)
　(執𤣥端者在堂而襚者至執衣之所而受之也下堂/而受一服即升而將命委之于殯東重者在南輕者)
　(在北唯受𤣥端不下堂服以漸輕故受之漸近每進/必將命故子必拜稽顙也如初謂如拜冕服也致五)
　(服畢襚者降自西階出反門外之位/  鄭康成曰授禭者以服者賈人也)
宰夫五人舉以東降自西階其舉亦西面
　(宰夫宰之屬也五人各舉一服以東/而其舉之也亦如禭者之西面云)
　　　右襚
上介賵執圭將命曰寡君使某賵相者入告反命曰孤
某須矣
　(車馬曰賵賵以上介其禮又重于含/襚矣禮犬馬不上于堂故執圭將命)
陳乘黄大路于中庭北輈執圭將命客使自下由路西
子拜稽顙坐委于殯東南隅宰舉以東賵者出反位于
門外
　(乘黄四馬皆黄也大路車也北輈以車轅北向也客/使上介之從者為客所使故曰客使自下由路西謂)
　(自堂下控馬立車西也子拜之後賵客即跪而置其/圭于殯之東南隅席上宰則舉以東而藏之内也)
　　　右賵　凡將命向殯將命子拜稽顙西面而坐
　　　委之宰舉璧與圭宰夫舉襚升自西階西面坐
　　　取之降自西階
上客臨曰寡君有宗廟之事不得承事使一介老某相
執綍相者反命曰孤某須矣
　(任翼聖曰上客正使也臨視也入視而哭也古者屬/綍䘮車以備火災葬則執之以下棺故臨䘮皆曰執)
　(紼弔以慰生臨以哀死含禭賵猶致/其物臨則致其情故致辭尤重也)
臨者入門右介者皆從之立于其左東上宗人納賓升
受命于君降曰孤敢辭吾子之辱請吾子之復位客對
曰寡君命某毋敢視賓客敢辭宗人反命曰孤敢固辭
吾子之辱請吾子之復位客對曰寡君命某毋敢視賓
客敢固辭宗人反命曰孤敢固辭吾子之辱請吾子之
復位客對曰寡君命使臣某毋敢視賓客是以敢固辭
固辭不獲命敢不敬從
　(臨者上客也禮主人入門而右客入門而左今入門/右不敢以賓禮自居也宗人掌禮之官將納賓而先)
　(受命于嗣君三致君命必使賓復門西之位也視比/也賓三辭而稱使臣為恭將從其命也敢不敬從從)
　(主君命趨/門西也)
客立于門西介立于其左東上孤降自阼階拜之升哭
與客拾踊三客出送于門外拜稽顙
　(介立門左東上立使臣之西也主降拜拜臨也不言/答拜䘮拜無答也升哭主客俱升堂哭于殯也拾踊)
　(主客更迭踊也客出/拜而送之謝其辱也)
　　　右臨
婦人非三年之䘮不踰封而弔如三年之䘮則君夫人
歸夫人其歸也以諸侯之弔禮其待之也若待諸侯然
　(婦人既嫁父母降期而猶云三年者以/本親言之别于凡期也踰封越境也)
夫人至入自闈門升自側階君在阼其他如奔䘮禮然
　(闈門宫中旁出之門側階旁階也入自闈門升自側/階異于女賓也主國之君立于阼階不降迎也其他)
　(如哭踊髽麻之屬皆如奔䘮之/禮不以君夫人尊而有殺也)
　　　右夫人弔
　　諸侯釁廟禮
　　　(此廟新成而釁之之禮釁塗也殺牲取血以塗/之尊而神之也  方性夫曰廟成則釁寢成則)
　　　(考之而不釁考必用酒者陽之盛也寢者人之/所居故以陽之盛者考之釁必用血者隂之至)
　　　(也廟者神之所居故/以隂之至者釁之)
成廟釁之以羊
　(廟必釁者尊神明之居也/釁以羊者用牲之次者也)
君𤣥服立于寢門内南向祝宗人宰夫雍人皆𤣥服宗
人曰請命以釁某廟君曰諾
　(𤣥服謂朝服緇本素裳也以交神故先祝以請命傳/命反命故次宗人以攝主故次宰夫以割牲故次雍)
　(人/)
遂入雍人拭羊乃行入廟門碑南北面東上
　(拭拭之使潔也碑麗牲之碑在廟中/庭東上以宰夫為上為攝主故也)
雍人舉羊升屋自中中屋南面刲羊血流于前乃降
　(孔仲達曰雍人抗舉其羊由屋東西之中謂兩階之/間而升也當屋棟上之中南面刲割其羊使血流于)
　(前也中皇氏侃曰舉羊謂掛羊于屋自中謂在/屋之  中屋謂羊在屋棟之下懸之上下處中)
　　　右釁廟　宰夫北面于碑南
門以雞有司當門北面雍人割雞屋下當門
　(門廟門也用雞降于廟也有司祝宗人宰/夫也割牲細故不升屋而割之于屋下)
夾室割雞于室中有司亦北面也
　(夾室東西/夾室也)
　　　右門夾室　門夾室皆用雞先門而後夾室其
　　　衈皆于屋下割雞門當門夾室中室有司皆向
　　　室而立門則有司當門北面(衈者先滅耳旁之/毛以薦神也既衈)
　　　(而遂割之割雞門則當門之中央夾室則當室/之中央有司在門則當門北面而立在夾室則)
　　　(向夾室亦北面而立舊説衈則于屋下/割雞則仍升屋而割血然與經文不合)
既事宗人告事畢皆退
　(告事畢以事畢/告于宰夫也)
反命于君君寢門中南向宗人曰釁某廟事畢君曰諾
宗人請就燕君揖之乃退
　(君寢門中南向謂君在路寢南/面立于門内朝服而受之也)
　　　右釁畢　路寢成則考之而不釁釁屋者交神
　　　明之道也(考落成也任翼聖曰宫室落成其禮/不見經傳庾蔚云以酒食澆落之其)
　　　(説亦未詳以釁廟禮推之當是賓一人升屋中/屋酹酒酒流于前乃降主人向屋而立賓降致)
　　　(祝辭于主主拜謝乃/即席燕飲相樂耳)
凡宗廟之器其名者成則釁之以豭豚
　(名者有名之器豭豚豕之牡者器陳用之曰古之用/釁者多矣若天府釁實鑵及寶  小子釁邦器及軍)
　(器龜人釁龜圉人釁廐以至社稷五祀與夫師行之/主或釁于始成或釁于將用其禮豈一端哉羊人釁)
　(供羊牲雞人釁供雞牲大人几珥用䮾則釁牲亦不/一也然釁有司行事而君不親大羊為牲而牛馬不)
　(與爵弁而不冕牡䮾而不純則釁之為禮也小矣後/世有以牛釁鐘甚者有叩人鼻以衈社者此先王之)
　(所棄/也)
　　　右釁廟器
　　諸侯遷廟禮
　　　(此三年䘮畢主自殯宫而遷于廟之禮任翼聖/曰既練新主祔食于廟猶未遷既祥當吉祭乃)
　　　(遷廟又曰按穀梁傳作主壊廟有時日于練焉/壊廟鄭氏曰練乃遷廟張子曰卒哭而祔新主)
　　　(復還殯宫祖亦未遷比至于練乃遷其祖入他/廟或夾室而遷新主于廟是皆謂期而遷廟矣)
　　　(穀梁傳䟽謂作主在十三月壊廟在三年䘮終/傳以事相連故連言之非謂事相接也程子曰)
　　　(古者君薨三年䘮畢吉禘然後祔因其祫祧主/藏于夾室新主遂自殯宫入于廟是又謂三年)
　　　(而遷廟也/程子得之)
成廟將遷之新廟君前徙三日齋祝宗人及從者皆齋
　(任翼聖曰成廟易檐改塗而更釁之也遷之新/廟新主入禰廟而上遷親盡之主于夾室也)
　　　右將遷
徙之日君𤣥服從者皆𤣥服從
　(任翼聖曰𤣥服/始即吉之服也)
至于廟羣臣如朝位君入立于阼階下西向有司如朝
位
　(任翼聖曰廟謂殯宫羣臣位/在廟門外有司位在廟門内)
宗人擯舉手曰有司其請升君升祝奉幣從在左
　(君升由阼階升也居䘮之禮升降不由阼階主䘮畢/遷廟乃由阼階升者著代父之義也凡告用制幣)
北面再拜興祝聲三曰孝嗣侯某敢以嘉幣告于皇考
某侯成廟將徙敢告君及祝再拜興
　(北面再拜君及祝/也祝聲三三告也)
　　　右告遷
祝曰請導君降立于階下奉衣服者皆奉以從祝
　(導導神以行也主在前衣服從之不言奉主言奉衣/服者不敢斥尊也言皆者衣服不一之辭任翼聖曰)
　(衣服既入廟藏之/于寢守祧掌之)
奉衣服者降堂君及在位者皆避也奉衣服者至碑君
從有司皆以次從出廟門奉衣服者升車乃歩君升車
從者皆就車也
　(皆避令尊者得専道也/歩調習其馬令徐行也)
凡出入門及大溝渠祝下擯
　(擯相導/之也)
　　　右奉遷
至于新廟筵于戸牖間尊于西序下脯醢陳于房中設
洗當東榮南北以堂深
　(任翼聖曰筵于戸牖間始自外來先于堂也凡四時/之祭在室筵奥中在堂筵序下樽皆于東方今惟布)
　(南面之席故設尊/西方從其便也)
有司皆先入如朝位祝導奉衣服者乃入君從奉衣服
者入門左在位者皆避也奉衣服者升堂皆反位
　(門左門東也入門而左/將由東階以升堂也)
君從升奠衣服于席上祝奠幣于几東君北向祝在左
賛者盥升適房薦脯醢君盥酌奠于薦西反位君及祝
再拜興祝聲三曰孝嗣侯某敢用嘉幣告于皇考某侯
今月吉日可以徙于新廟敢告再拜
　(從升從奉衣服者亦自阼階而升也奠主南/面衣服在其後遷必設脯醢之奠以依神也)
　　　右已遷而告
君就東廂西面祝就西廂東面在位皆反走避如食間
擯者舉手曰請反位君反位祝從在左卿大夫及衆有
司諸在位者皆反位祝聲三曰孝嗣侯某潔為而明薦
之享君及祝再拜
　(任翼聖曰東西走避俟神之享也祝/就西廂從其便也食間一食之頃也)
君反位祝徹反位
　(反位君反東廂之/位祝反西廂之位)
　　　右已告而享
擯者曰遷廟事畢請就燕君出廟門卿大夫有司執事
者皆出廟門告事畢乃曰擇日而祭焉
　(任翼聖曰事畢納主藏衣服歛幣徹几/筵諸事皆畢也擇日而祭所以安神也)
　　　右遷畢
　　祫于太廟禮
　　　(此天子祫祭九獻之禮取之疏家之説夫天子/祫祭宜用十有二獻不止于九九獻乃天子時)
　　　(祭之禮耳然陸稼書甞言禮記𤣥酒在室一條/孔疏叙九獻之禮甚明可補儀禮之闕蓋九獻)
　　　(儀節已無可考惟注疏之説猶為近古故/酌以經傳之文訂定而録之以備參考)
大祫于太廟備五齊三酒以實八尊明水𤣥酒陳之在
五齊三酒之上
　　　右陳尊彛
祭之日王服衮冕而入尸亦衮冕祝在後侑之王不出
迎尸
　　　右尸入　王服衮冕而入奏以王夏立于阼后
　　　副褘而入奏以齊夏立于房尸服衮冕而入奏
　　　以肆夏席于室
尸入室乃作樂降神
　　　右作樂
乃灌衆尸皆在太廟中依次而灌灌用鬱鬯尸祭之啐
之奠之
　　　右一獻　王以圭瓚酌鬱齊獻尸
王乃出迎牲后從灌
　　　右二獻　后以璋瓚酌鬱齊亞灌
迎牲而入至于庭王親執鸞刀啓其毛祝以血毛告于
室凡牲廟各别牢毁廟之主昭共一牢穆共一牢
　　　右納牲　王牽牲入奏以昭夏大夫贊幣從祝
　　　因用幣于庭告神以將殺
遂行朝踐之事尸出于室太祖之尸坐于戸西南面其
主在右昭在東穆在西相對坐主各在其右祝乃取牲
膟膋燎于爐炭入以詔神于室又出以墮于主前王乃
洗肝于鬱鬯而燔之以制于主前乃升牲首于室中置
于北墉下后薦朝事之豆籩乃薦腥于尸主之前
　　　右朝踐　朝事筵尸于戸西南面布主席東面
　　　　諸侯曰制祭天子曰宰祭
王乃以玉爵酌泛齊獻尸后又以玉爵酌醴齊亞獻
　　　右三獻四獻
乃退而合烹及熟陳于堂乃筵主入室太祖東面昭南
面穆北面徙堂上之饌于室内坐前祝以斝爵酌奠于
饌南又取腸間脂焫蕭合羶薌大合樂乃迎尸入室舉
奠斝主人拜妥尸后薦饋獻之豆籩
　　　右薦熟　退而合烹尸適于小幄王適于小次
　　　以待焉堂上之饌又備矣王出小次復位　薦
　　　熟更延主于室之奥尸來升席自北方坐于主
　　　北　鬱合鬯臭隂達于淵泉蕭合黍稷臭陽達
　　　于墻屋
王乃以玉爵酌盎齊獻尸后又以玉爵酌醍齊獻尸
　　　右五獻六獻　尸飲五君洗玉爵以獻卿
于是尸十五飯訖王以玉爵酌朝踐之尊泛齊以酳尸
后以瑤爵酌饋食之尊醍齊以酳尸
　　　右七獻八獻　酳尸内宗代后薦加豆籩　尸
　　　飲七君以瑤爵獻大夫
諸侯為賓者以瑤爵酌沈齊獻尸
　　　右九獻　内宗代后薦羞豆籩　尸飲九君以
　　　散爵獻士
諸臣乃為加爵
　　　右為加爵
上嗣舉奠
　　　右舉奠
乃行旅酬無算爵
　　　右旅酬無算爵
遂餕
　　　右餕
　
　
　
　
　
　
　
　
　
　
　
　
　
　禮經本義卷十七
