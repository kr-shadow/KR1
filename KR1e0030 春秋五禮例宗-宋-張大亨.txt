#+TITLE: 春秋五禮例宗-宋-張大亨
#+DATE: 2016-06-11 12:20:28
#+SOURCE: github.com/kanripo/KR1e0030 master b80c5a5b                
欽定四庫全書　　　　　　經部五
　春秋五禮例宗　　　　　　春秋類
　　提要
　　　　(臣/)等謹按春秋五禮例宗七卷宋張大亨撰大亨
　　　　字嘉父湖州人登元豐乙丑乙科何薳春渚紀聞
　　　　王明清玉照新志並載其嘗官司勲職以王國侍
　　　　讀講官名與朝廷相紊奏請改正事陳振孫書録解
　　　　題載大亨春秋通訓及此書則稱為直秘閣
　　　　呉興張大亨撰葢舉其所終之官也考左傳
　　　　發凡杜預謂皆周公典禮韓起見易象春秋
　　　　亦謂周禮在魯孫復作春秋尊王發微葉得
　　　　得譏其不深于禮樂故其言多自牴牾葢禮
　　　　與春秋本相表裏大亨是編以社預釋例與
　　　　經踳駁兼不能賅盡陸淳所集啖趙春秋纂
　　　　例亦支離失真因取春秋事蹟分吉凶軍賔
　　　　嘉五禮依類别記各為總論義例賅貫而無
　　　　諸家拘例之失陳振孫稱為考究詳洽殆非
　　　　溢美元呉澄作春秋纂言列五禮多與此書
　　　　相出入澄非剽襲人書者殆偶未見傳本歟
　　　　朱彛尊經義考載此書十卷注曰存而諸家
　　　　寫本皆佚其軍禮三卷已非彛尊之所見然
　　　　永樂大典作於明初凡引此書皆吉凶嘉賓
　　　　四禮之文軍禮絶無一字則此三巻之佚久
　　　　矣彛尊偶未核檢也乾隆四十五年九月恭
　　　　校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　總　校　官　(臣/)陸　費　墀
春秋五禮例宗原序
昔杜元凱作釋例以明春秋異同之義事類相發各為
條綱使覽者用力少而見功多可謂善矣然其間雜以
傳例與經蹐駁而又摘數端不能該盡學者病之唐陸
淳乃因啖趙之餘别為纂例其所條列一出於經比於
杜公詳顯完宻後之説者謂之要例然淳拘於微文捨
事從例故事有相濟以成而反裂為數門者非特差失
其始終抑亦汨昏其義趣經大㫖支離失真迷眩後生
莫此為盛葢人之美惡小大萬殊聖人因其實而被之
以名豈專拘於䋲約若乃定其筆削以示後世則固有
典要存焉善學者因其人之美惡以推聖人之心而究
觀其典要之所在則其㫖不辨而自白矣顧予非知經
者特懼子弟之溺於斯廼綴緝本文通其乖舛以刋前
作之誤名曰春秋五禮例宗葢周禮盡在魯矣聖人以
為法凡欲求經之軌範非五禮何以質其從違觀者或
無間於古今則當信予言之不妄也紹聖四年二月十
七日張大亨序
欽定四庫全書
　春秋五禮例宗卷一
　　　　　　　　　　　宋　張大亨　撰
　　吉禮
王正
　隠元年春王正月
　桓元年春王正月二年十年十八年同
　莊元年春王正月三年五年六年八年十年十一年
　　十六年十九年二十一年二十二年三十年同(莊/三)
　　(十二年不書王正者二/十書王不書正者七)
　閔元年春王正月二年同
　僖元年春王正月二年三年四年六年八年十年十
　　五年十六年十八年二十四年二十五年二十六
　　年三十年三十二年同
　文元年春王正月三年五年八年十二年十三年十
　　四年同(文公十八年不書王正/者八書王不書正者三)
　宣元年春王正月三年四年九年十一年十六年十
　　七年同(宣公十八年不書王正/者十書王不書正者一)
　成元年春王正月三年五年六年七年九年十四年
　　十六年十八年同(成公十八年不書王正/者七書王不書正者二)
　襄元年春王正月二年八年十一年十四年十六年
　　十九年二十年二十一年二十二年二十九年三
　　十年三十一年同(㐮三十一年不書王正者/十二書王不書正者六)
　昭元年春王正月三年四年五年六年七年十年十
　　五年二十年二十三年二十六年三十年三十一
　　年三十二年同(昭公三十二年不書王正/者十三書王不書正者五)
　定元年春王正月三年六年七年八年九年十五年
　　同(定十五年不書王正者四書/王不書正者四元年無正月)
　哀元年春王正月八年同(哀公十四年不書王正/者八書王不書正者四)
人君即位之一年謂之元年嵗之初月謂之正月元者
首也故謂之長謂之元惡之大亦謂之元以一年為元
則人君自此而首庶物善惡自此而始也正者所以正
物也以初月為正則四時於是取正焉先儒謂春秋以
一為元又謂人君即位欲體元以居正而書稱太甲元
年則謂一為元不獨春秋又曰元惡大憝則元不獨為
善也凡正月毎嵗輙舉之則又不獨即位也王正月者
左氏謂周正月也三代之正不同周以建子商以建丑
夏以建寅春秋以周正為主故又曰王二月王三月焉
明非王之正也國君即位得以改元而正月則不可改
者葢即位之年自其身言之可以為首而正月則王所
以同天下之尚非本之一人也先儒謂周官所稱正嵗
與凡田狩郊祀之類皆兼用夏正攷之於經或合或不
合然春秋所書則純用周正也王嵗頒其正於萬邦萬
邦奉之無敢變亂以明大統之所在以一諸夏之所承
自唐虞以來未之或改書所謂協時月正日是也周置
太史以掌之六卿於此班治政焉諸侯受而藏之廟嵗
之首則朝廟而行之謂之朝正及其衰也太史失班諸
侯失朝而天下始異尚矣然當是時周之法度自爵禄
之籍諸侯固己惡其害已而去之獨王正未有輙變亂
者聖人閔周室之不競思欲抗王道而黜僣差幸正朔
之猶存則舉而冠於諸侯行事之上以明天命之未改
而示天下之有尊且以見王政及於諸侯然後可責以
尊王之義其或不書則周失班也隠公在位十一年一
書王正月公榖曰隠不自正也元年有正所以正隠也
桓公在位十八年四書王正月榖梁曰桓無王其書王
者所以治桓及正宋公之弑曹伯之卒也定公元年不
書正月榖梁曰定無正見無以正也夫正朔所以明時
王之尚耳非以定人之邪正也隠立之是非當自其身
見之何與正朔又桓以篡而不書則宣公之屢書宜不
為篡矣隠之十一年春滕薛來朝榖梁曰時朝正也信
斯言則彼年之春但當書時以明滕薛之正雖在正月
所不得書也夫既以不得書月為例而又謂之以無正
亦已誤矣
即位
　隠元年春王正月
　桓元年春王正月公即位
　莊元年春王正月
　閔元年春王正月
　僖元年春王正月
　文元年春王正月公即位
　宣元年春王正月公即位
　成元年春王正月公即位
　襄元年春王正月公即位
　昭元年春王正月公即位
　定元年夏六月戊辰公即位
　哀元年春王正月公即位
　　　立
　隠四年十二月衛人立晉
　昭二十三年尹氏立王子朝
凡君沒既殯則嗣子於是即位王制曰天子七日而殯
諸侯五日大夫士三日以顧命攷之成王乙丑崩丁卯
命作册度越七日癸酉康王即位則崩既九日矣魯昭
公之䘮癸亥至自乾侯戊辰定公即位榖梁曰殯然後
即位説者以䘮至之日為始薨則薨既六日矣葢䘮禮
死與往日生與來日三日而殮自天子逹所謂聖人為
之斷者是也若殯之日則各視其𦵏月焉故王崩三日
而斂則作册度後七日而殯則康王即位昭公䘮至則
為既斂之來日後五日而殯則定公即位士䘮禮曰死
日而襲厥明而小斂又厥明大斂而殯自襲至大斂雖
士亦三日士踰月而𦵏則殯與大斂固同日矣然大記
謂士二七日而嗣子即位也即位之禮備於初䘮康王
既受圭飲齊朝卿士邦君而誥之自稱曰予一人則禮
既成矣諸侯亦然然經必踰年而後書者禮雖成猶未
正其位康王由賔階隮見諸侯於應門之内也若既逾
年則踐阼而負扆矣其有故而初禮或廢則踰年雖正
位而不書葢禮不成也凡經不書即位皆以故廢也天
王外諸侯之即位不書内外異也惟不以正立而魯及
知者則書之曰立
郊望
　僖三十一年夏四月四卜郊不從乃免牲猶三望
　宣三年春王正月郊牛之口傷改卜牛牛死乃不郊
　　猶三望
　成七年春王正月鼷䑕食郊牛角改卜牛鼷䑕又食
　　其角乃免牛夏五月不郊猶三望
　　十年夏四月五卜郊不從乃不郊
　　十七年九月辛丑用郊
　襄七年夏四月三卜郊不從乃免牲
　　十一年夏四月四卜郊不從乃不郊
　定十五年正月鼷䑕食郊牛牛死改卜牛夏五月辛
　　亥郊
　哀元年春王正月鼷䑕食郊牛改卜牛夏四月辛巳
　　郊
魯頌曰皇皇后帝皇祖后稷享以騂犧是享是宜夫魯
以享帝為宜則郊祀非過也葢周之王業后稷肇之文
武成之周公康之是故周使魯祀后稷以明周公功德
之所本后稷配天者也於是乎郊焉孟獻子所謂郊祀
后稷以祈農事是也鄭氏云三王之郊一用夏正其説
見於易緯然以禮攷之郊特牲則曰郊用迎長日之至
明堂位則曰孟春祀帝大司樂則曰冬日至祀天於圜
丘而公羊亦云正月用郊皆謂建子之月也獻子曰啓
蟄而郊郊而後耕左氏亦然皆謂建寅之月也惟穀梁
之説則自正月至於三月皆以為郊之時攷於經此三
月者紀郊之變而不譏其郊則信乎其時矣葢自日至
以及啓蟄陽浸長而農事興則報天祈榖所宜有事者
也公羊二禮舉其始左氏指其終過與不及皆非禮也
左氏又謂禮不卜常祀而卜其牲日則以郊時有常禮
所必舉固無可否之疑特致嚴於牲與日耳牲有二曰
帝牛稷牛日有三曰上辛次辛季辛子服景伯謂呉人
曰魯以十月上辛有事於上帝先王季辛而畢自襄以
來未之改也然定哀之世皆以正月用郊則是魯未嘗
以十月郊也景伯之言豈以是紿呉人耶書曰類于上
帝望于山川又曰至于岱宗柴望秩于山川又曰柴望
大告武成則古之祀天未有不望其山川者亦未有不
郊而望者故曰望郊之細也諸侯所望不出其境内故
魯惟三望而已矣
宗廟(視朔/附)
　隠五年九月考仲子之宫初獻六羽
　桓二年夏四月取郜大鼎於宋戊申納于太廟(三月/㑹于)
　　(稷以成/宋亂)
　　八年正月己卯烝夏五月丁丑烝
　　十四年秋八月壬申御廪灾乙亥嘗
　莊二十三年秋丹桓宫楹
　　二十四年春王三月刻桓宫桷
　閔二年夏五月乙酉吉禘于莊公
　僖八年秋七月禘于太廟用致夫人
　　十五年九月己卯晦震夷伯之廟
　文二年二月丁丑作僖公主
　　八月大事于太廟躋僖公
　　六年閏月不告月猶朝于廟
　　十三年秋七月太室屋壊
　　十六年夏五月公四不視朔
　宣八年六月辛巳有事于太廟仲遂卒于垂壬午猶
　　繹萬入去籥
　成三年二月甲子新宫灾三日哭
　　六年二月辛巳立武宫
　昭十五年二月癸酉有事于武宫籥入叔弓卒去樂
　　卒事
　定元年立焬宫
　　八年冬從祀先公
　哀三年五月辛卯桓宫僖宫灾
榖梁謂周公稱太廟魯公稱太室羣公稱宫公羊亦然
而又謂太室為世室曰世世不毁也以左氏叅之當稱
太室夫宫廟之别總羣公言之則曰廟指一公言之則
曰宫而太室則當宫廟之中所以藏主者也舉廟則可
以包宫室指宫室則不可以兼廟故凡稱廟者皆不主
乎一宫也凡稱宫稱室者不徧及也葢禮稱七廟五廟
則宫亦謂之廟詩稱閟宫則廟亦謂之宫書稱王入太
室祼則周亦謂之太室然則二傳誤矣四時之祀曰禴
祠烝嘗四時之間祀曰禘祫春秋有禘而無祫公榖以
大事為祫周官則禘祫俱無鄭氏以獻祼追享為祫饋
食朝享為禘盖凡祀皆謂之事所以事其先也與禮所
謂嵗事同祫則於諸祭為大故曰大事禘亦曰事而祫
不曰祫何也曰事之得失在祭則正其名以書之其得
失不在是也而因是以見之則略稱事而已矣孔子曰
禘自既灌而往則禘既以祼為主傳曰合食於太祖祫
疑以食為主禘所以審昭穆故禮曰禘其祖之所自出
則追享疑為禘祫以除䘮朝廟而列新死者故經曰大
事於太廟躋僖公則朝享疑為祫凡除䘮必先祫者所
以明反始之義也士虞禮中月而禫是月也吉祭猶未
配而特牲饋食禮筮日命筮但曰適其皇祖而不言所
配則祫為除䘮之先祭明矣故始虞之祝亦曰哀薦祫
事以祀事於是乎始而以合先祖為安故也自除䘮而
祫率三年而禘五年而再祫因以為常王制天子犆礿
祫禘祫嘗祫烝諸侯祫犆禘一犆一祫嘗祫烝祫夫春
祭物不備故不可以祫餘三時可祫然天子則與時祀
偕行諸侯夏祭則廢祫言諸侯雖夏猶不能兼享也禘
則惟季夏之月葢於嵗之中舉之也諸侯夏不能祫而
可以禘者禘以祼為主不必備物故也夫祫必以三時
而禘惟六月則以除䘮之祭急於列新死者苟可以備
禮則遂舉焉故雖除於春不過逾時而遂祫若必主於
一時則必曠時而不列非致戚之道也大傳曰禮不王
不禘又曰大夫士于祫及其髙祖然則祫自天子逹而
禘惟王者可行今魯有禘者與郊同義夫禘本其所自
出祫則及其祧主而已矣尊者所及逺卑者所及近理
固然也然禘雖及逺而各禘於其宫則不若迎羣主而
合祀於祖之為大故禘尊而祫為大事也晉人曰以寡
君之未禘祀晉之僣禮葢不特一祀而杜氏遂以禘為
天子諸侯除䘮之通祭亦誤矣
雩
　桓五年秋大雩
　僖十一年秋八月大雩
　　十三年秋九月大雩
　成三年秋大雩
　　七年冬大雩
　襄五年秋大雩
　　八年秋九月大雩
　　十六年秋大雩
　　十七年九月大雩
　　二十八年秋八月大雩
　昭三年八月大雩
　　六年秋九月大雩
　　八年秋大雩
　　十六年九月大雩
　　二十四年秋八月大雩
　　二十五年七月上辛大雩季辛又雩
　定元年九月大雩
　　七年秋大雩
　　九月大雩
　　十二年秋大雩
左氏曰龍見而雩雩者常祀也常祀必有常處所謂舞
雩之下是也曰大雩者非常也先王以謂隂陽愆伏理
所必至而百榖所仰在於膏澤故先事而祈事至而不
應則不憚再舉歸於厚民而已矣故大雩雖不時不以
為過凡不可過者皆常祀之必以時舉者也或曰雩或
曰旱或曰不雨榖梁謂雩得雨曰雩不得雨曰旱是也
左氏公羊皆以書旱為灾不雨者不為灾也攷於經凡
書灾必有驗於後如水旱而無榖與饑是已今但曰不
雨而無所見灾焉則二説為然也然自春及秋不雨則
害於播種豈不為灾葢天雖不雨而人事有以勝之則
理無或害若乃人事不至則雖無水旱而害亦及之莊
公之告糴是矣或曰灾必有騐於後則何必變文以示
義曰所謂騐者灾成而民罹其害之謂也今曰旱則灾
固害榖矣而民容有不罹其害者若其不雨則雖榖亦
無所害此所以不同也
　
　
　
　
　
　春秋五禮例宗卷一
欽定四庫全書
　春秋五禮例宗卷二
　　　　　　　　　　　　宋　張大亨　撰
　　凶禮上
䘮𦵏
　　　天王
　隠三年三月庚戌天王崩(平/王)秋武氏子來求賻
　桓十五年三月乙未天王崩(此後莊王/僖王不書)
　莊三年五月𦵏桓王
　僖八年冬十二月丁未天王崩(惠/王)
　文八年八月戊申天王崩
　　十月公孫敖如京師不至而復丙戌奔莒
　　九年春毛伯來求金
　　二月叔孫得臣如京師辛丑𦵏襄王
　宣二年冬十月乙亥天王崩
　　三年正月𦵏匡王
　成五年冬十一月己酉天王崩(定/王)
　襄元年九月辛酉天王崩
　　二年正月𦵏蕳王
　　二十八年十二月甲寅天王崩(靈王左傳二十/九年五月𦵏)
　昭二十二年夏四月乙丑天王崩
　　六月叔鞅如京師𦵏景王
左氏曰凡崩薨不赴則不書禍福不告亦不書懲不敬
也大僕稱大䘮始崩戒鼓傳逹於四方窆亦如之則王
之崩𦵏皆赴告于天下大行人稱大䘮詔相諸侯之禮
康王之誥稱太保率西方諸侯畢公率東方諸侯則王
崩諸侯來奔小宰稱䘮荒受其含禭幣玉之事則王䘮
諸侯來贈左氏稱天子七月而𦵏同軌畢至則王𦵏諸
侯來㑹此經常之制也春秋之時禮失其舊王崩不赴
者三魯不㑹其𦵏者七其他可知也經書王𦵏五公榖
曰天子志崩不志𦵏誤矣或曰天王或曰天子或曰王
公榖謂之通稱是也何休曰天王三不書天以桓公弑
君而天子錫命襄王賵人妾且㑹其𦵏皆為非禮故去
天以示貶趙陸從焉范寗非之當矣然有未盡者葢春
秋書王不稱天者甚衆曰王正王子王姬王師之類何
獨彼三者哉説者謂吳楚稱王故春秋加天以别之是
又不然吳楚之王經未嘗志也又安用别且周官司服
凡䘮為天王斬衰則王之加天尚矣王之為言至尊之
稱也加天焉明無上也以其配天則曰天王以其繼天
則曰天子三者皆至尊也以其皆至尊故雖但曰王而
不嫌於有所黜且臣之爵得之扵君故可以善而升可
以罪而黜若王則得之天者也何自而黜之聖人作經
所以抗王室也王之失禮正其名以見之耳未聞有黜
其號以示貶者弗思而已矣
　　　未成王
　昭二十二年冬十月王子猛卒
　　　王女
　莊二年秋七月齊王姬卒
后夫人之䘮皆赴后赴于天下夫人赴于隣好之國其
弔𦵏亦略如王與諸侯之䘮然春秋不書者内外詳略
之義也故穆后之䘮晉荀躒如周𦵏晉少姜之䘮魯昭
公鄭伯皆往又卿共其葬事而不書扵册其或書者以
魯嘗與其事故為之終也
　　　王大夫
　隠三年四月辛卯尹氏卒
　文三年五月王子虎卒
　定四年七月劉卷卒
　　七月𦵏劉文公
諸侯之大夫卒自命卿以上則赴于隣好之國王大夫
亦然然而不書者略外也卒且不書况于𦵏乎其或書
者皆以故耳
　　　公
　隠十一年冬十一月壬辰公薨(公子翬/弑之)
　桓十八年夏四月丙子公薨于齊(齊侯使彭/生弑之)
　　丁酉公之䘮至自齊
　　十二月己丑𦵏我君桓公
　莊三十二年八月癸亥公薨于路寢
　閔元年六月辛酉𦵏我君莊公
　　二年秋八月辛丑公薨(慶父/弑之)
　僖三十三年乙巳公薨于小寢
　文元年二月天王使叔服來㑹𦵏
　　四月丁巳𦵏我君僖公
　文十八年春二月丁丑公薨于臺下
　　六月癸酉𦵏我君文公
　宣十八年冬十月壬戌公薨于路寢
　成元年二月辛酉𦵏我君宣公
　　十八年八月己丑公薨于路寢
　　十二月丁未𦵏我君成公
　襄三十一年夏六月辛巳公薨于楚宫
　　冬十月滕子來㑹𦵏
　　癸酉𦵏我君襄公
　昭三十二年十二月己未公薨于乾侯
　定元年夏六月癸亥公之䘮至自乾侯
　　秋七月癸巳𦵏我君昭公
　　十五年五月壬申公薨于髙寢
　　邾子來奔䘮
　　九月滕子來㑹𦵏
　　丁巳𦵏我君定公雨不克𦵏戊午日下昃乃克𦵏
榖梁曰公薨地不地故也夫人薨不地地故也公薨必
地而地不必常以其有邦國之事也夫人則無外事矣
不薨于寢則謹其地以明其故然所謂故者非必不以
其道終凡非常者皆是也外諸侯内大夫之卒皆不地
略之也其或不卒于寢則亦謹其地所以别嫌明微也
曽子曰吾得正而斃焉斯已矣君子之慎其終葢如此
𦵏者臣子所以自盡敵以下所以相哀之道也故内曰
我君外曰公
周制列爵惟五内則天子三公外則大國之君皆為公
書有周公召公畢公三公也制微子之命曰庸建爾於
上公大國之君也其餘皆自侯以下然攷於經五等之
君通可謂之公亦通可謂之侯公侯爵之貴者故人以
是稱之聖人弗奪焉所以崇敬譲也康王之誥稱羣公
與儀禮通稱之公春秋稱諸侯與餘經通稱之侯皆兼
五等之謂以二者均為爵之貴故雖公謂之侯而不嫌
扵卑雖子男謂之公而不嫌於過也然而班列有差大
小有宜亦不可亂故經扵平居則正其爵𦵏則從其稱
正其爵者所以明王度之不廢也從其爵者所以示敵
體之相敬也雖曰正其爵矣而於盟㑹之總稱亦曰侯
於世族之總稱亦曰公子公孫則其所以示敬者葢不
獨𦵏之時為然也魯君侯也而稱公則以春秋之義也
然方在㑹盟則亦或謂之諸侯矣楚子也而不書𦵏則
以稱號之僣也然方書世族則亦皆謂之公子此之謂
两盡
榖梁曰諡所以成德也𦵏而後舉諡於卒事乎加之矣
范氏謂天子崩稱天命以諡之諸侯薨天子諡之卿大
夫卒受諡於其君葢禮大䘮大師帥瞽作諡小䘮太史
賜諡卿大夫之䘮小史賜諡瞽史知天道者則諡所以
名鬼神皆以天道正之也太史既曰小䘮而小史又曰
卿大夫之䘮則小䘮宜為諸侯矣鄭氏謂小史亦以太
史賜諡為節事相成失之
　　　未成君
　莊三十二年冬十月己未子般卒(慶父/弑之)
　文十八年冬十月子卒
　襄三十一年秋九月癸巳子野卒
左氏曰凡在䘮王曰小童公侯曰子公羊曰君存稱世
子君薨稱子某既𦵏稱子逾年稱公由左氏之説則未
𦵏在䘮通稱曰子既𦵏遂稱爵不必俟逾年也由公羊
之説則未𦵏在䘮稱子某既𦵏猶稱子而不名必待踰
年然後稱爵也攷於經則左氏之説于書外可公羊之
説于書内可二家不能該内外是以不通為公羊者曰
先君雖𦵏然一年不可有二君故必踰年然後稱公若
施之于外則宣之十年不當有两齊侯成之四年不當
有两鄭伯也為左氏者曰諸侯既𦵏則嗣子卒哭而免
䘮遂可以君國若施于内則子赤不當不稱公也古者
先君未𦵏嗣子居廬未有命戒不自君其國人故未可
正其為君之名曰子者對父之詞也既𦵏則免䘮出命
而臨人雖未逾年已成其為君矣故因其爵而稱之陳
侯㑹于温㑹于召陵宋公㑹于葵丘皆書曰子先君未
𦵏也齊惠公卒于宣十年夏既𦵏冬書齊侯使國佐來
聘鄭㐮公卒于成四年夏既𦵏冬書鄭伯伐許皆未踰
年而既𦵏也該二家之例則先君未𦵏稱子既𦵏或逾
年稱爵然後為通若其書内則雖𦵏未逾年稱子其曰
子般子野者二子在䘮而卒未成為君猶以公子之例
書之也若夫衛成公既𦵏而㑹諸侯於洮猶且稱
子與衛成公出奔其弟叔武㑹諸侯于踐土亦稱曰子
皆春秋之變例也以彼之例書此之事然後見聖人之
意或曰既𦵏不俟逾年稱爵則然矣而鄭莊公卒于桓
十一年之夏其秋𦵏其九月書鄭忽奔衛(上云突/歸于鄭)景王
崩于昭二十二年之夏其六月𦵏其下書王子猛居于
皇其冬書王子猛卒又曹莊公卒于莊二十三年其明
年春𦵏其冬書曹覊奔陳莒子宻州弑于㐮三十一年
其明年書莒展奔吳鄭忽王猛皆既𦵏未踰年而不稱
爵曹覊莒展已逾年而不稱爵何也曰此三者雖已既
立其位未定也覊之奔以赤争之猛之出以子朝争之
赤後立是為僖公突後立是為厲公去疾後立為著丘公
則覊忽展皆失位而不終者也子朝之立雖在猛卒之
後然當猛之世固不能定朝也春秋之世固有始立而
争者然嘗能自定其位天子已命之諸侯已列之則遂
正其為君衛君剽是也其或未能自定又未命于天子
未列于諸侯則不正其為君覊忽與展是也猛立之義
葢亦如此曰王猛則以國氏與覊忽同也凡以國氏者
皆嘗立者也猛之卒也謂之王子則以立而未定且不
克終與忽稱世子同也凡稱子者皆未成君者也然則
國君已立强者未賔出力而争之聖人不為之正其名
而反因其未定遂奪其位無乃助簒乎曰是不然彼立
者不能自定强者争之而能終有國子將奪争者之名
以加于彼是争者之罪冺而彼以無國稱君也三子當
立而位未定彼争者不當立而終有其國各正其名以
書之其罪否則見乎詞焉然後天下後世可信也曰其
見乎詞奈何曰突赤之入不繫之國則知覊忽之當立
子朝之立歸于尹氏則知王猛之當立也然則聖人之
意可見矣以當立而不能自定猶且如此况其不當立
者乎
　　　夫人
　隠元年秋七月天王使宰咺來歸惠公仲子之賵(孝/公)
　　(妾惠/母)
　　二年十二月乙卯夫人子氏薨
　莊二十一年七月戊戌夫人姜氏薨(桓夫人/莊母)
　　二十二年正月癸丑𦵏我小君文姜
　僖元年秋七月戊辰夫人姜氏薨于夷齊人以歸(莊/夫)
　　(人閔/嫡母)
　　十二月丁巳夫人氏之䘮至自齊
　　二年夏五月辛巳𦵏我小君哀姜
　文四年冬十一月壬寅夫人風氏薨
　　五年正月王使榮叔歸含且賵
　　三月辛亥𦵏我小君成風
　　王使召伯來㑹𦵏
　　九年冬秦人來歸僖公成風之禭
　　十六年秋八月辛未夫人姜氏薨
　　十七年夏四月癸亥𦵏我小君聲姜
　宣八年六月戊子夫人嬴氏薨(文二妃宣公嫡母出/姜大歸榖作熊氏)
　　冬十月己丑𦵏我小君敬嬴雨不克𦵏庚寅日中
　　而克𦵏
　襄二年夏五月庚寅夫人姜氏薨
　　七月己丑𦵏我小君齊姜
　　四年秋七月戊子夫人姒氏薨(成公/妾)
　　八月辛亥𦵏我小君定姒
　　九年五月辛酉夫人姜氏薨(宣夫人/成母)
　　秋八月癸未𦵏我小君穆姜
　昭十一年五月甲申夫人姜氏薨(㐮夫人/昭母)
　　九月己亥𦵏我小君齊歸
　定十五年七月壬申姒氏卒(定公妾/哀母)
　　九月辛巳𦵏定姒
　哀十二年夏五月甲辰孟子卒(昭夫/人)
士死於適室復畢乃赴於君君使人弔禭之將𦵏遷於
廟既祖而後賵贈者進焉卒窆乃反哭三虞卒哭明日
以其班祔士既然則天子諸侯后夫人宜亦皆然矣葢
士死於適室則知天子諸侯終於路寢后夫人卒於内
寢也士赴於君則知天子及后赴於天下諸侯及夫人
赴於王與隣好之國也士將𦵏遷於廟已𦵏反哭卒哭
而祔則知天子以下其禮亦然也有一不備則不為成
禮故左氏於夫人之䘮互見其義葢不獨夫人為然也
然其不曰夫人不言薨不書𦵏者各主其事之是非耳
凡䘮禮貝玉曰含反其精也衣衾曰禭遂其往也幣馬
曰賵周於死也貨財曰賻助於生也含禭正施於斂賵
賻正施於𦵏通言之皆曰贈知死者贈禭知生者賵賻
　　　公女
　莊四年三月紀伯姬卒
　　六月乙丑齊侯𦵏紀伯姬
　　二十九年十二月紀叔姬卒(惠女歸/于酅者)
　　三十年八月癸亥𦵏紀叔姬
　僖九年秋七月乙酉伯姬卒(未/適)
　　十六年夏四月丙申鄫季姬卒
　文十二年二月庚子子叔姬卒
　成八年冬十月癸卯把叔姬卒
　　九年正月把伯來逆叔姬之䘮以歸
　襄三十年五月甲午宋灾宋伯姬卒
　　七月叔弓如宋𦵏宋共姬
公羊謂外夫人不書卒𦵏適諸侯則尊同以吾為之變
卒之也女子許嫁笄而字之死則以成人之䘮治之其
書𦵏者皆有故也夫王姬下王后一等則公女亦下夫
人一等王姬嫁於諸侯為下嫁則公女嫁於大夫亦為
下嫁嫁諸侯則為尊於内女故内女書卒視大夫為外
夫人則書卒書𦵏視諸侯嫁而不書卒𦵏者不赴不㑹
也公羊誤矣
　　　内大夫
　隠元年冬十二月公子益師卒
　　五年冬十二月辛巳公子彊卒
　　八年冬十二月無駭卒
　　九年三月挾卒
　莊三十二年秋七月癸巳公子牙卒
　僖十六年三月壬申公子季友卒
　　秋七月甲子公孫茲卒
　文十年三月辛卯臧孫辰卒
　　八年公孫敖奔莒十四年九月甲申公孫敖卒于
　　齊
　　十五年夏齊人歸公孫敖之䘮
　宣五年秋九月叔孫得臣卒
　　八年六月公子遂如齊至黄乃復辛巳有事于太
　　廟仲遂卒于垂壬午猶繹萬入去籥
　　十七年冬十一月壬午公弟叔肸卒
　成四年夏四月甲寅臧孫許卒
　　十五年三月乙巳仲嬰齊卒
　　十七年冬十一月壬申公孫嬰齊卒于貍脤(魯地/名)
　襄五年十二月辛未季孫行父卒
　　十九年八月丙辰仲孫蔑卒
　　二十二年秋七月辛酉叔老卒
　　二十三年八月己卯仲孫遂卒
　　三十一年九月己亥仲孫羯卒
　昭四年冬十二月乙卯叔孫豹卒
　　七年冬十一月癸未季孫宿卒
　　十五年十一月癸酉有事于武宫籥入叔弓卒去
　　樂卒事
　　二十一年八月乙亥叔輙卒
　　二十三年正月癸丑叔鞅卒
　　二十四年春二月丙戌仲孫貜卒
　　二十五年冬十月戊辰叔孫婼卒
　　二十九年夏四月庚子叔詣卒
　定五年六月丙申季孫意如卒
　　秋七月壬子叔孫不敢卒
　哀三年秋七月丙子季孫斯卒
君之卿佐國之貳也存亡所繫國實與焉故經悉書之
周制卿大夫之䘮天子弔之其斂哭之事則皆掌於王
官以天子遇其臣之禮如此則諸侯可知也士䘮禮君
若有賜則視大斂以君遇士之禮如此則卿大夫可知
也然君於士不親弔不視小斂則士下於大夫故也左
氏謂君不與小斂故不書日杜氏曰所以示厚薄戒將
來也㨿經叔孫婼叔詣之卒昭公在外公孫敖仲遂公
孫嬰齊之卒䘮在外然皆書日杜氏謂公在外則非無
恩䘮在外則不責人以所不得也夫以書日為厚以不
書日為無恩則是日月有褒貶之義矣而杜氏又謂春
秋不以日月為例此獨記日未足以褒貶人君自相戾
何哉若不以日月為例且無褒貶則卿卒不日是特記
不小斂耳既特記不小斂則凡在外者又何必書日以
明非君無恩邪子赤公子之為嗣君者也其卒亦不書
日則史之失載如此多矣何獨於卿而遂以為例乎臧
僖伯之卒也隠公𦵏之加一等則卿𦵏亦國之事而不
書者其得失非足以繫國且𦵏臣子所以自盡敵以下
所相哀之道也故不以累君
　　　諸侯
　隠三年八月庚辰宋公和卒
　　十二月癸未𦵏宋穆公
　　七年三月滕侯卒
　　八年夏六月己亥蔡侯考父卒
　　八月𦵏蔡宣公
　　六月辛亥宿男卒
　桓五年正月甲戌己丑陳侯鮑卒(再/赴)
　　夏𦵏陳桓公
　　十年正月庚申曹伯終生卒
　　夏五月𦵏曹桓公
　　十一年夏五月癸未鄭伯寤生卒
　　秋七月𦵏鄭莊公
　　十二年八月壬辰陳侯躍卒
　　十一月丙戌衛侯晉卒
　　十三年三月𦵏衛宣公
　　十四年冬十二月丁巳齊侯禄父卒
　　十五年夏四月己巳𦵏齊僖公
　　十七年六月丁丑蔡侯封人卒
　　八月癸巳𦵏蔡桓侯
　莊元年冬十月乙亥陳侯林卒
　　二年二月𦵏陳莊公
　　二年十二月乙酉宋公馮卒
　　三年夏四月𦵏宋莊公
　　十六年十二月邾子克卒
　　二十一年夏五月辛酉鄭伯突卒
　　冬十二月𦵏鄭厲公
　　二十三年冬十一月曹伯射姑卒
　　二十四年三月𦵏曹莊公
　　二十五年夏五月癸丑衛侯朔卒
　　二十八年夏四月丁未邾子𤨏卒
　　三十一年四月薛伯卒
　僖四年夏許男新臣卒(卒于/㑹)
　　八月𦵏許穆公
　　七年秋七月曹伯般卒
　　冬𦵏曹昭公
　　九年三月丁丑宋公御説卒
　　九月甲子晉侯佹諸卒
　　十二年冬十二月丁丑陳侯杵臼卒
　　十三年夏四月𦵏陳宣公
　　十四年冬蔡侯肸卒
　　十七年冬十二月乙亥齊侯小白卒
　　十八年秋八月丁亥𦵏齊桓公
　　二十三年夏五月庚寅宋公茲父卒
　　冬十一月把子卒
　　二十四年冬晉侯夷吾卒
　　二十五年四月癸酉衛侯燬卒
　　秋𦵏衛文公
　　二十七年夏六月庚寅齊侯昭卒
　　秋八月乙未𦵏齊孝公
　　二十八年六月陳侯款卒
　　三十二年夏四月己丑鄭伯㨗卒
　　冬十二月己卯晉侯重耳卒
　　三十三年四月癸巳𦵏晉文公
　文五年冬十月甲申許男業卒
　　六年春𦵏許僖公
　　六年八月乙亥晉侯驩卒
　　冬十月公子遂如晉𦵏晉㐮公
　　七年夏四月宋公王臣卒
　　九年秋八月曹伯㐮卒
　　冬𦵏曹共公
　　十三年夏五月壬午陳侯朔卒
　　邾子蘧蒢卒
　　十四年夏五月乙亥齊侯潘卒
　　十八年二月秦伯罃卒
　宣三年冬十月丙戌鄭伯蘭卒
　　𦵏鄭穆公
　　四年春正月秦伯稻卒
　　九年八月滕子卒
　　九月辛酉晉侯黒臀卒于扈(晉地與宋公衛侯/鄭伯曹伯㑹于扈)
　　冬十月癸酉衛侯鄭卒
　　十年夏四月己巳齊侯元卒公如齊五月公至自
　　齊
　　六月公孫歸父如齊𦵏齊惠公
　　十四年夏五月壬申曹伯夀卒
　　九月𦵏曹文公
　　十七年春正月庚子許男錫我卒
　　夏𦵏許昭公
　　正月丁未蔡侯申卒
　　夏𦵏蔡文公
　　十八年秋七月甲戌楚子旅卒
　成二年八月壬午宋公鮑卒
　　二年十二月𦵏宋文公
　　二年八月庚寅衛侯速卒
　　三年正月辛亥𦵏衛穆公
　　四年三月壬申鄭伯堅卒
　　夏四月𦵏鄭㐮公
　　六年六月壬申鄭伯費卒
　　九年秋七月丙子齊侯無野卒
　　冬十一月𦵏齊頃公
　　十年五月丙午晉侯儒卒
　　十三年五月㑹伐秦曹伯廬卒于師
　　冬𦵏曹宣公
　　十四年正月莒子朱卒
　　冬十月庚寅衛侯臧卒
　　十五年二月𦵏衛定公
　　秦伯卒(同衛侯/卒之月)
　　十五年夏六月宋公固卒
　　秋八月庚辰𦵏宋共公
　　十六年夏四月辛未滕子卒
　　十七年十二月邾子貜且卒
　襄二年六月庚申鄭伯㫻卒
　　四年春三月己酉陳侯午卒
　　七月𦵏陳成公
　　六年三月壬午把伯姑容卒
　　秋𦵏把桓公
　　七年十二月㑹于鄬鄭伯髠頑如㑹未見諸侯丙
　　戌卒于郢
　　八年夏𦵏鄭僖公
　　十二年秋九月吳子乗卒
　　十三年九月庚辰楚子審卒
　　十五年冬十一月癸亥晉侯周卒
　　十六年正月𦵏晉悼公
　　十七年春二月庚午邾子□卒
　　十八年冬十月㑹圍齊曹伯負芻卒于師
　　十九年春正月𦵏曹成公
　　十九年秋七月辛卯齊侯環卒
　　冬𦵏齊靈公
　　二十三年己巳把伯匄卒
　　夏𦵏把孝公
　　二十五年十二月吳子遏伐楚門于巢卒
　　二十六年八月壬午許男寗卒于楚(請楚/伐鄭)
　　冬𦵏許靈公
　　二十八年十二月乙未楚子昭卒
　　二十九年五月庚午衛侯衎卒
　　秋九月𦵏衛獻公
　昭元年六月丁巳邾子華卒
　　秋𦵏邾悼公
　　冬十一月己酉楚子麋卒
　　三年春正月丁未滕子原卒
　　夏叔弓如滕五月𦵏滕成公
　　五年七月秦伯卒
　　六年正月𦵏秦景公
　　六年春正月把伯益姑卒
　　夏𦵏把文公
　　七年秋八月戊辰衛侯惡卒
　　十二月癸亥𦵏衛㐮公
　　八年夏四月辛丑陳侯溺卒(十月國為/楚所滅)
　　十月𦵏陳哀公
　　十年七月戊子晉侯彪卒
　　九月叔孫婼如晉𦵏晉平公
　　十二月甲子宋公成卒
　　十一年二月叔弓如宋𦵏宋平公
　　十二年三月壬申鄭伯嘉卒
　　五月𦵏鄭簡公
　　十四年三月曹伯滕卒
　　秋𦵏曹武公
　　八月莒子去疾卒
　　十五年春正月吳子夷末卒
　　十六年秋八月己亥晉侯夷卒
　　九月季孫意如如晉冬十月𦵏晉昭公
　　十八年春三月曹伯須卒
　　秋𦵏曹平公
　　二十年十一月辛卯蔡侯廬卒
　　二十一年三月𦵏蔡平公
　　二十三年夏六月蔡侯東國卒于楚
　　二十四年八月丁酉把伯郁釐卒
　　冬𦵏把平公
　　二十五年十一月己亥宋公佐卒于曲棘
　　二十六年正月𦵏宋元公
　　二十六年九月庚申楚子居卒
　　二十七年冬十月曹伯午卒
　　二十八年三月𦵏曹悼公
　　二十八年夏四月丙戌鄭伯寧卒
　　六月𦵏鄭定公
　　秋七月癸巳滕子寧卒
　　冬𦵏滕悼公
　　三十年夏六月庚辰晉侯去疾卒
　　八月𦵏晉頃公
　　三十一年夏四月丁巳薛伯榖卒
　　秋𦵏薛獻公
　定三年二月辛卯邾子穿卒
　　秋𦵏邾莊公
　　四年春二月癸巳陳侯吳卒
　　六月𦵏陳惠公
　　三月㑹於召陵五月把伯成卒于㑹
　　七月𦵏杞悼公
　　八年三月曹伯露卒
　　七月𦵏曹靖公
　　秋七月戊辰陳侯柳卒
　　九月𦵏陳懐公
　　九年夏四月戊申鄭伯蠆卒
　　六月𦵏鄭獻公
　　秋秦伯卒
　　冬𦵏秦哀公
　　十二年春薛伯定卒
　　夏𦵏薛㐮公
　　十四年五月吳子光卒
　哀二年夏四月丙子衛侯元卒
　　十月𦵏衛靈公
　　三年冬十月癸卯秦伯卒
　　四年二月𦵏秦惠公
　　四年秋八月甲寅滕子結卒
　　十二月𦵏滕頃公
　　五年秋九月癸酉齊侯杵臼卒
　　冬叔還如齊閠月𦵏齊景公
　　六年秋七月庚寅楚子軫卒
　　八年冬十二月癸亥把伯過卒
　　九年二月𦵏把僖公
　　十年三月戊戌齊侯陽生卒
　　五月𦵏齊悼公
　　五月薛伯夷卒
　　秋𦵏薛惠公
　　十一年秋七月辛酉滕子虞母卒
　　十一月𦵏滕隠公
　　十三年夏許男成卒
　　秋𦵏許元公
曲禮言諸侯曰薨大夫曰卒士曰死故説者謂春秋貶
外以尊内外諸侯卒與内大夫同文然則聖人豈私尊
魯哉薨也卒也死也通上下之詞也孔子曰何必髙宗
古之人皆然君薨百官搃已以聼於冢宰書曰公薨成
王𦵏于畢則天子諸侯通曰薨孟子曰舜卒於鳴條文
王卒於畢郢則天子諸侯大夫通曰卒舜典曰陟方乃
死論語有景公死之日大司樂曰大臣死則㢮縣則天
子諸侯大夫通曰死事固有名同而實異名異而實同
者苟無不可聖人莫之變焉知其同異不相廢也以其
同異不相廢是故外君與内大夫同謂之卒而不嫌於
有所貶内君與夫人獨謂之薨而不嫌於有所私特以
内外欲其辨故假此以定其詞耳
左氏曰諸侯同盟於是稱名故薨則赴以名赴以名則
書之不然則否辟不敏也信斯言則君赴當稱名而禮
載赴詞曰寡君不禄春秋之時其制雖不能盡合於古
然以情文揆之君始沒而臣斥其名以告於外疑非哀
敬之道也謂之禮經誤矣然諸侯之名不可徧知也惟
同盟然後見於載書故其來赴則得書於册且以示易
世之實又凡來赴者不過隣好之國隣則相習好則相
違非是則雖赴亦闕所不知故書名不必同盟茍可知
焉則志之也天子魯君不名則以明尊親之義且一而
不疑故禮曰諸侯不生名失地則名滅同姓則名以書
攷之書稱吕伋君奭詩稱召虎則生且名之矣楚滅䕫
蔡滅沈皆滅同姓也衛侯奔楚郕伯來奔皆失地也而
不名則禮説非也天子君天下者也無與為敵故不名
諸侯則各君其國者也以其有君道故平居亦不名有
所降則名之下於天子故也王采地之大夫與附庸之
君未爵命於天子者則不盈乎君道矣雖不盈乎君道
然異於列臣故平居則稱字有所降則名之夫字親所
命也爵君所命也故稱爵則不稱字明爵尊於字也諸
侯之大夫則卑矣故平居則族而名之有所降則舍族
惟天子尹宰及公之孤特貴故又以其官加之所以别
列臣也天子太上者也褒貶不加其身有所見則借辭
以明義諸侯與大夫之爵皆受於君者也非君誰能黜
陟之故諸侯善則進其辭以爵不得而加也有所降則
名之大夫善則稱其字以字尊於族也有所降則去族
夫爵莫卑於子男然君道也故春秋所書自子男以上
其平居皆不名諸侯之世子諸侯之卿天子之中下大
夫與士其命數皆不逮子男則其名之禮也榖梁曰臣
既死君不忍稱其名禮曰國君不名卿老而何休有五
不名之義考於經公孫敖既卒而名魯大夫雖歴數世
而名是未可知也若乃髙宗之於伊尹成王之於周公
則又有所謂賔之而弗臣者矣
鄭㳺吉曰先王之制諸侯之䘮士弔大夫送𦵏惟嘉好
聘享三軍之事於是乎使卿子太叔曰文㐮之伯也君
薨大夫弔卿共𦵏事夫人士弔大夫送𦵏考之周禮天
子公卿大夫之䘮則宰夫掌之諸侯之䘮則職䘮掌之
宰夫下大夫也職䘮士也公卿體國者也故其䘮則宰
夫與職䘮帥官有司而治之大僕弔焉大僕亦下大夫
也大夫則卑矣不皆自往使其旅帥有司治之而小臣
弔焉小臣下士也若諸侯則雖職䘮亦不目往使國有
司以王命涖事而已矣至於諸侯自相為之禮則亡然
春秋之時天子所遣以䘮禮至魯者或卿宰或大夫士
不知果合於職䘮所謂國有司者乎然國有司既受令
於士則又非卿大夫明矣㳺吉之言必或有㨿與子太
叔所謂文㐮之時固又不同則周之衰時禮法廢缺時
君出意而為之未必合扵先王也傳以秦景公之䘮大
夫送𦵏為禮又稱齊歸之薨晉士送𦵏以㳺吉之言為
正則魯為得禮而晉為少殺矣然經於二者皆不書其
人則以非卿故也魯之䘮惟王人來㑹大國則卿未嘗
至小國則君自來然則豈有定制哉
　　　外大夫
　莊二十七年秋公子友如陳𦵏原仲
　
　春秋五禮例宗卷二
欽定四庫全書
　春秋五禮例宗卷三
　　　　　　　　　　　宋　張大亨　撰
　　凶禮下
弑殺𦵏
　　　外弑君(滅執以殺以/用三見執門)
　隠四年二月戊申衛州吁弑其君完
　　九月衛人殺州吁于濮
　　五年夏四月𦵏衛桓公
　桓二年正月戊申宋督弑其君與夷及其大夫孔父
　　六年蔡人殺陳佗(左傳五年陳侯鮑卒文公/子佗殺太子免而代之)
　莊八年十一月癸未齊無知弑其君諸兒
　　九年春齊人殺無知
　　七月丁酉𦵏齊襄公
　　十二年八月甲午宋萬弑其君㨗及其大夫仇牧
　僖十年正月晉里克弑其君卓及其大夫荀息
　　夏晉殺其大夫里克
　文元年十月丁未楚世子商臣弑其君頵
　　十四年九月齊公子商人弑其君舍
　　十六年十一月宋人弑其君杵臼
　　十八年五月戊戌齊人弑其君商人
　　冬莒弑其君庶其
　宣二年九月乙丑趙盾弑其君夷臯
　　四年六月乙酉鄭公子歸生弑其君夷
　　十年五月癸巳陳夏徴舒弑其君平國
　　十一年十月楚人殺陳夏徴舒
　　十二年春𦵏陳靈公
　　十八年七月邾人戕鄫子于鄫
　成十八年正月庚申晉弑其君州蒲
　襄二十五年五月乙亥齊崔杼弑其君光
　　二十六年二月辛卯衛寗喜弑其君剽
　　二十六年夏衛殺其大夫寗喜
　　二十九年五月閽弑吳子餘祭
　　三十年四月蔡世子般弑其君固
　　十月𦵏蔡景公
　　三十一年十一月莒人弑其君宻州
　昭十一年夏四月丁巳楚子䖍誘蔡侯般殺之于申
　　十三年冬十月𦵏蔡靈公
　　十三年四月楚公子比自晉歸于楚弑其君䖍于
　　乾谿楚公子棄疾殺公子比
　　十六年春楚子誘戎蠻子殺之
　　十九年夏五月戊辰許世子止弑其君買(穀梁曰/止未逾)
　　(年而/死)
　　冬𦵏許悼公
　　二十七年夏四月吳弑其君僚
　定十三年冬薛弑其君比
　哀四年二月庚戌盗弑蔡侯申
　　十二月𦵏蔡昭公(左氏夏蔡/人殺賊)
　　六年秋齊陳乞弑其君荼
　　　外未成君
　僖九年冬晉里克弑其君之子奚齊
左氏曰凡弑君稱君君無道也稱臣臣之罪也公羊曰
大夫弑君稱名氏微者窮諸人賤者窮諸盗其稱國者
衆辭也榖梁曰稱國以弑其君君惡甚矣夫弑君天地
之大惡人倫之所棄也君雖無道臣必蒙首惡之誅所
以定名分遏禍亂也今以君無道而略弑賊之名則是
君可得而僇矣豈聖人意哉凡弑者難生於一人則斥
其名合衆力以行之則稱人假國勢以行之則稱國人
臣假國之靈以取重而反以其重危其君此之謂大惡
然則惡大矣而沒其名豈不利於為惡者哉夫國人君
之而已獨致難焉則惡其名之彰徹聖人於是名之名
之則其罪顯力足以使衆權足以用國以此危其君則
將以有為也聖人扵是沒其名沒其名則其罪深夫春
秋非特録善惡之實而已也其文則存乎史其義則見
乎經故由其文則名雖沒而不憂後世之無所攷由其
義則凡不即史者聖人之意也凡諸侯不以道終扵下
曰弑于兵曰滅戕之曰戕尸之曰用于敵國曰殺重君
變也大夫公子不以其道死皆曰殺略臣事也
公羊曰君弑而賊不討則不書𦵏謂其國無臣子也然
則賊已討而不書𦵏者魯不㑹也何以知其然魯之隠
閔非不𦵏也而不書則以賊不討故也宋公㨗衛侯剽
之賊討矣而不書𦵏則以魯不㑹故也夫弑而不討固
臣子之罪然有可討者有不可討者弑而簒之位未及
定未命於天子未㑹於諸侯國人殺之聖人與焉書曰
某人殺某是也既命於天子既㑹扵諸侯而位既定矣
國人殺之聖人不與書曰某人弑其君是也此可討不
可討之義也夫奪君之國而有之其罪顯且大故不俟
貶絶而惡見然天子已命之諸侯已列之則成其為君
成其為君而國人又加僇焉則是君無時而定位國無
時而難息也故復被以弑君之名夫使簒人得正其名
為君者是天子諸侯之過也若國人已君之則又安得
加僇僇雖不可加而其罪則不為之冺不冺其罪以存
善惡之戒不戮其成君以息争奪之難聖人之微意也
陳恒弑君孔子請討之則凡弑者内外皆得以討今不
討而又㑹之故曰諸侯之過也若乃魯桓公見殺于齊
蔡靈公見殺于楚則以敵國非所以言弑故不以討罪
而𦵏也
　　　王殺大夫
　宣十五年王札子殺召伯毛伯
　襄三十年五月天王殺其弟佞夫
　　　内殺大夫
　僖二十八年春公子買戍衛不卒戍刺之
　成十六年二月乙酉刺公子偃
　　　外殺大夫(殺弑賊七見殺門殺因弑被殺/三見殺門  執以  二見執門)
　莊九年九月齊人取子紏殺之
　　二十二年正月陳人殺其公子御寇
　　二十六年夏曹殺其大夫
　僖五年春晉人殺其世子申生
　　七年夏鄭殺其大夫申侯
　　十一年春晉殺其大夫㔻鄭父
　　二十五年夏宋殺其大夫
　　二十八年四月楚殺其大夫得臣
　　三十年秋衛殺其大夫元咺及公子瑕
　文六年十月晉殺其大夫陽處父
　　七年四月宋人殺其大夫
　　八年十月宋人殺其大夫司馬
　　九年二月晉人殺其大夫先都
　　三月晉人殺其大夫士縠及箕鄭父
　　十年夏楚殺其大夫宜申
　宣九年冬陳殺其大夫洩冶
　　十三年冬晉殺其大夫先縠
　　十四年衛殺其大夫孔逹
　成八年夏晉殺其大夫趙同趙括
　　十五年秋宋殺其大夫山
　　十六年六月楚殺其大夫側
　　十七年十二月晉殺其大夫郤錡郤犨郤至
　　十八年春正月晉殺其大夫胥童
　　齊殺其大夫國佐
　襄二年冬楚殺其大夫公子申
　　五年秋楚殺其大夫公子壬夫
　　十年冬盗殺鄭公子騑公子發公孫輙
　　十九年秋齊殺其大夫髙厚
　　鄭殺其大夫公子嘉
　　二十年秋蔡殺其大夫公子爕
　　二十二年冬楚殺其大夫公子追舒
　　二十三年夏陳殺其大夫慶虎及慶寅
　　冬晉人殺欒盈
　　二十六年秋宋公殺其世子痤
　　三十年秋鄭人殺良霄
　昭二年秋鄭殺其大夫公孫黒
　　五年春楚殺其大夫屈申
　　八年春陳侯之弟招殺陳世子偃師
　　秋陳人殺其大夫公子過
　　冬十月楚師滅陳執陳公子招放之于越殺陳孔
　　奐
　　十二年五月楚殺其大夫成熊
　　十四年冬莒殺其公子意恢
　　二十年秋盗殺衛侯之兄縶
　　二十七年四月楚殺其大夫郤宛
　哀二年十一月蔡殺其大夫公子駟
　　四年夏蔡殺其大夫公孫姓公孫霍
　　十三年十一月盗殺陳夏區夫
公羊曰稱國以殺者君殺大夫之辭也榖梁曰稱國以
殺殺無罪也又曰罪累上也稱人以殺殺有罪也左氏
曰殺大夫不稱名衆也且言非其罪也夫大夫之罪不
登於死而君殺之徒以有國之威耳故謂之君殺大夫
葵丘之盟無專殺大夫意謂此也其曰罪累上者以繫
之君也大夫有罪國人皆曰可殺於是殺之則稱人此
與衆棄之之義也大夫生死皆名雖曰無罪而死亦必
名之所以正君臣之分其是非不在此也殺而不名雖
曰衆也然晉鄭一日殺三卿而經并書其名則曹宋之
卿亦未必衆也特以彼不告故不得而詳耳然卿與大
夫異位而皆曰大夫以周官大夫有中下而無上則卿
者上大夫故也或曰大夫或曰公子或曰世子或曰兄
弟榖梁謂公子未命為大夫者然其重視大夫君之世
嫡曰世子母昆弟曰兄弟其見殺也不以有罪无罪皆
斥其君以明親親之道也彼無罪而君殺之君失其親
彼有罪而致殺彼失其親然周制同姓之罪不即市而
致刑於甸師焉不與國人慮之也為人君而自賊其類
不祥莫大焉
災變
　　　日食
　隠三年春王二月己巳日有食之
　桓三年秋七月壬辰朔日有食之既
　　十七年冬十月朔日有食之
　莊十八年春王三月日有食之
　　二十五年六月辛未朔日有食之鼓用牲于社
　　二十六年十二月癸亥朔日有食之
　　三十年九月庚午朔日有食之鼔用牲于社
　僖五年九月戊申朔日有食之
　　十二年春王三月庚午日有食之
　　十五年夏五月日有食之
　文元年二月癸亥日有食之
　　十五年六月辛丑朔日有食之鼓用牲于社
　宣八年七月甲子日有食之既
　　十年夏四月丙辰日有食之
　　十七年六月癸卯日有食之
　成十六年六月丙寅朔日有食之
　　十七年十二月丁巳朔日有食之
　襄十四年二月乙未朔日有食之
　　十五年八月丁巳日有食之
　　二十年十月丙辰朔日有食之
　　二十一年九月庚戌朔日有食之
　　冬十月庚辰朔日有食之
　　二十三年春王二月癸酉朔日有食之
　　二十四年七月甲子朔日有食之既
　　八月癸巳朔日有食之
　　二十七年十二月乙亥朔日有食之
　昭七年四月甲辰朔日有食之
　　十五年六月丁巳朔日有食之
　　十七年六月甲戌朔日有食之
　　二十一年七月壬午朔日有食之
　　二十二年十二月癸酉朔日有食之
　　二十四年五月乙未朔日有食之
　　三十一年十二月辛亥朔日有食之
　定五年春王三月辛亥朔日有食之
　　十二年十一月丙寅朔日有食之
　　十五年八月庚辰朔日有食之
凡日月之食有當交而食者隂陽之數也有不應食者
變異之所出也夫陽不勝隂則日為之食是以人君惡
之先王克謹天戒設官置史以先之自堯舜以來未之
改也或失其職則以為大戮故左氏謂天子有日官諸
侯有日御其不書日者官失之而羲和廢時亂日則夏
后征焉春秋之時官廢不舉所書日食或失其甲子或
失其晦朔聖人不加損焉以示過也然春秋不以日月
為例而此獨以不書為失則以日之食也必在於朔而
晦朔必由甲乙然後可推今既曰朔矣則是知其甲乙
也既知其甲乙矣則是知其為晦朔也然或書朔而無
甲乙或書甲乙而無朔或两不書為足以明日官日御
之過而異乎餘事之繫於日月者也餘事不繫之以日
月則前史所闕雖孔子不可得而知非若日食之存乎
度數者可攷故也夫春秋不以日月為例何也曰日月
記事之常體本無可以示義之意先儒之説雖多然攷
其所書雜然不可為之典要故或時而不月或月而不
時或有時與日而無月或有月而無時或全年無月(凡/五)
或全年無日或無事書首月以具四時亦或不必具者
時月日皆備惟襄公三十年一且聖人不務彌縫其闕
則以褒貶所寄不在乎此也
　　　晦朔附
　僖十五年九月乙卯晦
　　十六年春王正月戊申朔
　　二十二年冬十一月己巳朔
　成十六年六月甲午晦
　　　星
　莊七年夏四月辛卯夜恒星不見夜中星隕如雨
　文十四年秋七月有星孛入于北斗
　昭十七年冬有星孛于大辰
　哀十三年冬十一月有星孛于東方
　　　霜
　僖三十三年十二月隕霜不殺草李梅實
　定元年冬十月隕霜殺菽
　　　雪(一見震/雷門)
　桓八年冬十月雨雪
　僖十年冬大雨雪
　昭四年春王正月大雨雪(左作/雹)
　　　震電
　隠九年三月癸酉大雨震電庚辰大雨雪
　僖十五年九月己卯晦震夷伯之廟
　　　雹
　僖二十九年秋大雨雹
　昭三年冬大雨雹
　　　雨
　莊三十一年冬不雨
　僖二年冬十月不雨
　　三年春王正月不雨
　　夏四月不雨
　　六月雨
　文二年自二月不雨至于秋七月
　　十年自正月不雨至于秋七月
　　十三年自正月不雨至于秋七月
　　　旱
　僖二十一年夏大旱
　宣七年秋大旱
　　　水
　桓元年秋大水
　　十三年夏大水
　莊十年秋大水
　　十一年秋宋大水
　　二十四年八月大水
　　二十五年秋大水鼓用牲于社于門
　宣十年秋大水
　成五年秋大水
　襄二十四年秋七月大水
　　　凶年
　莊七年秋無麥苖
　　二十八年冬大無麥禾臧孫辰告糴于齊
　宣十年冬饑
　　十五年冬饑
　㐮二十四年冬大饑
　定三年夏歸粟于蔡
凶年一也或以所無書或以饑書書所無者民未必饑
也而上有所乏至於饑則上下匱矣
　　　冰
　桓十四年春正月無冰
　成元年二月無冰
　　十六年春王正月雨大冰
　襄二十八年春無冰
　　　火(宫廟三/見本門)
　莊二十年夏齊大災
　僖二十年五月乙巳西宫災
　宣十六年夏成周宣榭火
　襄九年春宋灾
　　三十年五月甲午宋灾冬晉人齊人宋人衛人鄭
　　人曹人莒人邾人滕人薛人把人小邾人㑹于澶
　　淵宋灾故
　昭九年夏四月陳災
　　十八年五月壬午宋衛陳鄭灾
　定二年夏五月壬辰雉社及两觀灾
　哀四年六月辛丑亳社灾
左氏曰凡火天火曰灾人曰火火之所及者小則人可
為也至於所及者廣則宜非人力所可為故謂之灾謂
之灾則弔恤之禮行焉公羊以為國邑之辨誤矣
　　　地
　文九年九月癸酉地震
　襄十六年五月甲子地震
　昭十九年五月己卯地震
　　二十三年八月乙未地震
　哀三年四月甲午地震
　　　山石
　僖十四年秋八月辛卯沙鹿崩
　　十六年正月戊申朔隕石于宋丘
　成五年夏梁山崩
　　　螽
　桓五年秋螽
　僖十五年八月螽
　文三年秋雨螽于宋
　　八年冬十月螽
　宣六年秋八月螽
　　十三年秋螽
　　十五年秋螽
　㐮七年八月螽
　哀十二年冬十二月螽
　　十三年九月螽
　　十二月螽
　　　螟
　隠五年九月螟
　　八年九月螟
　莊六年秋螟
　　　雜蟲
　莊十八年秋有􁉃
　　二十九年秋有蜚
　宣十五年冬蝝生
　　　禽獸
　莊十七年冬多麋
　僖十六年正月戊申朔隕石于宋五是月六鷁退飛
　　過宋都
　昭二十五年夏鸜鵒來巢
左氏曰凡物不為灾不書夫螽螟麋􁉃固害物矣而蜚
鷁鸜鵒則非能為灾者也公羊有記灾記異之辨是矣
災異
春秋之書變異為傳者其説不同聖人果以人事測天
乎曰天地與人其類既殊其事相逺非有語言臭味可
相交際而得之也然至其變景象怪忒之物動乎其間
則君子恐懼修省而弗敢忽焉是故天大雷電以風書
志成王之畏日食震電川沸山崩詩刺幽王之亂而雊
鼎之雉同穎之禾拱生之桑榖聖人存之以示戒而於
春秋尤詳焉以謂天地之道雖幽微逺甚而其氣類𤼵
越託於衆類者必皆有以召之然聖人不主名其所以
召之者以謂不可知也吾見天地之行有異也曰是必
人事之有失云耳吾將推人事之失以合於天而不知
其果合與否也曰是不可必存之以示戒云耳及後之
為説者不然曰天地之異如此吾必求所以當之者昔
為某事今有某應於是附㑹白黒棄捐度數而務通其
意之所同至其不合也則遷就以益之誣天罔民莫大
於此吾知其所本矣葢為傳者之過也夫為傳者不深
求聖人所以必書之意而扳援慎竈卜祝之言以為説
凡日星有謫曰今茲某國之君盍當其變或水或旱盍
係其應又或縁其事而生或因其言而息嗚呼天道果
如是其膠耶葢其間固有度數所䋲不得不然者有隂
陽錯盭不可以度數求者有非常而興者聖人兼而舉
之以見天道之多變以明吉凶之無常非必指事以為
應也洪範五徴雖主於五事然五事之所該有不可勝
窮者矣夫既或係乎度數而不得不然則其以變異書
何也曰由度數而然者常也其不可以度數求者異也
即其常則足以見其異是故两不相廢焉不然則當時
諸侯其數千百事之善否日固萬變苟一國之君一事
之失而必謫見於天則天事亦已勞矣
　
　
　
　
　
　
　
　
　
　
　春秋五禮例宗卷三
欽定四庫全書
　春秋五禮例宗卷五
　　　　　　　　　　　宋　張大亨　撰
(闕/)
　
　
　
　
　
　
　
　
　
　
　
　
　
　
　
　春秋五禮例宗卷五
欽定四庫全書
　春秋五禮例宗卷六
　　　　　　　　　　　宋　張大亨　撰
(闕/)
　
　
　
　
　
　
　
　
　
　
　
　
　
　
　
　春秋五禮例宗卷六
欽定四庫全書
　春秋五禮例宗卷七
　　　　　　　　　　　宋　張大亨　撰
　　軍禮四
蒐狩
　　　天王
　僖二十八年冬天王狩于河陽
　　　内
　桓四年正月公狩于郎
　　七年春二月己亥焚咸丘
　莊四年冬公及齊人狩于禚
　昭八年秋蒐于紅
　　十一年五月大蒐于比蒲
　　二十二年春大蒐于昌間
　定十三年夏大蒐于比蒲
　　十四年秋大蒐于比蒲
　哀十四年春西狩獲麟
春曰蒐夏曰苖秋曰獮冬曰狩經書蒐狩而不及苖獮
則以苖獮皆如蒐田之法故耳且四時之田莫先於蒐
莫備於狩於是焉有失則書之其餘雖失未足道也猶
之四時之祭獨舉烝嘗則以春夏物不備雖有失焉未
害於禮之成也凡禮以其常舉之則无小大之異其曰
大者皆越其常者也
城(堕/附)
　　　内
　隠七年夏城中丘
　　九年夏城郎
　桓五年夏城祝丘
　　十六年冬城向
　莊二十九年城諸及防
　文七年春公伐邾城須句遂城郚
　　十二年冬季孫行父帥師城諸及鄆
　宣八年冬十月城平陽
　成四年冬城鄆
　　九年十一月城中城
　襄七年夏四月城費
　　十二年冬城防
　　十五年夏季孫宿叔孫豹帥師城成郛
　　十九年冬城西郛
　　城武城
　定六年冬城中城
　　十二年夏叔孫州仇帥師堕費
　　季孫斯仲孫何忌帥師堕費
　　十四年秋城莒父及霄
　　十五年冬城漆
　哀三年五月季孫斯叔孫州仇帥師城啓陽
　　四年夏城西郛
　　五年春城毗
　　六年春城邾瑕
　　　外
　莊三十二年春城小榖
　僖元年夏六月邢遷于夷儀齊師宋師曹師城邢
　　二年春正月城楚丘
　　十四年春諸侯城縁陵
　㐮二年冬仲孫蔑㑹晉荀罃齊崔杼宋華元衛孫林
　　父曹人邾人滕人薛人小邾人于戚遂城虎牢
　　二十九年夏仲孫羯㑹晉荀盈齊髙止宋華元衛
　　世叔儀鄭公孫叚曹人莒人邾人滕人薛人小邾
　　人城把
　昭三十二年冬仲孫何忌㑹晉韓不信齊髙張宋仲
　　几衛世叔申鄭國參曹人莒人薛人把人小邾人
　　城成周
興築(毁/附)
　莊九年冬浚洙
　　二十八年冬築郿
　　二十九年春新延廐
　　三十一年春築䑓于郎
　　夏四月築䑓于薛
　　秋築䑓于秦
　僖二十年春新作南門
　文十六年八月毁泉䑓
　成十八年秋築鹿囿
　昭九年冬築郎囿
　定二年冬新作雉門及两觀
　　十三年夏築蛇淵囿
左氏曰凡邑有宗廟先君之主曰都無曰邑邑曰築都
曰城穀梁曰城為保民為之也民衆城小則益城益城
無極凡城之志皆譏也夫城有二有増舊而城之者有
作都邑而城之者今曰益城無極則是特論増城者耳
詩稱王命南仲往城于方易稱王公設險以守其國而
大司馬之屬以時脩城郭之固則城者先王所不廢特
以為不恃此以保民則可矣故傳稱言不戒城惡而致
潰也城因築而後成故亦謂之築而築不作以盡城之
義葢曰城則有厲禁封守之法焉若以為都邑之辨則
作邑于豐既成洛邑非無宗廟者也凡土功龍見而戒
事火見而致用水昏正而栽日至而畢過亦書
　
　
　
　
　
　
　
　
　
　春秋五禮例宗卷七
欽定四庫全書
　春秋五禮例宗卷七
　　　　　　　　　　　宋　張大亨　撰
　　軍禮四
蒐狩
　　　天王
　僖二十八年冬天王狩于河陽
　　　内
　桓四年正月公狩于郎
　　七年春二月己亥焚咸丘
　莊四年冬公及齊人狩于禚
　昭八年秋蒐于紅
　　十一年五月大蒐于比蒲
　　二十二年春大蒐于昌間
　定十三年夏大蒐于比蒲
　　十四年秋大蒐于比蒲
　哀十四年春西狩獲麟
春曰蒐夏曰苖秋曰獮冬曰狩經書蒐狩而不及苖獮
則以苖獮皆如蒐田之法故耳且四時之田莫先於蒐
莫備於狩於是焉有失則書之其餘雖失未足道也猶
之四時之祭獨舉烝嘗則以春夏物不備雖有失焉未
害於禮之成也凡禮以其常舉之則无小大之異其曰
大者皆越其常者也
城(堕/附)
　　　内
　隠七年夏城中丘
　　九年夏城郎
　桓五年夏城祝丘
　　十六年冬城向
　莊二十九年城諸及防
　文七年春公伐邾城須句遂城郚
　　十二年冬季孫行父帥師城諸及鄆
　宣八年冬十月城平陽
　成四年冬城鄆
　　九年十一月城中城
　襄七年夏四月城費
　　十二年冬城防
　　十五年夏季孫宿叔孫豹帥師城成郛
　　十九年冬城西郛
　　城武城
　定六年冬城中城
　　十二年夏叔孫州仇帥師堕費
　　季孫斯仲孫何忌帥師堕費
　　十四年秋城莒父及霄
　　十五年冬城漆
　哀三年五月季孫斯叔孫州仇帥師城啓陽
　　四年夏城西郛
　　五年春城毗
　　六年春城邾瑕
　　　外
　莊三十二年春城小榖
　僖元年夏六月邢遷于夷儀齊師宋師曹師城邢
　　二年春正月城楚丘
　　十四年春諸侯城縁陵
　㐮二年冬仲孫蔑㑹晉荀罃齊崔杼宋華元衛孫林
　　父曹人邾人滕人薛人小邾人于戚遂城虎牢
　　二十九年夏仲孫羯㑹晉荀盈齊髙止宋華元衛
　　世叔儀鄭公孫叚曹人莒人邾人滕人薛人小邾
　　人城把
　昭三十二年冬仲孫何忌㑹晉韓不信齊髙張宋仲
　　几衛世叔申鄭國參曹人莒人薛人把人小邾人
　　城成周
興築(毁/附)
　莊九年冬浚洙
　　二十八年冬築郿
　　二十九年春新延廐
　　三十一年春築䑓于郎
　　夏四月築䑓于薛
　　秋築䑓于秦
　僖二十年春新作南門
　文十六年八月毁泉䑓
　成十八年秋築鹿囿
　昭九年冬築郎囿
　定二年冬新作雉門及两觀
　　十三年夏築蛇淵囿
左氏曰凡邑有宗廟先君之主曰都無曰邑邑曰築都
曰城穀梁曰城為保民為之也民衆城小則益城益城
無極凡城之志皆譏也夫城有二有増舊而城之者有
作都邑而城之者今曰益城無極則是特論増城者耳
詩稱王命南仲往城于方易稱王公設險以守其國而
大司馬之屬以時脩城郭之固則城者先王所不廢特
以為不恃此以保民則可矣故傳稱言不戒城惡而致
潰也城因築而後成故亦謂之築而築不作以盡城之
義葢曰城則有厲禁封守之法焉若以為都邑之辨則
作邑于豐既成洛邑非無宗廟者也凡土功龍見而戒
事火見而致用水昏正而栽日至而畢過亦書
　
　
　
　
　
　
　
　
　
　春秋五禮例宗卷七
欽定四庫全書
　春秋五禮例宗卷八
　　　　　　　　　　　宋　張大亨　撰
　　賔禮上
朝
　　　朝王
　僖二十八年五月癸丑公㑹晉侯齊侯宋公蔡侯鄭
　　伯衛子莒子盟于踐土公朝于王所冬天王狩于
　　河陽壬申諸侯朝于王所
　　　來朝
　隠十一年春滕侯薛侯來朝
　桓二年春正月滕子來朝
　　秋七月紀侯來朝(左作/杞)
　　六年冬紀侯來朝
　　七年夏榖伯綏來朝鄧侯吳離來朝
　　九年冬曹伯使其世子射姑來朝
　　十五年夏邾人牟人葛人來朝
　莊五年秋郳黎來來朝
　　二十三年公及齊侯遇于榖蕭叔朝公
　　二十七年冬杞伯來朝
　僖七年夏小邾子來朝
　　二十年夏郜子來朝
　　二十七年春把子來朝
　　秋滕子來朝
　　十一年秋曹伯來朝
　　十五年夏曹伯來朝
　宣元年秋邾子來朝
　成四年三月杞伯來朝
　　六年夏六月邾子來朝
　　七年夏五月曹伯來朝
　　十八年秋杞伯來朝
　　八月邾子來朝
　襄元年九月邾子來朝
　　六年秋滕子來朝
　　七年春郯子來朝
　　夏四月小邾子來朝
　　二十一年冬十月曹伯來朝
　　二十八年夏邾子來朝
　昭三年秋小邾子來朝
　　十七年春小邾子來朝
　　秋郯子來朝
　定十五年正月邾子來朝
　哀二年夏四月滕子來朝
凡諸侯見天子謂之朝亦謂之覲曲禮曰天子當依而
立諸侯北面而見曰覲天子當宁而立諸公東面諸侯
西面曰朝鄭氏謂朝受摯於朝受享於廟而覲則一受
於廟大宗伯曰春見曰朝夏見曰宗秋見曰覲冬見曰
遇由曲禮言之則朝覲之别以位由宗伯則朝覲之别
以時然書稱嵗二月東廵守至於岱宗肆覲東后又曰
五載一廵守羣后四朝則朝覲不必以時為别明堂位
稱周公朝諸侯天子負扆而立則朝覲不必以位為别
覲禮稱諸侯前朝則朝覲亦為通稱明矣論語謂子退
朝則臣朝其君者也大行人謂使諸侯世相朝則諸侯
交相見者也夫諸侯交相見而以臣朝其君之名名之
所以崇敬譲相親睦之道也諸侯以君道臨人則可以
受人之朝而不為僣敵國以敬譲相下雖朝人之國而
不為屈如是則庶邦睦而王室寧矣春秋之時小國則
朝大國則否故經所書朝事不一皆以小事大之禮也
叔向曰明王之制間朝以講禮(謂三/嵗也)而子太叔云五嵗
一朝與行人之法固異左氏獨以子太叔為正必有據
依然考於書成王命諸侯六年五服一朝又六年王乃
時廵各朝於方岳以諸侯朝王且猶六嵗則間於天子
之事而相朝宜不能數於此然則世相朝殆先王之制
矣
凡諸侯朝王大行人逆勞於畿至於郊王人勞之至於
國天子舘之前朝皆受舍於朝同姓西面而異姓東面
朝之日致命以玉享以幣馬既而退聽事扵廟門之左
天子命之歸勞其來乃出於是申以車服之賜重以享
宴之好且為壇於國門之外以待㑹盟而令事焉諸侯
自相朝之禮雖亡然司儀掌客略具其文而其實則猶
見於春秋故傳稱齊侯如晉晉士鞅逆諸河魯昭公如
晉自郊勞至於贈賄無失禮則亦逆勞贈好之禮也子
産謂晉文公卑宫室而大諸侯之館則亦舘之禮也邾
隠公來朝執玉髙定公受玉卑則亦致命以玉之禮也
鄭伯如晉壊垣以納車馬曰無所藏幣則亦享以幣馬
之禮也隠公謂滕薛曰周之宗盟異姓為後則亦辨姓
之禮也曹伯如晉受正魯㐮公如晉聽政則亦聼事之
禮也晉侯享諸侯鄭伯辭享則亦享宴之禮也鄭伯如
楚舍而不壇則亦為壇之禮也夫為壇乃天子所以令
諸侯之制春秋以小朝大則亦受其令也然則春秋諸
侯相朝殆與覲禮等乎
聘
　　　王聘
　隠七年冬天王使凡伯來聘
　　九年春天王使南季來聘
　桓四年夏天王使宰渠伯糾來聘
　　五年夏天王使仍叔之子來聘
　　八年冬天王使家父來聘
　莊二十三年祭叔來聘
　僖三十年冬天王使宰周公來聘
　宣十年秋天王使王季子來聘
　　　外聘
　隠七年夏齊侯使其弟年來聘
　桓三年冬齊侯使其弟年來聘
　莊二十三年夏荆人來聘
　　二十五年春陳侯使女叔來聘
　僖三十三年二月齊侯使國歸父來聘
　文四年秋衛侯使寗俞來聘
　　九年冬楚子使椒來聘
　　十二年秋秦伯使術來聘
　宣十年齊侯使國佐來聘
　成四年春宋公使華元來聘
　　八年春宋公使華元來聘
　　冬十月晉侯使士爕來聘
　　十八年夏晉侯使士匄來聘
　襄元年冬衛侯使公孫剽來聘
　　晉侯使荀罃來聘
　　五年夏鄭伯使公子𤼵來聘
　　八年冬晉侯使士匄來聘
　　十二年夏晉侯使士魴來聘
　　二十六年夏晉侯使荀吳來聘
　　二十七年春齊侯使慶封來聘
　　二十九年夏五月晉侯使士鞅來聘
　　吳子使札來聘
　　三十年春正月楚子使薳罷來聘
　昭二年春晉侯使韓起來聘
　　十二年夏宋公使華定來聘
　　二十一年夏晉侯使士鞅來聘
曲禮曰諸侯使人問於諸侯曰聘而大行人稱時聘以
結諸侯之好典瑞稱圭璋以覜聘則天子使人問諸侯
亦謂之聘王制稱諸侯之於天子比年一小聘三年一
大聘則諸侯使人問於天子亦謂之聘榖梁曰聘諸侯
非正誤矣
叔向謂明王之制嵗聘以志業而子太叔稱晉文之伯
也令諸侯三嵗而聘攷於禮經時聘無數然則苟以事
行焉可也春秋之時伯者制其數䟽故合諸侯以令朝
聘之數然魯襄昭之間使介不通於齊者凡二十年則
其䟽數不足証也
周之舊制卿大夫出聘略見於司儀掌客之職而具於
聘禮凡使介之來入境則卿逆而勞之至於朝則致館
既入則受於廟致命則以圭入享則以幣私覿則以錦
加以勞問申以享宴好以貨賄所以交隣國之道也春
秋之時略有其實故傳稱季武子聘于宋禇師叚逆之
以受享叔弓聘于晉晉侯使郊勞辭使致舘又辭秦西
乞術來聘㐮仲辭玉國莊子來聘自郊勞至於贈賄禮
成而加之以敏晉士鞅來聘季孫使饋七牢而享宴之
禮則無國無之雖未盡合於古乃有先王之遺制焉
來
　　　獨稱來(如以來一見外如至門昏及/以來一來遂逆后一見  門)
　隠元年十二月祭伯來
　閔元年冬齊仲孫來
　僖二十九年春介葛盧來
　　冬介葛盧來
　㐮十八年春白狄來
凡書來有來朝有來聘然不以朝聘名之謂其禮不成
也
　　　來錫
　莊元年冬十月王使榮叔來錫桓公命
　文元年夏四月天王使毛伯來錫公命
　成八年秋七月天子使召伯來錫公命
　　　來求歸(來歸田邑二見取門昏來歸喪具見喪/𦵏門  來求歸一見  門  來歸脤一)
　　　　　　(見本/門)
　桓十五年春二月天王使家父來求車
　莊六年冬齊人來歸衛俘
　文九年春毛伯來求金
㑹
　　　夫人(及公㑹一/見諸侯門)
　莊二年冬十一月夫人姜氏㑹齊侯于禚
　　七年春夫人姜氏㑹齊侯于防
　　冬夫人姜氏㑹齊侯于榖
　僖十七年秋夫人姜氏㑹齊侯于卞
　　　内女
　莊二十七年春公㑹把伯姬于洮
　　　諸侯
　隠二年春公㑹戎于潜
　　九年公㑹齊侯于防
　　十年二月公㑹齊侯鄭伯于中丘
　　十一年夏公㑹鄭伯于時來
　桓元年三月公㑹鄭伯于垂
　　二年七月蔡侯鄭伯㑹于鄧
　　三年正月公㑹齊侯于嬴
　　夏六月公㑹把侯于郕
　　六年四月公㑹紀侯于成
　　十年秋公㑹衛侯于桃丘弗遇
　　十一年秋公㑹宋公于夫鍾
　　冬十二月公㑹宋公于闞
　　十二年八月公㑹宋公于虚
　　冬十一月公㑹宋公于龜
　　十四年正月公㑹鄭伯于曹
　　十五年夏公㑹齊侯于艾
　　十六年春正月公㑹宋公衛侯蔡侯于曹
　　十八年正月公㑹齊侯于濼
　莊十三年春齊侯宋人陳人蔡人邾人㑹于北杏
　　十四年冬單伯㑹齊侯宋公衛侯鄭伯于鄄
　　十五年春齊侯宋公陳侯衛侯鄭伯㑹於鄄
　　二十七年冬公㑹齊侯于城濮
　僖元年八月公㑹齊侯宋公鄭伯曹伯邾人于檉
　　三年秋齊侯宋公江人黄人㑹于陽榖
　　十一年夏公及夫人姜氏㑹齊侯于陽榖
　　十三年公㑹齊侯宋公陳侯衛侯鄭伯許男曹伯
　　于鹹
　　十六年冬十二月公㑹齊侯宋公陳侯衛侯鄭伯
　　許男邢侯曹伯于淮
　　二十一年秋宋公楚子陳侯蔡侯鄭伯許男曹伯
　　㑹于盂
　　二十八年冬十二月㑹齊侯宋公陳侯衛侯鄭伯
　　邾子秦人于温
　文十三年冬公如晉衛侯㑹公于沓冬十二月己丑
　　公及晉侯盟還自晉鄭伯㑹公于棐
　　十七年六月諸侯㑹于扈
　宣元年夏公㑹齊侯于平州
　　七年冬公㑹晉侯宋公衛侯鄭伯曹伯于黒壌
　　九年秋九月晉侯宋公衛侯鄭伯㑹于扈
　　十一年秋晉侯㑹狄于攅函
　成十二年夏公㑹晉侯衛侯于𤨏澤
　　十六年秋公㑹晉侯齊侯衛侯宋華元邾人于沙
　　隨不見公
　㐮五年秋公㑹晉侯宋公陳侯衛侯鄭伯曹伯莒子
　　邾子滕子薛伯齊世子光吳人鄫人于戚
　　七年十二月公㑹晉侯宋公陳侯衛侯曹伯莒子
　　邾子于鄬鄭伯髠頑如㑹未見諸侯丙戌卒于鄵
　　陳侯逃歸
　　十年春公㑹晉侯宋公衛侯曹伯莒子邾子滕子
　　薛伯把伯小邾子齊世子光㑹吳于柤
　　二十一年冬公㑹晉侯齊侯宋公衛侯鄭伯曹伯
　　莒子邾子于商任
　　二十二年冬公㑹晉侯齊侯宋公衛侯曹伯莒子
　　邾子滕子薛伯杞伯小邾子于沙隨
　　二十四年秋八月公㑹晉侯宋公衛侯鄭伯曹伯
　　莒子邾子滕子薛伯杞伯小邾子于夷儀
　昭四年夏楚子蔡侯陳侯鄭伯許男徐子滕子頓子
　　胡子沈子小邾子宋世子佐淮夷㑹于申(楚人執/徐子)
　定八年夏公㑹晉師于瓦
　　十年夏公㑹齊侯于夾谷
　　冬齊侯衛侯鄭㳺速㑹于安甫
　　十四年夏五月公㑹齊侯衛侯于牽
　　秋齊侯宋公㑹于洮
　　大蒐于比蒲邾子來㑹公
　哀七年夏公㑹吳于鄫
　　十一年夏公㑹吳于槖臯
　　秋公㑹衛侯宋臯瑗于鄖
　　十三年夏公㑹晉侯及吳子于黄池
　　　大夫(㑹救灾一/見灾門)
　文元年秋公孫敖㑹晉侯于戚
　　十一年夏叔彭生㑹晉郤缺于承匡
　宣十一年冬公孫歸父㑹齊侯于榖
　　十五年春公孫歸父㑹楚子于宋
　　秋仲孫蔑㑹齊髙固于無婁
　成五年夏叔孫僑如㑹晉荀首于榖
　　十五年十月叔孫僑如㑹晉士爕齊髙无咎宋華
　　元衛孫林父鄭公子鰌邾人㑹吳于鍾離
　㐮二年秋七月仲孫蔑㑹晉荀罃宋華元衛孫林父
　　曹人邾人于戚冬仲孫蔑㑹晉荀罃齊崔杼宋華
　　元衛孫林父曹人邾人滕人薛人小邾人于戚
　　五年夏仲孫蔑衛孫林父㑹吳于善
　　八年春公如晉夏季孫宿㑹晉侯鄭伯齊人宋人
　　衛人邾人于邢丘
　　十四年正月季孫宿叔老㑹晉士匄齊人宋人衛
　　人鄭公孫蠆曹人莒人邾人滕人薛人把人小邾
　　人㑹吳于向
　　冬季孫宿㑹晉士匄宋華閲衛孫林父鄭公孫蠆
　　莒人邾人于戚
　　十九年冬叔孫豹㑹晉士匄于柯
　　二十六年公㑹晉人鄭良霄宋人曹人于澶淵
　昭元年春叔孫豹㑹晉趙武楚公子圍齊國弱宋向
　　戌衛齊惡陳公子招蔡公孫歸生鄭罕虎許人曹
　　人于虢
　　九年春叔弓㑹楚子于陳
　　十一年秋季孫意如㑹晉韓起齊國弱宋華亥衛
　　北宫佗鄭罕虎曹人把人于厥憗
　　十五年夏叔詣㑹晉趙鞅宋樂大心衛北宫喜鄭
　　㳺吉曹人邾人滕人薛人小邾人于黄父
　　二十一年秋晉士鞅宋樂祁犁衛北宫喜曹人邾
　　人滕人㑹于扈
　　三十一年春季孫意如㑹晉荀躒于適歴
　哀六年夏叔還㑹吳于柤
傳稱楚子合諸侯于申問禮于宋左師鄭子産左師獻
公合諸侯之禮六子産獻伯子男㑹公之禮六子服景
伯曰王合諸侯則伯帥侯牧以見于王伯合諸侯則侯
帥子男以見於伯然則王伯合諸侯之禮不同今皆無
之惟宗伯稱時㑹而司儀掌客略具其儀耳節則未之
詳也叔向以為明王之制再朝而㑹以示威將㑹而盟
以顯昭明然則六嵗一㑹矣以宗伯言之時㑹無數則
非有䟽數苟以事行焉可也春秋之時朝聘㑹盟皆出
强國之令乆而未至則徴之亦未必有其節也
周官國君命數以次而殺其别有五其節惟三公為上
侯伯為次子男為下若春秋之時則伯子男合而為一
故子産謂鄭伯男也而共公侯之貢孟子論周室班爵
祿則又曰公一位侯一位伯一位子男同一位與周官
春秋雖不合然五等之髙下固自若也先王以是稱諸
侯之功而定其班列及其衰也强者并而五伯興中國
不競則又擅於夷狄文武所褒大封皆威而服焉春秋
所書班列之次率不與先王合或主兵或主㑹或主謀
則雖小國有在大國之上者矣或為伯所升或為伯所
黜則雖大侯有在子男之下者矣叔孫曰宋衛吾匹也
又曰諸侯之㑹寡君未嘗後衛君則魯之班先衛而下
宋矣傳曰周之宗盟異姓為後而子魚所稱踐土之盟
齊宋皆下諸姬則魯之班又當在宋上矣然春秋以魯
為主故凡公㑹諸侯不復以班皆為之冠若外諸侯則
同姓亦宜為異姓之先而經不然者葢當時先後實以
强弱為之次聖人不皆正焉所以示其非也如踐土之
盟子魚所稱亦與經不合豈當時載者與諸國所紀異
其文哉豈聖人惡其文之正而實之違哉
禮諸侯世子誓於天子攝其君則下其君之禮一等未
誓則以皮帛繼子男而春秋所書諸侯世子或在國君
上下一出於伯者所令而已矣諸公之孤其命數亦視
子男侯伯之卿下孤一等子男之卿下侯伯一等臧宣
叔曰次國之君當大國之中中當其下下當其上大夫
小國之上卿當大國之下卿中當其上大夫下當其下
大夫古之制也叔孫婼又謂周制列國之卿當小國之
君而左氏亦云卿不㑹公侯㑹伯子男可也按列國之
卿與天子之元士皆三命元士受地則得視子男而列
卿則無視子男之禮其曰當小國之君未之詳也周官
有卿而無上大夫則上大夫謂卿也今宣叔之言則諸
侯之國既有卿又有上大夫列國之大夫固足以當小
國之卿而其所謂上下次大之節禮無其文春秋所書
卿大夫之次徒以國之强弱班焉未必皆古制也惟魯
大夫出㑹則雖公侯亦在其下此與魯君先諸侯同義
若外大夫與國君相當則或上或下各因所書之實以
示義則其班亦不可得而考也
盟
　　　諸侯(盟而㑹一/見㑹門)
　隠元年三月公及邾儀父盟于蔑
　　二年八月庚辰公及戎盟于唐
　　十年紀子帛莒子盟于宻
　　二年冬十二月齊侯鄭伯盟于石門
　　六年夏五月辛酉公㑹齊侯盟于艾
　　八年秋七月庚午宋公齊侯衛侯盟于瓦屋
　桓元年夏四月公及鄭伯盟于越
　　二年公及戎盟于唐
　　十二年夏六月壬寅公㑹杞侯莒子盟于曲池
　　秋七月丁亥公㑹宋公燕人盟于榖丘
　　冬十一月丙戌公㑹鄭伯盟于武父
　　十七年春正月丙辰公㑹齊侯紀侯盟于黄
　　二月丙午公及邾儀父盟于趡
　莊十三年冬㑹齊侯盟于柯
　　十六年冬十有二月㑹齊侯宋公陳侯衛侯鄭伯
　　許男滑伯滕子同盟于幽
　　二十三年十有二月甲寅公㑹齊侯盟于扈
　　二十七年夏六月公㑹齊侯宋公陳侯鄭伯同盟
　　于幽
　閔元年秋八月公及齊侯盟于落姑
　僖二年秋九月齊侯宋公江人黄人盟于貫
　　五年夏公及齊侯宋公陳侯衛侯鄭伯許男曹伯
　　㑹王世子于首丘秋八月諸侯盟于首止鄭伯逃
　　歸不盟
　　七年秋七月公㑹齊侯宋公陳世子欵鄭世子華
　　盟于寗母
　　八年春王正月公㑹王人齊侯宋公衛侯許男曹
　　伯陳世子欵盟于洮鄭伯乞盟
　　九年夏公㑹宰周公齊侯宋子衛侯鄭伯許男曹
　　伯于葵丘九月戊辰諸侯盟于葵丘
　　十五年三月公㑹齊侯宋公陳侯衛侯鄭伯許男
　　曹伯盟于北丘遂至于匡公孫敖帥師及諸侯之
　　大夫救徐
　　十九年夏六月宋公曹人邾人盟于曹南鄫子㑹
　　盟于邾己酉邾人執鄫子用之
　　二十一年秋宋公楚子陳侯蔡侯鄭伯許男曹伯
　　㑹于盂執宋公以伐宋十二月癸丑公㑹諸侯盟
　　于薄釋宋公
　　二十五年十二月癸亥公㑹衛子莒慶盟于洮
　　二十六年正月己未公㑹莒子衛寗速盟于向
　　二十七年冬楚人陳侯蔡侯鄭伯許男圍宋十二
　　月甲戌公㑹諸侯盟于宋
　　二十八年五月癸丑公㑹晉侯齊侯宋公蔡侯鄭
　　伯衛子莒子盟于踐土陳侯如㑹
　文三年冬公如晉十二月己巳公及晉侯盟
　　十三年冬公如晉十有二月己丑公及晉侯盟
　　十四年六月公㑹宋公陳侯衛侯鄭伯許男曹伯
　　晉趙盾癸酉同盟于新城
　　十五年冬十有一月諸侯盟于扈
　　十七年四月齊侯伐我西鄙六月癸未公及齊侯
　　盟于榖
　宣十一年夏楚子陳侯鄭伯盟于辰陵
　　十七年六月己未公㑹晉侯衛侯曹伯邾子同盟
　　于斷道
　成五年十二月己丑公㑹晉侯齊侯宋公衛侯鄭伯
　　曹伯邾子把伯同盟于蠱牢
　　七年秋公㑹晉侯齊侯宋公衛侯曹伯莒子邾子
　　把伯救鄭八月戊辰同盟于馬陵
　　九年正月公㑹晉侯齊侯宋公衛侯鄭伯曹伯莒
　　子把伯同盟于蒲
　　十五年三月癸丑公㑹晉侯衛侯鄭伯曹伯宋世
　　子成齊國佐邾人同盟于戚
　　十七年夏公㑹丑子單子晉侯齊侯宋公衛侯曹
　　伯邾人伐鄭六月乙酉同盟于柯陵
　襄三年公如晉夏四月壬戌公及晉侯盟于長樗
　　六月公㑹單子晉侯宋公衛侯鄭伯莒子邾子齊
　　世子光乙未同盟于雞澤陳侯使袁僑如㑹戊寅
　　叔孫豹及諸侯之大夫及陳𤣥僑盟
　　九年冬公㑹晉侯宋公衛侯曹伯莒子邾子滕子
　　薛伯小邾子齊世子光伐鄭十二月己亥同盟于
　　戱
　　十一年夏四月公㑹晉侯宋公衛侯曹伯齊世子
　　光莒子邾子滕子薛伯把伯小邾子伐鄭秋七月
　　己未同盟于亳城北
　　十八年冬十月公㑹晉侯宋公衛侯鄭伯曹伯莒
　　子邾子滕子薛伯把子小邾子同圍齊
　　十九年春王正月諸侯盟于祝柯
　　二十年夏六月庚申公㑹晉侯齊侯宋公衛侯鄭
　　伯曹伯莒子邾子滕子薛伯把伯小邾子盟于澶
　　淵
　　二十五年五月公㑹晉侯宋公衛侯鄭伯曹伯莒
　　子邾子滕子薛伯把伯小邾子于夷儀秋八月己
　　巳同盟于重丘
　昭十三年秋公㑹劉子晉侯齊侯宋公衛侯鄭伯曹
　　伯莒子邾子滕子薛伯把伯小邾子于平丘八月
　　甲戌同盟于平丘公不與盟
　　二十六年秋公㑹齊侯莒子邾子把伯盟于鄟陵
　定四年三月公㑹劉子晉侯宋公蔡侯衛侯陳子鄭
　　伯許男曹伯莒子邾子頓子胡子滕子薛伯把伯
　　小邾子齊國夏于召陵侵楚五月公及諸侯盟于
　　臯鼬
　　七年秋齊侯鄭伯盟于鹹
　　齊侯衛侯盟于沙
　　八年冬衛侯鄭伯盟于曲濮
　　十二年冬十月癸亥公㑹齊侯盟于黄
　　　大夫
　隠元年九月及宋人盟于宿
　　八年九月辛卯公及莒人盟于浮來
　桓十一年春正月齊人衛人鄭人盟于惡曹
　　九月柔㑹宋公陳侯蔡侯盟于析
　莊九年春公及齊大夫盟于蔇
　　十九年秋公子結媵陳人之婦于鄄遂及齊侯宋
　　公盟
　　二十二年秋七月丙申及齊髙傒盟于防
　僖十九年冬㑹陳人蔡人楚人鄭人盟于齊
　　二十年秋齊人狄人盟于邢
　　二十一年春宋人齊人楚人盟于鹿上
　　二十九年夏㑹王人晉人宋人齊人陳人蔡人秦
　　人盟于翟泉
　　三十二年夏衛人侵狄秋衛人及狄盟
　文二年三月乙巳及晉處父盟
　　夏六月公孫敖㑹宋公陳侯鄭伯晉士榖盟于垂
　　隴
　　七年秋八月公㑹諸侯晉大夫盟于扈
　　八年冬十月壬午公子遂㑹晉趙盾盟于衡雍乙
　　酉公子遂㑹雒戎盟于暴
　　十年及蘓子盟于女栗
　　十六年春季孫行父㑹齊侯于陽榖齊侯弗及盟
　　六月戊辰公子遂及齊侯盟于郪丘
　宣十二年晉人宋人衛人曹人同盟于清丘
　成元年夏臧孫許及晉侯盟于赤棘
　　二年六月癸酉季孫行父臧孫許叔孫僑如公孫
　　嬰齊帥師㑹晉郤克衛孫良夫曹公子首及齊侯
　　戰于鞌齊師敗績秋七月齊侯使國佐如師己酉
　　及國佐盟于袁婁
　　十一月公㑹楚公子嬰齊子蜀丙申公及楚人秦
　　人陳人宋人衛人鄭人齊人曹人邾人薛人鄫人
　　盟于蜀
　　三年十一月晉侯使荀庚來聘衛侯使孫良夫來
　　聘丙午及荀庚盟丁未及孫良夫盟
　　十一年三月晉侯使郤犨來聘己丑及郤犨盟
　　十六年十二月乙丑季孫行父及晉郤犨盟于扈
　　十八年十二月仲孫蔑㑹晉侯宋公衛侯邾子齊
　　崔杼同盟于虚朾
　㐮三年六月戊寅叔孫豹及諸侯之大夫及陳袁僑
　　盟
　　七年冬十月衛侯使孫林父來聘壬戌及孫林父
　　盟
　　十五年春宋公使向戌來聘二月己亥及向戌盟
　　于劉
　　十六年三月公㑹晉侯宋公衛侯鄭伯曹伯莒子
　　邾子薛伯把伯小邾子于溴梁戊寅大夫盟
　　二十年正月辛亥仲孫速㑹莒人盟于向
　　二十七年夏叔孫豹㑹晉趙武楚屈建蔡公孫歸
　　生衛石惡陳孔奐鄭良霄許人曹人于宋秋七月
　　辛巳豹及諸侯之大夫盟于宋
　昭十一年五月仲孫貜㑹邾子盟于祲􁀭
　定三年冬仲孫何忌及邾子盟于拔
　哀二年春王二月季孫斯叔孫州仇仲孫何忌帥師
　　伐邾取漷東田及沂西田癸巳叔孫州仇仲孫何
　　忌及邾子盟于句繹
　　　來盟
　桓十四年春正月公㑹鄭伯于曹夏五(闕/文)鄭伯使其
　　弟語來盟
　閔二年冬齊髙子來盟
　僖四年正月公㑹齊侯宋公陳侯衛侯鄭伯許男曹
　　伯侵蔡蔡潰遂伐楚次于陘夏楚屈完來盟于師
　　盟于召陵
　文十五年三月宋司馬華孫來盟
　宣七年春衛侯使孫良夫來盟
　襄二十九年五月把子來盟
　　　涖盟
　僖三年秋齊侯宋公江人黄人㑹于陽榖冬公子友
　　如齊涖盟
　文七年冬徐伐莒公孫敖如莒涖盟
　昭七年正月暨齊平三月叔孫婼如齊涖盟
　定十一年冬及鄭平叔還如鄭涖盟
古者天子廵守諸侯入朝王皆為壇於國門之外加方
明焉天子祀之葢以為盟尸也先王躬誠明之德以臨
下人孰不信而必有事乎齊盟者葢在我者可以質諸
鬼神而不疑然後可以責人之信已且在我可任而在
人者不可保故也殺牲而㰱其血以示信之由衷珠槃
玉敦以奉之以示意之精純載書以示言之可復雖然
不先以德則神弗聽而誠弗固凡春秋之盟是也然以
齊桓之德葵丘之㑹猶能使諸侯束牲載書而不㰱血
則先王躬誠明以涖之可知矣經有同盟者杜氏謂異
服也有涖盟者榖梁謂外前定之詞也有來盟者榖梁
謂内前定之詞也
　　　胥命
　桓三年夏齊侯衛侯胥命于蒲
　
　
　
　春秋五禮例宗卷八
欽定四庫全書
　春秋五禮例宗卷八
　　　　　　　　　　　宋　張大亨　撰
　　賔禮上
朝
　　　朝王
　僖二十八年五月癸丑公㑹晉侯齊侯宋公蔡侯鄭
　　伯衛子莒子盟于踐土公朝于王所冬天王狩于
　　河陽壬申諸侯朝于王所
　　　來朝
　隠十一年春滕侯薛侯來朝
　桓二年春正月滕子來朝
　　秋七月紀侯來朝(左作/杞)
　　六年冬紀侯來朝
　　七年夏榖伯綏來朝鄧侯吳離來朝
　　九年冬曹伯使其世子射姑來朝
　　十五年夏邾人牟人葛人來朝
　莊五年秋郳黎來來朝
　　二十三年公及齊侯遇于榖蕭叔朝公
　　二十七年冬杞伯來朝
　僖七年夏小邾子來朝
　　二十年夏郜子來朝
　　二十七年春把子來朝
　　秋滕子來朝
　　十一年秋曹伯來朝
　　十五年夏曹伯來朝
　宣元年秋邾子來朝
　成四年三月杞伯來朝
　　六年夏六月邾子來朝
　　七年夏五月曹伯來朝
　　十八年秋杞伯來朝
　　八月邾子來朝
　襄元年九月邾子來朝
　　六年秋滕子來朝
　　七年春郯子來朝
　　夏四月小邾子來朝
　　二十一年冬十月曹伯來朝
　　二十八年夏邾子來朝
　昭三年秋小邾子來朝
　　十七年春小邾子來朝
　　秋郯子來朝
　定十五年正月邾子來朝
　哀二年夏四月滕子來朝
凡諸侯見天子謂之朝亦謂之覲曲禮曰天子當依而
立諸侯北面而見曰覲天子當宁而立諸公東面諸侯
西面曰朝鄭氏謂朝受摯於朝受享於廟而覲則一受
於廟大宗伯曰春見曰朝夏見曰宗秋見曰覲冬見曰
遇由曲禮言之則朝覲之别以位由宗伯則朝覲之别
以時然書稱嵗二月東廵守至於岱宗肆覲東后又曰
五載一廵守羣后四朝則朝覲不必以時為别明堂位
稱周公朝諸侯天子負扆而立則朝覲不必以位為别
覲禮稱諸侯前朝則朝覲亦為通稱明矣論語謂子退
朝則臣朝其君者也大行人謂使諸侯世相朝則諸侯
交相見者也夫諸侯交相見而以臣朝其君之名名之
所以崇敬譲相親睦之道也諸侯以君道臨人則可以
受人之朝而不為僣敵國以敬譲相下雖朝人之國而
不為屈如是則庶邦睦而王室寧矣春秋之時小國則
朝大國則否故經所書朝事不一皆以小事大之禮也
叔向曰明王之制間朝以講禮(謂三/嵗也)而子太叔云五嵗
一朝與行人之法固異左氏獨以子太叔為正必有據
依然考於書成王命諸侯六年五服一朝又六年王乃
時廵各朝於方岳以諸侯朝王且猶六嵗則間於天子
之事而相朝宜不能數於此然則世相朝殆先王之制
矣
凡諸侯朝王大行人逆勞於畿至於郊王人勞之至於
國天子舘之前朝皆受舍於朝同姓西面而異姓東面
朝之日致命以玉享以幣馬既而退聽事扵廟門之左
天子命之歸勞其來乃出於是申以車服之賜重以享
宴之好且為壇於國門之外以待㑹盟而令事焉諸侯
自相朝之禮雖亡然司儀掌客略具其文而其實則猶
見於春秋故傳稱齊侯如晉晉士鞅逆諸河魯昭公如
晉自郊勞至於贈賄無失禮則亦逆勞贈好之禮也子
産謂晉文公卑宫室而大諸侯之館則亦舘之禮也邾
隠公來朝執玉髙定公受玉卑則亦致命以玉之禮也
鄭伯如晉壊垣以納車馬曰無所藏幣則亦享以幣馬
之禮也隠公謂滕薛曰周之宗盟異姓為後則亦辨姓
之禮也曹伯如晉受正魯㐮公如晉聽政則亦聼事之
禮也晉侯享諸侯鄭伯辭享則亦享宴之禮也鄭伯如
楚舍而不壇則亦為壇之禮也夫為壇乃天子所以令
諸侯之制春秋以小朝大則亦受其令也然則春秋諸
侯相朝殆與覲禮等乎
聘
　　　王聘
　隠七年冬天王使凡伯來聘
　　九年春天王使南季來聘
　桓四年夏天王使宰渠伯糾來聘
　　五年夏天王使仍叔之子來聘
　　八年冬天王使家父來聘
　莊二十三年祭叔來聘
　僖三十年冬天王使宰周公來聘
　宣十年秋天王使王季子來聘
　　　外聘
　隠七年夏齊侯使其弟年來聘
　桓三年冬齊侯使其弟年來聘
　莊二十三年夏荆人來聘
　　二十五年春陳侯使女叔來聘
　僖三十三年二月齊侯使國歸父來聘
　文四年秋衛侯使寗俞來聘
　　九年冬楚子使椒來聘
　　十二年秋秦伯使術來聘
　宣十年齊侯使國佐來聘
　成四年春宋公使華元來聘
　　八年春宋公使華元來聘
　　冬十月晉侯使士爕來聘
　　十八年夏晉侯使士匄來聘
　襄元年冬衛侯使公孫剽來聘
　　晉侯使荀罃來聘
　　五年夏鄭伯使公子𤼵來聘
　　八年冬晉侯使士匄來聘
　　十二年夏晉侯使士魴來聘
　　二十六年夏晉侯使荀吳來聘
　　二十七年春齊侯使慶封來聘
　　二十九年夏五月晉侯使士鞅來聘
　　吳子使札來聘
　　三十年春正月楚子使薳罷來聘
　昭二年春晉侯使韓起來聘
　　十二年夏宋公使華定來聘
　　二十一年夏晉侯使士鞅來聘
曲禮曰諸侯使人問於諸侯曰聘而大行人稱時聘以
結諸侯之好典瑞稱圭璋以覜聘則天子使人問諸侯
亦謂之聘王制稱諸侯之於天子比年一小聘三年一
大聘則諸侯使人問於天子亦謂之聘榖梁曰聘諸侯
非正誤矣
叔向謂明王之制嵗聘以志業而子太叔稱晉文之伯
也令諸侯三嵗而聘攷於禮經時聘無數然則苟以事
行焉可也春秋之時伯者制其數䟽故合諸侯以令朝
聘之數然魯襄昭之間使介不通於齊者凡二十年則
其䟽數不足証也
周之舊制卿大夫出聘略見於司儀掌客之職而具於
聘禮凡使介之來入境則卿逆而勞之至於朝則致館
既入則受於廟致命則以圭入享則以幣私覿則以錦
加以勞問申以享宴好以貨賄所以交隣國之道也春
秋之時略有其實故傳稱季武子聘于宋禇師叚逆之
以受享叔弓聘于晉晉侯使郊勞辭使致舘又辭秦西
乞術來聘㐮仲辭玉國莊子來聘自郊勞至於贈賄禮
成而加之以敏晉士鞅來聘季孫使饋七牢而享宴之
禮則無國無之雖未盡合於古乃有先王之遺制焉
來
　　　獨稱來(如以來一見外如至門昏及/以來一來遂逆后一見  門)
　隠元年十二月祭伯來
　閔元年冬齊仲孫來
　僖二十九年春介葛盧來
　　冬介葛盧來
　㐮十八年春白狄來
凡書來有來朝有來聘然不以朝聘名之謂其禮不成
也
　　　來錫
　莊元年冬十月王使榮叔來錫桓公命
　文元年夏四月天王使毛伯來錫公命
　成八年秋七月天子使召伯來錫公命
　　　來求歸(來歸田邑二見取門昏來歸喪具見喪/𦵏門  來求歸一見  門  來歸脤一)
　　　　　　(見本/門)
　桓十五年春二月天王使家父來求車
　莊六年冬齊人來歸衛俘
　文九年春毛伯來求金
㑹
　　　夫人(及公㑹一/見諸侯門)
　莊二年冬十一月夫人姜氏㑹齊侯于禚
　　七年春夫人姜氏㑹齊侯于防
　　冬夫人姜氏㑹齊侯于榖
　僖十七年秋夫人姜氏㑹齊侯于卞
　　　内女
　莊二十七年春公㑹把伯姬于洮
　　　諸侯
　隠二年春公㑹戎于潜
　　九年公㑹齊侯于防
　　十年二月公㑹齊侯鄭伯于中丘
　　十一年夏公㑹鄭伯于時來
　桓元年三月公㑹鄭伯于垂
　　二年七月蔡侯鄭伯㑹于鄧
　　三年正月公㑹齊侯于嬴
　　夏六月公㑹把侯于郕
　　六年四月公㑹紀侯于成
　　十年秋公㑹衛侯于桃丘弗遇
　　十一年秋公㑹宋公于夫鍾
　　冬十二月公㑹宋公于闞
　　十二年八月公㑹宋公于虚
　　冬十一月公㑹宋公于龜
　　十四年正月公㑹鄭伯于曹
　　十五年夏公㑹齊侯于艾
　　十六年春正月公㑹宋公衛侯蔡侯于曹
　　十八年正月公㑹齊侯于濼
　莊十三年春齊侯宋人陳人蔡人邾人㑹于北杏
　　十四年冬單伯㑹齊侯宋公衛侯鄭伯于鄄
　　十五年春齊侯宋公陳侯衛侯鄭伯㑹於鄄
　　二十七年冬公㑹齊侯于城濮
　僖元年八月公㑹齊侯宋公鄭伯曹伯邾人于檉
　　三年秋齊侯宋公江人黄人㑹于陽榖
　　十一年夏公及夫人姜氏㑹齊侯于陽榖
　　十三年公㑹齊侯宋公陳侯衛侯鄭伯許男曹伯
　　于鹹
　　十六年冬十二月公㑹齊侯宋公陳侯衛侯鄭伯
　　許男邢侯曹伯于淮
　　二十一年秋宋公楚子陳侯蔡侯鄭伯許男曹伯
　　㑹于盂
　　二十八年冬十二月㑹齊侯宋公陳侯衛侯鄭伯
　　邾子秦人于温
　文十三年冬公如晉衛侯㑹公于沓冬十二月己丑
　　公及晉侯盟還自晉鄭伯㑹公于棐
　　十七年六月諸侯㑹于扈
　宣元年夏公㑹齊侯于平州
　　七年冬公㑹晉侯宋公衛侯鄭伯曹伯于黒壌
　　九年秋九月晉侯宋公衛侯鄭伯㑹于扈
　　十一年秋晉侯㑹狄于攅函
　成十二年夏公㑹晉侯衛侯于𤨏澤
　　十六年秋公㑹晉侯齊侯衛侯宋華元邾人于沙
　　隨不見公
　㐮五年秋公㑹晉侯宋公陳侯衛侯鄭伯曹伯莒子
　　邾子滕子薛伯齊世子光吳人鄫人于戚
　　七年十二月公㑹晉侯宋公陳侯衛侯曹伯莒子
　　邾子于鄬鄭伯髠頑如㑹未見諸侯丙戌卒于鄵
　　陳侯逃歸
　　十年春公㑹晉侯宋公衛侯曹伯莒子邾子滕子
　　薛伯把伯小邾子齊世子光㑹吳于柤
　　二十一年冬公㑹晉侯齊侯宋公衛侯鄭伯曹伯
　　莒子邾子于商任
　　二十二年冬公㑹晉侯齊侯宋公衛侯曹伯莒子
　　邾子滕子薛伯杞伯小邾子于沙隨
　　二十四年秋八月公㑹晉侯宋公衛侯鄭伯曹伯
　　莒子邾子滕子薛伯杞伯小邾子于夷儀
　昭四年夏楚子蔡侯陳侯鄭伯許男徐子滕子頓子
　　胡子沈子小邾子宋世子佐淮夷㑹于申(楚人執/徐子)
　定八年夏公㑹晉師于瓦
　　十年夏公㑹齊侯于夾谷
　　冬齊侯衛侯鄭㳺速㑹于安甫
　　十四年夏五月公㑹齊侯衛侯于牽
　　秋齊侯宋公㑹于洮
　　大蒐于比蒲邾子來㑹公
　哀七年夏公㑹吳于鄫
　　十一年夏公㑹吳于槖臯
　　秋公㑹衛侯宋臯瑗于鄖
　　十三年夏公㑹晉侯及吳子于黄池
　　　大夫(㑹救灾一/見灾門)
　文元年秋公孫敖㑹晉侯于戚
　　十一年夏叔彭生㑹晉郤缺于承匡
　宣十一年冬公孫歸父㑹齊侯于榖
　　十五年春公孫歸父㑹楚子于宋
　　秋仲孫蔑㑹齊髙固于無婁
　成五年夏叔孫僑如㑹晉荀首于榖
　　十五年十月叔孫僑如㑹晉士爕齊髙无咎宋華
　　元衛孫林父鄭公子鰌邾人㑹吳于鍾離
　㐮二年秋七月仲孫蔑㑹晉荀罃宋華元衛孫林父
　　曹人邾人于戚冬仲孫蔑㑹晉荀罃齊崔杼宋華
　　元衛孫林父曹人邾人滕人薛人小邾人于戚
　　五年夏仲孫蔑衛孫林父㑹吳于善
　　八年春公如晉夏季孫宿㑹晉侯鄭伯齊人宋人
　　衛人邾人于邢丘
　　十四年正月季孫宿叔老㑹晉士匄齊人宋人衛
　　人鄭公孫蠆曹人莒人邾人滕人薛人把人小邾
　　人㑹吳于向
　　冬季孫宿㑹晉士匄宋華閲衛孫林父鄭公孫蠆
　　莒人邾人于戚
　　十九年冬叔孫豹㑹晉士匄于柯
　　二十六年公㑹晉人鄭良霄宋人曹人于澶淵
　昭元年春叔孫豹㑹晉趙武楚公子圍齊國弱宋向
　　戌衛齊惡陳公子招蔡公孫歸生鄭罕虎許人曹
　　人于虢
　　九年春叔弓㑹楚子于陳
　　十一年秋季孫意如㑹晉韓起齊國弱宋華亥衛
　　北宫佗鄭罕虎曹人把人于厥憗
　　十五年夏叔詣㑹晉趙鞅宋樂大心衛北宫喜鄭
　　㳺吉曹人邾人滕人薛人小邾人于黄父
　　二十一年秋晉士鞅宋樂祁犁衛北宫喜曹人邾
　　人滕人㑹于扈
　　三十一年春季孫意如㑹晉荀躒于適歴
　哀六年夏叔還㑹吳于柤
傳稱楚子合諸侯于申問禮于宋左師鄭子産左師獻
公合諸侯之禮六子産獻伯子男㑹公之禮六子服景
伯曰王合諸侯則伯帥侯牧以見于王伯合諸侯則侯
帥子男以見於伯然則王伯合諸侯之禮不同今皆無
之惟宗伯稱時㑹而司儀掌客略具其儀耳節則未之
詳也叔向以為明王之制再朝而㑹以示威將㑹而盟
以顯昭明然則六嵗一㑹矣以宗伯言之時㑹無數則
非有䟽數苟以事行焉可也春秋之時朝聘㑹盟皆出
强國之令乆而未至則徴之亦未必有其節也
周官國君命數以次而殺其别有五其節惟三公為上
侯伯為次子男為下若春秋之時則伯子男合而為一
故子産謂鄭伯男也而共公侯之貢孟子論周室班爵
祿則又曰公一位侯一位伯一位子男同一位與周官
春秋雖不合然五等之髙下固自若也先王以是稱諸
侯之功而定其班列及其衰也强者并而五伯興中國
不競則又擅於夷狄文武所褒大封皆威而服焉春秋
所書班列之次率不與先王合或主兵或主㑹或主謀
則雖小國有在大國之上者矣或為伯所升或為伯所
黜則雖大侯有在子男之下者矣叔孫曰宋衛吾匹也
又曰諸侯之㑹寡君未嘗後衛君則魯之班先衛而下
宋矣傳曰周之宗盟異姓為後而子魚所稱踐土之盟
齊宋皆下諸姬則魯之班又當在宋上矣然春秋以魯
為主故凡公㑹諸侯不復以班皆為之冠若外諸侯則
同姓亦宜為異姓之先而經不然者葢當時先後實以
强弱為之次聖人不皆正焉所以示其非也如踐土之
盟子魚所稱亦與經不合豈當時載者與諸國所紀異
其文哉豈聖人惡其文之正而實之違哉
禮諸侯世子誓於天子攝其君則下其君之禮一等未
誓則以皮帛繼子男而春秋所書諸侯世子或在國君
上下一出於伯者所令而已矣諸公之孤其命數亦視
子男侯伯之卿下孤一等子男之卿下侯伯一等臧宣
叔曰次國之君當大國之中中當其下下當其上大夫
小國之上卿當大國之下卿中當其上大夫下當其下
大夫古之制也叔孫婼又謂周制列國之卿當小國之
君而左氏亦云卿不㑹公侯㑹伯子男可也按列國之
卿與天子之元士皆三命元士受地則得視子男而列
卿則無視子男之禮其曰當小國之君未之詳也周官
有卿而無上大夫則上大夫謂卿也今宣叔之言則諸
侯之國既有卿又有上大夫列國之大夫固足以當小
國之卿而其所謂上下次大之節禮無其文春秋所書
卿大夫之次徒以國之强弱班焉未必皆古制也惟魯
大夫出㑹則雖公侯亦在其下此與魯君先諸侯同義
若外大夫與國君相當則或上或下各因所書之實以
示義則其班亦不可得而考也
盟
　　　諸侯(盟而㑹一/見㑹門)
　隠元年三月公及邾儀父盟于蔑
　　二年八月庚辰公及戎盟于唐
　　十年紀子帛莒子盟于宻
　　二年冬十二月齊侯鄭伯盟于石門
　　六年夏五月辛酉公㑹齊侯盟于艾
　　八年秋七月庚午宋公齊侯衛侯盟于瓦屋
　桓元年夏四月公及鄭伯盟于越
　　二年公及戎盟于唐
　　十二年夏六月壬寅公㑹杞侯莒子盟于曲池
　　秋七月丁亥公㑹宋公燕人盟于榖丘
　　冬十一月丙戌公㑹鄭伯盟于武父
　　十七年春正月丙辰公㑹齊侯紀侯盟于黄
　　二月丙午公及邾儀父盟于趡
　莊十三年冬㑹齊侯盟于柯
　　十六年冬十有二月㑹齊侯宋公陳侯衛侯鄭伯
　　許男滑伯滕子同盟于幽
　　二十三年十有二月甲寅公㑹齊侯盟于扈
　　二十七年夏六月公㑹齊侯宋公陳侯鄭伯同盟
　　于幽
　閔元年秋八月公及齊侯盟于落姑
　僖二年秋九月齊侯宋公江人黄人盟于貫
　　五年夏公及齊侯宋公陳侯衛侯鄭伯許男曹伯
　　㑹王世子于首丘秋八月諸侯盟于首止鄭伯逃
　　歸不盟
　　七年秋七月公㑹齊侯宋公陳世子欵鄭世子華
　　盟于寗母
　　八年春王正月公㑹王人齊侯宋公衛侯許男曹
　　伯陳世子欵盟于洮鄭伯乞盟
　　九年夏公㑹宰周公齊侯宋子衛侯鄭伯許男曹
　　伯于葵丘九月戊辰諸侯盟于葵丘
　　十五年三月公㑹齊侯宋公陳侯衛侯鄭伯許男
　　曹伯盟于北丘遂至于匡公孫敖帥師及諸侯之
　　大夫救徐
　　十九年夏六月宋公曹人邾人盟于曹南鄫子㑹
　　盟于邾己酉邾人執鄫子用之
　　二十一年秋宋公楚子陳侯蔡侯鄭伯許男曹伯
　　㑹于盂執宋公以伐宋十二月癸丑公㑹諸侯盟
　　于薄釋宋公
　　二十五年十二月癸亥公㑹衛子莒慶盟于洮
　　二十六年正月己未公㑹莒子衛寗速盟于向
　　二十七年冬楚人陳侯蔡侯鄭伯許男圍宋十二
　　月甲戌公㑹諸侯盟于宋
　　二十八年五月癸丑公㑹晉侯齊侯宋公蔡侯鄭
　　伯衛子莒子盟于踐土陳侯如㑹
　文三年冬公如晉十二月己巳公及晉侯盟
　　十三年冬公如晉十有二月己丑公及晉侯盟
　　十四年六月公㑹宋公陳侯衛侯鄭伯許男曹伯
　　晉趙盾癸酉同盟于新城
　　十五年冬十有一月諸侯盟于扈
　　十七年四月齊侯伐我西鄙六月癸未公及齊侯
　　盟于榖
　宣十一年夏楚子陳侯鄭伯盟于辰陵
　　十七年六月己未公㑹晉侯衛侯曹伯邾子同盟
　　于斷道
　成五年十二月己丑公㑹晉侯齊侯宋公衛侯鄭伯
　　曹伯邾子把伯同盟于蠱牢
　　七年秋公㑹晉侯齊侯宋公衛侯曹伯莒子邾子
　　把伯救鄭八月戊辰同盟于馬陵
　　九年正月公㑹晉侯齊侯宋公衛侯鄭伯曹伯莒
　　子把伯同盟于蒲
　　十五年三月癸丑公㑹晉侯衛侯鄭伯曹伯宋世
　　子成齊國佐邾人同盟于戚
　　十七年夏公㑹丑子單子晉侯齊侯宋公衛侯曹
　　伯邾人伐鄭六月乙酉同盟于柯陵
　襄三年公如晉夏四月壬戌公及晉侯盟于長樗
　　六月公㑹單子晉侯宋公衛侯鄭伯莒子邾子齊
　　世子光乙未同盟于雞澤陳侯使袁僑如㑹戊寅
　　叔孫豹及諸侯之大夫及陳𤣥僑盟
　　九年冬公㑹晉侯宋公衛侯曹伯莒子邾子滕子
　　薛伯小邾子齊世子光伐鄭十二月己亥同盟于
　　戱
　　十一年夏四月公㑹晉侯宋公衛侯曹伯齊世子
　　光莒子邾子滕子薛伯把伯小邾子伐鄭秋七月
　　己未同盟于亳城北
　　十八年冬十月公㑹晉侯宋公衛侯鄭伯曹伯莒
　　子邾子滕子薛伯把子小邾子同圍齊
　　十九年春王正月諸侯盟于祝柯
　　二十年夏六月庚申公㑹晉侯齊侯宋公衛侯鄭
　　伯曹伯莒子邾子滕子薛伯把伯小邾子盟于澶
　　淵
　　二十五年五月公㑹晉侯宋公衛侯鄭伯曹伯莒
　　子邾子滕子薛伯把伯小邾子于夷儀秋八月己
　　巳同盟于重丘
　昭十三年秋公㑹劉子晉侯齊侯宋公衛侯鄭伯曹
　　伯莒子邾子滕子薛伯把伯小邾子于平丘八月
　　甲戌同盟于平丘公不與盟
　　二十六年秋公㑹齊侯莒子邾子把伯盟于鄟陵
　定四年三月公㑹劉子晉侯宋公蔡侯衛侯陳子鄭
　　伯許男曹伯莒子邾子頓子胡子滕子薛伯把伯
　　小邾子齊國夏于召陵侵楚五月公及諸侯盟于
　　臯鼬
　　七年秋齊侯鄭伯盟于鹹
　　齊侯衛侯盟于沙
　　八年冬衛侯鄭伯盟于曲濮
　　十二年冬十月癸亥公㑹齊侯盟于黄
　　　大夫
　隠元年九月及宋人盟于宿
　　八年九月辛卯公及莒人盟于浮來
　桓十一年春正月齊人衛人鄭人盟于惡曹
　　九月柔㑹宋公陳侯蔡侯盟于析
　莊九年春公及齊大夫盟于蔇
　　十九年秋公子結媵陳人之婦于鄄遂及齊侯宋
　　公盟
　　二十二年秋七月丙申及齊髙傒盟于防
　僖十九年冬㑹陳人蔡人楚人鄭人盟于齊
　　二十年秋齊人狄人盟于邢
　　二十一年春宋人齊人楚人盟于鹿上
　　二十九年夏㑹王人晉人宋人齊人陳人蔡人秦
　　人盟于翟泉
　　三十二年夏衛人侵狄秋衛人及狄盟
　文二年三月乙巳及晉處父盟
　　夏六月公孫敖㑹宋公陳侯鄭伯晉士榖盟于垂
　　隴
　　七年秋八月公㑹諸侯晉大夫盟于扈
　　八年冬十月壬午公子遂㑹晉趙盾盟于衡雍乙
　　酉公子遂㑹雒戎盟于暴
　　十年及蘓子盟于女栗
　　十六年春季孫行父㑹齊侯于陽榖齊侯弗及盟
　　六月戊辰公子遂及齊侯盟于郪丘
　宣十二年晉人宋人衛人曹人同盟于清丘
　成元年夏臧孫許及晉侯盟于赤棘
　　二年六月癸酉季孫行父臧孫許叔孫僑如公孫
　　嬰齊帥師㑹晉郤克衛孫良夫曹公子首及齊侯
　　戰于鞌齊師敗績秋七月齊侯使國佐如師己酉
　　及國佐盟于袁婁
　　十一月公㑹楚公子嬰齊子蜀丙申公及楚人秦
　　人陳人宋人衛人鄭人齊人曹人邾人薛人鄫人
　　盟于蜀
　　三年十一月晉侯使荀庚來聘衛侯使孫良夫來
　　聘丙午及荀庚盟丁未及孫良夫盟
　　十一年三月晉侯使郤犨來聘己丑及郤犨盟
　　十六年十二月乙丑季孫行父及晉郤犨盟于扈
　　十八年十二月仲孫蔑㑹晉侯宋公衛侯邾子齊
　　崔杼同盟于虚朾
　㐮三年六月戊寅叔孫豹及諸侯之大夫及陳袁僑
　　盟
　　七年冬十月衛侯使孫林父來聘壬戌及孫林父
　　盟
　　十五年春宋公使向戌來聘二月己亥及向戌盟
　　于劉
　　十六年三月公㑹晉侯宋公衛侯鄭伯曹伯莒子
　　邾子薛伯把伯小邾子于溴梁戊寅大夫盟
　　二十年正月辛亥仲孫速㑹莒人盟于向
　　二十七年夏叔孫豹㑹晉趙武楚屈建蔡公孫歸
　　生衛石惡陳孔奐鄭良霄許人曹人于宋秋七月
　　辛巳豹及諸侯之大夫盟于宋
　昭十一年五月仲孫貜㑹邾子盟于祲􁀭
　定三年冬仲孫何忌及邾子盟于拔
　哀二年春王二月季孫斯叔孫州仇仲孫何忌帥師
　　伐邾取漷東田及沂西田癸巳叔孫州仇仲孫何
　　忌及邾子盟于句繹
　　　來盟
　桓十四年春正月公㑹鄭伯于曹夏五(闕/文)鄭伯使其
　　弟語來盟
　閔二年冬齊髙子來盟
　僖四年正月公㑹齊侯宋公陳侯衛侯鄭伯許男曹
　　伯侵蔡蔡潰遂伐楚次于陘夏楚屈完來盟于師
　　盟于召陵
　文十五年三月宋司馬華孫來盟
　宣七年春衛侯使孫良夫來盟
　襄二十九年五月把子來盟
　　　涖盟
　僖三年秋齊侯宋公江人黄人㑹于陽榖冬公子友
　　如齊涖盟
　文七年冬徐伐莒公孫敖如莒涖盟
　昭七年正月暨齊平三月叔孫婼如齊涖盟
　定十一年冬及鄭平叔還如鄭涖盟
古者天子廵守諸侯入朝王皆為壇於國門之外加方
明焉天子祀之葢以為盟尸也先王躬誠明之德以臨
下人孰不信而必有事乎齊盟者葢在我者可以質諸
鬼神而不疑然後可以責人之信已且在我可任而在
人者不可保故也殺牲而㰱其血以示信之由衷珠槃
玉敦以奉之以示意之精純載書以示言之可復雖然
不先以德則神弗聽而誠弗固凡春秋之盟是也然以
齊桓之德葵丘之㑹猶能使諸侯束牲載書而不㰱血
則先王躬誠明以涖之可知矣經有同盟者杜氏謂異
服也有涖盟者榖梁謂外前定之詞也有來盟者榖梁
謂内前定之詞也
　　　胥命
　桓三年夏齊侯衛侯胥命于蒲
　
　
　
　春秋五禮例宗卷八
欽定四庫全書
　春秋五禮例宗卷九
　　　　　　　　　　　宋　張大亨　撰
　　賔禮下
　　　遇
　隠四年夏公及宋公遇于清
　　八年春宋公衛侯遇于垂
　莊四年夏齊侯陳侯鄭伯遇于垂
　　二十三年夏公及齊侯遇于榖
　　三十年冬公及齊侯遇于魯濟
　　三十二年夏宋公齊侯遇于梁丘
公榖皆謂遇者不期而㑹也宗伯曰冬見曰遇鄭氏亦
云欲若不期而至者國風野有蔓草男女思不期而㑹
之詩也曰邂逅相遇則遇為不期審矣而榖梁又曰志
相得也豈以无不同之可㑹无不協之可盟者乎
如至
　　　公
　隠五年春公觀魚于棠
　桓二年九月公及戎盟于唐
　　冬公至自唐
　　十六年四月公㑹宋公衛侯陳侯蔡侯伐鄭
　　秋七月公至自伐鄭
　　十八年春王正月公㑹齊侯于濼公與夫人姜氏
　　遂如齊
　莊五年冬公㑹齊人宋人陳人蔡人伐衛
　　六年秋公至自伐衛
　　二十二年冬公如齊納幣
　　二十三年春公至自齊
　　二十三年夏公如齊觀社
　　二十六年公伐戎
　　夏公至自伐戎
　僖四年春王正月公㑹齊侯宋公陳侯衛侯鄭伯許
　　男曹伯侵蔡蔡潰遂伐楚次于陘盟于召陵
　　秋及江人黄人伐陳
　　八月公至自伐楚
　　六年夏公㑹齊侯宋公陳侯衛侯曹伯伐鄭秋楚
　　人圍許諸侯遂救許
　　冬公至自伐鄭
　　十年春王正月公如齊
　　十五年王正月公如齊三月公㑹齊侯宋公陳侯
　　衛侯鄭伯許男曹伯盟于牡丘遂次于匡公孫敖
　　帥師及諸侯之大夫救徐
　　十六年冬十二月公㑹齊侯宋公陳侯衛侯鄭伯
　　許男邢侯曹伯于淮
　　十七年九月公至自㑹
　　二十六年冬公以楚師伐齊取榖
　　公至自伐齊
　　二十八年冬公㑹晉侯齊侯宋公蔡侯鄭伯陳子
　　莒子邾子秦人于温諸侯遂圍許
　　二十九年春公至自圍許
　　三十三年冬十月公如齊
　　十有二月公至自齊
　文三年冬公如晉十二月公及晉侯盟
　　四年春公至自晉
　　十三年冬公如晉十有二月己丑公及晉侯盟
　　公還自晉鄭伯㑹公于棐
　　十四年春王正月公至自晉
　　十四年六月公㑹宋公陳侯衛侯鄭伯許男曹伯
　　晉趙盾癸酉同盟于新城
　　秋七月公至自㑹
　　十七年六月癸未公及齊侯盟于榖諸侯㑹于扈
　　秋七月公至自榖
　宣四年秋公如齊
　　公至自齊
　　五年春公如齊
　　夏公至自齊
　　七年夏公㑹齊侯伐萊
　　秋公至自伐萊
　　冬公㑹晉侯衛侯鄭伯曹伯于黒壌
　　八年春公至自㑹
　　九年春王正月公如齊
　　公至自齊
　　十年春公如齊
　　公至自齊
　　十七年六月己未公㑹晉侯衛侯曹伯邾子同盟
　　于斷道
　　秋公至自㑹
　成三年春王正月公㑹晉侯宋公衛侯曹伯伐鄭
　　二月公至自伐鄭
　　夏公如晉
　　公至自晉
　　四年四月公如晉
　　秋公至自晉
　　五年十二月己丑公㑹晉侯齊侯宋公衛侯鄭伯
　　曹伯邾子把伯同盟于蟲牢
　　六年春王正月公至自㑹
　　七年秋公㑹晉侯齊侯宋公衛侯曹伯莒子邾子
　　把伯救鄭八月戊辰同盟于馬陵
　　公至自㑹
　　九年春王正月公㑹晉侯齊侯宋公衛侯鄭伯曹
　　伯莒子把伯同盟于蒲
　　公至自㑹
　　十年秋七月公如晉
　　十一年春王三月公至自晉
　　十三年三月公如京師五月公自京師遂㑹晉侯
　　齊侯宋公衛侯鄭伯曹伯邾人滕人伐秦
　　秋七月公至自伐秦
　　十五年三月癸丑公㑹晉侯衛侯鄭伯曹伯宋世
　　子成齊國佐邾人同盟于戚
　　公至自㑹
　　十六年秋公㑹晉侯齊侯衛侯宋華元邾人于沙
　　隨不見公
　　公至自㑹
　　公㑹尹子晉侯齊國佐邾人伐鄭
　　十二月公至自㑹
　　十七年夏公㑹尹子單子晉侯齊侯宋公衛侯曹
　　伯邾人伐鄭六月乙酉同盟于柯陵
　　秋公至自㑹
　　冬公㑹單子晉侯宋公衛侯曹伯齊人邾人伐鄭
　　十有一月公至自伐鄭
　　十八年春王正月公如晉
　　夏公至自晉
　襄三年春公如晉
　　四月公至自晉
　　六月公㑹單子晉侯宋公衛侯鄭伯莒子邾子齊
　　世子光己未同盟于雞澤
　　秋公至自㑹
　　四年冬公如晉
　　五年春公至自晉
　　五年秋公㑹晉侯宋公陳侯衛侯鄭伯曹伯莒子
　　邾子滕子薛伯齊世子光吳人鄫人于戚
　　公至自㑹
　　冬公㑹晉侯宋公衛侯鄭伯曹伯齊世子光救陳
　　十二月公至自救陳
　　八年春王正月公如晉夏季孫宿㑹晉侯鄭伯齊
　　人宋人衛人邾人于邢丘
　　公至自晉
　　十年春公㑹晉侯宋公衛侯曹伯莒子邾子滕子
　　薛伯杞伯小邾子齊世子光㑹吳于祖五月甲午
　　遂滅偪陽
　　公至自㑹
　　秋公㑹晉侯宋公衛侯曹伯莒子邾子齊世子光
　　滕子薛伯把伯小邾子伐鄭
　　冬公至自伐鄭
　　十一年夏公㑹晉侯宋公衛侯曹伯齊世子光莒
　　子邾子滕子薛伯把伯小邾子伐鄭秋七月同盟
　　于亳城北
　　公至自伐鄭
　　公㑹晉侯宋公衛侯曹伯齊世子光莒子邾子滕
　　子薛伯把伯小邾子伐鄭㑹于蕭魚
　　公至自㑹
　　十二年冬公如晉
　　十三年春公至自晉
　　十六年三月公㑹晉侯宋公衛侯鄭伯曹伯莒子
　　邾子薛伯把伯小邾子于溴梁戊寅大夫盟
　　夏公至自㑹
　　十八年冬十月公㑹晉侯宋公衛侯鄭伯曹伯莒
　　子邾子滕子薛伯把伯小邾子同圍齊
　　十九年春王正月諸侯盟于祝柯
　　公至自伐齊
　　二十年夏六月庚申公㑹晉侯齊侯宋公衛侯鄭
　　伯曹伯莒子邾子滕子薛伯把伯小邾子盟于澶
　　淵
　　秋公至自㑹
　　二十一年春王正月公如晉
　　夏公至自晉
　　冬十月公㑹晉侯齊侯宋公衛侯鄭伯曹伯莒子
　　邾子于商任
　　二十二年春王正月公至自㑹
　二十二年冬公㑹晉侯齊侯宋公衛侯鄭伯曹伯
　　莒子邾子薛伯把伯小邾子于沙隨
　　公至自㑹
　　二十四年八月公㑹晉侯宋公衛侯鄭伯曹伯莒
　　子邾子滕子薛伯把伯小邾子于夷儀
　　冬公至自㑹
　　二十五年五月公㑹晉侯宋公衛侯鄭伯曹伯莒
　　子邾子滕子薛伯把伯小邾子于夷儀秋八月己
　　巳諸侯同盟于重丘
　　公至自㑹
　　二十八年十一月公如楚
　　二十九年王正月公在楚
　　夏五月公至自楚
　昭二年冬公如晉至河乃復
　　五年春王正月公如晉
　　秋七月公至自晉
　　七年三月公如楚
　　九年公至自楚
　　十二年夏公如晉至河乃復
　　十三年秋公㑹劉子晉侯齊侯宋公衛侯鄭伯曹
　　伯莒子邾子滕子薛伯把伯小邾子于平丘八月
　　甲戌同盟于平丘公不與􁋼
　　公至自㑹
　　冬十月公如晉至河乃復
　　十五年冬公如晉
　　十六年夏公至自晉
　　二十一年冬公如晉至河乃復
　　二十三年冬公如晉至河有疾乃復
　　二十五年九月公孫于齊次于陽州十二月齊侯
　　取鄆
　　二十六年三月公至自齊居于鄆
　　秋公㑹齊侯莒子邾子把伯盟于鄟陵
　　公至自㑹居于鄆
　　二十七年春公如齊
　　公至自齊居于鄆
　　冬十月公如齊
　　公至自齊居于鄆
　　二十八年三月公如晉次于乾侯
　　二十九年春公至自乾侯居于鄆
　　二十九年春公如晉次于乾侯冬十月鄆潰
　　三十年正月公在乾侯
　　三十一年春王正月公在乾侯
　　三十二年春王正月公在乾侯
　定三年春王正月公如晉至河乃復
　　四年三月公㑹劉子晉侯宋公蔡侯衛侯陳侯鄭
　　伯許男曹伯莒子邾子頓子胡子滕子薛伯把伯
　　小邾子齊國夏于召陵侵楚五月公及諸侯盟于
　　臯鼬
　　秋七月公至自㑹
　　六年二月公侵鄭
　　公至自侵鄭
　　八年春王正月公侵齊
　　公至自侵齊
　　二月公侵齊
　　三月公至自侵齊
　　夏公㑹晉侯于瓦
　　公至自瓦
　　十年夏公㑹齊侯于夾谷
　　公至自夾谷
　　十二年冬十月癸亥公㑹齊侯盟于黄
　　十一月公至自黄
　　十二月公圍成
　　公至自圍成
　　十四年五月公㑹齊侯衛侯于牽
　　公至自㑹
　哀十年二月公㑹吳伐齊
　　五月公至自伐齊
　　十三年夏公㑹晉侯及吳子于黄池
　　秋公至自㑹
　　　夫人(公及如一見公如門/  聘至三見昏門)
　莊五年夏夫人姜氏如齊師
　　十五年夏夫人姜氏如齊
　　十九年秋夫人姜氏如莒
　　二十年春王二月夫人姜氏如莒
　文九年春夫人姜氏如齊
　　三月夫人姜氏至自齊
　　　内大夫(如𦵏十二/  如盟四)　(如結昏五見如乞師/如奔  各  本門)
　莊二十五年冬公子友如陳
　　三十二年冬公子慶父如齊
　僖五年夏公孫茲如牟
　　七年秋公子友如齊
　　十三年冬公子友如齊
　　二十八年秋公子遂如齊
　　三十年冬公子遂如京師遂如晉
　　三十一年春公子遂如晉
　文元年夏叔孫得臣如京師
　　冬公孫敖如齊
　　五年夏公孫敖如晉
　　六年夏季孫行父如陳
　　秋季孫行父如晉
　　十一年秋公子遂如宋
　　十五年夏季孫行父如晉
　　秋季孫行父如晉
　　十七年冬公子遂如齊
　　十八年秋公子遂叔孫得臣如齊
　　十月季孫行父如齊
　宣元年夏季孫行父如齊
　　公子遂如齊
　　八年夏六月公子遂如齊至黄乃復辛巳卒于垂
　　九年夏仲孫蔑如京師
　　十年秋季孫行父如齊
　　冬公孫歸父如齊
　　十八年七月公孫歸父如晉
　　冬十月公薨歸父還自晉至笙遂奔齊
　成五年正月仲孫蔑如宋
　　六年六月公孫嬰齊如晉
　　冬季孫行父如晉
　　八年春公孫嬰齊如莒
　　十一年夏季孫行父如晉
　　秋叔孫僑如如齊
　襄二年秋七月叔孫豹如宋
　　四年夏叔孫豹如晉
　　五年夏叔孫豹鄫世子巫如晉
　　六年冬叔孫豹如邾季孫宿如晉
　　七年秋季孫宿如衛
　　九年夏季孫宿如晉
　　十六年冬叔孫豹如晉
　　十九年春季孫宿如晉
　　二十年秋叔老如齊
　　冬十月季孫宿如宋
　　二十四年春叔孫豹如晉
　　冬叔孫豹如京師
　　二十八年八月仲孫羯如晉
　　二十九年冬仲孫羯如晉
　昭二年夏叔弓如晉
　　冬季孫叔如晉
　　六年夏季孫宿如晉
　　冬叔弓如楚
　　八年夏叔弓如晉
　　九年秋仲孫貜如齊
　　十三年晉人執季孫意如以歸
　　十四年春意如至自晉
　　二十三年叔孫婼如晉晉人執我行人叔孫婼
　　二十四年春婼至自晉
　　二十五年春叔孫婼如宋
　定六年夏季孫斯仲孫何忌如晉
　　十年冬叔孫州仇如齊
　　　外(如㑹如師四見㑹盟二門/  與内大夫如一見上)
　桓五年夏齊侯鄭伯如紀
　　冬州公如曹
　　六年正月實來
　文十四年冬單伯如齊齊人執單伯
　　十五年六月單伯至自齊
左氏曰凡公行告于廟及行飲至舍爵䇿勲焉禮也公
行之禮雖不槩見然卿大夫受命以出則釋幣於禰比
其反也釋奠于禰席於阼階與其室老及從行者獻酬
而出上介亦如之以使介之出如此則公行告廟飲至
之禮宜亦當然其或自外來者雖非出而亦以其至告
廟且飲其從至者故亦書至焉榖梁謂致君者殆其徃而
喜其反此主自内出者言之可也其或以前事至或以
後事至或以地至則告有異同事有大小各因其實以
示義耳其曰惡事不致㑹夷狄不致離㑹不致桓㑹不
致於經無所攷之然公居於外而亦書如至者以君出
載禮而行覲禮謂侯氏禆冕釋幣於禰是也内大夫出
而不書至惟執則至焉葢君遣使於外則亦告其事於
廟已事而反則無所用告若為外所執則宗廟與有辱
焉其反也告之所以安祖考也凡魯公出朝卿出聘皆
曰如自我往者書其始則以未成事言之其朝於王所
則曰朝自外告者書其終則以既成事言之若其以成
事行則又但正名其事而已矣
　春秋五禮例宗卷九
欽定四庫全書
　春秋五禮例宗卷九
　　　　　　　　　　　宋　張大亨　撰
　　賔禮下
　　　遇
　隠四年夏公及宋公遇于清
　　八年春宋公衛侯遇于垂
　莊四年夏齊侯陳侯鄭伯遇于垂
　　二十三年夏公及齊侯遇于榖
　　三十年冬公及齊侯遇于魯濟
　　三十二年夏宋公齊侯遇于梁丘
公榖皆謂遇者不期而㑹也宗伯曰冬見曰遇鄭氏亦
云欲若不期而至者國風野有蔓草男女思不期而㑹
之詩也曰邂逅相遇則遇為不期審矣而榖梁又曰志
相得也豈以无不同之可㑹无不協之可盟者乎
如至
　　　公
　隠五年春公觀魚于棠
　桓二年九月公及戎盟于唐
　　冬公至自唐
　　十六年四月公㑹宋公衛侯陳侯蔡侯伐鄭
　　秋七月公至自伐鄭
　　十八年春王正月公㑹齊侯于濼公與夫人姜氏
　　遂如齊
　莊五年冬公㑹齊人宋人陳人蔡人伐衛
　　六年秋公至自伐衛
　　二十二年冬公如齊納幣
　　二十三年春公至自齊
　　二十三年夏公如齊觀社
　　二十六年公伐戎
　　夏公至自伐戎
　僖四年春王正月公㑹齊侯宋公陳侯衛侯鄭伯許
　　男曹伯侵蔡蔡潰遂伐楚次于陘盟于召陵
　　秋及江人黄人伐陳
　　八月公至自伐楚
　　六年夏公㑹齊侯宋公陳侯衛侯曹伯伐鄭秋楚
　　人圍許諸侯遂救許
　　冬公至自伐鄭
　　十年春王正月公如齊
　　十五年王正月公如齊三月公㑹齊侯宋公陳侯
　　衛侯鄭伯許男曹伯盟于牡丘遂次于匡公孫敖
　　帥師及諸侯之大夫救徐
　　十六年冬十二月公㑹齊侯宋公陳侯衛侯鄭伯
　　許男邢侯曹伯于淮
　　十七年九月公至自㑹
　　二十六年冬公以楚師伐齊取榖
　　公至自伐齊
　　二十八年冬公㑹晉侯齊侯宋公蔡侯鄭伯陳子
　　莒子邾子秦人于温諸侯遂圍許
　　二十九年春公至自圍許
　　三十三年冬十月公如齊
　　十有二月公至自齊
　文三年冬公如晉十二月公及晉侯盟
　　四年春公至自晉
　　十三年冬公如晉十有二月己丑公及晉侯盟
　　公還自晉鄭伯㑹公于棐
　　十四年春王正月公至自晉
　　十四年六月公㑹宋公陳侯衛侯鄭伯許男曹伯
　　晉趙盾癸酉同盟于新城
　　秋七月公至自㑹
　　十七年六月癸未公及齊侯盟于榖諸侯㑹于扈
　　秋七月公至自榖
　宣四年秋公如齊
　　公至自齊
　　五年春公如齊
　　夏公至自齊
　　七年夏公㑹齊侯伐萊
　　秋公至自伐萊
　　冬公㑹晉侯衛侯鄭伯曹伯于黒壌
　　八年春公至自㑹
　　九年春王正月公如齊
　　公至自齊
　　十年春公如齊
　　公至自齊
　　十七年六月己未公㑹晉侯衛侯曹伯邾子同盟
　　于斷道
　　秋公至自㑹
　成三年春王正月公㑹晉侯宋公衛侯曹伯伐鄭
　　二月公至自伐鄭
　　夏公如晉
　　公至自晉
　　四年四月公如晉
　　秋公至自晉
　　五年十二月己丑公㑹晉侯齊侯宋公衛侯鄭伯
　　曹伯邾子把伯同盟于蟲牢
　　六年春王正月公至自㑹
　　七年秋公㑹晉侯齊侯宋公衛侯曹伯莒子邾子
　　把伯救鄭八月戊辰同盟于馬陵
　　公至自㑹
　　九年春王正月公㑹晉侯齊侯宋公衛侯鄭伯曹
　　伯莒子把伯同盟于蒲
　　公至自㑹
　　十年秋七月公如晉
　　十一年春王三月公至自晉
　　十三年三月公如京師五月公自京師遂㑹晉侯
　　齊侯宋公衛侯鄭伯曹伯邾人滕人伐秦
　　秋七月公至自伐秦
　　十五年三月癸丑公㑹晉侯衛侯鄭伯曹伯宋世
　　子成齊國佐邾人同盟于戚
　　公至自㑹
　　十六年秋公㑹晉侯齊侯衛侯宋華元邾人于沙
　　隨不見公
　　公至自㑹
　　公㑹尹子晉侯齊國佐邾人伐鄭
　　十二月公至自㑹
　　十七年夏公㑹尹子單子晉侯齊侯宋公衛侯曹
　　伯邾人伐鄭六月乙酉同盟于柯陵
　　秋公至自㑹
　　冬公㑹單子晉侯宋公衛侯曹伯齊人邾人伐鄭
　　十有一月公至自伐鄭
　　十八年春王正月公如晉
　　夏公至自晉
　襄三年春公如晉
　　四月公至自晉
　　六月公㑹單子晉侯宋公衛侯鄭伯莒子邾子齊
　　世子光己未同盟于雞澤
　　秋公至自㑹
　　四年冬公如晉
　　五年春公至自晉
　　五年秋公㑹晉侯宋公陳侯衛侯鄭伯曹伯莒子
　　邾子滕子薛伯齊世子光吳人鄫人于戚
　　公至自㑹
　　冬公㑹晉侯宋公衛侯鄭伯曹伯齊世子光救陳
　　十二月公至自救陳
　　八年春王正月公如晉夏季孫宿㑹晉侯鄭伯齊
　　人宋人衛人邾人于邢丘
　　公至自晉
　　十年春公㑹晉侯宋公衛侯曹伯莒子邾子滕子
　　薛伯杞伯小邾子齊世子光㑹吳于祖五月甲午
　　遂滅偪陽
　　公至自㑹
　　秋公㑹晉侯宋公衛侯曹伯莒子邾子齊世子光
　　滕子薛伯把伯小邾子伐鄭
　　冬公至自伐鄭
　　十一年夏公㑹晉侯宋公衛侯曹伯齊世子光莒
　　子邾子滕子薛伯把伯小邾子伐鄭秋七月同盟
　　于亳城北
　　公至自伐鄭
　　公㑹晉侯宋公衛侯曹伯齊世子光莒子邾子滕
　　子薛伯把伯小邾子伐鄭㑹于蕭魚
　　公至自㑹
　　十二年冬公如晉
　　十三年春公至自晉
　　十六年三月公㑹晉侯宋公衛侯鄭伯曹伯莒子
　　邾子薛伯把伯小邾子于溴梁戊寅大夫盟
　　夏公至自㑹
　　十八年冬十月公㑹晉侯宋公衛侯鄭伯曹伯莒
　　子邾子滕子薛伯把伯小邾子同圍齊
　　十九年春王正月諸侯盟于祝柯
　　公至自伐齊
　　二十年夏六月庚申公㑹晉侯齊侯宋公衛侯鄭
　　伯曹伯莒子邾子滕子薛伯把伯小邾子盟于澶
　　淵
　　秋公至自㑹
　　二十一年春王正月公如晉
　　夏公至自晉
　　冬十月公㑹晉侯齊侯宋公衛侯鄭伯曹伯莒子
　　邾子于商任
　　二十二年春王正月公至自㑹
　二十二年冬公㑹晉侯齊侯宋公衛侯鄭伯曹伯
　　莒子邾子薛伯把伯小邾子于沙隨
　　公至自㑹
　　二十四年八月公㑹晉侯宋公衛侯鄭伯曹伯莒
　　子邾子滕子薛伯把伯小邾子于夷儀
　　冬公至自㑹
　　二十五年五月公㑹晉侯宋公衛侯鄭伯曹伯莒
　　子邾子滕子薛伯把伯小邾子于夷儀秋八月己
　　巳諸侯同盟于重丘
　　公至自㑹
　　二十八年十一月公如楚
　　二十九年王正月公在楚
　　夏五月公至自楚
　昭二年冬公如晉至河乃復
　　五年春王正月公如晉
　　秋七月公至自晉
　　七年三月公如楚
　　九年公至自楚
　　十二年夏公如晉至河乃復
　　十三年秋公㑹劉子晉侯齊侯宋公衛侯鄭伯曹
　　伯莒子邾子滕子薛伯把伯小邾子于平丘八月
　　甲戌同盟于平丘公不與􁋼
　　公至自㑹
　　冬十月公如晉至河乃復
　　十五年冬公如晉
　　十六年夏公至自晉
　　二十一年冬公如晉至河乃復
　　二十三年冬公如晉至河有疾乃復
　　二十五年九月公孫于齊次于陽州十二月齊侯
　　取鄆
　　二十六年三月公至自齊居于鄆
　　秋公㑹齊侯莒子邾子把伯盟于鄟陵
　　公至自㑹居于鄆
　　二十七年春公如齊
　　公至自齊居于鄆
　　冬十月公如齊
　　公至自齊居于鄆
　　二十八年三月公如晉次于乾侯
　　二十九年春公至自乾侯居于鄆
　　二十九年春公如晉次于乾侯冬十月鄆潰
　　三十年正月公在乾侯
　　三十一年春王正月公在乾侯
　　三十二年春王正月公在乾侯
　定三年春王正月公如晉至河乃復
　　四年三月公㑹劉子晉侯宋公蔡侯衛侯陳侯鄭
　　伯許男曹伯莒子邾子頓子胡子滕子薛伯把伯
　　小邾子齊國夏于召陵侵楚五月公及諸侯盟于
　　臯鼬
　　秋七月公至自㑹
　　六年二月公侵鄭
　　公至自侵鄭
　　八年春王正月公侵齊
　　公至自侵齊
　　二月公侵齊
　　三月公至自侵齊
　　夏公㑹晉侯于瓦
　　公至自瓦
　　十年夏公㑹齊侯于夾谷
　　公至自夾谷
　　十二年冬十月癸亥公㑹齊侯盟于黄
　　十一月公至自黄
　　十二月公圍成
　　公至自圍成
　　十四年五月公㑹齊侯衛侯于牽
　　公至自㑹
　哀十年二月公㑹吳伐齊
　　五月公至自伐齊
　　十三年夏公㑹晉侯及吳子于黄池
　　秋公至自㑹
　　　夫人(公及如一見公如門/  聘至三見昏門)
　莊五年夏夫人姜氏如齊師
　　十五年夏夫人姜氏如齊
　　十九年秋夫人姜氏如莒
　　二十年春王二月夫人姜氏如莒
　文九年春夫人姜氏如齊
　　三月夫人姜氏至自齊
　　　内大夫(如𦵏十二/  如盟四)　(如結昏五見如乞師/如奔  各  本門)
　莊二十五年冬公子友如陳
　　三十二年冬公子慶父如齊
　僖五年夏公孫茲如牟
　　七年秋公子友如齊
　　十三年冬公子友如齊
　　二十八年秋公子遂如齊
　　三十年冬公子遂如京師遂如晉
　　三十一年春公子遂如晉
　文元年夏叔孫得臣如京師
　　冬公孫敖如齊
　　五年夏公孫敖如晉
　　六年夏季孫行父如陳
　　秋季孫行父如晉
　　十一年秋公子遂如宋
　　十五年夏季孫行父如晉
　　秋季孫行父如晉
　　十七年冬公子遂如齊
　　十八年秋公子遂叔孫得臣如齊
　　十月季孫行父如齊
　宣元年夏季孫行父如齊
　　公子遂如齊
　　八年夏六月公子遂如齊至黄乃復辛巳卒于垂
　　九年夏仲孫蔑如京師
　　十年秋季孫行父如齊
　　冬公孫歸父如齊
　　十八年七月公孫歸父如晉
　　冬十月公薨歸父還自晉至笙遂奔齊
　成五年正月仲孫蔑如宋
　　六年六月公孫嬰齊如晉
　　冬季孫行父如晉
　　八年春公孫嬰齊如莒
　　十一年夏季孫行父如晉
　　秋叔孫僑如如齊
　襄二年秋七月叔孫豹如宋
　　四年夏叔孫豹如晉
　　五年夏叔孫豹鄫世子巫如晉
　　六年冬叔孫豹如邾季孫宿如晉
　　七年秋季孫宿如衛
　　九年夏季孫宿如晉
　　十六年冬叔孫豹如晉
　　十九年春季孫宿如晉
　　二十年秋叔老如齊
　　冬十月季孫宿如宋
　　二十四年春叔孫豹如晉
　　冬叔孫豹如京師
　　二十八年八月仲孫羯如晉
　　二十九年冬仲孫羯如晉
　昭二年夏叔弓如晉
　　冬季孫叔如晉
　　六年夏季孫宿如晉
　　冬叔弓如楚
　　八年夏叔弓如晉
　　九年秋仲孫貜如齊
　　十三年晉人執季孫意如以歸
　　十四年春意如至自晉
　　二十三年叔孫婼如晉晉人執我行人叔孫婼
　　二十四年春婼至自晉
　　二十五年春叔孫婼如宋
　定六年夏季孫斯仲孫何忌如晉
　　十年冬叔孫州仇如齊
　　　外(如㑹如師四見㑹盟二門/  與内大夫如一見上)
　桓五年夏齊侯鄭伯如紀
　　冬州公如曹
　　六年正月實來
　文十四年冬單伯如齊齊人執單伯
　　十五年六月單伯至自齊
左氏曰凡公行告于廟及行飲至舍爵䇿勲焉禮也公
行之禮雖不槩見然卿大夫受命以出則釋幣於禰比
其反也釋奠于禰席於阼階與其室老及從行者獻酬
而出上介亦如之以使介之出如此則公行告廟飲至
之禮宜亦當然其或自外來者雖非出而亦以其至告
廟且飲其從至者故亦書至焉榖梁謂致君者殆其徃而
喜其反此主自内出者言之可也其或以前事至或以
後事至或以地至則告有異同事有大小各因其實以
示義耳其曰惡事不致㑹夷狄不致離㑹不致桓㑹不
致於經無所攷之然公居於外而亦書如至者以君出
載禮而行覲禮謂侯氏禆冕釋幣於禰是也内大夫出
而不書至惟執則至焉葢君遣使於外則亦告其事於
廟已事而反則無所用告若為外所執則宗廟與有辱
焉其反也告之所以安祖考也凡魯公出朝卿出聘皆
曰如自我往者書其始則以未成事言之其朝於王所
則曰朝自外告者書其終則以既成事言之若其以成
事行則又但正名其事而已矣
　春秋五禮例宗卷九
欽定四庫全書
　春秋五禮例宗卷十
　　　　　　　　　　　宋　張大亨　撰
　　嘉禮
昏
　　　王娶
　桓八年十月祭伯來遂逆王后于紀
　　九年春紀季姜歸于京師
　襄十五年二月劉夏逆王后于齊
　　　娶王女
　莊元年夏單伯送王姬
　　秋築王姬之舘于外
　　冬王姬歸于齊
　　十一年冬王姬歸于齊
　　　内娶
　桓三年七月公子翬如齊逆女
　　九月齊侯送姜氏于讙公㑹齊侯于讙
　　夫人姜氏至自齊
　莊二十二年冬公如齊納幣
　　二十四年公如齊逆女
　　秋公至自齊
　　八月丁丑夫人姜氏入
　　戊寅大夫宗婦覿用幣
　文二年冬公子遂如齊納幣
　　四年夏逆婦姜于齊
　　十八年冬十月夫人姜氏歸于齊
　宣元年正月公子遂如齊逆女
　　二月遂以夫人婦姜至自齊
　成十四年秋叔孫僑如如齊逆女
　　九月僑如以夫人婦姜氏至自齊
　　　娶内女
　隠二年九月紀裂繻來逆女
　　冬十月伯姬歸于紀
　莊十二年紀叔姬歸于酅
　　十九年公子結媵陳人之婦于鄄
　　二十五年夏伯姬歸于把
　　二十七年冬把伯姬來
　僖二十八年秋杞伯姬來
　　二十七年莒慶來逆叔姬
　僖十四年夏季姬與鄫子遇于防鄫子來朝
　　十五年季姬歸于鄫
　　二十五年宋蕩伯姬來逆婦
　　三十一年把伯姬來求婦
　文十四年齊人執子叔姬
　　十五年齊人來歸子叔姬
　宣五年九月齊髙固來逆叔姬
　　冬齊髙固及子叔姬來
　　十六年郯伯姬來歸
　成五年把叔姬來歸
　　八年夏宋公使公孫夀來納幣
　　十月衛人來媵
　　九年二月伯姬歸于宋
　　夏季孫行父如宋致女晉人來媵
　　十年五月齊人來媵
　　　内女來朝
　僖五年春把伯姬來朝其子
傳曰女子許嫁笄而字禮之稱字則字尊于稱女也公
女許嫁則視公子嫁于諸侯則視諸侯諸侯來逆則曰
女而不稱字者未敢以其尊當君也既至其國則夫人
矣夫人來歸則稱字而不曰夫人者父母之國詞也天
子之后則命之斯成其尊矣不成其尊不足以匹至尊
也諸侯之娶於諸侯敵也敵則嫌於相當天子之娶於
諸侯降也降則嫌於非匹故天子之逆則稱后諸侯之
逆則稱女若乃大夫自逆于公則女稱字焉以其下嫁
故得申其尊也昏禮有五而獨書納幣者舉其重者也
葢禮于納采曰有惠於問名曰有命於納吉曰有貺於
問期曰有賜而於納徴獨曰重禮則五禮之中此為重
也榖梁曰納幣使大夫正也逆女親者也攷於禮凡使
者反必反命曰既得將事則納幣當使人孔子曰冕而
親迎則逆女當親之然天子諸侯有邦國之事或不得
親則使卿為正士昏禮曰若不親迎則婦入三月而婿
見於主人然則士有故且或不親而况人君乎詩刺不
親迎言其常也經書卿逆言其故也婦人謂嫁曰歸女
以男為家者也魯夫人歸寧曰如某出曰歸于某魯女
歸寧曰來出曰來歸魯夫人之出與魯女之嫁者同辭
皆自内往而彼為主之稱也魯女之出與外之以物至
者同辭皆自外來而我為主之稱也其曰如某則與公
如同義
生
　桓六年九月丁卯子同生
歸脤
　定十四年天王使石尚來歸脤
享
　莊四年春王二月夫人姜氏享齊侯于祝丘
肆𤯝(附/)
　莊二十二年春王正月肆大𤯝
　
　
　
　
　
　
　
　
　
　春秋五禮例宗卷十
欽定四庫全書
　春秋五禮例宗卷十
　　　　　　　　　　　宋　張大亨　撰
　　嘉禮
昏
　　　王娶
　桓八年十月祭伯來遂逆王后于紀
　　九年春紀季姜歸于京師
　襄十五年二月劉夏逆王后于齊
　　　娶王女
　莊元年夏單伯送王姬
　　秋築王姬之舘于外
　　冬王姬歸于齊
　　十一年冬王姬歸于齊
　　　内娶
　桓三年七月公子翬如齊逆女
　　九月齊侯送姜氏于讙公㑹齊侯于讙
　　夫人姜氏至自齊
　莊二十二年冬公如齊納幣
　　二十四年公如齊逆女
　　秋公至自齊
　　八月丁丑夫人姜氏入
　　戊寅大夫宗婦覿用幣
　文二年冬公子遂如齊納幣
　　四年夏逆婦姜于齊
　　十八年冬十月夫人姜氏歸于齊
　宣元年正月公子遂如齊逆女
　　二月遂以夫人婦姜至自齊
　成十四年秋叔孫僑如如齊逆女
　　九月僑如以夫人婦姜氏至自齊
　　　娶内女
　隠二年九月紀裂繻來逆女
　　冬十月伯姬歸于紀
　莊十二年紀叔姬歸于酅
　　十九年公子結媵陳人之婦于鄄
　　二十五年夏伯姬歸于把
　　二十七年冬把伯姬來
　僖二十八年秋杞伯姬來
　　二十七年莒慶來逆叔姬
　僖十四年夏季姬與鄫子遇于防鄫子來朝
　　十五年季姬歸于鄫
　　二十五年宋蕩伯姬來逆婦
　　三十一年把伯姬來求婦
　文十四年齊人執子叔姬
　　十五年齊人來歸子叔姬
　宣五年九月齊髙固來逆叔姬
　　冬齊髙固及子叔姬來
　　十六年郯伯姬來歸
　成五年把叔姬來歸
　　八年夏宋公使公孫夀來納幣
　　十月衛人來媵
　　九年二月伯姬歸于宋
　　夏季孫行父如宋致女晉人來媵
　　十年五月齊人來媵
　　　内女來朝
　僖五年春把伯姬來朝其子
傳曰女子許嫁笄而字禮之稱字則字尊于稱女也公
女許嫁則視公子嫁于諸侯則視諸侯諸侯來逆則曰
女而不稱字者未敢以其尊當君也既至其國則夫人
矣夫人來歸則稱字而不曰夫人者父母之國詞也天
子之后則命之斯成其尊矣不成其尊不足以匹至尊
也諸侯之娶於諸侯敵也敵則嫌於相當天子之娶於
諸侯降也降則嫌於非匹故天子之逆則稱后諸侯之
逆則稱女若乃大夫自逆于公則女稱字焉以其下嫁
故得申其尊也昏禮有五而獨書納幣者舉其重者也
葢禮于納采曰有惠於問名曰有命於納吉曰有貺於
問期曰有賜而於納徴獨曰重禮則五禮之中此為重
也榖梁曰納幣使大夫正也逆女親者也攷於禮凡使
者反必反命曰既得將事則納幣當使人孔子曰冕而
親迎則逆女當親之然天子諸侯有邦國之事或不得
親則使卿為正士昏禮曰若不親迎則婦入三月而婿
見於主人然則士有故且或不親而况人君乎詩刺不
親迎言其常也經書卿逆言其故也婦人謂嫁曰歸女
以男為家者也魯夫人歸寧曰如某出曰歸于某魯女
歸寧曰來出曰來歸魯夫人之出與魯女之嫁者同辭
皆自内往而彼為主之稱也魯女之出與外之以物至
者同辭皆自外來而我為主之稱也其曰如某則與公
如同義
生
　桓六年九月丁卯子同生
歸脤
　定十四年天王使石尚來歸脤
享
　莊四年春王二月夫人姜氏享齊侯于祝丘
肆𤯝(附/)
　莊二十二年春王正月肆大𤯝
　
　
　
　
　
　
　
　
　
　春秋五禮例宗卷十
欽定四庫全書
　春秋五禮例宗卷四
　　　　　　　　　　　宋　張大亨　撰
(闕/)
　
　
　
　
　
　
　
　
　
　
　
　
　
　
　
　春秋五禮例宗卷四
