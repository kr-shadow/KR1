#+TITLE: 周易玩辭集解-清-查愼行
#+DATE: 2018-05-12 10:13:28
#+SOURCE: github.com/kanripo/KR1a0143 master 575d9c20                
欽定四庫全書　　　　　經部一
　周易玩辭集解　　　　　易類
　　提要
　　　　(臣/)等謹案周易玩辭集解十卷
　　　國朝查慎行撰慎行字初白號悔餘海寧人康
　　　　熈癸未進士官翰林院編修慎行受業黄宗
　　　　羲故能不惑於圖書之學卷首河圖説二篇
　　　　一謂河圖之數聖人非因之以作易乃因之
　　　　以用蓍自漢唐以下未有列於經之前者一
　　　　謂河圖出於䜟緯而附以朱子亦用河圖生
　　　　蓍之証次為横圖圓圖方圖説論其順逆加
　　　　減奇偶相錯之理次為卦變説謂卦變為朱
　　　　子之易非孔子之易次為天根月窟考列諸
　　　　家之説凡六而以為老氏性命雙修之學無
　　　　闗於易次為八卦相錯説謂相錯是對待非
　　　　流行又謂相錯只八卦四卦相錯次為羣卦
　　　　説二一論十二月自然之序一論陰陽升降
　　　　不外乾坤次為中爻説以孔穎達用二五者
　　　　為是次為中爻互體説謂正體則二五居中
　　　　互體則三四居中三四之中由變而成次為
　　　　廣八卦説謂説卦取象不盡可解當闕所疑
　　　　其言皆明白篤實足破外學附㑹之疑經文
　　　　次序用注疏本乾卦之未有注曰按胡雲峯
　　　　本義通釋乾坤二卦自文言起至末别為一
　　　　卷編在説卦之前竊意本義原本當如是而
　　　　通釋遵之今原本不復見矣云云蓋未見劉
　　　　㝐刻本者㝐之舊刻
　聖祖仁皇帝特命開雕慎行侍直
　　　内廷何以未見頗不可解然其説經則大抵醇
　　　　正而簡明在近時講易之家特為可取焉乾
　　　　隆四十四年正月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
周易玩辭集解原序
慎行童而讀易白首而未得其解也則仍於聖人之辭
求之始而玩卦辭爻辭繼而玩彖傳大小象辭務於聖
人之辭字字求著落詮釋其求諸經文而不得必先考
之注疏復參以諸儒之說不敢偏徇一解亦非敢妄立
異同平心和氣惟是之歸管窺蠡測亦間附一二雍正
甲辰三月既朢查慎行識時年七十有五
欽定四庫全書
　周易玩辭集解卷首
　　　　　　　　　　翰林院編修查慎行撰
　　河圖說一
注易之家自漢唐以下未有列圖于經之前者朱子指
河圖為聖人作易之由獨創此例後來科舉之學遵用
本義遂無敢異辭愚据繫傳攷之竊謂河圖之數聖人
非因之以作易乃因之以用蓍者也上繫第九章程子
移天地之數于大衍之前本義云大衍之數五十以河
圖中宫天五乘地十得之則朱子固以河圖為蓍數所
從出矣不知于十一章何復指為作易之由觀本章經
文首云天生神物末云河出圖洛出書明是先有蓍龜
後有圖書天之生蓍以為易用河之出圖列象以示蓍
之用聖人則之者因圖象而立揲蓍之法也所以下文
接云易有四象在圖為七八九六在易為陰陽老少其
數適相符聖人倚圖之中數用蓍衍之自八卦而六十
四卦三百八十四爻參伍錯綜以盡其變圖與卦爻遂
相為用而不廢然則河圖之出造化所以通蓍卦之變
耳若論圖象五十居中一二三四為位六七八九為數
止有四象初無八卦也蓋易有易之四象圖有圖之四
象以七八九六合于陰陽老少而卦之變以出而蓍之
用以神顧在伏羲畫卦之初止是一竒一偶于竒上再
加一竒一偶于偶上再加一竒一偶兩儀四象天造地
設不假安排布置豈待立河圖于前規仿而畫卦乎夫
畫卦之由吾夫子固明言之矣仰觀天俯察地近取身
遠取物于是始畫八卦果若河圖為作易之由夫子何
不云觀河圖而畫卦乎夫子所不言者愚不敢信也夫
子所明言者愚不敢悖也
　　河圖說二
客有難余曰因圖畫卦夫子所不言固已然則朱子之
臆說乎曰非也其說出于劉歆衍于緯書而傳于邵氏
朱子特篤信弗疑焉爾按漢書五行志劉歆以虙羲受
河圖則而畫之八卦是也春秋緯云河圖龍發禮緯含
文嘉云伏羲德合上下地應以河圖洛書則而象之乃
作八卦孔氏劉氏鄭氏因以河圖為八卦東漢尚䜟緯
其說相沿無足怪者(晁氏讀書志云緯書偽起哀平光/武既以䜟立故篤信之鄭𤣥何休)
(以之通經曹褒以之定禮/自苻堅以後其學始絶)厥後韓康伯注繫傳削而弗
采也孔疏雖雜引衆說初不列圖于經也周子于易發
太極之義第云聖人之精畫卦以示於河圖無一言也
歐陽公深以龍馬神龜為不經嘗力闢之程子云无河
圖八卦亦須畫陸象山曰河圖屬象非作易之㫖袁樞
仲亦疑河圖為後人偽作獨朱子堅信緯書之說于河
圖析四方之合以為乾坤坎離補四隅之空以為兌震
㢲艮此與後世納卦家以文王八卦納入洛書者何異
哉蓋朱子于易不宗程而宗邵邵氏之學則傳自陳希
夷朱子亦自謂先天後天圖其說皆出邵氏而康節之
子伯溫作經世辨惑謂希夷學易止有一圖以寓陰陽
消息之數與卦之生變則似河圖亦傳自希夷者但自
希夷以前皆為方士所授受至希夷傳穆伯長伯長傳
李挺之挺之傳邵堯夫本義宗邵始舉圖歸諸易耳善
乎歸熙甫之言曰河出圖洛出書此大傳之所有也通
乾流坤天苞地符之文非大傳之所有也以彼之名合
此之迹不與大易同時不藏于博士學官千載之下忽
出於山人野客私相付受雖其說自以為无所不通然
有易則无圖可也或者又援論語河不出圖之言以相
證此尤傅㑹之甚者天下豈有河圖既出復有一河圖
哉使後之圖不異乎前則何煩復出使前之圖有異乎
後是兩河圖矣夫子吾已矣夫之歎蓋在莫年即明王
不興天下孰能宗予之意如謂易因圖作則前聖人既
作易矣河圖復出夫子又將作一易耶
　余既作河圖說復細閱朱子全書其中數條有與鄙
　見相發明者因摘附于左按語錄云仰觀俯察遠取
　近取安知河圖非其中一事玩此條則與河圖為作
　易之由朱子已似稍變矣又感興詩云羲皇古神聖
　妙契一俯仰不待龍馬圖人文已宣朗畣王伯禮書
　云太極兩儀四象八卦伏羲畫卦之法也玩此二條
　則作易之由朱子亦自謂不因河圖矣又與郭沖晦
　書云七八九六所以謂陰陽老少者其說本于圖書
　定于四象大抵圖書七八九六之祖也玩此條則蓍
　數出于河圖朱子固嘗言之矣元儒胡雲峰說易專
　宗本義然於說卦第十章謂以一索再索為揲蓍求
　爻乃朱子未改定之筆愚亦謂因圖作易之說詳著
　于啟蒙得毋行世最蚤晚年於本義遂不復改定歟
　慎行年且七十方有志學易上无師承旁无朋友之
　講習間有所疑求諸注疏程朱而未能釋然者或從
　先儒語錄參稽得之意在攷信而已管窺錐指易道
　至大何所不容縱受嗤于衆目冀不獲戾于先聖爾
　　横圖圓圖方圖說
伏羲六十四卦次序横圖凡八層一分二二分四四分
八八分十六十六分三十二三十二分六十四以乾始
以坤終中分復姤二卦陽起于復陰起于姤陰陽交錯
位置天然莫不從一分兩中出康節謂猶根之生榦榦
之生枝明道謂加一倍法此圖盡之矣方圓二圖形體
雖殊大要不離乎此圓圖左陽右陰一順一逆皆從中
起左自復數右自姤數歴四卦而為震㢲又自震左數
自㢲右數歴八卦而為坎離自離左數自坎右數歴八
卦而為艮兌自兌左數自艮右數歴八卦而為純乾純
坤其次序與横圖相合方圖自下而上有逆无順亦從
中起由震一陽次離兌之二陽而成乾之三陽由㢲一
陰次坎艮之二陰而成坤之三陰其分六十四卦疊為
八層者第一層即横圖自乾至泰八卦也第二層即自
履至臨八卦也第三層即自同人至明夷八卦也第四
層即自无妄至復八卦也推而至第八層即横圖中自
否至坤八卦也王魯齋云中斷横圖左右迴環是為圓
圖八疊横圖是為方圖薛敬軒云三圖竒偶皆相對是
已今合三圖觀之乾得一而夬倍一而得大壯倍兩而
得泰倍四而得臨倍八而得復坤得一而剝倍一而得
觀倍兩而得否倍四而得遯倍八而得姤此是加一倍
法初以六十四卦左右上下分之各三十二降而為十
六由十六而八而四而二而一此是減一倍法蓋卦順
往故以倍而加圖逆來故以倍而減畫卦者漸分漸多
筮卦者愈求愈少反復其道互相發明也邵子又云月
者日之影陰者陽之影以其彼此交錯也然則偶者其
竒之影乎横圖之影𦂳相錯者也圓圖之影遥相錯者
也方圖之影斜相錯者也知順逆加減之法又知竒偶
相錯之理而後可與觀卦而後可與觀圖
　　卦變說
大傳云爻者言乎變者也未有爻變而卦不變者上經
三十卦反對者十二下經三十四卦反對者十六惟乾
坤頤大過坎離中孚小過八卦正反相同則反其竒偶
以相配卦體既變爻則隨卦而變三百八十四爻无一
爻不變即无一卦不變无一卦不變則必皆有成卦之
由所謂卦變者乃九六陰陽二老之交主占者臨時而
言作易時何曾有某卦自某卦來之說乎夫子于彖傳
或言上下或言來往或言内外或曰進而升或曰行而
得位見于訟泰否隨蠱噬嗑賁无妄大畜咸恒晉暌蹇
解升鼎漸渙等十九卦朱子因指此十九卦為卦變今
据他卦推之如比損益三卦亦曰上下井彖亦曰往來
(胡雲峰著本義通釋皆闡明朱子之言獨十九卦變或/及或不及而于涣彖傳明其意曰本義以二爻相比者)
(為變朱子雖有是疑而未及改正也/其亦不足於卦變之說而云然乎)如屯以初上兩爻
互換則成觀蒙以初上兩爻互換則成臨泰以初五兩
爻互換則成井否以三五兩爻互換則成旅又如泰否
二卦彼此互換亦可為四陰四陽之卦以初爻互換則
為无妄為升以二爻互換則為訟為明夷以三爻互換
則為臨為遯以四爻互換則為大壯為觀以五爻互換
則為需為晉以上爻互換則為萃為大畜引伸觸類兩
體中莫不有上下往來之象夫子何必舉剛柔相易者
一一明言卦變之由乎其于六十四卦中偶舉上下往
來之義言之于十九卦亦猶豫隨等十二卦或言時義
或言時用或止言時豈此外諸卦无時无義无用乎竊
攷卦變之說昉于左氏演於虞仲翔而仲翔之釋比卦
曰師二上之五得位蜀才(宋景文筆記引顔之推曰范/長生自稱蜀才則蜀人也)
謂此本師卦動者惟一爻而已(戴仲培曰左氏說卦變/往往不過一爻薛文清)
(讀書錄亦云卦/變只換一爻)後李挺之為六十四卦相生圖則臨遯
兩卦自第二變以後主變之卦兩爻皆動已失虞氏之
傳朱子因李氏之說別為卦變圖凡一陰一陽之卦皆
自復姤來二陰二陽之卦皆自臨遯來三陰三陽之卦
皆自泰否來四陰四陽之卦皆自大壯觀來五陰五陽
之卦皆自夬剝來本取一卦之中剛柔相易兩爻往來
者也乃其釋十九卦則又不然有取諸一卦者有取諸
兩卦者有云上自某卦來下自某卦來又自某卦來取
諸三卦者非特與虞李兩家不合即朱子亦自變其圖
說矣凡卦以上體為外下體為内自外而内者為下為
來自内而外者為上為往此易之通例也而无妄之剛
自外來本義謂卦自訟而變九自二而來居初初與二
同在内卦可謂之自外來乎此尤與經顯然不合者胡
雲峰為之說曰或謂外卦為乾震之剛自乾來本義固
未嘗言也其餘或兩爻互易並居内體而曰上曰往並
居外體而曰下曰來愚于各體辨之詳矣薛河東以卦
變為孔子之易愚竊謂卦變乃朱子之易也又按程傳
謂卦變皆自乾坤來而闢古注賁自泰來之說然据其
所稱乾坤者皆三畫卦即㤗否所分上下二體之乾坤
也下乾上坤非泰而何朱子謂依程子變法則于四陰
四陽之卦難通愚謂若依本義雜引兩爻三爻以證一
卦之變亦何難通之有似未可是此而非彼也故余于
雙溪王氏之言易獨有取焉曰卦變之說存而勿論可
也
　　天根月窟考
康節以先天圖為伏羲之方位創為天根月窟之說其
詩有云乾遇㢲時觀月窟地逢雷處見天根蘇君禹解
之云復為天根陽含陰也姤為月窟陰含陽也愚攷先
儒有以八卦言者指坤震二卦之間為天根指乾㢲二
卦之間為月窟程前邨謂天根在卯離兌之中月窟在
酉坎艮之中有以十二辟卦言者則以十一月為天根
五月為月窟是已康節又有詩云天根月窟閒來往三
十六宫都是春所謂三十六宫者其說凡六以八卦言
者三乾一兌二離三震四㢲五坎六艮七坤八之次序
積數為三十六又以乾一對坤八兌二對艮七離三對
坎六震四對㢲五積四九之數為三十六又乾畫三坤
畫六震坎艮畫各五㢲離兌畫各四統計八卦陰陽之
畫亦三十六以六十四卦言者三朱子曰卦之不易者
有八(乾坤坎離頤中/孚大過小過)反易者二十八合之成三十六方
虚谷曰復起子左得一百八十日姤起午右得一百八
十日一旬為一宫三百六十日為三十六宫周海門曰
其往也由姤而遯而否而觀而剝而坤其來也由復而
臨而泰而大壯而夬而乾每卦六爻六卦往來共三十
六以辟卦言者一鮑魯齋曰自復至乾六卦陽爻二十
一陰爻十五合之則三十六自姤至坤六卦陰爻二十
一陽爻十五合之亦三十六陽爻陰爻總七十二以配
合言故云三十六按以上諸說雖若各殊其以一陽生
為天根以一陰生為月窟則无不同也象數論曰康節
以天根為性月窟為命性命雙修乃老子之學其理為
易所不言故其數亦于易无與今第因邵氏之說而攷
存之
　　八卦相錯說
八卦相錯邵氏謂伏羲先天之學乾一兌二離三震四
㢲五坎六艮七坤八此先天八卦方位也邵子又有詩
云天地定位否泰反類山澤通氣損咸見義雷風相薄
恒益起意水火相射既濟未濟(經文云水火不相射詩/中刪去不字以就句法)
(已失/經㫖)則又以否泰損咸恒益既濟未濟為八卦愚于此
不能無疑焉按方位南與北對東與西對東南與西北
對西南與東北對皆就三畫卦對看未及重卦一陰對
一陽二陰對二陽三陰對三陽妙在爻爻相錯一與八
錯乾坤也二與七錯兌艮也三與六錯離坎也四與五
錯震㢲也相錯之象不在互易而在對待所以為先天
若彼此互易則為後天之流行矣今据其說推之否泰
互易天地無定位矣既濟未濟互易水火乃相射矣損
咸恒益互易一陰對二陰一陽對二陽矣不但方位變
遷且與經文不合邵子又云八卦相交而成六十四卦
愚謂合觀下文只是八卦用順逆方得相錯乾兌離震
前四卦為往㢲坎艮坤後四卦為來往者順乾一至震
四皆用順數來者逆㢲五至坤八皆用逆數數往者之
順而知來者之逆所以㢲五不次于震四而次于乾一
若㢲五即次震四之後則八卦不相錯矣相錯祇就八
卦言似不當說到六十四卦蔡虚齋云以順逆分判八
卦八卦之位既定則一卦各管一卦而六十四卦在其
中矣不可以相錯者為六十四卦皆逆數也先儒固有
言之者矣亦非某臆說也
　　辟卦說一
京房卦氣以十二卦分配十二月其源發于子夏傳所
云極六位而反于坤之復其數七是也本義于純陽純
陰二卦不注四月十月其餘復臨泰大壯夬五陽長卦
姤遯否觀剝五陰長卦皆分注云此某月之卦則是祖
京房說也今按乾坤而外上經泰否臨觀剝復六卦三
十六畫而陰之多于陽者十二下經遯大壯夬姤四卦
二十四畫而陽之多于陰者十二上經自泰正月臨十
二月復十一月皆陽月也則逆數已往自否七月觀八
月剝九月皆隂月也則順推未來下經自遯六月姤五
月皆陰月也則逆數已往自大壯二月夬三月皆陽月
也則順推方來此陰陽之多寡順逆自然之序也
　　辟卦說二
十二辟卦在上經者八在下經者四其說亦詳于邵氏
以一歳之月一日之辰配一元之㑹一運之世皆十二
也陽起十一月為復于辰為子十二月為臨于辰為丑
正月為泰于辰為寅二月為大壯于辰為卯三月為夬
于辰為辰四月為乾于辰為已陰起五月為姤于辰為
午六月為遯于辰為未七月為否于辰為申八月為觀
于辰為酉九月為剝于辰為戌十月為坤于辰為亥十
二月三十六旬分之則七十二候十二卦三十六陽分
之則七十二畫一陽之運息于復盈于乾消于姤虚于
坤此其大畧也按臨卦辭曰至于八月有凶十二月分
卦自文王始至京房卦氣圖以坎離震兌為四正卦主
二至二分以六十卦分辟侯大夫卿而復臨泰大壯夬
乾姤遯否觀剝坤十二卦皆屬于辟每爻各主一候此
辟卦之名所由昉要而論之陰陽升降不外乾坤十二
畫中辟者主也為之主者在内故也吾于辟卦益明乾
坤之理
　或問十二卦體但有乾坤震巽艮兌而无坎離何也
　曰震巽一陽一陰坎離二陽二陰所以未便成三陰
　三陽者以離中有少陰而二陽分必至于兌則陰在
　外而二陽合始可進而成三陽之乾坎中有少陽而
　二陰分必至于艮則陽在外而二陰合始可進而成
　三陰之坤復姤一陰一陽之後必合諸十六卦而後
　成二陽之臨二陰之遯者正以其有坎離故也觀夫
　子于治厯明時則獨取諸坎離者其義不昭然乎
　　中爻說
中爻之義注疏與本義不同孔穎達分内外卦以二五
為中爻朱子除初上二爻而取二三四五呉草廬則兼
二說為正體二為内卦之中五為外卦之中互體三為
内卦之中四為外卦之中今合六十四卦爻象辭觀之
言中者多在二五兩爻惟復卦六四一爻益卦三四兩
爻則以三四為中行說者以為此互卦也因取左傳莊
公二十二年周史為陳侯筮遇觀之否曰坤土也巽風
也風行于土上山也杜元凱注云自二至五艮象為互
卦占易之證凡卦爻所取象求之二體不得者求之互
體往往得之非中爻不備其以此歟然觀下文二與四
同陰位用柔又貴得中四過中又以近五而多懼得中
者二也三與五同陽位用剛不用柔而云柔危剛勝者
指三也五則剛柔皆吉蓋三四不中而二五中譽懼功
凶之分由此据經文遠近對五言貴賤以等言所謂中
爻仍以二五為主但雜物撰德辨是與非則非中四爻
互體不備耳
　　中爻互體說
邵子云卦用六爻乾坤主之爻用四位坎離主之今据
所謂先天圓圖取為互法去其初上用中四位左方自
乾至復三十二卦右方自姤至坤亦三十二卦取而互
之各得十六卦皆以兩卦中四位相交而縮一卦實由
六十四而三十二也蓋自太極肇判氣以成形由一以
生二及夫兩儀既奠則形交氣感復合二而生一斯造
化之機緘大易之精蘊也按其二體之序上則乾一至
坤八兩兩相對下則乾一至坤八四運迭周自然而然
條理不紊誰為之哉造化之自然也復以再互之左右
各得八卦乾坤既未四四相比共十六卦皆以四卦縮
成一卦實由三十二而為一十六也夫造化以乾坤坎
離為主故再互之卦則乾坤坎離具八體在下體則乾
離坤坎分先後以著先天之體在上體則坎乾離坤明
交錯以終後天之用也再以十六卦互之則成乾坤坎
離否泰六卦蓋乾坤乃隂陽之純氣坎離得陰陽之中
氣否泰則陰陽之交合乾坤為易之門于此不更可見
哉統而言之子午當陰陽之極故兩互而乾坤之位皆
不易所以定上下之位也卯酉當陰陽之中故一互而
坎離為姤復再互則姤復歸乾坤而十六卦縮成兩卦
矣所云乾坤為大父母坎離復姤為小父母以圖按之
其序如此然互體既分上下則上下亦有中位正體則
二五爻居上下卦之中所以多譽多功互體則三四爻
為内外卦之中所以多凶多懼三四之中乃由變而成
故曰雜物撰德辨是與非則非中爻不備也
　吾邑張待軒先生極闢中爻互卦之非謂孔子云非
　中爻不備者初上兩爻所不言中四爻備言之也二
　與四三與五乃總論中爻功位何嘗謂二三四為一
　卦三四五為一卦乎
　　廣八卦說
注疏於說卦取象字字分疏難免穿鑿之病本義又失
之太畧後學遂靡所折衷蓋夫子推廣八卦之象語大
語小引伸觸類初非義類可拘有從文周彖爻例者有
自引大象例者又有於說卦別取象者雲峯胡氏云周
公以乾為龍夫子以為馬文王以坤為馬夫子以為牛
象之不必泥如此然而求取卦爻亦往往有合者如乾
為馬則取諸大畜之良馬逐内卦乾體也巽為雞則取
諸中孚之翰音外卦巽體也坎為豕則取諸睽之豕負
塗中爻互坎也離為雉則取諸旅之射雉外卦離體也
兌為羊則取諸犬之牽羊外卦兌體又取諸大壯之羝
羊中爻互兌也又如乾為首於乾卦用九得之坤為腹
于明夷外卦六四得之震為足于大壯内卦初爻得之
巽為股于咸中爻互卦得之坎為耳於噬嗑中爻互卦
得之離為目于履中爻互卦又于歸妹内卦九二得之
艮為手于蒙外卦上九得之兌為口于咸外卦上六得
之此外則有偏求卦爻而終不得其義者如坤卦辭言
馬爻辭言氷今則取為乾象蒙言金夫困言金車鼎言
金鉉玉鉉卦中无乾體也此以乾象言之坤文言言天
𤣥地黄此則言于地為黑乾于爻言龍此則入震象賁
四上兩爻言白卦中无巽體也此于巽言之坎初用事
稱雲稱雨稱泉此則稱月未嘗見于卦爻也頤言靈龜
損益言十朋之龜未嘗有離體也晉言鼫鼠未嘗有艮
體也此則于離艮言之爻有兌雨兌月而兌象不及巽
之用巫鼎之得妾亦无兌體也兌象則言之又如乾馬
坤牛震龍艮狗兌羊皆重舉而巽雞坎豕離雉則不重
舉乾言為圜為君坤不言為方為臣凡若此者難以悉
殫類非後人所能窺測楊龜山云說卦取類亦不止此
為之發其端使學者觸類取之耳此言得之學者只從
近取諸身遠取諸物㑹其大意可解者解之不可解者
毋以己說傅㑹强解之君子於其所不知蓋闕如也聖
人且云然學者顧欲强不知以為知乎哉
　
　
　
　
　
　
　
　
　
　
　
　
　周易玩辭集觧卷首
欽定四庫全書
　周易玩辭集解卷一
　　　　　　　　　　翰林院編修查慎行撰
　上經
　　(愚按易歴三聖謂伏羲畫卦文王繫辭孔子十翼/自漢以下司馬遷班固鄭康成皇甫謐皆云然至)
　　(孔穎達作注疏始据左傳韓宣子適魯見易象云/吾乃知周公之徳斷為卦辭文王所作六爻辭周)
　　(公所作其/說乃定)
　　(又按古易經文與翼傳各自成書乾卦之先彖辭/次爻辭次彖傳次大象次小象則鄭康成本王輔)
　　(嗣因之而以文言附於後自坤以下諸卦輔嗣又/以彖傳附卦彖後以大象次彖傳後以小象附各)
　　(爻後石經注疏從之俗本通行已/久今次第不復改更取便觀覽)
䷀(乾下/乾上)
乾元亨利貞
　(程傳曰乾天也天者形體乾者性情楊仲堅曰乾非/即天乃天之所以為天愚按乾以健為義元亨利貞)
　(四德周流貫徹只是形容乾健之妙乾是伏羲第一/卦元亨利貞是文王彖辭第一句三百八十四爻多)
　(從六畫中出六十四卦卦辭多從元亨利貞四字中/出全易之綱領也他卦言元亨利貞者多有益辭又)
　(或言元亨利而不言貞或言亨利貞而不言元或止/言元亨或止言利貞或止言亨或止言利增减一字)
　(便不渾全惟乾卦六畫純陽故以元亨利貞歸之孔/子發揮文王所未言析為四徳以仁義禮智配之彖)
　(傳文言凡九百餘字又從天道推之人事反覆贊嘆/不窮朱子則云若論文王之易大通而利於正只作)
　(兩字說孔子見得此四字好便挑開說了故本義例/以元亨利貞為占辭竊謂聖人觀象繫辭初不專為)
　(占者設也卜筮乃易中一事故曰以卜筮者尚其占/黄氏日抄謂伊川專主於辭以明理乃易之要日用)
　(常行无往非/易此語得之)
　(按京氏易以十二辟卦配十二月本義於㤗否等十/卦多引其說乾為四月之卦不言於本卦而言於姤)
　(坤為十月之卦不言於本/卦而言於復  以上彖辭)
初九潛龍勿用
　(孔疏陽爻稱九陰爻稱六者老陽數九老陰數六老/陰老陽皆變周易以變者為占也蔡伯靜云初二三)
　(四五上為位之陰陽九六為爻之陰陽李子思曰陰/陽之氣自下而上各分為六層卦之六爻似之故畫)
　(卦自下起愚按第一爻言初第六爻當言終第六爻/言上第一爻當言下所以文不同者下言初則上有)
　(未義大過彖云本末弱是也六言上則初有/下義本卦小象云陽在下是也互文相通)
　(愚按說卦傳以震為龍乃乾之初畫也乾是陽生之/世故六爻皆取象於龍自潛至亢一龍也初潛在下)
　(先儒或以爲舜始漁於雷澤之象孔疏云若漢高帝/生於暴秦之世隱居為泗上亭長是已愚更以後世)
　(事證之元史王約傳仁宗在東宫家令薛居敬上言/陜西分地事因被命往理約謂居敬曰太子潛龍勿)
　(用之時而為飛龍之事可乎以太子為潛龍於義似/尤當邵子有云龍能大能小然受制於陰陽之氣得)
　(時則能變化失時則不能今初陽在潛陰氣正盛勿/用者謂非用事之時而非世之不我用也勿字大有)
　(執持在陸庸成所/云勿者我勿之也)
九二見龍在田利見大人(上見字/音現)
　(遯世為潛出世為見九二陽氣發見故曰見龍以六/畫言二地位有田象以三畫言二人位有人象二五)
　(皆陽大人象天下皆尊仰之之謂見皆蒙其澤之謂/利卦體純陽自然剛健若論中正惟九五一爻而已)
　(九居二則中而不正其象昭然本義謂九二剛健中/正初甚疑之後看胡雲峯集陳定宇櫟問曰本義乾)
　(九二剛健中正莫是剛健得中否胡答云凡言九五/剛健中正易之正例乾九二變例也雲峯本義通釋)
　(恪遵朱子故云爾其實易取中正六十四卦/一定不移者似不應於第一卦先成變例)
　(程傳大徳之君九五也乾坤純體不分剛柔而以同/徳相應本義云九二雖未得位而大人之徳已著王)
　(陽明云乾六爻只作一人看蓋乾卦無臣位所以爻/辭與九五皆稱大人同為物所利見來矣鮮謂利見)
　(九五之君以行其道/則仍以二為臣位矣)
九三君子終日乾乾夕惕若厲无咎(无俗作/旡非)
　(程傳曰理無形也故假象以顯義乾六爻皆然可見/六爻无非龍象君子即大人亦龍徳也因九三重剛)
　(不中在下之上居危懼之地則當有警惕之義故托/君子以發之世稱龍嗜睡而物莫能害惟其善惕也)
　(有三之惕而後能躍能飛觀文言曰上不在天下不/在田固以龍徳稱九三矣若以君子指占者言餘五)
　(爻豈无占者乎陽為日居下乾之終日終而夕之象/三當二乾之交故曰乾乾惕若老氏所云惕兮若驚)
　(也王伯厚曰危者使平易者使傾易之道也乾以惕/无咎震以恐致福愚又謂聖人无危機惕若是其危)
　(機常存此心反復其道謀始要終何咎之有凡言无/咎者本宜有咎處之得其道故无咎獨於三四言之)
　(者三多凶/四多懼也)
九四或躍在淵无咎
　(已離下體故曰躍猶在上體之下故曰淵淵卑于田/二言在田四曰在淵者田乃發見之處淵乃安身之)
　(處在田未能變在淵則可變之時矣或者未定也亦/詳審之辭時當變革更加詳審安其身而後動何咎)
　(之/有)
九五飛龍在天利見大人
　(陽氣自下而上龍之由潛而見而惕而躍至于飛則/陽剛極盛之時九五中正而居尊位在天之象鄭康)
　(成曰五於三才為天道清明无形而龍在焉飛之象/也愚謂飛者龍之本體天者龍之本位雲雷風雨翕)
　(然交集萬物皆見四海咸䝉其利/非九五孰能當之此乾之主爻)
上九亢龍有悔
　(位以九五為中正過是則亢矣大旱為亢旱龍居上/九不能致雨亢之象陽極盛則陰將生龍既飛則必)
　(至于亢故有悔謂所處適當其㑹宜有此悔也潘雪/松曰惟亢而後天者盡惟悔而後天者還程敬承曰)
　(乾道豈遂以亢終其妙在悔識時通變從有悔得也/黄石齋曰亢者上九之遇悔者上九之徳多不說壞)
　(爻象方與文言/純粹精之義合)
　(洪範筮占曰貞曰悔先儒多以内卦為貞外卦為悔/胡雲峰曰乾上九外卦之終曰有悔坤六三内卦之)
　(終曰可貞於此發諸卦凡例愚按屯需之九五皆曰/貞豫之六三蠱之九三皆曰悔亦有不盡然者易固)
　(難拘一/例也)
用九見羣龍无首吉
　(朱子以此爻為揲蓍之法故其言曰五行成數去其/地十之土而不用則用七八九六而已陽竒陰偶故)
　(七九為陽六八為陰陽進陰退故九六為老七八為/少然陽極于九則退八而為陰陰極于六則進七而)
　(為陽一進一退循環无端凡占法皆用變爻揲蓍所/以用九六取其變也見羣龍謂值此六爻皆九也无)
　(首謂陽變而陰也剛而能柔故吉愚按左傳蔡墨云/在乾之坤曰見羣龍无首吉杜元凱注亦如此說又)
　(按蘇子瞻力闢老少進退之說其言曰謂陽極于九/其次則七極者為老其次為少則陰當老于十而少)
　(於八謂陰不可加于陽故十不用猶當老于八而少/于六也則又曰陽順而上其成數極于九陰逆而下)
　(其成數極于六夫自下而上陰陽均也稚于子午而/壯于己亥始于姤復而終于乾坤陰猶陽也曷嘗有)
　(進退順逆之别乎且此自然者天地且不能知豈聖/人得制其予奪哉愚竊謂此一爻兼承上六爻來故)
　(不但曰龍而曰羣龍羣龍未嘗无首只是屈伸往來/其首不可得而見所謂善藏其用也故曰吉易主于)
　(用用易在人似非以剛變為柔為无首也若論周公/爻辭只就爻立義尚未及卜筮用九用六只當單指)
　(乾坤六爻說至于老少之說四聖人所不言乃卜筮/家欲攷動爻之變始分别老少言之耳或者難曰六)
　(十二卦皆无用爻何獨于乾坤有之應之曰乾坤為/易之門所以獨稱用九用六者九六有象七八无象)
　(也以卦則六子之卦皆從乾坤中出以畫則六子皆/乾坤之畫如震之初乾畫也震之二三坤畫也乾坤)
　(用九六而諸卦之得竒畫者皆用乾之九得偶畫者/皆用坤之六此乃體易之人用易之道謂揲蓍之法)
　(亦在其中則可謂用九用六二/爻專為揲蓍而設則恐未必然)
　(臨川鄒氏以用九節總為上九之爻辭屬于亢龍有/悔之下王氏亦云然竊采其說以備一解  以上爻)
　(辭/)
彖曰大哉乾元萬物資始乃統天(元與/天叶)
　(照古本彖曰當作彖傳曰程子所云卦下之辭為彖/夫子從而釋之本義亦云後凡言彖者倣此今刻本)
　(多削去傳字似以夫子釋彖之辭為彖矣凡彖傳以/易象與天道雜言見易之取象皆天道也以人事終)
　(之者見易之天道言人/事也此六十四卦之例)
　(本義此一節首釋元義愚按卦辭元亨利貞四字並/言夫子獨提出元字而贊之曰大哉乾元蓋一元之)
　(氣流行无間而物物于焉資始始萬物亦始天地故/曰統天乾之為天文周所未言至夫子乃以天道發)
　(明乾義元者大也始也資始專就氣言/有是氣方有是形故下文說到流形)
雲行雨施品物流形(以下四/節叶)
　(彖言元亨利貞傳獨不言亨本義謂此釋乾之亨也/楊誠齋云雲行雨施氣之亨也品物流形形之亨也)
　(愚謂萬物皆資始于氣氣之發洩則為雲雨所謂神/氣風霆也不曰萬曰品者資生以後形質已具物各)
　(分類可為區別矣流形者如水之流有生生不息之/機蔡虚齋謂品物只是植物若飛潛等物豈待雲雨)
　(然後流形耶愚竊謂不然形對氣言氣以成形飛潛/動植多在品物之内若但作植物看則解之雷雨作)
　(而草木甲拆矣非/乾元統天之道也)
大明終始六位時成時乘六龍以御天(天字/叶汀)
　(張彦陵曰萬物由元而亨人見其為始而已聖人心/通造化黙契夫循環之運㑹終始于一元而不生分)
　(別之見愚謂陽大陰小陽明陰暗故曰大明乾元資/始者也有始則有終乾之六位也只据卦畫言之始)
　(于一畫終于六畫九三下乾之終九四上乾之始終/始者時也而六位成乎其中矣六位言六畫之定分)
　(六龍言六爻之變象六位以時成六爻因以時乘一/剛加于初位是乘以一龍一剛加于二位是乘以二)
　(龍餘四位凖此天之六陽時序如此聖人加畫乾卦/其序亦如此一无成心惟潛見惕躍飛亢之時而已)
　(時字首于乾象發之上以元始總明乾徳曰統天此/六龍各分其位曰御天統天言乾之體如身之統四)
　(體御天言乾之用如心之御五/官本義謂是乃聖人之元亨)
乾道變化各正性命保合太和乃利貞
　(孔疏云變者以漸改移化者忽然而改本義云變者/化之漸化者變之成愚謂變者自无而有萬物之出)
　(機化者自有而无萬物之入機陽變陰化統而歸諸/乾乾道變化而萬物各正性命所謂氣化相催也以)
　(物所受謂之性以天所賦謂之命各正者有分別而/不相侵奪萬物各具一元也保者常存而不虧合者)
　(翕聚而不散太和即資始之氣以其運而不息謂之/道以其融而无偏謂之和萬物得是氣而生有生則)
　(有成凡資始于元流形于亨者至此无少欠缺萬物/統㑹一元也本義云此以釋利貞之義愚竊謂此節)
　(須從元亨說到利/貞細玩乃字可見)
首出庶物萬國咸寧
　(本義此言聖人之利貞也程敬承曰首即乾元所云/始也聖人體元以治世首萬物即能終萬物愚按爻)
　(辭以无首為吉彖傳云首出者龍之潛見惕躍飛亢/皆時為之六龍以時乘雖首出猶无首也首出不專)
　(指飛龍如夫子雖不得位而為萬世師非潛龍之首/出者乎庶物各正性命聖人又何事焉猶為之領袖)
　(云爾雖有一切制作不過順其自然非謂/功業既成萬國始各得其所而咸寧也)
　(張待軒曰羲皇六畫萬法皆備以一字名之曰乾以/四字形容之曰元亨利貞夫子彖傳止以乾元二字)
　(提綱而亨利貞錯綜㸃綴其間知元之為元則亨利/貞特張弛闔闢之節候耳説易者謂此是元此是亨)
　(此是利貞逐節界斷意/味索然矣  以上彖傳)
　(彖傳小象皆夫子贊易之辭往/往作韻語舉乾坤二卦餘可知)
象曰天行健君子以自彊不息
　(每卦大象夫子別從卦體取義與文周絶不同乾與/他卦又不同不曰重乾曰天行健健者乾之德故以)
　(卦徳易卦名用冠六十四卦之首天之運行一日一/周健者運而不息也卦體上下純陽无一毫陰柔以)
　(雜之故健在人為无欲則剛君子以之自强不息以/者體易而用之也用易之人稱名非一大約前時創)
　(典則稱先王因時經世則稱/后用之身心學問則稱君子)
　(胡翼之曰天南極入地下三十六度北極出地上三/十六度狀如倚杵其用則一晝一夜行九十餘萬里)
　(人一呼一吸為一息一息之間天行八十餘里人一/晝一夜有萬三千六百餘息故天行九十餘萬里天)
　(之行健可知故君子法之以自强不息云愚謂君子/與天共一乾德乾者健也自强便是健不息便是行)
　(一刻不行即一/刻失其健矣)
　(按此為大象傳而釋六爻者為小象傳皆夫子所繫/六爻之辭乃周公所繫也本義謂此周公所繫辭本)
　(連上作一氣讀王弼削去傳/字但稱象曰以致經傳淆亂)
　(胡雲峰曰上經乾曰天行坤曰地勢坎曰水洊至離/曰明兩作先體後用也下經震曰洊雷艮曰兼山巽)
　(曰隨風兌曰麗澤先用而/後體也  以上大象傳)
潛龍勿用陽在下也(下音戸/與普叶)
　(以下六節當有象傳曰三字以別于文言陽謂龍下/謂潛周公取象于龍大是竒特夫子恐人泥于跡象)
　(涉于竒怪故詮之云陽在下明經之稱龍即陽/氣也孔疏云第一爻言陽在下是舉自然之象)
　(胡庭芳云易卦爻辭无陰陽字夫子于乾初曰陽在/下于坤初言陰始凝陰陽之稱始此即太極所生兩)
　(儀之一以為諸卦通例陰陽之名一立而動靜健/順剛柔竒偶大小尊卑變化進退往來由是著矣)
見龍在田德施普也
　(在田則龍德已見表出德字明九二所謂大人雖未/得君位已具君德矣德施普從見字看出如日之方)
　(升光已/徧照矣)
終日乾乾反復道也(以下三/節叶)
　(反者自上而下復者自下而上如云反反復復同在/一條路上易之變化不窮只是反復其道反復莫密)
　(乎晝夜君子日乾夕惕如晝夜之往來總在道理上/盤旋而已道本无止息君子體道之精神亦與道同)
　(其无/息也)
或躍在淵進无咎也(咎音如咎繇之咎/上聲讀與道造叶)
　(四當進退之位爻言或躍乃疑而未定之詞夫子決/之曰進无咎所以破其疑也本義謂可以進而不必)
　(進似與小/象不合)
飛龍在天大人造也(古韻蕭豪與尤侯/通用平昃皆同)
　(九二之大人有徳而无位九五則有德有位矣張横/渠云成性則躋聖而開天乃大人自造之地位本義)
　(云造猶作也言作而在上非制作之作也愚按大人/釋龍字造釋飛字止是釋飛龍在天之義世稱天地)
　(曰造化曰大造聖人居天位而行/天道其有造于天下萬世者大矣)
亢龍有悔盈不可久也(久與/首叶)
　(陽氣至上而極故曰盈天道虧盈人道惡盈豈是可/久之理亢者時之盈盈不可以久居悔者幾之微幾)
　(不可以久滯處亢之道只在不盈而已非但氣不可/盈德亦不可盈盈其德是昻其首以為龍矣合下節)
　(看更/明)
用九天德不可為首也
　(天德即乾道也吕東萊曰乾者萬物之首非有心于/首萬物也雖有首而未嘗為首本義謂陽剛不可為)
　(物先愚按不可為首為用九者言也不好處在為字/上九一爻在五爻之上翹然自以為首聖人掲出不)
　(可為三字以示戒/此用九者所當知)
　(朱啓莊曰周公爻辭取象離竒險怪夫子作小象傳/不于取象處下一注脚斷章摘句一一歸之于理或)
　(提掇其要或推原其故或疏解其義或申明言外意/或發為感嘆或寄諸調笑離竒險怪悉歸平淡  以)
　(上小/象傳)
文言曰元者善之長也亨者嘉之㑹也利者義之和也
貞者事之幹也君子體仁足以長人嘉㑹足以合禮利
物足以和義貞固足以幹事君子行此四德者故曰乾
元亨利貞(長上/聲)
　(自此至末皆文言也釋文引梁武語以文言為文王/所作觀辭中屢稱子曰其為孔子无疑程傳云他卦)
　(彖象而已獨乾坤更設文言推乾坤之道施于人事/也愚按施于人事不獨文言他彖傳往往有之但諸)
　(卦皆從乾坤中出故于此反覆發其藴耳元者善之/長也至足以幹事八句出左傳襄九年穆姜薨于東)
　(宫始往而筮之遇艮之隨是于周易曰隨元亨利貞/无咎元體之長也亨嘉之㑹也利義之和也貞事之)
　(幹也體仁足以長人嘉德足以合禮利物足以和義/貞固足以幹事云云中間惟體德兩字不同歐陽永)
　(叔謂穆姜筮時去孔子之生尚十三年因疑文言先/孔子而有愚竊意此八句本古隨卦繇辭夫子引之)
　(以贊乾耳其分元亨利貞為四德亦出穆姜語張待/軒曰元亨利貞四字潔靜精微未易窺測夫子不得)
　(已以天道明其一二至于人如何法天如何學易不/別下注脚只用穆姜相傳之語稱述一番而結之曰)
　(君子行此四德者故曰乾元亨利貞以見乾道雖精/深莫測只行此四徳便呌做元亨利貞四徳散見于)
　(諸卦者或分或合體例不一其純粹/以精者獨乾而已故于此首發明之)
　(愚按乾道所包者廣有在天之元亨利貞有聖人之/元亨利貞有在人所具之元亨利貞此則就人所具)
　(而言元即在人之仁亨即在人之禮利即在人之義/貞即在人之知此四句說天德之自然體仁以下四)
　(句說人事之當然直指君子身上所謂行此四德者/也孔疏謂元亨利貞即仁義禮信不論智者行此四)
　(事並資于智也文中子亦以貞屬信獨朱子以智為/貞愚謂智與信合方為貞孟子所云知斯二者弗去)
　(是也知是智弗去是信若知/不真則信亦不堅焉得為貞)
　(張彦陵曰四德雖分屬要以一元為主元者生生大/徳萬善之所始也亨利貞三者總謂之善合亨利貞)
　(而統于一元則謂之長嘉即善之通生機發越其彪/炳者聚㑹在此利即善之宜生理充足其整肅者調)
　(和在此貞即善之成生機完固其紛紜者植立于此/袁了凡曰前言元者善之長長在理也後言體仁足)
　(以長人又推理之長以長天下也前言嘉之㑹以美/之所聚為亨也嘉㑹足以合禮又推合禮以為美也)
　(利者義之和是即義以明利利物足以和義是因利/以成義也貞者事之幹是以立事為貞貞固足以幹)
　(事是謂貞/能立事也)
　(朱子又嘗以健順分配四德其言曰仁禮健而義知/順又曰禮者仁之著知者義之藏見玉山講義當時)
　(學徒无深究其說者惟李孝述問曰以仁為動之始/猶春之生物禮為動之極猶夏之長物義為靜之始)
　(猶秋之收而去華就實智為靜之極猶冬之藏而歸/根復命朱子答之曰此元亨利貞所以循環无端也)
　(申以上第一節/  彖辭之意)
初九曰潛龍勿用何謂也子曰龍德而隱者也不易乎
世不成乎名遯世无悶不見是而无悶樂則行之憂則
違之確乎其不可拔潛龍也
　(何謂也是自相問答之詞後放此此以人事釋勿用/之義勿用者何隠也惟有龍德故能隱夫子恐人將)
　(爻辭勿用作不為時所用解故又深贊之著三箇不/字兩箇无字兩箇則字以見内斷于心審時之未可)
　(有為故確乎不拔如此困學記曰不易乎世是第一/層到不成名纔是真遯不見是而无悶是名心盡處)
　(也遯世如龍之蟄猶可測其為龍不見是則為魚為/蛇為蝘蜓不得以龍目之矣說統曰道可以易世不)
　(易者无必用之心隱可以成名不成者无潔身之迹/愚謂兩悶字猶從已起見到樂行憂違處全是萬物)
　(一體之懷有憂有樂所以為堯舜/若僅无悶而不憂則巢許一流矣)
九二曰見龍在田利見大人何謂也子曰龍德而正中
者也庸言之信庸行之謹閑邪存其誠善世而不伐德
博而化易曰見龍在田利見大人君德也(行去/聲)
　(九居二据爻例中而不正者也所以夫子稱龍德不/曰中正而曰正中蓋謂初爻在下三爻在上二所處)
　(之位正在内卦之中耳程子謂中重于正正有不中/中无不正朱子亦以九二為中正余于爻辭下辨之)
　(詳/矣)
　(夫子恐人以二爻為臣位故再以君德表之中庸二/字發于此庸言之信庸行之謹皆中德也兩庸字跟)
　(龍德說來人知龍德之變化而不知所以變化處只/在平常日用之間謹信便是閑邪閑邪便是存誠邪)
　(自外入故曰閑誠自我有故曰存如此則不徒善一/身兼可以善一世无智名勇功之迹故不伐非近功)
　(小效之比/故博而化)
九三曰君子終日乾乾夕惕若厲无咎何謂也子曰君
子進德修業忠信所以進德也修辭立其誠所以居業
也知至至之可與幾也知終終之可與存義也是故居
上位而不驕在下位而不憂故乾乾因其時而惕雖危
无咎矣
　(君子終日乾乾何所事乎進德修業是已日新之謂/盛德故曰進富有之謂大業故曰居忠信所以為進)
　(德之基修辭立誠所以為居業之地幾者心之初動/義者事之得宜知時之當進而至乎上則奮然至之)
　(而不失事機之㑹知時當退而終乎下則確然終之/而不拂分義之正三在内卦之上故曰居上位在外)
　(卦之下故曰在下位知至而至非為位也故居上而/不驕知終而終不出位也故在下而不憂去驕憂之)
　(根而乾惕之精神自因時而露正見進修/工夫无歇手處此君子所以終日乾乾也)
九四曰或躍在淵无咎何謂也子曰上下无常非為邪
也進退无恒非離羣也君子進德修業欲及時也故无
咎
　(本義内卦以德學言外卦以時位言愚按上進二字/釋躍字義下退二字釋淵字義无常无恒釋或字義)
　(非為邪非離羣釋无咎義非字與欲字應四居可上/可下可進可退之時故曰无常无恒上下无常似乎)
　(為邪而非為邪進退无恒似乎離羣而非離羣當躍/而躍乃其時矣進德修業承上說來三之進修正欲)
　(及此時而上/進也故无咎)
九五曰飛龍在天利見大人何謂也子曰同聲相應同
氣相求水流濕火就燥雲從龍風從虎聖人作而萬物
覩本乎天者親上本乎地者親下則各從其類也
　(同聲相應以下七句總以聖人作而萬物覩一句為/主聖人作飛龍在天也萬物覩利見大人也孔疏所)
　(謂上陳數事本以明此此亦同類相感也本乎天者/親上二句則統說天地間同類感應之義本義謂本)
　(乎天者動物本乎地者植物正蒙曰有息者根于天/无息者根于地此動植之分也息謂呼吸錢飲光曰)
　(聖人上有天道故本天之類親聖人如天聖人下有/地道故本地之類親聖人如地九五具天德居天位)
　(故一以聖神功化之妙言之楊誠齋曰所謂各從者/一物親一物而已至于聖作物覩无一物之不親所)
　(謂出乎其類也出乎/其類故統乎萬類)
上九曰亢龍有悔何謂也子曰貴而无位高而无民賢
人在下位而无輔是以動而有悔也
　(楊誠齋曰六龍之首故曰貴曰高非君非臣故曰无/位陽剛无陰故曰无民自四以下皆從九五故曰无)
　(輔今按高貴以品格言无/位无民无輔以時地言)
　(六位時成亢亦龍之一位而云无位者五居君位唐/虞之世自有巢許也人豈有不動之時曰動而有悔)
　(妙在一動字天下極重難反之勢只在聖人一反掌/間致悔之由止在一動處亢之道止在一悔而已)
　(以上第二節申爻辭之意/不釋用九一節不知何意)
　(歐陽永叔以初九日以下六節為漢時傳經師弟子/問答之辭疑經之原文未必如此存其說俟再考)
潛龍勿用下也(以下二/爻叶)
　(胡庭芳曰前陽在下以/氣言此下也以位言)
見龍在田時舍也(舍去聲/與下叶)
　(本義言未為時用也舍字作用捨之義馮竒之謂與/出舍于郊之舍同適止于此非久安也蓋龍既在田)
　(視初潛之時又進一位/矣似不當作捨字解)
終日乾乾行事也(以下四/爻叶)
　(以乾惕之心施之于事則為行道外/无行反復其道只是行所當行而已)
或躍在淵自試也
　(上下進退之宜内度諸已非人所能喻故/曰自試蔡虚齋曰試其時非試其才也)
飛龍在天上治也
　(不徒曰治而曰上治所謂有德/有位操制禮作樂之權者也)
亢龍有悔窮之災也(災叶兹/去聲)
　(龍至于上亢亦時為之也陽窮于九/天運適然于龍何病故曰窮之災)
乾元用九天下治也
　(釋用九而稱乾元何也一百九十二陽爻皆用九此/與諸卦不同其治亂關係天下非一身一家之事故)
　(曰天下治孔疏云九五只是一爻故云上治乾元/總包六爻故云天下治  以上第三節以人言)
潛龍勿用陽氣潛藏(内卦三/爻叶)
　(藏字有不可輕洩之意藏之而為氣/顯之而為光此初二兩爻之別也)
見龍在田天下文明
　(陰晦陽明陽光發/見文明之象也)
終日乾乾與時偕行
　(時者天行也天行晝夜一/周日乾夕惕法天行也)
或躍在淵乾道乃革(外卦三/爻叶)
　(曰自試猶有斟酌進退意曰革陽氣離下而/上天道至此一變矣此就卦畫發取象之意)
飛龍在天乃位乎天德
　(潘雪松曰龍潛龍見龍躍皆非其本位惟在天乃還/其本位人皆以九五為位乎天位聖人曰此乃位乎)
　(天德可見雖有其位苟无/其德不過位乎天位而已)
亢龍有悔與時偕極
　(極者盡也一陽生于子六陽盡于已皆時為之下乾/與時偕行上乾與時偕極龍至于亢宜其有悔適當)
　(其時也此就/文詮釋之辭)
乾元用九乃見天則
　(龍之變化无定形亦无定用顧无定之中有一定不/易者存焉是謂天則天則不可見于用九而見之潛)
　(見惕躍飛亢何在非用而皆統于乾元故曰/乾元用九乃見天則  以上第四節以時言)
乾元者始而亨者也利貞者性情也乾始能以美利利
天下不言所利大矣哉
　(文言首論人事既分元亨利貞為四德矣至此復論/天道故以元亨利貞合言之再提乾元者以元統四)
　(德也始亨乾始兩始字與元同義彖所謂乾元者即/氣化之始而亨非別有乾元也彖所謂利貞者即乾)
　(元之性情非別有利貞也何以知之于乾元之所能/者知之蓋物生于春非亨利貞之所能惟元為生物)
　(之始以美利利天下者乾之能也到得利貞之時收/歛歸藏已是坤道用事萬物之享其利者以為坤之)
　(功也而不知皆乾之功此之/謂不言所利乾之所以為大)
　(彖傳曰性命此曰性情蘇氏易傳曰情者性之動也/泝而上至于命沿而下至于情无非性者卦以言其)
　(性爻以言其情情以為利性以為貞愚謂有生/以後情用事而性日漓利貞者歛情以歸性也)
大哉乾乎剛健中正純粹精也六爻發揮旁通情也時
乘六龍以御天也雲行雨施天下平也(本節/叶)
　(元亨利貞文王所已言夫子復以剛健中正贊乾之/大純陽之謂剛健无俟詮解矣中正二字全易要領)
　(夫子于乾卦發之中者二五所同中正者九五所獨/三百八十四爻中而正者六十四中而不正者亦六)
　(十四正而不中者百二十八不中不正者亦百二十/八湛元明謂陰陽剛柔器也得其中正者道也羅整)
　(庵闢之云但以得中正者為道不過六十四爻而已/餘爻三百二十以為非道可乎夫子贊純乾為中正)
　(意蓋如此又以乾德之妙非剛健中正所能盡復加/純粹精三字孔疏謂六爻皆陽是純粹本義云純者)
　(不雜于陰柔粹者不雜于邪惡王凝齋云純言其不/二粹言其不雜精則進乎粹矣趙汝楳曰兩卦不雜)
　(曰純八純卦是也剛柔不雜曰粹乾坤是也愚更以/說卦為證為玉為金即純粹之義金取其不雜故言)
　(純玉取其无瑕故言/粹精者純粹之至也)
　(趙汝楳曰聖人于乾彖三釋之取義各殊此章專主/爻畫言結束在六爻發揮一句性者爻之剛柔情者)
　(爻之好惡聖人因乾以發諸卦玩爻之例愚謂卦以/言其性爻以言其情發揮者陳列其象旁通者曲盡)
　(其情也聖人立六爻以通乎乾之情乘六龍以行乎/乾之道雲行雨施以沛乎乾之澤則乾道之大不在)
　(乾而在聖人矣聖以上第五節/重贊乾道以及  人御天之功)
君子以成德為行日可見之行也潛之為言也隱而未
見行而未成是以君子弗用也(未見見字音現/弗疑當作勿)
　(三箇行字要細玩德未成未可以行德既成然後可/見之行君子成德之稱初九德已成矣可見之行矣)
　(爻辭謂之潛者時當隱而未見是以行而未成朱子/云如伊尹耕于有莘之野便是行而未成此潛龍所)
　(以勿/用)
君子學以聚之問以辨之寛以居之仁以行之易曰見
龍在田利見大人君德也
　(程傳學聚問辨進德也寛居仁行修業也困學記曰/學貴多聞見故曰聚問以析精粗故曰辨寛居則有)
　(優游不迫之功仁行則有天理流行之樂書贊成湯/曰克寛克仁九二之為君徳審矣愚竊謂仁以行之)
　(一句為主聖人雖具天德亦由學問而成功夫全在/行仁君德之成以此君子體仁足以長人故仁以行)
　(之便是/君德)
九三重剛而不中上不在天下不在田故乾乾因其時
而惕雖危无咎矣(重平聲/後同)
九四重剛而不中上不在天下不在田中不在人故或
之或之者疑之也故无咎
　(兩節當合看三居下卦之上四居上卦之下三四兩/爻以剛遇剛故皆曰重剛猶離言重明巽言重巽非)
　(陽爻居陽位之謂也所以九四居陰位者亦曰重剛/統六爻而論取其純陽析三四兩爻而論則嫌其重)
　(剛也黄氏日抄云三居内卦之極四居外卦之始兩/陽交際之地故皆為重剛其說甚明本義謂九四非)
　(重剛重字疑衍者似未可依下卦以二為中三則已/過上卦以五為中四則不及故皆不中九四只多中)
　(不在人一句前言進退无恒非離羣也此云不在人/非離羣乎蓋三四皆人位四之躍淵離三而近五對)
　(天而言故曰人非謂人事已盡可以聽天正見天人/交際之㑹舉動不可不慎或者據其跡疑者指其心)
　(惟其疑必審時/以進矣故无咎)
夫大人者與天地合其德與日月合其明與四時合其
序與鬼神合其吉凶先天而天弗違後天而奉天時天
且弗違而况於人乎况於鬼神乎
　(同聲相應一節釋利見大人之義已備矣此言大人/與造化合德天地者造化之主宰日月者造化之精)
　(華四時者造化之流行鬼神者造化之功用覆載无/私之謂德容光必照之謂明寒暑不忒之謂序禍福)
　(先見之謂吉凶大人无不一一與之合以其創所未/冇曰先天以其時至事起曰後天要之先天妙用即)
　(在後天奉時中天之弗違大人即先天大人之奉天/時即後天程傳所云大人心通天地之先而用必後)
　(天事起天地之後/而知必先天也)
亢之為言也知進而不知退知存而不知亡知得而不
知喪其惟聖人乎知進退存亡而不失其正者其惟聖
人乎(喪去/聲)
　(胡雲峯曰初九潛之為言也二句釋一潛字而言君/子者再必君子而後能安于潛也上九亢之為言也)
　(三句釋一亢字而言聖人者再必聖人而後不至于/亢也愚竊謂亢乃時之所必至聖人豈能避但當進)
　(退存亡得喪之㑹自有處亢之道其知冇此而不知/冇彼者道在故也道者正而已以進為正安得顧其)
　(退以存為正安得慮其亡其知進不知退知存不知/亡乃所謂知進退存亡而不失其正也此時一有知)
　(退知亡之心則失其正道矣若作以退為進以亡為/存解又是老氏之學與聖人亦无涉其惟聖人乎兩)
　(句總是贊嘆處亢之道非謂聖人不至于亢/也  以上第六節復据爻辭發不盡之意)
　(按胡雲峯本義通釋乾坤二卦自文言曰起至末別/為一卷編在說卦傳之前竊意本義原本當如是而)
　(通釋遵之今原/本不復見矣)
䷁(坤下/坤上)
坤元亨利牝馬之貞君子有攸往先迷(句/)後得主(句/)利
(句/)西南得朋東北喪朋安貞吉(喪去/聲)
　(說文土位在申坤字從土從申愚按陰起于午至申/而三本卦三畫皆陰坤象也元亨利貞與乾同中多)
　(牝馬之象說卦乾為馬坤為牛牝馬者從乾而稱之/也馬取其健牝馬取其順利牝馬之貞坤道以從乾)
　(為正也天行健而坤從之冇攸往之象君子有攸往/以下開示其例以明牝馬貞之意不必專就人事說)
　(往則宜審先後坤從乾則以乾為主矣先乾而往則/迷而不利後乾而往則得主而利利者順也得主是)
　(迷之反後得主三字當連讀觀文言自明蘇氏易傳/云先則迷而失道後則順而得主張横渠曰東北喪)
　(朋雖得主有慶而不可懐也故曰安貞吉楊慈湖曰/迷為失道後而得主利莫大焉午亭陳氏曰陽為陰)
　(主得主故利參同契于坤卦亦云先迷失軌後為主/君利字當另為一句本義謂先迷後得而主于利以)
　(主利二字為句/似與文言不合)
　(西南東北据方位言見于大傳西南乃坤之本位兌/離巽三陰與坤居之故曰得朋東北則乾與震坎艮)
　(皆陽位非陰之朋矣故曰喪朋惟喪其三陰之朋絶/類以從陽乃安于正而吉也邵子所云坤統三女于)
　(西南乾統三男于東北即是此象像抄云何以西南/言得得兌所以承艮得離所以承坎得巽所以承震)
　(合之皆為坤承乾何以東北欲喪巽喪成歸于震而/巽乃終離喪成歸于坎而離乃終兌喪成歸于艮而)
　(兌乃終合之皆為成歸于乾而坤乃終一說西南為/地陰土也東北為山陽上也据卦體只有西南无東)
　(北故一曰得一曰喪愚又謂陰數偶二畫相比便是/朋象故易之言朋者在陰位居多本卦六畫皆陰陰)
　(往求陽交一陽而為復則羣陰相繼隨陽復卦所來/之朋即坤卦所喪之朋也合觀全卦總不外以陰從)
　(陽四字/之義)
彖曰至哉坤元萬物資生乃順承天(本節元/與天叶)
　(乾元資始坤承乾之資始以生物故亦稱元始之者/氣也氣至而生即坤元矣纔資始便資生始之之氣)
　(機在乾而行于坤故並資生亦即承其始氣而發育/萬物故曰乃順承天順字為全卦要領夫子贊乾元)
　(曰大哉贊坤元曰至哉大者廣言之也至者究言之/也分量固自有別大則无所不統至只是就他分量)
　(亦到極處也先儒或謂乾是吾儒之學坤是老氏之/學儒者以剛為用故稱大人老氏以柔為用故稱至)
　(人元此節釋/坤  二字)
坤厚載物德合无疆含𢎞光大品物咸亨(以下四/節叶)
　(承上文來坤積順而成厚凡其所生之物即其所載/之物也乾不言覆物而坤言載物地之所載何一非)
　(天之所覆故曰德合无疆謂與乾之不息合德也游/定夫曰含言无所不包𢎞言无所不有光言无所不)
　(著大言无所不被含𢎞以靜翕言光大以動闢言愚/按含𢎞光大四字正極贊坤德之厚以其虚而受故)
　(曰含𢎞以其美而章故曰光大正萬物潔齊相/見之象品物咸亨隨坤而亨也  此節釋亨字)
牝馬地類行地无疆柔順利貞君子攸行
　(牝馬地類類字與後類行義同猶云陰類也程傳行/地无疆謂健也乾健坤順坤亦健乎曰非健何以配)
　(乾其動也剛不害其為柔也本義亦以行地无疆為/順而健愚竊謂坤之貞只在順似不必添出健字以)
　(象言則為牝馬行地以德言則為柔順利貞可見順/以從陽乃坤之正道以柔順為利貞則君子之所行)
　(也行字與上行地相應往此節釋/利牝馬之貞君子有攸  二句)
先迷失道後順得常西南得朋乃與類行東北喪朋乃
終有慶(叶羌三百篇/皆如此讀)
　(柔者不為物先先之斯述失坤道矣處後以順隨而/不倡乃得坤道之常陽與陰非類也陰當從陽彖辭)
　(所謂得朋者不過同類為朋耳惟喪其同類之朋而/從陽則有得主之慶可以有終矣聖人之惡朋黨若)
　(此項乎庵曰乃終有慶所以發文王言外之意臣之/事君婦之從夫皆喪朋之慶也  此節釋先迷以下)
　(五/句)
安貞之吉應地无疆
　(安貞吉從人事言張彦陵曰人有才而不露于分之/所在无成而代終德器深厚直與厚德載物者一般)
　(故與地之无疆相應彖傳三箇无疆曰德合是坤配/乾曰行地是坤之本德曰應地是人法坤之德  此)
　(節釋安/貞吉句)
象曰地勢坤君子以厚德載物
　(地者形體坤乃地之性情李去非曰天以氣運故曰/行地以形載故曰勢愚按凡以高臨卑以上臨下則)
　(謂之勢地居卑下而曰勢者以其順也坤字只作順/字解與乾之健相配地之大勢西北高東南下水皆)
　(就下其順可知就勢以見其順由順而知其厚君子/以厚德載物自處于萬物之下卑而法地與坤厚載)
　(物同所謂應/地无疆也)
初六履霜堅冰至象曰履霜堅冰陰始凝也馴致其道
至堅冰也(凝與/冰叶)
　(凡卦初爻取象于履者自坤起例說卦乾為寒為冰/此何以取坤象王伯厚曰乾初九復也潛龍勿用即)
　(閉關之義坤初六姤也履霜堅冰即女壯之戒愚謂/坤初爻自陽變陰冰霜畢竟是陰氣所結然惟陽消)
　(于内故陰凝于外聖人于乾曰為冰正可作此處注/脚陰陽之氣皆自下而上震為足陽在下也巽為股)
　(陰在下也履霜者陰從足下起也霜一陰之象冰重/陰之象當履霜之始即厪堅冰之防爻曰堅冰至要)
　(其終也象曰至堅冰原其始也始字最重陽主發散/陰主收斂故曰凝大戴禮霜陰陽之氣也氣盛則凝)
　(為霜廣韻霜凝露也馴者狎順之意其道小人道長/之道積漸馴習以致陰道盛長豈一朝一夕之故哉)
　(一說陰以凝為道凝又要堅乾初曰陽在下坤初曰/陰始凝陽惟下然後能發生陰惟凝然後能收斂此)
　(兩爻乃三百八十四爻之根/蔕不說壞坤道別是一解)
　(郭京易舉正曰按陰始凝也上誤增堅冰字履霜與/堅冰時候頗異不合相連結愚又按三國志魏文帝)
　(紀注太史許芝引此象辭履霜上加初六二字而无/堅冰字古本當然郭所云殆唐以後本也似當從古)
　(衍堅冰二字/作初六履霜)
　(本義陰陽者造化之本不能相无而消長有常亦非/人所能損益也然陽主生陰主殺則其類有淑慝之)
　(分聖人作易于其不能相无者既以健順仁義之屬/明之而无所偏主至其消長之際淑慝之分未嘗不)
　(致其扶陽抑陰之意所以贊/化育而參天地者其㫖深矣)
　(朱罍庵曰坤與乾陰陽相反夫子于乾取象于冰周/公于坤取象于冰者乾以時令坤以氣質也以此知)
　(說卦取象苐舉一隅則剛柔健順雖各有據依而義/可相通惟變所適康成令升之徒既失之膠固即輔)
　(嗣謂馬取其健牛取其順者亦得其一說而不知其/又有一說也屯賁明夷以陰爻而稱馬何取于健革)
　(既濟以陽爻而稱/牛何取于順乎)
六二直方大不習无不利象曰六二之動直以方也不
習无不利地道光也(方與/光叶)
　(乾道莫盛于九五坤道莫盛于六二八卦正位坤居/二六二柔順中正坤之主爻也先儒謂陽主進進至)
　(上卦之中而止陰主退退至下卦之中而止天數五/地數五乾進止五坤退止二自上而下數之則仍五)
　(也五者中數也/河圖之說本此)
　(直方大三字程子謂至大至剛以直本義謂其德内/直外方而又盛大蔡節齋謂直者發于内而无私曲)
　(方者止于外而有定則内直外方其德乃大來矣鮮/曰直字即至柔而動也剛之剛也方字即至靜而德)
　(方之方也大字即含𢎞光大之大也張待軒曰自其/承天之氣有施即生更无曲撓曰直自其因物賦形)
　(整齊畫一曰方自其厚德載物配合无疆曰大愚按/三字當分三德看以是三德承天而動毫无造作則)
　(曰不習无不利蘇紫溪曰不習非不假于學也曰敬/曰義皆學中事然緝熙敬止初非矜持是之謂聖學)
　(愚又按乾其動也直二得坤道之純故小象以承天/而動之事屬之直以方以字只作而字解直方以大)
　(居然配乾乾曰天道坤曰地道是以全坤歸此一爻/矣光者發越之象人但知日月星辰為天道之光不)
　(知地之為道萬物資生百穀草木莫/不有光輝發越之盛非地道光乎)
六三含章可貞或從王事无成有終象曰含章可貞以
時發也或從王事知光大也(大與下節害/叶知去聲)
　(陽為章陰為含三位陽而爻陰含章之象凡人露才/揚已最是薄德章而能含厚德士也含章乃可貞之)
　(道其或出而從王事但當盡臣道而不可自專其成/曰有終則不為事始可知三居下卦之上故云終夫)
　(子懼人誤認可貞而一意株守也故申之曰以時發/言含章非終于韜晦乃待時而發發者何為乾用也)
　(乾知坤行惟行之而知之光大始著是之謂從王事/是之謂代乾有終也王指乾與他卦以君道屬五者)
　(不同坤六爻皆臣道也吕伯恭曰惟其知光大故能/含晦尋常人胷中淺狹纔有一功一善便无安著處)
　(矣/)
六四括囊无咎无譽象曰括囊无咎慎不害也
　(囊所以貯物括者結其口使不得出六四重陰不中/天地閉塞時也括囊之象人之處世无咎則有譽无)
　(譽則有咎二者往往迭相得失顧當六四之地无咎/又須无譽乃為藏身之固東漢諸賢只為名心未忘)
　(互相標榜致成黨錮之禍非不慎之害與象但舉无/咎者君子處末世不求有功但求无害譽者咎之招)
　(也六四之所以无/咎者殆由无譽與)
六五黄裳元吉象曰黄裳元吉文在中也(中下與/窮終叶)
　(乾為𤣥坤為黄乾為衣坤為裳黄中色裳下飾六五/柔順居中黄裳之象元吉與大吉不同元吉者大善)
　(之吉也蓋吉有大而未必善者矣文在中與六三含/章不同三所居之位不中章須含而不露五則柔順)
　(在中含章時發正其時矣故曰元吉坤六爻无君位/猶乾六爻无臣位程傳謂此乃婦人居尊位之戒竊)
　(恐未/然)
　(此小象言中之始九五為剛中正六二為柔中正此/外或言剛中或言柔中或言正中或言得中或言以)
　(中或言中行中/道皆其例也)
上六龍戰于野其血𤣥黃象曰龍戰于野其道窮也
　(以陰從陽順之至也當純陰用事時忽然說到龍戰/取象大是竒特戰者逆也順之反也胡雲峯曰不言)
　(陰與陽戰而曰龍戰于野與春秋王師敗績于茅戎/天王狩于河陽同一書法干令升曰坤位未申之維)
　(而氣溢酉戌之間故曰于野王介甫云陰盛于陽故/與陽俱稱龍陽衰于陰故與陰俱稱血蘇君禹云其)
　(血𤣥黄直是血戰猶言血流漂杵愚按此爻變艮為/剝陰陽相薄戰之象以寒凝之極而微陽薄之雖欲)
　(不戰得乎往戰之地未離乎陰而來戰之龍已乘乎/陽龍當指陽血當指陰言𤣥黄者此震一索為長男)
　(之候故大傳云震為龍為𤣥黃此其證也乾上九曰/窮之災坤上六曰其道窮易窮則變上是當變之爻)
　(也/)
用六利永貞象曰用六永貞以大終也
　(用六與用九同說見乾卦貞即牝馬之貞坤德也用/坤之柔則當法坤之貞利在長久而貞固此用六之)
　(道也象曰以大終大謂陽終即乃終有慶无成有終/之終程沙隨云乾以元為本所以資始坤以貞為本)
　(所以大終胡仲虎云坤安貞變而乾則為永貞安者/順而不動永者健而不息愚又謂乾以上為首坤以)
　(上為終變乾上之陽為陰則陽不為首變坤上之陰/為陽則陰以大終乾以大始而坤以大終終不失順)
　(承天之意凡窮于上者反于下故坤變則為復乾變/則為姤先儒或謂乾六爻變為全坤坤六爻變為全)
　(乾而後占用九用六之/二爻愚亦未敢謂然)
文言曰坤至柔而動也剛至靜而德方後得主而有常
含萬物而化光坤道其順乎承天而時行(叶/杭)
　(至柔二句本義謂此是釋牝馬之貞胡雲峯曰乾文/言釋元亨利貞乾以君之所主在元也坤文言則首)
　(釋牝馬之貞坤以藏之所主在貞也愚又按乾卦文/言將元亨利貞四字一一分疏坤卦于彖辭但取後)
　(得主三字其餘多作贊辭歸重在順承天三字乾剛/坤柔定體也坤道固至柔矣然乾之雲行雨施至坤)
　(而生物之機不可遏止屈撓則又柔而能剛乾動坤/靜定體也坤德固至靜矣及其承乾之施陶鎔萬類)
　(各有定形不可移易則又靜中之方此皆坤隨乾後/得乾以為主乃坤道之常也故云後得主而有常先)
　(儒以此句為釋坤之利含𢎞光大彖傳所已言此復/言含萬物而化光先儒云此句釋坤之亨含萬物貞)
　(元之交也愚謂地之成物不翕聚則不能發生以艸/木驗之凡果核其仁必兩瓣偶而屬陰其中生意則)
　(竒而屬陽生意妙在能含含而後能化化而後有光/所以含之化之者陰也所以為光者陽也總之只是)
　(順只是承天時行而/已故以唱嘆結之)
　(蘇子瞻曰物非剛者能剛惟柔者能剛蓄而不發其/極必決故曰沈潛剛克又云物圓則好動故至靜所)
　(以為方亦/有理解)
　(蔡虚齋謂其動也剛承乾而動愚竊謂坤一爻動則/為震故曰其動也剛又据說卦傳立地之道曰柔與)
　(剛其靜也翕其動也闢是地自有剛有動但天包地/外地旋于天中質不動而氣則動是為承天耳時行)
　(者時未至不敢先時既至/不敢後正見坤道之順)
積善之家必有餘慶積不善之家必有餘殃臣弑其君
子弑其父非一朝一夕之故其所由來者漸矣由辨之
不早辨也易曰履霜堅冰至蓋言順也(慶叶/平聲)
　(乾文言元者善之長坤則兼善不善言之善惡之積/其初由于一身不曰身而曰家者家之中不止一人)
　(也吕伯恭云胷中有容著善處善自然積胷中无容/著惡處不善自然不積愚竊謂本節積字漸字順字)
　(理解相通積善之家子順其父妻順其夫以陰順陽/者也積不善之家父順其子夫順其妻以陽順陰者)
　(也同一順也以漸而積善不善遂分焉是不可不辨/辨之早則積善而有餘慶辨之不早則積不善而有)
　(餘殃上文兼言善不善下獨言弑父弑君者非惡其/順惡其順乎陰也夫子目擊春秋時事故于坤初爻)
　(發之蓋言順也順字本義云當作慎按小象于六四/一則曰慎不害再則曰蓋言謹矣此處只當作順經)
　(文未必訛也順者積漸使然非一朝一夕之故即所/謂馴致其道吕伯恭所云大凡惡念最不可順他得)
　(其解/矣)
直其正也方其義也君子敬以直内義以方外敬義立
而德不孤直方大不習无不利則不疑其所行也
　(爻辭曰直曰方本自明白夫子恐人以率意徑行為/直故復申釋之曰直者心无私曲所謂正也恐人以)
　(拘攣固執為方故復申釋之曰方者處置合宜所謂/義也兩其字乃推原周公之意如此敬義二字即直)
　(方之注脚敬以養其直于内義以行其方于外内直/則旁引不得外方則移易不得内外交養表裏相資)
　(則德不孤矣何大如之何不利之有不疑所行與乾/可見之行義同皆成德之事非勉强而行者朱子有)
　(云立吾心于不疑之地然後若/決江河以利吾往即其解也)
　(李子思曰乾九三言誠坤六二言敬誠敬者乾坤之/別也後儒言誠敬之學本于此乾九二言仁坤六二)
　(言義仁義者陰陽之辨也/後儒論仁義之用本諸此)
陰雖有美含之以從王事弗敢成也地道也妻道也臣
道也地道无成而代有終也
　(臣子雖有才美含藏而不自表暴以之從王事非才/不足而不能有成乃分所弗敢也試看地出雲為雨)
　(起氣為風而必上之于天地道之當然也妻道臣道/何獨不然地道以承天為順故无專成代有終者乾)
　(始能以美利利天下坤承其後而終之則/地之所以有終者乃代天而有其終也)
天地變化草木蕃天地閉賢人隱易曰括囊无咎无譽
蓋言謹也
　(天地變化二句乃引起下文之辭上二句言草木而/不言賢人下二句言賢人而不言草木互文也草木)
　(蕃召南序所謂朝廷既治庶類蕃殖是也賢人隱洪/範傳所謂百穀不成俊民用微是也坤本陰卦六四)
　(以陰居陰不中不正天地閉塞之象賢人當此身將/隱矣焉用文之故必无咎而又无譽所謂慎密而不)
　(出也吕東萊曰人與天地萬物同是一氣泰則見否/則隱猶春生秋落氣至則應衆人强自隔絶故與天)
　(地之氣不相通氣至而覺者賢人而已愚竊謂陰遇/陽則為泰陽遇陰則為否陰遇陰則曰閉天地閉塞)
　(時賢人之見幾獨早其隱與龍德同不曰聖人曰賢/人者聖人遯世因乎天賢人避世因乎地也賢人是)
　(開關啓鑰之人亦是扄戸逃名之人/聖人不然闢則為乾闔則為坤矣)
君子黄中通理正位居體美在其中而暢于四支發于
事業美之至也
　(愚按此節極贊中德之妙黄中者文在中也有諸中/而應乎外則為通應乎外而得其當則為理正位謂)
　(五之位居體謂六之體雖居尊位而以下體自居美/在其中自然英華外發暢于四支者日新之德四體)
　(不言而喻也凡其發揮于事業无一非臣道所當為/而不嫌其僭坤德之至合乾之大故曰美之至也如)
　(周公相成王而制禮/作樂此足以當之)
陰疑於陽必戰為其嫌於无陽也故稱龍焉猶未離其
類也故稱血焉夫𤣥黄者天地之雜也天𤣥而地黄
　(愚按全卦多是以陰從陽到末節大發扶陽抑陰之/義一部易經本㫖也陰豈宜與陽敵夫子于上六爻)
　(辭闡透周公之意開口便說陰疑于陽蓋坤自西南/得朋至此陰氣極盛目中幾无陽矣其與陽戰乃勢)
　(所必然周公嫌其目中无陽也故獨稱龍戰若曰陰/犯順而龍與之戰以討陰之義與陽不許陰為敵也)
　(然陽雖稱龍而陰猶未離其類論理陰雖盛必傷論/勢陽孤亦必見傷遂成兩敗俱傷之象于斯時也忠)
　(臣義士剖肝而露膽庸夫豎子駢首而就戮不辨風/塵焉知天地周公獨云其血𤣥黄者血陰物也見得)
　(陰恃其類而敢與陽戰咎不在陽可知夫曰𤣥黄則/天地之色幾乎雜矣殊不知天𤣥而地黄者兩間之)
　(定分也陰其可雜陽乎觀象玩辭直无一字虚設季/彭山云當陰陽有定位之時天𤣥地黄今陰陽相雜)
　(猶理欲未明也故曰其血𤣥/黄于經文虚字似尚欠理㑹)
　(愚按聖人于乾六爻極著陽德之盛始終无異象于/坤六爻微防陰勢之漸各因其德位之當否以斷其)
　(利咎與六十二卦例畧同而不同于乾卦其于乾同/者文言耳蓋天地間只有陰陽二氣乾居其大坤居)
　(其至故亦反覆申釋之但乾文言凡兩釋用九坤卦/于用六一爻畧而不釋蓋義已盡于彖傳爻象中矣)
　
　
　
　
　
　
　
　
　
　
　
　
　周易玩辭集解卷一
欽定四庫全書
　周易玩辭集解卷二
　　　　　　　　　　翰林院編修查慎行撰
䷂(震下/坎上)
屯元亨利貞勿用有攸往利建侯
　(楊誠齋曰氣始交未暢曰屯物勾萌未舒曰屯世多/難未泰曰屯張待軒曰乾坤之後繼之以屯冰霜甫)
　(消戰血已盡龍起雲興萬物逡逡然將春矣故謂之/屯愚按屯之時天地初闢元氣未漓震坎二男起而)
　(用事非具天德何以濟屯故亦以元亨利貞歸之勿/用有攸往便是貞處利貞二字似是戒辭利建侯者)
　(言更无他事只願聖人早即大位便可濟世安民也/程傳謂屯難之世當建侯以自輔本義云利建以為)
　(侯楊龜山云使人各有主而天下定王伯厚云封建/與天地並立一旅復夏共和存周封建之效也愚竊)
　(謂卦之主爻在初九震為長子帝出乎震侯即帝也/注疏所云得主則定是已自民心言則涣散无主利)
　(初九之為君自初九言則事業方新利樹/人以廣助必兼此二者建侯之義始備)
彖曰屯剛柔始交而難生動乎險中大亨貞雷雨之動
滿盈天造草昧宜建侯而不寧(難去/聲)
　(乾坤二卦贊辭皆言陰陽自屯以下皆言剛柔乾坤/陰陽未交也剛柔之交自震初二兩畫始坎在上險)
　(體也故曰難生震在下動體也故曰動乎險中動未/便能出險之外只在中而能動便見出險之才故曰)
　(大亨貞雷雨滿盈又從上動字說來蓋水在雷上一/滴不漏此時山川震盪日月晦㝠若天别造一草昧)
　(世界者聖賢處此正當審時觀變未可輕動卦辭云/勿用有攸往夫子却將此句畧過重在利建侯不言)
　(利而言宜者當屯時建侯所以慰羣望人情皆以為/宜非一已之利也不寧謂王者心不自安亦從動字)
　(來不寧之心即起于勿用攸往之日其始不輕動者/其後決不自安于小成也此夫子發文王未盡之意)
　(一說難讀平聲險在下震從上動動之易故為/解險在上震從下動動之難故為屯亦是一解)
象曰雲雷屯君子以經綸
　(彖傳言其磅礴之勢則曰雷雨大象摹其經營之意/則曰雲雷坎在上體故言雲雷而不言水水氣方上)
　(騰猶未為雨也卦之名屯以此需卦坎居上體亦曰/雲䝉卦坎在下體則曰泉可以義推君子以經綸者)
　(徹始徹終通盤打算不在雨勢滂沱之後而在精神/停蓄之時如雷之斂而未發如雲之聚而未散方是)
　(取象于屯一雨/即為雷水解矣)
初九磐桓利居貞利建侯象曰雖磐桓志行正也以貴
下賤大得民也
　(磐桓持重不輕動之義人多作盤旋解張横渠則云/磐桓猶言柱石按字書磐大石桓柱也初為屯主爻)
　(如全卦之柱石于義亦通所云利建侯者即其人矣/利居貞即勿用攸往之義貞者正也以剛居剛得位)
　(之正雖持重而不輕動乃其志則在濟世安民欲以/行正也彖傳小象凡六卜五志字于此爻發之初以)
　(一陽居二陰之下故曰以貴下賤即行正之實際處/凡岩穴之士㷀獨之人无一不延攬无一不矜恤有)
　(不大得民心者乎得民乃建侯之根本夫子于爻辭/只釋磐桓二字餘皆發周公未盡之意小象之變例)
　(也午亭陳氏曰天下大勢決于民而/已初能大得民宜為成卦之主也)
　(胡雲峯曰乾坤初爻提出陰陽二字此則以陽/為貴陰為賤陽為君陰為民尊陽之義嚴矣)
六二屯如邅如乘馬班如匪寇婚媾女子貞不字十年
乃字象曰六二之難乘剛也十年乃字反常也
　(易簡錄曰陽動而上雲雷則屯矣陰乘于陽不交而/乘矣乘剛始此剛不是論德只据二所乘之位言之)
　(愚竊按二與初所謂剛柔始交者正應在五而近與/初比志在從五而内忌于初曰屯邅曰寇皆難生之)
　(象夫初為卦主本非寇也乃求二為婚媾耳此人情/之難却者而二守貞不許知有五而已不字者不字)
　(于初乃字者終字于五至于十年而後復其陰陽相/應之常道二之屯邅如此又按二四上三陰爻二取)
　(震馬四與上取坎馬二四上俱言班如二獨多屯邅/者只為以柔乘剛故遇始交之難屯如以時言塞而)
　(木通也邅如遲回不前之/象班如分布不進之象)
六三即鹿无虞惟入于林中君子幾不如舍往吝象曰
即鹿无虞以從禽也君子舍之往吝(句/)窮也
　(張彦陵云六三躁進者也愚謂凡陰必資陽以有為/君子志在濟世須得人相助六三陰居陽位才弱志)
　(剛即鹿无虞之象在二陰之中入于林中之象羣雄/逐鹿上有五而下有初識時務者見幾則當舍昧事)
　(機者往吝必致窮爻曰不如舍猶有斟酌之意象曰/舍之直是決去之詞更不必商量矣周易舉正云以)
　(從禽也以字上當増何字愚竊按凡獵者必用虞人/設駈逆之車使禽趨田然後有獲即鹿无虞而可以)
　(從禽乎以從禽也大似調笑語不直言其事之无成/而无成之意隠然言外若增一何字便非活句矣)
六四乘馬班如求婚媾往吉无不利象曰求而往明
也
　(先儒多謂四以陰輔五才不足濟屯故下求正應之/初與之俱往愚竊謂初方求賢共濟四又近君新舊)
　(從違之間進退未決故有乘馬班如之象求婚媾者/非四往求初乃是初來求四所謂以貴下賤也以卦)
　(言自内之外為往自外之内為來以爻言則我之人/為往人之我為來四必待初來求而後往者二下初)
　(為婚媾非正應故不字四下初為婚媾正應也故往/吉小象贊之以明見得觀時識變内度之已外度之)
　(人非明哲/者不能也)
九五屯其膏小貞吉大貞凶象曰屯其膏施未光也
　(此爻先儒詮釋不甚明析愚竊取其義而詳說之蓋/易道莫重于中正五居中處正本有德有位者但在)
　(坎中一陽為二陰所掩坎為雨故有屯膏之象詩芃/芃黍苗陰雨膏之今曰屯膏則不能霖雨天下可知)
　(初震體動而得時五坎體陷則失勢蓋事權在初五/但有位而已夫人主之財當與天下共之在无事時)
　(謹身節用不失為小貞之吉時方屯難待澤者多顧/乃恩不下逮如有司出納之吝非大貞凶乎所謂可)
　(小事不可大事者也按周禮小宗伯之職若國大貞/則奉玉帛以詔號太卜注云大貞大事求正于龜也)
　(貞字亦釋作事字象置吉凶于勿論特原其情曰施/未光以五為重陰所掩雖有恩施而未能光大與厚)
　(藏吝嗇/者不同)
上六乘馬班如泣血漣如象曰泣血漣如何可長也
　(吕伯恭曰屯極則當通上正是一機㑹然以隂柔居/之雖欲有為而才不足徒為无益之泣而已愚又謂)
　(二乘馬以應五也四乘馬往而應初之求也上居屯/極陰柔无應乘馬將安往乎坎為血卦泣血之象劈)
　(頭難到底迅雷轟霆動于坎下四之所媾為彌天之/雨上之所泣為盈坎之血當此之時不能變屯為治)
　(則入于亂亡而已曰何可長猶云豈是久訃要人思/可長之道也卓去病曰上勢窮力弱有心泣血无力)
　(回天蓋遺老孤臣如漢末楊彪以司徒擁大位/至不能庇其子求長久之計而不可得者也)
　(愚按自屯至比六卦皆有/坎聖人防危虞險之微意)
　(又按六十四卦上經除乾坤頤大過坎離六卦下經/除中孚小過二卦无反對外自屯䝉至既濟未濟凡)
　(五十六卦彖傳多從反對二卦發剛柔互易之義而/已觀雜卦傳兩兩對舉其義昭然至京房虞翻輩推)
　(而衍之極六十四卦之變遂成四千九十六卦雖易/道之大變化无方而由其説竊恐流為小知小數无)
　(闗于大源大本故是編于諸家言卦變者間采一二/即本義所釋十九卦云某爻自某卦來亦未敢据為)
　(定論即如屯可云自坎來初二兩爻互易而成震亦/可云自震來四五兩爻互易而為坎亦可云自觀來)
　(初上兩爻互易而為屯亦可云自萃來初四兩爻互/易而為屯莫不有卦變在其中餘可類推聖人所不)
　(言者似不必/多生枝節也)
䷃(坎下/艮上)
蒙亨匪我求童蒙童蒙求我初筮告再三凟凟則不告
利貞(告入聲/下同)
　(序卦傳蒙昧也不明之義愚按凡物之被掩蔽者謂/之蒙如鏡之蒙垢目之蒙瞖而其本體之明自在亨)
　(乃䝉之本體下是養蒙之道先儒謂屯䝉二卦反對/屯取建侯之義作之君也蒙取求我之義作之師也)
　(愚又按震變艮為少男童蒙象蒙而曰童天性未漓/為教易入故亨本義謂亨以下皆占辭筮者明則人)
　(當求我而亨在人筮者暗則我當求人而亨在我愚/竊謂匪我求童蒙即不憤不啟不悱不發之謂此其)
　(義如筮者之揲蓍初筮必告由其一念之誠求也至/再至三則煩凟矣不告者問此而答彼之謂筮字借)
　(作求字影子不必主卜筮言兩我字皆指九二童蒙/指六五五來求二二為卦主故曰我利貞者教之以)
　(正/也)
彖曰蒙山下有險險而止蒙蒙亨以亨行時中也匪我
求童蒙童蒙求我志應也初筮告以剛中也再三凟凟
則不告凟蒙也蒙以養正聖功也
　(蒙之所以不終蒙者自有可亨之道以險而止必以/亨而行行則亨不行則止行對且説時止則止時行)
　(則行便是時中兼指二五兩爻五為蒙童二則養蒙/者非亨行必不能以正養非時中必不能及其蒙而)
　(養下文多是以亨行時中處時中二字乃聖功張本/京氏傳云蒙自觀來志應者二五蓋往來之爻故有)
　(相求之象吕伯恭云教者雖不先求學者自有樂育/精神感發來學處此无以感之彼安得而應之應生)
　(于感也愚按此諸卦言應之始剛中專指二告字從/應字來洪鐘在懸隨叩隨應初筮所以告也再三之)
　(凟似是蒙來凟發蒙者何以云凟䝉吕伯恭曰至理/不容擬議一言之下便當領㑹苟未領解吾置而不)
　(告彼雖未達其胷中天理固完然不動若再三告之/則彼將入于擬議測度反凟其天真矣凟童之義如)
　(此然所云不告者非棄之也乃養之耳即孟子養不/中養不才之義蒙自有其良知良能所謂正也從渾)
　(沌立根基不使鑿竅入聖之功由此不曰正以養蒙/而曰蒙以養正張子所云使蒙不失其正教者之功)
　(也/)
象曰山下出泉蒙君子以果行育徳(行去/聲)
　(真西山曰艮之象山其德止也山惟靜止故泉之出/者无窮冇止而後冇行也吳艸廬曰童蒙猶山麓初)
　(出之泉汩之則清者渾閼之則通者塞養之導之而/後可果行者導之之方育徳者養之之方愚按蒙養)
　(在初猶泉之始達故不曰水而曰泉周子所云靜而/清也蓋坎為流水泉者其源也泉之流或濁其源未)
　(有不清者猶物欲乃後來之蔽性未有不善者蓄其/源使常清所貴果行育徳之功果行者體坎之剛中)
　(以果決其行育徳者體艮/之靜止以涵育其徳也)
初六發蒙利用刑人用說桎梏以往吝象曰利用刑人
以正法也(說與/脫同)
　(程傳謂去昏蒙之桎梏本義謂痛懲而暫捨楊龜山/謂脫桎梏而聽之往似皆非爻辭正解愚竊謂䝉在)
　(初不可无以發之如昆蟲伏地遇蟄則出有開豁警/動之意初近二中爻互震凡易言用刑者必有震象)
　(刑即書之朴作教刑禮之夏楚收威是已漢書刑法/志械在手曰梏在足曰桎立教之始利用刑人然以)
　(為蒙童而發之非以為罪人而桎梏之也其或束縛/過嚴學者將苦難而不知益如刑人而加以桎梏矣)
　(所貴敷教在寛藏修遊息使其手足冇所措則心思/當日開故又取用說桎梏之象若一味任嚴以往則)
　(有吝矣以見立教當寛嚴相濟之意朱子嘗云教導/後進須是嚴毅然須有以開發之方得此正解也楊)
　(敬仲曰知有陷開心亦有桎梏或錮于聞見或拘于/私意真明不得出矣此心之桎梏也故利用以說其)
　(桎梏也湛甘泉曰治蒙之初非用教刑則无以儆其/惰破其愚所以然者使䝉不至于終䝉終蒙則過惡)
　(之甚至受桎梏之刑矣故初之用刑用以脫其桎梏/之罪也兩用字有著落此解亦得愚又按鍾維新讀)
　(易抄曰䝉初有師道焉非用刑者也當如詩之刑于/且法正之以身法也以正為法桎梏自脫所謂名教)
　(中有樂地也此解更深一層項平甫云發之于初者/正法示之而有餘擊之于終者干戈禦之而不足合)
　(初上兩爻看教/䝉之義盡矣)
九二包蒙吉納婦吉子克家象曰子克家剛柔接也
　(一陽居中乃治蒙之主中以上則過中以下則不及/童蒙之質精神未完血氣未定治之稍過不及俱失)
　(其時故周子說蒙之義曰慎哉惟時中二之能包蒙/以剛中也凡易之道以陽包陰以君子包小人䝉曰)
　(包蒙泰曰包荒姤曰包魚皆在九二包蒙有家庭容/納之義故取象于婦子自初至此童年已長可以授)
　(室矣故曰納婦可以總家政矣故曰子克家剛者九/也子也柔者二也婦也故曰剛柔接以一室言為夫)
　(唱婦隨父作子述推之朝廷則周禮嬪御膳夫庖人/統于冢宰皆是也本義以剛柔接為二五之應細看)
　(來本爻已/具此義)
六三勿用取女見金夫不有躬无攸利象曰勿用取女
行不順也(取去/聲)
　(三與上本正應但以陰居陽而不中又近比于九二/女子之柔而多欲者也二雖以納婦為吉此則戒其)
　(勿取嫌其遠正應而近相比也不有躬由于見金夫/病在見字見利則忘身矣二剛中金夫之象凡剛居)
　(二爻者多稱金姤初之金柅用四之金車皆指二此/金夫亦當指九二无疑孔疏謂指上九似非三往從)
　(上于行為順今舍上而下比于二小象所以云行不/順本義順字當作慎與坤文言畧同又引荀子順墨)
　(作慎墨按術順墨而精雜汙語出修身篇其義本難/曉不知朱子何以援此為證愚竊謂經文未必屢訛)
　(也蘇紫溪曰蒙卦凡三言順五之順在從人上之順/在禦寇若為利欲所誘則本性之拂逆多矣赤子之)
　(心順乎性者也利欲之誘逆乎/性者也只就順字作解為得)
六四困䝉吝象曰困䝉之吝獨遠實也
　(本義以遠于陽而无正應為困象是己愚又按六四/以陰居隂質既昏闇又无賢父兄師友之助者内有)
　(九二為父兄而隔于三則包之所不及外有上九為/師友而隔于五則擊之所不加孑然處于晦昧之地)
　(困而不學終于下愚而已可羞孰甚焉陽實隂虚木/卦陰爻多比陽惟四比應皆陰故曰獨遠實非實之)
　(遠四四自/遠實也)
六五童䝉吉象曰童䝉之吉順以巽也
　(此求我之童蒙也艮為少男童象五居尊而下順于/二惕誠齋以高宗學于傅說武王訪于箕子證之愚)
　(謂五之受教于二能以童蒙自居如太甲之于伊尹/成王之于周公不啻子承父命者然書曰復子明辟)
　(直謂之子可也以子承父而何不順以巽乎順者善/受巽者善入皆童蒙之徳也若順而不巽則悦而不)
　(繹從而不改矣夫/子補爻辭所未言)
　(愚又按六十四卦中六居五九居二者凡卜六卦而/十五卦皆吉謂人君柔中虚已而任剛中之臣其臣)
　(亦以剛中之徳應之也于蒙卦首發其例陸君啟曰/蒙之君願為賢者童泰之君願為賢者婦尊賢之義)
　(隆/矣)
上九擊蒙不利為寇利禦寇象曰利用禦寇上下順也
　(本義治蒙過剛為擊象攻治太深則必反為之害與/小象上下順其義難合愚竊謂上之所擊者三也三)
　(雖與上正應而陰柔不中不正又居艮止坎陷之交/三既以二為夫自上視之則為寇矣故曰擊此遠不)
　(相得者也坎為盜寇之象擊蒙有二義治之太過則/激而為寇因其來而禦之則可以止寇為寇者不利)
　(則利在禦寇者矣艮為閽寺守禦之象禦寇者上也/胡雲峯曰上之剛不為寇而止寇是上能順下三之)
　(蒙因其禦而不為寇是/下能順上得其解已)
　(愚又謂本卦陰爻皆蒙二剛而居中包蒙所以養其/善上剛而過中擊蒙所以懲其惡初之用刑防宼于)
　(早也上之用擊/持法于終也)
　(象數論曰初六乃立教之方九二陽爻師象三四五/爻皆陰弟子象六三以陰居陽坎性趨下見金夫不)
　(有躬蒙之見誘于利欲者勿用取女有不屑教誨之/意焉六四困而不學者也六五與二正應順以受教)
　(故以童蒙之吉與之上九陽剛居終有衞道之力者/也凡異端曲學足以惑蒙童之聞見者皆寇也不利)
　(為寇而利用禦往者不追來/者不拒歸斯受之而已矣)
　(蘇君禹曰乾坤初闢即有屯蒙屯則未舒蒙則未覺/其洪荒時乎唐虞以後智識漸開私欲之誘甚于金)
　(夫意見之障甚于桎梏名利之竊引寇而攻其外道/德之竊引寇而攻其中有如水之潰決而莫之止也)
　(夫水之源澄之也易水之流塞之也難故初言發不/過開關啓鑰之功二言包猶有含垢匿瑕之度上曰)
　(擊則有移山壓卯之勢矣要學者求其在我得其初/心則夜氣之動即為仁義孩提之知即為堯舜困可)
　(通婦可納又何桎/梏寇盜之足慮哉)
䷄(乾下/坎上)
需有孚光亨貞吉利涉大川
　(愚按坎在上體者凡七卦聖人于屯蹇取濟險之功/多是時㑹既至經綸斡旋之事若時㑹未至以前須)
　(有一段忍耐工夫需是也需亦造化自然之候時方/險難不得不待者也然往往陰柔者患不能出陽剛)
　(者患不能需卦體乾内而坎外卦徳妙在有孚二五/剛中充實有孚之象中爻互離欲速見小蔽他不得)
　(光之象外卦坎為通亨之象八卦正位坎在五剛中/正貞之象貞則不妄動以犯險自然得吉合二體險)
　(在前陽剛臨之利涉大川之象末句兼指内/卦三陽而援三陽以出險者九五之功也)
彖曰需須也險在前也剛健而不陷其義不困窮矣需
有孚光亨貞吉位乎天位以正中也利涉大川往有功
也
　(須即詩卭須我友之義彖辭言利涉大川者凡七惟/需渙二卦有坎體渙坎在内卦故曰乘木有功需坎)
　(在外卦故曰險在前内卦三陽以健體居坎下喜其/能需故剛健而不陷非由剛健故不陷也天下事躁)
　(進者毎多阻今遇險能須故其義不困窮外卦一陽/居坎中而得位凡人阻于勢而不得不需九五位乎)
　(天位勢无所阻由其陽剛中正故能鎮靜俟時養其/全力險在前而需則往非冒險在險中而需則可援)
　(諸陽以出險此/其所以往有功)
象曰雲上于天需君子以飲食宴樂
　(屯需大象皆不言水而言雲遇雷則為屯取滿盈之/象上天則為需取悠揚之象舒卷不迫要見與迅雷)
　(疾風不同何以不言雨雨是己下之象无須待意矣/凡人利害得失迫于其中一飲一食俱不自適能需)
　(者不然從容暇裕如浮雲太虛盡其在我聽其在天/故于飲食之中得宴樂之道也身安曰宴心恬曰樂)
初九需于郊利用恒无咎象曰需于郊不犯難行也利
用恒无咎未失常也(難去/聲)
　(國外曰郊初猶未近險需于郊之象同人以象上九/去火遠者也需以象初九去水遠者也需在初為時)
　(最早恐其歴久而變故戒以利用恒恒者常道也蓋/乾剛之性一往无前每毎犯難而行失需之常道今)
　(在郊能需則无是患矣小象不字未字皆釋无/咎而需之義即在其中所以堅用恒者之心也)
　(朱啓莊曰凡言郊者多由主爻取象同人以二為主/上去二遠故上為郊需以五為主初去五遠故初為)
　(郊同人由近而遠需由遠而近所以處險者正在此/郊者蕭然閒曠却步步蹈實地沙在水中灑灑脱脱)
　(不濡首塗足泥則沾/濡汚穢大費手脚矣)
九二需于沙小有言終吉象曰需于沙衍在中也雖小
有言以吉終也
　(二則漸近于險矣沙在水中尚无沾泥塗體之患故/取象于此初可以遠害而不可以濟時三則逼險而)
　(致寇惟二進不于泥退不于郊正在或遠或近之間/所以未免小有言者初則言其不能退而遠避三則)
　(言其不能進而有為于此之時能不為羣言所惑從/容以俟由其剛中之徳也說交衍水朝宗于海也衍)
　(在中即從沙字取義此爻即乾之九二衍字即寛以/居之之義此心寛然无入而不自得人言何足惜哉)
　(以其中而不正故小有/言以其衍在中故終吉)
九三需于泥致寇至象曰需于泥災在外也自我致寇
敬慎不敗也
　(三居内卦之上與坎切近為泥象自郊而沙而泥三/之時位適然于三何尤而致寇愚竊謂三之病在過)
　(剛不中不能靜待所以致寇至寇自我致則三不得/辭其咎矣象乃為之謀曰幸其災尚在外卦也自我)
　(致寇故寇至我不致寇則寇斯不至其道在敬慎而/已何謂敬慎需是也本爻即乾之九三乾乾惕若即)
　(敬慎之義不敗者謂當自處于不陷之地非與寇爭/勝也曰難曰寇曰災皆從險在前説來敬字從上六)
　(應爻爻/辭來)
六四需于血出自穴象曰需于血順以聽也
　(先儒釋此爻者多以血為殺傷之象愚竊謂坎之為/險者在六四一爻三陽方進而四扼其前卦體本以)
　(乾需坎坎非需乾者也四何以亦稱需蓋以三陽從/容鎮定无隙可乘九五陽剛中正與為近比四之柔)
　(順得正亦非與陽為難者故取需于血之象血陰屬/循分以自安也坎為隱伏穴象中爻互離離中虛出)
　(穴象出自穴者若離其所處之安以為三陽彚征之/路順以聽順于五以聽陽之進也有四之出穴而後)
　(有上之入穴有四之順聽而後上有三人之來需于/血之妙用如此絶无相拒見傷之義凡解爻辭者須)
　(細玩小象若以血為陰陽相傷則既受傷矣何以需/為與夫子順聽之㫖不幾相悖乎項平甫解此爻亦)
　(不取陰為陽所傷之說/竊從其解而極論之)
九五需于酒食貞吉象曰酒食貞吉以中正也
　(坎居八卦正位五為卦之主爻所謂位乎天位以正/中者也下三陽恃其有孚故堅忍以需之五為主人)
　(位乎中正具酒食以待客式飲式食共釋險難之憂/而享安養之福此其所以貞吉也凡卦中有坎者爻)
　(辭多取酒食之象坎六四尊酒簋貳困九二困于酒/食是已彖傳倒轉以叶韻云正中小象所云中正即)
　(正中也與乾九三/龍德而正中不同)
上六入于穴有不速之客三人來敬之終吉象曰不速
之客來敬之終吉雖不當位未大失也(當去/聲)
　(愚按四上兩陰爻皆取穴義而出入不同四之穴在/三陽之前以退避為義上之穴在三陽之外以守己)
　(為義此爻即坎卦之上爻也在坎為寘棘之象在需/為入穴之象坎上无應而此有應故彼以三歳不得)
　(為凶此則以三人之來為吉三人指内卦三陽也自/陽呼陰曰寇自陰稱陽曰客五為卦主三陽本五之)
　(客因上與九三正應故三率其同體而來出于上之/意外故曰不速謂不召而自來也雖不當位未大失)
　(者言能敬則雖不當位亦未大失况上之當位者/乎曰終吉則食報尚屬有待到底不脫需之義也)
　(愚又按處險難之時著一㸃躁急之心不得惟知其/為險或遠或近必先置身事外乃可徐往而有功所)
　(以需六爻皆无凶咎申屠蟠絶迹于梁碭標榜所不/加初之需于郊也郭林宗周旋京師亦不及難二之)
　(需于沙也陳仲弓委蛇宦寺之間卒能保身三之需/于泥也内三爻似之太王去邠遷岐以出穴為需者)
　(也武王遵養時晦以酒食為需者也勾踐/棲于㑹稽以入穴為需者也外三爻似之)
　(汪潛谷曰需訟坎乾合以有事需險在乾外訟險在/乾内學者到得全體乾健一團天理在我矣纔學步)
　(須知需寇不在外所以防從欲之危纔動/念須知訟褫亦不在外所以貴克己之勇)
䷅(坎下/乾上)
訟有孚窒惕中吉終凶利見大人不利涉大川
　(以訟名卦只是要人无訟文王就人一㸃好勝之念/去開示他分別箇吉凶使知所趨避彖辭一惕字隱)
　(然有内自訟之意訟與需反對卦辭皆曰有孚顧需/之坎在外為光為亨訟之坎在内為窒為惕蓋能安)
　(其分則為需不安其分則為訟所以一利涉大川一/不利涉大川訟者好剛而為血氣所使也有孚者中)
　(實也窒含忍也惕戒懼也中和平也有此四德必不/與人訟故吉終凶指上九大人九五也孔疏以九二)
　(為聽訟之主本義亦以九二陽剛為險之主愚按彖/傳剛來而得中當指九二利見大人尚中正也則指)
　(九五九二以陽居陰雖剛中而不正處尊位而中正/者非九五乎吕刑曰咸庶中正蓋聽訟者以中正為)
　(尚虞芮質成利見西伯雀䑕速獄利見召伯見大人/則訟可无訟故以卦名歸之曰訟元吉二方逋竄何)
　(以為聽訟之主利不利對說隨所處為吉凶吳艸廬/曰涉川之象利于前進不利于退後需主爻九五自)
　(四上往為五舟進而前所以利訟主爻九/二自三下來為二舟退而後所以不利)
彖曰訟上剛下險險而健訟訟有孚窒惕中吉剛來而
得中也終凶訟不可成也利見大人尚中正也不利涉
大川入于淵也
　(上以剛陵下下以險陷上乾健遇坎險訟之所由生/以一人言内險而外健以兩人言彼險而此健皆必)
　(訟之道也剛得中故中吉訟者彼此一是非獄猶未/成也至于上則成訟矣故終凶尚中正乃使民无訟)
　(之本上无明主則下无良民舉世成傾險之俗是擠/之而入于淵也機心機事日險日深有不載胥及溺)
　(者/乎)
　(彖傳有往來内外字様者凡十九本義指謂卦變此/其一訟自遯來說本虞翻蜀才亦云此本遯卦二進)
　(居三三降居二朱子因之建安邱氏遂以此為聖人/言卦變之始愚竊謂易中无卦不變似難指某某為)
　(卦變也一卦可變六十四又安知遯不自訟來乎大/抵彖傳所云往來只就兩卦反對說上下易位便有)
　(往來之象夫子偶于十九卦言之耳本卦剛來得中/謂需上卦之坎來居訟之下而剛仍得中則乾之往)
　(居需下而得中自不必言所重在剛得中言來則往/可知矣凡爻自外而内曰來自内而外曰往泰否二)
　(卦彖傳甚明若以遯第三爻居訟第二爻同在内卦/何以謂之來所以先儒宋仙井李舜臣凡舍本卦而)
　(論他卦及某卦自某卦來者皆所不取又按甬上董/次公所著卦變考畧兼采郎顗京房荀爽虞翻四家)
　(除乾坤而外无一卦不變者/亦可證專指十九卦之非)
象曰天與水違行訟君子以作事謀始
　(項平甫曰天一生水始本同氣一麗于形天上行水/下潤天道西轉水流東注遂成天淵之隔女子爭桑)
　(而呉楚連兵羊斟爭羊而宋師敗績君子以作事謀/始防于未違行之先也愚按人之彼此乖忤多起于)
　(違行事之所包者廣訟其一耳彖辭只說中吉終凶/大象補出謀始二字要人絶爭端也凡立朝不分朋)
　(黨講學不立/門戸皆是)
初六不永所事小有言終吉象曰不永所事訟不可長
也雖小有言其辯明也
　(初才弱位下无必勝之心无難已之勢不永所事之/象不曰訟而曰事事在初未成訟也小有言與需九)
　(二同言其傷我者小也大抵人之訟多從角口起小/有言則彼此解釋尚易只用畧與之辯辯明即止所)
　(以不永而終吉彖傳曰訟不可成要其終也此/云訟不可長戒其始也兩箇不可全從理上斷)
九二不克訟歸而逋其邑人三百戸无眚象曰不克訟
歸逋竄也自下訟上患至掇也
　(九二彖傳所謂剛來而得中者爻則以歸逋為義一/言其才一言其位故各不同爻辭但言其不克訟而)
　(歸逋故无眚小象則謂其以下訟上而患至彼此不/同何也先儒多謂二與五訟愚竊謂九五中正之大)
　(人何至見訟于二三本與上應而與二為比二與上/爭三而有訟故云自下訟上上者上爻也與下之從)
　(上吉義同春秋時往往有父子君臣相獄者如元咺/訴衞侯于晉王子朝愬敬王于諸侯之類故夫子借)
　(爻象發周公所未言以儆之蓋二與上訟而質成于/五遇中正之君而為所化二之不克訟以此爻言不)
　(克訟以二之剛中也其所以不克訟由其能歸逋自/處卑約以免患也曰歸是退步之義三百戸下大夫)
　(之邑坎為加憂眚象无眚者周禮所云憑弱犯寡則/眚之謂四靣削地也二歸逋故邑无眚象言以子訟)
　(父以臣訟君分卑勢屈禍患立至有如拾取除却逋/竄更有何策曰歸而逋所以開其自新之路曰患至)
　(掇所以折其/无上之心也)
　(劉石閭曰訟之為卦四陽而二陰夫陰者陽之所悅/也二以坎之一陽而介二陰初自應四二欲初則四)
　(必起而爭之矣三自應上二欲三則上必起而與之/爭矣云云與二三兩爻小象中上字正合得其解矣)
六三食舊德貞厲終吉或從王事无成象曰食舊德從
上吉也
　(唐凝庵曰坎卦原舊是坤以乾再索而成坎今三在/二既歸之後復成坤遂全有坤德項平甫曰六三所)
　(食之舊德坤也曰貞曰或從王事无成皆坤六三之/舊辭愚按三陰柔不能訟人皆以為无才由君子觀)
　(之則為德食舊德只是守舊之義二與四所爭者初/與上爻所爭者三也二不克訟故初不永所事初與)
　(三本无訟因二之訟而牽入事中也三與上本正應/二不克訟而三仍從上即此便是貞以其居二陽之)
　(間故有危象以其從事无成故終吉无成者不終/訟也玩爻辭于坤六三去有終二字其義可知)
九四不克訟復即命渝安貞吉象曰復即命渝安貞不
失也
　(程傳命謂正理失正理為方命九四剛而不中正躁/動則不安處非中正則不貞不安貞所以好訟也若)
　(義不克訟反就正理變其不安貞而安貞則吉矣愚/按九四乘三而應初初與三皆比二而三又應上四)
　(之所以不能无訟也二與四皆以剛居柔又同為不/克訟之象二以下訟上其不克者勢也四以上訟下)
　(其不克者理也君子安于理小人制于命知理之不/可渝而復而即命好勝之心一變而歸于正道前念)
　(之悔即為後念之貞何吉如之象曰不失正解吉字/以理之得失為吉凶非以訟之勝負為吉凶也一說)
　(渝變也即春秋渝平之渝此爻剛變而柔則為渙/訟事散矣凡爻之言渝者皆取變卦也其義或然)
九五訟元吉象曰訟元吉以中正也
　(此尚中正之大人也初三兩爻陰柔不能訟者二不/克訟而歸逋四不克訟而安貞九五居中得正下皆)
　(无訟故曰訟元吉中正不作聽訟解无偏无黨王道/蕩蕩一切發奸摘伏俱置不用何以聽訟為哉使九)
　(五聽訟而當不過一大有司/耳非大君使民无訟之道也)
上九或錫之鞶帶終朝三褫之象曰以訟受服亦不足
敬也
　(馮厚齋曰初不言訟杜其始也上不言訟惡其終也/上與二爭三而有訟二歸逋三從上則上居勝勢矣)
　(乾為圜荀九家乾為衣中爻互巽為繩鞶帶之象凡/命服先束革帶乃加大帶鞶帶乃命服之飾訟者得)
　(勝豈有受服之理或錫之者假設之詞縱或有其事/終必見褫况萬萬无其事乎中爻離為日朝之象本)
　(爻居外卦之終三褫之象褫奪也夫子復發周公言/外之㫖謂不奪亦不足敬其辱有更甚于褫者矣終)
　(凶所不/必言)
　(項平甫曰凡訟皆起于剛而止于柔九二九四皆剛/是以起訟終以居柔而不克訟故一逋一渝初六六)
　(三雖居剛位而其德皆柔故終吉一為不永所事一/為從事无成獨九五一爻有全剛之資而居中履正)
　(非好訟者也故為元吉上九以剛居柔在訟/之終居高用剛不勝不已此終訟之凶人也)
䷆(坎下/坤上)
師貞丈人吉无咎(崔氏憬曰丈人子夏傳作/大人呉氏易纂言依之)
　(卦體以一陽統五陰周禮五人為伍五伍為兩四兩/為卒五卒為旅五旅為師師者衆也古未有兵之名)
　(也人衆則不可无以統之丈人者師中之主也周禮/司馬掌兵者也而言掌邦政九伐之法所以正天下)
　(之不正也軍伍㑹于教官之司徒古未有將之名也/坎為中男而稱丈人者乾坤以後坎即用事歴屯蒙)
　(需訟至此凡五見矣非他弟子可比故子以尊稱九/二一陽卦主也行師者先要得正次要得人不得正)
　(則師出无名不得人則師行无主得正得人自然吉/而无咎程傳云有吉而有咎者凡无名行師而幸勝)
　(者是也有无咎而不吉者凡/聲罪致討而不勝者是也)
彖曰師衆也貞正也能以衆正可以王矣剛中而應行
險而順以此毒天下而民從之吉又何咎矣(王去/聲)
　(三代興師未有不出于正者後世機變用事乃好出/竒竒兵或以少致勝惟正兵乃能用衆非爭地爭城)
　(之比故曰可以王矣剛中謂九二應指六五二雖為/卦主爻所重尤在五剛中而无應則上之信任不專)
　(師出何以有功兵凶戰危故曰險坤居外卦故曰順/行險而不順則下之人情不服既應且順即以此毒)
　(天下而民必從之吳起所謂興師動衆而人樂我所/以有吉而无咎胡雲峯云王者之師不得已而用如)
　(毒藥之攻病非有沈疴堅癥不輕用也愚竊謂行師/之時供億之煩殺僇之慘俱在所不免故曰毒然而)
　(民從之者意主于/除害非以殃民也)
　(一說剛中而應專指九二蓋卦體五陰聽于一陽二/欲自王誰能禁之即不自王如韓信之于漢李光弼)
　(之于唐緩急之際召之不至君臣遂生怨咎二惟盡/忠以應五所以上順而下從如諸葛武侯之于蜀是)
　(已/)
象曰地中有水師君子以容民畜衆
　(蘇氏易傳曰地中有水師言當如水行地中而人不/知也愚按不言地下而言地中者取容畜之義井田)
　(之制寓兵于農如水在地中隨地可以得水容民畜/衆養之于井田耳曰容有樂利之意曰畜无黷武之)
　(情彖言臨時御衆之道/此言平時畜衆之道)
初六師出以律否臧凶象曰師出以律失律凶也
　(律者紀律也初爻在一卦之内由内而外故云出出/師之初勝負未可知故不言吉若出不以律則凶立)
　(見矣否者不然之謂否臧只作不以律解即小象所/云失律凶也注疏謂失律而臧何異于否却將聖人)
　(語意說得支離了一說律指律吕言周禮太師之職/執同律以聽軍聲而詔吉凶師曠曰吾驟歌北風又)
　(歌南風南風不競多死聲楚必无功又史記律書六/律為萬事根本其于兵械尤所重以上諸說皆出師)
　(用律之證蓋音律通乎法律必法律嚴然後音律清/亦是一解呉艸廬又云律為元聲而軍法紀律皆取)
　(法乎此不可專/言吹律一節)
九二在師中吉无咎王三錫命象曰在師中吉承天寵
也王三錫命懷萬邦也
　(一陽在比為君在師則為將卦彖之丈人即六五之/長子自衆尊之曰丈人自君稱之曰長子皆指此一)
　(爻剛而在中威德並著所謂老成持重練達軍務者/也玩在字有不動聲色而鎮服三軍之意故彖辭之)
　(吉无咎歸之中爻自二至四互震長子之象不發于/本爻而于六五者委任責成不在將在君也禮一命)
　(受爵再命受服三命受車馬錫命者如春秋王使宰/周公錫齊侯命王使内史過錫晉侯命是也有錫命)
　(之寵而後師中得以展布錫至于三見天寵優渥天/字只作王字解歸重在王之任將上懷萬邦推原所)
　(以錫命之故懷邦為行師根本非好大喜/功全是一腔惻隱之心乃所以為貞也)
六三師或輿尸凶象曰師或輿尸大无功也
　(二為卦主三以失位之柔而乘之不中不正有撓權/僨事之象輿尸程傳謂衆主也本義謂司徒撓敗輿)
　(尸而歸觀六五爻辭以輿尸屬弟子當依程傳為是/軍中不專一主則事權錯出如或有之乃取凶之道)
　(荀林父邲之戰令出于先縠趙盾河曲之師令出于/趙穿郭子儀相州之敗以九節度非大无功者乎愚)
　(又按古者車戰一車/百人故謂衆為輿)
六四師左次无咎象曰左次无咎未失常也
　(四居坤之下乘承皆陰由其知退所以无咎左次猶/言退舍兵事尚右故以左為退次者師行止舍也凡)
　(師三宿為次春秋次于郎次于召陵是也三以陰居/剛躁動而有輿尸之凶四以陰居柔左次以聽主帥)
　(之令當退而退故无咎小象失字從失律來未失常/者不失律也夫子恐人疑具以退為怯故補本爻辭)
　(所未言/以解之)
六五田有禽利執言无咎長子帥師弟子輿尸貞凶象
曰長子帥師以中行也弟子輿尸使不當也(長上聲/當去聲)
　(五君位興師用將之主也兵者凶器必如田有禽而/執之乃可舉兵如牽牛蹊田而奪牛之義即下文利)
　(執言之意所謂師出有名也禽者鳥獸之總名凡易/言禽者多在坎坎體有禽象本卦九二坎體上應六)
　(五故曰田有禽比九五坎變坤則為失禽象恒大象/坎井坎體在上皆曰无禽利執言者奉辭伐罪師出)
　(有名本无咎也病在委任不專耳長子弟子通二三/兩爻言既用二义用三以新進叅老成則雖正亦凶)
　(况不正乎小象以字使字當玩以者用也與使字互/文用人係民命之生死社稷之安危長子使之當者)
　(也弟子使之不當者也能用二者本五柔/中之德叅以三者五中而不正之過也)
上六大君有命開國承家小人勿用象曰大君有命以
正功也小人勿用必亂邦也
　(此爻乃班師論功之象大君謂五上六以大臣奉君/命而行黜陟故其辭嚴正如此外卦坤建侯開國之)
　(象中爻互震長子承家之象下二句即大君之命閒/國功之大者承家功之小者分別等級以杜冒功之)
　(門故曰正小人亦即在此二等中勿用者非吝于爵/賞之謂當行師之時使貪使詐權宜可也至于開國)
　(承家所關非一世之事若復用小人雜處其間不但/灰豪傑之心抑且貽子孫之患東漢之衰始于外戚)
　(冒功繼而宦寺封侯卒至亡國覆家由不知師終之/戒也御將之道賞功易正功難要見公天下而不市)
　(私恩之意聖人于二之錫命嘉其懷萬邦上/之勿用決其必亂邦總為斯世斯民起見)
　(或問勿用之義小人而有功者當何以處之答曰或/賞而不封或封而不任俾之衣租食稅勿令干預政)
　(事此安寧天下之計/亦保全功臣之道也)
䷇(坤下/坎上)
比吉原筮元永貞无咎不寧方來後夫凶(比去聲/後同)
　(京氏傳曰比自師來此据反對言變者一陽之卦凡/六得君位者惟比元永貞三德屬九五原筮為比五)
　(諸爻而設易内外卦多取陰陽正應其近相得者則/為比然亦有不相得者惟比諸爻不論内外應否總)
　(以比五為義一陽乃卦主也上不求比而下自比之/故吉原筮者再三詳審之謂元者天德也永貞者地)
　(道也其此三徳何以筮為愚竊謂諸爻于所比必審/求具此三德者順而從之則无咎所謂臣亦擇君也)
　(文王恐人疑比之義近乎私暱故借筮以發明之與/蒙之初筮義同非真以筮為卜也若依本義再筮以)
　(自審有元永貞之德然後可以當衆之歸則以原筮/指九五矣似于上下辭意不洽今据程傳發其義觀)
　(下文兩句自明不寧方來是歸命不遑之象上有剛/中之君向男侯衞同軌畢至而不敢後上居卦末為)
　(後夫如田横尉佗始雖倔强終必滅亡凶字正與无/咎應又按萃與比下體坤順同萃多九四一陽以分)
　(其權故元永貞言于五比无/分其權者故元永貞言于卦)
彖曰比吉也比輔也下順從也原筮元永貞无咎以剛
中也不寧方來上下應也後夫凶其道窮也
　(比吉二字卦辭所有本義謂比吉也三字疑衍文愚/按彖傳連用三箇也字重複其詞以贊之多從卦辭)
　(來似不當衍趙汝楳曰吉者卦之義輔者吉之由兩/舉卦名自有兩義是為得之輔車兩旁木名一剛在)
　(上如車衆陰順從如輔順者情不容已從者分不可/逃下字指下四陰以剛中者因五有剛中之德故比)
　(之者无咎也上下應兼指上爻上亦非不比五者特/以後至面凶耳其道窮者自致窮蹙之謂又按彖傳)
　(言上下應者比與大有兩卦相似彼以上下五陽應/一陰此以上下五陰應一陽皆居君位而得中者而)
　(陽剛中正則又/本卦所獨也)
象曰地上有水比先王以建萬國親諸侯
　(彖言五陰比一陽象言一陽比五陰水者地之經絡/也分界九州血脈貫通故建國親侯取此象顔質卿)
　(曰法地中之水藏天下于天下法地上之水以天下/治天下愚謂井田封建相為表裏師之容民井田也)
　(比之親侯封建也君與民一體而分親諸侯所以親/民曰建則枝榦固曰親則脈絡通不獨合天下為一)
　(家且通天下/為一身矣)
初六有孚比之无咎有孚盈缶終來有他吉象曰比之
初六有他吉也
　(初為比始倡諸陰而比五有孚是比之道凡易言孚/皆取陽爻中實初六陰爻何以曰有孚蓋初陽實六)
　(陰虛缶者中虚之器盈缶則中實矣内卦坤為釡缶/之象初去五最遠而歸誠獨先如蕭何䕶高祖于布)
　(衣鄧禹親光武于同學由其有相孚之實故无咎他/時將相王侯皆分内事而若獲之意外初願固不及)
　(此也故曰終來有他吉吉在終而聖人即比之初決/之以其有孚耳兩有孚只是徹始徹終表裏如一便)
　(是滿盈處非初之孚尚淺必積之而後盈也夫子只/以比之初六四字該括爻辭令人深思自得堅持初)
　(念而已惟吉為他/吉斯孚乃真孚)
六二比之自内貞吉象曰比之自内不自失也
　(二在内卦對六四外比言内外卦之分例見于此二/柔中正與五剛中正相應君臣合德非徇人以失已)
　(者故曰比之自内居帷幄之中叅預密勿者也八卦/正位坤居二六二又以陰居陰故曰貞得正又得中)
　(所以吉自内與不自失兩自字重看乾曰自強謙曰/自牧復曰自知頤曰自養晉曰自昭明德皆是此義)
　(所謂達不離道者與五正/應非私比可知何失之有)
六三比之匪人象曰比之匪人不亦傷乎
　(大人君子首繫于乾小人首繫于師匪人首繫于比/匪人者非正人也其類不一何地无之在吾之比與)
　(不比耳六三不中不正乘承皆陰非人來比我而我/自比之所謂見邪即入者也爻不言凶咎象曰不亦)
　(傷乎但作從旁憐憫之/辭欲其惕然自反也)
六四外比之貞吉象曰外比於賢以從上也
　(初六内也九五外也四不與初應而近比于五義之/與比也二自内比四自外比兩爻皆以柔居柔故貞)
　(吉小象賢字對匪人說賢與上皆指五賢以其剛中/正上以其居尊位四之比五周以其賢亦循君臣大)
　(義而安從/上之分耳)
九五顯比王用三驅失前禽邑人不誡吉象曰顯比之
吉位正中也舍逆取順失前禽也邑人不誡上使中也
　(衆陰皆比一陽獨尊聖作物睹其道光明顯之義也/三驅借田獵言之坎為豕禽象邑人不誡者徒御不)
　(驚有聞无聲也三句只作一氣總是顯比之象蓋王/者惟以比天下為心未嘗强人以從我士各有志不)
　(相迫也譬之三驅豈以失一禽而介意哉三驅之禮/經傳无明文先儒或云三度驅禽而射之或云三靣)
　(著人驅禽或云圍合三靣前開一路使之可去初无/定說愚竊謂前禽似指上六以其在五之上曰前以)
　(其獨不比五曰失又按一陽居尊得位中而且正小/象惟首二句明白易解餘義大難理㑹周易舉正曰)
　(舍逆取順一句誤在失前禽上當云失前禽舍逆取/順也虞仲翔曰三驅謂驅下三陰不及初故失前禽)
　(背上六故舍逆据三陰故取順愚按彖傳云下順從/上下順以比我為順則不比者為逆矣兹何以云舍)
　(逆取順塗山之㑹防風見戮逆者何嘗縱舍乎舜之/格有苗庶幾舍逆之義而逆卒為順舍之乃以取之)
　(漢光武得隴望蜀是以逆而不舍也宋太祖卧榻之/側不容他人鼾睡併順者亦不舍矣先儒之解紛紛)
　(不同或是射去我之禽或是射向我之禽或以隂乘/陽為逆舍逆者舍上一陰是長亂矣或以陰乘陽為)
　(順取順者取下四陰是殺降矣或謂來者不殺為取/順去者不追為舍逆是終日不獲一禽矣惟張彦陵)
　(說統曰王者之民何順何逆王者之心何取何舍惟/不必于順若見以為有逆不必于取若見以為有舍)
　(故曰失前禽/詮釋較明)
　(邑人不誡上使中也二句亦難詮釋潘雪松曰王者/之田以法從事而不必于得王者之心也邑人衆著)
　(于好生之仁不盡物而聽之去故惟王者之田惟不/相告戒而人亦渾于兩忘故為王者之比楊慈湖曰)
　(致邑人初不待諄諄誡諭而自化于中正之道者上/之人行中正之道自能使邑人中正也卓去病曰聖)
　(人之于天下不使其親已不使其去已亦不使其防/人自有恰好所在使其中而已三說不同采以備訓)
　(詁/)
上六比之无首凶象曰比之无首无所終也
　(此爻畫卦在五後故謂之後夫上為衆陰之首下四/爻皆順從于五獨上六在一陽之外而不比五則衆)
　(隂无首矣所以上獨受其凶爻曰无首象曰无終互/舉之詞天下有有首而无終者矣斷无无首而有終)
　(者也此之謂道窮合一卦而觀下固順從上亦當下/比故有方來之象以一爻而言羣陰在下而承五上)
　(獨在上而乘五故/專言无首之凶)
䷈(乾下/巽上)
小畜亨密雲不雨自我西郊
　(卦之取名以陰畜陽而聖人扶陽抑陰之意至此卦/尤深切著明一柔自姤變同人自同人變履自履變)
　(小畜兩卦反對小畜似宜居履後何以巽反居上蓋/乾坤以後陰爻用事自巽始故以一陰居初畫為先)
　(亨字仍屬陽說陽之所以得亨以畜未成也畜陽者/四也四居巽初又互兌而在天上故謂之雲以其所)
　(畜者小而不能止陽故成密雲不雨之象吳仲清曰/坎水其氣上升為雲其液下降為雨二三四互兌兌)
　(有坎之上半體故上有雲而下无雨董次公曰需上/變而為巽需之坎升天為雲墜地為雨今坎象半見)
　(故不雨又中爻互離為乾卦亦不雨之象互兌兌位/在西故曰西郊天地之氣必鬱結醖釀方能成雨今)
　(雲興而風散之焉能久畜程傳云西郊陰所凡雨須/陽唱乃成陰唱則不成今雲過西則雨過東則不雨)
　(正是彖義自我西郊申明密雲不雨之故本義謂我/者文王自我也文王演易于羑里視岐周為西方似)
　(非取象之㫖愚按小過六五爻辭與此同亦豈周公/自稱為我而以岐周為西方耶据蒙卦彖匪我求童)
　(蒙童䝉求我兩我字指木卦主爻而言小畜一陰為/卦主我亦當屬六四觀彖傳云自我西郊施未行也)
　(其義/較明)
彖曰小畜柔得位而上下應之曰小畜健而巽剛中而
志行乃亨密雲不雨尚往也自我西郊施未行也
　(八卦正位巽在西小畜反對為履履六三以陰居陽/而位不當今來為小畜之四則以陰居陰故曰柔得)
　(位一味柔巽最能惑人故上下應健而巽者卦徳也/小人用之以順則足以籠絡君子君子行之以健則)
　(絶不受制于小人歸重在剛健剛中謂二志行統言/下三陽施未行謂四兩行字相應陽志方尚往陰豈)
　(得下施所以欲畜而未/成深為君子幸之之意)
　(郭白雲曰有止而畜之者畜之大也有入而畜之者/畜之小也蘇子瞻曰大畜將以用乾小畜將以制之)
　(乾進而求用則可進而受制則不可故大畜/之乾以之艮為吉小畜之乾以之巽為凶)
象曰風行天上小畜君子以懿文德
　(每卦大象夫子于彖爻辭之外別有取義而義要不/外卦象中孔疏謂此不取風行天上之象者非也按)
　(風行地上為觀先王以省方觀民設教天下有風為/姤后以施命誥四方此皆風力足以及物達則兼善)
　(天下者也故稱先王稱后今風行天上則為罡風而/不能下被乎物君子觀此象以懿文德懿者美也細)
　(行必矜獨善其身之謂凡謹儀飭度稽訓修辭皆是/也又卦體以柔遇剛有柔來文剛之象而謂不取風)
　(行天上之象然則聖/人所取者何象乎)
初九復自道何其咎吉象曰復自道其義吉也
　(周用齋曰卦以陰畜陽為義爻以不受畜于人為道/愚按初以陽居陽雖與四應而能自守故曰復自道)
　(道本自之道復之者還其故吾何咎之有故不曰无/咎而曰何其咎吉象曰其義吉以見不論應否據理)
　(而斷自當/得吉也)
　(復為一陽之卦初曰不遠復二曰休復吉小畜一陰/之卦亦于初二兩爻言復何也胡雲峯曰復卦乃六)
　(陰己極之時喜陽之復生于下小畜則一陰得位之/時喜陽之復升于上愚又謂復曰出入无疾初九似)
　(之曰朋來无咎九二似之聖人/欲人以復之道處小畜之時也)
九二牽復吉象曰牽復在中亦不自失也
　(二漸近于陰以其剛中而與初同體同德故連于初/而有牽復之象二陽並復其勢不孤故吉二之不受)
　(畜與初同但初與四應而能復自道其事較難二則/同體牽連而復其事較易初吉則二之吉可知象曰)
　(亦不自失乃因彼許此之辭不自失與前復自道相/應兩爻合看更明程傳謂二與五牽復其義難曉)
九三輿說輻夫妻反目象曰夫妻反目不能正室也(說/與)
(脱音/義同)
　(三為四所乘巽初一陰乃坤之初畫輿之象三居四/下比而悅之為所畜而不行脫輻之象乾為夫巽為)
　(長女三與四比夫妻之象巽為多白眼反目之象王/注以上為巽長指妻為上九愚謂上雖巽長終是陽)
　(爻何可指之為妻似當指六四三四本非正應以近/比為所止畜安其室而无上進之意四以柔乘剛妻)
　(居外而夫居内乃反為所制脫輻反目皆九三過剛/不中所致小象歸咎于不能正室乃責備賢者之意)
　(謂其非正應而與四比也上爻所謂婦亦指六四而/言因四之血去惕出故尊尚其德而以為婦貞耳)
　(輻釋文作輹項平庵曰輻車轑也輹車軸轉也輻以/利輪之轉輹以利軸之轉輻无脫理若輹則有脫時)
　(車不行/則脫矣)
六四有孚血去惕出无咎象曰有孚惕出上合志也
　(此爻所謂柔得位者一陰畜五陽其勢孤若以智術/籠絡諸陽有渙然散耳故必有孚然後能合血者陰)
　(也四陰虚何以能有孚四之孚五孚之也近與五比/知陽之同德而不忌其進故无戰而受傷之象血去)
　(則雖以陰居陰而无陰累然猶不安其居惕懼而出/與需六四出穴義同不敢固位以妨羣賢之路此四)
　(之善自處也所以无咎上合志指五以其為衆陽之/領袖故曰上以其與四同體而皆有孚故曰合志)
九五有孚攣如富以其鄰象曰有孚攣如不獨富也
　(四五皆曰有孚五與下三陽同德四則其同體也恐/四之包藏陰謀而不利于陽之上進故極誠以孚四)
　(而四亦上孚于五四既血去而出于危惕矣與五方/一體固結五雖與二應遠不相得而近與四為鄰以)
　(一誠相結而衆陽歸之曰富以其鄰則仍以五為上/而不為四所畜可知象曰不獨富見得不專以力服)
　(人感動人心全在有孚上几世之孤/立而无鄰者只為无德以相孚耳)
上九既雨既處尚德載婦貞厲月幾望君子征凶象曰
既雨既處德積載也君子征凶有所疑也
　(說經者皆言巽體三爻同力畜乾至上九則畜道成/而陰陽和矣愚按爻辭乃陰陽兩不利之象向之密)
　(雲不雨者今既雨矣向之志行者今既處矣陽德積/而尚往今无所往矣巽一陰月象上居卦末如月幾)
　(望則疑于陽矣婦陰也當指六四君子當指諸陽就/爻辭看來陰雖貞亦厲陽有征則凶所以示戒也似)
　(非同力畜乾之謂王伯厚有云易言月幾望者三皆/對陽言中孚言從乎陽歸妹言應乎陽小畜言抗乎)
　(陽夫陰至于抗陽可謂之畜道成而隂陽和乎所未/解也午亭陳氏曰小人之順君子將以漸制君子而)
　(使之不得有為六四巽之土也有孚者非孚于君子/而孚于小人也故云上合志蓋五雖陽而與上同居)
　(巽體五四既交孚合志矣欲不成既兩既處之象得/乎小人之巧也君子之疏也苟非君子尚陰德而使)
　(之滿當不若此咎小人而責君子君子/亦无所辭其責也詮解校先儒為明析)
䷉(兌下/乾上)
履虎尾不咥人亨
　(雜卦傳云復不處也需不進也履當以進為義却不/可躁進彖詞開口說履虎尾取象大是竒特乾剛在)
　(前故稱虎兌躡其後故曰尾一陰居五陽之中不中/不正三多凶本危道也幸是悅體故履危而得安又)
　(為不咥人之象不咥即是亨論成卦之主在六三一/爻卦言不咥人亨而爻言咥人凶者卦以德言爻以)
　(位言也蔡子木曰人之處世无地非實踐故/无地不戒懼履虎尾不咥人戒懼之學也)
彖曰履柔履剛也說而應乎乾是以履虎尾不咥人亨
剛中正履帝位而不疚光明也(說與/悅同)
　(程傳訓履為踐為藉本自上履下之義卦體乾上而/兌下似乎剛履柔矣夫子所以釋之曰履柔履剛也)
　(見卦之取名不是論上下乃是論前後以柔履剛宜/其見咥而不咥者以其悅而應乎乾也天下之難制)
　(者惟剛而柔能履之本義和悅以躡剛强之後呉艸/廬云乾有虎象兌躡其後是已蔡節齋謂兌有虎象)
　(者非大抵人生涉世兩剛相遇則舉足皆是危機故/九卦之處憂患以履為首惟和柔以應之則凶暴亦)
　(可馴服悅而應乾乃兌之妙用莊子所云虎之與人/異類而媚養已者順也本卦惟三與上應若依爻例)
　(作陰陽感應于義全无交涉此應字只作感字解與/他卦不同剛中正三句專贊九五于全卦亦无涉須)
　(從上文看出上言柔履剛此言剛中正兩剛字相承/剛不徒剛中而且正九五乃英主也不疚則无瑕可)
　(指光明則非道不悅為之下者稍用權謀知術未有/不被其咥者此正見虎尾之難履處所以文王言虎)
　(尾夫子言帝位俞吾玉曰易以剛居五不止/一卦獨于履言帝位者履乃辨名分之卦也)
象曰上天下澤履君子以辨上下定民志
　(不云天下有澤澤上有天而云上天下澤履以定位/也程傳云上下之分明然後民志定何閩儒曰所謂)
　(辨者非徒天尊地卑君上臣下之謂亦于細微之際/人所易忽者明別之耳人知主威不可犯而不知路)
　(馬之不可齒君子欲移風易俗必于隱微疑似之間/區分縷析使民凛然畏懼不敢踰越尺寸乃可定其)
　(心志又是/進一層語)
初九素履往无咎象曰素履之往獨行願也
　(素現在也初陽居下即其現在之位素位而行不願/乎外自然无咎初是出門第一步故曰往上无應與)
　(故曰獨往而不違/其初心故曰行願)
　(胡雲峯曰履者禮也先質而後文故履初言素賁者/文也文盛則反質故賁上言白白賁无咎其即素履)
　(无咎/者與)
九二履道坦坦幽人貞吉象曰幽人貞吉中不自亂也
　(二亦與五无應而近與三比見三之與虎為鄰履而/被咥二剛中遵道而行安恬平易中无城府外自无)
　(畏途雖居臣位不以廊廟易山林之致者也故曰幽/人幽人對下武人言彼以志剛賈禍此以履道得貞)
　(凶者自凶吉者自吉人境之險阻艱危其能/擾幽人之懷抱哉不自亂由其中有定力也)
　(愚又按他卦取陰陽相應為善履惟三與上應而三/乃得凶象初二四五俱无應曰无咎曰貞曰吉蓋士)
　(君子處世一藉應援之力便不能自行其素自守其/貞无往非憂患之途矣上與三應而獨云元吉者三)
　(則惡其躁進上則/喜其有退步也)
六三眇能視跛能履履虎尾咥人凶武人為于大君象
曰眇能視不足以有明也跛能履不足以與行也咥人
之凶位不當也武人為于大君志剛也(當去/聲)
　(黄氏日抄云蔡節齋謂兌有虎象三為兌終故曰尾/一說虎屬金之一陰故兌有虎象咥人主九四言晦)
　(庵指外卦之乾陽而下卦之兌履之合從晦庵蓋六/三自為虎不應自履其尾也今從之六三不中不正)
　(居乾之下志在躡剛兌為毁折有眇視跛履之象與/歸妹初二兩爻取象同歸妹先言履後言視此則先)
　(視而後履蓋履未有能離視者說命曰若跣勿視厥/足用傷史記單襄公云足以步日皆此義視不明以)
　(致履冐險冐昧處尤在兩能字眇而自以為能視跛/而自以為能履一派自用自專恣行罔顧之意有不)
　(被咥而凶者乎兌口在上咥之象武人為于大君又/從凶中得此義武人乃剛暴之夫豈可以為大君哉)
　(夫子中明其義謂三之能視能履不但自以為有明/人亦許具可與行矣自有識者觀之直如瞽者之㝠)
　(行耳故一則曰不足再則曰不足重言以喚醒之然/後說出致禍之由曰位不當曰志剛夫履不當之位)
　(而欲行剛猛之志一/蹶不救又何怪乎)
九四履虎尾愬愬終吉象曰愬愬終吉志行也(說文作/虩虩引)
(易履虎尾虩虩恐/懼與今文不同)
　(三之所履者四也四居上卦之下正虎尾之位亦曰/履者其不中不正與三同而以剛居柔則與三相反)
　(愬愬畏懼之象見三之履危而凶心存畏懼擇地而/蹈故終得吉三曰志剛則四之志柔可知四曰志行)
　(則三之志不能行可知三柔而好/剛四剛而能柔吉凶所以相反)
九五夬履貞厲象曰夬履貞厲位正當也
　(此彖傳所云剛中正履帝位而不疚者也内卦兌下/有容悅之臣五居尊位凡事必行无有疑阻夬履之)
　(象夬者決也貞者舉動正大厲者氣象尊嚴與他爻/危厲之義不同蓋君體雖剛而有用剛之道五之所)
　(處不得不夬不得不厲猶乾上九之不得不亢適當/其位也當字平聲讀按京氏傳履之變自夬來故五)
　(有夬履/之象)
上九視履考祥其旋元吉象曰元吉在上大有慶也
　(爻處履終更无進步矣人之涉世不進便當退但恐/无轉身地步耳本爻下應六三有旋反之道焉旋字)
　(從往字來初上履之終始也譬如行役之人認得正/路前由此而往後循此而歸天下吉祥善事孰踰于)
　(此視履二字從第三爻來曰考曰其因彼儆此借以/為鑒酙酌盡善之詞故不徒曰吉而曰元吉不徒曰)
　(有慶而曰大有慶若依舊注旋字作周旋解于吉慶/之義似難合黄氏日抄云旋字上連視履恐是旋踵)
　(之旋吳艸廬履齋銘曰中有實地下澤上天/初履其素終視具旋亦以初爻對上爻說)
䷊(乾下/坤上)
泰小往大來吉亨
　(大上地下乾坤之體也天氣下降地氣上騰乾坤之/用也泰者通也主世運說正是貞元㑹合太和充塞)
　(時候張彦陵說統曰兩儀既分自是一陰一陽必欲/存大去小不成世界不若使小自往大自來則賢愚)
　(有各安之分乃所為泰之道愚按當泰之世陽來陰/往以來者為主吉亨二字屬大來一邊否泰反其類)
　(也否曰大往小來泰曰小往大來所謂上下无常剛/柔相易者卦體尤顯而易見陰小陽大自内而外曰)
　(往自外而内曰來否之坤本在内卦今往而居外乾/本在外卦今來而居内是謂小往大來本義云卦變)
　(自歸妹來六往居四九來居三竊据此說推之則亦/可云自賁來六往居上九來居二矣亦可云自豐來)
　(六往居四九來居二矣亦可云自井來六往居五九/來居初矣豈獨歸妹耶凡朱子所謂十九卦變者皆)
　(此類也董次公曰考漢儒解歸妹云泰三之四/是泰變歸妹非歸妹變泰也似不可以无辨)
彖曰泰小往大來吉亨則是天地交而萬物通也上下
交而其志同也内陽而外陰内健而外順内君子而外
小人君子道長小人道消也(長上/聲)
　(此節是彖傳中變例夫子讀易至泰卦得小往大來/吉亨之象如身處盛際不覺踊躣鼔舞把卦辭一口)
　(道盡直恁通暢直恁快活則是二字直貫到小人道/消也中閒兩交字釋泰字義内外釋往來之義陰陽)
　(健順君子小人釋大小之義先儒謂天地交而萬物/通天地之泰也上下交而其志同上下之泰也内陽)
　(而外陰二句造化之小往大來也内君子而外小人/三句人事之小往大來也愚又謂陰陽是卦體健順)
　(是卦才君子小人是卦義内君子而外小人不獨說/君子在朝小人在野只是信任之則為内疎遠之則)
　(為外道長道消亦不是說但有君子絶无小人只是/正氣足則邪氣自消消長論道不論人也堯舜在上)
　(下有共驩泰之時/安得无小人乎)
　(彖傳言陰陽者惟否泰二卦自乾坤至履陽三十畫/陰三十畫其數適相等然後為三陰三陽之否泰消)
　(長之機全視乎此按京氏/十二辟卦泰為正月之卦)
象曰天地交泰后以財成天地之道輔相天地之宜以
左右民(財與/裁同)
　(天在下而氣上升地在上而氣下降故曰交非六爻/俱應之謂裁成輔相本義分過不及說愚竊謂天地)
　(之道由一氣渾淪中分别區處出來宜即道中之當/然者似難分作兩橛看如天地有寒暑聖人因而治)
　(歴堯典以閏月定四時成歳即裁成之義天地能發/育聖人因之教稼大雅后稷有相之道即輔相之義)
　(左右與佐佑同古字通用皆扶/助之意詩經疏能左右之曰以)
初九拔茅茹以其彚征吉象曰拔茅征吉志在外也
　(大過初爻巽巽為陰木取象于茅泰初爻變亦巽也/故取象同茹者根也初在下根之象彚者類也茅之)
　(為物拔其根則類相連引茅兼指二三兩爻初之同/類也拔之以之者初也陽主進故征吉初與四應故)
　(曰志在外有初之志以陽感陰致/四之應以陰從陽泰道實基于此)
九二包荒用馮河不遐遺朋亡得尚于中行象曰包荒
得尚于中行以光大也
　(二為成卦之主内外陰陽皆賴以調和浹洽不但引/同徳為已用直使外卦之六四率羣陰以類從休休)
　(之度實能容之荒如鴻荒之荒包如天之包地隂陽/各安于内外包荒之力為多用字貫下三句用包荒)
　(之虽以馮河則可勇往圖濟惟其能包荒所以不遐/遺陰雖遠而不棄疎逖也惟其能包荒所以朋亡陽)
　(雖近而不私親暱也他卦言朋者多屬陰泰則以三/陽為朋蓋一君子進則衆居子亦進固是太平盛事)
　(或者意在汲引善類而分別之見未能冺然失中道/矣得者慶幸之訓謂初與三皆冺其親比之迹而忘)
　(其為朋乃得尚于中行也二五皆得中而相應故曰/尚上合于五之中行也小象只舉首尾而贊以光大)
　(光以心事言大以度量言/此大臣以人事君之道)
九三无平不陂无往不復艱貞无咎勿恤其孚于食有
福象曰无往不復天地際也
　(楊誠齋曰平與陂相推往與復相移愚按陂偏頗不/平之貌无平不陂外卦地道也无往不復内卦天道)
　(也周公說此二句不是諉之于天地氣運要見倚伏/循環莫非自然之理持盈保泰正當及此時也君子)
　(履平而知陂觀往而知復當極盛之時厪艱危之慮/守己以貞何咎之有黄氏日抄云程朱皆以孚為所)
　(期之信楊龜山主人臣食禄而言以勿恤其孚為不/阿意以取信于上惟徐氏云勿憂而孚矣今從徐解)
　(恤者憂也孚者誠也勿恤其孚言世運升降无足為/我憂惟誠心以孚四則陰陽交而泰可長保不但无)
　(咎抑且有福本卦六五之以祉元吉否九四之疇離/祉亦將共食此福也三四兩爻正交泰之際三居内)
　(卦之上羣陽所依以接陰四居外卦之下羣陰所從/以接陽三曰其孚四曰以孚兩孚字正相應小象提)
　(出際字要人及時綢繆意張横渠云因交與之際以/著戒能艱貞則享福可必一語包括爻象之㫖極為)
　(明白/切當)
六四翩翩不富以其鄰不戒以孚象曰翩翩不富皆失
實也不戒以孚中心願也
　(翩翩羣飛貌鄰謂五六兩爻羣陰視四為進退其鄰/富矣而四之心不以為富者因與初應而為二所包)
　(又近與三比衆君子既開誠以待小人小人亦輸情/而信君子不待告戒之及傾心以孚也兩孚字相應)
　(季彭山曰象言失實謂三陰從陽而不為主不有其/富之義也愚竊謂凡陰在陽上皆非其分蓋小人之)
　(于君子向來不過面交而无忠信之實今見君子无/偏无黨若此不覺爽然自失翩翩然相率而來其孚)
　(也由于中心之願與五之中以行願同/内外一心陰陽合德此其所以為泰也)
六五帝乙歸妹以祉元吉象曰以祉元吉中以行願也
　(卦體陰陽交泰而陰居尊位陽反在下六五以柔中/之主委心于九二剛中之臣有王姬下嫁之象又中)
　(爻互體上雷下澤故周公即取象于歸妹唐虞已有/釐降之事獨言帝乙者程子謂至帝乙而後正婚姻)
　(之禮本義謂帝乙歸妹之時亦嘗占得此爻按京房/易傳載帝乙歸妹之詞曰无以天子之尊而乘諸侯)
　(无以天子之富而陵諸侯往事爾夫必以禮義其務/自貶損以无加于娣云云此其可据者也愚又按史)
　(記殷本紀以乙為帝號者成湯曰天乙後十一世曰/祖乙又十一世曰小乙又二世曰武乙又二世曰帝)
　(乙即紂之父也郝仲輿云帝乙七祀文王始立立三/十祀而帝乙崩然則文王正當帝乙之世周公作爻)
　(蓋據文考時王為象朱罍庵云周書自成湯至于帝/乙罔不明德慎罰是帝乙處商家泰道之終故六五)
　(象之以祉者從中左右數四上兩爻為以以陰必從/陽以順必承健以娣必尊君无一人不禔之以福是)
　(為泰五之元吉愚按祉字從九三福字來以祉者以/此受福也德以下賢為盛故云元吉中以行願與二)
　(之尚于中行相應願者何陰陽和洽之謂也二曰尚/五曰歸一往一來之意二曰中行五曰中行上下交)
　(而志/同也)
上六城復于隍勿用師自邑告命貞吝象曰城復于隍
其命亂也
　(隍城塹也有水曰池无水曰隍程傳掘隍土積累以/成城如治道積累而成泰及泰之終將反于否如城)
　(土傾圮復于隍是也愚按上與三應于三示其端于/上要其極玩兩復字其義自明下兩句先儒謂重告)
　(命不重行師泰至于上已成土崩之勢命之不行自/近者始故云自邑告命貞吝愚按此二句與夬彖辭)
　(畧同曰勿用師即不利即戎也曰自邑告命即告自/邑也聖人于一陰在上示戒猶若此况三陰在上乎)
　(夬上曰終凶泰上曰貞吝夫子于此指出源頭曰命/亂治世之君告戒在先孚號之危厲乃光也亂世之)
　(君告戒在後復隍之自邑貞吝也運將否而/方告命亦何救乎聖人貴未然之防如此)
䷋(坤下/乾上)
否之匪人不利君子貞大往小來
　(先儒謂泰則歸之天否則責之人故卦彖第一句便/說匪人程傳云天地不交則萬物不生是无人道故)
　(曰匪人胡雲峯曰以天地言陰陽不交生道絶矣以/一身言陽亢陰滯元氣竭矣以一心言人欲為主于)
　(内天理緣飾于外失其所以為人矣潘去華曰聖人/以致否歸咎小人實亂本也皆就文作解本義云或)
　(疑之匪人三字衍文愚按卦辭之匪人即彖傳爻辭/之小人與比之匪人句法同若卦辭三字當衍彖傳)
　(先當去此三字矣呉艸廬易纂言竟刪去此三/字不但失聖人之㫖且非朱子存疑之意矣)
　(内三爻皆陰小人用事此時君子之貞自然不利大/往小來正說所以不利之故然雖不利而君子之貞)
　(斷不可少天地間无此正氣則一否不復泰矣泰之/為泰以卦之内外覘之幸小人之在外也故外卦多)
　(為内卦之用否之不終否以爻之上下覘之幸君子/之在上也故下卦不如上卦之善主持世運豈非人)
　(事哉本卦與泰反對大小往來之義多從泰來乾往/居外故曰大往坤來居内故曰小來本義云又自漸)
　(來九往居四六來居三今据卦變圖三陰之卦皆/自否來則亦當云漸自否來不當云否自漸來也)
彖曰否之匪人不利君子貞大往小來則是天地不交
而萬物不通也上下不交而天下无邦也内陰而外陽
内柔而外剛内小人而外君子小人道長君子道消也
(長上/聲)
　(泰否二卦各具乾坤之全體上下易位翻轉另是一/世界如禹湯文武之時一變而為桀紂幽厲矣所以)
　(彖傳只就泰卦反靣說惟泰言志同此則言天下无/邦泰言健順此則言剛柔蓋君臣不交禍辭之本國)
　(无人矣雖有邦與无邦同尚何同志之有上下不交/則有天地之形无天地之用矣故不言健順朱啟莊)
　(曰天下有君子不能无小人聖人之心則未嘗不欲/天下盡為君子故于小人道長之日一邊以利害喻)
　(小人使不得肆毒于君子一邊告君子使急為之地/至君子道長之時則又恐其恃盛而用罔或反召意)
　(外之禍故乂教以周防委曲期于十/全必克而後已其為君子謀如此)
象曰天地不交否君子以儉德辟難不可榮以祿(辟與/避音)
(義/同)
　(否者閉也天地不交正天地閉賢人隠之時孔疏以/儉德為節儉之義非也當從本義作收斂解君子處)
　(否時有才不露有善不形一以收斂為主使天下不/得物色加我始能超然寵禄之外其視寵祿之來不)
　(以為榮而以為難辟之惟恐不遠不可榮以祿謂人/不可得而榮我坤之无咎无譽乾之遯世无悶皆是)
　(道/也)
初六拔茅茹以其彚貞吉亨象曰拔茅貞吉志在君也
　(初爻取象與泰初同要得聖人引誘小人之意蓋茅/柔物也爻詞若曰人才類聚進退皆當以貞否之初)
　(猶然泰之初也所謂吉而亨即在此矣小象亦提出/一志字蓋泰初與四應志在外卦陰來從陽君子拔)
　(小人也故勸以征則吉否初羣陰在下志在得君援/引並進小人自拔其類也故戒之以貞則吉亨程傳)
　(以此爻為君子處下之道于卦義似未甚合愚人按/志在君君字所以破小人自私自利之念蓋小人之)
　(欲傷君子祇為身謀耳若能/從君起見則必愛䕶善類矣)
六二包承小人吉大人否亨象曰大人否亨不亂羣也
　(泰二曰包荒否二曰包承先儒謂小人陰柔居中亦/自謂能禮賢下士故曰小人吉但泰二意在不擯棄)
　(小人否二意主于籠絡君子其包容承順足以惑人/亦足以凂人故曰大人否亨非是則无以自絶于小)
　(人也愚竊謂小人之吉即大人之否此時畱得一箇/君子共圖休否之局靣便是否亨不是身否而道亨)
　(亦不是惟否乃亨之謂不亂羣者謂不受小人之籠/絡此時朋黨未分情面尚在包承是小人之深心不)
　(亂羣是君子之本領/轉移世道自此立基)
六三包羞象曰包羞位不當也(當去/聲)
　(二曰包三亦曰包二陰柔而中正恐君子不覺其為/小人而受其包故以大人否亨戒之若三所居之位)
　(不中不正有識者所共知其見棄于正人久矣乃欲/效二之所為適自取羞辱而已與恒九三或承之羞)
　(義同象以位不當斥之見得含垢忍辱非其/本心特所處不當耳君子正當預為之計也)
九四有命无咎疇離祉象曰有命无咎志行也
　(否過中將濟之時君子可以出而有為矣四居外卦/之下能以義命自安不肯躁進孔子之得不得曰有)
　(命孟子不遇魯侯歸之于天皆自行其志而无咎者/也故象以志行表之小人有羣君子有疇惟其不亂)
　(羣是以疇離祉疇指同德之陽離祉者受福也小往/大來將復見矣蓋君子當否時必先自處于无過而)
　(後可為福而後可為疇離之福由其自安于有命也/若依諸家作君命解則一命甫膺即羣以為受祉欣)
　(欣然有釋屩彈冠之慶/聖賢氣象豈若是乎)
九五休否大人吉其亡其亡繫于苞桑象曰大人之吉
位正當也
　(否以九五為主爻陽剛中正時否居休不曰否休曰/休否者見大人撥亂反正力量元氣漸復泰道將還)
　(故吉于此之時下多柔媚之臣皆曰已安已治矣大/人獨曰其亡其亡繫于苞桑不以近功小效自足而)
　(以晏安酖毒為戒蓋古有此二語而周公引之似痛/定思痛之辭若曰幸而有今日其不絶如綫者屢矣)
　(諸家以繫于苞桑為安固之道者似非語意象不曰/位中正而曰位正當可見九五有德有位方能轉否)
　(為泰萬世不拔之業即/在其亡其亡一念中矣)
上九傾否先否後喜象曰否終則傾何可長也
　(上九否已終矣可以傾矣猶有懼心焉制其喜而不/敢先先否後喜即先天下而憂後天下而樂之意正)
　(與其亡其亡之君心相似象辭一則字有乘機遘㑹/許多事業在何可長言天下无久否之埋又見天道)
　(之盛衰與人事之憂/喜互藏其機如此)
　(否泰兩卦上下諸爻相應同然泰初征而四孚二中/行而五歸妹三陂平而上城復但見上下相交之意)
　(否初拔茅而四有命二大人否而五大人吉三包羞/而上後喜皆有不相交之意故曰否泰反其類也)
　(京氏卦氣以泰為正月之卦順數已往否為七月之/卦逆數未來愚按圓圖泰以否對自乾八卦至泰自)
　(泰三十二卦方至否方圖泰以否繼自乾八卦至泰/自泰一卦便至否與京氏之説不相合其間遠近參)
　(差不知何以不同如此先儒或謂圓圖之義見泰易/而否難方圖之義見泰難而否易究竟所謂難易者)
　(從何處索解此/等圖不作可也)
　(又按泰易而否聖人所憂也何六爻无一凶咎字蓋/陰陽之分著于六爻少則不及多則過泰與否皆平)
　(分君子小人並生于天地之間至再變而成剝方成/小人世界否時尚未是柔剝剛之候聖人所以未加)
　(顯拒當初之進也則導之以貞于二則予之以承于/三則動之以羞皆變化小人之微權也四所以有命)
　(五所以休否上所以傾否彼此相應似非盡/與君子為難者六爻无凶咎之占或在是)
　
　
　
　
　
　
　
　周易玩辭集解卷二
欽定四庫全書
　周易玩辭集解卷三
　　　　　　　　　　翰林院編修查慎行撰
䷌(離下/乾上)
同人于野亨利涉大川利君子貞
　(卦體二五兩爻皆以中正相應只看一人字便見大/公无我之象同人不于國于家而于野非求諸寂寞)
　(无人之鄉也要見天空地濶了无障礙來往大通氣/象在我既无籓籬于人自无冰炭同人之義孰大于)
　(是所以亨自二至四中爻互巽利涉大川之象張待/軒曰與人同者物必歸焉然未問所同之人必先自)
　(問其人之何如若是奄然媚世一流縱使衆皆悦之/一遇風波渙然而散如何涉得川行得通二五居中)
　(得正君子之交也/故曰利君子貞)
彖曰同人柔得位得中而應乎乾曰同人同人曰同人
于野亨利涉大川乾行也文明以健中正而應君子正
也惟君子為能通天下之志(同人曰三字本義云衍文/愚按夫子舉文王卦彖之)
(辭故著曰字三/字似不當衍)
　(楊慈湖曰與人和同之道必以柔行之柔而不得位/則无勢亦不能行既柔又得位而不得中則為不得)
　(道人心亦不服中者道之異名也愚按一隂為成卦/之主本卦與大有反對大有六五以柔居剛今來而)
　(為二故云柔得位得中應乎乾指九五徒柔不能以/同人必應乎乾而以天德行之乃可以利涉凡卦以)
　(柔為主者皆然履悦而應乎乾大有應乎天而時行/與此義同文明以健統論内外卦德中正而應兼指)
　(二五兩爻明則識見高健則力量大中正則无偏陂/植黨之私相應則无孤介自守之廦所謂君子正也)
　(天下人同此心心同此理吾得其正此理自然流通/天下之志即在吾方寸中矣正處即是通處不是將)
　(正去通他中爻乾互巽乘木舟虚舟楫/之利以濟不通涉川者通志之象也)
　(項平甫曰卦辭有利涉大川者八卦非乾則巽葢北/方屬水乾行涉之海居東南巽木涉之需訟同人大)
　(畜四卦皆以乾行為象者也蠱益/渙中孚四卦皆以巽木為象者也)
象曰天與火同人君子以類族辨物
　(本義天在上而火炎上其性同也類族辨物所以審/異而致同也愚按天與火合則以无所不覆之體兼)
　(无所不照之用物物皆在照臨中矣故曰同人天下/物類豈必盡同夫子于不同之中㸔出大同之象同)
　(聲相應同氣相求類族也推而至于男女别姓官司/分職剛柔殊性風俗異宜辨物也同者自同異者自)
　(異同之中有異異之中有同无一不在光天化日之/下非至明至徤其孰能與于此蘇子瞻曰水與地為)
　(比天與火為同人比以无所不比為比同人以有所/不同為同呉臨川曰天之所生各族殊分法乾覆之)
　(无私者于殊分之族而類聚其所同異中之同也火/之所及萬物俱照法離明之有别而辨析其所異同)
　(中之/異也)
初九同人于門无咎象曰出門同人又誰咎也
　(門指六二兩戸為門隂畫偶有門象同人與隨之初/九節之九二皆前遇偶故謂之門本爻九與四无應)
　(近與二比出門相遇无心于同而同所以无咎小象/加一出字更覺心胷曠然三四與五爭二而不與二)
　(爭初親者不得議其黨疎者不得議其薄又誰得而/咎之人情大抵于門内多私出門則无柴柵之隔當)
　(離之初未為私欲/所蔽故其象如此)
六二同人于宗吝象曰同人于宗吝道也(小象吝字當/屬上讀道也)
(二字自/為句)
　(胡雲峯從互卦㸔謂二往同五復成離五來同二復/成乾各反其本是之謂宗同人于宗似不失六二之)
　(正較之于野之同則亦係于私矣故吝愚謂宗指五/當從舊説六二一隂乃上下五陽所同而不苟同于)
　(諸陽正應者惟九五所謂君之宗之也以交道言專/有所主似近乎隘而有吝象合兩爻觀之二以柔中)
　(正應五剛中正見得明守得定三四兩陽不能勝我/我卒能勝之五之大師相克非特剛克亦柔克也象)
　(中以道之一字道不苟同雖吝何傷哉諸家讀小/象者向以吝道也為句竊從困學記還爻辭原文)
九三伏戎于莽升其高陵三嵗不興象曰伏戎于莽敵
剛也三嵗不興安行也
　(離為戈兵戎象中爻互巽木莽之象周公摹寫小人/情狀窺伺慿陵一一在爻中發露剛而不中在五之)
　(下有伏象在二之上有升象伏戎于莽仰而俟五之/隙升其高陵俯而覘二之動其意總在離二五之交)
　(然以三求二理既不正以三攻五勢又不順所以持/久而不敢發又為三嵗不興之象夫子恐人誤以為)
　(攻二也故云敵剛安行猶云行將安往與/九四弗克攻義同一為勢屈一為理屈也)
九四乘其墉弗克攻吉象曰乘其墉義弗克也其吉則
困而反則也
　(墉指九三離中虚外周象墉九三為六二之墉四亦/欲得二而隔于三不中不正居内卦之上有乘墉象)
　(乘墉而攻似有可克之勢而曰弗克非勢不順義弗/克也義者二五相與之義四之乘墉乃忌人之同而)
　(伺釁以離間之豈知二五相與之義同心斷金非間/之所能入哉既弗克矣更有何吉小象申之曰其吉)
　(則困而反則也則即義也義弗克便是困困而知反/不相攻擊便是義便是則便是吉六爻惟三四不言)
　(同人以攻取盡/人情之變也)
九五同人先號咷而後笑大師克相遇象曰同人之先
以中直也大師相遇言相克也
　(五與二正應初為三四所隔結嗇之氣矢口發聲有/先號象及三不興四弗克則二五仍相遇矣歡暢之)
　(情非可言喻有後笑象一說陽主笑隂主哭號咷指/六二笑指九五先號後笑由大師既克而相遇之)
　(後追論如此其義亦通中直與中正同困九五亦然/以相遇歸之相克葢讒間之人非大加懲創則不能)
　(杜其隙此/之謂乾行)
　(朱罍庵曰卦以二體為二人无小人以間之故涉險/而易通爻以六位為六人有小人以間之故用師而)
　(始克天下之以間而離者可勝言哉楊誠齋曰師莫/大于君心而兵革為小克莫難于小人而敵國為易)
　(又是進/一層解)
上九同人于郊无悔象曰同人于郊志未得也
　(于郊與于野不同野者曠逺之地郊則近在邑外爾/雅邑外謂之郊周禮王國之外五十里為近郊上居)
　(卦終下无應與不與人同者也以其不為苟同則可/以无悔以其孑然孤立則志未得行夫君子隠居求)
　(志當通天下之志以為志而乃潔身自逺所為同志/者不過耦耕之沮溺荷蓧之二子而已如同人何然)
　(聖人則固以為斯人之/徒也故于卦終致慨馬)
　(鄭孩如曰卦之相應者二五而已不能盡六爻而同/之也而名之為君子之正二君子也三四皆欲同之)
　(而聖人以為譏天下亦有小人而附于君子者不得/以其附君子而君子之其與君子同亦私也故必曰)
　(中正而應然則所謂同人者豈必盡人而同吾能如/野不論人之多與寡也張彦陵曰卦之得名以五陽)
　(同一隂不曰五陽應而曰應乎乾見得同人也/之道止在同德相應不必以上下俱同為同)
䷍(乾下/離上)
大有元亨
　(一隂居尊而虚中上下五陽皆其所有而不自以為/有所以成其大凡卦稱大者例以陽得名大有以一)
　(隂統五陽大畜以二隂畜四陽大過四陽過于中大/壯四陽壯于下皆是也元亨利貞本乾之四德坤屯)
　(臨无妄革諸卦言四德者皆有益詞大有元亨大壯/利貞无益詞矣大有不言利貞者柔專主也大壯不)
　(言元亨者/剛太盛也)
彖曰大有柔得尊位大中而上下應之曰大有其德剛
健而文明應乎天而時行是以元亨
　(楊誠齋曰同人大有反對一柔五剛同也柔在下者/曰得位得中而應乎乾柔在上者曰得尊位大中而)
　(上下應之其堯之垂裳舜之恭已乎趙汝楳曰五以/下諸陽下應也是為人助五以上一陽上應也是為)
　(天祐愚按易以上卦為尊陽爻為大尊位犬中專指/六五一爻剛健文明以下則兼上下兩體而贊其德)
　(提出德字仍以大中為主上下之應應乎此也離雖/隂卦却有文明之象凡柔近乎暗剛近乎明暗者欲)
　(其明明者又欲其健司馬溫公曰柔而不明則前有/讒而不知後有賊而不見明而不健則知善而不能)
　(舉知惡而不能去皆亂亡之端也惟應天而時行則/健不過剛明不好察居不失中行不失時天下雖大)
　(元氣貫通更无一毫阻隔是以元亨説統曰上下應/之者衆陽應乎六五也應天時行者六五應乎乾陽)
　(也此正所謂/厥孚交如)
象曰火在天上大有君子以遏惡揚善順天休命
　(火非水火之火乃天地陽明之氣陽氣萌于子極于/午午者離南正位也火在天上日月有明容光必照)
　(物之善惡未嘗不並生並育其間使必斤斤其明見/一惡從而罰之見一善從而賞之非大有之象矣唯)
　(于惡則遏之所謂禁于未形也于善則揚之所謂樂/與人同也以此應天是為順天以此受命是為休命)
　(本義云天命有善而无惡直溯源頭/不是福善禍淫奉行天命天討之説)
初九无交害匪咎艱則无咎象曰大有初九无交害也
　(程朱謂初爻處卑而未涉乎害楊龜山蔡節齋皆謂/无交而有害詮釋多不甚明了竊以管見測之初與)
　(四不相應比二而不相得又逺于五无交之象上有/交孚之主而在下无交似害于大倫而有咎然此匪)
　(其咎也惟不艱則有咎若艱則无咎矣北門之詩曰/終窶且貧莫知我艱此艱字之義錢田間曰當大有)
　(之世諸陽上下皆應獨初剛正自守處艱難之地不/求上交譬諸搆明堂世室良材革出而偃松癭柏自)
　(託于幽岩邃谷中不必盡登廊廟適足見天地之大/巢許不仕堯黃綺終辭漢于大有之君何損乎小象)
　(就爻辭以釋之曰无交害謂无交/亦无害所以堅其克艱之志也)
九二大車以載有攸往无咎象曰大車以載積中不敗
也
　(五虚中以應二凡大有之任皆萃于二而二受之不/辭者惟其為大車也車以載物必量其所受以大車)
　(而任重滅之不覺少增之不見多自然无往不利小/象積中二字補爻辭所未言大有之九二與鼎之九)
　(四皆陽居隂位而成敗相反者一中一不中也天下/事權有重輕器量有大小器不足以容則為覆餗量)
　(有餘于載則為大車故授任者當器使受任者當自/量亦視其中之所積而已矣非大車其能免于覆轍)
　(乎呂伯恭曰大臣之位百責所萃震撼擊撞欲其鎮/定辛甘燥濕欲其調燮盤錯棼結欲其解紓黯闇汚)
　(濁欲其茹納如大車/之積中而後可也)
九三公用亨于天子小人弗克象曰公用亨于天子小
人害也(亨當/作享)
　(初與四正應而不相得由无交故逺害三居内卦之/上而與四比近交離體離為戈兵故疑于相克公似)
　(指三天子似指五小人似指四用亨之義先儒或云/亨字當作享春秋傳晉文公將納王使卜偃筮之得)
　(此爻曰吉戰克而王享此其證也愚按本義六五虚/中下賢則三之用享乃以剛正之德輸之于五所謂)
　(嘉謀入告是也小象害字從初九來睽卦離在上曰/見惡人此曰小人害彼兑水受火制此則乾金畏火)
　(克小人意在害君子而/弗能克由三之剛正也)
九四匪其彭无咎象曰匪其彭无咎明辨晳也
　(六五柔中諸陽本為所有而四為之領䄂則疑為四/之彭彭者盛多之貎其者四自謂匪者不然之辭四)
　(不以諸陽為其彭可謂善逺權勢矣由其離體見事/明晳當局不逺故无震主之嫌晳音制與詩明星晰)
　(晰/同)
六五厥孚交如威如吉象曰厥孚交如信以發志也威
如之吉易而无備也
　(五柔中二剛中君臣相應上孚于下下孚于上不啻/如朋友之交而君臣之等威仍不失故曰厥孚交如)
　(威如吉後世君尊臣卑中不相信乃致飾于外以威嚴/臨之文明柔順之主不然其位彌尊其體彌降馬文)
　(淵一見光武袒幘坐迎服其豁也/逹是之謂信以發志易而无備)
上九自天祐之吉无不利象曰大有上吉自天祐也
　(六五言大有之德上九言大有之福以爻位言五為/君位上則天位也先儒謂大有上吉事闗全卦非止)
　(一爻陸庸成曰大有之世保終之道慎于履始必有/克艱之初而後有天祐之上故初曰大有初九上曰)
　(大有上吉獨本/末見大有焉)
䷎(艮下/坤上)
謙亨君子有終
　(朱啓莊曰大有之後繼之以謙明乎非有之難有而/不居其有之難也愚按本卦與豫反對一陽互易在)
　(三四之際聖人取其自上而退處于下者為謙自下/而奮出乎上者為豫此觀畫立象之本㫖也謙以處)
　(世无不亨之理君子專指九三以言其尊則在下卦/之上以言其卑則居上卦之下自其行无不得言則)
　(曰亨自其行之不已言則曰有終謙之一言君子固/終身行者也有終不是説效驗若謂先屈而後伸母)
　(乃疑于前恭後倨乎虞翻曰艮終萬物故君子有終/潘雪松曰功逾高心逾下碩膚有几几之安德彌盛)
　(禮彌恭既耄有抑抑之/戒此君子之有終也)
彖曰謙亨天道下濟而光明地道卑而上行天道虧盈
而益謙地道變盈而流謙鬼神害盈而福謙人道惡盈
而好謙謙尊而光卑而不可踰君子之終也
　(艮陽在坤之下天道下濟也濟與際同剛畫在上陽/氣發見光明之象坤隂居艮上地道卑而上行也此)
　(就卦體釋亨義天地之謙只在氣機上説天與地對/舉則山在其中盈者謙之反天道虧盈三句起下人)
　(道一句語雖平而意側重謙一邊虧盈以氣言變流/以形言害福以理言好惡以情言歐陽永叔曰此聖)
　(人極論天人之際也春秋雖書日食星變孔子未嘗/道具所以然曰天地鬼神不可知為其可知者人而)
　(已日中必昃月盈必缺天吾不知吾見其盈虧于物/者矣草木之盛者變而衰落之水之下者進而流行)
　(之地吾不知吾見其變流于物者矣人之貪滿者多/禍守約者多福鬼神吾不知吾見其人之禍福者矣)
　(此据其迹之可見者爾若人則可知者故直言其情/曰好惡其知與不知異辭也叅而㑹之與人无以異)
　(也愚又按謙之為道統造化人事之全而本于一/心自治之學此君子進德无窮之境故曰德之柄)
　(又按謙者以尊下卑之義惟居尊而不自尊所以為/謙若居卑者其謙何待言如此則夫子但云謙尊而)
　(光可矣又云卑不可踰何也義在豫之六二所謂上/交不諂下交不凟也上下各有劑量君子因物付物)
　(不亢不卑小人則為脅肩諂笑矣豈惟傲為凶德謙/固有道也尊而光以德言卑不可踰以理言人情一)
　(時勉强未必能久于/其道故曰君子之終)
　(一陽統五陰之卦凡六師比謙豫剝復是也彖傳于/師比等五卦皆指出一剛字惟謙則否謙不貴剛也)
　(謙之反為傲不曰傲而曰盈者傲是驕人盈是自滿/自滿而後驕人聖人惡其盈也若不自滿假則傲何)
　(由/生)
象曰地中有山謙君子以裒多益寡稱物平施(稱去/聲)
　(卦體地下有山不曰地下而曰地中者臨川鄒氏云/是實象如深谷為陵是地中有山而深者可以獲益)
　(黃氏日抄則云豈必實有其事特取象耳愚竊謂萬/仭之山其巔高出地上其趾則深入地中知地中之)
　(有山則知山下于地乃自上下下之象而謙之義得/矣君子于此得襃多益寡之道就心源理欲上酌劑)
　(謙是天理用事盈是人欲用事去一分人欲便增一/分天理益寡无工夫工夫在裒多上裒之所以為益)
　(也稱物乎施其權操之自我如以秤秤物物有輕重/持其平者則在人要歸于稱物而已矣漢書律厯志)
　(云權者所以稱物平施知輕重也此其義凡上人之/心多而施不得其平只為見有我不見有物耳張彦)
　(陵曰須先認物字明白夫子不言人已而言物者置/吾身于萬物之中作一例看既无彼此對待之形種)
　(種不平之念從此化矣愚又謂平施亦/從自己心上酌劑不從物上起見也)
初六謙謙君子用涉大川吉象曰謙謙君子卑以自牧
也
　(卦以謙名初居最下謙而又謙者也中爻互坎坎在/前有涉川象用涉與利涉不同謂用此謙德以涉川)
　(居後而不與人爭先也一説人知謙者之能退而不/知謙者之能進故必取涉川之象何用不臧故曰吉)
　(自牧者反身之謂如牧牛牧馬有降服馴養之功卑/者牧之于初也學問事功原无底止君子之卑以自)
　(牧從始至終只見自家之/不足雖欲多上人得乎)
六二鳴謙貞吉象曰鳴謙貞吉中心得也
　(二柔順中正與九三相比故以隂陽唱和寄之于鳴/蘇子瞻曰謙之所以為謙者三也其謙也以勞故閒)
　(其風者莫不相從以謙六二其隣也上六其配也皆/和之而鳴于謙二處内卦之中故貞而吉愚謂鳴謙)
　(者言辭之謙也聖人恐人疑于外飾故云中心得六/二居中翕受其辭和禹拜臯陶之謨曰師汝昌言諸)
　(葛孔明發教府屬令勤攻已過皆發于此心之誠小/象所以云中心得上六誓衆出征其辭危湯放桀而)
　(曰惟恐來世以台為口實武王伐紂而曰余小子夙/夜祗懼皆不得已而有言小象所以云志未得中心)
　(字與志字相應鳴者心之聲也若依注疏作以謙有/聞解則間人譽已囂囂自得竊恐于聖人語意不合)
九三勞謙君子有終吉象曰勞謙君子萬民服也
　(三為成卦之主一陽在五隂之中以剛居剛而止體/凝然不動艮勞卦也履得其位羣隂所宗承上接下)
　(勞之象君子有終與彖辭同周公于爻辭亦苐推其/勞而要其吉勞而能謙則不施勞舜之贊禹曰汝惟)
　(不矜天下莫與汝爭能汝惟不伐天下莫與汝爭功/非勞謙而民服乎萬民服即人道好謙之公心所謂)
　(有終之吉/者以此)
六四无不利撝謙象曰无不利撝謙不違則也
　(四爻坤順之體以柔居柔在上卦之下何不利之有/撝與指麾之麾同程傳所謂施布之象動容周旋无)
　(不中禮乃无不利本義云居九三之上更當發撝其/謙其義難曉愚竊謂鳴謙者宣之于口撝謙者措之)
　(于躬六四位尊于三以柔乘剛无功而在功臣之上/危地也必也卑躬折節尊賢而尚功人或疑其足恭)
　(故象以不違則表之則/者卑而不可踰之義)
六五不富以其隣利用侵伐无不利象曰利用侵伐征
不服也
　(六爻惟五不言謙葢人主之謙不在屈體而在虚受/富有四每守之以謙不富者其中虚也隣與不富皆)
　(指羣隂凡陽稱富故小畜九五曰富以其隣隂稱不/富故泰六四曰不富以其隣與此同五居尊无應有)
　(征伐之象何閩儒曰治天下者苟非好大喜功即四/征九伐不礙其為謙也愚謂征伐者義在求勝本非)
　(謙象爻辭乃推極言之以見謙道之合人心五為坤/主衆隂皆其隣惟不恃其衆乃能用衆書曰臣哉隣)
　(哉稱臣為隣亦謙辭也不服服字從九三小象來謙/者民无不服其或不服即用以侵伐而亦无不利夫)
　(子補周公所未/言往往如此)
上六鳴謙利用行師征邑國象曰鳴謙志未得也可用
行師征邑國也
　(先儒多謂上六處順之極位高而得衆發號施令可/以无徃不利而惟用行師以征已之邑國即此便見)
　(其謙鳴謙者聲罪致討之中有引慝責躬之意象曰/志未得謂其志本非高亢而位居卦之上似與志違)
　(前云得此云未得一中一不中也愚按五上兩爻皆/取征伐之象者葢謙與豫反對豫彖云利建侯行師)
　(謙之二三四五即師之二三四五也中爻互震為大/塗行之象坤在外卦邑國之象行師者多在外也舊)
　(注以為上六自征其邑國者非也上所征之邑國即/五所侵伐者上奉五命以往故不曰侵伐而曰征先)
　(儒又云人主之謙合天下以為量而有人焉謙德所/不能服不得不用師以征之故湯武之征誅同堯舜)
　(之揖讓愚又謂滿招損謙受益二語禹征有苗自伯/益發之因人之未服退而修德此出征用謙之證小)
　(象不曰利用而曰/可用深許之也)
　(王輔嗣云六爻雖有失位无應乘剛而无凶咎悔吝/以謙為主也愚按下三爻皆言吉從艮上來上三爻)
　(皆言利從/坤彖來)
䷏(坤下/震上)
豫利建侯行師
　(卦名取和樂為義九四一陽上下應之和樂之象外/卦震長于主器侯象内卦坤為衆師象屯有震言建)
　(侯師兼坤坎言師豫震與坤合又互坎故兼二者言/又卦體震動于坤之上故利建侯坤順于震之下故)
　(利行師愚按國語晉文公將歸國筮得貞屯悔豫筮/史皆曰不吉司空季子曰吉是皆利建侯坤母也震)
　(長男也母老子強故曰豫其辭曰利建侯行師居樂/出威之謂也得國之卦也韋昭注居樂謂坤在内出)
　(威謂震/在外)
彖曰豫剛應而志行順以動豫豫順以動故天地如之
而况建侯行師乎天地以順動故日月不過而四時不
忒聖人以順動則刑罰清而民服豫之時義大矣哉
　(本義九四一陽上下應之與大有柔得位而上下應/義同此不云得位者剛居柔位故也愚按彖傳无上)
　(下應之文剛應只据初四兩爻說志行則從應字生/來順以動明所以應之之故皆据卦體贊卦德天地)
　(如之者言天地不過如此順動而已建侯行師雖國/家大事較之天地則小矣天地以順動順其自然之)
　(氣日月四時非兩事惟日月不過所以四時不忒如/夏至晝六十刻夜四十刻其時則署冬至晝四十刻)
　(夜六十刻其時則寒是也聖人以順動順其當然之/理民莫不惡死而貪生清者非廢刑罰而不用也當)
　(其罪則刑清而民服所謂以生道殺民雖死不怨也/謙禮也豫樂也大禮與天地同節大樂與天地同和)
　(故兩卦皆/推極言之)
　(愚按易有時有用有義彖傳贊大矣哉者豫隨頥大/過坎遯暌蹇解姤革旅凡卜二卦言時義者豫遯姤)
　(而已夫子于六十四卦中偶舉十二卦欲人于每卦/卦辭涵泳于意言之外非謂此外諸卦无時无用无)
　(義也亦猶十九卦之言上下/徃來豈卦變止于十九卦乎)
象曰雷出地奮豫先王以作樂崇德殷薦之上帝以配
祖考
　(不曰雷在地上而曰雷出地奮者自復之後厯臨泰/二卦潛閉既久奮迅而出鼔動和氣發揚生機通暢)
　(和樂豫之義也先王因之以作樂自三代以上皆然/樂由天作天作以震蘇明允云雷以神用用莫神於)
　(聲故聖人因聲以為樂是已愚又按樂以象功舞以/昭德古樂未有不用舞者作樂崇德舉大畧言之崇)
　(者闡揚光大之謂殷盛也禮有殷薦殷奠樂亦以殷/薦為極盛薦上帝配祖考一是仁人享帝一是孝子)
　(享親總暢吾心之和以洽天地神人之和不必援郊/祀后稷以配天為冬至祀天而配祖宗祀文王于明)
　(堂以配上帝為季秋祀上帝而配考之/舊説只慿周制抺却上古帝王之樂也)
初六鳴豫凶象曰初六鳴豫志窮凶也
　(隂柔居初而與四應恃上有強援而荒于逸豫志滿/樂極開口驕人鳴豫便是凶象荀九家云隂陽相應)
　(故鳴愚謂凡鳴者又必心與口相應故謙之六二中/孚之九二一曰中心得一曰中心願豫之初六反對)
　(即謙之上六鳴謙者有不樂居上之意鳴豫者有自/滿于初之意在初即鳴无逺大之志可知志窮者謂)
　(其器量已盡于此也善處/豫者其惟中正之六二乎)
六二介于石不終日貞吉象曰不終日貞吉以中正也
　(説文介分疆也愚按几物兩間為介中爻自二至四/互艮有石象二居初三兩隂之間初與四應以鳴豫)
　(致凶三與四比以盱豫有悔惟二于義利之介見得/分明不為豫境所溺无應无比介于石之象不終日)
　(者无遲回瞻顧之意與下盱字遲字相應見幾明/决貞吉可知小象推本于中正此卦此爻所獨也)
　(蘇子瞻云以隂居隂晦之極靜之至也以晦觀明以/靜觀動凡吉凶禍福之微如黒白之判于前是以動)
　(静如此之果介于石果于静也不終日果于動也故/孔子以為知幾愚又按比卦諸爻内外皆以比五為)
　(義上以无首得凶惡其後時也豫卦諸爻凡與四/應者比者非悔則凶二以介石得吉嘉其先幾也)
六三盱豫悔(句/)遲有悔象曰旴豫有悔位不當也(本義/以盱)
(豫二字為句悔字連/下為句今從程傳)
　(程傳謂盱上視也三不中正上視四不為所取故有/悔然四為卦主遲而不前亦有悔愚按人之處順境)
　(者一入其中不覺因循繫戀君子審于事先其決幾/也早衆人迷于當局其見事也遲二居中得正三不)
　(中不正旴豫遲與不終日彼此相反聖人提出一悔/字以動其良心又就悔處轉出一遲字以策其速改)
　(三與四比有伺門牆承色笑之象故曰旴豫盱者張/目企望也小象以為位不當要見乘時得勢之徒與)
　(其近而相取不如逺而不相得凡易中/言位不當者皆須從所處之地㑹通之)
九四由豫大有得勿疑朋盍簪象曰由豫大有得志大
行也
　(一陽為卦主爻五隂皆由之以得豫剛應而志行由/豫之象大有得者一剛得五柔之象初與四應三五)
　(與四比上與四同震體惟六二以中正自守四若以/為異已而疑之朋黨之嫌生矣惟勿疑而化異為同)
　(則二亦吾朋其志不大行乎合爻辭小象觀之其義/甚明舊注以大有得為占辭與經文似不合朋盍簪)
　(從大有得來朋者五柔合一剛之象晁以道云古冠/服无簪桯可久闢之謂簪即弁服之笄也所以括髪)
　(四以一陽括衆隂猶以一/簪括諸髪盍義與合通)
六五貞疾恒不死象曰六五貞疾乘剛也恒不死中未
亡也
　(愚按六五一爻得恒卦上體之中畫受本卦震東之/生氣雖受制于四而不失其中者也疾與豫反五居)
　(君位而有疾猶云弗豫也貞者久也以柔乘剛理當/有疾尸居餘氣奄奄一息孱主也中爻自三至五互)
　(坎為加憂為心病貞疾之象疾則隣于死矣而恒不/死者以中也外常憒憒内常惺惺中者人之命脉一)
　(日未亡一日不死四剛而五柔臣強則主弱周/既東遷猶傳二十餘世非貞疾恒不死之象乎)
上六㝠豫成有渝无咎象曰㝠豫在上何可長也
　(朱與三曰上以隂柔處豫極沉㝠汩没疾已成矣似/不可改矣然物極則變上又震體故發有渝之象可)
　(見重隂晦昧中一隙之明未嘗個蔽纔一動念覺人/世悦豫之境本无久長之理本无足躭何不可變之)
　(有成而有渝則不終于豫而无咎矣爻辭于三之悔/猶懼其遲于上之㝠深冀其改鳴豫言凶遏其端于)
　(始㝠豫言无咎開其善于終愚按小象曰/何可長謂急宜改圖也即有渝无咎之義)
　(又一説成如春秋求成之成渝如渝盟之渝渝者變/也變則為晉明出地上故无㝠暗之咎凡言渝者當)
　(以變卦觀之渝安貞官/有渝成有渝皆是也)
　(胡雲峯曰卦辭只一豫字而爻之言豫者不同初六/上六逸豫也六二幾先之豫也六三之遲猶豫也九)
　(四和豫也六五之疾弗豫也卦辭主九四剛應/志行以德言爻辭則諸爻于九四以勢位言)
　(李宏甫曰彖辭彖傳極言致豫之盛而爻與象極言/享豫之禍葢亡國敗家相尋不絶者咸以豫也愚按)
　(雜卦傳所云豫怠正是此義可見/世道不可无豫人心不可有豫)
䷐(震下/兌上)
隨元亨利貞无咎
　(隨從也六爻不論應否只論近比初隨二二隨三三/隨四五隨六多取以下從上之義先儒云隨之為卦)
　(小卦也于世則為隨俗于已則為隨意世道若此不/成世道士生斯世須得盡美盡善之道方有安身立)
　(命處故以元亨利貞歸之/謂必如此乃得无咎也)
彖曰隨剛來而下柔動而説隨大亨貞无咎而天下隨
時隨時之義大矣哉
　(本卦與蠱反對蠱下卦是巽今為震而來居于兌之/下所謂剛來下柔也本義釋卦變者凡千九据卦變)
　(圖云凡三隂三陽之卦皆自否泰來隨乃三隂之卦/則當云自否來矣今云自困九來居初又自噬嗑九)
　(來居五而自未濟來者兼此二變皆剛來隨柔之義/竊所未詳胡雲峯通釋置之不論不議愚又按卦變)
　(之説漢儒只取兩卦中隂陽互易未有合三卦而言/變者今就本卦推之若論卦變自乾坤來則坤之初)
　(居上而為兌乾之上居初而為震是謂剛來下柔此/一解也      若論三隂之卦皆自否來則應云否)
　(外卦上九之剛來居下卦之初而剛柔易位此又一/解也本義皆不然而雜引諸卦各言一爻之變然則)
　(内卦亦可云自咸九來居初外卦亦可云自益九來/居四矣不識朱子何説處此他如无妄之剛自外來)
　(亦從反對卦得象謂大畜外卦之艮來居无妄内卦/而為震也本義則云為卦自訟而變九自二來而居)
　(于初初二兩爻同在内卦可謂自外來乎似與彖傳/不合象數論曰朱子所謂卦變皆舍主變之卦兩爻)
　(互換者而隨意為詮釋就十九卦中主變者凡二十/七爻或取諸一卦或取諸兩卦三卦或同在内卦而)
　(謂之往或同在外卦而謂之來或同在上卦而曰下/或同在下卦而曰上義例不一今舉隨與无妄餘可)
　(類推矣愚又按程子闢否泰卦變之説謂卦變皆自/乾坤來蘇氏易傳亦然今觀隨卦乾之上九來居坤)
　(初坤之初六往居乾上蠱卦乾之初九進居于上坤/之上六下居于初隨自否來上九與初六五換故曰)
　(剛來下柔蠱自㤗來初九與上六互換故曰剛/上柔下一卦之中自有乾坤二體非即否㤗乎)
　(卦以隨名聖人恐人誤認為詭隨之隨故彖傳以隨/時二字贊卦德之動而悦以釋名卦之義而一部易)
　(經與時偕行之道不外乎此李子思曰時出于聖人/天下隨聖人時成于天下聖人隨天下治亂之原人)
　(品邪正之闗俱係于此其義豈不大哉第二箇隨時/又承上文而推廣言之程傳只作隨時之義解本義)
　(從王肅本改云隨之時義大矣哉愚按大象嚮晦入/宴息自有隨時之義朱子注亦云隨時休息此處似)
　(不當/改)
象曰澤中有雷隨君子以嚮晦入宴息
　(程傳君子觀象以隨時而動則以動息言本義雷藏/澤中隨時休息則以藏息言其説似異矣顧澤以震)
　(而動雷以時而藏所謂隨時之義也兩先生豈有異/乎臨川鄒氏云凙中有雷此收聲于兌之時荀九家)
　(云八月之時雷藏于澤震東方卦日出之地曰𤾉谷/兌西方卦日入之地曰昧谷今震自東趨兌西嚮晦)
　(之象愚謂雷在澤中雷之蟄時也嚮晦入宴息君子/之隨時也宴息中有洗心藏密之義入者自動而)
　(之静也彖傳以動言大象以静言静所以養動之根/雷惟收聲乃能發聲豫之雷出地奮動也隨之澤中)
　(有雷自動而反静也復之雷在地中動而未離乎静/也人身之夜氣培于息君子以嚮晦入宴息一已獨)
　(體其静也天地之元氣培于閉先王/以至日閉闗與天下共養其静也)
初九官有渝貞吉出門交有功象曰官有渝從正吉也
出門交有功不失也
　(本義謂初九有所偏主而變其常以貞吉為戒辭焦/弱侯曰以乾之上九與坤之初六相變而成隨上九)
　(初六本皆不正因變而得正故曰官有渝貞吉此一/句論卦之始變隨之本也困學記曰隨之義通人情)
　(達世變不主故常者也初為成卦之主與四應者乃/其常今與四无應而與二相隨雖若變常而隂陽相)
　(比所隨不失其正官者常也渝者時之當變也故貞/吉愚又按一陽在下動則變渝之義一隂在前門之)
　(象人情于門内多私初出門則无私主故不曰隨而/曰交居中得正因不失其親故有功不失者不失隨)
　(之正道也與二三爻失丈夫失小子兩失字相應王/伯厚曰同人之初曰出門隨之初六曰出門謹于出)
　(門之初則不/苟同不詭隨)
　(愚又按卦取物來隨我爻取以我隨物但有剛柔之/分故三陽爻言交言孚言隨三隂爻皆言係與孟子)
　(從大從小/之義同)
六二係小子失丈夫象曰係小子弗兼與也
　(吳草廬曰二非必背五向初也但以其近比易于牽/係若係此則必失彼矣故爻辭示成云爾愚竊謂二)
　(本與五正應當隨之世舍逺應而就近比隂柔居中/不能自立有係象初以剛隨人謂之交二以柔隨人)
　(謂之係初不失其所交而二之所係者則三也既係/三矣豈能兼與乎初非不欲與勢固弗能兼也本義)
　(以初九為小子愚竊謂係小子指六三失丈夫指初/九隂小陽大易之定分漸卦初爻以隂故稱小子此)
　(小子若指初九則以/陽為小矣似可商)
六三係大夫失小子隨有求得利居貞象曰係丈夫志
舍下也(舍上/聲)
　(三與二同體而外比于四小子六二也丈夫九四也/卦義以隨上為貴隨陽為得三四近而相取其情易)
　(合故隨有求而皆得但以六居三以九居四位皆不/當恐其為妄求為苟得故戒以利居貞貞字從求字)
　(來欲其守正而弗求也三既係四則與二漸疎意向/之間不覺有所取舍象申之曰志舍下謂隨在上之)
　(四而舍在下之二猶二既隨三則不能兼與乎初也/張待軒曰人生止此精神意趣一有所係必有所失)
　(連自家也主張不/得所以不可不慎)
九四隨有獲貞凶有孚在道以明何咎象曰隨有獲其
義凶也有孚在道明功也
　(四與五比初其所應也三其所係也我隨人而人隨/我隨有獲之象張待軒曰獲者取非其有之詞以義)
　(論必當得凶愚竊謂四之有獲與三之有得同爻辭/乃以為貞凶者患在不能自盡其誠也故提出孚字)
　(而引之以當道可見大臣之隨與小臣異既盡其誠/又合于道則雖身處功名之地而心可大白于天下)
　(何咎之有若霍子孟廢昌邑而立宣帝功在王室可/謂隨有獲而貞矣而滅族之禍萌乎驂乘于義則凶)
　(史譏其不學无術只為此心未孚于上不能在道以/明功耳小象于明字下補出功字要見當此地位不)
　(能有字在道則在我以為功者在人即以為罪明功/非表白之謂乃此心光明洞違正其道不計具功也)
　(豫隨之九四皆近君大臣也豫五乃柔主又為四之/所逼故成在君而為貞疾隨五乃剛主四有震主之)
　(嫌故戒在臣/而為貞凶)
九五孚于嘉吉象曰孚于嘉吉位正中也
　(自初至四或隨或係得失不同其為比周均也九五/陽剛中正以居君位與二正應而二為三所係五既)
　(不嫌二之比人且不疑四之逼已而惟善是從一片/至誠相感故不言隨而言孚孚于嘉不但指二兼指)
　(四故兩爻皆曰孚亦/同體同德之相孚者)
上六拘係之乃從維之王用亨于西山象曰拘係之上
窮也(亨如/字)
　(中爻巽為繩維繫之象王指九五亨者通也卦體兌/位居西中爻互艮西山之象上居卦末不隨人進退)
　(有白駒空谷之風而五以隨為義有縶之維之之意/通西山以求之是五欲隨上而上不為五所拘係故)
　(曰上窮言隨之道至上爻而窮也此説本瞿塘來氏之/合爻象辭㸔其詮釋較明朱子謂亨當作享自周言)
　(岐山在西遂以文王有享西山之事郭相奎曰程朱/云居隨之極固結而不可解于上窮字難説臨川鄒)
　(氏以為文王居羑里之象上之困窮可知鄭申甫曰/文王身䝉大難恪守侯度惟修享祀于西山此臣之)
　(隨君而不可解者以上諸説皆因本義以下/王為文王而為之辭耳説詳升卦六四爻)
　(劉石閭曰係者己私也隨者天德也學无小无大皆/不可以有係以係為隨而欲執所係之大小為得失)
　(是外襲之學也故卦之三陽為隨三隂為係四體陽/而位隂故告以先難後獲之道而戒以訃功謀利之)
　(凶所以辨係之介杜係/之源其隨之九四乎)
䷑(巽下/艮上)
蠱元亨利涉大川先甲三日後甲三日
　(蠱字象形蟲之傷皿積久而壊卦體艮上巽下風所/以發舒萬物在山下則為所止木氣不能宣暢而生)
　(蠧蠱之象也蠱則何以元亨葢卦之取名本以治蠱/為義蠱之為蠱只是元氣萎敝積漸不通所致善治)
　(蠱者使元氣享通而已利涉大川是元亨之作用中/爻互卦震在澤上涉川之象不避艱險必求有濟利)
　(涉之義先甲後甲先儒詮釋不同王嗣輔以甲為事/之始程傳依之鄭康成以甲為日之始先三日辛也)
　(義取更新後三日丁也義取丁寧本義依之今据八/卦方位推之艮巽夾震木于東甲于五行屬木先甲)
　(言巽先于甲後甲言艮後于甲也先後三日指本卦/六爻先三日者下三爻巽也後三日者上三爻艮也)
　(下三爻積巽之柔懦而成蠱上三爻積艮之止息而/成蠱由來非一日矣文王雖未有爻辭而六爻之義)
　(隠然已具矣本義于復卦謂自五月一隂生至此七/爻而一陽來復此一日當一爻之證程沙隨曰巽之)
　(九五變蠱乃與蠱卦彖相通先/甲先庚是也説詳巽九五爻下)
彖曰蠱剛上而柔下巽而止蠱蠱元亨而天下治也利
涉大川往有事也先甲三日後甲三日終則有始天行
也
　(本卦與隨反對隨之外卦本柔今變艮而居上故曰/剛上隨之内卦本剛今變巽而居下故曰柔下剛柔)
　(指初上兩爻剛上者艮之上九柔下者巽之初六義/木昭然朱子謂卦變自賁來者初上二下自并來者)
　(五上上下自既濟來者兼之亦合三卦以言變辨詳/隨卦彖傳巽而止釋致蠱之由元亨而天下冶歸重)
　(在治蠱之人張待軒曰元亨天下治不是坐嘯畫諾/中來要合下二句説如涉大川駕舟之具无不整飭)
　(操舟之人无不强健量其廣狹度其淺深衝風破浪/无躊躇顧盻之意故不曰有功而曰有事也朱罍庵)
　(曰惟不事事乃以生事故還以有事治之愚按雜卦/傳云蠱則飭也飭者修治振刷百度維新之義聖人)
　(治天下每厪豐之盈不怕蠱之壊曰往有事矯巽之/柔懦則有事于剛果矯艮之止息則有事于奮發事)
　(字是全卦本領因内卦艮是止體故勸其往吳因之/曰先甲後甲雖云人事然終則有始即是天意故曰)
　(天行愚又謂蠱由前人積弊而成非一世之事所以/五爻皆取象于父子以繼世言莫非有事于冶蠱者)
　(也文王言先後孔子言始終亂之終治之始也猶之/天道循環有先甲必有後甲當庸人束手之時聖人)
　(㸔成絶好機㑹正要盡人事以/應天行豈委諸氣運而已乎)
　(胡雲峯曰凡卦德當分内外先後如隨則先動而後/悦歸妹則先悦而後動歸妹之凶與隨反蠱則内巽)
　(而外止漸則内止而/外巽漸之吉與蠱反)
象曰山下有風蠱君子以振民育德
　(張獻翼曰小畜風行天上觀風行地上涣風行水上/无所阻故曰行今在山下則障蔽迥旋不能條暢蠱)
　(者風之族也蠱以風化故字從蠱振民育德譬諸良/醫治病振者驅其外邪育者養其元氣本義以二者)
　(乃治己治人之道愚竊謂振育似當俱從治人一邊/振民取象于風所以奮興之也育德取象于艮所以)
　(涵養/之也)
初六幹父之蠱有子考无咎厲終吉象曰幹父之蠱意
承考也
　(乾文言貞者事之幹也幹字從此卦爻辭中出幹通/作榦木之本也内卦巽為木中爻又互震木幹象父)
　(之蠱謂父養成此疾至子而發也父蠱豈能无咎子/能幹則考无咎使天下稱之曰幸哉有子如此可謂)
　(孝矣厲是幹蠱之苦心所謂操心危慮患深者故始/厲而終吉初爻柔而志剛幹事最早父在子不得自)
　(專而志則可知小象中之以意承考有潛移黙改之/妙葢不以事幹而以意幹也意若承順而事實由以)
　(幹全考之无咎以此或云合初二兩爻觀之是无父/有母之孤子説近穿鑿康誥云大傷厥考心父在何)
　(嫌稱/考乎)
九二幹母之蠱不可貞象曰幹母之蠱得中道也
　(前革或以母后垂簾之事已兆其端愚意只就本卦/看艮巽二體隂長而陽少二與五應隂居上母象以)
　(國家言凡大事陽事則為父蠱凡小事隂事則為母/蠱積陽之弊為暴横為危亂父蠱也積隂之弊為因)
　(循為哀弱母蠱也九二剛而不正恐其一往恃才過/于直遂故义設不可貞之戒易之為道无不要之于)
　(貞獨此曰不可貞者非理不可貞時不可也時不可/貞則以不可貞為中道二剛中所幹者純是一片至)
　(誠至情委曲周旋以圖有濟幹母蠱者必如此/方得中道也繫傳所謂巽以行權于此爻見之)
九三幹父之蠱小有悔无大咎象曰幹父之蠱終无咎
也
　(三以剛居剛幹蠱之事不免以子改父為嫌或者更/張措置之間先後緩急稍失其序所以小有悔然巽)
　(體得正不陷父于不義何大咎之有小有悔以心言/无大咎以理言爻因其過剛不中猶摘其微庛象要)
　(其終而斷以无咎並畧其小過使之任事不惑為克/家之子也程敬承曰聖人于蹇二言終无尤所以作)
　(天下之忠于蠱三言終/无咎所以作天下之孝)
六四裕父之蠱往見吝象曰裕父之蠱往未得也
　(四居外卦之下與初同是柔爻初蠱未深柔者猶可/幹四則深矣復以柔居柔裕蠱之象三之失在過中)
　(四之失在不及裕與幹正相反强以立事曰幹怠以/委事曰裕葢幹蠱之事當如拯溺救焚庶克有濟今)
　(乃无才无志優游過日不肯上緊去做由斯道以往/則立見其吝彼其父子嘻嘻方且自以為得夫子正)
　(之曰往未得父陷于不義相視而笑可謂得親乎彖/傳本取往有事而四入艮體乃是止象故爻曰往見)
　(吝象曰/往未得)
六五幹父之蠱用譽象曰幹父用譽承以德也
　(在九二以五為母在六五則仍居子道繼體之令主/也柔得中而居尊位其幹蠱也過則歸己善則歸親)
　(用譽言父用子之幹而得譽也初小象但云承考不/言所以承之者五小象曰承以德可見事雖出于幹)
　(全心一主乎承順若謂今日改圖之事吾以承先人/之德云耳非獨不恃幹蠱之才以楊親之過並欲泯)
　(幹蠱之迹以成親之名者也來氏謂因用人而得/譽九二承以剛中之德只是贊應父與本爻无涉)
上九不事王侯高尚其事象曰不事王侯志可則也
　(自初至五凡事之蠱壊者已无不整飭幹之能事畢/矣上居卦終身在事外以君臣言不事王侯之象在)
　(艮體之上髙尚之象兩事字有别言雖不出身事主/而自以高尚為其事亦非不事事可知李子思曰君)
　(子當蠱之世方事之典也盡力以幹操巽之權而行/所當行及事之終也潔身以退體艮之義而止其所)
　(當止愚竊謂自初至五皆言父子上獨言君臣者父/子以情親不敢置身事外君臣以義合王侯之事君)
　(子有不事者矣象中之曰志可則要見世運之蠱皆/由上大夫溺志于功名所致蠱為食心之螟諸爻所)
　(治者世事之壊上爻所治者士大夫心術之壊也聞/伯夷之風者頑夫廉懦夫有立志孰謂高尚非所以)
　(治蠱/乎)
　(田間易學曰易以三隂三陽為中故泰否為綱領而/隨蠱寓咸恒損益之消息焉隨者否初終之反也蠱)
　(者泰初終之反也否泰/反具類于換爻而益明)
䷒(兌下/坤上)
臨元亨利貞至于八月有凶
　(本義云臨進而凌逼于物愚竊据程傳作君臨解以/大臨小以上臨下皆是也初二大臨小以德言三四)
　(五上上臨下以位言歸重在二陽爻二陽漸進泰運/方來光明正大之氣照臨天下故以天德之元亨利)
　(貞歸之張潤甫云臨者大也聖人明以大字作注脚/解此卦必須體貼大字不可漫言凌逼使君子小人)
　(相仇/陷也)
　(臨為十二月之卦至于八月當自正月數起薛敬軒/云于十二月陽剛漫長之時而以來年八月陽消隂)
　(長為戒其義甚明本義謂自復卦一陽之月至遯卦/二隂之月為隂長陽遯之時又云八月謂夏正八月)
　(又云前説是周正八月文王作卦辭時只用周正紀/之三説初无定論愚按文王演易在殷之末世正朔)
　(未改似未便遽用周正今以十二支凖之臨當丑月/自此而㤗而大壯而夬而乾而姤而遯而否至于八)
　(月建酉為觀臨與觀反對此時臨之二陽變為觀之/四隂矣故曰有凶朱子之注觀卦謂四隂長而二陽)
　(消為八月之卦與此彖辭正合可証本注之非李子/思口卦體已是二陽則當自觀數起不當自復數起)
　(本卦與觀反對則當數至觀而止不當數至遯而/止朱子依程傳從一陽初生起所以不能盡合也)
　(張待軒曰古人説到臨字便有凛凛戒懼之意詩云/如臨深淵如臨于谷書云子臨兆民若朽索之御六)
　(馬故于剛長之際而厪八/月之戒此臨之時義也)
　(愚按京氏十二辟卦/之説從此卦辭推出)
彖曰臨剛浸而長説而順剛中而應大亨以正天之道
也至于八月有凶消不久也
　(愚按彖傳不曰剛長而曰剛浸而長兑為澤在地之/下浸之象列子云一氣不頓進董子云長日加益而)
　(人不知皆㓎而長之義復惟一陽臨已二陽聖人幸内/其長更幸其方長駸駸乎有莫禦之勢也困學記曰)
　(兑為悦陽之進也不偪外坤為順隂之從也不違二/剛得中則陽德方亨而不過二與五應則剛柔合德)
　(而有為説順二句緊承浸長來此所謂大亨以正天/之道也愚按天道只在隂陽消長上見二陽漸長則)
　(四隂漸消人方以隂消為快聖人預憂之曰至于八/月有凶然則隂之消豈久消哉其慮深其辭危所以)
　(示儆者切矣本義无明文王輔嗣作君子道消解以/消不久指陽似失經文語氣陽消不久何以云凶)
象曰澤上有地臨君子以教思无窮容保民无疆
　(本義二者皆臨下之事愚按大象于觀曰設教于師/曰容民于臨則言教义言思言容又言保思者教民)
　(之心至誠懇到也保者容民之事多方調䕶也无疆/乃地之體澤之行地亦與之為无窮君子之臨民以)
　(之教思如兌澤之深容保如坤德/之厚无窮无疆亦從剛長得義)
初九咸臨貞吉象曰咸臨貞吉志行正也
　(卦體四隂雖居上位實為下二陽之所臨初剛正四/柔正兩爻相應故貞吉咸字有三義感也皆也和也)
　(以德服人非勢相偪感之義也二陽同德相繼而進/皆之義也皆感則和矣象曰志行正與屯初九同皆)
　(以剛居剛而/行其正也)
九二咸臨吉无不利象曰咸臨吉无不利未順命也
　(二為卦主與初同德初剛正二剛中初與四應而二/與五應所謂剛中而應者此爻也其于諸隂亦不以)
　(非應而外之无所不臨之象故與初並稱咸臨但爻/曰吉无不利象何以曰未順命程傳云至誠相感非)
　(由順上之命本義云未詳注疏則云二未盡順五之/命臨川鄒氏云二之應五非專以順命為感其間或)
　(有未順者无害其為咸也愚竊謂未順命當指四隂/而言二陽在下四隂在上其勢尚壯未必皆順以從)
　(陽夫子于陽長之時致防微/之慮所以補爻辭未言也)
　(李隆山曰山澤通氣其卦為咸而澤上有/地初二爻亦謂之咸乃隂陽之氣相感也)
六三甘臨无攸利既憂之无咎象曰甘臨位不當也既
憂之咎不長也
　(三以柔居剛兑口在内卦之上與二陽同體先為所/臨與三隂同類其性悦甘言取容之象張彦陵曰二)
　(陽乃難悦之君子也六三以悦取容既不為君子所/許上三隂以其求媚于陽也亦不以同類見收進退)
　(失據故无攸利而有憂聖人就其憂之一念撥轉之/若曰既知所憂則自有无咎之道正不必以甘為臨)
　(耳象曰位不當諒其所處之艱也曰咎不長廣其自/新之途也一説三為悦主不嫌陽之偪已而甘為所)
　(臨但于下文/接不去耳)
六四至臨无咎象曰至臨无咎位當也
　(至臨本義只就下應初九説蘇氏易傳則云陽至而/遂順之愚竊謂四在坤下近與兌比地之臨澤无如)
　(此爻之至親至切兼與初應非貎親而情疎者與三/之甘臨不同三以柔居剛故位不當此以柔居柔故)
　(位當所以同為无咎而三/獨多憂兩爻相反當合看)
六五知臨大君之宜吉象曰大君之宜行中之謂也(知/去)
(聲/)
　(當臨之時柔中居尊不忌剛長而以柔接聰明睿知/足以有臨者也左右皆隂獨與九二正應即此便是)
　(知人則哲君臨之道莫有宜于此者詩稱宜民宜人/宜君宜王是也象申之以行中見得知臨不是以苛)
　(察為明只在不剛不柔/行事得中所以得吉耳)
上六敦臨吉无咎象曰敦臨之吉志在内也
　(爾雅邱一成曰敦邱坤上一畫地之最厚處猶艮上/為山之最高處故彼曰敦艮吉此曰敦臨吉程傳云)
　(兌終則悦甘臨者小人之事坤終為厚敦臨者君子/之德志在内指初二上之志在從二陽五既尊賢上)
　(更加䕶持所/以為敦也)
䷓(坤下/巽上)
觀盥而不薦有孚顒若(觀去/聲)
　(自上示下曰觀讀去聲自下視上曰觀讀平聲卦取/自上示下之義爾雅闕謂之觀是也二陽在上衆隂)
　(所仰猶王者居尊臣民屬目卦以觀名似為外飾之/事文王揭出德化之妙用以示觀道之精蘊廟中者)
　(境内之象也盥而不薦二句是觀字注脚盥者以水/潔手也薦者獻祭品也不字只作未字解有孚者誠)
　(也顒者仰也凡入廟承祭者始必以水盥手此時尚/未薦而誠意所孚有若鬼神之在其上至于薦則備)
　(物矣但取盥而不薦以見顒若之孚不在物而在誠/蘇子瞻曰盥者以誠薦者以味二語得之先儒或謂)
　(盥則誠意方專薦則誠意已散仁人孝子之享帝享/親豈初䖍而終怠乎胡敬齋謂盥而不薦不可以辭)
　(害意盥則必薦葢言盥而不薦之時在下者已信而/瞻仰之以見觀感之神速故下文言神道設教云云)
　(以下句屬觀者言與/彖傳下觀而化正合)
　(本義正為/八月之卦)
彖曰大觀在上順而巽中正以觀天下觀盥而不薦有
孚顒若下觀而化也觀天之神道而四時不忒聖人以
神道設教而天下服矣(下觀觀字平/聲餘俱去聲)
　(本卦與臨反對皆二陽四隂臨二陽在下觀二陽在/上卦彖皆以陽為主可見撑天柱地者二陽也不徒)
　(曰在上而曰大觀在上者必合順巽中正以為觀而/後成其大也聖人用此道為觀于上盡誠盡敬不大)
　(聲以色而在下者自觀而化夫子就卦辭推出一層/説不足申釋上文神字即從上化字看出觀乃天之)
　(神道只是四時不忒聖人以之設教只中正以服天/下便是聖人之神道以教顯神非以神為教也觀字)
　(句不連天/之神道讀)
象曰風行地上觀先王以省方觀民設教(觀民觀字平/聲六爻同)
　(朱與三曰風行天上人不見其形也風行地上遇物/斯形水平而風盪之樹靜而風動之无形而无不彤)
　(者風行地上之象也古帝王巡守之禮葢取諸此愚/按地有五方各成風氣巡守所至陳詩以觀民風納)
　(賈以觀民好惡修其教不易其俗齊其政不易其宜/凡以順風土耳風為教象春夏之風生物長物仁之)
　(教也秋冬之風肅物凝物義之教也觀民/設教所謂樹之風聲也是以先王尚之)
初六童觀小人无咎君子吝象曰初六童觀小人道也
　(木義天卦以觀示為義爻以觀瞻為義皆觀乎九五/也愚按内卦諸爻以去五之逺近為所見之明暗初)
　(隂在下去五最逺所見不真童觀之象以其童也體/剛居柔未可判其為君子小人故爻辭兩言之若以)
　(為小人下觀而化則无咎也若以為君子亦隨衆而/觀斯為吝矣象直斷其為小人道葢如深山窮谷之)
　(民不識不知與兒/童所見无異者也)
六二闚觀利女貞象曰闚觀女貞亦可醜也
　(張彦陵曰初之童局于才二之闚短于識愚竊謂二/柔順中正不出戸庭乃女子之正道以其所見不廣)
　(故為闚觀象説文闚閃也葢從門内邪視之狀在女/子則為利貞在丈夫則亦可醜猶恒九五婦人吉夫)
　(子凶之意合兩爻觀之可見人主舉動為天下所共/睹苟非天觀在上則婦人小子皆能窺見隱微矣此)
　(又聖人言/外之意)
六三觀我生進退象曰觀我生進退未失道也
　(三亦欲觀國之光者而爻柔位剛為四所隔外度之/人不如内度之已觀我生者自考其生平也居下卦)
　(之極是可進之時在上體之下又是可退之時進固/可以行道退亦可以修道小象斷之曰未失道出處)
　(大事不嫌詳審也楊誠齋曰三五皆曰觀我生/三審已以從人五審人以修已六三似漆雕開)
六四觀國之光利用賓于王象曰觀國之光尚賓也
　(進退之介在六三四已近君宜進不宜退矣九五陽/明在上故曰觀國之光内卦三隂草莽之臣也四與)
　(五比市井之臣也不曰臣而曰賓者古人未仕則君/賓興之仕而未祿猶以賓禮待之不統臣也諸侯來)
　(朝亦有三恪來賓之典左傳陳敬仲筮得觀之否稱/六四為公侯是已王指九五作賓于王家者四也尚)
　(之者五也五為貴德尊士之君四為羣隂領袖内三/爻所視為進退者也近者觀光逺者可知若依注疏)
　(尚字作志意順慕解于用/賓尚賓之義説不去矣)
九五觀我生君子无咎象曰觀我生觀民也
　(九五中正以觀天下為全卦之主出身加民萬邦所/仰下之觀化者不一童觀闚觀觀國各隨分量為淺)
　(深而五之自觀者我生而已何為我生中正是也不/求為聖為神但求為君子不求有譽但求无咎象中)
　(之曰觀民言時時返而自觀果不失中正足為民所/具瞻否所謂觀人以修已也君子无咎對初爻小人)
　(无咎説君子小/人猶言君民也)
上九觀其生君子无咎象曰觀其生志未平也
　(上與五爻詞畧同舊注多以其生為上九之自觀愚/竊謂其字當指五以五自觀曰我生以上觀五曰其)
　(生君子无咎幸九五之猶在君位也葢本卦與臨反/對八月有凶正當觀之時剝則九月之卦矣觀之異)
　(于剝只多九五一陽其係甚重其幾甚危上與五同/德身居事外志在扶陽目睹下四隂之方長初二乃)
　(兒童婦女一流固无足賴三之進退不過自為身謀/四之國賓亦非腹心之寄上之眼界開濶觀盛而知)
　(衰觀治而知亂世運一變將成剝不啻切膚之痛志/安得平小象以志未平補爻辭所未盡直指出上九)
　(心事以結大觀在上之全局剝之碩果不食猶賴有/斯人也夫吳草廬云上居卦外惟自觀其身而已釋)
　(其字亦得但把上九説成一箇/自了漢于象辭志未平難合)
䷔(震下/離上)
噬嗑亨利用獄
　(本義噬齧也嗑合也物有間者齧之而後合王注謂/噬嗑乃去間之卦愚按間去則噬嗑卦中自有亨義)
　(凡君臣父子兄弟朋友有離間者皆當去之用獄乃/噬嗑中之一事也卦體九四一陽居三隂中强梗不)
　(服之象不曰用刑曰用獄者必先究治情偽知其為/閒乃可致刑六爻皆治獄之官六五柔中居尊為用)
　(獄之主此利用獄之義又按凡齧者下動而上不動/震在下而動噬必及之賁與噬嗑卦形相似而賁不)
　(為噬者艮止與震動異耳艮震合而成頥則亦下動/之象但中四爻皆隂无陽以間之又為養道觀象可)
　(以知/變矣)
彖曰頥中有物曰噬嗑噬嗑而亨剛柔分動而明雷電
合而章柔得中而上行雖不當位利用獄也(當去/聲)
　(上下二陽與頥象同頥中无物卦名曰頥此有九四/一陽間于其中必湏間去噬乃可嗑嗑則亨矣剛柔)
　(分三句正所以得亨處三隂三陽之卦獨于噬嗑言/剛柔分者震離分居内外取明動相資也于剛柔言)
　(分于雷電言合者分之則上與下未噬之象合之則/動而明已噬之象分者其體合者其用也以其動而)
　(明故曰章柔得中而上行雖不當位專指六五一爻/不當位卦彖所未言夫子推原文王之意謂五以柔)
　(居剛位雖不當然居上以/寛為主所以利用獄也)
　(本義自益卦六四之柔上行以至于五而得其中為/卦變愚竊謂兩爻同在上卦似不得云上行据卦變)
　(圖噬嗑自否來于内卦三柔中分初六一柔為上卦/之五是謂柔得中而上行上卦得柔而成離五本陽)
　(位而柔來居之故不當位義當如此來氏不取卦變/多從反對看于他卦徃來之象為順至噬嗑之于賁)
　(兩卦初上皆陽二五皆隂惟三四兩爻剛柔互易與/彖傳柔得中而上行不合反對之例于此卦獨難通)
象曰雷電噬嗑先王以明罰勅法
　(雷電二字先儒或以為誤以卦體離上震下也其説/始于李鼎祚程傳亦謂象无倒置者本義直云雷電)
　(當作電雷愚按本卦彖傳云雷電合而章又泰卦坤/上乾下大象不云地天交泰而云天地與此例同只)
　(依原本經文未必誤也黃氏曰抄亦云然上卦本離/火夫子易火以電乃取在天之象所謂天討有罪也)
　(黃氏日抄云雷電本一氣而雷為主電者雷之精光/今按凡大兩之候雷將發聲必先之以電光而後霹)
　(靂隨之故王者亦先明罰而後勅法明罰如電先雷/而顯勅法如雷繼電而至潘雪松曰利用獄是臨時)
　(明罰勅法是平時愚又謂罰者一時所用之法法者/平日所定之罰不言用罰而曰明罰辨别詳審使人)
　(知所避不言行法而言勅法告戒威嚴使人知所畏/皆在未用獄之前不待有間而後冶也吳草廬云聖)
　(人之用刑不掩人以所不備/不慢令而予之死得其義矣)
初九屨校滅趾无咎象曰屨校滅趾不行也
　(程傳滅傷也黃氏日抄云恐止是滅没如過涉滅頂/之義以校滅没其趾與滅鼻滅耳同與傷字異義愚)
　(又按中爻互艮艮為趾初陽横于艮止之下屨挍之/象本義云初上无位為受刑之象愚竊謂初為震主)
　(亦治獄之官也周禮秋官掌囚中罪桎梏注云在手/曰梏在足曰桎桎足械也亦曰校屨校者著校于人)
　(之足如納屨然滅其趾使之不得行也初所治之人/其罪尚輕只用屨校之刑小懲而大戒故无咎初曰)
　(趾上曰耳人身自下至上也初震體宜其行而互艮/故曰不行上離體宜其明而互坎故曰不明兩爻之)
　(吉凶/在此)
六二噬膚滅鼻无咎象曰噬膚滅鼻乘剛也
　(二柔順中正上與五應聴斷易以得情噬膚之象凡/獸肉无骨者曰膚儀禮豕膚内則麋膚皆是也荀九)
　(家艮為鼻卦體自二至四互艮九四一爻當之正卦/之所以為間者膚肉易噬言二之治獄不用深詢已)
　(得主名用能滅鼻使不濫及也滅鼻與滅趾滅耳皆/用刑之義人處胎中鼻最先生比之于惡是為禍本)
　(二之滅鼻罪人斯得矣何咎之有初為動主二因初/以動故曰乘剛中正則得情乘剛則能斷乃與之之)
　(詞與他卦言乘剛者不同先儒謂/噬膚而烕其鼻于器中殊難理㑹)
六三噬腊肉遇毒小吝无咎象曰遇毒位不當也(當去/聲下)
(同/)
　(愚按獄至此凡三訊矣三偪近于四離火在前二所/噬之膚至此為腊肉矣去惡較難于二有噬腊遇毒)
　(之象周禮腊人掌田獸之脯腊膴胖之事注云小物/全乾為腊漢書五行志厚味實腊毒注云腊久也味)
　(厚者為毒久葢腊肉有味積之久而成毒猶人有過/積之久而成惡噬者至此乃遇之不免小吝由三所)
　(居之位不中不正也然時當噬嗑雖吝无咎據爻例/三與四凡遇毒似當指四而小象歸諸位不當此反)
　(躬責已/之論)
九四噬乾胏得金矢利艱貞吉象曰利艱貞吉未先也
　(愚按以全體言四為一卦之間以爻位言則四亦為/除間之人内卦三爻三訊已終至此則獄上于大司)
　(冦矣九四為大臣之位胏乾肉之有骨者噬之猶難/于三四已變離體以其溺于三四重隂之間恐有狥)
　(私之念而未光明正大故戒以利艱貞程傳于金取/剛于天取直葢謂治獄者必得剛直而利在艱難正)
　(固然後吉也本義引周禮獄訟入鈞金束矢而後聴/之謂得用刑之道黃氏日抄云金矢黃金皆象也合)
　(從程説蘇紫溪曰得金矢所謂訟得其理非為訟人/言也若借周禮之文以作解則未受民辭而先受金)
　(矢此豈可為訓哉愚又按矢百為束三十斤為一鈞/必入金矢而後聴其獄竊恐貧民之寃无由上達肺)
　(石/矣)
六五噬乾肉得黃金貞厲无咎象曰貞厲无咎得當也
　(愚按此爻所謂柔得中而上行者人主以好生為德/故貴柔而得中五柔中居尊受成于四獄已具矣周)
　(禮腊人掌乾肉與腊肉同兩爻同為離體離為乾卦/故一象乾胏一象乾肉又本皆乾體同為金象故一)
　(得金矢一得黃金離得坤之中爻故坤曰黃中離曰/黃離又旅卦六五亦離中爻也曰一矢亡故本爻金)
　(當得黃而无矢四以剛噬五以柔噬貞者正也刑當/其罪之謂四曰艱貞艱在貞之前其難其慎惟恐不)
　(得當也五曰貞厲厲在貞之後雖正猶危不敢自謂/得當也四為臣位詘法易執法難故艱而利貞五居)
　(君位用刑易恤刑難故雖貞亦厲彖傳曰不當位六/三曰位不當此則曰得當者言必如此方得當而无)
　(咎也前以位/言此以事言)
上九何校滅耳凶象曰何校滅耳聰不明也(何去聲/與荷同)
　(何猶負也滅耳謂校加于人首而没其耳中爻自五/下互三為坎坎為耳上之一陽貫于坎耳之上何校)
　(滅耳之象同一校也初滅趾則无咎小懲大誠喜其/斂跡之早也上滅耳則凶怙終不悛惡其聽言之不)
　(明也聰不明猶云聴不聰此小人之罪名也上為三/公之位獄至此當制刑矣但治獄者刑期无刑故初)
　(以滅趾者之无咎為己之无咎上以滅耳者之凶為/己之凶聖人之心吉凶與民同患如此豈初自屨校)
　(上自何/校乎)
　(象數論曰治獄宜設困苦之象而中爻所言皆燕享/祭祀之用膚者豕腹下肉祭禮别為一鼎所謂膚鼎)
　(也腊者周禮腊人所供乾腊也胏者肉而聮骨者也/乾肉大饗之腵脩也先王設刑官原以輔教之不逮)
　(一民有罪曰我陷之也刑豈仁人所輕用哉故以燕/享之義寓于縲絏之中所謂不忍人之心不忍人之)
　(政也愚按六爻就人身取象者噬嗑咸艮凡三卦本/卦爻辭之取象痛傷人之肌膚也漢書刑法志云禹)
　(制肉刑湯武順而行之初之滅趾剕刑也二之滅鼻/劓刑也上之滅耳則刑也中間噬膚噬腊噬胏无非)
　(取于肉者葢三代時皆用肉刑也先儒謂初上无位/為受刑之人愚又謂卦體頥中有物四也初上兩爻)
　(乃頥之象欲丢一間必用兩剛似不當作犯罪之人/㸔有犯罪之人必有斷獄之人初上則定其所犯之)
　(罪名者也古之聴獄者史以獄成告于正正聴之以/獄成告于大司冦大司冦聴之棘木之下以獄之成)
　(告于王王命三公叅聴之三公以獄之成告于王王/三又然後制刑今以爻位配之初則司冦吏所謂史)
　(也二與三正也四為大司冦五為王上則三公也屨/校之罪定于初厯二三四中更幾讞獄无異辭五既)
　(虚中受成復命上叅聽而獄始決刑至于上則一成/而不可變矣故凶本卦當與訟卦叅㸔訟者獄之未)
　(成兩造方爭非剛中之君不能斷噬嗑則已斷而用/刑非柔中之君不能恤訟惟九五為聴訟之主噬嗑)
　(六爻皆治獄之人/兩卦之不同在此)
　(像抄曰噬嗑之道日用飲食之道也有一步不可輕/舉一毫不可自昧者焉所以膚可嗑腊可噬遇毒之)
　(害不可以不防雖噬而得金天得黃金艱貞之厲不/可以不戒當為先事之禁滅趾于方動之初毋為養)
　(成之惡滅耳于不可救藥之地/此治身之道即治天下亦此道)
䷕(離下/艮上)
賁亨小利有攸往
　(賁文飾也卦名取剛柔相錯為義愚按繪事後素質/在文之先剛一畫奇在先質也柔二畫耦在後文也)
　(乃縁禮飾情之謂剛不得柔則不能亨柔不附剛則不/能有攸往六爻惟初與四應往遇艮則止故曰小利)
彖曰賁亨柔來而文剛故亨分剛上而文柔故小利有
攸往天文也文明以止人文也觀乎天文以察時變觀
乎人文以化成天下
　(愚按彖傳將卦辭分兩截説天地間所謂文者不過/一剛一柔間雜而成但文有去來而質无離合上截)
　(妙在一來字下截妙在一分字質極而柔自外來文/之初无致飾之意而真情自相流通故亨文所以文)
　(其質也而分剛以為文則加一分華采即減一分/實意故小利有攸往要見不可過為縁飾之意)
　(舊説此亦卦變之一柔來文剛屬内卦分剛文柔屬/外卦凡三陽之卦變皆自㤗來㤗外卦上爻之柔今)
　(來居賁内卦之二爻故曰柔來而文剛㤗内卦三爻/之剛分而為賁外卦之上爻故曰分剛上而文柔程)
　(傳云凡卦變自乾坤來本卦下本乾體中爻變而成/離上本坤體上爻變而成艮離在内故曰柔來艮在)
　(上故云剛上與蘇氏易傳同李衷一曰賁乃噬嗑之/倒體所謂柔來文剛者只是噬嗑之離上倒入而在)
　(内也六五之柔來居二在初三兩陽之間豈不是柔/來文剛所謂分剛上而文柔者只是噬嗑之震下倒)
　(成艮而居上也初九之剛上居上九在四五二隂之/上豈不是剛上文柔合三説觀之于往來上下之義)
　(甚明朱子謂卦自損來者柔自三來而文二剛自二/上而文三自既濟來者柔自上來而文五剛自五上)
　(而文上既云自損來又云自既濟來與卦變圖之説/不合且二三俱在内上五俱在外似不得謂之來周)
　(易説統亦/以此為疑)
　(天文也之上本義從王弼本謂當有剛柔交錯四字/愚謂天文也三字緊承柔來文剛剛上文柔兩文字)
　(來中已有剛柔交錯之意程子所云質必有文自然/之理故謂之天文似不必多添四字胡雲峯曰以卦)
　(變言則剛柔之交可以見天文以卦德言則文明各/止其分可以見人文鄭申甫曰文明而不以止則致)
　(于飾矣故必以止方為人文非止其文乃救文之弊/也朱子發曰有此人便有此文非增飾于人之外也)
　(愚又謂天文人文亦不必推廣泛論即從卦象看出過/觀者就卦象而觀也天文本自適中而時或有過文)
　(質之變則察之而㢮其補救人文貴乎文明惟/止之而使文不至勝質乃可以化成天下)
象曰山下有火賁君子以明庶政无敢折獄
　(薛敬軒曰大象論用刑者凡四卦皆離火之用可見/用法貴乎明噬嗑豐以火雷雷火交互為體威明並)
　(濟也賁旅以山火火山交互為體明慎並用也愚按/旅火在山上曰不留獄賁火在山下曰无敢折獄一)
　(則止而明一則明而止皆取治獄之象庶政之中折/獄為難折獄之道在得實情不在文飾故弄法者曰)
　(舞文刻覈者曰深文濫刑者曰文網煆煉者曰文致/皆自作聰明而逞其敢心者也君子以明庶政法離)
　(體也无敢折/獄法艮體也)
初九賁其趾舍車而徒象曰舍車而徒義弗乘也(舍上/聲)
　(愚按二與初比柔來文剛而初自與四應又以剛德/居明體賁趾之象上爻變坤為艮舍車之象舍車而)
　(徒者不受二之文也人情皆以乘車為榮徒步為辱/初獨以徒為賁不以乘為賁義在故耳君子行義必)
　(于涉足之始觀之象曰義弗乘見初以道義自持非/貧賤驕人也又按易于初爻言趾者凡六噬嗑之滅)
　(趾大壯之壯趾夬之前趾鼎之顛趾艮之艮趾大都/陽動而隂静静者吉而動者凶賁初以剛居剛舍軒)
　(車之榮而安于徒步即此便是/賁趾處所謂素履无咎者與)
六二賁其須象曰賁其須與上興也
　(顔師古曰毛在頥曰須侯果曰三至上有頥體二在/頥下須之象本義依之先儒多作是解惟楊誠齋云)
　(須待也愚按詩卭須我友須乃待之義内卦離為火/中爻互震為木在離火之上火必待木而先始發火)
　(者薪之用也二待三而成賁猶火待/木而發先火性炎上故曰與上興也)
九三賁如濡如永貞吉象曰永貞之吉終莫之陵也
　(先儒云一剛居二柔之間上下受賁中爻互坎濡之/象水火調和相潤以成文故曰賁如濡如愚按三當)
　(賁道之隆賁則懼其盛濡則懼其溺凡下之陵上卑/之陵尊皆從文勝質起幸其體剛以質為主是其貞)
　(也惟永之則吉象曰終莫之陵言終/不可使文勝質也終字與永字應)
六四賁如皤如白馬翰如匪冦婚媾象曰六四當位疑
也匪冦婚媾終无尤也
　(三以剛居剛質也四以柔居柔文也皤如白馬何以/皆取朴素為義來矣鮮曰此爻變巽為白皤如之象)
　(中爻互震馵為白足顙為白顛白馬之象又互坎為/亟心之馬翰如之象四與初應本匪冦也乃婚媾也)
　(以隂居隂位非不當也疑之者初也初方舍車而徒/見四之白馬翰如故疑其為冦然卦體剛柔交錯四)
　(之應初以上求下終成婚媾而无尤也愚按三四兩/爻當叅看三以柔文剛懼其文勝而史故曰永貞吉)
　(曰終莫之陵欲三固守其質也四以剛文柔不慮其/質勝而野慮其以質為野也故曰匪冦婚媾曰終无)
　(无欲四崇尚夫質也聖人/于文質之際軒輊如此)
六五賁于丘園束帛戔戔吝終吉象曰六五之吉有喜
也
　(程傳以丘園為上九本義只屬本爻説愚竊謂六五/下无應與而與上比上乃艮之主爻艮為小石為徑)
　(路丘園之象先儒釋此爻多從聘賢取義今從之五/屈萬乘之尊式賢士之廬雖賁于丘園實人主之自)
　(賁也戔戔束帛其跡似吝然任質則事可久守約則/漸反淳終歸于吉程傳以束帛戔戔為受其裁制義)
　(亦難曉小象只舉一吉字包括爻辭竊就上文作釋/可見戔戔者非吝財惜費由其中心之好别有一種)
　(相得處故曰有喜也又按子夏傳五匹為束三𤣥二/纁戔戔作殘殘言其狹小如殘帛然亦可備一解)
上九白賁无咎象曰白賁无咎上得志也
　(文猶質也不可偏廢所患踵事増華流蕩不且耳上/居艮終文明以止者也賁極則反質故曰白賁四之)
　(賁如皤如賁與白猶二也白賁則白即賁矣大傳所/謂賁无色文心雕龍所云賁象窮白貴乎反本也愚)
　(又竊謂卦體上九一剛文四五之柔者而上以白賁/為志四之皤如五之束帛皆上承白賁之志故曰上)
　(得志以此化天下而成風俗/豈有文勝之弊哉何咎之有)
　(愚按彖傳文明以止句是全卦綱領挽回世風而化/成天下多由于此六二以離明為主于内正柔來文)
　(剛者初之賁趾三之賁濡皆受文焉則剛以濟柔而/化為明矣上九以艮止為主于外正剛上文柔者四)
　(之賁如皤如五之丘園束帛皆受/文焉則柔以濟剛而化為止矣)
　(項平甫曰聖人謂人之情不可以徑行也故因其辭/遜之節而為之文以飾之其交也以禮其合也以禮)
　(百拜而飲三辭而受六禮而婚所以飾其情而養其/恥荀氏不知而以為偽晏子不知而以為勞聖人曰)
　(此天時之變人倫之化不可一日无也觀賁之六爻/无一爻凶咎聖人之貴文如此存此一段議論以見)
　(兩卦反對之義與序卦正/合所謂物不可苟合也)
　
　
　
　
　
　
　
　
　
　
　周易玩辭集解卷三
欽定四庫全書
　周易玩辭集解卷四
　　　　　　　　　　翰林院編修查慎行撰
䷖(坤下/艮上)
剝不利有攸往
　(乾五變而成剝京氏所云九月之卦也五隂盛長孤/陽在上一變即純隂矣君子未嘗一日忘世剝之時)
　(正當勇往圖功轉亂為治而曰不利有攸往不是教/人徘徊觀望計較利害只為氣運至此天時人事无)
　(一可為惟恐君子動觸/禍機所以深戒之也)
彖曰剝剝也柔變剛也不利有攸往小人長也順而止
之觀象也君子尚消息盈虚天行也
　(彖傳總是發明不利攸往之義剝剝也上剝字主上/九以受剝者言下剝字屬五隂以剝陽者言夬一隂)
　(在上曰剛决柔剝一陽在上曰柔變剛先儒謂君子/之去小人明白痛快故云決小人之害君子萋斐浸)
　(潤故云變愚按本卦與復反對復利有攸往則言剛/長剝不利有攸往則直言小人長惟恐君子不警惺)
　(也順而止之又轉在卦徳上去順而止有堅忍自守/之大力觀象者君子也消息盈虚多在乾象看出純)
　(乾為陽之盈變坤為陽之虚變姤為陽之消變復為/陽之息此皆天行自然之象獨于剝言觀者為處變)
　(之君子謀也尚者尊而奉之之詞若曰此天行也敢/玩忽處此哉剝復皆曰天行一要其終一原其始)
象曰山附于地剝上以厚下安宅
　(黄氏曰抄云山特出而遠于地者山之常也此曰山/附于地山之變也如春秋梁山崩之類愚按先儒之)
　(説此解極分明切于剝義也象何以不言隂陽消長/盖下剝上者成卦之義也上厚下者治剝之道也厚)
　(下坤土象安宅艮止象大象例稱君子先王后剝獨/云上者一陽居上卦之上也君以民為地厚下所以)
　(安宅大凡君子在上必厚下小人在/上必剝下故君子安宅小人剝廬)
初六剝牀以足蔑貞凶象曰剝牀以足以滅下也
　(卦體一陽居上牀象五隂在下足象人以牀為安牀/以足為安剝自下起故初爻言之剝牀以足猶云剝)
　(牀之足以字見小人播弄伎倆先儒謂最下一畫正/當姤之時聖人于隂類方來云蔑貞貞者上九也蔑)
　(謂蔑視之也愚謂剝時隂黨用事初在最下其目中/已无上九矣豈知碩果不食孤陽乃天地之正氣合)
　(羣小之力其能滅正乎蔑貞之凶本為小人示戒象/曰以滅下見其有漸上之勢亦欲君子防之于始也)
六二剝牀以辨蔑貞凶象曰剝牀以辨未有與也
　(程傳辨分别上下者牀之幹也説本注疏二本初黨/亦欲蔑貞者故同此凶象一説辨字只作分别解國)
　(論之是非人心之邪正君子于此全要辨析明白小/人即就此翻案以是為非以正為邪遂使青天白日)
　(一變而成霾蒙暗昧世界君子无間口處此/小人之作用也其義亦通但牀字无著落耳)
　(未有與注疏指小人程傳指君子愚按卦例凡隂陽/相應者謂之應與咸六爻皆應則曰感應以相與艮)
　(六爻皆不應則曰敵應不相與其近相比者亦然二/本隂爻或與陽應或與陽比則有與矣今近比者三)
　(與五又无應故云未有與似當依注疏指小人為是/觀六三與上應則无咎六五與上比則无不利可見)
六三剝之无咎象曰剝之无咎失上下也
　(三亦剝陽之類何以上下皆凶此獨无咎先儒謂三/在四隂之中獨與上應小人中猶知有君子而欲保)
　(全善類者其于隂黨跡同而心異衆方以剝陽為事/三亦若隨衆而剝之者而究不與為同志故云失上)
　(下愚又謂剝之失上下與坤喪朋義同夫子不言其/得但言其失失小人則得君子可知矣所以无咎)
六四剝牀以膚凶象曰剝牀以膚切近災也
　(困學記曰剝至于四君子直无地置身貞之名號不/存蔑之慘毒不必言矣故直曰凶愚按下三爻之災)
　(在牀雖近而未切身至此不于牀于膚矣故象曰切/近災陽之受災豈獨君子之凶哉崔憬云膚薦席也)
　(與人相近故云切近若是肌膚/之膚豈止近而已耶别是一解)
六五貫魚以宫人寵无不利象曰以宫人寵終无尤也
　(困學記曰四已剝膚過此以往聖人所不忍言矣故/别設一義曰與其剝陽而至于凶何如承陽之為利)
　(哉朱罍庵曰剝至于五而一陽止于其上屹然不動/五不能復有所往反率羣隂而順陽盖勢盛則作威)
　(計窮則效欵隂柔之性然也五之隂寵本宜有尤而/因以承陽故曰終无尤丘行可曰遯剝皆隂長之卦)
　(遯隂猶微故九三言陽制隂之道曰畜臣妾吉剝隂/已極故六五言隂従陽之道曰以宫人寵愚按五為)
　(羣隂之主不取君位隂以類聚艮為黔喙之屬魚象/此爻變巽為繩貫之象宫人進御于君先後以次有)
　(同魚貫隂不剝陽而順乎陽之象小人不知義理只/知利害爻辭分别利害以示趨避若曰如此則无不)
　(利終无尤所以導/小人従正之心也)
上九碩果不食君子得輿小人剝廬象曰君子得輿民
所載也小人剝廬終不可用也
　(先儒謂此一爻總是發明君子不可盡剝之意愚按/艮為果蓏陽大隂小碩果之象五陽被剝上九獨存)
　(不曰未食而曰不食者以見陽無絶滅之理天運所/留人不得而食之也坤為衆五隂在下輿象艮為門)
　(闕一陽在上廬象爻辭專為君子設而兼及小人者/盖此爻未變吉在君子此爻一變凶並在小人若是)
　(君子則為得輿之象乗者獨而承之者衆民所載也/廬者用以安身既剝矣終何用哉國破家亡小人豈)
　(有獨存之理小象就兩家末路以終剝卦之全/局一似安慰君子一似喚醒小人其㫖微矣)
　(蘇紫溪曰于陽則象之曰牀曰廬謂其能安乎隂于/隂則象之曰魚曰宫人謂其當順乎陽曰蔑貞曰剝)
　(廬危之也所以嚴未然之防曰无咎曰无尤幸之也/所以開反正之漸至于上九而得輿剝廬之戒猶深)
　(致意焉夫蔑貞之極猶有碩果剝膚之餘終于剝廬/則君子之道固未嘗一日廢于天下為小人者亦可)
　(惕然/思矣)
䷗(震下/坤上)
復亨出入无疾朋來无咎反復其道七日來復利有攸
往(反復之復音/義與覆同)
　(剝與復反對一陽窮于上即反于下盈虚消息循環/往復文王觀象至此一連二十二字説出許多好處)
　(盖内陽而外隂則為泰陽宜在内者也自五月一隂/生陽漸出而在外至十一月一陽生復反而入于内)
　(矣還其故有此所以亨出入皆當指陽无疾言進退/有漸不迫遽也楊龜山以朋為五陽愚謂當指五隂)
　(當復之時一陽足以敵五隂故朋來亦无咎反復其/道統言隂陽往來之理七日來復専言一陽方來之)
　(數子夏傳云極六位而反于坤之復其數七是已愚/又謂七日只就剝復兩卦言自剝初起至復初在卦)
　(經七爻在時經七月不言月言日者猶詩云一之日/二之日也晁公武之説亦然上下兩來字相應明來)
　(為客來復為主利有攸往與剝不利/有攸往正相反往則為臨為泰矣)
　(出入无疾有數解蘇子瞻云自坤而復為入自復而/乾為出晁公武以自剝至復為入自復至夬為出李)
　(象先則曰外隂用事而出内陽為主而入程傳云復/于内入也長進于外出也微陽生長无害之者也疾)
　(字作害字解蔡氏鄒氏以无疾為不求速胡雲峰云/易之言疾者凡五豫六五无妄九五損六五兌九四)
　(多在外卦惟復彖曰无疾以内卦一陽生于下也盖/陽在内則无疾凡疾皆有感于外者也愚按遯九三)
　(一陽在内卦爻辭亦云有疾憊/本卦疾字宜従不求速之解)
彖曰復亨剛反動而以順行是以出入无疾朋來无咎
反復其道七日來復天行也利有攸往剛長也復其見
天地之心乎
　(剛反釋復亨二字之義對下剛長説反者如主人復/歸故宅前従此往今従此還剝之一陽窮上反下為)
　(復也以其既去而來反故亨以其既反而方長故利/有攸往剛反言方復之初剛長言既復之後卦徳内)
　(動而外順一陽方動元氣初回此時欲速助長最是/大病惟動而行之以順則不疾不徐可以固前日之)
　(生機並可以養將來之全力乃所以善其出入五隂/雖朋來亦无咎也天行者隂陽消長天運之自然也)
　(故反復其道七日來復隂數極于六七則乾之反易/每以初爻為七日震與既濟亦然鄭亨仲曰七者陽)
　(數日者陽象故于陽長言七日八者隂數月者隂象/臨剛長以隂為戒故云八月陽以日計幸其來之速)
　(隂以月計見其消之遲也愚按天行也以上八句全/以氣運言利有攸往三句方説人事陽剛用事君子)
　(道長所以利有攸往天地以生物為心者也十月純/隂生物之心固未嘗息而无端倪可見到此一陽纔)
　(露端倪于此體㑹真若天地之心有象在目昭昭可/見者張子所云形色皆天也王輔嗣以静為天地之)
　(心程傳謂動之端乃天地之心邵子詩云一陽初動/處萬物未生時朱子云復卦下一畫便是動楊誠齋)
　(云動為天地之心金仁山云惟于極静之中而有動/之端是乃天地之心程沙隨謂此天地之徳藴于内)
　(者不必論動静愚竊玩其字見字乎字語氣正指人/心説夫子讀易有得恍然慨嘆要人在自心上體認)
　(出天地之心來就本文涵泳意味何等/深長若従天地求心何異認指為月)
象曰雷在地中復先王以至日閉關商旅不行后不省
方
　(愚按象不曰雷在地下曰在地中者在坤為美在其/中即未發之中也雷自八月收聲至來年二月復發)
　(聲在地中凡六閱月十一月正其極静之時然一陽/已動張子所謂轉闗于子月是也至日冬至也易以)
　(乾為體乾以復為用復初一爻次第成三百八十四/爻而卦氣周即冬至一日次第成三百六十日而嵗)
　(功成除乾坤坎離四卦二十四爻當主體而流行化/生亦止三百六十爻正當三百六十日故嵗功従至)
　(日起此時微陽初動自貴至賤皆當以安静為事者/也商旅指五隂不行則外者不入無逐利之心后指)
　(初陽不省方則内者不出无求人之事關/者人心之㡬希閉關即退藏于密之意)
初九不逺復无祇悔元吉象曰不逺之復以修身也
　(復之初即剝之上隨剝隨復故曰不逺一復則本體/依然何悔之有祗解作至諸卦言悔亡者悔已見而)
　(能亡也言无悔者宜有悔而无之也此云无祗悔不/至于悔而待亡待无也不但吉而且元吉元者始也)
　(最初一念萬善之元此爻即乾之初畫以下五隂比/此者吉逺此者厲應此者无悔違此者凶元吉中隠)
　(然含一仁字大傳特以顔子當此爻盖顔子之不貳/過當念覺即當念改己于此克禮即于此復人欲去)
　(而天理還欲仁仁至仁豈逺哉夫子于初爻只提出/修身二字與二爻仁字互相發明所謂修身以道修)
　(道以仁也初至五小象四/箇以字皆示人克復之方)
六二休復吉象曰休復之吉以下仁也
　(胡五峯曰仁者天地之心金仁山曰天地之心仁也/生生之初也語其象則復卦一爻是已愚按仁字夫)
　(子不言于初爻而于六二發之人心所以逺仁者以/其馳而不休也六二柔順中正従容休養心不外馳)
　(故吉下與初比以退為復故曰下仁初九仁體已具/二則従容俟其自化而已小象下字當玩收斂浮氣)
　(消磨勝心多在此按自乾文言而後至此仁字再見/看來此一字可貫全卦天地以生物為心一陽來復)
　(造化之仁也初九體仁之君子也二比初友其士之/仁者也三頻復日月至焉者也四與初應修道以仁)
　(也五居坤土之中有安敦象安土敦乎/仁也上之迷復失其本心違仁者也)
六三頻復厲无咎象曰頻復之厲義无咎也
　(愚按復乃惟精惟一功夫如何説頻字曰頻復則頻/失可知矣聖人只従他好一邊説盖三居震終其體)
　(易動為頻復之象學問中操存舎亡之機在此頻失/則頻悔其心危而不安然旋悔即旋復雖厲而義无)
　(咎此爻即乾之九三/故同此厲无咎也)
六四中行獨復象曰中行獨復以從道也
　(六四正而不中爻辭何以言中行吳幼清云行者路/也震為大塗卦之五隂二三近陽五上逺陽四居逺)
　(近之中猶路之半也愚又按爻言中行者凡五泰九/二得尚于中行夬六五中行无咎兩爻居上下卦之)
　(中也復四曰中行一爻居五隂之中也益三四曰中/行三四兩爻在一卦之中也皆隨時取中之義四在)
　(羣隂中獨下與初應故云獨復小象于初曰修身二/曰下仁四曰従道仁與道皆修身之事二近而比故)
　(曰下四逺而應故曰従又據反對卦看復六四即剝/六三在剝取其失上下在復取其獨復皆以應乎陽)
　(也/)
六五敦復无悔象曰敦復无悔中以自考也
　(臨之上六處四隂之末曰敦臨无咎復之六五亦處/四隂之後曰敦復无悔皆乗坤者也先儒謂臨為二)
　(陽之卦以初二為主爻而敦之者上六也復為一陽/之卦以初九為主爻而敦之者六五也皆取應之上)
　(一爻盖陽氣方萌于下而上有應爻則其氣易洩敦/者于應爻之上従而加厚焉不令非時早出雖若錮)
　(之實所以成之也本義訓考為成當是此意愚又謂/无悔以心言六五柔順得中自考者反心檢㸃之謂)
　(大傳所云復/以自知也)
上六迷復凶有災眚用行師終有大敗以其國君凶至
于十年不克征象曰迷復之凶反君道也
　(先儒多謂初一復不再迷上終迷而不復愚竊謂迷/字従坤卦彖來坤本先迷今居上暗極故蔽難開以)
　(其无改過之勇故曰迷復凶與比上後夫凶之義畧/同上亦非終迷而不復者也但與初之元吉相反故)
　(得凶象六十四卦中上爻言凶者凡十四未有天災/人禍備極凶象如本爻者甚言復之不可迷也坤為)
　(衆行師之象只就一事言其終至喪師以辱君此外/无事可為矣十年不克征又七日來復之反乾无十)
　(坤无一隂數極于六剝既變復則七為乾之初陽數/極于九復未變乾則十為坤之終至于十年而後復)
　(先迷之凶至于如此較初之不逺復相去懸絶矣反/君道本義无注愚又竊謂君當指初九復以一陽為)
　(卦主胡雲峯所云復上六衆隂之極表一陽之為君/是已若依程傳人君居上治下當従天下之善而迷)
　(于復反君之道也吳幼清云上六變為陽而統/衆于外則皆指上爻為君矣似當従雲峯之解)
　(陳伯容却亦明白以明鏡却塵之義解初上兩爻語/稍近禪        了當其言曰塵集而鏡昏不知是)
　(塵不曉拂拭到極明時雖一塵之落便自照見使随/手拭去是謂却塵至于本來清淨是大聖人事雖在)
　(顔子亦不敢擔當顔子不能无不善但能知能不行/耳知是照處不行是拂處隨照隨拂則常拂常照終)
　(亦无塵故曰不逺復吉照而不拂則日堆日積終于/不見故曰迷復凶无塵者聖人之鏡拂塵者賢人之)
　(鏡留塵者衆人之鏡不/知其為塵者下愚之鏡)
　(京房卦氣始于此卦十一月建子卦為復十二月建/丑卦為臨正月建寅卦為泰二月建卯卦為大壯三)
　(月建辰卦為夬四月建已卦為乾五月建午卦為姤/六月建未卦為遯七月建申卦為否八月建酉卦為)
　(觀九月建戌卦為剝/十月建亥卦為坤)
䷘(震下/乾上)
无妄元亨利貞其匪正有眚不利有攸往
　(周子云不善之動妄也妄復則无妄矣无妄則誠矣/故无妄次復愚按无妄史記作无望惟至誠无妄者)
　(乃无意外之期望故非望之福君子以為災上體乾/本天道元亨利貞四徳備焉震在下動以天不動以)
　(人者也卦辭分兩截説一反一正任天而動何往不/利所以元亨利貞其或動以人而不以天則匪正矣)
　(匪正則有眚所以不利有攸往有眚與无妄相反説/文眚目翳也焦弱侯曰人心本无妄其有妄如目有)
　(眚王汝中曰復動以地无妄動以天復曰有不善无/妄曰其匪正可見義理无窮愚又按无妄之義先儒)
　(皆以為誠程沙隨不然曹立之以无妄名齋沙隨告/之曰无妄有正與不正先儒以无妄對有妄者非也)
　(此論正與卦辭合/非程之臆説也)
彖曰无妄剛自外來而為主于内動而健剛中而應大
亨以正天之命也其匪正有眚不利有攸往无妄之往
何之矣天命不祐行矣哉
　(剛自外來本義以為自訟而變九自二而居于初愚/按卦變圖云凡四陽之卦皆自大壯來自壯而需而)
　(大畜與无妄反對大畜外卦艮上一畫來居无妄内/卦而變震故曰剛自外來若自訟來則初二兩爻同)
　(在内卦非自外來乃自内來矣則亦可云卦自遯變/九自三而來居初何獨訟耶一説内卦本坤乾之初)
　(陽來而為震以其非本卦剛柔之往來故曰自外亦/是一解初為震主震屬内卦故曰為主于内自外來)
　(而為主于内如心之既放而復還也人心出入无時/只是自家做不得主所以有妄為主是先立乎其大)
　(者為主于内則外物不得撓之矣有如雲翳空塵蒙/鏡雲開塵淨虚明自在无妄之本體如此動而健指)
　(内外二體剛中而應指二五兩爻動而健則行義勇/剛中而應則待物誠所謂大亨以正也此三句只是)
　(解无妄而貞意已在其中不曰天道而曰天命以見/无妄之理賦于生初即天命之性盡人所以合天也)
　(其匪正有眚其者或然之辭聖人深慮无妄之人别/有一種病痛往往果于自用以人言為不足惜天變)
　(為不足畏豈知乖于大中至正之道純是我見理障/如何行得通所以不利有攸往有妄之不可往易見)
　(无妄之不可往誰則知之故曰天命不祐曰何之矣/曰行矣哉甚言攸往之不利盖傷之也又按每卦六)
　(爻必有一爻為主獨于无妄發之曰為/主于内本義所云初為誠主可以類推)
象曰天下雷行物與(句/)无妄先王以茂對時育萬物
　(天下雷行時至而物動動以天也故曰无妄程朱皆/分二句以物與无妄四字相屬愚竊按先儒之説物)
　(與二字當連上為句與者應也従也張希獻謂天雷/而物應胡旦謂物物相與以應雷行劉念臺曰天實)
　(有此流行之命而物物付之是也盖雷行天下發生/萬物其所賦與各正性命物與之義如此先王于天)
　(下裒時之對因物而育所以體天行之无妄也茂對/與對越上帝之義同天之生物不違乎時聖人之育)
　(物亦不違乎時一氣/説下勿作兩截看)
初九无妄往吉象曰无妄之往得志也
　(本義初以剛在内誠為主也如是而往則吉可知愚/按初為卦主卦之所以為无妄者震也初九一爻可)
　(當无妄一卦所謂為主于内者在震初而動其動也/以天故以卦名歸之不益一詞直斷之曰往吉或云)
　(初與四无應往將何之不知最初一念即是至誠无/妄與匪正而往一種人正相反同一往也彖傳曰何)
　(之象傳曰得志要知此兩種人起初發念俱天/欺罔彼匪正而行故窒此恃誠以往故得志也)
六二不耕穫不菑畬則利有攸往象曰不耕穫未富也
　(先儒皆以此爻為无妄之富程傳謂不耕而穫不菑/而畬為不首造其事以首造為妄据此解則力田為)
　(妄念惰農為守正矣細繹爻詞語意竊所未安愚按/震于稼為反生耕穫之象六二柔順中正安分循理)
　(不作非望之妄想者也妄想者何利是也天下攘攘/皆為利往聖人借耕菑之象以示之曰人情未有耕)
　(而不祈穫菑而不祈畬者然農必春耕乃秋穫田必/先菑而後畬天下豈有不耕而穫不菑而畬之理哉)
　(如有不耕而穫不菑而畬者則是富可妄求何往非/利矣兩不字與則字緊相呼應如富而可求也雖執)
　(鞭之士吾亦為之語氣乃反言以决其必无非設言/而許其或有也象申之以未富謂不耕菑而致富天)
　(下古今所未有也即伐檀詩中不稼不穡胡取禾三/百㕓之義陽實隂虚故曰未富莊子云吾未嘗牧而)
　(䍧生于奥吾未嘗好田而鶉生于宎此子綦之索然/出涕而以為大怪者也夫非分之獲異端且以為不)
　(祥聖人顧懸設此象以啓人徼幸之心乎本義謂無/所為于前無所冀于後未嘗起私意以作為又似涉)
　(外學前念不生後念不/起无心順運之説矣)
六三无妄之災或繫之牛行人之得邑人之災象曰行
人得牛邑人災也
　(黄氏日抄云程傳言有得則有失朱云行人牽牛以/去居者反遭詰捕之擾臨川鄒氏云或者繫牛于此)
　(自以為固矣繫脱而不知牛之所之以出意外牛為/行人所得而乃責得于邑人豈邑人之罪哉此為无)
　(妄之災覺于經文尤切云云愚按以上三説似當従/程傳竊従其解而詳説之承上文而言无妄之富世)
　(所必无乃若无妄之災則或有之矣離為牝牛卦體/自初至四有離象本卦與大畜反對六三一爻即大)
　(畜六四故皆取象于牛或者假説之辭假牛以明无/妄之災非人所自致也邑人即六三牛本邑人之所)
　(有偶脱所繫而為行人之得凡人之情得之便以為/福失之便以為災豈知人得人失事之適然者耳小)
　(象就文作解曰行人得牛邑人災也可見人世之得/失靡常非可意料苟能置身得失之外无妄之災于)
　(我何有哉吳幼清云无妄之災因卦變取象无妄自/遯變遯下卦艮也坤為牛艮以一陽交坤上畫為坤)
　(之君坤牛艮之所有也此以遯之九三未變為无妄/之六三言也及既變為无妄也三下易初成震則震)
　(之一陽為坤之君而坤牛又為震所有矣震為大塗/行人也坤為邑邑人也朱子云云攷之爻象无此義)
九四可貞无咎象曰可貞无咎固有之也
　(愚按爻辭亦承上文來天下无妄之災非可意料君/子惟為其可貞者耳貞即无妄利貞之貞四得乾體)
　(之剛天徳本其固有居震之初利在守正可貞與匪/正相反无咎與有眚相反固有者天之命也可貞則)
　(无咎不可貞則有咎矣知固有之為可貞則于福必/不敢倖邀于災必不求苟免可知爻辭言可貞者凡)
　(二坤六三以柔居剛此以剛居柔/皆不得其正者故以可貞朂之)
九五无妄之疾勿藥有喜象曰无妄之藥不可試也
　(愚按疾字従彖辭眚字來此爻變為坎有疾象五居/中得正真无妄矣本无致眚之由此而有疾所謂无)
　(妄之疾也不問疾従何生寜論所服何藥中爻互巽/木又互艮為果蓏藥之象惟以不治治之非徒无眚)
　(抑且有喜若妄用藥是以身嘗試矣天下之以疾試/藥者豈少哉所以爻詞喜其勿藥象辭戒其不可試)
　(吕仲木曰君子存誠則邪自閑舎誠而遂邪邪斯為/敵試藥之謂也愚又謂人君之治天下如一身急則)
　(驅其外邪緩則固其元氣元氣既固客疾自消易于/疾言有喜者三皆在外卦本爻與損四兑四同疾之)
　(自外感入者也知其為无妄之/疾而勿試藥焉勿藥即是良方)
上九无妄行有眚无攸利象曰无妄之行窮之災也
　(此爻先儒所謂匪正有眚不利攸往者也愚按上爻/不好在一行字雖正而行有眚亦无攸利眚字従行)
　(字來以剛居上行將何之故曰窮之災與乾上九小/象同彼云有悔此云有眚皆位值其窮所致履初曰)
　(往上曰旋无妄初曰往上曰行履之元吉以其旋无/妄之有眚以其行又无妄與大畜反對此爻即大畜)
　(之初爻彼以止故不犯災此以行故有災也卦辭言/眚爻辭言有災兼言眚眚者過由己致災者禍自外)
　(來自外來者雖災不為眚六三之失牛也由己致者/因眚而成災上九之妄行也聖人之惡妄動如此)
　(又按易于内外爻例取剛柔相應无妄則不然初四/兩剛敵應初震體四互艮體一行一止初所以吉四)
　(所以无咎二與五三與上非不相應而三有災五疾/上有眚有應者反不如无應者之為愈豈其動皆妄)
　(乎天下固有動以无妄而匪正者矣申生之孝荀息/之忠亦自發乎至誠但身死無補于家國揆諸正道)
　(未免有/病爾)
䷙(乾下/艮上)
大畜利貞不家食吉利渉大川
　(本義以艮畜乾畜之大者也錢塞庵曰小畜大畜皆/畜乾也小畜以一隂畜乾主在五大畜以二隂畜乾)
　(主在上皆剛為主也巽隂之微也故小艮陽之極也/故大潘雪松謂陽能自畜來矣鮮謂艮上以陽畜陽)
　(語皆有病愚竊謂外无陽爻則柔順不能畜内無隂/爻則同類不相畜卦體以上為主以四五為用止健)
　(者四五而能使四五止健者上也如此説以艮畜乾/之義乃明先儒又謂有畜止藴畜二義愚按卦彖云)
　(不家食彖傳云養賢爻詞取象于馬牛豕又有畜養/之道故繼之以頥利貞者利于正道也中爻自二至)
　(四互兑口在外卦不家食之象自三至五互震震為/本乗木舟虚涉川之象畜極而通則當出而食禄以)
　(濟天下之險曰吉/曰利多就人事言)
彖曰大畜剛健篤實輝(石經/作輝)光日新其徳剛上而尚賢
能止健大正也不家食吉養賢也利涉大川應乎天也
　(剛健篤實輝光日新其徳本義云以卦徳釋卦名義/愚按剛健者乾之徳篤實者艮之徳无一毫私欲故)
　(剛健无半㸃虚浮故篤實兩體上下交映健者愈健/實者愈實自有光輝發越日新又新卦之所以名大)
　(畜也剛上以下方以止健歸功于艮本卦與无妄反/對无妄内卦之震今為外卦之艮而剛居上爻故曰)
　(剛上本義謂變自需來九自五而上似不必従賢指/四五兩爻尚之者上九也以其能止健故尚之能字)
　(大有作用在上以剛乗柔復能用柔以馭剛為國家/養人才為天地養萬物道理正大莫過于此故曰大)
　(正其畜之也將以用之故曰不家食吉利涉大川此/二句卦辭原説大畜之功用夫子以内卦乾體復推)
　(本于應天賢者上帝之所簡也養賢/所以應天而天下无不可濟之險矣)
象曰天在山中犬畜君子以多識前言往行以畜其徳
(識音/志)
　(程傳止言所畜之大朱子云止以象言不必實其事/程沙隨曰天之氣在山中如天地交泰只以氣言黄)
　(氏日抄曰有謂芥子納須彌者此異端誕語有謂草/木皆天者苦居四山之中而仰視天亦可言天在山)
　(中薛敬軒曰天氣也山形也以形畜氣所畜至大先/儒又有云自地以上皆天也愚竊謂天在山中本是)
　(假象君子觀此而知虚在實中徳在言行中把千古/前言往行无不收攝于吾心多識者健而能止畜徳)
　(之工夫也他卦大象與彖傳取義不同本卦却従日/新其徳説來日新者知新也前言往行者畜故也苟)
　(求其故何故非新吾徳之新即在前言往行中多/識蔵往也日新彰往也大象與彖傳正互相發明)
初九有厲利己(音/以)象曰有厲利己不犯災也
　(畜者止也内三爻受畜者也以自止為義外三爻能/畜者也以止人為義初以剛居剛又健體勢方進而)
　(未已進則為六四所止不得自遂故爻詞為之斟酌/曰往則有厲不若止之之為利也程朱解初二則以)
　(四五之畜之者為小人解四五則又以初二之為所/畜者為小人初无定論蘇氏易傳則六爻皆作君子)
　(解愚竊据爻辭似當従蘇氏初九欲進之心應于六/四遇厲而止使初知止而不至犯災由四畜之于早)
　(也需曰不犯難以坎水之險大畜/曰不犯災以艮山之阻皆在初爻)
九二輿説輹(説音義/與脱同)象曰輿説輹中无尤也
　(本義九二亦為六五所畜以其處中故能自止而不/進愚按小畜九三見畜于六四曰輿説輻此受畜于)
　(六五曰輿説輹輹與輻字義不同輻在車輪中輹則/車旁横木説輻者外為隂所繫畜久住之象説輹者)
　(中自止而不進暫住之象九三過剛而九二剛得中/也有此中徳故无冐進之尤朱漢上曰初剛正二剛)
　(中四五柔也柔能畜剛剛知不可遽犯而安之故曰/大畜時也按卦體互卦无坤而二三爻皆取輿象所)
　(未/解)
九三良馬逐利艱貞曰閑輿衛利有攸往象曰利有攸
往上合志也
　(舊注良馬指三上兩爻説愚竊謂良馬乾象非艮象/也初利己勸其止也二説輹喜其止也三居乾體之)
　(上陽剛之性銷鎔變化非亟心之馬矣故曰良漢書/五行志引此爻注云逐進也三逐上以進下二陽又)
　(逐三以進並驅連鑣不為上所止之象聖人許其可/進而猶戒以利艱貞者必如下文所云乃艱貞而利)
　(也輿所以駕馬考工記周人上輿車有六等之數皆/名衛閑者調習也曰者計度之詞陸氏釋文只作曰)
　(字言當調習輿衛果其車堅御良然後利有攸往與/困上六曰動悔有悔曰字義同木義謂當為日月之)
　(日似可商三主進而上主畜似乎其志不同不知上/之止健原欲以止而善其往也今三利有攸往故曰)
　(上合/志)
六四童牛之牿元吉象曰六四元吉有喜也
　(本義童未角之稱牿施横木于牛角以防其觸所謂/楅衡也愚按四艮體而居上卦下與初應所畜者初)
　(也初陽居下卦之下四以柔道止之其勢易制如加/童牛以牿使之習于牿而不知有觸我无駕馭之勞)
　(彼成馴服之性所以元吉中爻互兑四當兑口之悦/有善之義也卦體自初至四有離象與反對无妄同)
　(説詳前卦/六三下)
六五豶豕之牙吉象曰六五之吉有慶也
　(艮為狗與豕同類爾雅豕子豬􁁈豶豶為豕子與童/牛同例方言海岱之間繫豕杙謂之牙埤雅牙者杙)
　(以繫豕非齒牙之謂也與牿同例程傳六五居尊位/止畜天下之邪惡則以二為小人矣愚竊玩爻詞要)
　(得相畜實以相成之義莫把上下截然分别小象于/四言有喜于五曰有慶慶與喜相似但五居君位所)
　(畜尤大即一人有慶之意四五兩爻皆取制服為義/四隂得位五柔得中四與初應牿牛所以止初五與)
　(二應牙豕所以止二而止健之功總歸上九唯陽能/制隂故隂能畜陽論為力之難易則五不如四之易)
　(論成功之大小則五不如四之大一/喜一慶見艮之畜乾止之皆愛之也)
　(按説卦傳以坎為豕此則以艮/為豕兩聖人取象之不同如此)
上九何天之衢(句/)亨象曰何天之衢道大行也(何音義/與荷同)
(去/聲)
　(程傳以何字為誤加諸家遂生别説鄭孩如曰四五/之畜初二成就賢才之術也上則廣開賢路之道也)
　(愚桉爾雅四達謂之衢艮之徑路闢為天衢中爻互/震為大塗亦衢象何字與詩何天之休何天之龍同)
　(揚雄美新云荷天衢提地釐魯靈光殿賦云荷天衢/以元亨皆作去聲何荷兩字古通用亨字自為句本)
　(義讀何字作平聲言何其通達之甚也又將亨字並/入上句似亦非正解又三上兩爻當合看他卦取隂)
　(陽相應本卦初二四五相應者乃是止象惟三與上/兩剛相遇其徳同不獨良馬輿衛利有攸往抑且天)
　(衢蕩蕩任其馳驅在朝廷為養賢在士君子為受禄/畜之義莫大乎此所謂不家食吉利渉大川也盖賢)
　(人藴蓄既隆起而負荷大任正應天行道之時以其/蘊于身謂之徳以其用于世謂之道徳為大畜道為)
　(大行如伊尹出畎畝而就湯欲使君民為堯舜之/君民而自任天下之重所謂何天之衢道大行也)
　(周易舉正曰小象何天之衢下脱亨字愚/謂道大行正發明亨字之義非脱字也)
䷚(震下/艮上)
頥貞吉觀頥自求口實
　(説文頥頷也在口兩旁愚按卦名已見于噬嗑只多/九四一陽為間今間去則頥中无物矣卦體外實而)
　(中虚頥之象外實初上兩爻所同顧動者必得止者/而後動動體又不如止體之善故以上九一陽為卦)
　(主中虚則未受外物之間揀擇取舎正在此時必得/正乃吉京氏傳曰頥自觀來故卦辭曰觀頥愚按本)
　(卦大象似離離為目觀象觀頥者自人觀我也實者/能養人虚者待養於人自求口實隂求養于陽也上)
　(句屬初上二陽下句屬中四隂/非内卦自養外卦養人之説)
彖曰頥貞吉養正則吉也觀頥觀其所養也自求口實
觀其自養也天地養萬物聖人養賢以及萬民頥之時
大矣哉
　(養正則吉朱子主養徳養身程傳主自養養人今依/程解頥雖飲食之道不可以不正正則享天下之奉)
　(而不為泰不正則簞食豆羮不可受于人中含兩層/意養之正道貴止不貴動噬嗑頥中有物必動而後)
　(合今頥中虚而下猶動故動體之三爻朶頥顛頥拂/頥皆凶外三爻皆止體由頥固吉顛頥亦吉拂經亦)
　(吉六爻之義昭然可見觀頥者觀其象而知吉凶也/觀其所養食所當食之義觀其自養食不虚食之義)
　(適館授粲者所養之觀不素餐兮者自養之觀也夫/子復従養人一邊推廣言之天地養萬物有正道不)
　(正則物不得遂其生聖人養賢及萬民亦當以正道/不正則賢不受其禄而民不被其澤大頥之時者恐)
　(人以口腹之/故小之也)
　(黄魯直曰養虎者不以全物與之牧羊者去其敗羣/視後者而鞭之養鷹者飢之是謂觀其所養之性也)
　(庖丁不以肯綮嬰解牛之刀痀僂丈人不以萬物易/蜩之翼匹夫之志不可奪于三軍之帥是謂觀其自)
　(養觀其所養盡物之性也觀其自養/盡己之性也語雖雜莊却有理解)
象曰山下有雷頥君子以慎言語節飲食
　(山下有雷艮止于上震動于下頣之上止下動如之/人之言語飲食皆従頥出入者也動之義慎節者止)
　(之義禍従口出故言語不可不慎病従口入故飲食/不可不節楊誠齋曰慎言語非黙也當其可則諫死)
　(不羡括囊節飲食非矯也/當其可則采薇不羡林肉)
初九舎爾靈龜觀我朶頥凶象曰觀我朶頥亦不足貴
也
　(全卦中虚有離象離為龜故初爻取象于此先儒謂/四隂爻皆有求于人者也初陽實可以无求如靈龜)
　(能咽氣不食无待外養而自足此在我之良貴也一/慕于外則以賤害貴矣愚按朶字書作朵朶頥垂涎)
　(飲食之貌初與四應不好處在此爾者初也我者四/也四方待養于上爻辭若為四語初曰靈龜者本爾)
　(所自有今乃舎之而來觀我作朶頥之狀耶大似嘲/笑語正與自求口實相反由其震體以剛居剛欲動)
　(情勝不能自守故凶象曰亦不足貴見其本貴也亦/惜之之詞惜其為飲食之人而人賤之也凡喪已狥)
　(物非道義而干/利禄者皆是已)
　(張元岵曰嘗見一書中載朶頥事云朶頥腹大項短/食物无厭出雲南某處玩文朶頥與靈龜對明是貪)
　(穢之物存之以俟博雅攷正若謂朶頥/欲食貌則靈龜為不食狀矣又是一解)
六二顛頥拂經于丘頥征凶象曰六二征凶行失類也
　(先儒多謂二與五无應因與初比反自上而求下故/曰顛顛而下者也愚竊謂上養下下亦養上顛頥何)
　(病六二之顛頥不若六四顛頥之吉者二因求養于/初而不得復拂其常道越五而往求上故也丘指上)
　(艮為山丘土之髙者上爻之象與賁卦第五爻丘園/同例六二之丘頥无異于六五之従上但五之従上)
　(用其養以養人而二之求上則私其養以自養故曰/征凶二與三四五隂類也彼皆待養于上二獨求養)
　(不得故曰/行失類)
六三拂頥貞凶十年勿用无攸利象曰十年勿用道大
悖也
　(愚按六三不中不正又居震終不好處亦在有應恃/其有應于上妄動狥私以戕生之術為養生以滅性)
　(之事為養性大拂乎養之正道異端之學也夫三受/上之養本是正應而矯拂如此故雖貞亦凶十年勿)
　(用无攸利正見其凶處象申之曰道大悖悖者叛道/之謂道之所包者廣自言語飲食以至立身用世修)
　(之則吉悖之則凶小而嗜慾殺身大而學術殺天下/拂頥之凶至于如此多従悖道來又按爻之言貞凶)
　(者凡八屯師隨巽節中孚多在外卦惟頥三與恒初/在内卦外非无應而皆隂柔不中不正此則拂人之)
　(性彼則求人/之深者也)
六四顛頥吉虎視眈眈其欲逐逐无咎象曰顛頥之吉
上施光也
　(先儒謂四本與初正應宜求養于下者也因與上同/為艮體乃轉而求上則顛而上矣四之顛頥與二同)
　(而吉凶相反者二狥人而喪已四舎己而用人也愚/按説卦傳无虎象荀九家艮為虎物之自養于内者)
　(靈莫如龜求養于外者猛莫如虎虎无項不能左右/顧行常垂首初在下眈眈下視貌其性専一逐一物)
　(不更逐他物眈眈逐逐本求養于初之象初方舎己/狥人力不足以相養四乃反而求同體之陽與上同)
　(為止體果能遂其所欲所以吉而无咎又以見養得/其道雖猛可馴漢髙駕馭韓彭用此術耳象申之曰)
　(上施光與施禄及下義同見上爻之/為頥主故六五亦曰順以従上也)
六五拂經居貞吉不可涉大川象曰居貞之吉順以従
上也
　(先儒多謂二五相應經也二不應五而求養于初五/不應二而求養于上同此拂經之象而二凶五吉者)
　(二動體五止體也愚竊謂五以柔居中處養人之位/而諉其權于上九上之功即五之功故居貞則吉所)
　(謂反經行權而合于正也不可涉大川即居貞之意/而申戒之語氣一正一反言當如此不當如彼也五)
　(曰不可涉大川上曰利涉大川君不可喜功臣不當/避事明以養道師上爻矣胡雲峯曰五獨不言頥者)
　(由豫在九四故五不言豫由頥在上九故五不曰頥/也然彼貞疾而此貞吉彼以柔乘剛此以柔承剛也)
上九由頥厲吉利涉大川象曰由頥厲吉大有慶也
　(一陽在艮止之上四隂皆由之以得養故曰由頥然/任大責重必其難其慎方為養道之成故戒以鴈而)
　(許以吉利涉大川又従厲吉中得義言必如涉大川/乃所以為厲乃所以為吉大有慶者君民咸食其福)
　(也/)
　(朱康流曰下之事上上之惠下者正也故觀所養于/下體以无所奉為凶觀所養于上體以有所施為吉)
　(下不干上上不剝下者正也故觀自養于下體以有/求于上為凶觀自養于上體以无求于下為吉愚又)
　(按先儒有云辱莫辱于多欲樂莫樂于无求大抵求/従欲來施又従求來卦中欲求施三字有相因之義)
　(與其有求而多欲/不如无求而勿施)
䷛(巽下/兌上)
大過棟橈利有攸往亨(橈石經従/木不従手)
　(愚按四陽之卦凡十五獨此名大過者非謂陽多于/隂謂四陽居中也四陽皆過獨以三四言者自二五)
　(視之未見其過積至三四然後皆以一隂承二陽而/謂之過也卦體上兌下巽彖辭獨取義于木巽為髙)
　(棟之象棟者屋脊木所以承椽瓦者兌為毁折橈之/象橈者曲也初上乃棟之所寄而皆隂柔無力不能)
　(擔當重任故橈然則勝任者非剛不可矣但太剛又/虞其折必須善用其剛而後可利有攸往所以救其)
　(過也往則窮而變變而通故亨大壯亦四陽相連繫/傳取諸宫室彼以陽壯為棟宇此以陽過為棟橈)
彖曰大過大者過也棟橈本末弱也剛過而中巽而説
行利有攸往乃亨大過之時大矣哉
　(愚按凡任事者固須剛果之人然巽順和悦一流亦/可叅酌相濟今四陽接連上下二五又皆居中用事)
　(而擯二隂于外此大者之過也亦猶衆君子在朝而/悉逐小人于外此賢者之過也初隂為本上隂為末)
　(只就兩頭説本末二字従巽木得義木字下加一畫/為本上加一畫為末卦象上缺下短兩頭太弱中央)
　(太過棟之所以橈也陽雖太過然到底要陽剛做事/聖人于過極難處時看出一叚斡旋妙用來剛過而)
　(中則可與立巽而恱行則可與權所以利有攸往在/此易之為道貴乎陽能御隂不貴乎陽之陵隂而蔑)
　(之也仔細看來二五皆剛中一比初隂一比上隂二/有益于本而五无補于末盖初得四應而下不橈三)
　(與上應而不可有輔本末兼舉仍以本為重又見救/過于末不如救過于初也以一人言之體質本剛足)
　(以有為又須用之以中徳性本順足以入理又須行/之以和然後利往而亨乃者幸之之辭亦難之之辭)
　(也/)
　(當大過之時一失不可復救其所/係甚大末句與他卦贊語不同)
象曰澤滅木大過君子以獨立不懼遯世无悶
　(愚按澤滅木至上六一爻其象始著滅非生滅之義/乃滅沒之義獨立不懼巽木象遯世无悶兌恱象水)
　(在上能過乎木而不能使仆其根固也君子以之處/世有定見有定力自作主張不隨世俗流轉非大過)
　(人之才/者不能)
初六藉用白茅无咎象曰藉用白茅柔在下也
　(本義白茅物之潔者愚竊謂本爻无潔義只宜取柔/象巽為白故曰白茅上承四剛藉之象初之本弱矣)
　(茅之為物又弱之弱者天下无棄物顧用之何如耳/茅雖弱而有弱之用不可用為棟而可用為藉髙以)
　(下為基也以人事論之當大過之時柔居巽下以之/擔當世事則不足以之敬慎自守則有餘何咎之有)
　(小象于初之无咎有幸辭焉幸其柔在下也在上則/為滅頂之凶矣蘇氏易傳謂初之所藉為九二愚按)
　(初與四應詳見下/注非近比之謂也)
九二枯楊生稊老夫得其女妻无不利象曰老夫女妻
過以相與也
　(巽隂木在水而易生者楊之象性又早凋枯之象稊/鄭氏作荑愚按稊之義有數説夏小正正月栁梯注)
　(云芽也王注稊楊之秀也漢書五行志師古注亦云/楊秀之始生者本義稊根也今従根解水潤下木得)
　(潤則生初比二隂在下故曰稊下之根生也楊稊是/本爻正象老夫女妻又即上意而申發之象中之象)
　(也王注云老過則枯少過則穉以老分少則穉者長/以穉分老則枯者榮此言老夫女妻均受其益也張)
　(横渠曰扶衰于上使枯木生稊拯弱于下使微隂獲/助張元岵云玩小象過以相與老夫過消女妻過盈)
　(以有餘補不足以至壯扶至衰所謂枯楊生稊者以/此愚又按内卦巽為長女而稱女妻外卦兌為少女)
　(而稱老婦者初在卦為少上在卦為老也二在下曰/老夫五在上曰士夫者二老于初五少于上也又所)
　(比之爻隂居初陽居二因妻之女而老其夫/也陽在五隂在上因婦之老而士其夫也)
　(司馬君實曰大過剛已過矣止可濟之以柔故大過/之陽皆以居隂為吉不以得位為美玩二四兩爻可)
　(見/)
九三棟橈凶象曰棟橈之凶不可以有輔也
　(卦辭言棟指中四爻爻辭屬三四兩爻而棟橈之象/又獨歸三何也本義九三以剛居剛不勝其重故象)
　(橈而占凶此専就本爻説程傳亦然愚合小象觀之/竊謂三之所應者上也故象詞補爻詞所未盡云不)
　(可有輔盖陽所以輔隂三以剛居剛欲起而扶衰拯/溺其如上隂積弱不可以有輔何合九四爻象觀之)
　(此爻有為上所橈/之義隠然言外)
九四棟隆吉有他吝象曰棟隆之吉不橈乎下也
　(四以陽居隂當巽之終處恱之始彖傳所謂巽而恱/行正是此爻故為棟隆之吉有他二字本義歸咎于)
　(應爻謂初以柔濟之則過于柔故吝諸儒多依之子/夏傳則又云非應故稱他與比之他吉同例愚竊謂)
　(九四一爻居多懼之地事起不虞往往而有故以他/吝為儆若初之敬慎不敗而四與為正應下有白茅)
　(之藉棟隆之吉初與有力焉與上之不可有輔相反/故小象特従應爻發明之言九四所云棟隆者不橈)
　(乎下則可知九三所云棟橈者乃橈乎上也兩爻合/看其義益明蘇子贍云初六不橈乎下則九四棟隆)
　(上六不足有輔則九三棟橈棟之隆非初之福而四/享其吉及其橈也上亦不與而三受其凶亦合兩爻)
　(而/論)
九五枯楊生華老婦得其士夫无咎无譽象曰枯楊生
華何可久也老婦士夫亦可醜也
　(一隂在上華象華者上之枝生也愚按本爻以過極/之陽比過極之隂當云老夫得其老婦而云老婦得)
　(士夫者隂居上故先婦而後夫與九二正相反五以/剛居剛過而易恱隂反得而乗之也易言无咎无譽)
　(者惟此爻與坤六四彼居重隂之間无咎又須无譽/此居三陽之上而與隂比棟橈則三任其咎棟隆則)
　(四受其譽與五一無與就所處之位言也九二象辭/止釋老夫一句五則句句闡發者陽氣太過之餘衰)
　(候至矣枯楊已非可久之道况復生華是速之也老/婦士夫本欲資隂而身居兑體乃為女所恱失夫道)
　(矣可醜在士/不在婦也)
　(愚又按二五爻辭若古歌謠稊與妻叶華與夫叶古/華字作荂方無切以六義合之若以枯楊興起老夫)
　(老婦以稊華興起女妻士夫此三百篇之祖也采菽/第四章維柞之枝其葉蓬蓬枝以興殿邦之君子葉)
　(以興左右之率/従章法似之)
上六過渉滅頂凶无咎象曰過渉之凶不可咎也
　(以隂柔居卦終兌澤用事過渉滅頂即澤滅木之象/一隂在四陽之上與木末同故曰頂大夏將傾豈一)
　(木所能支明知過涉有滅頂之凶而時位到此有不/得不涉不得不滅者象雖凶而于義則无咎乃殺身)
　(成仁之事也聖人非不知徒死之无益但忠義激發/之懐雖過而不嫌于過象曰不可咎謂非馮河經瀆)
　(者比也不可歸咎于涉也聖人特繫此爻以為見利/忘義者戒世固有見危授命而于事无濟旁觀猶議)
　(其非者苛刻之論/聖人所不取也)
　(彖辭取象巽木六爻亦然艸與木為類故初象白茅/楊木性之柔者二五近本末而弱故曰枯楊三四兩)
　(爻居四陽之中任重者也故皆言棟惟/上爻取諸澤而滅頂與滅木之義略同)
　(馮奇之曰易卦上下兩停者従中反對頤中孚小過/皆然大過尤顯而易見三與四對二與五對初與上)
　(對玩辭可見愚謂此四卦无反而有對頤與大過對/者也中孚與小過對者也止可謂之對卦與餘卦爻)
　(爻倒換/者不同)
䷜(坎下/坎上)
習坎有孚維心亨行有尚(舉正卦首/當有坎字)
　(習者重也先儒謂乾坤六爻與一爻同畫不變也畫/變則爻變故卦至六子而後言重重卦之序坎在六)
　(子之先乾坤之中男也愚按八重卦多出單名獨坎/加一習字盖險之境最難處文王欲人之習而安之)
　(也故不曰重坎而曰習坎孚者信也今海中畫夜兩/潮不失其期謂之潮信即有孚之義一陽在二隂之)
　(中心象二五動而出險行象陷溺之害心為甚身次/之水能溺人身不能溺人心身處坎而心則亨乃可)
　(以行險維者捨心亨而外无他術也心何以亨有孚/而已行有尚忠信涉波濤之謂張子云坎維心亨故)
　(行有尚添一故字彖詞之㫖瞭然愚又按卦辭于坎/曰心亨繫傳于坎曰心病有孚則心亨加憂則心病)
　(此憂危之君子所以/異於陷溺之小人哉)
彖曰習坎重險也水流而不盈行險而不失其信維心
亨乃以剛中也行有尚往有功也天險不可升也地險
山川丘陵也王公設險以守其國險之時用大矣哉
　(愚按彖辭曰習坎傳曰重險重卦之義于此發之險/不重則人猶可趨避如需之不陷蹇之能止非真險)
　(矣兌止水也有時而盈坎流水也惟流故不盈惟不/盈故險可行水自澗谷達江海厯多少髙低曲折所)
　(謂行險雖所遇有難易而未嘗不果于行所謂不失/其信陽動隂中故以心亨歸剛中之徳以行為主往)
　(而有功則出險矣可見天下无險非可行之地无往/非出險之功以上處險之道釋彖已畢天險以下夫)
　(子别言用險之方人情説到險便頽然消沮聖人于/是發明險之時用以破人心之疑用字重看天險无)
　(形者也地險有形者也設險者因地形而措置城池/也險之時用上極于天下極于地中極于人豈不大)
　(矣/哉)
象曰水洊至習坎君子以常德行習教事
　(本義治己治人必皆重習然後習而安之愚按爾雅/洊再也内坎方至外坎洊至水之有恒如此君子體)
　(之以常徳行學不厭也習教事教不/倦也吾夫子所以有取于水也夫)
初六習坎入于坎窞凶象曰習坎入坎失道凶也
　(卦體習坎以冠初爻王輔嗣云最處坎底者也愚按/坎底有穴曰窞習坎合上下之卦言入于坎窞指下)
　(卦之下言初柔居最下不但不能出險且入于坎窞/之中一入不可復出陷溺之象故凶象曰失道謂身)
　(投陷宑自失出險之道未可諉咎/于險也道者何有孚心亨是已)
九二坎有險求小得象曰求小得未出中也
　(愚按坎已是險矣何以又言有險要見身在坎中禍/患之來有非意料所及者聖賢處此猝難措手急求)
　(出險如何可得雖以九二之剛中但可求小得而己/未能出險中也小得即需九五需于酒食之義錢啓)
　(新曰陷不在大失嘗在小如之何勿求諸葛武侯/苟全性命于亂世得九二善處險中之道者也)
六三來之坎坎險且枕入于坎窞勿用象曰來之坎坎
終无功也
　(自上而來曰來自此而往曰之三居下卦之上上卦/之下受四之坎以輸于二故曰來之坎坎乾三爻處)
　(二乾之間曰乾乾此處二坎之間曰坎坎先儒多以/三句相承説无非言其險之至愚竊謂六三才柔位)
　(剛力不足而志有餘當往来上下之交經營以求出/險可謂不遑寜處矣入于坎窞本初爻之象爻辭勸)
　(以險且枕言處險之時姑且伏枕以待毋若初之入/于坎窞而凶也勿用又申戒之辭謂无所用其躁急)
　(也大凡處險者以速求出險為有功但須通盤打算/徹始徹終方克有濟象要其終而曰无功益見目前)
　(欲速之/无益也)
六四樽酒(句/)簋貳(句/)用缶(句/)納約自牖終无咎象曰樽
酒簋貳剛柔際也
　(程朱於四五二爻皆作君臣相與出險解是已愚竊/据二先生之説而發明之四離下坎而入上坎尚非)
　(風恬浪静之時近與五比相與習處險之道而定出/險之謀者也爻辭于需困未濟凡有坎體者皆取酒)
　(象曰樽酒則无濡首之嫌曰簋貳則非殽核之旅曰/用缶則无華美之飾總以儉約相結納也自牖與暌)
　(之遇主于巷義同五為卦主爻四有委曲相求之意/餽之以薄禮行之以簡陋而終无咎者一剛一柔當)
　(同舟共濟時交際之義宜然也樽酒以下陸徳明分/兩字為一句程傳依之本義依晁以道分三字為一)
　(句愚按小象樽酒簋貳未嘗以貳字屬上讀似不/當捨經文程傳而従晁説也黄氏日抄所見略同)
九五坎不盈祇既平无咎象曰坎不盈中未大也
　(本義九五雖在坎中時將出險之象愚按卦體中滿/盈之象盈則不平機械變詐相㝷而起此行險所以)
　(失信也機深則禍愈深寜有出險之望五陽剛中正/妙處全在不盈中不自滿險阻皆成康莊何不平之)
　(有故以不盈既平取象二與五皆剛中而二有險五/則險既平矣故无咎象辭于二言未出中于五言中)
　(未大者一有險一不盈也中謂坎/未大謂不盈就文作解其義如此)
上六係用徽纆寘于叢棘三歲不得凶象曰上六失道
凶三歲也
　(先儒謂係者拘也三股曰徽兩股曰纆拘囚之索也/叢棘如今之圜土墻上列棘之象上六隂柔居險終)
　(陷之深者也故有此象愚又謂坎為隠伏自起糾纒/自生芒刺多是險象豈必江河之陷溺哉周禮收教)
　(罷民能改者上罪三年而舎三嵗不得凶何待言推/原所以致凶之故明是隂居險極時位使然聖人言)
　(人不言天故初/上皆曰失道)
　(愚按六爻无一吉字盖重卦内外无應初雖與二比/二方在險中豈能従井救人惟四五兩爻同在外卦)
　(近而相比取剛柔交際為義故皆无咎三之險/以乘剛初上在二五兩陽爻之外所以最凶)
　(愚又按同一水也井以上出為功坎以下流為險取/義各不同竊謂坎卦六爻従源溯流自上説下于義)
　(亦可盖水之發源多在山谷榛棘之處上乃坎之源/也荀九家以坎為法律故設係纆寘棘之象以為輕)
　(冐險者之戒五為承流第一坎水勢猶未大不盈則/无泛濫之虞既平則无風波之憂五以剛中處之時)
　(當利濟故无咎四近比于五有卬須我友之義五以/剛濟柔有乘流拯溺之才五不盈四所以无險可以)
　(酒食相約漢光既渡滹沱馮異進麥飯豆粥樽酒簋/缶之象似之三則江河之水矣上受四五之坎下輸)
　(二初百川灌注其勢滔滔前臨險而後枕險有入坎/之危无濟川之功爻辭于此方掲出險字二之有險)
　(亦自三來也二雖剛而不正幸其得中猶可以求小/得若出險大事尚非所能初則地居最下衆流之壑)
　(矣邱行可云坎之性下下則為陷尤甚胡雲峯云坎/水潤下愈下則陷故習坎入窞之凶歸焉上之失道)
　(係寘止于三嵗初之失道陷溺且終身/矣雜卦云坎下也竊用此象逆推之)
䷝(離下/離上)
離利貞亨畜牝牛吉
　(本義隂麗于陽其象為火體隂而用陽也愚按六十/四卦无一非乾坤之孕育亦无一非坎離之變化一)
　(隂一陽乾坤也隂陽互藏坎離也坎離得隂陽之中/與震巽艮兌不同故上經之終坎後繼之以離離為)
　(火其用明故利乎貞麗而貞則亨矣其性躁而炎上/愈上則愈焚故又以畜為吉畜者養之使消其剛躁)
　(之性而成順也牛物性之順者牝牛順而又順者也/離再索而得女中一畫自坤卦来故坤取牝馬離取)
　(牝牛卦體二五皆柔中必養其柔順之徳如牝牛而/後吉胡雲峯曰坎之明在内以剛健而行之于外離)
　(之明在外當柔順以養之于中愚又按牝馬牝牛同/為柔順之物坤馬以行為利離牛以畜為吉者坤純)
　(隂非行不足以配乾健離一隂居/二陽之中非畜不足以蔵坤順也)
彖曰離麗也日月麗乎天百穀草木麗乎土重明以麗
乎正乃化成天下柔麗乎中正故亨是以畜牝牛吉也
　(古説皆以麗為附楊龜山曰火无常形附物而有形/黄氏曰抄云麗字當兼文明之意不特言附著而已)
　(愚竊謂火麗于薪而不滯于薪離者兩之分麗者兩/之合本非一物而不能相離故曰離麗也離之為卦)
　(在二五兩爻五為天位天道下濟而光明有日月麗/天之象此以氣麗形者也二為地位地道含萬物而)
　(化光故有百穀草木麗土之象此以形麗形者也合/上下二體故曰重明明之必麗乎正猶日月之麗天)
　(草木之麗地教人以用明之道也化成天下向明出/治之象又従重明得來重明麗乎正兼指二五柔麗)
　(乎中正専指六二猶重坎之剛中専屬九五也故坎/以五為主爻離以二為主爻分言之六五麗乎中六)
　(二麗乎中正總言之則柔麗乎中正離之所以為明/者中柔也惟柔故能麗乎中正惟中正所以利貞而)
　(亨惟柔以中正而亨所以畜牝牛吉故字是以字相/承説張元岵曰人心屬火其眀亦猶火也麗乎色則)
　(為視麗乎聲則為聴所麗者正則明亦正所麗者不/正則明亦不正矣故重明以麗正為主郝仲輿曰火)
　(之麗于薪猶知之寓于物離薪為火者妖火也不可/以烹離物為知者邪慧也不可謂知故曰致知在格)
　(物/)
象曰明兩作離大人以繼明照于四方
　(程傳以明兩二字為句本義用水洊至句法以明兩/作三字為句黄氏日抄従之愚按卦有離體者上下)
　(十有六大象或為火或為日或為電本卦重明兼取/日與火明兩作以卦之上下言如云日新又新也繼)
　(明以爻之前後言如云以聖繼聖也大人以徳言則/聖人以位言則王者照于四方與書之光被四表詩)
　(之緝熙光明義同非物物而察之也先儒或謂日照/乎晝火照乎夜為繼明以内三爻屬日外三爻屬火)
　(日光被于下故下卦取之至三而有日昃之嗟/火氣炎于上故上卦取之至四而有焚如之象)
初九履錯然敬之无咎象曰履錯之敬以辟咎也(辟音/義與)
(避/同)
　(本義以剛居下而處明體志欲上進履錯之象愚按/初爻在下如日之初出諺云日出事生履錯然之象)
　(以剛居剛乃聰察之人鋭意前行者如所謂火性也/錯字有紛錯舛錯二義當事物紛錯于前或不免舛)
　(錯之咎理固相因若敬則无是矣敬之云者即其明/鋭處下詳審之砭象申之曰以辟咎可知擇地而蹈)
　(敬之在初乃用/明之要道也)
六二黄離元吉象曰黄離元吉得中道也
　(本義黄中色柔麗乎中而得正故其象占如此愚又/謂土之真精天五冲氣位乎中央其色黄非火色也)
　(以坤之中爻入乾之中爻則為離故坤五曰黄裳元/吉離二曰黄離元吉凡天地間有黄色者皆吉祥之)
　(氣也爻詞止表一黄字而位之中正徳之柔順俱包/涵于中聖人之文簡括如此象曰得中道正在其中)
　(矣二與五皆得中獨于二言/中道者離以二為主爻也)
九三日昃之離不鼓缶而歌則大耋之嗟凶象曰日昃
之離何可久也
　(本義云重離之間前明將盡不安常以自樂則不能/自處而凶二句作一串説吳幼清易纂言云三者下)
　(卦之中當人之位故為日昃之時詩述陳國之風史/稱秦人之俗皆鼔缶而歌盖以樂生也人之老也不)
　(能以死為樂則必以死為憂矣愚又竊謂初為日出/二為日中三以隂居陽而不中日昃之象于人則為)
　(老境聖賢當此忘食忘憂不知老之將至固不以垂/盡為憂亦不以達生為樂也世間乃有兩種人其一)
　(委蜕形骸謂造化勞我以生逸我以老是作達一流/鼔缶而歌者也其一老大傷悲或戚戚于貧賤或皇)
　(皇于富貴是不逹一流大耋之嗟者也羣情役役大/約不出兩端不字則字兩相呼應言不之乎此則之)
　(乎彼也豈知日昃之時大有事在趨之則吉而悖之/則凶乎細玩爻辭嗟者與歌者正相反一不當樂而)
　(樂一不當哀而哀分兩叚説其義較明象曰何可久/乃援天以曉人見日昃之離乃天運之自然人何以)
　(憂樂/為哉)
九四突如其來如焚如死如棄如象曰突如其來如无
所容也(棄石經/作弃)
　(本義後明將繼之時而九四以剛迫之故象如此愚/按明者離之徳火者離之象四以剛居柔不中不正)
　(與柔麗乎中正相反在下卦之上氣燄驪張離火外/明明來自外突如之象非咎其來咎其來之突也焚)
　(如死如棄如即左傳不戢自焚莊子以明自煎之義/是以君子貴居晦而用明也胡庭芳曰坎性下三在)
　(下卦之上故曰來來而下也離性上四在上卦之下/亦曰來來而上也水本下又來而之下入于坎窞而)
　(後已火在上又來而之上焚如死如棄如而後已爻/辭之不善未有如是其極者不能畜柔而失用明之)
　(道其禍乃至此愚按象曰无所容謂其剛而又躁不/但不能容人直无地自容矣觀四之无所容則初敬)
　(慎以辟咎/之義益見)
六五出涕沱若戚嗟若吉象曰六五之吉離王公也(離/鄭)
(本作/麗)
　(程傳謂五以柔附于剛强之間危懼之勢也錢田間/曰二五皆以柔麗剛二之辭安五之辭危二得位五)
　(失位也失位則危知危則吉愚竊謂五才柔位剛雖/不正而麗乎中繼體向明有憂盛危明之意如傷泣)
　(罪形于涕洟為出涕戚嗟之象九三之嗟所憂止一/身六五之嗟所憂係天下所謂危者安其位者也故)
　(吉蔡氏以王公屬本爻愚竊謂公當指上九五近比/于上王與公相為附麗終收正邦之功是亦善繼善)
　(述者/矣)
上九王用出征有嘉折首獲匪其醜无咎象曰王用出
征以正邦也
　(本義剛明及逺威震而刑不濫无咎之道也愚按離/為甲胄戈兵火炎上故于上爻言出征王用出征者)
　(五用上以出征也有嘉者有功可嘉美也折首者擒/首惡也匪醜者非我族類也此爻正合周公東征之)
　(象四則管蔡也五為成王變起骨月遭家不造而出/涕戚嗟小毖之詩所由作也折首者其武庚乎管蔡)
　(本我之兄弟非武庚之醜類公奉王命出征既誅其/首惡所獲又匪其類不但无咎且成正邦之功就辭)
　(作解彷/彿似之)
　(黄氏日抄云古注除其非類此語盡之程傳云所執/者非其醜類則无殘暴是欲增説義理也然欲言无)
　(暴當曰非執其類可也今曰所執者非其/醜類反若禍及无辜豈得云无殘暴耶)
　(馮文所曰前離則鼔缶後離則出征者作者過于動/故止之繼者安于逸故振之也臣之炎盛不能以剛)
　(為柔也君之憂嗟則能以柔為剛者也故臣死棄而/君獲吉初居下之下四居上之下志皆躁動而初慎)
　(于進四急于進吉凶之所以分聖人于/剛柔進退之際其審如此此明之極也)
　(正易心法以上經乾坤頥大過坎離六卦下經中孚/小過二卦為對體與諸卦反體者不同乃造化之機)
　(緘其體不變故云卦有反對最/為闗鍵反體既深對體尤妙)
　(李子思曰坎蔵天之陽中受明為月離麗地之隂中/含明為日月司夜日司晝坎為水而司寒離為火而)
　(司暑天地造化之妙孰有出于此哉又曰水在人為/精火在人為神一陽居中即精蔵于中而水積于淵)
　(之象一隂在中即神寓/于心而火明于薪之象)
　(薛敬軒曰水火二字乃坎/☵離☲二卦順置之可見)
　(經繹曰人受天地之中以生坎離象之為誠為明上/經終焉愚按坎中實誠也離中虚明也誠明皆出于)
　(中爻先儒以為卦之/用愚竊以為卦之體)
　(鄭潛谷曰大過陽中隂外象坎頥外實中虚象離于/以啟坎離之先收上經之終頥震艮合男大過巽兑)
　(合女又以成咸恒之交開下經之始八卦中乾坤坎/離无反對六十四卦中頥大過中孚小過亦然故次)
　(上下經之後而皆以坎離終/此乾坤六子相終始之義)
　
　
　
　
　周易玩辭集解卷四
欽定四庫全書
　周易玩辭集解卷五
　　　　　　　　　　翰林院編修查慎行撰
　下經
　　(程傳曰天地萬物之本夫婦人倫之始所以上經/首乾坤下經首咸繼以恒也胡雲峯曰上經首乾)
　　(坤天地定位也下經首咸山澤通氣也位欲其分/故乾坤分為二卦氣欲其合故山澤合為一卦愚)
　　(按六子正配前後序卦相連艮兌為少震巽為長/隂陽或偏在上或偏在下惟坎離得乾坤之中氣)
　　(所以先坎離而繼之以咸恒仍終之以既/濟未濟一部易經始終只是八卦而已)
䷞(艮下/兌上)
咸亨利貞取女吉(取去/聲)
　(先儒謂夫婦一小天地故咸為取女之卦說文咸皆/也彖傳以感釋咸義惟皆感乃為咸也卦體艮下兌)
　(上六爻皆得應感之正故曰亨利貞用以取女自无/不吉禮云男下女女從男夫婦之義由此始也三月)
　(廟見然後執婦功方取之時尚未成婦故不稱婦/而稱女至恒卦長男長女爻辭直言婦人夫子矣)
彖曰咸感也柔上而剛下二氣感應以相與止而說男
下女是以亨利貞取女吉也天地感而萬物化生聖人
感人心而天下和平觀其所感而天地萬物之情可見
矣(說音義/與悅同)
　(咸彼此相感之義有感而无應不可謂咸相感必以/心故咸加心而為感感中便含應字意剛柔以質言)
　(感應以氣言舊注剛柔平對愚竊謂宜以剛感柔應/為義上卦本乾六自三往居上而為兌故曰柔上下)
　(卦本坤九自上來居下而為艮故曰剛下二氣者山/也澤也全卦内外无不應故總而言之曰二氣感應)
　(坤以三與上乾以上與三故曰相與止而說卦徳也/男下女卦體也艮止則男之感也専兌說則女之應)
　(也順所以亨所以利貞所以取女吉天地之感物以/氣乾道成男坤道成女萬物之化生天地交感之應)
　(也聖人之感人以心和者无乖戾平者无偏頗天下/之和平即聖人感人之應也寂然不動者性感而遂)
　(通者情凡感之為道不能感非其類觀其所感者/由感通之情引而伸之可以盡天地萬物之情也)
　(愚按家人彖傳曰男女正天地之大義也故聖人于/卦爻往往取象馬上經乾坤之後繼以屯蒙屯有婚)
　(媾之文而以女子貞為美蒙有納婦之吉而以見金/夫為凶于小畜則咎其反目于泰則許其歸妹于大)
　(過則厪老婦士夫之醜于咸恒則少男少女必感應/以正長男長女必從一而終又以家人正内外以睽)
　(合異同以漸定女歸之期以姤致女壯之戒无非立/其制而嚴其防蓋剛柔濟則隂陽和天道人道悉備)
　(于易道/中矣)
象曰山上有澤咸君子以虛受人
　(程明道曰天地間只冇一箇感應而已愚按彖傳言/感言應大象則言受自我感人則人應我受人之感)
　(則我應人爻取自我感人象取我受人感為義人知/咸之為感不知其妙在能受山以虛故能受澤心以)
　(虛故能受人虛者人所得于天之本體中无私主无/主故虛苟以私意實之則先入者為主感應之機窒)
　(矣聶雙江云夫子于咸卦提出虛寂二字以立感應/之本而以至神賛之蓋本卦之止而悅以發其藴二)
　(氏得之而絶念吾儒得之以通感愚按君子之虛只/是全得此心本體任事物之來而我未嘗有將迎之)
　(念是之謂以虛受非致虛守寂之謂也陸象山有云/與有意見人說話最難入以其不虛也可移作注脚)
　(吾學與二氏毫釐/千里之辨在此)
初六咸其拇(子夏傳/作􁀕)象曰咸其拇志在外也
　(本義拇足大指咸以人身取象感于最下咸拇之象/欲進而未能故不言吉凶愚竊謂初在下足不動拇)
　(豈能行因與四應四當心位故象申之曰志在外外/者外卦也志在外卦心雖感而跡未應緣是止體但)
　(以拇之道為感而已莊子所謂神行官止者歟一說/初在止體之下宜静不宜動今一念初起即逐乎外)
　(跟脚不定如拇欲動之象不言凶咎者/聖人不欲以一念之始概其生平也)
　(胡庭芳曰文王于兩體重在三上二爻以男女之正/取昏姻之象周公于六爻又自人身取象以四當心)
　(位為感之主絶无彖辭之意卦爻不同如此愚按/夫子于彖傳大象極言感應之理與爻辭又不同)
六二咸其腓凶居吉象曰雖凶居吉順不害也
　(說文腓脛腨本義足肚也欲行則先自動二當其處/躁妄而不能固守者也愚按六二柔順中正爻何以)
　(言凶既凶矣何復云居吉小象加一雖字其義瞭然/謂動雖凶而居則吉居則雖凶而不害以其順也凶)
　(與害相尋居與順相因能止其所則身安而腓不動/可以易凶為吉矣柔順乃六二之本體故以此利導)
　(之胡雲峯曰咸與艮皆取身為象咸六二即艮六二/艮其腓不言吉凶咸其腓則曰凶者躁動故也居吉)
　(即艮其腓之謂在咸下/體則凶如艮本體則吉)
九三咸其股執其隨往吝象曰咸其股亦不處也志在
隨人所執下也
　(本義股隨足而動不能自専者也執者主當持守之/意下二爻皆欲動三不能自守而隨之故取其象愚)
　(竊謂九三以剛居剛本非詭隨之性因下與二比見/二之咸其腓以為道在隨人從風而靡與世俯仰執)
　(其隨而不變殊不知往則致吝也内卦艮體艮卦以/三為主爻故于二言腓即言隨二隨三而止也咸卦)
　(于二言腓于三言隨三隨二而動也小象亦不處正/承二而言處字即二爻居字之義二在三之下而取)
　(法乎下志主于隨二而不為先自謂處矣而不知亦/不處也處與隨相反股雖止而志則隨豈能自守乎)
　(内三爻艮體皆不宜動而三之志在隨人流于/汚下曰亦不處曰所執下惜之也亦鄙之也)
九四貞吉悔亡憧憧往來朋從爾思象曰貞吉悔亡未
感害也憧憧往來未光大也
　(胡雲峯曰爻言貞吉悔亡者凡四卦皆先占後象巽/九五咸大壯未濟皆九四九居四本非貞而有悔故)
　(戒以必正則吉而悔可亡也愚竊謂貞悔皆從感上/說貞則吉而悔亡感不以正則有悔可知咸以四為)
　(主爻凡五爻之所感者皆四為之四者心位也在上/下之間有往來之象此心忽而在拇忽而在腓與股)
　(忽而在脢與輔頰舌憧憧往來形容一片忙廹之狀/人之一身自拇至舌皆聽命于心故曰朋從爾思不)
　(言心言思者病其心失官而以思為主也四才剛位/柔又入悅體故其象如此象曰未感害非謂无感則)
　(无害謂不貞而感則有害貞則无害其為感也未光/大者言其憧憧往來但從感人上做工夫逐物之學)
　(也心體豈能/光明正大)
九五咸其脢无悔象曰咸其脢志末也
　(脢亦作脄据經傳考之凡有兩解内則擣珍取牛羊/麋鹿麕之肉必脄鄭康成注脄與脢同脊側月子夏)
　(易傳在脊曰脢馬融云脢背也許氏說文亦同潘子/醇曰咸其脢謂不見也程傳脢與心相背背其私心)
　(本義脢背月在心上而相背不能感物以上俱作背/解王輔嗣古注云脢在心之上口之下陸徳明釋文)
　(脢今謂之三思臺動而廹飲食以咽有他思則噎與/頰舌最為近比脢不能言假口頰以宣之則脢似在)
　(咽㗋間非背也王伯厚曰艮言止可取諸背咸言感/所取皆動物由拇而腓而股而心而㗋之脢口之輔)
　(頰舌自下而上皆運用之物五獨取背似非倫類凡/人將行未行則拇自振摇將言未言則㗋中宛轉拇)
　(者動腓股之漸脢者鼔頰舌之先又一解也黄氏日/抄以為當以諸家與古注相參而義備今依後說按)
　(五與上比已發于心而未形于言慎其所感則不至/于滕口說五之所以无悔也本義云志末謂不能感)
　(物愚竊謂五亦非无感者大過本末弱末字指/上六正與此同謂五與上志相感其義較明)
上六咸其輔頰舌象曰咸其輔頰舌滕口說也
　(本義輔頰舌皆所以言者而在身之上上六感人以/言而无其實故象如此愚按輔在口中其骨彊或謂)
　(之牙車頰腮也舌動則輔應而頰隨之三者相須為/用上居說終兌之口也爻辭不云口而云輔頰舌其)
　(惡佞也深故取類也徧多言之人招尤取憎不問可/知故不言吉凶夫以言感人其感已淺然如蘇張輩)
　(全无實心専以口舌為事指陳利害亦能傾動/一時所謂滕口說者也說文滕張口逞辭貎)
　(張元岵曰人之相感无過言行二端下卦拇腓股行/之象也以靜為善上卦脢輔頰舌言之象也以寡為)
　(吉四居中心以虛而靈故不言心心虛則拇腓等節/節皆靈心不虛則拇腓等節節皆妄若徒在形骸上)
　(周旋自頂至踵无一而可周公取象立言之㫖也愚/竊按爻之吉凶皆係于止與不止其就人身取象各)
　(因其位之當不當不必論應不應蓋拇/與心腓與脢股與輔皆不相應者也)
　(咸恒二卦剛柔上下二體極分明咸少男在少女之/下男光乎女而昏姻之道成恒長男在長女之上夫)
　(尊婦卑而居室之倫正据反對卦看則恒下卦之巽/上而為咸之兌恒上卦之震下而為咸之艮此咸之)
　(柔上剛下也咸下卦之艮上而為恒之震咸上卦之/兌下而為恒之巽此恒之剛上柔下也京氏傳謂咸)
　(自否來以否上之剛下居于三三之柔往居于上為/柔上剛下恒自泰來以泰下之剛往居于四四上之)
　(柔來居于初為剛上柔下本義則謂咸自旅來柔上/居上剛下居五恒自豐來剛上居四柔下居初說各)
　(不同今按兩卦彖傳但言上下並无往來/字様似不必作卦變說只据反對看可也)
䷟(巽下/震上)
恒亨无咎利貞利有攸往
　(程傳恒常久也恒而不亨非可恒之道所謂可恒之/道又非守一隅而不知變也徐進齋曰恒有二義有)
　(不變之恒有不已之恒利貞不變之恒也利有攸往/不已之恒也愚按卦彖先言亨而後言无咎者六爻)
　(雖内外相應而初二四五皆不得位三過剛上過柔/皆失中道故必亨然後无咎又必利貞然後利往所)
　(謂變而不失其常也天地間可常之道妙處全在乎/變一動一散至變者莫如雷風而卦名取此蓋物未)
　(有窮而不變者待其窮而後變則有變之迹非所為/恒矣利有攸往者及其未窮而變則終始相受循環)
　(无端彖傳所謂/終則有始也)
　(象數論曰迅雷疾風天道有時而變聖人謂此雷風/相與之常耳知雷風之為恒則知往來古今不離俄)
　(頃而恒之/道得矣)
彖曰恒久也剛上而柔下雷風相與巽而動剛柔皆應
恒恒亨无咎利貞久于其道也天地之道恒久而不已
也利有攸往終則有始也日月得天而能久照四時變
化而能久成聖人久于其道而天下化成觀其所恒而
天地萬物之情可見矣
　(本卦與咸反對剛上柔下解見前卦愚按大傳云雷/風相薄此云雷風相與薄者兩相激射之義與者互)
　(相助成之義巽而動承雷風相與來剛柔皆應承剛/上柔下來剛上柔下其分正雷風相與其氣通巽而)
　(動其事順剛柔皆應其情交此卦之所以為恒也亨/者以此无咎者以此利貞者亦以此久于其道即上)
　(四者之道聖人恐人不知道之所在故曰天地之道/恒久不已明道配天地所以能久也不曰始終而曰)
　(終則有始者以卦體觀之巽下震上隂陽之始也隂/自巽生至坤而終矣一陽生于下而為震陽自震生)
　(至乾而終矣一隂生于下而為巽以咸恒反對觀之/陽終于艮而震始之隂終于兌而巽始之所謂天地)
　(之道恒久不已者如此本義以終屬久于其道以始/屬利有攸往似不若以久道統終始免得分配也以)
　(下六句又承終則有始說到所以成其為恒處日月/以一日言四時以一嵗言天行一日一周而日月因)
　(之以久照故曰得天天氣一嵗四變而四時因之以/成嵗故曰久成聖人之久道與日月同其久照四時)
　(同其久成故曰化成咸云化生屬天地此云化成屬/聖人天地生之而聖人成之也天地萬物不外此恒)
　(久之道道不可見而雷風之相與飛潛動/植之相應即是其情豈不昭昭在目乎)
　(愚又按彖傳言終始者凡四卦除純乾外蠱少男少/女恒長男長女歸妹長男少女皆有夫婦之義焉所)
　(謂人之/終始也)
象曰雷風恒君子以立不易方
　(邱行可曰巽入也而在内震出也而在外二物各居/其位則謂之恒立不易方方乃理之不可易者吳臨)
　(川曰雷之起每嵗各有方風之起八節各有方周而/復始常然不易愚謂方字與艮大象思不出位位字)
　(義同惟道所在初无定位隨時隨地皆有不易之方/王陽明曰君子體雷風恒之象雖酬酢萬變妙用无)
　(方而其所立必有卓然/不可易之體得其解矣)
初六浚恒貞凶无攸利象曰浚恒之凶始求深也
　(愚按初為長女之主四為長男之主夫婦也初以隂/居陽巽性務入浚恒之象浚者深也取浚井之義與)
　(四木正應故曰貞貞則何以凶而无攸利蓋初之病/正坐以貞自負天下固有理本正而行不通者无攸)
　(利與利有攸往相反乃其凶處象申之曰始求深凡/浚井者必由淺而入深求之于初失在太驟俗所云)
　(一杴思掘井正是此義先儒謂凡未信而諫若賈誼/京房劉蕡皆交淺言深者也愚又謂人情物理由淺)
　(而深則其深為可久不獨夫婦君臣也朋友亦然陳/餘謂張耳曰不意君之望臣深兩人凶終正以此求)
　(者責望之私始求更有欲速之/病拖之倫類无一而可者也)
九二悔亡象曰九二悔亡能久中也
　(程沙隨曰大壯九二解初六及本爻皆不著所以然/蓋以爻明之也舊注謂久于中故悔亡愚竊謂既久)
　(中矣焉得有悔周公因二以陽居隂失位故宜有悔/未嘗明言悔亡之由夫子推原其義曰能久中以見)
　(六爻惟九二獨具此恒徳非剛中者不能能字有工/夫有力量諸爻皆不能中不能久可知久而不中者)
　(初四上也不久不中者九/三也執中无權者六五也)
九三不恒其徳或承之羞貞吝象曰不恒其徳无所容
也
　(本義過剛不中志在從上不能久于所故有此象愚/竊謂三以剛居剛非无徳而不貞者但當巽之終而)
　(近乎震巽為躁卦以剛躁處上下之交雷動風從豈/能久于其所故為不恒其徳之象不言凶言羞者以)
　(凶懼之不若以羞動之或者不知其所自來分明是/自家惶愧之狀周氏光徳曰无徳而不恒不足責也)
　(惟不恒其徳則人將以其晚節誅其生平故雖貞亦/凶程敬承曰羞者内愧己外愧人无所逃于天地之)
　(間故曰无所容黄正憲曰无所容者公是公非在人/十目十手在獨二語尤明快一說三與上應上體震)
　(動不恒其徳者也三以當位之剛自下應之意在争/救上既振恒安能容受故羞辱及其所承此陳之洩)
　(冶唐高宗時之禇遂良也若九三自不恒其徳何以/云貞而吝乎又是一解愚又按論語引此爻辭古注)
　(云无恒之人易所不占是從卜筮作解竊謂夫子此/言是就巫醫一流而說非謂易之爻辭多因筮占立)
　(象/也)
九四田无禽象曰久非其位安得禽也
　(來矣鮮曰震為火塗田象下卦巽為雞禽象四已離/巽位无禽之象師六五所應者九二之剛實故有禽)
　(本爻所應乃隂虚之初六亦无禽之象愚按三好事/而无成四以剛居柔是必欲終所事者于田志在得)
　(禽亦恒情也但已入震體震位本在初今居四則處/非其位非所據而據焉妄意久當有獲豈知守株待)
　(兎安得禽乎夫子惜其以有用之/心用之无用之地故作喚醒之辭)
六五恒其徳貞婦人吉夫子凶象曰婦人貞吉從一而
終也夫子制義從婦凶也
　(程敬承曰陽主通變夫道也隂主安貞婦道也本義/謂以柔中應剛中常久不易乃婦人之道非夫子所)
　(宜今以爻辭合小象看二與五正應二悔亡而五恒/徳皆久于中而貞者但二以下應上猶婦人從夫乃)
　(是正道五居君位猶夫為家督有制義之權者也義/之與比惟變所適若亦守從一而終之義是夫從婦)
　(道矣故此凶而彼吉李之翰曰恒以當為體以變為/用偏于變通是不恒其徳偏于執守則為婦人之恒)
　(愚又按卦體長男長女當以初四兩爻為夫婦而于/五言之漸之夫婦則不言于二五而于三四兩爻言)
　(之各就卦之内外以明卦之大/義而不盡拘爻位皆變例也)
上六振恒凶象曰振恒在上大无功也
　(本義振者動之速也震終則過動居上非其所安愚/竊謂居上之道安靜所以養恒久之福今在震體之)
　(上以隂居隂宜靜而動振作不已終身馳騖則以振/動為恒凶可知矣夫雷之鼓動萬物暫而不測也振)
　(其可恒用乎上之意在好事喜功聖人探其意而折/之不但曰无功而且曰大无功上不利于國下不利)
　(于民王介甫/之新法是也)
　(陸庸成曰貞者咸恒二卦之權輿也貞于感以无心/而為咸貞于恒以立心而為恒然咸之所貴者虚也)
　(諸爻各執一以為感則不虛矣恒之所貴者方也諸/爻皆隨地以為恒則非方矣故二卦之象皆有完義)
　(而二卦之爻/皆无全徳)
䷠(艮下/乾上)
遯亨小利貞
　(卦以四陽在上得名離卦傳云遯則退也非以避為/退乃善藏其用不露圭角之義程子謂寗武子能沉)
　(晦以免難是已二隂在下正道未至全滅君子以為/尚有亨道焉小利貞亦遯中之事程傳云隂之始長)
　(君子知微故當深戒而聖人之意未遽已故有小利/貞之敎未嘗分君子小人也本義則云君子能遯則)
　(身退而道亨小人則利于守正愚竊謂小利貞即本/卦九三象辭不可大事之意遯與大壯反對大壯彖)
　(曰利貞此加一小字以見君子當此時大權既不在/我務在勤小物矜細行舉動皆合于正使小人无所)
　(伺吾隙而已胡仲虎曰卦以四陽得名名卦必以陽/為主胡雲峯亦云聖人于隂卦主陽為君子謀也小)
　(字似不當作小人解小人方/用事時豈能遯又豈肯遯哉)
　(京氏辟卦遯/為六月之卦)
彖曰遯亨遯而亨也剛當位而應與時行也小利貞浸
而長也遯之時義大矣哉
　(遯而亨者身雖遯而道則亨也剛指九五中正故曰/當位應謂六二剛當位而應與時行也先儒多謂當)
　(其方應而即行是遯之機㑹愚竊謂聖人之于天下/雖知道之將廢豈忍坐視其亂而不救靜看機㑹與)
　(時偕行與遯跡長往一流固當有别二隂雖有向長/之勢未便驟長必且以漸如水之浸物未便濕透猶)
　(冀維持挽回所謂小利貞者扶持使未遂成否之世/界也君子之出處所關在世運人心豈其潔身獨善)
　(决去惟恐不速哉時義之大非賛詞乃嘆詞也時從/外遇義自中裁蘇紫溪曰遯豈聖人好為隱逸惟時)
　(而已知時者安故嘉則貞肥則利好遯則吉固志則/莫能勝失時者窮故尾則厲係則疾聖人欲人之與)
　(時偕行若是其切有得于時則離羣而往固遯也即/同世而居而心无所欲亦遯也无得于時則因時俯)
　(仰固非遯也即離世獨立亦非/遯也故曰遯之時義大矣哉)
象曰天下有山遯君子以逺小人不惡而嚴
　(愚按天下有山相去遼絶只是占得地歩高天不自/以為高自山仰之而見其高天无絶山之情山自无)
　(援天之路君子體此象以天道自處曷嘗峻拒小人/逺之云者正使小人日在前而對面相遯欲近我而)
　(不得也不惡者待彼之禮嚴者自守之/堅逺小人艮止象不惡而嚴乾剛象)
初六遯尾厲勿用有攸往象曰遯尾之厲不往何災也
　(易之取象例以上為首下為尾本義遯而在後尾之/象危之道也不可以有所往先儒謂初二兩隂爻皆)
　(小人也今從之隂方長則陽當遯遯者陽而尾之者/則隂也四陽將遯初尾其後或搜其過于謝事之餘)
　(或摘其短于身去之後皆尾象厲勿用有攸往/則指陽而言君子尚非可遯之時往則犯災矣)
六二執之用黄牛之革莫之勝說(音/脫)象曰執用黄牛固
志也
　(莫之勝說程傳說守從本音作不可勝言解本義以/中順自守人莫能解說字作脫字解黄氏曰抄謂常)
　(從程胡雲峯曰五在上得中二以中順固結之有黄/牛革之象莫之勝說喜二之從五者固也二承三故)
　(執之今依本義作脫二柔浸長蓋廹陽以必遯者然/居艮體應五而比三不以勢相加而以術相籠絡固)
　(結遯者之志使不得去小象固志二字正解莫之勝/說曰執未免有束縛之意曰黄牛之革則柔靱堅牢)
　(使君子欲脫而不能/此小人作用之巧)
九三係遯有疾厲畜臣妾吉象曰係遯之厲有疾憊也
畜臣妾吉不可大事也
　(本義下比二隂當遯而有所係之象有疾而危之道/也然以畜臣妄則吉蓋君子之于小人惟臣妾則不)
　(必其賢而可畜爾愚又謂三與上无應而下與隂同/體中爻互巽為繩係之象二以私情相結三未免瞻)
　(顧不能决病在纒綿牽戀故有疾而厲夫子于疾字/下又添憊字以形容困頓之狀蓋係之道用以畜臣)
　(妾則吉若士君子出處大事亦同于豢養私恩此處/不知壊了人品甚言係之不可也一說九三一爻砥)
　(方進之二隂為成卦之主關係極大故曰係遯自三/以上至否四則莫可挽回惟曰有命而已故遯三之)
　(畜臣妾當時未必見信迨畜之不得而至于剝臣妾/以宫人寵矣是故三之係甚難而心甚危有三之係)
　(而後有四之好五之嘉有三之疾憊而後有上/之肥如此看係字見解議論俱濶大别是一解)
九四好遯君子吉小人否象曰君子好遯小人否也(好/上)
(聲/)
　(好字本義作去聲謂有所好而能絶之愚竊謂當讀/上聲四與初雖正應而上下異體相去稍逺與三所)
　(處之位不同不以應之故而有所係戀及彼此交好/之時飄然逺引所謂好遯也然惟剛健之君子能之)
　(若小人則不然矣故曰君子吉小人否否/者不然之謂非否卦之否也觀小象可知)
九五嘉遯貞吉象曰嘉遯貞吉以正志也
　(程傳云遯非人主之事故不取君位五以剛中正應/二柔中正故曰嘉是去得恰好時節自然貞吉胡雲)
　(峯曰非正應而相昵曰係以中正而相應曰嘉隨九/五孚于嘉因六三之係而見也此之嘉遯亦因三之)
　(係而見愚按嘉者禮也始以禮進終以禮退小象于/二曰固志于五曰正志二之欲固者即五之志五之)
　(所正者已之初志也由其/居中得正故其象如此)
上九肥遯无不利象曰肥遯无不利无所疑也
　(本義肥者寛裕自得之意愚按卦體二隂四陽三與/二初同體四與初應五與二應故三言係而四言好)
　(五言嘉上无所應故言肥心廣體胖身之肥也又按/肥古本作􁀗一作蜚史記封禪書乾稱蜚龍張平子)
　(賦欲蜚肥以保名則以肥為飛義今不取肥與疾憊/相反三因係致疾上因遯而肥有係无係之别也既)
　(无所係遯復何疑三疑于所比四五疑于所應從來/君子小人之隙皆生于疑我无所疑于心人无所疑)
　(于我鴻飛㝠㝠安往而不利乎大抵遯之時貴乎逺/四陽以次漸上係不如好好不如嘉嘉不如肥愈逺)
　(于隂者/愈善也)
　(愚又按卦名以陽避隂故先儒多以初二兩爻屬小/人細玩六爻爻象多就君子看亦可初六位卑地下)
　(跡逺于要津其象為尾如柳下惠為士師梅子真為/吳門市卒當危亂之世不犯難行亦无災害時可以)
　(遯而不必遯者也六二柔順中正與九五正應彼此/交情方固黄牛之革與革初取象同彼當革時不可)
　(有為此當遯時不可得脫心欲遯而勢未能遯季札/子臧是已九三過剛不中與二隂同體逡廵係戀至)
　(與臣妾一例見畜夫富貴利祿士君子之厲而臣妾/之吉也此時當遯而勢不能遯大夫種是已内三爻)
　(艮體主乎止故其象如此九四以剛居柔與初正應/相好而无相尤小人處此方為情愛所暱君子則以)
　(義在當去急流勇退其范少伯之于越李鄴侯之于/唐乎九五陽剛中正下與二應恬退之志至此得遂)
　(及時而行進退以禮不降不辱其子房二疏之于漢/乎上九身處逺外遯世无悶獨斷不疑在上古則巢)
　(許務成在後世則四皓魯二生其人/乎外三爻乾體主乎行故其象如此)
　(張彦陵曰人情難退用黄牛以固志曰嘉曰肥欣然/高易退之風人情好進危羝羊以朂貞曰羸曰艱凛)
　(然示難進之戒繫傳所以云大壯/則止遯則退也此兩卦反對之義)
䷡(乾下/震上)
大壯利貞(壯從士/不從土)
　(卦名加大字者惟大有五陽大畜大過大壯皆四陽/蓋隂陽之勢至三而平分至四而極盛九四一爻為)
　(成卦之主乾陽自内上升而震動于外豈非大者之/壯姤一隂始生即曰女壯陽動于復長于臨交于泰)
　(至四而大壯天下未有大而不正者聖人慮陽之過/盛故戒以利貞以北宋事觀之慶歴之壯君子失之)
　(疎元祐之壯君子失之急只自恃其壯便非貞玩爻/辭陽爻皆以居隂者為吉以陽居陽者為凶為厲其)
　(義自/明)
　(按十二辟卦大壯為二月之卦而爾雅以八月為壯/疏云八月得辛則為塞壯其義在所未詳疑事无質)
　(俟再/攷)
彖曰大壯大者壯也剛以動故壯大壯利貞大者正也
正大而天地之情可見矣
　(愚按本義陽長過中過中二字便帶憂危之意大壯/其可恃乎天地間柔者不能壯惟剛故壯然剛而不)
　(動亦无以見其壯惟剛以動故壯大者壯以勢言也/初二三四陽爻皆言壯五上二隂不言壯大者正以)
　(理言也正大二字承上大者正說來不平看惟正所/以成其大復見天地之心陽氣初動也大壯見天地)
　(之情陽氣發于上也天地未嘗无情只在正大處見/得咸恒萃三卦皆見天地萬物之情大壯止言天地)
　(者萬物不能同/天地之正大也)
象曰雷在天上大壯君子以非禮弗履
　(雜卦傳云大壯則止遯則退也雷在天上乃其發越/時如何能止先儒謂當壯往之時當以能止為正君)
　(子以非禮弗履處壯之心猶之處遯之心也愚又謂/此君子克己自勝之學非禮之私潛滋于隱微之中)
　(勇者无所用其力直須從起念處制縛/得定銷鎔得淨方能不形于動履之間)
初九壯于趾征凶有孚象曰壯于趾其孚窮也
　(凡爻之言趾者多在初爻先儒謂大壯第五爻變則/為夬故兩卦取象同壯趾在初銳于始進征則必凶)
　(以其陽剛居正故有孚愚按諸卦凡言有孚者多无/凶象既凶矣何以又云有孚蓋初以剛居剛與上无)
　(應専以盛氣加人而无真誠之意故爻辭敎之有孚/欲其積誠以動上也小象不論其征不征凶不凶只)
　(是壯于趾雖有孚而亦窮如漢之黨人宋之太學諸/生身居卑下挾其壯往之氣欲上除君側小人客主)
　(之勢相去甚懸適足自取祻敗是因孚以致凶/者也故曰其孚窮匹夫匹婦之諒聖人不取也)
九二貞吉象曰九二貞吉以中也
　(九二中而不正爻辭謂之貞吉者吕伯恭云直指大/壯之體愚按初壯趾三羸角九二上不在角下不在)
　(趾居下卦之中故小象歸本于中可見壯非猛厲之/氣只在剛柔得中而已以剛居柔而又得中且與五)
　(正應即此便是貞吉本義謂所處得中猶可因以不/失其正戒占者使因中以求正然後可以得吉也夫)
　(子之言明白了當似/不必多生回䕶轉折)
九三小人用壯君子用罔貞厲羝羊觸藩羸其角象曰
小人用壯君子罔也
　(愚按大壯與遯反對遯之九四即大壯之九三故兩/爻並舉小人君子小人用壯君子用罔與遯四君子)
　(吉小人否語氣相似而意相反石介云壯惟小人用/之君子則否極合爻辭之㫖趙汝楳曰孔子慮後世)
　(疑爻辭兩用字小人與君子皆有所用故去其一云/君子罔按釋文以无訓罔與此正合君子罔言君子)
　(則无之也若依舊注視有如无為君子過于勇之象/則君子亦鹵莽人耳與用壯者何異乎三以剛居剛)
　(正而不中故以貞厲為戒羝羊二句又是貞厲之象/羝壯羊也屬陽中爻自三至五互兌三四兩爻皆有)
　(羊象震在上為竹為萑葦藩象觸藩用壯之象兌為/毁折羸角之象九三居乾體之上與上六應羊即九)
　(三藩指上六三為壯羊其氣盛上為純隂其謀深聖/人慮三之恃壯而輕敵也故戒之曰小人則用壯君)
　(子則不用若用壯則雖貞亦厲為羝羊觸藩羸角之/象矣夫羊之好觸恃其角耳觸藩而羸總見壯之不)
　(可輕用三四兩爻先言貞厲貞吉/後言觸藩决藩亦爻辭變例也)
　(錢國瑞曰遯而係二柔則憊大壯而觸二柔則羸剛/大而以柔小為觸非正大之動而傾危之動矣楊誠)
　(齋曰羊喜于鬭而狃于勝喜于鬬故技止于一觸之/勇狃于勝故怒及于无心之藩張元岵曰藩无心而)
　(能係角易往而難返士君子當為神龍不當為/羝羊當蕩除城府不當自樹藩籬自壊頭角)
九四貞吉悔亡藩决不羸壯于大輿之輹象曰藩决不
羸尚往也
　(愚按四入動體為羣陽領袖成卦之主在此爻以剛/居柔與九二同故爻詞亦許其貞吉從容以進必无)
　(失錯故悔可亡藩决不羸承上文而言三前為四所/阻猶有藩焉四前二隂則藩决矣角不羸矣不但此)
　(也抑且壯于大輿之輹乃衆陽合力之象輿之行也/以輹輹壯則車強隂為陽之藩陽者車之輹藩决則)
　(彼壅既通輹壯則我進有力小象所以云尚往三陽/在下至四然後尚往蓋合乾健震動而為往則前此)
　(之未宜/往明矣)
六五䘮羊于易无悔象曰䘮羊于易位不當也
　(程傳羊象羣陽並進六五以和易待之使无所用其/剛是䘮羊于易也本義依王注謂羣陽自失其壯愚)
　(竊按五與四比兩爻合看羊當指四今從程傳詳釋/之大有六五以柔乗剛象曰易而无備本爻亦乗剛)
　(䘮羊于易即易而无備之義九四率諸陽動而前進/五欲與争勝其勢甚難惟坦然平易用柔中之道接)
　(之五不設藩羊將誰觸壯者至此自失其壯而羊䘮/矣以柔居剛位雖不當而无悔柔能御剛也蓋此爻)
　(變則為夬夬之羊指上牽之者九五也大壯之羊指/四䘮之者六五也聖人于陽爻論用剛制柔之道于)
　(隂爻論用柔御剛之道如此楊誠齋曰六五當衆陽/強盛時能使之帖然自䘮者以柔順和易之徳調伏)
　(之也故无悔黄氏日抄据小象言位不當則居羣陽/並進之衝為其所决似矣若能以柔勝剛宜曰位當)
　(豈得言位不當耶與旅卦䘮牛/于易義同兼存其說以備攷)
上六羝羊觸藩不能退不能遂无攸利艱則吉象曰不
能退不能遂不詳也艱則吉咎不長也
　(本義壯終動極故觸藩而不能退其質本柔又不能/遂其進愚按上居震末與三正應羝羊九三也上與)
　(五同是隂爻不能如五之御四乃設藩以受三之觸/不退不遂正是九三觸藩之象自三言之不應觸上)
　(之藩自上言之不應羸三之角未有羊羸角而藩不/壊者彼此兩敗俱傷之象故曰无攸利艱則吉艱字)
　(與前爻易字相反兩隂爻一為其易一處其難上之/不詳其猶有易心乎惟反其易者而為艱則吉而咎)
　(不長詳者熟思審處之義凡人處事以為易則不詳/以為艱則詳矣不詳是壯時之病艱是處壯之藥)
　(陸庸成曰大者壯也故四陽有壯五上无壯大者正/也故四陽有貞五上无貞初不言貞壯之累也二兼)
　(言吉貞/之全也)
　(錢國瑞曰遯之上三爻皆以遯為亨惟三可畜二柔/為臣妾以一體合止之故大壯之下三爻皆以貞為)
　(利惟四可以輹二柔為大輿以一體合動之故可見/主君之權在我乃所以成其時行運轉之機在我乃)
　(所以成/其剛動)
䷢(坤下/離上)
晉康侯用錫馬蕃庶晝日三接
　(晉取進為義卦體離上坤下下柔順而上文明以世/道言乃可進之時也豫言侯以震晉言侯以坤坤臣)
　(道也康侯侯之能安民者即考工記所謂寧侯坤為/牝馬為衆錫馬蕃庶之象離為日而在上君徳也晝)
　(日之象三隂在下三接之象本義多受大接而顯被/親禮是已愚又竊謂卦辭蓋古覲禮也錫馬蕃庶諸)
　(侯以禮覲天子之事晝日三接天子以禮接諸侯之/事按覲禮庭實惟國所有奉束帛匹馬卓上九馬隨)
　(之以素的一馬以為上書其國名馬必十匹用成數/敬也又尚書康王之誥太保畢公率諸侯入應門皆)
　(布乗黄朱奉圭兼幣此朝覲用馬之證曰用錫者如/九江納錫大龜禹錫元圭皆以下奉上之義再按覲)
　(禮侯氏坐取圭升致命成拜乃出覲畢又升致命成/拜降出亨畢王勞之擯者咸升成拜降出升拜者凡)
　(三周禮掌客上公三享三食三燕大行人公之禮三/享三問三勞左傳晉文公朝王出入三覲皆晝日三)
　(接之證六五之君以文明出治而三隂以順徳承之/明良一心安靜以養和平之福故為朝覲燕享君臣)
　(晉接/之卦)
彖曰晉進也明出地上順而麗乎大明柔進而上行是
以康侯用錫馬蕃庶晝日三接也
　(火在天上其明最盛故名大有明出地上其明方新/故云大明順而麗乎大明總言内外卦徳柔進而上)
　(行本義作卦變看謂自觀來六四之柔上行至五愚/竊按易述曰柔指坤之六三出地上而親附離日也)
　(似當從此解今据其說詳發之柔字兼坤三爻進而/上行則専指六三一爻初二視三為進退三進則諸)
　(柔並進矣彖傳言柔上行者凡四噬嗑暌鼎皆言得/中故上行指六五本卦但言上行而不言得中是離)
　(明在上為君而六三為上行之侯三坤主與上正應/小象于三云志上行猶云志在上也似不必說卦變)
　(卦變之說本于虞翻蜀才謂四五兩爻互換是已然/同在外卦何得云上來矣鮮謂明夷下卦之雜進而)
　(為晉上卦之離内外同/是離體亦非卦變之例)
象曰明出地上晉君子以自昭明徳
　(卦體坤下離上大象但取離明之義置坤不言胡庭/芳云只取卦之重者不必盡論兩體也愚按雜卦云)
　(晉晝也本卦與明夷反對明入地中則為夜晉乃初/出之日明夷曰用晦則晉用明可知君子觀明出地)
　(上之象知吾徳本明吾自昭之即明明徳之謂而用/明之道具是矣吾徳既明然後能知人書曰能哲而)
　(惠何憂乎驩兜何遷乎有苗何畏乎巧言令色孔壬/詩曰爾徳不明以无陪无卿故明主能用小人闇主)
　(不能辨君子潘雪松曰易大象惟乾與晉以自言之/自強不息我用我之強自昭明徳我用我之明愚又)
　(謂君子以明徳為體到得光被四/表格于上下總是自昭之極功)
初六晉如摧如貞吉罔孚裕无咎象曰晉如摧如獨行
正也裕无咎未受命也
　(本義以隂居下應不中正有欲進見摧之象愚竊謂/當晉之時陽剛者往往欲速躁進初最下以柔居剛)
　(摧者斂抑之義雖與竊位之四相應嫌其不中不正/不肯因之以進而深自斂抑兩如字是摹冩其難進)
　(之狀即此便是貞便是吉罔孚以下本義云不為人/所信當處以寛裕則无咎愚又謂罔孚有吾斯未信)
　(之意初不急求人知進退綽然有餘乃所以成其貞/也何咎之有象申之曰獨行正以見位雖不正獨能)
　(行正而不隨人歩趨似非欲進而見摧于人不為人/所信之義未受命嘉其未因四之應而受命于公家)
　(也若受命則為鼫䑕輩之私人矣張元岾曰人有志/于功名而比匪枉道如柳子厚劉禹錫之徒一蹶不)
　(收亦急功名之殷鑒而初幸无/是也合觀爻象辭其義昭然)
六二晉如愁如貞吉受兹介福于其王母象曰受兹介
福以中正也
　(本義謂二上无應援故欲晉而愁愚按初三四上皆/剛柔相應二獨與五无應雖居臣位介然自立不以)
　(為喜而以為憂有愁如之象即此便是貞便是吉然/柔順中正終必受知于五蓋我能自守其貞君之寵)
　(任方承受得起六五柔得尊位故稱王母介福即錫/馬晝接之屬初曰未受此曰受其得位可知司馬君)
　(實蘇子瞻之遇宣仁太后彷彿此爻張忠定謂冦萊/公用太早仕太速蒼生无福可見仕進之際迂回遲)
　(重非徒身名俱泰君民亦將共食此福也小象推言/受福之由曰以中正錫福自王受福自我豈倖獲哉)
　(合兩爻論之初不肯躁進/者也二不喜驟進者也)
六三衆允悔亡象曰衆允之志上行也
　(先儒多謂三不中不正宜其有悔以其與下二隂皆/欲上進為衆所信而悔亡愚竊謂三居下卦之上處)
　(順之極近比于四將母謂鼫䑕之黨以其形跡可疑/故有悔然而衆允之者此非以形迹論也獲上信友)
　(全憑此志與上正應志在上行人皆信其无私衆有/何疑已復有何悔初之罔孚衆未允也二之受福猶)
　(有待也三則可以進而上行受三接之寵矣彖傳曰/柔進而上行象曰志上行二句正相應晉與升皆柔)
　(徳用事之卦升初曰允升象曰上合志晉三曰衆允/象曰志上行義類正相似升以初為主爻晉當以三)
　(為主/爻)
九四晉如鼫䑕貞厲象曰鼫䑕貞厲位不當也
　(先儒謂當柔進之時四獨以剛進故于貞為厲愚竊/謂自二至四中爻互艮為䑕自三至五中爻互坎為)
　(隱伏四處大明之下坤晦之上晝伏夜動皆䑕象陽/大隂小故曰鼫䑕許氏說文鼫五技䑕本義不中不)
　(正以竊髙位貪而畏人故有此象愚又竊謂卦義取/晝日䑕夜動而晝伏非若康侯之晝接者當晉之時)
　(人人有向明之望所尚者柔徳九四以剛居柔近與/五比竊據高位以阻諸賢之進離下而上首䑕兩端)
　(卦中之小人也雖貞亦厲况位不當者乎按鼫與碩/同詩碩䑕所以刺貪也胡雲峯曰解以隂居陽象狐)
　(晉以陽居隂象䑕狐性疑當/去其疑䑕性貪當去其貪)
　(朱康流曰此與豫九四皆下據三隂上承柔主于豫/之六三曰位不當九四曰志大行于晉之六三曰志)
　(上行九四曰位不當象同而義則相反何也豫之三/隂四得而有之故以得衆為四功此之三隂四不得)
　(而有之又豈得而阻之不得而有之故以上/行為三美不得而阻之故以阻衆為四責)
六五悔亡失得勿恤往吉无不利象曰失得勿恤往有
慶也
　(先儒多以六五隂居陽位宜有悔愚竊謂諸卦之主/徳尚剛惟晉之主徳尚柔賢人並進寛仁足以有容)
　(内卦三隂與五同徳皆有順五之意而為九四所阻/五之左右四貪而上亢宜有悔矣而悔亡者以其柔)
　(居尊位離為明主人才本五所當得因四之蔽賢而/失之然不足以為憂也恃知人之明往而求賢則吉)
　(无不利象申之曰有慶人主之慶莫大/乎得賢六五一爻主賢才之進者也)
　(楊誠齋曰晉之主如日之出地此朝日也天下已服/其明矣若使初出之朝日遽如方中之烈日天下其)
　(不旱熯矣乎惟柔故明而不察蓋日之為明朝則升/中則傾君之為明柔則容剛則窮六五晉之盛明之)
　(主也宜其福之盛也/孰謂柔而不立哉)
　(胡雲峯曰彖惟升言勿恤豐言勿憂爻則泰九三家/人九五萃初六皆言勿恤事有不必憂者勿恤寛之)
　(之詞也有不當憂者/勿恤戒之之詞也)
上九晉其角維用伐邑厲吉无咎貞吝象曰維用伐邑
道未光也
　(蘇紫溪曰上九失其柔順之道不能渾然不露圭角/故有晉角之象黄氏日抄凡伐邑皆釋為自治朱子)
　(謂伐邑皆是用之于小按世无稱兵自伐其邑之理/釋為自治恐未安古者侯國之大夫有采邑或有不)
　(順者則伐之故為伐邑鄰國相侵則為伐國古有此/事故有此語合從朱說愚又按上爻言角者惟晉與)
　(姤姤之角所以柅方孚之羸豕晉之角所以伐已進/之鼫䑕離為甲胄戈兵伐之象九四乃城狐社䑕邑)
　(之象君側之惡難除故厲伐所當伐故雖危亦吉而/无咎然不用明于前使四不得進迨既進而後伐之)
　(故雖貞亦吝重離上九火逾上則照愈逺王用出征/何等光明正大此處晉之終餘光无幾不足以照天)
　(下僅可用以去私人非出/征正邦之比故曰道未光)
　(趙汝楳曰卦以柔進得名故柔爻多吉初極下二猶/在地皆欲進而未能三始出地上率衆柔俱進晉之)
　(為晉六三當之五為接柔之主四以剛居下上以剛/居外嚴毅如角不得不伐以正之此六爻之情也)
䷣(離下/坤上)
明夷利艱貞
　(雜卦傳云明夷誅也本義訓誅為傷以世道言明入/地中時方幽暗君子无不受傷者論卦徳則内明外)
　(順又為君子不受傷之象合六爻觀之自初至五皆/用晦之臣傷之者上也利艱貞者利在艱難以守其)
　(貞君子之處患難總離不得個正道艱字内有多少/委曲多少痛苦難以告人處先儒或以明夷為日食)
　(之卦似于傷之義/有合可備一解)
彖曰明入地中明夷内文明而外柔順以蒙大難文王
以之利艱貞晦其明也内難而能正其志箕子以之
　(本卦與晉反對一出一入明晦分焉全卦是事暗君/之象周公爻辭只于第五爻說箕子自夫子觀之謂)
　(當文王與紂之時故先言文王後言箕子内文明而/外柔順乃統言卦徳非謂文王因此以蒙大難謂文)
　(王所以䝉難而不受傷者内文明而外柔順也明即/是貞晦明處即是艱内明外順即是晦其明晦明而)
　(明在内即是志之正何謂志忠君愛國之心也邱行/可曰文王得全卦之義故以卦徳歸之箕子得一爻)
　(之義故以爻辭歸之張幼子曰大難關天下之難内/難家離也此文王與箕子不同處本義以文王配卦)
　(名以利艱貞専指箕子愚竊按文王箕子所處之地/雖不同其為艱貞一也釋經者試移彖傳利艱貞晦)
　(其明也二句直接明入地中明夷之下而以文王箕/子證明艱貞之義詮釋便自了然此說出張氏困學)
　(記/)
象曰明入地中明夷君子以莅衆用晦而明
　(吕伯恭曰用晦者君子養明之道不有虞淵之入焉/有暘谷之明愚竊謂王者御宇自治則用明莅衆則)
　(用晦故昭明而明全晦明而明全冕旒以蔽目黈纊/以塞耳初不以察察為明而極其用至于明四目逹)
　(四聰惟其藏明于晦故能用晦而明/莅衆以離照坤也用晦以坤養離也)
初九明夷于飛垂其翼君子于行三日不食有攸往主
人有言象曰君子于行義不食也
　(王注初處卦始最逺于難絶跡匿形不由軌路故曰/于飛懐懼而行行不敢顯故曰垂翼志急于行饑不)
　(遑食故曰三日不食殊類過甚以斯適人人必疑之/故曰主人有言蘇氏易傳曰飛而垂其翼所以示不)
　(飛之形方其未去也垂其翼何其緩及其去也三日/不食何其亟楊敬仲曰三日不食義當速也君子未)
　(嘗著已意于其間苟彰彰然著其引去之迹是為有/攸往人將有言矣愚又竊謂中爻互坎有飛鳥之象)
　(義在當行寜不食而不可以不去寧有言而不可以/不往總見君子决去之義穆生去楚申公白公非之)
　(但譏其責小禮而不知穆生之去避胥靡之禍也馮/元敏曰辭豐而就約則愚者悟未傷而先遯則愚者)
　(疑宜其有言也聖人特為說破欲君子不以人言介/意小象専釋不食一句而以義斷之其㫖深矣愚又)
　(按易于君子去就之義皆在初爻賁初之義弗乗明/夷之初不當食而不食亦義也卦皆下離决去就之)
　(義于早非明者不能黄氏日抄云有以垂翼/不食皆為傷困之極與義不食之意不合矣)
六二明夷夷于左股用拯(句/)馬壯吉象曰六二之吉順
以則也
　(本義傷而未切救之速則免矣愚按二居卦中當用/事之地與垂翼者不同夷股則支體已受傷矣中爻)
　(互震坎皆有馬象拯傷非力弱者所能必馬壯而後/吉吉者何免禍而已此爻似文王出羑里之象西伯)
　(乃紂股肱之臣夷在右傷尚未切閎夭之徒用文馬/九駟以獻紂乃得釋非用拯馬壯乎六二柔順中正)
　(故小象申之曰順以則順而不以則特苟且倖免耳/大雅稱文王曰順帝之則此之謂也順以則單釋吉)
　(字但說卦傳巽為股而此為離象殊不解所可知者/二四兩爻皆以隂居隂故一言左股一言左腹豐九)
　(三以陽居陽則曰右股/易道左隂而右陽也)
九三明夷于南狩得其大首不可疾貞象曰南狩之志
乃大得也
　(本義謂以剛居剛在明體之上而屈于至暗之下正/與上六闇主為應有向明除害得其首惡之象成湯)
　(起夏臺文王興羑里正合爻義後儒或以此爻屬武/王愚竊謂此文王伐崇之事也離為火南方之卦又)
　(為兵戈狩之象助紂為惡者崇侯為首故云大首史/記文王得専征伐三年然後伐崇崇不降退而修敎)
　(因壘而降非得其大首不可疾乎貞即艱貞之義象/曰南狩之志言其志在去害安民大得者大得民心)
　(也當三分有二之時猶服事殷/文王豈以南狩為快心之舉乎)
六四入于左腹獲明夷之心于出門庭象曰入于左腹
獲心意也
　(程傳以此爻為奸邪得君之深愚按爻象皆无貶詞/正合微子去商適周之象下三爻離與坤異體異姓)
　(之臣也故曰翼曰股四與上同坤體同姓之親也故/曰腹曰心坤為腹離為大腹自離而入于坤也本義)
　(謂腹者幽隱之處獲明夷之心于出門庭者得意于/逺去之義胡雲峯曰坤偶有門象出門庭猶可去而)
　(出于坤也獲明夷之心微子自靖出門庭微子行遯/也愚竊謂微子紂之兄也在門庭之内似无可去之)
　(理故不曰行而曰出尚書所謂遜荒也蓋微子知紂/之必亡而宻謀于箕子比干箕子勸其行遯以存商)
　(祀而微子之意始决故曰獲心意也義在尚書微/子篇遜荒之心何等艱苦似非得意逺去之義)
六五箕子之明夷利貞象曰箕子之貞明不可息也
　(朱子云爻辭箕子蜀本作其字俞氏云不敢顯稱微/其詞也孔子于彖傳顯稱之後遂于爻辭作箕子胡)
　(雲峯曰處明夷之時為微子比干易為箕子難微子/已去不可復去比干已死不必再死此殷有三仁而)
　(爻獨以箕子言之愚按彖言利艱貞爻不言艱者箕/子之内難其艱自不必言既值箕子地位當為箕子)
　(之貞故曰箕子之明夷利貞象言明不可息謂其委/曲以冀君心之悔悟即在萬難艱苦中耿耿一念未)
　(嘗間斷使箕子之明不晦則身不可保其明遂/至滅息矣夫子特深賛之不復申艱貞之戒)
上六不明晦初登于天後入于地象曰初登于天照四
國也後入于地失則也
　(本義以坤隂居不明之極始則處高位以傷人之明/終必致自傷而殞厥命先儒多以此爻為紂亡國之)
　(象愚按晦而明者外晦而内明不明晦者似明而實/晦紂之知足拒諌言足飾非自以為明晦莫甚焉故)
　(曰不明晦登天在位之象入地失國之象失則二字/與六二順則相應順則所以為文王失則所以為紂)
　(黄氏日抄云明夷之極是日入于地故曰不明晦日/之初登于天後乃入于地一失其中則尚如此人宜)
　(何如自畏矣釋/經意特含蓄)
　(愚按他卦以五為君位惟明夷以上爻為君總而言/之君者元首也賢才羽翼也羣臣股肱也大臣腹心)
　(也羽翼去股肱傷心腹離元首可知矣雖在暗世猶/有君臣之義此六爻之情也析而觀之伯夷避紂有)
　(于飛象在下故垂其翼于行不食讓孤竹而逃非不/食周粟也羑里之囚股肱之蒙難者雖小有傷而終)
　(得脫夷肱用拯之象文王既免難得専征伐南狩之/象微子乃腹心之臣出門庭者抱祭器而歸周也箕)
　(子與暗君最近不為微子之去則將為比干之死不/得已而託于佯狂尤用晦之極難者故獨以卦辭歸)
　(之紂初居天位後至覆亡非登天入地之象乎周公/特不忍斥言故合反對兩卦而以晦明出入結之獨)
　(不及比干者明夷之/世貴艱貞以自全也)
䷤(離下/巽上)
家人利女貞
　(爾雅室内謂之家愚按一家之中通男女而言謂之/家人卦彖獨言女者巽長女一隂在下而順今居上)
　(卦之下離中女一隂在中而明今居下卦之中巽四/離二皆得爻之正位執柔道以順三五之陽剛故曰)
　(女貞長女上而中女下亦二女同居之象不為睽革/為家人者以其貞也九五陽剛中正而居外卦主當)
　(屬此爻貞雖在女女之貞/男之利也故曰利女貞)
彖曰家人女正位乎内男正位乎外男女正天地之大
義也家人有嚴君焉父母之謂也父父子子兄兄弟弟
夫夫婦婦而家道正正家而天下定矣
　(雜卦傳云家人内也蓋天下以國為内國以家為内/家以女為内本義所謂欲先正乎内周子所云家人)
　(之睽多起于婦人故彖傳先言女後言男愚按本卦/與睽反對在睽卦九居二而六居五内外之位皆不)
　(正此則六居二故曰女正位乎内九居五故曰男正/位乎外内外二字有不相侵越之意論成卦之象則)
　(取乎女論正家之道則重在男剛柔之分明倡隨之/理得上天下地之象不過如此故曰男女正天地之)
　(大義也男女只就卦畫說不論卦體一家之人不外/父子兄弟夫婦故下文詳及之一說本卦隂爻皆居)
　(隂位故曰女正位陽爻皆居陽位故曰男正位不論/應與以隂陽相比為夫婦二為内卦之主三居二上)
　(則為離女之夫四為外卦之主五居四上則為/巽女之夫于義亦可通但脫却初上兩爻耳)
　(嚴君本義云亦謂二五胡雲峯曰在男女則九五六/二皆正在父母則九二之剛可謂之嚴六二之柔未)
　(必能嚴故夫子發彖辭言外之意龔汝修曰治國如/家稱父母焉治家如國稱嚴君焉趙汝楳曰父義母)
　(慈何以並稱嚴蓋母之不嚴家之蠧也凟上下之分/庇子弟之過父雖嚴有不能盡察者必父母俱嚴然)
　(後内外各盡其道也愚按嚴非疾聲遽色之謂正即/所以為嚴舍正以為嚴則嗃嗃矣上九之不用威而)
　(如有威嚴君之/義正家之道也)
　(本義上父初子五三夫四二婦五兄三弟以卦畫推/之又有此象胡雲峯曰齊家以正倫為本上父初子)
　(則父子之倫正矣五夫四婦三夫二婦五兄三弟夫/婦之上下分而夫婦正兄弟之上下分而兄弟正矣)
　(特父子之上下相去甚逺故其分嚴卦以女正為利/故夫子發言外之意謂男女皆當正也愚又按一家)
　(之人以父母為綱領家道之正不正視父母之嚴不/嚴正家而天下定不是說效騐謂化從近始也正天)
　(下易正家難正婦女尤難然則如之何/曰正女以男正男以身正身以言行)
象曰風自火出家人君子以言有物而行有恒(行去/聲)
　(注疏巽在離外風從火出火出之初因風方熾火既/炎盛還復生風内外相成有似家人之義愚按風自)
　(火出即中庸知風之自之義君子觀此象而知風化/之本自家出家之本自身出近裏著已只在言行不)
　(苟父子兄弟足法耳有物者/言之不虛有恒者行之不變)
初九閑有家悔亡象曰閑有家志未變也
　(胡庭芳曰能閑于初僅可免悔初之不閑悔將若何/愚按周禮虎賁氏王舍則守王閑注梐枑也說文閑)
　(䦨也門遮也多取分别内外之義初以剛居剛則得/正離體則具先見之明防閑在初自无後來之悔象)
　(申之曰志朱變以見一門之内尊卑大小未免人各/異心當于有家之初及其志未變立法預防不至踰)
　(閑蕩檢乃得悔亡顔氏家訓/云敎婦初來敎子嬰孩是已)
六二无攸遂在中饋貞吉象曰六二之吉順以巽也
　(本義柔順中正女之正位乎内者愚按自二至四中/爻互坎中饋象周禮注進食于尊者曰饋在者不出)
　(其位也遂者自行其意也即公羊傳大夫无遂事之/義古者君婦之職與于賓祭采蘋之詩曰誰其尸之)
　(有齊季女斯干之詩曰无非无儀惟酒食是議舍中/饋而外婦无遂事矣是謂之貞吉順以巽先儒多以)
　(為事夫之道愚又按家人有父子則有婦姑兩隂爻/二在下婦也四在上姑也四入巽體曰順在位二之)
　(順以巽婦承姑徳也/小象兩順字相應)
九三家人嗃嗃悔厲吉婦子嘻嘻終吝象曰家人嗃嗃
未失也婦子嘻嘻失家節也
　(本義以剛居剛而不中過乎剛者也故有嗃嗃嚴厲/之象嘻嘻者嗃嗃之反愚按嗃嗃劉向傳作熇熇說)
　(文嗃嚴酷貌嘻說文作歖色喜也或者見其過嚴悔/而且厲因矯之以寛嗃嗃之象變而為嘻嘻嗃嗃者)
　(其初必以嚴為苦嘻嘻者其初必以寛為樂要其終/一吉而一吝可以得正家之道矣小象一則曰未失)
　(一則曰失節以見恩威皆當酌劑過嚴過寛皆非也/然與其過于寛而失家節毋寧過于嚴者猶為未失)
　(也上下兩層倒換說其義更明節者品節也立于初/則為閑劑于中則為節三居内外之介防其過也若)
　(知和而和不以禮/節之便是失家節)
六四富家大吉象曰富家大吉順在位也
　(本義陽主義隂主利以隂居隂而在上位能富其家/者也愚按四入巽體為近利市三倍富家之象陽實)
　(隂虛凡爻之言當者小畜九五陽也言不富者泰六/四无妄六二皆隂也家人六四何以取富象謂其承)
　(乗皆陽以虛受實也富家與家當不同家富者享有/成業富家者精于治生隂性吝嗇若専主聚斂易賈)
　(怨招尤富而大吉必有道致此矣既是巽體又以柔/居柔故象曰順在位順則能協内外之情在位則各)
　(安耕織之業記有之父子篤兄弟睦夫婦和家之肥/也富家之義當如此方獻夫曰父主敎化母主貨財)
　(儀型表率父道也收藏樽節母/道也故五曰假家四曰富家)
九五王假有家勿恤吉(假音格/下同)象曰王假有家交相愛
也
　(假本義作至字解謂王者以是至于其家則勿用憂/恤而吉可必矣愚竊謂此彖傳所云正位乎外者五)
　(居君位合天下為一家者也假與格古字通用有感/格之義刑于寡妻至于兄弟以御于家邦使人人親)
　(其親長其長而天下平方且與民同樂何有于憂中/爻自二互四為坎有憂恤象此爻出坎外故勿恤而)
　(吉交相愛本義謂夫愛其内助婦愛其刑家只就一/家說愚又竊謂王者之愛民如一家天下羣愛戴之)
　(如父母不以分相接而以交相聨父子欲其如君臣/此家有嚴君之義君臣欲其如父子此王假有家之)
　(義也楊敬仲以假/為大義又是一解)
上九有孚威如終吉象曰威如之吉反身之謂也
　(愚按上居家老之位為一門所信服敬畏者故曰有/孚威如有孚者篤恩義也所以聨屬一家之心威如)
　(者正倫理也所以振作一家之氣家道至上而成故/曰終吉前五爻是家法未及身敎故小象歸本于反)
　(身所謂身修而後家齊也本義九以剛居上故言正/家久逺之道張彦陵曰三曰終吝上曰終吉計及于)
　(所終而後知治家者不可苟安于目前唐凝菴曰家/之本在身家人之觀望最切毫不可欺反身而觀其)
　(所以閑家者皆實有諸已為舉家所信故曰有孚鄭/孩如曰威從孚來孚從反身來初之有事于閑三之)
　(不免于悔未孚故也曰厲則有之相愛則未也嚴于/已曰嚴人嚴之曰威威與厲不同五之交相愛者交)
　(相孚也不閑而閑威在其中矣/上九之終吉以五之道終之也)
䷥(兌下/離上)
睽小事吉
　(本義睽乖異也邱行可曰小事吉柔為卦主也程沙/隨曰水火相逮山澤通氣而火澤无相用之理故相)
　(遇則革不相遇則睽愚竊謂睽之卦義本非美名故/全卦取合睽為義亦猶蠱卦取治蠱也中女少女上)
　(下皆柔合睽之主又柔故僅可小事吉悅累之也其/始易悅者其繼必睽頼二五三上相應且得不睽為)
　(吉耳烏能濟大事哉說文睽目不相/視字從目目主見故爻辭多取見象)
彖曰睽火動而上澤動而下二女同居其志不同行說
而麗乎明柔進而上行得中而應乎剛是以小事吉天
地睽而其事同也男女睽而其志通也萬物睽而其事
類也睽之時用大矣哉
　(趙汝楳曰火澤之睽因乎動二女之睽見于行愚按/火動而上澤動而下物性本然之睽也中女配坎少)
　(女配艮人情必然之睽也夫人情或交相好或交相/惡恩怨皆可為用惟同居而異志外若不相礙中實)
　(不相謀者乃真正乖離之象二女志不同行/只同居之日便然不待女子有行方為睽也)
　(吳因之曰睽之一卦聖人非言睽乃善言合也愚竊/從彖爻統論之動而相睽者卦體也睽而必合者卦)
　(徳也兌悅之麗離明是合睽也柔進而上行是合睽/也得中而應乎剛是合睽也睽而不合天地萬物幾)
　(乎息矣所以卦彖言小事吉而夫子特賛其時用之/大天高地下其象則睽而化育之事同男外女内其)
　(位則睽而交感之志通萬物散殊其羣則睽而聲氣/之求其事相類兩者之合原于兩者之睽處睽之時)
　(合睽之用推之六爻无一凶象初與四合曰見曰遇/二與五合曰遇曰往三與上合亦曰見曰遇皆因睽)
　(而得合/者也)
　(本卦與家人反對家人下卦之六二來為睽上卦之/六五故曰柔進而上行得五之中而下應九二故曰)
　(得中而應乎剛卦體昭然只是反對之象亦不必作/卦變本義以卦變言雜引離中孚家人三卦其說與)
　(隨蠱畧同愚于/前卦辨之詳矣)
象曰上火下澤睽君子以同而異
　(離兌二隂同分坤體而炎上潤下其性異趨先儒謂/君子以同而異于同之中審其異也愚按大象不曰)
　(以異而同而曰以同而異大凡處睽貴乎合然必得/其所以為同者而後可合如以異為異終于睽而已)
　(楊誠齋曰禹顔同道而異趨夷惠同聖而異行未足/為同之異也孔子于齊魯之去異遲速孟子于今昔)
　(之饋異辭受此同而異也乃一人自為火澤矣君子/何必好同而惡異哉張待軒曰同一君臣父子而忠)
　(孝異同一飲食男女而貪亷異所/謂堯舜與人同而堯舜與人異也)
初九悔亡䘮馬勿逐自復見惡人无咎象曰見惡人以
辟咎也
　(本義謂上无正應故有悔而居睽之時同徳相應故/悔亡又云見惡人可以辟咎如孔子之于陽貨愚竊)
　(謂初九以剛徳居兌體剛則動而正兌則悅而和與/四敵應而不立異所以悔亡中爻互坎馬象即指四)
　(在外卦䘮馬象惡人亦指四䘮馬而勿逐去者不追/也待其自復而見之來者不拒也此初之善于馭四)
　(處惡人非小人之謂乃與我不相好者人情于我不/相好者謂之交惡往往拒絶而不見所以終睽一見)
　(則睽情釋矣初泯同異之迹忘四之為惡人四遂以/初為元夫卒成交孚之好辟咎者辟九四之見咎也)
　(初能辟咎四因而无咎不以避為避而以見為避合/異為同之妙用如此此聖人合初四之睽也先儒多)
　(看惡人為小人把九四太說壊了與合睽之義有/礙若是真正小人君子豈肯與之合異為同哉)
　(張幼于曰彖傳言睽物性之定分六爻言睽物我之/相嫌愚又按内卦三爻在下則睽上行則合外卦三)
　(爻在上則睽/下行則合)
九二遇主于巷无咎象曰遇主于巷未失道也
　(本義二五正應居睽之時乖戾不合必委曲相求而/得㑹遇乃為无咎愚竊按爻象辭未嘗有乖戾不合)
　(之象二與五正應故曰主但二以剛居柔五以柔居/剛皆失正位故為遇主于巷之象初四三上皆睽中)
　(之睽惟二五為睽中之合巷者委曲之途與坎四納/約自牖同當睽之時彼此皆失正位必委曲相求乃)
　(可无咎也小象恐人疑其詭遇故申之曰未失道言/跡雖渉于委曲而彼此相應仍不詭于正道此聖人)
　(合二五/之睽也)
六三見輿曵其牛掣其人天且劓无初有終象曰見輿
曵位不當也无初有終遇剛也
　(黄氏日抄云六三居二陽之間與上九應故古注與/晦菴皆以見輿曵為二牽于後以其牛掣為四阻于)
　(前以人天且劓為上九猜狠而重加之刑惟程傳并/歸九四而不及上之正應愚竊按六三爻象俱從上)
　(九疑字生出因疑而生見其象如此皆妄見也三與/上本正應而下與二比上為四所乗爻柔位剛不中)
　(不正所居乃疑地故來正應之疑中爻互坎輿象曵/象互離牛象其人即六三孔疏剠額為天程傳云髠)
　(首也本義以為去須之刑劓割去鼻也總是面目可/憎之狀爻辭大意言車前有牛六三在車中為二陽)
　(所制曵其輿掣其牛者二與四也見之者上九也上/初疑三與二四兩陽合故生種種妄見所謂无初也)
　(幸而上是離體識見高明久之則三之心跡明終與/上合所以有終小象言位不當推原妄見之由以兌)
　(非三之正位也言遇剛發明有終之義以三與上本/正應也張彦陵曰大凡剛的人性最躁急稍見形迹)
　(可疑便不惜情面然實无他腸心迹一/明渙然氷釋此聖人合三上之睽也)
九四睽孤遇元夫交孚厲无咎象曰交孚无咎志行也
　(說統曰初四之徳敵而致孤初四之位應而有遇合/看兩爻曰睽單論一爻曰孤遇字與睽字相對愚又)
　(謂四處二隂之間隂偶而陽竒孤象卦體四陽分居/内外初二不云睽孤者兌為悅體不立異也四交離)
　(體未免好用聰明其勢孤矣元夫指初四與初本不/相應初以四為惡人四則以初為元夫者居二隂之)
　(間勢孤而獨立不可以无輔遇同徳之初九與之交/孚則雖厲而无咎厲者危其心以固其交也象申之)
　(以志行可見中少之志不同而未嘗不通/于男女交孚无咎則睽者合孤者有朋矣)
六五悔亡厥宗噬膚往何咎象曰厥宗噬膚往有慶也
　(本義以隂居陽悔也居中得應故能亡之愚又按五/為卦主與二本正應所謂柔進而上行得中而應乎)
　(剛者也柔中則為文明之主應剛則非偏係之私此/而有悔以九四一剛間之也四既與初交孚則无復)
　(有間之者亦如噬嗑之去間矣故悔亡初與五並言/悔亡初之悔以无應五之悔以有應初之悔以人之)
　(同徳而亡五之悔以己之得中而亡二以五為主尊/之也五以二為宗親之也二方委曲求遇得五之往)
　(其合如噬膚之易何咎之有勸五往從二也爻止云/何咎象許以有慶者求賢而得賢君臣相合人情可)
　(以大同非來章之慶譽乎凡爻上行者謂/之往此則以下行為往澤動而在下也)
上九睽孤見豕負塗載鬼一車先張之弧後說之弧匪
冦婚媾往遇雨則吉象曰遇雨之吉羣疑亡也(說與脫/音義同)
　(本義以剛處明極睽極之地又猜狠而乖離也愚按/上九之睽孤與九四同而義不同四即指本爻上則)
　(指六三兩爻當合看三居二陽之間自上視之為孤/象中爻互坎豕象坎為弓輪離為戈兵皆弧象上以)
　(剛居離上過察過疑者也三本其正應而妄見横生/始則訛以為冦乗車服牛者猶是人也疑之不已復)
　(生變相忽而見豕負塗則人變為畜矣忽而載鬼一/車人又變為鬼矣先張之弧以為有鬼而欲射之也)
　(後脫之弧則并鬼車而无之然後妄見消而羣疑頓/釋不但匪冦也且婚媾也迨往而與三相遇見三之)
　(真面目從前之睽合矣故曰吉下卦兌澤往而相遇/則隂陽和雨之象也聖人從既遇之後摹冩未遇之)
　(前窮形極相以解人心之蔽見上與三之始睽終合/如此全虧夫子道破一個疑字兩爻竒竒怪怪之象)
　(劃然以解朱子有云孔子不說象如見豕等類說羣/疑亡便見得上面許多皆是狐惑可疑之事而已困)
　(學記曰曰羣疑不特謂上與三并四與初二與五之/疑皆亡一疑則无所不疑一亡則无所不亡一睽則)
　(无所不睽一合則无所不合/故諸爻止云无咎上獨言吉)
　(薛畏齋曰理本无疑心疑則萬境參差心和則物我/一體睽乃人自為之三有終柔遇剛也上遇雨剛遇)
　(柔也唐凝菴曰凡睽皆起于隂遇皆先于陽初四兩/剛則孤于失位而得于得位故二五三上僅稱相遇)
　(而兩陽遂至交孚三上失位而難合二五得中而易/合大抵易之道貴陽貴中也夫睽違之世雖得其主)
　(猶未遽應雖遇其配猶未/遽合况非其主與配乎)
　(錢國端曰家人中有坎其爻位正初得之而為閑如/水有防盡成上下交流之愛睽中有坎其爻位不正)
　(上非化之而為雨如雲蔽日盡成上下間隔之疑家/人之離必起于婦人睽之合必上有明主家上而无)
　(反身之令儀无以必之于子婦睽初而棄同徳/之惡人何能得之于友朋此二卦互發之義)
䷦(艮下/坎上)
蹇利西南不利東北利見大人貞吉
　(本義蹇難也足不能進行之難也愚按說文蹇跛也/字從足是艱于歩履之義卦體艮下坎上本以險得)
　(名所重却在内卦見險不是蹇見險而止方是蹇八/卦方位坎居北艮居東北論卦體只有東北无西南)
　(西南乃坤位也九五一爻變而成坎濟險仍用坤道/故曰利西南此在東北而思西南之利總言天下之)
　(大勢猶云地利云爾卦无坤而言坤之利者蓋艮其/所以蹇也坤則蹇之所由濟也蘇氏易傳曰坎艮合)
　(體為蹇則難在東北矣西南其无難之地乎利西南/從不利東北對看此不利則彼便利矣此解較諸家)
　(之說最為明快困學記曰聖人作易因人情而歸大/道當蹇之時人思避難有東西南北之意當决擇其)
　(利不利而從事則可以出險而成功故于此指其所/之而避其所忌曰西南則利東北則不利所以者何)
　(也艮為山險阻之地也坤為地平易之鄉也其說亦/從蘇氏得來若依本義主變卦則本卦只是坎艮小)
　(過亦是震艮中間初无坤體于卦辭似難合矣大人/指九五以剛中正應二柔中正所謂利見而貞吉也)
彖曰蹇難也險在前也見險而能止知(去/聲)矣哉蹇利西
南往得中也不利東北其道窮也利見大人往有功也
當位貞吉以正邦也蹇之時用大矣哉
　(鄭孩如曰以文王卦圖觀之順序而往由艮而震而/巽而離以至于坤則險在後惟艮轉身遇坎故險在)
　(前能上而往西南則可以出險故賛其知愚又按本/卦上下互易為蒙同一止象蒙險在内而止乎外蹇)
　(止于内而險在前彼曰蒙而此稱知以其見險而能/止也能字重看能止者九三也中爻互離又有知止)
　(之道焉知止者方能止也卦名取止義彖傳乃取往/為義能止者方能往也故曰往得中中者九五也陽)
　(剛中正居濟險之位所以利西南其道窮指九三三/為艮主止而不往則常䧟險下出險之道至此而窮)
　(所以不利東北惟往則有功而可以出險所以利見/九五之大人諸爻除初位餘皆得當正位所以貞吉)
　(三當艮位五當坎位皆剛而得正故可以正邦此蹇/之時用所以大也程氏紀曰見險而止為知而六爻)
　(皆言往蹇見其但可來不可往也然卦復言利西南/利見大人又若必有所往者何也蓋往而有險不可)
　(往也往而得中往而有功豈不可往耶愚又謂蹇之/時全視乎用須從貞吉中來貞所以善其往即所以)
　(善其用往得中有功/正邦正其用之大處)
　(愚按本卦與解反對往得中謂解下卦之坎往而為/蹇上卦之坎而剛得中不必言卦變也本義因傳有)
　(往字故謂卦自小過來陽進則往居五而得中但四/五兩爻同在外卦何以云往即欲以卦變言不如云)
　(自明夷來初往居五又不如云自升來二往居五亦/皆得中者也又按六爻言往即言來彖傳但云往來)
　(者往之對往來之義與行止同蹇者不良于行非不/行也天下疾行者不必皆通徐行者未必終窒故蹇)
　(以往為/有功)
象曰山上有水蹇君子以反身修徳
　(朱子答或人問有云山上有水則猶可進歩但曲折/艱難故敎以反身修徳愚竊謂卦體水上山下乃山)
　(阻水之下流而不能通行似非山上之水卦之名以/艮遇坎故蹇反身者背坎便遇震漸向西南即出險)
　(之路反身猶云轉身也大象所云反即爻辭所云來/俱從出險得義天下惟知自反者乃能自修即孟子)
　(所謂反知反禮反仁行有不得反求諸己也反身/取艮上之背修徳取坎中之心皆以陽爻為主)
初六往蹇來譽象曰往蹇來譽宜待也
　(本義往遇險來得譽愚竊据此詳釋之初去險雖逺/往則遇險與四敵應本无所謂來特以不往為來耳)
　(有譽即彖傳所云知矣哉之語時當有待見險即止/故以譽歸之小象宜字有斟酌盡善之意大凡處蹇)
　(難之際率情徑行多遭䧟害要以靜俟為第一義彖/傳論出險之道則貴往六爻論處蹇之道則貴來往)
　(與來跡似相反機實相成非謂往/則必蹇而竟不往乃待時而往也)
六二王臣蹇蹇匪躬之故象曰王臣蹇蹇終无尤也
　(本義柔順中正正應在上而在險中故蹇而又蹇以/求濟非以其身之故也愚又按六爻惟二不言往來)
　(蓋外卦一坎諸爻所同而自二推之上應九五中爻/又互坎體是以君之蹇為蹇者獨為蹇蹇之象王五)
　(也臣二也身處臣位王事敦我投艱任重此時著不/得一㸃訃校之心所以不言往來二艮體有不獲其)
　(身之象鞠躬盡瘁莫非王事所謂匪躬之故也終无/尤直指王臣之心所謂不以往來二其心也若依舊)
　(注嘉其志而恕其才事雖不濟/亦无可尤則作旁觀評論解矣)
九三往蹇來反象曰往蹇來反内喜之也
　(本義反就二隂得其所安竊据此解詳釋之往者為/外反者為内三以剛居剛遇險而止為卦中主爻近)
　(與四比不往外從四而來就同體之二隂反而向内/之象在三為反自初二視之則為來初二才柔在下)
　(未能出險得三之來而喜可知故曰内喜之也一說/三以陽剛之才協二之忠連四應上致初諸朋以備)
　(五之蹇則可以反危為安矣蹇一反成解如/此解反字亦好但與小象詞意不甚融洽)
六四往蹇來連象曰往蹇來連當位實也
　(程傳謂與在下之衆相連合本義謂連于九三合力/以濟愚按連即㧞茅以彚之義三之才陽剛足以濟)
　(蹇而與五非比非應得四之來連乃可與下二爻共/往輔五以成朋來之象鄒汝光曰連桓公管仲之交)
　(者鮑叔也連簡公子産之交者子皮也其六四之謂/歟愚又按四以隂居隂曰當位隂虛陽實實字似當)
　(指九三四之連三虚能受實也一說九三以陽居陽/位得其當而實有濟蹇之才正明所以宜連之故其)
　(義亦/通)
九五大蹇朋來象曰大蹇朋來以中節也
　(本義大蹇者非常之蹇也九五有剛健中正之徳必/有朋來而助之者愚又按蹇者人之所避曰大蹇則)
　(事關天下𢎞濟時艱非大有為之君誰能任之九五/居中得正无所為往但當大蹇之世不可无朋來之)
　(功卦體内外五爻朋來之象初之宜待待三也三之/來反就初二也二與五應就二所以就五四之來連)
　(上之來碩就三也三與五同徳就三所以就五合衆/君子之朋為一大朋不必言濟蹇而大蹇之濟可知)
　(矣所謂利見大人者此爻也又按此爻未變原是坤/體五之朋來即坤之西南得朋小象中節中字不應)
　(作去聲讀五剛正得中文武張弛動合機宜能定天/下之大難以中為節者也鄭剛中曰以中節者羣䇿)
　(畢舉非陽剛中正之大人誰能節之酌/其才品謂之節取裁其機宜謂之節制)
上六往蹇來碩吉利見大人象曰往蹇來碩志在内也
利見大人以從貴也
　(上本无所往猶初六之來以不往為來此則以不來/為往與三正應來碩似當指九三詩所稱碩人是也)
　(三有剛實之才與初同體與二四相比三來則衆隂/皆來矣諸爻无占辭不言利見大人獨于上言之者)
　(時已出蹇之時矣小象志在内似亦當指九三就外/卦言故曰内若依舊注來就九五則志在外卦不在)
　(内卦矣大人五也利見者上也隂陽相比故曰從貴/玩以字可見項平甫曰志内所以尚賢從貴所以明)
　(分若以内貴二字並指九五則/同此一爻似不必分作兩邊說)
䷧(坎下/震上)
解利西南无所往其來復吉有攸往夙吉
　(本義解難之散也難既解利于平易安靜不欲久為/煩擾西南平易之地也卦辭大意如此按本卦與蹇)
　(反對解之西南即蹇之西南先儒或謂蹇有艮故利/西南不利東北解則艮變震故但言利西南不復言)
　(東北愚又謂解與屯互易中爻亦有坤象西南坤位/在蹇為利往之方在解則為休息之地坎在下无逆)
　(流之理故曰无所往與下有攸往相對黄氏日抄曰/古注云无難可解則來復有難而往則以夙為吉蓋)
　(兩開其端也程傳乃云其始未暇有為既安定則為/可久之治晦菴非之蓋或為或不為惟其當而已合)
　(從古注今按來復當指九二謂蹇之九五來居于二/而陽復于下卦也難雖解或恐有意外之事故既曰)
　(无所往又曰有攸往攸往似指九四謂蹇之九三本/艮止不動今往居四而為震也復則俟其來而吉往)
　(則利于夙而吉者謂无事則宜緩待有/事又宜速往也總是發明利西南之義)
　(愚又按往來二字原從反對卦出似不必說卦變本/義謂自升來三往居四入于坤體二居其所而又得)
　(中据朱子之說觀之三往居四互易者三四兩爻于/二无渉二居其所固未嘗變也必欲作卦變看又不)
　(若謂解自萃來以二五互換于來/得中之義似為明白餘詳升卦下)
彖曰解險以動動而免乎險解解利西南往得衆也其
來復吉乃得中也有攸往夙吉往有功也天地解而雷
雨作雷雨作而百果草木皆甲拆(一作/坼)解之時大矣哉
　(程傳坎險震動不險則非難不動則不能出難李隆/山曰以畫觀之四隂二陽坎險在前為蹇四隂二陽)
　(坎險已通為解解者蹇之反也以卦觀之坎上震下/為屯坎下震上為解解者屯之反也蹇止乎險下不)
　(若屯動乎險中屯動乎險中又不若解動乎險外愚/按坎居下卦者凡七本卦與蹇反對解之坎險在内)
　(震動在外二居中而不動用四之動以免乎險此卦/之所以立名也在蹇謂之得中在解謂之得衆古注)
　(以西南為衆程傳以西南為坤體今兼二解而㑹通/之震上二爻皆坤土坤為衆得衆之象也二之得中)
　(與訟卦剛來而得中同蹇一陽往上解一陽來下皆/以陽爻為主也往有功即上文往得衆之義但四已)
　(入震體為出險之主往則夙吉一切除奸去暴當如/雷之迅發方可奏功也本義以得衆屬九四以得中)
　(有功皆指九二竊恐未安以上釋彖之義已盡下復/推言解道之大天地之慘舒時也時未至不得不斂)
　(時至不得不解雨自天施雷自地發雷雨交作氣之/解也百果草木甲拆形之解也甲拆二字不平勾萌)
　(為甲開展為拆直到甲拆時然後萬物皆相見甲拆/總是一個震合乾之木果震之果蓏震巽之木而共)
　(成其為解解之時豈不大矣哉但言時而不言用者/解之用己顯于時行物生之中矣趙汝楳曰離言百)
　(榖此言百果者四陽之月百穀皆未萌芽也張中溪/曰剝之碩果不食藏天地生物之仁也解之百果草)
　(木皆甲拆發天/地生物之仁也)
象曰雷雨作解君子以赦過宥罪
　(程傳于赦宥二字分别輕重說張中溪曰雷者天之/威雨者天之澤威中有澤刑獄中有赦宥也洪覺山)
　(曰赦者釋之也宥則寛之而已愚竊按雲雷屯雲之/未成雨者雷雨作則既雨矣以草木騐之屯時根荄)
　(尚在地中解時勾萌已出地上乃造化與物更新之/㑹勿論過罪概從開釋乃是君子體天地之仁而行)
　(春令時也周禮司刺掌赦宥之法必經三赦三/宥然後寘刑即尚書宥過无大罪疑惟輕之意)
初六无咎象曰剛柔之際義无咎也
　(初隂柔居坎下何以云无咎因與四應四動而出險/初无所為惟四是從事得其宜所以无咎小象推原)
　(无咎之義歸諸剛柔之際蓋人情當初解之時往往/彼此不交今柔得剛之應而兩相交際于義斷之自)
　(當无咎也雖是剛柔相際要重柔得際乎剛一邊方/合夫子語意一說剛謂二柔謂初與坎卦剛柔際之)
　(義同從近/比言亦得)
九二田獲三狐得黄矢貞吉象曰九二貞吉得中道也
　(程傳九二以陽剛得中上應六五用于時者也必須/能去小人則可以正君心而行剛中之道先儒亦多)
　(以解為去小人之卦愚按荀九家坎為狐中爻互離/離位居三三狐之象狐者妖媚之獸坎為戈兵矢之)
　(象田者力而取之也二剛而得中黄者中色矢者直/物君子之象也上應六五操舉錯之權有獲狐得天)
　(之象近與三比三狐專指六三一爻負乗之小人也/爻辭雖未說破君子小人而其象已具二之獲狐與)
　(四解拇上獲隼同為去小人之爻小人之變態多端/以其媚惑則謂之狐以其卑賤則謂之拇以其隂鷙)
　(則謂之隼耳孔疏云凡物不獲則兩失獲則兩得矢/所以射狐狐獲則黄矢亦反矣故貞吉愚按二以剛)
　(居柔本中而不正爻詞曰貞吉象不言貞而但云得/中道可見君子之去小人亦不在太過只是虚中能)
　(照使其善惡自无遁形所謂无偏无黨王道蕩蕩是/已本義于此爻取象既云未詳復云卦凡四隂除六)
　(五君位餘三爻即三狐則初上兩爻皆小人矣細玩/爻詞似難盡合胡雲峯曰二欲其獲狐四欲其解拇)
　(上欲其射隼三則直指其為小人五則直欲其退/小人一卦六爻而去小人者居其五得其義矣)
六三負且乗致冦至貞吝象曰負且乗亦可醜也自我
致戎又誰咎也
　(此卦中之小人也先儒謂蹇難之時君子小人雜進/難既解矣過可赦罪可宥小人必不可不去負且乗)
　(非言其既負而且乗是言其當負而且乘為僭竊之/象愚又謂六三以隂險之才踞坎之上在二陽之間)
　(上既負四下且乗二居之不疑為有識者所鄙雖貞/亦吝况不正乎二四與上皆欲去三者頼五為解主)
　(卒能退小人脫不幸上无明君如熈豐紹聖之朝合/衆賢之力攻王蔡而不能去寇其如負乘者何象詆)
　(之曰可醜說可醜便有致戎意誰咎上著一又字/見得咎自己致于人何尤聖人之惡小人如此)
九四解而拇朋至斯孚象曰解而拇未當位也
　(程朱皆以拇指初愚按王輔嗣曰四失位而比于三/故三得附之為其拇李鼎祚亦曰四交震體震為足)
　(拇居足下猶三居震下奔走趨附之象今從之拇當/指三而字當指四而拇者見三為四所親也故為告)
　(四之辭曰必解去汝之拇而後朋之至斯相孚信拇/不解未有相信者也二與四同徳故稱朋自初至五)
　(位皆不當小象獨于四指出未當位三字蓋以四為/震主恐其有私暱六三之意故特深儆之若以拇指)
　(初爻剛柔正應/似非解去之義)
六五君子維有解吉有孚于小人象曰君子有解小人
退也
　(古注云以君子之道解難小人猶知服而无怨程朱/皆謂君子之解以小人之退為騐愚按君子小人于)
　(六五發之五柔中與二正應又近與四比得二陽之/力有進君子退小人之象此時狐已獲矣拇已解矣)
　(大度之君更不用他術惟有一意蕩滌與之氷消霧/釋同遊赦過宥罪之天不獨君子朋至斯孚而吉抑)
　(且有孚于小人矣四五爻兩孚字相應蓋小人向來/止知結黨結仇今見朝廷寛大若此彼將爽然自失)
　(不惟斂其跡而有以服其心然則小人之退非君子/退之乃小人自退也一說維字作防維之義小人反)
　(噬之禍卒至不可解者皆由君子之不解者先之故/必自解其維乃可以孚小人又一說君子維有解吉)
　(言解之吉者維用君子/一事而已兼存以備考)
上六公用射隼于高墉之上獲之无不利象曰公用射
隼以解悖也
　(愚按射隼有兩解有以三言而上射之者有即以上/言者今以上射六三為正解公上六也隼指六三與)
　(上敵應不相與三之所云致戎者上亦其一中爻自/二至四互離為戈兵受射之象不是謂隼集高墉謂)
　(公在高墉之上俯而射隼有居高必獲之勢所以无/不利三負隂險之才當險難既除時又將發天下之)
　(大難故小象斥之以悖悖者大逆之罪名也計其竊/位擅權已非一日至此則悖逆之跡昭然難掩射而)
　(獲之乃可解悖繫傳所謂藏器于身待時而動何不/利之有也不然一擊不勝小人之為害于君子可勝)
　(言哉漢之竇武何進唐之李訓鄭注可鑒也諸爻惟/六三為小人之尤亦可醜也猶未見其為惡以解悖)
　(也其惡著矣以字重看有與衆共棄之義/勿謂赦過宥罪與除逆去奸有二道也)
　
　
　
　
　
　
　
　
　
　
　
　
　
　
　
　周易玩辭集解卷五
欽定四庫全書
　周易玩辭集解卷六
　　　　　　　　　　翰林院編修查慎行撰
䷨(兌下/艮上)
損有孚元吉无咎可貞利有攸往曷之用二簋可用享
　(本義謂損兌澤之深益艮山之高損下益上剝民奉/君之象所以為損愚竊按内卦本乾外卦本坤損乾)
　(之三益坤之上以陽之有餘補隂之不足損亦時為/之也所以不損初二而損三者陽之數至三則己盈)
　(損者殺其盈也卦體六爻皆應所以有孚彖義只是/有孚二簋可用享七字盡之中間元吉无咎可貞利)
　(有攸往十字多從有孚中來文王自為問答言損而/有孚將何所用之乎可用二簋以享也凡宴享之禮)
　(八簋為盛四簋為中二簋其最簡者即左傳苟有明/信澗溪沼沚之毛蘋蘩蕰藻之菜可羞于王公之意)
　(胡雲峯曰占辭之繁自坤卦來未有如此詳悉者損/本拂人情之事未必大吉未必无過未必可固守未)
　(必可有往惟損其所當損于理可行而人信之其占/乃如此耳觀孔子于有孚上加一而字其義昭然)
彖曰損損下益上其道上行損而有孚元吉无咎可貞
利有攸往曷之用二簋可用享二簋應有時損剛益柔
有時損益盈虛與時偕行
　(本義于彖傳專釋末句似乎太畧愚竊据程傳及諸/儒之說詳釋之損下益上者卦體也損對益言此損)
　(則彼益故彖傳兼言之專取以剛益柔蓋剛可損而/柔不可損故不以損上為損而以損下為損損下益)
　(上其道上行卦體本如此以人事言損下則下與上/俱損又有民貧君不獨富之義卦彖發損之理彖傳)
　(明損之用所以揭過元吉等十字專釋曷之用二句/謂二簋之簡應用于損之時又恐人泥于二簋用享)
　(一語為已盡損之道故復就時之義而推廣言之以/卦畫言剛必至三乃損柔必至三乃益所謂損剛益)
　(柔有時也以天下之理言之不當虚之時而益不當/盈之時而損皆非可常之道所貴損益盈虛與時偕)
　(行也彖傳言盈虚者惟剝損二卦消息盈虚乃造化/循環之理孔疏云鳬足非短鶴脛非長何須損我以)
　(益人虚此以盈彼但時之所在不能不爾陸君啟曰/因損而知盈之必虛聖人不能留其時之去能為不)
　(盈因益而知虚之必盈聖人不患其時之不來患其/欲速朱罍菴曰一卦有一卦之時一爻有一爻之時)
　(損不獨在三益不獨在/上所謂與時偕行也)
象曰山下有澤損君子以懲忿窒欲
　(同此少男少女山上有澤則氣通而成咸山下有澤/則氣泄而成損然澤氣下行又有流惡疏穢之義先)
　(儒多謂少男血氣方剛忿起如山少女柔順以悅欲/流如澤不損則忿盈欲縱矣懲之窒之道貴日損君)
　(子之修徳以之愚又謂人性本善如山之靜如澤之/清其忿也有觸之者也其欲也有誘之者也亦不出)
　(隂陽二類陽惡莫如忿以内卦言上六下而成兌悅/則其忿消而不熾所謂懲也隂惡莫如欲以外卦言)
　(九三上而成艮止則其/欲遏而不流所謂窒也)
初九已事遄往无咎酌損之(已音紀/下同)象曰已事遄往尚
合志也
　(古注已讀作以故以己事謂止其事程朱多從此解/黄氏日抄云三說雖不同而皆主于初九自損以應)
　(六四惟來矣鮮曰己者我也今從之卦體六爻相應/内三爻皆損己以益人者也初應四以濟柔為事四)
　(有疾初當往救若視為他人之事未免遲回觀望矣/聖人親切告之曰此非他人之事而已事也速往則)
　(无咎遲則有咎矣酌損之就遄往中示以損之良方/救病如救火固當遄往用藥時或緩或急又須細細)
　(商量故曰酌又如飲酒然量其所受隨器而止乃初/之所以益四也四正欲損己之疾以求助于初得初)
　(之遄往其志豈不相合初曰遄往四曰使/遄皆是宜急不宜緩之意故云尚合志也)
九二利貞征凶弗損(句/)益之象曰九二利貞中以為志也
　(程傳二以剛中當損剛之時以柔悅上應六五隂柔/之君則失其剛中之徳矣故利于貞以自守而戒其)
　(以征取凶弗損益之分兩句讀蘇氏易傳云天下固/有不必損己而可以益人者則其益為无方是已小)
　(象中以為志程傳本利貞說來謂志存乎中則自正/矣愚竊謂内三爻皆以益上為志者初之遄往迹與)
　(心合者也二之應五獨心向之耳故云中以為志守/其剛中乃所以益柔中其迹不往而心往也二之益)
　(五如此觀反對卦損之九二即益之九五損之六五/即益之六二此以弗損為益彼之受益如獲十朋之)
　(龜兩爻皆云弗克/違正可互相發明)
　(愚乂按兩卦之受益者不在九二九五而在/六五六二以柔中故也亦有謙受益之義)
六三三人行則損一人一人行則得其友象曰一人行
三則疑也
　(程傳謂三陽同行則損九三以益上三隂同行則損/上六以益三本義謂下卦本乾而損上爻以益坤一)
　(陽上而一隂下一人行而得其友也來矣鮮謂益下/卦三爻居于損上三爻三人行六三上行而居四也)
　(損一人損六三也諸說各不同愚竊謂卦以損下得/名三人行似當兼指内三爻損一人一人行似皆指)
　(六三一爻得其友者謂上與三應也天地間隂陽對/待兩而已故三為當損之數亦是當損之爻三而損)
　(一兩也一而得友亦兩矣少女少男艮兌相合而成/化醇化生之功繫傳所謂致一也小象申之曰三則)
　(疑謂内卦三爻本乾外卦三爻本坤則疑于隂陽不/相交今一陽行而上彼此相應矣復何疑哉胡雲峯)
　(曰損因三而成故必損六三然後隂陽各以兩而相/資六三損則三于上為得友上于三為得臣三與上)
　(成兩矣九二利貞六五元吉二與五成兩矣/初合志四可喜初與四成兩矣故曰三則疑)
六四損其疾使遄有喜无咎象曰損其疾亦可喜也
　(凡剛柔失中者謂之疾六四以隂居隂而乗承皆隂/其疾在柔常失之緩緩則宜以急治之損剛益柔乃)
　(對症之藥四與初正應遄字從初爻來初之遄往若/四有以使之速來以損其柔緩之疾者兌悅在下有)
　(喜之象疾則有咎疾已損矣何咎之有小象于可喜/上加一亦字言无疾固可喜今損其疾則與无疾同)
　(亦可喜也張彦陵曰使字要重看疾是自家的疾全/在自家主張來損我􁂑者尚且用遄而我且玩愒優)
　(柔何以能去其疾故曰使遄有喜/疾能損便是喜便无終迷之咎)
六五或益之十朋之龜弗克違元吉象曰六五元吉自
上祐也
　(黄氏日抄云古注與本義皆云獲益而得十朋之龜/蓋謂兩龜為朋也惟程傳或益之為句十朋之為句)
　(龜弗克違為句愚竊按程傳舍象而言理故云十者/衆詞龜者决是非吉凶之物衆人之公論必合正理)
　(雖龜䇿不能違也云云今不從六五柔順得中受益/之主也上乃受益之地五以受益之主而所居非受)
　(益之地本不求益而物自益之不知所從來故曰或/自二至上中虚有離象離為龜十朋之龜重寳也既)
　(不知其所自來豈能違之而去違者辭避之意以其/不可避知其非妄求故元吉古者以貝為貨兩貝為)
　(一朋漢書食貨志元龜岠冉長尺二寸直二千一百/六十為大貝十朋是已大凡人之益我必有所自來)
　(爻云或益之未定指為何爻小象推原其意或者其/自上祐乎程傳以謂自上天降之福祐愚竊謂上字)
　(當指上九損三本以益上因上與五比不私為已有/而歸諸五五之祐蓋自上爻來也何以不言九二五)
　(與二正應不得云或二/在下不得言自上也)
　(又按否泰初上相易故茅茹象同損益二五相易故/龜朋象同既濟未濟三四相易故鬼方象同皆反對)
　(觀變/之例)
上九弗損(句/)益之无咎貞吉利有攸往得臣无家象曰
弗損益之大得志也
　(本義上九居卦之上受益之極而欲自損以益人也/惠而不費故曰得臣无家黄氏曰抄云諸家皆謂得)
　(臣无間逺邇惟蔡氏鄒氏謂得臣之國爾忘家者愚/竊按弗損益之爻詞與二同二不損己以益人上不)
　(損下以益己三以隂從陽曰得友以内對外也上以/陽應隂曰得臣以上對下也各据爻位言上與三正)
　(應得三之益為得臣象近與五比不敢私受三之益/而歸諸五為无家象居卦之上其道上行故彖辭无)
　(咎貞吉利有攸往歸之何以致此曰有孚有孚者心/也象申之曰大得志可見天施地生充滿盈溢上以)
　(大公无我為益不以自私自利為益其志不大得乎/錢國瑞曰上二皆曰弗損益之有三為損于中與五)
　(互成坤體二惟弗損是以剛中貞之于下而于五為/益之上惟弗損是以剛正祐之于上而于五為益之)
　(亦合五上/兩爻看)
　(項平甫曰六三所以損也故爻詞極論損之精/義上九受損之益者也故爻詞備言損之成效)
　(愚按卦體不獨六爻相應每爻亦與彖詞應初之象/曰上合志二之象曰中以為志上之象曰大得志即)
　(卦彖所云有孚也二以无損有益為貞上以益五為/貞即卦辭所云可貞也四之无咎即卦辭之无咎五)
　(以受益弗克違元吉即卦辭之元吉也初之遄/往四之使遄上之攸往即卦辭之利有攸往也)
　(建安邱氏曰損者損下乾之陽以益上坤之隂也合/六爻觀之損在下則益在上矣其在下卦初爻位俱)
　(剛可損也故曰酌損之二處柔得中不可損矣故曰/弗損益三則有餘于陽當損其一以與上故曰損一)
　(人此三爻皆知損者也其在上卦四隂虚頼初陽以/為益故曰損其疾五受二之益而又得上之益故曰)
　(或益之上與三為往來之爻既得三之益不待損人/以益己故曰弗損益此三爻則處損而得益者也)
　(楊誠齋曰損之道凡七而所以損者一也二簋可享/損奢以從儉也大象之懲忿窒欲六四之損疾損不)
　(善以從善也初之益四二之益五三之益上此損己/以益人也五虚中以受諸爻之益此損己而取人之)
　(益也初以己益人而又酌損此損之損也三以一人/之損而得友五為損主而得益此損之益也二與上)
　(之弗損此不損之損也/所以損者一有孚是也)
　(胡雲峯曰上經隂陽各三十畫然後為否泰下經隂/陽各三十畫然後為損益愚按雜卦傳云損益盛衰)
　(之始也泰之陽極于三即交坤之上六而為損衰之/始也否之隂極于三即交乾之初九而為益盛之始)
　(也關子明易傳亦云始衰者由盛而損始盛者由衰/而益先儒謂損所以保泰益所以治否故四卦當合)
　(看/)
　(愚又按据本義卦變之例損益二卦彖傳皆有上下/二字亦可作卦變說朱子于損但云損下卦上畫之)
　(陽益上卦上畫之隂于益但云損上卦初畫之陽益/下卦初畫之隂只就反對說十九卦可以類推矣)
䷩(震下/巽上)
益利有攸往利渉大川
　(卦體六爻皆應與損同而二五得位得中適與損相/反遂成損上益下之象震在五行為木巽在八卦為)
　(木故利渉大川胡雲峯曰他卦彖言利往者不言利/渉益兼之所為益以興利也愚又按攸往中已包得)
　(渉川但平時之利益不見其大故又/從濟變說益下之利有加无已如此)
彖曰益損上益下民說无疆自上下下其道大光利有
攸往中正有慶利渉大川木道乃行益動而巽日進无
疆天施地生其益无方凡益之道與時偕行
　(上下指初四兩爻卦之變自否來損上卦四之剛以/益下卦初之柔也兩爻中又以四為卦主王者之道)
　(惟在利民故取下則謂之損下與下則謂之益下損/之彖傳但言損下不言損民此則說出民說快之也)
　(耕田鑿井帝力何有王者之民皥皥與驩虞不同故/曰无疆自上下下承損上益下來自上而能下下是)
　(謂天道下濟而光明仁心仁政光被四表也二柔中/正五剛中正何往不利故曰中正有慶木道木字王)
　(輔嗣云木以渉川為常而不溺者也程傳謂益字誤/作木來矣鮮謂木當作水三說不同本義于本卦不)
　(添註脚而于或問發之或問程子以木道本益字之/誤朱子曰看來只是木字有八卦之金木水火土有)
　(五行之金木水火土如乾為金易卦之金也兌為金/五行之金也巽為木是易卦取象震為木是五行之)
　(木也愚按卦體震陽木也巽隂木也彖傳云利渉大/川木道乃行即中孚乗木舟虚之義惟渉川乃見木)
　(之利于用細玩乃行語氣當從注疏或問作木道无/疑以上釋卦彖已畢益動而巽二句復就卦徳言人)
　(事之益動者振作有為巽者深入有漸所以功崇業/廣而日進无疆天施地生二句復就卦義言造化之)
　(益乾分一陽于坤而為震坤一隂上升乎乾而為巽/于時為春夏所以品物咸亨而其益无方凡益之道)
　(二句又合造化人事言之凡此損上益下之道皆時/為之也王者之于民春不足而補秋不給而助初非)
　(有意市恩惟其時而已夫益下之道亦當與時/偕行况損下以益上乎此又聖人言外之意)
象曰風雷益君子以見善則遷有過則改
　(先儒多謂風雷之勢交相助益愚竊謂撓物者莫疾/乎風動物者莫疾乎雷風雷一過而天地為之改觀)
　(惟其疾也君子以之遷善改過兩則字只是雷厲風/行取及時奮迅之意洪覺山曰遷善改過无所疑貳)
　(可謂大勇者矣何以能即遷即改也勇莫神于幾初/也初之不審時過而後及焉則其及也不力矣是故)
　(震巽一隂一陽之始生幾之謂也張横渠/有云利者為神滯者為物二語良可思)
初九利用為大作元吉无咎象曰元吉无咎下不厚事
也
　(先儒多以初為始進之臣五用之以益民者愚竊按/損以上受下之益者上爻也益以下受上之益者初)
　(爻也損上得九而成艮艮止者以无事為義故曰弗/損益之益初得九而成震震動者以有事為功故曰)
　(利用大作初在下民也尚書召誥庶殷丕作傳云大/作言勸事此其義震位在東束作方興亦服爾耕十)
　(千維耦其大作之象乎當益之世上有惠心之主民/安耕鑿之天豈非元吉无咎象申之曰下不厚事謂)
　(益乃下民厚生之事顧下不能自厚其事必有人焉/為之制田里敎樹畜方得用其力而為大作以見益)
　(下之權操之自上也舊注以大作為受益不可无所/報效又云下本不當任厚事似于元吉无咎之義難)
　(合先儒又或以初為大有作為之人于爻辭不无顛/倒繫傳耒耨之利以敎天下蓋取諸益本義注云二)
　(體皆木上入下動天下之益莫大/于此故竊援此義以釋初爻之象)
六二或益之十朋之龜弗克違永貞吉王用享于帝吉
象曰或益之自外來也
　(本卦與損反對此爻即損之六五故取象同損卦義/在益上五承上所受者上之益也益卦義在益下二)
　(與五應所受者其五之益乎但曰或益之則不知其/所自來似難拘正應也柔順中正虚而能受自然貞)
　(吉但須永守不變耳王用享于帝本義謂以其居下/而受上之益為卜郊之吉先儒或云二永貞虚中之)
　(心必如人君對越在天小心翼翼也此一句乃占中/之象愚按帝出乎震齊乎巽本卦兼此二體原有帝)
　(之象但二居臣位如何稱王而用享于帝或是大司/徒以祀禮敎敬之意所不可知象曰自外來先儒謂)
　(初九本自四來居于初爻以其與二非正應故曰或/益之愚按卦體本以四益初者也而二受其益故曰)
　(自外來外/者外卦也)
六三益之用凶事无咎有孚中行告公(句/)用圭象曰益
用凶事固有之也
　(本義六三隂柔不中不當得益者也有益之以凶事/者警戒震動乃所以益之也程傳以守令救災為言)
　(愚又按林黄中曰凶事有三有札瘥之政有死䘮之/禮有甲兵之事歉嵗曰凶益之時損上益下其為凶)
　(荒札瘥之政乎潘氏曰汲黯發倉廪以救饑民益之/用凶事也今据此義推之周禮荒政十二首曰散利)
　(六官之屬倉人掌粟入之藏有餘則藏之以待凶而/頒之司救于天灾民病則施惠司市司關凶荒則无)
　(征掌客凶荒則殺禮士師凶荒則移民通財不獨大/司徒以荒政聚萬民也益之用凶事年饑而賑恤也)
　(告公用圭即荒政散利之事周禮珍圭以徵守以䘏/凶荒注珍鎮圭也王使人徴諸侯憂凶荒則授之以)
　(往致命焉程傳亦云大夫執圭而使所以申信也三/居下卦之上非无位者但行不敢擅専用圭以告于)
　(公者乃發積儲耳象曰固有之也積儲本以備荒如/旅師聚粟遺人委積之類本民間固有之物不用更)
　(求益也公指六四近君之大臣也三與四比故曰有/孚惟有孚故三告而四從當益之時聨上下之情者)
　(在三四兩爻胡雲峯曰以二體言則二五各居中以/全體言則三四並居中故中孚以三四為中此三四)
　(稱中行本義釋小象云欲其困/心衡慮而固有之也大難理㑹)
六四中行告公從利用為依遷國象曰告公從以益志
也
　(愚按卦體自乾坤來四自上而遷于初初自下而遷/于四坤為國土有遷國之象人情安土重遷遷國于)
　(民何利而云利用為依遷國即商書視民利用遷周/禮小司冦掌外朝之政國遷一事必致萬民而詢問)
　(之意葉竹埜曰邦畿千里惟民所止不得已而徙都/必民心樂從而后可非以國徙實以民遷也商自契)
　(至湯凡八遷至盤庚五遷周則公劉遷邠太王遷岐/文王遷豐遷岐武王遷鎬成王卜洛所謂一勞而永)
　(逸也告公者謀及卿士也必衆謀僉同四乃從而行/之无非以益下為志耳周之東遷晉鄭焉依此依字)
　(之義愚又按三四兩爻當合看周禮廪人以嵗之上/下詔國用若食不能二鬴則令邦移民就榖士師又)
　(有移民通財之道皆因其凶荒相賙而暫為遷徙者/也合爻詞觀之因凶事而議遷移民也三告四從无)
　(非以益民為志前曰告公/此曰告公從彼此正相應)
九五有孚惠心勿問元吉有孚惠我徳象曰有孚惠心
勿問之矣惠我徳大得志也
　(卦體損上益下在第四爻五居四之上操損上益下/之權者也剛中居尊實心惠民故曰有孚上孚于下)
　(也勞心以惠民即損上以益下其為元吉勿問而可/知與革九五未占有孚義同再曰有孚者下孚于上)
　(也民皆謂君之惠我以徳非口惠而實不至者也四/以益為志五則大得志兩爻相比君臣志合天下有)
　(不咸受/益者乎)
上九莫益之或擊之立心勿恒凶象曰莫益之偏辭也
或擊之自外來也
　(先儒謂卦體上下互易為恒本爻即恒九三故彼曰/不恒此曰勿恒愚又謂風以從雷為恒雷以得風為)
　(益上九居巽之極下與三應進退无常惟求三來益/已國富而家貧財聚而民散非但莫益之且或擊之)
　(矣推原其致凶之故皆由立心勿恒也損之上九弗/損則吉益之上九莫益則凶可見損下是一時權宜)
　(之計益下是萬古不易之規損不可恒益則當恒者/也程傳于偏辭二字詮釋不甚明白困學記云莫益)
　(之者上无以益人也所以象云此特就其慳吝一節/而言若槩論其生平有巧取強奪罄竹難書者矣豈)
　(特莫益一端而已故曰偏辭也自外來人人得而擊/之也黄氏日抄云凡求益者皆偏辭林次崖曰偏辭)
　(猶云一偏說話也究言之一定有擊之者/乃危之之詞自外來歸咎在致其來上)
　(葉竹埜曰先王之于民必有以與之斯有以取之後/世授田无法農民已无可耕之地山澤一孔之利皆)
　(歸公上而无遺上之人畧不加恤方且苛政而重役/之是徒知閭師任民之貢而不知太宰任民之職也)
　(象數論曰分田授土于下貢稅終事于上上與下交/相損益者也以損卦觀之初九粟米之征也九二布)
　(縷之征也六三力役之征也四損民之疾苦者也百/姓足君孰與不足故五有或益之龜不以天下自富)
　(故上有无家之譽以益卦觀之初之大作受田而耕/六二享帝春秋祈報國之大事在祀與農二爻皆養)
　(生之事也六三凶事送死之事也四之遷國封建諸/侯各行井田也九五惠心以不忍之心行不忍之政)
　(也損益之道如此聖人逆知後世剝下奉上不授田/以養民則上无益下之道矣民買田以自養又復重)
　(稅驅而納諸溝壑使下損无可損而俗吏猶曰十一/而稅先王之制也是上之于下非益之乃擊之也故)
　(以上九/終焉)
　(愚按山澤形也有形者必敝山有時崩澤有時竭故/主損風雷氣也氣以神行鼔動萬物惟主生長何曽)
　(虧損故主益山在上澤在下上實而下虚故為損風/在外雷在内外散而内盈故為益山吸澤之氣風動)
　(雷之威觀損益二卦/聖人之行事見矣)
䷪(乾下/兌上)
夬揚于王庭孚號有厲告自邑不利即戎利有攸往
　(下五剛而上一柔三月之卦也五剛皆以決上為義/胡雲峯曰以五陽去一隂亦易易耳而彖為危懼儆)
　(戒之辭不一為君子謀至矣愚按彖詞以揚于王庭/一句為主専指上爻君側用事小人也小人在君側)
　(而用事豈易決去必先暴其罪惡使小人无地自容/然衆君子雖同聲相應亦有危道為五陽訃尤當自)
　(相告戒不可専事攻擊故曰告自邑不利即戎黄氏/日抄云程朱皆以告自邑為先自治然恐自乃自從)
　(之義如云告戒自其居邑始也不利即戎若依舊注/相與合力解則是利即戎矣愚按上文既云不利即)
　(戎何以復利攸往當剛長之時又恐其失機㑹也他/卦利往以效言此利往以事言剛長從復卦一陽來)
　(故復曰利有攸往此亦曰利有攸往何伯宗曰于復/欲舒君子之氣故其辭平于夬欲密君子之幾故其)
　(辭/危)
彖曰夬決也剛決柔也健而說決而和揚于王庭柔乗
五剛也孚號有厲其危乃光也告自邑不利即戎所尚
乃窮也利有攸往剛長乃終也
　(夫子妙在以決字釋夬之義先儒云以決訓夬内含/決去果決二意愚竊按說文没流行也從氷不從冫)
　(初无衝決潰決之解一隂在五陽之上有必去之勢/而未能即去全要不動聲色如水之流行而百折必)
　(東中間自有潛移黙奪之用所謂剛決柔者如此以/決之名與剛便凛凛不可犯健而說二句正善其決)
　(之道以卦徳言健則有力悅則能和和者事合機宜/動中肯綮非和柔調停之謂也柔乗五剛正其飛揚)
　(䟦扈時五與之比恐君心為其所惑故有厲夫子于/危厲處看出卦之全局曰孚號有厲其危乃光也五)
　(之象曰未光則孚號當指五衆陽與五同徳皆號于/五卒頼五以去上一小人去而衆賢盈朝豈非邦家)
　(之光乎所尚乃窮指上六小人所尚者兌上之口耳/我不即戎則彼之讒口无所施伎倆乃窮矣彼窮則)
　(我利復初剛反之始夬上剛長之終五剛並進一柔/自退必至此乃終者終指乾對姤一隂始生說又有)
　(除惡務盡之意朱子曰今人謂陽不能无隂君子不/能无小人故小人不可盡去今觀剛長乃終一言則)
　(聖人豈不欲盡去耶但/所以決之者自有道耳)
象曰澤上于天夬君子以施祿及下居徳則忌
　(澤上于天本義謂潰決之象又以施祿及下為潰決/之意以潰決釋夬字殊難理㑹又云居徳則忌未詳)
　(程傳謂居徳為安處其徳則者約也忌者禁也約立/禁防而无潰散黄氏日抄亦以程傳為難曉楊龜山)
　(云以徳厚自居則忌之所集鄒氏曰澤上于天勢必/將決而下流君子觀此象以之施祿則可以之居徳)
　(則不可愚竊据後說推明之雲上于天為需澤尚有/待今澤上于天一決注便成雨澤以潤下為義君子)
　(之施祿及下恩澤下逮之謂也居徳與施祿相反居/者吝而不施也人君當施澤于下不當居徳于上居)
　(徳乃人君所最忌者徳字只作澤字解于理易通或/云施祿及下小人既畏其威復懐其徳若居而不施)
　(而自以為功非徒不感且/以為忌矣又似太多轉折)
初九壯于前趾往不勝為咎象曰不勝而往咎也
　(大壯四陽初曰壯趾夬五陽初爻加一前字人為直/往无前之象君子之決小人論理固當勝但須量力)
　(審勢瞻前顧後不可先挾必勝之心初以剛居剛位/又最下而欲決最上之隂不量力不審勢一味勇猛)
　(向前如此而往非惟不勝抑且為咎為者咎乃初所/自取也爻曰往不勝不勝猶在往之後象曰不勝而)
　(往不勝已在往之前如京房欲去恭顯劉蕡欲去宦/官皆不勝而往者也彖辭所云不利即戎此爻當之)
九二惕號莫夜有戎勿恤象曰有戎勿恤得中道也
　(黄氏日抄云程朱皆以惕號為句按象則分句合依/諸家有戎勿恤為句以經文為据愚按小人之中君)
　(子多以隂謀君子常失于疎而不為預備二以剛居/柔孚號同徳惕然戒備此處无事時而若有事也雖)
　(有隂謀无所伺隙莫夜有戎不足憂矣此處有事時/若无事也有戎與即戎相應我不即戎所以有戎勿)
　(恤莫夜有戎四字連讀于上文初无礙恤字與惕字/相應由其能惕所以勿恤象曰得中道見勿恤非姑)
　(示閒暇居中制勝自有道在二與四皆以剛居柔而/四不如二者二得中道也二之所得正初之所失老)
　(成經國與少年喜事者不同居乾體之中乾三爻曰/夕惕此曰惕曰莫夜與夕惕同兌西日莫象乾西北)
　(夜象愚又按初不宜壯而三與之應四不當位而五/與之比卦體雖五陽而二之一陽所處尤難以諸陽)
　(之不同心焉得不惕而自厲焉得不號之使聞此爻/乃處夬之最善者所以與五同為剛中小象獨許其)
　(得中/道)
九三壯于頄有凶君子夬夬獨行遇雨若濡有愠无咎
象曰君子夬夬終无咎也(頄音逵/又音求)
　(頄面顴也三居乾上體頄象過剛不中壯于頄之象/此爻之義朱注已詳張雨若曰有凶以下是聖人敎)
　(三如此何必壯頄為哉愚又竊謂壯頄者動于氣也/聖人恐其悻悻見而故戒以有凶蓋三之所處視諸)
　(陽為尤難故曰夬夬先儒謂上夬果決之義下夬決/去之義其心真在決去小人者故以君子之稱歸之)
　(諸陽中惟三與上應故曰獨行兌澤在上遇雨之象/黄氏日抄云遇雨九三獨應上六若將為雨濡而有)
　(愠色者愚竊謂若濡者似被小人之汚有愠者不為/同類所喜種種形跡三不求遽白獨行可也不必與)
　(衆偕遇雨可也不妨與隂和若濡可也冐嫌而不辭/有愠可也羣疑而不辨由其有夬夬之心雖與上相)
　(應究與諸陽並進卒能成去小人之功小/象要其終曰无咎可見有多少宛轉在前)
九四臀无膚其行次且牽羊悔亡聞言不信象曰其行
次且位不當也聞言不信聰不明也
　(程傳九四以陽居隂欲止則衆陽並進勢不得安猶/臀傷而居不能安也欲行則居柔不能強進故其行)
　(次且也愚按爻之言臀者皆坎象坎為溝瀆流惡者/也困下卦坎曰臀困于株木姤九三變則為坎曰臀)
　(无膚本卦與姤反對四在上卦之下此爻變亦為坎/故其象同臀无膚豈能行哉二象只是一義四居兌)
　(體之下欲行則不能偪于壯頄之三又不得不行故/成次且之象以陽居隂蓋大臣之依違瞻顧而不能)
　(剛決者次且與趦趄同諸家多以牽羊為牽連衆陽/而進惟張横渠云牽羊者讓而先之愚按兌為羊當)
　(指上六四雖與上同體而近比者五也人或告之曰/五為牽羊之人汝苐執鞭隨其後悔可亡矣而四才)
　(剛則无下人之志聞牽羊之言當信者也而四位柔/又无聴言之決小象一原其位不當一咎其聰不明)
　(惜之之詞亦是激之之辭皆不中不正所致也或云/羊即指九四羊性善觸不至羸角不已聖人敎以自)
　(牽其羊抑其很性即壯頄有凶之意亦是一解愚又/按易凡兩言聰不明夬四與噬嗑上爻同聰而明者)
　(始乎坎終乎離坎化成離是謂耳順若只自恃其聰/而不求其所以明即如既未濟鬼方之義離日中天)
　(而蔽之以黑雲南國文/明而反淪入于幽都矣)
九五莧陸夬夬中行无咎象曰中行无咎中未光也
　(本義決而決之又不為過暴合于中行則无咎愚竊/謂九五以陽剛中正之君去一隂柔之小人如刈草)
　(然本非難事但與上比而同為悅體恐其中懐私暱/決去不勇故必如去莧陸然方合于中行之道而无)
　(咎似不必添過暴一層建安邱氏曰凡陽之決隂逺/則不相及惟應與比當之三應而五比所以皆曰夬)
　(夬言當決而又決不可係累于小人也愚按爻許其/中行之決曰无咎象戒其近比之私故曰中未光可)
　(見去小人非難難在去君心之小人欲其以必去為/主也中行正在夬夬上見天下有過剛而為中者所)
　(謂其危乃光又按莧陸諸家注各不同子夏傳云木/根草莖馬融王肅云一名商陸則以莧陸為一物董)
　(遇云莧人莧陸商陸朱子云莧馬齒莧陸章陸則以/為二物王注但云草之柔脆者得其大意似不必作)
　(爾雅疏或云莧三月生正與卦氣合但說/卦傳兌无草木象而此取莧陸所未詳)
上六无號終有凶象曰无號之凶終不可長也
　(本義小人居窮極之時黨類已盡无所號呼終有凶/也愚按卦爻辭凡三言號陽剛者發露于外孚號惕)
　(號衆君子大聲以攻小人也隂柔者隱忍在内上六/无號一小人暗自結于人主也唐徳宗不覺盧杞之)
　(奸因人言之衆謂杞孤而无黨正如此耳爻曰終有/凶象曰終不可長兩終字與彖傳剛長乃終相應隂)
　(窮則變剛長則終天地有自然消息之數君子无決/然用壯之心直待陽終長而隂終消小人安能長居)
　(此位乎此雖小人末路光景要見天地之數如此君/子之心亦如此一說上六正當兌口无號者非謂无)
　(所號訴也小人得志之秋方且樹頦頰騰口說肆无/顧忌聖人絶之曰无以號為一時稱快到底有凶所)
　(以戒小人也/于義亦通)
　(余酩缶曰一陽之剝曰終不可用慮其變而為純坤/也一隂之夬曰終不可長惟恐不得為純乾也長字)
　(作上聲/讀亦可)
　(蘇紫溪曰甘露之變以小人攻小人也不知揚庭之/義者也元祐之朋以十人制千虎也不知孚號之義)
　(者也以手推虎徒犯壯頄之凶産祿猶存罔防莫夜/之戒非有厲也何進徵卓紹之羣崔𦙍結朱温之援)
　(皆即戎而非自邑也故其決之而不勝也則禍集于/君子決之而勝也則禍貽于國家蔡子木曰初恃剛)
　(長二便惕戎三戒壯頄所以責小臣四之不剛非能/決小人者然公議不可不從故示以隨人所以責大)
　(臣五于隂為近不无狎昵然大義不/可不斷故示以中行所以責人君)
䷀(巽下/乾上)
姤女壯勿用取女(取去聲周易舉/正取下无女字)
　(姤古文作遘說文姤偶也剝復姤夬隂陽消長如循/環陽纔剝于上一陽旋生于下而為復隂纔夬于上)
　(一隂旋生于下而為姤五月之卦也月建一隂之月/為㽔賓則隂為主而陽為賓矣四陽方成大壯姤一)
　(隂即云女壯者自姤而為遯為否為觀為剝為坤皆/此一爻始所以惡其壯非以一女遇五男為壯也姤)
　(以天取以人故有勿用取之戒與蒙九三辭同嫌其/舍正應而近相比也姤以一隂為卦主故言于卦彖)
　(易簡録云乾巽相遇小畜稱妻稱婦姤乃勿取畜之/巽志在于應乾姤之巽志在于消乾畜之巽在外卦)
　(乾為主姤之乾在外卦巽為主也錢國瑞曰大壯震/男動于外而男為主女壯巽女入于内而女為主主)
　(在女則賓在男非如小畜之乾為主/于内其于巽女可以妻可以婦也)
彖曰姤遇也柔遇剛也勿用取女不可與長也天地相
遇品物咸章也剛遇中正天下大行也姤之時義大矣
哉(舉正勿用取女上有女壯/二字取字下亦无女字)
　(姤與夬反對皆以柔為主爻詩邂逅相遇榖梁傳不/期而㑹曰遇姤之義也夬之後正當純陽四月隂有)
　(心于合而陽不疑隂之來故謂之遇卦體剛在上而/曰柔遇剛者一柔自夬上外卦來也長字上聲不可)
　(與責重在取女之人巽為長女隂勢方長若復與之/長是助長矣故以不可為戒卦義本非美名而彖傳)
　(復極賛之者上以隂陽之淑慝言下以隂陽之相須/言蓋卦體從純乾而變此一隂即坤之初爻乾施坤)
　(成皆由于此故就遇字推言其時義之大以天運言/則建午之月南離之光无所不照正天地相遇品物)
　(咸章之時以世道言則剛遇中正乃天下大行之世/天地相遇一隂來與五陽遇上下卦象也剛遇中正)
　(兼二五兩爻蘇氏易傳云隂之長自九二之變為遯/始无臣自九五之變而為剝始无君在姤之時上有)
　(君下有臣豈非天下大行之象卦中又有此時義也/邵堯夫曰復次剝明治生于亂姤次夬明亂生于治)
　(時哉時哉是以聖/人貴未然之防)
象曰天下有風姤后以施命誥四方
　(張中溪曰風者天之號令所以鼔舞萬物君之命令/似之愚又按風行天上為小畜與物未相遇也天下)
　(有風萬物皆相見矣風行地上為觀先王以省方設/敎轍跡所至不過方岳之下而已天下有風后以施)
　(命誥四方則山陬海澨靡逺/勿屆所以濟廵守之不及也)
初六繫于金柅貞吉有攸往見凶羸豕孚蹢躅象曰繫
于金柅柔道牽也
　(此正女壯之爻卦之立名以此古注以金柅指九四/謂繫于正應乃得貞吉黄氏日抄從之愚竊謂初之)
　(正應在四他卦取正應姤則以遇為義近與二比即/為所繫與隨卦係小子係丈夫義合上卦乾體中互)
　(純乾金之象金柅似當指九二若依注疏指九四則/四爻不當云包无魚且正應可謂之繫乎爻辭分兩)
　(截說繫則貞吉往則見凶貞吉二字屬上句比本非/正而云貞吉者所謂靜正則吉也二若不繫而縱初)
　(所往則立見凶矣本義謂以二義戒小人使不害于/君子則吉而无凶似非爻義末句承攸往見凶來又)
　(于占中得象一隂在下其卑汚柔弱如豕之羸其孳/尾如豕之孚其蠢動跳梁如豕之蹢躅皆見凶之象)
　(也胡雲峯曰彖指一卦而言則以一隂當五陽故于/女為壯爻指一畫而言五陽之下一隂甚微故于豕)
　(為羸壯可畏也羸不可忽也當以戒君子為正柅之/解不一廣雅柅止也馬融謂柅在車下所以止輪王)
　(肅謂織績之器婦人所用程傳本義依之說文稱絡/絲趺也來矣鮮云收絲之器籰上之孔用金諸家訓)
　(詁雖不同要之金為剛物剛以止柔其義一也象曰/柔道牽本義牽進也以其進故止之愚按巽為繩有)
　(牽之象柔之為道纒綿不斷二用金柅止之即所以/牽之也程傳謂止之以金柅而又繫之似多添一層)
　(凡剛居二者多稱金例見蒙困二卦又/按說卦傳坎為豕今取巽象所不解)
九二包有魚无咎不利賓象曰包有魚義不及賓也
　(說文魚水蟲也愚按剝五隂曰貫魚姤一隂但曰魚/初與四正應魚本當為四所有因與二遇先為剛中)
　(者所包使初自二而止不得他適所以无咎魚既為/二所有則二為主四為賓矣爻云不利賓譬如漁人)
　(取魚先至者舉網得之後來者曷利乎象云義不及/賓更進一層說男女之道一隂一陽初既遇二便當)
　(從一而終非獨利不及賓于義亦不及矣包如苞苴/之苞以大包小以陽包隂二若不能包初則此爻變)
　(而成遯矣初之不遽消陽者九二之力也唐凝菴曰/不利賓正言所以包之故四與初為正應然隂在内)
　(而為主則陽為賓矣取之必見凶所謂不利也二之/包初正以其不利賓也不利賓而使之不及賓義之)
　(所當然也/又是一解)
九三臀无膚其行次且厲无大咎象曰其行次且行未
牽也
　(愚按姤以一隂遇五陽三亦與初遇者姤三即夬四/故取象同人坐則臀在下故困于初言之行則臀在)
　(中故夬姤于三四言之三以剛居剛正而不中見初/之為二有也意欲下行而隔于二未免有情行坐為)
　(之不安臀无膚其行次且之象也然初比二而與三/无繫則三之情牽而行未牽臀无膚所以厲行次且)
　(所以无大咎左傳曰美疢滋毒尤物移人如此壯女/不遇則未為所牽制何必非三之幸乎行未牽與柔)
　(道牽相反剛/柔之别也)
九四包无魚起凶象曰无魚之凶逺民也
　(包无魚承九二爻辭說來初隂比二魚已為二所包/矣彼有則此无四若据正應之理而與之争則釁端)
　(自四起矣故曰起凶小象推原无魚之故由于逺民/易以陽為君隂為民民指初也初與二近而去四逺)
　(初既舍正應而從二逺者其能與近者争此民乎張/彥陵曰二剛得中以近比而得初之從四剛不中正)
　(以位逺而失初之應為上而下離故有凶象胡雲峯/曰以為小人逺之可也以為民民則不可逺也小象)
　(别是一義/竊恐未然)
九五以杞包𤓰含章有隕自天象曰九五含章中正也
有隕自天志不舍命也
　(黄氏日抄云程傳以求賢而天降之賢本義以杞為/五之陽而包下初生之𤓰而防其潰含章以俟可回)
　(造化未知于爻象果何如其餘紛紛各出惟蔡節齋/謂五與初无相遇之道猶以高大之杞包在地之𤓰)
　(惟當自畜其徳以待之其有隕墜乃出于天非人所/能為云云愚竊謂巽體剛中巽為木杞之象杞當指)
　(九二𤓰指初于本爻為豕于二四為魚于五為𤓰皆/隂而在下之象爻詞三個包字王注作兩般解二四)
　(之包魚作庖厨之庖古字通用猶可言也至五之包/𤓰作匏𤓰乃出子夏傳以繫而不食為九五處尊无)
　(應之象大似說壊九五按易之言包者多取在中之/義本卦二五皆中爻雖敵應乃同徳也二知魚之為)
　(物有所繫即止故包之五知𤓰之為物得所附即止/故以杞包之舉正謂以杞以字當作似字者非以者)
　(用也蘇氏易傳云五委二以制初猶以杞而包𤓰吳/氏纂言亦作此解蓋諸爻中二與初比惟二能包初)
　(故五因而用之非五自包之也陽剛中正所以能内/含章美于一隂之來何所不容正位居中自天施命)
　(如天下有風无物不遇故曰有隕自天小象命字從/大象施命來似不當作天命解志不舍命句先儒詮)
　(釋不同蘇子瞻云凡隂中之陽為章姤隂長而陽消/天之命也有以勝之人之志也君子不以命廢志言)
　(人之志天不能勝也張待軒曰周公推本造化孔子/歸功人事凡事委于氣運是舍命也志不舍命在含)
　(章内看出舍則不含含則不舍中心藏之有黙與造/化相通者宜其有隕自天也姑采二說以備攷究竟)
　(于象詞未能了然人按說卦傳艮為/果蓏此无艮象而云𤓰亦所不詳)
上九姤其角吝无咎象曰姤其角上窮吝也
　(先儒云夬姤反體夬初以壯趾窮姤上以角姤窮多/以上窮為姤上自取愚竊謂上所處之地去隂最逺)
　(自初視之如角然欲與之遇而勢不能相及上窮者/謂初至上而窮曰吝初受之也上頼此窮得免女壯)
　(之禍曰无咎上之占也與晉上之角不同楊誠齋曰/晉之角角在已姤之角角在彼吳草廬云下之所遇)
　(者如角之剛/亦是此解)
　(蘇君禹曰復為天根陽含隂也姤為月窟隂含陽也/如隂不遇陽陽不遇隂天地无以成咸章之化矣聖)
　(人之心亦然謂隂可與長而不抑之非也謂隂可終/絶而使之不遇亦非也女不可壯豕不可使蹢躅何)
　(峻也魚可包𤓰可包又何宏也有履霜堅氷之防未/嘗无蔵垢納汚之量非所謂剛遇中正天下大行者)
　(乎/)
䷬(坤下/兌上)
萃亨王假有廟利見大人亨利貞用大牲吉利有攸往
(假音/格)
　(說文萃草貌蓋取叢聚之象卦體兌上坤下地得水/之潤而草叢生也中爻巽木在艮闕之上廟之象兌)
　(為羊坤為牛大牲之象上亨字卦徳之亨也下亨字/利見之亨也本義謂上亨字衍文程傳亦然黄氏日)
　(抄云程朱蓋以彖傳不及亨字而下文又有利見大/人亨也鄒氏曰萃者民富物阜財力有餘之時也萃)
　(則亨矣然則依經文亦未嘗不可也至吳氏纂言于/經文萃字下竟刪去亨字似不必從王大人皆指九)
　(五愚按本卦當與比卦叅看皆以五為主爻比惟一/陽諸爻盡比于五萃二陽有四以分五之權故諸爻)
　(有萃五者有萃四者文王恐人之萃于四故曰利貞/以萃五者為貞也民无二王得主則一此聖人受命)
　(而興為天下神人主之卦在王者當假有廟在天下/利見大人所以亨而利于貞用大牲吉假廟之事利)
　(有攸徃見大人之事愚又按萃聚而渙散二義相反/而卦彖同云王假有廟者渙恐民之散有廟者所以)
　(攝其擕貳之心萃因民之聚有廟者所以堅其向往/之意兩假字有别渙之假作至字解入廟之義萃之)
　(假作格字解/廟祭之義)
彖曰萃聚也順以說剛中而應故聚也王假有廟致孝
享也利見大人亨聚以正也用大牲吉利有攸往順天
命也觀其所聚而天地萬物之情可見矣(舉正大人亨/下有利貞二)
(字/)
　(順以說卦徳之聚也九五以剛中而下應六二卦體/之聚也王者在位必先聚一已之精神盡誠盡物致)
　(孝享以格祖考然後可聚天下之人心所謂大人而/利見者也必其人可以為神人之主則羣情所屬乃)
　(為萃之得其正所以利于貞用大牲吉利有攸往郊/焉而天神格廟焉而人鬼享之義故曰順天命天命)
　(攸歸人心之萃可知矣人與天地萬物總是一個精/神吾之精神聚則天地與我一萬物與我一故觀其)
　(所聚而天地萬物之情可見王輔嗣曰情同而後聚/氣合而後羣徐子與曰彖傳言天地萬物之情者三)
　(咸見其情之通恒見其/情之久萃見其情之同)
象曰澤上于地萃君子以除戎器戒不虞
　(地上有水為比澤上于地為萃水流而澤聚也水聚/則慮其決人聚則慮其亂不可无意外之防除者修)
　(治之義去舊更新也戒者豫防之義除戎器正所以/戒不虞即大雅所云弓矢戎兵用戒用逷也洪覺山)
　(曰聚天下之人心莫若敬畏彖以王假有廟為言敬/也大象以除戎器為言畏也敬畏存而人心合矣)
初六有孚不終乃亂乃萃若號一握為笑勿恤往无咎
象曰乃亂乃萃其志亂也
　(愚按萃與比卦體畧相似初爻皆曰有孚比初无正/應上卦止有一陽故終來有他吉終比于五也萃初)
　(與四應雖有孚而不終不終萃于四也只為上卦有/四五兩陽于彼于此未能決擇初之方寸亂矣故曰)
　(乃亂乃萃聖人就其志眩惑時導以歸往之路曰若/能號召同體二隂握手偕行則可變號為笑何所憂)
　(恤而不往乎與四之孚雖不終而往則无咎終萃于/五矣兌口在外若號以下十一字只宜一氣讀下不)
　(必多作轉折舊注將號握笑三字一一說斷于爻不/甚分明竊以鄙見詮釋如此未知當否小象止釋乃)
　(亂乃萃四字而歸咎于志亂由初之才柔位剛也志/不自亂其誰得而亂之堅其有孚而往則志治矣)
六二引吉无咎孚乃利用禴象曰引吉无咎中未變也
　(愚按處二隂之中柔順中正與五相應能引二隂以/萃于五故曰引吉无咎五為萃主得力全在二内卦)
　(三爻初應四三比四若无二之引則權分勢散不成/萃矣凡同類相引者或出聲名相附未必由中二之)
　(薦賢為國發于中之至誠與五相孚明可以格君父/者幽可以格鬼神感應之道在誠而不在物故彖以)
　(大牲為吉爻以用禴為利備物王者所以享親朴誠/臣子所以格主也黄氏日抄云孚乃利用禴語脉有)
　(兩節蔡氏云未孚而用禴有簡薄之嫌必待交孚而/後用鄒氏云用禴在既孚之後愚又按禴之名在殷)
　(為春祭在周為夏祭皆祭之簡者既濟九五爻辭亦/是此義小象中未變與初爻有孚不終對看初孚四)
　(以萃五故不中二與五/以中正相應故未變)
六三萃如嗟如无攸利往无咎小吝象曰往无咎上巽
也
　(三居下卦之上上卦之下不中不正五為卦主則隔/于四而不得近上為已應又不相與有萃如嗟如无)
　(攸利之象往者往而上也舊注謂往從上六愚竊謂/上當指五初三之與五皆非比非應初必因正應之)
　(四三必因近比之四以往而上萃于五故兩爻皆曰/往无咎與五本非正應故小吝自三至五中爻互巽)
　(五居巽體之上故曰上巽/若依舊注似失萃五之義)
九四大吉无咎象曰大吉无咎位不當也
　(愚按四以剛居柔不中不正何以云大吉无咎蓋戒/詞也合象詞看始明上比于五則事權所屬下乗三)
　(隂則衆心所歸四之位適居于此夫五之萃有位君/位也四居臣位而萃衆心可乎故必大吉乃得无咎)
　(象曰位不當欲四思善處之道也張氏困學記曰此/爻位不當有二義以剛居柔一也居五之下羣隂之)
　(上二也位不當即以位不當處之有歉然不自安之/意四所以大吉而无咎易之妙用也就經作解與諸)
　(家不同另/備一解)
九五萃有位无咎匪孚元永貞悔亡象曰萃有位志未
光也
　(愚按九五陽剛中正爻辭不云有徳而云有位者就/萃之時言也以剛中居尊位自然无咎但萃之時諸)
　(爻皆當萃于五今正應惟二而初則與四應三則與/四比乃萃于四而非萃于五者特以五居君位不得)
　(不萃耳夫盛世之臣民宜其懐仁慕義心悅誠服今/但萃有位而已義雖无咎而志則匪孚所以不能无)
　(悔必修元永貞三徳以孚于衆悔乃可亡小象志未/光從匪孚中看出元永貞三字從比卦彖來比卦諸)
　(爻皆比于一陽則元永貞之徳系于卦辭矣所以比/五曰顯比萃五曰未光蓋其心歉然慮己徳之不足)
　(以孚衆也胡雲峯曰欲當天下之萃者/不可无其位有其位者人不可无其徳)
上六齎咨涕洟无咎象曰齎咨涕洟未安上也
　(先儒謂此爻照後夫凶例看比之上六以最後而凶/萃之上六亦以最後而未安愚又謂上以悅體乗二)
　(剛位在五而權在四身居卦終亦有求萃之心而勢/窮于无所往悅極則悲有齎咨涕洟之象齎咨兌口)
　(之聲涕洟兌澤之流以其能反悅體為憂懼臲卼而/未敢自安于上故无咎錢塞庵曰三失萃而嗟求萃)
　(不得尚可往也上失萃而涕/洟孤臣孽子操心慮患者也)
　(李子思曰全卦六爻或有應或无應或當位或不當/位皆云无咎萃乃天地萬物之情真情相合吉多凶)
　(少萃之所以亨也葢人情莫真于聚散之際處孤獨/而恬不介意老莊之學非聖賢之道也曰號曰笑曰)
　(嗟曰咨曰涕洟歡欣悲戚皆真情發/見處所謂見天地萬物之情以此)
䷭(巽下/坤上)
升元亨用見大人勿恤南征吉
　(升鄭康成作昇說文昇日上也古文只用升字詩如/日之升是也卦名以上升為義巽木在地下升之象)
　(巽性善入初隂不為二陽所阻故大亨以人事言方/升之初宜擇所從故用見大人巽為進退不果故戒)
　(以勿恤而勸之以征向/陽明之方則得吉也)
彖曰柔以時升巽而順剛中而應是以大亨用見大人
勿恤有慶也南征吉志行也
　(愚按柔升有二義通四隂而言則萃之下卦今升而/在上時為之也専主初爻言則一隂在下有上升之)
　(勢亦時為之也柔之為道必從容漸進故曰以時升/巽而順卦徳也二氣迭為升降而隂必以陽為主剛)
　(中者九二也應者六五也即大人也見之者初也不/曰利見曰用見者二與五正應初用二以往見五也)
　(八卦方位坤西南巽東南離正南巽坤相求皆㑹于/離故南征吉彖曰勿恤傳曰有慶曰志行鼔其向往)
　(之氣也慶莫大于得君志莫切于行道先/儒或以九二為大人似于用見語意不合)
　(柔以時升本卦與萃反對之象不必云卦變本義亦/作卦變看但于解謂自升來三往居四于升謂自解)
　(來柔上居四今從啟蒙卦變圖推之順數則解自升/來逆數則升自解來又不知朱子何以于解取順于)
　(升取/逆也)
象曰地中生木升君子以順徳積小以高大
　(愚按大象于巽不言風而言木者不止一卦于升取/木象尤確切地道敏樹為長為高生地中而上升者)
　(也在拱把之初已具干霄之勢當摇落之候常含發/生之機而人莫見其升之迹以積漸致之耳君子以)
　(之順徳尊所聞而高明行所知而光大日積月累馴/而致之勿助長以害之若地之于木從勾萌中順其)
　(生理以至高大順者坤徳也似不當以順作慎按朱/子作許升字序引此卦大象而釋之云因其自然之)
　(理而无容私焉順之謂也由是而之則其進徳也孰/禦故因其名而字曰順之此序作于紹興十八年本)
　(以經文為据不知後來注/易何以改從王肅本也)
初六允升大吉象曰允升大吉上合志也
　(愚按初在下與五非應疑于難升者以與二同為巽/體初志欲升而二允之與晉三衆允之義同晉為下)
　(二隂所信此為上一陽所信初為卦主所謂柔以時/升者然柔不能自升必待剛者掖之以上象申之曰)
　(上合志二居初之上為五之正應志在上進而初與/之志合得二之力以同升所以允升大吉五象曰大)
　(得志與此志/字正相應)
　(吳艸廬云升自臨變升之初六本臨之六三也六三/之隂下退于初而進初九之陽以上升于三故曰允)
　(升又是/一解)
九二孚乃利用禴无咎象曰九二之孚有喜也
　(愚按萃與升反對則用禴之象宜如損六二十朋之/龜言于反卦之六五今亦于内卦中爻言之何也胡)
　(雲峯曰萃六二求萃于上升九二求升于上其義同/萃六二以柔應剛升九二以剛應柔其以至誠感應)
　(一也故爻詞同而彖傳剛中而應之詞亦同愚竊謂/禴與礿同周禮作龠龠者和樂之器當祭之時以聲)
　(音求諸上下祈神之來格也樂必合衆音以成而後/動神之聽二與初之同升亦猶祀之用禴也與萃六)
　(二解稍不同玩乃字見必孚乃利用禴不孚則不利/可知二以中實為孚以人事君其誠足以格君心二)
　(能感五五能待二乃成升道不但无咎/且有明良喜起之風象詞深許之也)
九三升虛邑象曰升虛邑无所疑也
　(三以剛居剛在内卦之上進遇坤土有升國邑之象/程傳謂如入无人之邑愚竊按虚與墟同似非空虚)
　(之象詩云升彼虚矣疏云高可登之以望左傳晉侯/登有莘氏之虚是也身登高處道路山川瞭然在目)
　(見可而進自无所疑/阻此升之樂境也)
　(吳艸廬云臨之三四五互坤為邑柔畫偶為虚三/自初而升以實臨三之虚故曰升虚邑又是一解)
六四王用亨于岐山吉无咎象曰王用亨于岐山順事
也(亨如/字)
　(程傳于本爻王字作文王亨字只作本音解愚按文/王之享岐山經傳无明文周公爻詞多是因爻立象)
　(初无指為文王者以王為文王其說起于注疏而程/傳從之故本義注隨卦上六爻辭云亨當作享自周)
　(而言岐山在西于此卦云義見隨卦亦以王為文王/也蔡虚齋遂謂文王為諸侯時有享岐山之事考之)
　(周頌天作一章注疏以高山為岐山顧所云文王康/之者亦非祭享之義使果有之周公何不說出文王)
　(如帝乙歸妹箕子明夷高宗伐鬼方之例今爻詞未/嘗明言文王何敢遽以為信蓋五為君位凡爻之言)
　(王者多指五師之王三錫命比之王用三驅離之王/用出征益之王用享帝萃渙之王假有廟皆其例也)
　(本卦王亦當指五但觀諸儒之說與程朱雖或有異/同而合諸卦義爻詞于愚意皆所未愜惟徐子與曰)
　(二應五大臣也四承五近臣也升則有偪上/之嫌故二曰孚四曰順竊取此解以備攷)
六五貞吉升階象曰貞吉升階大得志也
　(程傳君道之升患无賢才之助爾有助則猶自階而/升也吳艸廬云二之升至五如升階然坤三偶如地)
　(之自下而高也愚竊謂六五柔中居尊下應剛中之/二初因二而升三與二同徳而升四比于五而升虚)
　(已用賢人君之正道故曰貞吉升階者不下堂階垂/拱而治之象五以求賢為志今衆賢畢升故大得志)
上六𡨕升利于不息之貞象曰𡨕升在上消不富也
　(程傳云六以隂居升之極昏𡨕于升知進而不知止/者也本義因之多將此爻說壊似于爻象未甚合愚)
　(竊按位至上无可升矣惟以盛徳大業為日新富有/愈高愈進其升无已時㝠升與㝠豫不同豫上體動)
　(故欲其有渝升上體順故美其不息凡草木之長皆/以夜此㝠升之象位雖至上而升猶不息有升降循)
　(環純亦不已之意所謂不息則久也故利貞消不富/者言雖有盛徳大業其心若止見其消而不自以為)
　(富也陽實隂/虚故云不富)
　(張待軒曰升六爻盡善盡美无一凶悔吝之語蓋士/人同朝共事最忌爾猜我虞已升者摧抑其下未升)
　(者掩襲其上今六五以貞主持于上初合志二有喜/三无疑四順事同心一徳朝无媢嫉之臣野无放棄)
　(之士六十四卦豈可多得上居卦終階級已極聖人/于是別設一義謂之㝠升又于㝠升中展開一徑曰)
　(利于不息之貞理欲利害如環无/端易之為道于是為不可測矣)
　(象數論曰以卦爻推之乃王者受命升中祭告之象/記曰升中于天注云升上也中成也祭天以告成功)
　(卦彖原有向明出治之義初之允升徳孚于幽明也/二之用禴宗廟之祭也三之虚邑為壇于郊外也四)
　(之亨岐山祭天下名山也五之升階兆于南郊就陽/位也上之𡨕升其香始升上帝居歆也易象固无所)
　(不/有)
䷮(坎下/兌上)
困亨(句/)貞(句/)大人吉无咎有言不信
　(愚按困與井反對以坎水之上行下漏為義井初二/互易為既濟困五上互易為未濟故井通而困塞囗)
　(古圍字六書義木在口中不得伸之象卦辭言困亨/者聖人敎人以處困之道朱子所謂時雖困而道自)
　(亨胡雲峯所謂身雖困而心自亨是已貞字据彖傳/當自為句大人兼指二五无咎二字當屬下句觀彖)
　(傳以吉字絶句可見兌口在上言之象无咎謂不用/怨尤也當困之時有言不信怨尤无為也此戒之之)
　(詞一說不信非人不見信也信乃安義命/之實心困而有言則心不安于義命矣)
彖曰困剛揜也險以說困而不失其所(句/)亨(句/)其惟君
子乎貞(句/)大人吉以剛中也有言不信尚口乃窮也
　(本義二為二隂所揜四五為上所揜所以為困劉調/甫云不曰柔揜剛而曰剛揜无所歸咎故以剛自揜)
　(為詞愚按三隂爻有小人欲困君子而適以自困之/象三陽爻有始困終亨君子不為小人所揜之象易)
　(為君子謀也卦徳之險以說即是困亨之義在險而/悅所以能處困所字如止其所之所人失其所則困)
　(若曉得險中有悅境則雖困而不失其所故亨不失/二字當玩見得胸中原有自得之妙不因處困而失)
　(非剛中之君子誰能若此君子即大人胡雲峯曰他/卦言貞亨不貞則不亨亨由于貞也此言亨而後言)
　(貞處困能亨則得其貞貞由于亨也程傳困而能貞/大人所以吉也本義曰貞又曰大人者明不正之小)
　(人不能當也有言不信又戒以當務緘黙不可尚口/益取困窮愚又謂卦本坎體坎曰維心亨行有尚第)
　(四爻變而為兌遂成尚口之象處困之道亦宜尚行/不宜尚口也失路之言人不見信且至于窮然則困)
　(何能窮人惟尚口乃窮也處困之時内不可不剛直/外不可不緘黙東漢諸賢互相標榜黨錮之禍遂起)
　(聖人之垂戒久矣吳艸廬/作以言傷人解似非正㫖)
象曰澤无水困君子以致命遂志
　(不云澤下有水水在澤下直云澤无水者水性潤下/澤不能瀦是名漏澤下漏上枮所以為困張待軒曰)
　(屯蹇困皆以坎名然而莫若困甚者坎在内卦欲動/如屯止如蹇不可得也致命遂志先儒多謂殺身成)
　(仁之事愚竊謂得喪榮辱一安于命而此志百折不/回君子之固窮當如此胡雲峯曰澤无水命也井有)
　(水性也知困之義則安命知井之義則盡性劉石閭/曰窮源而後知天下无枮澤致命而後知天下无窮)
　(途王伯厚曰致命遂志命可致而志不/可奪行法俟命命可俟而法不可變)
初六臀困于株木入于幽谷三嵗不覿象曰入于幽谷
幽不明也(舉正不明/上无幽字)
　(初隂在二剛之下臀象坎于木為堅多心自三至五/互巽亦有木象木下曰本上曰末中曰株朱子云臀)
　(在株木上不安愚按株木似當指二入于幽谷與入/于坎窞同水注溪曰谷初在坎水之下坎為隱伏幽)
　(谷之象中爻又互離離位在三三嵗之象居離之下/不覿之象初與二比首欲揜剛者也君子當困時雖)
　(无位之小人皆思乗機而騁志既不知邪正復不知/利害本欲困二適自取困剛其可揜乎人之體行則)
　(趾在下坐則臀在下初乃坐困之象入幽谷且三嵗/不覿總以見小人之愚暗終于困者也象以幽不明)
　(三字釋之惟其幽故不明幽指本心昏昧説不明指/暗于事變説一説株木无枝之木也初者四所底也)
　(四居困而為上六所揜猶无枝之木不能庇初是/乃為所困也與程傳无所庇而不得安居義同)
九二困于酒食朱紱方來利用亨祀征凶无咎象曰困
于酒食中有慶也(亨當/作享)
　(先儒多云九二為困主爻一剛為上下二柔所揜其/受困獨深而以剛居中處困之道亦為獨得愚又按)
　(困于酒食與需于酒食同凡爻之言酒食者多在坎/兑二卦需坎在外中爻兑故言酒食安常以待時者)
　(也本卦兼坎兑二體亦言酒食居常而憂時者也困/之中有需義焉紱蔽膝也三四五互巽為股坎之色)
　(為赤朱紱之象朱紱方來與四之來徐徐五之徐有/説多取緩義二與五皆為柔所揜雖不相應而為同)
　(德守此剛中自有精誠感通處兌為巫享祀之象天/子朱紱諸侯赤紱皆祭服也斯干之詩曰朱芾斯皇)
　(君服也二之朱紱指五承君寵故曰來采菽之詩曰/赤芾在股臣服也五之赤紱指二失臣翼故曰困紱)
　(芾二字古通用二言享祀五言祭祀兩爻須互看大/抵當困之時躁動違時則征凶居中靜待則有慶九)
　(二之所以无咎也程傳謂酒食所以施惠未得遂其/欲施于酒食故困本義以困為厭飫苦惱之義黄氏)
　(日抄從朱不從程愚竊謂兩先生之解似于小象有/慶皆未甚合故從需卦推其義又按困于酒食乃似)
　(賢勞王事以才受困之象朱紱方來正是受困之故/享祀句正敎二竭誠圖報處知酒食之為困方肯出)
　(身濟難世之享高爵厚祿者不少優游伴食只是不/以此為困耳困在一已而慶在天下非剛中者孰能)
　(之/)
六三困于石據于蒺藜入于其宫不見其妻凶象曰據
于蒺藜乗剛也入于其宫不見其妻不祥也
　(愚按六五爻辭義詳繫傳中今据象推之一隂在二/陽之中不中不正前承九四之剛則困于石下承九)
　(二之剛則據于蒺藜其義本欲援二為黨以困四豈/知二之剛中非三之所可據哉非所據而據焉身必)
　(危身既危矣家于何有以隂居陽自以為陽求配于/上六又敵應而不相與蘇子瞻所云宫則是而人則)
　(非三互離之中畫中虚為入宫不見妻之象夫子不/釋困石單釋據于蒺藜惡其乗剛也爻要其終曰凶)
　(象啟其端曰不祥喪身亡家自此踵至不但不能揜/剛而自困如此初之不覿失在愚暗三之不見真天)
　(奪其魄矣吳氏纂言云坎中畫之剛為石三在石上/為所困也據謂居坎之上畫蒺藜之象亦坎也坎上)
　(六曰寘于叢棘即/此蒺藜又是一解)
九四來徐徐困于金車吝有終象曰來徐徐志在下也
雖不當位有與也(當去聲/下同)
　(諸家皆以四與初應以四下就初為來金車指二四/志在援初而隔于九二故為初戒四之辭曰姑徐徐)
　(而來來則必為九二所困也以其不當位故吝以其/正應故有終小象在下有與亦皆指初而言愚按以)
　(上就爻位作解者也若論全卦之義初與三共揜九/二者四與二為同徳似不宜下援揜剛之初楊誠齋)
　(曰氣同則從聲比則應各從其類易之相應者豈必/在位哉四與初之應者位也困之九四其應不在初)
　(六而在九二者類也類苟同矣應不在近志苟通矣/來不在速期于終不為小人所揜而已張待軒曰二)
　(在險中援之者五觀變乗時有可援之機者四也四/承五而比三應初承五則居近君之地比三應初則)
　(小人之怨毒未開此時奉五之命因初三之好褰裳/奔走而援二猶恨其晚乃從容援溺揖讓救焚憂人)
　(之憂者固如是乎幸其與二原是氣味中人故夫子/原其心曰志在下要其終曰有與皆謂二也凡陽之)
　(困于隂者必求其與四惟志在下二雖來徐徐知其/必來也雖不當位而有剛徳之與終能成亨困之功)
　(据此則小象之在下有與/皆當指二並存以備參攷)
九五劓刖困于赤紱乃徐有說利用祭祀象曰劓刖志
未得也乃徐有說以中直也利用祭祀受福也(說與悅/同陸氏)
(云祭一本作/亨與九二同)
　(劓刖之象諸解不同程傳謂截鼻曰劓傷于上也去/足曰刖傷于下也上下皆揜于隂為其傷害本義傷)
　(于上下則赤紱无所用而反為困矣先儒或謂九五/陽剛中正操拯困之權不應有受傷之義葢五與二)
　(同徳相應忿其為三所揜上者我劓之下者我刖之/輕用其威威窮而物不服故困愚竊按本卦上一隂)
　(下二隂鼻一足二之象初與三方併力以困二五與/二乃相應之正位又同此剛中之徳志在拯二而同)
　(體之上六亦隂類也面目變態與劓者同舉足見礙/與刖者同五之志未得為拯二而受困耳故曰困于)
　(赤紱小象所以云志未得然此三隂者急之則謀合/徐之則變生迨至上有悔則三之繫絶四有與則初)
　(之援孤而後君臣相悅可知也兌口在上悅之象以/五之中正與二之剛中從容相拯卒能出困故二曰)
　(利用享祀五曰利用祭祀君臣一徳通于神明神其/享之祭則受福者也中直與中正同例見同人五爻)
　(小/象)
上六困于葛藟于臲卼曰動悔有悔征吉象曰困于葛
藟未當也動悔有悔吉(句/)行也(臲卼古本亦作劓刖陸氏/曰苟九家王肅陸績作臲)
(卼鄭云當為倪㐳晁氏曰/倪㐳即臲卼之古文也)
　(程朱于爻辭皆作困極則變解愚又按上亦欲揜剛/而困君子者與三无應而柔道相牽中爻互巽上六)
　(以柔纒繞巽木之上葛藟之象乗五之剛而不自安/臲卼之象以柔居柔位雖當而所以居位者未當若)
　(能于困極時發悔悟之心知剛之終不可揜捨而去/之征則吉矣兌口在上小人心口相語之詞若曰以)
　(為不可動動且有悔而不知不動乃所以有悔也上/悔字屬事下悔字屬心爻商其利害曰征吉象斷之)
　(以理曰行也吉字連上四字為句行也二字當自為/句下五爻不言吉獨于上言之聖人為小人大開方)
　(便法門正所以為君子謀也鄭亨仲曰困有不可動/九二是也故征凶有不可不動上六是也故征吉愚)
　(又按三隂皆為草木所困株木隂翳之象錮人聰明/蒺藜鈎棘之象傷人肌膚葛藟纒繞之象縈人心曲)
　(上居悅體行將出困悔心一萌葛藤盡斬矣亦猶睽/之羣疑至上爻而盡釋小人亦何苦自取多般之困)
　(哉/)
　(馮元敏曰柔之困以犯剛為忌剛之困以躁動為戒/隂困其宜也陽困其變也而株木葛藟金車赤紱其)
　(詞低昻則聖人扶抑之意也愚按九二受困者也四/五兩陽因援二而得困者也據二之上以揜二者三)
　(也伏二之下以助三者初也揜剛之勢三最横故其/占獨凶上居卦終與三无徳不覺悔心之萌故其占)
　(獨吉此六/爻之情)
䷯(巽下/坎上)
井改邑不改井无喪无得往來井井汔至亦未繘井羸
其瓶凶
　(李隆山云坎者天一之水見于諸卦者皆下流之失/在卦而得水之真性者井也愚按坎乾水也一陽升)
　(而為坎巽木下入而坎水上升故為井象以盈縮驗/之嵗值旱乾溪澗有時涸而井泉不竭以寒暑驗之)
　(冬月嚴凝江河有時冰而井泉獨/温所謂坎之真性中一陽是也)
　(改邑不改井以及卦彖之義程朱之注詳矣愚又按/占者立邑必相水泉之所在邑由人建故可改泉由)
　(地脉故不可改此句言井之體汲之而不竭故无喪/不汲而不盈故无得此言井之徳在困則坎來而下)
　(在井則坎來而上有往來之象井井者取給不窮也/此言井之用上三句以井言汔至以下三句以汲井)
　(者言井以上出為功所以出水者瓶也中爻離瓶象/在離曰缶在井曰瓶曰甕皆取中空之義繘者引瓶)
　(之綆也巽為繩繘之象汔者幾也羸者弱也謂汲水/者幾至井口而引瓶之綆弱致壊其瓶也張待軒云)
　(卦體中初无羸瓶之象文王繫辭至此惕然動此慮/蓋一瓶之成壊何足言凶恐其垂成而敗不得收井)
　(養之功也即功虧一簣之義愚又按吳氏易纂言云/此申言來而在下之井二三之水實在汲水之瓶而)
　(下是偶畫猶瓶底傷毁而水下漏云云据此則/卦體中固有羸瓶之象聖人之辭非虚設也)
　(愚又按朱子言卦變者凡十九而井不與焉若以卦/彖改邑不改井及彖傳往來之義推之下體本乾上)
　(體本坤初與五剛柔互易而為井剛往居五柔來居/初獨非卦變乎竊取吳艸廬之言以補之云卦自泰)
　(而變上體之坤為邑泰初易五坤地之中畫降初而/坤邑變成坎水此邑之改也泰五易初而初二三四)
　(肖坎之水在下為井象二三之陽畫井水也而二畫/不改易此井之不改也以往來言之初上往五而成)
　(坎體井水之至上者也五下來初而初二三四亦肖/坎體井水之在下者也剛往而成上之井柔來而成)
　(下之井故曰/往來井井)
彖曰巽乎水而上水井井養而不窮也改邑不改井乃
以剛中也汔至亦未繘井未有功也羸其瓶是以凶也
　(本義謂以巽木入乎坎之下而出其水則巽乎水水/字似當作木與大象木上有水義同蓋木徳養人功)
　(兼水火在井為汲引之用在鼎為烹飪之用多于巽/象得之愚按占人汲者皆用瓶以木器汲水始于漢)
　(初丁寛今南方多用之而北方仍用瓦器卦辭分明/說瓶非木也彖傳只應作巽乎水巽者入也入乎水)
　(而上水乃汲水之象木上有水則以卦象言彖傳大/象不必盡同各有取爾也井之出水以養為義井養)
　(而不窮句包括无喪无得往來井井二句在内惟其/養而不窮所以井无得喪往來皆取給也在困為兌)
　(在井為巽則改邑矣而二五兩爻皆以剛仍居上下/卦之中則不改井也井之所以有功于人者以用汲)
　(也水在井而未繘是以未有功既汲而瓶羸/由于繘弱是以凶咎不在瓶亦不在井也)
象曰木上有水井君子以勞民勸相(勞相皆/去聲)
　(朱子云凡草木之生澤潤皆上行直到木末黄氏日/抄從之蔡虚齋亦云木之枝葉花實毎朝有垂露如)
　(珠者是水氣隨陽氣而上也井之上水似之愚按木/上有水乃以木轉轆轤懸瓶入井汲而上水之象當)
　(依程傳木承水而上之作解馮文所曰木以徳言非/以器言也造化以五徳用事而水為之紀木為之行)
　(故水木之用相通當閉藏之時則木氣入于水而井/為温及發生之時則木氣出于水而井為溢木氣之)
　(出入惟井可見而坎之為卦又自巽成故曰木上有/水井此解尢為明析勞民勸相程傳云法井之用與)
　(施黄氏日杪謂于木上有水之義无相關愚按井以/養人為義井田之制實本于此古井字于中空處加)
　(一○蓋于八家公田中穴地取水所謂鄉田同井也/勞民勸相乃田官勸農之事曲禮舂不相注云相送)
　(杵聲雜卦所謂井通其遂人溝洫澮川之法乎甫田/大田諸什其勞民勸相之辭乎竊因本義君以養民)
　(使民相養二/語而究言之)
初六井泥不食舊井无禽象曰井泥不食下也舊井无
禽時舍也(舍與/捨同)
　(程傳謂初无應援无上水之象是已愚又謂初居井/底泥之象與九五寒泉相反井以陽剛為泉隂柔在)
　(下縱使有水亦非清品况泥之穢濁而可食乎凡言/食者兌口多在上今巽口在下乃不食之象舊井與)
　(井甃相應井以甃而新不甃之井泥在井底上无汲/水之人潤不及物禽鳥亦不至矣坎在外卦无禽之)
　(象朱罍庵曰漢書張讓傳作渴烏以轉水井上之禽/或類此又是一解時舍本義為時所棄是已愚又按)
　(上古有改火之制又有易水之制管子曰鑚燧改火/抒井易水淮南子云八方風至浚井取新泉取新則)
　(舍舊可知蘇紫溪曰人心物欲之汚其井中之泥乎/不能強為善而惟安于舊染不惟人所共棄且物類)
　(之不/若矣)
九二井谷射鮒甕敝漏象曰井谷射鮒无與也(甕說文/作􁃪)
　(楊誠齋曰谷之水以注而下為功井之水以汲而上/為功注而下者其功及魚鼈汲而上者其功及百姓)
　(谷下注甕漏亦下注皆不上出之義愚人謂井有井/之地在谷則非其所矣以井言澤居岩谷為旁流之)
　(水下比初六鮒魚隂物射鮒之象以汲井言上有九/五而不相應如敝甕不能以上行而反漏于下之象)
　(鮒與漏皆指初爻无與與困四有與相反井二即困/五井三即困四困四曰有與井二曰无與何也朱罍)
　(庵曰困貴同徳相助故四比于五為有與井須二氣/相濟故二比于三為无與上六以隂乗陽則水自上)
　(出初六以隂承陽則水由下漏愚按象詞合下爻觀/之同是感慨之意凡汲水者視其器薦賢者視其人)
　(敝甕安能施汲引之力此汲者之過于井何尤夫子/所以致嘆于无與也乃惜之之辭又按爾雅鱖小魚)
　(注云似鮒子而黒儀禮魚用鮒十有五而爼注云此/魚好旅行以相附謂之鮒即今之鯽魚也程傳以鮒)
　(為蝦蟇沙隨程氏謂當作/蚹與爾雅儀禮注不同)
九三井㳿(句/)不食為我心惻可用汲王明並受其福象
曰井㳿不食行惻也求王明受福也
　(程傳云有才未得用如井潔不見食既以不得食為/惻豈免有求故求王明以受福本義云井㳿不食而)
　(使人心惻王明則汲井以及物而並受其福也愚竊/合兩夫子之解而詳釋之㳿者浚井而去泥也不食)
　(與初爻相應我者九三也惻者心傷也用汲本是取/水今借為汲引之義王指九五中爻自三至五互離)
　(王明之象九三以陽居陽在内卦之上初以泥故不/食三則㳿矣可食矣而亦不食无用汲之人也不㻿)
　(三之心惻然旁人皆為我心惻也行謂行道之人對/我字說惻者惻此水可用汲而无人汲也三本與上)
　(正應而上隂柔力不能汲可用汲者其惟王明乎九/五陽剛中正有汲引之力者也如其汲而用之則天)
　(下並受其福矣可用汲以下皆設為行惻之詞有惜/其不食而期其不終于不食之意屈原有言曰王之)
　(不明豈足福哉夫子他日所以有明王不興天下孰/能宗予之嘆求王明而受福安所得王明乎言外有)
　(无限感慨楊誠齋曰微明揚之帝堯則大舜雷澤之/漁父微明哲之高宗則傅說岩野之胥靡張彥陵曰)
　(三可用而不見用三自遭際之窮耳于行道之人何/與而為之惻耶此天下人心之公也求字亦作旁人)
　(為三求乃是期望之/意此解更深一層)
六四井甃无咎象曰井甃无咎修井也
　(程朱皆謂六四以柔居大臣之位才弱不能濟物故/取修井為象黄氏日抄云此在有井谷之處故因勉)
　(以井甃无咎愚竊按四與初无應柔得正而比于五/初之舊井四從而甃之三在内卦㳿井以致其潔四)
　(在外卦甃井以禦其汚已入坎體不甃則潔者易汚/但以柔居柔不能改邑而能修井五之井冽甃者與)
　(有功焉故无咎胡雲峯曰不㳿則汚者不/潔不甃則潔者易汚此内外交修之道)
九五井冽寒泉食象曰寒泉之食中正也
　(易讀曰冽與㳿異有汚不停曰㳿不澄自清曰冽愚/按冽即小雅氿泉之義清寒者水之本性遇物然後)
　(濁而温井泥已㳿舊井已修井道全矣所謂井養者/正指此爻故曰寒泉食重在食字胡雲峯曰井以寒)
　(冽為貴泉以得食為功三可食矣而不如五之食五/在上三猶在下也然則㳿與冽性也食與不食命也)
　(吕仲木曰惟中正則四方皆被其澤詩云泉之竭矣/不云自中此徳之不中正者也揚子中流之水稱中)
　(泠故當為天/下第一泉)
上六井收勿幕有孚元吉象曰元吉在上大成也(易纂/言幕)
(當作/羃)
　(自古注以及程朱諸家皆以上六處井之極水已出/井故曰井收收者汲取也收者汲瓶之出幕者覆蔽)
　(之義偶畫兩開在上勿幕之象王介甫以井口之臼/為收讀去聲訓作收口之義即井欄也又是一解愚)
　(竊謂九五陽剛中正井養之徳已具上六柔得位故/井養之功則自上收之寒泉所以得食由坎口之勿)
　(幕也與五同為巽體上以柔濟剛故曰有孚井道自/下而上天下共享其功故曰元吉小象申之以大成)
　(即彖傳井養不窮之義胡雲峯曰小象始末揭上下/二字見井之用在上不在下邵國寳曰井至于㳿修)
　(已之極也井道之小成也井至于/收及物之極也井道之大成也)
　(朱罍庵曰一瓶之羸致敗于垂成一幕之去收功于/元吉上有仁心仁政而或被其澤或不被其澤祇爭)
　(萬分之一不/可以不慎也)
　(愚又按卦體三隂爻為井三陽爻為泉初為眢井尼/水故為時所棄二有水而旁出清濁未分也三則㳿)
　(而使之清四從舊井而加甃焉向之不食者至五而/寒泉食矣然非井口上水何以收養人之功六爻自)
　(下而上不論有應无應有一爻好似一爻之象繫傳/所云井居其所而遷義不外乎此人之遷善日進而)
　(日上亦/猶是也)
　
　
　
　
　
　
　
　
　
　
　周易玩辭集解卷六
欽定四庫全書
　周易玩辭集解卷七
　　　　　　　　　　翰林院編修查慎行撰
䷰(離下/兑上)
革已日乃孚元亨利貞悔亡(己音/几)
　(説文革獸皮治去其毛革更之雜卦傳云革去故也/主變法説有改革變革二義改者當革之時詳加斟)
　(酌變者已革之後耳目一新已日程朱多作終日解/惟朱漢上云十日至庚而更革也自庚至已十日浹)
　(矣已者浹日也今從之文王于蠱言甲于革言已皆/用十干之名此借已字以證孚字土主信彖傳所以)
　(云革而信之戊為艮土已為坤土不言戊言己者離/兑皆隂卦故以隂土言張慎甫曰卦位自離而坤而)
　(兑離為夏兑為秋而坤居其中火大燥金大肅使其/中非坤土上以藴火之燥下以温金之肅則金為火)
　(所剋不成造化矣此已日之確證乃孚者難辭也蓋/革之事重大變舊為新朝夕間欲人之共信豈能速)
　(效故革即日不孚必浹日乃孚即豐初爻雖旬元咎/旬字之義猶云經旬乃孚也當革之初人未必遽信)
　(悔在所不免既周旬日必可通行无礙而又得其正/其悔乃可亡先儒多以為日離象故以日入澤為已)
　(日則是朝不孚而夕孚似乎太速非乃孚語氣全卦/總以孚為主蘇君禹曰已日不求速也盤庚之告殷)
　(民示以祖父引以迪簡汲汲乎以言柔之至于保釐/既成天下不知其變若商君荆公之革輕變速禍只)
　(是信未孚/于民耳)
彖曰革水火相息二女同居其志不相得曰革已日乃
孚革而信之文明以説大亨以正革而當其悔乃亡天
地革而四時成湯武革命順乎天而應乎人革之時大
矣哉
　(睽革皆二女同居睽離上兑下中少猶不失序未嫁/之姊妹也彼此不同行而已革兑上離下已嫁之妯)
　(娌也少女反居中女之上水在上固可以剋火火在/下亦可以剋水遂成同居不相得之象先儒皆云然)
　(愚又謂睽之義在分革之義在合分則相違合故相/息坎為流水火所不能剋澤為止水火炎上勢能息)
　(之雖云相息卦體乃離革兑也夫水之勝火其常也/火之勝水其變也革之道取變不取常常則為水火)
　(既濟不相息矣本義謂有滅息生息二義黄氏日抄/云水火不能相生當為息滅之息愚又竊謂坎水離)
　(火乃男女之道其質根隂根陽故相生離火中女也/兑金少女也火能革金惟勝者能滅不勝者耳恐无)
　(相生之理張彦陵云兑為正秋全是金體為火所勝/而金又為水之母水又足以勝火相剋之中復寓相)
　(生之理特為/本義作解耳)
　(革在我孚在人必我先有以取信于人而後人信于/我所謂已日乃孚革而信之也卦徳内文明而外和)
　(悦文明則酌義理而非妄革和悦則順時勢而非强/革所由大亨以正而革无不當也當字即貞字之義)
　(悔亡以下四句舉天地以盡造化舉湯武以盡人事/見得時之所趨不得不與人更始革非聖人意也時)
　(也天地革而四時成革春而夏革秋而冬一嵗之事/也湯武革命天未順未可以革人未應未可以革易)
　(代之事也時之既極不變則窮湯武之變革即天地/之變革三才一體人情事變一體革之時豈不大哉)
　(髙存之曰天地之四時差一日不得湯武之革命早/一日不得愚又按彖傳獨言湯武不言堯舜者揖讓)
　(所以繼治世其道同征誅/所以繼亂世其道異也)
象曰澤中有火革君子以治厯明時
　(胡雲峯曰澤中有火如海尾閭名為焦釡之谷水入/其中焦乾无餘此革之正義吳草廬亦云然愚按大)
　(象不曰澤在火上而曰澤中有火火豈澤中所當有/乃必革之象天地之化去者故而來者新君子之治)
　(厯所以明時明者明其去來消長之變也洪容齋曰/自乾至革其卦凡四十有九大衍之用也分而象兩)
　(天地革矣揲之以四四時成矣是以至革始云治厯/朱罍庵曰一嵗有一嵗之消長嵗差有多寡而嵗為)
　(之進退矣一月有一月之消長月離有遲疾而月朔/為之損益矣一日有一日之消長日躔有盈縮而晷)
　(刻為之饒乏矣此則治厯之通乎易道者後世以日/法閏餘强合象數何其固哉俞玉潤曰水火相息乃)
　(成四時時運之革中有數存厯所以步其數也楊/敬仲曰天道不可窮盡故治厯者當數變以求合)
初九鞏用黄牛之革象曰鞏用黄牛不可以有為也
　(先儒謂牛革亦主變革言非謂皮也又以初與四无/應作不當事任解愚按離卦彖言牝牛第二爻言黄)
　(離此合而取黄牛之象周禮考工注未練治曰皮已/練治曰革革字只當作皮字解取象也與遯二爻同)
　(彼云執執持之義屬人此云鞏鞏固之義屬已卦以/革名爻辭即借牛革以示象初位在下法猶未敝時)
　(尚可待用者用堅忍之道以自守也夫子恐其以剛/居剛急于求革故申之曰不可有為為乃改革之義)
　(謂初本有能革之才但時未至而不可耳潘雪松曰/鞏者以外束内之義黄牛乃離中一隂當指六二初)
　(與二比宜用二之中順以為革/而不可自用其剛于義亦通)
六二已日乃革之征吉无咎象曰已日革之行有嘉也
　(本義謂猶未可遽變愚竊按二為成卦主爻柔順中/正丄與五應文明以悦革道歸焉所謂大亨以正者)
　(故既曰吉又曰无咎以終悔亡之意卦彖乃孚緩計/也爻辭革之決詞也居離體之中惟明乃斷革之謀)
　(二實主之已日乃孚者革而信之正可革之時矣所/以爻曰征吉无咎象曰行有嘉勸二往從五以成革)
　(之功也凡言嘉者皆二/五相應隨遯與本卦同)
九三征凶貞厲革言三就有孚象曰革言三就又何之
矣
　(朱子有云三就言三翻結褁成就却不是三人來説/愚竊按三與二同是離明之體與兑上之口為正應)
　(亦有識有謀者也而征凶與征吉相反何也二以柔/中正應五剛中正時不可失故征吉三當上下之際)
　(正而不中時未可行故征凶為三之計惟守正道而/懐危懼不敢躁動而人自來就我諸葛武侯躬耕南)
　(陽先主三顧草廬是其象矣蓋時至此不得不革正/要斟酌商量革言者欲有謀焉則就之也似當指四)
　(三與四比四來就商于三至再至三革之謀審矣彼/此有不孚者乎兩爻同徳相孚三議革而後孚四既)
　(孚而後革將革而謀謂之言革而行之謂之命兩爻/合看四之改命未必非用三之革言也象曰又何之)
　(矣謂人方來就商于我/我又何必征而取凶耶)
九四悔亡有孚改命吉象曰改命之吉信志也
　(離交兑水火之際九居四剛柔相際以能革之人處/當革之時又近君而受革之重任從龍之佐也卦辭)
　(之悔亡于事後爻辭之悔亡于事先三陽同徳四聨/上下之交者也下孚于三則共事之情洽上孚于五)
　(則授任之意専下不駭而上不疑卦彖所謂乃孚而/悔亡者皆于四觀其成矣故合前後三爻皆日有孚)
　(本義謂又必有孚然後革乃可獲吉似多一轉愚竊/按有孚當據現成説改命者易世受命之謂本九五)
　(之事也而繫于九四者阿衡致主王道師尚父鷹揚/肆伐此爻足以當之象曰信志謂四為上下所孚不)
　(獨信之于事/直信其心矣)
九五大人虎變未占有孚象曰大人虎變其文炳也
　(五為改命之主以陽剛中正之徳下應離明為順天/應人之舉掃除舊俗氣象一新以下四爻皆言革臣)
　(下之謀也變則大人之象乾之飛曰龍革之變曰虎/先儒云堯舜之揖遜天下惟徳之見故曰龍湯武之)
　(征伐則有威存焉故曰虎愚竊謂世運有因革唐虞/之時道在因湯武之時道在革為龍為虎易地皆然)
　(觀乾九四文言曰乾道乃革龍亦有革之時矣凡卦/爻之辭皆以占事他卦未嘗明言獨于此爻發之曰)
　(未占有孚非謂占可不用謂占已在未革之先孚又/在未占之先不必謀及卜筮而早有孚于人如三四)
　(皆有孚是已三四之有孚占諸人也五之未占有孚/信諸已也本爻又與二應離之文明由内而達外其)
　(文炳猶曰煥/乎其有文章)
上六君子豹變小人革面征凶居貞吉象曰君子豹變
其文蔚也小人革面順以從君也
　(陸續曰兑之陽爻稱虎陰爻稱豹從其類也愚按虎/文曰炳天下文明之象豹文曰蔚一身威儀之象班)
　(孟堅所謂雲起龍驤化為侯王時也革道既成君臣/剛柔相際戢干戈而興禮樂棄其舊而新是圖奉行)
　(者自君子始小人狃于故常豈旡外遵時王之制而/中以為未便者故君子于小人亦苐革其面而不必)
　(責其心也征凶前輩類作戒其輕動解愚又按爻辭/似從小人直説下征者往也即天下之父歸之其子)
　(焉往之義革道已成其有不遵王路者則為梗化之/頑民故戒在征則凶而勸其順以從君居則貞吉凶)
　(吉二義皆為小人設而王者/容民畜衆之大度在其中矣)
　(楊誠齊曰觀六爻之辭知聖人之懼革也初戒革之/早二戒革之専三戒革之躁四戒革之疑上戒革之)
　(過惟五不待占而決是以善謀人國/者與其輕變以速禍寧安静而无功)
　(陸君啟曰天下患莫患于因循既久而不為振刷之/謀聖人以蠱幹天下之弊禍莫禍于瑕釁已萌而猶)
　(為調停之説聖人以革掃天下之凶然而一規一隨/庸人足以諧時三甲三庚聖人不免駭世故革莫重)
　(于孚所以消懼免/駭以行其志者也)
䷱(巽下/離上)
鼎元吉亨
　(程傳鼎之為用所以革物變腥為熟易堅為柔水火/不可同處也能使相合而不害可以養人愚按古鼎)
　(有二詩鼐鼎及鼒儀禮舉鼎陳鼎烹飪之小器也禹/鑄九鼎以象九州成王定鼎于郟鄏國家之重器也)
　(卦取烹飪之用周禮烹人掌共鼎鑊以給水火之齊/鑊乃煮牲體之器既熟乃升于鼎而調和之是已革)
　(以離火鑄兑金而鼎出焉既成鼎體又以水火為鼎/之用在人事則革命之後創立新制以養天下萬世)
　(之業在乎始創横渠所謂正始而取新故元吉即春/秋重元之意卦辭自乾坤而外言元亨者三大有與)
　(蠱與鼎皆有更始之義用元始之道建萬世之基故/元吉而亨程傳朱注因彖傳无吉字皆以為衍文愚)
　(按卦彖所有而傳不必盡舉者如坤卦辭有主利二/字彖傳則无屯卦辭云元亨利貞彖傳止云大亨貞)
　(萃卦辭云萃亨彖傳止云萃聚也漸卦辭云利貞渙/卦辭云利貞彖傳皆無利貞字樣此吉字似不當衍)
彖曰鼎象也以木巽火亨飪也聖人亨以享上帝而大
亨以養聖賢巽而耳目聰明柔進而上行得中而應乎
剛是以元亨(上三亨字音義/與烹同末如字)
　(伏羲制字先象形鼎之名蓋取鼎象程子云鼎之為/器法卦之象有象而後有器卦復用器為義今按卦)
　(畫初陰在下足象中三陽腹象五兩陰對峙耳象上/一陽横亘鉉象爻位一一不紊象者鼎之體亨飪者)
　(鼎之用井與鼎皆有養人之功井言巽乎水鼎言以/木巽火巽字只作人字解以木巽火緩急適宜始得)
　(調和之味烹煮也飪熟也享帝養賢皆禮之大者獨/于養賢曰大亨即天地之牛角繭栗賓客之牛角尺)
　(之義享帝之禮尚簡養賢之禮貴豐也巽而耳目聰/明句别從人身發卦徳離為日目明之象兼言耳聰)
　(者坎離飛伏互相取也聰明從巽來非作聰明可知/萬以忠曰聰明人所自有不巽便心髙氣粗自為蔽)
　(塞木本是助火者一巽便成妙用今聰明人加以意/氣是以薪助火矣愚按柔進而上行二句與革卦反)
　(對之象革下卦二爻之柔進而上行為鼎之六五得/中而下應九二之剛義木了然本義以卦變言謂自)
　(巽來陰進居五而下應九二則四/五兩爻同在上卦似不得云上行)
象曰木上有火鼎君子以正位凝命
　(大象與卦彖之鼎名同而器異卦彖取烹飪之用故/曰以木巽火此取國家之重器故曰木上有火乃鑄)
　(鼎之象鄭東鄉謂革似風爐朱子稱其解得好愚又/謂兩卦反對革是鼓鑄之時尚未成鼎至此則金從)
　(革而成重器矣程傳謂取其端正安重之象是已蘇/氏易傳曰革以改命鼎以凝之程傳以命為命令之)
　(命本義云凝猶至道不凝之凝所謂協于/上下以承天休者也黄氏日抄亦從朱)
初六鼎顛趾利出否得妾以其子无咎象曰鼎顛趾未
悖也利出否以從貴也(否音/丕)
　(程傳曰六鼎在下趾之象也上應于四趾而向上顛/之象也傾出敗惡以致潔取新則可張元岵曰禮祭)
　(先夕溉鼎滌濯當革之後鼎之初正洗濯之時隂柔/不能負重有顛倒之象而因可出否則未為悖也從)
　(貴取新之意此因雜卦傳而云然愚竊謂爻辭當作/兩層看下二句申明上二句意乃象中之象陽實陰)
　(虚初柔在下鼎之未有實者倒而滌之足反居上口/反居下似乎悖矣以其利于出鼎中之穢濁故未害)
　(為悖否出則鼎可實因賤以致貴猶妾本賤得妾以/其子母從子貴也合小象看下句似是比擬之義中)
　(爻互兑有得妾之象本義所云因顛而出否則為利/得妾而因得子亦猶是也若以應四為從貴取新四)
　(且折足覆餗何/新之可取乎)
九二鼎有實我仇有疾不我能即吉象曰鼎有實慎所
之也我仇有疾終无尤也
　(胡雲峯曰鼎與井相似井初為泥二為泉而二視初/為鮒鼎初為否二為實而二視初為疾愚按二剛中)
　(鼎之有實者也仇匹也指初陽與陰比故曰我仇疾/即鼎中之否初已出否可以實物于鼎矣何疾能即)
　(我乎我若无實則否能即我矣兩我字明二自為主/也不曰使之不我即而彼自不能即我所謂不惡而)
　(嚴象曰慎所之者必俟否出而後納實慎之于始所/以終无尤只是不能凂我之意一説二與五正應仇)
　(當指五疾當指四五方任四而不知其有折足之疾/二自逺于下彼雖覆餗不能相及故曰不我能即吉)
　(爻義或然但/與象辭難合)
九三鼎耳革其行塞雉膏不食方雨虧悔終吉象曰鼎
耳革失其義也
　(三居下卦之上巽體將變離矣革之位也先儒多以/鼎耳指六五或云古鼎耳有在腹旁者有在口上者)
　(三乃腹旁之耳愚按漢書五行志鼎三足三公象而/以耳行凡物之行以足鼎則須用鉉貫耳乃可舉之)
　(以行三過剛不中偪近離火木火迅烈鼎中沸騰腹/旁之耳亦變熱而不可舉故為耳革之象與上无應)
　(故行塞離為雉膏者腴也雉膏即鼎中之實三雖承/上卦文明之腴而不得食由于火烈烹飪失宜也夫)
　(火烈則當濟之以水水火調和庶幾得宜此爻變坎/則内外皆成兩象方者將也虧者少也方兩者冀望)
　(之詞故不曰亡悔而曰虧悔不曰吉而曰終吉小象/推原耳革之故曰失其義義者宜也三過剛不中所)
　(以失/宜)
九四鼎折足覆公餗其形渥凶象曰覆公餗信如何也
　(覆餗之義繫傳言之詳矣今從卦體推之四以陽居/陰才剛而位柔離中一陰為耳巽初陰在下為足中)
　(爻互兑為毁折折足之象初未有鼎實故顛趾以出/否四已承鼎實故折足則覆餗三實而液于内象士)
　(人文徳之腴故曰雉膏四珍而列于外象王家大烹/之養故曰公餗形渥乃覆公餗之象謂鼎旁汁瀋淋)
　(漓也程傳解形渥謂赧汗謂大臣任用匪人至于覆/敗可羞愧之甚也程沙隨以渥為厚漬謂公餗所以)
　(養賢九四既覆養賢之餗而膏潤于己者獨厚所以/凶于義亦通小象申之以信如何胡雲峯曰言失信)
　(也殊難理㑹愚按四比五大臣而為君所信任者今/乃至于覆餗不知其向來取信于君者如何似詰責)
　(語又似嘲笑語不言凶而凶可知本/義以形渥作刑剭謂重刑也似可商)
六五鼎黄耳金鉉利貞象曰鼎黄耳中以為實也
　(張彦陵曰金鉉本義兩存其説竊謂鉉所舉鼎者也/必在耳上方可貫耳主上九説為勝愚竊按五當鼎)
　(耳之位中一畫稟坤之中徳黄耳象鉉説文作闕以/木横貫鼎耳也儀禮作扃士昏禮設扃鼏鄭康成注)
　(今文鉉為扃字陸徳明釋文扃所以扛鼎此爻變乾/金鉉之象耳在鼎上受鉉以舉鼎者六五也鉉在鼎)
　(外貫耳以舉鼎者上九也鼎非鉉无以為舉耳非虚/无以為受二物不相離故于五並言之貫鉉以行必)
　(正乃无傾覆故利于貞易之道陽實陰虚二之鼎有/實以剛中也五柔中曰實者二五正應彖傳所云柔)
　(得中而應乎剛五蓋以二之實為實者乎或云耳非/盧无以受鉉耳虚而鉉實鉉之實耳之虚中受之也)
　(亦是/一解)
上九鼎玉鉉大吉无不利象曰玉鉉在上剛柔節也
　(上之正位為鉉故不復言耳鉉一也五取金上取玉/中爻未變同此乾體也金以言其堅玉以言其潤上)
　(九以陽居隂剛而能温之象鼎之為器承鼎在足實/鼎在腹行鼎在耳舉鼎在鉉至于上厥功成矣功成)
　(可以養人亦猶井之元吉大成故大吉无不利歸震/川曰大烹以養聖賢天子當以聖賢置三公之位上)
　(爻是已卓去病曰兩鉉總是一爻以六五言則爻陰/而位陽以上九言則爻陽而位陰合兩爻言則六五)
　(為陰上九為陽俱剛柔節之妙理愚又按風在火上/為家人火在風上為鼎家人第三爻即鼎之上爻彼)
　(以剛居剛故曰失家節此/以剛居柔故曰剛柔節)
　(胡仲虎曰鼎與井相似井以陽剛為泉鼎以陽剛為/實愚又按火澤為睽反對則風火家人澤火為革反)
　(對則火風鼎皆以離為上下而兑巽/迭處焉離火入澤則熄入木則熖)
　(像象曰噬五得黄金鼎五黄耳金鉉此金原胎于震/巽二木中又皆從火中鍛就彖易聖人以明罰勅法)
　(正位凝命為教異流竊之名為九轉金液還丹以離/為九以九為金為火金火色皆赤為丹圖書七九互)
　(易故又假圖書名為還丹遂使/四聖之教夷為耼喜鍾吕之術)
䷲(震下/震上)
震亨震來虩虩笑言啞啞震驚百里不喪匕鬯(喪去/聲)
　(程傳謂陽生于下而上進有亨之義虩虩顧慮不安/之貌啞啞言笑和適之貌雷聲所及人无不懼而自)
　(失惟宗廟執匕鬯者則不至于喪失惟誠敬而已愚/竊按卦本坤體分乾初畫而為震一陽動于二陰之)
　(下雷初出地流動暢逹无有不亨震又自乾來故曰/震來雷之來也其勢奮迅嘘吸風雲動摇山岳若有)
　(鬼神異物往來矆睒于其間者虩虩之象此句釋震/字曽不移時而歛怒收威天地為之改色草木欣然)
　(向榮初之虩虩者後成笑言啞啞之象此句釋亨字/虩本蠅虎之名其捕蠅周環壁間數數驚顧故取此)
　(象而重言之虩虩啞啞二句只就震象説下二句方/説到人事明于震亨之義則當震驚時得寧定之精)
　(神乃能守而无失如其不然以俄頃而喪生平者多/矣百里極雷聲所至而言震為長子故言匕鬯楊誠)
　(齋云震能驚百里而不能失匕鬯于主祭者之手蓋/一敬之外无餘念一鬯之外无他物也愚又按詩疏)
　(匕所以載鼎月而升于俎以赤心木為之鬯以秬黍/酒加鬱金以灌地降神皆祭禮也長子主器匕牲薦)
　(鬯之外餘皆/有司職事矣)
彖曰震亨震來虩虩恐致福也笑言啞啞後有則也震
驚百里驚逺而懼邇也出可以守宗廟社稷以為祭主
也
　(先儒多以彖傳為處震之道是已愚又按卦彖言虩/虩驚動之象傳申之以恐致福彖言啞啞安詳之象)
　(傳中之以後有則彖言不喪匕鬯鎮定之象傳申之/以守宗廟社稷皆從人事發彖中未盡之意人情聞)
　(震雷未有不恐者因恐以致福福非外至也虩虩之/後繼以啞啞非侈然自放之謂不過循其常則而已)
　(言笑自如便是莫大之福匕鬯不喪便是笑言之則/驚以震言懼以人言所驚者逺而所懼者邇震在彼)
　(懼在此也出可以守宗廟社稷注疏謂君出則長子/居守程傳依之臨川鄒氏及黄氏日抄皆主此解本)
　(義則謂繼世而主祭愚按朱子之説與説卦帝出乎/震之義合震主出不主入故曰出可以守宗廟社稷)
　(當依本/義為正)
　(晁氏讀書志云彖傳内脫不喪匕鬯四字程傳亦云/然愚竊按先儒鄭孩如云可為祭主是解不喪匕鬯)
　(之義而藏其辭/原无脫訛也)
象曰洊雷震君子以恐懼修省
　(洊雷震與水洊至義同重也再也前雷方至後雷洊/至莫不震叠天之威也恐懼從卦辭驚字來凡人悔)
　(心之萌多自恐懼中出故云震无咎者存乎悔雷所/以啟人心之悔者也因震驚而生恐懼因恐懼而加)
　(修省到得工夫純熟自然不逺復无祇悔所謂淵黙/而雷聲不待徵色發聲而喻矣顔子不貳過之基在)
　(此恐懼是敬天之心修省是回天之事丘行可曰君/子于恐懼之後必以修省繼之者所以盡敬畏之實)
　(也徒恐懼而不修省則變至而憂變已而休猶之无/懼耳恐懼者憂其變之來初震象修省者思其變之)
　(弭洊/震象)
初九震來虩虩後笑言啞啞吉象曰震來虩虩恐致福
也笑言啞啞後有則也
　(震之用在下重震之初又最下者為卦之主爻周公/爻辭即用文王卦辭小象又與彖傳同所以别于九)
　(四之震三百八十四爻所獨也鄭申甫曰震之所以/貴于六子者以其擔當氣力能為諸子之先鋒故在)
　(家為家督居則監國出則撫軍一于震懼何以承乾/主器哉故震者動之謂非懼之謂也知懼之為動則)
　(知初之所為虩虩以動而為懼非四之所為遂泥也/愚按虩虩之象原為震之初來而設笑言啞啞則復)
　(其故常矣故周公于初爻但加後吉兩字以見震之/為震只是這箇道理夫子分觀其象而玩其辭知爻)
　(之置啞啞于後而云吉者仍是致福有則之理无容/更贊一辭也黄元公曰震一陽動二陰之下艮一陽)
　(止二陰之上動以初為貴故震之吉在初而四/則否止以終為貴故艮之吉在上而三則否)
六二震來厲億喪貝躋于九陵勿逐七日得象曰震來
厲乘剛也
　(二與三皆受初之震者也二與初尤近聞震則驚危/厲之象程傳以億作憶度之憶解臨川鄒氏吳氏依)
　(之愚竊謂億與憶字體相似而義各别十萬曰億言/喪貝之大也胡雲峯作大喪其貝解與六五小象正)
　(合震為足躋之象中爻互艮陵之象下乘初九之剛/九陵之象七日者陽數極于六至七則變而反其初)
　(勿逐七日得之象初震之威勢極猛厲喪貝亦人之/常情喪貝至十萬之多二能不顧而飄然逺避置身)
　(髙處无心于逐而自得得字對喪字看喪者喪其外/來得者得其固有由其居中得正故雖乘剛而鎮定)
　(若此吳幼清曰有堕甑不顧之逹必有去珠復還之/理二語得之胡雲峯曰屯六二豫六五噬嗑六二困)
　(六三震六二皆言乘剛惟困三乘坎/中爻其餘乘震之初皆不以吉稱)
　(錢田間曰昭烈聞雷失筯史以為詐夫迅雷色變聖/人有然昭烈固以孟徳天下英雄一語為霹靂也失)
　(筯以往徘徊南服不敢北向争雄及在荆州聞孟徳/之來狼狽引去可謂喪貝而躋陵者矣而卒有荆益)
　(亦勿逐自/得之效也)
六三震蘇蘇震行无眚象曰震蘇蘇位不當也
　(程朱皆以六三所處不正當去不正而就正固已愚/又謂三亦下受初震而上无應與故成蘇蘇之象蘇)
　(蘇者因震而意氣阻喪也震行與蘇蘇相對若能反/其阻喪之氣奮往前行則可變災為福亦以避震為)
　(義者也不曰无咎无悔而云无眚者中爻互坎坎多/眚人皆疑雷霆之震為天之降殃聖人曰震之道乃)
　(教人遷善改過不行則有眚行則无/眚矣三以陰居陽位不當故貴乎行)
九四震遂泥象曰震遂泥未光也
　(漢書五行志引震遂泥注云從三至五有坎象坎為/水四為泥溺于水不能自拔道未光也本義以泥為)
　(滯溺之象吳氏易纂言云中爻互坎四當坎之中畫/在二陰之間有遂䧟于泥之象愚按卦本坤體互坎)
　(則土得水而為泥自二至四中爻互艮又有止象遂/泥者發而即止也與三之震行相反凡陽氣上行則)
　(有光今震于已震之復朝氣盡而暮氣來又為内外/四陰所掩陽光豈能透露故小象曰未光泥字從去)
　(聲亦可震之威惟倐往倐來使人莫測/其所至若止而不行人且習而玩之矣)
六五震往來(句/)厲億无喪有事象曰震往來厲危行也
其事在中大无喪也
　(本義以六居五而處震時无時而不危也以其得中/故无喪而能有事愚又按震至于五往來數數矣而)
　(无時或忘恐懼小象所謂危行是已億无喪從九二/億喪貝來二之震在初突如來如其勢猛繼震不若)
　(初震之猛五經事變操于心慮者久矣故一億喪一/億无喪小象以大字易億字猶云萬萬勿喪也二居)
　(柔則氣稍餒五居剛則守能堅此以不避為義者也/有事者何即往來于危厲中而无所喪是已張待軒)
　(曰五之事在中上做工夫中无時而喪/則事亦无時而喪孟子所謂必有事也)
　(胡庭芳曰二與五相似而相反所以相似者上卦之/五即下卦之二所以相反者二以柔居柔五以剛居)
　(柔二乘初/五乘四也)
上六震索索視矍矍征凶震不于其躬于其鄰无咎婚
媾有言象曰震索索中未得也雖凶无咎畏隣戒也
　(建安丘氏謂五乘四剛已无足畏上又逺之則震索/索然无聲矣愚竊按索索者氣盡也矍矍者目動也)
　(雷聲入耳而不入目今上居卦終見下爻之被震而/耳目皆驚過于畏懼故成索索矍矍之象如此心膽)
　(安往而可故征凶吳幼清曰躬謂九四鄰謂六三愚/竊謂躬當指本爻震尚在鄰而未及其躬故雖凶无)
　(咎然猶不免婚媾有言者謂六五當震往來而億无/喪上方震鄰而耳目俱為之動也象申之曰中未得)
　(可知處震之時此中要有本領方見得事明立得脚/定上以柔居柔所以旁皇莫措由其中未有得也爻)
　(辭以震不于躬于鄰為无咎象復申之曰畏鄰戒可/見修省工夫要在變故未切身之前以鄰為戒而預)
　(加敬畏方能臨事不懼也婚媾易纂言謂指應爻愚/竊按凡言婚媾者皆在震遇坎之卦屯震上坎下賁)
　(中爻互坎震睽中爻互坎上/爻變震本卦中爻亦互坎)
　(愚又按六爻二陽四陰皆以震發端初與四所以為/震者也二三五上為震所震者也分内外言之初在)
　(二陰之下雷初出地二三猝不及備曰躋陵曰震行/皆以避為義四䧟二陰之中泥而未光且往而復來)
　(則天威䙝矣故五之大无喪六之不/于躬皆以不避為義此六爻之情)
䷳(艮下/艮上)
艮其背不獲其身行其庭不見其人无咎
　(臨川吳氏引詩言樹之背以背為北堂指初爻為背/象謂其與四无應故内不獲身外不見人愚竊按易)
　(之為道變動不居獨艮取止義陽自下升至三而止/屹然不動艮之象一陽横亘于上彼此不相應背之)
　(象艮為門闕庭之象以人身觀之五官百骸皆動物/也惟背之為體止而不動故以艮象歸背惟艮其背)
　(所以不獲其身惟艮其背所以行其庭而不見其人/不是四句分對伊川以艮背不獲其身為忘我行庭)
　(不見人為不交于物明道謂與其是内而非外不若/内外兩忘朱子謂内不見已外不見人象山云无我)
　(无物薛敬齋云動静各止于理而不知有人我五先/生同作理解惟孔頴達云所見者在前昔則无見之)
　(物也濓溪云艮其背背非見也就象作解與卦辭最/合黄氏日抄云艮其背不獲其身背後自不見其身)
　(行其庭不見其人者相背亦不見人也静止之義理/皆在其中矣愚竊据後説推之内卦以三為背則初)
　(二為身背在身後不與而相對故不獲自見其身外/卦以上為背則四五為人與人相背而不見其面故)
　(行其庭不見其人文王只是就卦體説卦象至象中/所寓之理豈一一説得盡朱子于他卦皆言象占于)
　(艮背亦舍象而専言理幾同莊子之/吾喪我釋氏之无我相无人相矣)
　(魏莊渠云天文左右前皆動也惟北辰不動人身背/亦如之故字従北従月此即六書假借之義後人不)
　(明訓釋六經多為所/梗費了多少分疏)
彖曰艮止也時止則止時行則行動静不失其時其道
光明艮其止止其所也上下敵應不相與也是以不獲
其身行其庭不見其人无咎也
　(張兩若曰只縁艮義為止聖人怕人墮落寂滅境界/去了故特發出箇行字來愚按卦辭于止中原兼行)
　(説中爻互卦上震下坎亦有行象夫子復就行止而/以動静發明之行止以對待言動静作一串説歸重)
　(又在時上艮與震反對震行而動者也艮止而静者/也震時則行艮時則止所謂動静不失其時人心煩)
　(擾則昏暗凝静則光明艮陽外見陰不得而揜之所/謂太宇定而天光發也道者何不失其時之謂羅念)
　(庵云動静皆從容閒雅此乃身心安著處不患明之/不足于照矣正與此義合顧止有止之時亦有止之)
　(所如當止而止則止在止上當行而行則止又在行/上即有物有則各得其所之謂夫子以止字當背字)
　(即時止時行至當不易之處也似不必依晁氏本改/艮其止為艮其背王龍溪曰敵應者應而未嘗應也)
　(馬經綸曰云所似有方向似有邊際故以敵應不相/與為所愚按陰陽和則交謂之和應不和則不交謂)
　(之絶應皆陰皆陽雖應而不和謂之敵應六爻上下/敵應者八純卦皆同獨于艮言之者艮是止體所取)
　(專在不相與相與則動動則不免有咎矣/是以以下一氣讀到底只完得卦辭之義)
象曰兼山艮君子以思不出其位
　(兼者兩也坎離雷風澤五子皆有往來之義兼山不/然各成一山前後相背非連岡接嶺也故為止象君)
　(子之素位而行不願乎外似之先儒謂思心之用著/于無思即為沈空著于有思則為逐物愚竊謂位字)
　(即彖傳所字従定理而論曰所従現前而論曰位天/下无一定之位有是位則有是思止亦无定位而當)
　(位即止時行時止便即行即止所謂思不出位也程/傳云或過或不及便是出位愚又按左傳子太叔問)
　(政于子産子産曰政如農功日夜思之思其始而成/其終朝夕而行之行无越思如農之有畔其過鮮矣)
　(可為大/象注脚)
初六艮其趾无咎利永貞象曰艮其趾未失正也
　(先儒謂聖人觀心于復觀身于艮諸爻近取諸身與/咸畧同此却是背象如人背面而立腓限夤輔皆從)
　(後可見惟趾則見于前者愚按身之行止由乎趾艮/趾是第一步工夫止在方動之初也工夫愈早愈好)
　(所謂遏人欲于方萌故无咎所難者終身不變耳故/須永貞方得初爻剛位柔本非正象曰未失正謂義)
　(在當止未/為失也)
六二艮其腓不拯其隨其心不快象曰不拯其隨未退
聽也
　(本義謂三止乎上不肯退而聽乎二先儒或云三者/二之所隨三艮其限止所不當止二當腓之處不能)
　(以隨時之學化其執一之弊而反隨三而止故其心/不快愚竊謂取象即在本爻腓足肚也有肉而无骨)
　(在趾之上股之下上隨股而下隨趾二陰柔居下卦/之中故有此象腓不自動隨足而動足亦不自動其)
　(權在心以心為制則全足皆止以腓為制趾動則腓/隨之矣二本欲艮其腓今腓隨趾以動而不能敕止)
　(之君子艮止之學原是以我御物不以我隨物今不/能拯而反隨之此心終日役役安能快然耶小象云)
　(未退聽言未能退而聽命于心也若心作得主則百/體皆従矣中爻互坎為加憂不快之象張待軒曰後)
　(世之止祇求息心大易之止却求快心快即自慊之/學此心作得主凡情俗念俱退聽矣易纂言以腓指)
　(二以隨指三以心指五釋/爻義太破碎吾不取也)
九三艮其限列其夤厲熏心象曰艮其限危熏心也
　(虞仲翔云限束帶之處王輔嗣云夤夾背月程沙隨/云限分上下夤列左右本義謂限即腰胯也夤膂也)
　(諸説不同愚竊按限乃夤之字義非腰胯之名乃上/下之界限一陽在下卦二陰之上故曰艮其限本一)
　(物也有如夤之列而為二故曰列其夤夤則腰膂也/兩句似當相連説中爻互坎九三一陽坎中水也坎)
　(為心病心猶火也自四至上大象離離為火有熏象/人身水下火上水欲其升火欲其降腰膂居其中屈)
　(伸所係中爻又互震宜動不宜止者也今上自上下/自下彼此判隔水不升而火不降三欲遏炎上之勢)
　(其勢轉熾本欲制心適以熏心此告子强制之學危/而不安者也二三兩爻皆提出心字心體固不可妄)
　(動亦不可以惡動而求静二之病在過柔三之病在/過剛二役于有動之心三偏于有静之心不動心之)
　(學豈易/易哉)
六四艮其身无咎象曰艮其身止諸躬也
　(吳艸廬曰身謂腹以上膈以下呼吸之根氣所從生/也唐凝庵曰三分上下為兩截四通上下為一體三)
　(以剛居剛而心危四以柔居柔而身安愚按身字従/卦彖來身者人之全體言身則背與心在其中矣胡)
　(雲峯曰咸四以心之動者言此不言心而言身兼動/静也愚又謂六四爻位皆陰純是静體身止則背止)
　(心亦得所止矣勞而逐物不如逸而證身故无咎此/近裏著己之學躬行君子也楊龜山云爻言身象言)
　(躬者伸為身屈為躬屈伸在我不在物王伯厚云偃/身為躬見躬而不見面止諸躬即所謂艮其背也)
六五艮其輔言有序悔亡象曰艮其輔以中正也(正字/當衍)
　(李隆山曰人所見于外者不過言行二者在下有腓/趾以象其行在上有輔頰以象其言吳幼清以輔指)
　(上九愚竊謂即指本爻與咸卦不同輔者言之所従/出也文王于卦辭單説行周公于爻辭補出言字咸)
　(取輔頰舌此單取輔釋名云頥輔車其骨彊可以輔/持其口在兩頰之旁亦従背後見者艮其輔非不言)
　(也止在言前故出之有序序者義理之次第也多言/則多悔有序故悔亡初艮趾止其行也五艮輔止其)
　(言也中者時而已時言時黙即時行時止發語有先/後出令有緩急皆是也以陰居陽中而不正本義云)
　(正字羨文而語類載朱子之言則曰艮之六五以中/正而言有序薛敬齊謂語類出門人之手多失朱子)
　(意此亦/其一也)
上九敦艮吉象曰敦艮之吉以厚終也
　(吳幼清曰上變為柔成坤胡雲峯曰上獨不言象乃/取坤土象丘行可曰艮以人身取象艮止體身動體)
　(也六爻自趾至輔皆囿于一體未能盡止道之善獨/上為艮主于當止之地而能止焉所謂止于至善聖)
　(人以為非形之可拘故曰敦艮吉愚按上爻吉占无/多而艮在上體者蒙蠱賁大畜頥剝損艮八卦皆吉)
　(聖人喜静而惡動也艮陰土也居兼山之上有敦厚/之義故吉唐凝庵曰上之厚終與初之永貞相應蓋)
　(末路易失故步難持上得止之終則通上下為一身/合行止為一道矣止難于終其始皆暫止者也至于)
　(終止則真能止矣愚又謂人之氣象動者多薄静者/多厚厚非一朝一夕之故自艮趾以後二之心不快)
　(三之心危厲必也反躬无咎出言悔亡而後得敦艮/之吉輕動之象至終乃得免焉人可不躬自厚哉)
　(朱子曰復卦静中有動艮卦又是動中要静復卦便/是一箇大翻轉底艮艮卦便是兩箇翻轉底復復是)
　(五隂下一陽艮是二陰上一陽在下便震動在上則/沒處去了只得止故曰艮止也愚又按繫傳卦位起)
　(于震而終于艮上下皆震獨初為卦主動惟發/于始也上下皆艮獨上為卦主止必要其終也)
䷴(艮下/巽上)
漸女歸吉利貞
　(程傳漸與歸妹正相對女之歸能如是則正而吉蓋/其固有非設戒也本義以利貞為戒辭愚竊按卦象)
　(長女在上將入而來歸少男在下方止而未往女之/于歸必俟納采問名納吉納徵請期親迎六禮備而)
　(後行天下之進以漸者无如女子之于歸故曰女歸/吉咸取女吉取婦之卦也漸女歸吉嫁女之卦也咸)
　(以正感男下女漸以正進女從男皆以貞為主利貞/者其利乃在止而巽似非戒詞當依程傳王伯厚曰)
　(漸男方求女之事歸妹女將歸男之時以未成夫婦/而名卦愚又按外卦本乾内卦本坤三四互換而乾)
　(變巽坤變艮中爻自二至五各得其/正而女居外卦乃自外來歸之象也)
彖曰漸之進也女歸吉也進得位往有功也進以正可
以正邦也其位剛得中也止而巽動不窮也
　(本義云漸之進也之字疑衍或是漸字愚按晉與漸/同取進義本卦所重却在不遽進漸不是進漸乃所)
　(以進也漸之進之字與比之自内否之匪人句法相/似言漸之進也如女歸則吉也之字似不當衍彖傳)
　(于卦辭不多添注脚只㸃綴幾箇虚字利貞之意已/明進得位以下皆釋利貞之故得位得中皆指九五)
　(一爻止而巽又從卦徳發漸進之義兩進字従上漸/之進也來進以正即是進得位正邦即是有功以正)
　(者得位之本正邦者有功之驗卦之中四爻皆得位/聖人恐人誤認故復申之曰其位剛得中也所以别)
　(于六二之柔得中惟其止而巽所以動不窮下止則/凝静不擾上巽則相時而動以此而進則得位以此)
　(而往則有功所謂漸之進者/如此所謂貞之利者如此)
　(進得位本義謂卦之變自涣來九進居三自旅來九/進居五皆得位之象亦雜舉兩卦為卦變者也愚按)
　(漸與歸妹反對歸妹下卦之兌進而為漸上卦之巽/則二三四五皆得位而五又得中乃反對之象若以)
　(卦變言成卦之主在三四兩爻何不云漸三陰之卦/自否來三進居四而剛柔得位五剛得中似不必云)
　(自渙來又/自旅來)
象曰山上有木漸君子以居賢徳善俗(舉正作/善風俗)
　(黄氏日抄云程傳以山上有木其髙有因為漸晦庵/謂木漸長則山漸髙似勝有因之説愚又竊謂地勢)
　(平衍木之長也易見故謂之升山勢髙峻木之長也/不覺止于下而進于上故謂之漸本義疑賢字當衍)
　(或善下有脱字愚竊謂賢徳善俗猶云仁里也従來/風俗之美惡視男女之貞淫入其鄉而嫁娶以正婚)
　(姻以時則風俗之善可知君子居仁里則事賢友仁/積日積月吾徳不覺漸成如山上有木不見其長以)
　(漸而髙也若衍却賢字則/與夬大象居徳无别矣)
初六鴻漸于干小子厲有言无咎象曰小子之厲義无
咎也
　(本義鴻之行有序而進有漸始進于下未得所安上/復无應故象如此愚竊按文王卦辭以漸為婚禮故)
　(周公爻辭多以鴻取象婚禮奠雁取其不再偶也鴻/之飛翼次肩隨成行而進漸之象中爻互坎為水水)
　(涯曰干鴻水鳥也初居最下漸干之象不獨逺无應/近亦无比離羣孤飛厲之象爻位皆陰小子之象與)
　(隨卦陰爻稱小子同鴻性多警失羣則呼厲而有言/之象以其心知危懼故雖厲而无咎以義揆之寧有)
　(危懼而䧟于/咎過者乎)
六二鴻漸于磐飲食衎衎吉象曰飲食衎衎不素飽也
　(程傳磐石之安平者愚按二居艮體之中艮為石磐/之象漸于磐視干稍進矣中爻互坎有飲食之象二)
　(柔順中正與五本正應五云三嵗不孕則二猶為未/嫁之女雜卦傳所謂女歸待男者正指此爻不急于)
　(進而從容自養以待時故吉有鴻漸于磐飲啄自如/之象衎衎和樂也人見其飲食宴樂居中无事未必)
　(不蒙素餐之譏故象以不素飽釋之以見二之従容/有待非甘豢養而妄進者也又按漢書武帝紀引此)
　(文磐作般注云水中堆也/易纂言云磐水旁石墩)
九三鴻漸于陸夫征不復婦孕不育凶利禦寇象曰夫
征不復離羣醜也婦孕不育失其道也利用禦寇順相
保也
　(爾雅髙平曰陸三居艮上視干磐漸髙矣鄭剛中曰/三上无應而親四四下无應而奔三三務進而妄動)
　(故征則不可還四失守而私交故孕則不敢育吳幼/清曰三往為六四四來為九三故否變成漸而九三)
　(得居正位三四男女之交也今九三剛躁不安其居/又欲往四則漸復變為否而男女不交矣三往則四)
　(來因夫征不復故婦孕不育也愚按卦中夫婦之義/于此爻發之卦辭之女歸二五正應也爻辭之夫婦)
　(則指三四兩爻四无歸三之理以近比而成偶本失/女歸之正因兩爻各得艮巽之正位故聖人亦許其)
　(為夫婦也中爻互坎陷而止之夫征不復象坎中滿/婦孕象自三至五互離中虚不育象又坎為盜寇象)
　(艮止也禦寇象胡雲峯曰三悦四之隂往不以正也/四従三之陽合不以正也故一則征而不復一則孕)
　(而不育不復不育凶之極矣而云利禦寇不可解或/曰鴻宿處必有司夜以防掩捕遇警一號則舉羣皆)
　(起乃禦寇之象今据小象釋之三本艮體去其儔類/而比四故曰離羣醜三以私情與四相合故曰失其)
　(道四巽體而性順與三既合物莫能奪故曰利禦寇/順相保張彦陵曰禦寇與婚媾相反此句正教三以)
　(待四之法蓋夫婦而出于私情比昵匪媾也而實寇/也惟以禦寇之法禦之庶幾不受私情之累乃為利)
　(耳又是/一解)
六四鴻漸于木或得其桷无咎象曰或得其桷順以巽
也
　(四入巽體漸于木視陸又髙矣鴻駢趾豈能集本四/與初无應繞樹三匝无枝可依宜有咎矣程傳本義)
　(皆以桷為平柯愚竊按詩疏桷榱也夏侯湛𤣥鳥賦/銜泥結巢營居傅桷吳幼清云屋㯫之方者似非平)
　(柯之解或得木枝横平如桷者則可以託處而无咎/九三一陽在下有桷象象曰順以巽與前順相保相)
　(應四以陰居陰巽順者/婦道也故于此再言之)
　(愚又按爻象辭皆詳于三而畧于四必兩爻叅看始/明似側重在陰一邊當夫征不復時一離羣之婦懷)
　(抱无兒外多强暴幾幾有不能自保之勢于此而能/守身禦寇擇木孤棲卒能婉孌相保以待征夫之復)
　(爻辭于三曰凶于四曰无/咎嘉其得巽順之道也)
九五鴻漸于陵婦三嵗不孕終莫之勝吉象曰終莫之
勝吉得所願也
　(程傳以陵為最髙處象君位之尊愚竊按爾雅大阜/曰陵艮山在下漸于陵之象五與二正應婦指二中)
　(爻互離中虚不孕之象離位居三三嵗之象五以剛/中正應柔中正非三四之比三云不育已孕而不育)
　(以合之不正也五云不孕未合而不孕以有待而合/也終莫之勝謂五之心惟屬于二視人世女歸之正)
　(終莫有勝于二者雖于歸有待到底是徳配故吉同/人二五亦為三四兩爻所隔故九五曰大師克相遇)
　(此曰終莫之勝其義相同胡雲峯曰卦以巽為女艮/為男而爻以五為夫二為婦者以二五相應為言取)
　(義不同也愚又謂天下之躁進者必驟退易合者亦/易離二不輕進五不輕合相須之久相信之深至此)
　(始得所願其進之/正而得位如此)
上九鴻漸于陸(當作/逵)其羽可用為儀吉象曰其羽可用
為儀吉不可亂也
　(愚按六爻之象上九為最吉漸道已成離羣髙舉漸/逵之象先儒或以漸陸為退飛之象或以三為南陸)
　(上為北陸皆従木字作解晁氏讀書志陸作逵胡安/國亦然程傳逵雲路也吳艸廬云陸當作逵字體相)
　(類傳録誤也愚按下五爻皆叶韻本爻逵與儀叶其/義可見當従之漸于逵言其翺翔雲路使人可望不)
　(可即吉光片羽留為世珍所謂進退可法者也儀字/如鳳凰來儀之儀亦當從程傳纂言作儀刑解亦猶)
　(蠱上九不事王侯志可則也之義本義以儀為旌纛/之飾似非正解可用用字當玩大抵无位者多无用)
　(上九乃賢人之髙致其用可以為儀雖髙而无位非/无用者也鴻之飛成羣而不失次小象獨于上爻言)
　(之者要其終而知其不可亂也亂者失次之謂只/就鴻漸説不必説到不以富貴利達亂其心也)
　(吳艸廬曰鴻水鳥而乘風以飛下卦艮止而有坎水/故下三爻之象曰干曰磐曰陸皆漸進而止于水際)
　(者也上卦巽為風為髙故上三爻之象曰木曰/陵曰逵皆漸進而飛于風中者也此六爻之情)
䷵(兑下/震上)
歸妹征凶无攸利
　(程傳歸妹女之嫁歸也男上女下有悦少之義以悦/而動則不得其正矣故位皆不當愚竊按説文妹女)
　(之少者女少故字従未六子相配之卦凡十八咸恒/漸歸妹四卦皆取嫁娶之義三卦彖辭或吉或利惟)
　(歸妹獨凶咸二少相感恒二長相承漸以少男下長/女此則以少女下長男本非匹敵不待父母之命媒)
　(妁之言明是妹自為政故曰歸妹禮男子三十而娶/女子二十而嫁女未有不少于男者女少則有待年)
　(之義今妹往而求夫故凶凶在征也吳幼清曰以三/四兩畫言泰之三四本當位今三往四來則皆不當)
　(位故既曰征凶又曰无攸利深戒之也程敬承曰六/十四卦中彖辭全无好處者惟否與歸妹耳否是小)
　(人肆志之日歸妹/是小人進身之時)
彖曰歸妹天地之大義也天地不交而萬物不興歸妹
人之終始也説以動所歸妹也征凶位不當也无攸利
柔乘剛也
　(愚按卦彖極言歸妹之凶夫子却従歸妹二字先發/天地之大義蓋本卦從泰而變三四兩爻互換而為)
　(兑震兑為少女乃女之終震為長男乃男之始上震/乃乾交于坤之始下兑乃坤交于乾之終坎艮巽離)
　(皆包羅于中矣萬物皆六子之變化出震見離悦兌/勞坎所謂興也天地不交二句乃反言以明天地之)
　(大義因交而生物也以下復説到人事夫婦原以人/合前者有終後者有始與天地生生不已一般纔完)
　(得天地之大義舊注以終屬女始屬生育似不必泥/男女本是天地間大道理只為悦以動所以為歸妹)
　(非惡其歸惡其所歸者妹也斥其為妹罪有専屬矣/三以陰居陽則位不當踞九二之上則柔乘剛説以)
　(動以下接連六句専指六三一爻卦彖因女悦以致/男動所以云凶而无攸利也若依程傳謂二三四五)
　(位皆不正三五皆柔乘剛/則罪不獨在一女子矣)
象曰澤上有雷歸妹君子以永終知敝
　(本義雷動而澤隨歸妹之象胡雲峯曰澤隨雷動來/矣鮮曰雷震澤上水氣隨之而升似乎將悦以動多)
　(倒轉看了愚竊謂澤上有雷上之雷聲未動下之澤/氣先升方合悦以動之義夫婦之道欲其有終而无)
　(敝其始不以正者其終必有敝可知不獨夫婦也君/臣朋友亦然衆人无終由于不知敝君子知敝是以)
　(能永/終)
初九歸妹以娣跛能履征吉象曰歸妹以娣以恒也跛
能履吉(句/)相承也
　(先儒多以三四兩爻為成卦之主建安丘氏則指二/五為主爻吳幼清以初爻統全卦之義惟陸庸成謂)
　(歸妹六爻俱无夫象愚按本卦與漸反對漸是民間/之嫁娶此是帝室之婚姻在全卦則兌従震以六三)
　(為主爻在六爻則不論陰陽又各有歸妹之義古者/天子一娶九女諸侯一娶三女有嫡有媵媵者曰娣)
　(姪歸妹以娣蓋妻之妹従嫡以適人者初无正應娣/象居卦之下履象兑為毁折跛象以剛居剛本能履)
　(者也而託之于跛嫌並嫡也存此不敢上人之心何/往不吉小象曰以恒以分言乃今古之常禮非説以)
　(動可知曰相承以徳言二承五初承二安于為娣非/柔乘剛可知所以彖辭曰征凶爻辭曰征吉小象吉)
　(字當連上讀相承/也三字自為句)
九二眇能視利幽人之貞象曰利幽人之貞未變常也
　(本義眇能視承上爻而言愚竊据兩爻合看二亦娣/也以視承履其為娣所不待言居初之上中爻互離)
　(為日視象二剛中亦能視而託于眇者也幽人猶云/静女本卦九二即履卦之九二故其占同象于初曰)
　(以恒于二曰未變常夫婦之道不可不久惟各安其/常初所以吉二所以貞與履六三取象同而義則不)
　(同/)
六三歸妹以須反歸(句/)以娣象曰歸妹以須未當也
　(須字先儒有三解程傳作待字義或云須飾之須是/為盛容飾以待歸也朱漢上引天官書須女四星賤)
　(妾之稱本義依之愚按六三不中不正居悦體之上/為卦主爻所謂征凶无攸利者也蓋婢僕之流非世)
　(家之女以色見售而不得列于娣者故以須名之歸/妹若以須従將來妬寵争妍禍有不可勝言者為六)
　(五計當去六三之須而以初二為娣反歸者反須使/歸母家也二字似當屬上句讀以娣二字自為句指)
　(下二爻象曰未當幸三未當位尚在貫魚之列宜及/此時去之也以須為未當則反歸之當可知若以須)
　(為待反歸為娣則待年/之女似與九四无别矣)
　(愚又按内卦三爻亦當合看五為女君諸爻皆其媵/也以象言兑為妾以位言上貴而下賤妾婦之道履)
　(不踰閾視不出户初二曰跛曰眇既不自多其能又/見不尚色之意本義所謂女之賢者也至六三則娣)
　(中之匪人矣故加之以賤稱従來並妻奪嫡之事多/出帝王貴戚之家故聖人于内三爻惓惓垂戒謂歸)
　(妹而以娣雖跛眇亦能履能視吉而且利歸妹而/以須何必更言凶言不利只有反歸之一法耳)
九四歸妹愆期遲歸有時象曰愆期之志有待而行也
　(易纂言以九四震長男為歸妹之兄五為妹二為壻/似乎强生分别愚竊謂九四亦娣也婚姻宜有常期)
　(卦至四爻女猶在室愆期之象詩云士如歸妻迨冰/未泮今卦入震體則冰已泮矣由愆期故遲歸時者)
　(婚姻之時愆期者數也有時者理也女无不嫁之理/但遲早自有數耳時未至則當待故象中之曰愆期)
　(之志有待而行以見非人不我娶乃我不輕許人也/九四以剛居柔蓋女子之有志而能貞潔自守者摽)
　(梅之詩曰求我庶士迨其吉兮江沱之詩曰之子歸/不我以古者女未及筓有待年于國之義以詩證易)
　(理自/相通)
六五帝乙歸妹其君之袂不如其娣之袂良月幾望吉
象曰帝乙歸妹不如其娣之袂良也其位在中以貴行
也(幾平/聲)
　(程傳以五下應二為下嫁之象易纂言帝乙謂九四/所歸之妹謂六五楊止庵以三四得合五為主婚愚)
　(竊謂以卦論則三為成卦之主以爻論則五為衆爻/之主似難定所歸之為某爻帝乙歸妹與泰六五辭)
　(同必實有其事京氏易載有帝乙歸妹之辭注詳泰/卦下今就爻辭釋之未歸則稱妹已歸則稱君正其)
　(為小君所以别于諸娣也五柔中居尊以徳禮為貴/不以衣服為容故君之袂反不如其娣之袂良袂者)
　(容飾也長袖善舞之意袂不如娣徳勝可知矣月幾/望為隂之盛徳足以儷陽故吉與小畜中孚抗陽者)
　(不同在中者五之徳也以貴者帝之妹也行者下嫁/也小象節取爻辭以帝乙二句連合成文見得帝乙)
　(之妹地位尊重如此乃不如娣袂之良洗盡鉛華獨/昭壼徳有王姬肅雍氣象復申之曰其位在中以貴)
　(行也所貴在中則有容而不妬雖跛眇之娣亦得進/御于君樛木垂仁而下逮小星援命以自安非聖女)
　(賢妃孰/克當此)
上六女承筐无實士刲羊无血无攸利象曰上六无實
承虚筐也
　(蘇子瞻曰天地之義正大而已大者不正其終必有/名存實亡之象愚按上六震體本士也而爻位皆陰)
　(虚而无實之象又六三悦體在下兩陰敵應亦无實/之象震為蒼筤竹筐之象内卦兑羊之象中爻互坎)
　(血之象女承筐以實蘋藻士刲羊以取血膋皆祭禮/也今不成夫婦以言乎女承筐則无實以言乎士刲)
　(羊則无血未嘗告廟而成夫婦之禮也先言女而後/言士其咎在于陰虚所以无攸利小象不言士女只)
　(従承筐无實句指出一虚字以結之上六以陰居陰/无實則虚所謂名存而實亡咎在女不在士可知矣)
　(先儒或謂咎在士而/不在女竊所未解)
　(愚按六十四卦除乾坤純陽純陰外餘卦凡取男象/者為陽爻取女象者為陰爻獨歸妹不論爻位陰陽)
　(多取女象而以六五為主爻雖與九二正應却无以/君歸娣之理究不知妹之所歸者何爻闕疑俟再考)
䷶(離下/震上)
豐亨王假之勿憂宜日中(假音/格)
　(程傳格字作致字解吳艸廬以彖辭為天子適諸侯/之義愚竊謂豐取滿盈為義以天道言滿盈之象以)
　(世道言正滿盈之時豐之所以亨也王者至此時正/當憂盛危明而曰勿憂非謂不必憂也蓋當雷電交)
　(作時則日光失照日復其照則一切陰慝不得障蔽/于吾前矣豐而宜日有不可過動之意日而宜中又)
　(有不可過明之意/此保豐之道也)
　(愚又按卦體離日在下惟恐失之闇賴火勢炎上内/三爻不論應否皆上適于震合而成豐雖云明動相)
　(資而以明為主觀彖傳宜照天/下及爻辭言蔀言見其義曉然)
彖曰豐大也明以動故豐(疑當作/亨字)王假之尚太也勿憂
宜日中宜照天下也日中則昃月盈則食天地盈虚與
時消息而況于人乎況于鬼神乎
　(先儒于彖傳注釋畧同愚又竊謂大當以規模氣象/言明動者卦徳也然必先明而後動不明而動㝠行)
　(將何之明以動自无不亨之理尚大者非謂王者至/此有心好大也乃時尚所必至席豐履厚規模氣象)
　(不期侈而自侈書曰无疆惟休亦无疆惟恤此其可/憂者也卦辭勿憂宜日中彖傳宜照天下兩宜字是)
　(勿憂中之作用蓋惟日中則光輝能徧照日昃則不/能矣文王言日中夫子補其所未足可見日豈長中)
　(有中則必有昃徒憂何為哉月盈則食又従上句推/言之離卦與坎反對彖傳言日亦言月此其例也中)
　(昃盈食即盈虚消息之象皆時為之也天地且不能/違時況人與鬼神乎甚言豐之不久也盈虚消息四)
　(字夫子于剝豐二卦言之一以見天下无常剝之時/一以見天下亦无常豐之時又按照字為全卦要領)
　(照亦日中也昃亦日中也蔀亦日中也盈則必虚息/則必消為昃以盈處盈以息處息為蔀知盈守虚知)
　(息持消為照王者不能使造化无日昃月食之/時而常存此日中久照之心所謂善用其明也)
象曰雷電皆至豐君子以折獄致刑
　(先儒謂雷者陰陽相薄之聲電者陽光也雷之動物/有聲有光故大象于震離相遇多言電三畫為電重)
　(離為日離上震下曰噬嗑震上離下曰豐兩象皆取/治獄一動而明一明以動噬嗑乃章程初設懸象魏)
　(以示人從立法者言豐則令甲久申據爰書以定罪/從用法者言所謂國家閒暇及是時明其政刑也愚)
　(按雷發聲之後五日始電雷電亦有不皆至者威至/而明不至則片言何以折獄明至而威不至則姑息)
　(何以致刑故必皆至乃合豐義亦猶噬嗑之雷電合/而章也始則法電之明以折獄是非曲直必得其情)
　(終則法雷之動以致刑大小輕/重必當其罪天下豈有寃民乎)
　(愚又按豐與旅反對離為兵戈中爻/皆互兌為毁折故大象皆取刑獄)
初九遇其配主雖旬无咎往有尚象曰雖旬无咎過旬
災也
　(易纂言以配主為六二愚竊据諸儒之説似當指四/初與四敵應不相與謂之配主者兩剛同徳而成匹)
　(偶之象程傳所謂同舟則胡越一心是也勸初往從/四故云雖旬无咎往有尚注疏以初四皆陽爻訓旬)
　(為均程朱皆依之愚竊按書十旬勿反曲禮旬之外/旬之内説文云編十日為旬文王卦彖以一日言曰)
　(日中周公爻辭以十日言曰旬爻居豐初乃一月上/旬初宜及時而往與四明動相資共圖保豐之道稍)
　(遲旬日雖亦无咎但須以往為尚耳象/申之曰過旬災恐其過時而不往也)
　(焦弱侯曰初以四為配主四以初為夷主上下之詞/也自下並上曰配如妻之仰而配于夫自上並下曰)
　(夷如明之夷/而入于地)
六二豐其蔀日中見斗往得疑疾有孚發若吉象曰有
孚發若信以發志也
　(廣雅蔀草名注疏以蔀為障光明之物楊誠齋云日/蔽雲中稱蔀玉篇云覆也愚按諸釋不同總是蒙蔽)
　(之象豐其蔀者當豐時而有蒙蔽之患也二為離主/居卦中爻日中之象斗為天樞指五見之者二也斗)
　(宜夜見今晝見則日无光矣二本至明之體而為五/暗君所蔽于此之時若往而従之必因疑而得疾如)
　(杯中蛇影之類中爻互巽進退不果故有此象日中/見斗幾疑晝為夜矣而二之于五不以明暗二其心)
　(盡誠相孚以俟君心之悟迨至有孚發若則障去而/疑消孚者在二發者在五故二曰往五曰來二字相)
　(應來章之譽豈獨五有慶哉兩爻所以皆吉信以發/志象辭與大有六五同彼以五發二之志此以二發)
　(五之志其/孚同也)
九三豐其沛日中見沬折其右肱无咎象曰豐其沛不
可大事也折其右肱終不可用也
　(沛蘇氏易傳作斾釋為旛幔説木陸氏本義依之楊/誠齋以日在雲下為沛愚竊就字作解沛者沛然下)
　(兩貌中爻自三至五互兑為雨豐其沛者大雨之象/沬易纂言以為斗下小星愚竊按古本作昧昧者晦)
　(也大雨則晝晦矣晦則无所見而云見沬者昧在彼/而見者在此也蓋沛之蔽甚于蔀沬之見甚于斗三)
　(與上正應上以柔暗居卦終錮蔽方深如何可與共/大事雖有股肱之用而不知三之所以寧折其右肱)
　(而不為上所用猶云无従措手也由其離體見事明/故无咎豐與明夷下體皆離明夷六二去上逺故夷)
　(于左股傷之未甚猶可用也豐九三與上應故折其/右肱傷之切而終不可用也又按本爻與大過九三)
　(同為上六之應爻彼以棟橈致凶此以折肱无咎小/象于彼曰不可有輔于此曰不可大事終不可用皆)
　(諄諄告/戒之辭)
九四豐其蔀日中見斗遇其夷主吉象曰豐其蔀位不
當也日中見斗幽不明也遇其夷主吉(句/)行也(舉正行/字上脱)
(志/字)
　(易纂言夷字作傷字解謂四變而柔為明夷故四以/二為夷主愚竊按四與初應初曰配主四曰夷主兩)
　(剛相遇敵應等夷之象豐蔀見斗之象與九二同二/當位而豐蔀四不當位而亦豐蔀二離明而見斗四)
　(幽不明而亦見斗當豐之時障蔽同也二上與五應/而有孚發若四下與初應而遇其夷主剛與剛遇柔)
　(與柔應明動相資又同也故爻辭皆曰吉小象畧于/二而詳于四者二指六五為蔀斗故不可往往則入)
　(于暗而得疑四之蔀斗皆自謂也故利于行行則遇/明而得吉象恐人以二爻同看亦以四之蔀斗歸咎)
　(六五故九四/之象最詳)
六五來章有慶譽吉象曰六五之吉有慶也
　(程傳謂六五无虛已下賢之義聖人設此以為教本/義亦云因其柔暗而設此以開之愚竊按上下四爻)
　(皆言豐五為卦主而不言豐人君以得賢為慶不以/富有為豐者也來章與大蹇朋來同凡爻位自下而)
　(上曰往自上而下曰來以君位臨之則下之往者皆/來矣因二以來初因四以來二内三爻離明故曰章)
　(五柔順得中又是動體能用下之明以為明向來豐/蔀豐沛至此障蔽悉間明則資于人譽則歸于己二)
　(自往五則得疑疾五能來二則有慶譽/六五之吉未必非有孚發志之功也)
上六豐其屋蔀其家闚其户闃其无人三嵗不覿凶象
曰豐其屋天際翔也闚其户闃其无人自藏也
　(本義以陰柔居豐極處動終明極而反暗者也愚竊/謂上六一爻關係全卦處豐之末已是日昃月食時)
　(矣以人事言之如富貴人末路身居華膴髙大門閭/豐其屋之象門以内耳目相蒙蔀其家之象門以外)
　(衆畔親離閫户无人之象主人如帝謁者如鬼有經/年伺其門牆不得一見者矣三嵗不覿之象爻辭既)
　(備言其凶小象復申之曰爻言豐屋非富潤屋也謂/其志滿樂極飛揚跋扈如天際翔也爻言无人非无)
　(人跡也謂其深居髙拱只見有己不見有人是自藏/也六五以謙接物六二敵應而必來上九以亢自居)
　(九三正應而不為用兩爻互看吉凶之斷在此蘇子/瞻曰豐者至足之辭足則餘餘則溢揚子雲曰炎炎)
　(者滅隆隆者絶髙明之家/鬼瞰其室上六之謂與)
　(漢書五行志其在周易豐之離弗過三矣注云離下/震上豐上六變而之離曰豐其屋蔀其家言无道徳)
　(而大其屋不過/三嵗必滅亡也)
　(張待軒曰國家之患莫大蒙蔽豐時特盛故曰宜照/天下夫階前萬里人主何所用其明哉致治以人保)
　(治亦以人但使賢者在位何憂讒諂蔽明此卦五來/章二有孚君臣一徳初遇四四遇初大小同心更何)
　(豐之足憂上六有一丸三而不能用以至闃其无人/雖翺翔天際亦何益哉此六爻之㫖也愚按初四二)
　(五在他卦為敵應不相與在豐則取其明動相資曰/遇曰見曰往曰來曰无咎曰吉三與上本正應而无)
　(往來之義一曰无咎一曰不覿惟上六一爻其占獨/凶者由其去明最逺而  豐之極盛也可以悟盈虚)
　(消息之/理矣)
　(象數論曰豐為日食之卦日㑹在朔而食亦在朔月/盈在望而食亦于望初之配主月也此在日食前月)
　(之望故為過旬之災離南方之卦五六月之交日在/午未食于井栁則斗宿逺而得見日中見沬日食之)
　(既也其應在大臣故折其右肱震東方之卦日在戌/亥日食于室壁則斗柄之在午未者逺而得見來章)
　(復圎也闃其无人日入而息也朱罍庵則于二爻言/之謂天之變異日中見五緯者有矣未有見經星者)
　(豐其蔀日有食之也日食甚則斗可見矣以其居陰/従陰故得疑疾以其離明得中故有孚其疑也如日)
　(之食其孚也如日之更鄭孩如曰易雖假象亦須以/意㑹之設蔀以自蔽何至日中見斗惟日食將既時)
　(渾天暗黒斗乃見于日中日食既者月掩之也則是/月者日之蔀也奸臣蔽君亦猶月掩日蔀之豐也乃)
　(大臣壅蔽其君之象九四為之也易之/道固无所不有存此三説以備叅考)
䷷(艮下/離上)
旅小亨旅貞吉
　(程傳為卦離上艮下山止而不遷火行而不居違去/而不處之象臨川王氏曰入而麗乎内所以為家人)
　(出而麗乎外所以為旅吳幼清曰凡家居者入而舉/火于内旅寓者出而舉火于外愚又按旅者客寄之)
　(名周禮地官所謂羇旅也分内外二體看火在上動/而不止旅人之象山在下止而不動旅舍之象公劉)
　(詩中所謂廬旅也與豐反對豐為大故旅為小先儒/謂處旅之道切忌自大六五為卦主以其得中而順)
　(乎剛小之所以亨愚又謂旅雖小道然必貞乃得吉/道无往而不在事无微而可忽也再提旅字丁寧鄭)
　(重之意吳艸廬以旅貞吉三/字指九三而言似不必従)
彖曰旅小亨柔得中乎外而順乎剛止而麗乎明是以
小亨旅貞吉也旅之時義大矣哉
　(程傳以彖傳五句多為處旅之道愚竊按彖傳不釋/卦名専釋卦徳二五皆柔得中者曰外則專指外卦)
　(六五在外者為客所以合乎旅之義六五一柔在外/乘承皆剛順乎剛之象此句専屬上卦止而麗乎明)
　(合上下卦徳言止者不能无所麗猶旅人不能无所/依艮止則隨寓而安離明則因不失親是以小亨而)
　(貞吉也又按他卦彖傳于釋彖之後多推廣言之以/見時義之大此不加一辭者錢田間曰吾夫子轍環)
　(天下一生固旅人也嘗筮易得旅商瞿氏曰子有聖/知而无位子曰命也故于旅發深慨焉今竊合六爻)
　(論之人生天地間何在而非逆旅瑣瑣之災固所自/取即次之安其偶然耳人世之焚次焚巢喪資斧喪)
　(童僕者比比皆是而旅懐无厭或且得資而心猶不/快惟二五柔順得中庻幾知止知足者然其道止于)
　(小亨而已若聖賢當此不遑家食豈徒曰桑弧蓬矢/志在四方而已哉蓋難處者旅之時難盡者旅之義)
　(夫子嘆時義之/大意或如此)
　(以卦變之義推之則旅自否來否下卦之三來居旅/上卦之五故云柔得中乎外而順乎剛亦可謂之卦)
　(變本義/顧不言)
象曰山上有火旅君子以明慎用刑而不留獄
　(注疏火在山上逐草而行勢不久留故為旅夫子亦/取刑獄之象本義謂慎刑如山不留如火是已愚又)
　(謂留者淹滯之義不留二字従卦名得來旅人之就/舍過而不留者也聖人之視有罪如羇客然視犴狴)
　(如郵傳然其初无留牘其既不/留獄惟明惟慎故能剖決如流)
初六旅瑣瑣斯其所取災象曰旅瑣瑣志窮災也
　(初以柔居剛而在下楊誠齋謂是小人之棄逐者胡/雲峯謂是道途負販之旅兩皆置勿論愚按初本止)
　(體恃與四應而不能自止艮為小石六為陰初又卑/下詩疏云瑣瑣小也正合此象瑣瑣之狀干求非止)
　(一端由君子觀之争名于朝争利于市其為齷齪鄙/細一也此等人于世則取賤于己則取災災即下文)
　(焚次之類如慶封奔吳而致富識者知其族殱亦是/也爻辭賤其行象辭鄙其志天下未有志窮而途不)
　(窮者斯其所/以取災乎)
六二旅即次懷其資得童僕貞象曰得童僕貞終无尤
也
　(易纂言旅字指六五旅以應位為次五下就二既得/中又得位愚竊謂義即在本爻處旅之道貴乎柔順)
　(凡位陰爻柔者皆吉六二獨兼之居艮體之中得陰/之本位即次之象左傳一宿為舍再宿為信過信為)
　(次是已資與貲同上承二陽以虚受實懷資之象纂/言又云艮少男童也愚按二與初比得童僕之象貞)
　(字連上讀程傳謂雖童僕亦得其真信是已三者兼/得旅之最善者小象單釋末句而曰終无尤蓋旅中)
　(所與處者童僕耳非得童僕之貞即次未/必安懷資適為累矣无尤従貞字看出)
九三旅焚其次喪其童僕貞(句/)厲象曰旅焚其次亦以
傷矣以旅與下其義喪也
　(吳㓜清云旅謂九三其次則上九也愚竊謂二柔順/中正三過剛不中兩爻正相反二去離火逺故即次)
　(三與離火近故焚其次二去初近故得童僕貞三去/初逺故喪其童僕貞三所居乃危地也故厲次既焚)
　(僕既喪則資之喪不待言矣小象若為感歎解慰之/詞曰旅至焚次情亦可傷矣但旅之時焉得人人皆)
　(遇順境二在三之下凡即次懐資得僕種種好處若/三推以與之者彼得則此喪義有固然无足怪也下)
　(當指六二語氣與上爻以旅在上其義焚也相似/先儒多將與下二字作御童僕解愚未敢謂然)
九四旅于處得其資斧我心不快象曰旅于處未得位
也得其資斧心未快也
　(吳幼清云此旅指六五也愚竊据本爻説四交離體/自下而上非諸侯之寓公則人臣之載質出疆者旅)
　(于處之象旅者託宿處者久居旅于處有久留人國/之意夫士君子或出或處各有初心今但云得其資)
　(斧而已所以我心不快我者四自我也齊宣欲養弟/子以萬鍾而孟子謂久于齊非我志正與此爻合小)
　(象只添未得位三字四以剛居柔本非正位此邦其/可久處乎三不言喪其資斧四言得其資斧者自二)
　(至四中爻互巽為近利市三倍也胡雲峯曰得資足/以自利得斧足以自防資以潤身斧以斷事愚又按)
　(漢書叙傳資作齊/應劭注云齊利也)
六五射雉一矢亡終以譽命象曰終以譽命上逮也
　(在卦則五六為旅在爻則五有主象文明中正旅中/之賢主人也柔得中乎外而順乎剛此爻當之離為)
　(雉又為兵戈矢象古人相見必有贄雉者士之贄也/四與五比四未得位五則在位者四執雉以來見若)
　(五之射而獲之者然非以利交可知亡一矢而獲一/雉得喪適足相當五无求多之念故與四之交有終)
　(中爻互兑為毁折亡矢之象譽命者推賢讓能之事/上互兑為口下互巽為命譽命之象四得信友之名)
　(五為聲氣之主虚懷延攬善則歸人小象所以云上/逮逮者及也上指五旅无君位五居四上譽命即自)
　(五而逮四所謂順乎剛者此也本義云譽命/聞于上似乎指上九矣與聞字逮字義難合)
上九鳥焚其巢旅人先笑後號咷喪牛于易凶象曰以
旅在上其義焚也喪牛于易終莫之聞也
　(吳幼清謂上爻變成小過有飛鳥之象以鳥指九三/愚又按中爻互巽為木上在木杪巢象鳥之有巢乃)
　(其歸宿處旅至于上亦其倦飛思歸時三艮體以近/離火所焚者旅次耳巢猶在也上以剛居離極火炎)
　(上並其巢而焚之身如窮鳥欲歸无所矣陽主笑陰/主哭上九位柔而爻剛一笑一號之象離之牝牛變)
　(震又為喪牛之象三喪其童僕牛猶在也尚有可行/之資今牛喪則欲行无資矣火性燥故笑變為號无)
　(非凶象初曰志窮至此真日莫途窮矣同人親也故/先號咷而後笑親寡旅也故先笑後號咷羊性善觸)
　(大壯中孚互兑故喪羊于易而无悔牛性本順旅上/九過則不中故喪牛于易而凶小象謂旅本非在上)
　(之人今以旅而在上則過髙而亢其焚巢也固宜六/五亡矢而得雉離之中位故終有譽命上九焚巢而)
　(牛喪居離之極並譽命而/失之故曰終莫之聞也)
　(像抄曰豐旅之義隨照隨止豐四動體動于明上明/動不相遇便蔀旅三止體止于明下止明不相麗便)
　(焚豐上逺二明窮于外動旅初逺五明窮于内止動/之明主在内是謂豐家蔀則内无所歸奚啻鬼幽止)
　(之明主于外是謂旅次焚/則外无所往有同孤鳥)
　(張待軒曰内卦三爻士庶人之旅其得喪不過資斧/童僕之事外卦三爻卿大夫之旅故或以得而未快)
　(或以亡而譽命非區區于/資斧童僕間論得喪者)
　(易纂言此卦六畫惟六五九三為旅人初言其時二/四上言其地五本失位而以六二為次則得位三本)
　(得位而以上九為次則失位蓋處旅之道宜柔不宜/剛五柔而中三剛而過是以五得財得人而譽命三)
　(既无可居又不可行也蘇氏易傳與此又不同謂二/五兩陰爻據用事之地而九三九四上九三陽寓于)
　(其間所以為旅小者為主而大者為旅為主者以得/中而順乎剛為亨為旅者以居貞而不妄動為吉蓋)
　(易象之義隨人闡發无所不通初/不必拘定一説也並存之以備攷)
　
　
　
　
　
　
　周易玩辭集解卷七
欽定四庫全書
　周易玩辭集解卷八
　　　　　　　　　　翰林院編修查慎行撰
䷸(巽下/巽上)
巽小亨利有攸往利見大人(石經作巽/説文作巽)
　(本義巽一隂伏於二陽之下其性能入其象為風亦/取入義愚按小謂初四兩陰爻卦之才可以小亨但)
　(小必從大隂必從陽利有攸往往而從陽也利見大/人利見乎陽也又按離兑皆一陰獨於巽言小者重)
　(巽則伏之至入之至與離之居中兑/之居上者不同所謂卦有大小也)
彖曰重巽以申命剛巽乎中正而志行柔皆順乎剛是
以小亨利有攸往利見大人
　(注疏上巽能接於下下巽能奉乎上上下皆巽命乃/得行愚按申字從重字來不是兩番降命乃丁寧反)
　(覆之義論成卦之主在初四兩陰爻彖傳却歸重在/陽九二剛巽乎中者重巽則兼五言之故曰剛巽乎)
　(中正初六柔順乎剛者重巽則兼四言之故曰柔皆/順乎剛剛若不順乎中正則褊隘而為邪柔若不順)
　(乎剛則嫵媚而為諂矣大人專指九五操申命之權/者也凡命令必稟承乎一尊志乃得行先儒或謂初)
　(順乎二而四順乎五分開兩截似非全卦之義愚又/謂卦以五為主以二為用五施命者也二申命者也)
　(初之順二所以順五故/利有攸往利見大人)
象曰隨風巽君子以申命行事
　(程朱皆以隨為相繼之義愚又按風者所以發揚天/之號令先後相隨而不相逆故其入物也深他卦大)
　(象與彖傳取義不同巽則仍以申命為義申命者曉/諭於行事之先行事者踐言於申命之後命風象申)
　(命隨風象商盤周誥當事之未行先諄諄於言語之/間无非欲天下曉然於上意之所在故令出而民順)
　(耳/)
初六進退利武人之貞象曰進退志疑也利武人之貞志
治也
　(巽幼清曰初欲進而從於陽又欲退而安於下以二/之剛為己之强如人之被甲冑戈兵似非取象之義)
　(愚竊謂初以陰居下多疑而寡斷承二則為進象敵/四則為退象説卦巽又為躁卦武人之象武人取其)
　(能斷乃初六對症之藥軍法聞鼔則進聞鉦則退此/武人之貞也履三以陰居陽亦曰武人彼以志剛得)
　(㓙此以志治得貞小象提出志字志者氣之帥事之/樞也與彖傳志行相應陰性多疑疑者事之賊也何)
　(以治之去/其疑而已)
九二巽在牀下用史巫紛若吉无咎象曰紛若之吉得
中也
　(黄氏日抄云程朱皆以牀為人之所安在牀下為遇/所安有不安之意鄒氏云牀者尊者之所據也巽在)
　(牀下則其屈己已甚惟用之於史巫則吉而无咎逹/其卑下之忱不厭其忉怛之意愚又按巽為木陽竒)
　(在上牀象陰偶在下牀足象二无應於上下與初比/二據牀上初在牀下二不自用而巽於初凡事俯而)
　(聽之氣象謙冲禮文繁縟用史巫之道以相接中爻/自二至四互兑有巫之象周禮太史之職大祭祀與)
　(執事卜日男巫掌望祀望衍女巫掌嵗時祓除盖史/作䇿以告神巫歌舞以求神或求諸陽或求諸陰於)
　(彼於此事雖紛若而不以為煩夫子恐人以此象卑/而近諂故申之曰得中二剛而能柔居卦之中處巽)
　(之最善者爻辭所/以云吉无咎也)
九三頻巽吝象曰頻巽之吝志窮也
　(王伯厚曰柔而剛則能遷善剛而柔則能順理復三/柔不中勉為初之剛而屢失故頻復巽三剛不中勉)
　(為初之柔而屢失故頻巽愚又謂三當兩巽之交故/曰頻巽與重巽不同重巽以申命三令五申即此一)
　(命申之而已頻巽則今日一令明日又一令紛更不/常使人莫知適從命且不行矣所以致吝象歸咎於)
　(志窮謂三本剛體位又剛又乗剛如何能巽志雖欲/巽而窮于无所施也三曰志窮上曰上窮兩爻敵應)
　(其象畧/相似)
六四悔亡田獲三品象曰田獲三品有功也
　(黄氏日抄云程傳以六四乗承皆剛宜有悔而悔亡/者如田獲三品徧及上下也晦庵謂此説牽强且當)
　(缺疑臨川鄒氏曰惟悔亡然後田獲三品也巽若无/能為者易于有悔六四得巽之正非巽懦無力者故)
　(悔亡田以講武且除苗害興事之大者田而有獲則/為有功此説與象辭相應愚又謂悔與疑相因者也)
　(初不得位其入未深故進退而有疑四得異之正位/再入則謀審復何疑哉无疑則无悔故直曰悔亡本)
　(義以田獲三品謂卜田之吉占愚竊按中爻互離為/戈兵田之象獲者田獵獻禽也三品先儒据王制一)
　(為乾豆二為賔客三為充君之庖愚竊按三品皆卦/象中所自有本卦巽為鷄一也中爻互兑為羊二也)
　(互離為雉三也四與初敵應初利武人之貞四之田/獵亦武事也殆因講武以申命兼收獲禽之功者乎)
　(蘇紫溪曰解之田獲三狐去小人也巽之田/獲三品親君子也三損三益之辨其嚴哉)
　(郝仲輿曰巽下一陰震下一陽皆成卦之主重震初/吉而四遂泥重巽初疑而四有功何也剛得初柔得)
　(四皆正也陽在下其出壯重出則/力衰陰在下其入深再入則謀審)
　(黄氏溍曰以言乎變則巽自遯來四得位而近君占/所以悔亡而有功者四以一陰處二陽之間而上順)
　(乎五皆以正而相得巽之善者也据此則六/十四卦皆可以卦變言亦足破十九卦之説)
九五貞吉悔亡无不利无初有終先庚三日後庚三日
吉象曰九五之吉位正中也
　(此剛巽乎中正之大人為重巽之主巽以行權有變/更之事者也以剛居剛貞而且吉貞則内无疑心外)
　(无疑事故悔亡貞則下令如流水之源故无不利无/初有終當合下先庚後庚看本義為有悔是无初也)
　(亡之是有終也庚更也事之變也其説本於漢志先/庚三日丁也後庚三日癸也丁所以丁寧於事前癸)
　(所以揆度於事後其説本於鄭康成先儒蔡氏鄒氏/多依之愚又謂巽與蠱異者在此爻爻辭先後三日)
　(之義從蠱彖得來蠱彖傳終則有始之義又從此爻/出今叅而釋之文王言先甲後甲周公言先庚後庚)
　(者蠱者事之壞也以造端言故取諸甲巽者事之權/也以變更言故取諸庚蠱言甲十干之首故有始巽)
　(言庚十干已過中故无初巽九五一爻變則為蠱事/變終而復始蠱六五一爻變則復為巽蠱既始事巽)
　(但終之而已故有終亦取先後三日者上下重巽各/以一爻當一日不但反覆申明以要其終也先庚二)
　(句乃是發明无初有終之義重巽申命惟此爻盡美/盡善所以爻辭既云貞吉復云吉象辭以一吉字包)
　(舉爻辭以正中二字包舉辭中之/義正中與中正同倒轉以叶韻也)
上九巽在牀下喪其資斧貞凶象曰巽在牀下上窮
也喪其資斧正乎凶也
　(易纂言巽謂六四牀者五也六四在五之下巽在牀/下也卑伏以從上二陽與初同愚竊按上與二雖同)
　(取巽在牀下之象而一吉一凶二柔順中正卑而不/踰者也上不中不正而在卦終窮上反下亦作巽伏)
　(之象前倨後恭適自喪其利器耳雖貞亦凶況不貞/乎象辭正乎凶即爻辭之貞凶也一説二在下卦曰)
　(巽在牀下巽乎民也上在卦上亦曰巽在牀下巽乎/君也巽乎民不失為仁人巽乎君則日莫途窮无謀)
　(无斷惟事諂佞胡廣張禹之徒也所以喪/其資斧資謂謀斧謂斷義詳旅卦注中)
　(建安丘氏曰巽之謂卦以居中得位為善二得中而/失位三四得位而失中初上則位與中俱失皆不能)
　(盡巽之道惟九五位乎中正所以/貞吉而為申命之主此六爻之情)
䷹(兌下/兌上)
兌亨利貞
　(一陰居二陽之上悦之見乎外者卦辭與咸同先儒/謂咸取无心之感兌取无言之悦悦則亨矣利貞者)
　(戒辭也愚竊按利者悦之情貞者悦之理兑乃天/地間之柔氣故聖人于少女之卦多以貞為戒辭)
彖曰兌説也剛中而柔外説以利貞是以順乎天而應
乎人説以先民民忘其勞説以犯難民忘其死説之大
民勸矣哉
　(先儒謂通條是釋利貞之意本義以亨貞分屬剛中/柔外愚竊按兌之為悦本在三上兩爻夫子却從卦)
　(體看出剛中柔外四字發卦彖所未盡盖悦之義偏/在柔一邊悦口既在外若中外皆柔則為小人之容)
　(悦矣悦之易涉于不正者病在柔外其所以能得正/者實本剛中故不曰柔外而剛中而曰剛中而柔外)
　(惟剛中乃可柔外也今二五在中則中心誠實三上/在外則接物和柔具此卦徳方合乎悦之正道揆之)
　(天理而順驗諸人心而安悦之中有天道焉有人道/焉順天應人純是一團和氣王者之民皥皥與驩虞)
　(不同先民在上之事犯難在下之事悦之感人至於/忘勞忘死豈上所能强哉民自勸也夫勸民之與民)
　(勸也相去逺矣此貞之/所以利悦之所以大)
　(愚又按二五皆剛中彼此不相應和而不同羣而不/黨者也三之來兌嫌於同故二之吉在信志上之引)
　(兌嫌於黨故五/之厲在剥陽)
象曰麗澤兌君子以朋友講習
　(愚按六子重卦大象或曰習或曰兩或曰兼或曰重/於兌則曰麗離者麗也本離卦之義兌之上澤下澤)
　(有兩相附麗彼此滋益之象君子於此得朋友之道/焉人生可悦之事无如取友讀書講在人而習之者)
　(在已内外相資也坎大象曰常徳行習教事此曰/朋友講習一以不厭不倦為工夫一以精詳紬繹)
　(為工夫論語首篇以朋來繼時習/之後皆取悦樂之義于兌卦得之)
初九和兌吉象曰和兌之吉行未疑也
　(愚按兌卦同有和義獨於初言者盖六爻剛柔敵應/只取相比二比三三比四五比六惟初與二以剛遇)
　(剛而无私比在悦體之下而不援上所悦得情之正/發而中節者也故以和之義歸之内不違心外不忤)
　(物自然履吉行復何疑本卦于巽反對小象與巽初/言疑於兌初言未疑巽初以柔居剛兌初以剛居剛)
　(也不曰无疑曰未疑者以初九所處得地未與陰/比故其行未有可疑二則疑於三五則疑於上也)
九二孚兌吉悔亡象曰孚兌之吉信志也
　(易抄曰兌剛中而柔外无柔不成兌柔亦安可盡去/要在有以孚化之西溪李氏雲峯胡氏皆以九二之)
　(孚為孚五愚竊按二承比陰柔之六三所以不能无/悔由其陽剛中實非道不悦而有感孚之誠故吉而)
　(悔亡二之孚似當指三小象於初曰行未疑于二曰/信志兩爻互㸔為初易為二難初去三尚逺不特志)
　(可信行亦不涉於可疑二與三最近行則未免致疑/惟志則可以自信故同為吉占較初多悔亡二字)
六三來兌凶象曰來兌之凶位不當也(當字/去聲)
　(程朱皆以來兌為下行就二以求悦愚又謂當兼指/初二兩爻内卦之柔外者三也與上无應反而就同)
　(體之二陽來兌之象春秋鄭詹自齊逃來公羊傳謂/佞人來矣來兌之謂也初剛正二剛中豈以小人之)
　(來為悦者哉象歸之位不當言其和不能如初孚不/能如二也全卦六爻不中不正无若三者所以凶一)
　(説兌本乾體坤自外來居三而為兌乾惕之心忽/變而為兌悦亦來兌之象此因彖傳有外字爻辭)
　(有來字作卦/變看故云然)
九四商兌未寧介疾有喜象曰九四之喜有慶也
　(程傳四上承中正之五而下比柔邪之三雖陽剛而/處非正來矣鮮曰四上承九五公也理也下比六三)
　(私也情也此其所以商度未安商者四介者九愚按/中爻互巽進退不果商之象四居兩兌之交天人理)
　(欲之際也故云介疾指六三悦我之人也四爻剛而/位柔比三則為男女相悦承五則為君臣相悦二者)
　(相持故商度而未定夫三之媚我以私者必將中我/以疾左傳所謂季孫之愛我疾疢也四能割情以理)
　(自守介然疢疾何由而生喜其舍三而就五君臣一/徳為社稷蒼生之福也小象釋喜為慶以見四之有)
　(喜非一己之私情乃天下之公理楊誠齋云六三者君/心之膏肓也九四者膏肓之鋮艾也故九四者六三之)
　(所甚不喜也六三不喜則九四有喜矣/非九四之喜也天下國家之大慶也)
九五孚于剥有厲象曰孚于剥位正當也(當字/平聲)
　(易簡録曰剥以五陰一陽而兌之一陰亦謂之剥者/五為陽剛之主君心一格則衆正始敗也愚又按他)
　(爻皆稱兌五不稱兌而言剥兌為正秋之卦九五乃/深秋之際萬物剥落時也有柔剥剛之象剥指上爻)
　(陰柔不正志在剥陽五為陽剛中正之主才足勝小/人之柔自以為事權在我彼何能為而不覺其孚于)
　(剥矣由五所居之位適與上比也大扺小人柔媚而/近君則其言易入其情易孚唐徳宗曰人言盧杞奸)
　(邪朕殊不覺陸贄曰此其所以為奸邪也正合此爻/爻以有厲儆之象言位正當與履九五同彼則有夬)
　(之厲此則有剥之厲易為君子謀因小人悦體易孚/故設危厲之戒不然九五陽剛中正安得有厲乎一)
　(説孚于剥與解九五有孚于小人同孚者小人信而/服之也九五嚴毅之性絶不以悦人為念表裡洞然)
　(雖小人亦心悦誠服惕然/知懼故曰有厲亦是一解)
上六引兌象曰上六引兌未光也
　(程傳上六居悦之極又引而長之本義謂引下二陽/相與為悦丘行可曰三以柔居剛動而求陽之悦故)
　(曰來兌上以柔居柔静而誘陽之悦故曰引兌來兌/之惡易見故本爻凶引兌之情難知故比爻當戒張)
　(待軒曰引兌之機深有不露聲色坐收人望之象爻/辭不言吉凶象傳申言未光直刺其中扃矣柔卦以)
　(剛為主故六爻之吉凶以剛中柔外為定案愚又謂/柔道以牽為引萃上卦亦悦體萃二曰引吉兌上曰)
　(引兌彼引同類以進故吉此引二陽以悦引之將以/剥之未光者所悦必閽昧迷惑之事故五有孚剥之)
　(厲上之凶/不必言矣)
　(一説兌之卦惟三上為陰三曰來兌來就于上也上/曰引兌下引乎三也乃小人比周之象謂來就二陽)
　(引下二陽者非/也又是一解)
　(象數論曰説卦傳兌正秋也萬物之所説也總六爻/觀之皆有秋象下二爻火流暑退温風扇和孚乳未)
　(散七月之象中二爻凉風徐來商聲應律陰陽分界/八月之象上二爻寒氣總至陰將剥陽陽當引避直)
　(是九月之象矣從此至戰乎乾勞乎坎不過/極其兌之用而萬物以成皆悦以勸之也)
　(困學記曰秋氣肅殺草枯木落而萬物悦之何也天/之于物聖人之于人欲其長養成就非嚴凝堅實之)
　(氣不能使物各得其所故萬物之悦在秋而不在春/固知沾沾之愛煦煦之思非聖人所以治天下也)
　(愚又按諸爻皆取一字為義辭亦簡嚴與他/卦異盖兌為口舌聖人不欲繁稱文辭也)
䷺(坎下/巽上)
涣亨王假有廟利涉大川利貞(假音/格)
　(本義以渙為離披解散之象為占者之深戒楊誠齋/曰濟難者才也散難者徳也巽之才木也其徳風也)
　(才以濟之徳以散之天下之大難一朝散而不復聚/所以亨季彭山曰渙者仁恩洋溢如氷融釋而水充)
　(滿也非以離散言張待軒曰坎為正北方之水嚴冬/寒沍凝氷深厚之時巽居東南温和解凍之風老子)
　(云渙兮若春冰之釋以此言渙庶㡬得之愚又按本/卦與節反對渙離而節止離乃流之義本卦巽上坎)
　(下水凝結則冰合遇風則冰釋而水流何處不通故/亨王指九五中爻互艮為門闕廟之象假至也三四)
　(五互艮為宗廟九五當互艮之上象王者祭祀而至/廟中也巽為木水上有木舟楫也涉川象坎在内卦)
　(者凡七惟于渙言利涉大川好處全在外卦第四爻/乃成卦之主卦之所由取名似不得説壊渙義有徳)
　(以散坎體之險有才以成利涉之功成功者四也而/受其成者則五也故曰王假有廟利涉大川卦體四)
　(五兩爻得正位所以利貞本義先/將卦名説壞故以利貞為戒辭)
彖曰渙亨剛來而不窮柔得位乎外而上同王假有廟
王乃在中也利涉大川乗木有功也
　(愚按本卦剛柔來往不在反對與噬嗑賁同以卦變/言乃自否來二四互易而成渙九自外卦之四來居)
　(内卦之二故曰剛來二陷于重陰四以風散之而出險/故曰不窮柔自内卦之二往居外卦之四四乃巽之正)
　(位故曰柔得位乎外四得陰柔之正位五得陽剛之正/位故曰上同程傳謂渙自九來居二六上居四只少得)
　(否卦字様耳其義固在吳草廬云否之三陽聚處于上/四之一陽降而居二乃成坎即其義也凡三陰之卦皆)
　(自否來即朱子卦變圖之説也不知于此卦何以自變/其説謂渙自漸卦九來居二而得中六往居三得九之)
　(位而上同于四則是以漸内卦艮體之二三爻彼此互/易矣三在内卦似不可謂之外既云六往居三復云得)
　(九之位三以柔居剛似不可謂得位只因三四兩爻皆/陰要取合上同二字之文而于柔得位乎外五字遂欠)
　(分明且六四之柔必有所自來何竟置而不釋所以胡/雲峯云渙之柔得位者二往居外卦之四故曰得位乎)
　(外所謂上同者上同于五也本義以二爻相/比者為變朱子雖有是疑而不及改正也)
　(按假廟涉川俱以象言王乃在中者如在廟中洞洞/屬屬聚精㑹神此恭已无為之象乗木有功者如木)
　(為舟楫而人乗之五用四以有功此得賢圖/治之象又按彖傳末周易舉正有利貞二字)
象曰風行水上渙先王以享于帝立廟
　(朱與三曰風无形也水上有風則為淪為漪鬼神亦/无形也郊廟有禮則如在其上如在其左右无形而)
　(无不形者風之象享帝立廟之義也胡雲峯曰享帝/與天神接立廟與祖禰交皆聚己之精神以合其渙)
　(者也錢國瑞曰上帝生物散而為萬乆則愈散不測/其源之出于天矣祖宗生子孫亦散而為萬乆則愈)
　(散不知其源之出于祖宗矣非聖人孰能推其水木/本源而聨屬之哉愚按卦體又有剛來文柔之象大)
　(象不曰風在水上而云風行水上即伐檀詩疏風行/吹水而成文章之義先王既聚人心于享帝立廟則)
　(偃武修文禮明而樂備七世之廟可以觀徳徳者文/徳也爾雅以之釋水郭璞木華得之為江海賦蘇明)
　(允得之為文甫字説/象有大小于義皆通)
初六用拯(句/)馬壯吉象曰初六之吉順也
　(程傳馬指二二有剛中之才初陰柔无應託于剛中/以拯其渙如得壯馬以致逺則以二拯初矣愚按九)
　(二一陽陷於坎中初與四无應而與二同體相比能/拯二者初也坎為美脊亟心之馬馬少則壯老則弱)
　(初之馬所以為壯也凡爻自上而下曰逆自下而上/曰順初爻柔而位剛不用以陷二而用以拯二吉由)
　(於順也若以二拯初則逆而非順/且九二之吉不當云初六之吉矣)
九二涣奔其杌悔亡象曰涣奔其杌得願也
　(杌石經作机與几同程傳杌者憑以為安者也凡剛/在上者必有所託以為安呉艸廬曰坎為輿二在坎)
　(輿中如車中有杌凡乗安車者用杌愚按杌當指初/二在險中上无正應宜有悔矣比初則得所安奔字)
　(從馬壯來初用壯馬拯二二憑以為安故悔亡盖當/渙之時又居險中必安其身而後動身安而後可以)
　(安天下二之願得初而遂所謂近相取者也本義謂/九奔而二杌大難理㑹一説九二一爻所謂剛來而)
　(不窮者也剛自外來故曰奔得其杌則/不窮本爻自有此象非闗无應有比也)
六三渙其躬无悔象曰渙其躬志在外也
　(吳艸廬以躬指四愚竊謂當指本爻三居坎上而與/上九應陷陽之力三為多陰柔是其本體自私自利)
　(所謂躬也前遇巽風渙然吹散渙其躬之象三之躬/四渙之也不有其躬安得有悔志在外當指四二隂)
　(相比在三曰渙躬在四曰渙羣/此失位彼得位兩爻合看自明)
六四渙其羣元吉渙有丘匪夷所思象曰渙其羣元吉
光大也
　(愚按此成卦之主爻所謂柔得位乎外而上同者故/以元吉歸之卦内三陰四為長得位之正下无應與)
　(渙其羣之象三方引四為己之羣豈意四散其私黨/而上同于五乃成大羣乎中爻互艮丘之象渙有丘)
　(大羣也夷者等也當指三三之志在外初不料四之/及此也故曰匪夷所思小象專釋上截而贊其光大)
　(盖六四下絶黨與表正羣辟心无曖昧曰光无偏黨/曰大此正匪夷所思處也李𠂻一曰渙之卦凡隂皆)
　(從陽五之有渙實四之渙為之下三爻為坎羣然受/渙者四居坎上五又居四上四之有渙下三爻正其)
　(所渙者散則成羣聚則成丘皆為五用此五之所以/得成其渙也諸爻之中陽均宗五无非四上同之力)
　(聖人所以/深嘉之)
　(張待軒曰最切莫如身自私自利蠱膈之胚胎也至/害莫如黨分立門户肝膽之楚越也渙其躬則无悔)
　(渙其羣則元吉作/用全在此兩爻)
九五渙汗(句/)其大號渙(句/)王居无咎象曰王居无咎正
位也
　(本義以汗為出而不反之象易纂言曰大號者風也/五者心之位汗者心之液風中于心以汗而散張待)
　(軒曰醫家謂陰陽表裡闗隔不通者得汗而解解則/二氣和暢四肢百骸无不調攝以汗象渙極形容之)
　(妙若以不反為汗涕唾何嘗反哉愚又竊按三渙躬/四渙羣五則渙道成矣以成效言故曰渙汗謂渙至)
　(此而汗也大號與莊子萬竅怒號同叫譹于喁所以/舒天地鬰結之氣在人君則為誅大奸賞大功凡大)
　(詔令大赦宥皆是必如此鬰結始開精神始暢散積/貯特其一事耳爻辭若曰汗何以得散因其大號而)
　(散也故復加一渙字玩象辭言王居无咎而不言渙/則渙字似當屬上句讀黄氏日抄云程以九五能渙)
　(大號居王位為稱朱以為散其積聚觀小象合從程/説愚又按王居是根本處汗自汗號自號王惟中心)
　(无為以守至正如北辰之居其所何咎之有五陽剛/中正故爻曰王居象曰正位與彖傳王乃在中相應)
　(若作散積貯解于/正位之義似難合)
上九渙其血(句/)去逖出无咎象曰涣其血逺害也
　(下卦坎為血卦九居巽上渙其血之象逖取逺義小象/所謂逺害也上九下與三應三坎體之隂血也血以養)
　(榮衛本非有害鬰結而不散則有害矣上居渙終去三/逺為涣其血之象本義謂逖當作惕與小畜六四同言)
　(渙其血則去渙其惕則出也二語殊難理㑹今依易纂/言上下各以三字為句又取瞿塘來氏之説補注之曰)
　(上以陽剛當渙之極方其始渙之時或傷害或逺去二/者皆所不免今在渙號正位之後則傷害者得渙散逺)
　(去者得復出矣何咎之有五取象于汗上取象于血可/見渙之為義只是氣脉流通而已先儒有云君臣上下)
　(扞格不入如寒證之不汗瘀血之不消死亡可/立而待渙卦乃疎風散氣發汗行血之劑也)
　(朱子嘗云渙卦不可曉只以大意看故本義于彖爻詮/釋俱不甚明晰愚又以象數論推之渙之時内坎外巽)
　(風波叠起有王者作必先收衆望事莫有大于享帝立/廟者如武王之立柴望祀周廟羣情之渙于是乎聚初)
　(之用拯志在救溺也二之奔杌出險就安也三之渙/躬以身扞患也當是時不知㡬人稱王㡬人稱帝四)
　(之渙羣渙丘小徳役大徳小賢役大賢之象上之渙/血逖出百姓逺離湯火滌蕩腥穢咸與維新之象)
　(舊注以渙為離披解散之象愚竊謂巽之在渙與巽/之在蠱相反蠱之風為山所止渙之風遇水而行天)
　(地間釋滯宣鬰賴有此風卦彖所以云渙亨六爻所/以有吉而无凶悔咎多是説渙之好處夫子于繫傳)
　(只説渙離也今添出許多字作注脚似乎/將渙之義説壞聖人設卦乃以救渙矣)
䷻(兌下/坎上)
節亨苦節不可貞
　(説文節竹約也埤雅竹物之有筋節者故節字從竹/愚按卦象又有節制之義説卦坎為通通者坎水也)
　(澤則止水坎在上委輸于澤坎之出水无窮而澤之/納水有限是坎受澤之節制故卦以此名下三爻為)
　(節者也上三爻受節者也又内外卦皆陽剛居中有/中滿之象滿則溢不可无以通之節之所以亨雜卦)
　(傳云節止也止之中固有亨道焉呉艸廬曰苦火之/味初至五肖離上六為離火所熏蒸故其象為苦節)
　(劉静修曰在物皆有自然之節至于苦則非自然之/節矣凡卦之所謂亨與貞者其亨與貞皆同而所以)
　(為亨與貞則異渙即亨也亨在事先節有亨之道而/已亨在事後亨在事先者以亨為主而守之以貞亨)
　(在事後者以貞為主庶㡬其有亨也愚又按卦彖分/兩層節則適中有可亨之道苦節則不中故不可貞)
　(聖人欲維其道于不窮故節之義不取苦而取甘不/于貞而于亨貞字作乆字解不可乆則窮窮則變變)
　(則通所以彖傳/補出窮通二字)
彖曰節亨剛柔分而剛得中苦節不可貞其道窮也説
以行險當位以節中正以通天地節而四時成節以制
度不傷財不害民
　(愚竊從彖傳推之節亦可云卦變渙自否來則節自/泰來三剛在下三柔在上本泰也今分下卦第三爻)
　(之剛上居于五而得中故曰剛柔分而剛得中即不/必言分柔居三其義已明節與渙反對變在初上兩)
　(爻而二五仍不變故曰剛得中不知朱子何以于渙/言卦變于節則不言一説初二兩爻是剛三四兩爻)
　(是柔五爻是剛上爻是柔一雙一單均齊方正是謂/剛柔分愚按剛柔分者自然之節剛得中者節制之)
　(人也苦節爻有明文當專屬上爻節貴乎中過中則/苦節不可貞不可貞便窮窮與亨相反然窮者其道)
　(不以非道而窮也與上六象辭同説以行險統言卦/徳當位以節中正以通專指九五一爻説以行險則)
　(本于人心之安毫无勉强隨接當位句見如此為節/是當位以節也又接中正句見如此為節是中正以)
　(通也語意流貫融洽丘行可曰節六爻以當位為善/故初无咎四亨五吉二三不當位者也故二凶三嗟)
　(上當位而亦凶者以其當節之極取義又不同也胡/雲峯曰易至節卦六十爻三百六十合天地節而四)
　(時成毎月有中氣有節氣節所以抑其過而歸中也/洪景盧曰節已備三百六十爻尚餘四卦計二十四)
　(爻以當二十四氣愚又按漢書律厯志時所以紀啓/閉月所以紀分至啓閉者節也分至者中也盖一年)
　(四立是四時之節氣二分二至是四時之中氣節氣/居九十日之全中氣居九十日之半半則適中全則)
　(過中而宜節節者節四時之過以成四時之功也制/者法禁之謂度者凖則之謂節以制度是量入為出)
　(如周禮太宰以九式節財小宰執九式以節財用惟/合乎制度而已不傷財則用不至於匱乏不害民則)
　(下不困于誅求所/謂節用而愛人也)
象曰澤上有水節君子以制數度議徳行
　(澤者瀦水之陂也水性易流必防閑以制之數者一/十百千萬度者分寸尺丈引古來器用宫室冠服莫)
　(不有多寡之數隆殺之度使賤不踰貴下不侵上各/循其分所謂節也君子存于中者為徳發于外者為)
　(行隨時合宜无過不及斯為中節數度示民以節也/徳行持身以節也曰制曰議无非求合于中正而已)
　(此内聖外/王之學)
初九不出户庭无咎象曰不出户庭知通塞也
　(程傳以初九為戒辭馮厚齋曰初四有應宜出者也/然前有陽爻蔽塞一不可出也四為坎體應則入于)
　(坎窞二不可出也剛在下而无位三不可出也不出/則無三者之咎矣此知節者也愚又按節之異乎習)
　(坎者初九一爻塞乎兌底也不出之象陽為户陰為/門初陽位陽爻前遇九二皆户象當節之初如户之)
　(有限時止則止得慎密之道故无咎不出不専指出/處凡動静語黙皆是爻辭止有塞義小象兼通而言)
　(以見道有行止時有通塞塞則止通則行知塞則知/通矣知通塞者知通中之有塞也中正以通在九五)
　(門庭之通在九二則通/中之塞在初九可知)
九二不出門庭凶象曰不出門庭凶失時極也
　(吳幼清曰三四在二前為門外之庭畫皆偶而无窒/礙出三四則上合于剛中正之九五矣二以敵應不)
　(相與故不出門庭愚又謂門在户外所以通行初與/四應坎險在前時當墐户者也二與三比前无蔽塞)
　(時當出門而亦不出是當禹稷之世守顔子之節矣/剛雖得中而爻不當位故其象如此象于初曰知通)
　(塞于二曰失時極極者甚也詩東方未明刺无節也/末云不能晨夜不夙則莫謂不失之早則失之晚由)
　(其无節所以失時時之為道頃刻不可/差況失時之甚者乎此凶所由來也)
　(張彦陵曰初與二之不出均也而凶與无咎異者以/失時為二罪固已然何以見得二之時宜通而不宜)
　(塞耶盖初二兩爻實為水之門户單者為户旁者為/户猶水之竇兩者為門中者為門猶水之道竇不失)
　(則有耗漏之虞道不通則有/潰決之患通塞之辨在此)
六三不節若則嗟若无咎象曰不節之嗟又誰咎也
　(胡庭芳曰自上三爻觀之水出于兌澤之上非三之/所能節者故有不節之象但見兌口之開故又有嗟)
　(若之象兩若字摹寫六三小心翼翼之象易纂言云/三節而能嗟與泰侈而不自知其非者異矣愚又謂)
　(初二皆不出守節者也三為成卦之主若復循成轍/塞者終于塞矣惟不節而上流之坎乃通五之甘節)
　(四之安節未必非三之功不節則嗟盖嗟前人積累/之勞而以不節之咎自任者所以爻曰无咎象曰又)
　(誰咎謂塞者從此而通雖不節之嗟又誰得而咎之/與同人初九小象義同舊注作无所歸咎解似失語)
　(氣/)
六四安節亨象曰安節之亨承上道也
　(易纂言云四承中正之五安于節而无所勉强者坤/體静重故能亨愚按四柔順得正在坎之下流中爻)
　(互艮有安止之象其所以亨由于承上道先儒謂上/順于五是矣但于順五之義尚未明析竊謂外卦坎)
　(體凡爻遇坎者多險象此獨曰安安者險之反水性/下安瀾歸澤則上失其險矣五之往有尚往而之四)
　(也四之承上道承五之流而/下注于三也此承上之義)
九五甘節吉往有尚象曰甘節之吉居位中也
　(胡雲峯曰諸爻之節節其在我者五當位以節節天/下者也愚按彖傳節以制度不傷財不害民所謂中)
　(正以通節之宜於人猶味之宜於口故曰甘節吉施/之可大行之可乆故曰往有尚甘字從苦字出甘者)
　(味之中五者位之中剛得中而能節乃為/九五之甘柔過中而失節則為上六之苦)
　(愚又按節之取義多端在天地為節候在禮為節文/在樂為節奏在信為符節在用為儉節撙節在軍為)
　(節鉞在士大夫為名節氣節得之者為達節中節亷/節髙節全節反此則為凌節踰節失節改節逆節違)
　(節以人身言則有筋節骨節以草木言則有根節枝/節卦辭取義于味只用甘苦二字括之中爻互頥有)
　(飲食之象外卦本坤中央土其數五其味甘九五來/居中位中爻自二至五又有離象上爻居炎上之地)
　(其味苦皆卦體所自具/易竒而法可以類推)
上六苦節貞凶悔亡象曰苦節貞凶其道窮也
　(黄氏日抄曰程傳云固守則凶朱云得正而不免于/凶合從程説愚竊謂兩説當兼取卦彖所云苦節不)
　(可貞者此爻也爻不曰不可貞而曰貞凶貞豈凶徳/乎故繼之曰悔亡言于象則凶于理則无悔與大過)
　(上爻過涉滅頂凶无咎義同上居卦終明知苦節未/必得吉而寧為其苦者首陽之餓汨羅之沉有犯凶)
　(災而矢死靡悔耳象申之曰其道窮道曷有窮節之/苦者窮之也荀慈明所云或可艱難於一人而未可)
　(公行于天下或可勉强於一時而未可通行于萬世/皆窮之凶也聖人既憫其苦而許以貞復哀其窮而)
　(歸諸道所以勵苦節一種/人毋使變更于末路也)
　(陸庸成曰觀下卦通塞二字上卦甘苦二字乃知節/道之貴中矣大抵通處味甘塞處味苦而因時以調)
　(劑者中也時不一而中一時不一故二不得狃于初/之塞中一故四當安于五之甘塞極必通故三受焉)
　(甘失反苦故上受/焉此六爻之情)
䷼(兌下/巽上)
中孚豚魚吉利涉大川利貞
　(卦名兼孚信感孚二義卦象兼中虚中實二義合二/體則中虚分二體則中實程傳謂中虚信之本二陰)
　(在内氣合而成孚故曰中孚似乎只説得合象方言/鷄伏卵而未孚説文卵孚也鳥孚卵皆如其期不失)
　(信也蘇氏易傳作此解似乎單説得孚字而脱却中/字愚竊謂中孚之卦象則取中虚中孚之卦徳重在)
　(中實實者誠也不但孚同類兼可孚異類故曰豚魚/吉劉静修曰頥與中孚皆有離之象離則有水蟲之)
　(象故在頥為靈龜在中孚則為豚魚易纂言云豚魚/澤中之物似猪俗謂江豚澤將有風則浮出水面有)
　(南風則口向南有北風則口向北舟人謂之風信與/中孚之義正合巽木在兌澤上卦體中虚如舟利涉)
　(大川之象利貞者戒詞也天下固有信而或失其正/者矣胡雲峯云信而失正如盗賊相羣男女相私皆)
　(人為之偽非/天機之合也)
　(愚又按中孚與頥相似皆中虚之象而頥不/言孚者中四爻无陽則陰不能成孚乳也)
彖曰中孚柔在内而剛得中説而巽孚乃化邦也豚魚吉
信及豚魚也利涉大川乗木舟虚也中孚以利貞乃應乎
天也(舉正信及下/无豚魚二字)
　(愚按彖傳不釋卦名却將中孚二字拆開説三四柔/在内二五剛得中故以卦體言中兌與巽合在上一)
　(陰巽與兑合在下一陰故以卦徳言孚説為中心之/説巽為中心之巽純是一團實意人人見肝膽而不)
　(疑故曰孚乃化邦也化邦是孚於同類豚魚吉是信/及異類及者由人以及物也大川兌澤象巽為木益)
　(言木道巽言乗木此因兌巽合體外實而中虚獨發/中虛之義禽之伏卵木之浮水皆天也天无形虚之)
　(象天无心虚之理中孚原不出乎人為應天止適合/乎本體而已楊誠齋云海客之機心鷗鳥先知之中)
　(孚之信所以及豚魚燕客之忮心白虹先覺之中孚/之利貞所以應乎天楊用修曰人欲淨則中虚天理)
　(充則中實所謂應乎天也/二説並存末句道理方足)
象曰澤上有風中孚君子以議獄緩死
　(本義風感水受中孚之象議獄緩死中孚之意愚又/按澤上有風與風行水上不同澤止水也風行其上)
　(寂而感虚而通中孚之象君子以議獄緩死先儒謂/獄與死兌秋之肅殺議與緩巽風之長養固已愚又)
　(謂中孚信也信與疑相反凡用人行政當以疑為戒/惟治獄之道利用疑書云罪疑惟輕寜失之疑而不)
　(敢過于自信三槐九棘皆議疑獄之地也議者求其/入中之出緩者求其死中之生若用刑而中心有毫)
　(髪之疑即非中孚文王惟于噬嗑取獄象夫子則于/賁豐旅中孚四卦盡其義皆取象于雷火本卦大象)
　(離中爻互震故亦以獄言兌為/口舌議之象巽為不果緩之象)
初九虞吉有他(石經/作它)不燕象曰初九虞吉志未變也
　(程傳謂初與四不取相應之義本義謂當中孚之初/上應六四能度其可信而信之則吉愚竊謂君子之)
　(孚先求自信度于理之謂虞雜以私之謂他内度之/已而吉以无他也燕謂心不自安如其有他己且不)
　(安何以孚人小象志未變從有他來有他則變矣楊/誠齋曰虞雖訓度亦防也書儆戒无虞萃戒不虞是)
　(也邪不閑則誠不存家人之閑有家中孚之虞有他/皆見于初九防家防心皆在初也故小象皆以志未)
　(變贊之袁了凡曰有他非謂舍四而有他也謂既從/四而心復有他也虞吉欲其審于始不燕恐其變于)
　(終/)
　(田間易學曰中孚以全卦内外上下共成一孚不重/正應專以能絶繫應者為孚初四之應猶三上之應)
　(也四絶類而上初亦絶所繫矣而猶虞其後之有他/也如三既和二矣而上復以翰音争之致歌泣鼓罷)
　(不能自主豈非有他不燕者乎而初幸无是虞/也四之馬匹亡則初志可无變矣又是一解)
九二鳴鶴在陰其子和之我有好爵吾與爾靡(與縻/同)之
象曰其子和之中心願也
　(以爻象觀之初四三上剛柔正應宜相孚者也二五/敵應宜不相孚者也以爻辭觀之初四三上皆不相)
　(孚惟二五則相孚兩爻皆剛得中者也舊注謂二中/孚之實五亦以中孚之實應之故有鶴鳴子和之象)
　(愚竊謂鶴鳴指二子和似當指三因其近相取所以/繫傳發此爻之義云千里之外應之況其邇者乎夫)
　(邇莫邇乎三矣我者九二自稱爾字方指九五靡應/者羈縻之謂比三之象也二與五本同徳靡三以)
　(五有以人事君之義爻辭若為二語五曰我有好爵/所以靡三乃與爾靡之也禮大夫以上與燕享則賜)
　(爵爵本酒器名與我有㫖酒義同後人借作秩位解/象曰中心願可見同聲相應皆本中孚之誠非此鳴)
　(而强求彼和也禽經鶴為露禽八月白露降即鳴而/相警兌正秋也故以鶴言二本陰位又居二陰之下)
　(故曰在陰六三兌口/在上故曰鳴曰和)
六三得敵或鼓或罷或泣或歌象曰或鼓或罷位不當也
　(本義敵謂上九信之窮者六三陰柔不中正而與之/應故不能自主而其象如此愚竊按三與上正應而)
　(非敵應爻辭云得敵者只為三位剛而爻柔上位柔/而爻剛一居悦極一當巽終為得敵之象三既與二)
　(孚鶴鳴而子和矣上據正應復來與二争二鶴也上/雞也雞其能與鶴争乎或鼔或罷作止之无常或泣)
　(或歌哀樂之无定似皆為上九設睽卦亦兌在下六/三一爻許多妄見多從上九來其義正同小象亦曰)
　(位不當謂三非兌之正位也若外卦巽之居四位則/正矣兌巽合而成中孚在三四兩爻三舍上九而下)
　(孚二四絶初九而上孚五皆因近比取/剛中之孚者也似不可獨説壊此爻)
　(吳艸廬云三與四二柔雖同類然其志相反三鼓四/罷四泣三歌三居剛互震之中畫震動故為鼔又兑)
　(口也故為歌四居柔互艮之中畫艮止故為罷四多/懼又離目也故為泣四得正而上孚于五三不實而)
　(欲四之孚故四不/來孚也又是一解)
六四月幾望馬匹亡无咎象曰馬匹亡絶類上也
　(來矣鮮曰卦體下兌中爻互震震東兌西日月相對/月㡬望之象愚按説卦傳巽為月四居巽初月猶未)
　(盈故曰㡬望爻辭言月㡬望者凡三小畜上九變坎/以抗陽而凶歸妹六五中爻互坎以柔中有應而吉)
　(本卦初上兩爻變皆成坎四以陰居陰近比九五之/陽故亦有此象又互震馬象匹者兩馬也同類也四)
　(本初之正應故曰匹不與初交馬亡其匹矣絶其同/類矣上指五四陰柔得正惟其能絶同類而上從剛)
　(中之五所以无咎與坤之喪朋有慶同天下固有同/類而不相孚者三四與初上是己方蛟峯曰月㡬望)
　(不處盈也馬匹亡不為黨也禹之不伐周公之不驕/月幾望也晏子不入崔陳之黨韓退之不汚牛李之)
　(朋馬匹/亡也)
九五有孚攣如无咎象曰有孚攣如位正當也
　(先儒謂諸爻不言孚惟九五言之孚之主也與九二/有固結之象故二曰靡五曰攣愚按二五皆剛中五)
　(得中又得位所謂孚乃化邦者正指此爻下合九二/之剛中以包中間二陰君臣同徳上下相孚有固結)
　(不解之義故曰有孚攣如與小畜九五爻辭同小象/推原无咎之故曰位正當可見孚必由中五雖與二)
　(敵應只是以剛居中各當其位自/然无詐无虞非别有固結之術也)
上九翰音登于天貞凶象曰翰音登于天何可長也
　(曲禮雞曰翰音雞鳴必先振其羽本卦巽為雞在上/卦之上登天之象鶴警秋雞知旦皆取其有信登天)
　(與在陰相反鶴陽鳥也鳴于九臯聲聞于天宜其登/天乃為在陰之物雞家畜也日之夕矣雞栖于塒宜)
　(乎在陰反為登天之音翰音无登天之理所謂聲宏/而實不至者也故雖貞亦凶孚不由中末變為此象)
　(凡世之无實而博虚名者皆翰音類耳何可長言聲/聞過情旋即消滅可立而待凶其所自取不必言矣)
　(錢啓新曰二鳴在内剛得中之鳴與三四聨為一體/而成動有唱必和之鳴也上音在外剛不得中之音)
　(與三四不克聨為一體而成動獨唱无和之音/也二雖在隂无禦于逺上即登天无應于邇)
　(李𠂻一曰卦名中孚彖傳以柔在内居先及觀三四/二爻又若不足于柔之内而鶴鳴之和有孚之攣如)
　(獨二五之剛能之又何以説大抵孚貴中中則孚不/中則不孚二五中而三四不中故但取同徳不取同)
　(情同徳則孚而真同情則孚而昵他卦以相應為信/本卦以同徳為信此其所以獨名孚也然就爻言之)
　(中孚在二五就卦言之中孚在三四非二五之和攣/不得名中孚人皆知之非三之得敵四之亡馬亦不)
　(得名中孚人未之知也丘行可曰柔在内而剛得中/則剛中者成孚之象也在六爻以二五之剛為主故)
　(二言鶴鳴子和五言攣如其交孚之實可見矣餘四/爻初上則以實應虚三四則以虚應實而所居之位)
　(又皆不中皆未能有孚者也合六爻而詳/其虛實之義則剛中為孚之象昭昭矣)
䷽(艮下/震上)
小過亨利貞可小事不可大事飛鳥遺(去/聲)之音不宜上
(句/)宜下大吉
　(程子謂過者過其常也事有待過而後能亨者故小/過自有亨義愚竊謂易之道中正而已過中則失正)
　(卦體四陽在内曰大過四陰在外曰小過大過以本/末言取象于棟物之重者小過以上下言取象于鳥)
　(物之輕者中孚四陽外而二陰内如鳥爪之抱子小/過四陰外而二陽内如鳥翮之飛肉皆卦體自然之)
　(象時當小過氣或稍偏勢或畸重必矯枉而後平小/過之所以亨也然豈可以不正哉故利在貞卦畫陰)
　(多陽少小者柔順之事大者陽剛之事遺音者鳥飛/已過而音始聞于下也飛鳥是不吉之象非小過所)
　(遺者乃所宜之音則不上而下為小過之吉故又借/上下二字申明大小之義上二陰乗陽下二陰順陽)
　(不宜上宜下者鳥音也大吉者宜下則吉也所謂亨/而利貞其義如此先儒謂聖人以喻語解正語復以)
　(正語解喻語者是己愚又按本卦之言利貞與他卦/不同以大小言則小者為貞以上下言則下者為貞)
　(皆從小過得義不宜上故不可大事宜下大吉故可/小事大抵无命世之才者不可希非常之業量力而)
　(審處寧為其小毋為其大寧為其下勿為其上處小/過之道當然也可不可宜不宜皆斟酌无過之詞而)
　(不宜上三字尤全卦網/領看來六爻總是一意)
彖曰小過小者過而亨也過以利貞與時行也柔得中
是以小事吉也剛失位而不中是以不可大事也有飛
鳥之象焉飛鳥遺之音不宜上宜下大吉上逆而下順
也
　(愚按彖傳釋卦名却于中間加一者字以見先聖立/卦之妙用小者有時而過不過則不行故有亨道在)
　(困其過而善用之耳他卦或言利貞或言與時行此/獨曰過以利貞過即所謂貞貞即所謂時非時有小)
　(過乃時當小過也聖人處此亦與時偕行而已柔得/中指二五而五之不正不言剛失位指三四而三之)
　(得位不言當柔過乎剛之時柔既得中不必言正位/剛既失中猶之失位也兩箇是以皆從卦彖申明可)
　(不可之義只争箇中不中中則過而不過失中則過/而已矣卦象中二爻陽為腹背下二陰為左翼上二)
　(陰為右翼夫子繫彖至此因文王言飛鳥之音不覺/嘆曰有飛鳥之象焉若從意外感觸者聖人立言豈)
　(必拘一定之體哉程傳謂此句不類彖體疑解者之/辭誤入彖中者非也飛鳥之音文王但言上下夫子)
　(復以順逆釋之凢鳥立而鳴則首向上飛而鳴則首/向下故其音逆而上則難順而下則易只借鳥音之)
　(順逆以明宜下/不宜上之意)
象曰山上有雷小過君子以行過乎恭喪過乎哀用過
乎儉
　(先儒謂雷在山上止而不動其聲亦不離乎山下詩/所謂殷其靁也威而不猛小過之象君子當小過之)
　(時不能不過亦不容太過取法乎此愚謂雷在天上/為大壯雷在山上為小過小過亦時為之聖人之補)
　(偏捄弊豈得已哉行過乎恭三句非有取于過也恭/以救謟哀以救易儉以救奢救其過以補其不足要)
　(歸于中而已所謂時中也晁嵩山云時有舉趾高之/莫敖正考父矯之以循牆時有短喪之宰予高柴矯)
　(之以泣血時有三歸反坫之管仲晏嬰矯/之以敝裘雖非中行亦足移風勵俗也)
初六飛鳥以凶象曰飛鳥以凶不可如何也
　(易纂言飛鳥指九四過盛之陰傷不及之陽正應乃/為敵仇初六害九四者也九四之凶以初六而凶愚)
　(竊謂初柔在下又艮體宜止不宜動者也恃其有應/于四自成飛鳥象非以害九四也鳥之飛在翼故于)
　(初上言之蔡虚齋曰不好處全在飛字是上而不下/者也愚又謂以字與飛字相發明鳥既飛矣外三爻)
　(遇動體中爻互巽為風一上不可復下其飛也乃其/所以致凶也不可如何非但從旁莫捄鳥亦有不能)
　(自主之勢矣初之/不宜上其象如此)
六二過其祖遇其妣不及其君遇其臣无咎象曰不及
其君臣不可過也
　(本義六二進則過三四而遇六五是過陽而反遇陰/也如此則不及六五而自得其分是不及君而適遇)
　(其臣也皆過而不過守正得中之意愚竊据此闡發/之諸卦内外爻類取相應小過獨取其不相應盖卦)
　(體陰過乎陽陽又失位相應則陰抗陽矣惟二五以/陰遇陰故五不言過二言過即言不及過與不及兩)
　(相形乃見過不過之妙如其進而求遇則過三四而/遇五六如其止而不進則不及五六而自得其分全)
　(卦是過二止于三下獨象不及祖指三四兩陽爻妣/指六五陰爻對三四言則為妣對二言則為君二居)
　(臣位五居君位君臣以上下卦言三艮主四震主二/陽在上下之交祖也二必歴三四而後遇五則是過)
　(其祖而遇其妣矣然五雖妣君位也二為臣惟不及/其君斯為遇二在下卦故曰不及五在上卦故曰過)
　(不及其君者臣不可過乎君也不過乎君故无咎過/與不及皆非中道六二柔順得中當小過之時與其)
　(為過寧為不及二之不宜上其義如此胡雲峯曰相/過之謂過過是有心邂逅之謂遇遇是无意我所欲)
　(曰及及則不惟與之齊且主在我矣遇與及相反過/與不及相反他爻過者不遇遇者不過惟六二過亦)
　(遇不及亦遇柔順/中正所以如此)
九三弗過(句/)防之(句/)從(句/)或戕之(句/)凶象曰從或戕之
凶如何也
　(易纂言九三與上六正應然陽不及之時豈可踰越/于陰是謂弗過惟當如扞水之防備上六不為己害)
　(斯可矣愚竊謂弗過者陽不能過乎陰也九三陽剛/居正在内卦之上乃羣陰所欲害者故當防之若不)
　(防而反從之或且戕害于我而凶矣從者順乎陰也/因三與上應故有此戒小象單釋末句正見三不宜)
　(上之/意)
九四无咎弗過遇之往厲必戒勿用永貞(皆二字/為句)象曰
弗過遇之位不當也往厲必戒終不可長也
　(項平甫曰九三九四兩爻為陰所過非能過人者也/故皆曰弗過愚竊按九四雖交動體而以剛居柔不)
　(為羣陰所忌爻辭先言无咎幸其可免于戕也弗過/與三同而遇與防異盖捄小者之過惟有防遇兩途)
　(三曰防是先事預圖有心備禦之法四曰遇是彼此/邂逅无心任處之法遇之者利于彼來不利于我往)
　(故曰往厲中心若惕故曰必戒臨機當斷故曰勿用/持守當堅故曰永貞因四上與五比故戒之如此此)
　(四之不宜上也小象申之以位不當歉詞亦憫詞若/使九四居位得中莫夜有戎何足恤哉終不可長長)
　(字程傳讀上聲與姤彖傳不可與長義同言四若往/而從陰是與之長矣本義謂爻義未明當闕竊叅㑹)
　(先儒之意/以補之)
　(愚又按三四兩爻當合看盖二陽相比在上下四陰/之間不可无先幾之防輕往之戒三之弗過防之似)
　(指下二陰言弗恃我能過之而當防其見戕也四之/弗過遇之似指上二陰言彼來與我遇則无咎我往)
　(與彼遇則有厲而當戒也一戒之以凶一斷/之以勿用易為君子謀一片苦心溢于言表)
六五密雲不雨自我西郊公弋取彼在穴象曰密雲不
雨已上也
　(六五爻辭本小畜卦辭關子明云小畜一卦之體當/小過一爻之義彼以陰畜陽此則陰過陽同為密雲)
　(之象彼以陽多而不與陰和此則陰多而不與陽和/同為不雨之象吳艸廬曰中爻互坎四五得坎之上)
　(體又有九三重蔽其下如雲之密然坎之下畫塞而/而不通則陰上而不下故不雨九四為主爻陽弱陰)
　(强故陰陽不和我西郊謂四也愚又按坎水在下為/雨在上為雲此易之通例小畜中爻互兑本卦中爻)
　(亦互兑西郊之象程子釋小畜卦彖所云凡雲自東/而來西則有雨今自西而東則水生木而洩其氣故)
　(不雨是已小象言已上者謂雲雖不雨而其氣上升/所謂不宜上者今已上矣所以不能與陽和也艸廬)
　(又云公謂四彼謂初盖言四但下取初而不上取五/愚竊按公當指六五彼當指二二艮體伏二陽之下)
　(在穴之象五欲取二為己助其如伏者之不出何公/弋句從密雲不雨説來密雲不能致雨在穴豈可弋)
　(取乎因二與五敵/應又有此象也)
上六弗遇(句/)過之飛鳥離(去/聲)之凶是謂災眚象曰弗遇
過之已亢也
　(本義謂上爻遇過當作過遇與九四同愚竊就爻辭/本文解之上與四相應而實相反四曰弗過遇之言)
　(陽不能過乎陰而與五相比是弗過乎陰而適遇夫/陰也此言弗遇過之言上六為五所隔弗遇乎陽而)
　(位居于上乃過乎陽也卦辭云不宜上而外三爻皆/動體動而彌上初之飛鳥至此終不得免離即詩雉)
　(離于羅之義凶從外來孽自己作是之謂災眚凶戒/字與初爻相應已亢與已上相應皆犯不宜上之)
　(者也然則陰之過豈陰之利哉乾上九陽爻曰亢此/陰爻亦曰亢者中爻互巽鳥乗風愈飛則愈髙不但)
　(己上而且己亢在初已是凶象況居卦終乎建安丘/氏曰卦體四陰二陽故為小過合六爻而論初上兩)
　(爻皆陰不中過者也故皆曰凶戒其過也二五兩爻/二比三五比四剛柔相濟復得中不過者也故皆无)
　(凶咎之戒此上下四陰爻之别也至三四兩陽爻在/三則曰弗過防之防下二陰也三在二陰之上而不)
　(謹為之防則陰柔必至害己故凶四曰弗遇遇之遇/上二陰也四在二陰之下一或輕動致五六之遇則)
　(危厲之事也故往厲必戒然陰在陽上其害猶可逭/陰在陽下其禍不可測矣是以九三凶而九四无咎)
　(此又中兩陽爻之别也觀小過者于爻/位陰陽求之則過與不過之義得矣)
　(臨川吳氏曰此卦初六與九四九三與上六兩爻之/辭皆相表裡然初六之以凶其辭若急至九四則曰)
　(无咎曰勿用則其辭緩何也九三之或戕其辭猶疑/至上六則曰凶曰災𤯝則其辭決何也盖陰柔過盛)
　(陽則但宜下退不宜上進四居柔能下也三居剛則/好上也下則凶或可免上則凶不可免矣此初四之)
　(辭所以先緩而後急三上/之辭所以始疑而終決歟)
　(象數論曰卦體有飛鳥之象故卦辭爻辭多就飛鳥/取義至治之世不麛不卵不殺胎不覆巢故麟鳯游)
　(于郊藪大道不行而獸亂于下鳥亂于上矣聖人傷/之特設此卦初爻即從飛鳥二字而斷其凶三則戕)
　(之四以往而危五之弋矰繳也上之離網羅也四方/上下无非殺機飛者固難逃穴處者將盡取人情安)
　(忍且謂取之小過不足傷仁豈復有祝網縱麑之舉/乎夫鳥翔于空上下惟其所之今云不宜上宜下上)
　(逆而下順戒之以凶申之以防惕之以厲極之以弋/取終之以災眚若為飛鳥示趨吉避凶之道者人世)
　(暴殄之慘不待言矣于斯時/也士君子之出處可不審哉)
䷾(離下/坎上)
既濟亨(句/)小利貞初吉終亂
　(爾雅濟渡也二卦皆以濟名專取坎象盖天一生水/火乃水之用也既字對未字説已然之辭關子明易)
　(傳以既濟終下經與序卦不合愚竊按凡坎在上者/如屯需蹇節等卦多言險象此云既濟非出險之謂)
　(在時則為已往在事則為已成又卦體離火在下而/升坎水在上而降彼此相交猶天地交而成泰故亨)
　(但六爻陰皆乗陽小者之利也六二柔中故曰貞本/義亨小當為小亨程傳則云小字在下語當然也若)
　(言小亨則亨為小矣愚又按彖辭與遯亨小利貞同/例當依程傳六爻皆應者泰否咸恒損益既未八卦)
　(應而又得位者六十四卦中獨既濟而已聖人却從/好處看出未盡善來初吉終亂猶曰泰極當否也一)
　(治一亂乃天地氣運之常氣運流行未嘗暫止猶水/火升降循環不息所以初吉一息則水火各反其本)
　(性矣今内外陰陽各安其位而不動故有終亂之成/柔在二則吉在上則亂安静而不擾固陰柔為之治)
　(極而偷安亦陰柔為之使既濟之終常若未濟之始/何亂之足憂哉汪化昭曰凡事有既往有未來有現)
　(在既濟之時小利貞者其現在也初吉者其既往也/終亂者其未來也利貞者盡其現在之理以維其既)
　(往之運以杜/其未來之端)
彖曰既濟亨小者亨也利貞剛柔正而位當也初吉柔
得中也終止則亂其道窮也
　(本義謂既濟下疑脱小字愚竊按彖傳以小字統全/卦之義多在小者亨三字内易之道陽大陰小今六)
　(爻雖剛柔平分而三陰在三陽之上故舉小者以明/之曰既濟之亨以小者而亨也既云小者亨則小之)
　(利貞可知矣中男在上中女在下剛柔正也陰居陰/位陽居陽位位當也柔得中指六二不言九五之剛)
　(得中者既濟之時利用柔道故以初吉歸之初吉終/亂卦彖只言天道傳則歸于人亊不徒曰終亂而曰)
　(終止則亂亂由于止也不止則亂何由生道窮二字/正發明止字之義來矣鮮曰以人事言之怠勝敬則)
　(凶人道以理而窮也以天運言之盛極則必衰天道/以數而窮也愚又竊玩則字語氣有戒人不得援天)
　(自諉/之意)
象曰水在火上既濟君子以思患而豫防之
　(項平庵曰人之用莫大于火而火常生患善濟火者/莫如水思火之為患而儲水以防使水常在火上則)
　(患止矣愚又謂水必潤下火必炎上既能相濟亦能/相息所謂患也既濟之時人情方以為无患正惟无)
　(患乃生患患生于无隱而不覺故貴于思思者思其/終也患生于无或卒不及持故貴于防防者防其始)
　(也防之豫則/終无患矣)
初九曵其輪濡其尾无咎象曰曵其輪義无咎也
　(本義輪在下尾在後初之象愚又按坎在外卦為輿/為輪又中爻二三四亦互坎初在輿後曵輪濡尾之)
　(象與未濟初二兩爻取象同而義異本卦乃既濟以/後事也在未濟輪曵則不能前尾曵則不能渡在本)
　(卦則輪與尾既濟矣猶若有曵之濡之者才大而心/小事後不忘前艱義當无咎朱子又有云曵輪濡尾)
　(不是不欲濟是要濟而未敢輕濟吳幼清云初可以/濟而守正不遽進似乎多説向後卦去了解之下卦)
　(坎九二言狐未濟之下卦坎卦辭言狐既濟之坎在/上似亦當取狐象郝仲輿謂初離體牛尾之象愚按)
　(牛之渡水浮鼻而不揭尾尾雖濡牛亦能濟/狐濡其尾則不能濟矣觀象者當知物理)
六二婦喪其茀勿逐七日得象曰七日得以中道也
(茀音/費)
　(易纂言二五相應猶女之將從夫而需待未行愚竊/按六二一爻彖傳所謂柔得中者初陽剛御車之人)
　(二柔順中正車中之婦也茀車蔽也以其承乗皆剛/故有喪茀之象以其居中得正又有勿逐自得之象)
　(得字從喪字來人情急于濟世未免以得喪動心故/患得患失逐逐無已時二之妙在于勿逐逐者未必)
　(得而勿逐者自得之陰數極于六至七而變矣毎一/爻當一日自二數至上為五又自初數至二凡七震)
　(卦六二亦以乗剛而取象同彼避初震之/勢此成既濟之功皆以中道俟時者也)
九三髙宗伐鬼方三年克之小人勿用象曰三年克之
憊也
　(易纂言九三離之終南方之窮處也故象鬼方愚按/髙宗伐鬼方乃實有之事周公援以作象與箕子之)
　(明夷例同三居水火之交離為戈兵有伐國之象用/離明以破幽暗如伐鬼方而克之象離位居三三年)
　(象九三以剛居剛内治已濟聖人慮其任用小人而/有喜功圖大之心爻辭所以戒之曰髙宗以中興賢)
　(主其伐鬼方也三年僅乃克之師之不可輕用如此/其可用小人以僥幸成功乎詩自彼氐羌莫敢不來)
　(享西羌傳云殷室中衰至武丁伐鬼方三年乃克是/其證也張元岵曰從來開創時征伐易守成時征伐)
　(難人但知盛時物力之甚裕不知盛時舉事之易憊/也竭中國之民力以騁志于邊隅欲不憊可得乎)
六四繻有衣袽終日戒象曰終日戒有所疑也
　(繻注疏云宜曰濡衣袽所以塞漏程傳因之袽敝衣/也終日戒如乗敝舟而水將至者然一説繻繒采也)
　(袽絮緼也謂繒采將敗而有絮緼當坎之初是初吉/之時已過終亂之期將至猶繻之為衣而將敗也愚)
　(按二解不同而儆戒之義則同大凡處既濟之時最/易疎忽四陰柔得正能自朝至夕終日戒備有備患)
　(之具而常存慮患之心妙處在有所疑不敢自信為/己安已治也四出離入坎坎為加憂故多疑因疑而)
　(生戒補苴罅漏何險不濟況既濟者乎程敬承曰九/三善用其剛所防在外六四善用其柔所防在内其)
　(為思患豫/防一也)
九五東鄰殺牛不如西鄰之禴祭實受其福象曰東鄰
殺牛不如西鄰之時也實受其福吉大來也
　(本義東陽西陰言九五居尊而時已過不如六二之/在下而始得時當文王與紂之事云云其説固有本)
　(坊記引此文鄭康成注云東鄰謂紂國中西鄰謂文/王國中顔師古注漢書郊祀志亦引之此後儒穿鑿)
　(之論朱子取之以紂居東土為君位文王居西土為/臣位五剛中何得斥之為紂耶細玩爻辭全无此義)
　(程沙隨嘗闢之矣愚又謂八卦方位離東坎西東當/指下卦西當指上卦六爻相應水火之鄰也不必專)
　(指應爻以人言事東主作而西主成離則奏既濟之/功坎則享既濟之福五剛中居尊有主祭之象牛大)
　(牲也禴祭之薄者殺牛不如禴祭言人享用大牲我/享用二簋盛祭者未必獲福而薄祭者實受之惟其)
　(時也陽實陰虚陽大陰小象辭吉大來大字即爻辭/實字吉字即爻辭福字謂時之既至大福不求而自)
　(來也漢書杜鄴謂成帝曰徳/修薦薄吉必大來正是此義)
上六濡其首厲象曰濡其首厲何可乆也
　(吳草廬曰上六陰柔如人之濟水將及岸而濡其首/愚竊按初為尾上為首此易之通例上六居坎終濡)
　(首之象志亦存乎濟人身自蹈于危地與大過之滅/頂取象畧似而義不同彼當滅木之終欲出而无路)
　(此當既濟之終從井而自陷者也卦辭所謂終亂彖/傳所謂道窮此爻當之洪覺山曰易中言厲皆聖人)
　(起死回生妙訣不與悔吝等一例何可乆即厲之深/意求可以長乆之道也不是決絶語愚又謂既濟之)
　(終乃未濟之始故兩爻皆取濡首之象物不可以終/窮曰何可乆固有循環之義焉濟者過涉而已非可)
　(乆止于水中也上以坎陷而止至濡其首全身皆溺/離明盡息矣然一轉即為未濟其勢不失故但謂之)
　(厲不謂/之凶)
　(趙庸齋曰坤上乾下為泰以天地之交也坎上離下/為既濟以水火之交也以畫觀之則乾居坤中為坎)
　(坎者乾之中也故乾居西北而坎居正北坤在乾中/為離離者坤之中也故坤居西南而離居正南坎離)
　(者乾坤之大用也泰六爻雖相應而二五處非其位/既濟六爻不惟皆應而剛柔无一不當位其應者皆)
　(正也水火相交而剛柔正/應其為既濟豈不大哉)
䷿(坎下/離上)
未濟亨小狐汔濟濡其尾无攸利
　(本義卦之六爻皆失位故為未濟纂言以六五陰柔/為小狐未至上九則猶未濟也愚謂未與既反對六)
　(爻剛柔相應與既濟同而爻位不當適與既濟相反/亦六十四卦所无火在水上不相為用故名未濟未)
　(濟則必求濟故亨荀九家坎為狐解卦中爻互坎故/九二取獲狐象本卦坎在下為穴為隱伏中爻自三)
　(至五亦互坎物之近水而穴居者狐也風俗通曰狐/欲渡河无如尾何正合此象程傳狐能渡水其老者)
　(多疑畏故履冰而聽懼其陷也小者則未能畏懼故/勇于濟濡尾而不能濟也又謂汔當作仡壯勇之狀)
　(愚竊謂汔者㡬也詩民亦勞止汔可小康鄭康成注/如此解小狐涉氷力既不足又不自量㡬及岸而濡)
　(其尾是終未成濟故无攸利凡事每成于老成練達/之才而多敗于少年輕鋭之氣故以小狐濡尾象之)
　(注疏解汔字作水涸者亦/非水既涸小狐亦可濟矣)
彖曰未濟亨柔得中也小狐汔濟未出中也濡其尾无
攸利不續終也雖不當位剛柔應也
　(胡雲峯曰乾坤之後為坎者六至既未雖因坎取義/然皆曰柔得中則又専指離而言愚按既濟之柔得)
　(中六二也未濟之柔得中六五也當濟之時事期有/濟惟柔乃能濟剛卦彖之言亨者以此坎在下故曰)
　(未出中小狐汔濟而未濟者以此水火相濟如頭足/之相續不至中絶今未出中柔從初而濡不待要終)
　(而已知其不續矣濡其尾无攸利者以此然豈終于/不濟哉剛柔雖失位而皆相應終有協力共濟之功)
　(聖人于未濟常存必濟之念故于/釋彖之末從卦體中又發此義)
　(按史記春申君傳引易曰狐/涉水濡其尾與彖辭小異)
象曰火在水上未濟君子以慎辨物居方
　(歐陽永叔曰火在水上物各失其所居矣故君子以/慎辨其物宜而各置其物于所居之方使不相犯所)
　(以待濟也愚按睽大象曰上火下澤二性判然不交/未濟火在水上非不交也特未耳大傳云方以類聚)
　(物以羣分辨以分其羣居以聚其類/所以合異為同拯男之窮于未濟也)
初六濡其尾吝象曰濡其尾亦不知極也
　(程傳六以陰在下而應四四非正應之才不能援之/以濟也愚又按初爻反對即既濟上爻在上為濡首)
　(在初為濡尾後卦之初乃前卦之終彖辭所謂小狐/彖傳所謂不續終皆指此爻未濟之初事期有濟宜)
　(徹始徹終通盤打筭量力而行今位剛而爻柔如小/狐之急于求濟而濡其尾沾泥帶水汔不得濟可恥)
　(孰甚焉始事如此那得有終局象曰亦不知極猶云/不知所終也同一象也既濟之濡尾可以為求濟者)
　(之法未濟之濡尾可以為冒進者之戒小象極字先/儒有作竭字解者謂狐濟水必揭尾未濟而尾濡則)
　(力已竭矣焉能更進本義云極字未詳考上下韻亦/不叶或恐是敬字愚又竊意初與四應有望拯之意)
　(極與拯字體相近或當作拯與渙初爻用拯同為坎/體且與九二象辭正字叶韻但前輩所未言不敢憑)
　(臆説/也)
九二曵其輪貞吉象曰九二貞吉中以行正也
　(曵輪濡尾之象既濟一爻兼之此則兩爻分言之初/吝而二吉一急于求濟一不欲輕濟也坎中一陽輪)
　(象承乗皆陰曵輪象剛得中故吉九二中而不正所/以小象發貞吉之義曰中以行正也本義謂以中故)
　(得正則脱却行字矣愚竊謂二有陽剛之才與五正/應身在坎中外若曵輪而不行中實有圖濟之事位)
　(雖不正能以中而行正故曰貞吉正/字從行字來似非以中得正之謂)
六三未濟征凶利涉大川象曰未濟征凶位不當也
　(愚按卦名獨于六三言之三在坎上而猶未濟者陰/居陽位非可往之時也所以征凶幸與上九正應故)
　(有利涉大川之象本義既云以柔乘剛將出乎險有/利涉大川之象又疑利字上當有不字初无定説易)
　(筌曰未濟之卦以水火不交也是以居中者其責重/三出坎而乘離故以涉川為名困學記曰三居坎體)
　(之上當初二兩爻之後人皆謂已濟矣聖人獨曰未/濟盖上下兩卦之交水火相克是何等世界征凶危)
　(之也事到艱難廻避不得奮勇上前庶克有濟利涉/大川激之也征凶以時勢言利涉以道理言古來定)
　(大難成大業誰非于征凶之時奏濟川之功者諸爻/位皆不當何獨言于此爻盖三當利害之闗衝風破)
　(浪㡬于不出而凶者三也轉眼之間風恬/浪静者亦三也作用之妙全于此爻見之)
九四貞吉悔亡震用伐鬼方三年有賞于大國象曰貞
吉悔亡志行也
　(吳幼清謂四以陽比柔中之五故吉而悔亡愚竊按/九居四非正也何以亦云貞吉王注所謂出險難之)
　(上居分明之初體乎剛質以近至尊時已大通者也/盖四之貞志在濟時能貞則事皆盡善故吉能貞則)
　(无悔于心故悔亡夫豈藉比爻之力哉纂言又以震/為諸侯之象愚按本爻反對即既濟九三故取象同)
　(加一震字有聲靈赫濯之義既濟言克之鬼方在上/而我仰攻故乆而後克未濟離明在上彼自俯服故)
　(不言克而言賞賞者功成而班爵于大國也亦曰三/年者前卦離位居三此承前言之耳志行即震用二)
　(句之意四以濟時為志出遇文明之主多少經綸事/業于此得行與三之未濟征凶相反彼猶是坎體此)
　(已入離/體也)
　(愚又按郭璞注此爻謂震乃摯伯之名王季妃太任/父也其言必有所据先儒注易未有采其説者録存)
　(以廣/異聞)
六五貞吉无悔君子之光有孚吉象曰君子之光其暉
吉也
　(項平甫曰未濟諸爻皆失位凡用事之爻皆曰貞吉/二四五是也吳艸廬曰君子謂二離日下照光被于)
　(九二而為九二之光愚按五為離主柔得中而應乎/剛未濟之亨在此爻貞吉其所固有悔其本无不待)
　(于亡也離火中虚光明之象所謂君子之道闇然而/日章也五與二正應故曰有孚有九二坎中之孚而)
　(後有六五離中之光爻辭于三百八十四爻將終曰/貞曰吉曰无悔曰光曰有孚又曰吉辭繁而不厭深)
　(有味乎柔得中之㫖也愚又按詩庭燎有暉周禮眂/寢以十暈為十煇皆謂光中之氣五離中虚故為光)
　(二坎中實故為光中之暉光即孚藴之/而發越暉即光布之而炳燿非有殊也)
上九有孚于飲酒无咎濡其首有孚失是象曰飲酒濡
首亦不知節也
　(本義以剛明居未濟之極時將可以有為而自信自/養以俟命无咎之道也若縱而不反如狐之涉水而)
　(濡首則過于自信而失其義矣兩孚字俱作自信解/愚竊按未濟之極反于既濟上與三正應三之利涉)
　(恃有上也又與五比五有孚上亦有孚君臣飲酒宴/衎從容共濟本自无咎若飲酒而至于濡首則沉湎)
　(忘反並有孚之義而失之矣失是與无咎相應濡首/冒上文飲酒來所以小象云飲酒濡首亦不知節言)
　(飲酒者不可不知節猶未濟者不可失是孚也未濟/之終而既濟之始故夫子于初之濡尾云亦不知極)
　(上之濡首云亦不知節既戒其始復厪其終此易之/為道懼以終始歟按小象言節者凡四皆擬坎離而)
　(言蹇外卦坎中爻互離九五剛中正曰中節家人下/卦離中爻互坎九三剛而不中故失家節鼎上九離)
　(剛而能柔故剛柔節未濟水本潤下坎又在下火本/炎上離又在上過中不正故不知節節者何中而已)
　(矣誠齋曰既濟之濡首者水也未濟之濡首者非水/楊)
　(也酒也水溺人之身酒溺人之心以及天/下國家故禹惡㫖酒之功大于平洚水)
　(張獻翼曰未濟因既濟立象濡尾濡首兩卦既同伐/鬼方與曵其輪先後一位内卦皆未濟之事欲人之)
　(謹于求濟外卦皆已濟之/事欲人之謹于處濟也)
　(李𠂻一曰卦所重者離也既濟離在下未濟離在上/未濟有既濟之理既濟懷未濟之心兩卦合為一卦)
　(而易道終矣愚又按先儒云澤為止水故水火相息/為革水火相違為睽以坎易兑則為既濟未濟坎乃)
　(真一之水與火相逮而不相射相濟而不相悖者也/坎中有離離中有坎所謂互藏其宅互為其根坎離)
　(者乾坤之中氣乾坤交而成坎離坎離交而成既未/若以坎之中體入乾離之中體入坤依然乾坤未交)
　(之始矣文王于兩卦辭曰初終曰尾周公于兩卦初/上皆曰尾曰首此六十四卦之終始也上經乾坤坎)
　(離分而成卦下經咸恒既未合而成卦上經頥大過/居坎離之先以二陰二陽在外者配其分下經中孚)
　(小過居既未之先以二陰二陽在中者配其合坎離/以陰陽之中救大過之弊既未以陰陽之交而中者)
　(救小過之弊又頥與中孚皆有離象大過小過皆有/坎象頥中爻互純坤大過中爻互純乾坎中爻互頥)
　(離中爻互大過中孚中爻亦互離小過中爻亦互大/過既濟中爻互未濟未濟中爻互既濟序卦之精妙)
　(如/此)
　
　
　
　
　
　
　周易玩辭集解卷八
欽定四庫全書
　周易玩辭集解卷九
　　　　　　　　　　翰林院編修查慎行撰
　上繫傳
　　(愚按彖傳文言大象小象皆夫子贊易之辭古本/不附六十四卦中上彖傳第一下彖傳第二上象)
　　(第三下象第四上繫傳第五下繫傳第六文言第/七説卦傳第八序卦傳第九雜卦傳第十通為十)
　　(翼孔頴逹云漢初為傳訓者皆與經别行及馬融/注周禮欲省學者兩讀故具載本文易之以彖傳)
　　(文言大小象分附本卦亦自注疏始古所謂十翼/今止繫傳以下五篇矣又按繫傳中言聖人繫辭)
　　(者六皆指文周卦爻夫子所言者則謂之傳上繫/傳分章本義與注疏異注疏又與漢以後諸家不)
　　(同注疏分十二章本義自第三章後與注疏互異/馬融荀爽等則分十三章虞翻則分十一章今依)
　　(本義以十/二章為定)
　　(鄭孩如曰孔子作傳本意曰繫辭者非傳辭也傳/象也其傳象又非六十四卦也傳乾坤也既於文)
　　(言逐節詮之猶以為未盡故上下傳二十四章言/乾坤剛柔天地者十有七皆所以發明乾坤之理)
　　(胡庭芳曰繫辭乃象數之總括義理之/淵藪易无繫辭猶天无日月人无眼目)
天尊地卑乾坤定矣卑髙以陳貴賤位矣動靜有常剛
柔斷矣方以類聚物以羣分吉凶生矣在天成象在地
成形變化見矣
　(先儒多謂乾坤三畫卦名也貴賤卦中爻位也剛柔/卦徳也吉凶占辭也變化卦爻之象也下一截言八)
　(卦既成之後其象始著天地卑髙動靜方物形象上/一截言未畫之前其體已具愚按八卦畫自伏羲連)
　(山首艮歸蔵首坤周易則首乾坤夫子所贊周易也/歸重在乾坤二字蓋指一畫者言非三畫六畫之卦)
　(也此一畫者一名為乾一名為坤夫子于既有易之/後追論未畫卦之先其象如此貴賤剛柔變化又從)
　(乾坤中標出在文周卦爻中初无此名目獨有吉凶/二字耳非貴賤等與乾坤並列也看三個矣字皆已)
　(然之詞只是發明周易所以首乾坤之故胡雲峰曰/乾坤之卦未畫觀之天尊地卑乾坤之位已定矣貴)
　(賤之位未齊觀天地之卑髙卦爻之貴賤已位矣易/未有卦爻則未有剛柔之稱也天地間陽者常動可)
　(見其為剛隂者常靜可見其為柔矣易未有爻位則/未有吉凶之辭也天地間事事物物善惡各以其類)
　(而分善者可知其為吉惡者可知其為凶矣易未有/蓍卦固未見所謂陽變隂隂化陽也天成象地成形)
　(蓍卦之變化于是乎見矣此一節言畫前之易固如/是也其説本于臨川王氏愚又按首節論造化之乾)
　(坤而易書在其中以下論易/書之乾坤而造化在其中)
是故剛柔相摩八卦相盪鼓之以雷霆潤之以風雨日月
運行一寒一暑乾道成男坤道成女
　(黄氏日抄云晦菴謂此節言易卦之變化南軒謂易/所以幹旋造化之間者臨川王氏謂言自然之八卦)
　(愚竊按是故二字承上變化見矣來剛柔者一奇一/偶也摩以奇偶相比言隂陽相摩而為八卦也盪以)
　(層累叠出言八卦交錯而成六十四也雷霆風雨日/月寒暑變化而成象者男女兼人物言變化而成形)
　(者此一節言畫後之易如此雷霆以下四句只是説/天道自然之變化而六十四卦中六子迭用不假安)
　(排亦猶天道之鼓之潤之運行之也總要見易中无/所不有言天而地在其中人與物亦在其中生者生)
　(成者成男男女女共成一個世界夫子到此不知/是贊天地贊聖人贊易一歸之乾道坤道而已)
　(愚又按震艮反易為雷言雷可以該艮巽兑反易為/風雨言雨則兼坎兑邵子以兑為月艮為日蓋謂坎)
　(月行至兑而為月似非以兑體為月象艮居亥方以/離日行至艮而為日似非以艮體為日象至寒暑之)
　(變則隋日月之運行者也首節因乾坤而/究及于變化此節因變化而推本于乾坤)
乾知大始坤作成物乾以易知坤以簡能易則易知簡
則易從易知則有親易從則有功有親則可久有功則
可大可久則賢人之徳可大則賢人之業易簡而天下
之理得矣天下之理得而成位乎其中矣
　(乾知大始四句臨川王氏謂此言乾坤以造化之用/付之六子而其所自處者甚易簡也易則易知以下)
　(朱子謂此言人法乾坤之道愚又按自此至末從乾/坤中看出易簡之理而言人位乎中兼三才而成六)
　(位也乾知知字不與行字對乃太虛中一㸃靈氣冒/萬有之先而萬物于焉資始者也坤作作字即下文)
　(能字成物者資生也資始資生看來何等煩難造物/却不勞而成化乾惟知大始坤惟能成物以其易簡)
　(也張待軒曰伏羲仰觀俯察將天地人物許多道理/收拾在奇偶二畫即此便是易簡夫子從此發出无)
　(窮妙處一氣直説到底總此易簡之理今就文繹之/乾本乎氣之自然故曰易坤因乎乾之自然故曰簡)
　(惟其易故易知天道无心也惟其簡故易從地道无/成也易知則百姓可以與知簡能則百姓可以與能)
　(順萬物之情故有親通天下之志故有功親切于中/亹亹而不息故可久功同乎人積漸而日益故可大)
　(可久者日新之盛徳可大者富有之大業至此則人/與天地參矣賢人即聖人也胡雲峯于賢人之外添)
　(出衆人聖人頗覺辭費所謂天下之理者不外髙卑/動靜羣類形象而已總于易簡中得之成位乎中成)
　(人之位于天/地之中也)
　　右第一章
　　　(言伏羲畫卦本于易簡卦成而易簡之理察/于天地徴于人事天地人並立而為三矣)
聖人設卦觀象繫辭焉而明吉凶(虞翻本有/悔吝二字)
　(自此至三極之道也臨川王氏云前言易書之未作/此言易書之既作也本義云此言聖人作易愚竊按)
　(上章言伏羲畫卦此章言文周繫辭觀象繫辭是一/篇綱領畫卦已來吉凶雖其却未曽明白説出自有)
　(繫辭而吉凶之理始著明于天下然辭非象則无根/據繫辭之本全在觀象觀某卦之吉凶生于某畫而)
　(後繫之以辭聖人所以洩造化之秘至辭无餘剩矣/朱子發曰設卦本以觀象不言而見吉凶自伏羲至)
　(文王皆觀象而自得者也聖人懼觀者不足以知繫/之卦辭爻辭以明告之為觀象而未知吉凶者設也)
剛柔相推而生變化
　(本義謂此衆人所以因蓍而求卦者也愚竊按語氣/承上文來象以辭而明變由象而出相推與相摩相)
　(盪義同毎卦有剛柔即有變化如在某卦為剛在某/卦則變而為柔在某卦為柔在某卦則化而為剛剛)
　(柔无迹豈有為之推盪者而前之所移若廹于後故/謂之推彼卦之變化若根于此卦故謂之生只就卦)
　(象説似木説到因蓍求卦上此節只是原聖人設卦/觀象之由剛柔相推象也象因變而出故曰剛柔相)
　(推而生變化要知剛柔相推之中或當位或失位吉/凶悔吝之原正起于此聖人之所觀觀此也聖人之)
　(所明明此也蓋吉凶悔吝雖/繫乎辭其原實起于變化)
是故吉凶者失得之象也悔吝者憂虞之象也
　(本義云吉凶相對而悔吝居其中間悔自凶而趨吉/吝自吉而向凶聖人觀卦爻中有此象則繫之以此)
　(辭也愚按此四句承上吉凶來吉凶悔吝以卦爻辭/言失得憂虞以人亊言聖人繫辭始因象以著辭隨)
　(以辭而顯象象者有其彷彿而未形之謂惟聖人能/觀于未有辭之象衆人則觀其既有辭之象也易之)
　(為書本以卦爻占人事此轉以人事明卦爻只得便/是吉之象只失便是凶之象此聖人不以禍福為禍)
　(福而以人事為禍福所謂一念之善景星慶雲一念/之惡妖氛厲鬼是也憂虞有兩解或分貼悔吝或謂)
　(悔吝處俱有憂虞蔡介夫曰悔吝是吉凶交互處憂/虞不可分貼悔有痛懲往失之意然猶未至于得尚)
　(可憂虞吝有不忍割捨之意/然終必至于失己可憂虞)
變化者進退之象也剛柔者晝夜之象也
　(本義此以下明剛柔相推而生變化而變化之極復/為剛柔歸震川云一氣不頓進變進則化退矣一形)
　(不頓虧化進則變退矣一進一退遞相出入猶動之/有靜往之有來常相待為用而不獨成故曰變化者)
　(進退之象來矣鮮曰剛屬陽明晝之象柔屬隂暗夜/之象晝夜一定故曰剛柔者晝夜之象愚又謂聖人)
　(以進退觀變化以晝夜觀剛/柔此借造化以明卦爻也)
六爻之動三極之道也
　(本義謂天地人之理三才各一太極胡雲峯曰三極/是已動之後各具一太極愚竊按此二句總括上文)
　(動者剛柔之變化吉凶悔吝所自生也初二三四五/上六爻也初二為地三四為人五上為天三極即三)
　(才也三才之道未動則為三動則為六三才具于六/爻而三極之道具于六爻之動爻不動則不變故陽)
　(動則隂隂動則陽謂之極者到極至處則變也似不/必粘太極説一説極字不訓至只訓中天地之道惟)
　(其變化進退故常不過乎中人惟不知取中之義故/常動而至于過而凶悔吝生焉聖人示以極之所在)
　(非以六爻之動為極而以六爻之動/自有天地人中極之理也又是一解)
是故君子所居而安者易之序也所樂而玩者爻之辭
也
　(先儒謂此節言君子之學易愚又按安者處而不遷/之義玩者尋繹不已之義序即六十四卦之次序如)
　(剝極則復泰極則否窮上則反下自然之義不可違/也安之故无入而不自得邵子得環中之趣亦安其)
　(序而已卦中之六畫便謂之爻至周公而始有辭爻/之辭至三百八十四可謂煩矣而一爻各具一爻之)
　(義有有象无占者有有占无象者有假物象為辭者/有据人事為辭者變動无方反覆玩之皆可悦心而)
　(研慮卦爻皆有辭但卦辭不變而爻辭則變取象既/多析理更精尤君子所樂玩者也居斯安非安則不)
　(成居樂斯玩非/玩則不成樂)
是故君子居則觀其象而玩其辭動則觀其變而玩其
占是以自天祐之吉无不利
　(先儒謂此以下言君子之用易愚又按語氣承上文/來易之道不外象辭變占君子之學易用易可不詳)
　(加觀玩哉上節居安乃靜時事此兼觀變則動時事/居字對動字看觀者領其大意玩者尋其微㫖靜而)
　(未筮之先所玩者象辭也動則謀及卜筮所玩者變/占也學易與用易工夫无少間斷靜既循乎天理動)
　(必合乎天行人見君子之吉无不利以為此有天祐/孰知其自易中來哉郝仲輿曰人生有屈信往來之)
　(感悔吝休咎之幾懼則思占疑則思斷聖人體天道/明人事舍此更无餘衎後儒執卜筮作解至以筮法)
　(老少為變㸃畫交重為動夫隂陽之老少不見于經/爻畫之交重不見于卦皆後世卜祝巫史之説而以)
　(之解經陋也易者變動而已一卦之/體一剛一柔變動不居周流六虚耳)
　　右第二章
　　　(言文王周公繫辭而以/君子學易用易終之)
彖者言乎象者也爻者言乎變者也吉凶者言乎其失
得也悔吝者言乎其小疵也无咎者善補過也
　(項安世曰此節皆解繫辭之文彖辭所言之象即下/文所謂卦也文辭所言之變即下文所謂位也吉凶)
　(悔吝无咎皆辭也孫質言曰須從義皇畫卦説起方/與卦有大小節相應歸震川曰易有實理而无實亊)
　(故謂之象卦立而象形文王之彖辭言乎象者也易/有定理而无定用故謂之變爻立而變生周公之爻)
　(辭言乎變者也愚又按彖辭固言象爻辭亦无非言/象彖爻中吉凶悔吝无咎之辭備矣吉凶失得之大)
　(者不如悔吝之小悔吝疵病之小者不如无咎之善/吉凶之分全在補過二字積疵則為過積過則為失)
　(積失則為凶積補過則為无咎積无咎則為得積得/則為吉四個言字兩個其字通指彖爻之辭善者嘉)
　(也猶云嘉其補過也孫淮海曰盡善謂之得盡不善/謂之失小不善謂之疵不明乎善而誤乎不善之謂)
　(過盡善而得則吉盡不善而失則凶覺其小不善欲/改而不及則有悔猶可以改或不肯改則為吝當悔)
　(吝之萌不以小疵自恕以求補過則无咎胡雲峯曰/前章言吉凶悔吝未嘗及无咎此章方及之大抵不)
　(貴无過而貴改過善補過/者聖人許人自新之意)
是故列貴賤者存乎位齊小大者存乎卦辨吉凶者存
乎辭
　(項安世曰自此至末皆讀繫辭之法愚按易道貴陽/而賤隂隂陽有貴賤之理而列貴賤必託六位而後)
　(明陽大而隂小隂陽有大小之理而齊大小者必假/卦象而後顯彖辭之例專取主爻有時以陽為主有)
　(時以隂為主而其主又不在位之貴賤故曰齊言无/有分别也先言存乎位以六爻言後言存乎卦以主)
　(爻言此二句承上文彖者言乎象爻者言乎變來位/以上下别貴賤卦以隂陽分小大至于吉凶則有貴)
　(而吉者亦有賤而吉者有小而凶者亦有大而凶者/其象具于卦爻中非辭不能析而辨之故云辨吉凶)
　(者存乎辭此一句承上文吉凶者言乎失得來而歸/重尢在末句正見觀象玩辭觀變玩占之學湏從辭)
　(上理/㑹)
憂悔吝者存乎介震无咎者存乎悔
　(蔡虛齋曰憂悔吝易憂之也震无咎易震之也愚按/此二句又在存乎辭中析出以足辨吉凶之義易辭)
　(總為吉凶憂悔吝震无咎正辨吉凶之幾處大有辭/以辨吉凶而吉凶未判之先又有憂悔吝之介吉凶)
　(既成之後又有震无咎之悔雖三句實一句也吉凶/之辨所爭在幾微之間毫釐千里所謂介也辭以憂)
　(之因其介也本有咎而无咎惟能悔也辭以震之使/知悔也憂者危疑之意震者儆動之意介在亊前悔)
　(在亊後又按介有二義韓康伯云纎介也本/義云辨别之端要而言之是善惡分路處)
是故卦有小大辭有險易辭也者各指其所之
　(説統曰上文逐一説個通例此則總言卦爻辭原是/合一的非卦是卦而辭是辭也愚按是故二字承上)
　(文來歸宿只在辭上卦有小大二句一氣説下以陽/為主則大如復臨泰是也以隂為主則小如姤遁否)
　(是也辭有險易易者明白而易曉卦辭如利用獄取/女吉之類爻辭如師左次同人于門之類險者奇奥)
　(而艱深卦辭如履虎尾先甲三日之類爻辭如龍戰/于野載鬼一車之類卦有小也而辭險不惟戒君子)
　(亦以儆小人卦有大也而辭易不惟慰君子亦以安/小人易固指之以為吉險亦指之以為吉所之謂或)
　(趨或避要歸/于吉而已)
　(又按楊誠齋曰讀謙復之辭者如行夷途如逢陽春/如對堯舜周孔何其氣象之樂易其辭夷易而指人)
　(以所之之吉也讀遯剝之辭者如涉風濤如履霜雪/如對紂桀盗跖何其氣象之慘栗其辭艱險而指人)
　(以所之之凶也据此説則各指/所之兼吉凶悔吝言義亦可通)
　　右第三章
　　　(上章言繫辭此釋卦爻辭之通/例以明聖人憂世覺民之心)
易與天地凖故能彌綸天地之道
　(韓康伯云作易以凖天地本義以卦爻為易書愚竊/謂此章主贊易道説卦爻未具之前易道在天地聖)
　(人作易效法乎天地而與之凖則天地之道在易中/矣凖是凖其道非凖其形彌者彌縫而无少滲漏綸)
　(者經綸而各有條理非作易之聖人其孰能/之二句是一章綱領下文反覆發明此意)
仰以觀于天文俯以察于地理是故知幽明之故原始
反終故知死生之説精氣為物游魂為變是故知鬼神
之情狀
　(本義此聖人窮理之事以者聖人以易之書也易者/隂陽而已幽明死生鬼神皆隂陽之變愚竊謂天地)
　(之道只是隂陽之理聖人體易只是窮盡隂陽之理/但本章不曽説破隂陽二字只從幽明死生鬼神隨)
　(在而異名其實只通乎晝夜之道而知一句便了幽/明之故不易知于觀天察地知之死生之説不易知)
　(于原始反終知之鬼神之情狀不易知于物變知之/三知只是一知幽明即死生死生即鬼神鬼神即萬)
　(物幽明有所以然之理故曰故死生本人之常談故/曰説鬼神體物而不可遺故曰情狀三個故字乃推)
　(原其由來非體易之聖人孰能知之精氣為魄魄為/鬼志氣為魂魂為神鬼常與體魄俱故謂之物神无)
　(適而不可故謂之變張待軒曰精氣即游魂之所凝/聚游魂即精氣之所運用二者具而為人人生始化)
　(曰魄既成魄然後成魂魂者氣之英魄者氣之精也/聖人教人只在自身中認取若謂生則為物為神之)
　(伸死則為變為鬼之歸則所知亦淺矣陸君啟曰天/地間有一種精氣凝結有形有聲之鬼神有一等肅)
　(然凄然游移往來此是游魂所結非精氣也鬼神情/狀盡于此二者愚又謂鬼神情狀有數種有一種效)
　(靈造化主持世運如社稷山川之屬有一種聰明正/直精爽不磨如忠臣孝子之屬有一種强魂怨氣團)
　(結不散如國殤烈婦之屬有一種依草附木為妖為/孽如魑魅罔兩之屬至于山林曠野燐火聚散難以)
　(悉數總之福善禍淫是其情不見不聞洋洋如在是/其狀聖人只在魂氣聚散倐有倏无處洞如觀火天)
　(下極奇幻之事只作/平常看大要若此)
與天地相似故不違知周乎萬物而道濟天下故不過
旁行而不流樂天知命故不憂安土敦乎仁故能愛
　(本義此言聖人盡性之事愚又按承上文而言聖人/體易至于幽明死生鬼神之理无不洞然直與天地)
　(相似矣不違與先天而天弗違義同以下總見與天/地相似處天地之道知仁而已聖人作易與天地相)
　(似亦知仁而已知周萬物知也道濟天下仁也旁行/行權之知也不流守正之仁也樂天知命知也安土)
　(敦仁仁也不過不憂能愛皆指天地言至大而莫能/過者天地之體不憂者天地之性)
　(能愛者天地之情聖人與天地相似故/亦不過不憂能愛而作易與天地凖也)
範圍天地之化而不過曲成萬物而不遺通乎晝夜之
道而知故神无方而易无體
　(本義謂此聖人至命之事張彦陵曰此節承上與天/地相似來愚謂首二句是贊易範闈曲成即裁成天)
　(地之道輔相天地之宜以左右民言天地皆有待于/易也至通乎晝夜則易全在聖人矣通晝夜以為知)
　(是貫幽明一死生同鬼神非徒知其故知其説知其/情狀而已晝夜即隂陽之象隂陽者易也所以妙乎)
　(隂陽者神也神无方者不離乎隂陽亦不滯乎隂陽/也易无體者隂陽雖分而實未嘗分也惟通乎晝夜)
　(者知之盖隂陽之道于晝夜最分明故以晝夜表之/晝夜即隂陽也通章字字説隂陽却一字不露直至)
　(下章方開/口道破)
　　右第四章
　　　(前三章皆言畫卦繫辭此章言聖人體易/而贊易道之大仍歸重在作易之聖人)
一隂一陽之謂道
　(程傳道非隂陽所以隂陽者是道本義隂陽迭運者/氣也其理則謂之道愚竊按此句𦂳承上章通乎晝)
　(夜之道而知來所謂晝夜之道者何一隂一陽之謂/也隂陽二字夫子于乾坤文言中首發之至泰否而)
　(再見此則于隂陽上加兩個一字剔出道之所以然/處有對待之義有流行之義又有相因之義此是聖)
　(人直指道體語道者自然而然不落形氣之名正從/隂陽上見得似不可與氣對舉不曰陽隂而曰隂陽)
　(者隂靜而陽動朱子所云陽前是隂故先隂而後陽/亦猶上章言幽明死生鬼神不言明幽生死神鬼也)
　(韓康伯謂道者无之稱孔穎達云一謂无也皆異端/所謂道非一隂一陽之謂道也張横渠云大易不言)
　(有无言有无者諸子之陋也殆指此歟愚又按朱子/嘗云天地間只是陽氣下截便是隂又云陽氣便是)
　(六層只管上去下面空缺處便是隂語氣微有病隂/陽自是二氣夫子所以云一隂一陽謂二氣循環如)
　(一氣則可謂只是一個陽似不可張子云兩不立則/一不可見一不可見則兩之用息從此體㑹方得)
繼之者善也成之者性也
　(薛敬軒曰繼成以氣言從上句隂陽字來善性以理/言從道字來繼善者化育之始流行而不已陽也成)
　(性者人物禀受一定而不易隂也愚又謂上文一隂/一陽就化育流行上説繼善就天所賦人所受中間)
　(過接處説繼者静之終動之始循環不已不滯于隂/不滯于陽所以為善至成性方屬人物謂之性是有)
　(得于一隂一陽非偏滯于一可知此段是/説天地生成人物之意不是説性上事)
仁者見之謂之仁知者見之謂之知百姓日用而不知
故君子之道鮮矣
　(黄氏日抄云自一隂一陽至君子之道鮮矣言道原/于天而賦于人胡雲峯曰上章言聖人之知仁知與)
　(仁合而為一此言仁者知者仁與知分而為二仁者/之見滯于陽知者之見滯于隂愚按隂陽之道在天)
　(地間本自无滯人生以後便落氣質便有知仁之偏/見百姓之无知氣禀不同各以具性之近者言仁者)
　(只見得發生處而以為仁知者只見得流動處而以/為知百姓又下仁者知者一等所以日用而不知君)
　(子之道即一隂一陽之道流行而不滯者鮮矣與中/庸民鮮久矣義同張彦陵曰見與知從何分别知者)
　(從本性上發出靈機見則落于意識了自以為見者/既不能知日用不知者又不能見合一之道非君子)
　(不能體其全正借知仁百姓/以影出聖人不是泛論道體)
　(按天台董氏楷所輯程朱傳義附錄自易與天地凖/起至君子之道鮮矣止為第四章與今本異其言曰)
　(易與天地凖以下只是言個隂陽繼善成性于造化/流行處分隂陽此是指人氣稟有偏處分屬隂陽耳)
　(存其説/俟再攷)
顯諸仁藏諸用鼔萬物而不與聖人同憂盛徳大業至
矣哉
　(程傳運行之跡生育之功顯諸仁也神妙无方變化/无迹藏諸用也黄氏日抄云此言造化寓之易顯仁)
　(藏用盛徳大業皆指造化言先儒或謂顯藏二字與/中庸費隠相似隱在費中藏即在顯中顯諸仁是用)
　(之迹藏諸用即仁之心如春夏之生長萬物至秋冬/則收歛成實春夏是顯秋冬是藏愚又竊謂顯仁藏)
　(用乃一隂一陽之實際仁言顯即用是體用言藏即/體是用為藏為顯循環无端隂陽互根如鑄者之鼔)
　(洪爐要生便生要成便成造化只管鼓自有人來代/其憂故不與聖人同憂所謂无心而成化也大業從)
　(顯仁來盛徳從藏用來至矣哉无以復加之謂盛徳/大業本是聖人分上事此以贊隂陽非贊天地也)
富有之謂大業日新之謂盛徳生生之謂易成象之謂
乾效法之謂坤極數知來之謂占通變之謂事隂陽不
測之謂神
　(黄氏日抄云造化之徳業生生不窮者即是易易之/成象者即是乾效法于乾者即是坤自此以下言卜)
　(筮妙用處愚按自首至未接連八個之謂一氣貫注/多承一隂一陽之謂道來盛徳大業一隂一陽之道)
　(在天地者也生生之謂易一隂一陽之道在易者也/作易者因隂陽二畫而得乾坤二象此一隂一陽之)
　(道在卦者也用易者極隂陽之數以知來通隂陽之/變以行事此一隂一陽之道在筮占者也夫孰非隂)
　(陽乎又孰為隂孰為陽乎神也神也者妙萬物而為/言者也末句是通章收尾易之精義盡此矣程敬承)
　(曰生生之謂易論其理也有理則有數隂陽消息之/數也推極之可以知來占之義也非實指占筮之占)
　(也通變通數之變亦易變也非以所占卦變而通之/也蓋此章全是論隂陽之道未及畫卦用筮以後事)
　(張子厚云富有者大而无外日新者久而不窮程伊/川云天地有隂便有陽有一便有二纔有一二便有)
　(三自三以往不可窮矣此是生生之謂易朱子云易/有交易變易二義交易者隂陽之相感變易者隂陽)
　(之相推相感者固生相推者亦生錢田間曰成象謂/乾一畫效法謂效乾之一畫以生坤二畫也乾坤奇)
　(偶象立而數顯占者占其變也通其變則陽或變隂/隂或變陽而九六始有亊所謂功業見乎變也胡雲)
　(峯曰事之未定屬陽占之已决屬隂張子曰兩在故/不測要見隂陽之不測即從兩個一字内看出王輔)
　(嗣曰不知其所以然而况之曰神趙震潛曰生生之/謂易是一篇闗鍵若本節論是造化人物相生之理)
　(若兼上文言則繼成之相因知仁之遞用徳業之互/根皆生生所在若兼下文言則法象之相禪占事之)
　(相因亦皆生生所在愚又謂隂陽何嘗有意于生一/陽生而成象之謂乾一隂生而效法之謂坤只是隂)
　(靜之極了此氣遏抑不住不得不發舒出來及發舒/既極了不得不收歛入去生生只是相生只管變易)
　(故曰生生/之謂易)
　　右第五章
　　　(黄氏日抄云此章言道原于天而賦于人愚/按通章只是贊隂陽之道觀首尾二句可見)
夫易廣矣大矣以言乎逺則不禦以言乎邇則靜而正
以言乎天地之間則備矣
　(愚按首節統贊易道廣大者極其所至而言推而求/之逺則動而莫禦即而求諸邇則靜而正邇言靜則)
　(逺之為動可知天地之間通萬物萬事言備者无所/不具无所不包易之所以廣大也此章之㫖兩語可)
　(了易之廣大本乎乾坤乾/坤之廣大本乎易簡而已)
夫乾其靜也專其動也直是以大生焉夫坤其靜也翕
其動也闢是以廣生焉
　(凡繫傳所言乾坤皆指奇偶也此節就乾坤二畫而/贊其廣大動靜者變與未變之分乾畫奇未變則靜)
　(專變則動直以其朕兆未形一真未散謂之專以其/任真而出絶无冋曲謂之直坤畫偶未變則靜翕變)
　(則動闢以其收歛凝固生意不洩謂之翕以其氣機/一到通達无礙謂之闢朱子云專直只是一物翕闢)
　(却是兩個翕則合闢則開此奇偶之形也乾一而實/以質言故曰大坤二而虚以量言故曰廣愚又謂大)
　(與廣皆從奇偶中出乾一之氣常行乎坤兩之中是/天包地之外故大生坤兩之中常受乎乾一之氣是)
　(地容得天之氣故曰廣生吳草廬曰陽本實隂本虚/也陽主用隂主體則陽反似虚隂反似實今觀天之)
　(積氣雖似虛然其氣勁急如鼓能舉大塊于其中而/不墜則實莫實于天也地之凝形雖似實然其形疎)
　(通如肺氣出入于其中而不礙則虚莫虚于地/也明乎陽實隂虛而聖人所以言乾坤者盡矣)
廣大配天地變通配四時隂陽之義配日月易簡之善
配至徳
　(此承上乾坤大生廣生來乾坤者易中之畫也天地/得其廣大易之廣大如之四時得其變通易之變通)
　(如之易所言隂陽之義與日月相似所言易簡之善/與聖人之至徳相似朱子云此是將易中之理取外)
　(面一事來對愚按配者相似之意不取配合立義蓋/此章又是借天地以形容易之廣大不是相配合而)
　(成功用也張南軒曰乾之大生以資始坤之廣生以/流形此廣大配天地也闔闢往來終則有始此變通)
　(配四時也復言七日以陽生為義臨言八月以隂長/為戒此隂陽之義配日月也中庸之徳中人以上可)
　(俯而就此易知中人以下可企而及此易從也故曰/易簡之善配至徳胡雲峯曰首章言乾坤之尊卑而)
　(歸諸易簡此章言乾坤之廣大而亦歸諸易簡總見/易不在天地而在人心也黄氏日抄云至徳晦菴指)
　(為在人之至徳揚氏鄒氏皆云中庸之至/徳伊川云乾坤易簡之功乃至善之至徳)
　　右第六章
　　　(此章言易道之廣大由于乾坤/而乾坤之藴盡于奇偶二畫)
子曰易其至矣乎夫易聖人所以崇徳而廣業也知崇
禮卑崇效天卑法地天地設位而易行乎其中矣成性
存存道義之門
　(黄氏日抄鄒氏云此章言聖人體易之道與天地相/似易與天地同出而聖人獨得其要愚按前言繼善)
　(成性又言盛徳大業多就現成説此章承上文易簡/至徳説來首句先贊易道之至下言聖人之徳業皆)
　(從易中出徳變易則積而日崇業變易則推而日廣/天下至崇莫如天至廣莫如地聖人以乾之易知為)
　(知故知崇如天以坤之簡能為能故禮卑如地知窮/萬物之原則乾之始萬物也禮循萬物之則則坤之)
　(成萬物也天地自有定位聖人從乾坤奇偶而設而/易之變化即行乎其中然則聖人效法天地又豈在)
　(乾坤二畫之外哉亦就天地所賦之成性而存存不/已焉耳存字對發字説所謂未發之性也存之又存)
　(性體渾然道義皆從此出非即所謂易簡理得乎道/義在天地則謂之易易在吾性則謂之道義乾坤為)
　(易之門猶性為道義之門得此之謂徳修此之謂業/悟此之謂知體此之謂禮率而行之之謂道行而宜)
　(之之謂義只完得一個成性存存本來固有之善非/天下之至精至微孰能與于此此聖人體易之全功)
　(也/)
　　右第七章
　　　(此章贊易而以聖/人之學易明之)
聖人有以見天下之賾而擬諸其形容象其物宜是故
謂之象聖人有以見天下之動而觀其㑹通以行其典
禮繫辭焉以斷其吉凶是故謂之爻
　(黄氏日抄云此言聖人推其所獨見者立象生爻使/天下皆有所見而得善其言動也愚又按第一個聖)
　(人有言伏羲者有言文王者若專指伏羲卦象則文/王彖辭何无一言之及若是文王則形容物宜乃畫)
　(卦時事似與文王无涉今只就文作解賾者多也非/雜亂之謂物之形象多矣聖人見天下之至一故有)
　(以見天下之至賾而擬諸形容以象其物宜擬在未/畫之先象則畫卦之亊擬是擬其所象象是象其所)
　(擬易之取象者有三如地中有水地中生木實象也/天在山中風自火出假象也天下有山可以遯矣澤)
　(中有火可以革矣意象也物各有宜得其形而下者/正肖其形而上者故謂之象第二個聖人專指周公)
　(一卦體要之聚曰㑹六爻旁通之情曰通昭晰无遺/之謂觀典以為經貴守其常禮以為緯貴權其變无)
　(所拘執之謂行天下之吉凶皆自動中出聖人見天/下之至靜故有以見天下之至動而觀其會通以行)
　(其典禮如卦有六爻會其大意則此可通于彼彼可/通于此典則萬古而不易禮則因時而制宜同一象)
　(也有在此爻則吉在彼爻則凶者繫辭所以斷也故/謂之爻卦象即是爻象今分而言之者合諸一卦則)
　(為象散之六畫則為爻也前段不重畫卦重在畫/卦本于隂陽後段不重繫辭重在繫辭本于一理)
言天下之至賾而不可惡也言天下之至動而不可亂
也
　(黄氏日抄云賾幽深也諸家皆然晦菴獨以為雜亂/合從伊川及諸家之説與經文探賾索隠之意合愚)
　(又按言者聖人之繫辭惡厭也亂淆也象自賾之不/可見處名之是言天下之至賾爻自變之不可窮處)
　(通之是言天下之至動賾之至處有至一者存所以/不可惡謂不厭其多也動之至處有至靜者存所以)
　(不可亂謂不/患其淆也)
擬之而後言議之而後動擬議以成其變化
　(先儒謂擬有倫比詳度意議有商確裁定意愚又謂/爻象自兼言動擬議亦非分屬總要見聖人心神涵)
　(泳獨會于意言象數之表時然後言即是擬而後言/時然後動即是議而後動人第見聖人之易千變萬)
　(化而孰知其變化由擬議以成學易者可不擬而言/議而動乎以下七爻乃夫子擬議之辭一爻只作一)
　(事説程沙隨曰鳴鶴在隂擬易而為言藉用白茅議/易而為動餘皆發明言動變化之義不必求于深逺)
　(胡雲峯曰前言變化易爻之變化也/此言成其變化學易者之變化也)
鳴鶴在隂其子和之我有好爵吾與爾靡之子曰君子
居其室出其言善則千里之外應之况其邇者乎居其
室出其言不善則千里之外違之况其邇者乎言出乎
身加乎民行發乎邇見乎逺言行君子之樞機樞機之
發榮辱之主也言行君子之所以動天地也可不慎乎
　(蔡伯靜曰萬化不窮感應二端而已夫子取中孚九/二之辭而推廣之居室即在隂之義出言即鳴鶴之)
　(義千里之外應之即子和之義張彦陵曰户之運在/樞矢之發在機樞運而户必間機發而矢必逺以况)
　(言行之加民見逺也言行一發榮辱係焉應在人而/感者在已故曰主不但榮辱也推而極之可以動天)
　(地安得不慎所以貴/擬議而後言動也)
同人先號咷而後笑子曰君子之道或出或處或黙或
語二人同心其利斷金同心之言其臭如蘭
　(楊誠齋曰君子之道于其心不于其迹心同迹異不/以迹間心心異迹同不以心混迹故同人之先悲後)
　(喜與君子甲出乙處此黙彼語皆所不計也出處同/道則禹顯顔晦同一情語黙同道則史直遽卷同一)
　(意心同故也愚按易言斷金猶詩言攻玉也斷金言/其琢磨之工屬先號説如蘭言其臭味之合屬後笑)
　(説/)
初六藉用白茅无咎子曰苟錯諸地而可矣藉之用茅
何咎之有慎之至也夫茅之為物薄而用可重也慎斯
術也以往其无所失矣
　(蔡節齋曰凡天下事過則有失惟過于慎則无所失/愚按苟者輕忽之意慎者鄭重之意錯諸地則為苟)
　(藉以茅則為慎薄莫薄于茅重莫重于藉在用之/何如耳惟其慎故用可重此禔躬處世之善道也)
勞謙君子有終吉子曰勞而不伐有功而不徳厚之至
也語以其功下人者也徳言盛禮言恭謙也者致恭以
存其位者也
　(揚誠齋曰人之謙與傲繫其徳之厚薄徳厚者无盈/色徳薄者无卑辭如鐘磬焉愈厚者聲愈緩薄者仄)
　(是故有功勞而不伐不徳惟至厚者能之徳愈盛則/禮愈恭矣俞玉吾曰存位猶乾九三之存義謂禮極)
　(其恭所以存其分義而不敢踰越/非是保其祿位而强為此謙也)
亢龍有悔子曰貴而无位髙而无民賢人在下位而无
輔是以動而有悔也
　(本義云釋乾上九爻義當屬文言此蓋重出愚按持/盈之道貴變而通之以時前四爻舉以為法後三爻)
　(舉以為戒/似非重出)
不出户庭无咎子曰亂之所生也則言語以為階君不
密則失臣臣不密則失身幾事不密則害成是以君子
慎密而不出也
　(先儒謂密字即退藏于密之義謂吾心一念之微也/愚按夫子于節初爻云知通塞以行言也此又另作)
　(一解亂猶禍也即下文失臣失身之類户庭與階皆/假借之辭言語者一身之户庭不出者慎密之意非)
　(不言也不輕出耳唐髙宗告武氏以上官儀敎我廢/汝此君不密而失臣也陳蕃乞宣臣章以示宦者此)
　(臣不密而失身也冦凖欲去丁謂被酒漏言此幾事/不密而害成也聖人雖甚易簡亦甚慎密第與隂謀)
　(權詐殊耳世人不知以/慎密為機械所以敗事)
子曰作易者其知盗乎易曰負且乘致冦至負也者小
人之事也乘也者君子之器也小人而乘君子之器盗
思奪之矣上慢下暴盗思伐之矣慢藏誨盗冶容誨淫
易曰負且乘致冦至盗之招也
　(蔡虚齋曰知盗猶云知盗情也楊誠齋曰司馬氏之/盗魏曹操敎之也蕭衍之盗齊蕭道成敎之也蓋盗)
　(非能盗小人之有也小人實敎盗以盗已之有也所/謂知盗非知奪伐之盗也知敎奪伐者之盗故終之)
　(曰誨盗曰盗/之招者以此)
　(項平菴曰七爻皆欲人畏謹也鳴鶴言處隠之誠同/人言同心之一白茅貴慎有終尚謙亢龍惡盈户庭)
　(以教密負/乘以戒惕)
　　右第八章(本義此章言/卦爻之用)
　　　(愚按注疏起聖人有以見天下之賾至其臭如/蘭止為第六章以藉用白茅至末為第七章程)
　　　(氏以有以見天下之賾至成其變化為一章吳/草廬則别出下七節附于文言傳而獨存聖人)
　　　(有以見天下之賾至成其變化九十五字自為/一章熊勿軒以聖人有以見天下之賾五卜六)
　　　(字與後重出故欲去此五十六字而移置後三/十九字于第十二章極天下之賾者存乎卦之)
　　　(上諸儒分章不/同今從本義)
天一地二天三地四天五地六天七地八天九地十
　(愚按韓康伯以此節居第十章之首漢書律歴志在/天數五之上程傳依之移冠第九章黄氏日抄謂始)
　(于朱子/似失考)
天數五地數五五位相得而各有合天數二十有五地
數三十凡天地之數五十有五此所以成變化而行鬼
神也
　(張雨若曰須知此章不是推畫卦源頭乃是明蓍數/本末姚承菴曰首兩節從圖上説天地之數下言大)
　(衍正見蓍策之數本天地來程敬承曰圖數只隂陽/蓍法亦只是隂陽之變化愚按以上八章皆言象至)
　(此方言數天一地二至天地之數五十有五即河圖/之數聖人因之得揲蓍之法者也一三五七九天數)
　(五也二四六八十地數五也五位河圖之上下左右/中央方位也相得者一對二三對四六對七八對九)
　(五與十對乎中央也各有合者一六居北二七居南/三八居東四九居西五十居中皆奇偶相配也積一)
　(三五七九為二十五之奇數五其五也積二四六八/十為三十之偶數六其五也合之凡五十有五而棵)
　(蓍之法在其中千變萬化皆從五數出此所以三字/總承上文八句來張敬夫曰月令所謂草木乃茂草)
　(木黄落之類可以厯數推而得之此天地之數所以/成其變化也所謂其神勾芒其神祝融之類各司其)
　(時各治其職此天地之數所以行乎鬼神也王臨卿/曰變化二字本義因周子有陽變隂合而生水火木)
　(金土之説遂以五行解經不知周子云云是論五行/生成之序非為天地之數設也謂成變化之在水火)
　(木金土者不過據五數而為言耳非謂五行因變化/而成也鄭孩如曰變化二字如乾道變化之義不當)
　(以五行分貼變化鬼神俱就氣機言不可以生物言/愚又謂此章所重在蓍數成變化而行鬼神只是贊)
　(蓍/)
　(又按程傳云由象以知數蓋謂數不在象外也曰五/曰十數也五奇十偶象也聖人以數定象象惟奇偶)
　(重之盡于六十四卦數有九六其變至于四千九十/六卦卦不自變因蓍而後變也蓋河圖之數聖人因)
　(之以揲蓍故下文/繼以大衍之數)
　(又按本義于乾卦言隂變陽化至此一變生水而六/化成之云云則又謂陽變隂化與前説不同未得其)
　(解/)
大衍之數五十其用四十有九分而為二以象兩掛一
以象三揲之以四以象四時歸奇于扐以象閏五歲再
閏故再扐而後掛
　(歐陽永叔云大衍筮占之一法耳非文王之亊也後/世用以占筮孔子懼文王之志不見于後世而易者)
　(為卜筮用也乃作彖象發明卦義夫六爻之文占辭/也大衍之數占法也學者專其辭于筮占猶見非于)
　(孔子况遺其辭而執其占法歟蘇子由云大衍者敷/衍天地之數而取其五十用于揲蓍非天地之全數)
　(也歸震川云大衍者所以求卦也愚按所云五十者/即河圖中宫天五乘地卜是也大衍者自一至卜百)
　(千萬皆從此推出也天地之數是自然之數大衍之/數是推衍之數凡蓍草五十莖筮之初右于取一䇿)
　(反于櫝中虚其一而不用韓康伯所謂易之太極也/其入用者只四卜有九而已蓋天地之數始于奇大)
　(衍之數則以奇為用其用二字直貫到末分二者隨/手分蓍莖半置左半置右象兩儀之對待也掛一者)
　(懸一莖于左手小指間也三者三才也左為天有為/地所掛之策象人故曰象三揲四者先置右手之策)
　(于一處以右手四四數左手之策又置左手之策于/一處以左手四四數右手之策以象四時也奇者所)
　(揲四數之餘䇿也扐者勒也四四之外必有零數或/一或二或三或四左手者歸之第四第三指間右手)
　(者歸之第三第二指間而扐之也象閏者所歸之餘/䇿象日之餘也掛一當一歲揲左當二歲扐左則三)
　(歲一閏矣又揲右當四歲扐右則五歲再閏矣再扐/而後掛者再扐之後復以所餘之策合而為一為第)
　(二變再分再掛再揲也不言分二揲四獨言掛一者/明第二變後不可不掛也以上言揲蓍取卦之法如)
　(此/)
　(程氏大昌曰正易新法之論大衍曰掛一之在四十/九无不入用則雖去之无欠也其意以為揲蓍之初)
　(此一既掛左指則自不與揲數之數矣及其揲四已/定此一又歸奇扐則又不入七八九六之用故曰去)
　(之无欠也此蓋以象數言易于有爻之後而不知超/象數以求易于未爻之前也道生一一生二二生三)
　(三生萬物一之生二是虚一之能生天生地者也夫/天地得此之生于太極也其象在蓍則分一為二是)
　(其形容矣然此之分二者從何而來豈非從一握則/四十九用皆藏一握之内及其分一握以為兩握則)
　(一已生二而一遂无見聖人于是即五十蓍中取其/一蓍掛之左指者既不以揲又不循數其意蓋示四)
　(十九用之上此之一數處總无為而四十九者各以/七八九六聴令而受數焉耳故此一雖虚而天下之)
　(實莫不由此以出則安可知有用之用而不知无用/之用也故知此説不能求諸未爻之前也  又曰諸)
　(家多言蓍以七為數至其何以用七則莫有言者意/謂七七四十九正蓍之用耳歴攷諸易自數總以及)
　(數變皆无以七為祖者獨有七為少陽固在四策之/一然此之七也進之不得為陽數之極退之不能為)
　(陽變之祖則七在四策中特其列數之一耳安能總/攝他數也顧獨于末流取四十九以配七七而謂蓍)
　(數之祖何所本也愚按蓍以七為祖/之説今揲蓍家所不言存以備攷)
　(歸震川曰四十有九得用處在掛一掛一得用處不/在一變而在二變三變愚竊按掛一之妙只在第一)
　(變若第一變不掛一則四揲兩手之策而歸其餘但/有奇而无偶矣至于第二變第三變除去第一變掛)
　(扐之外其策數奇偶本自均齊掛亦奇四而偶八不/掛亦奇四而偶八但不掛則无以象三故再扐之後)
　(仍湏/掛耳)
　(愚又按揲蓍法邵子用過揲之數朱子取掛扐之數/孔疏云乾坤之策為老陽三十六老隂六十四所用)
　(者過揲之䇿也今觀下文以乾坤之策當三百六十/之期而以歸奇之數象閏則正用過揲餘用歸奇可)
　(知矣歸奇于扐猶歸餘于閏也若用掛扐似舍正而/取餘矣竊疑後世何以廢邵法不用吾甥徐接三云)
　(後人揲蓍取掛扐之數不用過揲之數者厭煩從簡/也蓋三掛三扐之策孰奇孰偶取覽甚便若用過揲)
　(之數則必取揲過者複數之未免煩矣其實聖人立/法以過揲為主如厯法最重閏月然木聞紀歲者專)
　(紀閏月此後人從簡之故耳又如揲之以四者兩手/之策皆當揲也今人于掛一之後但揲左手之策以)
　(歸其餘右手之策不揲而徑歸其餘則非但右手之/䇿不象四時且左策歸奇與右策歸奇一時並扐是)
　(前閏與後閏相接不待五歲而/後再矣亦後人從簡之故也)
乾之策二百一十有六坤之策百四十有四凡三百有
六十當期之日
　(策即蓍也乾坤之策老隂老陽過揲之數也乾九坤/六以四營之乾一爻得四九三十六坤一爻得四六)
　(二十四乾毎爻得三十六則六爻得二百一十有六/坤毎爻得二十四則六爻得百四十有四合成三百)
　(六十爻適當一年三百六十日之數也胡雲峯曰前/掛扐之數象月之閏此過揲之數象歲之周吕與叔)
　(曰六十四卦統計三百八十四爻三百六十者去乾/坤坎離二十四爻而言也郝仲與曰卦之始畫有隂)
　(陽之象而无老少之名蓋因説卦父母男女而分老/少但説卦所謂男女者以卦畫奇偶乾坤相交而言)
　(筮法所云老少者以蓍策過揲之數而言非伏羲畫/卦本法也伏羲畫卦奇偶相推乾坤交錯則謂之變)
　(筮法則此爻變彼爻此卦變彼卦老變少不變故卦/只用九六筮則兼七八以為九六之升降非七八則)
　(二老无頓變之理无老少則變與不變无由分故以/九六象父母稱老以七八象六子稱少三百八十四)
　(爻凡陽皆乾凡隂皆坤故夫子但言乾坤之/策不及六子周公爻辭但用九六亦以此)
　(愚又按厯法用籌算以竹為之亦謂之策隋書曰竹/廣二分長三寸正策三㢘積二百一十二枚成三觚)
　(乾之策也負䇿四㢘積一百四十四枚成方坤之䇿/也其數亦適與易合可見易道无所不有存此以備)
　(參/攷)
二篇之䇿萬有一千五百二十當萬物之數也
　(二篇上下經也陽爻百九十二以三十六乘之得六/千九百一十二策隂爻百九十二以二十四乘之得)
　(四千六百八策合之為萬有一千五百二十當萬物/之數也就本義作解如此愚又按二篇之䇿以蓍法)
　(推之皆老隂老陽之數也今取陽爻百九十二以少/陽二十八乘之積五千三百七十六再取隂爻百九)
　(十二以少隂三十二乘之積六千一百四十四合之/亦萬有一千五百二十但九六有象而七八元象少)
　(隂少陽之數即隠于老隂老陽之中如是則七九皆/為陽六八皆為隂其畫為奇為偶皆同凡筮者欲取)
　(動爻之後卦故分/别老少之象耳)
是故四營而成易十有八變而成卦八卦而小成引而
伸之觸類而長之天下之能亊畢矣
　(營經營也四營即上文分二掛一揲四歸奇也成易/謂一變也三變而成一爻十八變則得六爻而成一)
　(卦矣八卦而小成本義謂九變而成三畫得内卦也/愚竊謂此句乃承上起下之辭孔疏云天地雷風日)
　(月山澤于大象畧盡是易道之小成蓋謂十八變中/掛揲歸奇畧盡八卦之象即唐一行所云十八變之)
　(間有八卦之謂也細玩語氣此句當連下文讀言一/卦十八變之中雖具八卦不過小成而已本足以盡)
　(天下之能亊也惟引此小成之法而伸之人觸此引/伸之類而長之則一卦可變為六十四卦大下之能)
　(事畢矣若謂九變而成三畫方得内卦則上文明明/説十有八變内外二體已具矣不應下文又説到内)
　(卦只為朱子將此句屬上文讀了疑其既云成卦復/云小成故以内卦當小成之義耳郭鵬海曰謂八卦)
　(而小成是九變既言十八變却説四九變語氣似倒/鄙意四營二句自一變直説到十八變為一卦之變)
　(化八卦小成以下自小成説到大成為六十四卦/之變化先儒已有此論非末學一人之臆説也)
顯道神徳行是故可與酬酢可與祐神矣
　(胡雲峯曰道在天徳行在人在天者幽顯道闡幽也/在人者顯神徳行者微顯也蓍與卦可以酬酢其在)
　(人者可與贊助其在天者愚又按筮占雖極數之事/然數出于天地天地不得而知數衍于聖人聖人不)
　(得而測道因蓍而顯徳行以蓍而神明可以酬所乎/人而决其疑幽可以佑助乎神而代之言此蓍之所)
　(以成變化/而行神也)
子曰知變化之道者其知神之所為乎
　(本義變化之道即上文數法潛解曰聖人論天地之/數而終之以行鬼神論大衍之數而終之以神徳行)
　(佑神神者一也惟一故神愚又謂夫子恐人泥于數/故終舉而歸諸道言筮非術數之學乃天地間自然)
　(變化之道變化者神之/所為也知道則知神矣)
　　右第九章
　　　(此章言聖人因河圖之/數而得揲蓍求卦之法)
易有聖人之道四焉以言者尚其辭以動者尚其變以
制器者尚其象以卜筮者尚其占
　(黄氏日抄以子曰知變化之道者一節冠第十章之/首今從本義易道不外辭變象占四者聖人用之以)
　(言動制器卜筮則為聖人之道而易无不有焉四個/以字多從用易者説尚者取也程子曰吉凶消長之)
　(理進退存亡之道備于辭推辭考卦可以知變象與/占在其中矣何閩儒曰用易以言吉凶則取諸辭用)
　(易以規行事之動則取諸變卦爻之中各有取象用/以制器則可以盡創物之智卦爻之設以前民用用)
　(以卜筮則可以得前知之明胡雲峯曰辭占是一類/變象是一類辭以明變象之理占以斷變象之用故)
　(四者之目以辭與占始終焉愚按夫子明言易有聖/人之道四伊川止尚其辭康節止尚其象京虞郎荀)
　(諸家止尚其變朱子止尚其占謂之非易不可謂之/聖人之道似皆舉其一而未得其全也胡廷芳有云)
　(易之十翼凡以發明性命道徳之藴于是易始不徒/局于象數卜筮之粗而實有至精至變至神之妙天)
　(下由之以究三才之道而盡事物之情不假卜筮自/足為吉凶之前知矣折衷先儒之説此數語盡之)
　(先儒或以此章承上章揲蓍而言上但言蓍䇿變化/之數尚未及用蓍此言所以用蓍之道象變辭占皆)
　(指揲蓍時所得言非泛指全經中所/具觀下文多是贊筮占其義亦通)
是以君子將有為也將有行也問焉而以言其受命也
如嚮(石經/作響)无有逺近幽深遂知來物非天下之至精其
孰能與于此
　(首節兼言動制器卜筮以見易道所包者廣此節言/筮占之亊而言動亦在其中有為有行動者尚其變)
　(也問焉以言言者尚其辭也以言本義在人發言上/説愚竊謂即下文所云命也自筮者告蓍曰言自蓍)
　(受筮者之言曰命其受命至來物一氣貫下總見響/應之速而周逺近時地也幽深天道也來物吉凶也)
　(謂蓍受筮者之言其應如響未來之事无逺近幽深/皆知之至精合辭占説以其非術數之粗故曰至精)
　(本義云此尚/辭尚占之事)
參伍以變錯綜其數通其變遂成天地之文極其數遂
定天下之象非天下之至變其孰能與于此
　(本義云此尚象之事愚按參伍以變先儒之説不同/今取來氏易解其言曰揲蓍法本于河圖圖以中數)
　(為尊一化兩由中而分一居中左右不離中而成三/三居中左右不離中而成五五居中左右不離中而)
　(成九五以三為中九以五為中一分二為參三互二/為伍參之伍之交互以觀其變也變乃象之未定者)
　(參伍只以一變言下文通其數則三變而成一爻極/其數則十八變而成一卦而總不外乎參伍之説三)
　(五為十五五乃河圖中數故數之相倚者不曰參伍/則曰參兩三與二倚曰參伍一與二倚曰參兩皆用)
　(中法也錯綜其數據掛揲後而言程沙隨曰綜如織/婦之用綜合衆經相間而上下之也本義云錯者一)
　(左一右之謂綜者一低一昂之謂皆揲蓍求卦之亊/變者數之未定隂陽老少隠躍而不測故曰參伍以)
　(變數者變之已成錯綜之時奇偶多寡秩然而可數/故曰錯綜其數首二句止論一爻之法通其變者通)
　(六爻之變得十有八遂成初二三四五上剛柔相雜/之文老少不出乎二象故曰天地極其數者極六爻)
　(之數得七八九六遂定天地水火雷風山澤之象動/靜實該乎萬有故曰天下此二句方論成卦之法程)
　(敬承曰天地間隂陽本无定位而消息盈虛自有至/理象變本此至理來所以變一通而文遂成數一極)
　(而象遂定不待凑掇安排而文始/成象始定也至定是贊占之法)
易无思也无為也寂然不動感而遂通天下之故非天
下之至神其孰能與于此
　(黄氏日抄此章言易之神主蓍龜而言所云无思无/為者亦言蓍龜无心而能應或者因以為人不可有)
　(思為者訛也愚竊謂易當專指蓍卦不必兼龜言上文/言天下逺近幽深之理多具于蓍卦中聖人既以盡其)
　(用而蓍卦之體則无思无為象在畫辭在䇿蓍木變/占在櫝本寂然而不動及揲蓍以求卦則天下之故)
　(感而遂通其寂其感皆无心也非天下之至神乎精/之至變之至便是神非至精至變之外别有所謂至)
　(神/也)
夫易聖人之所以極深而研幾也惟深也故能通天下
之志惟幾也故能成天下之務惟神也故不疾而速不
行而至
　(愚按上文非至精至變至神不能與于此到此節重/提夫易二字見得與于此者惟聖人能之也極未形)
　(之理曰深適動微之㑹曰幾極深以義理言研幾以/事變言此聖人作易之本領惟其深也故以我之先)
　(知達彼後知以我之先覺逹彼後覺自一心而通天/下之志惟其幾也故未亂知亂易亂為治未亡知亡)
　(轉亡為存自一心而成天下之務惟神也故不煩擬/議之久不見有為之迹神不在深與幾之外然非以)
　(聖人而極深硏幾則不能至于神也/上節神字贊筮卦此神字贊聖人)
子曰易有聖人之道四焉者此之謂也
　(愚按四者雖云辭變象占而自君子將有為也以下/則皆論占亊末句仍云易有聖人之道四焉者蓋極)
　(深研幾聖人全體皆易而後辭變象占自聖人用之/則為聖人之道聖人之所有皆易所有聖人之神寓)
　(于辭變象占而易即因之以為神故/曰易有聖人之道四焉者此之謂也)
　　右第十章
　　　(上章言蓍數變化歸之于神此承上章推本于/作易之聖人亦歸于神見蓍所謂神者乃聖人)
　　　(之神/也)
子曰夫易何為者也夫易開物成務冒天下之道如斯
而已者也是故聖人以通天下之志以定天下之業以
斷天下之疑
　(本義謂此章專言卜筮愚按承上文筮占説來前章/言蓍而未及卦此則合蓍與卦而言首四句贊易當)
　(兼蓍卦説下三句言聖人因卦以用蓍如斯而已不/是言易道僅止于此言必如此方纔休歇也天下之)
　(物䝉昧未明易示以吉凶之報如夢頓覺故曰開天/下之務有始者未必有終易斟酌從違之宜趨吉避)
　(凶首尾完足故曰成天下之道上自造化氣數下及/人心謀慮千條萬緒自卦象一設都牧拾在裏面不)
　(須逐項分晰自然纎悉无遺故曰冒下三個以字要/重有易能開物聖人用蓍以通天下之志易能成務)
　(聖人用蓍以定天下之業易冒天下之道聖人用蓍/以斷天下之疑通章連稱是故是以无所承接總以)
　(開物成務冒道為綱/領而贊易卦之用耳)
是故蓍之徳圓而神卦之徳方以知六爻之義易以貢
聖人以此洗心退藏于密吉凶與民同患神以知來知
以藏往其孰能與于此哉古之聰明睿知神武而不殺
者夫
　(朱子謂此言聖人作易之本胡雲峯曰此以蓍卦爻/之理而言愚竊謂此言用易非作易也亦不必添出)
　(理字蓍用于卦未定之前惟變所適運而不窮故曰/圓圓則不可測故曰神卦成于蓍已定之後各有其)
　(體止而有分故曰方方則可率而揆故曰知六爻具/于毎卦之内具義本非奇險故曰易易則明以告人)
　(故曰貢蓍卦言徳爻獨言義者義徳之制也聖人以/此蓍卦之徳洗濯其心其未捰蓍也退藏于密鬼神)
　(莫窺其際即蓍卦之寂然不動也及其揲蓍也趨吉/避凶物同歸一體即蓍卦之感而遂通也如此則聖)
　(人之神同于蓍徳未來之吉凶已兆于布策之先聖/人之知同于卦徳既往之得失俱藏于卦爻之中聖)
　(人與蓍卦直无分彼此矣非聖人其孰能與于此哉/神武不殺本義謂得其理而不假其物薛敬軒謂不)
　(假卜筮而知吉凶愚竊謂蓍卦乃聖人所設聖人即/聴命于蓍卦所以聖心本神本知却不自用而用蓍)
　(卦之神知與古之聰明睿/知神武而不殺者相似也)
是以明于天之道而察于民之故是興神物以前民用
聖人以此齊戒以神明其徳夫
　(愚按此節言聖人之用蓍承上文説來聖人之神知/與蓍卦同故能明天道以察民故故猶事也明之察)
　(之非用蓍不可神物指蓍言生蓍者天地也用蓍者/人也有蓍而不能用則蓍廢矣聖人始興而用之前)
　(民猶云先導以身先之使民咸用也齋戒與上洗心/相應湛然純一之謂齋肅然儆惕之謂戒聖人于蓍)
　(敬而信之又不敢䙝用故用之而其徳乃著/然則蓍徳之圓而神由聖人之神而明之也)
是故闔户謂之坤闢户謂之乾一闔一闢謂之變往來
不窮謂之通見乃謂之象形乃謂之器制而用之謂之
法利用出入民咸用之謂之神
　(先儒于此節有主揲蓍言者有主立卦生爻言者有/主譬喻言者今並存之胡雲峯曰此章本義以為專)
　(言卜筮若從卜筮説闔户謂之坤者四十九策之合/也闢户謂之乾者四十九策之分也一合一分是謂)
　(蓍之變分合進退之中有往來不窮之妙是謂蓍之/通見而為七八九六之數謂之象形而為剛柔之爻)
　(謂之器此乃聖人制為卜筮以教人是為揲蓍之法/民一出一入咸用之以為利則為用蓍之神此立卦)
　(生爻揲蓍之説也余息齋曰聖人偶有觸于一物而/發明乾坤之妙知户之説則知乾坤之説矣余徳新)
　(曰一户也闔即為坤闢即為乾且闔且闢為變可往/可來為通户之可見為象户之有形為器制而用之)
　(則曰法千萬世由之而不知則曰神觀天地則圖書/與得諸此户无異也瞿塘來氏亦將户字直貫到末)
　(謂百姓見易之神明以為深逺難知故夫子取/户以譬之而易理已在目前矣此又一解也)
是故易有太極是生兩儀兩儀生四象四象生八卦八
卦定吉凶吉凶生大業
　(吳因之曰前後俱言卜筮中間突然提起畫卦之事/者蓋卜筮全憑卦畫惟八卦中原有預定之吉凶所)
　(以能形見于揲蓍求卦之際愚竊据其説而解之上/言聖人用蓍此節歸重在聖人畫卦非蓍則卦不行)
　(非卦則蓍不立卦乃蓍之體易有太極非易外有太/極也乾坤未列无象可見故謂之太極邵子所謂畫)
　(前有易是已自其含蓄而言曰有自其根抵而言曰/生太極靜而生隂動而生陽伏羲畫卦時初作一奇)
　(一偶以象隂陽于奇上再加一奇一偶于偶上再加/一奇一偶兩儀四象天造地設不假安排而八卦生)
　(焉八卦便相上下而為六十四卦皆遞升而倍之程/子所云加一倍法朱子所云作易自然之次第是已)
　(凡繫傳所稱八卦即六十四卦也定吉凶通天下之/志也生大業成天下之務也此一節總是説設卦為)
　(揲蓍之本先儒或指卜筮者兩儀即第一揲分而為/二以象兩也再揲而有四象三揲而有八卦所謂四)
　(象者即六七八九愚竊謂揲蓍法第九章已詳言之/矣此處言畫卦而揲蓍之序亦在其中則可専以揲)
　(蓍言則不可又按无極之説先儒聚訟紛然只為通/書多了无極而太極一句此夫子所不言者也老少)
　(之説從布蓍起謂老變而少不變也在畫卦之初安/所見其變不變而謂之老少哉只從父母六子之説)
　(為是此夫子/所己言者也)
是故法象莫大乎天地變通莫大乎四時縣象著明莫
大乎日月崇髙莫大乎富貴備物制用立(荀悦漢書引/易立字下有)
(象/字)成器以為天下利莫大乎聖人探賾索隱鉤深致逺
以定天下之吉凶成天下之亹亹者莫大乎蓍龜(縣音/義與)
(懸/同)
　(本義疑立字下有缺文亹亹猶勉勉也楊誠齋謂六/者皆聖人之大業來矣鮮曰上文闔户一節以易之)
　(理比諸一物之小者此以天地之大者言之小而同/諸一物之小大而同諸天地功用之大此易所以昌)
　(天下之道也徐進齋曰上三言以易之在造化者説/下三言以易之在人事者説胡雲峯曰六者之功用)
　(皆大也聖人欲借彼之大以形容蓍龜功用之大故/以是終焉蘇氏易傳曰天地四時日月天事也天亊)
　(所不及富貴者制之富貴所不制聖人通之聖人所/未通蓍龜决之愚按此節要歸重在聖人及蓍龜上)
　(蓍龜是前民用事離不得聖人定吉凶成亹亹處離/不得備物制用又按龜為卜䇿為筮前言以卜筮者)
　(尚其占故此亦兼言蓍龜其/實易所用在蓍不在龜也)
是故天生神物聖人則之天地變化聖人效之天垂象
見吉凶聖人象之河出圖洛出書聖人則之
　(此節承上蓍龜來神物兼蓍龜説末句圖屬蓍書屬/龜今專就河圖作解朱子謂此四者聖人作易所由)
　(也胡庭芳曰神物作蓍則之而四十九之用以行變/化謂隂陽效之而卦爻之動靜以備象謂日月星辰)
　(循度失度而吉凶見象之而卦爻有以斷吉凶圖書/則金木水火土生成尅制之數則之而卦畫方位以)
　(定愚按注易之家自漢唐以下經數千年未有列河/圖于易之前者朱子以河圖為作易之由故創此例)
　(今据繫傳攷之竊謂河圖之數聖人乃因之以用蓍/者也本義于第九章謂大衍之數以河圖中宫天五)
　(乘地十得之則朱子固以河圖為蓍數所從出矣至/本節首云天生神物末云河出圖明明蓍先而圖後)
　(天生蓍以為易用河出圖列象以示蓍之用聖人則/之者因圖象而立揲蓍之法耳所以下文言易有四)
　(象在易為隂陽老少在圖為七八九六聖人倚圖之/中數用蓍衍之參伍錯綜以盡其變而卦爻與圖遂)
　(相為用而不廢若論圖象五十居中一二三四為位/六七八九為數止有四象何嘗有八卦似難指為作)
　(易之由果若河圖為作易之由夫子何不云觀河圖/而畫卦而曰仰以觀于天文俯以察于地理近取諸)
　(身逺取諸物于是始畫八卦乎夫因圖畫卦其説出/于緯書春秋緯云河圖龍發禮緯含文嘉云伏羲徳)
　(合上下地應以河圖洛書則而象之乃作八卦晁公武/讀書志曰緯書偽起哀平間光武既以䜟立故篤信)
　(之鄭𤣥何休以之通經曹褒以之定禮自符堅之後/其學始絶周子通書第云聖人之精畫卦以示无一)
　(語及河圖者程子云无河圖八卦亦湏畫歐陽永叔/深以龍馬為不經陸象山謂河圖屬象非作易之㫖)
　(袁樞仲與朱子書亦疑河圖為後人偽作陸庸成曰/此言蓍法生于河圖之數朱子獨信緯書之説所謂)
　(先天圖者與説卦傳第五章方位全不相同折四方/之合以為乾坤坎離補四隅之空以為兑震㢲艮此)
　(與納卦家以八卦納入洛書者何以别乎歸震川有/言曰河出圖洛出書此大傅所有也通乾通坤天苞)
　(地符之文非大傅所有也以彼之名合此之迹雖自/以為无所不通然有易則无圖可也餘詳河圖説中)
　(愚又按朱儒有据尚書顧命篇天球河圖在東序以/闢龍馬負圖之説者謂天球玉也河圖與天球並列)
　(當亦玉之有文者爾其説似近之吳草廬乃謂河圖/自一至十五㸃之在馬背者其旋毛之圖有若星象)
　(故謂之圖果如所言則自伏羲至周已閲數/千年馬毛之脱落久矣尚堪與天球並列耶)
易有四象所以示也繫辭焉所以告也定之以吉凶所
以斷也
　(伏羲畫卦由四象而生八卦此時但示人以意而已/至文周始繫卦爻之辭以明告之而定其吉凶斷者)
　(斷天下之疑也結/句與首節相應)
　(張彦陵曰此章説者紛紛多因本義專言卜筮一句/把闔户一節謂詳蓍龜始末太極一節為卜爻立蓍)
　(龜之體法象一節為蓍龜達卦爻之用天生神物一/節為蓍龜之生原于造化易有四象一節為蓍龜之)
　(用利于天下又有以闔户一節為蓍龜興圖而立卦/生爻者又有以法象一節天地為兩儀日月四時為)
　(四象八卦定吉凶成亹亹為吉凶大業者牽強穿鑿/多是欲歸重蓍龜上去看來未然大抵此章合蓍卦)
　(而言之贊蓍龜之大正是贊卦爻之大也故章末畢/竟把卦爻結局章中三大段一段贊蓍一段贊卦首)
　(末贊聖人言卦言爻言象多/是發上章言蓍之所未備)
　　右第十一章
　　　(黄氏日抄云此章言易之用愚又謂/此章因卜筮之功用推原畫卦之由)
易曰自天祐之吉无不利子曰祐者助也天之所助者
順也人之所助者信也履信思乎順又以尚賢也是以
自天祐之吉无不利也
　(本義云釋大有上九爻辭義然在此處无所屬恐是/錯簡宜在第八章之末先儒或云此節當連前章第)
　(二章言繫辭焉而明吉凶結以自天祐之吉无不利/此言八卦定吉凶亦結以自天祐之吉无不利論亊)
　(之勢變吉一而凶三論事之極頭則无凶/而有吉故曰幾者動之微吉之先見者也)
子曰書不盡言言不盡意然則聖人之意其不可見乎
子曰聖人立象以盡意設卦以盡情偽繫辭焉以盡其
言變而通之以盡利鼔之舞之以盡神
　(本義兩子曰字疑衍其一愚竊謂兩個子曰上似問/下似答乃夫子自為問答之辭易學曰上章言聖人)
　(以神明作易此章教學者以神明讀易也愚又謂以/上數章詳言易書中圖數辭占象變蓍卦之妙至此)
　(將一言字包括之謂易書之意非言所能盡然則聖/人二句振起下文五句聖人非不欲正言也言大則)
　(遺小言費則遺隠凡言所不能盡者惟象為能盡之/故立乾坤二畫之象以盡其意而盡情偽盡言盡變)
　(盡神都從立象中出接連五個盡字見聖人于易之/精微發洩无餘如此吳草廬曰有象有辭而无變通)
　(則易為凝滯之物不合于用于是作十八變之法卦爻/之間隂陽彼此相通則其用愈廣而可以盡利矣以變)
　(得占以定吉凶則人知趨避而行亊不倦如以鼔聲/作舞容自然而然所謂神也立象卦象也繫辭辭也)
　(變通變也鼔舞占也愚竊謂此節重在聖人立象以/盡意一句聖人之意不盡于言而盡于立象此聖人)
　(妙于以象為言也因而設卦因而繫辭言未嘗不盡/但所言者象也象之所以然者不言也雖不言而卦)
　(之變通以盡利辭之鼔舞以盡神凡聖人所欲言者/又未嘗不盡乎此是則立象果足以盡聖人之意也)
乾坤其易之緼邪乾坤成列而易立乎其中矣乾坤毁
則无以見易易不可見則乾坤或幾乎息矣
　(本義于上文立象只主奇偶二畫言後儒乃有概指/六十四卦陽奇隂偶者愚竊按此節乾坤二字亦是)
　(就奇偶二畫説承上文而言象足以盡意而立象自/乾坤二畫始然則乾坤其易之緼邪緼含蓄也二畫)
　(中含六十四卦自一隂一陽成列則易立乎中而可/見若有隂无陽或有陽无隂而乾坤不成列則易不)
　(可見立者附著之義毁者奇偶不成列也乾坤豈有/成毁哉本義曰乾坤毁謂卦畫不立乾坤息則變化)
　(不行楊誠齋曰乾坤二畫乃六十四卦之奥府三百/六十四爻之寶藏毁立二字言乾坤與易不可相无)
　(也/)
是故形而上者謂之道形而下者謂之器化而裁之謂
之變推而行之謂之通舉而措之天下之民謂之事業
　(黄氏日抄云此言聖人用易致治愚竊謂此夫子之/妙于言象也分道與器象在其中矣自道而象象而)
　(形形而器惟器有形惟道无形形而上謂之道形而/下謂之器擬議于上下之間者象也言之所不能盡)
　(者形上之事也設卦繫辭以盡其言形下之事也有/象則道不墮于无器不滯于有二句中隠然有象字)
　(在化是以漸而移變是全體改换聖人化而裁之則/名體各殊故謂之變推字有二義一者因其自然一)
　(者漸次不廹循是以行則理无有礙勢无所阻故謂/之通以此變通之道舉而措之天下則何亊不成何)
　(業不/立哉)
　(張彦陵曰乾坤二節結上文立象盡意之案説者泥/變通盡利句在蓍䇿上説遂把乾坤做二卦看而以)
　(易立乎其中作蓍策變化化裁推行亦多從蓍策上/説不知本章以立象為主象不足然後卦卦不足然)
　(後辭與蓍揲/全无干涉)
是故夫象聖人有以見天下之賾而擬諸其形容象其
物宜是故謂之象聖人有以見天下之動而觀其㑹通
以行其典禮繫辭焉以斷其吉凶是故謂之爻
　(本義云重出以起下文顏質卿曰聖人作易之始惟/立象耳象立而意斯盡故得意而後得象得象而後)
　(得爻愚按此處加是故夫象四字接上文申言象之/所由立與前篇不同乃是要人體認立象盡意處上)
　(言立象可以盡意似无待于卦爻然天下之人觀象/而得意者少不得不藉卦爻相闡發此正申言文周)
　(所以盡言之故人當/由辭以得其意耳)
極天下之賾者存乎卦鼓天下之動者存乎辭
　(本義卦即象也辭即爻也胡雲峯曰窮天地萬物之/象而歸諸卦故曰極發天地萬物之理而見乎辭故)
　(曰鼔愚又謂卦從極賾而來故極賾者存/乎卦辭從鼓動而來故鼓動者存乎辭)
化而裁之存乎變推而行之存乎通神而明之存乎其
人黙而成之不言而信存乎徳行
　(本義卦爻所以變通者在人人之所以能神而明之/者在徳愚又謂前云謂之變通此云存乎變通前之)
　(化裁推行作易也此之化裁推行用易也六存字一/層深一層存乎卦存乎辭者實指卦與辭之功用也)
　(存乎變存乎通則用易之變通而不徒聴夫易之變/通也存乎人存乎徳行則用易之本領而卦辭變通)
　(之所由以神明者所謂待其人而後行也張待軒曰/神明謂明不在見解黙成謂成不在知識不言而信)
　(不待抱蓍問易而信其理之不誣胡雲峯曰自形而/至事業由至微推出至著自極天下之賾至徳行由)
　(至著收歸至微上繫凡十二章末乃曰書不盡言言/不盡意蓋欲學易者自得于書言之外也自立象盡)
　(意至存乎辭易之書言可謂盡矣末乃曰黙而成之/不言而信存乎徳行然則易果言之所能盡哉得于)
　(心為徳履于行為行易之存乎人者蓋/有存乎身心而不徒存乎書言者矣)
　　右第十二章
　　　(此章言聖人作易之事其散在六十四卦之爻/象其聚在乾坤之二卦聖人用易之道其散在)
　　　(天下之事業其聚/在一身之徳行)
　
　
　
　
　
　
　
　
　
　
　
　
　
　周易玩辭集解卷九
欽定四庫全書
　周易玩辭集解卷十
　　　　　　　　　　翰林院編修查慎行撰
　下繫傳
　　(此篇章數諸儒亦不同周氏莊氏並分九章注疏/依之劉瓛分十二章歐陽石經亦然本義依之今)
　　(遵本/義)
八卦成列象在其中矣因而重之爻在其中矣剛柔相
推變在其中矣繫辭焉而命之動在其中矣
　(李衷一曰此章雖有象爻辭變其實為繫辭發端愚/竊按八卦者三畫之八卦重者六畫之八卦剛柔相)
　(推言六十四卦繫辭言六十四卦卦辭三百八卜四/爻爻辭八卦成列伏羲雖未有彖而卦彖之象已在)
　(其中因而重之伏羲雖未分爻而六爻之位已在其/中剛柔相推只就隂陽相錯而卦爻之變已在其中)
　(繫辭焉而命之只就毎卦毎爻而命以辭此時尚未/動而動之象已在其中連説在中見學易者不必外)
　(求玩夫子語意如此胡雲峯以八卦為先天横圖因/而重之為六十四卦横圖夫子所未言不敢信也愚)
　(又按重卦之義不獨三畫之上再加三畫也或以一/卦為主而七卦遞加于其上或八卦各自為主而上)
　(者復下下者復上總是重卦先儒言重卦者不同司/馬遷揚雄皇甫謐以為自文王始鄭康成淳于俊以)
　(為神農王弼虞翻孔頴逹陸徳明以為伏羲竊意十/二章自庖犧氏説起可見伏羲既畫八卦便重為六)
　(十四卦時已易結繩為書契便有卦名淮南子云伏/羲為六十四變周室增以六爻此確證也説統曰剛)
　(柔相推舊注以揲蓍所值之剛柔言故以變為卦爻/之變看來此章並无揲蓍字只是指卦爻見在説為)
　(是至若本章三個動字俱屬人亊本/義獨以為占者當動之爻破碎甚矣)
吉凶悔吝者生乎動者也剛柔者立本者也變通者趣
時者也
　(愚按吉凶二句承上動在其中來寂然不動非但无/凶悔吝抑且无吉動則吉一而凶悔吝三皆從此生)
　(剛柔四句承上變在其中來剛柔各有定體隂多陽/少則以剛為主陽多隂少則以柔為主故曰立本變)
　(通就立本中相推處見剛變而通于柔柔變而通于/剛卦有卦之時爻有爻之時本立于未動之先而時)
　(趣于方動之際吉凶悔吝之辭亦各因時而繫耳盧/中菴曰變通或主蓍策上説不知卦爻有自然之變)
　(通而非蓍策/所能與也)
吉凶者貞勝者也天地之道貞觀者也日月之道貞明
者也天下之動貞夫一者也(觀去/聲)
　(愚按上文言吉凶悔吝生乎動未曾説吉凶之道理/故此節提出貞勝二字見得吉凶本于一理吉凶不)
　(並立若相制相克者然不曰趨避而曰貞勝猶人定/勝天云爾禍福之來豈可逆料天下固有理當吉而)
　(反凶者究竟凶不勝吉非貞之求勝乎凶而邪自不/能勝正也本義謂天下之亊非吉則凶非凶則吉常)
　(相勝而不已似非確解愚又竊按貞字乃一部易經/之全㫖卦爻辭或言利貞可貞永貞或言貞吉或言)
　(貞凶惟以貞為主所謂常勝之道也此其道自有造/化以來天无私覆地无私載日月无私照貞觀貞明)
　(者皆是也貞者何貞夫一而已一字對動字説天下/之動雖變化无窮而要歸于一一者何即下文所謂)
　(易簡也先儒或牽入虞廷精一孔門一貫與此似无/交涉上繫傳于吉凶悔吝无咎言之詳矣獨未及貞)
　(字故于此/首發之)
夫乾確然示人易矣夫坤隤然示人簡矣爻也者效此
者也象也者像此者也
　(本義此謂上文乾坤所示之理爻之奇偶卦之消息/所以效而象之愚竊謂上文只説得個一不曽説一)
　(是何義此復申明之乾得之為易坤得之為簡乾坤/兩也惟得一故易簡乾坤之示人何其確然隤然彰)
　(明顯露乎爻者效此象者像此兩此字即指一而言/六爻皆出于一畫萬象不外乎奇偶是之謂貞夫一)
　(也/)
爻象動乎内吉凶見乎外功業見乎變聖人之情見乎
辭
　(内外二義舊解不甚明了王介甫云内隠而外顯程/沙隨曰爻象動于易書之内吉凶見乎易書之外愚)
　(竊按此節當依本義從蓍卦説為是爻象動于蓍卦/之内吉凶便見于蓍卦之外内外二字似當專指爻)
　(凡占者有本爻有變爻本爻為内變爻為外動則變/猶未知所變之何卦則吉凶不在本爻而見乎變爻)
　(故曰動乎内而見乎外下文云見乎變則功業因變/而見吉凶皆所以成大業也聖人繫辭不徒言吉言)
　(凶而諄諄于利貞使人玩其辭而一歸于正此/吉凶與民同患之情也故曰聖人之情見乎辭)
天地之大徳曰生聖人之大寶曰位何以守位曰人(本/義)
(今本/作仁)何以聚人曰財理財正辭禁民為非曰義
　(胡雲峯曰上繫首章言乾始坤成説歸易簡之理下/繫首章則由乾之易坤之簡説出天地大生之徳得)
　(乾坤易簡之理如聖人乃可以成人之位行天地大/生之徳在聖人不可无大寶之位兩位字不同位乎)
　(天地之中人所同也而聖人能守之大寶曰位聖人/所獨也而天地實賴之鄭氏曰聚歛有經費出有法)
　(強豪无所肆其兼并邦國不得擅其節制此之謂理/財垂法于象魏讀法于鄉黨著之話命布之典冊上)
　(言之以為命下守之以為令此之謂正辭奢不得僭/上賤不得踰貴造言者有誅偽行者有罰有以率其)
　(怠倦有以耡其強梗此之謂禁民為非皆此義也李/衷一曰此節係于情見乎辭之下分明見辭所繫之)
　(重○愚按此六句與本章意不甚相貫養民生禁民/非似以起下章之義庖犧以下皆得位之聖人罔罟)
　(耒耜以下皆聖人理財之事先儒/或謂此節當連下章讀今從本義)
　　右第一章
　　　(本義此章言卦爻吉凶造化功業/愚竊按此章似專為繫辭而發)
古者包犧氏之王天下也仰則觀象于天俯則觀法于
地觀鳥獸之文與地之宜(王昭素謂地字/上應有天字)近取諸身逺
取諸物于是始作八卦以通神明之徳以類萬物之情
　(愚按朱子謂伏羲因河圖而作易故于此節但引王/昭素云俯仰逺近所取不一不過以騐隂陽消息兩)
　(端而已却將經文于是始作八卦一句輕輕畧過蔡/虚齋有云聖人作易正經來歴全在此章河圖不出)
　(易亦湏作蓋以傳有明文不可顯背也伏羲于未畫/卦之先窮觀極察俯仰逺近費多少擬議將天地人)
　(物之理一齊融會貫通于胸中然後形為一畫遞加/而成八卦神明之徳于是乎通萬物之情于是乎類)
　(夫子于畫卦之由説得如此分明的確則因圖作易/之説固不待辨而知其非矣郭鵬海曰以十三卦言)
　(之其通變神化制器尚象而不滯于象則所謂通神/明之徳也人情欲興利而為之興欲除害而為之除)
　(人情厭質而文明以賁之人情滋偽/而書契以信之所謂類萬物之情也)
作結繩而為罔罟以佃以漁蓋取諸離
　(愚按自此以下皆承上文畫卦説制器尚象之亊卦/未畫象在卦先聖人取象以畫卦卦既畫則象在卦)
　(中聖人制器又若取卦以為象者自包犧至堯舜其/間制器之亊多矣畧取十三卦以見易道之大精粗)
　(畢具雖竭數聖人之耳目心思制作總不越此民以/食為先上古不但不知粒食且未知肉食罔罟創自)
　(包犧乃獲肉食之利佃以取鳥獸漁以取魚鼈尚書/所謂鮮食也爾雅翼云太昊觀蜘蛛而結網取諸離)
　(者兩目相麗而虚其中也蓋者夫子擬議之辭若云/古人制某器合于今日某卦之理由後以推蓋取此)
　(象耳或取諸卦象或取/諸卦義會其大意可也)
包犧氏没神農氏作斵木為耜揉木為耒耒耨之利以
敎天下蓋取諸益
　(此尚書所謂粒食也敎自神農始耜者耒之首斵木/之鋭而為之耒者耜之柄屈木之直而為之古未用)
　(鐵故皆以木上巽下動之/象取諸益益以興利也)
日中為市致天下之民聚夭下之貨交易而退各得其
所蓋取諸噬嗑
　(先儒謂為市亦始于包犧氏時愚按周禮地官三市/日昃朝夕獨无日中為市之文大抵上古之民嗜慾)
　(未開交易而退日一市而已後來逐末者多難拘/日中之限矣蓋取諸噬嗑借噬為市嗑為合也)
神農氏没黄帝堯舜氏作通其變使民不倦神而化之
使民宜之易窮則變變則通通則久是以自天祐之吉
无不利黄帝堯舜垂衣裳而天下治蓋取諸乾坤
　(注疏既云黄帝即云堯舜者畧舉五帝之始終則少/皥顓頊帝嚳在其中矣陳明卿曰堯學天厯象日月)
　(星辰是也舜學地封山肇州濬川是也蓋取乾坤以/此愚按此節以通其變二句為主世運至五帝古今)
　(一大變局也中天之運至此而間洪荒之俗至此而/變故以變通神化言之通其變者患至而為之備亊)
　(至而為之應法之所未病聖人不强易民之所未厭/聖人不强去要使民不倦而已神而化之者凡民不)
　(可與慮始而可與圖成化而冺其迹則人皆以為便/而非驚世駭俗之舉要使民宜之而已不窮則不可)
　(變窮者人情之所厭也故曰窮則變不通則不能變/通者人情之所便也故曰變則通制作之便于民者)
　(雖萬世不可易故曰通則久凡此者不能先天而强/為不能後天而不為非一人所能為亦非一時之所)
　(可為皆天運之自然聖人後天而奉天時故曰自天/祐之吉无不利自黄帝至堯舜皆无為而治者故曰)
　(垂衣裳而天下治上曰衣下曰裳取天尊地卑之義/是禮教的影子焦弱侯曰制器尚象凡十三卦獨乾)
　(坤合而不分上古衣裳相連乾坤相依君臣一體也/秦取衣裳離而為二上下判隔失古意矣今獠川苗)
　(砦多衣統裳上下相連猶是古法愚按舜典以五采/彰施于五服蓋衣裳之制至是而大備君臣父子之)
　(倫升降揖遜之節禮義風俗之美皆于是乎/出不獨辨貴賤之等威已也故曰天下治)
刳木為舟剡木為楫舟楫之利以濟不通致逺以利天
下蓋取諸涣
　(刳者剖而虚其中剡者削而鋭其首舟楫之利所以/濟不通絶流横渡是也又所以致逺渉江浮河是也)
　(自是兩層意本義謂致逺以利天下疑衍似不必/從取諸渙者木在水上乘木舟虛此象之最顯者)
服牛乘馬引重致逺以利天下蓋取諸隨
　(本義謂上動下悦程子云服牛乘馬皆因其性而為/之亦隨之義也李氏曰舟楫因植物之性而川通牛)
　(馬因動物之/性而途通)
重門擊柝以待暴客蓋取諸豫
　(司馬君實曰豫怠惰之意擊柝所以儆怠惰也愚又/謂詩不敢暴虎注徒摶曰暴豫中爻互坎為盗所謂)
　(暴客者亦不過徒手攘物而已取諸豫有備无患之/義豫之為卦二隂在前重門之象一陽在下擊柝之)
　(象三隂安于/内悦豫之象)
斷木為杵掘地為臼臼杵之利萬民以濟蓋取諸小過
　(耒耜稼穡之始杵臼脱粟之始本義以其象為下止/上動則似頤而非小過矣不若云上震為木杵象下)
　(艮為土/臼象)
弦木為弧剡木為矢弧矢之利以威天下蓋取諸睽
　(弦木以絲為弦也古未用鐵為兵器者矢鏃亦以削/木為之威天下因其睽乖而不服也姚承菴曰弧矢)
　(凶器也曷以利言威/暴所以仁其良也)
上古穴居而野處後世聖人易之以宫室上棟下宇以
待風雨蓋取諸大壯
　(蔡節齋曰棟屋脊木宇椽也愚按周禮棟尊宇卑則/吐水疾而霤逺以隤下為宇故云上陳下宇大壯與)
　(大過同是四陽文王卦彖于大卦取棟象彼以本末/弱而橈此以陽盛而壯宫室之象不取橈取壯也)
古之塟者厚衣之以薪塟之中野不封不樹䘮期无數
後世聖人易之以棺槨蓋取諸大過
　(張南軒曰君子不以天下儉其親于此而過无害也/都聖與曰杵臼棺槨所以養生送死寧過于厚養生)
　(不足以當大亊取小過之義而已/送死足以當大亊取大過之義)
上古結繩而治後世聖人易之以書契百官以治萬民
以察蓋取諸夬
　(結繩者以繩結兩頭中斷之各持其一以為他日對/騐者也書契二字有别世本云倉頡作書謂以刀筆)
　(畫簡為文字所謂六書是也契者以木刻一二三四/之畫予者執左取者操右曲禮獻粟者執右契注云)
　(兩書一札同而别之是也百官以此而可治萬民以/此而可察蓋器用利便則巧偽漸生故終之書契取)
　(諸夬者明決之義夬乃君子決小人之卦而造/書契者亦所以決去小人之偽而防其欺也)
　(張彦陵曰民生之初與禽獸无異天生聖人使民别/于禽獸而已網罟所以制禽獸也衣裳所以異于禽)
　(獸也飽食煖衣之後人欲横流詐偽百出則與禽獸/何異書契之作不欲人相欺相詐甘與禽獸同歸也)
　　右第二章
　　　(此章首節言伏羲畫卦之由以下/十三節言歴聖制器尚象之亊)
是故易者象也象也者像也
　(此指伏羲畫卦是故二字承上章説來聖人經世濟/民之業皆取諸卦象易之為象可知矣邵子曰易雖)
　(有體體者象也假象以見體而本无體鄭孩如曰象/與形不同形則確定象則依稀影響如鏡中花水中)
　(月皆是也蘇子瞻曰像之言似也其實有不容言者/故惟以似者告之愚又按象即一奇二偶也一以像)
　(陽之實二以像隂之虛三十二陽卦像陽息而隂消/三十二隂卦像隂息而陽消易不可見而假象以像)
　(之莊子所謂以有象/者象无象者而定矣)
彖者材也
　(此指文王彖辭蘇氏易傳曰孔子所謂彖者謂卦辭/如乾元亨利貞是也材與才同韓康伯曰彖言成卦)
　(之材以統卦義朱漢上曰卦有剛柔才也有是象必/有是才以濟之程傳言卦材本義言卦徳胡雲峯曰)
　(材者象之質其義一也龔括蒼曰像者體也以上下/言材者用也以内外言上節言易之成卦如此此句)
　(言卦之成/徳如此)
爻也者效天下之動者也
　(此指周公爻辭本義效效也愚竊謂效者呈露之意/有一爻即有一爻之變天下之動不可勝窮周公于)
　(毎爻之下繫之以辭而其象顯然/呈露所謂六爻之義易以貢也)
是故吉凶生而悔吝著也
　(此句通結上文伏羲畫卦只是取象吉凶悔吝之理/未嘗明言也至文王繫彖辭以像一卦之象周公繫)
　(爻辭以像一爻之象吉㓙從此而生悔吝從此而著/象中之像始發露无餘矣俞玉潤曰吉凶在亊已顯)
　(故曰生悔吝在心尚微故曰著吉者悔之著凶者吝/之著原其始吉凶生于悔吝要其終悔吝著而為吉)
　(凶/也)
　　右第三章
　　　(此章承上章尚象之意而并/及辭占以見象之无所不該)
陽卦多隂隂卦多陽其故何也陽卦奇隂卦偶
　(愚按震坎艮皆自乾來雖多隂而為陽卦巽離兑皆/是坤來雖多陽而為隂卦止就六子三畫卦而言也)
　(若從重卦推之除乾坤純隂純陽外其他几一隂之/卦皆多陽一陽之卦皆多隂二隂二陽皆然不獨六)
　(子也又除泰否二卦三隂三陽外凡四隂之卦則隂/多陽少四陽之卦則陽多隂少五隂五陽之卦亦然)
　(與陽卦多隂隂卦多陽兩句不盡合故注疏但据六/子以論隂陽也既謂之陽卦則宜多陽而反多隂既)
　(謂之隂卦則宜多隂而反多陽者因陽畫奇而隂畫/偶故也陽之一畫曰奇隂之二畫只當陽之一畫曰)
　(偶一隂對一陽不論畫數多寡也本義云凡陽卦皆/五畫凡隂卦皆四畫其意以陽卦陽一畫隂四畫也)
　(隂卦陽二畫隂二畫也如此説則下文當云陽一君/而四民隂二君而二民與隂卦多陽不合矣蓋朱子)
　(求諸畫數故云爾所以私記云本義以五畫四畫解/奇偶非也伏羲畫卦只是以奇為陽偶為隂何曾把)
　(偶分作二畫看耶王輔嗣謂少者多之所宗一者衆/之所歸陽卦二隂故奇謂之君隂卦二陽故偶謂之)
　(君數語得之愚又按奇偶二字前此/未嘗並舉至此方以奇偶分屬隂陽)
其徳行何也陽一君而二民君子之道也隂二君而一
民小人之道也
　(此章從奇偶中看出徳行來徳行即卦徳卦材一即/奇之陽畫二即偶之隂畫君者成卦之主也陽為卦)
　(主則隂為民震坎艮皆一君而二民是為君子之道/所以陽卦多隂隂為卦主則陽為民巽離兑皆二君)
　(而一民是為小人之道所以隂卦多陽説統曰君子/小人推開在世道上説困學記曰此章文義宜曰一)
　(民二君以對一君二民而曰二君一民者以君為重/扶陽之義也論卦則隂陽迭相為主論分則君民斷)
　(不可少以見卦畫不是粗迹乃宇宙間辨名定分之/書愚又按宋史奸臣傳論曰君子雖多小人用亊其)
　(象為隂小人雖多君子用/亊其象為陽即此義也)
　　右第四章
　　　(此章言八卦始于奇偶而隂陽君/民君子小人之道多判于二畫中)
易曰憧憧往來朋從爾思子曰天下何思何慮天下同
歸而殊途一致而百慮天下何思何慮日往則月來月
往則日來日月相推而明生焉寒往則暑來暑往則寒
來寒暑相推而歲成焉往者屈也來者信也屈信相感
而利生焉尺蠖之屈以求信也龍蛇之蟄以存身也精
義入神以致用也利用安身以崇徳也過此以往未之
或知也窮神知化徳之盛也
　(王陽明曰夫子釋咸九四爻義初不言心如何感應/只言日月寒暑尺蠖龍蛇使人自求而得之上際下)
　(蟠明如日月寒如四時微如尺蠖幽如龍蛇種種妙/用現前所謂神化在此不是以心去安排思索出來)
　(竊据此詳説之夫子開口一句直説天下何思何慮/先打破憧憧朋從多少无益之用心同歸而殊塗以)
　(理之在天下者言一致而百慮以理之在人心者言/要在同處一處看出殊與百來不要從殊處百處轉)
　(到同與一上去四句中連説三個天下見人心之憧/憧往來无非馳騖于天下耳不知天下空空洞洞何)
　(處容我思慮我亦何以思慮為哉以下又從往來二/字推到天地間凡一往一來往者屈而來者信皆出)
　(感應之自然以造化言之日月之生明寒暑之成歲/此往來也以物理言之尺蠖之屈以求信龍蛇之蟄)
　(以存身此往來也以吾學言之精義入神用力于内/乃所以致用于外利用安身求利于外乃所以崇徳)
　(于内只是如此做去雖到窮神知化地位莫非盛徳/所自致夫豈憧憧思慮之所及故曰未之或知自首)
　(至尾一百三十餘言總發/明何思何慮四字之義)
易曰困于石據于蒺藜(石經/作蔾)入于其宫不見其妻凶子
曰非所困而困焉名必辱非所據而據焉身必危既辱
且危死期將至妻其可得見邪
　(愚按夫子于困六三小象但言乘剛不祥此説到名/辱身危甚且死期將至三百八十四爻不祥莫有甚)
　(於此者張横渠云六三之凶多由非所據而據來用/辱皆其自取所謂自作孽不可活者也先儒謂以下)
　(十爻皆利用/安身之事)
易曰公用射隼于髙墉之上獲之无不利子曰隼者禽
也弓矢者器也射之者人也君子藏器于身待時而動
何不利之有動而不括是以出而有獲語成器而動者
也
　(來矣鮮曰此孔子别發一意與解悖不同愚竊謂解/上小象取解悖之義今段復申明之非别發一意也)
　(射隼者必弓勁矢强持滿而發發无不中若縱隼而/不擊是養奸矣君子之藏器于身也如射者之韜鋒)
　(歛鍔人莫能窺其待時而動也如射者之舍矢發機/人莫能拒括字從弓矢上來是箭末受弦處不括者)
　(无結礙之謂出發矢也有獲即去小人而解悖也末/句釋无不利之義器已成矣復待時而動豈有不利)
　(者/乎)
子曰小人不恥不仁不畏不義不見利不勸不威不懲
小懲而大誡此小人之福也易曰屨校滅趾无咎此之
謂也
　(鄭孩如曰此節時解只就小人説須説出聖人使民/逺罪意方得愚按在卦象初上皆用刑之人此引爻)
　(辭則為受刑之人天下可恥者莫如不仁小人則不/知恥可畏者莫如不義小人則不知畏必利以動之)
　(而後向善曰勸者勸其為仁為義也威以制之而後/去惡曰懲者懲其不仁不義也小以懲于前火以誡)
　(于後方不至于罪大而不可解蓋小人之心不知有/仁義惟知有禍福故曰小人之福所謂利以勸之也)
善不積不足以成名惡不積不足以滅身小人以小善
為无益而弗為也以小惡為无傷而弗去也故惡積而
不可掩罪大而不可解易曰何校滅耳凶
　(孔頴達曰禍萌而後悔者初九是也過而不能止則/為上九矣愚按兩小人有别初可與為惡可與為善)
　(猶不失為中人上則怙終不悛者從來君子小人无/一蹴而至者君子之成名由于積善小人之滅身由)
　(于積惡其始皆從小善小惡起小善弗為遂至惡積/小惡弗去遂至罪大到得不可掩不可解時小人雖)
　(欲免于刑禍其可得歟故曰何校滅耳凶/兼言善惡者以見感應之理无往不存也)
子曰危者安其位者也亡者保其存者也亂者有其治
者也是故君子安而不忘危存而不忘亡治而不忘亂
是以身安而國家可保也易曰其亡其亡繫于苞桑
　(程子曰人主保身以保民愚竊按上三句謂造化无/權下三句謂天命可畏安危以身言存亡治亂以國)
　(家言識危于安慮亡于存憂亂于治皆精義以後事/歸重在身安上未有身不安而能保國家者否九五)
　(爻辭其亡其亡繫于苞桑之義如此一説上三句為/自恃久安長治故召危亡之禍其義亦可但安保字)
　(義終説/不去)
子曰徳薄而位尊知小而謀大力小而任重鮮不及矣
易曰鼎折足覆公餗其形渥凶言不勝其任也(力小石/經作力)
(少/)
　(項平甫曰徳之薄知之小力之少皆限于禀而不可/强聖人豈厚責以不能哉亦責其貪位而不量已過)
　(分而不勝任耳愚又謂薄小少三字乃覆餗張本所/謂不及也不自安于不及而自以為有徳有知有力)
　(此聖人所/深惡也)
子曰知幾其神乎君子上交不謟下交不凟其知幾乎
幾者動之微吉(漢書吉字/下有凶字)之先見者也君子見幾而作
不俟終日易曰介于石不終日貞吉介如石焉寧用終
日斷可識矣君子知微知彰知柔知剛萬夫之望
　(注疏前云精義入神故此明知幾入神之事知幾之/人知其始又知其終故曰神楊誠齋曰知幾最微而)
　(盡于不謟凟謟凟者富貴之㨗徑而禍敗之胚胎能/絶謟凟之端乃見幾之最先者也愚謂謟凟之輩但)
　(知有現在不顧其後寧燭其先君子非以知幾而不/謟凟只自盡其上交下交之道而先幾之哲即在其)
　(中矣天下亊未至而空説道理易見既至而顯然道/理亦易見惟亊之方萌而動之微處吉凶之介已分)
　(于此非君子孰能見于幾先乎三百八十四爻獨于/豫六二發介石不終日之義蓋處豫之境最易溺人)
　(非堅者不能自守非靜者不能見幾明决石者至堅/至靜之物也介而如石寧俟終日然後見幾而作乎)
　(蓋凡亊之理從微而至彰凡物之體從柔以至剛君/子知剛于柔知彰于微故其見幾而作為人望所屬)
　(也/)
子曰顔氏之子其殆庶幾乎有不善未嘗不知知之未
嘗復行也易曰不逺復无祗悔元吉
　(本義殆危也庶幾言近道也張彦陵曰庶幾二字承/上知幾來愚按上節言吉凶之幾此言善不善之幾)
　(周子所謂幾善惡也顔子未必无不善但未嘗不知/既知之則未嘗復行此不貳過之學也殆字似不作)
　(危字解乃夫子推許之辭他人或不知或知之而復/行惟顔子于幾微之間纔動便覺纔覺便改所以不)
　(逺復而自不至于悔也王陽明知行合一之説從此/出聶雙江云未嘗不知明鏡纎塵未嘗復行洪爐㸃)
　(雪語雖近禪/却自明快)
天地絪緼萬物化醇男女構精萬物化生易曰三人行
則損一人一人行則得其友言致一也
　(本義絪緼交密之狀言氣化者也化生形化者也愚/按天地以氣化言化之統體在損則乾坤之交也男)
　(女以形化言化之攴分在損則兌艮之交也絪緼與/氤氲同本義釋醇字謂厚而凝愚竊謂醇旁從酉似)
　(是醖釀之義天地交而萬物俱受醖釀之氣男女交/而萬物方成生育之形從卦變看來損本是泰變其)
　(未成卦也下乾為天上坤為地天氣下降地氣上升/即天地絪緼之象其既成卦也上坤變艮為少男下)
　(乾變兑為少女即男女構精之象夫子于損六三言/三則疑此言致一其義互相發明蓋泰之變損内外)
　(俱在第三爻故借三人以明之三人而損一人兩也/一人而得其友亦兩也兩則對三則雜一則專獨隂)
　(不生獨陽不成天地男女皆由兩以/致一者也此大化感應自然之理)
子曰君子安其身而後動易其心而後語定其交而後
求君子修此三者故全也危以動則民不與(周易舉正/與作輔)
也懼以語則民不應也无交而求則民不與也莫之與
則傷之者至矣易曰莫益之或擊之立心勿恒凶
　(姚承菴曰君子一身全是以理為主而養之有素修/者修之于平日也到得安其身易其心定其交處自)
　(行无不得矣故曰全易學曰從井不可以救徒手不/可以援安其身而後動也乘怒不可毁人乘喜不可)
　(譽人易其心而後語也未信不可以勞民不悦不可/使犯難定其交而後求也全字兼人已説郭鵬海曰)
　(亊不順理悍然必行為危以動不情之言自覺惶恐/而強人從我為懼以語恩恵未孚驟使輸財供役為)
　(无交而求愚按三者皆恒道/也反是則為立心勿恒矣)
　(愚又按通章歴引卦爻以首節為主借咸四爻以明/屈伸往來感應之理君子以之修身外而致用内而)
　(崇徳其道盡于精義入神利用安身其妙極于窮神/知化適還其何思何慮之天而已自此至末義不外)
　(前段中困三鼎四不能安身者也解上利用之亊也噬/嗑初上善惡之感應也否三安身之亊也豫二入神之)
　(效也復初損三精義之功也益上失感應之道者也以/无心之咸始以立心勿恒終聖人以易垂教深切著明)
　(如此學易之君子可不觀象/玩辭隨時隨亊深加體察哉)
　　右第五章
　　　(愚按黄氏日抄自第三章至此合為一章今從/本義分而為三此章雜引十卦十一爻亦如上)
　　　(繫第八章/擬議之亊)
子曰乾坤其易之門邪乾陽物也坤隂物也隂陽合徳
而剛柔有體以體天地之撰以通神明之徳
　(黄氏日抄云自此以下本義亦畧矣張南軒蔡節齋/之解多分曉王氏之解亦足以輔之愚又竊取前後)
　(諸儒之説不專于三家也前云一闔一闢乾坤分舉/故曰户此則乾坤並舉故曰門前言易之緼六十四)
　(卦皆包括于二畫之中此言易之門六十四卦皆從/二畫中出陽畫奇隂畫偶乾坤亦有形質而為物矣)
　(以二物之徳言則隂陽合以二物之體言則剛柔分/人知剛屬陽柔屬隂不知陽合于隂乃成剛體隂合)
　(于陽乃成柔體體者卦體也或剛上柔下或柔上剛/下皆自合徳中來撰者亊也以卦象言天地之撰于)
　(此體以卦徳言神明之徳于此通/體者效法之義通者發揮之義)
其稱名也雜而不越于稽其類其衰世之意邪
　(愚按稱名乃卦爻中取象之名如卦言物類而取于/蠱言亊變而取于蹇可謂雜矣然所言者未嘗踰于)
　(隂陽剛柔之外也但稽考其稱引之類如髙宗帝乙/箕子皆非上古之人如伏莽乘墉載鬼張弧焚次䘮)
　(僕等辭皆非上古醇朴之象故曰衰世之意衰世正/指殷之末世文周于卦爻之象不得不雜引其類其)
　(意以為不如是不足/盡人情物態之變也)
夫易彰往而察來而微顯闡幽開而當名辨物正言斷
辭則備矣
　(本義云而微顯當作微顯而開而之而亦疑有訛葉/爾瞻曰彰往所以察來故著而字往來有顯有幽故)
　(再著而字彰察微顯不外名物言辭故更著而字據/此三個而字多有著落似无訛蔡虛齋曰彰往即藏)
　(往也謂明于天之道而彰明已往之理察來即知來/也謂察于民之故而覺知未來之亊吳草廬曰微顯)
　(即神徳行也謂以人事之顯而本之于天道所以微/其顯闡幽即顯道也謂以天道之幽而用之于人亊)
　(所以闡其幽張南軒曰行健為乾之類當其名也名/既當則剛柔之物辨矣言天下至賾之類正其言也)
　(言既正則辭之所指者可斷矣蘇子瞻曰道未始有/名而易實開之賦之以名以名為不足而取物以物)
　(為不足而正言之以言為不足而斷之以辭則備矣/蔡節齋曰開為事物萬殊開而當名也乾馬坤牛之)
　(類辨物也利貞之類正言也吉凶之類斷辭也王荆/公曰聖人作易所以朋明未悟者名舉其當言舉其)
　(正以開明之也未形之物不可辨必以名之已立者/辨之是謂當名未然之辭不可斷必以言之已騐者)
　(斷之是謂正言又一説開字與前合字相應隂陽合/而卦畫以成隂陽合而卦爻以繫開者分也名以分)
　(隂陽而當物以分隂陽而辨言以分隂陽而正辭以/分隂陽而斷備字即指彰往察來以下八項言此種)
　(種發揮皆備于卦爻之内聖人所以教天下者更无/餘亊矣愚按本義云此章多闕文疑字不可盡通蓋)
　(指此節也敬采先/儒諸解以補之)
其稱名也小其取類也大其㫖逺其辭文其言曲而中
其事肆而隠因貳以濟民行以明失得之報
　(説統曰其稱名也小六句與雜而不越相應因貳二/句與衰世之意相應胡雲峯曰稱名雖小而取類于)
　(隂陽甚大不可以淺近卑吾易也其㫖雖逺而其文/經緯可見不可以髙逺荒吾易也其言雖委曲而皆)
　(中于理易豈髙逺之書哉其亊雖陳列而實本于至/隠易豈淺近之書哉上古之時惟有易畫以明火得)
　(之報而民无疑至于後世不得不因民之疑而明之/以辭矣黄氏日抄云因貳以濟民行二句亦晦菴所)
　(不解者也蔡節齋云因民疑貳未决而易入之物以/濟其善行明蓍其失得之報失得謂吉凶也愚人謂)
　(天下之動貞夫一天下之疑生于貳吉凶未定則民/心之疑由是而生聖人因其心中迷惑莫知適從之)
　(際以卦爻斷之曰如是則為得而報之以吉如是則/為失而報之以凶要以濟民之行亊而已報應之説)
　(人皆闢為異端不知一念初萌隂陽已判而吉凶之/報隨之人不深于易理故諱言報應耳書恵迪吉從)
　(逆凶惟景響坤文言積善必有餘慶積不善必有餘/殃天人之際若是其不爽也學易者可不明其所以)
　(然/乎)
　(愚按此章説者多糾纒先天後天謂首節是伏羲之/易二節是文周之易三四節總承先天後天惟胡雲)
　(峯云比章専論卦名看章中三個名字當名稱名俱/指卦爻中亊物之名言彰往一節雖指卦爻辭辭亦)
　(稱名所繫之辭末節總承上二節因貳二字承稱名/之雜説末句乃所以扶衰世之運而反于淳古也)
　　右第六章
　　　(此章言乾坤為六十四卦所/從出具究无非所以斷疑)
易之興也其于中古乎作易者其有憂患乎
　(先儒有謂此一節當在前章之末中古與衰世相應/不必連下九卦憂即憂悔吝之憂患即吉凶與民同)
　(患之患非專指文王與紂之亊也今從本義屬第七/章愚按注疏九卦兼卦爻辭本義謂夏商之末易道)
　(中微文王拘于羑里而係彖辭易道復興遂以易之/興專指彖辭以三陳九卦為文王處憂患之亊俞玉)
　(吾曰九卦之兩體多取坤與巽兑蓋坤順巽入兌悦/皆善處憂患而不怨天尤人者也謙下艮上坤復下)
　(震上坤取坤順者二履下兑上乾損下兑上艮田下/坎上兑取兑悦者三恒下巽上震益下震上巽井下)
　(巽上坎巽上下皆巽取巽入者四獨于離/无取盖憂患之中貴内含不貴外露也)
是故履徳之基也謙徳之柄也復徳之本也恒徳之固
也損徳之修也益徳之裕也困徳之辨也井徳之地也
巽徳之制也
　(胡雲峯曰夫子偶于上經取三卦下經取六卦言文/王以憂患之心作易而文王處憂患之道自无非易)
　(也愚按九卦乃修徳之亊時時當如此不必憂患人/人當如此不必文王人之髙視濶步者只為基趾未)
　(立履則脚踏實地如墻之有基人之矜己傲物者只/為胸无執持謙則卑以自牧如器之有柄凡人頭出)
　(頭没只是萌蘖受傷復則善端自長如木之有本日/月一至未足以言仁故徳以恒而固忿慾未蠲不足)
　(以言勇故徳以損而修欲速助長不足以言養故徳/以益而裕一身久歴險阻天人之界自明與人共處)
　(艱虞真偽之情莫遁困所以為徳之辨也淵涵而有/本則靜深之體已立挹注而不窮則澤物之功以成)
　(井所以為徳之地也入情則細微必析隨時處置而/咸宜入理則毫髪无疑遇亊當幾而立斷巽所以為)
　(徳之制也此一節言九卦之徳又按朱子與吕東萊/論九卦之次序陸象山一一剖析之二公嘆服詳見)
　(象山/集中)
履和而至謙尊而光復小而辨于物恒雜而不厭損先
難而後易益長裕而不設困窮而通井居其所而遷巽
稱而隱
　(先儒謂此節贊九卦之體愚按亊之近情者易流先/王緣情制禮和之中却有自然之品節一毫増減不)
　(得故曰履和而至凡人自卑則品愈尊自晦則道孟/光故曰謙尊而光復小而辨于物即下所云自知也)
　(一念之微炯然在中而百體從令何辨如之本義謂/陽微而不亂于羣隂則以陽為小矣似非確解恒雜)
　(而不厭本義謂處雜而常徳不厭語亦難曉竊按恒/者久于其道也心不移于境是以雜而不厭損先難)
　(而後易謂初時勝私甚難迨損之人損漸漸覺不費/力本義所云熟極則易也益長裕而不設謂徳能潤)
　(身自然心廣體胖不假設施本義所云充長而不造/也窮與通相反者也困則身困而心自亨故曰窮而)
　(通井以養人為義井在此而養在彼故曰居其所而/遷度量于輕重而纎毫不失變通于神明而形迹不)
　(彰巽入故曰稱/巽伏故曰隠)
履以和行謙以制禮復以自知恒以一徳損以逺害益
以興利困以寡怨井以辨義巽以行權
　(先儒謂此節言九卦之用愚按九個以字從毎卦大/象來大象所未盡者于此又各出一義可見易理无)
　(窮欲人沉潛觀玩故反覆言之前云辨上下定民志/以嚴而定分此以和而行逺前云稱物平施以不自)
　(滿假之心待人此以不敢上人之心制禮前以閉闗/與天下共養其静此以自知還一已獨覺之天前云)
　(不易方以不變者為恒此云一徳以不息者為恒前/云懲窒以損為克己之功此云逺害以損為全身之)
　(道前云遷善改過以進徳為益此云興利以修業為/益前以致命盡處困之道此以寡怨堅處困之心前)
　(以勞勸收井之功此以辨義法井之徳所謂不照于/流水而照于止水也前以巽行事所行乃事之常此)
　(以巽行權所權乃事之變所謂/隨時變化而量度以取中也)
　(先儒或以九卦合陽數朱子謂讀經不必如此困學/記有云天下道理只在聖人口頭開口便是偶拈此)
　(九卦指㸃若復添一卦或更少一/卦亦无不可可謂善于讀易者矣)
　　右第七章
　　　(三陳九卦皆就卦/名發卦徳卦用)
易之為書也不可逺為道也屢遷變動不居周流六虚
上下无常剛柔相易不可為典要惟變所適
　(楊誠齋曰人之于易如水之于魚魚不可離于水人/不可逺于易君臣父子動靜語黙取舍進退无非易)
　(也本義謂逺猶忘也愚竊謂不可逺者不可須㬰離/也屢遷二字是一章綱領下文變動周流无常相易)
　(上下出入内外總發明屢遷之義變動者卦爻也六/虚者六位也初二三四五上為位必配以九六而後)
　(成爻剛柔之往來如寄非實有也故曰虚變動與居/對九六之變動不居者由其周流六虚也魏寉山曰)
　(六畫六爻六位六虚四者相近而不同總而言之畫/即為爻析而言之爻與畫異畫之見者又為位爻之)
　(變者又為虚故曰變動不居周流六虛位從爻而為/虚也曰六畫成卦六位成章虚從畫而為位也參同)
　(契云二用无爻位周流行六虛此用九用六之道也/愚又按上下剛柔其説有二一指反對卦言如水雷)
　(屯山水蒙之類一指互易卦言如天澤履澤天夬之/類其為无常相易則同也典要者一例拘執之謂易)
　(之爻位有以陽居陽而吉者又有凶者有以隂居隂/而吉者又有凶者有有應而吉者有有應而凶者難)
　(以一例拘執故曰不可為典要惟變所適惟趨于/變而已末二句總括上文言易道之屢遷如此)
其出入以度外内使知懼又明于憂患與故无有師保
如臨父母
　(本義謂未詳疑有脱誤竊采諸家之説以解之内下/卦外上卦出入以反對看卦有内外爻有出入出者)
　(自内而外入者自外而内卦之體兩相反則爻亦變/故有于彼于此吉凶互異者如行有无妄之𤯝反則)
　(為天衢之亨時有豐亨之遇反則為羇旅之凶又如/訟剛來而得中則得中又得正需不正而但得中漸)
　(之二五皆當位歸妹皆不當位之類聖人之繫辭當/出者出當入者入皆以一定之法度立于内外之間)
　(使人玩辭而惕然知懼不獨懼本卦且當懼變卦懼/者憂患也明其可憂又明其所以當憂之故明其可)
　(患又明其所以當患之故雖欲不懼得乎蘇子瞻曰/卦所以有内外爻所以有出入者為之造憂患之端)
　(使知懼也憂患之來苟不明其故則人有苟免之志/矣逺師保去父母而不敢忘畏者知内外之懼明憂)
　(患之故也此/解尤覺明快)
初率其辭而揆其方既有典常苟非其人道不虛行
　(黄氏日杪云晦菴曰上文既云不可為典要下文又/云既有典常都不可曉愚恐上文言易道之變遷故)
　(云不可為典要主在易而言未定者也下文言人能/率卦爻之辭而揆度事情所向之方主在人而言已)
　(定者也張彦陵曰易以屢遷為道則不可為典要者/似乎不可捉摸不知辭正所以闡其變人第當因其)
　(辭以揆道之所向凡所謂相易无常者皆有一定之/成法其屢遷處正其典常處不是兩件愚又謂此節)
　(言用易者其初由卦爻之辭而揆之于道一卦有一/卦之義一爻有一爻之義所云不可為典要者則既)
　(有典常矣下既字對上初字説典常即在變中看出/惟變所適是其常道也夫至變之中而有經常不變)
　(之道苟非通方之人未免拘于方道豈可虚行哉末/二句與中庸苟不至徳至道不疑義同先儒或以其)
　(人為崇尚虚无之人似/與道不虛行語氣不符)
　　右第八章
　　　(此章專言易道之變而至變之中/有不變者存在人神而明之耳)
易之為書也原始要終以為質也六爻相雜惟其時物
也
　(本義質為卦體卦必舉其始終而後成體爻則惟其/時物而已胡雲峯曰卦有定體故曰質爻无定用故)
　(曰時愚又謂始終者卦體也原之要之者卦彖也文/王之彖其辭簡故曰質六爻剛柔迭用所以云雜一)
　(爻有一爻之時一時有一時之物周公各因其時各/辨其物而繫之以辭非若卦之止言大畧惟其時之)
　(不同而其物亦異如乾之取龍一物也而潛見飛躍/之不同者時也漸之取鴻一物也千磐陸木之不同)
　(者時/也)
其初難知其上易知本末也初辭擬之卒成之終
　(説統曰此承上節原始要終來易知難知就後人觀/易説下二句明所以易知難知之故愚又謂初上以)
　(卦畫言初擬卒成以繫辭言本末猶前言始終一畫/初立宜剛宜柔皆未可知必俟中爻之是非定而初)
　(之是非乃定故難知上則就中爻之是非決之而已/故易知聖人繫辭時亦有難易如乾之初九謂其陽)
　(也擬之以龍謂其初也擬之以潛費多少斟酌故曰議/擬至上九則卦終在飛躍之後直謂之亢龍无用擬)
　(故曰/卒成)
若夫雜物撰徳辨是與非則非其中爻不備
　(朱子云先儒解此多以為互體左傳亦時舉此義看/來此説亦不可廢愚按此節承上文六爻相雜來雜)
　(物即相雜之時物也撰徳者或剛或柔或中或正于/時物之中撰而列之也徳既列則有得失有利害有)
　(吉凶是非不可以不辨此非初上兩爻所能盡須合/中四爻看所謂互卦也如屯卦下震在物為雷在徳)
　(為健上坎在物為水在徳為險自二至四互坤則雜/物為地撰徳為順矣自三至五互艮則雜物為山撰)
　(徳為止矣蓋以初上兩爻合/之中四爻而是非之義始備)
噫亦要存亡吉凶則居可知矣知者觀其彖辭則思過
半矣
　(黄氏日抄云晦菴云曉不得説一個噫字都不成文/章蔡氏曰雜物撰徳雜隂陽二物以為徳也辨是與)
　(非辨其徳之是非也得位則吉失位則凶要之以此/可以知其是與非也聖人所以嘆之曰噫愚又按以)
　(上言卦爻之義備矣夫子贊易至此忽發嘆曰約而/言之易卦中各具存亡吉凶之理即其居者可知矣)
　(居謂爻位不待觀其動也更約而言之則觀文王之/彖辭思過半矣并无待觀于爻辭也所要者愈約所)
　(見者愈精聖人深契易道之妙如此韓康伯曰彖者/舉立象之㫖該中爻之義一以貫之形而上者可以)
　(觀道過半之/益不亦宜乎)
二與四同功而異位其善不同二多譽四多懼近也柔
之為道不利逺者其要无咎其用柔中也
　(本義此以下論中爻同功胡雲峯曰雜物撰徳兼言/中爻之互體此則分論中爻之本體二與四異位也)
　(以其皆隂故同功逺近對五而言郭鵬海曰以位言/則二與四皆臣也臣不宜偪君四以近五故多懼以)
　(功言則二與四皆柔也柔本不宜逺而二以得中故/无咎而多譽參錯互見之辭歸震川曰知所謂近則)
　(知二四之不同者位知所謂柔中則/知二四之不同者不在位而在徳)
三與五同功而異位三多凶五多功貴賤之等也其柔
危其剛勝邪
　(此節末二句先儒詮解多不甚明晰愚竊以意解之/三與五異位也以其皆陽故同功貴指五賤指三等)
　(者等級也凡爻九居三則剛而不中六居三則柔不/當位三之等賤所以多凶豈其以柔居之而危以剛)
　(居之而勝耶末二句専發明三多凶之故若五則不/然以九居五則為剛中得正以六居五則為柔中居)
　(尊五之等貴所以多功/也亦前後參錯之辭)
　(又按中爻之説注疏與本義不同孔疏分内外卦以/二五為中爻後儒除初上兩爻以二三四五為中爻)
　(愚竊謂正體則二為内卦之中五為外卦之中互體/則三為内卦之中四為外卦之中今合六十四卦爻)
　(辭觀之惟復卦六四一爻益卦三四兩爻則以三四/為中其他言中者多在二五不取互卦也左傳莊公)
　(二十二年周史為陳侯筮遇觀之否曰坤土也巽風/也風行于土上山也杜元凱注云自二之五有艮象)
　(此用互卦占易之證凡卦爻中所取之象求之二體/而不得者求諸互體往往有合所以云非中爻不備)
　(但互卦去初上兩爻故初上无定位下文二三四五/皆一定之位也看來逺近貴賤皆對五言則所謂中)
　(爻者仍當以二五為主互卦雖從後儒推衍而出亦/有足以發明卦爻辭之義者故兼取之又按京房易)
　(積數云二三四為互體三四五為約象與諸家不同/先儒言互卦者又只用中四爻互兩卦而已吳草廬)
　(則推互卦所成為十六卦皆隔八而得縮四而下復/合十六卦互體只成乾坤既未四卦以明易卦始終)
　(亦宋以前諸/家所未言者)
　　右第九章
　　　(此章専論卦爻示人以觀六爻之法其意通乎/中四爻而所主則尤在二五以其居一體之中)
　　　(也/)
易之為書也廣大悉備有天道焉有人道焉有地道焉
兼三才而兩之故六六者非他也三才之道也(才石經/作材)
　(説統曰通章廣大悉備句提綱首節是論卦之六位/次節是論爻之六位愚竊謂此章専贊重卦廣大者)
　(統體渾淪悉備者條理詳密可見易之為書无所不/有天道地道人道三畫中已具三個有字是夫子反)
　(覆觀象而知三畫之必兼而用六者以此故也天能/覆地能載人能參天地者才也不重則隂陽孤而无)
　(偶必兼兩而為六天地人各有隂陽然後其道全而/不偏分六畫看上二畫天也中二畫人也下二畫地)
　(也合六畫看隂或居上安知地之不為天陽或居下/安知天之不為地五為君則天道為人道矣二為臣)
　(則地道為人道矣複言六者非他不是贅語聖人把/畫作道看以明畫卦之指歸道當如是也項安世曰)
　(言其道之至謂之三極言其質之定謂之三才或云/靜而能動曰極以主宰言獨而能兼曰才以作用言)
道有變動故曰爻爻有等故曰物物相雜故曰文文不
當故吉凶生焉
　(蘇紫溪曰此節見三才之道无所不有而易之書无/所不備吳草廬曰三畫不謂之爻既有六畫而爻見)
　(焉爻交也以交而變也愚按道字承上文來等者爻/位也物者隂陽也雜者交錯也隂陽交錯猶𤣥黄相)
　(間而文見焉文字對前章質字説前言卦之體故曰/質此言爻之用故曰文孔疏以文不當為不當于理)
　(本義云爻不當位蓋謂以隂居隂以陽居陽為當位/隂居陽位陽居隂位為不當吉凶之占從當位不當)
　(位而生也愚又細玩六十四卦亦有不盡然者如屯/之初九當位而吉九五雖當位而凶蒙之六三不當)
　(位而凶六五雖不當位而吉此處所云吉凶只在文/不當中未指辭蓋本章是贊爻畫非贊爻辭也不當)
　(二字要活看猶云不能皆當也/兼當與不當説于經㫖始合)
　(或問必隂陽相錯乃謂之爻然則乾坤重卦純陽純/隂于交錯之義何居按程子曰卦之變皆自乾坤來)
　(朱子亦云效乾坤之變化而生六爻愚又謂純卦中/各有三才之道則六爻自有隂陽如初九陽居陽位)
　(九二陽居隂位之類便是相錯/之象非必内外二體交錯也)
　　右第十章
　　　(上章析論爻辭/此章統論爻畫)
易之興也其當殷之末世周之盛徳邪當文王與紂之
事邪是故其辭危危者使平易者使傾其道甚大百物
不廢懼以終始其要无咎此之謂易之道也
　(季彭山曰非末世則情偽不如是之滋非盛徳則易/道无自而興當紂之事正處憂患而作易也愚又按)
　(夫子原易之作則指伏羲原易之興則専屬文王而/不及周公前言易興于中古作易者其有憂患乎此)
　(章承憂患説來蓋文王當殷之末世所遇之時乃危/時所處之地乃危地故玩其卦彖往往多儆惕之辭)
　(此辭字専指彖辭危非一己之憂患乃憂紂之傾危/也猶冀其轉危而為安故云危者使平此周之所以)
　(為盛徳也知其危則危者可使之平不知其危而以/為易則可使之傾此其道自一身推之家國天下无)
　(物不然故曰甚大懼以終始易懼之也如朝乾夕惕/之義不特文王一生與憂患相終始其要使天下後)
　(世皆知免咎之道在危懼之中危者文王演易之時/懼者文王演易之心二字乃一章眉目易而曰道中)
　(有挽回之方不欲人諉之于數也○周用齋曰常人/始于憂卒于怠故易之懼人不以始為難而以終為)
　(貴不曰懼以始終而曰終始欲人慎終如始也○張/彦陵曰无邪者詩之教无咎者易之教其㫖同也无)
　(咎二字是千聖涉世之心法懼/之一字是千聖寡過之心法)
　　右第十一章
　　　(此章發明文王/演易之本㫖)
夫乾天下之至健也徳行恒易以知險夫坤天下之至
順也徳行恒簡以知阻能説諸心能研諸侯之(本義侯/之二字)
(衍/)慮定天下之吉凶成天下之亹亹者
　(説統曰此以健順二字發明易簡之理即在人身其/意重在知險阻上表聖人作易之深衷也愚竊按上)
　(傳首章言乾坤易簡之徳下傳末章言乾坤之所以/易簡由于至健至順也阻險二字從上文憂患危懼)
　(説來乾之徳健則遇險亦易故曰恒易坤之徳順則/遇阻亦簡故曰恒簡易簡中本无險阻也險阻之境)
　(皆人心所自造在我既无荆棘世上那有坎坷即有/之正爾不須逆億自然先覺知險知阻皆從易簡中)
　(來所以衆人遇險阻則心苦而易簡者道理融洽能/説諸心衆人遇險阻則慮棼而易簡者臨事精詳能)
　(研諸慮直使天下之吉凶由此而定天下之亹亹由/此而成自能字起直貫到者字住所謂易簡而天下)
　(之理得矣非至健/至順其孰能之)
　(愚按本義侯之二字衍文其説本于王弼蔡節齋徑/去侯之二字而以悦諸心硏諸慮並言黄氏日抄云)
　(古本原有此二字讀者自以義理/而讀之可也竟剛去二字不可也)
是故變化云為吉事有祥象事知器占事知來
　(本義云變化云為故象事可以知器吉事有祥故占/事可以知來余徳新云變化二句不假象古者也象)
　(亊二句求諸象占者也愚竊謂四句不宜兩分説變/化云為乃從險阻推開説即下文吉亊象亊占亊是)
　(也變化云為事非一端豈但知險阻而已哉于吉事/則知有祥于象亊則知制器于占亊則知未來皆易)
　(簡中自然之理惟悦心硏慮者方知/之耳即至誠之道可以前知之意)
天地設位聖人成能人謀鬼謀百姓與能
　(張彦陵曰此節舊主卜筮説然照下象告情言看當/指作易説愚按説作易則卜筮亦在其中上言易簡)
　(之徳无所不知此承上文言易簡之所以能无不知/者豈有他哉自天位乎上地位乎下而萬象森然天)
　(地之能畢效于聖人之前聖人因之作易體乾坤之/徳以成其能人為之謀于明鬼為之謀于幽下至百)
　(姓之愚與能于日用飲食之際健順之徳行至此而/能亊畢矣以卜筮言之古人亦未有廢人亊而専聽)
　(命于鬼神者舜傳位于禹曰朕志先定詢謀僉同鬼/神其依龜筮協從洪範云謀及乃心謀及卿士謀及)
　(庶人謀及卜筮亦皆先人謀/後鬼謀而百姓與能者也)
八卦以象告爻彖以情言剛柔雜居而吉凶可見矣
　(本義象謂卦畫爻彖謂卦辭愚按此節言聖人成能/之亊所以使百姓與能者也伏羲六十四卦只以象)
　(告未有辭也至文周繫辭而爻彖之情出焉乾文言/曰六爻發揮旁通情也又曰利貞者性情也是爻彖)
　(皆以情言情不出象之外但上古即象而知其情後/世必言之而情始見此非聖人之情乃彖爻中自具)
　(之情也八卦以象告則剛柔雜居矣爻彖以情言則/吉凶可見矣居者位也對下變動言與第九章居可)
　(知義同謂不待動而/吉凶之理已著也)
變動以利言吉凶以情遷是故愛惡相攻而吉凶生逺
近相取而悔吝生情偽相感而利害生几易之情近而
不相得則凶或害之悔且吝
　(説統此節吉凶以情遷句最重愚又謂變動句承上/彖字來吉凶句承上爻字來卦體本以變化而成彖)
　(辭多以利言者如乾坤屯䝉之類亦有以不利言者/如訟否剝无妄之類故曰變動以利言自爻辭觀之)
　(据逐爻之情以處事故有在彖為主爻而在本爻則/凶者如履六三震九四之類則吉凶又與彖異而以)
　(情遷矣利亦自情而生彖亦有情爻亦有利互文也/愛惡相攻以下乃吉凶以情遷之事逺近者六爻之)
　(位也愛惡情偽相攻相取相感相得者六爻之情也/吉凶悔吝利害者六爻之􁂓也爻有應有比應者逺)
　(而比者近皆宜相得者也今只据近比者言以其愛/惡情偽吉凶悔吝利害之情尤易見也情之不相得)
　(者謂近不相取惡相攻偽相感則近相取愛相攻情/相感者為情相得可知不相得則凶害悔吝其相得)
　(則吉利悔亡无咎无吝可知言近者之不相得則逺/而不相應者可知夫子所已言者半所木言者半在)
　(讀者參互體會之耳張元岾曰情莫切于愛惡逺近/者所居之地情偽者愛惡中之變態攻者欲入而中)
　(之也取者欲得而致之也感者有所觸動也凡人之/情愛之極非獨近相取且逺而相取矣取而不得則)
　(惡惡則情偽起情偽一起則將有不可言者故曰利/害生原其初止愛惡之念為之胚胎故以愛惡始以)
　(情偽終而逺近則中間往來之路大抵易之情既不/相得逺之猶可近之必凶利之猶可害之即未至于)
　(凶亦悔且吝又曰几爻皆有愛惡逺近情偽也惟近/不得則惡而不愛偽而不情感通絶而相攻之釁生)
　(矣故曰凶或害之悔且吝夫近亦適逢之會何故招/尤若此哉地偪則嫌易生習久則情易厭遥聞聲而)
　(相思日進前而不御/古來如此其奈之何)
將叛者其辭慚中心疑者其辭枝吉人之辭寡躁人之
辭多誣善之人其辭㳺失其守者其辭屈
　(注疏謂易中有此六種之辭愚竊以為不然易之道/以辭顯聖人之情以辭盡前聖人繫辭以斷吉凶後)
　(之人玩辭以知趨避大傳二十四章贊辭之用不一/至末又從人情險阻中舉此六種之辭謂人之情因)
　(辭而顯胡雲峯所云使人由易以知言是也自天地/設位以下皆用卜筮而知者此六句不用卜筮而知)
　(者將叛者口與心背故慚疑者言多兩岐故枝躁人/心粗氣浮口不擇言故多誣善者敗人毁而失實故)
　(游失守者自敗遁辭必窮故屈惟吉人之辭寡言必/有中易簡故也亊從易簡為吉亊言從易簡為吉人)
　(余徳新曰上傳以黙而成之不言而信存乎徳行為/吉下傳亦言徳行而以諸辭之不同者為結吉人辭)
　(寡其黙成之次歟李衷一曰世上風波无如言惟吉/人之辭可居其善餘皆不善之言皆能起釁生灾君)
　(子之寡言亦逺險/阻之大作用也)
　(程敬承口通章以易簡二字提綱知險知阻正是易/簡中自具之靈明悦之硏之者易簡也定之成之者)
　(易簡也象之占之者亦易簡也成能與能使人就易/簡之歸而出險阻之途也以下反覆發明情遷之義)
　(蓋情即險阻之情吉人之辭寡即易簡之理但天下/吉人恒少其餘五種皆險阻之類也吉凶情遷无非)
　(教人從人情中知險阻耳易簡理得則聖人作易以/教人之本也李衷一曰此下繫之卒章也可與乾坤)
　(成列章參看首章為聖人之命辭言故先言吉凶曰/貞一曰義曰聖人之情皆易簡也法易簡于天地此)
　(聖人成能之亊也末章為聖人教人玩辭言故先言/易簡曰知器知來曰情遷皆吉凶也知吉凶于險阻)
　(此百姓與/能之亊也)
　(經繹曰大傳是天人貞一之統也二傳之首原天地/之知能一神明之徳而贊其易簡易簡者天地之至)
　(徳也確然隤然貞一為觀以知始而作成卦以象此/爻以效此而聖人之知能出焉進而本諸天也二傳)
　(之終極卦爻之法象盡變通之利而歸之徳行徳行/者聖人之易簡也至健至順知險知阻以神明而黙)
　(成象卦所象效爻所效而天地/之至徳成焉反而約之身也)
　　右第十二章
　　　(此章自夫乾至百姓與能易簡之能亊已盡八/卦以象告至末又發明彖爻之情辭而終以人)
　　　(情之/險阻)
　説卦傳
　　(愚按隋書經籍志序秦焚書周易以卜筮得存惟/失説卦三篇後河内女子得之吕東萊家塾論云)
　　(至後漢苟爽集解乃得八卦逸象三十有/一韓康伯説卦乃止一篇而别出序雜)
昔者聖人之作易也幽贊于神明而生蓍
　(愚按前言伏羲畫卦之由故直云仰觀俯察此論重/卦之後故先言生蓍後言立卦生爻生蓍者天地也)
　(用蓍者聖人也天地能生蓍而不能用蓍若非聖人/幽贊于神明則與凡草木俱腐爾贊字即中庸贊化)
　(育之義猶云助也聖人因河圖之中數用蓍以衍之/如下文參天兩地之數非謂先有蓍而後作易也本)
　(義因史記龜策傳天下和平王道得而蓍莖長丈叢/生滿百莖以釋主蓍之義黄氏日抄云此章正言聖)
　(人用蓍恐未必説到蓍未生前聖人贊化而致蓍生/之亊孔疏謂聖人深明神明之道而生用蓍策卦之)
　(法程子云生蓍者用蓍以求卦非生出蓍而後畫卦/是已説文蓍蒿屬生千歳三百莖易以為數天子蓍)
　(九尺諸侯七尺大/夫五尺士三尺)
參天兩地而倚數
　(先儒于此句多從揲數説但參兩之義訓釋各不同/馬氏王氏謂天得三位一三五也地得二位二四也)
　(鄭氏云天地之數備于五十乃參之以天兩之以地/以倚託大衍之數五十天三載地二覆欲極其數庶)
　(得吉凶之審也孔氏云揲蓍所得取奇于天取偶于/地而立七八九六之數張氏云不以一目竒者以三)
　(中含兩有一以包兩之義明天有包地之義故天舉/其多地舉其少蘇氏云自一至五天數三地數二數)
　(止于五自五以往皆相因而成者也楊龜山云參之/為九雨之為六王魯齋云數由一起天開于子其體)
　(圓而虚地闢于丑參于天中其數為二故曰參天兩/地今合而論之要不出河圖中五數而已聖人觀圖)
　(而布策自一至五五行之生數也參天兩地合而成/五居圖之中乃五行之發端天三位參之則三三得)
　(九是為老陽地二位兩之則二三得六是為老隂蓍/數倚之以起倚者依也此立卦生爻之本從此推之)
　(過揲之數四九三十六三個十二也四六二十四兩/個十二也均之為十二參之則三個兩之則兩個矣)
　(再推而為乾之策二百一十有六乃三個七十二也/坤之策百四十有四乃兩個七十二也總上下二篇)
　(之策乾六千九百十二乃三個二千三百四也坤四/千六百八乃兩個二千三百四也此皆河圖生數自)
　(然之妙若夫七八亦乾坤之策但二五為七三四為/七是一地一天故不得謂之參兩一三四為八一二)
　(五為八是一地二天亦不得謂之參兩矣而説統云/按河圖天地之數一三五謂天數三積之  為九二)
　(四為地數兩積之而為六聖人本圖數制蓍數分揲/掛扐之法行而七八九六之數倚此而起故曰參天)
　(兩地而倚數本義圍三圍四之説却是朱子另外添/來其實與圖數无預愚竊按朱子之説本于周髀算)
　(經數之法出于方圓注云圓徑一而圍三方徑一而/圍四本義引此脱去兩徑字而添三各一奇四合二)
　(偶云云似屬/強為牽合)
觀變于隂陽而立卦發揮于剛柔而生爻和順于道徳
而理于義窮理盡性以至于命
　(本義謂此聖人作易之極功愚竊按立卦生爻非謂/作易乃揲蓍所得之卦爻也自天生蓍圖數顯其為)
　(數也自具隂陽之變其為變也自有剛柔之爻聖人/倚數以觀變而立卦用九六以發揮剛柔而生爻于)
　(蓍卦之徳因其自然而不參以已見是為和順于道/徳于卦爻之義處之各得其條理是為理于義窮理)
　(者窮其變也盡性者盡其變也至于命則變而不知/其所以變矣困學記曰和順道徳統言一卦之體理)
　(于義分言六爻之用和順是渾融之語未必能理于/義故中間着一而字至命全在窮盡處得力是一串)
　(亊故中間着一以字張南軒曰義在我也命在天也/天下之人皆知義命則聖人之易可不作矣惟不知)
　(義不知命此聖人不得已而生蓍倚數/立卦生爻凡以為不知義命者設也)
　(愚按程子云理則須窮性則須盡命不可以言窮言/盡只是至于命而已横渠昔嘗譬命是源窮理與盡)
　(性是穿渠引源然則渠與源是兩物胡敬齋云程張/所論不同朱子于或問論之詳矣然亦各據自己分)
　(上説程得之易故其言快張得之難故由經歴次第/上説以上云云多是言學易工夫又揲蓍求卦之本)
　(領/)
　　右第一章
　　　(此章専贊聖/人用蓍之妙)
昔者聖人之作易也將以順性命之理是以立天之道
曰隂與陽立地之道曰柔與剛立人之道曰仁與義兼
三才而兩之故易六畫而成卦分隂分陽迭用柔剛故
易六位而成章
　(前章言用蓍此章言畫卦先儒或云序次當在幽贊/生蓍之前蓋先畫卦而後有蓍數也今按夫子語氣)
　(乃承前章末句説來故云將以順性命之理序次故/不紊也在天謂之命在人謂之性總是一理然所謂)
　(性命之理即隂陽剛柔仁義是也順者自然而然无/勉强安排之意隂陽剛柔文王周公所未言夫子于)
　(毎卦彖傳或言隂陽或言剛柔皆以陽剛屬天道隂/柔屬地道至此乃錯舉之天道亦有隂陽地道亦有)
　(剛柔立者何立此隂陽剛柔之體也立之者誰畫卦/之聖人也韓康伯注以氣言隂陽以形言剛柔孔疏)
　(以形為隂陽以氣為剛柔其説相反韓注得之隂陽/剛柔夫子言之亦屢矣此則以仁義為人道以配天)
　(地觀三個與字見彼此相為用不可舉一而廢一也/三才之道非兩不立伏羲畫卦時兼而兩之分而迭)
　(用之无非順性命之理六畫者卦之體也六位者爻/之用也卦兼上下二體故曰成卦爻則九六互用故)
　(曰成章先儒多以分隂分陽屬卦畫迭用柔剛屬爻/位其實六位既成隂陽剛柔便間雜而成章似不必)
　(更為分析前段言隂陽剛柔仁義後段不言仁/義以見用天地之道者在人此正兼三為兩處)
　　右第二章
　　　(此章明爻位/自然之理)
天地定位山澤通氣雷風相薄水火不相射八卦相錯
　(先天後天之説本于邵康節本義于此引之所謂先/天之學也愚竊按朱子答王子合書云康節以乾南)
　(坤北為伏羲八卦大概近于傅會又答王樞云八卦/圓圖其所列方位皆无所祖述蓋讀定位四語而想)
　(像為之者觀此則朱子似亦以邵説為未當顧于此/節乃專主邵説以為伏羲先天圖八卦方位也夫八)
　(卦方位夫子于帝出乎震一章明言之令先天圖方/位易置乃與聖言不合楊龜山于先天之説闕而不)
　(論蓋有所疑也黄氏日抄力辨其非今詳錄之云天/地定位者天尊而上地卑而下其位一定而不易易)
　(取其象于卦為乾坤譬之父母實主乎一家而居尊/者也山澤通氣者一髙一下水脈灌輸而其氣相通)
　(通之為言貫也易取其象于卦為艮兑雷風相薄者/一迅一烈氣勢翕合而其形相薄薄之為言偪也易)
　(取其象于卦為震巽水火不相射者一寒一暑宜若/相息而下然上沸以成既濟之功乃不相射易取其)
　(象于卦為坎離凡六者皆天地之氣為之譬如六子/迭相運用而悉出于父母者也此章釋八卦之義不)
　(過如此而已歴漢唐以至本朝伊洛諸儒未有外此/而他為説者惟邵康節得陳希夷數學創為先天圖)
　(移易卦之離南坎北為乾南坤北曰此取易之天地/定位也然易曰離也者明也南方之卦也坎也者水)
　(也北方之卦也則離南坎北經有明文矣天地定位/經未嘗明言其為南北也何以知此為先天之卦位)
　(耶康節既移乾坤于南北又移艮以居西北兑以居/東南曰此取易之山澤通氣也然易曰艮東北之卦)
　(也又曰兑正秋也則艮居東北兑居正西經有明文/矣未嘗言艮為西北兑為東南也何所攷而指為先)
　(天之卦位耶康節既移東北之艮于西北遂移震于/東北而移巽于西南曰取易之雷風相薄也然易曰)
　(震東方也又曰巽東南也則震居東方巽居東南經/有明文矣未嘗言震為東北巽為西南也何所攷而)
　(指此為先天卦位耶康節既移坎離之位以位乾坤/乃移離于正東移坎于正西曰此取易之水火相射)
　(也然南方為離北方為坎經文萬世不磨若水火不/相射持言其性相反而用則相資耳于經未嘗明言)
　(離為東方之卦坎為西方之卦也康節又何所攷而/指為先天卦位耶易畫于伏羲演于文周繫于孔子)
　(傳之天下萬世惟此一易而已未聞有先天後天之/分也康節特托易以言數諸儒未有以此言易者也)
　(晦菴以理學集諸儒之大成原聖人因卜筮而作易/始兼康節之説而言之若門人所錄語類乃因康節)
　(之先天而反有疑于文周孔子之易及有疑于伊川/之易傳且有疑于易經此章八卦之位未必盡當時)
　(之真也蓋易所言者道也而康節所言先天者數也/康節雖賢不賢于文王孔子也康節欲傳伊川以數)
　(學伊川不從不可以/數學而反疑易學也)
　(竊謂此一節只就卦象對待説天地間无一非對待/之象故易以乾坤象天地艮兑象山澤震巽象雷風)
　(坎離象水火天地合徳而定位山澤異體而通氣雷/風相助而相薄            水火相為用而不相)
　(射皆造化一定之理天地之上爻相錯即山澤下爻/相錯即雷風中爻相錯即水火一氣周流毫无間隔)
　(可以此卦錯諸彼卦可以彼卦錯諸此卦絶不費安/排布置豈若先天圖之説先有乾而後生兑先有兑)
　(而後生離先有震巽坎艮而後生坤耶今據所謂先/天圖推之南與坎對東與西對東北與西南對西北)
　(與東南對一隂對一陽二隂對二陽三隂對三陽爻/爻相錯相錯之象不待互易而在對待其所列八卦)
　(方位只就三畫看與經文亦可配合而康節乃以八/卦為三畫卦以八卦之上各加八卦為相錯則是以)
　(相錯為相重矣凡此往彼來謂之錯加/増其上謂之重以相錯即相重訛矣)
數往者順知來者逆是故易逆數也
　(愚按朱子文集云自震四至乾一為數往者順自巽/五至坤八為知來者逆一圖之中逆順分行更不可)
　(曉而本義乃以起震而歴離兑以至于乾為指圓圖/數已生之卦自巽而歴坎艮以至于坤為指横圖推)
　(未生之卦其實釋經者多不主此説竊謂夫子所云/順逆只承八卦相錯説來以乾坤六子論乾錯坤而)
　(有震坎艮坤錯乾而有巽離兑自乾錯坤而生三男/順也合三男而成其為乾逆也自坤錯乾而生三女)
　(順也合三女而成其為坤逆也以人亊論之凡事數/已往則順而易度將來則逆而難易之占為知來者)
　(設故曰逆數數往句只是引起下句兩數字先儒有/作上聲者有作去聲者蘇氏易傳曰道徳之變如江)
　(河之日趨乎下也沿其末流至于立卦生爻生蓍倚/數而萬物之情備矣聖人以為立于其末則不能識)
　(其全而識其變是以泝而上之反從其初六十四卦/三百八十四爻皆据其末而反求其本者也故為逆)
　(數朱康流曰數往者數已成之卦知來者知未定之/卦已成者以位之先後為序故順木定者以策之升)
　(降為序故逆易之理本順所以用之者貴逆也萬以/忠曰有六子便已盡易天地之位天位于上而錯于)
　(下交地位于下而錯于上交便已不相順而相逆故/以言其逆乾逆坤為震坎艮坤逆乾為巽離兑單就)
　(八卦言之已是相錯已都為逆數也張彦陵曰此節/只上句摘一數字下句摘一逆字便見一二三四與)
　(五六七八相合為用有乾兑離震以為往當有巽坎/艮坤以為來若使都以順數便不交不變矣故曰逆)
　(數也一説往謂已畫之八卦來為未重之六十四卦/易之為數先有八卦而餘卦以次相錯伏羲亦莫測)
　(其所以然故不徒曰逆而曰逆數以見天道无端惟/數可以推其機易道至妙因數可以明其理理因數)
　(顯數從理出也又一説自乾一順至坤從天墜到地/矣易逆數便要從地仍舊上天又一説易之為書敎)
　(人卜未來吉凶要在盡人事以回造化若逆挽而進/之者故曰逆數以上諸説雖不同各有理解除却先)
　(天圖之説不/妨並行也)
　(説統云此章説者紛紛都縁八卦相錯一句欲做六/十四卦圓圖看故數往一節説來説去畢竟无着落)
　(只因不識錯綜二字故以為相交而成六十四卦不/知此專説八卦逆數方得相錯非言六十四卦也八)
　(卦不相錯則隂陽不相對待天地雷風山澤水火俱/不得一位矣愚又按八卦相錯而成六十四卦本康)
　(節之説也今據所謂先天圖推之乾兑離震前四卦/為往巽坎艮坤後四卦為來往者順乾一至震四皆)
　(用順數來者逆巽五至坤八皆用逆數數往者之順/而知來者之逆所以巽五不次于震四而次于乾一)
　(若巽五即次震四之後則八卦不相錯矣相錯單就/八卦言其説猶可通所以蔡虚齋云以順逆分判八)
　(卦八卦之位既定則一卦各管八卦而六十四卦在/其中矣但不可以相錯者為六十四卦皆逆數也)
　　右第三章
　　　(此章言八卦對待之體有相錯/之象順逆之數皆出乎自然)
雷以動之風以散之雨以潤之日以晅(注疏/作烜)之艮以止
之兑以説之乾以君之坤以藏之
　(蔡節齋曰雷風二句言生物之功兩日二句言長物/之功艮兑二句言收物之功乾坤二句言藏物之功)
　(愚又按此章卦象相對與上章同序次先後則異先/雷風者初畫也次坎離中畫也次艮兑上畫也乾坤)
　(居三畫之全六子之功皆乾為之君坤以藏之者也/胡雲峯曰自動至晅物之出機自止至坤物之入機)
　(出无于有氣之行也故以象言入有于无質之具也/故以卦言愚又按天之生物成物動者出而藏者入)
　(五行惟土為善藏當其發也百昌咸遂及其歛也一/物无有及遇震則藏者復出此化裁之終始也故首)
　(雷而終/坤焉)
　　右第四章
　　　(前章言八卦相資為用/此章言八卦各效其功)
帝出乎震齊乎巽相見乎離致役乎坤説言乎兑戰乎
乾勞乎坎成言乎艮
　(本義引邵子曰此卦位乃文王所定所謂後天之學/也愚按圖之言方位者惟此則有據坤彖西南得朋)
　(東北䘮朋蹇彖利西南不利東北此文王所明言震/東巽東南離南乾西北坎正北艮東北此夫子所明)
　(言不知乾南坤北先天方位之説從何而來邵子既/以先天圖為伏羲之易遂以此為後天方位其實文)
　(王所闡發即伏羲之易豈有先後天之分耶蘇氏易/傳以帝出乎震一節為古有是語萬物出乎震一節)
　(是孔子從而釋之理或然也愚又按此章八卦之次/與前章又不同先儒謂此乃五行相生四時流行之)
　(序也以兩儀言則乾坤為天地以八卦論則乾坤與/六子各一其用首言帝者震為長子以其主宰為之)
　(帝震巽為木離為火坤為土兑乾為金坎為水水生/木于時為春木生火于時為夏火生土于時為夏秋)
　(之交土生金于時為秋金生水于時為冬五行周而/復始繼以艮土者水非土亦不能以生木循環无窮)
　(而四序流行于其中/孰主宰之帝是也)
萬物出乎震震東方也齊乎巽巽東南也齊也者言萬
物之潔(石經/作絜)齊也離也者明也萬物皆相見南方之卦也
聖人南面而聴天下嚮明而治蓋取諸此也坤也者地
也萬物皆致養焉故曰致役乎坤兑正秋也萬物之所
説也故曰説言(蘇氏易傳言/字衍文也)乎兑戰乎乾乾西北之卦
也言隂陽相薄也坎者水也正北方之卦也勞卦也萬
物之所歸也故曰勞乎坎艮東北之卦也萬物之所成
終而所成始也故曰成言乎艮
　(愚按此八卦方位夫子所明言者朱子于此章卦義/自言多未詳其答袁機仲書云文王八卦某嘗以卦)
　(畫求之縱横反覆竟不能得其所以安排之意又曰/曷言齊乎巽不可曉坤在西南不成東北无地乾西)
　(北亦不可曉如何隂陽來此相薄西方肅殺之氣如/何言萬物相悦竊采先儒之説一一折之此節把八)
　(卦方位次第推出分明四時代更之義雷于天地為/長子以其統類萬物為出入也雷出地百八十三日)
　(而復入則萬物皆入入地百八十三日而復出則萬/物亦出震之動物皆春分之前萬生之初故位居東)
　(方巽位東南當春夏之交萬物畢出氣色鮮新故曰/潔齊離位正南至四五月則萬物長養暢茂如重相)
　(見非離明得位之象乎坤也者地也地字只當土字/看土居中央土之位夏將秋火欲克金有上則火生)
　(土而土生金克者又順以相生矣不言西南者坤土/旺于四季不止西南一方也言致役者帝君也坤臣)
　(也言致養者坤母也萬物子也兑為西方之卦不言/可知秋乃萬寶告成之時物情如何不悦朱子嘗釋)
　(乾卦利貞之義云利者生物之遂物各得宜不相妨/害于時為秋而得其分之和非即悦之義乎乾位西)
　(北主立冬以後冬至以前自巽而坤而兑皆隂卦至/此忽與陽遇隂疑于陽故相薄而戰于乾之方與坤)
　(上六龍戰義同坎位正北兼言水者冬乃水歸其壑/之候萬物芸芸各歸其根如嵗終息老物休田夫有)
　(慰勞之義故曰勞卦艮居東北主冬春之交萬物于/此成收藏之終即成發生之始故曰成言乎艮此皆)
　(四時流行自然之序八卦實與四時合其序何嘗有/所安排乎東南西北各一其方春夏秋冬各一其時)
　(木火土金水各一其氣經文于方位獨遺西于四時/獨言秋于五行獨言水舉一卦而他卦可互推也)
　　右第五章
　　　(此章推言八/卦流行之用)
神也者妙萬物而為言者也動萬物者莫疾乎雷撓萬
物者莫疾乎風燥萬物者莫熯乎火説萬物者莫説乎
澤潤萬物者莫潤乎水終萬物始萬物者莫盛乎艮故
水火相逮雷風不相悖山澤通氣然後能變化既成萬
物也
　(鄭申甫曰伏羲八卦以配八物不以配五行若文王/卦圖直以配五行不作八物看矣東西南北五行正)
　(位四隅為五行之交此亦据圖而言也愚按八卦无/所謂先天後天只有對待流行之理定位章言對待)
　(之體雷動出震二章言流行之用此則合對待流行/而言神字乃贊乾坤之妙非去乾坤而専言六子也)
　(鄭康成云乾坤共成萬物不可得而分故合而謂之/神張横渠云一故神兩故化蓋乾坤合稱謂之神胡)
　(雲峯曰言神則乾坤在其中蓋六子之功皆乾坤之/功六子之神皆乾坤之神乾坤雖不言可矣若云去)
　(乾坤則首句如何着落雷動風撓火燥澤悦水潤艮/終始則分言六子流行之用水火相逮以下又説到)
　(六子對待之體以見流行之妙多自對待中來前云/山澤通氣雷風相薄水火不相射以次隂陽之交合)
　(此云水火相逮雷風不相悖山澤通氣以次隂陽之/變化惟其交合如此然後能變化而成萬物如此孰)
　(非乾坤之神妙運于其中而能然哉故字然後字能/字極有力孔仲達曰上云水火不相射此云相逮者)
　(既不相射又不相及則无成物之功上云雷風相/簿此云不相悖若相悖則相傷亦无成物之功也)
　(張待軒曰定位章首乾坤而即繼以艮兑次震巽坎/離雷動章先震巽坎離繼以艮兑乾坤既與定位章)
　(異矣出震章首震終艮等乾坤于六子中間位次參/錯不齊又與雷動章異矣神也者章先震巽次離兑)
　(次坎艮置乾坤于不言與前三章又迥然不同矣想/見聖人胸中造化易理渾淪融洽見到即書无非妙)
　(義沾沾然此為先天此為後天又變其説/此為連山此為歸藏不亦愈枝而愈逺乎)
　　右第六章
　　　(此章言八卦流行之/用出于對待之中)
乾健也坤順也震動也巽入也坎䧟也離麗也艮止也
兌説也
　(吳幼清曰此章以八字斷八卦之徳愚又謂夫子欲/推廣八卦之象先言八卦之徳此作彖傳之本領也)
　(乾純陽故健坤純隂故順震得乾之初體故為動巽/得順之初體故為入坎一陽在二隂之中有摧鋒䧟)
　(陣之象離一隂在二陽之中為上下附麗之象艮陽/在上前无所往故止兑隂在下情有所發故悦乾健)
　(坤順艮止兑説四卦彖傳所已言坎彖言險而不言/䧟離彖言麗而兼言明震動不言于本卦而見于屯)
　(彖傳巽入不言于本卦而見于序卦傳自此以下皆/以乾坤及六子長中少為次又可見先天圖乾一兑)
　(二離三震四巽五坎六艮/七坤八之説為不足憑也)
　　右第七章
　　　(本義此言八/卦之性情)
乾為馬坤為牛震為龍巽為雞坎為豕離為雉艮為狗
兑為羊
　(埤雅乾陽故馬蹄圓坤隂故牛蹄坼馬陽物也起先/前足卧先後足牛隂物也起先後足卧先前足龍蟄)
　(物也遇陽則奮雞羽物也遇隂則入豕性剛躁陽在/内也              雉羽文明陽在外也内柔而)
　(附人外剛而善禦者狗也内剛而喜觸外柔而樂羣/者羊也愚又按夫子取象有從文周卦爻者如乾龍)
　(坤馬之類有自引大象例者離電巽木之類又有于/説卦别取者若坤牛震龍艮狗之類只從逺取諸物)
　(會其大意可也先儒有云周公以乾為龍夫子以為/馬文王以坤為馬夫子以為牛象之不必泥如此愚)
　(又竊以爻象及中爻互卦求之乾為馬則取諸大畜/之良馬逐内卦乾體也巽為雞則取諸中孚之翰音)
　(外卦巽體也坎為豕則取諸睽之豕負塗中爻互坎/也離為雉則取諸旅之射雉外卦離體也兑為羊則)
　(取諸夬之牽羊外卦兑體又取諸/大壯之羝羊䘮羊中爻互兑也)
　　右第八章
　　　(本義逺取/諸物如此)
乾為首坤為腹震為足巽為股坎為耳離為目艮為手
兑為口
　(愚按人身皆具此八體而不知其與八卦合夫子説/卦至此要人反而求之一身之中无非易也乾為首)
　(諸陽所聚尊而居上也坤為腹諸隂所積大而能容/也震剛在下為足艮剛在上為手兩陽卦相對也巽)
　(隂下開為股兑隂上開為口兩隂卦相對也耳之能/聴以其竅空也空屬陽坎外隂而内陽故為耳目之)
　(能視以其睛黒也黒屬隂離外陽而内隂故為目手/能指揮而使之行亦能執持而使之止一行一止之)
　(官也口能納茹而使之入亦能吐露而使之出一出/一入之官也細觀取象亦不離卦爻中乾為首于乾)
　(用九得之坤為腹于明夷六四得之震為足于大壯/初爻得之巽為股于咸九三互體得之坎為耳于噬)
　(嗑互體得之離為目于歸妹九二得之艮不為背而/為手對震足言也于蒙上九得之兑為口于咸上六)
　(得之胡庭芳謂惟腹股口三象與卦合/餘則夫子自取蓋未嘗細玩爻辭耳)
　(張待軒曰八卦以身取象獨不言心何也无心/則耳目手足竟安用耶學易者可憬然悟矣)
　　右第九章
　　　(本義近取/諸身如此)
乾天也故稱乎父坤地也故稱乎母震一索而得男故
謂之長男巽一索而得女故謂之長女坎再索而得男
故謂之中男離再索而得女故謂之中女艮三索而得
男故謂之少男兑三索而得女故謂之少女
　(尚書序云八卦曰八索言八八相索也注疏云索者/以乾坤為父母而求其子也得父氣者為男得母氣)
　(者為女蔡伯靜云一索再索三索者以初中終三畫/而取此長中少之序也姚承菴曰玩故稱故謂語氣)
　(見父母男女原有此名夫子特詳釋之以明其義各/有攸當耳愚按此章主畫卦説以明乾坤六子八卦)
　(之次序索者隂陽相求三男本坤體各得乾之一陽/而成男陽求隂也三女本乾體各得坤之一隂而成)
　(女隂求陽也男女分于所得之隂陽少長别于所得/之先後蓋于八卦既成之後方見得有父母男女之)
　(象非初畫時即有此意也本義謂揲蓍以求爻胡雲/峯曰此章乃朱子木改正之筆若専言揲蓍求卦則)
　(无復有此/卦序矣)
　　右第十章
　　　(此章言八卦中父母男女/之序以下八節次第因之)
乾為天為圜為君為父為玉為金為寒為氷為大赤為
良馬為老馬為瘠馬為駁(一作駮經典/釋文作□)馬為木果
　(程伊川曰此所謂類萬物之情也程沙隨曰八卦之/象皆物充其類所謂百物不廢愚按以下八節取象)
　(凡一百一十二今于諸家訓詁中采其就文作解者/分註本條下圜占圓字吕氏春秋云天道圓地道方)
　(胡雙湖曰无所不統為君變生六子為父愚按乾六/爻无臣位君道也即父道也易見曰玉金取文言贊)
　(象之辭玉以象其粹金以象其精乾居亥位西北之/卦隂極矣故為寒為氷大赤盛陽之色也陽生于子)
　(極于午寒氷在子以陽之始言大赤在午以陽之終/言吳草廬曰馬加良老瘠駁四字良以其純陽老為)
　(老陽健之最久者瘠謂多骨少肉健之最堅强者駁/獸名能食虎豹健之最威猛者胡雲峯曰乾為木果)
　(結于上而圓愚按剝之一/陽在上為碩果即此義)
坤為地為母為布為釜為吝嗇(經典釋文/作遴嗇)為均為子母
牛為大輿為文為衆為柄(一作/㐻)其于地也為黑
　(徐進齋曰坤之徳動闢而廣生故為母為布為均虚/而容物故為釡錢融堂曰吝嗇者隂之性女子小人)
　(未有不吝者進齋又曰性順而蕃育故為子母牛厚/而載物故為大輿愚按坎惟二畫虚亦為輿而不言)
　(大胡雲峯曰為丈者物生于地雜而可見也楊止菴/曰偶畫多故物之生于地上衆也余息齋曰柄也者)
　(有形可執或云在下而承物于上故為柄愚按柄一/作枘即莊子枘鑿之義乾性圓坤性方不相入者也)
　(孔氏曰地有五色/以黄為中黒為正)
震為雷為龍(經典釋/文作駹)為𤣥黄為旉為大塗為長子為决
躁為蒼筤(釋文/作琅)竹為􁀆(檡文/作雚)葦其于馬也為善鳴為馵
足為作足為的顙(或作/馰顙)其于稼也為反(釋文/作坂)生其究為
健為蕃鮮
　(李資始曰龍君象也乾為君震為儲君皆得稱龍孔/疏𤣥黄雜而成蒼色吳草廬曰乾坤始交而生震故)
　(兼有天地之色旉與華同花蔕下連而上分也大塗/孔疏謂一陽動于下而二偶開通前无擁滯也龔括)
　(蒼曰長子繼乾父之事有傳正統之義張彦陵曰陽/生于下而進以决隂躁者陽之動也蒼者東方之色)
　(􁀆葦下本實而上幹虚愚按埤雅云蒼筤幼竹也􁀆/似葦而小字書蘆始生曰虇莊子欲惡之孽為性􁀆)
　(葦蒹葭始萌以扶吾形尋擢吾性以上皆取初生之/象雷出地而奮于馬為善鳴之象草廬曰馵足作足)
　(皆言下畫之陽愚按玉篇馬立一足懸起曰馵馬行/兩足騰起曰作草廬曰的顙言上畫之虚愚按毛詩)
　(傳白顛曰的顱的者白也草廬曰反生萌芽自下而/生反勾向上陽在下也蕃鮮為春生之草下一根而)
　(葉分開于上愚又按震為决躁其究為健陽長必終/于乾也巽之究為躁卦反對震也巽終亦變乾也獨)
　(于二卦言其究者震巽剛/柔交之始也始必究其終)
巽為木為風為長女為繩直為工為白為長為髙為進
退為不果為臭其于人也為寡(釋文/作宣)髪為廣(釋文/作黄)顙為
多白眼為近利市三倍其究為躁卦
　(徐子與曰物之善入者莫如木氣之善入者莫如風/坤為母明其為乾之配巽為長女明其為震之配繩)
　(糾木之曲而取直者工引繩之直而制木者巽徳之/制故有此象胡雲峯曰一卦中有相因取象者巽為)
　(繩直因而為工姜鳯阿曰白所以受采亦巽入之義/錢融堂曰為長者風行也為髙者木性也木下入而)
　(上升説統曰為進退行多遲迴為不果心无决斷總/是隂性多疑吳草廬曰凡物有聲色臭味聲臭屬陽)
　(色味屬隂巽二陽外達故為臭愚又按月令五臭香/居其一春而臭羶明庶風也夏而臭焦景風也秋而)
　(臭腥閶闔風也冬而臭朽廣莫風也臭以風而傳又/按郊祭之禮商人尚聲未祭之先奏樂所以求陽周)
　(人尚臭未祭之先焫蕭所以求隂巽為臭則震為聲/可知正以下一隂一陽之分耳草廬又曰以頭言隂)
　(血盛者髪多陽氣盛者髪少以顙言陽體盛者額廣/隂體盛者額狹以眼言白者為陽黒者為隂離目上)
　(下白而黒者居中巽目上中白而黒者在下又白多/于黒也張彦陵曰陽奇為三乾有美利利天下而巽)
　(二乾陽畫是三之倍者又一説南方離日之中為市/巽居東南與離相近一隂下為巽主而二陽皆其所)
　(有也躁卦解見震下震巽/隂陽之始故皆以究言之)
坎為水為溝瀆為隱伏為矯輮(釋文/作揉)為弓輪其于人也
為加憂為心病為耳痛為血卦為赤其于馬也為美脊
為亟(釋文/作極)心為下首為薄蹄為曵其于輿也為多眚為
通為月為盗其于木也為堅多心
　(來矣鮮曰陽畫為水二隂夾之故為溝瀆陽匿隂中/為柔所掩故為隱伏楊升菴曰行水用溝停水用瀆)
　(愚按爾雅水注谷曰溝水注澮曰瀆坎為通流之水/故為溝瀆與澤之止水不同恐无停水之象徐子與)
　(曰陽在隂中抑而能制故為矯輮矯者矯曲而使之/直輮者輮直而使之曲弓與輪皆矯輮所成也心耳)
　(皆以虚為體坎中實則為憂為病為痛氣為陽血為/隂血在形如水在天地間故為血卦愚按赤者血色)
　(也亦相因之象子與又曰脊居馬體之中故為美脊/又以陽䧟隂中故在人為心病在馬為亟心亟者性)
　(急難御也上畫柔故為下首下者垂也下畫柔故為/薄蹄又為曵足无力也輿為多眚有三説柔在下而)
　(不任重一也坎中滿而下无力一也坎隂䧟而多阻/礙一也説統曰坎水利舟楫水行則利涉故為通龔)
　(深父曰月為水之精故方諸取水于月坎受乾為體/與月借日為光同張元岾曰太𤣥以水為盗隂陽家)
　(以𤣥武為盗皆屬坎心在内節在外心在中節在上/坎為中陽堅多心也艮為少陽堅多節也兩卦之分)
　(如/此)
離為火為日為電為中女為甲胄為戈兵其于人也為
大腹為乾(釋文/作幹)卦為鼈為蟹為蠃(釋文作螺/一作蠡)為蚌(釋文/作蜯)
為龜其于木也為科(釋文/作折)上槁(乾音干槁釋文/作槀一作熇)
　(張彦陵曰火外明而内暗日者火之精電者火之光/蔡伯靜曰内暗外明者火與日也離内隂外陽故為)
　(火為日隂薄陽則有光故為電再索得女故為中女/陽在外而堅故為甲胄陽在上而鋭故為戈兵中虚)
　(故于人為大腹愚按坎離者乾坤之中氣坎中畫乾/也故乾為首坎為下首離中畫坤也故坤為腹離為)
　(大腹説統曰水流濕故坎為血卦火就燥故離為乾/卦胡雲峯曰離為乾卦以見坎之為濕坎為血卦以)
　(見離之為氣爾雅龜鼈外剛内柔愚按凡介蟲之屬/皆外剛内柔故為鼈蟹蠃蚌龜龔深父曰科上槁中)
　(虚而外乾也愚按孔疏云科空也凡科生者/莖多中空如禾黍之類上槁者離火炎上也)
艮為山為徑路為小石為門闕為果蓏(釋文/作墮)為閽寺(釋/文)
(作/䦙)為指為狗為䑕為黔(釋文/作黯)喙之屬其于木也為堅多
節(釋文一本為/多節无堅字)
　(吳草廬曰徑路之小者艮與震反髙山之上成蹊非/如平地之大塗也小石小而剛在坤土之上闕者門)
　(之出入處上畫連亘中下二畫為峙而虚似闕也愚/又按門以固其出入時止則止也闕以通其出入時)
　(行則行也張彦陵曰果者木實蓏者草實乾純剛故/為木果艮一剛二柔故為果又為蓏小而實者也耿)
　(希道曰周官閽人掌王宫中門之禁止物之不應入/者寺人掌王之内人及宫女之戒令止物之不得出)
　(者閽寺皆取止義艮為手其用在指郭子和曰坎之/隱伏在君子為隱在小人為盗艮之利則狗害則䑕)
　(皆一義而二象愚按狗之禦人以牙剛在前者晉卦/中爻互艮九四言鼫䑕䑕之用亦在齒牙吳草廬曰)
　(黔字與鈐通以鐵持束物者黔喙之屬山居猛獸齒/牙如鐵能食生物者也愚按黔東北之色青黑雜也)
　(艮位東北其色黔口之鋭者為喙亦剛在前者剝六/五艮體取魚象即黔喙之屬震陽動于下故為足坎)
　(剛動于中故為心艮剛動于上故為喙堅多節者剛/不中也郭子和曰剛在中為心不中則為節張元岾)
　(曰三陽惟艮不言馬/者艮止故无馬象)
兑為澤為少女為巫為口舌為毁折為附决其于地也
為剛鹵為妾為羊(釋文/作羔)
　(説統曰坎上下皆虚為陽水兑上虚下實為隂水故/以壅于地者為澤三索得女故為少女胡雲峯曰一)
　(卦之中有相因取象者坎為隱因而為盗艮為門闕/因而為閽寺兑為口舌因而為巫愚按周禮女巫掌)
　(歲時祓除國語在男曰覡在女曰巫皆以歌舞降神/口舌之官也雲峯又曰巽為長為髙反而兑則為毁)
　(折長且髙者陽之上達毁而折者隂之上窮也愚按/兑西方之卦秋氣肅殺兑主之草木黄落毁折之象)
　(也徐子與曰柔附于剛剛乃决柔故為附决陽在下/為剛隂在下為鹵鹵者水之死氣也坎水絶于下而)
　(澤見于上是以為鹵愚桉鹵鹹土也説文東方曰斥/西方曰鹵東方之斥在濕地而柔西方之鹵在燥地)
　(而剛兑位在西故為剛鹵張元岵曰為少女女子之/未嫁以兄弟言為妾女子之既嫁以嫡娣言錢田間)
　(曰八卦皆取象于木獨兑无木庚者木/之仇也剛鹵之地口食不生皆殺氣也)
　(本義于乾為天以下八節一无發明但据陸徳明經/典釋文引荀九家添註愚按劉歆七畧有九師道訓)
　(二十篇馬端臨文獻通攷引陳氏説以為漢淮南王/所聘明易者三人荀爽嘗為之集解今考淮南子九)
　(師有道訓二篇釋文序録列九家姓名為京房馬融/鄭𤣥宋衷虞翻陸績姚信翟子𤣥併爽而九不知何)
　(人所集稱荀者以為主故也則荀九家非淮南之九/師可知馬氏誤矣又按文中子有言九師興而易道)
　(微不知朱子何所取義而引之宋儒何北山謂本義/于大傳太畧别采諸儒之説以補之名大傳發揮自)
　(為之序文載金/華正學編中)
　(黄氏日抄曰晦菴云此章廣八卦之象其間多不可/曉者愚恐此其古者占卜之雜象如今卦影各有不)
　(一之象占得其象者即知其為某卦故于毎卦總言/之胡雲峯曰廣八卦之象可解者解之不可解者不)
　(必强解愚按所謂不可解者如乾馬坤牛震龍艮狗/兑羊前已説過此則重舉何以不及巽雞坎豕離雉)
　(乾言為圜為君為父坤何以不言為方為臣為母震/稱長子坎艮何以不言中男少男前言離為目此何)
　(以于巽云為眼蓋夫子推廣八卦之象語大語小觸/類引伸或舉隅掛一或層見叠出初无義例可尋姑)
　(就夫子所取之象與文周卦爻互異者畧舉數端如/坤卦彖言馬爻辭言氷今皆取為乾象蒙言金夫困)
　(言金車鼎言金鉉玉鉉卦中初无乾體此皆于乾言/之乾于爻為龍此則入震象賁四上兩久言白卦中)
　(无巽體也此則于巽言之坎初用亊稱雲稱兩稱泉/此則以坎為月配離為日日反為隂月反為陽乎頥)
　(言靈龜損益言十朋之龜未嘗有離體爻有兑月兑/雨而兑象不言巽之用巫鼎之得妾皆言于長女之)
　(爻此則于少女言之凡若此類不可悉舉又自坤而/降或曰其于人其于地其于馬其于輿其于稼其于)
　(木惟乾獨不言蓋物不足以盡卦則正言為天為地/之類卦不足以盡物則有其于木其于人之類乾之)
　(為道萬物无不周徧偶/舉一物不足以盡之也)
　　右第十一章
　　　(本義此章廣/八卦之象)
　序卦傳
　　(韓康伯云序卦非易之藴也託象以明義不取深/藴之義程沙隨      直以序卦非聖人之書朱)
　　(子與孫季和書亦云序卦若便以為孔子之筆恐无/是理其説盖本于沙隨愚竊按六十四卦反者八卦)
　　(對者二十八卦先後之序本定夫子恐後人紊亂/其序特從取用于人事者起義先後貫穿之上下)
　　(二篇以八卦為終始中間言然後而後者十九言/不可者十七言不已者三言必者二十四大約不)
　　(出相反相因二義只是發明文王六十四卦所以/相次之故耳文中子曰大哉序卦時之相生也達)
　　(者可與幾矣張横渠曰序卦不可謂非聖人之藴/來矣鮮曰序卦非為理設乃為象設謂為聖人之)
　　(至精/可也)
　　(胡雲峯曰上經三十卦一百八十爻陽爻八十六/隂爻九十四下經三十四卦二百四爻陽爻一百)
　　(六隂爻九十八隂陽多寡參差甚矣今以反卦計/之則上經以十八卦成三十卦下經亦以十八卦)
　　(成三十四卦上經五十二陽爻五十六隂爻下經/五十六陽爻五十二隂爻共用三十六卦成六十)
　　(四卦不齊之中條/理精密又如此)
有天地然後萬物生焉盈天地之間者唯萬物故受之
以屯屯者盈也屯者物之始生也物(周易舉正云/物字當作始)生必
蒙故受之以蒙蒙者蒙也物之穉也物穉不可不養也
故受之以需
　(上下繫傳以及説卦言易之為書多出于乾坤既反/覆詳盡矣至此以有天地三字將乾坤二卦揭過從)
　(屯卦説起剛柔始交而萬物生盈者充滿也受者繼/也後卦與前卦有承受之義屯者草木始生之象沈)
　(氏曰物之初生必有蒙之者或胎或卵或苞或甲為/其穉而謹䕶之天地之仁也人生而蒙亦天地之仁)
　(也早慧非福暴長非夀不養不可也故漸為之飼食/以長其體漸為之教訓以長其智不可一日而成必)
　(以需/焉)
需者飲食之道也飲食必有訟故受之以訟訟必有衆
起故受之以師
　(水在天上為兩所以潤萬物乃物所必需者人之于/飲食亦猶是也但饑者甘食渴者甘飲急不能待則)
　(失其道矣豈知飲食之中固有需之道乎道者養正/之謂也訟未必盡因飲食然乾餱以愆亦其一端大)
　(者爭國次者爭名爭利由聖人觀之皆簞食豆羮之/類而已矣訟必挾衆以爭勝後世朋黨之禍始于此)
　(兵端亦始于此/故受之以師)
師者衆也衆必有所比故受之以比比者比也比必有
所畜故受之以小畜物畜然後有禮故受之以履
　(三軍不可无帥國不可无侯天下不可无王人衆而/有主則爭可息故受之以比比者親䁥之意人各有)
　(所依止非大通之道僅可小畜而已故受之以小/畜畜而止之則上下各循其分故有禮項平甫曰)
　(履不訓禮人之所/履未有外乎禮者)
履而泰(本義云鄭本/无而泰二字)然後安故受之以泰泰者通也物
不可以終通故受之以否物不可以終否故受之以同
人
　(人有禮則安无禮則危故曰履而泰然後安張南軒/曰治亂相循如環无端物安有久通者乎天下无久)
　(泰之理亦无終否之理愚竊謂據氣運則不可以終/通論人事則不可以終否胡庭芳曰乾坤十變方泰)
　(何其難泰一變即否何其易韓康伯曰否/則思通人人同志故出門同人不謀而合)
與人同者物必歸焉故受之以大有有大者不可以盈
故受之以謙有大而能謙必豫故受之以豫
　(同人于野能通天下之志故天下歸心近悦逺來大/者皆為吾所有所有既大易至滿盈故戒在盈老子)
　(曰功蓋天下守之以謙所謂有大而能謙/也虚懐接物全是一團和氣如何不豫)
豫必有隨故受之以隨以喜隨人者必有事故受之以
蠱
　(隨生于豫和樂之應也蠱生于隨宴溺之漸也肯做/事者在喜字做壊事亦在此喜字史記齊救趙擊魏)
　(魏太子申為上將軍過外黄徐子謂太子曰太子自/將攻齊大勝不過有魏貴不益為王若不勝則萬世)
　(无魏矣太子曰諾請必從公之言而還客曰彼勸太/子攻戰欲啜汁者衆太子雖欲還恐不得矣此所謂)
　(以喜隨人而好有事者也啜汁之/衆如羣蠱蝕心蠱之所由致也)
蠱者事也有事而後可大故受之以臨
　(蠱字乃蟲食器之象非事也事因壊而起故以/蠱為事功崇惟志業廣惟勤有事而後可大也)
臨者大也物大然後可觀故受之以觀可觀而後有所
合故受之以噬嗑嗑者合也物不可以苟合而已故受
之以賁
　(蘇子瞻曰大不足以盡臨之義項平甫曰凡以上臨/下以大臨小皆大者之亊故以大釋之張南軒曰天)
　(下皆山也惟泰山可觀天下皆水也惟海可觀大觀/在上下觀而化上下相合也朱漢上曰上无可觀斯)
　(下引而去矣愚按記曰无辭不相接无禮不相見凡/朋友之合必先執贄男女之合必先受幣无䞇无幣)
　(苟合而已蘇子瞻曰直情徑行謂之苟禮以飾情謂/之賁苟則易合易合則相凟凟則易離賁則難合合)
　(則敬敬/則久矣)
賁者飾也致飾然後亨則盡矣故受之以剝剝者剝也
物不可以終盡剝窮上反下故受之以復
　(飾者文飾也專亊文飾之謂致竭力于虚文全无實/意所云彼此相亨者亦索然无餘味故曰亨則盡矣)
　(剝者剝落殆盡也聖人常欲留有餘以還造化故曰/物不可以終盡花落則果生果爛則仁生數已盡而)
　(氣存時已極而物反窮于上者反于下隂陽之恒性/天地之常道復所以次剝也徐魯齋曰自賁而剝以)
　(人事言自剝而/復以天道言)
復則不妄矣故受之以无妄有无妄然後可畜故受之
以大畜物畜然後可養故受之以頥
　(此三段皆學問之亊張待軒曰比而畜其畜也小无/妄而畜其畜也大復則不妄何等直㨗无妄然後可)
　(畜何等鄭重畜與養有辨乾文言曰學以聚之寛以/居之畜是學聚工夫養是寛居工夫故曰物畜然後)
　(可養愚又謂養者優游涵泳之意/是畜徳以後工夫故受之以頥)
頥者養也不養則不可動故受之以大過物不可以終
過故受之以坎坎者䧟也䧟必有所麗故受之以離離
者麗也
　(閭彦升曰養者君子所以成已動者君子所以成物/君子處則中立動則中行豈求勝于物哉及其應變)
　(則有時而過故受之以大過愚按頥養之義與需不/同需當生物之初如兒之待乳于母頥當畜聚之後)
　(萬物交致其養蔡虚齋曰物不可以終通終否終盡/終過以理之自然言也有大者不可以盈不養則不)
　(可動以理之當然言也來矣鮮曰大過者以大過人/之才為大過人之事非有養者不能然過而不已則)
　(䧟溺于過矣故受之以坎坎一陽䧟于二隂之間䧟/之義也䧟于險則必有所附麗庶可資其才力而出)
　(險故受之以離離一隂麗于二陽之間附麗之義也/季彭山曰處險久則困心衡慮而能生明故離次坎)
　　右上篇
有天地然後有萬物有萬物然後有男女有男女然後
有夫婦有夫婦然後有父子有父子然後有君臣有君
臣然後有上下有上下然後禮義有所錯
　(先儒謂上經首乾坤天道地道之始下經首咸恒人/道之始愚又按上經首天地而不言乾坤下經首夫)
　(婦而不言卦名夫婦一小天地也先言男女者有夫/婦之所由後言父子君臣上下者有夫婦之所致也)
　(先儒又謂咸恒以配乾坤二卦愚謂咸一卦足以配/乾坤矣此節連延説下明下經所以首咸之義重在)
　(有夫婦三字下文/夫婦之道即咸也)
夫婦之道不可以不乆也故受之以恒
　(夫婦人之終始也故恒久之義歸焉但以情合者或/色衰而愛弛道則不可不久所以制其情使不變也)
恒者久也物不可以久居其所故受之以遯遯者退也
物不可以終遯故受之以大壯
　(男女居室人之大倫如何不可久居其所鄭孩如曰/夫婦之終為父母父母既老乾退西北坤退西南矣)
　(此不久居其所之義愚又謂此句不専指夫婦乃是/泛論物理所謂盛名之下勿久居也故受之以遯遯)
　(者時可以退也有退必有進故不可以終遯壯者尚/往也鄭孩如曰父母退遯長子壯而用亊大壯者震)
　(承乾/之卦)
物不可以終壯故受之以晉晉者進也進必有所傷故
受之以明夷
　(崔憬曰陽盛自取觸藩宜柔進而上行受兹錫馬姜/廷善曰大壯在遯後晉前介乎進退之間退而方止)
　(止而未進者也故雜卦曰大壯則止識止之義則識/進之機或問壯與晉何别朱子曰不但如此壯而已)
　(必更湏進一步也愚又按晉與漸同為進義此/恃壯以進故必有傷彼漸次以進故得所歸)
夷者傷也傷于外者必反其家故受之以家人家道窮
必乖故受之以睽睽者乖也乖必有難故受之以蹇
　(閻彦升曰以利合者迫窮禍患害相棄也以天屬者/廹窮禍患害相保也明夷之傷豈得不反于家人乎)
　(愚又謂疾痛則呼父母亦反于家之一義家道窮非/家貧之謂也由治家无法來身不行道則家法蕩然)
　(雖有敎亦窮于无所施婦人為政父子兄弟必致乖/離周子所云家人離必起于婦人故睽次家人是已)
　(積不善之家必有餘殃難/自内作豈但乖睽而已乎)
蹇者難也物不可以終難故受之以解解者緩也緩必
有所失故受之以損
　(屯者始生之難蹇者所遇之難君子有終身之憂无/一朝之患蹇難外來不可急求出險居易俟命終有)
　(解散之時緩乃解難之良法但用于未解之先是謂/和緩之緩可釋煩擾之害用于既解之後是謂待緩)
　(之緩又開叢脞之/端矣故必有所失)
損而不已必益故受之以益益而不已必决故受之以
夬夬者决也决必有所遇故受之以姤
　(損益為盛衰之始損不已必益益不已必决淺而言/之與財散則民聚財聚則民散之義畧同以國亊言)
　(漢文帝日用減省而國家富庶此損之必益也唐徳/宗瓊林大盈日充日積而有奉天之難此益之必夬)
　(也損欲其不已益懼其不已其幾在我不可以不决/郭鵬海曰夬者以君子决小人也小人既去則君子)
　(之朋必至而相遇韓康伯所/云以正决邪必有善遇是也)
姤者遇也物相遇而後聚故受之以萃萃者聚也聚而
上者謂之升故受之以升升而不已必困故受之以困
困乎上者必反下故受之以井井道不可不革故受之
以革革物者莫若鼎故受之以鼎
　(張彦陵曰决主開遇主合開則必合决則必遇物相/遇合然後聚而成羣愚又謂相遇而非順以悦則遇)
　(猶不遇旋即散矣遇之所以能聚者由坤順而兑悦/也故受之以萃説文萃草貌草木在土中无不上升)
　(者故受之以升以人亊言凡升者必自下而上不能/不用其力升而不已則力竭矣故受之以困团者窮)
　(也一陽窮上而反下則為復一隂决于上而反下則/為姤受之以井者專取下為義至下者莫如井也管)
　(子曰鑽燧改火抒井易水漢書儀禮志引古禮曰立/秋浚井改水淮南子曰八方風至浚井取新泉蓋井)
　(以日新為功久則穢濁所謂井道不可不革也革物/之器變生為熟去故取新莫若鼎故受之以鼎以世)
　(道言則為變法鼎取更新之義亦取調/和之義明變法者不宜過于矯激也)
主器者莫若長子故受之以震震者動也物不可以終
動止之故受之以艮
　(鼎重器也宗廟用之主器莫若長子繼世主祭者也/震者動也物不可以終動動則宜止之以靜故受之)
　(以艮别傳曰聖學以知止為歸宿此段明動止相因/之理正示人以善動之方于方動之時即寓知止之)
　(義止不在既動以後也張待軒曰止之二字有摧/撞折牙永息機用如收奔馬如息烈熖萬鈞之力)
艮者止也物不可以終止故受之以漸漸者進也進必
有所歸故受之以歸妹得其所歸者必大故受之以豐
豐者大也窮大者必失其居故受之以旅
　(别傳曰艮後繼之以漸者處動欲其善止處止又不/欲其遽動此止至善之學愚按艮之義原取時止時)
　(行其初能止者其進必以漸學問之道最忌躐等漸/進不已必有義理歸宿之地受之以歸妹者夫子特)
　(借卦名歸字以論其序非明卦㫖也進必有傷以壯/而進也進必有歸以漸而進也朱漢上曰大有次同)
　(人曰與人同者物必歸焉言處大之道豐次歸妹曰/得其所歸者必大言致大之由諸子相曰窮大而失)
　(居親寡旅也如唐明皇宋徽宗/一入蜀一入燕亦旅人之象)
旅而无所容故受之以巽巽者入也入而後説之故受
之以兑
　(不善處旅者與人相拒而不相入相拒則无所容/相入則兩相悦悦心之境非深入其中者不知)
兑者説也説而後散之故受之以涣渙者離也物不可
以終離故受之以節
　(以人情言憂則鬰結悦則發舒散者舒其鬱結之氣/也故曰悦而後散之以人事言渙則離離則不可无)
　(以防閑聨絡之/故受之以節)
節而信之故受之以中孚有其信者必行之故受之以
小過
　(説文節竹約也節之取義不一此以符節言古者用/以守國半在内半在外有事則合之荀子云合符節)
　(所以示信也中孚卦體似之節而信之者言无節則/无信也有其信者以此自負而有之也自恃其信其)
　(行必果而過于中/其能免于小過乎)
有過物者必濟故受之以既濟物不可窮也故受之以
未濟終焉
　(過物猶云有過人之才也只就卦名過字取義窮字/即卦象終止則亂其道窮也之義不可窮一句括盡)
　(全易之㫖終者六十四卦之序至未濟而畢也鄭申/甫曰物不可以終窮句括盡全經之㫖項平甫曰坎)
　(離之交謂之既濟此生生不窮所由出也聖人猶以/為有窮又終之以木濟此即咸感之後繼以恒久之)
　(義也蓋情之交者不能久而无弊必以分之正者終/之人之心腎何嘗不交而心必在上腎必在下不可)
　(易也觀此可以知既濟未濟之道矣吕氏要指云上/經乾坤天地也坎離水火也以體言下經咸恒夫婦)
　(也既未濟水火之交不交也以用言三才之/間坎離最為切用故上下經皆以坎離終焉)
　　右下篇
　雜卦傳
　　(愚按序卦者次序言之也雜卦者錯綜言之也夫/子既詮檡其序又恐後世拘守序卦而失反對變)
　　(通之意故序乾坤二卦之外不論先後次第但取/兩兩反對相反之象加以韻語或仍取彖傳之義)
　　(或另發一義至未并將反對卦亦拆開説以見易/道之變通如此張南軒曰雜卦言卦畫反對各以)
　　(其類于雜之中有不雜者存焉易臆曰雜卦有二/義曰相對相反有二例曰相錯相綜錯者二卦並)
　　(而相錯乾坤坎離大過頥小過中孚八卦是已綜/者一卦倒而相綜比師等五十六卦是也五十二)
　　(卦其實二十八卦上經錯卦六綜卦十二下經錯/卦二綜卦十二其實皆十八卦也來矣鮮主此説)
　　(然本于/韓康伯)
乾剛坤柔比樂師憂
　(六十二卦皆剛柔相錯惟乾坤純剛純柔故以二字/歸之以氣言為隂陽以徳言為健順以畫言為奇偶)
　(總不外剛柔之體也閻彦升曰比順動故樂師行險/故憂吳草廬曰比九五居上為顯比之主師九二居)
　(下為行險之主憂樂之/分以此皆指坎中陽爻)
臨觀之義或與或求
　(本義以我臨物曰與物來觀我曰求或曰二卦互有/與求之義愚按兩或字與非専屬臨求非專屬觀當)
　(從後説居上臨下有與之之義然與所以應其求自/下觀上有求之之義然求所以視其與其義如此也)
屯見而不失其居䝉雜而著(舉正雜/作穉)
　(孔疏屯以初言蒙以二言愚竊謂蒙之坎上而為屯/九五陽剛得位故見而不失其居屯之坎下而為蒙)
　(九二雜于二隂之間為發蒙之/主故雜而著以坎之上下言)
震起也艮止也
　(震一陽起于初艮一陽止于上天道/之起止皆主陽爻言此主化機説)
損益盛衰之始也
　(上經自乾坤至泰否十二卦下經自咸恒至損益十/二卦雜卦傳除乾坤外自比師至損益十卦自咸恒)
　(至否泰十卦愚按損益者否泰之變盛衰轉闗在隂/陽反覆之介時有消息否泰盡之亊有因革損益盡)
　(之故他卦皆分舉此四卦皆合言以見盛衰无/常反復甚速盛者衰之始衰者盛之始互文也)
大畜時也无妄災也
　(止其不當止適然之時得所不當得偶然之災沈徳/培曰偶獲之福不足喜當思所以杜其萌偶值之災)
　(不足懼當思所以善其動余息齋曰止有靜中/之得故大畜曰時動有意外之失故无妄曰災)
萃聚而升不來也
　(蔡節齋曰澤聚而下木升而上不來謂/升而不下也易例以上為往下為來)
謙輕而豫怠也
　(謙之心虚近乎自輕豫之志逸失諸自怠輕/作自卑之義敬心也豫作逸樂之義肆心也)
噬嗑食也賁无色也
　(噬取其合去中間而可合賁取其文相間而後成/文一説頥中有物食其所有白賁无色文其所无)
兑見而巽伏也
　(楊誠齋曰柔一也居于上為見處于下為伏項平菴/曰屯見而蒙雜皆指陽爻兑見而巽伏皆指隂爻)
隨无故也蠱則飭也
　(隨時而行不主于故常遇蠱則飭不忘所有亊項平/菴曰隨以无故而偷安蠱以有壊而修飭故聖人不)
　(畏多難而/畏无難)
剝爛也復反也
　(徐子與曰剝爛則陽窮于上復反則陽生于下猶果/爛而墜于下則可種而生矣一説爛如果之潰壊于)
　(枝杪復如芽之反生于地上/説統曰此以陽道消長言)
晉晝也明夷誅(一作/昧)也
　(孫奕示兒編云誅當作昧郭白雲曰晉與明夷朝莫/象也故言明出地上明入地中愚按誅與昧字體相)
　(近其説似可從若以傷訓/誅與晝字似无反對之義)
井通而困相遇也
　(韓康伯曰并物所通用而不吝困安于所遇而不濫/葉爾瞻曰澤及于物不求通而通徳揜于邪非所遇)
　(而遇項平菴曰以通與遇為反對則遇為相抵而不/通之象巽上一陽塞坎之上源而井之坎乃出巽上)
　(所以通兑下一陽塞水之下流而/坎適在兑下正遇其塞所以困也)
　(愚按自乾坤至此凡三十卦正與上經之數相當而/下經亦以咸恒為始以此見卦傳雖以雜名而上下)
　(經之首則/未嘗雜也)
咸速也恒久也
　(程敬承曰虚以受故速方不易故久愚又按理之速/者莫如感應情之久者莫如夫婦咸非訓速咸必速)
　(也恒非訓久/恒必久也)
渙離也節止也解緩也蹇難也
　(吳草廬曰涣九二坎水在巽風之下為風所離散節/九五坎水在兑澤之上為澤所節止解九二坎䧟在)
　(内震則出險而動于外内險已解緩也蹇九五/坎險在外艮則見險而止于内外險方艱難也)
睽外也家人内也
　(闗子明曰明乎外者物自睽明乎内者家自齊吳幼/清曰睽六五在外為主家人六二在内為主錢田間)
　(曰内外以離言火在外則氣散火在内則神凝張待/軒曰外疏之也故二女二心内戚之也故一家一心)
　(愚又謂二女志各有行故曰外二女正位乎内故曰/内序卦先家人而後睽雜卦先睽而後家人者外以)
　(乾坤並列為主内以乾坤交合為/主故家人之後即受之以否泰)
否泰反其類也
　(邵堯夫曰泰則君子養小人否則小人傷君子故云/反其類愚竊謂以内外卦言泰則内陽而外隂否則)
　(内隂而外陽固相反矣以卦變言隨卦否初上兩/爻之變也蠱卦泰初上兩爻之變也亦相反之義)
大壯則止遯則退也
　(蘇子瞻曰大壯則小人自止遯則君子當退吳幼清/曰大壯四陽盛長恐後陽之恃其壯故不欲九四之)
　(進而欲其止遯二隂浸長恐前陽之不及遯故不欲/六二之進而欲其退像象曰君子以一剛要壯終遂)
　(成大有之衆皆壯止之力以一剛原/遯始无失同人之親皆遯退之功)
大有衆也同人親也革去故也鼎取新也小過過也中
孚信也
　(張彦陵曰所有大者勢統于尊而曰衆與人同者情/通于一而曰親一説人歸于我无衆不容我同于人)
　(必擇所親愚又按大有同人皆以離之中爻為主在/上則人歸于我在下則我同于人項平菴曰革以火)
　(鎔金故為去故鼎以木鑽火故為取新吳草廬曰小/過隂盛能過陽衰不及也中孚陽實能感隂虚能應)
　(也一説過而小方是/過孚由中方是信)
豐多故親寡旅也離上而坎下也
　(錢田間曰故即故舊也故與親對多與寡對豐時則/為故舊多旅時則為親戚寡此世情也文特參錯項)
　(平菴曰火隂物也離中畫隂附于陽故炎上水陽物/也坎中畫陽藏于隂故就下如人之心上而腎下腎)
　(之精升而為氣則離中之隂心/之精降而為液則坎中之陽)
小畜寡也履不處也需不進也訟不親也
　(小畜以一隂畜下三陽欲止而不能止陽得尚往隂/寡也履以一隂躡上三陽三不宜進而躁進至于被)
　(咥隂不處也皆主隂爻言需之乾止坎之下安分待/時故不進訟之乾違坎而上越理求勝故不親皆主)
　(乾言李隆山曰乾上離下為同人離為火火性炎上/而趨乾故曰親乾上坎下為訟坎為水水性就下與)
　(乾違行/故不親)
大過顛也姤(石經于此/獨作遘)遇也柔遇剛也漸女歸待男行
也頥養正也既濟定也歸妹女之終也未濟男之窮也
夬决也剛决柔也君子道長小人道憂也
　(本義云自大過以下卦不反對或疑其錯簡未詳何/義蘇氏易傳改大過與頥對既濟與未濟對歸妹與)
　(漸對夬與姤對蔡節齋依之胡雙湖亦有順與大過/對之説胡雲峯則云此指中爻互體而言先天圖左)
　(互復頥既濟家人歸妹睽夬乾八卦右互姤大過未/濟解漸蹇剝坤八卦此則于右取姤大過未濟漸四)
　(卦于左取頥既濟歸妹夬四卦各舉其半于雜卦中/取互卦又其最雜者也以上諸説今皆不取取其就)
　(傳作解者田間易學曰不用反對此所以為雜也細/按之皆扶陽抑隂之義首揭乾坤以明剛柔並用至)
　(大過以剛過乎柔而顛聖人恐人遂以剛之不可過/柔而未知柔之難制也則舉始之一柔而忽之矣于)
　(是舍頥而言姤明柔之遇剛雖五剛不能制一柔也/夫世豈有剛而廢柔男而廢女者故繼之以漸如漸)
　(之女歸待男行貞女也可娶也若姤以柔遇剛則邪/女也不可娶也漸後繼之以頥言飲食男女之事无)
　(不以正為其道也頥以養正如是而剛柔可交矣故/繼之以既濟六爻陽居陽位隂居隂位止而不動故)
　(曰定女不歸男則无家故歸妹女之終也男不交女/則无後故未濟男之窮也男女剛柔豈可偏廢乎所)
　(惡于柔者遇剛之柔將至于滅剛也不得不以夬治/之夬之剛夬柔决此遇剛之柔也有夬之決而後乾)
　(剛坤柔可並行于天地間矣胡雲峯曰雜卦上三十/卦終之以困柔揜剛也下三十四卦終之以夬剛决)
　(柔也柔揜剛君子不失其所亨剛决柔君子道長小/人道憂矣天地間剛柔毎毎相雜至若君子之為剛)
　(小人之為柔决不可使相雜也雜卦之末特分别君/子小人聖人之㫖微矣愚按夬以五陽决一隂不曰)
　(小人道消而曰小人道憂者蓋必上下交而志同如/泰之時然後小人之道消若以五陽决一隂惟能使)
　(小人憂而已如元祐之世衆君子盈朝一/變而為紹述小人有憂君子可不深慮哉)
　(王介甫曰序卦先後有倫雜卦則揉雜衆卦以暢无/窮之用黄氏日抄云序卦之後有雜卦猶既濟之後)
　(有未濟以見/易之无窮)
　(陸務觀䟦朱氏易傳曰易道廣大非一人所能盡堅/守一家之説未為得也元晦尊程氏至矣然其為説)
　(亦已大異讀/者當知之)
　(天台董氏楷曰朱子于詩傳自以為无復餘憾而意/甚不滿于易本義蓋先生之意只欲作卜筮用而先)
　(儒説道理者多終是翻這窠臼未盡/故不能不致餘憾云)
　
　
　
　
　周易玩辭集解卷十
