#+TITLE: 春秋大全-明-胡廣
#+DATE: 2016-06-11 12:20:34
#+SOURCE: github.com/kanripo/KR1e0074 master 13c61dfc                
欽定四庫全書　　　　　　經部五
　春秋大全　　　　　　　　春秋類
　　提要
　　　　(臣/)等謹案春秋大全三十七卷明永樂中胡廣
　　　　等奉勅撰考宋胡安國春秋𫝊髙宗時雖經
　　　　奏進而當時命題取士實惟用三𫝊禮部韻
　　　　畧之後所附條例可考也元史選舉志載廷
　　　　祐科舉新制始以春秋用胡安國𫝊定為功
　　　　令汪克寛作春秋纂疏一以安國為主葢遵
　　　　當代之法耳廣等之作是編即因克寛之書
　　　　稍為㸃竄朱彛尊經義考引呉任臣之言曰
　　　　永樂中勅修春秋大全纂修官四十二人其
　　　　發凡云紀年依汪氏纂疏地名依李氏㑹通
　　　　經文以胡氏為據例依林氏實則全襲纂疏
　　　　成書雖奉勅纂修實未纂修也朝廷可罔月
　　　　給可糜賜予可邀天下後世詎可欺乎云云
　　　　於廣等之敗闕可謂發其覆矣其書所採諸
　　　　説惟憑胡氏定去取而不復考論是非有明
　　　　二百餘年雖以經文命題實則屈經以從𫝊
　　　　至於割𫝊中一字一句牽連比附謂之合題
　　　　紛紜糾結使春秋大義曰就榛蕪皆廣等導
　　　　其波也迨我
　　皇上欽定春秋直解一書於胡𫝊谿刻不情迂濶
　　　　鮮當之論始一一駁正
　　頒布學官又刋除場屋合題之例以杜穿鑿筆削
　　　　㣲㫖乃灼然復彰廣等舊本原可覆瓿置之
　　　　然一朝取士之制既不可不存以備考且必
　　　　睹荒途之蒙翳而後見芟蕪除穢之功必經
　　　　岐徑之迷惑而後知置郵樹表之力存此一
　　　　編俾學者互相參證益以見前代學術之陋
　　　　而
　　聖朝經訓之明也乾隆四十六年十二月恭校上
　　　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官　(臣/)　陸　費　墀
春秋大全序論
　　胡氏傳序
古者列國各有史官掌記時事(汪氏曰晉董狐齊太史/楚倚相之類朱子曰薛)
(士龍謂魯隱初僭史殊不知周官所謂外史掌四方之/志便是四方諸侯皆有史諸侯若無史外史何所稽考)
(而為史如古人生子則閭史書之且/二十五家為閭閭尚有史况一國乎)春秋魯史爾(杜氏/曰春)
(秋者魯史記之名也史之所記必表年以/首事年有四時故錯舉以為所記之名也)仲尼就加筆
削乃史外傳心之要典也(啖氏曰雖因舊史酌以聖心/汪氏曰文定傳心之説發先)
(儒所未發朱子謂心者人之神明具衆理而宰萬物春/秋一經於禮文則或因或革於事實則或予或奪皆出)
(乎聖心之權制讀是經者可以窮理可以斷事豈非傳/心之要典也哉不然則春秋不過一國之史而人人皆)
(可為春/秋矣)而孟氏發明宗㫖目為天子之事者周道衰微
乾綱解紐亂臣賊子接迹當世人欲肆而天理滅矣仲
尼天理之所在不以為已任而誰可五典弗惇已所當
叙五禮弗庸已所當秩五服弗章已所當命五刑非用
已所當討故曰文王既没文不在兹乎天之將喪斯文
也後死者不得與於斯文也天之未喪斯文也匡人其
如予何聖人以天自處斯文之興喪在已而由人乎哉
故曰我欲載之空言不如見諸行事之深切著明也空
言獨能載其理行事然後見其用是故假魯史以寓王
法撥亂世反之正叙先後之倫而典自此可惇(汪氏曰/春秋書)
(王正月書天王書公即位書公在之類所以叙君臣之/倫書王世子子同生書列國世子之類所以叙父子之)
(倫書王后王姬魯夫人魯女之類所以叙夫婦之倫書/弟佞夫弟叔肹弟年兄縶之類所以叙兄弟之倫書列)
(國邦交紀諸侯大夫屢盟/之失信所以叙朋友之倫)秩上下之分而禮自此可庸
(汪氏曰上下之分尊卑貴賤等級隆殺也春秋書郊禘/雩社之類所以明吉禮之分書崩薨卒葬含賵襚賻所)
(以明凶禮之分書朝聘㑹盟遇至所以明賔禮之分書/侵伐戰克蒐狩城築軍賦之類所以明軍禮之分書納)
(幣逆送媵致之類/所以明嘉禮之分)有德者必褒而善自此可勸(汪氏曰/如字子)
(突嘉季/子之類)有罪者必貶而惡自此可懲(汪氏曰如名宰/咺削翬氏之類)其
志存乎經世其功配於抑洪水膺戎狄放龍蛇驅虎豹
其大要則皆天子之事也故曰知我者其惟春秋乎罪
我者其惟春秋乎知孔子者謂此書遏人欲於横流存
天理於既滅為後世慮至深逺也罪孔子者謂無其位
而託二百四十二年南面之權使亂臣賊子禁其欲而
不得肆則戚矣是故春秋見諸行事非空言比也公好
惡則發乎詩之情(胡氏曰以詩考之將仲子言大叔失/道而公弗制叔于田言多才好勇不)
(義而得衆疑若罪在段也及至春秋書曰鄭伯克段于/鄢然後知莊公志殺其弟無親親之道其罪乃不可掩)
(矣清人之序言髙克好利而不顧其君其詩言左旋右/抽中軍作好疑若罪在克也及至春秋書曰鄭棄其師)
(然後知文公之不君二三執政之不臣危國亡師之本/責乃有所歸矣觀文姜孫于齊則河廣之詩可讀恩義)
(之輕重可權矣觀戎伐凡伯于楚丘以歸則式微旄丘/之篇可信衛為戎狄所滅之由可考矣凡此類皆所謂)
(發乎詩之/情者也)酌古今則貫乎書之事(胡氏曰唐虞禪夏后/殷周繼此古書所紀)
(帝王之大節也春秋兼帝王之道賢可與則以天下為/公而不必於繼世之禮故季札來聘不稱公子貶辭國)
(之非也子可與則以天下為家而不必於禪國之義故/文姜始入即書于策明立嫡之重也凡此類皆所謂貫)
(乎書之/事者也)興常典則體乎禮之經(胡氏曰莫尊於君非人/臣之可召書天王狩于)
(河陽以嚴君臣之分莫重於世子非三公冡宰之可班/書㑹王世子于首止以示儲副之崇莫正於嫡夫人非)
(衆妾之可僭書歸賵書考宫皆稱仲子以著嫡妾之别/莫親於冢嗣非嬖孽之可匹書晉人納捷菑于邾弗克)
(納以明長幼之序凡此類皆所/謂興常典以體乎禮之經者也)本忠恕則導乎樂之和
(胡氏曰紀兵則以救人為善書戰則以受伐者為主齊/桓退師禮楚則書盟于召陵以序其績晉悼納斥堠禁)
(侵掠則書㑹于蕭魚以美其信凡此類/皆所謂本忠恕則導乎樂之和者也)著權制則盡乎
易之變(胡氏曰建子周人之正朔而書春王正月以行/夏之時司盟王府周官之司屬而悉惡㑹盟以)
(善胥命之正大道為公外户不閉也而書滅下陽城虎/牢戒王公設險之不可忽君先臣從人道之大倫也書)
(晉人執虞公齊侯取鄆昭公圍成以明社稷之無/常奉凡此類皆所謂著權制以盡乎易之變者也)百王
之法度萬世之凖繩皆在此書故君子以謂五經之有
春秋猶法律之有斷例也學是經者信窮理之要矣不
學是經而處大事决大疑能不惑者鮮矣自先聖門人
以文學名科如游夏尚不能贊一辭葢立義之精如此
去聖既逺欲因遺經窺測聖人之用豈易能乎然世有
先後人心之所同然一爾苟得其所同然者雖越宇宙
若見聖人親炙之也而春秋之權度在我矣(王氏曰權/然後知輕)
(重度然後知長短二百四十餘年之事紛錯乎前惟在/吾心之權度有以處其是非當否且善惡之顯然者人)
(人知之其間嫌疑近似及意之始萌幾之未著者苟非/灼見聖人之心則亦安能讀聖人之經而測聖人之用)
(哉文定此語非真見/夫子之心不能及此)近世推隆王氏新説按為國是獨
於春秋貢舉不以取士庠序不以設官(宋鑑熙寧四年/中書定科舉法)
(舉人各占治詩書易周禮禮記一經六年馬敦禮乞立/春秋學官不許上謂安石曰卿嘗以春秋自魯史亡其)
(義不可攷故未置學官敦禮/好學不倦苐未知此意耳)經筵不以進讀斷國論者
無所折衷天下不知所適人欲日長天理日消其効使
夷狄亂華莫之遏也噫至此極矣仲尼親手筆削撥亂
反正之書亦可以行矣天縱聖學崇信是經乃於斯時
奉承詔旨輒不自揆謹述所聞為之説以獻雖微辭奥
義或未貫通然尊君父討亂賊闢邪説正人心用夏變
夷大法畧具庶幾聖王經世之志小有補云(王氏曰文/定作傳當)
(宋髙宗南渡之初是時徽宗欽宗及二后被虜於金國/遭戮辱不可勝紀而髙宗信任秦檜之姦偷安江左一)
(隅忘君父大讐不敢興兵致討反與之議和講好下拜/稱藩既無外攘之計又乏内脩之備君臣父子上下内)
(外大義之不明莫此為甚是以此傳專以尊君父討亂/賊為要㫖而春秋之大法實以斯為重也是書以紹興)
(六年投進髙宗覽之曰安國明於春秋之學比諸儒所/得尤邃越二年文定卒賜詔曰安國所進春秋解義著)
(一王之大法朕朝夕省覽以考治道方欲擢用遽聞淪/亡可撥賜銀帛三百兩匹令湖南監司應副葬事賜田)
(十頃以給其孤竊謂高宗既知嘉奬文定所著春秋傳/而不能少用其言進君子退小人討賊復讐以雪君父)
(母兄之恥得非説而/不繹從而不改者歟)
　　綱領
胡氏曰學春秋者必知綱領然後衆目有條而不紊自
　孟軻氏而下發明綱領者凡七家今載七家精要之
　詞于卷首智者即詞以觀義則思過半矣　孟軻氏
　曰春秋天子之事也昔者禹抑洪水而天下平周公
　膺戎狄驅猛獸而百姓寧孔子成春秋而亂臣賊子
　懼又曰王者之迹熄而詩亡詩亡然後春秋作晉之
　乘楚之檮杌魯之春秋一也其事則齊桓晉文其文
　則史其義則丘竊取之矣又曰春秋無義戰彼善於
　此則有之矣征者上伐下也敵國不相征也　莊周
　曰春秋經世先王之志也聖人議而不辨又曰春秋
　以道明分　漢董仲舒記夫子之言曰我欲載之空
　言不如見之於行事之深切著明也誦其師説曰撥
　亂世反之正莫近春秋其自言曰有國者不可以不
　知春秋前有讒而不見後有賊而不知為人臣者不
　可以不知春秋守經事而不知其宜遭變事而不知
　其權為人君父而不通春秋之義者必蒙首惡之名
　為人臣子而不通春秋之義者必陷簒弑之罪故春
　秋禮義之大宗也　隋王通曰春秋之於王道是輕
　重之權衡曲直之繩墨也舍則無所取衷矣又曰春
　秋其以天道終乎故止於獲麟　宋西都邵雍曰春
　秋孔子之刑書也功過不相掩五伯者功之首罪之
　魁也先定五伯之功過而學春秋則大意立矣春秋
　之間有功者未有大於四國者也有過者亦未有大
　於四國者也不先治四國之功過則事無統理不得
　聖人之心矣　横渠張載曰春秋之書在古無有乃
　仲尼所自作帷孟子為能知之非理明義精殆未可
　學先儒未及此而治之故其説多鑿　河南程頤曰
　五經載道之文春秋聖人之用五經之有春秋猶法
　律之有斷例也又曰五經如藥方春秋猶用藥治病聖
　人之用全在此書又曰春秋一句即一事是非便見
　於此乃窮理之要學者只觀春秋亦可以盡道矣又
　曰春秋傳為按經為斷又曰春秋之文一一意在示
　人如土功之事無大小莫不書之其意止欲人君重
　民力也又曰春秋之法極謹嚴中國而用夷禮則夷
　之韓子之言深得其㫖
　　總論
周子曰春秋正王道明大法也孔子為後世王者而脩
　也亂臣賊子誅死者於前所以懼生者於後也
程子曰天之生民必有出類之才起而君長之治之而
　爭奪息道之而生養遂教之而倫理明然後人道立
　天道成地道平二帝而上聖賢世出隨時有作順乎
　風氣之宜不先天以開人必因時而立政暨乎三王
　迭興子丑寅之建正忠質文之更尚人道備矣天道
　周矣聖人既不復作有天下者雖欲倣古之迹亦私
　意妄為而已事之謬秦至以建亥為正道之悖漢專
　以智力持世豈復知先王之道也夫子當周之末以
　聖人之不復作也順天應時之治不復有也於是作
　春秋為百王不易之大法所謂考諸三王而不謬建
　諸天地而不悖質諸鬼神而無疑百世以俟聖人而
　不惑者矣先儒之論曰游夏不能贊一辭辭不待贊
　也言不能與於斯耳斯道也惟顔子嘗聞之矣行夏
　之時乘殷之輅服周之冕樂則韶舞此其凖的也後
　世以史視春秋謂褒善貶惡而已至於經世之大法
　則不知也春秋大義數十炳如日星乃易見也惟其
　微辭奥義時措從宜者為難知也或抑或縱或予或
　奪或進或退或微或顯而得乎義理之安文質之中
　寛猛之宜是非之公乃制事之權衡揆道之模範也
　夫觀百物然後識化工之神聚衆材然後知作室之
　用於一事一義而欲窺聖人之用非上智不能也故
　學春秋者必優游涵泳黙識心通然後能造其微後
　王知春秋之義則雖非禹湯尚可以法三代之治自
　秦而下其學不傳予悼夫聖人之志不得明於後世
　也故作傳以明之俾後之人通其文而求其義得其
　意而法其用則三代可復也　上古之時自伏羲堯
　舜歴夏商以至於周或文或質因襲損益其變既極
　其法既詳於是孔子參酌其宜以為百王法度之中
　制此其所以春秋作也孫明復主以無王而作亦非
　是但顔淵問為邦聖人對之以行夏之時乘殷之輅
　服周之冕樂則韶舞則是大抵聖人以道之不得用
　故考古驗今參取百王之中制斷之以義也　春秋
　有重疊言者如征伐盟㑹之類葢欲成書勢須如此
　不可事事各求異義但一字有異或上下文異則義
　須别　春秋之書百王不易之法三王已後相因既
　備周道衰而聖人慮後世聖人不作大道遂墜故作
　此一書此義門人皆不得聞惟顔子得聞嘗語以四
　代禮樂是也此書乃文質之中寛猛之宜是非之公
　也　春秋之時諸侯不禀命天王擅相侵伐聖人直
　書其事而常責夫被侵伐者葢兵加於己則引咎自
　責或辨諭之以禮又不得免焉則固其封疆上告之
　天王下訴之方伯近赴於鄰國必有所直矣苟不勝
　其忿而與之戰則以與之戰者為主責已絶亂之道
　也　禮一失則為異端再失則為禽獸聖人初恐人
　入於禽獸也故於春秋之法極謹嚴孟子言春秋作
　而亂臣賊子懼韓愈言春秋謹嚴深得其㫖　春秋
　謹内外之辨　春秋經不通求之傳傳不通求之經
　　春秋已前既已立例到近後來書得全别一般事
　便書得别有意思若依前例觀之殊失之也
胡氏曰春秋聖人傾否之書　春秋為誅亂臣賊子而
　作其法尤嚴於亂賊之黨　通於春秋然後能權天
　下之事　春秋之法治姦惡者不以存殁必施其身
　所以懲惡奬忠義者及其子孫逺而不泯所以勸善
　　明類例曰春秋之文有事同則詞同者後人因謂
　之例然有事同而詞異則其例變矣是故正例非聖
　人莫能立變例非聖人莫能裁正例天地之常經變
　例古今之通誼惟窮理精義於例中見法例外通類
　者斯得之矣　謹始例曰人君嗣立逾年必改元此
　重事也當國大臣必以其事告于廟秉筆史官必以
　其事書于策縁始終之義一年不二君故不改於柩
　前定位之初縁民臣之心不可曠年無君故不待於
　三年畢喪之後逾年春正月乃謹始之時得理之中
　者也於是改元著新君即位之始宜矣即位而謹始
　本不可以不正為子受之父為諸侯受之王此大本
　也咸無焉則不書即位隱莊閔僖四公是也聖人恐
　此義未明又於衛侯晉發之書曰衛人立晉已見内
　無所承上不請命者雖國人欲立之其立之非也在
　春秋時諸侯皆不請王命矣然承國於先君者則得
　書即位以别於内復無所承者文成襄昭哀五公是
　也聖人恐此義未明又於齊孺子荼發之荼幼固不
　當立然既有先君景公之命矣陳乞雖流涕欲立長
　君其如景公之命何以乞君荼不死先君之命也命
　雖不敢死以别於内復無所承者可也然亂倫失正
　則天王所當治聖人恐此義未明又於衛侯朔發之
　朔殺伋壽受其父宣公之命嘗有國矣然四國納之
　則貶王人拒之則褒於以見雖有父命而亂倫失正
　者王法所宜絶也由此推之王命重矣雖重天王之
　命若非制命以義亦將壅而不行故魯武公以括與
　戲見宣王王欲立戲仲山甫不可王卒立之魯人殺
　戲立括之子諸侯由是不睦聖人以此義非盡倫者
　不能斷也又特於首止之盟發之夫以王世子而出
　㑹諸侯以列國諸侯而上與王世子㑹此例之變也
　而春秋許之鄭伯奉承王命不與是盟此禮之常也
　而春秋逃之所以然者王將以愛易儲貳桓公糾合
　諸侯仗正道以翼世子使國本不揺而天下之為父
　子定所謂一匡天下民到於今受其賜者也至是變
　而之正以大義為主而崇髙之勢不與焉然後即位
　謹始之義終矣萬世之大倫正矣故曰春秋之法大
　居正非聖人莫能脩之謂此類耳
龜山楊氏曰春秋正是聖人處置事處他經言其理此
　明其用理既明則其用不難知也　春秋昭如日星
　但説者斷以已意故有異同之論若義理巳明春秋
　不難知也
五峯胡氏曰天理人欲莫明辨於春秋聖人教人消人
　欲復天理莫深於春秋
延平李氏曰春秋一事各是發明一例如觀山水然徙
　步而形勢不同不可拘以一法然所以難言者葢以
　常人之心推測聖人未到聖人洒然處豈能無失耶
朱子曰春秋以形而下者説上那形而上者去　春秋
　皆亂世之事聖人一切裁之以天理　周衰王者之
　賞罰不行於天下諸侯强凌弱衆暴寡是非善惡由
　是不明人欲肆而天理滅矣夫子因魯史而脩春秋
　代王者之賞罰是是而非非善善而惡惡誅姦諛於
　既死發潛德之幽光是故春秋成而亂臣賊子懼
　人道春秋難曉據某理㑹來無難曉處只是據他有
　這箇事在據他載得恁地但自看今年有甚麽事明
　年有甚麽事禮樂征伐不知是自天子出自諸侯出
　自大夫出只是恁地而今却要去一字半字上理㑹
　褒貶却要去求聖人之意你如何知得他肚裏事
　春秋大㫖其可見者誅亂臣討賊子尊王室内諸夏
　貴王賤霸而已未必字字有義也想孔子當時只要
　備二三百年之事故取史文寫在這裏何嘗云某事
　用某法某事用某例耶且如書㑹盟侵伐大意不過
　見諸侯擅興自肆耳書郊禘大意不過見魯僭禮耳
　至如三卜四卜牛傷牛死是失禮之中又失禮也如
　不郊猶三望是不必望而猶望也如書仲遂卒猶繹
　是不必繹而猶繹也如此等義却自分明　春秋只
　是直載當時之事要見當時治亂興衰非是於一字
　上定褒貶初間王政不行天下都無統屬及五伯出
　來扶持方有統屬禮樂征伐自諸侯出到後來五伯
　又衰政自大夫出到孔子時皇帝王伯之道掃地故
　孔子作春秋據他事實寫在那裏教人見得當時事
　是如此安知用舊史與不用舊史今硬説那箇字是
　孔子文那箇字是舊史文如何驗得更聖人所書好
　惡自易見如葵丘之㑹召陵之師踐土之盟自是好
　本末自是别及後來五伯既衰溴梁之盟大夫亦出
　與諸侯之㑹這箇自是差異不好今要去一字兩字
　上討意思甚至以日月爵氏名字上皆寓褒貶如王
　人子突救衛自是衛當救當時是有箇子突孔子因
　存他名字今諸公解却道王人本不書字縁其救衛
　故書字孟子説臣弑其君者有之子弑其父者有之
　孔子懼作春秋説得極是了又曰春秋無義戰彼善
　於此則有之矣此等皆看得地步濶聖人之意只是
　如此不解恁地細碎　春秋初時天王尚畧有戰伐
　之屬到後來都無了只是諸侯抗衡諸侯纔不奈何
　又被大夫出來做大夫纔不奈何又被陪臣出來做
　　春秋是聖人據魯史以書其事使人自觀之以為
　鑒戒爾其事則齊桓晉文有足稱其義則誅亂臣賊
　子若欲推求一字之間以為聖人褒善貶惡專在於
　是竊恐不是聖人之意如書即位者是魯君行即位
　之禮繼故不書即位者是不行即位之禮若桓公之
　書即位則是桓公自正其即位之禮耳其他崩薨卒
　葬亦無意義　春秋大槩自成襄以前舊史不全有
　舛逸故所記各有不同若昭哀以後皆聖人親見其
　事故記得其實不至於有遺處如何却説聖人予其
　爵削其爵賞其功罰其罪是甚説話　問孟子説春
　秋天子之事如何曰只是被孔子竊取在此人見者
　自有所畏懼耳若要説孔子去褒貶他去其爵與其
　爵賞其功罰其罪豈不是謬也其爵之有無與人之
　有功有罪孔子也予奪他不得　或人論春秋以為
　多有變例所以前後所書之法多有不同曰此惡可
　信聖人作春秋正欲褒善貶惡示萬世不易之法今
　乃忽用此説以誅人未幾又用此説以賞人使天下
　後世皆求之而莫識其意是乃後世弄法舞文之吏
　之所為也曾謂大中至正之道而如此乎　春秋傳
　例多不可信聖人記事安有許多義例如書伐國惡
　諸侯之擅興書山崩地震螽蝗之類知災異有所自
　致也　問春秋傳序引夫子答顔子為邦之語為顔
　子嘗聞春秋之大法何也曰此不是孔子將春秋大
　法向顔子説葢三代制作極備矣孔子更不可復作
　故告以四代禮樂只是集百王不易之大法其作春
　秋善者則取之惡者則誅之意亦只是如此故伊川
　引以為據耳　四代之禮樂此是經世之大法也春
　秋之書亦經世之大法也然四代之禮樂是以善者
　為法春秋是以不善者為戒　問孔子有取乎五伯
　豈非時措從宜曰是又曰觀其予五伯其中便有一
　箇奪底意思又曰春秋明王法而不廢五伯之功
東萊吕氏曰孟軻氏有言世衰道微邪説暴行有作孔
　子懼作春秋説之邪也天下所同聞也行之暴也天
　下所同見也同聞同見而懼者獨孔子焉是何也手
　足風痺雖加笞箠頑然而不知痛無疾之人一毫傷
　其膚固已頻蹙慘怛中心達於面目矣人皆風痺而
　孔子獨無疾宜舉世不懼而孔子獨懼也春秋既成
　而亂臣賊子懼向者不懼而今者懼果安從生哉亦
　猶風痺之人倉佗和緩療以鍼石氣血流注復知疾
　痛疴癢之所在是知非自外至也
茅堂胡氏曰經文化工隨事立義其變無窮若槩以例
　觀則畫筆擬化工不相干涉矣能以心通觸類而長
　取證於本例之外則無所書而不為例也
雙峯饒氏曰春秋雖因魯史而脩之然實却是作葢賞
　罰天子之事時王不能正其賞罰故春秋為之褒善
　貶惡以誅亂賊是以匹夫而代天子行賞罰也此事
　前古所無孔子始創為之
建安葉氏曰春秋大義如尊君而卑臣貴仁義而賤詐
　力尊王室而正僭竊之類其義雖大非難見也其難
　見者葢在於微辭奥義各適乎時措之宜者非深明
　乎時中未易窺也或有功而抑或有罪而宥或功未
　就而與或罪未著而奪或尊而退之或卑而進之或
　婉其辭或章其實要皆得乎義理之安而各當其則
　文質之中而不華不俚寛猛之宜而無過不及是非
　之公而無有作好作惡
丹陽洪氏曰春秋本無例學者因行事之迹以為例猶
　天本無度治厯者即周天之數以為度然獨求於例
　則其失拘而淺獨求於義則其失迂而鑿
可堂吳氏曰春秋為討賊而作也始也聖人懼亂賊終
　也亂賊懼聖人然則春秋之義無他亦求之兩懼之
　間而已矣
新安汪氏曰天者理之所出惟聖人則禀夫天理之全
　故天敘有典唯聖人能敘之天秩有禮唯聖人能秩
　之天命有徳唯聖人能命之天討有罪唯聖人能討
　之孔子雖不得位然假春秋以寓王法實行天子之
　事也　春秋紀事大而天地日星人倫邦國小而宫
　室器幣草木禽蟲凡天下萬物之理無不具焉能通
　是經則理無不窮矣故楊子曰説理者莫辨乎春秋
胡氏曰傳春秋者三家左氏叙事見本末公羊穀梁辭
　辨而義精學經以傳為按則當閲左氏玩辭以義為
　主則當習公穀如惠公元妃繼室及仲子之歸于魯
　即隱公兄弟嫡庶之辨攝讓之實可按而知也當閲
　左氏謂此類也若夫來賵仲子以為豫凶事則誣矣
　王正月之為大一統及我欲之暨不得已也當習公
　羊氏謂此類也若夫母以子貴媵妾許稱夫人則亂
　矣段弟也弗謂弟公子也弗謂公子賤段而甚鄭伯
　之處心積慮成於殺也當習穀梁氏謂此類也若夫
　曲生條例以大夫日卒為正則鑿矣萬物紛錯懸諸
　天衆言淆亂折諸聖要在反求於心斷之以理精擇
　而慎取之則美玉之與碔砆必有能辨之者自晉杜
　預范甯唐啖助趙匡此數子者用力甚勤時有所取
　雖造宫墻之側幾得其門而入要皆未見宗廟之美
　百官之富者也故不預七家之列七家所造固自有
　淺深獨程氏嘗為之傳然其説甚畧於意則引而不
　發欲使後學慎思明辨自得於耳目見聞之外者也
　故今所傳事按左氏義採公羊穀梁之精者大綱本
　孟子而微辭多以程氏之説為證云(以下論/諸傳)
元城劉氏曰公穀皆解正春秋春秋所無者公穀未嘗
　言之故漢儒推本以為真孔子之意然二家亦自矛
　盾則亦非孔子之意矣若左傳則春秋所有者或不
　解春秋所無者或自為傳故先儒以謂左氏或先經
　以起事或後經以終義或依經以辨理或錯經以合
　異然其説亦有時牽合要之讀左氏者當經自為經
　傳自為傳不可合而為一也然後通矣
朱子曰春秋之書且據左氏當時天下大亂聖人且據
　實而書之其是非得失付諸後世公論葢有言外之
　意若必於一字一辭之間求褒貶所在竊恐不然齊
　桓晉文所以有功於王室者葢當時楚最强大時復
　加兵於鄭鄭則在王畿之内又伐陸渾之戎觀兵周
　疆其勢與六國不同葢六國勢均力敵不敢先動楚
　在春秋時他國皆不及其强向非桓文有以遏之則
　周室為其所并矣又諸侯不朝聘於周而周反下聘
　於列國是甚道理　左氏説得春秋事有七八分
　左傳國語惟是周室一種士大夫説得道理大故細
　密這便是文武周召在王國立學校教得人恁地帷
　是周室人會恁地説且如烝民詩大故説得好人受
　天地之中以生之類大故説得細密　左傳君子曰
　最無意思因舉芟夷藴崇之一段是關上文甚事左
　氏是一箇審利害之幾善避就底人所以其書有貶
　死節等事其間議論有極不是處如周鄭交質之類
　是何議論其曰宋宣公可謂知人矣立穆公其子饗
　之命以義夫只知有利害不知有義理此段不如公
　羊説君子大居正却是儒者議論　孔子作春秋當
　時亦須與門人講論所以公穀左氏得一箇源流只
　是漸漸訛舛當初若是全無傳授如何鑿空撰得
　問左傳如何曰左傳一部載許多事未知是與不是
　但道理亦是如此今且把來參攷問公榖如何曰據
　他説亦是有那道理但恐聖人當初無此等意如孫
　明復趙啖陸淳胡文定皆説得好道理皆是如此但
　後世因春秋去攷時當如此區處若論聖人當初作
　春秋時其意不解有許多説話擇之説文定説得理
　太多盡堆在裏面他是恁地不是如此底亦押從這
　理上來　問三傳優劣曰左氏曾見國史攷事頗精
　只是不知大義專去小處理會往往不曾講學公穀
　攷事甚疎然義理却精二人乃是經生傳得許多説
　話往往都不曾見國史　左傳是後來人做為見陳
　氏有齊所以言八世之後莫之與京見三家分晉所
　以言公侯子孫必復其始以三傳言之左氏是史學
　公穀是經學史學者記得事却詳於道理上便差經
　學者於義理上有功然記事多悞　左氏有一箇大
　病是他好以成敗論人遇他做得來好時便説他好
　做得來不好時便説他不是都不折之以理之是非
　這是他大病叙事時左氏却多是公穀却都是胡撰
　他去聖人逺了只是想象胡説　問公穀傳大槩皆
　同曰所以林黄中説只是一人只是看他文字疑若
　非一手者或曰疑當時皆有所傳授其後門人弟子
　始筆之於書爾曰想得皆是齊魯間儒其所著之書
　恐有所傳授但皆雜以已意所以多差舛其有合道
　理者疑是聖人之舊　公穀二傳所以異者類多人
　名地名而非大義之所繫　程子所謂春秋大義數
　十炳如日星者如成宋亂宋災故之類乃是聖人直
　著誅貶自是分明如胡氏謂書晉侯為以常情待晉
　襄書秦人為以王事責秦穆處却恐未必如此須是
　已之心果與聖人之心神交心契始可斷他所書之
　㫖不然則未易言也程子所謂微辭隱義時措從宜
　者為難知耳　或有解春秋者專以日月為褒貶書
　時月則以為貶書日則以為褒穿鑿得全無義理若
　胡文定公所解乃是以義理穿鑿故可觀　安國春
　秋明天理正人心扶三綱叙九法體用該貫有剛大
　正直之氣　問胡春秋如何曰胡春秋大義正但春
　秋自難理㑹　胡春秋傳有牽强處然議論有開合
　精神亦有過當處　問胡文定據孟子春秋天子之
　事一句作骨如此則是聖人有意誅賞曰文定是如
　此説道理也是恁地但聖人只是書放那裏使後世
　因此去考見道理如何便為是如何便為不是若説
　道聖人當時之意説他當如此我便書這一字以褒
　之他當如彼我便書那一字以貶之則恐聖人不解
　恁地　二程子未出時便有胡安定孫泰山石徂徠
　觀其推明治道直是凛凛然可畏春秋本是嚴底文
　字聖人此書之作遏人欲於横流遂以二百四十二
　年行事寓其褒貶恰如大辟罪人事在欵司極是嚴
　緊一字不敢胡亂下使聖人作經有今人巧曲意思
　聖人亦不解作得　某平生不敢説春秋若説時只
　是將胡文定説扶持説去畢竟去聖人千百年後如
　何知聖人之心　問於春秋未有説何也曰春秋是
　當時實事孔子書之後世諸儒學未至而各立已意
　正横渠所謂非理明義精而治之故其説多鑿是也
　惟伊川程子以為經世之大法得其旨矣然其間極
　有無定當難處置處今不若且存取胡氏本子與後
　世看縱未能盡得之然不中不逺矣
茅堂胡氏曰左氏釋經雖簡而博通諸史叙事尤詳能
　令百世之下頗見本末其有功於春秋為多公穀釋
　經其義皆密如衛州吁以稱人為討賊之辭也公薨
　不地故也不書葬賊不討以罪下也若此之類深得
　聖人誅亂臣討賊子之意考其源流必有端緒非曲
　説所能及也啖趙謂三傳所記本皆不謬義則口傳
　未形竹帛後代學者妄加損益轉相傳授浸失本真
　故事多迂誕理或舛駁其言信矣然則學者於三傳
　忽焉而不習則無以知經習焉而不察擇焉而不精
　則春秋之宏意大旨簡易明白者沮於僻説愈晦而
　不顯矣
程子曰學春秋亦善一句是一事是非便見於此此亦
　窮理之要然他經豈不可以窮理但他經論其義春
　秋因其行事是非較著故窮理為要嘗語學者且先
　讀論語孟子更讀一經然後看春秋先識得箇義理
　方可看春秋春秋以何為凖無如中庸欲知中庸無
　如權須是時而為中若以手足胼胝閉尸不出二者
　之間取中便不是中若當手足胼胝則於此為中當
　閉户不出則於此為中權之為言秤錘之義也何物
　為權義也然也只是説得到義義以上更難説在人
　自看如何(以下讀春/秋之法)　或問左傳可信否曰不可全
　信信其可信者耳某看春秋有兩句法云以傳考經
　之事迹以經别傳之真偽又問公穀如何曰又次於
　左氏問左氏即是丘明否曰傳中無丘明字不可考
延平李氏曰春秋且將諸家熟看以胡文定解為凖玩
　味久必自有會心處卒看不得也伊川先生云春秋
　大義數十炳如日星所易見也唯微辭奥㫖時措從
　宜者所難知爾更須詳考其事又玩味所書抑揚予
　奪之處看如何積道理多庶漸見之
問讀春秋之法朱子曰只是據經所書之事迹而準折
　以先王之道某是某非某人是底猶有未是處不是
　底又有彼善於此處自將道理折衷便見只是聖人
　言語細密要人子細斟量考索耳　看春秋固當以
　類例相通然亦先須隨事觀理反復涵泳令胷次開
　闊義理通貫方有意味　看春秋且須看得一部左
　傳首尾意思通貫方能畧見聖人筆削與當時事之
　大意　問讀左傳法曰也只是平心看那事理事情
　事勢春秋十二公時各不同如隱桓之時王室新東
　遷號令不行天下都星散無主莊僖之時桓文迭伯
　政自諸侯出天下始有統一宣公之時楚莊王盛强
　夷狄主盟中國諸侯服齊者亦皆朝楚服晉者亦皆
　朝楚及襄公之世悼公出來整頓一番楚始退去繼
　而吳越又强入來爭伯定哀之時政皆自大夫出魯
　有三家晉有六卿齊有田氏宋有華向被他肆意做
　終春秋之世更没奈何　問左氏傳合如何看曰且
　看他記載事迹處至於説道理全不似公榖要之左
　氏是箇曉了識利害底人趨炎附勢如載劉子天地
　之中一段此是極精粹底至説能者養之以福不能
　者敗以取禍便只説向禍福去了大率左傳只道得
　禍福利害底説話於義理上全然理㑹不得又問所
　載之事實否曰也未必一一實問如載卜妻敬仲與
　季氏生之類是如何曰看此等處便見得是季氏專
　魯田氏簒齊以後之書又問此還是當時特地撰出
　此等言語否曰有此理其問做得成者如斬蛇之事
　做不成者如丹書狐鳴之事看此等書機闗熟了少
　間都壞了心術　問今欲看春秋且將胡文定説為
　正如何曰便是他亦有太過處蘇子由教人只讀左
　傳只是他春秋亦自分曉且如公與夫人如齊畢竟
　是理㑹甚事自可見又如季氏逐昭公畢竟因甚如
　此今理會得一箇義理後將他事來處置合於義理
　者為是不合於義理者為非亦有喚做是而未盡善
　者亦有謂之不是而彼善於此者且如讀史記便見
　得秦之所以亡漢之所以興及至後來劉項事又知
　劉之所以得項之所以失不難判斷只是春秋却精
　細也都不説破教後人自將義理去折衷
臨川吳氏曰子朱子云析之有以極其精而不亂然後
　合之有以盡其大而無餘噫讀春秋者其亦可以是
　求之矣春秋化工也化工隨物而賦形春秋山嶽也
　山嶽徙步而異狀持一槩之説專一曲之見惡足與
　論聖人作經之㫖哉
　　凡例
一紀年依汪克寛纂疏例註甲子於各年行上分在周
　紀年始終於年上齊晉諸國於年下
一經文以胡氏為據而詳註各傳異同増損於下
一諸傳以胡氏為主大字録於經後而左氏公羊穀梁
　三傳雖有異同難輒去取今載其全文同先儒表著
　事變始終之要分註經下
一程子朱子説并三傳註疏有發明經意者繼三傳後
　諸儒之説與胡傳合而有相補益者附註胡傳下文
　異㫖同者去之其或意義雖殊而例理可通則别附
　于後
一周及列國易世嗣位齊晉秦楚大夫為政有繫乎王
　伯夷夏之輕重者依林堯叟例備列于十二公之首
　以便觀覽
一胡傳引用本經内前後事證不復重見止云見某傳
　某公某年其諸經子史者並註本末於傳下
一凡引先儒之説但順經意編次不以時之先後為序
一左傳或先經始事或後經終義或經不載而傳載者
　皆依次序先後附録各年之内其獲麟後無係於聖
　經不録
一諸傳與經意不侔者引啖氏趙氏劉氏汪氏李氏諸
　説附斷于後仍加圈以别之
一經内地名杜氏張氏汪氏各有註釋然時代沿革不
　同今依李亷㑹通例有關經義者存之餘不録
一先儒格言别為總論類次冠于經端庶使學者易知
　要領
一年表及列國圖説並依胡傳存于卷首以備考訂
春秋大全諸國興廢説
　　周
周黄帝之苖裔姬姓后稷之後也后稷封於邰及夏之
衰后稷之子不窋失其官竄於西戎至太王為狄所逼
去邠居岐文王受命武王克商而王有天下幽王為犬
戎所殺平王遷都王城今河南縣是也平王四十九年
魯隱公之元年也敬王又遷成周今洛陽是也敬王三
十九年獲麟之歲也四十四年敬王崩
　　魯
姬姓侯爵出自周文王第四子周文公旦佐文武成王
有大勲勞於天下成王命為太宰食邑扶風雍縣東北
之周城號宰周公留相天子主自陜以東諸侯乃封其
長子伯禽於曲阜地方七百里分以寶玉大弓而俾侯
於魯以輔周室伯禽父為魯公子考公酋酋六世孫曰
惠公弗皇惠公生隱公息姑隱公之元年當平王四十
有九年而春秋始作其後二百四十有二年是哀公蔣
之十四年西狩獲麟而下九君二百三十三年而頃公
讎為楚考烈王所滅遷為家人
　　齊
姜姓侯爵出自炎帝裔孫伯夷為四岳佐禹平水土有
功賜姓曰姜氏曰吕謂之吕侯其國在南陽宛縣之西
商末太公吕望起漁釣為周文武師號師尚父佐文武
定天下以功封營丘為齊侯得征五侯九伯其後桓公
小白能相管仲為五霸長天下頼之自僖公禄父之九
年魯隱公立至簡公四年西狩獲麟其後三君一百單
二年康公卒吕氏絶其祀田氏卒有齊國
　　晉
姬姓侯爵出自周武王少子唐叔虞成王母弟也初邑
姜方娠有吉夢及生子有文在其手曰虞字子于成王
滅唐剪桐葉為圭與叔虞戲曰以此封若大臣史佚等
以天子無戲言請擇日而成之遂封叔虞於唐居古大
夏實沈之墟參之分野謂之大原亦曰晉陽在河汾之
東北地方百里而都於翼平陽絳邑縣東翼城是也唐
叔子燮父為晉侯其數世孫文公重耳霸諸侯其子孫
為中國盟主者百五十餘年姬姓唯晉為霸主王室頼
之自鄂侯二年魯隱公即位春秋作至定公午三十一
年西狩獲麟又六世其臣韓魏趙氏三分晉地遷其君
為家人
　　衛
姬姓侯爵出自周武王同母少弟封為成王大司㓂食
采於康謂之康叔成王誅武庚滅三監中分其地以其
半立康叔封為衛伯分以大路綪茷旃旌大吕之樂命
以康誥而封於商墟其地汲郡朝歌縣是也其數世孫
桓公完之十三年魯隱公即位春秋作出公十二年西
狩獲麟後十一世聲公之子成侯速復降爵為侯速孫
嗣君更貶號曰君而止有濮陽之地後六世而秦二世
廢其君為庶人
　　鄭
姬姓伯爵出自周厲王少子友宣王母弟也宣王二十
二年封友於鄭密邇王畿秦京兆漢華隂之鄭縣是也
幽王之難友寄帑於虢鄶之間因取二國地前華後河
而食溱洧在濟西洛東河南潁北四水間謂之新鄭在
滎陽宛陵縣西南友卒諡桓公友相幽王其子武公掘突
孫莊公寤生皆相平王為司徒者三世莊公二十二年
魯隱公即位春秋作聲公二十年西狩獲麟後一百四
年韓哀侯滅其國
　　宋
子姓公爵周二王後出自商王帝乙之長庶子啓食采
於微謂之微子紂為不道微子抱祭器以奔周武王誅
紂立其子武庚武庚以三監畔成王誅之中分其地封
微子為宋公以奉湯祀禮樂車服悉如商舊作賔王家
其地應天府雎陽是也其後數世孫穆公和之七年魯
隱公立景公三十六年西狩獲麟後六世二百七年而
齊魏楚共滅其國
　　杞
姒姓伯爵周二王後武王克商求夏禹苗裔得東樓公
封杞以奉禹祀其地今開封府雍丘是也東樓公四傳
而至武公武公十一年魯隱公立後嘗遷都縁陵又遷
淳于淳于葢古之州國至閔公維之六年西狩獲麟後
二十二年而國滅於楚
　　陳
媯姓侯爵周三恪之國出自帝舜之後封於有虞虞幕
裔孫閼父為周武王陶正能利器用王頼之以元女大
姬下嫁其子滿而封諸陳使奉虞帝祀其地在太皥之
墟今陳縣是也滿諡胡公生申公犀犀而下傳國十世
至桓公鮑鮑二十三年魯隱公立閔公二十一年西狩
獲麟後三年楚惠王使公孫朝滅陳
　　吳
姬姓子爵出自周太王長子太伯與其弟仲雍避少弟
季歴賢而有聖子去之荆蠻號曰勾吳端委以治周禮
荆蠻義之歸者千餘家為吳太伯太伯卒仲雍嗣立斷
髪文身臝以為飾遂不通中華後十七世當春秋魯成
公六年其後闔廬之子夫差以强暴霸中國夫差十五
年春秋終後八年為越句踐所滅
　　楚
芊姓子爵出自顓帝孫重黎為髙辛氏火正能光融天
下命曰祝融其弟吳回嗣為祝融生陸終生六子皆剖
析而産最少者季連季連之苗裔鬻熊為周文武師成
王時舉文王武王勤勞之後嗣得鬻熊曽孫熊繹封於
荆蠻胙以子男之田其地居丹陽南郡枝江縣是也其
後都郢更名曰楚至五世而熊通自立為楚武王武王
十九年魯隱公立惠王章八年西狩獲麟其後六國與
秦號七雄而楚最盛惠王而下有簡聲悼肅宣威懷頃
襄考烈幽哀負芻十二王而後秦滅之
　　許
姜姓男爵出自堯四岳伯夷之後周武王封其苗裔文
叔於許以續大岳之嗣地在頴川許昌縣今許州是也
春秋時國小而近鄭鄭再滅之以為俘邑後附楚楚遷
之於城父又遷之於白羽又遷之於葉元公子結之元
年西狩獲麟
　　秦
嬴姓伯爵出自顓帝裔孫女脩子大業生大費與禹平
水土佐舜調馴鳥獸賜姓嬴是為柏翳柏翳十九世非
子為周孝王主馬汧渭間馬大蕃息孝王分為附庸而
邑之秦使續氏嬴號曰秦嬴天水隴西縣秦亭是也其
後文公四十四年魯隱公立至悼公十年西狩獲麟後
九世孝公用商鞅以耕戰霸秦其子惠文君自號為王
至始皇并天下自立為皇帝至二世而亡
　　蔡
姬姓侯爵出自周文王子叔度武王克商封於蔡其地
蔡州上蔡縣是也自叔度至蔡伯荒荒八世孫考父立
為宣侯宣侯二十八年魯隱公立成侯十年西狩獲麟
後三十四年而楚滅之
　　曹
姬姓伯爵出自文王子叔振鐸武王克商封之其地濟
隂定陶縣是也叔振鐸生太伯脾脾後九世桓公終生
即位終生三十五年魯隱公立至哀公八年曹伯陽為
宋所滅
　　北燕
姬姓伯爵出自周同姓功臣曰君奭佐文武定天下有
大功為周太保食邑於召謂之召康公相成王主自陜
以西諸侯封其子為北燕伯其地幽州薊縣是也召公
九世至燕惠侯六世孫穆侯之七年魯隱即位獻公十
二年西狩獲麟後六世易王立傳王號者六世至燕王
喜坐太子丹事為秦所破滅
　　莒
嬴姓子爵出自少昊之後武王封兹輿期於莒城陽莒
縣是也莒夷君無諡而有號自茲輿期十一世而兹㔻
始見於春秋共公庚輿而下微不復見後四世而楚滅
之
　　紀
姜姓侯爵出自東莞劇縣春秋時嘗娶魯女又女為王
后魯莊公之三年齊侵之紀季以酅入于齊四年紀侯
大去其國
　　邾
曹姓子爵出自陸終第五子晏安之後武王克商封其
苗裔曹挾于邾為附庸今魯國鄒縣是也魯隱公之元
年邾儀父克㑹盟于蔑其後數從齊侯小白尊周進爵
為子克後九世桓公革之二十九年西狩獲麟邾近魯
而小後為楚所并
　　小邾
曹姓子爵出自邾挾之後夷父顔有功於周周封其子
友於郳為附庸春秋時郳黎來始朝魯其地在東海昌
慮縣東北郳城是也齊小白霸郳君附從進爵為子始
列諸侯謂之小邾子
　　虞
姬姓公爵出自太王子仲雍生季簡季簡生叔達叔達
生周章虞仲及武王克商求太伯仲雍之後得周章已
為吳君别封其弟虞仲於周之北故夏墟在河東太陽
縣自虞仲列為諸侯十二世有虞公者貪而無謀晉獻
公用荀息計賂以璧馬而取其國
　　虢
姬姓公爵出自王季子虢仲文王弟也仲與虢叔為王
卿士勲在王室藏於盟府而文王友愛二弟謂之二虢
武王克商封仲於𢎞農陜縣東南之虢城周室東遷虢
公忌父虢公林父猶為天子之相魯僖公五年晉獻公
假道於虞以伐虢滅之地入於晉
　　滕
姬姓侯爵文王子叔繡之後也至宣公十七世乃見春
秋後六世齊滅之
　　薛
任姓侯爵黄帝之後奚仲封於薛至獻侯始來朝魯與
諸侯盟㑹
欽定四庫全書
　春秋大全
　　　　　　　　　　　明　胡廣等　撰
　　二十國年表
周魯蔡曹衛滕晉鄭齊秦楚宋杞陳吳邾莒薛許小邾































　
　
　
　
　
　
　
　
　
　
　
　
　
　
　
　春秋大全年表
欽定四庫全書
　春秋大全卷一
　　　　　　　　　　　　明　胡廣等　撰
　　隱公上
　公名息姑姬姓侯爵自周公子伯禽始受封傳世二
　十三而至隱公攝主國事在位十一年諡法不尸其
　位曰隱左傳惠公元妃孟子孟子卒繼室以聲子生
　隱公宋武公生仲子仲子生而有文在其手曰為魯
　夫人故仲子歸于我生桓公而惠公薨是以隱公立
　而奉之程子曰夫子之道既不行於天下於是因魯
　春秋立百王之大法平王東遷在位五十一年卒不
　能興復先王之業王道絶矣孟子曰王者之迹熄而詩亡
　詩亡然後春秋作適當隱公之初故始於隱公
　　　孟子曰王者之迹熄而詩亡(朱子曰謂平王東/遷而政教號令不)
　　　(及於天/下也)詩亡然後春秋作今按邶鄘而下多春
　　　秋時詩也(汪氏曰詩小序邶鄘擊鼓怨州吁雄/雉匏有苦葉新臺二子乘舟鶉之奔)
　　　(奔衛風氓皆宣公時詩鄘定之方中蝃蝀相䑕/干旄載馳木𤓰皆文公時詩鄭風將仲子以下)
　　　(皆莊公以後詩齊風南山以下皆襄公時詩唐/無衣有枤之杜晉武公時詩葛生采苓獻公時)
　　　(詩秦黄鳥以下皆穆公以後詩陳風墓門防有/鵲巢乃陳佗及宣公時詩株林澤陂靈公時詩)
　　　(曹風蜉蝣昭公時詩/候人下泉共公時詩)而謂詩亡然後春秋作何
　　　也自黍離降為國風天下無復(扶又/反)有雅而王
　　　者之詩亡矣春秋作於隱公適當雅亡之後又
　　　按小雅正月刺幽王詩也而曰赫赫宗周褒姒
　　　滅(胡悦/反)之(史記幽王娶於申生太子宜臼後嬖/褒姒生伯服褒姒不好笑幽王為舉)
　　　(烽火諸侯悉至而無宼褒姒大笑又黜申后廢/宜臼申侯怒與犬戎攻王王舉烽火徵兵不至)
　　　(遂殺王驪山下虜褒姒而去諸侯/乃與申侯立太子宜臼是為平王)逮魯孝公之
　　　未幽王已為犬戎所斃惠公初年周既東矣春
　　　秋不作於孝公惠公者東遷之始流風遺俗猶
　　　有存者鄭武公入為司徒善於其職則猶用賢
　　　也(汪氏曰據詩/鄭緇衣小序)晉侯捍王于艱錫之秬鬯則猶
　　　有誥命也王曰其歸視爾師則諸侯猶來朝(直/遥)
　　　(反後凡朝廷/朝聘並同)也(書文侯之命汝多修扞我于艱/又曰父義和其歸視爾師寧爾)
　　　(邦用賚爾/秬鬯一卣)義和之薨諡為文侯則列國猶有請
　　　也(汪氏曰春秋五等諸侯死而加諡臣子皆稱/公惟請諡於王則從其本爵如蔡桓侯之類)
　　　及平王在位日久不能自强於政治(去/聲)棄其九
　　　族葛藟(力軌/反)有終逺(去/聲)兄弟之刺(汪氏曰詩葛/藟小序王族)
　　　(刺平王也周室道衰棄其九/族焉三章皆言終逺兄弟)不撫其民周人有
　　　束薪蒲楚之譏(詩揚之水小序刺平王也不撫/其民而逺屯戍於母家周人怨)
　　　(思焉一章曰楊之水不流束薪彼其之子不與/我戍申二章曰楊之水不流束楚彼其之子不)
　　　(與我戍甫三章曰楊之水不流束蒲彼其之子/不與我戍許朱子傳申侯與犬戎弑幽王王法)
　　　(必誅不赦之賊而平王與臣庶不共戴天之讐/也今平王知有母而不知有父知其立已為有)
　　　(徳而不知其弑父為可怨至使復讐討賊之師/反為報施酬恩之舉則其忘親逆理而得罪於)
　　　(天已甚矣况先王之制諸侯有故則方伯連率/以諸侯之師討之王室有故則方伯連率以諸)
　　　(侯之師救之天子鄉遂之民供貢賦衛王室而/已今平王不能行威令於天下無以保其母家)
　　　(乃勞天子之民逺為諸侯戍守故周人之屯戍/者以非其職而怨思焉則其衰懦微弱而得罪)
　　　(於民又可見矣嗚呼詩亡然/後春秋作其不以此也哉)至其晩年失道滋
　　　甚乃以天王之尊下賵諸侯之妾於是三綱淪
　　　九法斁人望絶矣(汪氏曰天子之尊下賵列國/寵妾則君不能為臣綱妃妾)
　　　(既紊則夫不能為妻綱嫡庶不辨則父不能為/子綱矣又曰惠公以妾為妻而平王反加恩寵)
　　　(是不知彛倫攸序而九疇治天下之大法皆敗/壞矣永嘉吕氏曰使平王有興衰撥亂之志則)
　　　(澗洛之周尚可望其為豐鎬之周今至於/四十九年而不克自立則亦無可望矣)夫婦
　　　人倫之本朝廷風化之原平王子母適冡正后
　　　親遭褒姒之難廢黜播遷而宗國顛覆亦可省
　　　矣又不是懲而賵人寵妾是拔本塞原自滅之
　　　也春秋於此葢有不得已焉耳託始乎隱不亦
　　　深切著明也哉(范氏曰平王東遷周室微弱天/下蕩蕩王道盡矣孔子列黍離)
　　　(於國風所以明其不能復雅於時則接乎隱公/故因兹託始而修春秋明黜陟著勸戒成天下)
　　　(之事業定天下之邪正信不易之宏軌百王之/通典也孫氏曰春秋之始於隱公者非他以平)
　　　(王之所終也平既不王東遷之後周室微弱諸/侯强大朝覲不修貢賦不舉號令無所束賞罰)
　　　(無所加壊法易紀變禮亂樂弑君戕父攘國竊/號在在有之征伐四出蕩然不禁天下之政中)
　　　(國之事皆諸侯分裂之天子庸暗歴孝踰惠莫/能中興播蕩陵夷逮隱而死雅詩不復作天下)
　　　(無復有王矣故詩至黍離而降書至文侯之命/而絶春秋乃作自隱公始也○汪氏曰文定言)
　　　(春秋始於平王逺宗孟氏近本程子其説為有/據依而諸儒正大之論悉與之合或者乃以春)
　　　(秋不始於平王而始於桓王且謂繻葛之敗春/秋所以始若是則春秋當始於桓公而不始於)
　　　(隱公/矣)
周　文武開基始都豐鎬幽厲板蕩平王東遷洛陽盡
　　舉故都而棄之秦所謂東周也於是王室微弱至
　　平王四十九年而入春秋魯隱公三年平王崩桓
　　王立
鄭　姬姓伯爵自桓公始受封周厲王之子宣王之弟
　　也傳世武公莊公莊公元年封弟段于京二十二
　　年克段于鄢入春秋
齊　姜姓侯爵自太公相武王定殷受封于齊受命專
　　征侯伯傳世十三至僖公九年入春秋
宋　子姓公爵周武王定殷邦封微子啟于宋以奉殷
　　祀傳世十四至穆公七年入春秋魯隱公三年穆
　　公卒弟殤公與夷立
晉　姬姓侯爵自唐叔始受封傳世十一而至昭侯昭
　　侯封文侯之弟成師于曲沃晉始亂分為二以翼
　　曲沃别之
　翼　昭侯之後傳孝侯鄂侯鄂侯二年入春秋隱公
　　　五年曲沃伐翼翼侯奔隨王命虢公立鄂侯之
　　　子光于翼是為哀侯隱六年晉逆晉侯于隨納
　　　諸鄂謂之鄂侯
　曲沃　成師之後傳曲沃莊伯曲沃莊伯之十一年
　　　　十一月魯隱公之元年正月也葢用夏正建
　　　　寅之月為歲首不惟改元又改厯矣隱公七
　　　　年曲沃莊伯卒子稱代立是為曲沃武公
衛　姬姓侯爵自康叔始受封傳世十三至桓公十三
　　年入春秋魯隱公四年衛州吁弑桓公自立冬殺
　　州吁宣公晉立
蔡　姬姓侯爵蔡叔之子蔡仲率德改行成王復封于
　　蔡傳世十三至宣公二十八年入春秋魯隱公八
　　年宣公卒子桓侯封人立
曹　姬姓伯爵自曹叔振鐸始受封傳世十二至桓公
　　終生三十五年入春秋
滕　姬姓侯爵至魯隱公七年見滕侯卒其後稱子葢
　　為時王所黜
陳　媯姓侯爵舜之後自胡公始受封傳世十二至桓
　　公二十三年入春秋
把　姒姓侯爵夏禹之後自東樓公始受封傳五世至
　　武公十二年入春秋魯莊公二十七年書杞伯來
　　朝葢為時王所黜其後又稱子餘詳見僖公元年
薛　任姓侯爵至魯隱公十一年見來朝莊公三十一
　　年書薛伯卒葢為時王所黜其後至昭公三十四
　　年見葬薛獻公
莒　已姓子爵至魯文公十八年見庶其
邾　曹姓附庸國自儀父入春秋後為子至魯莊公十
　　六年書邾子克卒
許　姜姓太岳之後至魯隱公十一年見許莊公及許
　　叔魯桓公十五年叔入于許即魯僖公四年許男
　　新臣卒葬許穆公也
小邾　曹姓顓頊之後魯莊公五年書郳黎來來朝葢
　　　附庸而未爵命其後數從齊桓公尊王室王命
　　　為諸侯至魯僖公七年始書小邾子
楚　芊姓子爵自熊繹始受封八世至熊渠立其長子
　　康為句亶王中子紅為鄂王少子執疵為越章王
　　此僭王之始也又八世至熊儀是為若敖又二世
　　至熊眴是為蚡冐又一世熊通是謂楚武王武王
　　十九年入春秋
秦　嬴姓伯爵顓帝之後也殷有蜚亷周有造父周孝
　　王使非子畜馬蕃息分土為附庸邑之秦六世至
　　襄公將兵救周逮平王東遷有功封為諸侯襄公
　　卒文公立文公四十四年是為隱公元年又六世
　　至穆公任好十五年魯僖公十五年始見春秋
吳　姬姓子爵自太伯居吳五世至周章而武王克殷
　　因封之吳又十四世至壽夢而吳始益大稱王魯
　　成公七年始見春秋
越　其先禹之苗裔少康之庶子也封於㑹稽以奉禹
　　祀後二十餘世至於允常魯昭公五年偕楚伐吳
　　始見於春秋允常與闔廬戰而相怨伐定公十四
　　年允常卒子句踐立是為越王是年吳伐越越敗
　　之于檇李
(已周平王四/未十九年)元年(齊僖公禄父九年晉鄂侯郄二年曲/沃莊伯鱓十一年衛桓公完十三年)
(蔡宣公考父二十八年鄭莊公寤生二十二年曹桓公/終生三十五年陳桓公鮑二十三年杞武公二十九年)
(宋穆公和七年秦文公四十四年楚武王熊/通十九年○公羊傳元年者何君之始年也)
　即位之一年必稱元年者明人君之用也大哉乾元
　萬物資始天之用也至哉坤元萬物資生地之用也
　(朱子曰元大也始也乾元天德之大始故萬物之生/皆資之以為始也始者氣之始生者形之始萬物資)
　(乾以始而有氣資/坤以生而有形)成位乎其中則與天地參故體元
　者人君之職而調元者宰相之事(胡氏曰人君先正/其心知行仁政然)
　(後能體元矣人臣知格君心之非/則一正君而國定此調元之效也)元即仁也仁人心
　也(朱子曰元者仁也仁人心也固有此理然不知仁/如何却喚做元如程子曰天下之理原其所自未)
　(有不善易傳曰成而後有敗敗非先成者也得/而後有失非得何以有失也便説得有根源)春秋
　深明其用當自貴者始故治(平/聲)國先正其心以正朝
　廷與百官而逺近莫不壹於正矣(董子曰春秋謂一/為元之意一者萬)
　(物之所從始也元者辭之所謂大也謂一為元者視/大始而欲正本也春秋深探其本而反自貴者始故)
　(為人君者正心以正朝廷正朝廷以正百官正百官/以正萬民正萬民以正四方四方正逺近莫不壹於)
　(正而亡有邪氣奸其間者是以隂陽調而風雨時羣/生和而萬民殖五榖熟而草木茂諸福之物莫不畢)
　(至而王/道終矣)春秋立文兼述作按舜典紀元日商訓稱元
　祀此經書元年所謂祖二帝明三王述而不作者也
　(五峯胡氏曰首年之義恐不可泥於一説諸侯奉天/子正朔便是一統之義有事於天子之國必用天子)
　(之年其國史紀政必自用其年不可亂也聖人於元/上見義若諸侯無元則亦不成為君矣如元亨利貞)
　(乾坤四德在他卦亦有之不可謂乾坤方得有/他卦不有也此可以釋惟王者改元之説矣)正次
　王王次春乃立法創制裁自聖心無所述於人者非
　史策之舊文矣(汪氏曰前此虞夏商周之書書時不/繫月書月不冠時惟春秋書春王正)
　(月/)
春王正月
(左傳春王正月不書即位攝也公羊傳春者何周歲之/始也王者孰謂謂文王也曷為先言王而後言正月王)
(正月也何言乎王正月大一統也公何以不言即位成/公意也何成乎公之意公將平國而反之桓曷為反之)
(桓桓㓜而貴隱長而卑其為尊卑也微國人莫知隱長/又賢諸大夫板隱而立之隱於是焉而辭立則未知桓)
(之將必得立也且如桓立則恐諸大夫之不能相㓜君/也故凡隱之立為桓立也隱長又賢何以不宜立立適)
(以長不以賢立子以貴不以長桓何以貴母貴也母貴/則子何以貴子以母貴母以子貴榖梁傳雖無事必舉)
(正月謹始也公何以不言即位成公志也焉成之言君/之不取為公也君之不取為公何也將以讓桓也讓桓)
(正乎曰不正春秋成人之美不成人之惡隱不正而成/之何也將以惡桓也其惡桓何也隱將讓而桓弑之則)
(桓惡矣桓弑而隱讓則隱善矣善則其不正焉何也春/秋貴義而不貴惠信道而不信邪孝子揚父之美不揚)
(父之惡先君之欲與桓非正也邪也雖然既勝其邪心/以與隱矣已探先君之邪志而遂以與桓則是成父之)
(惡也兄弟天倫也為子受之父為諸侯受之君已廢天/倫而忘君父以行小惠曰小道也若隱者可謂輕千乘)
(之國蹈道則未也程子曰春天時正月王正書春王正/月示人君當上奉天時下承王正云爾董仲舒所謂道)
(之大原出於天求端於天是也堯之大政所先者欽若/昊天兹可見矣王者所行必本於天以正天下而下之)
(奉王正者乃所以事天也明此義則知王與天同大而/人道立矣周正月非春也假天時以立義耳平王之時)
(玉道絶矣春秋假周以正王法故書曰春王正月然後/是非褒貶二百四十二年之事皆天理也隱不書即位)
(明大法於始也諸侯之立必由王命隱公自立故不書/即位不與其為君也法既立矣諸公或書或不書義各)
(不同既不受命於天子以先君之命而繼世者則正其/始文成襄昭哀是也繼世者既非王命又非先君之命)
(不書即位不正其始也莊閔僖是也桓宣定之書即位/桓弑君而立宣受弑賊之立定為逐君者所立皆無王)
(無君何命之受故書其自即位也定之比宣則又有間/矣或問春秋書王如何曰聖人以王道作經故書王問)
(杜預以謂周王如何曰聖人假周王以見意又問漢儒/以謂王加正月上是正朔出於天子如何曰此乃自然)
(之理不書春王正月將如何書此漢儒之惑也杜氏曰/不言一年一月欲人君體元以居正也何氏曰元者氣)
(之始春者四時之始王者受命之始正月者政教之始/即位者一國之始春秋以元之始正天之端以天之端)
(正王之政以王之政正諸侯之即位以諸侯之即位正/竟内之治諸侯不上奉王之政則不得即位故先言正)
(月而後言即位政不由王出則不得為政故先言王而/後言正月王者不承天以制號令則無法故先言春而)
(後言王夫不深正其元則不能成其化故先言元而後/言春王者天人之大本也朱子曰春秋王朔事比以書)
(考之皆著月不著時疑古史記事例只如此至孔子作/春秋然後以天時加王月以明上奉天時下正王朔之)
(義而加春於建子之月則行夏時之意亦在其中又曰/劉質夫以春字為夫子所加但魯史本謂之春秋則似)
(元有/此字)
　按左氏曰王周正月周人以建子為歲首(汪氏曰詩/豳風一之)
　(日二之日皆以子月起數十月蟋蟀下繼以曰為改/歲唐風蟋蟀在堂乃九月之候而曰歲聿云莫是以)
　(子月為歲首周禮凡言正月指子月歲終指丑月正/歲指寅月州長正月屬民讀法正歲讀法如初言初)
　(則正月居先可知矣若以寅為正月不當又有正/歲也左傳僖五年正月日南至禮記正月日至皆)
　(以子月/為正)則冬十有一月是也前乎周者以丑為正其
　書始即位曰惟元祀十有二月則知月不易也(茅堂/胡氏)
　(曰按啇書惟元祀十有二月伊尹奉嗣王祗見厥祖/此即位而朝廟也惟三祀十有二月朔伊尹奉嗣王)
　(歸于亳此自相而復辟也其在歲首明矣而曰十/二月是商人雖以建丑為正而不改夏之月也)後
　乎周者以亥為正其書始建國曰元年冬十月則知
　時不易也(茅堂胡氏曰按史記秦始皇三十一年十/二月改臘曰嘉平漢初承秦未改正朔每)
　(歲之首必書某年冬十月是秦漢/雖以建亥為正而不改夏之月也)建子非春亦明矣
　乃以夏時冠(去/聲)周月何哉聖人語(去/聲)顔回以為邦則
　曰行夏之時作春秋以經世則曰春王正月此見諸
　行事之驗也或曰非天子不議禮仲尼有聖德無其
　位而改正朔可乎曰有是言也不曰春秋天子之事
　乎以夏時冠月垂法後世以周正紀事(朱子曰周正/之説孟子所)
　(謂七八月乃今之五六月所謂十一月十二月乃今/之九月十月是周人固已改月矣但天時不可改故)
　(書云秋大熟未穫此即正是今時之秋葢非酉戌之/月則未有以見夫歲之大熟而未穫也以此考之今)
　(春秋月數乃魯史之舊文而四時之序則孔子之微/意伊川所謂假天時以立義者正謂此也若謂周人)
　(初不改月則未有明據故文定只以商秦二事為證/以彼之博洽精勤所取猶止於此則無他可考必矣)
　(今乃欲以十月隕霜之異證之恐未足以為不改月/之驗也葢隕霜在今之十月則不足怪在周之十月)
　(則為異矣又何必史書八月然後為異哉况魯史不/傳無以必知其然不若只以孟子尚書為據之明且)
　(審也又曰文定春秋説夫子以夏時冠月以周正紀/事謂如公即位依舊是十一月只是孔子改正作春)
　(正月某便不敢信據今周禮有正月有正歲則周實/是元改作春正月夫子所謂行夏之時只是為他不)
　(順欲改從建寅如孟子説七八月之間旱這斷然是/五六月十一月徒杠成十二月輿梁成這分明是九)
　(月十月若直是十一月十二月時寒自過了何用更/造橋梁古人只是寒時造橋度人若暖時又只是教)
　(人自從水裏過廬陵李氏曰按前漢律厯志周師初/發以殷十一月戊子亥月後三日得周正辛卯朔子)
　(月明日壬辰至戊午二十八日渡孟津明日己未冬/至正月二十九日庚申二月朔丑月四日癸亥至牧)
　(野此與武成泰誓日月時皆合亦足以見周自武王/滅商之日即改月而史就書為春也可堂吳氏曰夏)
　(承唐虞皆以寅月為歲首而謂之正月始春終冬四/時具為一年商革夏命以丑月為歲首仍謂之十二)
　(月而未嘗改月周革殷命以子月為歲首不特改月/而又改時以齊其年泰誓云惟十有三年春大㑹孟)
　(津武成云惟一月壬辰旁死魄戊午師逾孟津春即/一月一月即子月也春秋所書之春即夏之仲冬正)
　(月即夏之十一月也汪氏曰文定以謂魯史本書十/一月孔子改作春正月朱子云某不敢信竊疑魯史)
　(名以春秋則似元書曰春正月是周厯已改子丑月/為春也禮記稱季夏六月以禘禮祀周公又引孟獻)
　(子言七月日至可以有事於祖而曰七月之禘獻子/為之據此則是以建已之月為季夏矣前漢書律厯)
　(志武王伐紂之歲周正月辛卯朔合辰在斗前一度/戊午渡孟津明日己未冬至是歲大寒中在周二月)
　(己丑晦外傳伶州鳩言武王伐殷之日歲在鶉火月/在天駟日在析木之津辰在斗柄星在天黿以唐厯)
　(遡而上之日月星宿無一不合則泰誓之春即武成/之一月明矣後漢陳寵傳謂周以子月為春商以丑)
　(月為春葢因周厯以建子為春而遂言商亦改時也/孔氏正義以為月改春自移春非王所改似亦臆度)
　(之辭近世之論有主建寅而未改月者考之春秋所/書災異及日食交限則不合又有謂周雖改月數而)
　(不改夏時春秋四時之序皆魯厯所更然夫子之時/猶存告朔之餼羊則魯實承周之正朔未嘗改厯後)
　(世所稱魯厯又謂之春秋厯特因春秋而逆推之耳/或又謂周以子月為歲首而春秋以寅月為正月每)
　(年截子丑月事移在前一年如此則真事與月差兩/月矣先儒以此為千百年不决之論姑記此以俟來)
　(哲/)示無其位不敢自專也其㫖微矣加王於正者公
　羊言大一統也(何氏曰統者總繫之辭王者受命改/制布政施教於天下自公侯至於庶)
　(人自山川至於草木昆蟲莫不一繫於正月宋氏曰/周室雖衰天命未改普天率土一草一木皆周也春)
　(秋之作率天下以尊周室正月繫王示周家天命未/改孫氏曰欲治其末者必端其本嚴其終者必正其)
　(始元年書王所以端本也正月所以正始也其本既/端其始既正然後以大中之法從而誅賞之東萊吕)
　(氏曰堯授舜正月上日受終于文祖舜授禹正月朔/旦受命于神宗書載舜禹受命之始正月之外未嘗)
　(復加一辭也春秋樂道堯舜之道而以王冠正月其/書法與典謨不類是獨何與天下皆知有帝故虞之)
　(正月不冠以帝天下皆知有王故夏之正月不冠以/王大綱已舉大法已明苟復加一辭則為贅矣春秋)
　(之時人欲肆天理滅泯泯棼棼瞀亂昏惑夫子不得/已而標王之一字出諸正月之上然後天下知自隱)
　(至哀二百四十二年之間予奪褒貶無非王道之流/行自歲首至歲窮三百六旬之間視聽食息無非王)
　(道之發見向若夫子不筆之於經則人雖終日不離/王道之内習不察行不著亦不知王之為王矣嗚呼)
　(夫子雖欲如書之無言豈可得哉廬陵李氏曰無事/書春王正月者二十四自隱元年始書夏四月者十)
　(有一自桓九年始書秋七月者十七自隱六年始書/冬十月者十一自桓元年始莊二十二年書夏五月)
　(葢本有事/而闕之也)國君逾年改元必行告廟之禮國史主記
　時政必書即位之事而隱公闕焉是仲尼削之也(茅/堂)
　(胡氏曰即位大事也國史必書之隱莊閔僖四公不/書即位此聖人削而不書正父子君臣之大倫也東)
　(萊吕氏曰夫子因魯史而作春秋昔無今有者皆夫/子所筆昔有今無者皆春秋所削也夫子之筆始於)
　(書王夫子之削始於不書即位始筆始削葢有大義/存焉説者論隱公之不書即位或以為攝或以為遜)
　(或以為不舉踐祚之禮或以為不明嫡庶之分信如/是則春秋所辨者特魯國之是非隱公之得失耳嗚)
　(呼春秋萬世之書也一魯國之是非一隱公之得失/豈大義之所存哉雖使隱公果非攝果非遜果行踐)
　(祚之禮果正嫡庶之分春秋亦將不書即位焉是何/也治綱者目在所後治源者流非所先子受命於父)
　(臣受命於君諸侯受命於天子此天地之常經春秋/之宏綱大原也自周失政諸侯私其土專其封父終)
　(子襲莫知受命於天子故春秋首奪隱公之即位使/萬世之為子為臣為諸侯者咸知身非已有爵非已)
　(有國非已有三綱得存五品得叙皆夫子一削之力/也彼魯國隱公之故特萬目之一目衆流之一流耳)
　(豈足以盡春秋之大義哉或曰春秋十二公之即位/皆非受命於天子者盍皆削之可也何為有書有不)
　(書曰夫子首削隱公之即位端本正始大義既已明/矣十二公雖均不受命於天子然罪有輕重情有淺)
　(深錙銖不辨則非子思所謂文理密察/足以有别者也故曰致廣大而盡精微)古者諸侯繼
　世襲封則内必有所承爵位土田受之天子則上必
　有所稟内不承國於先君(汪氏曰惠公之存也未立/為世子將没又無遺命)
　上不禀命於天子(汪氏曰惠公之薨未甞遣使告於/京師隱公喪畢又未嘗朝於天子)
　諸大夫扳(普顔/反)巳以立而遂立焉是與爭亂造端而
　簒弑所由起也春秋首絀(與黜/同)隱公以明大法父子
　君臣之倫正矣(茅堂胡氏曰誓於天子然後為世子/命於天王然後為諸侯不受命而立)
　(者大司馬之所治也文成襄昭哀五公之書即位特/别於隱莊閔僖之内外並無所承者爾非春秋與其)
　(不禀命於王而得即位也頴氏曰魯十二公國史盡/書即位仲尼修之乃有所不書其説是也明王在上)
　(天下諸侯無不敬君父之命而立者假若有之大司/馬必施九伐之法矣唐自中葉以後藩鎮有不請命)
　(自立者遇憲宗裴度則皆討平之况先王之世耶張/氏曰諸侯之有國必受天子與先君之命則其有是)
　(國而治民也其身正而可以正國人矣苟或不然守/天子之土而無天王之命守宗廟之典籍而不出於)
　(先君之傳付是二者一或闕焉君子有所不居今隱/公兩皆無之春秋假魯史以立法而先君之罪有難)
　(顯言者故不書即位謹嚴以示貶○龜山楊氏曰天/子崩嗣子為君則朝諸侯布命於明堂此即位之禮)
　(也康王之誥是已天子有天下諸侯有一國小大雖/殊其所以承宗廟之重則同耳以天子之事考之則)
　(諸侯繼世為君者其亦若此歟故春秋於諸公所以/書即位也然隱莊閔僖不書即位何也榖梁曰繼弑)
　(君不書即位正也繼弑君而行即位是與聞乎弑也/此説是已葢寢苫枕干終身不仕而恥讎之不復者)
　(臣子之事也况先君不以其道終而嗣子遽可以行/即位乎此不書即位所以為正也然隱非繼弑君而)
　(亦不書何也以三傳考之皆謂有讓桓之志則不書/即位者葢所以成公志也古者君薨而世子生則百)
　(官總已以聽冡宰隱之不敢為公也盍亦有冡宰之/事乎奚必踐南面而稱公也不知出此而徒謂有讓)
　(桓之志則其貽禍也不亦宜乎夫禮諸侯一娶而九/女元妃卒則次妃亦行内事而已未聞有再娶之禮)
　(也用是言之則仲子非夫人桓公非嫡子隱何為而/不敢為公也然則寪氏之禍隱實為之也隱之不即)
　(位其失逺矣故春秋著之其有旨哉○勉齋黄氏曰/隱桓之事公羊左氏以隱為是穀梁以隱為非左氏)
　(以隱之讓為賢君讓固美德不義之讓與讓而自立/皆不得為賢公羊又創為立子以貴之説以實之惠)
　(公既有元妃矣則其他皆不得為嫡仲子何貴之有/故公羊左氏之説皆未得為當惟穀梁之説以為春)
　(秋貴義不貴惠信道不信邪乃為正論但謂惠公能/勝其邪心而與隱則恐未必然既以手文而立仲子)
　(為夫人矣又豈肯立隱以為世子乎此乃惠公殁諸/大夫扳隱而立之非惠公意也非惠公意則當如夷)
　(齊之事乃為得其正也若隱者葢義利交戰於胷中/而不能自決貪實利而慕虛名是以不免於弑也劉)
　(氏曰公羊言王者孰謂謂文王也非也春秋者王政/之本故假王以正萬事置之春正月之間明天子受)
　(命於天諸侯受命於君也廬陵李氏曰公羊所謂諸/大夫扳隱而立之之説則是而母以子貴子以母貴)
　(之説非穀梁責隱公探先君之邪志以與/桓則是然又不知隱公之立亦非父命也)
三月公及邾儀父盟于蔑(父音甫凡人名地名放此蔑/莫結反凡書邾公並作邾婁)
(蔑公榖/並作眛)
(此私盟之始左傳邾子克也未王命故不書爵曰儀父/貴之也公攝位而欲求好於邾故為蔑之盟公羊傳及)
(者何與也㑹及暨皆與也曷為或言㑹或言及或言暨/㑹猶最也及猶汲汲也暨猶暨暨也及我欲之暨不得)
(已也儀父者何邾婁之君也何以名字也曷為稱字褒/之也曷為褒之為其與公盟也與公盟者衆矣曷為獨)
(褒乎此因其可褒而褒之此其為可褒奈何漸進也眛/者何地期也榖梁傳及者何内為志焉爾儀字也父猶)
(傅也男子之美稱也其不言邾子何也邾之上古微未/爵命於周也不日其盟渝也眛地名也程子曰盟誓以)
(結信出於人情先王所不禁也後世屢盟而不信則罪/也諸侯交相盟誓亂世之事也凡盟内為主稱及外為)
(主稱會在魯地雖外為主亦稱及彼來而及之也兩國/以上則稱㑹彼盟而徃㑹之也邾附庸國邾子克字儀)
(父附庸之君稱字同王臣/也夷狄則稱名降中國也)
　魯侯爵而其君稱公此臣子之詞(何氏曰魯稱公者/臣子心所欲尊號)
　(其君父公者五等之爵最尊張氏曰夫子魯人也書/他國諸侯侵伐盟㑹則從其本爵而魯獨書公葢父)
　(母之邦先祖之所逮事從臣/子所稱之爵所以崇敬也)春秋從周之文而不革
　者也(汪氏曰聘禮大射儀燕禮五等諸侯皆稱公而/公食大夫禮又以名篇則謂君為公周之制也)
　(茅堂胡氏曰凡稱公者有定名有虛位天子三公稱/公王者之後稱公此定名也魯侯稱公其子稱公子)
　(其孫稱公孫諸伯子男亦皆稱公此虛位也定名辨/等列之實虛位達臣下之情定名禮之質虛位禮之)
　(文問宋本公爵其餘僭稱公者皆貶從本爵而魯獨/不降稱何也貶其僭稱當也其死則又降而稱卒從)
　(大夫之禮惟魯仍稱薨至於其間有書葬者則又稱/公何也曰春秋魯史也仲尼於魯事有君臣之義故)
　(内外異辭邦君之薨雖齊晉大國皆書卒以其不命/於天王而私自立正其名也及其既葬雖邾薛小邦)
　(皆稱公以其不請於天王而私自諡著其僭也魯侯/皆稱公卒事而繫諡亦稱公者乃臣子之敬詞春秋)
　(從周之文而不革者也然特稱葬我君以别之其書/法亦謹矣據此内辭則周公追王之禮雖古無有而)
　(春秋葢取之也據此外辭則仲尼不使門人為臣是/謂以身為度而曽子易簀必以正終者乃傳春秋之)
　(法/矣)我所欲曰及(張氏曰凡㑹盟侵伐内為主書及外/為主書㑹所以别首從而謹善惡之)
　(首也夫結好息民固有國之當然而殺牲要神則非/為人上者相與講信脩睦之道故書公及以譏之)
　邾者魯之附庸儀父其君之字也(孫氏曰附庸之君/未得列於諸侯故)
　(書字以别之汪氏曰黎氏以儀父為名且謂字必取/於名儀父無取於克然周有王子克楚有鬭克皆以)
　(子儀為字則儀/父為字可知)何以稱字中國之附庸也(汪氏曰邾/儀父蕭叔)
　(皆稱/字)王朝大夫例稱字列國之命大夫例稱字諸侯
　之兄弟例稱字(王氏曰王朝大夫南季仍叔家父榮/叔之類列國大夫魯單伯陳女叔鄭)
　(祭仲諸侯之兄弟公弟叔肹許/説蔡叔蔡季紀季之類是也)中國之附庸例稱字
　其常也聖人按是非定褒貶則有例當稱字或黜而
　書名(汪氏曰秦鍼/宋辰之類)例當稱人或進而書字(汪氏曰王/人子突之)
　(類/)其變也常者道之正變者道之中(茅堂胡氏曰春/秋王朝公卿與)
　(外諸侯則稱爵王朝大夫與諸侯大夫之命于天子/者及中國之附庸諸侯之兄弟則稱字上士中士與)
　(諸侯自命之大夫及外裔之附庸諸侯兄弟以屬通/者則稱名下士與小國之大夫則稱人胡氏曰春秋)
　(大夫非王命為正卿/者姓氏不登於史冊)春秋大義公天下以講信修睦
　為事而刑牲歃血要質(與劕/同)鬼神(孔氏曰盟者殺牲/歃血告誓於神若)
　(有背違令神加殃如此牲也先鑿地為方坎殺牲于/坎上割牲左耳盛以珠盤又取血盛以玉敦用血為)
　(盟書成乃歃血讀書鄭氏曰盟辭書于策/讀其書以告神坎其牲加書於上而埋之)則非所貴
　也故盟有弗獲巳者(汪氏曰諸侯相仇怨不/得已而為盟以釋之)而汲汲
　欲焉(汪氏曰書及則非不得已而/盟實隱公欲之有汲汲之意)惡(烏故/反)隱公之私
　也(朱子曰如蔑之書而私盟之罪自見髙氏曰隱自/謂為桓而立内慮國人之不已悦外懼屬國之不)
　(巳從而邾以附庸未通和好故與邾首結私盟夫盟/者嘉禮也非在喪者所可行也東萊吕氏曰此春秋)
　(見於行事之始也義不勝而私交焉信不足而盟詛/焉是固春秋之所貶然聖人之意非可以兩端蔽之)
　(也隱公即位于今三月國人仰首望維新之政意者/必將創業垂統以大正於魯顧乃汲汲然結好於附)
　(庸之邾其本既隳其志既狹其示人者既不廣矣隱/公豈以初政先務無若盟邾之急耶則王命廢壅竊)
　(位專土而不能討也嫡妾混殽基禍産亂而不能辨/也國柄下移擅興專決而不能收也一國大綱三者)
　(實繫釋此不圖而邾婁疥癬之是憂首尾倒置規模/衰削逺近安得不解體姦雄安得不窺伺哉鍾巫之)
　(難未必不兆於盟蔑之日也此聖人所以警後世人/君正始之大義也伊尹有言曰今王嗣厥徳罔不在)
　(初立愛惟親立敬惟長始於家邦/終於四海隱公其亦未見此論耶)或言褒其首與公
　盟而書字失之矣(劉氏曰凡記㑹盟於王法所不得/為者皆貶也若以初入春秋結信)
　(於魯故得貴之則桓十七年盟趡又何為乎永嘉吕/氏曰榖梁云不日其盟渝也謂七年伐邾也然則所)
　(書日盟者皆不渝乎家氏曰春秋之盟有二有公天/下而為之盟者有私一國而為之盟者齊桓晉文合)
　(諸侯奬王室是雖衰世之事聖人猶或與之為其近/於公也若春秋初年諸侯自相為盟各為其私計則)
　(春秋之所惡于蔑以後于蔇以前皆盟之私者甚而/黨簒朋凶怙惡濟虐復要鬼神以為之盟誓是謂天)
　(地神明而可以邪辭干也此盟之尤無忌憚者也公/及邾儀父盟于蔑譏也不惟譏盟譏其始即位而為)
　(此盟也國君繼世之初上而尊天子下而交鄰國撫/百姓豈無他事而隱公即位未幾惟此為先務春秋)
　(之書之示非所宜先也凡諸侯自相為盟各去其國/者兩相下之義也迨桓文之興其權力足以號召諸)
　(侯亦不敢盟于國都而必以其地者懼其擬於王耳/汪氏曰書盟一百九于蔑為春秋之始句繹為春秋)
　(之終隱公屈禮而求好二桓取地而要言皆魯人汲/汲非邾之意也後七年隱公興伐邾之師哀公有入)
　(邾之役盟豈足信哉廬陵李氏曰魯邾之盟五蔑/趡猶出於公祲祥拔句繹皆出於大夫此世變也)
　附録(左傳夏四月費伯帥師/城郎不書非公命也)
夏五月鄭伯克段于鄢
(左傳初鄭武公娶于申曰武姜生莊公及共叔段莊公/寤生驚姜氏故名曰寤生遂惡之愛共叔段欲立之亟)
(請於武公公弗許及莊公即位為之請制公曰制巖邑/也虢叔死焉佗邑唯命請京使居之謂之京城大叔祭)
(仲曰都城過百雉國之害也先王之制大都不過參國/之一中五之一小九之一今京不度非制也君將不堪)
(公曰姜氏欲之焉辟害對曰姜氏何厭之有不如早為/之所無使滋蔓蔓難圖也蔓草猶不可除况君之寵弟)
(乎公曰多行不義必自斃子姑待之既而大叔命西鄙/北鄙貳於已公子吕曰國不堪貳君將若之何欲與大)
(叔臣請事之若弗與則請除之無生民心公曰無庸將/自及大叔又收貳以為已邑至于廪延子封曰可矣厚)
(將得衆公曰不義不暱厚將崩大叔完聚繕甲兵具卒/乘將襲鄭夫人將啟之公聞其期曰可矣命子封帥車)
(二百乘以伐京京叛大叔段段入于鄢公伐諸鄢五月/辛丑大叔出奔共書曰鄭伯克段于鄢段不弟故不言)
(弟如二君故曰克稱鄭伯譏失教也謂之鄭志不言出/奔難之也遂寘姜氏于城頴而誓之曰不及黄泉無相)
(見也既而悔之頴考叔為頴谷封人聞之有獻於公公/賜之食食舍肉公問之對曰小人有母皆嘗小人之食)
(矣未嘗君之羮請以遺之公曰爾有母遺繄我獨無頴/考叔曰敢問何謂也公語之故且告之悔對曰君何患)
(焉若闕地及泉隧而相見其誰曰不然公從之公入而/賦天隧之中其樂也融融姜出而賦大隧之外其樂也)
(洩洩遂為母子如初君子曰頴考叔純孝也愛其母施/及莊公詩曰孝子不匱永錫爾類其是之謂乎公羊傳)
(克之者何殺之也殺之則曷為謂之克大鄭伯之惡也/曷為大鄭伯之惡母欲立之已殺之如勿與而已矣段)
(者何鄭伯之弟也何以不稱弟當國也其地何當國也/齊人殺無知何以不地在内也在内雖當國不地也不)
(當國雖在外亦不地也榖梁傳克者何能也何能也能/殺也何以不言殺見段之有徒衆也段鄭伯弟也何以)
(知其為弟也殺世子母弟目君以其目君知其為弟也/段弟也而弗謂弟公子也而弗謂公子貶之也段失子)
(弟之道矣賤段而甚鄭伯也何甚乎鄭伯甚鄭伯之處/心積慮成於殺也于鄢逺也猶曰取之其母之懐中而)
(殺之云爾甚之也然則為鄭伯者宜奈何緩追逸賊親/親之道也程子曰書曰鄭伯克段于鄢鄭伯失為君之)
(道無兄弟之義故稱鄭伯而不言弟克勝也言勝皆弟/之强使之强所以致其惡也不書奔義不繫於奔也)
　用兵大事也必君臣合謀而後動則當稱國命公子
　吕為主帥則當稱將出車二百乘則當稱師三者咸
　無稱焉而專目鄭伯是罪之在伯也(陸氏曰凡君討/其臣但稱國鄭)
　(伯養成其惡故特稱鄭伯陳氏曰譏不在其臣子也/張氏曰春秋於諸侯之國事則稱國言君與大臣共)
　(圖之也於其君之父子兄弟出入誅殺之事而稱君/著其君之志也勉齋黄氏曰鄭莊公無孝友之誠心)
　(又不明於予奪之大義故勉强以徇其母而處心積/慮以殺其弟也使有孝友之誠心而又明於予奪之)
　(大義則必能委曲順承而/區處得宜如舜之於象也)猶以為未足又書曰克段
　于鄢克者力勝之詞(陳氏曰克之為言勝也以千乘/之國勝其弟云爾廬陵李氏曰)
　(此書克與弗克納二克字正相對故穀梁/以此為大鄭伯之惡彼為大其弗克納)不稱弟路
　人也(陳氏曰先君之子稱公子有謂稱弟若簒若爭/國也而後但名之如衛州吁陳佗之類廬陵李)
　(氏曰春秋弑世子母弟直稱君者甚之也與晉侯殺/世子申生宋公殺世子痤天王殺其弟佞夫同例但)
　(彼則直惡其君今段亦凶逆故上書鄭伯下去其弟/以交譏之東萊吕氏曰兄弟天倫也管蔡之誅周公)
　(之不幸也史序其事曰乃致辟管叔于商一語而三/致意焉辟之為言法也王法之所當加也周公以王)
　(法討叛臣周公不幸適尸其責本非兄弟之相戕者/也而其詞猶始以乃而繼以致重之惜之憂之難之)
　(徘徊猶豫不忍之意惻然見于言外此固天理人情/之極也鄭伯養成叔段之惡納之於誅芟鋤剪伐畧)
　(無一毫顧惜春秋因其情而書之曰鄭伯克段于鄢/得雋則謂之克勝敵則謂之克此何事而言克乎鄭)
　(伯泯滅民彛視其弟有同于冦讎勦除蕩覆不遺餘/力此春秋所以因其情而命之以克也謂之克則不)
　(可言弟謂之弟則不可言克葢克非可用於/弟而弟亦非可克之人二者固不得而並也)于鄢操
　之為已蹙矣夫(音扶後凡語端/語已之辭並同)君親無將段將以弟
　簒兄以臣伐君必誅之罪也而莊公特不勝(音/升)其母
　焉爾曷為縱釋叔段移於莊公舉法若是失輕重哉
　曰姜氏當武公存之時常欲立段矣及公既没姜以國
　君嫡母主乎内段以寵弟多才居乎外國人又悦而
　歸之(汪氏曰據詩小序叔多才而好勇不義而得衆/也又曰叔處于京繕甲治兵以出于田國人悦)
　(而歸之今按詩序先儒多所不取而文定引之/者葢斷章取義借其辭以明已意耳後放此)恐其
　終將軋已為後患也(軋乙黠反汪氏/曰勢相傾也)故授之大邑而
　不為之所縱使失道以至於亂然後以叛逆討之則
　國人不敢從姜氏不敢主而大叔屬籍當絶不可復
　居父母之邦此鄭伯之志也王政以善養人推其所
　為使百姓興於仁而不偷也况以惡養天倫使陷於
　罪因以翦之乎(張氏曰仁人之於弟不藏怒宿怨其/或不中不才亦必正之以義使不格)
　(姦厚之以恩使不離富貴今莊公之於叔段無念鞠/子哀之心而懷其母偏愛欲奪已位之恨授之大都)
　(而不為之所縱使失道以至於亂方其居京收邑之/時可制而不制如鷙鳥將擊而匿形於未發之先稔)
　(其惡以待其成及其逆迹已露然後以冦讎之法討/之以力勝為事必誅為期至於伐京伐鄢之日雖段)
　(之死於兵有所不恤矣經不言弟段固罪其不弟然/莊公非特以段之不才弃之乃其心實欲養其惡待)
　(以冦賊無復天倫之念故書曰克段于鄢然後莊/公忮忍之心施於同氣者舉形於筆削之間矣)春
　秋推見至隱首誅其意以正人心示天下為公不可
　以私亂也垂訓之義大矣(啖氏曰不言段奔乃夫子/譏其志在於殺若言奔則)
　(鄭伯但有逐弟之惡無殺弟之罪也趙氏曰公榖以/克為殺春秋前後未有以克為殺者番陽萬氏曰殺)
　(則不言克克則未嘗殺汪氏曰莊公曰寡人有弟不/能和協使糊其口於四方則未殺明矣廬陵李氏曰)
　(責鄭伯之説諸家皆同但左氏穀梁與程子胡氏能/原其志而誅之公羊但責其親殺已非經旨况令其)
　(勿與而使執政殺之此可待於真有/罪者而非可用於養惡之鄭莊也)
秋七月天王使宰咺來歸惠公仲子之賵(咺吁阮反/賵撫鳯反)
(此王室下交諸侯之始左傳緩且子氏未薨故名天子/七月而葬同軌畢至諸侯五月同盟至大夫三月同位)
(至士踰月外姻至贈死不及尸弔生不及哀豫凶事非/禮也公羊傳宰者何官也咺者何名也曷為以官氏宰)
(士也惠公者何隱之考也仲子者何桓之母也何以不/稱夫人桓未君也賵者何喪事有賵賵者葢以馬以乘)
(馬束帛車馬曰賵貨財曰賻衣被曰禭桓未君則諸侯/曷為來賵之隱為桓立故以桓母之喪告于諸侯然則)
(何言爾成公意也具言來何不及事也其言惠公仲子/何兼之兼之非禮也何以不言及仲子仲子微也榖梁)
(傳母以子氏仲子者何惠公之母孝公之妾也禮賵人/之母則可賵人之妾則不可君子以其可辭受之其志)
(不及事也賵者何也乘馬曰賵衣衾曰禭貝玉曰含錢/財曰賻程子曰王者奉若天道故稱天王其命曰天命)
(其討曰天討盡此道者王道也後世以智力把持天下/者霸道也春秋因王命以正王法稱天王以奉天命夫)
(婦人倫之本最當先正春秋之時嫡妾僭亂聖人猶謹/其名分男女之配終身不變者也故無再娶之禮大夫)
(而下内無主則家道不立故不得已有再娶之禮天子/諸侯内職具備后夫人巳可以攝治無再娶之禮春秋)
(之始尚有疑焉故仲子羽數特異僖公而後無復辨矣/春秋因其竊號而書之以志僭亂仲子繫惠公而言故)
(正其名不曰夫人曰惠公仲子謂惠公之仲子妾稱也/以夫人禮賵人之妾悖天亂倫之甚也然春秋之始天)
(王之義未見故不可去天而名咺以/見其不王王臣雖微不名况於宰乎)
　上古應時稱號故其名三變(汪氏曰謂/皇帝王)春秋以天自
　處創制立名繫王於天為萬世法其義備矣(啖氏曰/稱天王)
　(義無二尊臨川吳氏曰禮云臣之所天者君/也周王為衆侯國之君侯國以王為天也)冡宰稱
　宰(汪氏曰説公羊者以宰為士或引小宰宰夫為證/然周官三百六十也官未嘗見經何獨於小宰而)
　(書之乎或以宰為氏引宰予為證然宰周公宰渠伯/糾豈可亦以為氏乎唯劉氏意林謂春秋於大夫莫)
　(書其官至冡宰則書之此見任之最重宰者專稱非/中士所當冒最得經意且左傳僖九年稱宰孔使經)
　(不書宰周公而書其名則/論者亦疑為士與氏矣)咺者名也王朝公卿書官
　大夫書字上士中士書名下士書人(汪氏曰王朝公/卿唯宰咺止書)
　(宰自餘有封邑者皆以爵係封邑葢天子公卿書官/有封邑繫爵故桓四年傳曰王朝公卿書爵大夫如)
　(南季仍叔上士中士如劉夏石尚下士如㑹洮稱王/人是也子突救衛褒稱字王子虎盟翟泉貶稱人)
　咺位六卿之長而名之何也仲子惠公之妾爾以天
　王之尊下賵諸侯之妾是加冠於屨人道之大經拂
　矣(趙氏曰天子而賵妾母是起僭也汪氏曰在禮君/不撫僕妾以其賤也外臣之妾而天王賵之何以)
　(示法則於/天下乎)天王紀法之宗也六卿紀法之守也議紀
　法而修諸朝廷之上則與聞其謀頒紀法而行諸邦
　國之間則專掌其事(周禮太宰建邦六/典以佐王治邦國)而承命以賵
　諸侯之妾是壞(音/怪)法亂紀自王朝始也春秋重嫡妾
　之分故特貶而書名以見(音/現)宰之非宰也(茅堂胡氏/曰冢宰同)
　(體之臣建典禮操賞刑至公不黨以共天位代天王/治天職也宰咺黜而書名者來賵仲子悖典禮也宰)
　(糾黜而書名者來聘桓公紊賞刑也施於公卿者如/此訓後世人臣不可失天職也陳氏曰有賵妾母者)
　(矣必宰自為使而後貶貶其甚者也家氏曰春秋之/義君有過先責其宰名咺所以責也責宰所以責王)
　(也使而非宰則其責在王矣張氏曰惠公以去年薨/仲子卒之年月不可知或亦去年也天子於諸侯有)
　(賵禮所以褒有功德而厚其終也諸侯無再娶之禮/惠公牽於私愛寵庶妾而立為夫人正犯以妾為妻)
　(之戒瀆亂夫婦之綱乃天討之所當加九伐之法所/謂犯令陵政葢此類也平王不能正惠公之罪反厚)
　(其送終之禮遣冡宰而來賵冡宰不能以紀法詔王/乃奉命以賵上僭之妾仲尼以春秋之初方書天王)
　(以立法於是貶冡宰於上士中士之例深罪其以百/揆之尊瘝官失職一至於此貶其臣則君可知矣凡)
　(春秋之書以尊者而貶從卑者之例必有大罪極惡/而後加焉不可以常事觀也高氏曰隱自以為桓立)
　(故以桓母之喪告于天王又受天王之賵陷天王于/非禮罪可知矣東萊吕氏曰夫婦人之始也死喪人)
　(之終也人道始終之際莫嚴焉故夫婦之典實天所/叙而凶禮則五禮之一也昔臯陶為舜陳謨典禮之)
　(後必繼以同寅協恭和衷哉者葢天降生民主之天/子輔之大臣凡以為此而天子大臣同心協志兢兢)
　(代天者亦專以為此也平王居舜之位乃使宰咺賵/諸侯之妾宰咺居臯陶之位乃奉天命而賵諸侯之)
　(寵妾舜臯陶所治之天職至平王宰咺而盡廢矣陵/嫡妾之分則天叙之典廢焉濫賵賻之恩則天秩之)
　(禮廢焉夫婦之典廢是人道不得而始也死喪之禮/廢是人道不得而終也終始俱失天下豈復有人道)
　(乎此孔子所為懼春秋所為作也其書曰天王使宰/咺來歸惠公仲子之賵其意葢謂以天王上宰之尊)
　(而下賵諸侯之寵妾胡然而天也胡然而王也又胡/然而宰也不待去天貶秩而居此位者固已汗顔泚)
　(顙而無措足之地矣其為/萬世君臣之戒深矣哉)或曰僖公之母成風亦莊
　公妾也其卒也王使榮叔歸含(户暗/反)且賵其葬也王
　使召伯來㑹葬下賵諸侯之妾而名其宰榮召何以
　書字而不名也於前賵仲子則名冡宰於後葬成風
　王不稱天其法嚴矣(汪氏曰前後互貶君臣同罪子/啖氏曰左氏云豫凶事夫仲)
　(而在天子寧有歸其賵乎不辨菽麥者猶不當爾極/胡氏曰仲子猶生存而來賵周德雖衰不應至此)
　(劉氏曰公羊云言來不及事也榮叔含賵實不及事/何以不言來乎汪氏曰榖梁以仲子為惠公之母葢)
　(泥於文九年書僖公成風故爾廬陵李氏曰春秋有/惠公仲子僖公成風左氏及公羊皆以為兼賵獨程)
　(氏發明惠公寵愛仲子僖公尊崇成風之説而以為/惠公之仲子僖公之成風於是胡氏因之其義最精)
　(至榖梁又以仲子為惠公/之母孝公之妾則大失矣)
　附録(左傳八月紀人伐夷夷不告/故不書有蜚不為災亦不書)
九月及宋人盟于宿
(此參盟之端左傳惠公之季年敗宋師于黄公立而求/成焉九月及宋人盟于宿始通也公羊傳孰及之内之)
(微者也榖梁傳及者何内卑者也宋人外卑者也卑者/之盟不日宿邑名也程子曰魯志也稱及稱人皆非卿)
(也高氏曰桓宋出也隱公懼宋故與宋合廬陵/李氏曰魯宋之交始此而離於六年之輸平)
　内稱及(孫氏曰不/可言魯人)外稱人皆微者其地以國宿亦與
　(音/預)焉(杜氏曰客主無名皆微者也凡盟以國地者國/主亦與焉廬陵李氏曰地以國者宿鄧曹齊邢)
　(宋之盟而僖二十七年之盟宋則宋方受圍必不能/俱地主之禮亦以宋地者不嫌也且不書宋則無以)
　(見其㑹圍宋諸侯之罪也/若榖以宿為邑名又非矣)微者盟㑹不志于春秋(王/氏)
　(曰據公子豫及邾人/鄭人盟于翌經不書)此其志者有宿國之君也(陳氏/曰魯)
　(宋合也參盟之端見矣憂參盟故録其所從始廬陵/李氏曰禮記曰離坐離立毋往參焉故春秋以二人)
　(盟為離盟三/人盟為參盟)凡書盟者惡之(茅堂胡氏曰盟非春秋/所善然髙子知權以定)
　(魯貫澤服江黄以致楚召陵修禮義以服楚首止尊/世子以定大倫葵丘發五命以備天子之禁皆美其)
　(事也非善/其盟也)或曰周官有司盟掌盟載之法詛(側慮/反)祝
　(之又/反)作其詞玉府共(音/恭)其器戎右役其事大史藏其
　約(於妙反周禮司盟凡邦國有疑會同則掌其盟約/之載及其禮儀北面詔明神注載盟辭也為辭而)
　(載之於策詛祝作盟詛之載辭以叙國之信用以質/邦國之劑信玉府若合諸侯則共珠盤玉敦注合諸)
　(侯必割牛耳取其血歃之以盟珠盤以盛牛耳尸盟/者執之玉敦歃血玉器戎右㑹同充革車盟則以玉)
　(敦辟盟遂役之贊牛耳桃茢大史凡/邦國都鄙及萬民之有約劑者藏焉)蘇公亦曰出此
　三物以詛爾斯(詩何人斯蘇公刺暴公也注三/物犬豕雞刺其血以詛盟也)夫盟
　以結信出於人情先王猶不禁也而謂凡書盟者惡
　之可乎曰盟以結信非先王所欲而不禁逮德下衰
　欲禁之而不克也(張氏曰司盟之設聖人葢為諸侯/之仇怨不釋者設爾待衰世之意)
　(聖人立法常闗盛衰故不得已而建此官以/待之也屢盟之長亂自幽厲以來惡之矣)春秋之
　時㑹而歃血其載果掌於司盟猶不以為善也又况
　私相要誓慢鬼神犯刑政以成傾危之習哉今魯既
　及儀父宋人盟矣尋自叛之(汪氏曰尋俄也七/年伐邾十年伐宋)信安
　在乎故知凡書盟者惡之也(趙氏曰盟者刑牲而徵/嚴於神明者也王綱壞)
　(則諸侯恣而仇黨行故干戈以敵仇盟誓以固黨天/下行之遂為常焉若王政舉則諸侯莫敢相害盟何)
　(為焉賢君立則信著而義達盟可息焉觀春秋之盟/有以見王政不行而天下無賢侯也問胡氏傳春秋)
　(盟誓處以為皆惡之楊龜山亦嘗議之矣自今觀之/豈不可因其言盟之能守與否而褒貶之乎今民泯)
　(泯棼棼罔中于信以覆詛盟之時而遽賁以未施信/而民信之事恐非化俗以漸之意朱子曰不然盟詛)
　(畢竟非君子之所為故曰君子屢盟亂是用長將欲/變之非去盟崇信俗不可得而善也  汪氏曰内及)
　(盟而不書君大夫者有九文定於此盟以為内之微/者及蘇子盟女栗无傳髙傒晉處父及晉荀庚等之)
　(來聘而盟皆以為公與之盟而諱之據榖梁卑者之/盟不日則女栗不日亦内之卑者據趙氏云凡盟不)
　(日内皆指公以示恥則于宿亦是公及盟竊疑宿之/盟外稱人而内止書及則内亦微者也苟謂諱公則)
　(浮來及莒人何以不諱乎女栗之盟盟天子之大夫/不書内卿則是公同歃安敢以微者蒞之乎苟謂微)
　(者盟不日則僖十九年盟齊二十九年盟翟泉皆稱/人皆不書日未必皆微者也况鄟陵臯鼬皆所見之)
　(世公與諸侯盟/何以皆不日乎)
　附録(左傳冬十月庚申改葬惠公公弗臨故不書惠/公之薨也有宋師大子少葬故有闕是以改葬)
　(衛侯來㑹葬不見公亦不書○鄭共叔之亂公孫滑/出奔衛衛人為之伐鄭取廪延鄭人以王師虢師伐)
　(衛南鄙請師於邾邾子使私於公子豫豫請往公弗/許遂行及邾人鄭人盟于翼不書非公命也新作南)
　(門不書亦/非公命也)
冬十有二月祭伯來(祭側/界反)
(此王臣私交之始左傳非王命也公羊傳祭伯者何天/子之大夫也何以不稱使奔也奔則曷為不言奔王者)
(無外言奔則有外之辭也穀梁傳來者來朝也其弗謂/朝何也寰内諸侯非有天子之命不得出㑹諸侯不正)
(其外交故弗與朝也聘弓鍭矢不出竟場束脩之肉不/行竟中有至尊者不貳之也程子曰祭伯畿内諸侯為)
(王卿士來朝魯不言朝不與其朝也當時諸侯不脩朝/覲之禮失人臣之義王所當治也祭伯為王臣不能輔)
(王正典刑而反與之交又來朝之故不與其朝以明其/罪先儒有王臣無外交之説甚非也若天下有道諸侯)
(順軌豈有内外之限其相交好乃常禮也然委官守/而逺相朝無是道也周禮所謂世相朝謂鄰國耳)
　按左氏曰非王命也祭伯畿内諸侯為王卿士(汪氏/曰祭)
　(畿内邑伯爵天/子之卿稱邑爵)來朝於魯而直書曰來不與其朝也
　(汪氏曰有不可朝而不與朝祭伯來是也有不能朝/而不與朝介葛盧是也汪氏曰王臣出使侯國必有)
　(其事但書來不言為何事比之㣲國與亡國之君所/以深貶之張氏曰書祭伯來所以見周室法度至此)
　(蕩然故特去其朝以存内外之防也東萊吕氏曰凡/春秋書來其義有三内女書來例也中國書來貶也)
　(戎狄書來畧也祭伯以畿内諸侯而書來意者以私/交而貶之乎祭伯為周卿士親見王綱頽廢不能佐)
　(天子而一正之乃下比外交於列國宜聖人深貶之/也昔召伯亦嘗為王卿士矣黍苗之詩曰芃芃黍苗)
　(隂雨膏之悠悠南行召伯勞之召伯一行而四國被/其澤至與上天之膏雨分功其盛乃如此祭伯一出)
　(而春秋賤之使與介葛盧白狄比抑何哀耶召伯伯/也祭伯亦伯也班爵同而榮辱異作經者豈有憎愛)
　(於其間哉咸/其自取之耳)人臣義無私交大夫非君命不越竟(音/境)
　(禮記郊特牲為人臣者無外交不敢貳/君也檀弓古之大夫束脩之問不出竟)所以然者杜
　朋黨之原為後世事君而有二心者之明戒也惟此
　義不行然後有藉外權如繆(音/穆)留之語韓宣惠者(史/記)
　(韓世家宣惠王兩用公仲公叔繆留/曰多力者内樹黨寡力者藉外權)交私議論如莊
　助之結淮南者(前漢書嚴助傳武帝令助諭南越助/還又諭淮南王與之相結而還後淮)
　(南王來朝厚賂遺助交私論議及淮南反事與助相/連張湯曰腹心之臣而外與諸侯交私助竟棄市)
　倚强藩為援以脅制朝廷如唐盧攜之於髙駢(唐書/盧攜)
　(傳攜初為相嘗薦髙駢駢將屢破黄巢復以攜為相/攜奏以駢為諸道行營都統攜病風不能行外倚駢)
　(寵遇甚厚巢將度淮表求天下節度攜素厚髙駢/屬以立功乃固不可巢請及巢入潼闗攜仰藥死)崔
　𦙍之於宣武(唐書崔𦙍傳朱全忠為宣武節度使時/王室不競南北司各植黨結藩鎮内相)
　(陵脅𦙍屢為相素厚全忠委心結之有急則密求援/全忠表言𦙍有功不宜處外故復相而貶陸扆𦙍恃)
　(全忠專權自恣天子動靜皆禀之刑賞係其愛憎中/外畏之全忠謀脅帝遷洛懼􁀮異議密表𦙍專國亂)
　(權𦙍/罷死)昭緯之於邠岐者矣(通鑑王行瑜斬朱玫授邠/寧節度李茂貞平李昌符)
　(以為鳳翔節度楊復恭楊守亮反行瑜等請發兵討/之既破賊恃功驕横上表不遜朝廷以杜讓能為太)
　(尉出兵討行瑜茂貞時崔昭緯為相隂結邠岐為之/耳目讓能朝發一言二鎮夕必知之行瑜等合兵拒)
　(官軍乃貶讓能與二鎮約和/李克用討行瑜昭緯貶死)經於内臣朝聘告赴皆
　貶而不與正其本也豈有誣上行私自植其黨之患
　哉(問王之卿士固不應朝諸侯矣然當時諸侯朝魯/聖人盡書其朝者與其朝耶又於蕭叔特書朝公)
　(杞伯姬來朝其子何也茅堂胡氏曰聖人作春秋其/筆端隨事造化變動不居難以一例言也畿内諸侯)
　(與畿外諸侯自有等差聖人既於祭伯來朝直書曰/來不與其朝以明王臣無外交之義矣外諸侯本有)
　(朝聘之理聖人盡書其朝隨事觀之其義不一蕭叔/獨書朝公者以榖非其所也杞伯姬來朝其子婦人)
　(而以其子來聖人大意戒婦人不可與國事也○啖/氏曰公羊曰不稱使奔也按例周大夫無不言奔之)
　(義廬陵李氏曰春秋有祭伯又有祭公祭叔杜氏於/祭公則曰諸侯為天子三公者徐邈注榖梁又以祭)
　(叔為祭公來聘則意以祭叔為祭之大夫范氏既以/叔為寰内諸侯而又以叔為名公羊疏遂以公為爵)
　(伯為字而以為一人兩無所據豈非伯者本爵公者/此時入為三公而叔者祭之大夫乎姑存于此以俟)
　(續/考)
公子益師卒
(左傳衆父卒公不與小歛故不書日公羊傳何以不日/逺也所見異辭所聞異辭所傳聞異辭穀梁傳大夫日)
(卒正也不日卒惡也程子曰諸侯之卿必受命於天子/當時不復請命故諸侯之卿皆不書官不與其為卿也)
(稱公子以公子故使為卿也惟宋王者後得命官故獨/宋卿書官卿者佐君以治國其卒國之大事故書於此)
(見君臣之義矣或日或不日因舊史也古之史記事/簡畧日月或不備春秋因舊史有可損而不能益也)
　凡公子公孫登名於史冊貴戚之卿也不書官者故
　侍講程頤以謂不與其以公子故而自為卿也古者
　諸侯大夫皆命於天子(茅堂胡氏曰大國三卿命於/天子次國三卿二卿命於天)
　(子小國三卿一卿命於天子此禮之常也東周以來/列國之卿多不請而自命故皆削其官所以正王法)
　(也張氏曰東遷以來王命不行諸侯不以天王之命/為重故三命再命之制不復請於王而其强大者亦)
　(不守列國三卿之制如晉至於命六卿魯至鞌之戰/亦有四卿間雖有請於王如士㑹以黻冕命將中軍)
　(亦非復先王之制矣此春秋所以於列國之大夫自/宋統承先王得自命官者或有司馬司城之書而此)
　(外一切/削之也)卿卒必書此春秋貴大臣之意(安定胡氏曰/益師字衆父)
　(衆仲其後也君之卿佐是謂股肱故問其疾弔其喪/賵其葬必厚其送終之恩此春秋書大夫卒之㫖也)
　(趙氏曰不書葬降於君也朱子曰内/大夫卒而畧外大夫是别内外之辭)其不日公羊以
　為逺然公子彄逺矣而書日則非逺也(汪氏曰叔孫/得臣亦近而)
　(不書/日)榖梁以為惡然公子牙季孫意如惡矣(汪氏曰/牙弑子)
　(般意如/逐昭公)而書日則非惡也(汪氏曰公孫敖仲/遂亦惡而書日)左氏以
　為公不與小歛然公孫敖卒于外而公在内叔孫舍
　卒于内而公在外不與小歛明矣而書日左氏之説
　亦非也(汪氏曰公孫嬰齊卒于貍脤叔詣卒/而公在乾侯皆不與小歛亦書日)其見恩
　數之有厚薄歟(問杜注春秋不以日月為例惟卿佐/之喪獨托日以見義書日不書日示)
　(薄厚也春秋書大夫卒三十惟益師無駭挾得臣不/書日若謂三人在隱公之世恩禮疎薄故不書日則)
　(得臣嘗與仲遂同如齊歸而子赤見弑何氏謂得臣/知遂逆謀蔽賊而不言則得臣乃仲遂之黨也仲遂)
　(有寵於宣公則得臣卒於宣五年不應見薄矣婼叔/倪皆欲納昭公不克昭公在外意如在内又安得厚)
　(之乎且自公子彄公子牙以後無有不日者獨四人/不日伊川先生謂春秋因舊史有可損而不能益恐)
　(此義為正茅堂胡氏曰魯史記本國卿佐之卒宜詳/而有不日者以公子彄事尤乆逺而書日疑其見恩)
　(禮之有厚薄也得臣不能為有無故畧而不書若意/如之加厚於二卿一則喜其卒二則欲掩其遂君之)
　(罪爾汪氏曰或日或不日文定謂恩數厚薄似據左/傳公子彄葬之加一等故云爾然文公而上一百一)
　(十四年書日百有七十宣公而下一百二十八年書/日二百二十年數畧同而日數近倍則程子謂因舊)
　(史理或然也内大夫見經者四十有七卒者三十一/不書卒十有六慶父歸父僑如臧紇公子憗出奔公)
　(子買公子偃刺何忌州仇叔還卒於獲麟之後餘六/人文定以翬弑隱公彭生不發襄仲之謀貶不書卒)
　(柔溺結之不卒非正大夫故正其分啖氏以單伯淫/叔姬黜其卿位且引孫濟百歲更娶為證今考無駭)
　(挾與柔溺書法無異結書族未必非大夫單伯書字/無貶詞似未嘗黜况莊元年逆王姬至文十五年至)
　(自齊八十餘年必非一人或父子同稱如晉欒書欒/黶同稱欒伯也竊疑大夫或卒或不卒亦因史舊文)
　(耳朱子曰春秋一發首不書即位即君臣之事也書/仲子嫡庻之分即夫婦之事也書鄭伯克段即兄弟)
　(之事也一開首/人倫便盡在)
(庚平王五/申十年)二年(齊僖十晉鄂三衛桓十四蔡宣二十九/鄭荘二十三曹桓三十六陳桓二十四)
(杞武三十宋穆八秦/文四十五楚武二十)
春
(范氏曰凡年首月承於時時承於年文體相接春秋因/書王以配之所以見王者上奉時承天而下統正萬國)
(之義然春秋記事有例時者若事在時例則時而不月/月繼事末則月而不書王書王必皆上承春而下屬扵)
(月文表年始事莫之先所以致恭而不黷也/他皆放此惟桓有月無王以見不奉王法爾)
公㑹戎于潛
(杜氏曰/潛魯地)
夏五月莒人入向
(此入國之始左傳莒子娶于向向姜不安莒而歸夏莒/人入向以姜氏還公羊傳入者何得而不居也榖梁傳)
(入者内弗受也向我邑也程子曰天下有道禮樂征伐/自天子出春秋之時諸侯擅相侵伐興兵以侵伐人其)
(罪著矣春秋直書其事而責常在被侵伐者葢彼加兵/於已則當引咎或自辨論之以禮義不得免焉則固其)
(封疆告于天子方伯若忿而與之戰則以與戰者為主/處已絶亂之道也書莒人微者也凡將尊師衆曰某帥)
(師將尊師少曰某伐某將卑師衆曰某師將卑師少曰/某人不知衆寡將師名氏亦曰某人書入入其國也侵)
(人之境且為暴况入人之國乎臨/川吳氏曰向姜姓小國炎帝之後)
無駭帥師入極(駭榖作侅後同帥/朔律反後放此)
(此大夫專兵之始左傳司空無駭入極費庈父勝之公/羊傳無駭者何展無駭也何以不氏貶曷為貶疾始滅)
(也始滅昉於此乎前此矣前此則曷為始乎此託始焉/爾曷為託始焉爾春秋之始也此滅也其言入何内大)
(惡諱也榖梁傳入者内弗受也極國也苟焉以入人為/志者人亦入之矣不稱氏者滅同姓貶也程子曰古者)
(卿皆受命于天子春秋之時諸侯自命已賜族者則書/族不書族者未賜也賜族者皆命之世世為卿也杜氏)
(曰極附庸小國/賈逵云戎邑)
　左氏曰莒子娶于向向姜不安莒而歸莒人入向以
　姜氏還此所謂按也春秋書曰莒人入向此所謂斷
　也(程子曰傳為/按經為斷)以事言之入者造(七到/反)其國都(汪氏/曰以)
　(兵破其城郭蹂/踐朝市謂之入)以義言之入者逆而不順莒稱人小
　國也(孫氏曰春秋小國卿大夫皆畧稱人陳氏曰入/君大夫將皆稱人君將書君自楚莊入陳始大)
　(夫將書大夫自郤缺入蔡始惟内大夫則書之廬陵/李氏曰書人例十有四合一國民庶而稱人則衆詞)
　(也興兵討伐而稱人則寡詞也以卑者名爵不貴而/稱人則微詞也以貴者黜去名爵以稱人則貶詞也)
　(春秋有一字而通諸例者此也又曰春秋用兵書入/左氏公羊胡氏義相通其我入枋不入此例書入二)
　(十七内入六/外入二十一)無駭不氏未賜族也(張氏曰無駭挾皆/内大夫之未賜族)
　(者左氏稱司空無駭經不書官夫子削之也東萊吕/氏曰内大夫之不書氏其巳賜族者去之所以示義)
　(也其未賜族者書之所以紀實也無駭之不氏意者/未賜族而紀其實乎何以知之以其卒而知之内大)
　(夫之生而不氏者筆削之際固各有義至於卒而不/書氏者獨隱公之初無駭與挾而巳苟以卒而去氏)
　(為貶耶則是通春秋十二公之時自二人之外舉無/可貶者也牙之謀亂遂之殺嫡意如之逐君猶皆不)
　(去其族無駭與挾初非有三人之罪何為恕彼而貶/此耶是知二人之卒不書族者葢因其未賜族而紀)
　(其實也以無駭之卒而推無駭之生則不書其氏者/實無氏之可書耳帥師入極無王陵弱其罪已著豈)
　(待闕其氏然後為貶哉聖筆之貶稱物平施有因罪/而無加罪入之一字既足以盡無駭之責聖人必不)
　(復求有少加之也學者當深/觀春秋以察天理人欲之辨)其書帥師用大衆也(臨/川)
　(吳氏曰師者兵衆之稱周禮萬二千五百人為軍二/千五百人為師五百人為旅軍師旅三名師在其中)
　(故舉中以該上下而總名其軍旅之/衆曰師非以二千五百人而言也)非王命而入人
　國邑逞其私意見諸侯之不臣也(孫氏曰隱桓之際/國無大小用師皆)
　(專/行)擅興而征討不加焉見天王之不君也(張氏曰當/時征伐不)
　(自天子出陵弱暴寡紛然無制莒魯/擅興師徒入人國邑皆王法所當誅)據事直書義自
　見矣(杜氏曰直書其事具文見意汪氏曰直書而義/自見乃聖人作經之大旨故曰文則史義則竊)
　(取之葢聖人筆削魯史之舊文取其義以為後世法/直書其事而褒貶瞭然矣春秋之初大夫猶稱名而)
　(不氏僖公以後大率書氏見世卿之盛也經書帥師/者百有三十僖公以前書帥師者僅九皆内大夫文)
　(宣以後外大夫多書帥師定哀之間尤數數書之大/夫之强又可見矣又按榖梁以向為我邑然不書伐)
　(我則非我邑也據後書公伐莒取向則向為小國而/莒滅之耳二傳以為滅極然滅鄟滅邿書取非滅也)
秋八月庚辰公及戎盟于唐
九月紀履緰來逆女冬十月伯姬歸于紀(緰音須履緰/左作裂繻)
(左傳卿為君逆也公羊傳紀履緰者何紀大夫也何以/不稱使婚禮不稱主人然則曷稱稱諸父兄師友宋公)
(使公孫夀來納幣則其稱主人何辭窮也辭窮者何無/母也然則紀有母乎曰有有則何以不稱母母不通也)
(外逆女不書此何以書譏何譏爾譏始不親迎也始不/親迎昉於此乎前此矣前此則曷為始乎此託始焉爾)
(曷為託始焉爾春秋之始也女曷為或稱女或稱婦或/稱夫人女在其國稱女在塗稱婦入國稱夫人伯姬者)
(何内女也其言歸何婦人謂嫁曰歸榖梁傳逆女親者/也使大夫非正也以國氏者為其來交接於我故君子)
(進之也禮婦人謂嫁曰歸反曰來歸從人者也婦人在/家制於父既嫁制於夫夫死從長子婦人不專行必有)
(從也伯姬歸于紀此其如專行之辭何也曰非專行也/吾伯姬歸于紀故志之也其不言使何也逆之道微無)
(足道焉爾程子曰非命卿皆書名以君命來逆夫人也/在魯故稱女内女嫁為諸侯夫人則書逆書歸明重事)
(也來逆非卿則書歸而已見其禮之薄也先儒皆謂諸/侯當親迎親迎者迎於其所館故有親御授綏之禮豈)
(有委宗廟社稷逺適他國以逆婦者乎非惟諸侯卿大/夫而下皆然詩稱文王親迎于渭未嘗出疆也送之者)
(雖公子公孫非卿則不書又曰逆夫人是國之重事使/卿逆亦無妨先儒説親逆甚可笑且如秦君娶於楚豈)
(可越國親迎耶所謂親迎者迎於館耳文王迎於渭亦/不是出疆逺迎周國自在渭傍先儒以此遂泥於親迎)
(之説直至天子須親迎况文王/親迎之時乃為公子未為君也)
　按榖梁子逆女親者也使大夫非正也魯哀公問冕
　而親迎不已重乎孔子對曰合二姓之好以為宗廟
　社稷主君何謂已重乎文定厥祥親迎于渭造舟為
　梁不顯其光則世子而親迎也(汪氏曰詩文王初載/書無逸文王享國五)
　(十年注四十七即位大戴禮文王十三歲生伯邑/考十五歲生武王則其娶大姒乃為世子時也)韓
　侯娶妻蹶(音/鱖)父之子韓侯迎止于蹶之里則諸侯而
　親迎也有夫婦然後有父子有父子然後有君臣夫
　婦人倫之本也逆女必親使大夫非正也入春秋之
　始名宰咺歸賵以譏亂法書履緰逆女以志變常(王/氏)
　(曰諸侯親迎乃常禮爾使大夫逆則變常矣故特志/其始王氏曰伯姬之歸紀始也見逆於裂繻終也見)
　(葬於齊侯實事之非常故/志之以見婚姻之道闕)衆妾之分定矣大昏之禮
　嚴矣(張氏曰劉夏祭公及凡諸逆女者皆不書使葢/雖天子諸侯亦不自主昏所以養亷逺恥也)
　(茅堂胡氏曰内女出嫁多不書常事故也書者皆記/禮之失伯姬歸于紀為不親迎而使履緰逆又為叔)
　(姬待年而書也不書則必疑以叔姬為夫人伯姬歸/于紀為莊公過愛其女後二年即㑹于洮故書耳伯)
　(姬歸於宋為致女三國來媵之過又見其賢而書之/也汪氏曰春秋一經魯女嫁為諸侯夫人者七為大)
　(夫内子者四唯紀伯姬使履緰逆莒慶齊髙固自逆/宋蕩伯姬為子逆他不皆書逆者或逆之者微或親)
　(迎得禮而不書也○劉氏曰歸於諸侯則尊同尊同/則志榖梁云履緰以國氏為其來接於我故進之且)
　(履緰國氏何異鄭詹而曰進之乎廬陵李氏曰譏不/親迎榖梁胡氏説同獨陳氏曰内女為夫人凡八見)
　(於經未有來逆者書逆紀伯姬吾女遭人倫之變者/也紀侯失國齊人葬之魯問不及焉故詳之也此説)
　(亦有見又曰内女為夫人皆書歸不書歸者必有故/也齊子叔姬不書歸郯伯姬不書歸紀叔姬不書歸)
　(皆遭出也蕩伯姬不/書歸非君夫人也)
紀子伯莒子盟于密(伯左/作帛)
(此外相盟之始左傳魯故也公羊傳紀子伯者何無聞/焉爾穀梁傳或曰紀子伯莒子而與之盟或曰年同爵)
(同故紀子以伯先也程子曰闕文也當云紀侯某伯莒/子盟于密左氏附㑹作帛杜預以為裂繻之字春秋無)
(大夫在諸侯上者公羊榖/梁皆作伯杜氏曰密莒邑)
　凡闕文有斷以大義削之而非闕者有本據舊史因
　之而不能益者亦有先儒傳授承誤而不敢増者如
　隱不書即位桓不書王賵葬成風王不書天吳楚之
　君卒不書葬之類皆斷以大義削之而非闕也(汪氏/曰桓)
　(公四年七年無秋冬隱公閔公薨不地君弑/賊不討不書葬之類皆斷以大義而削之也)甲戌己
　丑夏五紀子伯莒子盟于密之類或曰本據舊史因
　之而不能益者也或曰先儒傳授承誤而不敢增者
　也(汪氏曰莊二十二年夏五月不係事二十四年郭/公不書事僖二十八年壬申不係月文十四年叔)
　(彭生昭十年十有二月不書冬三十一年黒肱/不係邾定六年仲孫忌十四年無冬皆闕文也)闕疑
　而慎言其餘可矣必曲為之説則鑿矣(孫氏曰紀本/侯爵此稱子)
　(伯闕文也臨川吳氏曰子伯二字或是侯字之誤云/啖氏曰榖梁云紀子伯莒子而與之盟此闕文耳)
　(伯之穿鑿甚矣左氏云魯故也以子帛為履緰字故/附㑹耳劉氏曰子帛不當稱字若比之内大夫當曰)
　(紀子帛及莒子盟不當去及也廬陵李氏曰紀子伯/之説程子以為當云紀子某伯莒子盟于密而胡氏)
　(因之然紀本非子爵則程説/亦未至恐子上猶有闕字也)
十有二月乙卯夫人子氏薨
(公羊傳夫人子氏者何隱公之母也何以不書葬成公/意也何成乎公之意子將不終為君故母亦不終為夫)
(人也榖梁傳夫人薨不地夫人者隱之妻也卒而不書/葬夫人之義從君者也范氏曰夫人無出竟之事薨有)
(常處程子曰隱公夫人也薨上墜之聲諸侯國内稱之/小君同婦人從夫者也公在故不書葬於此見夫婦之)
(義/矣)
　按榖梁子曰夫人子氏者隱之妻也卒而不書葬夫
　人之義從君者也(張氏曰書内夫人卒葬異於外尊/尊也子氏不書葬婦人從君故君)
　(存則葬禮未備待君薨之而合祔也宋朝皇/后先崩必俟合葬於山陵葢古之遺制與)邦君之
　妻國人稱之曰小君卒則書薨以明齊也先卒則不
　書葬以明順也有夫婦然後有父子有父子然後有
　君臣夫婦人倫之本也入春秋之始於子氏書薨不
　書葬明示大倫茍知其義則夫夫婦婦而家道正矣
　(陳氏曰隱桓之母俱不得為夫人則嫡庶之義明隱/妻得為夫人則君臣之分定○汪氏曰左傳以子氏)
　(為仲子謂元年歸賵豫凶事安有其人未死而歸賵/雖五尺童子固知其不可也杜預謂隱讓桓為太子)
　(成其母喪以赴于諸侯審如此則考宫當加諡號矣/公羊又以為隱之母然孟子既為夫人則聲子仲子)
　(均非正嫡聲子安可僭小君之號成風敬嬴所以稱/夫人以僖宣二公越禮以尊其妾母若隱公果尊其)
　(母為夫人則當葬以小君之禮而書於經矣今考魯/夫人見經者八文姜哀姜聲姜穆姜齊姜書薨書葬)
　(子氏以隱公在不書葬出姜歸齊亦不書薨孟子以/同姓諱而畧之妾母見經者六仲子之卒在春秋之)
　(前成風敬嬴定姒齊歸皆書薨書葬稱夫人稱小君/與正嫡無異仲子不稱夫人不稱小君猶未至如中)
　(葉以後失禮之甚也唯定十五年姒氏/卒以哀公未即位故不成小君之禮耳)
鄭人伐衞
(此諸侯專征伐之始左傳討公孫滑之亂也程子曰聲/其罪曰伐衛服故不戰衛服可免矣鄭之擅興戎王法)
(所不/容也)
　按左氏鄭共叔之亂公孫滑出奔衛衛人為之伐鄭
　取廩延至是鄭人伐衛討滑之亂也(汪氏曰滑共叔/子鄭莊志於殺)
　(段又欲絶其後嗣而夷之去年鄭人以王師虢師伐/衛南鄙又請師於邾邾為之請於魯用師不已今再)
　(伐衛窮兵黷武遷怒復怨不貶絶而罪自見矣朱子/曰書伐國惡諸侯之擅興陸氏曰成公以前侵伐書)
　(人者逺事難詳不必皆微者也陳氏/曰大夫將則書大夫自晉陽處父始)凡兵聲罪致討
　曰伐(汪氏曰此言討滑之亂則聲其納滑之/罪如齊桓伐楚則聲不貢包茅之罪)潛師掠
　境曰侵(汪氏曰掠者刼奪財物左傳鄭伯侵陳大𫉬/宋向戌侵鄭大𫉬趙氏曰凡書侵伐不書勝)
　(敗殺掠而還也/詳見莊十五年)兩兵相接曰戰(汪氏曰戰鬭也/左傳皆陳曰戰)繯其
　城邑曰圍(繯于善反汪氏曰環/也孟子環而攻之)造其國都曰入(造七/到反)
　(汪氏曰造至也凡書入或入其國都而不居如宋衛/入鄭齊鄭入郕之類或入其國都而遂滅其宗廟社)
　(稷如秦入滑/宋入曹之類)徙其朝市曰遷毁其宗廟社稷曰滅詭
　道而勝之曰敗(汪氏曰兩兵未/陳以詐取勝)悉虜而俘之曰取輕
　行而掩之曰襲(趙氏曰掩其/不備曰襲)已去而躡之曰追聚兵
　而守之曰戍以弱假强而能左右之曰以皆誌其事
　實以明輕重内兵書敗曰戰(汪氏曰僖公二十二年/戰于升陘我師敗績獲)
　(公胄懸諸魚門諱不書敗唯莊九年戰于/乾時書我師敗績以與讐戰雖敗不諱也)書滅曰取
　(汪氏曰成公滅鄟襄公滅邿昭公滅鄫皆諱滅而書/取唯僖公滅項乃公在㑹而季孫滅之故直書不諱)
　特婉其辭為君隱也征伐天子之大權今鄭無王命
　雖有言可執亦王法所禁况於脩怨乎不書戰者程
　氏以為衛已服也衛服則可免矣此義施於伐而不
　書戰皆可通矣(汪氏曰凡伐而不言戰者皆受之國/自服而不待戰也故受伐者可免於)
　(罪○廬陵李氏曰左氏曰有鐘鼓曰伐無曰侵春秋/書齊侵蔡晉侵楚皆用大師若無鐘鼓何以行乎左)
　(氏非也公羊曰觕曰侵精曰伐是以深者為精淺者/為觕按前後有侵師至於其國伐師乃不深入者多)
　(矣公羊亦非也穀梁又以苞人民毆牛馬曰侵斬樹/木壞宫室曰伐按齊桓伐楚不戰而服初無斬木壞)
　(宫之舉榖/梁亦非也)
　
　
　
　
　
　
　
　
　
　春秋大全卷一
欽定四庫全書
　春秋大全卷二
　　　　　　　　　　　　明　胡廣等　撰
　　隠公中
(辛平王五十/酉一年崩)三年(齊僖十一晉鄂四衞桓十五蔡宣三/十鄭莊二十四曹桓三十七陳桓二)
(十五把武三十一宋穆九卒/秦文四十六楚武二十一)
春王二月
(程子曰月王月也事在二月則書王二月在三月則書/王三月無事則書時書首月葢有事則道在事無事則)
(存天時正王朔天時備則嵗功成王道存則人理立春/秋之大義也臨川吳氏曰每嵗春之下書月必加王字)
(以見此月數乃時王之所改定王氏曰春秋書王正月/者九十三書王二月者二十三書王三月者十九皆於)
(嵗首係王著周王之正朔以明大一統之義或嵗首所/書事舊史止書時或例當書時則二月三月皆不書王)
(如隠八年書遇垂三月歸祊襄十五年書春向戍聘二/月盟文九年書春毛伯求金二月得臣如京三月夫人)
(至之類是也何體乃謂二月殷之正月三月夏之正月/王者存二王之後使綂其正朔其説謬甚當周之世而)
(存夏殷之正朔豈所謂大一統耶/天無二日民無二王之義安在邪)
己巳日有食之
(公羊傳向以書記異也日食則曷為或日或不日或言/朔或不言朔曰某月某日朔日有食之者食正朔也其)
(或日或不日或失之前或失之後失之前者朔在前也/失之後者朔在後也榖梁傳言日不言朔食晦日也其)
(日有食之何也吐者外壤食者内壤闕然不見其壤有/食之者也有内辭也或外辭也有食之者内於日也其)
(不言食之者何也知其不可知知也程子曰日食有定/數聖人必書者葢欲人君因此恐懼脩省如治世而有)
(此變則不能為災亂世則為災矣人氣血盛遇寒暑邪/穢不能為害其氣血衰則為害必矣又曰日有食之有)
(食之者也更不推求何者也太陽君也而被侵食君道/所忌然有常度災而非異也星辰陵亂亦然何氏曰不)
(言月食之者其形/不可得而覩也)
　經書日食三十六去之千有餘嵗而精厯算者所能
　考也其行有常度矣然每食必書示後世治厯明時
　之法也(朱子曰厯法周天三百六十五度四分度之/一左旋於地一晝一夜則其行一周而又過)
　(一度日月皆右行於天一晝一夜則日行一度月行/十三度十九分度之七故日一嵗而一周天月二十)
　(七日有竒而一周天又二日半逐及於日而與之㑹/一嵗凡十二㑹方㑹則月光都盡而為晦已㑹則月)
　(光復蘇而為朔晦朔而日月之合東西同度南北同/道則月揜日而日為之食是皆有常度矣然王者脩)
　(德行政用賢去奸能使陽盛足以勝隂隂衰不能侵/陽則日月之行雖或當食而月常避日故其遲速髙)
　(下必有參差而不正相合者所以當食而不食也若/國無政則當食必食雖曰行有常度而實為非常之)
　(變矣故春秋日食必書杜氏曰日月動物雖行度有/常然不能不小有盈縮故有雖交㑹而不食者或有)
　(頻交而食者家氏曰日月行天各自有道雖云朔相/遇而道有表裏若月光在裏依限而食者多若日光)
　(在表雖依限而食者少自漢以來厯家每以百七十/有三日為一交㑹未有頻月交㑹者而襄二十一年)
　(九月十月二十四年七月八月頻月頻食漢髙祖即/位之三年十月十一月頻食以後至今千有餘年未)
　(有頻月頻食者故知天度有時而變其常茲所以為/異也張氏曰於厯應食而春秋不書者尚多則日食)
　(必在交限其入限者不必盡食若過至未分月或變/行以避之或五星潛在日下禦晦以救之或涉交數)
　(淺或在陽厯陽盛隂微則不食或德之休明而有小/𤯝焉則天為之隠雖交而不食此四者德之所生也)
　(則災之所生乃德/之不脩也明矣)有常度則災而非異矣然每食必
　書示後世遇災而懼之意也(龜山楊氏曰日之盈虧/有數在焉此攷歴者所)
　(知也何與於人事而先王為之恐懼脩省者謹天戒/而已葢於其常也賔餞出納敬致其至所以若天道)
　(秩民事尤重於此則其有變也可不為之警戒乎故/春秋日食必書之所以重其變也然或言朔或言日)
　(或不言朔日或朔日並/書之史失之詳畧異也)日者衆陽之宗人君之表而
　有食之災咎象也克謹天戒則雖有其象而無其應
　弗克畏天災咎之來必矣凡經所書者或妾婦乗其
　夫(何氏曰桓十七年日食有夫人譖公使齊侯誘而/殺之之應莊十八年日食有夫人如莒淫泆不制)
　(之應三十年日食有夫人淫/亂通于二叔殺二嗣子之應)或臣子背君父(汪氏曰/是年日)
　(食有衞州吁弑君公子翬專兵權之應桓三年日食/既有鄭拒王師之應莊二十五年二十六年日食有)
　(慶父叔牙專權淫恣將謀篡弑之應僖五年日食有/晉里克弑二君之應文元年日食有楚世子商臣弑)
　(君之應十五年日食有宋弑杵臼齊弑商人宣公弑/赤莒弑庶其之應成十七年日食有晉弑州蒲之應)
　(襄十四年日食有衞孫甯逐君之應二十四年日食/既有齊崔杼衞甯喜弑君之應二十七年日食有閽)
　(弑吳子蔡般弑父莒人弑君之應昭七年日食有楚/弑君虚之應十五年十七年日食有意如專恣許弑)
　(君買之應二十一年二十二年日食有子朝篡奪周/分為二天下兩主之應二十四年日食有意如逐君)
　(吳弑僚之應定十二年日食有薛弑君比晉荀寅士/吉射叛之應十五年日食有盜殺蔡侯齊陳乞弑君)
　(之/應)或政權在臣下(汪氏曰宣十七年日食有四國大/夫敗齊于鞌君道微臣道强之應)
　(襄十五年日食有溴梁之盟政在大夫之應二十一/年二十三年再日食有溴梁來臣恣日甚凡大盟㑹)
　(征伐皆大夫為之二慶專陳晉欒盈叛逆之應昭三/十二年日食有昭公客死晉大夫專執入于京師之)
　(應定五年日食有陪臣强横/魯失國寶宋大夫叛之應)或外裔侵中夏(汪氏曰/桓三年)
　(日食既有楚滅穀鄧上僭稱王之應莊十八年日食/有戎來濟西之應三十年日食有狄滅衞之應僖五)
　(年日食有狄伐晉滅温之應十二年日食有楚滅黄/狄侵衞之應十五年日食有秦獲晉侯楚執宋公中)
　(國㣲弱之應文元年日食有楚滅江六狄北侵列國/之應宣八年十年日食有楚莊圍宋析骸易子伐鄭)
　(勝晉鄭伯肉袒晉大敗于邲之應成十六年日食有/楚滅舒庸之應襄二十三年日食有楚滅舒鳩之應)
　(昭七年日食有楚滅陳之應二十/四年日食有吳滅巢㓕徐之應)皆陽微隂盛之證
　也是故十月之交詩人以刺日有食之春秋必書以
　戒人君不可忽天象也(茅堂胡氏曰春秋正人主心/術之大法也故不書祥瑞而)
　(災異則書譽諸疾疫天時之戾氣也知其可畏而加/慎焉則免夫掊擊之患矣肆行陵犯無所忌憚適足)
　(以速殺其身矣君子見物之有失常者必恐懼脩省/而不敢忽况日者衆陽之宗至尊之象乎日有食之)
　(春秋所以存而弗削也然災與異不同日有食之常/度也故程氏以為災而先儒以為異春秋日食三十)
　(六精厯算者得之幾盡其有常度審矣謂之異非也/惟有常度則數不可免然或食於朔或食於夜或食)
　(於前或食於後或當食而有隂雲之祥此則人為所/感之不同者也故春秋或書日或書朔或書日不書)
　(朔或書朔不書日或日朔皆不書或書日有食之既/者於以見雖常度不可免而為人所感之不同如此)
　(則其應亦隨之不可專歸之數而為恐懼脩省以答/天災矣又况地震山崩水旱虫類物怪之變本非有)
　(常度者乎隠公九年大震電繼以大雨雪而有鐘巫/之難晉惠公時河上沙鹿崩而有韓之獲宋襄公時)
　(五石隕六鷁退飛而有盂之執成公十六年雨水氷/是秋君袧而季孫有苕丘之舍昭公二十五年鸜鵒)
　(來巢未幾昭孫于齊公子宋/得國其應如影響不可誣也)
三月庚戌天王崩
(左傳三月壬戌平王崩赴以庚戌故書之公羊傳何以/不書葬天子記崩不記葬必其時也諸侯記卒記葬有)
(天子存不得必其時也曷為或言崩或言薨天子曰崩/諸侯曰薨大夫曰卒士曰不禄榖梁傳髙曰崩厚曰崩)
(尊曰崩天子之崩以尊也其崩之何也以其存民上故/崩之其不名何也大上故不名也程子曰崩者上墜之)
(形四海之内皆當奔赴魯君不往惡/極罪大不可勝誅不書而自見也)
　崩者上墜之形春秋歴十有二王(汪氏曰春秋歴十/有四王悼王立未)
　(踰年敬王崩在春秋/後故止曰十二王)桓襄匡簡景志崩志葬者赴告
　及魯往㑹之也(王氏曰叔孫得臣葬襄王叔鞅葬景/王桓匡簡之葬非卿㑹不書其人亦)
　(見禮意/之厚薄)平惠定靈志崩不志葬者赴告雖及魯不㑹
　也(趙氏曰不㑹則不書志/不臣也記是以著非也)莊僖頃崩葬皆不志者王
　室不告魯亦不往也(趙氏曰王室不告魯不赴也哀/王室之無人著諸侯之不臣也)
　諸侯為天王服斬衰(音崔儀禮諸侯為天子/斬衰傳曰天子至尊也)禮當以
　所聞先後而奔喪今平王崩周人來訃而隠公不往
　是無君也其罪應誅不書而自見矣(張氏曰天子崩/不書名至尊異)
　(於諸侯也喪服斬衰裳苴經杖絞帶冠繩纓菅屨三/年諸侯為天子之禮也天王之喪同軌畢至為臣子)
　(者以所聞先後奔喪禮也隠公聞喪而不奔春秋以/來送終之禮薄矣聖經詳志以見罪惡之淺深今此)
　(平王之崩但書來訃而魯人不往且志武氏子之求/賻則隠公之蔑視五十一年天下之共主闕其弔葬)
　(無復臣子哀戚之情邈然不以動其心而自同於禽/獸則其惡極罪大不可勝誅不待貶絶而自見矣○)
　(龜山楊氏曰王崩國之大事故書之不書葬魯不㑹/葬故也新王即位不書魯不朝也葢以書考之則王)
　(既尸天子二伯各帥諸侯入應門左右禮也魯之不/朝則諸侯之不臣可知矣汪氏曰秦昭襄王薨韓桓)
　(惠王衰絰入弔同春秋諸侯之事天/子不若戰國之君事大國之禮也)或曰萬國至衆
　也封疆至重也天王之喪不得越境以奔而脩服於
　國卿供弔送之禮訖葬卒哭而除喪禮乎按周書康
　王之誥大保率西方諸侯入應門左畢公率東方諸
　侯入應門右再拜趨出王反喪服此奔成王之喪者
　安得以為脩服於國而可乎(汪氏曰或謂康王之誥/所稱諸侯指畿内諸侯)
　(而言今考書文曰敢執壤奠則各執壤地所出之物/以為奠贄而非常禮執贄之謂也曰庶邦侯甸男衞)
　(則為五服諸侯而非王臣食采於畿内者也是時成/王始崩同軌諸侯雖不能盡至葢召公畢公但率諸)
　(侯之已至者/以受顧命耳)故周人有喪魯人有喪周人往弔謂使
　人可也魯人不往謂當親之者而不可使人代也諸
　侯嵗時或朝覲於京師(汪氏曰成十三年三月公如/京師七月公至莊二十二年)
　(公如齊二十三年春公至文三年公如晉四年春公/至十三年冬公如晉十四年正月公至成十年七月)
　(公如晉葬景公十一年三月公至襄四年冬公如晉/五年春公至十二年冬公如晉十三年春公至二十)
　(八年十一月公如楚二十九年葬楚康王五月公至/昭十五年冬公如晉十六年夏公至又按此傳當有)
　(或交好於大國/一句恐誤漏也)或㑹同於方嶽(汪氏曰僖十六年冬/㑹淮十七年九月公)
　(至宣七年冬㑹黒壤八年春公至成五年十二月同/盟虫牢六年正月公至襄二十一年冬㑹商任二十)
　(二年正/月公至)或從兵革征討之事(汪氏曰莊五年冬㑹伐/衞六年秋公至僖二十)
　(八年冬㑹圍許二十九年春公至襄十/八年十月㑹圍齊十九年正月公至)越境踰時不
　以為難何獨難於奔喪而薄君臣始終存殁之義哉
　大非先王之禮失春秋之義矣(茅堂胡氏曰崩薨卒/大變也不可以為常)
　(或崩或不崩或地或不地或卒或不卒或葬或不葬/或赴而往或赴而不往或往而書或往而不書於以)
　(見誅亂臣賊子撥亂世反之正之意其義大矣如隠/三年書天王崩王臣求賻之事即見公不奔喪不㑹)
　(葬之罪他皆放此而觀之可也汪氏曰天王崩不名/不地非畧之天下皆王土故不地以示無外四海皆)
　(王臣故不名以示獨尊劉氏曰王崩實赴以庚戌則/聖人雖欲遷正亦不可得且於春秋何以見平王非)
　(庚戌崩乎左氏之説非也公羊云記崩不記葬必其/時也非也凡書者皆為我有往者耳其名氏著者命)
　(卿也不著/者微者也)
夏四月辛卯尹氏卒(尹左/作君)
(左傳夏君氏卒聲子也不赴於諸侯不反哭於寢不祔/於姑故不曰薨不稱夫人故不言葬不書姓為公故曰)
(君氏公羊傳尹氏者何天子之大夫也其稱尹氏何貶/曷為貶譏世卿世卿非禮也外大夫不卒此何以卒天)
(王崩諸侯之主也榖梁傳尹氏者何也天子之大夫也/外大夫不卒此何以卒之也於天子之崩為魯主故隠)
(而卒之程子曰尹氏王之世卿古者使以德爵以功世/禄而不世官是以俊傑在位庶績咸熈及周之衰王皆)
(世官政由是敗尹氏世為王官故/於其卒書曰尹氏見其世繼也)
　尹氏天子大夫世執朝權為周階亂家父所刺秉國
　之均不平謂何者是也(汪氏曰詩節南山朱子傳尹/氏葢吉甫之後春秋書尹氏)
　(卒公羊以為譏世卿者即此也今按詩常武王謂尹/氏指吉甫也家父云尹氏大師又云赫赫師尹則尹)
　(氏當幽王時為三公矣此書尹氏卒則來訃于魯也/五年傳稱王使尹氏助曲沃伐晉僖二十八年王命)
　(尹氏策命晉侯為侯伯文十四年王使尹氏訟周公/于晉成十六年十七年尹武公㑹諸侯伐鄭昭二十)
　(三年尹氏立王子朝二十六年以子朝奔楚乃尹文/公圉而傳稱尹卒尹固皆其族也詩刺尹氏不弔昊)
　(天亂靡有定傳記尹言多等殺天王之弟佞夫春/秋譏尹氏輔子朝篡逆則尹氏始終秉權為亂)因
　其告喪與立子朝以朝奔楚皆以氏書者志世卿非
　禮為後鑒也(王氏曰宣王時吉甫已稱氏春秋惟尹/武公兩伐鄭書子其餘經傳所紀悉曰)
　(尹氏疑若漢大將軍霍氏専權秉政特寵異之而不/名也春秋因其稱氏而筆之於經使後人考之見其)
　(累世稱氏擅權為/害則為鑒可知矣)或曰世卿非禮裳裳者華何以作
　乎(詩裳裳者華小序古之仕者世禄小人在位/則讒諂並進棄賢者之類絶功臣之世焉)曰功
　臣之世世其禄世卿之官嗣其位禄以報功也故其
　世可延位以尊賢也故其官當擇官不擇人世授之
　柄黨與既衆威福下移大姦根據而莫除人主孤立
　而無助國不亡幸爾春秋於周書尹氏武氏仍叔之
　子於魯書季友仲遂皆志其非禮也公羊子此説必
　有所受矣(薛氏曰先王之制内諸侯禄也外諸侯嗣/也有世禄而無世官尹氏則世官矣前王)
　(賜之之不名所以尊其德也世卿之不名也隳先王/之禮而非尊賢之道也王臣不卒尹氏之卒因其交)
　(魯之赴而志周之過且紀王官之世也張氏曰平王/繼幽厲之後不能擇畀忠賢以脩其政而因用致亂)
　(之族使之深根固柢而不可拔故春秋即其告終變/例書氏以見平王不能中興周室之由而尹氏數百)
　(年相繼禍敗所以著世卿不擇賢之弊為後世之深/戒也臨川吳氏曰天子之公卿大夫士其生也不外)
　(交於諸侯故其死也亦不赴告二百四十二年間惟/劉卷王子虎以嘗同㑹盟而來赴尹氏以王崩為諸)
　(侯之主而來赴皆非禮也故書以示譏○啖氏曰左/傳云君氏卒聲子也不書姓為公故曰尹氏按例無)
　(有改字以為義者豈有改其本姓乎如此特隠公之/母實卒不行夫人禮亦當如定十五年姒氏卒書姓)
　(也劉氏曰昭公娶吳故諱其姓謂之孟子今聲子非/魯同姓諱姓非義也特書君氏又不足明其為君母)
　(若曰君母氏乃可矣龜山楊氏曰左氏春秋書君氏/卒君氏乃惠公繼室聲子也而公羊春秋則書曰尹)
　(氏傳云大夫也然聲子而書君/氏是何義理須當以尹氏為正)
　附録(左傳鄭武公莊公為平王卿士王貳於號鄭伯/怨王王曰無之故周鄭交質王子狐為質於鄭)
　(鄭公子忽為質於周王崩周人將畀虢公政四月鄭/祭足帥師取温之麥秋又取成周之禾周鄭交惡君)
　(子曰信不由中質無益也明恕而行要之以禮雖無/有質誰能間之苟有明信澗溪沼沚之毛蘋蘩蕰藻)
　(之菜筐筥錡釡之器潢汗行潦之水可薦於鬼神可/羞於王公而况君子結二國之信行之以禮又焉用)
　(質風有采蘩采蘋雅有/行葦泂酌昭忠信也)
秋武氏子來求賻(賻音/附)
(此來求之始左傳王未葬也公羊傳武氏子者何天子/之大夫也其稱武氏子何譏何譏爾父卒子未命也何)
(以不稱使當喪未君也武氏子來求賻何以書譏何譏/爾喪事無求求賻非禮也葢通于下榖梁傳武氏子者)
(何也天子之大夫也天子之大夫其稱武氏子何也未/畢喪孤未爵未爵使之非正也其不言使何也無君也)
(歸死者曰賵歸生者曰賻曰歸之者正也求之者非正/也周雖不求魯不可以不歸魯雖不歸周不可以求之)
(求之為言得不得未可知之辭也交譏之○程子曰武/氏王之卿士稱武氏見其世官天王崩諸侯不供其喪)
(故武氏遣其子徴求於四國書之以/見天子之失道諸侯不臣之甚也)
　武氏天子之大夫(家氏曰武氏子仍叔子銜命而出/必皆有位於朝今乃以某氏子書)
　(公榖於仍叔之子曰父老子代從政世其禄位者也/於武氏子乃曰父卒子未命葢以仍叔為尚存之人)
　(武氏為已卒之大夫諦觀經㫖皆父在而子世其官/者也不然王朝公卿大夫莫非世官世禄之家何獨)
　(於此二子而書法異乎曰某氏子云者有父在焉故/也臨川吳氏曰稱氏義與尹氏同子者父老而以子)
　(攝行卿之事汪氏曰隠五年王使尹氏武氏助曲沃/伐晉則武氏之子亦命為卿而尹武皆為世卿可見)
　(矣春秋書武氏之子則嫌武氏之子自來/求賻仍叔子不加之字又不見其父在)何以不稱
　使當喪未君非王命也(汪氏曰文九年毛伯求金以/王居喪亦不稱使汪氏箋義)
　(曰王在喪而使大/夫求賻罪在冢宰)嗣子定位於初喪其曰未君何也
　古者君薨諒隂百官總已以聽於冢宰三年(漢孔氏/曰諒信)
　(也隂黙也信/黙而不言也)夫百官總已以聽則是攝行軍國之事
　也以非王命而不稱使春秋之㫖微矣於以謹天下
　之通喪(汪氏曰位有貴賤而生於父母無以異者故/三年之喪自天子達於庶人當喪不稱王使)
　(以見天子居喪不發命令則/三年之喪無貴賤之殊矣)而嚴君臣之名分也(汪/氏)
　(曰稱王使則同於至尊稱冢宰/使則疑於無王故特不稱使)夫賻以貨財則生者
　所須索也君取於臣不言求而曰求賻求車求金皆
　著天王之失道也上失其道則下不臣矣(杜氏曰魯/不共主喪)
　(致令有求經直書以示不敬龜山楊氏曰邦有大事/而魯不賻雖問罪可也德不足以致之反求焉則天)
　(子微魯之跋扈不臣可知矣張氏曰惠公之薨宰咺/歸賵而平王之喪隠公不奔罪不勝誅為政於王室)
　(者不能輔王以舉政刑而遣使下求於列國春秋直/書以見其隳體失政取輕天下文武之澤斬然矣入)
　(隠公三年間經書周失止四事耳而人亡政息王道/之不復興葢已具見此春秋所以為簡明也髙郵孫)
　(氏曰春秋之法為上者無求求之失上也失上者卑/之卑之者正其上不與有求也為下者無見求見求)
　(失下也失下者誅之誅之者正其下不與見求也曰/賻曰金因喪而有求者也車無事而有求者也喪事)
　(有贈無求而天子有求於下以是為亟也車服/上所以賜下而天子有求於下以是為失制矣)
八月庚辰宋公和卒
(左傳宋穆公疾召大司馬孔父而屬殤公焉曰先君舍/與夷而立寡人寡人弗敢忘若以大夫之靈得保首領)
(以没先君若問與夷其將何辭以對請子奉之以主社/稷寡人雖死亦無悔焉對曰羣臣願奉馮也公曰不可)
(先君以寡人為賢使主社稷若棄德不讓是廢先君之/舉也豈曰能賢光昭先君之令德可不務乎吾子其無)
(廢先君之功使公子馮出居於鄭八月庚辰宋穆公卒/殤公即位君子曰宋宣公可謂知人矣立穆公其子饗)
(之命以義夫商頌曰殷受命咸宜百禄是荷其是之謂/乎榖梁傳諸侯曰卒正也程子曰吉凶慶弔講信脩睦)
(鄰國之常禮人情所當然諸侯/之卒與國之大故來告則書)
　外諸侯卒國史承告而後書聖人皆存而弗削曷為
　弗削春秋天子之事也古者諸侯之邦交間問殷聘
　而世相朝(周禮大行人凡諸侯之邦交嵗/相問也殷相聘也世相朝也)葢王事相
　從則有和好之情及告終易代則有弔恤之禮是諸
　侯所以睦鄰國也周制王哭諸侯則大宗伯為上相
　(息亮/反)司服為王制緦麻宰夫掌邦之弔事戒令與其
　幣器財用(周禮大宗伯朝覲㑹同則為上相王哭諸/侯亦如之司服王為諸侯緦衰宰夫凡邦)
　(之弔事掌其戒令與幣器財用凡所共者/凡諸侯大夫之喪使其旅帥有司而治之)是王者所
　以懐諸侯也凡諸侯卒皆存弗削而交鄰國待諸侯
　之義見矣卒而或日或不日者何謹則書日慢則書
　時其大致然也(劉氏曰君薨赴以日月禮之常也臣/子少慢則赴不以日月大慢則都不)
　(赴汪氏曰赴告以日史不書日則經弗削以見列國/臣子之謹終赴告畧史不書日則經無自而書日以)
　(見臣子之慢先君而/忽其死生之大變也)卒而或名或不名者何㑹盟則
　名於載書聘問則名於簡牘(趙氏曰諸侯同盟名於/載書朝㑹名於要約聘)
　(告名於簡牘故於卒赴可知而紀也左氏云同盟則/赴以名豈有臣子當創巨痛深之日乃忍稱君之名)
　(禮篇所録云寡君不祿而已葢曽同盟知其名故於/死時書之以紀易代陸氏曰載書者載盟誓之辭於)
　(策具標同盟諸侯之名以告神而每國執一也/簡牘者使使來聘及有言命之事皆有簡書也)未嘗
　㑹盟聘問而無所證者雖使至告喪其名亦不可得
　而知矣凡此類因舊史而不革者也(茅堂胡氏曰天/子崩而不名諸)
　(侯薨而名所以别於天子也諸侯不生名大夫生而/名所以别於諸侯也大夫書名氏微者名氏不登於)
　(史冊所以别於大夫也此春秋正名分之法也家氏/曰臣子赴君父以名夏殷以前或然周人諱名其赴)
　(必不以名春秋卒諸侯以名示諸侯之卒不得與天/子等耳王一而已可不名諸侯衆也烏得不名其不)
　(名者史失之或㣲國之君不以名通非例也○汪氏/曰晉獻公惠公未嘗同㑹盟通聘問而卒書名宿男)
　(同盟滕子把子來朝而卒/不書名是皆據史舊文也)諸侯曰薨大夫曰卒五等
　邦君何以書卒夫子作春秋則有革而不因者周室
　東遷諸侯放恣專享其國而上不請命聖人奉天討
　以正王法則有貶黜之刑矣因其告喪特書曰卒不
　與其為諸侯也故曰知我者其惟春秋乎罪我者其
　惟春秋乎(茅堂胡氏曰禮天子曰崩諸侯曰薨大夫/曰卒士曰不禄宋公諸侯也何以書卒或)
　(曰聖人畧外以别内夫葬皆稱公曽不畧外以别内/何也奚獨至於卒而别之乎或曰史官在國承赴為)
　(時君惡其薨名書曰卒夫惡其薨名而改書卒猶非/良史也春秋以道名分經世之書天子之事聖人之)
　(筆削也天時王正猶刋舊史而正之君名直書而不/諱豈有避時君嫌惡之名而變亂名實以書之乎然)
　(則云何不受命不與其為諸侯也其在生者或在喪/而出㑹或墨縗而即戎或以吉禮從征伐之役皆因)
　(此以著諸侯失禮不臣之狀撥亂之意廣矣蜀杜氏/曰春秋諸侯專恣不可不黜而降之於魯獨稱薨者)
　(非私魯也若於魯一槩而書之則後世無以見正禮/之稱也○劉氏曰榖梁云日卒正也今正者日簒者)
　(亦日曹伯使其世子射姑來朝則曹伯之嫡也射姑/卒有月無日何也左氏云凡同盟赴以名非也王巡)
　(狩四嶽則四方諸侯各隨其方伯州牧朝於天子死/則相哀患則相恤朝聘通焉赴告及焉苟異方殊州)
　(生不共事患不共憂則朝聘不相通赴告不相及言/同盟則赴以名非也同盟則相赴是也廬陵李氏曰)
　(宋鄭之爭始於此故四年宋殤㑹三國伐鄭為公子/馬之在鄭也五年邾鄭伐宋其冬宋圍長葛六年取)
　(長葛八年盟瓦屋而不能成十年于防中丘之師鄭/又挾齊魯以報宋雖鄭莊之姦雄然亦宋殤公忌馮)
　(之一念啟之也卒至與夷見弑然後已焉故公羊曰/君子大居正宋之禍宣公為之然公羊不責殤公之)
　(忌克而反責宣/公之推讓非矣)
冬十有二月齊侯鄭伯盟于石門
(此外諸侯特相盟之始左傳冬齊鄭盟于石門尋盧之/盟也庚戌鄭伯之車僨于濟程子曰天下無王諸侯不)
(守信義數相盟誓所以長亂也故外諸/侯盟來告者則書之張氏曰石門齊地)
　外盟㑹常事也何以書在春秋之亂世常事也於聖
　人之王法則非常也有虞氏未施信於民而民信夏
　后氏未施敬於民而民敬殷人作誓而民始畔周人
　作㑹而民始疑(汪氏曰檀弓注㑹謂盟也明誓所以/結衆以信其後外恃衆而信不由中)
　(則民畔疑之今按虞書紀書征苗誓師之辭哀七年/稱禹㑹諸侯于塗山則誓非始於殷㑹非始於周矣)
　(周豐之對哀公葢以誓之而/畔㑹之而疑始于殷周耳)子曰大道之行與三代
　之英丘未之逮也而有志焉(汪氏曰禮運注大道謂/五帝時也英謂英異謂)
　(夏殷周英異之主今按夫子謂五帝三代盛/時雖未及見而猶有志於行五帝三王之道)諸侯㑹
　盟來告則書而弗削者其諸以是為非常典而有志
　於天下為公之世乎故凡書盟者惡之也(陳氏曰齊/鄭合也外)
　(特相盟不書必闗於天下之故而后書莒紀無足道/也齊鄭合天下始多故矣天下之無王鄭為之也天)
　(下之無伯齊為之也是故書齊鄭盟石門以志諸侯/之合書齊鄭盟于鹹以志諸侯之散是春秋之終始)
　(也春秋於隠桓莊之際唯鄭多特筆於襄昭定哀之/際唯齊多特筆焉張氏曰隠公十一年之間盟而不)
　(食言者唯此石門之盟二君終身未嘗相伐葢齊方/盛强而鄭莊奸猾鄭仇專在於宋故鄭莊恃齊以敵)
　(之雖齊間與宋盟好而左右雜間必使惟已之從是/以石門之盟雖不寒而宋與許紀諸國交受入伐春)
　(秋詳書于策使人考其本末而知鄭莊多詐齊僖不/義而强與二國相與之固列國並被其禍也臨川吳)
　(氏曰盟非盛世事也不得已而有葢為衰世之亂邦/罷民設春秋時王政不行諸侯放恣欲以戰伐而敵)
　(仇則不得不以盟㑹而固黨㑹不足恃而重之以盟/人不自信而要之於神故凡書盟者春秋所惡也齊)
　(鄭盟石門繼以宋齊衞瓦屋之盟諸侯之黨合而無/王近已胚胎齊霸之糾合矣齊鄭盟鹹繼以齊衛鄭)
　(沙曲濮之盟諸侯之黨散而無伯逺已醖釀秦雄之/并吞矣閲世變者傷之汪氏曰左傳尋盧之盟則春)
　(秋之前齊鄭已有盟陳氏以石門之盟為諸侯之合/特據春秋所書以立義耳元年盟蔑已特相盟然僅)
　(與附庸同歃非闗於天下之故惟石門乃肇伯之端/故特言之廬陵李氏曰齊鄭之交始此當是時鄭莊)
　(以小人之雄因是春交質之故有志於叛王而合諸/侯始欲挾公子馮以謀宋而宋魯之黨方固無間而)
　(入因齊僖有小伯之志於是黨齊以仇宋矣此石門/為東諸侯合黨之始而實齊伯之權輿也左氏於是)
　(年首序周鄭交惡之事蓋亦為有/見于此王伯消長之機不在茲乎)
癸未葬宋穆公(穆公穀作/繆後同)
(公羊傳葬者曷為或日或不日不及時而日渴葬也不/及時而不日慢葬也過時而日隠之也過時而不日謂)
(之不能葬也當時而不日正也當時而日危不得葬也/此當時何危爾宣公謂繆公曰以吾愛與夷則不若愛)
(女以為社稷宗廟主則與夷不若女葢終為君矣宣公/死繆公立繆公逐其二子莊公馮與左帥勃曰爾為吾)
(子生毋相見死毋相哭與夷後曰先君之所為不與臣/國而納國乎君者以君可以為社稷宗廟主也今君逐)
(君之二子而將致國乎與夷此非先君之意也且使子/而可逐則先君其逐臣矣繆公曰先君之不爾逐可知)
(矣吾立乎此攝也終致國乎與夷莊公馮弑與夷故君/子大居正宋之禍宣公為之也穀梁傳日葬故也危不)
(得葬也程子曰諸侯告喪曽往㑹葬則書春秋/之時皆不請而私諡稱私諡所以罪其臣子)
　外諸侯葬其事則因魯㑹而書(徐邈曰凡書葬皆據/我而言葬彼所以不)
　(稱宋葬穆公而/言葬宋穆公)其義則聖人或存或削曷為或存或
　削春秋天子之事也傳稱諸侯五月而葬同盟至同
　盟謂同方嶽之盟者其生講㑹同之好其没有葬送
　之禮是諸侯所以睦鄰國也按周制有職喪掌諸侯
　之喪禮蒞其禁令序其事(周禮職喪掌諸侯之喪及/卿大夫士凡有爵者之喪)
　(以國之喪禮蒞/其禁令序其事)凡諸侯及諸臣葬於墓者則冢人授
　之兆為之蹕而均其禁(汪氏曰兆域也蹕禁人/不令入禁所為塋限也)是王
　者所以懐諸侯也外諸侯葬或存或削而交鄰國待
　諸侯之義見矣葬而或日或不日者何備則書日畧
　則書時其大致然也卒而或葬或不葬者何有怠於
　禮而不葬者有弱其君而不葬者有討其賊而不葬
　者有諱其辱而不葬者有治其罪而不葬者有避其
　號而不葬者宋殤齊昭告亂書弑矣而經不書葬是
　討其賊而不葬者也(汪氏曰如衞桓公齊襄公賊既/討則書葬按舊史必皆書葬於)
　(魯翬弑隠公立桓公而討寪氏有死者羽父既自匿/其弑君之迹安得不葬隠公晉欒書中行偃弑厲公)
　(葬之於翼東門之外齊崔杼弑莊公葬諸士孫之里/魯與齊姻親而晉則盟主也必往㑹葬舊史本皆書)
　(葬而春秋削之所以責其臣子之不能討賊也或謂/君弑國亂禮不備故不書葬然昭八年楚滅陳陳嬖)
　(人袁克葬哀公豈能/備禮而春秋書之邪)晉主夏盟在景公時告喪書日
　矣而經不書葬是諱其辱而不葬者也(汪氏曰成十/年公如晉晉)
　(人止公使送葬諸侯莫在/魯人辱之故不書諱之也)魯宋盟㑹未嘗不同而三
　世不葬是治其罪而不葬者也(胡氏曰宋桓公襄公/成公三世不書葬者)
　(治其/罪也)吳楚之君書卒者十亦有親送於西門之外者
　矣(事見左傳襄公二/十八年二十九年)而經不書葬是避其號而不葬
　者也(杜氏曰吳楚之葬僭/而不典故絶而不書)怠於禮而不往弱其君而
　不㑹(汪氏曰滕邾屢朝魯而滕七君書卒三世不書/葬邾亦七君書卒五世不葬莒宿書卒皆不葬)
　(是皆怠於弔送欺其微弱非惟不使卿往亦不使微/者往㑹茅堂胡氏曰葬非為死者而葬之也亦所以)
　(䘏生者而助/其所不及也)無其事闕其文魯史之舊也討其賊而
　不葬諱其辱而不葬治其罪而不葬避其號而不葬
　聖人所削春秋之法也故曰知我者其惟春秋乎罪
　我者其惟春秋乎(張氏曰宋公爵也其稱公與齊衞/異矣穆諡也諸侯合請諡於王然)
　(春秋自蔡桓侯之外皆不請於王而私自諡者也家/氏曰賤不誄貴少不誄長天子崩誄於郊諸侯薨誄)
　(於王春秋諸侯臣子之諡其君者不請於王而私為/之諡春秋不削著臣子之罪汪氏曰暴秦以諡法為)
　(子議父臣議君而除之春秋譏私諡者非謂其臣子/議君父也特以不請於王而罪之耳後世諸侯王宰)
　(相百官死而加諡必請於太常其得春秋之㫖歟又/曰經書諸侯卒者一百二十有四而書葬者八十有)
　(六其間弑而書葬者七卒而書葬七十有九耳○汪/氏曰此葬宋穆公合五月之節而書日穆公非弑其)
　(國無亂雖使公子馮出居於鄭馮巳去則無謀亂者/矣不可謂危不得葬蔡桓侯三月而葬書日蔡季賢)
　(而請諡不可謂渴葬齊惠公三月而葬魯君奔喪卿/往送葬齊國無難晉悼公三月而葬晉伯方盛平公)
　(嗣業諸卿和睦不可謂慢葬而皆不日衞穆公六月/而葬宋文公七月而葬並書日二國皆無亂而傳謂)
　(宋文公始厚葬不可謂痛之衞桓公十五月而葬陳/靈公二十有一月而葬皆不日非不能葬葢二君被)
　(弑故待討賊而後葬也今考或日或時葢由魯㑹葬/之禮備國史詳而書日經亦書之魯㑹葬之禮畧國)
　(史止書時經亦畧之若夫葬之遲速則據文考事而/義自見若國無亂而葬速葬緩皆以著臣子之失禮)
　(國有亂而葬不以其時則以著人君不能防微杜漸/於其始俾身没弗藏而繼世者不得循送終之節且)
　(責臣子及天下諸侯方伯連率之緩/於討賊也故劉氏曰公羊之説非也)
　附録(左傳衞莊公娶于齊東宫得臣之妹曰莊姜美/而無子衞人所為賦碩人也又娶于陳曰厲媯)
　(生孝伯早死其姊戴媯生桓公莊姜以為已子公子/州吁嬖人之子也有寵而好兵公弗禁莊姜惡之石)
　(碏諫曰臣聞愛子教之以義方弗納於邪驕奢淫泆/所自邪也四者之來寵禄過也將立州吁乃定之矣)
　(若猶未也階之為禍夫寵而不驕驕而能降降而不/憾憾而能聄者鮮矣且夫賤妨貴少陵長逺間親新)
　(間舊小加大淫破義所謂六逆也君義臣行父慈子/孝兄愛弟敬所謂六順也去順效逆所以速禍也君)
　(人者將禍是務去而速之無乃不可乎弗聽/其子厚與州吁游禁之不可桓公立乃老)
(壬桓王/戌元年)四年(齊僖十二晉鄂五衞桓十六弑蔡宣三十/二鄭莊二十五曹桓三十八陳桓二十六)
(把武三十二宋殤公與夷元/年秦文四十七楚武二十一)
春王二月莒人伐把取牟婁
(此伐國取邑之始公羊傳牟婁者何杞之邑也外取邑/不書此何以書疾始取邑也榖梁傳傳曰言伐言取所)
(惡也諸侯相伐取地於是始故謹而志之也程子曰諸/侯土地有所受之伐其罪而奪取其土惡又甚焉王法)
(所當誅也杜氏曰杞國本都陳留雍丘縣桓六年淳干/公亡國把始并之遷都淳于僖十四年遷縁陵襄二十)
(九年晉人城淳干把又遷都牟婁杞邑城陽諸縣/東北有婁鄉張氏曰把夏后氏之後周之三恪)
　取者收奪之名牟婁把邑也(啖氏曰凡先言伐國下/言取邑者明其國之邑)
　(也如取郜取防上言/敗宋師則宋邑可知)聲罪伐人而强奪其土故特書
　曰取以著其惡或曰諸侯土地上受之天王下傳之
　先祖所以守宗廟之典籍也聖王不作諸侯放恣强
　者多兼數圻弱者日以侵削當是時有取其故地者
　夫豈不可然僖公嘗取濟西田矣成公甞取汶(音/問)陽
　田矣亦書曰取何也苟不請於天王以正疆理而擅
　兵爭奪雖取本邑與奪人之有者無以異(陸氏曰不/能申明直)
　(辭請於王以正疆理但專以兵/爭奪不得正道故悉同辭言之)春秋之義不以亂易
　亂故亦書曰取正其本之意也上二年莒人擅興入
　向而天討不加焉至是伐國取邑其暴益肆矣(張氏/曰征)
　(伐天子之權土地諸侯所受之封莒人擅興兵以伐/人又取其地明伐不以罪志在貪利故書伐書取見)
　(王法所當誅也薛氏曰諸侯曰天子之守臣地非其/有也或取之或失之皆罪也陳氏曰春秋之初猶以)
　(取邑為重故外取邑自隠以前則書之桓十四年宋/以諸侯伐鄭取牛首而後皆不書髙氏曰牟婁切鄰)
　(於魯魯無䘏鄰救急之義至昭五年莒牟夷以牟婁/叛而來奔魯遂受之其惡可知矣汪氏曰春秋書外)
　(伐國者一百二十有八惟此書伐書取餘書圍邑者/三書伐戰者一書伐救者一葢中葉以後爭地爭城)
　(殺人盈野諸侯城邑今日奪之於此明日并之於彼/得失無常不足悉書故傳言取地而經不書取者甚)
　(多葢以擅興殘民為重而土地之攘奪不暇論矣是/知此年伐把取牟婁乃一經特筆聖人實深致意焉)
　(○廬陵李氏曰取字例胡氏曰悉虜而俘之曰取取/師于雍丘于嵒是也取者得非其有之稱取郜鼎之)
　(類是也取者收奪之名取牟婁長葛之類是也此三/例亦畧相通矣左氏以取為易又曰不用師徒則宋)
　(取長葛連兵經年何易之有/故趙子曰凡力得之曰取)
戊申衞州吁弑其君完
(此書弑之始左傳衞州吁弑桓公而立公羊傳曷為以/國氏當國也榖梁傳大夫弑其君以國氏者嫌也弑而)
(代之也程子曰自古篡弑多公族葢自謂先君子孫可/以為君國人亦以為然而奉之春秋於此明大義以示)
(萬世故春秋之初弑君者多不稱公子公孫葢身為大/惡自絶於先君矣豈復得為先君子孫也古者公族刑)
(死則無服况弑君乎大義既明於初矣其後弑立者則/皆以屬稱或見其以親而寵之太過任之太重以至於)
(亂或見其天屬之親而反為宼讎立義各不同也春秋/大率所書事同則辭同後人因謂之例然有事同而辭)
(異者葢各有義/非可以例拘也)
　此衞公子州吁也而削其屬籍特以國氏者罪莊公
　不待之以公子之道使預聞政事主兵權而當國也
　(茅堂胡氏曰春秋絶州吁屬籍著宗室公族之有寵/者不可與政當國主兵之意督萬無知亦公族大夫)
　(而絶其屬籍義與此同或曰必若此言春秋之法非/通法矣周公康叔非懿親與政乎曰尊賢然後能親)
　(親急親賢為堯舜之道則親之賢者必先得於疎之/賢者不偏於寵愛其親屬而無尊賢之等也經書季)
　(子來歸不稱公子兼親/賢之道其法可謂通矣)以公子之道待州吁教以義
　方弗納於邪不以賤妨貴少陵長則桓公之位定矣
　亂何由作州吁有寵好兵而公弗禁石碏盡(子忍/反)言
　極諫而公弗從是不待以公子之道使預聞政事主
　兵權而當國也春秋之㫖在於端本清源(汪氏曰本/正則末不)
　(偏源清則/流不濁)以衞詩緑衣諸篇考之所謂前有讒而不
　見後有賊而不知者莊公是也(汪氏曰按詩朱子傳/緑衣乃莊姜賢而失)
　(位刺莊公惑於嬖妾燕燕乃莊姜妾桓公母戴媯大/歸於陳莊姜送之而作日月乃莊姜不見答於莊公)
　(故呼日月而訴之終風乃莊公暴慢無常莊姜正靜/自守故忤其意而傷已之詩張氏曰衞國之禍始於)
　(莊公之寵州吁縱其好兵而不之禁公存之時妾上/僭夫人失位見於衞詩則亂根之萌久矣殖之滋長)
　(終不能圖以致篡弑成於桓公既立之後春秋據事/直書亦將使讀者原禍敗之所從起而嚴履霜之戒)
　(也夫君臣父子夫婦之分一失其正則亂之所從生/衞莊溺愛而使内寵僭嫡嬖子害正石碏之諫足以)
　(悟矣愎而弗圖辨之弗/早貽禍後嗣可謂慘矣)其不稱公子而以國氏著後
　世為人君父者之戒爾故傳有之曰為人君父而不
　通春秋之義者必蒙首惡之名(董子語見太史公自/序陳氏曰隠桓莊之)
　(春秋凡弑君之賊皆名之汪氏曰州吁不稱公子程/子謂州吁身為大惡自絶於先君故不得為先君子)
　(孫文定謂莊公不待以公子之道使致大惡故以國/氏今按二義葢互相發州吁弑桓公而自立罪兼篡)
　(弑與閻職邴歜之徒懐忿挾怨而輕動於大惡者又/霄壤不侔春秋首絶其族屬書名以弑及其誅戮亦)
　(止書名舊史必皆稱公子聖人削之以示天討之刑/也通諸一經弑君者二十有五稱世子弑者三楚商)
　(臣蔡般許止公族而削其屬與氏者四衞州吁齊無/知宋督宋萬稱公子者三齊商人鄭歸生楚比大夫)
　(而稱氏稱名者六晉里克趙盾陳夏徴舒齊崔杼陳/乞衞甯喜稱人者三稱國者四稱閽稱盜者各一夫)
　(世子有父之親有君之尊位其所固有國其所宜君/而至推刃於君父窮凶極惡不待貶絶而自見然考)
　(其所由致之故則為之君父者必失其道以及於此/則首惡之名寧不為天下萬世之大戒乎公族而不)
　(書其屬與氏者兩致其貶或有以公子書者程子所/謂見其以天屬之親而反為寇讎而其君寵之大過)
　(任之太重以至於亂其罪亦不可揜矣其稱人以弑/者謂多行無道肆於民上為國人之所欲弑故稱國)
　(稱人以明君雖無道通國之人皆欲弑之而三綱人/道之大倫君臣之義不可廢也特蔽賊於國人則操)
　(刃為大惡者可末減爾稱國以弑不書其人則著當/國執政大臣之罪而其所以為當國大臣之所弑則)
　(必有由矣稱閽以弑而不稱君則見閽寺之賤不得/君其君而狎近刑人至於不克保身者君之過也稱)
　(盗則匹夫之微視如路人又非閽人之比故并不書/弑夫弑逆之賊固無所容於天地之間歴千萬世而)
　(其罪不赦然其君之不早辨以陷於大惡豈非古今/之龜鑑哉○劉氏曰榖梁謂以國氏者嫌也弑而代)
　(之也督萬豈可云弑而代之/公子商人豈非弑而代之乎)
夏公及宋公遇于清
(此書遇之始左傳公與宋公為㑹將尋宿之盟未及期/衞人來告亂夏公及宋公遇于清公羊傳遇者何不期)
(也一君出一君要之也榖梁傳及者内為志焉爾遇者/志相得也○程子曰諸侯相見而不行朝㑹之禮如道)
(路之相遇故書曰遇非周禮冬見曰遇之/遇也杜氏曰清衞邑濟北東阿縣有清亭)
　遇者草次之期(杜氏曰遇者二國各簡其禮若道路/相逢遇也朱子曰言草草不成禮也)
　古有遇禮不期而㑹以明造次亦有恭肅之心春秋
　書遇私為之約自比於不期而遇者直欲簡其禮爾
　(趙氏曰簡禮而㑹曰遇啖氏曰遇禮忽有邂逅相遇/簡畧而行故與㑹禮不同時雖非相遇而從簡易以)
　(遇禮相見茅堂胡氏曰古者諸侯或因朝覲或從王/命無期約而適值於途必有兩君相見之義近者為)
　(主逺者為賔稱先君以相接所以崇禮讓絶慢易也/故謂之遇周衰諸侯放恣出入無期度私為邂逅之)
　(約有如適值於途/者亦謂之遇非矣)簡畧慢易無國君之禮則莫適(丁/歴)
　(反/)主矣故志内之遇者四而皆書及(汪氏曰此年遇/清莊二十三年)
　(遇榖二十年遇魯/濟僖十四年遇防)若曰以此及彼然也志外之遇者
　三而皆以爵(汪氏曰八年宋衞遇垂莊四年齊/陳鄭遇垂三十二年宋齊遇梁丘)若曰
　以尊及卑然也其意以為莫適主者異於古之不期
　而㑹矣故凡書遇者皆惡其無人君相見之理也(髙/氏)
　(曰國君之出必有卿大夫車徒之從旌旗之識使人/儼然望而畏之豈苟然哉各逞私欲奔走道塗之間)
　(若匹夫然非先王之法也張氏曰春秋因事而書以/譏其非王事而出境無國君之禮襄陵許氏曰隠莊)
　(之間凡六書遇自閔以後有㑹無遇汪氏曰遇者偶/也偶然相㑹素無期約如伊尹遇汝鳩汝方孟子遇)
　(宋牼於石丘是也公榖釋名義皆謂不期為遇左氏/此年傳與戴記之説則以未及期為遇左氏遇垂梁)
　(丘之傳則皆云先為之約大抵不期而㑹者古禮也/未及期或私為之約而以簡禮相㑹者春秋諸侯之)
　(禮也觀昭公孫齊而公羊記其以遇禮相見則知非/不期之遇耳然桓十年公㑹衞侯于桃丘弗遇則又)
　(期而不至者也古者諸侯因王事不期而遇倉卒之/間且有禮義春秋之時非王事而出預有期約以相)
　(㑹聚乃行古者不期之禮是自欺耳怠惰慢易馴致/於期而不至則欺詐尤甚矣世變愈下風俗之偷良)
　(可歎夫○啖氏曰榖梁云遇者志相得也為桓十年/傳云不遇者志不相得遂云爾公羊又云一君出一)
　(君要之假如實然忽以㑹禮相見豈得書遇哉劉氏/曰榖梁云及者内為志焉爾遇者志相得也若内為)
　(志又志相得/非不期也)
宋公陳侯蔡人衞人伐鄭
(此諸侯㑹伐之始亦東諸侯分黨之始左傳宋殤公之/即位也公子馮出奔鄭鄭人欲納之及衞州吁立將脩)
(先君之怨於鄭而求寵於諸侯以和其民使告於宋曰/君若伐鄭以除君害君為主敝邑以賦與陳蔡從則衞)
(國之願也宋人許之於是陳蔡方睦於衞故宋公陳侯/蔡人衞人伐鄭圍其東門五日而還公問於衆仲曰衞)
(州吁其成乎對曰臣聞以德和民不聞以亂以亂猶治/絲而棼之也夫州吁阻兵而安忍阻兵無衆安忍無親)
(衆叛親離難以濟矣夫兵猶火也弗戢將自焚也夫州/吁弑其君而虐用其民於是乎不務令德而欲以亂成)
(必不免矣程子傳宋以公子馮在鄭故與諸侯伐之也/摟諸侯以伐鄭固為罪矣而衞弑其君天下所當誅也)
(乃與脩好而同伐人其惡甚矣張氏曰/陳在陳州宛丘縣蔡在蔡州上蔡縣)
　春秋之法誅首惡興是役者首謀在衞而以宋主兵
　何也前書州吁弑君其罪已極至是阻兵脩怨勿論
　可也而鄰境諸侯聞衞之有大變也可但巳乎陳恒
　弑簡公孔子沐浴而朝告於哀公請討之公曰告夫
　三子者子曰以吾從大夫之後不敢不告也之三子
　告不可子曰以吾從大夫之後不敢不告也(事見左/傳哀公)
　(十四年朱子曰臣弑其君人倫之大變天理所不容/人人得而誅之况鄰國乎故夫子雖已告老而猶請)
　(哀公討之可堂吳氏曰孔子作春秋以討亂賊是年/春秋已絶筆而猶請討陳恒作春秋者莫如孔子用)
　(春秋者亦/莫如孔子)然則鄰有弑逆聲罪赴討雖先發而後聞
　可矣(茅堂胡氏曰晉益州刺史皇甫晏為牙將張宏/所殺廣漢主簿李毅言於太守王濬宜即赴討)
　(濬欲先請毅止之曰賊為惡尤大當不拘常制何請/之有即發兵追宏而晉朝不以擅興罪濬是得春秋)
　(之㫖/矣)宋殤不恤衞有弑君之難欲定州吁而從其邪
　説是肆人欲滅天理非人之所為也故以宋公為首
　諸國為從(才用反茅堂胡氏曰春秋有誅亂臣賊子/之法凡數十條如伐鄭以宋公為首惡書)
　(衞人弑州吁之類學者知此義則能守死節當弑父/與君之際而不從亂臣賊子見其義則懼及其身而)
　(不敢/肆)示誅亂臣討賊子必先治其黨與之法也此義
　行為惡首孤矣故曰春秋成而亂臣賊子懼(張氏曰/宋自殤)
　(公立公子馮出居鄭之后馮以穆公不立已為恨謀/反取其國鄭莊又從而佐之於是宋鄭為仇及是衞)
　(州吁欲定其位告宋求伐鄭以除子馮之害故宋率/陳蔡以同伐鄭夫宋殤受國於穆公而馮有爭位之)
　(心正當脩德和民外好鄰國則其位自定而馮無所/伺其隙矣况州吁逆賊内懐見討之懼而欲納交殤)
　(公苟名其為賊告于王而討之則一舉而君臣父子/之倫定今乃怵於邪説合陳蔡以助逆賊使宋國之)
　(人不復知君臣順逆之正理惟是日從事于兵而弑/逆之事卒及其身皆殤公不能早辨於此役也汪氏)
　(曰邶風撃鼓詩序云衞州吁用兵暴亂使公孫文仲/將而平陳與宋經書衞人於蔡人之下所以誅文仲)
　(黨惡而忘不共戴天之讎也朱子謂小序譏州吁勇/而無禮極為淺陋今考魯衆仲不目其元兇大憝而)
　(但云阻兵安忍葢君臣之義不明/於天下久矣春秋其得不作乎)
秋翬帥師(翬許/歸反)
(此大夫㑹伐之始左傳秋諸侯復伐鄭宋公使來乞師/公辭之羽父請以師㑹之公弗許固請而行故書曰翬)
(帥師疾之也公羊傳翬者何公子翬也何以不稱公子/貶曷為貶與弑公也其與弑公奈何公子翬諂乎隠公)
(謂隠公曰百姓安子諸侯説子盍終為君矣隠曰吾否/吾使修塗裘吾將老焉公子翬恐若其言聞乎桓於是)
(謂桓曰吾為子口隠矣隠曰吾不反也桓曰然則奈何/曰請作難弑隠公於鍾巫之祭焉弑隠公也榖梁傳翬)
(者何也公子翬也其不稱公子何也貶之也何為貶之/也與乎弑公故貶也程子曰翬不稱公子弑逆之人積)
(其强惡非一朝一夕辨之宜早故/去其公子隠公不能辨是以及禍)
　按左氏諸侯謀伐鄭宋公使來乞師公辭之羽父請
　以師㑹之公弗許固請而行(薛氏曰師興而後翬㑹/之王氏曰元年鄭伐衞)
　(請師於邾邾子私於公子豫豫請往弗許遂行然/豫之專行不見貶者伐衞之事不見於經故爾)易
　曰履霜堅氷至履霜隂始凝也馴致其道至堅氷也
　臣弑其君子弑其父非一朝一夕之故其所由來者
　漸矣由辨之不早辨也(程子曰天下之事未有不由/積而成其大至於弑逆之禍)
　(皆因積累而至非朝夕所能成也明者則知漸不可/長小積成大辨之於早故天下之惡無由而成汪氏)
　(曰聖人作易常以陽為君子隂為小人大易言隂陽/昉見於乾坤初爻故坤之初六其象為履霜葢霜者)
　(隂氣之始凝隂盛則水凍而為氷極盛而為堅氷陽/主生隂主殺故弑君者不善之積自微至著亦猶微)
　(隂漸積而至/於極盛也)宋公來乞師而公辭之羽父請以師㑹
　而公弗許其辭而弗許義也翬以不義强其君固請
　而行無君之心兆矣夫公子公孫升為貴戚之卿者
　其植根膠固難御於異姓之卿况翬已使主兵而方
　命乎(蔡氏曰方命者逆命而不行/也王氏曰圓則行方則止)隠公不能辨之於
　早罷其兵權猶使之帥師也是以及鍾巫之禍春秋
　於此去其公子以謹履霜之戒(陳氏曰㑹伐未有言/帥師者文三年叔孫)
　(得臣成八年叔孫僑如皆不言帥師此特言帥師翬/弑隠者也諸侯專征而後千乗之國有弑其君者矣)
　(大夫專將而後百乗之家有弑其君者矣永嘉吕氏/曰書帥師則翬專兵可知故單伯㑹伐宋不言帥師)
　(家氏曰不稱公子去族之誅也桓之弑翬為首惡故/當隠世去其族以正其弑君之罪及桓世而仍其公)
　(子之號明其與桓同惡也此春秋誅討亂賊始見於/魯事者也杜氏曰外大夫貶皆稱人内大夫貶皆去)
　(族○汪氏曰翬不稱公子劉氏謂左傳以翬溺為貶/無駭未賜族如傳無説則翬溺可以無駭言之無駭)
　(可以翬溺言之或謂翬本再命大夫其後桓公立進/為三命始書氏今考公子非氏若臧孫仲孫乃氏也)
　(若曰未賜族則公子不當賜族諸侯之子稱公子公/子之子稱公孫公孫之子乃以王父字為氏桓三年)
　(稱公子翬則翬未賜族明矣傳稱去氏葢以不稱公/子同於去族耳若曰翬非命卿據經則兩帥師㑹伐)
　(據傳無駭卒而請諡與族滕薛尊長而公使請於薛/侯苟非命卿未必至若是親䁥用事也曰未賜族非)
　(命卿義不可通况無駭為司空則亦為命卿矣特未/賜族故止書名惟先公之子而不書公子乃為貶爾)
　(廬陵李氏曰春秋書内大夫㑹伐者八翬溺皆貶辭/單伯得臣歸父僑如叔豹叔老之無貶者伯令也獨)
　(貶翬之説公榖以為翬有弑隠之罪故終隠之篇貶/之然翬未弑而先貶恐無此理故明氏從左傳㑹伐)
　(未有言帥師而翬兩言帥師葢大夫/專將而後百乗之家有弑君者矣)
㑹宋公陳侯蔡人衞人伐鄭
(左傳諸侯之師敗鄭徒兵取其禾而還程子曰宋公用/其民衞當誅之賊而與之同伐人其罪大矣二國搆怨)
(而他國與之同伐其罪均也再序四/國重言其罪左氏以為再伐妄也)
　春秋立義至精詞極簡嚴而不贅也若曰翬帥師㑹
　伐鄭豈不白乎再序四國何其詞費不憚煩也言之
　重詞之複其中必有大美惡焉四國合黨翬復㑹師
　同伐無罪之邦欲定弑君之賊惡之極也言之不足
　而再言聖人之情見矣天地造物化工運其神春秋
　討賊聖筆寫其意再序四國而誅討亂臣之法嚴矣
　(永嘉吕氏曰州吁弑君之賊未能定其位而求寵於/諸侯使宋公如夫子沐浴之意率諸侯以討罪人可)
　(也今也徇逆賊之謀脩一已之怨合四國以伐鄭四/國之兵方合而翬又帥師㑹之亂臣賊子之勢益張)
　(故書翬帥師而再序四國聖人之筆嚴矣陳氏曰春/秋之為例三有同號者焉有同辭者焉有同文者焉)
　(號不足以盡意而後見於辭辭不足以盡意而後見/於文以同文為猶未也而至於變文則特書也於是)
　(公子初弑君衞人為之變不踰年能討之衞猶有臣/子也而五國之君大夫伐鄭以定州吁弑君天下之)
　(大惡也五國之君大夫有人心焉不若是甚矣書曰/宋公陳侯蔡人衞人伐鄭秋翬帥師㑹宋公陳侯蔡)
　(人衞人伐鄭書之復書之春秋纔一再見焉特書之/法嚴矣張氏曰再書四國者乃重言以見其罪惡之)
　(不可勝誅既叙之又重叙之所以反覆痛宋殤失計/陳蔡無人黨亂賊以虐無辜視臣弑其君之大變雖)
　(在禽獸所不為者而以為可親魯翬又從而翼之遂/使中國之人視為常事未幾魯宋淪胥繼亂學者於)
　(此當知聖人傷世變扶天理之深㫖汪氏曰春秋一/經書辭重複者有五僖五年㑹盟首止九年㑹盟葵)
　(丘美也此年伐鄭襄二十七年㑹/盟于宋昭十三年㑹盟平丘惡也)
九月衞人殺州吁于濮(濮音/卜)
(左傳州吁未能和其民厚問定君於石子石子曰王覲/為可曰何以得覲曰陳桓公方有寵於王陳衞方睦若)
(朝陳使請必可得也厚從州吁如陳石碏使告于陳曰/衞國褊小老夫耄矣無能為也此二人者實弑寡君敢)
(即圖之陳人執之而請蒞於衞九月衞人使右宰醜蒞/殺州吁于濮石碏使其宰獳羊肩蒞殺石厚于陳君子)
(曰石碏純臣也惡州吁而厚與焉大義㓕親其是之謂/乎公羊傳其稱人何討賊之辭也穀梁傳稱人以殺殺)
(有罪也州吁之絜失嫌也其月謹之也于濮者譏失賊/也程子曰稱衞人衆辭也舉國殺之也杜氏曰濮陳地)
(水名張氏曰/在曹衞之間)
　伐鄭稱人責詞也殺州吁稱人衆詞也(茅堂胡氏曰/陸淳云經中)
　(一字徧施於諸例而義不同者惟人字爾此説是也/或衆而稱人或美而稱人或諱而稱人或貶而稱人)
　(或賤而/稱人)知然者伐鄭之役公孫文仲為主將而變文
　稱人則是指國人聽州吁號令從文仲而南行者也
　故曰責詞其殺州吁則石碏(七畧/反)謀之而使右宰醜
　蒞也變文稱人則是人皆有欲討賊之心亦夫人之
　所得討也(禮記檀弓臣弑君凡在官者殺無赦子弑/父凡在官者殺無赦注言諸臣子孫無尊)
　(卑皆得殺之其罪無赦朱子曰春秋之法/亂臣賊子人人得而誅之不必士師也)故曰衆詞
　公羊子曰稱人者何討賊之詞也(何氏曰明國中人/人得討之所以廣)
　(忠孝之路書者善之也范氏曰有弑君之罪者則舉/國之人皆欲殺之趙氏曰凡作亂自立為君而國人)
　(殺之者皆稱人以殺言衆所共棄不君之也廬陵李/氏曰春秋討賊書人例六州吁無知陳佗徴舒欒盈)
　(良霄是也欒盈良霄雖非弑君而皆叛逆之臣故書/法同晉里克弑君而惠公殺之不以其罪故不予以)
　(討賊楚比弑君而棄疾殺之亦非正故不成其為賊/商人弑君而齊人殺之不得例於討賊蔡般弑父而)
　(楚子殺之亦不得例於討賊者罪/齊蔡國人不以為賊而君之也)其義是矣于濮者
　憫衞國之人著諸侯之罪也(范氏曰譏其不/即討乃令至濮)衞人失
　賊而曰著諸侯之罪何也夫州吁二月弑君而不能
　即討者縁四國連兵欲定其位故久然後能殺之于
　濮耳非諸侯之罪而何夫以討賊許衆人而以失賊
　罪鄰國與賊者寡矣故曰春秋成而亂臣賊子懼(髙/氏)
　(曰稱國稱人稱地所以廣忠臣孝子之義使人人皆/得殺之而無間於尊卑又使亂臣賊子雖竊發於一)
　(時而天地之大四海之廣欲逃無所也陳氏曰討賊/天下之大義也苟能討雖微者得書異邦人得書外)
　(裔得書苟不能討雖以文十七年四國之大夫伐宋/不書其大夫疑於討也而非討則雖以襄二十五年)
　(十二國之君伐齊不書伐矣家氏曰不書衞石碏殺/州吁者討賊者公法也衆望之所同也書石碏則是)
　(一人之私討而不見其從衆望討有罪矣故惟書衞/人言衞國猶有人能以討賊為事也汪氏曰宋萬之)
　(弑宋人求賊于陳慶父之弑魯人求賦于莒皆責賂/而後與今此陳人能執州吁而不匿賊取賂亦賢於)
　(後此陳莒之為矣然陳乃衛桓之母家而陳侯亦親/率兵㑹伐鄭欲定其位則今日之善不足以贖前日)
　(之過故經不書陳人執州吁而止著衞人之殺之也/杜預且謂州吁未列於㑹故不稱君據成十六年傳)
　(寡君若有罪則君列諸㑹而云然也夫篡弑之賊歴/千萬世而其罪不赦石碏謂王覲為可實以元惡大)
　(憝王法所必誅而不可見王耳孰謂列於諸侯之㑹/而可以貸其罪乎君臣之義不明巳久春秋之時習)
　(為邪説貪賂黨惡肆無忌憚是以桓弑隠則棄許田/而與鄭盟越宣弑赤則獻濟西而結齊㑹平州傳紀)
　(其事而不知經意誅貶之所在越千百年杜預反引/之以釋經天理泯滅壹至此極噫可嘆哉又見莊公)
　(九年/注)
冬十有二月衞人立晉
(左傳衞人逆公子晉于邢冬十二月宣公即位書曰衞/人立晉衆也公羊傳晉者何公子晉也立者何立者不)
(宜立也其稱人何衆立之之辭也然則孰立之石碏立/之石碏立之則其稱人何衆之所欲立也衆雖欲立之)
(其立之非也榖梁傳衞人者衆辭也立者不宜立者也/晉之名惡也其稱人以立之何也得衆也得衆則是賢)
(也賢則其曰不宜立何也春秋之義諸侯與正而不與/賢也程子曰書衞人立晉衞人立之也諸侯之立必受)
(命于天子當時雖不請命于天子猶受命於先君衞人/以晉公子也可以立故立之春秋所不與也雖先君子)
(孫不由天子先君之命/不可立也故去其公子)
　人衆辭(汪氏曰殺州吁衆辭乃王法所當討而衞人/皆欲討之故書人以善之立晉衆辭乃無天)
　(王之命而衞人以私意欲立而擅立/之故書人以罪之美惡不嫌同辭)立者不宜立也
　(何氏曰諸侯立不言立此獨言立明不宜立之辭/范氏曰嗣子有常位故不言立立納入皆非正也)晉
　雖諸侯之子内不承國於先君上不稟命於天子衆
　謂宜立而遂自立焉可乎故春秋於衞人特書曰立
　(汪氏曰昭二十三年尹氏立王子朝以庶孽奪正亦/書曰立沙隨程氏曰衞人立晉一國之公也尹氏立)
　(朝一族之私也廬陵李氏曰晉與子朝皆不宜立晉/為國人所與子朝獨為尹氏所與故書法異朝書王)
　(子而晉不書公子者朝之罪巳顯晉之得衆宜於當/立故特去公子以見之也臨川吳氏曰立者非前傳)
　(後承之正所立雖/是亦非正禮也)所以著擅置其君之罪於晉絶其
　公子所以明專有其國之非以此垂法而父子君臣
　之義明矣未有為子而不受之父也未有為諸侯而
　不受之王也(髙氏曰晉乃桓公之弟莊公之子於次/當立又國人之所同欲而謂之不宜立)
　(何也彼曰我君之子也國我之國我宜立國人亦曰/彼吾君之子也國乃其國彼當立是諸侯之子不必)
　(命于天子特以公子之親衆人宜之而自立也如此/則千乗之國皆可擅置其君而邦君之子皆可專有)
　(其國矣髙郵孫氏曰晉以國人衆立宜有得立之禮/聖人特於疑似之間而明不當立之義陳氏曰爭國)
　(不稱公子晉曷為以爭國之辭書之衞之臣子可以/討賊不可以置君州吁為僇而晉受之上無天子下)
　(無君父是亦爭國而已矣繼故未有書立者賊不討/君不葬譏不在立也是故宋殤之弑也馮立閔之弑)
　(也御説立晉靈之弑也黒臀立厲之弑也周立皆不/書必若衞人賊討君葬而後書立廬陵李氏曰謝氏)
　(云王命天下之大本也立雖正非王命則在所治受/立雖順非王命則在所絀張氏曰凡繼亂而立者必)
　(有懲艾革弊之政憤悱圍治之思而後可以保國而/圖終宣公遭大亂而得位既葬踰時首擅興兵以脩)
　(怨為事則知其無安國固本之志矣家氏曰衞人以/晉為賢而立之而晉也志得而驕晩為獸行新臺之)
　(刺作焉是以春秋於其始立而去其公子以見衞亂/之所從始○陸氏曰榖梁曰晉之名惡也按晉是其)
　(名有何/惡乎)
(癸桓王/亥二年)五年(齊僖十三晉鄂六奔衞宣公晉元年蔡宣/三十二鄭莊二十六曹桓三十九陳桓二)
(十七把武三十三宋殤二/秦文四十八楚武二十三)
春公觀魚于棠(觀左/作矢)
(左傳公將如棠觀魚者臧僖伯諫曰凡物不足以講大/事其材不足以備器用則君不舉焉君將納民於軌物)
(者也故講事以度軌量謂之軌取材以章物采謂之物/不軌不物謂之亂政亂政亟行所以敗也故春蒐夏苗)
(秋獮冬狩皆於農隙以講事也三年而治兵入而振旅/歸而飲至以數軍實昭文章明貴賤辨等列順少長習)
(威儀也鳥獸之肉不登於俎皮革齒牙骨角毛羽不登/於器則公不射古之制也若夫山林川澤之實器用之)
(資皁𨽻之事官司之守非君所及也公曰吾將畧地焉/遂往陳魚而觀之僖伯稱疾不從書曰公觀魚于棠非)
(禮也且言逺地也公羊傳何以書譏何譏爾逺也公曷/為逺而觀魚登來之也百金之魚公張之登來之者何)
(美大之之辭也棠者何濟上之邑也榖梁傳傳曰常事/曰視非常曰觀禮尊不親小事卑不尸大功魚卑者之)
(事也公觀之非正也程子曰諸侯非王事民事不逺出/逺出觀魚非道也杜氏曰髙平方與縣北有武唐亭魯)
(侯觀魚臺張氏曰/在單州魚臺縣)
　齊景公問於晏子吾欲觀於轉附朝舞遵海而南放
　于琅邪吾何脩而可以比於先王觀也對曰天子適
　諸侯曰巡狩巡所守也諸侯朝于天子曰述職述職
　者述所職也無非事者春省耕而補不足秋省斂而助
　不給(朱子曰巡所守巡行諸侯所守之土也述所職/陳其所受之職也皆無有無事而空行者而又)
　(春秋循行郊野察民之所不足而補/助之不敢無事慢遊以病其民也)是故諸侯非王
　事則不出非民事則不出(汪氏曰朝于京師于方嶽/王事也春省耕秋省斂民)
　(事也蘇氏曰天子諸侯無非事者動必有為/也隠公怠棄國政觀魚于棠可謂非事者矣)今隠公
　慢棄國政逺事逸遊僖伯之忠言不見納亦已矣又
　從而為之辭是縱欲而不能自克之以禮也能無鐘巫
　之及乎特書觀魚譏之也(張氏曰昔益戒舜曰儆戒/無虞罔失法度罔遊于佚)
　(罔淫于樂周公告成王曰母淫于觀于逸于游于田/又曰無遑曰今日耽樂乃非民攸訓非天攸若葢兢)
　(兢業業非禮勿動然後足以正國而治人一或惟耽/樂之從則將以逸豫而滅厥德隠公忽僖伯之匡諫)
　(而逺從事於遊觀非所以為君國子民之道春秋特/書所以示人君當循理遵法以隠公為戒也臨川吳)
　(氏曰古者天子季冬之月命漁師始魚先薦寢廟隠/公葢非為宗廟嘗魚而往棠乃逺地漁師取魚而公)
　(往觀之特為遊觀之樂爾汪氏曰月令季冬乃周之/二月經書春觀魚則是周正月未當嘗魚之時况僖)
　(伯之言曰鳥獸之肉不登于俎則君不射又曰山林/川澤之實非君所及則隠公決非為嘗魚而往明矣)
　(苟隠公果為嘗魚薦廟則為常事得禮而不書矣且/天王之喪未畢而驅馳於逺境肆意逸遊其罪何所)
　(逃/哉)
　附録(左傳曲沃莊伯以鄭人邢人伐翼/王使尹氏武氏助之翼侯奔隨)
夏四月葬衞桓公
(左傳衞亂是以緩榖梁傳月葬故也程子曰稱桓公見/國人私諡也魯往㑹故書送終大事也必就正寢不殁)
(於婦人之手曽子易簀而殁豈苟然乎/死而加之不正之諡知忠孝者肯為乎)
　衞亂是以緩(汪氏曰桓公被弑八月而/後討賊十五月而後克葬)魯往㑹故書
　(汪氏曰非魯人往㑹/則魯史無由紀其葬)聖人存而弗削者弑逆之賊討
　矣(汪氏曰弑逆人道之大變送終臣子之大事/君弑而臣子能討其賊則送終之責始盡)諡者
　行之迹(范氏曰諡者行之迹所以表德周公制諡法/大行受大名小行受小名所以勸善而懲惡)
　所以紀實德垂勸戒也名之曰幽厲雖孝子慈孫百
　世不能改失位而見弑何以為桓(諡法辟土/服逺曰桓)列爵惟
　五皆王命也衞本侯爵何以稱公見臣子不請於王
　而私自諡爾(王氏曰先王之制諸侯初立喪畢則以/士服見天子而賜之命及其殁則臣子)
　(請於王而賜之諡今衞桓公諡不當其行/號不同其爵春秋據事直書而罪自見矣)程氏曰正
　終大事也必於正寢而不殁於婦人之手(禮記喪大/記君夫人)
　(卒於路寢男子不死於婦人/之手婦人不死於男子之手)豈苟然乎死而加之不
　正之諡知忠孝者不忍為也春秋於邦君薨正以王
　法而書卒至於葬則從其私諡而稱公或革或因前
　以貶不臣順之諸侯後以罪不忠孝之臣子詞顯而
　義微皆所以遏人欲存天理大居正也(張氏曰春秋/之時為臣子)
　(者皆無以正君父之終程子之言深足以發明一經/書葬之㫖桓公名完而諡桓葢古不諱嫌名也○汪)
　(氏曰榖梁云月葬故也非也後此蔡/宣曹桓鄭莊皆非弑何以月葬乎)
　附録(左傳四月鄭人侵衞牧以報東門之役衞人以/燕師伐鄭鄭祭足原繁洩駕以三軍軍其前使)
　(曼伯與子元潛軍軍其後燕人畏鄭三軍而不虞制/人六月鄭二公子以制人敗燕師于制北君子曰不)
　(備不虞不可以師○曲沃叛王秋/王命虢公伐曲沃而立哀侯于翼)
秋衞師入郕(郕音成/公作盛)
(左傳衞之亂也郕人侵衞故衞師入郕公羊傳曷為成/言率師或不言率師將尊師衆稱某率師將尊師少稱)
(將將卑師衆稱師將卑師少稱人軍將不言率師書其/重者也榖梁傳入者内弗受也郕國也將卑師衆曰師)
(程子曰衞晉乗亂得之不思安國保民之道以尊王/為先居喪為重乃興戎脩怨入人之國書其失道也)
　稱師者紀其用衆而立義不同有矜其盛而稱師者
　如齊師宋師曹師城邢之類是也(汪氏曰僖元年諸/侯救邢邢遷夷儀)
　(諸侯城之經皆書師者美桓公/救患之功故録其兵衆之盛也)有著其暴而稱師者
　楚滅陳蔡公棄疾主兵而曰楚師之類是也(汪氏/曰昭)
　(八年楚公子棄疾帥師奉孫吳圍陳十月壬午滅陳/十一年楚公子棄疾帥師圍蔡十一月楚子滅蔡經)
　(皆書楚師所以著荆楚擅興大衆以滅/中夏諸侯之國誅其暴横憑陵之甚也)有惡其無名
　不義而稱師者次于郎以俟陳蔡及齊圍郕之類是
　也(汪氏曰莊八年師及齊師圍郕郕降于齊師仲慶/父請伐齊師公曰不可則同圍郕者公也經書師)
　(次而不言公次書師及而不言公及書師還而不言/公至者所以責莊公無名黷武非義勤民諱不書公)
　(以貶/之也)衞宣繼州吁暴亂之立不施德政固本恤民而
　毒衆臨戎入人之國失君道矣書圍師入郕著其暴
　也(家氏曰衞宣繼亂而立不能懲艾革弊以息民保/國為事而輕動大衆以入人國書以貶之耳此入)
　(郕入而弗有也十年齊鄭又入郕故知此入之弗有/非其力之可以取而不取葢懼强國來討故雖入之)
　(而不敢遂有之耳廬陵李氏曰郕之事書於經者四/考其始末一入於衞再入於齊鄭既而降於齊又七)
　(十一年而奔魯春秋不復書矣夫以文昭之懿受甸/伯之爵而迫脅於諸侯如此春秋抑强扶弱之書安)
　(得不重感乎齊鄭猶可也衞郕兄弟之國而若是甚/矣臨川吳氏曰衞與郕皆文王之子所封郕乗亂侵)
　(衞已非禮衛又報復而復其國莒入向魯入極且不/可况以師而入兄弟之國乎茅堂胡氏曰凡用兵將)
　(尊師衆稱某帥師者言將與師輕重敵也將尊師少/稱將者其重在將也將卑師衆稱師者其重在師也)
　(君將不言帥師者則以君為重此屬辭為例之體也/然立例為法其義深矣主將三軍之命不可不謹擇)
　(也大衆有邦之本不可輕用也民之戴君其尊之如/父母君之視民其親之如子弟子弟之不先父母審)
　(矣此立例為法之意矣○廬陵李氏曰帥師例胡氏/取公羊之説而又發書師之三例然後春秋之義明)
　(甚何氏功惡有大小之説疏者曰將尊師衆而有功/小將卑師少而有功大將卑師少而無功為惡小將)
　(尊師衆而無功為惡大蔡衞陳從王伐鄭稱人而行/義是其功大公孫敖救徐稱率師而無功是其惡大)
　(雖亦可取然不可/以遍通於諸例也)
九月考仲子之宫
(公羊傳考宫者何考猶入室也始祭仲子也桓未君則/曷為祭仲子隠為桓立故為桓祭其母也然則何言爾)
(成公意也榖梁傳考者何也考者成之也成之為夫人/也禮庶子為君為其母築宫使桓公主其祭也於子祭)
(於孫止仲子者惠公之母隠孫而脩之非禮也程子曰/諸侯無再娶仲子不得為夫人春秋之初尚以為疑故)
(别宫以祀之考始成而祀也書以見非禮問考仲子之/宫非與曰聖人之意又在下句見其初獻六羽也言初)
(獻則見前/此八佾)
　考者始成而祀也(杜氏曰成宮安其主而祭之服/䖍曰宫廟初成祭之名為考)其
　稱仲子者惠公欲以愛妾為夫人隠公欲以庶弟為
　嫡子聖人以為諸侯不再娶於禮無二適(音/嫡)孟子入
　惠公之廟仲子無祭享之所為(去/聲)别立宫以祀之非
　禮也(杜氏曰諸侯無二嫡惠公欲以仲子為夫人隠/公成父之志為别立宫也家氏曰隠欲讓國於)
　(桓故為其母立廟仲子之卒已久至是始立廟者隠/欲以是見其讓國之志耳夫禮必庶子為君而後其)
　(母築宫其祭也又以公子主之君不親祭尊宗廟也/今桓未為君而隠為之築宫以祭其母此召亂之道)
　(也宫廟有定制循其制之常不書非制之禮如是乎/書若曰公子允之母非魯君所宜為之立廟也廬陵)
　(李氏曰妾廟例陳氏曰古者妾祔於妾祖姑無妾祖/姑則易牲而祔於女君别廟非禮也榖梁曰禮庶子)
　(為君為其母築宫使公子主其祭於子祭於孫止何/休曰禮妾廟子死則廢喪服小記曰慈母與妾母不)
　(世祭是也然則妾廟子死尚不祭/矧子未君之時而為之立廟乎)故因其來賵而正
　名之曰仲子之賵因其考宫而正名之曰仲子之宫
　而夫人衆妾之分定矣(汪氏曰不稱諡不稱夫人/不稱小君則其為妾明矣)隠
　公攝讓之實辯矣(汪氏曰桓公非夫人則曰桓皆庶/子隠長當立非攝也隠欲與桓乃)
　(讓之/也)桓公篡弑之罪昭矣(汪氏曰隠將讓桓而桓聽/翬之譖以弑隠公非篡而)
　(何/)存則以氏繫姓以姓擊號没則以諡繋號以姓繋
　諡者夫人也(汪氏曰據文姜至自齊如齊及薨/皆稱夫人姜氏葬稱小君文姜)存不
　稱號没不稱諡單舉姓字者妾也(汪氏曰諸侯妾母/祗當以氏繫字魯)
　(自成風而後妾母皆稱夫人稱小君稱諡惟定姒以/哀未成君不稱夫人及小君然亦襲成風敬嬴齊婦)
　(之例而稱諡矣夫人且/不當别有諡而况妾乎)凡宫廟非志災失禮則不書
　(啖氏曰凡祭祀常事不書失禮及非常乃書汪氏曰/榖梁云庶母築宫而君終則廢禮曰妾母不世祭乃)
　(庶子為君之禮也戴記稱妾祔於妾祖姑乃公子之/為大夫士者之禮也若庶子未為君而祭其妾母則)
　(固無其禮也禮稱女君死則妾為女君之黨服攝女/君則不為先女君之黨服所以防嫡妾之亂也孟子)
　(卒則聲子攝小君矣仲子先君之妾耳安可為之立/宫乎隠公立宫以祭庶弟之母遂啟後世追尊妾母)
　(皆援春秋考宫之義聖人特書以著失禮之始厥後/成風敬嬴定姒齊歸皆以妾母祔廟而不書矣凡經)
　(書宫廟若西宫新宫桓宫僖宫則以災而書作新宫/合禮則不書也室屋壞則書新作世室合禮亦不書)
　(丹桓宫楹刻桓宫桷過侈非禮則書武宫煬宫親盡/不當立則書取郜鼎納于太廟禘于太廟用致夫人)
　(大事于太廟躋僖公有事于太廟仲遂卒猶繹非禮/皆書凡易世立先君之廟得禮皆不書○劉氏曰榖)
　(梁曰考者成之也成之為夫人非也若成之為夫人/經當曰考夫人子氏之宫今但曰仲子非夫人明矣)
　(廬陵李氏曰書宫例武煬言立此不言立者何氏以/為武煬非禮故特書立此不言立者得變禮其説非)
　(是葢因考宫而書則/别立之罪自見矣)
初獻六羽
(左傳九月者仲子之宫將萬焉公問羽數於衆仲對曰/天子用八諸侯用六大夫四士二夫舞所以節八音而)
(行八風故自八以下公從之於是初獻六羽始用六佾/也公羊傳初者何始也六羽者何舞也初獻六羽何以)
(書譏何譏爾譏始僭諸公也六羽之為僭奈何天子八/佾諸公六諸侯四諸公者何諸侯者何天子三公稱公)
(王者之後稱公其餘大國稱侯小國稱伯子男天子三/公者何天子之相也天子之相則何以三自陜而東者)
(周公主之自陜而西者召公主之一相處乎内始僭諸/公昉於此乎前此矣前此則曷為始乎此僭諸公猶可)
(言也僭天子不可言也榖梁傳初始也榖梁子曰舞夏/天子八佾諸公六佾諸侯四佾初獻六羽始僭樂矣尸)
(子曰舞夏自天子至諸侯皆用八佾初獻六羽始厲樂/矣程子曰成王賜魯用天子禮樂祀周公後世遂羣廟)
(皆用仲子别宫故不敢同羣廟而用六羽也書初獻見/前此用八之僭也仲尼以魯之郊禘為周公之道衰用)
(天子之禮樂祀周/公成王之過也)
　初獻六羽者始用六佾也不謂之佾而曰羽者佾干
　羽之總稱也羽以象文德干以象武功婦人無武事
　則獨奏文樂故謂之羽而不曰佾也(范氏曰佾之言/列八人為列羽)
　(翟雉之羽舞者所執人執一羽不言六佾言佾則干/在其中杜氏曰每佾人數如其佾數汪氏曰武舞執)
　(干干楯也所以扞難文舞執羽翟羽有文也書言舞/干羽于兩階葢二者並用孔氏曰羽翳也山海經五)
　(采之鳥名翳葢或翟或翳惟取其文耳佾者舞列之/名則干羽皆在其中但言羽則舞干不與矣春宫樂)
　(師有羽舞有干舞籥師祭祀則鼓羽籥之舞司干祭/祀舞者既陳則授舞器然則祭祀或文舞武舞並用)
　(或止用文舞而/不用武舞也)初者事之始(邵子曰初者褒之也以/其舊僭八佾也汪氏曰)
　(書洪範初一曰五行易卦第一爻曰初善者復其初/惡者變其初作事者必慎其初故初者肇事之端不)
　(可不/審也)魯僭天子之禮樂舊矣是成王過賜而伯禽受
　之非也用於太廟以祀周公已為非禮其後羣公皆
　僭用焉(杜氏曰魯唯周公廟得用八而他公遂因仍/僭而用之汪氏曰祭統成王追念周公所以)
　(勲勞者而欲尊魯故賜以重祭八佾以舞大夏此天/子之樂也明堂位成王以周公為有勲勞於天下命)
　(魯公世世祀周公以天子之禮樂使成王命魯有天/子禮樂者以褒周公之德也今按劉氏意林謂魯惠)
　(公之世禮壞樂崩請于周天子命史角往自是魯始/用天子禮樂夫齊桓晉文輔翼襄王其功甚大不過)
　(召伯賜命尹氏授策而已耳晉文請隧則曰王章也/未有代德而有二王亦叔父之所惡也豈以魯惠無)
　(功於王而遽以天子之禮樂賜之耶以為惠公自僭/則當時諸侯强盛惟吳楚無知僭稱王號桓文威行)
　(天下幾於改物然終身不敢用天子之禮孰謂惠公/而敢僭之耶若曰惠公請于周平王亦未必從之也)
　(程子朱子皆信戴記遷/史之説其必有所見矣)仲子以别宫故不敢同羣廟
　而降用六羽書初獻者明前此用八之僭也(汪氏曰/言初獻)
　(六羽善其復正張氏曰獻者不宜獻也書初以見八/佾用於羣公之廟書獻以見六羽不當用於仲子之)
　(宫一言而盡魯僭禮之本末非聖人莫能脩謂/此類也沙隨程氏曰獻六羽是以妾僭夫人也)諸侯
　僭於上大夫僭於下故其末流季氏八佾舞於庭而
　三家者以雍徹上下無復辨矣(汪氏曰諸侯之大夫/而僭天子之禮豈復)
　(有上下之辨朱子曰使魯不曽用天子之禮樂則三/家雖欲僭無此様子亦無縁見此等禮樂而用之)
　聖人因事而書所以正天下之大典(汪氏曰魯僭天/子禮樂春秋因)
　(事書之以著其罪諸侯六佾而魯僭八佾隠公以仲/子别立宫當下於羣公之廟疑於羽數乃從衆仲而)
　(改用六羽葢隠公之心若曰先公之廟可循舊用天/子所賜之禮仲子别宫祗當用諸侯之禮而不知先)
　(君之妾不可與君同安可用諸侯之禮乎聖人書曰/初獻一以嘉隠公復王制之舊一以著其崇寵妾之)
　(過也孔子之時季氏舞八佾則知隠公惟用六羽於/仲子之宫而羣公仍僭八佾厥後成風敬嬴定姒齊)
　(歸皆以妾母用小君之禮則隠公為仲子立宫而獻/六羽有以啟之也聖人書此固為隠公喜而亦深有)
　(遺憾云公榖皆云天子八佾諸公六佾諸侯四佾諸/樂舞之數自上而下降殺以兩諸侯既降於諸公則)
　(諸伯當降於諸侯而用二佾矣子男復何所用乎况/禮經所記廟制堂制衮旒席數五等諸侯皆同豈以)
　(舞佾而獨異其制乎尸子又謂天子諸侯皆用八佾/初獻六羽始厲樂矣夫春秋諸侯僭侈循習為常魯)
　(於郊禘門觀皆不貶損何獨羽數而貶損乎且妾廟/降於諸侯乃其常也春秋亦不書矣廬陵李氏曰書)
　(初例二初獻六羽復正之/初也初税畝變古之初也)
邾人鄭人伐宋
(左傳宋人取邾田邾人告于鄭曰請君釋憾於宋敝邑/為道鄭人以王師㑹之伐宋入其郛以報東門之役宋)
(人使來告命公聞其入郛也將救之問於使者曰師何/及對曰未及國公怒乃止辭使者曰君命寡人同恤社)
(稷之難今問諸使者曰師未及國非寡/人之所敢知也程子曰先邾人為主也)
　按左氏宋人取邾田邾人告于鄭曰請君釋憾於宋
　敝邑為道則主兵者邾也故雖附庸小國而序乎鄭
　之上(家氏曰邾序鄭上著其為兵首所以貶也或曰/宋實啟釁而邾應之邾其無罪乎曰邾見侵於)
　(宋當告之天王請之方伯聲其罪而治之不當問鄭/宋之隙而偕鄭以伐宋因彼之憾復已之私春秋所)
　(不與也是故邾為首鄭次之鄭以伯/爵之國而序乎邾之下亦所以貶也)凡班序上下以
　國之小大從禮之常也(茅堂胡氏曰諸侯序列/以爵之尊卑則名立)而盟
　㑹征伐以主者先因事之變也(汪氏曰㑹盟則先主/㑹征伐則先主兵)
　然則衞州吁告於宋以伐鄭事與此同而聖人以宋
　為主者何此春秋撥亂之大法也凡誅亂臣討賊者
　必深絶其黨(茅堂胡氏曰兵者國之大事也春秋之/所重故雖將卑師少亦書于策而曲直)
　(之辭其文可見汪氏曰左傳云鄭人以王師㑹之伐/宋入其郛而經序邾為首不書王臣葢鄭是時為王)
　(卿士故擅興天子鄉遂之/兵非王室遣將故不書也)
螟(音/㝠)
(蟲災始此公羊傳螟何以書記災也穀梁傳螟蟲災也/甚則月不甚則時程子曰書螟書蟲皆為災也國之大)
(事故/書)
　蟲食苗心曰螟食葉曰螣(音/特)食節曰賊食根曰蟊(莫/侯)
　(反/)國以民為本民以食為天詩云(上/聲)螟螣害稼也春
　秋書螟記災也(薛氏曰異天之變也災人之害也賢/君暏災變而恐懼脩省消災變之道)
　(也朱子曰書山崩地震螽螟/之類知災異有所自致也)聖人以是為國之大事
　也故書(家氏曰宇宙之内一事之違其常一物不得/其所日星示異水旱螽螟告災皆人君責也)
　(故春秋變見於上必書災及於民亦必書示人君職/分之當謹耳哀十二年冬螽注者歸過於司厯之失)
　(閏此諛臣所以蔽災而託於聖人之言豈春秋書水/旱螽螟之㫖哉汪氏曰春秋書螽災者十四書螟者)
　(三而在隠公之世者二在莊公之世者一書螽者十/而桓僖文襄四公之世各一宣公之世者三哀公之)
　(世者三書蝝生者一亦在宣公之世葢宣公以弑兄/得國而又改法税畝重困農民故螽蝝水旱饑饉之)
　(災比嵗相仍猶不知恐懼脩省/以消天變聖人備書為後鑒也)而近世王安石乃稱
　為人牧者不必論奏災傷之事亦獨何哉甚矣其不
　講於聖人之經以欺當年而誤天下與來世也(宋鑑/神宗)
　(熈寧五年御史張商英言刑部立法應蝗蝻為害須/俟其撲除盡净方許以聞則陛下欲於此時恐懼脩)
　(省以上答天戒而下恤民隠亦晩矣王安石曰條貫/已令轉運司申奏安撫司有何限合經制事却須要)
　(管勾奏災傷/狀作甚上笑)
冬十有二月辛巳公子彄卒(彄苦/侯反)
(左傳臧僖伯卒公曰叔父有憾於寡人寡人不敢忘葬/之加一等榖梁傳隠不爵命大夫其曰公子彄何也先)
(君之大/夫也)
　按左氏臧僖伯卒(僖諡伯字汪氏曰僖伯以先公子/必未賜族葢左氏追稱氏如陳桓)
　(未卒而稱陳桓公有寵於王髙氏曰其子臧孫達/嗣是為哀伯自是終春秋臧氏世預魯國之政)公
　曰叔父有憾於寡人寡人不敢忘葬之加一等(汪氏/曰葬)
　(者臣子之事非公/家所及故不書葬)以公羊三世考之則所傳聞之世
　也(何氏曰所見之世謂昭定哀已與父時事也所聞/之世謂文宣成襄王父時事也所傳聞之世謂隠)
　(桓莊閔僖髙祖/曽祖時事也)而書日見恩禮之厚明矣公將如棠
　觀魚者僖伯諫而不聽則稱疾不從可謂忠臣矣葬
　之加一等夫是之謂稱(去聲汪氏曰宜也謂/得賞善旌直之權衡)然隠公
　不敢忘其忠而不能聽其言與郭公善(去/聲)善而不能
　用至於亡國一也其及宜矣(永嘉陳氏曰榖梁云隠/不爵命大夫葢謂隠攝)
　(而非君也然其生也稱公侯殁也稱薨魯之臣子皆/以君待之矣非攝也豈有不爵命大夫乎彼見無駭)
　(之不稱公子求其/説而不得故云爾)
宋人伐鄭圍長葛
(此書圍之始左傳以報入郛之役也公羊傳邑不言圍/此其言圍何彊也榖梁傳伐國不言圍邑此其言圍何)
(也久之也役不踰時戰不逐奔誅不填服苞人民毆牛/馬曰侵斬樹木壊宫室曰伐程子曰伐國而圍邑肆其)
(暴/也)
　圍者環其城邑絶其往來之使禁其樵采之途城守
　不下至於經年而不解(汪氏曰明年冬書取長葛既/不稱侵伐又不繫鄭故知圍)
　(經年/也)誅亂臣討賊子可也長葛鄭邑何罪乎書圍於
　此而書取於後宋人之惡彰矣(髙氏曰圍人城邑者/其兵必衆而稱人者)
　(貶之也張氏曰宋殤以邾鄭伐已之故報怨於鄭聲/其罪而圍其邑踰年乃取著其暴虐阻兵之甚也臨)
　(川吳氏曰前書莒人伐杞取牟婁一加兵即取其邑/取之易也宋雖加兵於鄭之邑而取之難故圍之經)
　(年乃能取陳氏曰伐國不言圍邑自僖以前則書之/僖十八年邢狄伐衛圍莵圃不書至二十三年書齊)
　(侯伐宋圍緍二十六年書楚人伐宋圍緡之後皆不/書矣春秋之初猶以圍邑為重也蜀杜氏曰春秋書)
　(圍四十四伐國而言圍者九此為之首書伐書圍書/取惡之也廬陵李氏曰伐國圍邑四而有二例伐鄭)
　(圍長葛伐宋圍緡皆著其暴也齊侯伐鄭圍新城則/又以著其無貪地之心辭同而義異矣或曰外伐之)
　(圍邑僅四魯一國而被伐圍邑亦四何也趙/子曰内事詳故悉書外事不告則不書矣)
(甲桓王/子三年)六年(齊僖十四晉哀侯光元年衞宣二蔡宣三/十三鄭莊二十七曹桓四十陳桓二十八)
(把武三十四宋殤三秦/文四十九楚武二十四)
春鄭人來輸平(輸左/作渝)
(左傳更成也公羊傳輸平者何輸平猶墮成也何言乎/墮成敗其成也曰吾成敗矣吾與鄭人未有成也吾與)
(鄭人則曷為未有成狐壤之戰隠公獲焉然則何以不/言戰諱獲也榖梁傳輸者墮也平之為言以道成也來)
(輸平者不果成也程子曰魯與鄭舊脩好既而迫於宋/衞遂與之同伐鄭故鄭來絶交輸平變其平也匹夫且)
(不肯失信於人為國君/而負約可羞之甚也)
　輸者納也平者成也(沙隨程氏曰輸如吕刑輸而孚/之輸我無欲平之意而鄭輸其)
　(平於我臨川吳氏曰來者彼來求我非我往求彼也/輸謂輸寫其情平謂兩國昔有忿怨如地之不平今)
　(悉剗削而使之平也輸平猶曰納欵也上年魯嘗同/宋衞伐鄭今鄭釋其怨而求和於魯故曰來輸平杜)
　(氏曰和而/不盟曰平)鄭人曷為納成於魯以利相結解怨釋仇
　離魯宋之黨也公之未立與鄭人戰于狐壤止焉(汪/氏)
　(曰内諱獲/故言止)元年及宋盟于宿四年遇于清其秋㑹師
　伐鄭即宋魯為黨與鄭有舊怨明矣(孫氏曰鄭來輸/成於我平四年)
　(翬㑹諸侯伐/鄭之怨也)五年鄭人伐宋入其郛宋來告命魯欲
　救之使者失辭公怒而止其冬宋人伐鄭圍長葛鄭
　伯知其適有用間可乗之隙也是以來納成耳然則
　善之乎曰平者解怨釋仇固所善也輸平者以利相
　結則貶矣(髙氏曰曰來輸必有挾也汪氏曰經書平/者凡六惟此言輸平輸之為言必有貨賂)
　(行乎其間而非虛言求平矣平乃鄭志而/非魯志苟不以利啗魯則魯必不從也)曷為知其
　相結之以利也後此鄭伯使宛來歸祊而魯入其地
　㑹鄭人伐宋得郜及防而魯又取其二邑是知輸平
　者以利相結乃貶之也諸侯脩睦以蕃王室所主者
　義爾苟為以利使為人臣者懐利以事其君為人子
　者懐利以事其父為人弟者懐利以事其兄諸侯必
　曰何以利吾國大夫必曰何以利吾家士庶人必曰
　何以利吾身上下交征利不至於篡弑奪攘則不厭
　矣故特稱輸平以明有國者必正其義不謀其利杜
　亡國敗家之本也(太史公曰利誠亂之始也夫子罕/言利常防其源也張氏曰鄭莊之)
　(納平為合黨敵宋計是以不憚屈已請和於魯繼以/納枋而未即求許所以為敗宋入許之權輿魯隠亦)
　(入其術中而不悟也永嘉吕氏曰言來輸則有自屈/損之意鄭豈誠敬魯哉亦豈誠畏魯哉亦豈誠欲與)
　(魯釋其舊憾而為玉帛之好哉特以宋魯方合而幸/其有可離之隙於是屈損以求成耳陳氏曰春秋之)
　(初魯宋衛陳蔡為一黨齊鄭為一黨今鄭先來與魯/平就合齊魯之交自此以後魯合於齊鄭而離宋魯)
　(之交矣平不書必闗於天下之故而後書明年宋陳/及鄭平宣七年鄭及晉平文十六年及齊平襄二十)
　(年及莒平哀八年及齊平皆不書書鄭輸平以志諸/侯之合書及鄭平以志諸侯之散是春秋之所終始)
　(也○劉氏曰公羊謂敗吾成榖梁謂不果成皆非也/平者兩國約不相背云爾四年伐鄭平絶可知安有)
　(鄭人又來請絶前平乎左氏作渝平葢字誤朱子曰/鄭人來渝平渝變也葢魯先與宋好鄭人却來渝平)
　(謂變渝舊盟以從新好也公榖作輸平胡文定謂以/物而求平也恐未是但言輸則渝之義自在其中如)
　(秦詛楚文云變輸盟刺若字義則是如此其文意則/只是渝字廬陵李氏曰輸平三傳不同公羊以為此)
　(即言狐壤之戰諱敗獲而書輸平已為無據榖梁以/為魯舊與鄭平至此而絶又與後日歸祊㑹鄭之事)
　(不合要之皆非的論胡氏魯與鄭有舊怨之説本杜/氏納成之説本臨江劉氏葢鄭莊之納成非有講信)
　(脩睦之心而深為合黨敵宋之計是以不憚屈已求/和於魯魯亦溺於利欲之私陷其術中而不悟是以)
　(盟宿遇清之好一變而為取郜取防之仇矣又曰平/例五胡氏曰輸平者惡鄭之以利相結也宋楚平皆)
　(書人者惡華元子反之擅也暨齊平者惡魯之附荆/楚而得平也及齊及鄭平者惡魯之侵犯大國而急)
　(於平也此説固然然春秋之平而不書者多矣何獨/書此要必兼陳氏之説方備外平莒及郯不過平怨)
　(之平/爾)
　附録(左傳翼九宗五正項父之子嘉父逆/晉侯于隨納諸鄂晉人謂之鄂侯)
夏五月辛酉公㑹齊侯盟于艾(艾五/葢反)
(此齊魯交盟之始左傳夏盟于艾始平于齊也杜氏曰/春秋前魯與齊不平今棄惡結好臨川吳氏曰前此魯)
(未甞與齊交因鄭輸平之後而公始與齊盟葢皆鄭莊/之謀也陳氏曰春秋之初宋魯衞陳蔡一黨也齊鄭一)
(黨也於是鄭始平魯鄭方交惡於王而亟平齊魯將以/合諸侯焉爾廬陵李氏曰齊大師之後受地于王方百)
(里者五東方之國莫大焉自師尚父十二世至釐公已/稱東州之小伯然是時宋亦以先代之後爵居上公方)
(與魯為好未可間也故假鄭以求魯魯一溺於輸平之/利再徇於于艾之歃三誘於祊田之歸四惑於不王之)
(告而魯於齊鄭之交固矣他日齊伯之成謂不始此故/陳氏之説不為無見又曰書公㑹齊侯盟者四艾齊僖)
(小伯之初也柯與扈齊桓圖伯之初也于黄齊景爭伯/之初也春秋皆書㑹明齊志也何獨不書日信齊桓也)
(汪氏曰宋殤既合五國之師伐鄭又出師圍邑經年而/取之鄭之怨宋深矣去年與邾伐宋未足以釋其怨故)
(特平齊魯以為他日伐宋之謀魯與齊盟而曰鄭莊合/齊魯者以三年齊鄭盟石門知齊鄭合黨故也盟不書)
(及而書㑹則非魯志而齊欲為盟也書盟于艾著齊僖/之伯之始書盟于黄著齊景爭伯之終前乎于艾雖盟)
(石門然未與魯平則黨與未盛也後乎于黄雖次垂葭/㑹牽㑹洮次蕖蒢伐晉伐宋而無盟矣凡書盟皆春秋)
(所惡比事以觀/而世變可知也)
　附録(左傳五月庚申鄭伯侵陳大獲往嵗鄭伯請成/于陳陳侯不許五父諫曰親仁善鄰國之寶也)
　(君其許鄭陳侯曰宋衞實難鄭何能為遂不許君子/曰善不可失惡不可長其陳桓公之謂乎長惡不悛)
　(徒自及也雖欲救之其將能乎商書曰惡之易也如/火之燎于原不可嚮邇其猶可撲滅周任有言曰為)
　(國家者見惡如農夫之務去草焉芟夷藴/崇之絶其本根勿使能殖則善者信矣)
秋七月
(公羊傳此無事何以書春秋雖無事首時過則書首時/過則何以書春秋編年四時具然後為年程子曰無事)
(書首月天時王月/備而後成嵗也)
　四德備而後為乾故易曰乾元亨利貞一德不備則
　乾道熄矣四時具而後成嵗故春秋雖無事首時過
　則書一時不具則嵗功虧矣(何氏曰歴一時無事則/書其始月春以正月為)
　(始夏以四月為始秋以七月為始冬以十月為始明/王者當奉順四時之正也有事不月者人道正則天)
　(道正矣孔氏曰年有四時交錯互舉以為/史記之名言春足以兼夏言秋足以見冬)既書時又
　書月者時天時也月王月也書時又書月見天人之
　理合也易不云乎君子行此四德者故曰乾元亨利
　貞(汪氏曰乾健也天之德也天以至健故能運四德/於四時君子以至健故能體四德於一身聖人以)
　(至健故能行四德於兩儀之間以㕘天地而賛化育/元者物之始於時為春其在人則為仁其發則惻隠)
　(之情而得天地生物之心以為心者也月令天子賞/公卿大夫於朝命相布德和令行慶施惠下及兆民)
　(是體乾之元亨者物之通於時為夏其在人則為禮/其發則辭讓之情而所以品節乎親親仁民愛物之)
　(等差者也月令天子賞封諸侯慶賜遂行無不欣説/命太尉賛傑俊遂賢良行爵出禄必當其位是體乾)
　(之亨利者物之遂於時為秋其在人則為義其發則/羞惡之情而所以制斷事物各得其宜者也月令天)
　(子命將帥選士厲兵以征不義詰誅暴慢以明好惡/命有司脩法制戮有罪嚴斷刑是體乾之利貞者物)
　(之成於時為冬其在人則為智其發則是非之情而/所以分别事理以宰萬物者也月令天子察阿黨使)
　(罪無有掩蔽功有不當必行其罪以窮其情固封疆/備邊境命將講武飭戎事是體乾之貞春秋於每年)
　(備四時明人君當奉若天道體乾之四德首時必書/月明人君當謹守王度奉天子之正朔與其法制禁)
　(令王者承天而禮樂征伐行於天下諸侯/奉王而德刑賞罰施於國中其理一也)若夫上下
　異致天人殊觀聖學不傳而春秋之義隠矣(汪氏曰/聖人致)
　(中和而天地位萬物育自聖人以下不能體乾之四/德毫釐有差則天壤易位一物不得其所而天變應)
　(之宋神宗時王安石言水旱常數堯湯所不免王珪/言天象既如此必至於用兵亦天數也此皆人臣不)
　(能諫人君敬省以答天戒葢不通/春秋之義而以為天人異致故也)
冬宋人取長葛(左傳/作秋)
(公羊傳外取邑不書此何以書久也穀梁傳外取邑不/志此其志何久之也程子曰宋人之圍長葛嵗且周矣)
(其虐民無道之甚而天子弗治方伯弗征鄭視其民之/危困而弗能保有赴訴卒喪其邑皆罪也宋之强取不)
(可勝誅矣何氏曰不繫鄭/舉伐者因上伐圍取也)
　宋人恃彊圍邑久役大衆取非所有其罪著矣(汪氏/曰彼)
　(此皆列國而伐之以圍其邑恃强也圍之期年是久/役也環而攻之是用大衆也鄭邑而已取之是取非)
　(所有也直書/而罪自見)在王朝不能施九伐之威(周禮大司馬/以九伐之法)
　(正邦國馮弱犯寡則責之賊賢害民則伐之暴内陵/外則壇之野荒民散則削之負固不服則侵之賊殺)
　(其親則正之放弑其君則殘之犯令/陵政則杜之外内亂鳥獸行則滅之)在列國不能脩
　連帥之職(禮記王制千里之外設方伯五國以為屬/屬有長十國以為連連有帥三十國以為)
　(卒卒有正二百一十/國以為州州有伯)鄭人土地天子所命先祖所受
　不能保有而失之是上無天王下無方伯而鄭亦無
　君也宋人强取以王法言不可勝誅以天理言不善
　之積著矣初穆公屬(章欲/反)國於與夷使其子馮出居
　於鄭殤公既立忌馮而伐鄭不亦逆天理乎春秋序
　宋主兵以殤公之罪重也明年鄭人伐宋序邾為首
　以鄭伯之罪輕也至是宋又舉兵伐鄭而圍其邑肆
　行暴虐不善之積已著而不可解矣其見弑於亂臣
　豈一朝一夕之故哉凡此類皆直書於策按其行事
　而善惡之應(去/聲)可考而知天理之不誣者也(張氏曰/宋自去)
　(年圍長葛經年不解志在必取鄭莊不求保其土地/人民反交結於魯為後日報復之計而委長葛於宋)
　(宋殤雖若得志而後日終受鄭莊報復蹙國喪師以/及其身汪氏曰或云文定言善惡之應與佛氏所謂)
　(果報者相似非也易文言於坤之初六曰積善之家/必有餘慶積不善之家必有餘殃於噬嗑之上九曰)
　(善不積不足以成名惡不積不足以滅身小人以小/善為無益而弗為也以小惡為無傷而不去也故惡)
　(積而不可掩罪大而不可解曽子曰出乎爾反乎爾/天道好還無毫髪爽此乃福善禍淫必然之理也若)
　(果報之説謂今世為人後世為異物負怨於陽明之/界而取償於幽隂之府豈有是理也哉○劉氏曰左)
　(氏作秋取長葛杜氏云冬告非也史之記事雖據赴/告至其月日猶依先後次序假令以二月出師逾時)
　(來告猶言二月也豈據告時紀之於夏乎左氏雖采/當時諸國史策有用夏正者有用周正者故經云冬)
　(傳云/秋也)
　附録(左傳冬京師來告饑公為之請糴于宋衞齊鄭/禮也○鄭伯如周始朝桓王也王不禮焉周桓)
　(公告於王曰我周之東遷晉鄭焉依善鄭/以勸來者猶懼不蔇况不禮焉鄭不來矣)
　
　
　
　
　
　
　
　
　
　
　
　
　
　春秋大全巻二
欽定四庫全書
　春秋大全卷三
　　　　　　　　　　　　明　胡廣等　撰
　　隠公下
(乙桓王/丑四年)七年(齊僖十五晉哀二曲沃武公稱元年衞宣/三蔡宣三十四鄭莊二十八曹桓四十一)
(陳桓二十九把武三十五宋/殤四秦文五十楚武二十五)
春王三月叔姬歸于紀
(榖梁傳其不言逆何也逆之道微無足道焉爾程子曰/伯姬為紀侯夫人叔姬其娣也待年於家今始歸娣歸)
(不書憫其/無終也)
　叔姬伯姬之娣非夫人也則何以書古者諸侯一娶
　九女(見公羊傳莊/公十九年)必格之同時者所以定名分窒亂
　源也(汪氏曰同時而行則妃妾之名不紊/其生子也嫡庶之分已定亂何由作)今叔姬待
　年於宗國不與嫡俱行則非禮之常所以書也(汪氏/曰春)
　(秋常事不書非禮之常而書之者必有美惡/存焉孫氏曰媵書者為莊十二年歸于􁊉起)眉山蘇
　轍以謂書叔姬賢之也(蘇轍字子由有/集傳十二卷)若賢不得書
　必貴而後書則是以位而蔑德也小國無大夫(茅堂/胡氏)
　(曰小國大/夫稱人)至於接我則書(汪氏曰二年書紀履緰來/逆女莊二十七年書莒慶)
　(來逆/叔姬)是位不可以廢事也位不可以廢事而獨可以
　廢賢乎如叔姬不歸宗國而歸于酅以全婦道賢可
　知矣賢而得書亦春秋之法也(何氏曰婦人八嵗備/數十五從嫡二十承)
　(事君子媵賤書者終有賢行能處隠約合乎婦道故/重録之髙氏曰娣亦書歸猶堯之二女降于溈汭皆)
　(曰嬪張氏曰媵不書此特書者以其終不忘紀之五/廟雖紀侯卒而歸于􁊉以奉宗祀殁其身而後已聖)
　(人以其賢可以厲婦行將有其末必録其本是以變/例而特書之汪氏曰賈逵謂隠公厚於先君之女故)
　(盛禮而歸之如歸嫡之禮又云紀責叔姬故書以刺/之聖人豈逆計其他日之賢而書之哉今考春秋諸)
　(侯寵嬖妾媵葢多有不足煩聖筆之録苟隠公厚先/公之女必不以為媵矣夫子作經以垂勸戒則以為)
　(嘉其賢者義或近之安可以史官一時之例而議春/秋萬世之法乎子朱子作通鑑綱目書唐太宗以武)
　(氏為才人所以起偽周之亂書𤣥宗冊壽王妃楊氏/所以起馬蒐之奔納才人冊諸王妃法不當書而朱)
　(子書之亦春/秋之意也)
滕侯卒
(左傳不書名未同盟也凡諸侯同盟於是稱名故薨則/赴以名告終稱嗣也以繼好息民謂之禮經公羊傳何)
(以不名微國也微國則其稱侯何不嫌也春秋貴賤不/嫌同號美惡不嫌同辭榖梁傳滕侯無名少曰世子長)
(曰/君)
　滕侯書卒何以不葬怠於禮弱其君而不葬者滕侯
　宿男之類是已古者邦交有常制不以國之强弱而
　有謹慢也不以情之疎密而有厚薄也(汪氏曰國小/而慢之是弱)
　(其君情疎而薄/之是怠於禮)春秋之時則異於是晉北國也楚南
　邦也地非同盟而親往候其葬(汪氏曰成十年公如/晉葬景公襄一十八)
　(年公如楚葬康王地非/同盟謂非同方岳之盟)滕鄰境也宿同盟也訃告雖
　及而魯不之恤豈非以其壤地褊小乎怠於禮而不
　往弱其君而不㑹無其事而闕其文此魯史之舊也
　聖人無加損焉存其卒闕其葬義自見矣(茅堂胡氏/曰人之所)
　(以為人與其所以異於禽獸以其有人道也無人道/何以為人如滕於魯以近則鄰國也以親則同姓也)
　(又覲東后則同至於方岳/之下卒而不葬强凌弱爾)卒自外録不卒非外也(汪/氏)
　(曰非責也/責不赴告)葬自内録不葬非内也(汪氏曰責魯不㑹/○趙氏曰左氏云)
　(同盟薨則赴以名於理未安豈有臣子當創巨痛深/之日乃忍稱君之名禮篇所録亦云寡君不禄而已)
　(諸侯卒不同盟者凡五十二人惟九人不名啖氏曰/其不名公羊謂微國也夫滕國文王之子孫雖至微)
　(弱豈無/名乎)
夏城中丘
(此書土功之始左傳書不時也公羊傳中丘者何内之/邑也城中丘何以書以重書也榖梁傳城為保民為之)
(也民衆城小則益城益城無極凡城之志皆譏也程子/曰春秋凡用民必書然有用民力之大而不書者為教)
(之意深矣僖公脩泮宫復閟宫非不用民力也然而不/書二者復古興廢之大事為國之先務如是而用民乃)
(所當用也人君知此義則知為政之先後/輕重矣杜氏曰中丘在琅邪臨沂縣東北)
　程氏曰為民立君所以養之也養民之道在愛其力
　民力足則生養遂教化行風俗美故為政以民力為
　重也春秋凡用民必書其所興作不時害義固為罪
　矣(汪氏曰莊二十九年新延廏三十一年築臺于郎/三十二年城小榖僖二十年新作南門文七年城)
　(郚哀五年城毗六年城邾瑕皆以春此城中丘九年/城郎桓五年城祝丘莊三十二年築臺于薛襄七年)
　(城費十五年城成郛定十二年墮郈墮費十三年築/蛇淵囿哀三年城啟陽四年城西郛皆以夏莊元年)
　(築王姬館三十一年築臺于秦文十六年毁泉臺成/十八年築鹿囿皆以秋是不時也夫不能内脩德政)
　(以為保民之本而勞民於守國之末如桓公懼齊鄭/襲紀而城祝丘莊公懼齊桓討納糾之罪而浚洙文)
　(公既取須句備邾而城郚患莒人之外偪而城諸鄆/宣公欲叛晉而城鄆襄公聽南遺之姦謀假事難而)
　(城費因齊靈之叛晉屢來侵伐而比年城成郛城西/郛城武城定公從伯令侵鄭懼而城中城復叛晉党)
　(范氏而城莒父及霄哀公亦党范氏而比年城啟陽/城西郛城毗城邾瑕皆非義也况於築臺囿以為遊)
　(觀之樂新延廏以示牧養之奢作門觀以僭天子之/制毁泉臺以彰先祖之惡築館以主讎人之婚而忘)
　(通喪之禮其罪又可勝誅乎至於㑹晉悼城虎/牢以偪鄭㑹晉平城把而私其母家亦非義也)雖時
　且義亦書(汪氏曰桓十六年城向莊二十九年城諸/防文十二年城諸邾宣八年城平陽成四)
　(年城鄆九年城中城襄十三年城方十九年城西郛/城武城定六年城中城十四年城莒父及霄十五年)
　(城漆皆以冬脩城得農隙之時定公墮郈費以弱私/家僖公㑹齊桓存三亡國以興滅繼絶仲孫蔑㑹晉)
　(定城成周以蕃王室/皆合於義而亦書之)見勞民為重事也人君而知此
　義則知慎重於用民力矣凡書城者完舊也書築者
　創始也城中丘使民不以時非人君之心也(張氏曰/隠公無)
　(敵國外患之警盛夏興役事無故之工築妨農害民/春秋深譏之臨川吳氏曰君之資於民者資其力也)
　(民之報其君者報以力也故無事則資其力而用之/於農以足食生財有事則資其力而用之於兵以敵)
　(愾禦侮非農非兵而勞民之力必以其時以其禮而/不敢妄興不得已而役之亦必節其力而不盡也春)
　(秋凡力役必書重民力也或間榖梁云凡城之志皆/譏啖子云凡城國之急務但問時與不時不應一切)
　(是譏易曰設險以守其國禮曰城池以為固則春秋/書城果何意也茅堂胡氏曰榖梁子之意為春秋時)
　(言之也城不可無而未為國之急易所謂設險非止/於築城禮所謂城池亦固國之一事爾春秋凡城必)
　(書或志其非時或志其非制或志其非所得其時制/又當其所而亦書重民力也文王以民力為臺為沼)
　(或與民同其利或與民同其樂則不可以已矣王氏/曰詩采薇曰天子命我城彼朔方烝民曰王命仲山)
　(甫城彼東方夫玁狁之難甚亟而城築之役乃須天/子之命齊遷臨菑而仲山甫以上卿臨之是知諸侯)
　(國邑髙卑廣狹皆有王度春秋之城築俱不稟王命/故悉書以譏之不止為不時重民力而已也汪氏曰)
　(内城二十三春城四夏城七冬城十二左傳於此年/并城郎祝丘及新延廏新作南門築鹿囿皆曰不時)
　(凡城於冬者皆曰書時或曰周之冬十月十一月乃/夏之秋周之春正月二月乃夏之冬而左氏於城向)
　(諸防諸鄆平陽中城城防郎囿皆曰書時延廏南門/亦曰不時何哉今考左傳言龍見而戒事則夏之九)
　(月而周之十一月也水昬正而栽則周之十二月正/當役民之時也日至而畢則夏之十一月而周之正)
　(月也謂日至而畢則周之春不宜興土功矣經於他/事書春夏秋冬而繼書次月則凡書時皆指四時之)
　(首月如成十七年書冬㑹伐鄭十一月公至十二月/日食是也若城築蒐狩之事乃以時成通歴三月事)
　(畢而言之非獨指首月/也詳攷經文則可見矣)
齊侯使其弟年來聘
(此列國來聘之始左傳齊侯使夷仲年來聘結艾之盟/也公羊傳其稱弟何母弟稱弟母兄稱兄榖梁傳諸侯)
(之尊弟兄不得以屬通其弟云者以其來接於我舉其/貴者也程子曰凡不稱公子而稱弟者或責其失弟兄)
(之義或罪其以弟之愛而寵任之過左氏公羊傳皆曰/年齊僖公之母弟先儒母弟之説葢縁禮文有立嫡子)
(同母弟之説其曰同母弟葢謂嫡耳非以同母為加親/也若以同母為加親是不知人理近於禽道也天下不)
(明斯義也久矣僖公愛年其子尚禮秩如嫡卒致篡弑/之禍書弟見其以弟之愛而寵任之過也社氏曰凡聘)
(皆使卿執玉/帛以相存問)
　兄弟先公之子不稱公子貶也書盟書帥師而稱兄
　弟者罪其有寵愛之私書出奔書歸而稱兄弟者責
　其薄友恭之義攷於事而春秋之情可見矣年者齊
　僖公母弟也程氏謂先儒謂母弟者葢縁禮有立嫡
　子同母弟之文其曰同母葢為嫡耳非以為加親也
　此義不明久矣僖公私於同母寵愛異於他弟施及
　其子猶與適等而襄公絀之遂成篡弑之禍(汪氏曰/齊侯非)
　(不愛其弟也迷於其/義故以愛為害矣)故聖人於年來聘特變文書弟
　以示貶焉鄭語來盟黒背帥師皆罪其私也書云于
　弟弗念天顯乃弗克恭厥兄兄亦不念鞠子哀大不
　友于弟天惟與我民彞大泯亂(書康誥蔡氏傳天顯/有天明尊卑顯然之)
　(序也弟不念尊卑之序而不能敬其兄兄亦不念父/母鞠養之勞而大不友其弟是兄弟相賊也則天之)
　(與我民彞必大/泯滅而紊亂矣)陳光奔楚而稱弟不念鞠子哀矣盜
　殺衞縶而稱兄其亦不念天顯矣秦鍼宋辰皆責其
　薄也仁人於兄弟絶偏繫之私篤友恭之義人倫正
　而天理存其春秋以訓天下與來世之意也(張氏曰/親親之)
　(道尊其位重其禄非賢則不及以政齊僖愛其弟聘/魯致女交政鄰國一一使之愛之之過遂致亂嫡庶)
　(之辨以啟無知篡弑之禍聖人以其過於溺愛之私/而失親親之義故特書其弟以貶之而著後日之禍)
　(始於僖公之不早辨也汪氏曰夫子作經雖不逆計/其後日之事然於其寵愛之過特書弟以貶焉使後)
　(世之讀是經者考無知篡弑之所由始則亦知戒矣/春秋書弟者十一惟公弟叔肸書字葢賢之也諸侯)
　(之弟貶則書名不貶則書字故許叔蔡叔蔡季紀季/皆賢而稱字且不言弟胡氏傳例在莊三年廬陵李)
　(氏曰春秋書弟十四書兄一齊年鄭語衞黒背皆罪/其私陳光秦鍼宋辰衞縶皆罪其薄衞鱄佞夫皆可)
　(入陳光之例陳招兄稱公子而後稱弟亦以陳侯有/寵愛之私而致之也獨叔肸稱弟賢之也葢以其善)
　(處兄弟之變者也公羊左氏同母之説程子力辯之/而時氏亦曰聖人之教雖及兄弟之子猶引而進之)
　(安有異母即見疎外乎餘見叔肸下啖氏曰使使致/問曰聘主人受之於廟以伸禮也孫氏曰大國聘而)
　(不朝小國朝而不聘凡書者惡之張氏曰聘者諸侯/遣大夫通好與國見于儀禮之篇詳矣然古者諸侯)
　(間於天子之事則有邦交殷聘之禮自隠公即位以/來未嘗朝聘於天子以魯推之則諸侯葢可知矣齊)
　(僖因艾之盟遽遣使於魯以結好忘君臣之大義植/同列之私黨故觀年之聘則凡春秋書聘可以例推)
　(矣汪氏曰經書諸侯聘三十一齊聘者五始於弟年/而終於慶封晉聘者十有一宋衞聘者各四陳鄭秦)
　(吳聘者各一楚聘者三魯以秉禮之國受同列之朝/聘而尊王之禮寥寥罕見故悉書以示譏焉廬陵李)
　(氏曰春秋齊之聘魯五年之再來齊僖糾合之時也/歸父之來晉襄未定之時也國佐之來齊頃有志於)
　(叛晉也慶封之來齊景初立而有志於爭伯也皆出/於私情矣然春秋之初齊尤加禮於魯至桓既伯僖)
　(七年公子友如齊之後魯使之聘齊者二/十二而齊聘僅三至焉亦可以觀理道矣)
秋公伐邾
(此伐邾之始左傳秋宋及鄭平七月庚申盟于宿公伐/邾為宋討也程子曰擅興甲兵為人而伐人非義之甚)
(也/)
　奉詞致討曰伐(汪氏曰傳例曰聲罪致討曰伐此云/奉詞者執言以聲其罪其義一也不)
　(稱帥師者君行師從/故君將不言帥師)按左氏公伐邾為宋討也(汪氏/曰公)
　(拒宋而與鄭平今鄭復與宋/盟故懼而伐邾欲以求宋)宋人先取邾田故邾人
　入其郛魯與儀父則元年盟于昧(音/蔑)矣邾人何罪可
　聲特託為辭説以伐之爾經之書伐非主兵者皆有
　言可執見伐者皆有罪可討也傳曰欲加之罪何患
　無詞魯為宋詞非義甚矣而稱伐邾所謂欲加之罪
　者也而不知渝昧之盟不待貶而自見矣(張氏曰夫/和大所以)
　(恤小既平宋鄭則邾宋之眦睚亦可和矣親此而虐/彼苟欲悦宋而忘蔑之盟子曰小人比而不周此足)
　(以見書為宋討邾之㫖矣汪氏曰春秋一經魯君大/夫與邾特盟者五與諸侯及大夫同㑹者十九與諸)
　(侯及大夫㑹盟者十邾子來朝者六來㑹者一大夫/如邾者一公伐邾者六大夫伐邾者七微者伐邾者)
　(一及他國伐邾者一大夫圍邾者一及邾戰者一公/敗邾師者一邾人伐我者三元年盟蔑乃與邾交好)
　(之始哀二年盟句繹乃與邾交好之終此年伐邾乃/與邾交兵之始哀七年入邾以邾子來乃與邾交兵)
　(之終邾之事魯不為不敬而魯之/虐邾愈甚比事以觀而罪自著矣)
冬天王使凡伯來聘
(此王聘之始程子曰周禮時聘以結諸侯之好諸侯不/脩臣職而聘之非王體也杜氏曰凡伯周卿士凡國伯)
(爵汲郡淇縣東南有凡城汪氏曰凡伯周公/之𦙍詩板與瞻卬皆其所賦葢世為王臣)
戎伐凡伯于楚丘以歸
(此戎患之始左傳初戎朝于周發幣于公卿凡伯弗賔/冬王使凡伯來聘還戎伐之于楚丘以歸公羊傳凡伯)
(者何天子之大夫也此聘也其言伐之何執之也執之/則其言伐之何大之也曷為大之不與乎戎之執中國)
(也其地何大之也穀梁傳凡伯者何也天子之大夫也/國而曰伐此一人而曰伐何也大天子之命也戎者衞)
(也戎衛者為其伐天子之使貶而戎之也楚丘衞之邑/也以歸猶愈乎執也程子曰楚丘衞地伐見其以衆天)
(子之使道由於衞而我待以衆伐之衞不能衞其罪可/知言以歸則非凡伯有失節之罪杜氏曰楚丘在濟隂)
(城武縣/西南)
　國而曰伐此一人而曰伐見其以徒衆也(薛氏曰言/伐以兵刼)
　(之也董子曰執天子/之使與伐國同罪)楚丘衞地以歸易詞也于楚丘
　者罪衞不救王臣之患(蜀杜氏曰凡伯過衞衞不/當使及於難况又不救乎)以
　歸者罪凡伯失節不能死於位也(張氏曰以者言能/左右之而為之以)
　(者亦聽其左右故凡言以歸/者多責其降服而事讎也)周之秩官敵國賔至闗
　尹以告候人為導司徒具徒司宼詰姦佃人積薪火
　師監燎(周禮司闗凡四方之賔客至闗則為之告注/賔客謂朝聘者候人若有方治則帥而致于)
　(朝及歸送之於境小司徒小賔客令野脩道委積注/小賔客諸侯之使臣小司宼大賔客前王而辟注辟)
　(除姦人甸師率其徒以/薪蒸役内外饔之事)其貴國之賔至則以班加一
　等益䖍至於王吏則皆官正涖事(汪氏曰天子之使/過諸侯當候在疆)
　(埸膳宰致餼司里/授館猶懼不敬)今凡伯承王命以為過賔於衞而
　戎得伐之以歸是蔑先王之官而無君父也故旄丘
　録於國風見衞不能脩方伯之職也(詩旄丘小序責/衞伯也狄人迫)
　(逐黎侯黎侯寓於衞衞/不能脩方伯連師之職)戎伐凡伯于楚丘以歸見衞
　不救王臣之患也為狄所滅則有由矣(家氏曰天子/之使戎得以)
　(邀而伐之天子不命之討方伯連帥復不能為王敵/愾春秋書之以見周室微弱天下無伯諸侯無王也)
　(汪氏曰裔戎朝于天子王臣雖不以禮貌加之不過/失象胥之職特小過耳今王臣銜天子之命聘於望)
　(國過衛而戎報私怨以兵衆刼之彼獨不念天子之/命乎苟不念天子之命如勿朝而已矣戎不足責衞)
　(人坐視王臣之俘於戎而不能救患尊君之義安在/哉此書戎伐非以其執詞而與之者其率兵徒之衆)
　(凌虐王人是横行中國不特無天子而亦無諸夏矣/經之書伐本非與其討罪何况戎乎後此定王之臣)
　(單襄公聘楚而假道于陳則微弱益甚與滕莒小國/無以異矣廬陵李氏曰春秋書王聘魯七始於此而)
　(終於宣十年凡伯南季仍子家父皆不過大夫猶可/也宰周公以三公之重王季子以介弟之尊而下聘)
　(禮益瀆矣隠僖之得聘猶可也以宰糾而聘桓以季/子而聘宣寵篡弑矣○啖氏曰公羊曰其曰伐大之)
　(也不與乎戎之執中國也其書戎狄侵伐滅入豈皆/大之乎穀梁傳戎者衞也若實衞伐改曰戎是為衞)
　(掩惡何以/懲勸乎)
　附録(左傳陳及鄭平十二月陳五父如鄭涖盟壬申/及鄭伯盟歃如忘洩伯曰五父必不免不賴盟)
　(矣鄭良佐知陳涖盟辛巳及陳侯盟亦知陳之將亂/也○鄭公子忽在王所故陳侯請妻之鄭伯許之乃)
　(成/昬)
(丙桓王/寅五年)八年(齊僖十六晉哀三蔡宣三十五卒衞宣四/鄭莊二十九曹桓四十二陳宣三十把武)
(三十六宋殤五秦寧/公元年楚武二十六)
春宋公衞侯遇于垂
(左傳齊侯將平宋衞有㑹期宋公以幣請於衞請先相/見衞侯許之故遇於犬丘穀梁傳不期而㑹曰遇遇者)
(志相得也程子曰宋忌鄭之深故與鄭卒不成好無諸/侯相見之禮故書曰遇杜氏曰垂衛地犬丘也張氏曰)
(垂近魯地私交以植黨無諸侯相見之禮春秋之所惡/也髙氏曰殤公常從州吁之請伐鄭以圖馮矣州吁誅)
(宣公立馮不可不終圖而未知宣公之從否故宋衞遇/垂以謀鄭十年入鄭葢垂之謀也謀人之國不以禮見)
(而陽若相遇春秋因實書之而貶寓焉陳氏曰宋衞之/遇將以為參盟也遇例見四年廬陵李氏曰垂之遇左)
(氏以為宋衞有怨於鄭而齊欲平之葢鄭之怨衞因公/孫滑宋之怨鄭因公子馮其説似有據然攷之於經後)
(此瓦屋止三國參盟而不及鄭十年入鄭伐戴之師又/三國為黨以仇鄭則宋衞此謀葢有志於從齊黨而無)
(意於釋鄭憾也齊僖亦不過假此以/求諸侯耳豈真有平怨之本心與)
　三月鄭伯使宛來歸祊(祊必彭反/公榖作邴)
(左傳鄭伯請釋泰山之祀而祀周公以泰山之祊易許/田三月鄭伯使宛來歸祊不祀泰山也公羊傳宛者何)
(鄭之微者也邴者何鄭湯沐之邑也天子有事于泰山/諸侯皆從泰山之下諸侯皆有湯沐之邑焉穀梁傳名)
(宛所以貶鄭伯惡與地也程子曰魯有朝宿之邑在王/畿之内曰許鄭有朝宿之邑近於魯曰祊時王政不脩)
(天子不巡狩魯亦不朝故欲以祊易許田各取其近者/故使宛來歸祊始以祊居魯未言易也朝宿之邑先祖)
(受之於先王豈可相易也鄭來歸而魯受之其罪均也/杜氏曰宛鄭大夫未賜族祊鄭祀泰山之邑在琅邪費)
(縣東南陳氏曰曷為謂之來歸五年鄭伯始朝王不禮/焉鄭有志於叛王而合諸侯輸平歸祊皆遜詞也糾合)
(之道也廬陵李氏曰祊許之易其謀始於輸平之時然/不過借以固魯之好而未敢及許也至是歸祊以祀周)
(公為辭者葢隠然致易許之請而隠公猶未許其易也/鄭莊委分地以合黨而不吝所謂將欲取之必固與之)
(者也隠公不察其深謀詭計而溺於一祊之入故于防/中丘之㑹不能不徇之而敗宋入許陷于大惡而不悟)
(使隠公不死尚不能久有許况桓公不義之立鄭伯適/投其間而前日之謀盡行矣春秋所書不越數端而鄭)
(之姦情備見先儒謂鄭莊小人之雄信哉又曰來歸例/除咺來歸賵及内女來歸外書來歸者五鄭祊衞俘之)
(來以利而來也鄆讙石尚之來以禮而來也要之皆自/外至而非勉强之文其善惡則不同矣季子來歸著國)
(人之/喜也)
庚寅我入祊
(公羊傳其言入何難也其日何難也其言我何言我者/非獨我也齊亦欲之榖梁傳入者内弗受也日入惡入)
(者也邴者鄭伯所受命於天子而祭泰山之邑/也程子曰入者内弗受也義不可而强入之也)
　鄭伯欲以泰山之祊易許田前此來輸平者以言請
　之矣(汪氏曰六年輸平傳不言請歸祊然經書平例/六他皆不言輸故知輸平請歸祊也髙氏曰前)
　(年來輸平然口輸而實不至薛氏/曰與我則曷謂之歸前年賂我矣)未入地也至是來
　歸祊者其地既輸矣未易許也周制六年五服一朝
　故於天子之郊有朝宿之地又六年王乃時巡諸侯
　各朝於方嶽故於泰山之旁有湯沐之邑(何氏曰巡/狩祭天當)
　(沐浴潔齊以致其敬故曰湯沐邑所以尊/待諸侯而共其費取足舍止供藁穀而已)諸侯於王
　畿之内方嶽之下皆有是乎成王以周公有大勲勞
　故特賜之許田為朝宿之地如皆有焉盡天子之郊
　不足為其地矣宣王以鄭伯母弟懿親故特賜之祊
　田為湯沐之邑如皆有焉盡泰山之旁不足為其邑
　矣(杜氏曰成王營王城有遷都之志故賜周公許田/以為魯國朝宿之邑後世因而立周公别廟焉鄭)
　(桓公宣王之母弟封鄭有助祭泰山湯沐之邑在祊/范氏曰諸侯有大功盛德於王室者京師有朝宿之)
　(邑泰山有湯沐之邑魯周公之後鄭宣王母弟若此/有賜邑其餘則否許慎曰若令諸侯京師皆有朝宿)
　(之邑周有千八百諸侯盡京師之地不足以容汪氏/曰王制謂方伯為朝天子皆有湯沐之邑於天子之)
　(縣内視元士則方伯之外他諸侯無可知然定四年/祝鮀言衞取有閻之土以共王職取相士之東都以)
　(㑹王之東蒐則衞亦有朝宿湯沐之邑矣廬陵李氏/曰湯沐之邑何氏以為四井為邑邑方二里東方二)
　(州四百二十國凡為邑廣田十里裒四十二里取足/舍止共藁穀是則諸國皆有矣范氏以為諸侯有大)
　(功德于王室者京師有朝宿之邑泰山有湯沐之/邑所以供祭祀也其餘則否胡氏從范説為是)祊
　近於魯許鄰於鄭各以其近者相易何以不可乎用
　是見鄭有無君之心而謂天王不復(扶又/反)能巡狩矣
　(杜氏曰鄭以天子不能復巡狩故欲以祊易許田各/從本國所近之宜欲為魯祀周公遜辭以有求也○)
　(范氏曰王室微弱無復方嶽之/㑹諸侯驕慢亦廢朝覲之事)用是見鄭有無親之
　心而敢與人以先祖所受之邑矣其言我入祊者祊
　非我有也入者不順之詞義不可而强入之也(趙氏/曰入)
　(祊之義與歸入之入同言不當入與用兵之入不同/邑者先祖所受命於天子而以與人其罪著矣陳氏)
　(曰入未有言我者言我交譏之辭也張氏曰此因鄭/之歸我使吏治其地政而主有之也既不以力得則)
　(當如齊人歸我濟西田不必書入祊可也書入者逆/詞義不當受而據有之也東遷以來諸侯不朝王天)
　(子無復巡狩遂各以其所近之邑相易此謀始於鄭/伯輸平之時先以祊歸魯以固魯之好而未敢及許)
　(其辭則以為釋泰山之祀而祀周公所以免魯人不/共先祖之罪而猶未易許田也鄭莊不憚委先祖所)
　(受王邑於人所謂將欲取之必固與之卒使魯隠間/齊於宋以成敗宋入許之計又終得許田於魯見鄭)
　(莊為小人之雄罪之不可勝誅也永嘉吕氏曰鄆讙/龜隂不言入葢鄆讙龜隂我故物也此言入則非我)
　(故物也左氏言以祊易許經文未見以祊易許之事/是時鄭結魯非魯結鄭前年來輸平則約之以言今)
　(年來歸祊則啗之以利雖然其歸祊也固已覬覦許/田矣特以祊求結於魯故姑緩之既而桓公篡立於)
　(是要其許田始取償於魯左氏以其事比言而謂之/易也髙氏曰鄭始於結魯以拒敵故歸祊以市魯魯)
　(桓篡君以求援故賂田以償鄭其地雖若相易而事/不相涉也鄆讙龜隂本我之邑歸則有之矣此特書)
　(入者以其非我之有不當入也孟子謂子噲不得與/人燕子之不得受燕於子噲鄭之歸魯之入其罪均)
　(也汪氏曰鄆讙龜隂書來歸此亦書來歸葢鄭莊貪/魯人之易許而歸祊齊景服聖人之德化而歸鄆讙)
　(龜隂雖其義利不侔而皆出於中心之誠非勉强使/之歸也故皆書曰來歸美惡不嫌同辭然此年書入)
　(以示其不順則非鄆讙龜隂之比矣○啖氏曰公/羊云齊亦欲之按書我者言魯入爾何闗齊事乎)
　附録(左傳夏虢公忌父始作卿士于周○四月甲辰/鄭公子忽如陳逆婦媯辛亥以媯氏歸甲寅入)
　(于鄭陳鍼子送女先配而後祖鍼子曰是/不為夫婦誣其祖矣非禮也何以能育)
夏六月己亥蔡侯考父卒
(穀梁傳諸侯/日卒正也)
辛亥宿男卒
(穀梁傳宿微國也未/能同盟故男卒也)
　天王崩告于諸侯則不名諸侯薨以名赴而自别於
　大上禮也(范氏曰名所以相别居人之大在民之上/故無所名家氏曰王一而已可不名諸侯)
　(衆也烏得不名趙氏曰諸侯卒/名之著易代且降於天子也)古者死而不諡不以
　名為諱周人以諡易名於是乎有諱禮(汪氏曰書稱/堯舜禹皆不)
　(諱名至商湯始不稱名大戊武丁稱中宗髙/宗則不特周始諱名但至周而文始備耳)故君薨
　赴於他國則曰寡君不禄敢告執事春秋之時遵用
　此禮凡赴者皆不以名矣經書其終雖五霸强國齊
　桓晉文之盛莫不以名者是仲尼筆之也(汪氏曰諸/侯卒書名)
　(不惟别尊卑之等亦/所以紀逺近别同異)赴不以名而書其名者與魯通
　也已通而不名者舊史失之爾(汪氏曰宿男元年同/盟杞與魯結昬而成)
　(公卒不書名滕同伐秦而成十/六年滕子卒不名皆史失之)未通而名者有所證
　矣(汪氏曰如此年蔡宣公/及晉獻公惠公之類)故傳此義者記於禮篇曰
　諸侯不生名夫生則不名死則名之别於大上示君
　臣尊卑之等葢禮之中也諸侯薨赴不以名而仲尼
　革之必以名書變周制矣春秋魯史聖人脩之也而
　孟子謂之作以此類也
秋七月庚午宋公齊侯衞侯盟于瓦屋
(此參盟之始左傳齊人卒平宋衞于鄭秋㑹于温盟于/瓦屋以釋東門之役禮也榖梁傳外盟不日此其日何)
(也諸侯之參盟於是始故謹而日之也誥誓/不及五帝盟詛不及三王交質子不及二伯)
　程氏曰宋為主盟與鄭絶也(杜氏曰齊侯尊宋使主/㑹也汪氏曰此後齊鄭)
　(伐宋入郕入許則宋雖欲絶鄭而齊終不肯與鄭絶/也張氏曰春秋之初皆離㑹之盟至此則三君共要)
　(質于神以示明信然宋殤王者之後齊僖東方大國/衞亦北州大國也正可因此為講信修睦之事成鳩)
　(民息肩之圖而盟年㑹防之後伐宋取邑視今日盟/誓之言不復顧忌比諸小人平時指天日為誓他日)
　(臨小利害不一引手救反擠之又下石者正相似也/嗚呼春秋於瓦屋之盟列數三君而又書日以謹之)
　(所以傷世變之甚也廬陵李氏曰瓦屋之盟左氏以/為齊卒平宋衞於鄭而鄭不與何也葢宋衞忿鄭之)
　(謀未息故也大抵列國之忿爭皆以强弱為進退齊/最强宋衞次之鄭則小國也傳曰宋衞實難鄭何能)
　(為則宋衞之所畏者在齊而不在鄭矣故瓦屋之盟/宋衞雖屈於齊而終不與鄭平也程子曰與鄭絶也)
　(其説精矣然鄭莊固挾齊以自强齊僖亦資鄭以糾/合故瓦屋雖以王爵尊宋而明年宋公不王之罪又)
　(發於鄭人是齊僖陽尊宋衞而隂固鄭黨宋衞/不悟而僖襄之小伯桓公之創伯皆原於此矣)大道
　隠而家天下然後有誥誓忠信薄而人心疑然後有
　詛盟盟詛煩而約(於妙/反)劑亂然後有交質(音/置)子至是
　傾危之俗成民不立矣春秋革薄從忠於參盟書日
　謹其始也(陳氏曰諸侯初參盟也有參盟然後有主/盟矣春秋之初宋魯衞陳蔡一黨也齊鄭)
　(一黨也鄭有志於叛王而合諸侯於是乎輸平於魯/齊亦為艾之盟以平魯為瓦屋之盟以平宋衞東諸)
　(侯之交盛矣髙氏曰諸侯自相盟王法所不容/况京師近地而三國敢盟于此故詳日以謹之)周官
　設司盟掌盟載之法凡邦國有疑則請盟於㑹同聽
　命於天子亦聖人待衰世之意爾德又下衰諸侯放
　恣其屢盟也不待㑹同其私約也不繇(音/由)天子口血
　未乾(音/干)而渝盟者有矣(汪氏曰此盟齊背宋元/年盟蔑盟宿魯背渝盟)其末
　至於交質子猶有不信者焉(汪氏曰隠三年王子狐/為質於鄭鄭公子忽為)
　(質為周四月鄭祭足取温之麥秋取成周之禾周鄭/交惡昭二十年宋華向取太子欒與母弟辰公子地)
　(以為質公亦取華向子以為/質冬公殺華向之質而攻之)　春秋謹參盟善胥命
　美蕭魚之㑹以信待人而不疑也(汪氏曰參盟者齊/盟之端胥命于蒲)
　(㑹于蕭魚春秋/之不盟者也)葢有志於天下為公之世凡此類亦
　變周制矣(家氏曰春秋初年有兩國相盟者魯盟邾/盟宋紀莒之密齊鄭之石門惟兩國為盟)
　(也今而參盟宋為首責在宋也春秋初年有兩國自/相攻伐者莒入向無駭入極鄭伐衛莒伐把為兩國)
　(自相伐也四年宋陳蔡衞合兵以伐鄭於是始有四/國之伐宋為首亦責在宋也春秋於參盟㑹伐皆以)
　(宋為首正無王之罪也永嘉吕氏曰瓦屋周地也三/國㑹于此既不入覲于王而刑牲歃血私相要結於)
　(畿甸之近境其蔑視王室之罪可勝誅哉是盟也闗/於世道升降之機尤不細也王氏曰自入春秋書盟)
　(者七前此皆兩國交盟猶之可也今宋齊衞參盟則/合黨之心熾矣故臯鼬之盟㑹者凡十八國而王朝)
　(之元老如劉文公亦與焉此參盟之積也前此㑹盟/各於其境今之瓦屋乃在周地無王之迹彰矣故秋)
　(泉之盟七國入王城而王卿如王/子虎者亦與焉此瓦屋之積也)
八月葬蔡宣公
(公羊傳卒何以名而葬不名卒從正而葬從主人卒何/以日而葬不日卒赴而葬不告穀梁傳月葬故也程子)
(曰速也諸侯五月而葬不及期簡也○趙氏曰公羊云/卒名葬不名卒從正葬從主人按葬時舉諡不須重言)
(名史體當然/不要立義)
　附録(左傳八月丙戌鄭伯/以齊人朝王禮也)
九月辛卯公及莒人盟于浮來(浮公榖/作包)
(此好莒之始亦魯君特㑹外大夫之始左傳以成紀好/也公羊傳公曷為與微者盟稱人則從不疑也穀梁傳)
(可言公及人不可言公及大夫程子曰鄰國之交講信/脩睦可也安用盟為公屈已與臣盟義非安也杜氏曰)
(浮來紀邑張氏/曰浮來莒地)
　莒小國人微者而公與之盟故特言及以譏失禮且
　明非大夫之罪也(趙氏曰莒小國若不書公則嫌乎/非公也凡經書公及大夫皆譏公)
　(屈禮而與之盟其書外大夫名則是罪外大夫及處/父盟是也陸氏曰非大夫敢盟公公自欲與之盟爾)
　(特書公所以譏公之失/禮且明非大夫之罪也)易曰謙尊而光卑而不可踰
　(朱子曰人能謙則居尊者其/德愈光居卑者人亦不能過)隠公可謂謙矣何以譏
　之為失禮曰謙亨君子以裒(蒲侯/反)多益寡稱(尺證/反)物
　平施(始䜴反程子曰謙有亨之道損過益不及以/施於事稱物之宜以均其施與使得其平也)屈
　千乗之尊下與小國之大夫盟豈稱物平施之謂乎
　大卑而可踰非謙德矣(髙氏曰莒雖小國入向伐把/其力猶能及他人故公結此)
　(盟以求援張氏曰傳稱以成紀好隠公於小國不憚/屈已而不明大義故猶汲汲於盟詛以國君之貴下)
　(比小國之大夫降班失列而不自知特書公及以著/非莒人之敢敵諸侯公葢自失人君之體也家氏曰)
　(凡公與强國之大夫為盟不書公及諱强國之以無/道加於公也與小國之大夫為盟則不諱公以公自)
　(欲與之為盟非彼小國之大夫要公必欲為此盟也/齊髙傒晉處父强國之大夫也莒人小國之大夫也)
　(魯莒自春秋以來有未平之怨前此紀人為之平之/今隠公欲降心以消二國之患而及其臣為盟以望)
　(國之君而盟小國之臣謙而不中於禮者也○劉氏/曰公羊謂實莒子稱人則從不疑也夫公及小國君)
　(盟何不可而反隨微者卑稱乎穀梁傳可言公及人/不可言公及大夫莒人即莒大夫微故稱人耳若可)
　(言人及晉處父盟/何不曰及晉人乎)
螟
(程子曰為災也民以食為命故有災必書髙氏曰書螟/者三隠二莊一螽十有一桓一餘皆僖公之後螟食苗)
(心螽無所不食其為災也螟輕而螽重春秋之初災之/輕者亦書之及其久也輕者不勝書書其重者耳不然)
(豈莊公之後二/百年皆無螟耶)
　附録(左傳冬齊侯使來告成三國公使衆仲對曰君/釋三國之圖以鳩其民君之惠也寡君聞命矣)
　(敢不承受/君之明德)
冬十有二月無駭卒(駭公穀/作侅)
(左傳羽父請諡與族公問族於衆仲衆仲對曰天子建/德因生以賜姓胙之土而命之氏諸侯以字為諡因以)
(為族官有世功則有官族邑亦如之公命以字為展氏/公羊傳此展無駭也何以不氏疾始滅也故終其身不)
(氏穀梁傳無駭之名未有聞焉或曰隠不爵大夫也或/説日故貶之也程子曰未賜族書名而已杜氏曰公孫)
(之子以王父字為氏公子展之孫/故為展氏卒而後賜氏故不書氏)
　無駭書名未賜族也諸侯之子為大夫則稱公子其
　孫也而為大夫則稱公孫公孫之子與異姓之臣未
　賜族而身為大夫則稱名無駭俠(音/協)之類是也已賜
　族而使之世為大夫則稱族如仲孫叔孫季孫之類
　是也古者置卿必求賢德不以世官春秋之初猶為
　近古故無駭與俠皆書名耳其後官人以世無不賜
　之族或以字或以諡或以官或以邑(汪氏曰字魯三/桓鄭七穆之類)
　(諡宋戴氏衛齊氏之類官如晉士氏/中行氏之類邑如晉韓氏魏氏之類)而先王之禮亡
　矣至於三家專魯六卿分晉諸侯失國出奔者相繼
　職此由也按禮天子寰(音/縣)内諸侯世其禄而不嗣然
　則諸侯所置大夫嗣其位而不易豈禮也哉(禮記王/制天子)
　(之縣内諸侯禄也外諸侯嗣也/又曰諸侯之大夫不世爵禄)觀春秋所書而是非
　之迹著矣治亂之效明矣(張氏曰春秋無駭俠之卒/與季友仲遂之卒實因卿)
　(大夫之告終以謹世變所以著無駭俠之未賜族不/為薄而季友仲遂之恩實過於厚過厚若隆於恩而)
　(先王之禮毫釐之過則生亂啟釁常必由之學者不/可以不攷也○汪氏曰榖梁謂隠不爵命大夫然傳)
　(稱司空無駭而又帥師出境/則為大夫明矣特未賜族耳)
(丁桓王/卯六年)九年(齊僖十七晉哀四衞宣五蔡桓侯封人元/年鄭莊三十曹桓四十三陳桓三十一把)
(武三十七宋殤六秦/寧二楚武二十七)
春天王使南季來聘
(榖梁傳南氏姓也季字也聘問也問諸侯非正也程子/曰周禮大行人時聘以結諸侯之好王法之行時加聘)
(問以懐撫諸侯乃常禮也春秋之時諸侯不脩臣職朝/覲之禮廢絶王法所當治也不能正典刑而反聘之又)
(不見答失/道甚矣)
　按周禮行人王者待諸侯有時聘以結好間問以諭
　志(周禮注時聘者亦無常期間問/者間嵗一問諸侯謂存省之屬)而榖梁子何以獨
　言聘諸侯非正也(廬陵李氏曰周禮天子時聘以結/諸侯之好殷覜以除邦國之慝間)
　(問以諭諸侯之志歸脤以交諸侯之福賀慶以賛諸/侯之喜致禬以補諸侯之災故榖梁非正之説范甯)
　(以為㑹詳而趙子亦曰王政行也天子使使聘諸侯/所以治恩惠考政典也然胡氏獨取榖梁者葢周禮)
　(乃古者王室親諸侯之常典而穀梁氏/則深究夫春秋王聘之失不可非也)古者諸侯於
　天子比年一小聘三年一大聘五年一朝(禮記王制/注比年每)
　(嵗也小聘使大夫大聘使卿周禮邦畿外五百里侯/服嵗一見又五百里甸服二嵗一見又五百里男服)
　(三嵗一見又五百里采服四嵗一見又五百/里衞服五嵗一見又五百里要服六嵗一見)天子於
　諸侯不可以若是恝(若八/反)故亦有聘問之禮焉隠公
　即位九年于此而史策不書遣使如周則是未嘗聘
　也亦不書公如京師則是未嘗朝也一不朝則貶其
　爵再不朝則削其地如隠公者貶爵削地可也刑則
　不舉遣使聘焉其斯以為不正乎(孫氏曰桓王不能/興衰振治綂制四)
　(海以復文武之業反同列國之君使使來聘桓王之/為天子可知也朱子曰諸侯不朝于周而周反下聘)
　(于列國是/甚道理)經書公如京師者一(成公十/三年)朝于王所者
　二(僖二十/八年)卿大夫如京師者五(僖三十年公子遂文/元年叔孫得臣八年)
　(公孫敖宣九年仲孫蔑襄二十四年叔孫豹又文九/年叔孫得臣昭二十二年叔鞅㑹葬故不數然敖亦)
　(弔喪不至葢據經文如京/師無弔喪之文故併及之)舉魯一國則天下諸侯怠
　慢不臣可知矣書天王來聘者七(七年凡伯此年南/季桓四年宰渠伯)
　(糾五年仍叔之子八年家父僖/三十年宰周公宣十年王季子)錫命者三(莊元年榮/叔文元年)
　(毛伯成八/年召伯)則問於他邦及齊晉秦楚之大國又可知
　矣王之不王如此征伐安得不自諸侯出乎諸侯之
　不臣如此政事安得不自大夫出乎君臣上下之分
　易矣陪臣執國命荆蠻制諸夏矣其原皆自天王失
　威福之柄也春秋於此葢有不得已焉爾矣(髙氏曰/前年凡)
　(伯來聘而戎輒伐之諸侯莫有救王臣之難者王臣/不問復使南季來聘又不見答失道甚矣張氏曰隠)
　(公十年之間宰咺凡伯南季三至魯庭以魯為周公/之胄而欲親之也公不明尊王之義而朝聘之禮不)
　(行於王室春秋詳王使之來魯讀者自知隠公之罪/矣○汪氏曰隠公之立既不稟命於周宰咺祭伯接)
　(踵魯庭而不類見於平王武氏子來求􁎚又不奔喪/㑹葬及桓公即位又不入覲而奄然受王臣之兩聘)
　(接滕薛之旅朝終其世不遣一介行李造于京師苟/曰攝而不君則若何比嵗出㑹諸侯耶春秋録王臣)
　(之聘惟隠桓之世最數隠不克終/桓負大惡不善之積葢有由矣)
三月癸酉大雨震電
(公羊傳何以書記異也何異爾/不時也榖梁傳震雷也電霆也)
庚辰大雨雪(雨于/付反)
(左傳三月癸酉大雨霖以震書始也庚辰大雨雪亦如/之書時失也凡雨自三日以往為霖平地尺為大雪公)
(羊傳何以書記異也何異爾俶甚也穀梁傳志疏數也/八日之間再有大變隂陽錯行故謹而日之也雨月志)
(正也程子曰隂陽運動有常而無忒凡失其度皆人為/感之也故春秋災異必書漢儒傳其説而不達其理故)
(所言多妄三月大雨震電不時/災也大雨雪非常為大亦災也)
　震電者陽精之發雨雪者隂氣之凝周三月夏之正
　月也雷未可以出電未可以見而大震電此陽失節
　也(汪氏曰或謂春秋用夏正故建辰之月雨雪為異/苟實建辰之月則震電不必書矣髙氏曰大雨震)
　(電者大雨而/又震電也)雷已出電已見則雪不當復降而大雨
　雪此隂氣縱也(何氏曰雷電陽氣也有聲曰雷無聲/曰電周之三月雨當隂雪雜下雷當)
　(聞於地中電未可見而大雨震電此陽氣大失其節/日者一日之中也凡災異一日者日歴日者月歴月)
　(者時歴時者變文為異平地/七尺雪者盛隂之氣天怒也)夫隂陽運動有常而無
　忒凡失其度人為感之也今陽失節而隂氣縱公子
　翬之讒兆矣鍾巫之難萌矣春秋災異必書雖不言
　其事應而事應具存惟明於天人相感之際響應之
　理則見聖人所書之意矣(髙氏曰凡稱大者皆非常/之詞夫天反時為災人反)
　(德為亂隠公以讓國為名乃從事兵爭此反德也利/將反為害親將反為賊天之儆戒深矣而弗敬弗戒)
　(以及於難○劉氏曰左傳云大雨霖以震經無霖字/傳無電字傳誤耳又云雨三日以往為霖平地尺為)
　(大雪是二百四十二年之中三日雨/平地尺雪各一而已且非可怪者也)
挾卒(挾公穀/作俠)
(公羊傳挾者何吾大夫之未命者也榖梁傳挾者所挾/也弗大夫者隠不爵大夫也隠之不爵大夫何也不成)
(為君也杜氏曰挾魯大夫未賜族王氏曰凡爵未/至大夫謂之微者不列於春秋苟列則大夫矣)
夏城郎
(左傳書不時也/汪氏曰郎魯邑)
　城者禦暴保民之所而城有制役有時大都不過三
　國之一邑無百雉之城制也(禮記坊記制國不過千/乗都城不過百雉家富)
　(不過/百乗)魯嘗城費(音/祕)城郈其後復墮(許規/反)焉(汪氏曰襄/七年城費)
　(定十二年墮郈墮費今按城郈不見/於經然經書墮郈則郈城不度可知)則越禮而非制
　矣凡土功龍見而戒事火見而致用水昏正而栽(才/代)
　(反又/音再)日至而畢時也(汪氏曰龍見謂今九月周十一/月龍星角亢晨見東方三務始)
　(畢戒民以土功事火見謂大火心星次角亢見者致/築作之物水昏正謂今十月定心昏而中於是樹板)
　(榦而興作日至日南至/微陽始動故土功息)隠公城中丘城郎而皆以夏
　則妨農務而非時矣城不踰制役不違時又當分財
　用平板榦稱畚築程土物議逺邇畧基址揣厚薄仞
　溝洫具餱糧度有司量功命日不愆于素(林氏曰財/用築作具)
　(也分之使均榦楨也立榦而後施板以築而平之畚/盛土器築實土器稱量其輕重取土用物作為程限)
　(議逺察邇均其勞役城基址足行其廣狹度髙曰揣/度深曰仞具備也餱乾食也量度監主之有司計工)
　(約日不過素/所慮之期也)然後為之可也况失其時制妄興大作
　無愛養斯民之意者其罪之輕重見矣(襄陵許氏曰/七年城中丘)
　(而後伐邾今城郎而後伐宋于時動衆恃城保國亦/已末矣髙氏曰魯自受祊之後將為鄭伐宋又恐他)
　(國之議其後者故城郎以備之汪氏曰城者所以禦/暴而保民今既城郎宜可以禦暴矣後此桓十年齊)
　(衞鄭來戰于郎莊十年齊師宋師次于郎不能禦暴/反以召亂是知禦暴禁亂不在乎城郭之固苟能力)
　(於為善自强於政能治其國家則誰敢侮之哉公之/元年費伯已帥師而城郎九年之間再興土功他日)
　(莊公築臺於郎文公毁郎臺昭公築郎囿魯之諸君/其勞民於郎亦已甚矣廬陵李氏曰郎魯近邑在髙)
　(平方與縣東南隠再城之而桓之世三國來戰于此/莊之世陳蔡之侯亦次于此齊宋以兵窺魯又宿師)
　(于此則郎豈非魯之要地乎厥後築臺築囿又皆/在此始也猶有警懼之心終也遂為游觀之地矣)
秋七月
(榖梁傳無事焉何/以書不遺時也)
冬公㑹齊侯于防(防公/作邴)
(左傳宋公不王鄭伯為王左卿士以王命討之伐宋宋/以入郛之役怨公不告命公怒絶宋使秋鄭人以王命)
(來告伐宋冬公㑹齊侯于防謀伐宋也榖梁傳㑹者外/為主焉爾杜氏曰防魯地髙氏曰防宋地明年魯遂取)
(之/)
　周官行人曰時㑹以發四方之禁(周禮秋官大行人/注時㑹即時見也)
　(無常期諸侯有不順服者王將有征討之事則既朝/王命為壇於國外合諸侯而發禁命事焉禁謂九伐)
　(之/法)此謂非時而合諸侯以禁止天下之不義也列國
　何為有此名凡書㑹皆譏也謂非王事相㑹聚爾(趙/氏)
　(曰凡相見於外曰㑹臨川呉氏曰諸侯相見於野曰/㑹或各國君相見或君臣相見或各國臣自相見或)
　(講好或謀事皆謂之㑹永嘉吕氏曰凡書㑹皆非正/也彼善於此惡有重輕則各存乎其事焉汪氏曰曲)
　(禮諸侯相見於隙地曰㑹乃預謀間地剋期而往朝/于天子耳春秋書㑹九十二皆非以王事而相㑹也)
　(公㑹者四十九夫人㑹者四大夫㑹者二十三外㑹/者十三外㑹公者三通諸一經言之則㑹戎于潛為)
　(春秋之始㑹吳黄池為春秋之終自中國諸侯相㑹/而言則此㑹防為春秋之始哀十二年㑹衞侯宋皇)
　(瑗于鄖為春秋之終始則從齊而合黨以基中國之/伯終則從吳而私謀以兆戰國之爭曽何有於講信)
　(脩睦之心哉故曰凡書㑹皆譏也惟襄十一年㑹于/蕭魚晉悼公以不戰而屈楚推至誠以待鄭禮囚禁)
　(暴偃兵息民故書㑹伐而又書㑹為/一經之特筆可謂彼善於此者矣)左傳稱宋公不
　王鄭伯以王命討之使來告命㑹于防謀伐宋也于
　中丘為師期也亦謂之非王事可乎曰以王命討宋
　而聽征討之禁於王都雖召(音/邵)陵之舉不及是矣(汪/氏)
　(曰齊桓召陵之師雖非王命然仗義討楚/責以王祭不供乃春秋用兵之最善者)始則私相
　㑹為謀於防中則私相盟為師期於鄧終則乗敗人
　而深為利以取二邑歸諸己奉王命討不庭者果如
　是乎經之書㑹書伐而不異其文以此(趙氏曰是時/王室已微弱)
　(豈有諸侯稟命為之討罪乎若實奉王命而討不庭/明年伐宋必異其文不應依常例書伐張氏曰魯隠)
　(自六年受輸平八年入祊志於昵鄭而仇宋故外為/平宋之形鄭復以不王之罪加於宋則興兵有名而)
　(其義可以招齊此㑹防之謀所以為明年伐宋之地/也左氏見其名而不察其實故録之如此殊不知鄭)
　(莊特假此以誑齊魯耳觀繻葛之役則宋殤之不王/豈至如鄭莊之甚乎髙氏曰此齊背瓦屋之盟與公)
　(連謀為鄭伐宋也隠公得利則合鄭既歸祊與齊鄭/併力齊之强大可以為助可以伐人故諸侯爭與之)
　(盟宋既與之謀鄭而魯鄭反與之謀宋也家氏曰魯/與宋未嘗有怨齊於宋又為同盟今魯陷於歸祊之)
　(利齊背瓦屋之盟將連兵以伐宋内揣有愧故相與/假王命以興師春秋書㑹于防誅始謀也霸者挾天)
　(子以令諸侯實昉於此廬陵李氏曰經書公特/㑹齊侯八防嬴讙艾櫟城濮平州夾谷是也)
　附録(左傳北戎侵鄭鄭伯禦之患戎師曰彼徒我車/懼其侵䡍我也公子突曰使勇無剛者嘗宼而)
　(速去之君為三覆以待之戎輕而不整貪而無親勝/不相讓敗不相救先者見獲必務進進而遇覆必速)
　(奔後者不救則無繼矣乃可以逞從之戎人之前遇/覆者奔祝聃逐之衷戎師前後撃之盡殪戎師大奔)
　(十二月甲寅鄭/人大敗戎師)
(戊桓王/辰七年)十年(齊僖十八晉哀五衛宣六蔡桓二鄭莊三/十一曹桓四十四陳桓三十二把武三十)
(八宋殤七秦寧/三楚武二十八)
春王二月公㑹齊侯鄭伯于中丘
(左傳春王正月公㑹齊侯鄭伯于中丘癸丑盟于鄧為/師期陳氏曰東遷之後諸侯專征小者脩怨大者定篡)
(弑猶未衡行於天下也鄭伯為王左卿士無王命而私/㑹齊魯齊魯亦無王命而私㑹于鄭而後諸侯之師始)
(衡行天下汪氏曰防之㑹魯始與齊謀伐宋之舉至中/丘之㑹復偕鄭合謀而决出師之期經備録之著伐宋)
(之兵所由合也此/乃直書而義自見)
夏翬帥師㑹齊人鄭人伐宋
(左傳夏五月羽父先㑹齊侯鄭伯伐宋公羊傳此公子/翬也何以不稱公子貶曷為貶隠之罪人也故終隠之)
(篇貶也程子曰三國先遣將致伐齊鄭/稱人非卿也翬不稱公子與四年同)
　翬不氏先期也始而㑹宋以伐鄭固請而行今而㑹
　鄭以伐宋先期而往不待鍾巫之變知其有無君之
　心矣夫亂臣賊子積其强惡非一朝一夕之故及權
　勢已成威行中外雖欲制之其將能乎故去其公子
　以戒兵柄下移制之於未亂也(家氏曰翬去族不稱/公子誅也終隠之篇)
　(皆去其族隠之賊也至桓而書族以明其與桓同惡/也書法明甚或者乃以為與無駭挾同例其可得而)
　(例觀乎陳氏曰㑹稱君伐稱人畧之也髙氏曰齊侯/鄭伯貶稱人者齊與瓦屋之盟鄭乃造兵之首春秋)
　(深惡之公元年及宋盟宿四年又遇于清和好非一/日矣今一旦以兵加之始為宋謀鄭既得鄭利今為)
　(鄭謀宋又欲得宋利也唯知貪利不復顧/義也王氏曰人齊鄭則公之惡亦可見矣)
六月壬戌公敗宋師于菅(敗必邁反/菅古頑反)
(左傳六月戊申公㑹齊侯鄭伯于老桃壬戌敗宋師于/菅榖梁傳内不言戰舉其大者也程子曰不言戰而言)
(敗敗者為主彼與戰而此敗之也孫氏曰公與翬傾衆/悉力共疾于宋又浹辰而取二邑故君臣並録以惡之)
(杜氏曰/菅宋地)
辛未取郜辛巳取防(郜古/報反)
(左傳庚午鄭師入郜辛未歸于我庚辰鄭師入防辛巳/歸于我君子謂鄭莊公於是乎可謂正矣以王命討不)
(庭不貪其土以勞王爵正之體也公羊傳取邑不日此/何以日一月而再取也何言乎一月而再取甚之也内)
(大惡諱此其言甚之何春秋録内而畧外於外大惡書/小惡不書於内大惡諱小惡書榖梁傳取邑不日此其)
(日何也不正其乗敗人而深為利取二邑故/謹而日之也程子曰取二邑而有之盜也)
　内大惡其辭婉小惡直書而不隠夫諸侯分邑非其
　有而取之盜也曷不隠乎於取之中猶有重焉者若
　成公取鄟襄公取邿昭公取鄫皆覆人之邦而絶其
　嗣亦書曰取所謂猶有重焉者此也故取郜取防直
　書而不隠也(何氏曰内取邑常書陳氏曰蔽罪於魯/也春秋嚴義利之辨苟以為利書吾取)
　(而已是故郜防書取譏不在鄭也濟西書取汶陽書/取邾田書取譏不在晉也必若鄭伯欲易許田然後)
　(可以言來/歸焉爾)其不言戰而言敗敗之者為主彼與戰而
　此敗之也皆陳(音/陣)曰戰詐戰曰敗(杜氏曰設權譎變/詐以勝敵彼不得)
　(成列成列而不得用故以獨敗為文家氏曰魯於宋/本無纎芥之隙徒以歸祊之故為鄭所役翬既帥師)
　(㑹二國公復自出竒兵以襲人之虚而取其二邑一/月而取春秋書日所以著其暴辭婉而義見者也○)
　(劉氏曰左氏云鄭師入郜入防以歸于我經但言公/敗宋師取郜防不言鄭伯春秋豈縱漏鄭伯取邑之)
　(罪反移之其君耶又云鄭莊公可謂正矣不貪其土/以勞王爵亦非也鄭苟以王命討宋得其土地當歸)
　(之王何得專/而裂之耶)
秋宋人衞人入鄭
(程子曰鄭勞民以務外而不知守其國故二國入之髙/氏曰宋又連衛以報鄭鄭幸菅之敗而不備故師還及)
(郊宋衞已乗其虚而入之矣春秋無義/戰未有竒譎輕疾如宋衞之入鄭者)
宋人蔡人衞人伐戴鄭伯伐取之(戴公榖/作載)
(左傳秋七月庚寅鄭師入郊猶在郊宋人衞人入鄭蔡/人從之伐戴八月壬戌鄭伯圍戴癸亥克之取三師焉)
(宋衞既入鄭而以伐戴召蔡人蔡人怒故不和而敗公/羊傳其言伐取之何易也其易奈何因其力也因誰之)
(力因宋人蔡人衞人之力也榖梁傳不正其因人之力/而易取之故主其事也程子曰戴鄭所與也故三國伐)
(之鄭戴合攻盡取三國/之衆其殘民也甚矣)
　稱伐稱取兼之也(薛氏曰伐取者何言撃而虜之也/髙氏曰宋既連兵入鄭又乗勝召)
　(蔡人伐戴戴鄭所與宋微國伐之所以報鄭也鄭又/伺三國之便伐而取之書得三師之輕重焉是宋衞)
　(雖入鄭不能為鄭之弱也臨川吳氏曰取猶哀九年/宋皇援取鄭師于雍丘哀十三年鄭罕達取宋師子)
　(巖之類謂敗其兵/而悉俘其衆也)或疑鄭人兵力不能取戴兼三國
　之師非矣什圍伍攻正也以寡覆(芳復/反)衆竒也莊公
　葢嘗克叔段敗王師困州吁而入許能以竒勝可知
　矣故駐師於郊多方以誤之也四國已鬭起乗其弊
　一舉而兼取之卞莊子之術也(莊子魯卞邑大夫史/記陳軫傳莊子欲刺)
　(虎館竪子止之曰兩虎方且食牛食甘必鬬鬬則大/者傷小者死復傷而刺之一舉必有雙虎之名莊子)
　(然之有頃二虎果鬬莊子從/傷者刺之果有雙虎之功)然則可乎孟子曰善戰
　者服上刑稱伐取者其以鄭莊公殘民之甚當此刑
　矣(家氏曰鄭自克段以來汰於用武伐衞伐宋入許/敗王師皆極其兵力所至今也用竒一舉而取三)
　(國之師其不曰善戰可乎書鄭伯者目其人也善戰/者服上刑奚爵之有哉汪氏曰公榖皆謂鄭因三國)
　(之力而取戴然鄭方與宋鬬宋可資其力以取戴宋/衞方入鄭而連蔡以伐鄭之與國必不肯資鄭之力)
　(而使之取戴也○廬陵李氏曰程子以為鄭戴合攻/盡取三國之衆此説為當胡氏以為一舉而兼四國)
　(恐/過)
　附録(左傳九月戊/寅鄭伯入宋)
冬十月壬午齊人鄭人入郕(郕公羊/作盛)
(左傳蔡人衞人郕人不㑹王命冬齊人鄭人入郕討違/王命也榖梁傳入者内弗受也日入惡入者也郕國也)
(程子曰討不/㑹伐宋也)
　左氏傳云宋公不王鄭伯以王命致討而郕人不㑹
　齊鄭入郕討違王命也程氏謂宋本以公子馮在鄭
　故二國交惡春秋不見其為王討也王臣不行王師
　不出矯假以逞私忿耳(汪氏曰後世矯天子之詔假/人君之命而興兵以報私讐)
　(快私忿者代代有之甚至如唐之宦寺藩鎮刼帝逺/出肆無忌憚夫亦春秋之法不行故耳廬陵李氏曰)
　(鄭莊假王命之事自隠之元年以王師虢師伐衞則/猶為卿士也至三年有交質之惡周人畀虢公政矣)
　(六年鄭始朝周而不見禮八年夏虢公忌父始作卿/士于周而鄭又以齊朝王九年然後有宋公不正之)
　(師而傳曰鄭伯為王左卿士豈非兩朝之後周復用/之而鄭所以周旋王室不過為矯假報復之私初非)
　(有夾輔之誠也十一年之入許傳又曰君謂許不共/亦假飾之詞也卒之敗宋入郕入許納馮之後志得)
　(意滿而有繻葛之戰矣故諸傳惟程氏得之左/氏得其事而不究其情是為鄭伯之所欺也)此説
　據經為合若討違王命則不書入矣入者不順之詞
　也苟以為難詞則齊鄭大國於討郕何難哉(髙氏曰/戴鄭所)
　(與也而三國伐之郕衞所與也而齊鄭入之是效尤/也故謹而日而又人之薛氏曰於此郕再入矣諸侯)
　(專兵而小國無以措手足臨川吳氏曰葢自五年衞/入郕之後郕遂服屬於衞故為衞之與汪氏曰入春)
　(秋之始兵爭俶擾未有若是年之尤甚者也夏而三/國伐宋秋而宋衞入鄭又偕蔡伐戴鄭莊又圍戴取)
　(三國之師猶以為未足且偕齊入郕一伐一入迭勝/迭負彼此交侵其黨與戰國之殺人盈野暴骨如芥)
　(兆於此矣此春秋之所以作也/此春秋之所以始於隠公也)
(已桓王/已八年)十有一年(于寶曰十盈則更始以竒從盈數故/曰有○齊僖十九晉哀六衞宣七蔡)
(桓三鄭莊三十二曹桓四十五陳桓三十三/杞武三十九宋殤八秦寧四楚武三十九)
春滕侯薛侯來朝
(此諸侯朝魯之始亦旅見之始左傳春滕侯薛侯來朝/爭長薛侯曰我先封滕侯曰我周之卜正也薛庶姓也)
(我不可以後之公使羽父請於薛侯曰君與滕君辱在/寡人周諺有之曰山有木工則度之賔有禮主則擇之)
(周之宗盟異姓為後寡人若朝于薛不敢與諸任齒君/若辱貺寡人則願以滕君為請薛侯許之乃長滕侯公)
(羊傳其言朝何諸侯來曰朝大夫來曰聘其兼言之何/微國也榖梁傳天子無事諸侯相朝正也考禮脩德所)
(以尊天子也諸侯來朝時正也植言同時也累數皆至/也程子曰諸侯雖有相朝之禮而當時諸侯於天子未)
(嘗朝覲獨相率以朝魯得為禮乎杜氏/曰薛奚仲之後夏所封國在魯國薛縣)
　諸侯朝於諸侯禮乎孔子曰邦君為兩君之好(去/聲)有
　反坫(丁念反格菴趙氏曰諸侯與鄰國君相見主君/敵賔賔飲畢反虚爵於坫上賔於坫取爵洗爵)
　(酌以酢主人主人飲畢亦反爵於坫上周禮司儀凡/諸公相為賔三辭三揖諸侯諸伯諸子諸男之相為)
　(賔也如諸公之儀注謂相朝也啖氏曰/人君相見曰朝朝朝也以朝時相見也)周禮行人凡
　諸侯之邦交殷相聘世相朝也(趙氏曰朝諸侯必有/婚姻之好疆埸之理)
　(故王者不絶其交焉汪氏曰大戴記朝事篇亦載諸/侯相朝之禮然亦間於天子之事而講之且謂之相)
　(則有往復之禮非若春秋/諸侯以小弱朝强大也)然謂之殷則得中而不過
　謂之世則終諸侯之世而一相朝其為禮亦節矣周
　衰典禮大壊諸侯放恣無禮義之交惟强弱之視以
　魯事觀焉或來朝而不報其禮(汪氏曰滕朝者四祀/邾朝者各七曹小邾)
　(朝者各五邾朝者二薛紀榖鄧鄫/郜蕭叔之朝各一魯皆未嘗報聘)或屢往而不納以
　歸(汪氏曰昭公七如晉見止者一至河/乃復者五定公亦嘗如晉至河而復)無合於中聘
　世朝之制矣且列國於天子述所職者葢闕如也(永/嘉)
　(吕氏曰魯之所如者齊也晉也其甚者則朝逺夷之/君而齊晉未嘗朝魯也魯之所受朝者滕也邾也薛)
　(也把也曹也否則外裔之附庸而滕邾薛把曹未嘗/一受魯之朝也葢齊晉盛也楚則所畏也滕邾薛杞)
　(則土地狹隘而不能與魯抗也僖公立三十三年朝/王所者再而如齊者三成公立十有八年如京師者)
　(一而如晉者四他無有/朝王所如京師者矣)而自相朝聘可乎凡大國來
　聘小國來朝一切書而不削皆所以示譏(汪氏曰經/書齊聘者)
　(五晉聘十一宋衞聘者各四/楚聘者三陳鄭吳秦各一)滕薛二君不特言者又
　譏旅見也(禮記曽子問諸侯旅見天子注旅/衆也范氏曰總言之者同時俱至)非天子
　不旅見諸侯偃然受之而不辭亦以見隠公之志荒
　矣(劉氏曰兼言之譏旅見也非天子不旅見諸侯諸/侯相旅見非禮也晉侯使荀庚來聘衞侯使孫良)
　(夫來聘魯尚不敢同日而參盟豈有南面之君來朝/而令同日並見乎隠公之志已驕一旦朝兩國之君)
　(不能識其非禮也而受之非獨驕也志荒矣死不亦/宜乎張氏曰凡諸侯朝各書之若榖鄧偕至而朝禮)
　(不同日也累數之若邾牟葛及今滕薛同日行禮同/日行禮惟天子可受之諸侯不當然也今隠公於天)
　(子未嘗朝覲而滕薛相率以朝又不特見而使同日/旅見非禮甚矣髙氏曰同受天子土地是同列也乃)
　(班見于魯豈有同列來朝而班見者乎異姓為後謂/朝天子時耳薛氏曰滕薛旅見賔主皆有罪汪氏曰)
　(齊侯鄭伯如紀亦兼言之豈旅見于紀乎葢書二君/來朝則是並行朝禮書二君如紀不過同往紀國非)
　(並行朝禮也然僖二十八年兩朝王所皆諸侯並朝/襄二十八年公如楚亦諸侯同往經皆不書他諸侯)
　(者春秋主魯書魯以見其餘耳或問諸侯來朝王臣/及大夫來聘皆志之何也茅堂胡氏曰諸侯之邦交)
　(嵗問中聘世朝此常事也春秋書或聘或不聘或朝/或不朝或過厚而數或過薄而疏無有合於中聘世)
　(朝之禮則不可以為常事矣故悉書于策以見天王/方伯諸侯治亂强弱安危是非邪正之迹為後世鑒)
　(○永嘉吕氏曰王制天子無事與諸侯相見曰朝考/禮正刑一德以尊天子穀梁謂天子無事諸侯相朝)
　(誤/矣)
夏公㑹鄭伯于時來
(公榖夏字下有五月字時來公羊作祁黎左作郲左傳/夏公㑹鄭伯于郲謀伐許也鄭伯將伐許五月甲辰授)
(兵于大宫公孫閼與穎考叔爭車穎考叔挾輈以走子/都拔棘以逐之及大逵弗及子都怒杜氏曰時來鄭地)
(臨川吳氏曰鄭莊以小利餌魯隠既與之伐宋為鄭報/怨矣又將與之同伐許為鄭益地許與鄭接壤鄭之所)
(利齊魯無與焉者也鄭伯以計釣致齊魯之君而借其/兵力吞併小國以利益於已甚哉鄭之不仁而齊魯之)
(不智也髙郵孫氏曰隠之出十二皆不致隠志讓/乎桓不欲當正君之禮聖人本其意而畧之也)
秋七月壬午公及齊侯鄭伯入許
(左傳秋七月公㑹齊侯鄭伯伐許庚辰傳於許頴考叔/取鄭伯之旗蝥弧以先登子都自下射之顛瑕叔盈又)
(以蝥弧登周麾而呼曰君登矣鄭師畢登壬午遂入許/許莊公奔衞齊侯以許讓公公曰君謂許不共故從君)
(討之許既服其罪矣雖君有命寡人弗敢與聞乃與鄭/人鄭伯使許大夫百里奉許叔以居許東偏曰天禍許)
(國鬼神實不逞於許君而假手于我寡人寡人唯是一/二父兄不能共億其敢以許自為功乎寡人有弟不能)
(相協而使餬其口於四方其况能久有許乎吾子其奉/許叔以撫柔此民也吾將使獲也佐吾子若寡人得没)
(于地天其以禮悔禍于許無寧茲許公復奉其社稷惟/我鄭國之有請謁焉如舊昏媾其能降以相從也無滋)
(他族實偪處此以與我鄭國爭此土也吾子孫其覆亡/之不暇而况能禋祀許乎寡人之使吾子處此不唯許)
(國之為亦聊以固吾圉也乃使公孫獲處許西偏曰凡/而器用財賄無寘於許我死乃亟去之吾先君新邑於)
(此王室而既卑矣周之子孫日失其序夫許大岳之𦙍/也天而既厭周德矣吾其能與許爭乎君子謂鄭莊公)
(於是乎有禮禮經國家定社稷序民人利後嗣者也許/無刑而伐之服而舍之度德而處之量力而行之相特)
(而動無累後人可謂知禮矣鄭伯使卒出豭行出犬雞/以詛射頴考叔者君子謂鄭莊公失政刑矣政以治民)
(刑以正邪既無德政又無威刑是以及邪邪而詛之將/何益矣程氏曰書及内為主也非内為主則先書㑹伐)
(後書入也杜氏曰/許潁川許昌縣)
　書㑹則伐許者本鄭志也(臨川吳氏曰欲得許地者/鄭之本謀遂破許國者鄭)
　(之專功特以借齊魯兵力以同伐齊以國大爵尊為/主兵既入許鄭莊陽不有其功而讓於齊齊侯以克)
　(許非已功而不敢受乃以讓魯魯又以克許非已功/而不敢受乃以與鄭鄭即受之而不辭竟得遂其貪)
　(土地之志書入不書滅者許君既奔他國鄭雖專有/其地而使許君之弟奉其宗廟不絶其祀也入者亡)
　(國之善辭何善也以為猶愈於/取其土地而并絶其宗祀者爾)書及則入許者公所
　欲也(髙氏曰魯既為鄭敗宋師今又為鄭入許葢由/歸祊之故也王氏曰前之伐宋鄭助魯以取二)
　(邑今之入許魯助鄭以奄鄰壤稱及志公之所欲也/蜀杜氏曰書公及者目公主之也書公而齊鄭稱入)
　(則後世必以公及微者故目其爵所以鈞其譏之之/義譏在書入而不在稱爵也廬陵李氏曰春秋一事)
　(始書㑹而後書事惟此年及桓元年垂越之㑹盟皆/所以著内外之志也桓十二年㑹武父至伐宋則書)
　(及例與此同桓十六年㑹曹夏伐鄭則仍書㑹非獨/魯之所欲矣此可以見書法之謹也又曰許姜姓大)
　(岳之裔在穎昌長社與鄭為鄰鄭莊併吞之志久矣/特以三國共伐難於專利故外假存許之義内結許)
　(人之心而又使公孫獲以鈐制許叔則許國鄭之内/臣矣未幾莊公薨許叔因鄭亂以入許於是鄭許釁)
　(復啟然齊桓既伯許復從於㑹盟三從於征伐許之/事齊尚謹齊之救許亦至則雖有楚人之圍鄭人之)
　(侵無能為也及晉伯以後許專心事楚無復中國之/顧故晉文圍以諸侯晉襄伐以三國悼有荀罃之伐)
　(平有荀偃之侵以區區之鄭一嵗而再用兵於許春/秋雖狄鄭而許亦不能以自存矣故成十五年以後)
　(一遷于葉再遷于夷又遷于白羽又遷于容城越二/年而滅於鄭游速之手是則今日之入許乃後日滅)
　(許之開端也然首謀在鄭書公/以及毋乃春秋惡黨惡之誅歟)隠公即位十有一年
　天王遣使來聘者再而未嘗朝于京師罪一也平王
　崩不奔喪㑹葬至使武氏子來求賻(音/附)罪二也禮樂
　征伐自天子出而擅興兵甲為宋而伐邾為鄭而伐
　宋罪三也山川土田各有封守上受之天王下傳之
　先祖而取郜及防入祊易許罪四也今又入人之國
　而逐其君罪五也凡此五不韙(音/偉)者人臣之大惡而
　隠公兼有之然則不善之殃豈特始於惠成於桓而
　隠之積亦不可得而掩矣使隠公者為國以禮而自
　强於善豈有鍾巫之難乎是故春秋所載以人事言
　則是非善惡之迹設施於前而成敗吉凶之效見於
　後以天道言則感應之理明矣不可不察也(劉氏曰/公之不)
　(得其終以德薄而多大功慮淺而數得意也備其四/境禍反在内可不哀歟孔子曰人無逺慮必有近憂)
　(不在顓臾而在蕭墻之内也陳氏曰許莊公奔不書/非其罪也凡奔非其罪不書故許男奔衞不書須句)
　(子來奔不書○趙氏曰諸侯無王命入人之國罪已/大矣又使大夫守之不容誅矣而左氏以為有禮是)
　(長亂/階也)
　附録(左傳王取鄔劉蒍邗之田于鄭而與鄭人蘇忿/生之田温原絺樊隰郕櫕茅向盟州陘隤懐君)
　(子是以知桓王之失鄭也恕而行之德之則也禮之/經也已弗能有而以與人人之不至不亦宜乎○鄭)
　(息有違言息侯伐鄭鄭伯與戰于竟息師大敗而還/君子是以知息之將亡也不度德不量力不親親不)
　(徵辭不察有罪犯五不韙而以伐人其喪師也不亦/宜乎○冬十月鄭伯以虢師伐宋壬戌大敗宋師以)
　(報其入鄭也宋不告命故不書凡諸侯有命告則書/不然則否師出臧否亦如之雖及滅國滅不告敗勝)
　(不告克不/書於策)
冬十有一月壬辰公薨
(左傳羽父請殺桓公將以求太宰公曰為其少故也吾/將授之矣使營莬裘吾將老焉羽父懼反譖公于桓公)
(而請殺之公之為公子也與鄭人戰于狐壤止焉鄭人/囚諸尹氏賂尹氏而禱於其主鍾巫遂與尹氏歸而立)
(其主十一月公祭鍾巫齊于社囿館于寪氏壬辰羽父/使賊弑公于寪氏立桓公而討寪氏有死者不書葬不)
(成喪也公羊傳何以不書葬隠之也何隠爾弑也弑則/何以不書葬春秋君弑賊不討不書葬以為無臣子也)
(子沈子曰君弑臣不討賊非臣也子不復讎非子也葬/生者之事也春秋君弑賊不討不書葬以為不繫乎臣)
(子也公薨何以不地不忍言也隠何以無正月隠將讓/乎桓故不有其正月也榖梁傳公薨不地弑也隠之不)
(忍地也其不言葬何也君弑賊不討不書葬以罪下也/隠十年無正隠不目正也元年有正所以正隠也程子)
(曰人君終于路寢見卿大夫而終乃正終也薨于燕寢/不正其終也薨不書地弑也賊不討則不書葬無臣子)
(也朱子曰凡魯君被弑則書薨而以不地/著之葢臣子隠諱之義聖人之微意也)
　致隠讓國立不以正惠公之罪也(茅堂胡氏曰立嗣/必適無適則長其)
　(所從來逺矣所以定名分窒亂源也隠桓之母皆妾/耳桓幼而隠長何得而徇愛憎之私亂長幼之序屬)
　(意於非所當立者而使長嗣不敢安其位乎故曰致/隠讓國惠公之罪也晉平公寵少姜為制夫人之服)
　(及諸侯往弔則固辭曰非伉儷也由此知春秋時邦/君之元妃卒寵妾終不敢正以為夫人而指其子為)
　(嫡也/審矣)致桓弑君幾不早斷隠公之失也既有讒人交
　亂其間憂虞之象著矣而曰使營莵裘吾將老焉是
　猶豫留時辨之弗早辨也(東萊吕氏曰當授即授何/謂將授當營即營何謂將)
　(營進退可否决之在我又安有所謂將耶茅堂胡氏/曰决者智之君需者事之賊故曰致桓弑君隠公之)
　(失也汪氏曰羽父進讒之際乃吉凶禍福之幾投幾/之頃間不容髪隠而果讓桓則宜亟召桓而授之位)
　(若不讓桓則宜急殺翬以杜讒佞不容斯須少緩今/乃當危疑臲卼之時而有趦趄狐疑之意使翬得以)
　(覘其跡而動於惡彼翬之兇逆見利而不/顧其君殺桓之言不納則弑隠之謀進矣)其及也宜
　隠公見弑魯史舊文必以實書(茅堂胡氏曰書羽父/使賊弑公于寪氏魯)
　(史本/文也)其曰公薨者仲尼親筆也古者史官以直為職
　而不諱國惡(茅堂胡氏曰晉董狐齊太史皆直書弑/君君子樂道人善惡稱其惡况于君父)
　(乎仲尼作春秋然後於魯公書薨不書弑/示臣子於君父當隠諱其惡而不忍道者)仲尼筆削
　舊史斷自聖心於魯君見弑削而不書者葢國史一
　官之守春秋萬世之法其用固不同矣(劉氏曰魯史/一官之守而)
　(春秋天下之法聖人之/志此其所以不同也)不書弑示臣子於君父有隠
　避其惡之禮(茅堂胡氏曰春秋魯事多諱如公薨不/地出奔稱孫滅國曰取易地言假之類)
　(非没其實使後世無攷證也但微婉其辭不直書爾/是故内失地則不書師敗績則不書親送葬則不書)
　(朝而不見/納則不書)不書地示臣子於君父有不没其實之忠
　(張氏曰書君薨必詳其地以示正終不地者不暇辨/其正不正而有不忍言者葢弑也何氏曰若書曰公)
　(薨于寪氏桓翬之罪非徒不討後世無由識之矣汪/氏曰或以不地為闕文而謂隠公非弑是惑於明堂)
　(位魯君臣未嘗相弑之言爾記禮者不/通春秋不地之義遂謂魯未嘗弑君也)不書葬示臣
　子於君父有討賊復讎之義(啖氏曰凡公葬皆書唯/隠閔不書言賊不討如)
　(不葬然也張氏曰不書葬者君弑臣子當戮立討賊/以復君父之讎故賊未討則不敢葬其不知討賊而)
　(遂葬者春秋絀其葬以見臣子/之不忠孝而忘君父之讎也)非聖人莫能脩謂此
　類也夫賊不討讎不復而不書葬則服不除寢苫(如/苫)
　(反/)枕戈(禮記檀弓子夏問曰居父母之讎如/之何子曰寢苫枕戈弗與共天下也)無時而
　終事也以此法討賊至嚴矣故曰春秋成而亂臣賊
　子懼(陳氏曰春秋之法内外恒異辭遇弑君父之大/變也則吾何忍言之故書薨薨十二公所同也)
　(不地不葬隠閔所獨也然則雖諱而亂臣賊子之獄/具矣髙氏曰君終不於正寢而於他處則著其不正)
　(終所以危之也至於不書地則知其為弑矣君見弑/而忍言焉是無臣子之心故書薨而不地所以深罪)
　(當時在朝之臣而顯誅一時預弑之賊也賊未討不/書葬見為人臣子者縱賊不問又使之得立為君皆)
　(甘心北面事之是與乎弑也一時臣子皆與乎弑則/葬之者誰歟雖葬猶不葬也夫諸侯無二嫡桓不得)
　(為嫡子立庶以長隠之立為得正使隠公以長自處/請命天子正位君魯以奉周公之祀誰曰不然乃探)
　(先君之邪志自謂為桓而立竊讓國之名冀桓之信/已桓日冀其歸政而隠偃然欲終其身遂致見弑葢)
　(由隠公不知大義以至此耳然則有國者不可以不/知春秋陸氏曰榖梁謂十年無正譏隠合居其位而)
　(不正以貽其禍也髙氏曰不自正者非隠當時不自/有之乃聖人罪其當正而不正也王之正月而公不)
　(自正何也天子頒厯於諸侯諸侯告朔于廟而後布/政公欲讓桓若政不自已出者也王氏曰隠十年無)
　(正書春而無月者六非皆事不必月而月所不能該/也所以正隠也隠元年有正月二年以後無正月定)
　(元年無正月二年以後有正月隠不有其位欲授國/於桓以召亂定得國於季孫意如故或正其始而不)
　(正其終或不正其始而終正之各因其事以見法焉/廬陵李氏曰隠公立十一年自六年以前黨於宋自)
　(六年以後黨於齊鄭原其即位雖以次當立然本非/惠公之命而出於諸大夫之拔已故元年盟儀父其)
　(秋盟宋二年盟戎四年遇清春秋皆書及葢隠欲結/諸國以自安也雖欲自安而大夫之專迭見於無駭)
　(翬帥師之時矣輸平以後隠漸得志故伐邾而忘蔑/之信伐宋而棄宿之盟入祊入許無所不至而有寪)
　(氏之禍使隠公初立上請王命則長幼之義自明君/臣之分自定又何必屈己於諸侯委權於大夫以成)
　(後日之變哉杜氏以為讓國之賢君吾未之見也○/劉氏曰左氏云不書葬不成喪也非也桓潛謀弑君)
　(欲人不知故歸罪於寪氏豈更/令其喪禮不成以自發露也)
　　右隠公十有一年書于經者其事七十有六以為
　　經世之典撥亂反正之書百王不易之大法(丹陽/洪氏)
　　(曰三代各立一王之法其末皆有弊/春秋經世之大法通萬世而無弊)其詳可得聞
　　乎謂一為元則知祖述憲章以體元為人主之職
　　謂周正為春則知立制度改正朔以夏正為可行
　　之時謂正月為王正則知天下之定于一也隠公
　　不書即位則知父子君臣之大倫不可廢也與邾
　　儀父宋人盟而皆書曰及則知以忠信誠慤為先
　　而盟誓不足貴也大叔出奔共而書曰鄭伯克段
　　則知以親愛為主而恩義之輕重不可偏也來賵
　　仲子而冢宰書名則知夫婦人倫之本而嫡妾之
　　名分不可亂也祭伯朝魯直書曰來則知人臣義
　　無私交而朋黨之原不可長也公子益師書卒則
　　知春秋貴大臣而恩禮之哀榮不可恝(苦八/反)也元
　　者何仁是也仁者何心是也建立萬法酬酢萬事
　　帥馭萬夫統理萬國皆此心之用也堯舜禹以天
　　下相授堯所以命舜舜亦以命禹首曰人心惟危
　　道心惟微周公稱乃考文王惟克厥宅心乃克立
　　茲常事故一心定而萬物服矣春之為夏正何也
　　夫斗指寅然後謂之春建已然後謂之夏故易曰
　　兑正秋也以兑為正秋則坎為正冬必矣今以冬
　　為春則四時易其位春秋正名之書豈其若是哉
　　故程氏謂周正月非春也假天時以立義耳商人
　　以建丑革夏正而不能行之於周周人以建子革
　　商正而不能行之於秦秦人以建亥為正固不可
　　行矣(汪氏曰商與秦未嘗改丑亥為正月但/以丑亥為嵗首論者不以詞害意可也)自漢
　　氏改用夏時經歴千載以至于今卒不能易謂為
　　百王不易之大法指此一事可知矣仲尼豈以欺
　　後世哉王正月之定于一何也天無二日土無二
　　王家無二主尊無二上道無二致政無二門故議
　　常經者黜百家尊孔氏諸不在六藝之科者勿使
　　並進此道術之歸于一也(前漢書董仲舒傳春秋/大一綂者天地之常經)
　　(古今之通誼也今師異道人異論百家殊言指意/不同是以上亡以持一統法制數變下不知所守)
　　(臣以為諸不在六藝之科孔子之術者皆絶其道/勿使並進邪僻之説滅息然後統紀可一法度可)
　　(明民知/所從矣)言致理者欲令政事皆出中書(唐書李德/裕傳致理)
　　(之要在於辨羣臣之邪正慎擇賢才以為宰相有/姦罔者立黜去之常令政事皆出中書則政何憂)
　　(不理/哉)而變禮樂革制度則流放竄殛之刑隨其後
　　(禮記王制變禮易樂者為不從不從者/君流革制度衣服者為畔畔者君討)此國政之
　　歸于一也(茅堂胡氏曰典禮賞刑四者春秋之綱/領其命自天其斷在人主其法出於朝)
　　(庭百司遵守於内而不敢違牧守將帥奉/承於外而不敢變此王正月之定于一也)若乃闢
　　私門廢公道各以便宜行事是人自為政繆於春
　　秋大一綂之義矣(前漢書王吉傳春秋所以大一/綂者六合同風九州共貫也今)
　　(俗吏一切權譎自任是以百里不同風千里/不同俗户異政人殊服詐偽萌生刑罰無極)盟于
　　昧而書及公所欲也盟于宿而書及公立而求成
　　焉非若小國之於大國不得已而要盟者(汪氏曰/如紀侯)
　　(盟黄鄫子㑹/盟于邾之類)後七年為宋而伐邾昧之盟其刑牲
　　㰱血果何為也後十年為鄭而伐宋宿之盟要質
　　鬼神又安在乎比事以觀而盟不足貴亦審矣世
　　衰道微民彞泯亂若宋殤之於馮也衞侯鄭之於
　　叔武瑕也皆為利爭不勝計也(事見左傳隠公三/年僖公二十八年)
　　(三十/年)而莊公獨以順母為辭養成段惡夫中也養
　　不中才也養不才故人樂有賢父兄也仁人之於
　　兄弟不藏怒焉不宿怨焉親愛之而已矣象憂亦
　　憂象喜亦喜恩掩義也使吏治其國而象不得有
　　為義勝恩也(汪氏曰齊僖公於夷仲年不能以義/斷恩卒有無知之禍宋景公於母弟)
　　(辰公子地不能以恩/掩義卒致入蕭之畔)恩義並立而中持衡焉段雖
　　凶逆焉攸亂此春秋責莊公之意也太宰建邦六
　　典以佐王治邦國者也而承命以賵(撫鳳/反)諸侯之
　　妾不知其不可是為不智知其不可而不言是為
　　不忠不忠不智之人而可以居百僚之長乎故貶
　　而書名賤之也或曰安知咺(况阮/反)之不言如其不
　　用何言而不用則辭其位而不居禮也今奉命而
　　來則知其阿諛順㫖無體國愛君之義矣其貶而
　　書名非宰也夫危而不持顛而不扶則將焉用彼
　　相若以其嘗為冢宰不論功罪而曲以禮貌加之
　　非春秋責相之意矣君子有更相汲引交好以為
　　公(唐書李德裕傳孔子與顔回子貢更相稱譽/不為朋党禹稷與臯陶轉相汲引不為比周)小
　　人有互相朋黨比周以為私其迹雖同而情異不
　　可不察也祭伯朝魯安知其為私而不與乎隠公
　　之立未嘗請命王法所當治也祭伯為王卿士不
　　能詔王以正典刑而逺來朝之其為阿私審矣故
　　尹氏來訃不稱爵祭叔來聘不言使皆以明人臣
　　之義杜朋黨之原耳大夫書卒見君臣之義也不
　　書葬明尊卑之等也或日或不日著禮貌之差也
　　名而不書氏者身自為卿而非世也其稱公子以
　　貴賤故使為卿也不書官者不請於王而自命也
　　其有將兵而㑹戰奉使而出疆名姓已登於史冊
　　如公子翬者而不書卒何也迷國誤朝躬行弑逆
　　則有天討之刑矣公子遂之罪亦同而書卒何也
　　因事之變以明卿卒不繹之禮而義不繋於遂也
　　季孫意如無事之變而書卒獨何歟春秋有變例
　　定哀多微辭(太史公曰孔子著春秋隠桓/之間則彰定哀之際則微)季氏逐
　　昭公殺務人(即公為昭/公太子)而立宋若有漢髙帝之公
　　(前漢書季布傳丁公為項羽將窘帝彭城西帝急/顧曰兩賢豈相戹哉丁公乃還及項王滅丁公謁)
　　(見帝斬之以徇曰使/後為人臣無效丁公)不賞私勞則三家退聽公室
　　張矣定公幸於禍而忘其讎誘於利而忘其辱以
　　意如為大夫而不討先君之賊也天理滅矣是故
　　比事以觀其異同可見觸類而長其指意無窮以
　　一年之事考之則二百四十二年之行事皆可見
　　矣以為經世之典撥亂反正之書百王不易之大
　　法豈不信夫
　
　
　
　
　
　
　
　
　
　春秋大全卷三
欽定四庫全書
　春秋大全卷四
　　　　　　　　　　　　明　胡廣等　撰
　　桓公上
　公名軌史記名允惠公之子隠公之弟母仲子夫人
　文姜在位十有八年諡法辟土服逺曰桓
周　魯桓公十五年桓王崩子莊王立
鄭　魯桓公十一年莊公卒子昭公忽立是年忽奔衞
　　厲公突立桓十五年厲公奔蔡昭公歸鄭秋鄭伯
　　突入于櫟桓十七年昭公弑立子亹桓十八年齊
　　殺亹鄭祭仲立子儀
齊　魯桓公十四年僖公卒子襄公諸兒立
宋　魯桓公二年殤公弑莊公馮立
晉　魯桓公二年哀侯侵陘庭陘庭與曲沃武公謀桓
　　三年曲沃伐翼獲哀侯晉人立其子小子侯桓七
　　年曲沃武公殺小子侯桓八年曲沃滅翼冬王命
　　虢仲立晉哀侯之弟緡于晉
衞　魯桓公十二年宣公卒惠公朔立桓十六年惠公
　　奔齊公子黔牟立
蔡　魯桓公十七年桓侯卒子哀侯獻舞立
曹　魯桓公十年曹桓公卒莊公射姑立
滕　詳見隠公元年
陳　魯桓公五年陳桓公卒陳陀殺太子象而自立桓
　　六年蔡人殺陳陀厲公躍立桓十二年厲公卒莊
　　公林立
杞　詳見隠公元年
薛　詳見隠公元年
莒　詳見隠公元年
邾　詳見隠公元年
許　魯桓公十五年許叔入于許
小邾　詳見隠公元年
楚　魯桓公六年伐隨使隨請周楚號周室不聽還報
　　楚桓公八年熊通怒自立為武王與隨人盟而去
　　詳見莊公四年傳注
秦　詳見隠公元年
吳　詳見隠公元年
越　詳見隠公元年
(庚桓王/午九年)元年(齊僖二十年晉哀七年衞宣八年蔡桓四/年鄭莊三十三年曹桓四十六年陳桓三)
(十四年把武四十年宋殤九/年秦寧五年楚武三十年)
　元年即位之始年也自是累數雖久而不易此前古
　人君記事之例春秋祖述為編年法及漢文帝惑方
　士之言改後元年始亂古制夫在位十有六載矣復
　(扶又/反)稱元年可乎(前漢書郊祀志文帝十六年趙人/新垣平言闕下有寳玉氣來日詐)
　(令人持玉盃獻之刻曰人主延壽又言候日再中居/頃之日卻復中詔更以十七年為元年汪氏曰按史)
　(記秦紀惠文君十四年更為元年索隠云魏惠/王三十六年改稱一年則改元不自漢文始矣)孝武
　又因事别建年號(汪氏曰孝武即位改元建元年號/昉見於此劉氏攽曰封禪書稱後)
　(三年有司言元宜以天瑞命不宜一二數推所謂後/三年葢元狩六年至元鼎三年也元鼎四年方得寶)
　(鼎無縁先三年而稱之以此言之自元鼎以前之元/皆有司追命故元封改元始有詔書汪氏曰元光因)
　(長星見元狩因獲白麟元封因封禪太/初因改厯天漢因祈雨各因事而改也)歴代因之或
　五六年或四三年或一嵗再更(平/聲)使記注繁蕪莫之
　勝(平/聲)載夫歴世無窮而美名有盡豈記久明逺可行
　之法也必欲傳久當以春秋編年為正
春王正月公即位
(公羊傳繼弑君不言即位此其言即位何如其意也榖/梁傳桓無王其曰王何也謹始也其曰無王何也桓弟)
(弑兄臣弑君天子不能定諸侯不能救百姓不能去以/為無王之道遂可以至焉爾元年有王所以治桓也繼)
(故不言即位正也繼故不言即位之為正何也曰先君/不以其道終則子弟不忍即位也繼故而言即位則是)
(與聞乎弑也繼故而言即位是為與聞乎弑何也曰先/君不以其道終已正即位之道而即位是無恩於先君)
(也程子曰桓公弑君而立無天無王之極也而書春王/正月公即位以天道王法正其罪也桓宣與聞乎弑然)
(聖人如其意而書即位與僖桓等同/辭則其惡自見乃所以深責之也)
　桓公與(音/豫)聞乎故而書即位著其弑立之罪深絶之
　也(髙氏曰隠公被弑經但書薨而賊不見主名嗣君/實與其故而無以為别則後之觀者安知賊之為)
　(誰乎故著其篡立之罪特書其自即位者以不弑/自居也髙郵孫氏曰繼弑書即位是例之變也)美
　惡不嫌同辭或問桓非惠公之適子乎適(音嫡/後同)子當
　立而未能自立是故隠公攝焉以俟其長而授之位
　久攝而不歸疑其遂有之也是以至於見弑而惡亦
　有所分矣春秋曷為深絶桓也(劉氏曰傳謂隠公攝/是非其位而據之則)
　(桓之弑隠春秋不宜深絶之今以/其深絶之知隠乃讓也非攝也)曰古者諸侯不再
　娶於禮無二適惠公元妃既卒繼室以聲子則是攝
　行内主之事矣(啖氏曰諸侯一娶九女元妃卒則次/妃攝行内事無再娶之文茅堂胡氏)
　(曰夫人亡則次妃攝治/内事重男女之配也)仲子安得為夫人母非夫人
　則桓乃隠之庶弟安得為適子謂當立乎桓不當立
　則國乃隠公之國其欲授桓乃實讓之非攝也(歐陽/氏曰)
　(隠公之稱號無異於正君㑹盟征伐賞刑祭祀皆出/於已舉魯之人皆聽命於已其不為正君者幾何)
　攝讓異乎曰非其有而居之者攝也故周公即政而
　謂之攝(詩狼跋小序/周公攝政)推已所有以與人者讓也故堯
　舜禪授而謂之讓(書堯典小序/讓于虞舜)惠無適嗣隠公繼室
　之子於次居長禮當嗣世其欲授桓所謂推已所有
　以與人者也豈曰攝之云乎以其實讓而桓乃弑之
　春秋所以惡(去/聲)桓深絶之也然則公羊所謂桓幼而
　貴隠長而卑子以母貴者其説非歟(趙氏曰妾母不/得為夫人桓何)
　(以得貴若然是禮可得而越分可得而踰也若母得/以子貴即成風之賵葬不應有譏而公羊經外妄生)
　(此文遂令漢朝引以為/證首亂大法良可惜哉)曰此徇惠公失禮而為之詞
　非春秋法也仲子有寵惠公欲以為夫人母愛者子
　抱惠公欲以桓為適嗣禮之所不得為也(或問桓公/非受命於)
　(惠公乎家氏曰否惠公暮年溺於私愛或有立桓之/意而未見於事故惠卒而隠遂立左氏謂生桓公而)
　(惠公薨是以隠公立而奉之奉之者隠也非惠公嘗/有治命也榖梁謂既勝其邪心以與隠者事之實也)
　(隠欲讓桓所謂成父之惡也使惠公確有/立桓之志則隠將有蒲屈之難國可得乎)禮不得為
　而惠公縱其邪心而為之隠公又探其邪心而成之
　公羊又肆為邪説而傳之漢朝又引為邪議而用之
　(前漢書哀帝紀詔曰春秋之義母以子貴尊定陶傅/太后及丁姬並為帝太后後漢書光武紀廢皇后郭)
　(氏立貴人隂氏為皇后越二年立東海王陽為皇太/子廢太子彊為東海王詔曰春秋之義立子以貴)
　夫婦之大倫亂矣春秋明著桓罪深加貶絶備書終
　始討罪之義以示王法正人倫存天理訓後世不可
　以邪汨之也(張氏曰桓公弑君而立在九伐之法當/伏賊殺其親之罪今書公見周王之無)
　(政刑書即位見魯之臣子忘不共戴天之讎而推戴/弑君之賊弁冕南面立乎其位故桓公之編其書法)
　(大率異於羣公此聖人脩理王綱敕正民彞之大指/也家氏曰桓以臣弑君以弟篡兄罪大惡極而魯之)
　(先君也夫子修春秋雖以誅討亂賊為事而為魯之/先君不容直正其罪故特立法以垂示萬世書王書)
　(正書即位皆所以討也三年以後不書王著桓無王/與王不能以王法正天下也誅魯也亦責王也或者)
　(以不書王為簡編之脱誤春秋無深意不亦鹵乎○/廬陵李氏曰即位例已見隠元年獨陳氏曰古者君)
　(薨既殯嗣子即位於柩前雖踰年恒稱子必類見然/後列於諸侯東遷之諸侯既踰年而即位改元覲天)
　(子非周制也自隠至文六君惟桓文書即位亦惟桓/文書錫命是不特類見之禮廢雖請命亦廢矣成公)
　(以後皆書即位而無錫命王室區區所以感諷諸/侯之意亦不復講矣雖與諸傳説不合然亦有見)
三月公㑹鄭伯于垂
(榖梁傳㑹者外為主焉爾杜氏曰垂衞地髙氏曰鄭伯/知公之篡逆不自安特為好㑹將以求賂焉度魯急於)
(㑹諸侯必從所欲故也夫鄭莊與隠公同盟和好今見/其賊不能討反有所邀求欲以定其位是誠何心哉廬)
(陵李氏曰魯與鄭特相㑹盟者惟桓公之編有四㑹垂/盟越盟武父㑹曹是也鄭莊之結魯桓與魯桓之交鄭)
(突皆黨篡/弑之賊爾)
鄭伯以璧假許田
(左傳公即位修好于鄭鄭人請復祀周公卒易祊田公/許之三月鄭伯以璧假許田為周公祊故也公羊傳其)
(言以璧假之何易之也易之則其言假之何為恭也曷/為為恭有天子存則諸侯不得專地也許田者何魯朝)
(宿之邑也諸侯時朝于天子天子之郊諸侯皆有朝宿/之邑焉此魯朝宿之邑也則曷為謂之許田諱取周田)
(也諱取周田則曷為謂之許田繫之許也曷為繫之許/近許也此邑也其稱田何田多邑少稱田邑多田少稱)
(邑榖梁傳假不言以言以非假也非假而曰假諱易地/也禮天子在上諸侯不得以地相與也無田則無許可)
(知矣不言許不與許也許田者魯朝宿之邑也邴者鄭/伯之所受命而祭泰山之邑也用見魯之不朝於周而)
(鄭之不祭泰山也程子曰隠公八年鄭伯使宛來歸祊/葢欲易許田魯受祊而未與許及桓弑立故為㑹以求)
(之復加以璧朝宿之邑先祖受之於先王/豈可相易也故諱之曰假諱國惡禮也)
　許田所以易祊也鄭既歸祊矣又加璧者祊薄於許
　故也(蘇氏曰許田所以易祊以/祊為未足而益之以璧耳)魯山東之國與祊為
　鄰鄭畿内之邦許田近地也以此易彼各利於國而
　聖人乃以為惡而隠之獨何歟曰利者人欲之私放
　於利必至奪攘而後厭(去/聲)義者天理之公正其義則
　推之天下國家而可行春秋惡(去/聲)易許田孟子極陳
　利國之害皆拔本塞源杜篡弑之漸也湯沐之邑朝
　宿之地先王所錫先祖所受私相貿(音/茂)易而莫之顧
　是有無君之心而廢朝覲之禮矣是有無親之心而
　棄先祖之地矣故聖人以是為國惡而隠之也其不
　曰以璧易田而謂之假者夫易則已矣言假則有歸
　道焉(何氏曰使若暫假借之辭杜氏曰隠其實不/言易祊稱璧假若進璧以假田非久易也)又
　以見(音/現)許人改過遷善自新之意非止隠國惡而已
　也其垂訓之義大矣(資中黄氏曰歸祊後復書我入/祊重取地假許後不書以許歸)
　(鄭重失地為内諱也陳氏曰取許田則曷為謂之以/璧假鄭伯之詞也公羊氏曰為恭也春秋之初諸侯)
　(為惡必有詞以自文夫子傷周之弊曰利而巧文而/不慚於春秋著其事所以見王化衰風俗日趨於變)
　(且以發明鄭莊之欺也張氏曰公篡立而懼諸侯之/討已欲外結好以自固因鄭伯嘗歸祊以易許田而)
　(未遂乃求好於鄭鄭亦欲乗此機遂求許田故與桓/公㑹于垂篡弑之人人人所同惡而鄭莊首與為㑹)
　(故書公㑹鄭伯言出於鄭志所以深罪鄭伯也桓公/受璧以棄朝宿之邑故諱易言假内以諱為貶葢大)
　(惡然後諱也家氏曰書鄭伯以璧假田著鄭莊乗魯/有惡要許田然後與之盟也劉氏曰公羊謂繫之許)
　(也非也詩云居常與許復周公之宇然則周公受封/本有許邑非春秋故繫之許也且地邑各自有名據)
　(實而書豈/敢擅易哉)
夏四月丁未公及鄭伯盟于越
(左傳結祊成也盟曰渝盟無享國榖梁傳及者内為志/焉爾越盟地之名也程子曰桓公欲結鄭好以自安故)
(既與許田又為盟也弑君之人凡民罔/不懟而鄭與之盟以定之其罪大矣)
　垂之㑹鄭為主也故稱㑹越之盟魯志也故稱及鄭
　人欲得許田以自廣是以為垂之㑹桓公欲結鄭好
　以自安是以為越之盟(王氏箋義曰上書㑹所以惡/鄭此書及所以惡魯張氏曰)
　(交貶之以見其惡髙氏曰㑹垂之時固欲結鄭援以/自安以垂㑹未可保其必信也故又盟越而位乃定)
　(焉鄭既得許田始/與公為此盟也)夫弑逆之人凡民罔不憝(汪氏曰/康誥凡)
　(民自得罪殺越人于貨罔不憝今按書本謂殺人而/取貨財者凡民無不怨惡况弑逆之賊覆載所不容)
　(安得不人/人惡之哉)即孟子所謂不待教命人得而誅之者也
　(汪氏曰孟子本謂不待教戒而誅戮之此借/引之謂不必待上之人教命而可即誅之也)而鄭與
　之盟以定其位是肆人欲滅天理将率天下而為無
　父無君之歸聖人所為(去/聲)懼春秋所以作無俟於貶
　絶而惡自見(音/現)矣(汪氏曰垂越皆衞地其地於衞為/近於魯為逺譏桓公篡立逺㑹鄭)
　(莊以求王朝卿士之援也家氏曰衞州吁之弑其君/魯隠宋殤為之出師㑹伐鄭以定其位今魯隠見弑)
　(於其弟鄭莊逼弑賊取其田而與之盟宋殤見弑於/其臣魯桓率三國受弑賊之賂而成其亂出爾反爾)
　(後先一轍又其後魯桓斃於齊襄其子事讎終身不/敢報鄭莊雖僅克自全而嗣子忽終殞於賊臣之手)
　(因大亂幾亡黨賊為/利者亦知所懲矣)
秋大水
(書水災之始左傳凡平原出水為大水公羊傳何以書/記災也榖梁傳髙下有水災曰大水○程子曰君德修)
(則和氣應而雨暘若桓行/逆德而致隂沴乃其宜也)
　大水者隂逆而與怨氣并之所致也(髙郵孫氏曰大/者非常之辭水)
　(非常而為災或害民禾稼/敗民廬舍為災則書也)桓行逆德而致隂沴(音/戾)宜
　矣或問堯之時豈有致之者而曰洚水警予何也(汪/氏)
　(曰大禹謨作儆予今按警戒也非堯舜致水而曰儆/予者見聖人憂民之切不敢以為非己之責而自寛)
　(也/)曰堯之水非有以致之開闢已來水之行未得其
　所歸故堯有憂焉使禹治之然後人得平土而居爾
　(孟子當堯之時天下猶未平洪水横流氾濫於天下/集注洪荒之世生民之害多矣聖人迭興漸次除治)
　(至堯時尚/未盡平也)若曰洪水者積陰之所成時暘而熄矣奚
　待乎九年十有三載之治也(書堯典命鯀治水九載/績用弗成禹貢作十有)
　(三載史記禹治水居外/十三年過家門不敢入)山谷之所洩歟自禹功既施
　疏鑿决排以至于今而其流不減何也是知天非為
　堯有洪水之災至禹而後水由地中行爾後世有人
　為不善感動天變召水溢之災者必引堯為解誤矣
　(宋鑑神宗熈寧六年上以久旱憂見容色王安石曰/水旱常事堯湯所不免汪氏曰書時不書月則水之)
　(氾濫為害葢歴時而未平也經書内大水者八後此/十三年書夏此年莊七年二十五年宣十年成五年)
　(皆書秋莊十一年宋大水亦書秋惟莊二十四年紀/於八月姜氏入之後襄二十四年紀於七月日食之)
　(後書月者未至歴時之久然非非常為災則不志也/孫氏曰水不潤下也聖王在上五事修而彞倫叙則)
　(休懲應之聖王不作五事廢而彞倫攸斁則咎徴應/之春秋之世多災異聖王不作故也然自隠迄哀悉)
　(書之不可勝書惟内災則詳而録之外災/或志或不志則天下之災異從可見矣)
冬十月
(榖梁傳無事焉何以書不遺時/也春秋編年四時具而後為年)
　附録(左傳冬鄭伯拜盟○宋華父督見孔/父之妻于路目逆而送之曰美而豔)
(辛桓王/未十年)二年(齊僖二十一晉哀八衛宣九蔡桓五鄭莊/三十四曹桓四十七陳桓三十五把武四)
(十一宋殤十弑秦/寧六楚武三十一)
春王正月戊申宋督弑其君與夷
(榖梁傳桓無王其曰王/何也正與夷之卒也)
　桓無王而元年書春王正月以天道王法正桓公之
　罪也桓無王而二年書春王正月以天道王法正宋
　督之罪也程子曰弑逆者不以王法正之天理滅矣
　督雖無王而天理未嘗亡也其説是矣榖梁子以二
　年書王正與夷之卒其義一爾以為諸侯之卒天子
　所隠痛故書王以正之誤矣(茅堂胡氏曰桓無王而/元年書王所以治桓弑)
　(隠公而自立也桓無王而二年書王所以治桓㑹于/稷以成宋亂也自是而後不書王者見天王之不王)
　(故桓亦不之王也十年復書王者天道人事十年一/變而篡弑之惡則不可滌故復書王者所以治桓罪)
　(垂世法也十八年桓已死矣復書王者明弑君之罪/雖其身已没而王法不得赦也家氏曰春秋初年聖)
　(人猶望天王以討賊之事故元年書王所以正魯桓/之罪二年書王以魯賊未討而宋亂又作于稷之㑹)
　(特書成宋亂篡弑之賊與預㑹之諸侯咸在所討或/曰周自東遷已不能號召方國今春秋以討賊責之)
　(其如諸侯之不稟命者何曰五年桓王伐鄭以師從/者猶有蔡衞陳使是時桓王能以誅討二篡號召天)
　(下名正言順諸侯大國必皆來㑹允馮督翬可坐而/剪也惟其無志於此王綱日壊兇彚日繁曲沃以支)
　(宗篡晉陳佗以庶孽干嫡鄭突挾强臣之援而逼逐/其君兄衞朔挾五國之助而拒違王命無知弑襄渠)
　(彌弑昭傳瑕弑子儀宋萬弑㨗文姜弑桓慶父弑般/及閔綱常掃地君父兄岌岌乎不能以自保春秋所)
　(為作為是故爾○孫氏曰榖梁以二年書王為正與/夷之卒則莊閔僖文宣襄定哀之二年書王正何人)
　(之卒也汪氏曰許止楚比陳夏徴舒齊崔杼陳乞之/弑皆不書王以正其罪豈以督之弑在正月不可書)
　(曰春正月宋督弑其君而其他弑逆/不在春正月者不拘書王之例歟)
及其大夫孔父
(左傳宋督攻孔氏殺孔父而取其妻公怒督懼遂弑殤/公君子以督為有無君之心然後動於惡故先書弑其)
(君公羊傳及者何累也弑君多矣舍此無累者乎曰有/仇牧荀息皆累也舍仇牧荀息無累者乎曰有有則此)
(何以書賢也何賢乎孔父孔父可謂義形於色矣其義/形於色奈何督將弑殤公孔父生而存則殤公不可得)
(而弑也故於是先攻孔父之家殤公知孔父死已必死/趨而救之皆死焉孔父正色而立於朝則人莫敢過而)
(致難於其君者孔父可謂義形於色矣榖梁傳孔父先/死其曰及何也書尊及卑春秋之義也孔父之先死何)
(也督欲弑君而恐不立於是乎先殺孔父孔父閑也何/以知其先殺孔父也曰子既死父不忍稱其名臣既死)
(君不忍稱其名以是知君之累之也孔氏父字諡也或/曰其不稱名葢為祖諱也孔子故宋也程子曰人臣死)
(君難書及以著其節父名/也稱大夫不失其官也)
　按左氏宋殤(舒羊/反)公立十年十一戰民不堪命孔父
　為司馬無能改於其德非所謂格君心之非者然君
　弑死於其難(乃旦/反)處命不渝亦可以無愧矣父者名
　也著其節而書及(趙氏曰忠義見殺與君而死故言/及以連之美其能死節也陳氏曰)
　(牧息書及以尊及卑也督先殺孔父/而後弑君斯及則并也左氏得之)不失其官而書
　大夫(李氏曰與夷是督之君言弑其君可也孔父非/督之大夫而曰其大夫者與君俱死據君為文)
　(也/)是春秋之所賢也賢而名之何也故侍讀劉敞(敞/字)
　(原父號公是先生清江人宋治平為侍讀著/春秋傳一十五卷權衡十七卷意林二卷)以謂既
　名其君於上則不得字其臣於下此君前臣名禮之
　大節也(孫氏曰孔父字者天子命大夫也如蔡仲/單伯女叔之類齊氏曰人名不當獨稱曰)
　(父若考父林父行父是/也公榖以父為字近之)督將弑殤公孔父生而存則
　不可得而弑於是乎先攻孔父而後及其君(張氏曰/穆公舍)
　(馮而立與夷使馮出居鄭與夷既立宋鄭屢相侵伐/華督葢馮之黨也將弑與夷而憚孔父故先攻孔父)
　(殤公怒則弑之遂召馮而立書與夷之/弑而後及孔父明孔父之死為君故)能為有無亦
　庶幾焉凡亂臣賊子畜無君之心者必先翦其所忌
　而後動於惡不能翦其所忌則有終其身而不敢動
　也華督欲弑君而憚孔父劉安欲叛漢而憚汲直曹
　操欲禪位而憚孔融(前漢書汲黯傳淮南王謀反憚/黯曰黯好直諫守節死義至説)
　(𢎞等如發蒙耳後漢書孔融傳融見操雄詐漸著頻/書爭之多侮慢之辭操以融名重天下外相容忍而)
　(潛忌之又嘗奏宜準古王畿之制千里寰内不以封/建諸侯操疑其所論建漸廣益憚之郗慮承操風㫖)
　(令路粹枉奏融不軌書奏棄市范曄論曰山有猛獸/藜藿為之不採是以孔父正色不容弑虐之謀文舉)
　(之髙志直情足以/動義槩而忤雄心)此數君子者義形於色皆足以為
　宗社而忤邪心姦臣之所以憚也不有君子其能國
　乎春秋賢孔父示後世人主崇奬節義之臣乃天下
　之大閑有國之急務也(茅堂胡氏曰聖人取三大夫/葢君已弑力不能討至此止)
　(有死耳常人之情於此轉易者多故聖人取其死節/也如宋萬弑閔公殺太宰督督嘗弑君矣雖有大節)
　(不可贖也襄仲弑子赤惠伯被殺亦不書者非君命/可以無死故也晏子曰人有君而弑之吾焉得死之)
　(而焉得亡之者齊莊不為社稷死晏子非其私昵之/臣也陳氏曰死節人臣之極致也春秋貴死節雖衞)
　(甯喜殺太子角楚比殺太子禄皆不書必大臣也然/後書大臣誼與其君存亡者也雖大臣也苟不能與)
　(其君存亡則亦不書是故晉欒書中行偃先殺胥童/而後弑君不言及死即人臣之極至春秋重以與人)
　(也永嘉吕氏曰孔父乃穆公所屬殤公者也荀息乃/獻公之屬其子者也孔父荀息存則殤公卓子與之)
　(俱存孔父荀息亡則殤公卓子與之俱亡殤公卓子/已弑而孔父荀息尚存則督克不得而全矣仇牧雖)
　(非屬受於先君然聞君弑趨而至遇于門手劍而叱/之是仇牧生而存則萬不可以生仇牧死然後萬得)
　(以奔陳耳非能與君存亡何以如此汪氏曰或謂孔/父大夫不當蒙弑文夫苟書曰宋督弑其君與夷遂)
　(殺其大夫孔父則不見孔父為君而死而大臣扞君/之節不著矣故特書及以褒其死君難此聖筆之精)
　(意也朱子綱目書宋太子邵弑其君義隆及其左衞/率袁淑等葢竊取春秋之義也不然袁淑乃宋邵東)
　(宫小臣又何以不言殺乎○啖氏曰左氏云華督見/孔父之妻于路遂弑殤公按古者大夫皆乗車其妻)
　(固當乗車不可在路而見其貌葢以舊言孔父義形/於色而作傳者以為女色之色遂妄為此説耳趙氏)
　(曰榖梁云臣既死君不忍稱其名按孔父之事自葢/是史冊載之非殤公自書也何闗君不忍乎又曰)
　(為祖諱按春秋魯史非/孔子家傳安得諱乎)
滕子來朝
(程子曰滕本侯爵後服屬于楚故降稱/子夷狄之也首朝桓公之罪自見矣)
　隠公末年滕稱侯爵距此三嵗爾乃降而稱子者先
　儒謂為時王所黜也使時王能黜諸侯春秋豈復作
　乎(朱子曰是時時王已不能行黜陟之典就使能黜/陟諸侯當時亦不止一滕之可黜家氏曰王網已)
　(頽陟者有之未聞其能黜也汪氏曰蜀之盟齊在鄭/下范氏亦謂時王所黜然齊鄭之爵未有所改烏見)
　(其時王/黜之乎)又有言其在喪者(趙氏曰滕侯爵自齊桓霸/後與杞薛皆降號以從㑹)
　(位此時未有霸者故知在喪也朱/子曰前不見滕侯卒乃不通之論)終春秋之世不復
　稱侯無説矣然則云何春秋為誅亂臣討賊子而作
　其法尤嚴於亂賊之黨使人人知亂臣賊子之為大
　惡而莫之與則無以立於世無以立於世則莫敢勸
　於為惡而篡弑之禍止矣今桓公弟弑兄臣弑君天
　下之大惡凡民罔弗憝也已不能討又先鄰國而朝
　之是反天理肆人欲去禽獸㡬希而春秋之所深惡
　(去/聲)也故降而稱子以正其罪外國雖大皆曰子其降
　而稱子貶之也(禮記曲禮東寄北鞮西譯南象雖大/曰子髙氏曰滕侯始與隐公同好今)
　(隐為桓所弑又率先朝之此不仁/不義之甚故春秋惡而貶之也)或曰非天子不制
　度不議禮不考文仲尼豈以匹夫專進退諸侯亂名
　實哉(劉氏曰仲尼作春秋雖以文褒貶猶不擅進退/諸侯葢不以匹夫侵天子之事豈若是專之以)
　(亂名/實哉)則將應之曰仲尼固不以匹夫專進退諸侯亂
　名實矣不曰春秋天子之事乎知我罪我者其惟春
　秋乎(茅堂胡氏曰滕本侯爵降而稱子者首朝桓公/黜之也然則居周之世食周之禄擅易其爵豈)
　(所謂非天子不議禮者乎/曰春秋固天子之事也)世衰道微暴行(去/聲)交作仲
　尼有聖德無其位不得如黄帝舜禹周公之伐蚩(充/之)
　(反/)尤誅四凶戮防風殺管蔡(史記本紀蚩尤為暴黄/帝徴師諸侯與蚩尤戰)
　(于涿鹿之野遂擒殺蚩尤○左傳文十八年舜臣堯/流四凶族投諸四裔以禦魑魅家語王言解禹致羣)
　(臣於㑹稽防風氏後至禹戮之書蔡仲之命周公位/冢宰正百工羣叔流言乃致辟管叔于商囚蔡叔于)
　(郭/鄰)行天子之法於當年也故假魯史用五刑奉天討
　誅亂賊垂天子之法於後世其事雖殊其理一耳何
　疑於不敢專進退諸侯以為亂名實哉夫奉天討舉
　王法以黜諸侯之滅天理廢人倫者此名實所由定
　也故曰春秋成而亂臣賊子懼(張氏曰春秋於諸侯/之爵不輕貶絶惟有)
　(僭稱王號崇奬逆賊瀆亂三綱之罪者則黜之故呉/楚僭稱王杞莒廢禮則黜號降爵而尤於亂臣賊子)
　(嚴其黨惡之法此滕之始朝桓公所以特黜而從後/日之稱子也○沙隨程氏曰春秋時小國事大國其)
　(朝聘貢賦之多寡隨其爵之崇卑滕子之事魯以侯/禮見則所供者多以子禮見則所供者少滕國土小)
　(不足以附諸侯之大國故甘心自降為子子孫一向/微弱故終春秋之世常稱子聖人因其實而書之耳)
　(故鄭子産嘗爭承貢賦之次曰昔天子班貢輕重以/列鄭伯男也而使從公侯之貢懼弗給也敢以為請)
　(即其事也孫氏曰把公爵也滕薛皆侯也入春秋把/或稱侯或稱伯或稱子皆降也滕或稱侯或稱子稱)
　(侯正也稱子降也薛或稱侯或稱伯稱侯正也稱伯/降也此葢聖王不作朝㑹不常彼三國者力既不足)
　(禮多不備或以侯禮而朝或以伯子而㑹孔子從而/禄之以見其亂也滕子朝弑逆之人其罪可知延平)
　(李氏曰滕子來朝考之春秋天子凡所書諸侯來朝/皆不與其朝也胡文定謂春秋之時諸侯之朝皆無)
　(有合於先王之時世朝之禮者故書皆譏之也滕本/稱侯桓二年來朝稱子者以附亂賊之黨貶於諸家)
　(之説義為精然自此終春秋之世不復稱侯豈以祖/世有罪而并貶其子孫乎春秋與人改過遷善又善)
　(善長惡惡短不應如此是可疑也竊以謂從胡氏之/説於理為長觀夫子所書討亂之法甚嚴滕不以桓)
　(之不義而朝之只在於合黨締交此崇亂也既已貶/矣後世子孫碌碌無聞無以自見於時又壤地褊小)
　(本一子男之國宋之盟左傳有宋人請滕欲以為私/屬則不自强而碌碌於時者久矣自貶之後夫子再)
　(書各沿一義而𤼵遽又以侯稱之無乃紛紛然殽亂/春秋之㫖不明而失其指乎葢聖人之心必有其善)
　(然後進之若無所因是私意也豈聖人之心哉若如/此看似於後世之疑不礙道理為通朱子曰把國最)
　(小春秋所書初稱侯已而稱伯已而稱子葢其朝覲/貢賦之屬率以子男之禮從事聖人因其實而書之)
　(非貶之也滕國亦小初書侯已而書子解者以為桓/公弑君之賊不合朝之故貶稱子然自此以後一向)
　(書子使聖人實惡其黨惡則當止貶其一身其子孫/何罪一例貶之豈所謂惡惡止其身邪春秋之世朝)
　(覲往來其禮極繁大國務吞并有可以辦小國侵削/之餘何從而辦之其自降為子而一切從省亦何足)
　(怪若謂聖人貶之則當時大國滅典禮叛君父務吞/并者常書公書侯不貶而此獨責備於不能自存之)
　(小國何聖人畏强陵弱尊大抑小不公之甚程沙隨/説春秋見得此意却頗有理汪氏曰滕把薛之君或)
　(卒而不赴或赴而不名不葬則其國之削弱而自貶/損或有是理戰國之時衞初貶號曰侯又貶號曰君)
　(即降爵之例廬陵李氏曰滕稱子張氏之説亦善發/明胡氏者然然春秋善善長惡惡短先王罰弗及嗣)
　(安有一人之罪而世世子孫受貶黜乎趙子以滕子/此朝為在喪而後日齊桓伯後方與把薛皆降號以)
　(從㑹此亦為有見者而在喪之説鑿矣故沙隨程可/久以為春秋時大國强暴每責賦於小國小國不堪)
　(多自降爵以從殺禮引子産爭承以為證葢亦用趙/子意朱子極取之然考之於經諸侯降爵惟滕薛把)
　(滕初稱侯自桓二年始書子薛初稱侯至莊三十一/年始書伯以為自降可也把初稱侯至荘二十七年)
　(始稱伯而僖二十三年卒稱子文十二年稱伯而襄/二十九年來盟又稱子其升降不一者比前説又不)
　(通矣且二邾皆自附庸升而為子傳者以為數從齊/桓為之請于天子命為諸侯由是觀之則又似時王)
　(黜陟之説亦可行姑/記所聞以俟知者)
三月公㑹齊侯陳侯鄭伯于稷以成宋亂
(左傳㑹于稷以成宋亂為賂故立華氏也宋殤公立十/年十一戰民不堪命孔父嘉為司馬督為太宰故因民)
(之不堪命先宣言曰司馬則然已殺孔父而弑殤公召/莊公于鄭而立之以親鄭以郜大鼎賂公齊陳鄭皆有)
(賂故遂相宋公公羊傳内大惡諱此其目言之何逺也/所見異辭所聞異辭所傳聞異辭隠亦逺矣曷為為隠)
(諱隠賢而桓賤也榖梁傳以者内為志焉爾公為志乎/成是亂也此成矣取不成事之辭而加之焉於内之惡)
(而君子無遺焉爾程子曰宋弑其君而四國/共成定之天下之人惡也杜氏曰稷宋地)
　按左氏為賂故立華氏也(杜氏曰督戴公/孫未死而賜族)邾定公時
　有弑父者公瞿(紀具/反)然失席曰是寡人之罪也嘗學
　斷(丁亂/反)斯獄矣臣弑君凡在官者殺無赦子弑父凡
　在宫者殺無赦殺其人壊(音/怪)其室洿(音/烏)其宫而瀦焉
　葢君踰月而後舉爵(禮記檀弓疏臣之弑君凡在官/之人無問貴賤皆得殺此弑君)
　(之人無得縱赦之子之弑父凡在宫者無/問尊卑皆得殺此弑父之人無得縱赦之)華督弑君
　之賊凡民罔不憝(徒對/反)也而桓與諸侯㑹而受賂以
　立華氏使相(去/聲)宋公甚矣故特書其所為而曰成宋
　亂(徐氏曰宋雖已亂若諸侯討之則有撥亂之功不/討則受成亂之責趙氏曰言宋之惡逆自此成以)
　(病内也安定胡氏曰成就/也讀如三年有成之成)夫臣為君隠子為父隠禮
　也此其目言之何桓惡極矣臣子欲盡隠之而不可
　以欺後世其曰成宋亂而不書立華氏猶為有隠乎
　爾(孫氏曰弑君之賊諸侯皆得討之桓弑隠亦懼諸/侯討已故翻然與督比周同惡相濟以成其亂陳)
　(氏曰㑹未有言其所為者其曰成宋亂弑君之禍接/迹於天下於是焉始也向也合五國之君大夫以定)
　(州吁而州吁訖於討今也合四國之君以立華督督/遂相宋莊弑君之禍接迹於天下四君為之也春秋)
　(之褒貶至於變文嚴矣向也五國之君大夫書之復/書之終春秋僅一再見焉以變文為猶未也而直言)
　(其所為舍此無復見者矣雖然有孔父焉則東遷之/初國猶有臣子也張氏曰㑹未有言其所為者葢事)
　(闗世變特書以著之也宋先代之後綂承先王修其/禮物今有華督弑君之亂若四國之君有奉天討誅)
　(亂臣之舉則宋亂不得成矣魯桓弑隠方以類合三/國黨惡謀以賄行相與定馮正督然後其亂始成遂)
　(使反易天常者得以肆其志於天下此聖人所深懼/而春秋所為作也家氏曰魯桓負弑君之大惡王誅)
　(不加乃復因宋之有亂同惡相濟以為此㑹故魯桓/之罪視三國為重夫宋之亂已成而春秋書㑹于稷)
　(以成宋亂者葢督雖弑君而馮之位未定也今三國/為此㑹將以謀宋而徼利而馮之位始定督之罪始)
　(得無討故成宋亂者三國也所/以使三國之成此亂者魯也)春秋列㑹未有言其
　所為者獨此與襄公末年㑹于澶淵各書其事者桓
　弑隠督弑殤般弑景皆天下大惡聖人所為(去/聲)懼春
　秋所以作也一則受宋賂而立華氏一則謀宋災而
　不能討故特書其事以示貶焉(永嘉吕氏曰不書以/成宋亂則稷之㑹疑)
　(於謀討督不書宋災故則澶淵之㑹疑於謀/討蔡直書其所為而後是非善惡之實著矣)然澶淵
　之㑹既不書魯卿又貶諸國之大夫而稱人此則書
　公又序諸侯之爵何也澶淵之㑹欲謀宋災而不討
　弑君之賊雖書曰宋災故而未能表其誅責之意也
　必深諱魯卿而重貶諸國之大夫然後足以啟問者
　見是非也稷之㑹前有宋督弑君後有取宋鼎之事
　書曰成宋亂則其責已明不必諱公與貶諸侯之爵
　次然後見其罪矣(朱子曰春秋大義數十如成宋亂/宋災故之類乃是聖人直著諸貶)
　(自是分明或問盟㑹或言其事者其義云何茅堂胡/氏曰㑹未有指言其所事㑹而指言其事特書之也)
　(成宋亂宋災故是也盟未見指言其所事盟而指言/其事特書之也釋宋公是也皆春秋大義宜深思之)
　(侵伐則多不言其所事者汪氏曰于稷澶淵之㑹縱/臣子之弑君父薄之盟縱荆蠻之凌中國皆闗於君)
　(臣中外之大變故特言其事以貶在㑹之諸侯及大/夫也杜氏云成平也然齊桓㑹于北杏以平宋亂而)
　(經不書則此非平亂明矣廬陵李氏曰春秋㑹言其/事者惟此與澶淵盟言其所為者惟盟薄釋宋公皆)
　(特筆也君臣中外之大變也又曰謝氏云去其亂之/謂平遂其事之謂成○趙氏曰公羊云内大惡諱其)
　(目言之何逺也按逆祀僖公昭公出遜皆書之若以/年逺不諱則桓公為齊所殺何不明書乎可諱則諱)
　(可譏則譏不以/逺近為異也)
夏四月取郜大鼎于宋戊申納于大廟
(左傳非禮也臧哀伯諫曰君人者將昭德塞違以臨照/百官猶懼或失之故昭令德以示子孫是以清廟茅屋)
(大路越席大羮不致粢盛不鑿昭其儉也兖冕黻珽帶/裳幅舄衡紞紘綖昭其度也藻率鞞鞛鞶厲遊纓昭其)
(數也火龍黼黻昭其文也五色比象昭其物也錫鑾和/鈴昭其聲也三辰旂旗昭其明也夫德儉而有度登降)
(有數文物以紀之聲明以發之以臨照百官百官於是/乎戒懼而不敢易紀律今滅德立違而置其賂器於大)
(廟以明示百官百官象之其又何誅焉國家之敗由官/邪也官之失德寵賂章也郜鼎在廟章孰甚焉武王克)
(商遷九鼎于雒邑義士猶或非之而况將昭違亂之賂/器于大廟其若之何公不聽周内史聞之曰臧孫達其)
(有後於魯乎君違不忘諫之以德公羊傳此取之宋其/謂之郜鼎何器從名地從主人器何以從名地何以從)
(主人器之與人非有即爾宋始以不義取之故謂之郜/鼎至乎地之與人則不然俄而可以為其有矣然則為)
(取可以為其有乎曰否何者若楚王之妻媢無時焉可/也戊申納于大廟何以書譏何譏爾遂亂受賂納于大)
(廟非禮也榖梁傳桓内弑其君外成人之亂受賂而退/以事其祖非禮也其道以周公為弗受也郜鼎者郜之)
(所為也曰宋取之宋也以是為討之鼎也孔子曰名從/主人物從中國故曰郜大鼎也程子曰四國既成宋亂)
(而宋以鼎賂魯齊陳鄭皆有賂魯以為功而受之故書/取以成亂之賂器置于周公之廟周公其享之乎故書)
(納納者弗受/而强致之也)
　取者得非其有之稱(陳氏曰宋以郜鼎賂公其書取/何蔽罪於魯也春秋嚴義利之)
　(辨苟以為利一以取書之故郜鼎賂魯濟西田賂齊/書取而已矣髙氏曰不曰宋人來歸而曰取于宋專)
　(罪公/也)納者不受而强(上/聲)致之謂(汪氏曰不謂之獻而/曰納謂不當納君先)
　(祖之弗/受也)弑逆之賊不得致討而受其賂器置于大廟
　以明示百官是教之習為亂臣逆賊之行也公子牙
　慶父仲遂意如之惡又何誅焉聖人為(于偽/反)此懼而
　作春秋故直載其事謹書其日垂訓後世使知寵賂
　之行保邪廢正能敗人之國家也亦或知戒矣(蜀杜/氏曰)
　(桓以弑逆而受弑逆之賂不可也况受而納之廟乎/桓公以為無周公則可若以為有周公而納之則庸)
　(暗之不若爾家氏曰前書成宋亂兼責四國也此書/取郜鼎納于大廟專責魯也魯取鼎于宋而春秋目)
　(之曰郜鼎言宋始以不義取之故正其名而係其器/於郜今魯復以不義取之故原其器之所從來而係)
　(之於宋魯桓身弑其君大惡未討乃成人之亂取賂/而退復陳其賂於大廟大廟者祖宗神靈之所宅周)
　(公典章法制於是乎在郜之鼎宋之賂胡為乎至哉/聖人秉筆誅姦曰成宋亂曰取郜鼎曰納于大廟所)
　(以明刑書示後世皆特筆也廬陵李氏曰春秋致賂/例宋以郜鼎賂公而書取在魯魯以濟西賄齊而書)
　(取在齊蔽罪於魯齊也齊致衞寶而書來歸結正諸/侯之罪不獨在魯也劉氏曰宋鼎書郜齊俘書衞彭)
　(城書宋取非所有據非所安雖歴百世猶存其故名/汪氏曰𦙍之舞衣兑之戈和之弓垂之竹矢先王以)
　(之傳世夏后氏之璜封父之繁弱密須之鼓闕鞏之/甲諸侯所受於先王此之謂重器所以昭先祖之德)
　(而藏之大廟者也宋之郜鼎葢若甲父之鼎莒之方/鼎吳壽夢之鼎之類耳况乃亂賊之賂而何以納于)
　(大廟為哉葢不待再貶而惡已見矣又按公穀皆云/周公稱大廟而左傳既稱周公之廟又稱周廟謂之)
　(宗廟杜預以為文王廟夫王制諸侯之廟二昭二穆/與太祖之廟而五鄭氏云太祖始封之君如齊之太)
　(公衞之康叔是也成王封伯禽於魯以奉周公故周/公為魯之始祖而祀之於大廟伯禽為始封之君而)
　(祀之於世室也太者大而無上之名豈以大廟之上/又有文王廟乎春秋四書大廟未嘗書宗廟也郊特)
　(牲云諸侯不得祖天子豈以文王之廟而可立之於/魯乎禮稱以禘禮祀周公于大廟葢由魯有禘禮祭)
　(文王為所自出之帝故遂謂魯有文王廟若/魯頌稱姜嫄而説禮者亦云魯有姜嫄廟耳)
秋七月杞侯來朝
(公榖作紀侯左傳杞侯來朝不敬把侯歸乃謀伐之榖/梁傳朝時此其月何也桓内弑其君外成人之亂於是)
(為齊侯陳侯鄭伯計數曰以賂已即是事而朝之惡之/故謹而月之也○程子曰凡把稱侯者皆當為紀杞爵)
(非侯文誤也及紀侯大去/其國之後杞不復稱侯矣)
　公榖程氏皆以杞為紀桓弟弑兄臣弑君天下之大
　惡王與諸侯不奉天討反行朝聘之禮則皆有貶焉
　所以存天理正人倫也紀侯來朝何獨無貶乎當是
　時齊欲滅紀紀侯求魯為之主非為(于偽/反)桓立而朝
　之也(臨川呉氏曰齊謀并紀而鄭助之紀國小弱為/齊鄭所謀度不能自有以魯與齊鄭睦故來朝)
　(魯將求庇焉○劉氏曰左傳云把侯不敬歸乃謀伐/之九月入把竊謂春秋雖亂世兵革之事亦慎用之)
　(來朝有少不敬未宜便入其國也左傳誤紀為把遂/生不敬之説穀梁謂桓内弑其君外成人之亂而朝)
　(之惡之故謹而月之非也六年冬紀侯來朝桓惡不/差減而紀侯過而不改其責宜深深則宜日反書時)
　(何哉汪氏曰成七年曹伯朝六年十八年定十五年/邾子朝皆書月不可以書月為貶或以紀侯不貶從)
　(滕子之同同然榖鄧邾年葛不從同同之例葢聖人/閔紀之小弱傷其無所赴愬而求援於姻國故原情)
　(以恕其罪也何休范甯以紀為進爵/則未知隠三年紀子之為闕文耳)
蔡侯鄭伯㑹于鄧
(左傳始懼楚也公羊傳離不言/㑹此其言㑹何葢鄧與㑹爾)
　按左氏曰始懼楚也其地以國鄧亦與(音/預)焉楚自西
　周已為中國之患宣王葢嘗命將(去/聲)南征矣(汪氏曰/詩采芑)
　(宣王南征也蠢爾蠻荆大邦為讎顯允方叔蠻荆來/威今按商頌稱撻彼殷武奮伐荆楚冞入其阻易稱)
　(髙宗伐鬼方三年克之則楚在殷武丁時已負險以/叛而致中國之討矣然史記謂楚自熊繹事周文王)
　(始受子男之封豈武丁用兵深入/其國盡平其地至周而復封之歟)及周東遷僭號稱
　王(汪氏曰史周夷王時王室微熊渠甚得江漢間民/和遂立為王立其長子康為句亶王中子紅為鄂)
　(王少子執庇為越章王厲王暴虐畏其伐復去王號/至熊通伐隨令請王室尊為王王室不聽乃怒自立)
　(為武王今按此言東遷/始僭號指武王而言也)憑陵江漢此三國者地與之
　鄰是以懼也其後卒滅鄧虜蔡侯而鄭以王室懿親
　為之服役終春秋之世聖人葢傷之也夫天下莫大
　於理莫强於信義循天理惇信義以自守其國家荆
　楚雖大何懼焉(張氏曰小國間於大國而自立之道/孟子告滕文公之三章詳矣徒懼而)
　(不能自强於為/善所以不振也)不知本此事醜(類/也)德齊莫能相尚則
　以地之大小力之强弱分勝負矣觀春秋㑹盟離合
　之迹而列國盛衰之由可攷也觀春秋進退與奪抑
　揚之㫖則知安中夏禦外侮之道矣(家氏曰鄧侯者/熊貲之舅而首)
　(滅之是尚有人心乎是㑹也春秋著荆楚憑陵之始/故書汪氏曰于鄧乃外諸侯相㑹之始而實楚患之)
　(萌蘖北杏乃外諸侯列㑹之始而實霸者之濫觴其/闗於天下之故不小矣王國同㑹以懼楚鄧首彼滅)
　(蔡則通於侵凌桓文而後服屬於楚同於鄗邑熊處/滅之熊麋封之僅存一綫之者至春秋之終遂不得)
　(已而遷州來以求庇於呉鄭則數遭侵伐疲於奔命/曽無寧日滎陽成臯之地殆為爭戰之墟幾不能國)
　(肉袒請命願為囚俘觀諸後日之變則㑹鄧之舉豈/非中國夷陵之端乎○廬陵李氏曰楚自熊繹始受)
　(封六世至熊渠立其子康為句亶王紅為鄂王執庇/為越章王此僭王之始又八世至熊儀是為若敖又)
　(二世至熊朐是為蚡冒又一世至熊通是為武王武/王十九年入春秋侵隨於桓之六年吞諸侯於桓之)
　(八年圍鄾敗鄧於桓之九年盟貳軫敗鄖師蒲騒於/桓之十一年伐絞伐羅楚已大於江漢之間矣莊公)
　(四年文王熊貲立莊六年而伐申莊十年而執蔡侯/莊十六年而滅鄧於是楚勢益張他日爭霸之權與)
　(始此○劉氏曰公羊云離不言㑹而言㑹者葢鄧與/㑹也非也二國相㑹不可言蔡侯鄭伯及於鄧且實)
　(行㑹禮非㑹而何據齊侯鄭/伯如紀為比例復自妄説爾)
九月入把
(左傳討不敬也穀梁傳我入之也杜氏曰不稱主師微/者也程子曰將卑師少外則稱人内則止云入某伐某)
(陳氏曰内桓言大夫帥師但曰入杞何唯桓師非君將/皆不言大夫桓師非君將則曷為皆不言大夫桓以大)
(夫弑隠而後立故桓師非君將則其大夫專也髙氏曰/桓弑君莫入莫伐乃反入杞伐邾是使天下共蒙其恥)
(也汪氏曰或以為蔡鄭入把然滅偪陽滅賴皆稱遂此/不稱遂則入者魯也左傳謂討其來朝之不敬葢因僖)
(二十七年春把子來朝秋公子/遂帥師入杞而傅㑹其説耳)
公及戎盟于唐
(左傳脩舊好也臨川吳氏曰隠公因戎之請盟至再而/後與盟今戎不請盟而桓及之盟葢與及鄭盟越之意)
(同以已之負大惡而結好/以自固無間於内外也)
冬公至自唐
(此書至之始左傳告于廟也凡公行告于宗廟反行飲/至舍爵策勲焉禮也特相㑹往來稱地讓事也自參以)
(上則往稱地來稱㑹成事也穀梁傳桓無㑹而其至何/也逺之也程子曰君出而書至者有三告廟也過時也)
(危之也桓公弑立嘗與鄭齊陳㑹矣皆同為不義及逺/與戎盟故危之而書至戎若不如三國之黨惡則討之)
(矣/)
　凡為人子者出必告反必面事亡如事存故君行必
　告廟反必奠而後入禮也(禮記曽子問諸侯相見必/告于禰命祝史告于五廟)
　(反必請告于祖禰乃命/祝史告至于前所告也)出必告行反必告至常事爾
　何以書(茅堂胡氏曰公如不書至者常事也書/至者或危或久或為不義或策勲而書)或誌
　其去國踰時之久也(汪氏曰莊五年冬㑹伐衞六年/秋公至僖四年正月㑹侵蔡八)
　(月公至六年夏㑹伐鄭冬公至十五年三月㑹莊丘/九月公至十六年十二月㑹淮十七年九月公至二)
　(十八年五月㑹踐土二十九年春公至成十年七月/如晉十一年三月公至十三年三月如京師七月公)
　(至襄二十八年十一月如楚二十九年五月公至昭/五年春如晉七月公至七年三月如楚九月公至十)
　(五年冬如晉十六年夏公至定/四年二月㑹召陵七月公至)或録其㑹盟侵伐之
　危也(汪氏曰宣公㑹黒壤成公㑹沙隨昭公㑹平丘/皆見責於晉僖公㑹伐鄭遂圍許㑹侵蔡遂伐)
　(楚成襄之㑹伐鄭伐秦伐齊定之㑹侵楚哀之㑹吳/伐齊皆大戰伐之事無不可危定之圍成雖曰以君)
　(伐臣而强亦未可遽服觀之昭定伐季氏其危可知/若宣之朝齊以篡弑求援惟恐獲戾襄之朝楚幾不)
　(得反莫非/可危者矣)或著其黨惡附姦之罪也(汪氏曰桓公納/鄭突莊公納衞)
　(朔皆書至伐襄公釋崔杼/不討而書重丘書至㑹)桓公弑君而立嘗列於中
　國諸侯之㑹而不書至同惡也今逺與戎盟而書至
　者危之也(范氏曰危其逺㑹戎狄喜其得反何氏曰/凡至者臣子喜其君父脱危而至桓與戎)
　(盟雖信猶/可危也)程氏所謂居夷浮海之意是矣語不云乎
　夷狄之有君不如諸夏之亡也(張氏曰春秋主魯何/乃欲戎之討魯君乎)
　(葢聖人初未嘗以主魯而廢拯救三綱之心也程子/之傳精矣家氏曰陳夏徴舒蔡般之弑其君中國無)
　(能討之者荆楚則討之今魯桓弑君天王微弱中國/諸侯皆預於亂無有能討賊者矣桓㑹戎于唐戎若)
　(有人猶將討之今而得歸倖也故特為之至啖氏曰/凡公行總一百七十有六書至者八十有二不書至)
　(者九十有四左傳謂告廟則書於策天子隨其所至/以示功過且志其去國逺邇遲速也其有一出而涉)
　(兩事者或志前事或志後事擇其重者志之也又有/不致本事者本事非功也孫氏曰春秋亂世諸侯出)
　(入無度至者危之也陳氏曰凡至危之也隠行不至/桓至盟戎而已莊之適齊皆至之桓文有諸侯之事)
　(苟不得意則書至如牡丘于淮圍許迄于斷道而後/不至者鮮矣成之瑣澤襄之鄔之戲之役僅不至焉)
　(爾昭定之世無不至者哀或不至至㑹吳伐齊至黄/池之㑹皆危之也是故夫人不至至出姜大夫不至)
　(至季孫意如叔孫婼臨川呉氏曰歸而告廟常事爾/春秋何為書之穀梁傳曰書至危之也似得經意糾)
　(合諸侯自齊桓始幽檉首止甯母洮葵丘鹹人大㑹/魯君皆與並不書至穀梁謂桓㑹不至安之也得經)
　(意矣來年牡丘淮二㑹書至范甯注曰桓㑹不至齊/桓德衰故危而至之得傳意矣淮之㑹僖公為齊所)
　(止聲姜出㑹始得釋則知書至危之也伐楚伐鄭二/役書至者兵凶戰危不比衣裳之㑹故至也齊桓既)
　(殁僖公朝齊非所宜朝故至也由是推之桓莊文宣/成襄昭定哀之行其書至大率危之也危之若何或)
　(事之難或動之非或地之逺或時之久皆是危道幸/其禮成事畢而得至故書也穀梁於襄公朝楚之傳)
　(曰至自楚喜之也殆其往而喜其反也魯夫人惟文/九年出姜如齊歸寧為得禮故特書其至其於夫人)
　(之行皆非美事故不書至然則出姜之至亦危之乎/婦人無外事禮合歸寧不得已而出亦以得還至國)
　(為喜也未至以前詎敢以為安乎彼非禮而行者固/不足道又奚恤其危哉為大夫之書至者三皆為齊)
　(晉所執幸得解脱故書其至以此見經之書至非美/事矣汪氏曰湯誥稱王歸自克夏至于亳武成稱王)
　(來自商至于豐則君行書至舊矣然告廟而書至者/常禮也不告廟而書至者春秋之變也昭公失國居)
　(于鄆書至者五豈以播越在外復能遣其臣告于祖/禰乎此聖人之微意雖曰危之亦以著臣子不忘君)
　(之義也或曰春秋美蕭魚之㑹而定公㑹夾谷孔子/相齊人章章來歸侵疆其書至豈亦危之乎竊謂晉)
　(悼九合諸侯三駕伐鄭非惟諸侯罷於奔命而悼公/之勤勞亦甚矣其書至者葢危中國之戰爭而幸其)
　(休息爾若夫夾谷則齊人懐詐諼之謀將有菜兵之/刼使不得吾聖人秉禮義以却之魯其危哉○廬陵)
　(李氏曰至例啖氏陳氏二家説皆有得處但陳氏以/桓文不得意書至則召陵盟楚豈不得意啖子以本)
　(事非功故不致本事則同心圍齊何得非功亦有不/通者故獨胡氏説為長而胡氏於致前事致後事之)
　(説又畧焉則又當參以公榖也又曰春秋/書公至自地六唐榖乾侯瓦夾谷黄是也)
　附録(左傳初晉穆侯之夫人姜氏以條之役生太子/命之曰仇其弟以千畝之戰生命之曰成師師)
　(服曰異哉君之名子也夫名以制義義以出禮禮以/體政政以正民是以政成而民聽易則生亂嘉耦曰)
　(妃怨耦曰仇古之命也今君命太子曰仇弟曰成師/始兆亂矣兄其替乎惠之二十四年晉始亂故封桓)
　(叔于曲沃靖侯之孫欒賔傅之師服曰吾聞國家之/立也本大而未小是以能固故天子建國諸侯立家)
　(卿置側室大夫有貳宗士有𨽻子弟庶人工商各有/分親皆有等衰是以民服事其上而下無覬覦今晉)
　(甸侯也而建國本既弱矣其能久乎惠之三十年晉/潘父弑昭侯而納桓叔不克晉人立孝侯惠之四十)
　(五年曲沃莊伯伐翼弑孝侯翼人立其弟鄂侯鄂侯/生哀侯哀侯侵陘庭之田陘庭南鄙啟曲沃伐翼)
(壬桓王十/申一年)三年(齊僖二十一晉哀九衞宣十蔡桓六鄭/莊三十五曹桓四十八陳桓三十六杞)
(武四十二宋莊公馮元/年秦寧七楚武三十三)
春正月
(程子曰桓公弑君而立元年書王以王法正其罪也二/年宋督弑其君以王法正其罪也三年不書王見桓之)
(無王也何氏曰無王者見桓公無王而行也一年有王/者見始也十年有王者數之終也十八年有王者桓公)
(之終也明終始有王桓公無之/爾不就元年見始者未無王也)
　桓公三年而後經不書王有以為周不班厯者(劉氏/曰杜)
　(注不書王者時王不頒厯非也十七年十月朔日食/傳云不書日官失之也謂日官推厯不得其正非謂)
　(不班厯也何為其年亦不書王乎若謂官失之即不/班厯矣莊十八年春王三月日食亦不書朔亦當不)
　(書王而反書王是知不書王者不為厯也資中黄氏/曰班厯則告朔今無王之年有朔日又有正月則非)
　(王不班/厯也)昭公末年王室有子朝(如/字)之亂豈暇班厯而
　經皆書王非不班厯明矣又有以為此闕文也安得
　一公之内凡十四年皆不書王其非闕文亦明矣(汪/氏)
　(曰闕文則不成文義如紀子伯甲戌己丑夏五郭公/之類若桓不書王四年七年無秋冬皆聖人削之也)
　(通諸二百四十二年惟桓公之簡十四年不書王又/豈紀録者他無脱漏而獨脱王字乎皆當從程子為)
　(正/)然則云何桓公弑君而立至于今三年而諸侯之
　喪事畢矣是入見(音/現)受命于天子之時也(髙氏曰桓/無王者桓)
　(篡其兄外託於繼世而立是以免諸侯之討至其喪/終宜以士禮見天子而受命又不能爾尚當因使者)
　(而請命以臨其民今桓公一不受命遂終其身則享/國雖久從屬雖衆盜賊之未誅耳王氏曰諸侯除喪)
　(以士服見天子天子錫之爵命而歸治其國/桓公服除猶不朝王請命則無王之迹彰矣)而王朝
　之司馬不施殘執之刑(周禮大司馬九伐之法賊弑/其親則正之放弑其君則殘)
　(之注正之者執而/治其罪殘殺也)鄰國之大夫不聞有沐浴之請魯
　之臣子義不戴天反面事讎曽莫之恥使亂臣賊子
　肆其凶逆無所忌憚人之大倫滅矣故自是而後不
　書王者見(音/現)桓公無王(趙氏曰王者人倫之所繫桓/無王惡桓之滅人倫也故去)
　(其王字以/見其罪)與天王之失政而不王也(家氏曰或云周/衰天王失政不)
　(王不自桓王始矣以是責王無乃非所可責乎曰王/室微弱不能誅討亂賊春秋望之而未責也元年二)
　(年猶書王望之也今喪事既終逆桓未能入見天子/而明年宰糾御命下聘自是再三聘當誅而奬王綱)
　(盡壊天下不/復知有王矣)桓公無王而行歸罪於天子可乎齊景
　公問政子曰君君臣臣父父子子君不君則臣不臣
　父不父則子不子(張氏曰春秋書王所以綂諸侯正/天下也桓公弑君自立故三年以)
　(後不書王若正朔不自王出也汪氏曰或云宣亦篡/立而不誅其無王何哉竊故經之所書於桓弑再削)
　(秋冬王之冢宰來聘則書名諸侯來朝必加貶而宣/世書法全異豈以春秋初年猶以討賊之事望之天)
　(子方伯諸侯及中葉而弑逆者相踵討賊者無復可/望故變例而從同同歟程子曰春秋時前已立例到)
　(後來書得全别謂此類爾○廬陵李氏曰桓公惟元/年二年十年十八年有王趙氏以為後人誤加其説)
　(已非而注穀梁者見二年書王以為正與夷之卒遂/附㑹以為十年書王正終生之卒是又不知正弑逆)
　(之義矣注公羊者於十年十八年書王得之而元年/書王以為桓公此時未敢無王至三年始著其無王)
　(之罪是又穿鑿之甚也故胡氏獨取程子又曰范氏/例春秋上下無王者凡一百有八桓無王見不奉王)
　(法餘公無王者為不書正月不得書王/也宣亦篡位而不去者罪之輕重異也)
　附録(左傳春曲沃武公伐翼次于陘庭韓萬御戎梁/𢎞為右逐翼侯于汾隰驂絓而止夜獲之及欒)
　(共/叔)
公㑹齊侯于嬴
(左傳㑹于嬴成昏于齊也杜氏曰公不由媒介自與齊/侯㑹而成昏非禮也○家氏曰桓以篡弑得國懼方伯)
(之有討而乞昏於齊以為此㑹夫婚姻之有媒妁所以/别嫌明微重大昏之始今魯桓親為此㑹以締好於强)
(齊匪媒而昏合不以正也越境而㑹㑹不以正也使其/私人往逆逆不以正也為齊侯而親迎迎不以正也是)
(故春秋於嬴之㑹謹而書之以見禍敗之所從始求逭/弑君之討而終殞於齊天也非人所能為也其後莊公)
(躬納幣於齊以盛飾而尸女恣為淫行無復羞惡造端/實始此父之行子之效以致敗倫亂國歴數傳而未已)
(可不/謹哉)
夏齊侯衞侯胥命于蒲
(左傳不盟也○公羊傳胥命者何相命也何言乎相命/近正也此其為近正奈何古者不盟結言而退穀梁傳)
(胥之為言猶相也相命而信諭謹言而退以是為近古/也是必一人先其以相言之何也不以齊侯命衞侯也)
(程子曰二國為㑹約言相命而不為盟誼近於理/也故善之○杜氏曰蒲衞地在陳留長垣縣西南)
　公羊曰胥命者相命也相命近正也古者不盟結言
　而退(何氏曰盟不歃血但以命相誓善其不盟近正/似於古而不相背故書以撥亂范氏曰申約言)
　(以相達不歃/血而誓盟)人愛其情私相疑貳以成傾危之俗其
　所由來漸矣(汪氏曰有虞之時已有征苗之誓至周/而有司盟之官幽王時大夫作詩云君)
　(子屢盟亂是用長則盟詛/之瀆不待春秋而後見矣)有能相命而信諭豈不獨
　為近正乎故特起胥命之文於此有取焉(汪氏曰當/時已有是)
　(名但夫子作經特筆書/之書之所以取之也)聖人以信易食答子貢之問
　(論語子曰去食自古皆有死民無信不立集注民無/食必死然死者人之所必不免無信則雖生而無以)
　(自/立)君子以信易生重桓王之失(詩兎爰小序桓王失/信諸侯背叛君子不)
　(樂其/生焉)信去則民不立矣故荀卿言春秋善胥命(荀子/大畧)
　(篇春秋善胥命而詩非屢盟其心一也茅堂胡氏曰/信者國家之大寶胥命不盟一節可取劉氏曰古者)
　(方伯州牧命於天子諸侯自相命非正也齊太公之/後東州之侯衞康叔之後北州之侯以事相命也○)
　(髙氏曰胥命者相推為牧伯也諸侯之變始於齊衞/胥命而終於吳晉爭盟自爭盟觀胥命所謂彼善於)
　(此也故春秋善胥命問胥命齊衞勢敵故齊僖自以/為小伯而黎人亦責衞以方伯之事當時王不能命)
　(伯而欲自為伯故彼此相命以成其僭及其久也則/力之能為者專之矣戰國諸侯齊魏㑹于濁澤以相)
　(王其後秦人致帝于齊約共稱帝此其明證也朱子/曰説亦有理汪氏曰朱子意與程子傳稍異姑兩存)
　(之竊攷莊二十一年鄭號胥命于弭同謀納王不可/云胥命以伯况齊衞胥命之後不聞有㑹盟侵伐之)
　(事僅能一戰於郎一盟惡曹皆以鄭忽之故則非相/推為伯矣葢胥命者相結以言而不盟而相結之善)
　(惡則存乎/其事耳)
六月公㑹杞侯于郕
(杞公作紀郕公作盛左傳把求成也程子曰自桓公篡/立無嵗不與諸侯盟㑹結外援以自固也髙氏曰紀侯)
(懼齊欲親魯郕亦然張氏曰紀與魯親而求援於魯以/抗齊鄭故桓公因其來朝與之㑹也○汪氏曰程子云)
(把稱侯皆當為紀左傳云把求/成豈因入把而傳㑹其説歟)
秋七月壬辰朔日有食之既
(公羊傳既者何盡也榖梁傳言日言朔食正朔也既/者盡也有繼之辭也程子曰既盡也食盡為異大也)
　榖梁曰既盡也(杜氏曰厯家云日月交㑹月掩日故/日食食既者正相當而相掩也范氏)
　(曰盡而復/生謂之既)言日言朔食正朔也(凡二十六此年莊二/十五二十六三十僖)
　(五文十五成十六十七襄十四二十二十一再二十/三二十四再二十七昭七十五十七二十一二十二)
　(二十四三十一/定五十二十五)言朔不言日食既朔也(桓十七朔/之明日也)言
　日不言朔食晦日也(凡七隠三僖十二文元/宣八十十七襄十五)不言日
　不言朔夜食也(凡二莊十/八僖十五)何以知其夜食曰王者朝
　日(前漢書賈誼傳三/代之禮春朝朝日)王者朝日則何以知其夜食乎
　日始出而有虧傷之處(昌慮/反)未之復也則知其食於
　夜矣(范氏曰王制天子𤣥冕朝日於東門之外/故日始出而有虧傷之處是以知其夜食)日者
　衆陽之宗人君之象而有食之既則其為變大矣(家/氏)
　(曰隂盛于陽太陽為之/失光晝晦為異大矣)先儒以為荆楚僭號鄭拒王
　師之應(汪氏曰日食三十六食既者三此年而後荆/楚僭王鄭敗王師射王中肩宣八年而後楚)
　(莊圍宋析骸易子伐鄭鄭伯肉袒晉大敗于邲屈服/荆楚襄二十四年而後齊崔杼衞甯喜弑君吳楚横)
　(行變既大則其/應亦必僭矣)
公子翬如齊逆女
(左傳修先君之好故曰公子穀梁傳逆女親者也使大/夫非正也程子曰翬於隠世不稱公子隠之賊也於桓)
(世稱公子/桓之黨也)
　娶妻必親迎(去聲/下同)禮之正也若夫邦君以爵則有尊
　卑以國則有小大以道途則有逺邇或迎之於其國
　或迎之於境上或迎之於所館禮之節也紀侯於魯
　以小大言則親之者也而使履緰(音/須)來魯侯於齊以
　逺邇言則親之者也而使公子翬往(啖氏曰以公子/尤不可也薛氏)
　(曰逆女而使同姓之/卿非所以厚别也)是不重大婚之禮失其節矣故
　書(王氏曰書公子翬逆女而公不親迎與寵任賊臣/之罪皆著矣陳氏曰翬何以得稱公子如他大夫)
　(翬弑隠而相桓臣子無討焉則故書翬如他大夫也/桓立而相翬是德翬也德翬則是桓弑隠桓罪著矣)
　(家氏曰翬者桓所與共為篡弑之人為桓謀所以定/其位者乞婚於齊今而逆女豈無他人而使翬逆焉)
　(使之重自結也春秋於隠世去翬族以正其弑君之/罪於桓世復稱公子明其與桓共為逆也若曰翬者)
　(國之大賊而桓之私人也所謂不誅之誅也汪氏曰/翬為桓弑隠復為桓逆女以結齊好遂為宣弑赤復)
　(為宣納賂逆婦以結齊援皆不待貶絶而罪惡見者/也劉氏曰春秋非修先君之好而稱公子者多矣左)
　(氏之説非也廬陵李氏曰逆女例諸侯親迎常事不/書魯之逆者五惟莊逆哀姜以仇女為譏其餘若翬)
　(逆文姜公子遂逆穆姜叔孫僑如逆齊姜皆卿為君/逆也出姜不書逆者葢公也譏禮成於齊故不斥公)
　(也春秋以非常書之左/氏以卿逆為合禮誤矣)
九月齊侯送姜氏于讙
(左傳齊侯送姜氏非禮也凡公女嫁于敵國姊妹則上卿送之/以禮於先君公子則下卿送之於大國雖公子亦上卿送之)
(於天子則諸卿皆行公不自送於小國則上大夫送之/公羊傳何以書譏何譏爾諸侯越境送女非禮也此入)
(國矣何以不稱夫人自我言齊父母之於子雖於鄰國/夫人猶曰吾姜氏榖梁傳禮送女父不下堂母不出祭)
(門諸母兄弟不出闕門父戒之曰謹慎從爾舅之言母/戒之曰謹慎從爾姑之言諸母復申之曰謹慎從爾父)
(母之言送女踰境非/禮也杜氏曰讙魯地)
公㑹齊侯于讙
(榖梁傳無譏乎曰為禮也齊侯來也公之逆而㑹之/可也程子曰齊侯出疆送女公逺㑹之皆非義矣)
夫人姜氏至自齊
(公羊傳翬何以不致得見乎公矣榖梁傳其不言翬之/以來何也公親受之於齊侯也子貢曰冕而親迎不已)
(重乎孔子曰合二姓之好以繼萬世/之後可謂已重乎程子曰告于廟也)
　古者昏禮必親迎(去/聲)則授受明(禮記昏義昏禮親迎/主人筵几於廟而拜)
　(迎於門外婿執雁入揖讓升堂再拜奠雁葢/親受之於父母也降出御婦車而壻授綏)後世親
　迎之禮廢於是有父母兄弟越境而送其女者(列女/傳齊)
　(孝公夫人孟姬華氏長女也齊國稱其貞孝公聞之/修禮親迎于華氏之室父母送之不下堂母醮之房)
　(中父戒之東階之上諸母戒之兩階之/間姑姊妹戒之門内可謂能行禮矣)以公子翬往
　逆則既輕矣(蜀杜氏曰魯逆失之輕而齊送之失之/過其貶固鈞者也翬不奪公子齊侯稱)
　(爵斥言其人/以見不正)為齊侯來乃逆而㑹之于讙是公之行
　其重在齊侯而不在姜氏豈禮也哉(薛氏曰齊侯送/女于外公以㑹)
　(禮接之非親迎且兩失之也夫婦大倫也不正之於/其始桓之夫婦是不為夫婦矣張氏曰齊僖愛其女)
　(之過至於越境而送之遂使魯桓之出不為親迎而/為齊侯在讙特往㑹之僖之送桓之㑹皆非也春秋)
　(謹而書之所以重大昏而正人倫之始也家氏曰或/謂公㑹齊侯于讙不曰古親迎之遺意乎曰翬之往)
　(逆公固無親迎之意及問齊侯親送姜氏乃遽往㑹/于讙則公之出為齊侯而出非為親迎而出於禮則)
　(似是而用禮之意則非也蜀杜/氏曰再言齊者所以甚之也)不言以至者既得見
　乎公也(孫氏曰此齊侯送姜氏公受之于讙也受之/于讙不以讙至者不與公受于讙也故書至)
　(自齊以正其義薛氏曰書至不與公俱/至也桓公夫婦之道終始乎不正也)不能防閑於
　是乎在敝笱之刺(七賜/反)兆矣(詩齊風敝笱小序刺文/姜也齊人惡魯桓公微)
　(弱不能防閑文/姜使至淫亂)禮者所以别嫌明微制治于未亂不
　可不謹也娶夫人國之大事故詳(臨川吳氏曰昏禮/之大節有三納幣)
　(一也親迎二也夫人至三也得三則皆不書魯桓㑹/嬴書譏不由媒介而自求昏于齊也逆女書譏不親)
　(迎而使公子翬也送姜氏書譏齊侯親送也㑹讙書/譏不親迎而親㑹齊侯也夫人至不書翬以譏魯桓)
　(初使翬逆而中自受姜氏于讙也汪氏曰文定此年/傳謂娶夫人國之大事莊二十四年傳謂婚姻常事)
　(不書葢婚姻合禮而不志者書法之常也故僖公之/娶夫人納幣逆女夫人至皆不書也桓公之娶文姜)
　(不合於禮故以為大事而悉志之者所以垂戒而書/法之變也昭公之娶同姓則又以國惡而隠之也聖)
　(人作經如化工生物洪纎髙下/因物賦形安可執一而論之哉)
冬齊侯使其弟年來聘
(左傳冬齊仲年來聘致夫人也程子曰稱弟義見隠七/年杜氏曰女出嫁又使大夫隨加聘問在魯而出則曰)
(致女在他國而來則總曰聘臨川吳氏曰齊僖親送女/至魯竟歸未幾又使貴介弟致之見其愛女之至情之)
(私非禮之正也髙氏曰隠七年弟年嘗聘今桓篡隠而/結昏復使來聘齊侯於魯視篡弑易君恬不為意如市)
(道之交/驩爾)
有年
(公羊傳有年何以書以喜書也大有年何以書亦以喜/書也此其曰有年何僅有年也彼其曰大有年何大豐)
(年也僅有年亦足以當喜乎恃有年也穀梁傳五榖皆/熟為有年也程子曰書有年紀異也人事順於下則天)
(氣和於上桓弑君而立逆天理亂人倫天地之氣為之/謬戾水旱凶災乃其宜也今乃有年故書其異宣公為)
(弑君者所立其惡有間故大有年則書之楊士勛曰/凡書有年於冬夏五榖畢入計用豐足然後書之)
　舊史災異與慶祥並記故有年大有年得見(音/現)于經
　若舊史不記聖人亦不能附益之也然十二公多歴
　年所有務農重榖閔雨而書雨者(詩魯頌􁇲小序僖/公儉以足用寛以)
　(愛民農務重穀榖梁傳僖/三年閔雨者有志乎民也)豈無豐年而不見於經是
　仲尼於他公皆削之矣(畨陽萬氏曰諸公之不書有/年不勝其書也髙郵孫氏曰)
　(春秋二百四十二年而書有年大有年/各一而已桓宣大惡何道而有年乎)獨桓有年宣
　大有年則存而不削者縁此二公獲罪於天宜得水
　旱凶災之譴今乃有年則是反常也故以為異特存
　耳(髙氏曰凡人力之所不能及者必推之天以天理/之有常不若人事之錯亂也今反常理故書其異)
　然則天道亦僭乎桓宣享國十有八年獨此二年書
　有年他年之歉可知也而天理不差信矣(張氏曰桓/公行惡其)
　(所感召如元年大水五年旱雩螽八年十月雨雪十/三年大水十四年無水禦廩災等事十八年間獨今)
　(年五榖僅熟故以為異特書于/策著桓公之罪憫魯國之民也)此一事也在不修春
　秋則為慶祥君子脩之則為變異是聖人因魯史舊
　文能立興王之新法也故史文如畫筆經文如化工
　嘗以是觀非聖人莫能修之審矣有年大有年自先
　儒説經者多列於慶瑞之門至程氏發明奥㫖然後
　以為記異此得於言意之表者也(賈逵曰桓惡而有/年豐異之也言有)
　(非其所宜有薛氏曰災異之書正也有年之書幸也/政之足以得災而天與之年亦變也茅堂胡氏曰孫)
　(明復云桓十八年惟此一年有收以著桓民之多凶/殣也伊川曰記異也異反同者也大常為同小變為)
　(異每嵗凶殣此有年則為異矣○汪氏曰公羊云以/喜書故説者以為慶祥苟以為慶祥則不獨書于桓)
　(宣矣廬陵李氏曰有年大有年三傳皆以為祥而趙/子亦列於慶瑞門與獲麟同列其説曰符祥者天地)
　(所以答人是以志之凡豐年皆告于宗廟勤民而敬/先也其不書者不告廟也此説亦未達春秋不書祥)
　(瑞之/意)
　附録(左傳芮伯萬之母芮姜惡芮伯/之多寵人也故逐之出居于魏)
(癸桓王十/丑二年)四年(齊僖二十三晉小子侯元年衞宣十一/蔡桓七鄭莊三十六曹桓四十九陳桓)
(三十七把武四十三宋莊/二秦寧八楚武三十三)
春正月公狩于郎
(此蒐狩之始左傳書時禮也公羊傳狩者何田狩也春/曰苗秋曰蒐冬曰狩常事不書此何以書譏何譏爾逺)
(也諸侯曷為必田狩一曰乾豆二曰賔客三曰充君之/庖穀梁傳四時之田皆為宗廟之事也春曰田夏曰苗)
(秋曰蒐冬曰狩四時之田用三焉唯其所先得一為乾/豆二為賔客三為充君之庖程子曰公出動衆皆常書)
(于郎逺也杜氏曰周之春夏之冬也田/狩從夏時郎非國内之狩也故書地)
　何以書譏逺也(何氏曰諸侯田狩不過郊張氏曰狩/用夏時仲冬周正月乃其時也然國)
　(之蒐狩自有常處皆擇山林翳密之地因田獵而從/禽魯之大野乃常狩之地故西狩不書地觀此則譏)
　(逺之説信然矣永嘉吕氏曰此狩于/郎與觀魚于棠之類皆譏逺地也)戎祀國之大事
　狩所以講大事也用民以訓軍旅所以示之武而威
　天下取物以祭宗廟所以示之孝而順天下(髙郵孫/氏曰天)
　(子諸侯無事則嵗田焉田者用民以訓軍旅者也取/物以祭宗廟者也然而用民不以制則民傷乎農取)
　(物不以禮則物害乎性四時之田不/傷農不害物以示天下之孝與武也)故中春教振旅
　遂以蒐中夏教茇舍遂以苗中秋教治兵遂以獮中
　冬教大閲遂以狩(周禮大司馬注凡師出曰治兵入/曰振旅皆習戰也茇舍草止之也)
　(軍有草止之法大閲簡軍實蒐索擇取不孕者/苗為苗除害獮殺也狩言守取之無所擇也)然不
　時則傷農不地則害物(啖氏曰蒐狩常事不/害非時及越禮則書)田狩之
　地如鄭有原圃秦有具囿皆常所也違其常所犯害
　民物而百姓苦之則將聞車馬之音見羽旄之美舉
　疾首蹙頞而相告可不謹乎以非其地而必書是春
　秋謹於微之意也每謹於微然後王德全矣(髙氏曰/桓始昏)
　(于齊而有年奉之凡侈心生於中則逸德見於外郎/魯疆埸也逺狩于疆埸危之也公有大弑之惡人得)
　(而討之魯不是念而逺狩於是知其安於弑逆恬不/懐懼也先王之田安不忘危治不忘亂春秋之時習)
　(於田獵謂之賢閑於馳逐謂之好非因田狩以講兵/又或非其地或非其時此聖人不得不詳著以垂戒)
　(焉汪氏曰人君恤民宜無所不至故田狩雖不違時/而不於常所亦春秋所譏葢田狩固有常制而淫於)
　(遊田乃聖人之所戒也賈山諫文帝謂秦始皇以千/八國之民自養馳騁弋獵之娛天下弗能供也人與)
　(之為怨家與之為讎猶且東巡狩刻石著功自以為/過堯舜身居滅絶之中而不自知也流弊之禍可勝)
　(言哉此書公狩于郎後此昭九年築郎囿葢即其地/垣而囿之矣然魯有郎囿又有鹿囿蛇淵囿而蒐于)
　(紅大蒐于比蒲昌間又不即囿以蒐田而馳騖於稼/穡場圃之中豈非犯害民物不恤國本而若是乎○)
　(廬陵李氏曰春秋書狩四于郎譏逺于禚譏親讎河/陽本非狩特以避召王之名西狩本常事特以志非)
　(常之瑞各有義耳○劉氏曰公羊謂春曰苗秋曰蒐/冬曰狩非也周禮春蒐夏苗秋獮冬狩得其正矣何)
　(休以謂春秋制王制承謬亦復闕夏鄭康成乃云夏/時制度避其號不亦妄乎説穀梁者曰春而曰狩葢)
　(用冬狩之禮夫周之正月夏之十一月云狩是也榖/梁自顛倒之耳廬陵李氏曰四時之田見於周禮爾)
　(雅而左氏記臧僖伯之言亦同獨公榖所言皆不合/榖疏曰左氏之文是周公制禮之名二傳之文或春)
　(秋取異代之法或當時天子諸侯别法經典散/亡無以取正觀此則胡氏取周禮之説是矣)
夏天王使宰渠伯糾來聘
(左傳夏周宰渠伯糾來聘父在故名公羊傳宰渠伯糾/者何天子之大夫也其稱宰渠伯糾何下大夫也程子)
(曰桓公弑其君而立天子不能治天下莫能討而王使/其宰聘之示加尊寵天理滅矣人道亡矣書天王言當)
(奉天也而其為如此名糾尊卑貴賤之義亡也人理既/滅天運乖矣隂陽失序嵗功不能成矣故不具四時)
　宰冢宰也渠氏伯爵糾其名也王朝公卿書爵(汪氏/曰三)
　(公稱公於周公祭公之類六卿書爵/如祭伯凡伯毛伯召伯單子劉子)大夫書字上士
　中士書名下士書人例也糾位六卿之長降從中士
　之例而書名貶也(陸氏曰天子六卿為冢宰者皆加/宰字兼為三公則曰公渠伯書名)
　(貶之也陳氏曰周大夫不名名宰渠伯聘桓也王臣/未有書官者於是特書宰有聘桓者矣必宰自為使)
　(而後貶貶其甚者也髙郵孫氏曰春秋之志王臣者/三十其處可責可善之地者有二焉宰渠伯糾之志)
　(名王人子突之/志字其義也)於糾何貶乎在周制大司馬九伐之
　法諸侯而有賊殺其親則正之放弑其君則殘之(周/禮)
　(注正之者執而治其罪王霸記曰/正殺之也殘殺也殘滅其為惡)桓公之行當此二
　者舍(上/聲)曰不討而又聘焉失天職矣操刑賞之柄以
　馭下者王也論刑賞之法以詔王者宰也以經邦國
　則有治典以安邦國則有教典以平邦國則有政典
　以誥邦國則有刑典治教政刑而謂之典明此天下
　之大常也大宰所掌而獨謂之建(汪氏曰周禮大宰/之職掌建邦之六)
　(典今按此不言禮典/事典舉其重者也)以此典大宰之所定也乃為亂
　首承命以聘弑君之賊乎故特貶而書名以見宰之
　非宰也(汪氏曰有冢宰之貴而不足以居其位失其/所以貴矣王制大夫廢其事終身不仕死以)
　(士禮葬之春秋天子之事名宰以正王法劉氏曰春/秋於大夫莫書其官至冢宰獨書之以此見任之最)
　(重者也宰天下者莫名至糾獨名之以此見責之最/備者也周公作周禮冢宰之職固賞善誅惡進賢退)
　(不肖今銜命下聘弑/逆之人故書名貶之)聘于弑君之賊而名其宰則桓
　公没王使榮叔來賜命矣榮叔何以書字而不名也
　始而來聘冢宰書名以見貶終而追錫王不稱天以
　示譏其義備矣(汪氏曰桓以不義得國始則天王以/冢宰聘之終則天王使大夫追命之)
　(終始施非常之恩故春秋於終始致非常之貶冢宰/稱名王不稱天貶莫重於此矣前後各貶互文見義)
　夫咺賵仲子糾聘桓公其事皆三綱之所繫也(汪氏/曰明)
　(仲子之為妾所以正夫婦之綱明桓公之為篡所以/正君臣之綱苟不知仲子之為妾則不知桓公之為)
　(篡矣家氏曰或謂隠元年之責咺春秋欲起天王之/義故於王無責今復責糾而不及王何也曰春秋之)
　(義君有過先責其宰咺與糾居大臣之位既不能正/諫又將命以出重有責也乃若錫命王不稱天以榮)
　(叔非宰故不/與咺糾同責)然咺獨書官糾兼稱爵何也如咺者豈
　初得政猶未受封而糾則或以諸侯入相(汪氏曰如/衞武公)
　或既相而已封者乎(汪氏曰如/周公召公)漢初命相必擇列侯
　為之(汪氏曰惠帝以平陽侯曹㕘代鄼侯蕭何為相/國繼又以安國侯王陵曲逆侯陳平為左右丞)
　(相文帝以絳侯周勃/與陳平為左右丞相)後用公孫因相而得封(汪氏曰/武帝元)
　(朔五年以公孫𢎞為丞相封平津侯丞相封侯自𢎞/始厥後石慶為丞相封牧丘侯公孫賀為丞相封葛)
　(繹/侯)葢欲倣古重其任也任之重則責益深矣嫡妾之
　分君臣之義天下之大倫無所輕重糾以既封故兼
　稱爵見春秋責相之義也(張氏曰天子之冢宰不能/詔王以大柄馭羣臣以親)
　(奉命來聘魯桓是寵篡弑以瀆三綱故貶而名之也/春秋奉天道以正王法故君天下者必敦典庸禮命)
　(德討罪以當天心然後輔相裁成之職盡而天地以/位萬物以育二百四十二年必具天時王月以見天)
　(之所以成一嵗之運由人之賞罰政刑成位乎其中/則天地之功全也今魯桓有弑君之罪王不能討而)
　(反使冢宰聘之王者之職虧闕人類將變為禽獸故/闕秋冬於冢宰聘桓之後以見天地之失其收藏萬)
　(物之失其生遂由王誅之不加於魯桓而寵秩之也/何氏曰去二時者桓公無王而行天子不能誅反下)
　(聘之故為貶見其罪髙氏曰桓弑君以立天王不能/討反以冢宰聘之天理亡矣桓自是益無顧忌在洪)
　(範為狂為豫莫之奠貞此有春夏而無秋冬之時葢/天理既滅而嵗功不成也故不具秋冬茅堂胡氏曰)
　(好生者舜而誅四兇克寛者湯而誅葛伯懐保小民/者文王而侵阮共好惡之不可縱尚矣大司馬九伐)
　(之法云二正者正其罪惡殘者殘其形體桓公當此/二法而刑不加焉則是不奉天討而縱有罪可乎特)
　(去秋冬二時明天王之無刑政也天子者受天命以/正享國必承天意以正行事必彰有德象春夏以正)
　(賞必討有罪法秋冬以正刑是謂能若天道合春秋/大居正之法○劉氏曰左氏云父在故名非也武氏)
　(子來賻言世武氏也仍叔之子來聘言幼弱也褒貶/不既明矣乎若糾擅攝父位自取冢宰者其貶猶應)
　(甚彼不得但以父在名之而已捨大責小非春秋也/公羊謂下大夫也繫官氏名且字亦非也理不可書)
　(名而又書字仲尼之筆一何繁且迂哉趙氏曰若其/代父攝行卿事當如仍叔之子為文何得加名故知)
　(為/貶)
　附録(左傳秋秦師侵芮敗焉小之也/冬王師秦師圍魏執芮伯以歸)
　春秋大全卷四
欽定四庫全書
　春秋大全巻五
　　　　　　　　　　　　明　胡廣等　撰
　　桓公中
(甲桓王十/戌三年)五年(齊僖二十四晉小子二衞宣十二蔡桓/八鄭莊三十七曹桓五十陳桓三十八)
(卒杞武四十四宋莊二/秦寧九楚武三十四)
春正月甲戌己丑陳侯鮑卒
(左傳再赴也於是陳亂文公子佗殺太子免而代之公/疾病而亂作國人分散故再赴公羊傳曷為以二日卒)
(之㤜也甲戌之日亡已丑之日死而得君子疑焉故以/二日卒之也穀梁傳鮑卒何為以二日卒之春秋之義)
(信以傳信疑以傳疑陳侯以甲戌之日出己丑之日得/不知死之日故舉二日以包也○趙氏曰左氏云再赴)
(豈有正當禍亂之時而暇競使人赴告哉假令實再赴/夫子亦當詳定其實日何乃總載之乎且傳云公疾而)
(難作此文亦據陳國史而記之騐此則經文甲戌下當/記陳佗作亂之事全簡脱之耳啖氏曰公羊皆云甲戌)
(之日出而亡己丑之日死而得按人君雖亡而去亦當/有臣子從之豈有人君走出臣下不追逐昧其死日乎)
(廬陵李氏曰三傳不究闕文之義公羊則曰君子疑焉/榖梁則曰舉二日以包之左氏則以為再赴其謬戾甚)
(矣/)
夏齊侯鄭伯如紀
(左傳齊侯鄭伯朝于紀欲以襲之紀人知之公羊傳外/相如不書此何以書離不言㑹也程子曰齊為諸侯而)
(欲為賊於鄰國不道之/甚鄭伯助之其罪均矣)
　按左氏齊鄭朝紀欲以襲之紀人知之夫如者朝詞
　也(趙氏曰如者朝聘之名外相如皆譏薛氏曰無相/朝之志也假相朝之禮也家氏曰書爵自其人而)
　(貶之/也)尊不朝乎卑大不朝乎小紀之為紀微乎微者
　也齊在東州尊則方伯鄭亦大國也並驅而朝紀乃
　懷詐諼之謀欲以襲之而不虞紀人之覺也其志憯
　矣(臨川吳氏曰如紀者朝于紀也凡國君來朝魯則/稱朝往朝他國則稱如内外辭也諸侯相朝雖有)
　(其禮然春秋之時小役大弱役强强大之國必不往/朝小弱之國雖敵體之國亦不相朝惟小弱必須往)
　(朝于强大葢畏之也齊鄭以强大而朝於紀之弱小/葢借朝之名以往紀而實欲以兵襲取其國紀素知)
　(齊鄭之圖已故覺其謀而/齊鄭之詐不得以行也)此外相如爾何以書紀人
　主魯故來告其事魯史承之故備告于策(杜氏曰齊/欲滅紀紀)
　(人懼而來/告故書)夫子修經存而不削者以小國恃大國之
　安靖已而乃包藏禍心以圖之亦異於興滅國繼絶
　世之義矣故存而弗削以著齊人滅紀之罪明紀侯
　去國之由劉敞意林所謂聖人誅意之效是也(劉氏/曰春)
　(秋惡其懐不義之心雖卒不能害而疾之與襲侵人/之國無異聖人誅意之效也故兵莫􁂋於志鏌鎁為)
　(下茅堂胡氏曰兵莫憯於志鄭伯克段齊侯如紀其/憯甚於鏌鎁人君明此義可以正其志人臣明此義)
　(可以格君心之非使之不遠而復也張氏曰春秋惡/其懐盜賊之心而行朝事之禮書之若實朝于紀然)
　(所以抑强暴惡譎詐也臨川吳氏曰許近於鄭紀近/於齊鄭欲得許與齊同謀之而卒得許齊欲得紀與)
　(鄭同謀之而卒得紀汪氏曰外相如惟齊鄭如紀與/州公如曹春秋惡齊鄭之不能恤小國而假朝禮以)
　(濟凌人之謀惡州公不能保其國而假朝禮以為依/人之具皆非真能行朝禮者也夫不能保小寡而思)
　(啟疆以利己不能自强於為善而依人以求托其身/皆春秋之所不予也比事以觀考齊人滅紀之本末)
　(及州實之來魯而聖人之意見矣廬陵李氏曰春秋/之初齊僖鄭莊皆小人之雄合謀同心以吞噬小國)
　(為事自隱三年石門之盟至桓十一年惡曹之盟二/十年間二國為一伐宋取郜防入郕入許立督今又)
　(相與謀紀自二君如紀之後紀百計求援六年㑹于/郕其冬來朝謀於魯也深矣九年季姜歸京師托於)
　(周也至矣十一年鄭莊卒後齊鄭之黨方散故十三/年紀侯得魯鄭而僥倖於一勝然怨愈構矣十四年)
　(齊僖卒襄公立十七年于黄之盟魯欲平二國也而/襄公方襲小伯之勢豈顧一盟而棄僖公之業哉故)
　(莊元年而遷郱鄑郚矣三年而紀季以酅入齊矣齊/勢方盛鄭乃棄紀而為垂之遇矣故自齊鄭如紀葢)
　(十有七年而紀卒去國齊可罪也鄭莊之惡可勝歎/哉○劉氏曰公羊以謂離不言㑹故言如也非也春)
　(秋之記盟㑹者所以刺譏諸侯非善羣聚而惡離/㑹也離㑹何為不可書而改㑹為如以亂名實哉)
天王使仍叔之子來聘
(左傳仍叔之子弱也公羊傳仍叔之子者何天子之大/夫也其稱仍叔之子何譏何譏爾譏父老子代從政也)
(榖梁傳仍叔之子者錄父以使子也故微其君臣而著/其父子不正父在子代仕之辭也程子曰古之授任稱)
(其才徳故仕無世官周衰官人以世故卿大夫之/子代其父任事仍叔受命來聘而使其子代行也)
　仍叔之子云者(何氏曰言氏起父在加之者起子則/汪氏曰詩云漢序云仍叔美宣王)
　(仍叔世大/夫可知)譏世官非公選也帝王不以私愛害公選
　故仕者世祿而不世官任之不以其賢也使之不以
　其能也卿大夫子弟以父兄故而見使(汪氏曰公榖/皆云父老子)
　(代從政程子則云父受命而使子代行今/按非有天子之命則亦不敢使子代聘也)則非公選
　而政由是敗矣上世有自耕野釣渭擢居輔相而人
　莫不以為宜伊陟象賢復相大戊(書小序伊陟相大/戊注伊陟伊尹子)
　(微子之命崇徳象賢蔡傳謂其/後嗣子孫有象先聖王之賢者)丁公世美入掌兵權
　(書顧命齊侯吕伋以二干戈虎賁/百人逆子釗注伋太公子丁公也)不以世故疑之也
　崇伯殛死禹作司空(國語鯀為崇伯史記鯀治水九/年而功用不成舜巡狩視鯀之)
　(治水無狀乃殛之於羽山以死於是/舉禹使續鯀之業舜典伯禹作司空)蔡叔既囚仲為
　卿士(書蔡仲之命周公位冢宰羣叔流言囚蔡/叔于郭鄰蔡仲克庸祇徳周公以為卿士)亦不
　以其父故廢之也惟其公而已矣及周之衰小人得
　政視朝廷官爵為己私援引親黨分據要途施(以䜴/反)
　及童稚賢者退處於蓽門老身而不用公道不行然
　後强暴侵凌國家傾覆雖有智者不能善其後矣春
　秋書武氏仍叔之子云者戒後世人主徇大臣私意
　而用其子弟之弱者居公選之地以敗亂其國家欲
　其深省之也(范氏曰君闇劣於上臣苟進於下葢參/譏之家氏曰大臣耽寵固位惟恐失之)
　(欲及其尚存而見子孫之貴書仍叔之子譏其以父/及子也去年宰糾聘名之所以貶也今仍叔子聘不)
　(名亦所以貶也貴者以名為貶少且賤者以不名為/貶桓負大惡王不能討以一聘為未足復再聘焉故)
　(春秋於貴者則名之於賤者則微之以深致其意高/氏曰桓王失信諸侯皆叛欲謀婚而諸侯莫從桓以)
　(篡立懼諸侯討己欲自結於王故因紀之故而為王/謀焉故桓王二遣使來聘也春秋書之見桓公以紀)
　(之婚姻結好于王以掩大惡其曰使仍叔之子者見/王綱不舉以大夫之子參預國事不稱氏者世權不)
　(重於伊武也汪氏曰漢以曹操子丕為五官中郎將/丞相副魏以司馬昭子炎為中撫軍副相國而遂移)
　(國祚宋用王安石蔡京父子而遂致國亡是皆/徇大臣私意而用其子弟之禍也可不懼哉)
葬陳桓公
(臨川吳氏曰不書月史失/之葢陳佗簒立而葬之也)
城祝丘
(杜氏曰齊鄭將襲紀故陸氏曰譏不時髙氏曰據文姜/享齊侯于祝丘則祝丘齊魯兩境上邑齊將襲紀公欲)
(助紀而畏齊故非時城此/以備之王氏曰祝丘魯地)
秋蔡人衞人陳人從王伐鄭
(左傳王奪鄭伯政鄭伯不朝秋王以諸侯伐鄭鄭伯禦/之王為中軍虢公林父將右軍蔡人衞人屬焉周公黒)
(肩將左軍陳人屬焉鄭子元請為左拒以當蔡人衞人/為右拒以當陳人曰陳亂民莫有鬭心若先犯之必奔)
(王卒顧之必亂蔡衞不枝固將先奔既而萃於王卒可/以集事從之曼伯為右拒祭仲足為左拒原繁髙渠彌)
(以中軍奉公為魚麗之陳先偏後伍伍承彌縫戰于繻/葛命二拒曰旝動而鼓蔡衞陳皆奔王卒亂鄭師合以)
(攻之王卒大敗祝聃射王中肩王亦能軍祝聃請從之/公曰君子不欲多上人况敢陵天子乎苟自救也社稷)
(無隕多矣夜鄭伯使祭足勞王且問左右公羊傳其言/從王伐鄭何從王正也榖梁傳舉從者之辭也其舉從)
(者之辭何也為天王諱伐鄭也鄭同姓之國也在乎冀/州於是不服為天子病矣程子曰王師於諸侯不書敗)
(諸侯不可敵王也於外國不書戰外國不/能抗王也此理也其敵其拒王道之失也)
　按左氏王奪鄭伯政鄭伯不朝王以諸侯伐鄭鄭伯
　禦之戰于繻葛王卒大敗春秋書王必稱天者所章
　則天命也所用則天討也王奪鄭伯政而怒其不朝
　以諸侯伐焉非天討也故不稱天(茅堂胡氏曰天子/討而不伐桓王伐)
　(鄭非天子事故不言討又曰錫桓伐鄭賵葬成風皆/三綱所由滅也故書王而已此亦不王矣不書則無)
　(自而見故去天以示貶其書王則存名號耳番陽萬/氏曰桓王伐鄭非天討莊王錫桓公命襄王賵葬成)
　(風非天命故/皆不書天)或曰鄭伯不朝惡(平/聲)得為無罪曰桓公
　弑君而自立宋督弑君而得政天下大惡人理所不
　容也則遣使(去/聲)來聘而莫之討鄭伯不朝貶其爵可
　也何為憤怒自將而攻之也(薛氏曰九伐之法無親/征諸侯之制王親戎事)
　(危道也其不書王/師何王為重也)移此師以加宋魯誰曰非天討乎
　(張氏曰自入春秋以來王室未嘗興兵伐諸侯今一/曰天子帥元戎啟行而諸侯從之若天討加於宋督)
　(魯桓則所謂仁不以勇義不以力而真足以大服天/下之心矣今桓王以小忿奪鄭伯之政又帥諸侯伐)
　(之而巨姦大惡反易天常之亂臣賊子乃屢聘焉其/失天下共主之義非小過也遂致鄭伯敢於抗拒祝)
　(𣆀逆節加於王身/而王靈至此竭也)春秋天子之事述天理而時措之
　也既譏天王以端本矣三國以兵㑹伐則言從王者
　又以明君臣之義也君行而臣從正也(啖氏曰不言/㑹及王從君)
　(之辭也孫氏曰不言以蔡人衞人陳人伐鄭者不使/天子首兵也桓王親伐下國惡之大者曷為不使首)
　(兵天子無敵非鄭可得抗也故曰蔡人衞人陳人從/王伐鄭以尊之陸氏曰陳佗殺太子而立王不能討)
　(又許其以師從王/之失政亦可知也)戰于繻(音/須)葛而不書戰王卒大敗
　而不書敗者又以存天下之防也(陳氏曰嘗戰矣而/不言戰嘗敗績矣)
　(而不言敗績諱之也其曰蔡人衞人陳人從王伐鄭/尊王也春秋之法有天子在則其諸侯稱人王自將)
　(討鄭討鄭而克是仲康之師也春秋可以無作而戰/焉王卒大敗是故伐鄭不服而後王命不行於天下)
　(安定胡氏曰不書王師敗績于鄭王者無敵于天下/書戰則王者可敵書敗則諸侯得禦故言伐而不言)
　(敗茅戎書敗者既非聲教所及王者不/治也王師非王親兵致討故敗而書之)三綱軍政之
　本聖人寓軍政於春秋而書法若此皆裁自聖心非
　國史所能與(音/預)也(蜀杜氏曰苗民弗服舜命禹徂征/之葢用兵之事天子不親為之以)
　(其至尊不可屈也鄭雖不朝桓王以三國之兵伐鄭/失正也永嘉吕氏曰王伐鄭而從之者僅三國何哉)
　(蔡衞陳之仇鄭久矣隱二年鄭伐衞四年宋陳蔡衞/伐鄭十年宋衞入鄭又與蔡人伐戴而鄭復伐取三)
　(國之師桓二年陳與鄭雖㑹于稷蔡與鄭雖㑹于鄧/未有成也衞之隙未解也王討有加于鄭而三國從)
　(之托公義以濟私忿耳汪氏曰傳稱王以諸侯伐鄭/而經書三國從王實變文以著君臣之大分然成十)
　(三年傳云公及諸侯遂從劉康公成肅公㑹伐秦而/經不書諸侯從劉子成子者王臣非至尊之比猶尹)
　(子單子之伐鄭止以列㑹為文也襄十四年傳云諸/侯之大夫從晉侯伐秦而經不書大夫從晉侯者諸)
　(侯非王命不當擅興列國之師葢齊桓晉文之侵伐/止以列㑹為文也文定謂桓王伐鄭非天討乃端本)
　(澄源之意董子所謂正心以正朝廷正朝廷以正四/方而逺近莫不壹於正非謂鄭莊為無罪也特以諸)
　(侯之罪有甚於鄭莊者桓王舍其大而問其細徇其/私意而不出於公理是以不得為天討而鄭亦不服)
　(耳或者乃謂祭足帥師取畿甸之麥禾是稱兵以犯/王畧王之伐之有不容己者抑不知王貳於虢祭足)
　(取麥與禾乃隱之三年越三年而鄭伯朝王桓王不/禮焉是取麥禾之罪固當問然不當待其朝而不禮)
　(也又二年桓王遂以虢公忌父為卿士是時鄭公子/忽在王所鄭伯以齊人朝王又三年而鄭伯以虢師)
　(伐宋非惟鄭未叛王亦未怨虢之深也及王取鄔劉/蒍邘之田於鄭而與鄭人蘇忿生之田於是鄭始怨)
　(王至是王復絶之而鄭莊遂不朝跡其所由鄭莊雖/小人之雄苟桓王處之有其道則不至此也取麥與)
　(禾之罪當其時則不之討今之不朝毋乃已德猶有/所缺而不忍一朝之忿屈萬乗之尊以犯積怨之强)
　(臣寧不自取辱耶春秋深明其用自貴者始王不稱/天以正其本三國書從以明人臣從君之義戰敗不)
　(書以存人君無敵之體書三國從王伐鄭以人臣而/致天子之親伐則鄭之罪亦不可掩矣從王伐鄭為)
　(一經之特筆輕重之權衡君臣之名分莫不畢見豈/不深切著明矣哉○廬陵李氏曰春秋王師之出有)
　(二伐鄭救衞是也陳氏曰王師不書書伐鄭伐鄭不/服而後王命不行於天下書救衞救衞無功而後王)
　(命不行於天下此説固是然春秋明道不計功故伐/鄭不書以而救衞書子突又不可一概論也劉氏曰)
　(穀梁謂舉從者之辭為天王諱伐鄭也非也直言從/王伐鄭文順事明又妄云舉從者之辭何哉且安見)
　(諱伐鄭/之義哉)
大雩
(此書雩之始左傳書不時也凡祀啟蟄而郊龍見而雩/始殺而嘗閉蟄而烝過則書公羊傳大雩者何旱祭也)
(然則何以不言旱言雩則旱見言旱則雩不見何以書/記災也程子曰成王尊周公故賜魯重祭得郊禘大雩)
(大雩雩于上帝用盛樂也諸侯雩于境内之山川耳成/王之賜魯公之受皆失道也故夫子曰魯之郊禘非禮)
(也周公其衰矣大雩嵗之常祀不能皆書也故因其非/時則書之遇旱災則非時命雩書之所以見其非禮且)
(志旱也郊禘/亦因事而書)
　大雩者雩于上帝用盛樂也(禮記月令仲夏之月命/有司為民祈祀山川百)
　(源大雩帝用盛樂注雩吁嗟求雨之祭也雩帝為壇/於南郊之旁雩五方上帝配以先帝自鞀鞞至祝敔)
　(皆作曰盛樂他雩用歌舞而已正雩在四月為五月/不雨修雩故記之於五月也程子曰古者一年之間)
　(祭天甚多春則因播種而祈榖夏則恐旱暵而大雩/張氏曰建巳之月常祀不書至非常祀之月或遇旱)
　(暵則因旱而舉春秋書之以見災異臨川吳氏曰魯/之雩祀僭王禮特書曰大雩以表其為天子祀上帝)
　(之雩而非諸侯祭山川之雩也左氏謂龍見而雩過/則書龍見者孟夏建巳之月經無書六月雩者葢得)
　(禮則不書七月八月九月則皆過時故書書冬則建/酉之月穀已成熟尤為非時也魯有舞雩壇葢祀帝)
　(于壇如郯焉而用盛樂歌舞於壇上故/名其壇為舞雩而日亦如郊之用辛也)諸侯雩于境
　内之山川爾(汪氏曰山川百源能興雲雨/者也月令注諸侯雩上公)魯諸侯而
　郊禘大雩欲悉書於策則有不勝書故雩祭則因旱
　以書而特謂之大(孫氏曰謂之大者惡其僭用天子/之雩也不謂之大則魯僭天子之)
　(惡無以見矣家氏曰郊禘亦僭而不書大郊禘一而/已矣若雩則天子與諸侯為禮各異故書大以斥其)
　(僭/)郊禘亦因事以書而義自見(汪氏曰書郊則或以/瀆卜或以牛災或以)
　(過時書禘則或以紊喪制或以尊/妾母皆失禮之中又失禮者也)此皆國史所不能
　與君子以謂性命之文是也(邵子曰人言春秋非性/命之書非也春秋皆因)
　(事而褒貶聖人何容心哉無/我故也由性命而發言也)諸侯不得祭天地大夫
　不得祭山川士庶人不敢以他人祖禰祭於已之寢
　禮也(禮記曲禮天子祭天地祭四方祭山川祭五祀/嵗徧諸侯方祀祭山川祭五祀嵗徧大夫祭五)
　(祀嵗徧士祭其先王制諸侯/祭名山大川之在其地者)故季氏旅於泰山子曰
　嗚呼曽謂泰山不如林放乎(朱子曰天子祭天地諸/侯祭國内山川只縁是)
　(他屬我故祭得他若不屬我氣便不與之交感如何/祭得程允夫問孔子謂八佾舞於庭至季氏旅泰山)
　(五章皆聖人救天地於將滅故其哀痛與春秋同意/曰是汪氏曰魯諸侯而祭天地及境外山川猶季氏)
　(以大夫而/祭泰山也)明乎春秋所書郊禘大雩之義則知聖人
　治國如指掌之説矣(朱子曰天地隂陽晝夜鬼神只/是一理若明祭祀鬼神之理則)
　(治天下之理豈有外乎此汪氏曰禮也者天理之節/文也故郊禘大雩惟天子得用之而諸侯不得用之)
　(者葢天理之當然也天下國家萬物萬事莫不各有/當然之則幽明一理顯微無間苟知聖人所書郊禘)
　(大雩之義則其他事物之理又何所難知哉○劉氏/曰左傳書不時也非也龍見而雩常事耳遇旱而雩)
　(非常也非常當書書為旱發非為過時發也汪氏曰/經書雩二十一左氏於此年云書不時襄五年八年)
　(二十八年昭三年六年十六年三十四年皆曰旱也/昭二十五年再雩則曰旱其餘年無傳首言不時而)
　(後皆言旱其意以互文見義皆以旱而皆不時也然/春秋書雩實以旱書而併著其僭耳廬陵李氏曰經)
　(書雩二十一止書秋者七此年及成三襄五十六昭/八定七十二是也書八月者四僖十一襄二十八昭)
　(三二十四是也書七月者二昭二十五是也書九月/者七僖十三襄八十七昭六十六定元七是也書冬)
　(者一成七年是也葢左氏但知龍見而雩為政故以/為不時而不知因旱而雩乃記災也公羊以大雩為)
　(大旱趙子以稱大為褊雩舊説又以為大者禮物有/加也是皆不知大雩之為僭矣榖梁例曰雩月正也)
　(時不正也其説以為必待時窮人力盡而請之此又/豈君人之心哉榖梁又以為請乎應上公是又不知)
　(諸侯雩於山川之義也一年而二雩者昭三/十五定七年也皆旱甚而無格天之誠也)
螽
(公羊傳􁈰何以書記災也榖梁傳螽蟲災也甚則月不/甚則時杜氏曰蚣蝑之屬為災故書劉氏曰上書雩螽)
(之為物常因旱而生程子曰螽蝗也既旱又蝗譏不在/書也朱子曰螽蝗屬長而青長角長股一生九十九子)
(汪氏曰春秋書螽者十桓僖文襄之世各一見惟宣哀/之世各三見何氏曰煩擾之應劉歆曰貪虐取民則螽)
(也/)
冬州公如曹
(左傳淳于公如曹度其國危遂不復公羊傳外相如不/書此何以書過我也穀梁傳外相如不書此其書何也)
(過我也程子曰州公嘗為王三公故/稱公不能保其國去如曹遂不復)
　按左氏淳于公如曹度其國危遂不復(張氏曰州稱/公與祭公同)
　(則州必畿内之地河内州縣也左氏乃云淳于公杜/注城陽淳于縣州國所都昭元年傳云城淳于或云)
　(因州公不反國為杞所并/遂以淳于為都未詳孰是)天子三公稱公(汪氏曰如/周公召公)
　(之/類)王者之後稱公(汪氏曰如/宋公之類)州公諸侯而稱公者昔
　畢高以父師而保釐東土(書畢命命畢公保釐東郊/王若曰嗚呼父師注畢公)
　(名/髙)衞武以列國而入相于周(詩淇澳小序美武公之/德也有文章以禮自防)
　(故能入/相于周)葢與後世出入均勞之意同(通鑑唐𤣥宗開元/二年定内外官使)
　(出入常均/永為恒式)此其所以稱公也外相如不書此何以書
　將有其末故先録其本(臨川吳氏曰此人君之失國/者與紀侯大去其國同但州)
　(公之去國有所如紀侯之去國無所如爾凡國君如/他國皆朝也葢其國危亡將寄託於曹假朝禮以行)
　(實則/奔也)
(乙桓王十/亥四年)六年(齊僖三十五晉小子三衞宣十三蔡桓/九鄭莊三十八曹桓五十一陳厲公躍)
(元年把武四十五宋莊/四秦寧十楚武三十五)
春正月寔來
(左傳自曹來朝書曰寔來不復其國也公羊傳寔來者/何猶曰是人來也孰謂謂州公也曷為謂之寔來慢之)
(也曷為慢之化我也榖梁傳寔來者是來也何謂是來/謂州公也其謂之寔來何也以其畫我故簡言之也諸)
(侯不以過相朝也程子曰五年冬如曹尚為君也故以/諸侯書之今不能反國則匹夫也故名之來來魯也忽)
(稱鄭忽明其王也寔/不稱州亡其國也)
　按左氏自曹來朝書曰寔來不復其國也(杜氏曰不/言州公承)
　(上五年冬經如曹間無異事省文從可知言奔則來/行朝禮言朝則遂留不去故言寔來陳氏曰但曰州)
　(公來則疑於祭伯故書曰州公如曹/春正月寔來是不復其國之辭也)寔者州公名也
　春秋之法諸侯不生名失地滅同姓則名正名經世
　之本名正而天下定矣或曰諸侯失國而後託於諸
　侯孟子以為禮也(陳氏曰古者諸侯去其國大宰取/羣廟之主以從而託於諸侯曰寓)
　(公禮記郊特牲/諸侯不臣寓公)今州公來朝將以諸侯之禮接之乎
　則春秋乃書其名將以匹夫之賤畜之乎孟子乃以
　託國為禮將何處而可曰世衰道微諸侯放恣强凌
　弱衆暴寡天子不能正方伯不能治其有壤地褊小
　迫乎大國之間而失國是不幸焉非其罪也則以諸
　侯之禮接之可也若譚子在莒弦子在黄温子在衞
　雖失國出奔而春秋不名義可見矣若夫不能修道
　以正其國或棄賢保佞或驕奢淫縱或用兵暴亂自
　底滅亡如蔡獻武邾益曹陽州寔之徒(汪氏曰許斯/胡豹頓牂沈)
　(嘉路嬰兒/皆書名)皆其自取焉耳則待之以初乃禮之過也
　觀春秋名與不名則知所以處寓公之禮與强(上/聲)為
　善自暴棄者之勸戒矣(家氏曰夫以外諸侯入補王/室之大臣外侮侵陵不能自)
　(存當請于王思所以為圖存之計勢窮理極死之可/也今奔曹適魯去其封守託身於諸侯之國春秋書)
　(公書如曹書寔來皆所以責州公也○劉氏曰公羊/云謂之寔來慢之也非也君子躬自厚而薄責於人)
　(人雖無禮我/可不為禮乎)
　附録(左傳楚武王侵隨使薳章求成焉軍於瑕以待/之隨人使少師董成鬭伯比言於楚子曰吾不)
　(得志於漢東也我則使然我張吾三軍而被吾甲兵/以武臨之彼則懼而協以謀我故難間也漢東之國)
　(隨為大隨張必棄小國小國離楚之利也少師侈請/羸師以張之熊率且比曰季梁在何益鬬伯比曰以)
　(為後圖少師得其君王毁軍而納少師少師歸請追/楚師隨侯將許之季梁止之曰天方授楚楚之羸其)
　(誘我也君何急焉臣聞小之能敵大也小道大淫所/謂道忠於民而信於神也上思利民忠也祝史正辭)
　(信也今民餒而君逞欲祝史矯舉以祭臣不知其可/也公曰吾牲牷肥腯粢盛豐備何則不信對曰夫民)
　(神之主也是以聖王先成民而後致力於神故奉牲/以告曰博碩肥腯謂民力之普存也謂其畜之碩大)
　(蕃滋也謂其不疾瘯蠡也謂其備腯咸有也奉盛以/告曰潔粢豐盛謂其三時不害而民和年豐也奉酒)
　(醴以告曰嘉栗㫖酒謂其上下皆有嘉德而無違心/也所謂馨香無讒慝也故務其三時修其五教親其)
　(九族以致其禋祀於是乎民和而神降之福故動則/有成今民各有心而鬼神乏主君雖獨豐其何福之)
　(有君姑修政而親兄弟之國庶免/於難隨侯懼而修政楚不敢伐)
夏四月公㑹紀侯于郕(郕公左/作成)
(左傳㑹于成紀來諮謀齊難也杜氏曰齊欲滅紀故來/謀之成魯地孫氏曰此與二年書來朝三年㑹郕同㫖)
(家氏曰前年齊鄭以盜竊之兵襲紀而弗遂因是啟釁/且將大加兵於其國紀睦於魯越境而謀公往㑹之義)
(之不容己者春秋無譏也至冬而復來則不能無譏矣/髙氏曰以紀之微而捍齊之强者十有七年亦紀侯憂)
(畏諮謀之/功也與)
　附錄(左傳北戎伐齊齊侯使乞師于鄭鄭太子忽帥/師救齊六月大敗戎師獲其二帥大良少良甲)
　(首三百以獻於齊於是諸侯之大夫戍齊齊人饋之/餼使魯為其班後鄭鄭忽以其有功也怒故有郎之)
　(師公之未昏於齊也齊侯欲以文公妻鄭太子忽太/子忽辭人問其故太子曰人各有耦齊大非吾耦也)
　(詩云自求多福在我而已大國何為君子曰善自為/謀及其敗戎師也齊侯又請妻之固辭人問其故太)
　(子曰無事於齊吾猶不敢今以君命奔齊之急而/受室以歸是以師昏也民其謂我何遂辭諸鄭伯)
秋八月壬午大閲
(左傳簡車馬也公羊傳大閲者何簡車徒也何以書葢/以罕書也穀梁傳大閲者何閲兵車也修教明諭國道)
(也平而修戎事非正也其日以為崇武故謹而日之葢以/觀婦人也程子曰為國之道武備不可廢必於農隙講)
(肄保民守國之道也無事而為之妄動也有警而為人/之則教之不素豈所以保其國乎盛夏大閲妨民害)
(失政之甚其不言公葢懼鄭畏/齊為國講武非公之私欲也)
　大閲簡車馬也周制大司馬中冬大閲教衆庶修戰
　法獨詳於三時者(周禮大司馬中春教振旅司馬以/旗致民平列陳如戰之陳辨鼓鐸)
　(鐲鐃之用以教坐作進退疾徐疏數之節中夏教茇/舍中秋教治兵皆如振旅中冬教大閲前期羣吏戒)
　(衆庶修戰法虞人萊所田之野為表百步則一為三/表又五十步為一表田之日司馬建旗于後表之中)
　(羣吏以旗物鼓鐸鐲鐃各帥其民而致質明弊旗誅/後至者乃陳車徒如戰之陳皆坐羣吏聽誓于陳前)
　(斬牲以左右徇陳曰不用命者斬之中軍以鼙令鼓/鼔人皆三鼓司馬振鐸羣吏作旗車徒皆作鼓行鳴)
　(鐲車徒皆行及表乃止三鼓摝鐸羣吏弊旗車徒皆/坐又三鼓振鐸作旗車徒皆作鼓進鳴鐲車驟徒趨)
　(及表乃止坐作如初乃鼓車馳徒走及表乃止鼓戒/三闋車三發徒三刺乃鼓退鳴鐃且卻及表乃止坐)
　(作如/初)為農隙故也書八月不時矣(汪氏曰夏之仲冬/乃建子之月周之)
　(八月乃建未之月盛夏煩暑三農耘耔之時而驅/南畝之民以簡車蒐徒為事有人心者豈為是哉)以
　鼓則王執路鼓諸侯執賁鼓以旗則王載太常諸侯
　載旂以殺則王下大綏諸侯下小綏其禮固亦不同
　也書大閲非禮矣(孫氏曰大雩大閲大蒐之類皆譏/其僭天子夫子修春秋不斥言故)
　(因事而/見意)先王寓軍政於四時之田訓民禦暴其備豫
　也懼鄭忽畏齊人不因田狩而閲兵車(范氏曰禮因/四時田獵以)
　(習用戎事存不忘亡安不亡危之道今不因田獵無/事而修之杜氏曰鄭忽訴齊魯人懼之故以非時簡)
　(車馬/也)厲農失政甚矣何以保其國乎春秋非特以不
　時非禮書也乃天未隂雨徹彼桑土綢繆牖戸之意
　(何氏曰孔子曰以不教民戰是謂棄之故比年簡徒/謂之蒐三年簡車謂之大閲五年大簡車徒謂之大)
　(蒐存不忘亡安不忘危臨川吳氏曰先王之時兵弭/不用然不忘武備四時之田皆於農隙以習武事三)
　(時所教其法皆畧惟仲冬教大閲其坐作進退撃刺/真如戰陣乃天子之禮非諸侯之所得行為其僭禮)
　(故因失時而書之以著其僭王氏曰僭制妨民故聖/人謹而日之古者外事用剛日内事用柔日兵戎外)
　(事故大閲以壬午治兵以甲午猶吉日美宣王田而/曰吉日維戊吉日庚午也○陸氏曰公羊葢以罕書)
　(也按以其非常故書爾非為少也榖梁葢以觀婦人/也按經無異文傳自穿鑿劉氏曰所謂罕者謂自入)
　(春秋今始一閲耶抑謂桓公今/始一閲也文之不通難以强合)
蔡人殺陳佗
(公羊傳陳佗者何陳君也陳君則曷為謂之陳佗絶也/曷為絶之賤也其賤奈何外淫也惡乎淫淫乎蔡蔡人)
(殺之穀梁傳陳佗者陳君也其曰陳佗何也匹夫行與/故匹夫稱之也其匹夫行奈何陳侯喜獵淫獵于蔡)
(蔡人爭禽蔡人不知其是陳君也而殺之何以知其是/陳君也兩下相殺不道其不地於蔡也程子曰佗弑太)
(子免而竊位不能有其國故書曰陳佗佗天下之大惡/人皆得而誅之蔡侯殺之實以私也而書蔡人同於討)
(賊之例見討賊/者衆人之公也)
　佗弑太子而代其位(朱子曰佗之弑君不見/於經亦是魯史無之耳)至是踰
　年不成之為君者以討賊也(朱子曰佗踰年之君/不曰陳侯以賊誅也)書
　蔡人以善蔡書陳佗以善陳善蔡者以蔡人知佗之
　為賊(張氏曰春秋之初先王之澤未泯人心正/理猶存故蔡人因人心之不君佗而殺之)善陳
　者以陳國不以佗為君(汪氏曰詩墓門刺陳佗也其/詩曰夫也不良國人知之則)
　(陳人不以佗/為君可知)知其為賊故稱人稱人討賊之詞也(陸/氏)
　(曰臣弑君凡在官者殺無赦蔡雖他國/以義殺之亦變之正也故書曰蔡人)不以為君故
　稱名稱名當討之賊也(臨川吳氏曰陳不能討而蔡/能討之故以討賊之義歸之)
　(蔡簒弑之賊人人得而殺之也陳佗簒立既葬桓公/君陳亦已逾年矣然簒賊非可稱君故名而不爵凡)
　(簒賊而稱君者見本國之臣子與鄰國之君臣皆不/能討而成之為君也苟有一人能明討賊之義而殺)
　(之則春秋以討賊之義歸之矣衞人殺州吁齊人殺/無知蔡人殺陳佗是也家氏曰前此陳人為衞討州)
　(吁今蔡人為陳殺佗此鄰國之義討春秋所深/與也治鄰國者有褒則黨鄰賊者在所誅矣)魯桓
　弑君而鄭伯與之盟宋督弑君而四國納其賂則不
　知其為賊矣齊商人弑君者及其見殺而稱位蔡般
　(音/班)弑父者及其見殺則稱爵是齊蔡國人皆以為君
　矣聖人於此抑揚與奪遏人欲於横(去/聲)流存天理於
　既滅見諸行事可謂深切著明矣簒弑之賊外則異
　國皆欲致討而不赦内則國人不以為君而莫之與
　誰敢勸於為惡故曰孔子成春秋而亂臣賊子懼(可/堂)
　(吳氏曰王政不綱天子不能討賊而聖人明春秋之/義以討之謂非天子之事而何耶其討之也奈何曰)
　(如殺賊書人是也意討賊天子事也聖人不唯自任/而又寄之人人僭耶不得已耶故曰知我罪我其唯)
　(春秋乎汪氏曰弑君而見殺者十有二惟四人以討/賊書州吁無知衞人齊人能自討賊陳佗夏徵舒待)
　(蔡人楚人討之臣子之不能討其罪著矣晉惠因里/克弑君而得國衞獻因甯喜弑君而復國利其所為)
　(使復為大夫既又忌而殺之非討賊也故以國殺大/夫為文楚棄疾誘比以為君之利而俾當大惡之名)
　(既而殺之意在代其位非討賊也故以公子相殺為/文陳人雖殺宋萬然與賊為黨待宋人之賂而後殺)
　(之齊慶封誘崔杼而致之死皆非天討故不以討賊/書也宋督死於南宫萬書之則為扞君難故不見於)
　(經齊商人蔡般既為國人所君曠嵗歴年假手於盜/賊蠻夷而討之春秋唯欲奪其爵位同之於賊有不)
　(可得矣○趙氏曰佗弑太子之賊公榖不達此意妄/云淫于蔡淫獵于蔡不近人情廬陵李氏曰討賊例)
　(已見州吁下公羊榖梁之説皆傳聞之謬耳獨程子/曰蔡人雖以私殺之而春秋與以討賊者廣為義之)
　(塗也此善發/明聖經矣)
九月丁卯子同生
(左傳以太子生之禮舉之接以太牢卜士負之士妻食/之公與文姜宗婦命之公問名於申繻對曰名有五有)
(信有義有象有假有類以名生為信以徳命為義以類/命為象取於物為假取於父為類不以國不以官不以)
(山川不以隱疾不以畜牲不以器幣周人以諱事神名/終將諱之故以國則廢名以官則廢職以山川則廢主)
(以畜牲則廢祀以器幣則廢禮晉以僖侯廢司徒宋以/武公廢司空先君獻武廢二山是以大物不可以命公)
(曰是其生也與吾同物命之曰同公羊傳子同生者孰/謂謂莊公也何言乎子同生喜有正也未有言喜有正)
(者此其言喜有正何久無正也子公羊子曰其諸以病/桓與穀梁傳疑故志之時曰同乎人也程子曰書子同)
(生聖人所以正大本而防僭亂也子同者桓之嫡長子/也於其始生即書之其位固已定矣嫡冡之生國之大)
(事故/書)
　嫡(音/的)冡始生即書于策與子之法也(啖氏曰君嫡子/生以太子生之)
　(禮接之則史書之趙氏曰禮備於嫡是重宗廟記其/是以著其非也蜀杜氏曰書同生正魯國之傳嗣而)
　(遏簒逆也張氏曰葢嫡夫人之長子備用太子之禮/故史書於策春秋於此明與子之法在於正始明分)
　(則私愛之所不能行嬖孽之所/不能干所以定國本息亂源也)唐虞禪夏后殷周繼
　春秋兼帝王之道賢可禪則以天下為公而不拘於
　世及之禮子可繼則以天下為家而不必於讓國之
　義(禮記禮運大道之行天下為公選賢與能/大道既隱天下為家大人世及以為禮)萬世之
　通道也與賢者貴於得人與子者定於立嫡傳子以
　嫡天下之達禮也故有君薨而世子未生之禮(禮記/曽子)
　(問君薨而世子生如之何孔子曰卿大夫從攝主北/面於西階南大祝裨冕執束帛升自西階盡等不升)
　(堂命母哭祝聲三告曰某之子生敢告/太宰命祝史以名徧告于五祀山川)植遺腹朝委
　裘而天下不亂者(前漢書賈誼傳孟康注委裘若容/衣天子幼未坐朝事先帝裘衣也)
　以名分素明而民志定也經書子同生所以明與子
　之法正國家之本防後世配嫡奪正之事垂訓之義
　大矣(茅堂胡氏曰適冡生大事也春秋書此以正國/本晉獻公殺申生立奚齊而國亂數世漢髙祖)
　(定惠帝黜趙王而延祚四百傳世三十一其效可見/矣問出姜之子不書其生何也曰記子同生明與子)
　(之法也春秋兼帝王之道或以天下為公而與賢或/以世及為禮而與子與賢貴於得人故季札辭國仲)
　(尼不取與子定於立嫡故文姜始入春秋書之按左/氏所載即太子之禮也載于史策名分一定則自始)
　(生至於受誓為世子其物采等衰固殊絶矣配適奪/正之事無所從起此春秋與子之法也文公不知此)
　(義故子赤見殺出姜歸齊其生不見於經葢仲尼削/之耳鄭忽衞蒯聵出奔宋座晉申生見殺王猛兄弟)
　(之以于劉單皆其君父不知此/義是以䝉首惡之名不亦悲乎)此世子也其不曰世
　子何也(杜氏曰不稱太/子者書始生也)天下無生而貴者誓於天子
　然後為世子(周禮典命諸侯之世子誓於天子○劉/氏曰公羊以謂感隱桓之禍故以喜書)
　(不亦淺近乎穀梁曰疑故志之若聖人疑之誰不復/疑之乎齊詩云展我甥兮展者信也詩人信魯莊公)
　(為齊侯之甥何有仲尼反疑其先君為齊侯之子乎/朱子曰桓公三年夫人姜氏至自齊六年子同生十)
　(八年桓公乃與夫人如齊則莊公誠非齊侯之子矣/永嘉吕氏曰二百四十二年惟此書子同生説者求)
　(其説而不得或謂恵無嫡子遂啟簒弑故以喜書或/謂莊文成襄皆嫡嗣此獨書以正周公之後決後世)
　(之疑或謂為莊公如齊納幣張本要之皆不然國之/主器莫重於嫡嗣嫡嗣不正則禍亂生焉故古者嫡)
　(子生必以禮舉之所以正國本係人望而絶庶孽覬/覦之心也若其受制於文姜必齊女而後娶以至於)
　(失時越禮則亦可/以因是而考之矣)
冬紀侯來朝
(左傳請王命以求成于齊公告不能程子曰紀畏齊而/來朝以求助也不能上訴於天子近赴於賢侯和輯其)
(民效死以守而欲求援於魯桓豈為國之/道哉其不能保有終至於大去其國宜也)
　按左氏㑹于郕諮謀齊難也冬來朝請王命以求成
　于齊也公告不能(杜氏曰紀微弱不能自通於天子/欲因公以請王命公無寵於王故)
　(告不/能)孟子曰觀近臣以其所為主觀遠臣以其所主
　(朱子曰君子小人名從其類故觀其/所為主與其所主者而其人可知)主者成敗之機
　榮辱之本也昭公棄晉主齊至於客死(事見左傳昭/公二十五年)
　(二十八年/三十二年)鄭伯逃齊主楚終以乞盟(事見左傳僖/公五年八年)觀
　其所主而榮辱成敗見(音/現)矣魯桓者弑君之賊人人
　之所同惡夫人得而討之也而主之以求援其能國
　乎然則何以免於貶志不在於朝桓也(蜀杜氏曰桓/之簒王法所)
　(不容諸侯不能討而朝之聘之春秋不與是義不可/以朝桓矣今紀之來復存其正爵以其懼於齊難與)
　(其所親謀之故恕之也沙隨程氏曰溺人近死何暇/論援者之賢否也汪氏曰桓公簒立得罪於君父兄)
　(惴惴焉不能自保而結大國以自安即位之始年求/盟於鄭三年求婚於齊未幾次班後鄭而取怒於齊)
　(則非時大閲以備不虞是其憂愉信縮固係於齊人/頻笑之頃又安足與謀紀難哉易曰比之匪人不亦)
　(傷乎紀侯之謂矣然春秋所以恕紀侯而不之貶者之/如人遇强禦於國門之外者有過者亟執其裾而愬)
　(不暇問其人之善惡也夫紀以蕞爾之國介居大國/之間欲上告於天子則不能欲下告於方伯連率)
　(則無非齊之與國也其所以僕僕朝魯㑹魯亦曰紀/之與魯暨魯之與齊皆比鄰婚姻之國或可資其助)
　(耳聖人其以是而恕之乎比事以觀紀不能自强於/政治苟依人以圖存魯桓不能憂人之憂急人之急)
　(坐受朝禮而莫之或恤齊以强大肆意/於吞噬小弱其罪皆不待貶而自見矣)
(丙桓王十/子五年)七年(齊僖二十六晉小子四衞宣十四蔡桓/十鄭莊三十九曹桓五十二陳厲二把)
(武四十六宋莊五秦/寧十一楚武三十六)
春二月己亥焚咸丘
(公羊傳焚之者何樵之也樵之者何以火攻也何言乎/以火攻疾始以火攻也咸丘者何邾婁之邑也曷為不)
(繫乎邾婁國之也曷為國之君存焉爾穀梁傳其不言/邾咸丘何也疾其以火攻也程子曰古者昆蟲蟄而後)
(火田去莾翳以逐禽獸非竭山林而焚之也咸丘地名/焚咸丘如盡焚其地見其廣之甚也杜氏曰焚火田也)
(咸丘魯地髙平鉅野縣南有咸亭髙氏曰咸丘/乃魯地近齊者故孟子以咸丘䝉為齊東野人)
　咸丘地名也易稱王用三驅(程子曰如天子不合圍/合其三面前開一路使)
　(之可去不忍盡/物好生之仁也)在禮天子不合圍諸侯不掩羣(禮記/王制)
　(田不以禮曰暴天物/昆蟲未蟄不以火田)夫子釣而不綱弋不射宿(朱子/曰盡)
　(物取之出其不/意聖人不為也)皆愛物之意也推此心以及物至於
　鳥獸若草木裕無淫獵之過矣(劉氏曰焚咸丘淫獵/之過也古者誅不逐)
　(奔追不/越防)書焚咸丘所謂焚林而田也(李氏瑾曰火田/直焚一叢一聚)
　(豈容焚一澤也譏盡物故書之臨川吳氏曰周之二/月夏之十二月昆蟲未出固可用火此不當田狩之)
　(月而火田又咸丘非狩地故譏○劉氏曰公羊以謂/咸丘者邾婁之邑其君在焉故不繫國焚之者樵之)
　(也以火攻也按公羊凡内取邑不繫國悉歸之邾婁/若誠火攻人君應書曰伐咸丘焚之今但曰焚咸丘)
　(而無兵戈之意安/知不以火田乎)
夏榖伯綏來朝鄧侯吾離來朝
(左傳榖伯鄧侯來朝名賤之也公羊傳皆何以名失地/之君也其稱侯朝何貴者無後待之以初也○榖梁傳)
(其名何也失國也失國則以其朝言之何也嘗以諸侯/與之接矣雖失國弗損吾異日也程子曰臣而弑君天)
(理滅矣宜天下之所不容也而天子累聘之諸侯相繼/而朝之逆亂天道嵗功不能成故不書秋冬與四年同)
(或曰然則十五年邾人牟人葛人來朝何以書秋冬曰/四年與此明其義矣三國之朝别立義也杜氏曰穀國)
(在南鄉筑陽縣北張氏曰榖在襄陽府榖城縣鄧在/鄧州皆去魯絶遠范氏曰别言朝同時來不俱至)
　春秋之法諸侯不生名榖伯鄧侯何以名桓天下之
　大惡也執之者無禁殺之者無罪榖伯鄧侯越國踰
　境相繼而來朝即大惡之黨也故特貶而書名與失
　地滅同姓者比焉經於朝桓者或貶爵或書名或稱
　人以深絶其黨撥亂之法嚴矣誅止其身而黨之者
　無罪則人之類不相賊殺為禽獸也幾希(服䖍曰穀/鄧密邇於)
　(楚不親仁善鄰以自固遠朝弑君之賊故賤而名之/孫氏曰桓穀惡之人諸侯皆得殺之二君反交臂而)
　(來朝故大名之陳氏曰古者鄰國世相朝魯在泰山/之下有鄧在方城之外兩君之好不相及也而亟朝)
　(桓生朝桓者矣必若榖鄧而後名名其後甚者也張/氏曰桓弑逆人而榖鄧遠來朝之故特名二國之君)
　(與反面事讎滅同姓以孤本根之罪無以異是年不/書秋冬以諸侯相繼朝桓逆亂天道嵗功不能成故)
　(不具/四時)四時具然後成嵗故雖無事必書首時今此獨
　於秋冬闕焉何也立天之道曰隂陽陽居春夏以養
　育為事所以生物也王者繼天而為之子則有賞隂
　居秋冬以肅殺為事所以成物也王者繼天而為之
　子則有刑(禮記月令孟春之月天子賞公卿大夫於/朝命相布徳和令行慶施惠下及兆民慶)
　(賜遂行毋有不當孟夏之月天子行賞封諸侯慶賜/遂行無不欣説孟秋之月天子命將帥選士厲兵詰)
　(誅暴慢以明好惡命有司修法制繕囹圄禁止姦慎/罪邪務摶執戮有罪嚴斷刑孟冬之月是察阿黨則)
　(罪無有掩蔽功有不當/必行其罪以窮其情)賞以勸善非私與也故五服
　五章謂之天命刑以懲惡非私怒也故五刑五用謂
　之天討古者賞以春夏刑以秋冬象天道也(周子曰/天以陽)
　(生萬物以隂成萬物生仁也成義也故/聖人在上以仁育萬物以義正萬民)桓弟弑兄臣
　弑君而天討不加焉是陽而無隂嵗功不能成矣故
　特去秋冬二時以志當世之失刑也獨於四年七年
　闕焉何也按周制大司馬諸侯而有賊殺其親則正
　之放弑其君則殘之桓弑隱公而立大司馬九伐之
　法雖未之舉猶有望也及使冡宰下聘恩禮加焉則
　天下之望絶矣故四年宰糾書名而去秋冬二時以
　見天王之不復能用刑也陳恒弑其君孔子請討之
　以從大夫之後不敢不告也桓弑隱公而立雖方伯
　連帥(去/聲)環視而未之卹猶有望也及榖鄧二國自遠
　來朝則天下諸侯莫可有望者矣故七年榖伯鄧侯
　各書其名而去秋冬二時以見諸侯之不復能修其
　職也然則見之行事不亦深切著明矣乎故曰春秋
　成而亂臣賊子懼(問桓四年七年因天王使宰渠伯/糾來聘榖伯鄧侯來朝故不書秋)
　(冬然則二年滕子來朝紀侯來朝五年天王使仍叔/之子來聘以至六年九年十五年皆有諸侯來朝何)
　(以書秋冬茅堂胡氏曰桓弑君而立滕侯首朝貶爵/為子以惡崇亂也天王刑罰所自出也既不能討又)
　(以其立而聘之故不書秋冬弑君之賊人人所得討/豈天下之大諸侯之衆莫有能舉義者乎及榖鄧無)
　(故相率自逺來朝然後知天下諸侯莫有可望人欲/横流莫有禁之者矣故不書秋冬若紀侯來朝自為)
　(謀其國事爾非為桓立也天王使仍叔之子來聘失/刑之義已立於前矣此又别有義也大抵聖人筆端)
　(造化神明莫測豈拘定一義而已○趙氏曰左傳云/榖伯鄧侯名賤之也此説不明故不取公榖並云失)
　(國之君假令實奔魯而公待以朝禮即當書云穀伯/鄧侯來奔某日朝公不應越例書名而没其來奔也)
　(陳氏曰失地之君不曰來朝苟有出者如衞侯朔奔/齊譚子奔莒是也苟有來者如郕伯來奔州公實來)
　(是也○汪氏曰或以無秋冬為史闕文然昭公十年/無冬有月而闕時定公十四年無冬有事而闕時月)
　(此可以言闕文也豈有二年秋冬無事而兩時並不/書首月乎况公羊傳桓十七年闕夏然猶書五月莊)
　(二十六年闕春然猶書事於年下惟成十年闕冬不/書事而左氏榖梁皆書冬十月苟曰桓公四年七年)
　(非聖人所削不容三傳皆闕葢二傳傳授各異而經/文皆削秋冬必有深意程子之説疑得聖人之㫖)
　附録(左傳夏盟向求成於鄭既而背之秋鄭人齊人/衞人伐盟向王遷盟向之民于郟○冬曲沃伯)
　(誘晉小子/侯殺之)
(丁桓王十/丑六年)八年(齊僖二十七晉侯緡元年衞宣十五蔡/桓十一鄭莊四十曹桓五十三陳厲三)
(把武四十七宋莊六秦/寧十二楚武三十七)
春正月己卯烝
(公羊傳烝者何冬祭也春曰祠夏曰礿秋曰嘗冬曰烝/嘗事不書此何以書譏何譏爾譏亟也亟則黷黷則不)
(敬君子之祭也敬而不黷疏則怠怠則忘士不及兹四/者則冬不裘夏不葛榖梁傳烝冬事也春興之志不時)
(也程子曰冬烝非過也書之以/見五月又烝為非禮之甚也)
　按周官大司馬烝以中(音/仲)冬(何氏曰烝衆也氣盛貌/冬萬事畢成所薦衆多)
　(芬芳備具/故曰烝)今魯烝以春正月其不同何也周書有周
　月以紀政而其言曰夏數得天百王所同其在商周
　革命改正示不相沿至於敬授民時巡狩烝享猶自
　夏焉(汪氏曰文定據逸周書維十一月既南至日短/極謂周以子月為嵗首不改月數竊考逸周書)
　(文體全似吕令其言多與古書殊異或後人假託之/書况六經惟詩以寅月起數乃民俗歌謡之詞故隨)
　(舊俗稱之書云王在新邑烝祭嵗在十/二月則用亥月孟冬烝祭亦未為非禮)然則司馬中
　冬教大閲獻禽以享烝所謂自夏而魯之烝祭在春
　正月見春秋用周正紀魯事也(趙氏曰四時之祭皆/用夏時從物宜也周)
　(雖以建子為正至於祭祀則用夏時本月凡四時之/祭皆用孟月若有故及日不吉即用仲月此正月烝)
　(則夏之/仲冬也)而榖梁子乃曰烝冬事也春興之志不時也
　是以閉蟄而烝為是(杜氏曰建亥之用昆/蟲閉戸烝祭宗廟)與周制異
　矣春秋非以不時志也為再烝見瀆書也(杜氏曰此/夏之仲冬)
　(非為過而書者為下五月復烝見瀆也啖氏曰此書/以彰下文耳非譏也趙氏曰周禮記四時祭名云春)
　(祠夏礿秋嘗冬烝詩云礿祠烝嘗于公先王而春秋無/礿祀者葢春秋中再書烝一書嘗兩書禘皆為失禮)
　(及有變故乃書耳於祠礿二祭無他故所以不書烝/也汪氏曰四時常祀惟桓公之經書烝書嘗葢再)
　(之瀆與未易災之餘而嘗之慢皆失禮之大者况冬/烝而以夏五月行之酉月嘗而以未月行之或大過)
　(或不及皆失時之甚者故筆之於經以示貶焉或者/謂桓有大惡不可以祀先君故聖人因其失禮而特)
　(書以重其惡其言失之鑿矣閔僖之禘文公之大祫/亦可謂有大惡而不可以祀先君乎○趙氏曰榖梁)
　(曰烝冬事也春興之志不時也按正月之烝不失時/也公羊曰譏亟也經為五月又烝故書此以明一嵗)
　(再烝若不書即似春有故不烝夏乃烝耳劉氏曰猶/將書壬午猶繹不得不先書有事于大廟也廬陵李)
　(氏曰周禮記四時祭名云春祠夏礿秋嘗冬烝公羊/亦同詩云礿祠烝嘗此取協韻耳非有異也王制曰)
　(春初夏禘秋嘗冬烝郊特牲曰春禘而秋嘗祭義於/郊特牲同祭綂與王制同吕氏草廬曰王制篇内初)
　(皆當讀為祠禘皆當讀為礿此説是也趙氏曰禘非/時祭之名也禮記諸篇皆漢儒約春秋為之見春秋)
　(有禘于莊公遂以為時祭見春秋惟兩書禘一春一/夏遂有春禘夏禘之説又見春秋止有烝嘗禘三祭)
　(遂有諸侯缺一祭之説皆不可信/而鄭𤣥注祭綂以為夏殷禮誤矣)
天王使家父來聘
(程子曰桓公弑立未嘗朝覲天王不討而屢使聘/之失道之甚也杜氏曰家父天子大夫家氏父字)
　下聘弑逆之人而不加貶何也既名冡宰於前其餘
　無責焉乃同則書重之義以此見春秋任宰相之專
　而責之備也虞史以人主大臣為一體春秋以天王
　宰相為一心以為一體故帝庸作歌則曰股肱喜哉
　元首起哉百工熈哉臯陶(音/謡)賡歌則曰元首明哉股
　肱良哉庶事康哉(注氏曰舜先言臣而後言君臯陶/先言君而後言臣可見其君臣交)
　(相尊榮而互/相責勉之意)而垂益九官之徒不與也以為一心故
　歸賵仲子㑹葬成風則宰咺書名於前而王不稱天
　於後來聘桓公錫桓公命則宰糾書名以正其始王
　不稱天以正其終而榮叔家父之徒不與也故人主
　之職在論相而已矣(荀子王霸篇若夫論一相以兼/率之使臣下百吏莫不宿道郷)
　(方而務是人主之職也汪氏曰家父乃周之世臣詩/紀家父刺幽王之昏亂與尹氏之不平而不憚激怒)
　(於君相葢竭忠於王室者也桓公之經兩書家父亦/家氏之子若孫耳一則聘所不當聘一則求所不當)
　(求皆徇於王命而依阿苟且以從於非義其視節南/山之誦能無愧乎比事以觀不待貶絶而惡自見矣)
　附録(左傳春滅翼○隨少師有寵楚鬬/伯比曰可矣讎有釁不可失也)
夏五月丁丑烝
(公羊傳何以書譏亟也穀梁傳烝冬事也春夏興之黷/祀也志不敬也程子曰正月既烝矣而非時復烝者必)
(前烝為不備也/其黷亂甚矣)
　春秋之文有一句而包數義者有再書而一貶者戎
　伐凡伯于楚丘以歸之類一句而包數義春正月己
　卯烝夏五月丁丑烝再書而一貶(臨川吳氏曰建子/之月已烝矣建辰)
　(之月又再烝焉於春季而行冬祭非其時非其禮也/宋氏曰武氏子來求賻一責天王求賻二責魯之不)
　(闕一貶而起二事此兩書烝二事而一貶汪氏曰僖/二年三年書冬不雨春不雨夏不雨屢書而一貶義)
　(與此/同)
　附錄(左傳夏楚子合諸侯于沈鹿黄隨不㑹使薳章/讓黄楚子伐隨軍于漢淮之間季梁請下之弗)
　(許而後戰所以怒我而怠冦也少師謂隨侯曰必速/戰不然將失楚師隨侯禦之望楚師季梁曰楚人上)
　(左君必左無與王遇且攻其右右無良焉必敗偏敗/衆乃攜矣少師曰不當王非敵也弗從戰于速祀隨)
　(師敗績隨侯逸鬬丹獲其戎車與其戎右少師秋隨/及楚平楚子將不許鬭伯比曰天去其疾矣隨未可)
　(克也乃/盟而還)
秋伐邾
(陳氏曰但曰伐邾何桓師非君將皆不言大夫孫氏曰/桓大惡諸侯宜討之而獲安其位反以兵伐人之國故)
(直稱伐邾髙氏曰紀也滕也鄧也榖也郕也把也或朝/或㑹邾不修舊好故伐之其曰伐必有辭焉邾不能奉)
(辭以討桓宜乎/其反見伐也)
冬十月雨雪
(公羊傳何以書記異也何異爾不時也杜氏曰今八月/書時失程子傳建酉之月未霜而雪書異也王氏曰隂)
(陽方中而寒氣先至/此積隂侵陽之象)
　附録(左傳冬王命號仲立/晉哀侯之弟緍于晉)
祭公來遂逆王后于紀
(書遂始此左傳禮也公羊傳祭公者何天子之三公也/何以不稱使婚禮不稱主人遂者何生事也大夫無遂)
(事此其言遂何成使乎我也其成使乎我奈何使我為/媒可則因用是往逆矣女在其國稱女此其稱王后何)
(王者無外其辭成矣穀梁曰其不言使焉何也不正其/以宗廟之大事即謀於我故弗與使也遂繼事之辭也)
(其曰遂逆王后故畧之也或曰天子無外王命之則成/矣程子曰此祭公受命逆后却因過魯遂行朝㑹之禮)
(聖人深罪之故先書其來使若以朝魯為主而逆后為/遂也問或説逆王后亦使魯為主如何曰築王姬之館)
(單伯送王姬之類皆是魯為主葢只是王姬下嫁/則同姓諸侯為主如逆王后無使諸侯為主之理)
　劉敞曰祭公王之三公也曷為不稱使不與王之使
　祭公也師傅之官坐而論道其任重矣今其來魯乃
　命魯侯以婚姻之事者也若是則大夫可矣何必三
　公任之重使之輕故祭公縁此義得專命不報遂行
　如紀而王以輕使為失祭公以遂行為罪矣此説是
　也為之節者宜使卿往逆公監之則於禮得矣(劉氏/曰為)
　(之節者王當使大夫命魯侯曰予一人不能獨任天/地宗廟之事未有内主予一人將卜于紀姜氏委諸)
　(伯父伯父其以予敬若先王之禮魯侯稽首對曰天/子有命敢有弗恭使者以是言也復于王魯使大夫)
　(請於紀侯曰天子使某來命我寡君曰予一人不能/獨任天地宗廟之事未有内主予一人將卜于紀姜)
　(氏使某也以告主人宜固辭固辭不獲命主人曰某/也固辭不獲命敢不敬從先守某公之遺女若而人)
　(夫婦所生若而人然後天子命以其吉使上大夫用/王后之禮逆以歸也此豈人臣之所當遂於竟外哉)
　使祭公命魯主婚姻之事則曰不可卿往而公監之
　何以可乎命魯輕矣卿往公監之重矣官師從單靖
　公逆王后于齊(杜氏曰官師劉夏非卿/禮記官師中士下士)劉夏非卿而
　書靖公合禮則不書故先儒以為使卿逆公監之禮
　也(茅堂胡氏曰或曰天子必親迎信乎大上無適於/天下雖諸父昆弟莫不臣適四方諸侯莫敢有其)
　(室若屈萬乗之尊而遠行親迎之禮即何無敵於天/下之有或曰王后所與共事天地宗廟繼萬世之重)
　(者其禮當如之何使同姓諸侯主其辭命卿往逆公/監之父母之國諸卿皆送至於京師舍而止然後天)
　(子親迎以入其納王后之禮乎趙氏曰遂逆者譏不/躬白於王孫氏曰桓王娶后于紀命魯主之故祭公)
　(來謀逆后之期既謀之則當復命天子天子命之逆/則逆之不可專也祭公不復命于王專逆后于紀故)
　(曰遂臨川吳氏曰士昏禮納徵之後行請期之禮歸/期有定日而後親迎重昏禮也天子之尊雖與士禮)
　(不同然亦必先知女歸之期而後可往逆也魯媒紀/女為王后葢已先報可於王矣雖已報可而未知紀)
　(國歸女之日王遽遣祭公往逆祭公不知其期故過/魯問期而後往紀往紀逆后者王命也過魯問期者)
　(非王命也故春秋書法如此魯為媒而不報歸女之/期于王魯之慢也王未知后之歸期而遽然遣使往)
　(逆王之輕也祭公無王命而私過魯問期祭公之專/也參譏之公羊以為祭公此來方是使魯為媒若可)
　(則就往逆果如此則輕遽尤甚疑不然也張氏曰天/子雖無親迎之禮然祭公謀於魯則當復命於王然)
　(後遣於宗廟以明逆后之重今使魯為媒而用是往/逆其輕褻王配如此何以示正始之義哉故書若祭)
　(公之私行而以逆后為遂事以深譏之陳氏曰書遂/始於此凡遂譏也若甚於逆后后妃母儀天下而以)
　(遂専之罪祭公且罪魯也宋氏曰萬乗之君使弑逆/之人主婚行禮可乎汪氏曰僖三十年傳云大夫出)
　(疆有以二事出者有以一事出而專繼事者其書皆/曰遂祭公自魯逆王后所謂以二事出者也由是論)
　(之祭公葢受王命謀婚于魯幷逆后於紀爾逆后大/事也安有無王命而敢專之哉但天子婚禮當使大)
　(夫謀昏於同姓之諸侯待其復命然後使上卿往逆/而公監之故王遣三公謀昏則以輕失為失祭公不)
　(復命於王而即如紀逆后則以遂行為罪而交責之/也按遂有二義榖梁所謂繼事是以二事出者也公)
　(羊所謂生事是以一事出而專繼事者也春秋書遂/一十九若公子遂如京師遂如晉亦以一事出者也)
　(公子結媵陳人遂及齊宋盟季孫宿救台遂入鄆皆/專繼事者也若成公以伐秦出而因如京師乃書自)
　(京師遂㑹伐秦則聖人尊君抑臣之意使若繼事以/㑹伐爾考其事而是非得失瞭然矣○趙氏曰左傳)
　(曰禮也若合禮則常事不書言來言遂足明譏矣榖/梁曰其不言使不正其以宗廟之大事即謀於我若)
　(實譏天王言使不更昭著乎今不言使即罪全歸祭/公廬陵李氏曰逆后例二此年及襄十五年劉夏也)
　(王者之尊海内莫敵天子無自逆之禮趙子説是然/孔子對哀公冕而親迎為天地宗廟社稷之主又似)
　(天子之禮曰魯有郊天祀地之祀故云爾非必謂天/子也又曰遂例十九榖梁皆曰繼事之詞然亦有法)
　(傳者亦有不法傳者疏曰此是例之首故發繼事之/詞僖二十八年諸侯遂圍許中間有事恐不相繼故)
　(發傳以明之曹伯襄遂㑹圍許恐被釋而遂與常例/異者重發之僖四年遂伐楚恐内外異故重發之宣)
　(元年楚子鄭人侵陳遂侵宋恐尊卑異故亦發之宣/十八年歸父奔齊嫌出奔不得同於繼事故發之襄)
　(十二年季孫宿遂入鄆嫌不受命與常例/不同故發之餘不發者並可知故省文也)
(戊桓王十/寅七年)九年(齊僖二十八晉緡二衞宣十六蔡桓十/二鄭莊四十一曹桓五十四陳厲四把)
(靖公元年宋莊七秦/出子元楚武三十八)
春紀季姜歸于京師
(左傳凡諸侯之女行唯王后書公羊傳紀季姜歸于京/師其辭成矣則其稱紀季姜何自我言紀父母之於子)
(雖為天王后猶曰吾季姜京師者何天子之居也京者/何大也師者何衆也天子之居必以衆大之辭言之榖)
(梁傳為之中者歸之也程子曰書王國之事不可用無/王之月故書時而已或曰僭如正月日食則如何書之)
(曰書春日食則其義尤明也王后之歸天下當有其禮/諸侯莫至是不能母天下也故書紀女歸而已杜氏曰)
(季姜桓王后/季字姜紀姓)
　往逆則稱王后既歸何以書季姜自逆者而言則當
　尊崇其匹内主六宫之政使妃妾不得以上僭故從
　天王所命而稱王后示天下之母儀也(張氏曰季姜/在國稱王后)
　(者王命之則成所以别於列國用見王/命之重而存母儀天下之體於始也)自歸者而言
　則當樛屈逮下(詩樛木小序后妃逮下也言其能逮/下而無疾妬之心焉注木下曲曰樛)
　(言后妃之心如/木之下曲也)使夫人嬪婦皆得進御於君(周禮九/嬪注凡)
　(羣妃御見之法九嬪以下九九而御於王所卑者宜/先尊者宜後女御八十一人當九夕世婦二十七人)
　(當三夕九嬪九人當一夕三夫人/當一夕后當一夕十五日而徧)而無嫉妬之心故
　從父母所子(杜氏曰書字/伸父母之尊)而稱季姜化天下以婦道
　也其詞之抑揚上下進退先後各有所當而不相悖
　(劉氏曰逆也稱王后歸也稱季姜此言禮之上下取/予進退先後各有所宜而不相悖也公卿謀之諸侯)
　(主之龜筮諏之天子命之是王后矣然而未見宗廟/也未覯君子也未覿羣臣也則不敢居其位其詞順)
　(以聽此正始之道王化之本也臨川吳氏曰逆稱王/后主王朝而言也歸稱季姜主紀而言也陳氏曰諸)
　(侯逆稱女至稱夫人尊夫人也/天子逆稱后歸稱季姜尊王也)皆正始之道王化之
　基春秋之所謹也京師者衆大之稱(董氏曰所謂京/師者起於此後)
　(世因以所都為京師也髙氏曰古者后夫人必娶嫡/女故天子求后於諸侯諸侯對曰夫婦所生若而人)
　(若姑姊妹則曰先君之遺女若而人於諸侯則曰不/腆先君之嫡是以伯姬婦紀則叔姬為媵今曰季姜)
　(則非嫡矣不可以母天下故春秋嚴其名陳氏曰后/歸不書此何以書詳紀事也后妃母儀天下以為天)
　(地社稷宗廟之主俄而宗國亡焉是不可以不詳也/茅堂胡氏曰王后歸京師過我則書來告則書永嘉)
　(吕氏曰經書逆王后者二惟紀季姜書歸于京師而/劉夏之逆不書歸葢祭公之逆以魯為之主故書歸)
　(劉夏之逆以其過魯而魯不為之主則不書歸矣王/孫氏曰左傳云諸侯之女行唯王后書則劉夏逆)
　(后而不書齊姜歸于京師何哉廬陵李氏曰逆后例/三傳皆同獨陳氏以為詳紀事也故當疑六年冬紀)
　(侯方托魯請王命以求成于齊而公告不能今幸王/有命魯求昏之事故魯亟為紀謀亦不待請王命而)
　(遂令祭公逆之所以托紀也而紀卒/不免春秋詳紀事紀亦可哀也矣)
夏四月
秋七月
　附録(左傳巴子使韓服告于楚請與鄧為好楚子使/道朔將巴客以聘于鄧鄧南鄙之人攻而奪之)
　(幣殺道朔及巴行人楚子使薳章讓於鄧鄧人弗受/夏楚使鬭亷帥師及巴師圍鄾鄧養甥聃甥帥師救)
　(鄾三逐巴師不克鬭亷衡陳其師於巴師之中以戰/而北鄧人逐之背巴師而夾攻之鄧師大敗鄾人宵)
　(潰○秋虢仲芮伯梁/伯荀侯賈伯伐曲沃)
冬曹伯使其世子射姑來朝
(左傳冬曹太子來朝賔之以上卿禮也享曹太子初獻/樂奏而歎施父曰曹太子其有憂乎非歎所也公羊傳)
(諸侯來曰朝此世子也其言朝何春秋有譏父老子代/從政者則未知其在齊與曹與榖梁傳朝不言使言使)
(非正也使世子伉諸侯之禮而來朝曹伯失正矣諸侯/相見曰朝以待人父之道待人之子以内為失正矣内)
(失正曹伯失正世子可以已矣則是故命也尸子曰夫/已多乎道程子曰曹伯有疾不能親行故使其世子來)
(朝春秋之時君疾而使/世子出取危亂之道也)
　按周官典命凡諸侯之嫡子誓於天子而攝其君則
　下其君之禮一等未誓則以皮帛繼子男(周禮注誓/猶命也言)
　(誓者明天子既命以為之嗣樹子不易也春秋曹伯/使其世子來朝行國君之禮是也公之子如侯伯而)
　(執圭侯伯之子如子男而執璧子男之子與未誓者/皆次小國之君執皮帛而朝㑹焉其賔之皆以上卿)
　(之禮蜀杜氏曰此諸侯朝㑹于天子之時所/行之禮鄭康成以此為注葢未明春秋之義)世子固
　有出㑹朝聘之儀矣然攝其君繼子男者謂諸侯朝
　於天子有時而不敢後故老疾者使世子攝已事以
　見天子急述職也(楊士勛曰世子攝其君謂㑹同急/趨王命今曹伯有疾雖闕朝魯未)
　(是急事薛氏曰攝事而朝京/師禮也朝于諸侯非禮也)諸侯閒(音/閑)於王事則相
　朝其禮本無時(杜氏曰王事間/缺則修私好)曹伯既有疾何急於
　朝桓而使世子攝哉(臨川吳氏曰大朝覲大㑹同諸/侯皆往而已獨有疾則不得已)
　(而命世子攝行今曹之朝魯/非甚急之務不可缺之禮也)大位姦之窺也危病邪
　之伺也世子君之貳也君疾而儲副出啟窺伺之心
　危道也當享而射姑歎踰月而終生卒其有疾明矣
　而使世子來終生之過也世子將欲已乎則方命矣
　曰孝子盡道以事其親者也不盡道而苟焉以從命
　為孝又焉(音/煙)得為孝故尸子曰(尸子名/佼晉人)夫已多乎道
　(范氏曰已止也止曹伯使朝之命則曹伯不陷不義/之愆世子無苟從之咎魯無失正之譏三者正則合)
　(道多矣張氏曰春秋於桓方以誅亂賊之事望諸侯/今曹伯之使世子世子從父之命揆之於義無一可)
　(者春秋所以直書而深貶之葢經有從同同之例射/姑之朝當以滕子榖綏鄧吾離之例推之而知父子)
　(之悖人倫且忘國家之大計也汪氏曰滕榖鄧邾牟/葛之朝桓皆貶而射姑不貶者葢世子不當攝君朝)
　(諸侯没其名則罪不著此程子所謂别立義也經書/世子朝㑹者十有二曹射姑來朝鄫巫於晉宋成同)
　(盟戚齊光盟雞澤㑹戚㑹相救陳四伐鄭宋佐㑹申/是也夫世子奉冡祀社稷之粢盛以朝夕視君膳君)
　(行則守有守則從而代君行朝禮於諸侯及與諸侯/㑹盟救伐皆非世子之所宜也宋成序侯伯之下大)
　(夫之上宋佐序子男之下淮夷之上庶幾不失位矣/齊光漸進而序於薛伯祀伯之上則其僭已極鄫巫)
　(亞於魯大夫則屈辱尤甚/焉比事考之而義自見)
(已桓王十/卯八年)十年(齊僖二十九晉緡三衛宣十七蔡桓十/七鄭莊四十二曹桓五十五卒陳厲五)
(把靖二宋莊八秦出/子二楚武三十九)
春王正月
　桓無王今復書王何也十者盈數也天道十年則亦
　周矣人事十年則亦變矣故易稱守貞者十年而必
　反(易屯六二女子貞不字十年/乃字象曰十年乃字反常也)傳論遠惡者十年而
　必棄(見左傳昭/公四年)桓公至是其數已盈宜見誅於天人
　矣十年書王紀常理也(何氏曰十年有王者數之終/也劉氏曰桓公簒立天子莫)
　(討諸侯莫非也故於其甚極詭而書王若謂桓公曰/君之不能事天子若是其甚矣如又不改將不可救)
　(矣君如改諸/則此其時矣)有習於榖梁子而不得其傳者見二年
　書王以為正與夷之卒此年書王而曹伯適薨遂附
　益之以為正終生之卒誤矣(啖氏曰三傳本皆不謬/後人不曉而以濫説附)
　(益其/中)果正諸侯之卒不縁簒弑者(范氏曰與夷見弑/恐正卒不明故復)
　(明/之)陳侯鮑在五年之正月曷不書王以正其卒乎(趙/氏)
　(曰十一年鄭伯卒十二年/衞侯晉卒何不正之乎)
庚申曹伯終生卒
(左傳春曹桓公卒穀梁傳桓無/王其曰王何正終生之卒也)
夏五月葬曹桓公
　附録(左傳虢仲譖其大夫詹父於王詹父/有辭以王師伐虢夏虢公出奔虞)
秋公㑹衞侯于桃丘弗遇
(公羊傳㑹者何期辭也其言弗遇何公不見/要也榖梁傳弗遇者志不相得也弗内辭也)
　弗者遷詞惡失信也衞初約魯㑹于桃丘至是中變
　而從齊鄭(杜氏曰衞侯與公為㑹期中背公/更與齊鄭故公獨往而不相遇也)於是乎
　有郎之師其戰于郎直書曰來盟于惡曹俱奪其爵
　則桃丘之弗遇也葢惡衞侯之失信矣桃丘衞地(張/氏)
　(曰下書三國來戰衞亦與焉則背信在衞直不告魯/誤桓公至桃丘耳汪氏曰此年㑹桃丘弗遇成十六)
　(年㑹沙隨不見公昭十三年同盟平丘公不與盟皆/非魯之罪故聖人皆直書不諱惟文十六年季孫行)
　(父㑹齊侯于陽穀齊侯弗及盟魯不當以大夫㑹諸/侯然齊侯責賂卒與仲遂盟郪丘則罪之在齊又可)
　(見矣○趙氏曰榖梁曰不遇者志不相得按經意直/譏其無信耳豈論其相得不相得乎劉氏曰公羊以)
　(謂公不見要也非也公羊本解遇為一君出一君要/之故謂此為公要衛侯推其文而不可為説其曰遇)
　(者相遇云爾何用紛紛乎廬陵李氏曰經書弗例四/此年弗遇罪衛也文十六年齊侯弗及盟罪季孫也)
　(然皆為内諱耻也追齊至酅弗及有畏也胡氏皆/以為遷詞晉人納捷菑弗克納則亦遷善之義矣)
　附録(左傳秋秦人納芮伯萬于芮○初虞叔有玉虞/公求旃弗獻既而悔之曰周諺有之曰匹夫無)
　(罪懐璧其罪吾焉用此其以賈害也乃獻之又求其/寶劍叔曰是無厭也無厭將及我遂伐虞公故虞公)
　(出奔/共池)
冬十有二月丙午齊侯衞侯鄭伯來戰于郎
(左傳齊衞鄭來戰于郎我有辭也初北戎病齊諸侯救/之鄭公子忽有功焉齊人餼諸侯使魯次之魯以周班)
(後鄭鄭人怒請師於齊齊人以衞師助之故不稱侵伐/先書齊衞王爵也○公羊傳郎者何吾近邑也吾近邑)
(則其言來戰于郎何近也惡乎近近乎圍也此偏戰也/何以不言師敗績内不言戰言戰乃敗矣穀梁傳來戰)
(者前定之戰也内不言戰言戰則敗也不言其人以吾/敗也不言及者為内諱也程子曰左氏載其事曰我有)
(辭也我則有禮彼悖道縱欲而以興戎/故特曰來戰以三國為主甚其惡也)
　春秋加兵于魯衆矣未有書來戰者此獨不稱侵伐
　而以來戰為文何也(常山劉氏曰春秋之中諸侯加/兵于魯者不為少矣而未有書)
　(來戰者此不言侵伐而以來戰/為文則彼曲我直其義坦然)兵凶器戰危事聖人
　之所重也誅暴禁亂敵加於已葢有不得已而應之
　者矣未有悖道縱欲得已不已而先之者也(劉氏曰/戰者仁)
　(人之所惡也有不得已而應者/矣未嘗有得已而先之者也)魯桓弑立天下大惡
　人人之所得討也鄭伯則首盟于越以定其位齊侯
　則繼㑹于稷以濟其姦曽不能修方伯之職駐師境
　上聲罪致討伸天下之大義也今特以私忿小怨親
　帥其師(汪氏曰三國稱爵所/謂目其人而責之也)戰于魯境尚未知類也
　哉此春秋之所必誅而不以聽也故以三國為主而
　書來戰于郎(趙氏曰不書及罪專於外也劉氏曰來/戰者外為志乎戰也李氏瑾曰春秋善)
　(魯不使三國伐之若三國自為戰也髙氏曰地以魯/則魯與戰可知張氏曰春秋以主客之辭辨用兵之)
　(曲直殘民之重輕其罪魯而書公及諸侯戰者多矣/若今年郎之戰直以三國來戰言之葢魯桓有大罪)
　(極惡三國既不能奉天討而與之㑹盟今反徇私欲/爭小故以無辭而伐有辭則罪在三國不容不反常)
　(例以明之故今年之書其文異其辭嚴專罪三國特/書其來戰以示外有罪則為主之例此聖經之特筆)
　(也/)鄭人主兵而首齊猶衞州吁主兵而先宋(汪氏曰/州吁非)
　(宋殤則不能舉伐鄭之師鄭人非齊僖則不能舉戰/魯之師故雖主兵在衞鄭而春秋必序宋齊為首也)
　(廬陵李氏曰内兵書戰六此年戰郎十二年戰宋十/七年戰奚者諱魯也莊九年特書敗績者惡魯也桓)
　(十三年成二年書戰書敗績者此㑹外兵例非魯事/也○趙氏曰榖梁云來戰者前定之戰也非也言來)
　(者責三國不當來爾劉氏曰公羊以謂稱來戰者近/乎圍也非也近乎圍豈實圍哉春秋惡戰之意也)
　
　
　春秋大全卷五
欽定四庫全書
　春秋大全卷六
　　　　　　　　　　　　明　胡廣等　撰
　　桓公下
(庚桓王十/辰九年)十有一年(齊僖三十晉緡四衞宣十八蔡桓/十四鄭莊四十三卒曹莊公射姑)
(元年陳厲六祀靖三宋莊/九秦出子三楚武四十)
春正月齊人衞人鄭人盟于惡曹
(左傳齊衞鄭宋盟于惡/曹杜氏曰宋不書經闕)
　盟㑹皆君臣之禮故微者之盟㑹不志於春秋凡春
　秋所志必有君與貴大夫居其間者也(汪氏曰鹿上/之盟三國皆)
　(書人齊之盟清丘同盟四國皆書人翟泉之盟七國/皆書人蜀之盟十有一國皆書人澶淵之㑹十有二)
　(國皆書人未必皆微者苟/皆微者則不書於經矣)惡曹之盟即三國之君矣
　既不以道興師為郎之戰又結怨固黨為惡曹之盟
　故前書其爵而以來戰著罪後書此盟而以奪爵示
　貶(陳氏曰此郎之諸侯也曷為戰稱君盟稱人凡一/役而再見者但人之畧之也鄭敗王師齊滅后之)
　(母家衞方抗子突以自立其無王甚矣自有參盟莫/甚於惡曹故畧之也孫氏曰前書齊人伐山戎後書)
　(齊侯來獻戎捷則知伐戎者齊侯也上書㑹楚公子/嬰齊于蜀下書及楚人盟于蜀則知盟蜀者楚公子)
　(嬰齊也十二月書齊侯衞侯鄭伯戰郎正月書齊人/衞人鄭人盟惡曹以比事之法求之則三國之貶稱)
　(人可/知也)
　附録(左傳楚屈瑕將盟貳軫鄖人軍於蒲騒將與隨/絞州蓼伐楚師莫敖患之鬭亷曰鄖人軍其郊)
　(必不誡且日虞四邑之至也君次于郊郢以禦四邑/我以鋭師宵加於鄖鄖有虞心而恃其城莫有鬬志)
　(若敗鄖師四邑必離莫敖曰曷請濟師於王對曰師/克在和不在衆商周之不敵君之所聞也成軍以出)
　(又何濟焉莫敖曰卜之對曰卜以決疑不疑何卜遂/敗鄖師于蒲騒卒盟而還○鄭昭公之敗北戎也齊)
　(人將妻之昭公辭祭仲曰必取之君多内/寵子無大援將不立三公子皆君也弗從)
夏五月癸未鄭伯寤生卒
(左傳夏鄭莊公卒初祭封人仲足有寵於莊公/莊公使為卿為公娶鄧曼生昭公故祭仲立之)
　鄭莊公志殺其弟使餬其口於四方自以為保國之
　計得也然身没未幾而世嫡出奔庶孽奪正公子五
　爭兵革不息(孔氏曰是年忽奔衞突歸于鄭一爭也/十五年突出奔蔡忽復歸二爭也十七)
　(年忽弑子亹立三爭也十八年齊人弑亹立子儀/四爭也莊十四年傅瑕殺子儀納厲公五爭也)忽
　儀亹突之際其禍憯矣亂之初生也起於一念之不
　善後世則而象之至於兄弟相殘國内大亂民人思
　保其室家而不得不亦酷乎有國者所以必循天理
　而不可以私欲滅之也莊公之事可以為永鑒矣(髙/氏)
　(曰昭公不終于位五世兵革不息自入春秋考莊公/之心慮知其積非必有餘殃矣陳氏曰春秋之初罪)
　(莫甚於鄭莊宋魯齊衞次之而父子兄弟之禍/亦莫甚於此五國者是可為不臣者之戒矣)
秋七月葬鄭莊公
(髙氏曰鄭忽既立不待五/月而葬其父是生亂階)
九月宋人執鄭祭仲
(此書執之始左傳宋雍氏女於鄭莊公曰雍姞生厲公/雍氏宗有寵於宋莊公故誘祭仲而執之曰不立突將)
(死亦執厲公而求賂焉祭仲與宋人盟以厲公歸而立/之公羊傳祭仲者何鄭相也何以不名賢也何賢乎祭)
(仲以為知權也其為知權奈何古者鄭國處於留先鄭/伯有善于鄫公者通乎夫人以取其國而遷鄭焉而野)
(留莊公死已葬祭仲將往省于留塗出于宋宋人執之/謂之曰為我出忽而立突祭仲不從其言則君必死國)
(必亡從其言則君可以生易死國可以存易亡少遼緩/之則突可故出而忽可故反是不可得則病然後有鄭)
(國古人之有權者祭仲之權是也權者何權者反於經/然後有善者也權之所設舍死亡無所設行權有道自)
(貶損以行權不害人以行權殺人以自生亡人以自存/君子不為也榖梁傳宋人者宋公也其曰人何也貶之)
(也/)
　祭仲鄭相也見執於宋使出其君而立不正罪較然
　矣何以不名命大夫也命大夫而稱字非賢之也乃
　尊王命貴正卿大祭仲之罪以深責之也(茅堂胡氏/曰祭仲以)
　(命大夫而稱字深責之也或以仲為名者誤矣按鄭/詩刺莊公不聽祭仲之諫而其詞曰將仲子兮又曰)
　(仲可懐也為此詩者豈斥其國相之名乎是知仲之/為字無疑矣陳氏曰祭仲以命大夫專廢置君曷為)
　(從其恒稱而不名春秋之褒貶名號不足以盡意則/見於辭書曰宋人執鄭祭仲突歸于鄭鄭忽出奔衞)
　(其為辭/也詳矣)其意若曰以天子命大夫為諸侯相而執其
　政柄事權重矣固將下庇其身而上使其君保安富
　尊榮之位也今乃至於見執廢絀(與黜/同)其君而立其
　非所立者不亦甚乎任之重者責之深祭仲無所逃
　其罪矣春秋美惡不嫌同辭突之書名則本非有國
　由祭仲立之也若忽則以世嫡之正至於見逐不能
　立乎其位貴賤之分忘矣凡此類抑揚其詞皆仲尼
　親筆非國史所能與而先儒或以從赴告而書者殊
　誤矣(杜氏曰突不稱公子從告昭/公不稱爵鄭人賤之以名赴)或曰孔父賢而書
　名則曰禮之大節也今此則名其君於下而字其臣
　於上何以異乎曰春秋者輕重之權衡也變而不失
　其正之謂權常而不過於中之謂正宋殤孔父道其
　常祭仲昭公語其變惟可與權者其知之矣(孫氏曰/宋人宋)
　(公也執人權臣廢嫡立庶以亂于鄭故奪其爵○張/氏曰死難臣道也祭仲為鄭正卿貪生畏死背先君)
　(之命而立庶孽故穀梁子曰惡祭仲也啖氏曰公羊/以廢君為賢不可為訓劉氏曰公羊論祭仲知權若)
　(果知權宜效死勿聽使宋人知雖殺祭仲猶不得鄭/宋誠能以力殺鄭忽則不待執仲而刼之如力不能)
　(而夸為大言何故聽之又不能是則若强許焉還至/其國而背之執突而殺之可也黜君以行權亂臣賊)
　(子孰不能為此者乎髙氏曰仲就執而突歸忽出則/是仲納突而逐忽矣詩刺祭仲謂之權臣而公羊因)
　(以為可與權豈不異哉廬陵李氏曰經書他國執他/國大夫九祭仲鄭詹陳薄塗衞甯嘉宋仲幾皆稱人)
　(以執不稱行人鄭良宵衞石買宋樂祁衞北宫結皆/稱人以執稱行人事各不同執而殺者二齊慶封陳)
　(于徴師也執内大夫四齊執單伯晉執行父意如婼/也榖梁稱人以執大夫執有罪也此例不通啖子曰)
　(凡稱行人而執以其事執也不稱行人而執以已執/也公羊曰稱人以執非伯討也此説是又曰祭仲左)
　(氏稱祭仲足而以仲為名榖梁同之胡氏陳氏以為/命大夫則仲為字矣二説既不合而公羊則曰何以)
　(不名賢也何賢乎祭仲以為知權也注者又以為祭/仲知國重君輕君子以存國除逐君之罪於是漢儒)
　(反經合道之失出此矣故范氏以為害義傷教不可/從要之胡氏説是葢經書命大夫有三魯有單伯鄭)
　(有祭仲陳有女叔皆無所書而不尊之貴王命也其/是非則見乎事矣故陸氏例曰諸國大夫王賜之畿)
　(内邑為號令歸國者皆書族書/字同於王大夫敬之也得之矣)
突歸于鄭
(左傳厲公立公羊傳突何以名挈乎祭仲也其言歸何/順祭仲也穀梁傳曰突賤之也曰歸易辭也祭仲易其)
(事權在祭仲也死君難臣道也今立惡而黜正/惡祭仲也程子曰突不稱公子不可以有國也)
　突不稱公子絶之也小白入于齊則曰齊小白突歸
　于鄭何以不稱鄭突乎以小白繫之齊者明桓公之
　宜有齊也不以突繫之鄭者正厲公不當立也突不
　當立何以書歸于鄭乎春秋書歸有二義一易詞也
　一順詞也(汪氏曰易詞此年突歸莊三十四年赤歸/曹僖二十八年衞鄭歸成十六年曹伯歸)
　(昭十三年楚比歸是也順辭僖二十八年曹伯歸襄/二十六年衞侯歸昭十三年蔡侯廬陳侯吳歸哀八)
　(年邾子益/歸是也)其書入亦有二義一難詞也一逆詞也(汪/氏)
　(曰難詞桓十五年許叔莊九年齊小白襄二十五年/衞侯昭元年莒去疾二十二年王猛入王城二十六)
　(年天王入成周是也逆詞桓十五年鄭伯/突莊六年衞侯朔哀六年齊陽生是也)突以庶奪
　正固為不順矣然内則權臣許之立外則大國為之
　援而世子忽之才不能以自固也則其歸無難故榖
　梁子曰歸易詞也(髙郵孫氏曰歸易辭也以歸為善/則鄭突楚比果善乎以入為惡則)
　(許叔稱字果惡乎劉氏曰突内因强臣之力赤外援/戎狄之衆以奪其嫡而禍其宗皆有不仁之心姦傑)
　(之材春秋所惡也專治突則祭仲不明專治赤則戎/不見故挈其上而易其下其罪一施之所以絶禍本)
　(禁首惡也陳氏曰小白陽生稱齊去疾展輿稱莒皆/爭國也突弗係之鄭赤弗係之曹則簒辭也或問祭)
　(仲立厲公尹氏立子朝經書各不同何也茅堂胡氏/曰祭仲書字見任事之重尹氏書世見得政之久王)
　(與侯其子各不同矣○劉氏曰公羊曰其言歸何順/祭仲也非也若仲之為者春秋之亂臣也如何順之)
　(乎汪氏曰公羊謂歸者出入無惡入者出入惡復歸/者出惡歸無惡復入者出無惡有惡然突歸鄭赤歸)
　(曹不可謂無惡許叔入許天王入成周不可謂出入/惡鄭忽曹襄出無惡魚石欒盈出入有惡則其説不)
　(可通矣難易逆順之説為是廬陵李氏曰經以簒而/書歸者二此年突莊二十四年赤執而歸者二僖三)
　(十年衞侯鄭成十六年曹伯也失國得封而書歸者/二昭十三年蔡侯廬陳侯吳也書歸例惟榖梁得之)
鄭忽出奔衞
(此書奔之始左傳昭公奔衞公羊傳忽何以名春秋伯/子男一也辭無所貶榖梁傳鄭忽者世子忽也其名失)
(國/也)
　忽以國氏正也出奔而名不能君也(張氏曰忽不能/有其位而制於)
　(權臣其立其奔皆不由己是以不爵也趙氏曰鄭忽/曹羈未踰年出奔但書名不書爵不能嗣先君也莒)
　(展雖踰年不書/爵其罪大也)考於詩有女同車刺無大國之助也
　山有扶蘇所美非美然也蘀兮君弱臣强不唱而和
　也狡童不能與賢臣圖事權臣擅命也夫以狡童目
　其君聖人猶録其詩所以見忽之失國亦其自取非
　獨仲之罪矣或曰詩人刺忽之不昏於齊至於見逐
　欲固其位者必待大國之援乎曰此獨為鄭忽言也
　如忽之為人苟無大援則不能立爾(劉氏曰使忽近/君子遠小人與)
　(賢者圖事則固良子矣宋雖無道奚憚祭仲雖强奚/恤陳氏曰鄭忽身為冢嗣而廢立自權臣不可以言)
　(子矣故書奔昉於此州公如曹紀侯大去其/國未可以言奔必若忽而後可以言奔爾)若夫志
　士仁人卓然有以自立者進退之權在我矣鄭自五
　霸之後益以侵削他日子産相焉馳詞執禮以當晉
　楚至於壊諸侯之館垣(見左傳襄公/三十一年)却逆女之公子
　于野(見左傳昭/公元年)皆變其常度以晉楚之强卒莫能屈
　亦待大國之助乎然則仲見脅忽出奔咸其自取焉
　爾春秋書法如此欲人自强於為善也(汪氏曰春秋/之初惟鄭國)
　(最强與齊為黨假王命以伐宋詐戰而取三師入郕/入許戰勝攻取雖以天子之尊率諸侯之兵造于城)
　(下亦棄甲曳兵不敢與敵而桓王且親集矢於其肩/奈何其没未久而世嫡之重為鄰國之所逐矣亦猶)
　(齊桓之霸號令天下幾於改物而柩方在殯四鄰謀/動其國家也忽之昏庸狂愎勢孤援寡才不足以君)
　(國權不足以馭臣威不足以攝鄰曽何足深責哉○/廬陵李氏曰春秋初年斁天下之彛倫者自鄭莊始)
　(殺弟誓母敗王師自以為保國之計得也然身没未/幾國内大亂可以為永鑒矣突簒位四年而出奔昭)
　(公以桓十五年入國其秋突因櫟人殺檀伯而入櫟/據强都以窺鄭諸侯㑹于袞又㑹于曹以納之而弗)
　(克然突固分國以居矣十七年髙渠彌弑昭公而立/公子亹十八年齊人殺子亹祭仲逆子儀于陳而立)
　(之莊十四年突自櫟侵鄭傳瑕殺子儀及其二子而/納焉於是鄭國之禍稍息而楚兵迭至矣鄭莊之姦)
　(雄亦果何益哉○陸氏曰公羊謂忽何以名春秋伯/子男一也辭無所貶按前後例伯子男皆殊稱非一)
　(也又鄭伯爵也若/稱子何闗爵乎)
柔㑹宋公陳侯蔡叔盟于折
(公羊榖梁傳柔者何吾大夫之未命者也杜氏曰柔魯/大夫未賜族胡氏曰蔡叔諸侯之兄弟稱字張氏曰自)
(去年魯與齊衞鄭為仇至今年桓公欲合黨以敵之於/是結宋與陳蔡要言㰱血初無忠信誠慤相與之心又)
(以大夫盟宋公陳侯故不足恃以久而桓公又與宋公/屢㑹求以補前之失堅宋之合也陳氏曰柔者何以大)
(夫㑹諸侯盟於是始也故貶之至公子結不貶矣○永/嘉吕氏曰以大夫與諸侯盟此不待貶絶而自見者也)
(故内大夫帥師自無駭始内大夫與諸侯盟自柔始自/無駭率師而後有翬有公子慶父公子友公孫兹公孫)
(敖公子遂公孫歸父之帥師甚則季孫行父臧孫許叔/孫僑如公孫嬰齊四卿並帥師矣自柔㑹盟而後有公)
(子結公孫敖季孫行父公子遂臧孫許仲孫蔑仲孫獲/仲孫何忌之及諸侯盟甚則叔孫州仇仲孫何忌二卿)
(及邾子盟句繹矣家氏曰以大夫盟諸侯强國行之則/為伉弱國行之則為僭末流之弊大夫因是而外交强)
(國以脅制君此其權輿也汪氏曰翬始帥師㑹伐鄭不/稱公子今柔始㑹諸侯盟以榖梁溺㑹伐衞例之亦安)
(知非貶也禮樂征伐自大夫出豈非世變之大者/乎廬陵李氏曰經書内大夫盟外諸侯九始於此)
公㑹宋公于夫鍾(鍾公/作童)
(杜氏曰夫/鍾郕也)
冬十有二月公㑹宋公于闞
(杜氏曰/闞魯地)
　臣與宋公盟于折君與宋公㑹于夫鍾于闞于虛于
　龜皆存而不削何其詞費也曰盟者春秋所惡而屢
　盟以長亂㑹者諸侯所不得而數㑹以厚疑聖人皆
　存而不削於以見(音/現)屢盟而卒叛數㑹而卒離其事
　可謂著明矣是故春秋之志在於天下為公講信修
　睦不以㑹盟為可恃也(家氏曰二年之間兩盟四㑹/惟宋之交春秋一經書盟㑹)
　(未有若是煩數者也髙氏曰公委宗社人民而六出/與宋㑹葢憾鄭忽而欲定突是以不憚屈辱力為鄭)
　(請宋宋亦數與公㑹皆/非為國為民其罪均耳)
(辛桓王二/已十年)十有二年(齊僖三十一晉緡五衞宣十九卒/蔡桓十五鄭厲公突元年曹莊二)
(陳厲七卒把靖四宋莊十/秦出子四楚武四十一)
春正月
夏六月壬寅公㑹把侯莒子盟于曲池
(左傳平把莒也杜氏曰曲池魯地程子曰把侯皆當作/紀隱二年紀莒盟于宻是時紀謀齊難故魯桓與之盟)
(莒以援之耳臨川吳氏曰紀為齊難危急甚矣魯桓切/切為紀謀故屢㑹焉而大國無與同心者此㑹也僅能)
(與小弱之莒偕其不能為助而/無救於紀之亡也葢可知矣)
秋七月丁亥公㑹宋公燕人盟于榖丘
(杜氏曰燕人南燕大夫榖丘宋地張氏曰南燕姞姓國/臨川呉氏曰左氏以為魯欲平宋鄭然此盟必是魯宋)
(燕三國别有他事相要約非為鄭賂之事盟/也因是盟與宋公相見而為鄭致請焉耳)
八月壬辰陳侯躍卒
(杜氏曰不書/葬魯不㑹)
公㑹宋公于虛(虛去魚反/公作剡)
冬十有一月公㑹宋公于龜
(左傳公欲平宋鄭秋公及宋公盟于句瀆之丘宋成未/可知也故又㑹于虛冬又㑹于龜杜氏曰虛龜皆宋地)
(張氏曰宋納突于鄭求賂而後使之入及突入國之後/不能償其責言遂成釁隙桓公欲平宋之急屈已往來)
(宋地與之為㑹不知人之心不親非屢盟數㑹之所能/回也故春秋詳書以譏之髙氏曰用見宋益踈公而公)
(强從之不已祇自辱也汪氏曰桓公屢至宋地强宋公/之從而不已固為屈辱然二盟四㑹皆以㑹宋為詞則)
(是宋公有志於㑹盟矣葢宋之所以㑹魯者將以求賂/於鄭而魯之所以㑹宋者將以為鄭免其賂是以卒不)
(能降心以相從也魯桓㑹忽于郎之戰幸鄭莊之卒欲/求好于厲公而以恩結之厲公簒忽特欲反忽之所為)
(而求善于魯/以為之援耳)
丙戌公㑹鄭伯盟于武父
(左傳宋公辭平故與鄭伯盟于武父杜氏曰武父鄭地/張氏曰公自龜還遽㑹鄭伯而謀伐之與人交之道忠)
(信誠慤本乎中則有不期合而合者非有是心則其相/與也不過以利合而一旦爭小利則相視忽如仇敵然)
(桓公之見棄於宋而盟鄭其離合正如是春秋詳書之/以見王政不行諸侯放恣魯桓宋莊鄭厲皆以篡國而)
(立交政盟㑹紛紛離合惟利是視背盟瀆信祇以長亂/王法之所必誅也襄陵許氏曰王迹既熄霸綂未興諸)
(侯自擅無所稟命觀隱十年見兵革之亂也桓十一年/十二年見盟㑹之亂也霸綂興而諸侯有所一無復此)
(亂矣是以君子不得已而與桓文永嘉吕氏曰突簒而/書爵者其大臣君之其國人君之諸侯亦與之㑹盟春)
(秋從而君之/從其實也)
丙戌衞侯晉卒
(榖梁傳再稱日決日義也陳/氏曰再書日日衞晉之卒也)
十有二月及鄭師伐宋丁未戰于宋
(左傳遂帥師而伐宋戰焉宋無信也君子曰苟信不繼/盟無益也詩云君子屢盟亂是用長無信也公羊傳戰)
(不言伐此其言伐何辟嫌也惡乎嫌嫌與鄭人戰也此/偏戰也何以不言師敗績内不言戰言戰乃敗也榖梁)
(傳非與所與伐戰也不言與鄭戰恥不和/也於伐與戰敗也内諱敗舉其可道者也)
　既書伐宋又書戰于宋者責賂于鄭而無厭屢盟於
　魯而無信者宋也二國聲其罪以致討故書曰伐夫
　宋人之罪則固可伐矣然取其賂以立督者魯桓也
　資其力以簒國者鄭突也(王氏曰桓殺隱馮弑殤突/簒忽桓受賂於宋宋責賂)
　(於鄭斯惡同/而罪均者也)無諸已然後可以非諸人春秋之義
　用賢治不肖不以亂易亂也故又書曰戰于宋來戰
　者罪在彼戰于郎是也往戰者罪在内戰于宋是也
　(孫氏曰此公及鄭伯伐宋也不言公諱之也地以宋/則宋與戰可知不與公及鄭伯伐宋故以魯鄭自戰)
　(為文髙氏曰内没公而稱及鄭不爵而稱師鈞其罪/也陳氏曰前稱公後稱及前稱鄭伯後稱師畧之也)
　(於是欲平宋鄭朞嵗之間㑹于折于夫鍾于闞于榖/丘于虛于龜而宋辭平遂舍宋而㑹鄭師以伐宋戰)
　(焉戰不言伐有不與戰則言伐於僖十八年宋曹衞/邾伐齊而宋及齊戰是也未始有不與戰者而亦言)
　(伐則甚伐者也曰戰于宋薄宋之罪也張氏曰兵法/曰爭恨小故不忍忿怒謂之憤兵兵憤者敗魯桓鄭)
　(突此役是也臨川吳氏曰宋莊貪得鄭賂之多而不/許魯桓之請鄭突遂忘宋立已之恩與魯結黨為伐)
　(戰之舉魯桓棄屢㑹屢盟之好乃與舊怨之鄭興兵/以讎舊好之宋交道之反覆不常在匹夫猶不可况)
　(國君乎汪氏曰桓平宋鄭不從而至於伐戰宣平郯/莒不肯而至於伐取皆不能反已而求其本也廬陵)
　(李氏曰宋莊之得國鄭有力焉今鄭突之得國以宋/之力也宋莊鄭突氣類相同其交且固矣然宋莊之)
　(立華督之相于稷之成以魯齊陳鄭之皆有賂故也/今責賂于鄭是以已之前日望鄭也春秋書郜鼎之)
　(取以見宋魯鄭之交以賂合書武父之戰以見宋魯/鄭之黨以賂離吁嚴矣哉○啖氏曰榖梁曰不言與)
　(鄭戰恥不和也不知省文之義故云耳按此後魯常/與鄭和公羊傳義是也劉氏曰公羊云内不言戰言)
　(戰乃敗矣非也若曰内不/言敗言戰則敗矣可也)
　附録(左傳楚伐絞軍其南門莫敖屈瑕曰絞小而輕/輕則寡謀請無扞采樵者以誘之從之絞人獲)
　(三十人明日絞人爭出驅楚役徒於山中楚人坐其/北門而覆諸山下大敗之為城下之盟而還伐絞之)
　(役楚師分涉於彭羅人欲伐/之使伯嘉諜之三巡數之)
(壬桓王二/午十一年)十有三年(齊僖三十二晉緡六衞惠公朔元/年蔡桓十六鄭厲二曹莊三陳莊)
(公林元年把靖五宋莊十/一秦出子五楚武四十二)
春
　附録(左傳楚屈瑕伐羅鬭伯比送之還謂其御曰莫楚/敖必敗舉趾髙心不固矣遂見楚子曰必濟師)
　(子辭焉入告夫人鄧曼鄧曼曰大夫其非衆之謂也/其謂君撫小民以信訓諸司以徳而威莫敖以刑)
　(莫敖狃於蒲騷之役將自用也必小羅君若不鎮撫/其不設備乎夫固謂君訓衆而好鎮撫之召諸司而)
　(勸之以令徳見莫敖而告諸天之不假易也不然夫/豈不知楚師之盡行也楚子使頼人追之不及莫敖)
　(使徇于師曰諌者有刑及鄢亂次以濟遂無次且不/設備及羅羅與盧戎兩軍之大敗之莫敖縊于荒谷)
　(羣帥囚於冶父以聽刑楚/子曰孤之罪也皆免之)
二月公㑹紀侯鄭伯己已及齊侯宋公衞侯燕人戰齊
師宋師衞師燕師敗績
(左傳宋多責賂於鄭鄭不堪命故以紀魯及齊與宋衞/燕戰不書所戰後也鄭人來請修好公羊傳曷為後日)
(恃外也其恃外奈何得紀侯鄭伯然後能為日也内不/言戰此其言戰何從外也曷為從外恃外故從外也何)
(以不地近也惡乎近近乎圍郎亦近矣郎何以地郎猶/可以地也榖梁傳其言及者由内及之也其曰戰者由)
(外言之也戰稱人敗稱師重衆也其不地於紀/也杜氏曰師徒撓敗若沮岸崩山喪其功績)
　左氏以為鄭與宋戰公羊以為宋與魯戰榖梁以為
　紀與齊戰趙匡考據經文内兵則以紀為主而先於
　鄭外兵則以齊為主而先於宋獨取榖梁之説(趙氏/曰據)
　(經文内兵以紀為主外兵以齊為主若實為宋鄭戰/何得主齊紀乎豈齊以三國之師伐紀欲滅之公與)
　(鄭救之而勝焉不然紀懼威/之不暇豈敢主兵而助鄭乎)葢齊紀者世讎也齊人
　合三國以攻紀魯鄭援(去/聲)紀而與戰(臨川吳氏曰昔/鄭莊助齊謀紀)
　(者也魯桓數數為鄭㑹宋繼又同鄭伐宋/鄭厲德魯故助魯救紀而反其父之所為)戰而不地
　於紀也不然紀懼滅亡不暇何敢將兵越國助魯鄭
　以增怨乎齊為無道恃强陵弱此以紀為主何也彼
　為無道加兵於已必有引咎責躬之事禮儀辨喻之
　文猶不得免焉則亦固其封疆效死以守上訴諸天
　王下告諸方伯連率與鄰國之諸侯其必有伸之者
　矣不如是而憤然與戰豈已亂之道乎力同度徳動
　則相時小國讎大國而幸勝焉禍之始也息伐鄭而
　亡(事見左傳隱/公十一年)鄭勝蔡而懼(事見左傳襄/公十八年)蔡大敗楚
　而滅(事見左傳定公/四年哀公元年)今紀人不度徳不量力不徴詞
　輕與齊戰而為之援者弑君之賊簒國之人也不能
　保其國自此戰始矣春秋以紀為主省徳相時自治
　之意也(永嘉吕氏曰紀以垂亡之國而獲戰勝之功/此可喜也齊以大國之威而畜必報之憾甚)
　(可懼也桓公之所以為紀謀者既無以為保紀之道/而徒挾鄭以戰幸而勝齊彼將謂可固紀矣而不知)
　(所以促紀之亡者在此役也迨夫紀懼亡之不給然/後為黄之盟求以安紀亦晩矣○趙氏曰左氏云宋)
　(責賂於鄭且責賂小事止當二國自不和無容諸侯/為戰也公羊云曷為後日恃外也得紀侯鄭伯然後)
　(能為日也按先㑹而後日成㑹而後戰也恃外有無/義也又曰何以不地近也葢不地者有紀都也無他)
　(義劉氏曰左傳所載不書所戰後也若宋鄭相怨為/此戰鄭當序紀上宋當序齊上何故反顛倒乎公雖)
　(不及其㑹期而及其戰期自當齊戰也何故反没戰/地乎公羊云近故不地則郎之戰非為近也而曰郎)
　(猶可以地不亦誣乎廬陵李氏曰經書内外之戰二/十三書敗績十五書戰例左氏曰皆陳曰戰胡氏曰)
　(兩兵相接曰戰書及例胡氏曰戰而言及主乎是戰/者也趙子曰戰而書及以主及客也以華及夷也戰)
　(不言及交為主也書敗績例左氏曰大/崩曰敗績何氏曰績功也諸説皆通)
三月葬衞宣公
　葬自内録也既與衞人戰曷為葬宣公怨不棄義怒
　不廢禮(臨川吴氏曰二月己巳之戰齊紀為敵怨衞/助齊滅紀魯為紀禦齊魯衞非敵怨也故不)
　(廢㑹葬/之禮)是知古人以葬為重也禮喪在殯孤無外事
　衞宣未葬朔乃即戎已為失禮又不稱子是以吉服
　從金革之事其為惡大矣(杜氏曰宣公未葬惠公稱/侯以接鄰國非禮也陳氏)
　(曰凡君在喪恒稱子衞宣未葬而稱衞侯不以居喪/之禮出也張氏曰朔與兄伋夀爭國者志于立乎其)
　(位忘哀戚之心/故未葬稱爵)凡此類據事直書年月具存而惡自
　見也(趙氏曰凡諸侯在喪而有境外之事以喪行者/稱子以吉行者稱爵志惡之淺深也○汪氏曰)
　(春秋在喪而出預㑹盟征伐及遣使鄰國者有十此/年衞惠㑹戰紀僖九年宋襄㑹葵丘二十五年衞成)
　(㑹洮二十八年陳共㑹温三十三年晉襄敗秦于殽/宣十年齊頃使國佐聘成三年宋共衞定伐鄭四年)
　(鄭悼伐許定四年陳懐㑹召陵侵楚是也然宋襄衞/成陳共懐皆稱子則見其未易吉服其罪猶可末減)
　(此年衞惠稱爵㑹戰則以吉服從戎其罪益甚矣然/戰紀非朔主兵故直書而惡自見晉襄敗秦則忘親)
　(背惠墨縗絰而以詐取勝視朔尤甚故不稱爵而以/微者紀之宋共衞定未葬而已越葬期齊頃鄭悼雖)
　(已葬而未踰年但/直書而罪惡著矣)
夏大水
(張氏曰隂盛之災王氏曰經書水災者九而桓居其二/莊居其三是大水之災二公居三之二矣豈桓公積惡)
(不悛莊公釋讎不復怨/氣藴結有以致之歟)
秋七月
冬十月
(癸桓王二/未十二年)十有四年(齊僖三十三卒晉緡七衞惠二蔡/桓十七鄭厲三曹莊四陳莊二把)
(靖六宋莊十二秦出/子六楚武四十三)
春正月公㑹鄭伯于曹
(左傳春㑹于曹曹人致餼禮也杜氏曰以曹地曹與㑹/臨川吳氏曰前年魯鄭同救紀而敗齊衞之師葢虞齊)
(衞之報怨也故為㑹以謀之曹素與魯協故魯㑹鄭於/其地王氏曰公於鄭突比之至矣十二年屢㑹以平宋)
(鄭而不克則為武父之盟為宋之伐十三年/偕紀侯之戰今又㑹于曹同惡相濟明矣)
無氷
(公羊傳何以書記異/也榖梁傳時燠也)
　按豳風七月周公陳王業之詩也其詞曰二之日鑿
　氷沖沖三之日納于凌隂四之日其蚤獻羔祭韭(朱/子)
　(曰鑿氷取氷於山也沖沖鑿氷之意納藏也藏氷所/以備暑也凌隂氷室也蚤蚤朝也獻羔祭韭而後啟)
　(之月令仲春獻羔開/氷先薦寢廟是也)周官凌人之職頒氷於夏其藏
　之也固隂沍寒於是乎取其出之也賔食喪祭於是
　乎用藏之周用之徧亦理隂陽天地之一事也今在
　仲冬之月燠而無氷(何氏曰周之正月夏之十一月/法當堅氷無氷者温也張氏曰)
　(隂不能成物之災髙/氏曰凡不宜無曰無)則政治縱弛不明之所致也(劉/氏)
　(曰豫恒燠若此政事舒緩紀綱縱弛善惡不明賞罰/不行之象周失之舒秦失之急故周衰無寒嵗秦滅)
　(無燠/年)故書于策夫春秋所載皆經邦大訓而書法若
　此其察於四時寒暑之變詳矣(茅堂胡氏曰春秋極/謹天變如無氷李梅)
　(實六鷁退飛無麥苗鸜鵒來巢之類以今觀之其事/若甚小然春秋一一書之則不可謂小事矣永嘉吕)
　(氏曰古者藏水發氷所以節陽氣之盛也夫陽氣在/天地間譬猶火之著於物也故常有以解之十二月)
　(陽氣藴伏錮而未發其盛在下則納氷於地中至二/月四陽作蟄蟲起陽始用事則亦始啟氷而廟薦之)
　(及四月陽氣畢達隂氣將絶則氷於是大發食肉之/祿老病喪浴氷無不及是以四時無愆陽伏隂凄風)
　(苦雨故夫藏氷發氷者燮調之一事也春秋之書無/氷不獨志常燠之異而亦以見備暑之無其備也或)
　(謂開氷而書無氷豈有建寅之月遽開氷乎春秋所/書螽蝝李梅實隕霜之類皆據目前之災異而志之)
　(豈必待開氷而後書無乎或者又援大無麥禾之例/謂嵗終㑹計而後書大無麥禾猶開氷而後書無氷)
　(也不知大無麥禾與書大有年為一類謂嵗終㑹計/而後知也開氷之事亦可與㑹於嵗終者比乎汪氏)
　(曰此年正月書無氷成元年二月書無氷襄二十八/年書春無氷則知因陽盛氣燠而隨時以紀之苟以)
　(發氷而知無氷則當常以二月而不在正月矣若曰/或藏氷無氷而書無或發氷無氷而書無抑何紀事)
　(之錯/亂乎)
夏五
(公羊傳夏五者何無聞焉爾榖梁傳孔子曰聽遠音者/聞其疾而不聞其舒望遠者察其貌而不察其形立乎)
(定哀以指隱桓隱桓之日遠矣夏/五傳疑也杜氏曰不書月闕文)
　夏五傳疑也疑而不益見聖人之慎也故其自言曰
　吾猶及史之闕文也(括蒼趙氏曰史闕文傳記不備/不敢參以己意如夏五郭公之)
　(類/也)其語人曰多聞闕疑慎言其餘則寡尤(朱子曰疑/而不闕則)
　(流於/繆妄)而世或以私意改易古書者有矣盍亦視此為
　鑒可也然則春秋何以謂之作曰其義則斷自聖心
　或筆或削明聖人之大用其事則因舊史有可損而
　不能益也(東坡蘇氏曰宋咸以私意改周易/五經數十去處多見其不知量也)
鄭伯使其弟語來盟(語榖/作禦)
(左傳鄭子人來尋盟且修曹之㑹榖梁傳諸侯之尊弟/兄不得以屬通其弟云者以其來我舉其貴者也來盟)
(前定也不日前定之盟不日程子/曰使來盟盟前定矣與高子不同)
　來盟稱使則前定之盟也(臨川吳氏曰正月魯鄭二/君㑹曹而未盟故鄭伯使)
　(弟語來魯/與公盟也)其不稱使如楚屈完齊髙子則權在二子
　盟不盟特未定也諸侯之弟兄例以字通而書名者
　罪其有寵愛之私非友于之義也(髙氏曰將命者大/夫之事不可使弟)
　(語為子人氏實遠君命其寵任之葢有事來矣來盟/于我彼欲之之辭也涖盟于彼我欲之之辭也鄭魯)
　(同惡而屢盟可惡之甚也蘇氏曰凡外大夫來盟于/魯内大夫蒞盟於他國皆盟其君也汪氏曰春秋書)
　(來盟者六鄭語衞孫良夫皆前定之盟也髙子屈完/宋華孫皆未定之盟也杞子則君自來其盟亦非前)
　(定者也大夫因聘而盟則先書聘而後書及盟非聘/而特來結盟則但書來盟然皆所以著大夫之敵君)
　(也廬陵李氏曰來盟例五鄭語衞良夫稱使者前定/之盟也謂已有約言未足效信而釋疑復遣使固結)
　(之也楚屈完齊高子不稱使者權在二子謂齊楚二/君遣使之時未嘗有命令盟也宋華孫不稱使者華)
　(孫權臣專行不受君命也屈完/非求魯亦書來者内桓師也)
秋八月壬申御廩災
(公羊傳御廩者何粢盛委之所/藏也御廩災何以書記災也)
　門觀災而新作則書御廩粢盛(音/成)之所藏(杜氏曰御/廩公所親)
　(耕以奉粢盛之倉臨川吳氏曰君之在車與御者最/相親近故君所親近之人謂之御御史御妻之類是)
　(也君所親用之物亦謂之御後世所謂御食御書御/藥之類及此御廩是也御廩者以貯人君躬耕籍田)
　(之米專供宗廟之粢盛而不敢他用者髙氏曰御廪/災此將不得奉其宗廟之祥也君躬耕夫人獻種稑)
　(以供粢盛而災焉咎在君夫人/矣宗廟鬼神之怒兆見於此)其新必矣何以不書
　營宫室以宗廟為先(禮記君子將營宫室宗廟/為先廐庫為次居室為後)重本
　也御廩災而新則不書常事也(汪氏曰據世室新宫/亳社皆不書新作)
　以為常事而不書垂教之意深矣知其説者然後知
　有國之急務為政之先後雖勤於工築而民不怨勞
　(汪氏曰如文王以民力築/靈臺而民歡樂之之類)與妄興土木困民力以自
　奉者異矣(汪氏曰妄興土木如秦皇漢武之類今按/宫廟志災者六御廩西宫新宫亳社譏不)
　(能戒謹而致災也雉門兩觀桓/宫僖宫譏其非禮而宜災也)
乙亥嘗
(左傳書不害也公羊傳常事不書此何以書譏何譏爾/譏嘗也曰猶嘗乎御廩災不如勿嘗而已矣榖梁傳御)
(廩之災不志此其志何也以為唯未易災之餘而嘗可/也志不敬也天子親耕以共粢盛王后親蠶以共祭服)
(國非無良農工女也以為人之所盡事其祖禰不若以/已所自親者也何用見其未易災之餘而嘗也曰甸粟)
(而内之三宫三宫米而藏之御廩夫嘗必有兼甸之/事焉壬申御廩災乙亥嘗以為未易災之餘而嘗也)
　嘗祭時事之常則何以書志不時與不敬也春秋紀
　事用周月而以八月嘗則不時也(杜氏曰先其/時亦過也)御廩
　災於壬申而嘗以乙亥是不改卜而供未易災之餘
　則不敬也(范氏曰用火災之餘以祭/宗廟乃不敬之大者也)禮以時為大施
　於事則不時禮以敬為本發於心則不敬故書(孫氏/曰嘗)
　(秋祭也周八月夏六月也不時而嘗與以災之餘而/嘗不恭甚矣張氏曰有御廩災之變以先格王正厥)
　(事之誠心必遇災而懼未可遽有事于祖考况周之/八月未當時祭何為汲汲以四日之間遽舉嘗祭乎)
　(特書以責其苟簡蔑裂奉宗廟之不誠且不敬也王/氏曰秋嘗以物成而薦新為義夏之六月物未西成)
　(未可嘗也周官時享前期十日帥執事而卜日誓戒/今壬申乙亥相距四日不卜不戒非獨不警天變而)
　(褻慢其祖亦甚矣聖人明書二日豈無意乎○趙氏曰/榖梁云御廩之災不志按此乃大故何得不志左氏)
　(曰書不害也按八月嘗非時也又以災之餘而祭譏/不敬也非為不害而書公羊曰不如勿嘗而已按有)
　(災當警懼修飭而改卜何得便闕先君之祀乎又曰/祭綂云成王追念周公賜之重祭郊社禘嘗是也按)
　(郊禘天子之禮社與嘗諸侯所自有撰禮者見春秋/書嘗社以為郊禘同遂妄言耳又曰王制云礿則不)
　(禘禘則不嘗嘗則不烝烝則不礿此為見春秋經前/後祭祀唯有烝嘗禘三種所以云爾汪氏曰郊禘諸)
　(侯之所不當祭故孔子云魯之郊禘非禮也嘗社諸/侯之常祭故春秋一書嘗已以災餘之米供粢盛四)
　(書社皆以日食大水鼓用牲之非禮而志之不書祭/社以為常事也漢儒因中庸以郊社禘嘗並言又見)
　(春秋書郊社禘嘗故傅㑹以為皆僭禮然春秋書烝/書嘗豈以嘗獨為重祭而烝非重祭乎嘗而謂之大)
　(春秋何以不書大/乎趙氏辨之當矣)
冬十有二月丁已齊侯禄父卒
宋人以齊人蔡人衞人陳人伐鄭(公蔡人在/衞人下)
(左傳宋人以諸侯伐鄭報宋之戰也焚渠門入及大逵/伐東郊取牛首以太宫之椽歸為盧門之椽公羊傳以)
(者何行其意也榖梁傳以者不以者也/民者君之本也使人以其死非正也)
　師而曰以者能左右之以行已意也(杜氏曰謂進退/在已何氏曰以)
　(已從人曰行言四國行宋意也四國本不起兵當分/别之故加以也茅堂胡氏曰齊桓晉文戰勝天下威)
　(服諸侯固能左右諸國之/師非以弱假强故不言以)宋怨鄭突之背已故以四
　國伐鄭魯怨齊人侵已故以楚師伐齊(事見僖公/二十六年)蔡
　怨囊瓦之拘已故以吳子伐楚(事見定/公四年)蔡弱於吳魯
　弱於楚宋與蔡衞陳敵而弱於齊(趙氏曰凡不用我/師而用彼師曰以)
　(言用齊蔡等國兵而不自交鋒也永嘉吕氏曰以者/非其本意而為人所以之稱四國本無意於伐鄭而)
　(宋以之也楚本無意於伐齊而魯以之也吳子本無/意於戰楚而戰楚者蔡侯以之也春秋書擅征伐皆)
　(惡之而况以人之/兵伐人之國哉)乃用其師以行已意故特書曰以
　列國之兵有制皆綂乎天子而敢私用之與私為之
　用以伐人國大亂之道也(薛氏曰四國不守王法/而甘為宋用其罪同也)故
　榖梁子曰以者不以者也(范氏曰本非所得制今得/以之也陳氏曰伐未有言)
　(以者其言以何用諸侯之師於是始也東遷之後諸/侯雖㑹伐非一國之志也則㑹者序爵而已矣雖主)
　(兵也而小國序大國之上亦非一國之志也以一國/而用諸侯之師於是始上無天子下無方伯有以一)
　(國而用諸侯之師此伯之所由興也伯者之令行於/天下自是無書以者矣書以者必中國乞外兵者也)
　(張氏曰鄭突頼宋之力得入簒國歸而背其賂宋人/因此與為仇讎魯桓平之宋人不從鄭遂與魯伐宋)
　(為丁未之戰宋以突入用其寵而背之且至見伐積/其憤怒乞師於齊蔡陳衞葢師雖四國之賦而左右)
　(死生惟宋人之為聽比於平日諸侯各帥其師以伐/人者不同故書以夫宋不反其黨庶孽徇貨賂之失)
　(而擅用列國之兵以泄其私忿四國輕以兵假人而/使之逞志其罪皆不可勝誅也劉氏曰書宋人以齊)
　(人則足以知宋人者宋公也書晉人及姜戎則足以/知晉人者晉侯也宋公殘人之國而毁其宗廟晉侯)
　(背父之殯而覆人之師其罪一也王氏曰宋公以私/忿而用四國之兵四國合黨而惟宋公之用諸侯之)
　(兵聽命於一個昉於此故五國之君皆貶人之王氏/箋義曰入人之國毁人之祖廟不道之甚故皆惡而)
　(貶之入而書伐鄭亦有罪致其伐耳永嘉吕氏曰齊/方有喪而㑹伐惡之甚者矣汪氏曰或謂言以者用)
　(彼師伐戰而已不交鋒葢泥於左傳紀柏舉事皆吳/楚自戰故云爾葢蔡師微弱故不詳錄也夫苟不自)
　(交鋒則非能左右之之謂矣况傳稱宋以太宫椽歸/為盧門之椽經書魯取榖則非不交鋒之騐也○廬)
　(陵李氏曰兵事書以例三榖梁於此年及公以楚師/下皆曰以者不以者也而注者又引雍氏曰兵者不)
　(祥之器不得已而用之安有驅民死地以共假借之/役乎此説是矣獨於蔡侯之以吳子則曰以蔡侯之)
　(以之舉其貴者則又變不以之例葢其所以以者雖/同而事則異觀此伐鄭皆書人取榖特書至則貶之)
　(無疑而蔡侯以吴特進而書爵則無譏矣此春秋所/以不可一概論也趙氏以為宋但用齊蔡等兵而不)
　(自交鋒厯引左氏柏舉之戰吳楚自戰而蔡不交鋒/以證之亦有理陳氏之説於世變亦有情要之諸傳)
　(説皆通/可參用)
(甲桓王二十/申三年崩)十有五年(齊襄公諸兒元年晉緡八衞惠/三蔡桓十八鄭厲四曹莊五陳)
(莊三杞靖七宋莊十三秦/武公元年楚武四十四)
春二月天王使家父來求車
(左傳非禮也諸侯不貢車服天子不私求財公羊傳何/以書譏何譏爾王者無求求車非禮也榖梁傳古者諸)
(侯時獻于天子以其國之所有故有辭/讓而無徴求求車非禮也求金甚矣)
　遣使需索之謂求王畿千里租税所入足以充費不
　至於有求四方諸侯各有職貢不至於來求(何氏曰/王者畿)
　(内千里租税足以共費四方各以其職來貢足以尊/榮當以至亷無為率先天下不當求求則諸侯貪大)
　(夫鄙士/庶盜竊)以喪事而求貨財已為不可况車服乎經於
　求賻求車求金皆書曰求垂後戒也(汪氏曰賻因喪/事而求且諸侯)
　(所當歸也車則非諸侯之所當歸矣然猶服御之物/也金則直為貪利爾世愈降而失愈甚頃王之周又)
　(非桓王/之周矣)夫上有好(去/聲)者下必有甚焉者矣王者有求
　下觀而化諸侯必將有求以利其國大夫必將有求
　以利其家士庶人必將有求以利其身皇皇焉唯恐
　不足未至於簒弑奪攘則不厭矣古之君人者必昭
　儉徳以臨照百官尊卑登降各有度數示等威明貴
　賤民志既定之後皆安其分而無求兵刑寢矣及侈
　心一動莫為防制必至於亢不衷官失徳亷恥道喪
　寵賂日章淪於危亡而後止也觀春秋所書則見王
　室衰亂之由而知興衰撥亂之説矣(張氏曰古者諸/侯有功則車服)
　(以庸葢王之五路自同姓以下其用之皆有等差非/諸侯所得而私為况可以天子之尊而下求於列國)
　(乎天子畿内租税所入足以待諸侯諸侯九貢亦無/有以車供王室之用者上越禮以求之下違法以供)
　(之則示貪風於天下開賄道於邦國其失自上非小/故也故特書示譏家父為大夫而無所正救奉使侯)
　(國自取辱命之罪見矣臨川吴氏曰車重器也天子/可以之錫下諸侯不可以之貢上也使當貢之物諸)
　(侯不貢而天子乏用猶不當遣使以私求况諸侯不/當貢之物而可求乎哉家氏曰求之為言者下之人)
　(有求於上也各足者求之有餘者也上之於下不以/求言也今以萬乗之尊而徴需猥及於不稟命之諸)
　(侯始之求賻猶曰諸侯不賻天子求之以愧之也繼/而求車繼而求金非所當求而求見成周號令不行)
　(於當時而孫辭以有求非特責王深責諸侯之無王/也髙氏曰桓無王豈獨桓受其貶天王之惡亦大矣)
　(弑逆不誅又數聘之又/命大夫有求不王甚矣)
三月乙未天王崩
(趙氏曰此後莊王僖王不書崩見王/室不告魯之不赴著諸侯之不臣也)
夏四月己已葬齊僖公
(王氏曰桓負大惡王非唯不討而八年之間三遣使來/聘恩禮厚矣今王崩來赴魯無奔喪㑹葬之事齊僖之)
(存干戈嵗尋卒則㑹葬如禮/比事以觀不貶而惡自見)
五月鄭伯突出奔蔡
(左傳祭仲專鄭伯患之使其壻雍糾殺之將享諸郊雍/姬知之謂其母曰父與夫孰親其母曰人盡夫也父一)
(而已胡可比也遂告祭仲曰雍氏舍其室而將享子於/郊吾惑之以告祭仲殺雍糾尸諸周氏之汪公載以出)
(曰謀及婦人宜其死也夏厲公出奔蔡公羊傳突何以/名奪正也榖梁傳譏奪正也程子曰避祭仲而出非國)
(人出/之也)
　按左氏祭仲專鄭伯患之使其壻雍糾殺之雍姬知
　之以告仲仲殺雍糾公出奔蔡是祭仲逐之也没而
　不書其義何也陸淳曰逐君之臣其罪易知也君而
　見逐其惡甚矣聖人之教在乎端本清源故凡諸侯
　之奔皆不書所逐之臣而以自奔為名所以警乎人
　君其説是也(杜氏曰諸侯奔亡皆迫逐而苟免非自/出也經以自奔為文責其不能自固或)
　(曰臣出其君而其罪不彰無乃掩姦乎啖氏曰出君/之罪史氏知之也春秋舉王綱正君則而治道興矣)
　(陳氏曰春秋之法苟其道足以失國雖有權臣亦以/自致之文書之是故鄭祭仲殺雍糾而突出衞孫林)
　(父殺子蟜子伯子皮而衎出燕大/夫殺外嬖而欵出書奔而已矣)夫君實有國而出
　於臣乃其自取焉耳本正而天下之事理矣(張氏曰/聖人之)
　(大寶曰位葢天子至尊而諸侯次之聖賢貴於得位/以其足以恢𢎞斯道潤澤斯民是以謂之寶其次中)
　(才之主苟能制節謹度用賢愛民自足以守其社稷何/至位南面之尊秉一國之權而為臣民之所逐哉故凡)
　(為國君而失位出奔皆以自出書之所以罪其自失/也書爵不名者罪輕惡淺其位為未絶突以庶孽奪)
　(嫡初與權臣比而簒位又與其親戚謀殺之為反覆盜/賊之計以自取亡書名絶之也髙氏曰前年蔡從宋伐)
　(鄭突曷為奔蔡曰宋人以蔡伐鄭而蔡聽命焉蔡之於/突實無憾○汪氏曰春秋書君出奔者十有二鄭突衞)
　(朔燕欵蔡朱莒庚輿邾益皆書名啖氏所謂君奔例書/名言其失地非復諸侯也鄭忽曹羈莒展輿不稱爵者)
　(忽羈未成君展輿雖踰年而以弑立不可稱爵也衞鄭/不名則以叔武攝而位未絶也衞衎位已絶而不名者)
　(著衎之立以正非突朔之比而剽之簒實逆非如忽黔/牟可以兩君言之也郕侏儒不名小國紀錄間畧耳)
鄭世子忽復歸于鄭
(左傳六月乙亥昭公入公羊傳其稱世子何復正也曷/為或言歸或言復歸復歸者出惡歸無惡復入者出無)
(惡入有惡入者出入惡歸者出入無惡榖梁傳反正也/程子曰稱世子本當立者不能保其位故不爵鄭人謂)
(之狡童又曰狂童/恣行其不肖可知)
　忽嘗嗣位君其國歸而獨稱世子(杜氏曰忽嘗居君/位故今還以復其)
　(位之例為文稱世子者父卒而不能自君鄭人亦不/君之劉氏曰忽之出無鄭者也而又不得稱子則忽)
　(之可以君國者無幾矣春秋别嫌疑明是非以謂忽/雖不能君國嘗為君之世子矣世子者必命於天子)
　(者也若偏庶因亂得逐而奪之則天下之姦臣縱矣/故正其名予之繼世深惡亂臣賊子之意也薛氏曰)
　(突書鄭伯已成君也忽書世子明突之不當得立也/項氏曰突雖不正而國人君之忽雖正嫡而國人不)
　(以為君也陳氏曰稱世子以/正忽之反正以反突之不正)則亡其君位明矣其稱
　復歸者謂既絶而復歸也(陸氏曰復歸之正者莫過/於鄭忽髙氏曰不曰復歸)
　(則無以知其嘗有國復歸者又異於/常之歸復入者又難於常之入也)然諸侯失國出
　奔歸而稱復則可(汪氏曰復者還反其舊之謂國本/其所有不幸失國而去今得復其)
　(國而歸也故鄭忽曹襄衞鄭衞衎皆稱復歸衞鄭之/再歸與曹負芻之歸不稱復者衞鄭戕本枝而不悛)
　(負芻簒冡嫡而幸/免其復皆非義也)大夫失位出奔歸而稱復則不可
　古者諸侯世國大夫不世官(劉氏曰復歸有君臣之/異以其世也故可言復)
　(可言復而不言復者奪其國之意也以其不世也故/不可言復不可言復而言復者效其竊取位之意也)
　或曰復厭詞也(張氏曰忽自十一年五月莊公卒而/立至九月奔衛五月于外乃得復歸)
　(不從衞侯朔衎之例稱爵乃稱世子者忽之所以得/歸者以其嘗為世子也所以不稱鄭伯者以其不能)
　(君也汪氏曰前先書突歸而繼書忽奔者以忽之出/由突之入也此先書突奔而繼書忽歸者明忽之歸)
　(由突之出也忽與突之强弱見矣突之歸不係國而/忽稱世子嫡庶之名分辨矣廬陵李氏曰忽自此年)
　(歸至十七年見弑並不書鄭伯者此忽終不能君之/騐也又曰諸侯失國復歸者四鄭忽衞侯鄭曹伯襄)
　(衞侯衎也大夫失位稱復歸者衛元咺也○劉氏曰/公羊謂復歸者出惡歸無惡知忽之奔葢有不得已)
　(亦何惡乎又曰歸者出入無惡/突之簒國何故出入無惡乎)
許叔入于許
(榖梁傳許叔許之貴者也莫宜乎許叔/其曰入何也其歸之道非所以歸也)
　許大(音/泰)嶽之裔(杜氏曰太岳神農/之後堯四岳也)先王建國迫於齊
　鄭不得奉其社稷(汪氏曰隱十一年魯及齊鄭入許/許莊公奔衞鄭悉有許之土地而)
　(使許莊公之弟許叔居許東偏以奉其祭祀是年鄭/亂許叔度鄭之力不能與己爭故自入其國而君之)
　(也/)未聞可滅之罪也則當伸大義以直詞上告諸天
　王下赴諸方伯求復其國糞除宗廟(汪氏曰糞掃也/亦作折聘禮既)
　(折以/俟)孰能與之爭今乃因亂竊入則非復國之義故
　書入于許(范氏曰許國之貴莫過許叔叔之宜立又/無與二而進無王命退非父授故不書歸)
　入云者難詞也(劉氏曰稱入何難也何難焉鄭亂而/後入也陸氏曰本無位則稱入陳氏)
　(曰許叔稱字以是為宜入也是故未有書字者雖公/子也弗謂公子則其曰許叔所以别有罪也髙氏曰)
　(叔無罪書名則入簒者無辨家氏曰許叔之入入之/善者也衞朔之入鄭突之入入之惡者也廬陵李氏)
　(曰諸侯入國例七許叔宜入國而不得其道故書字/書入齊小白陽生莒去疾可以有國而無君父之命)
　(故雖以國氏不書公子而書入鄭突衞朔亂倫失政/已失國而又復春秋以其逆也故書爵書名書入獨)
　(衞獻入夷儀春秋俟其改過也故書爵書入而不名/胡氏於許叔小白去疾皆曰難詞則陽生衞獻亦可)
　(入此例於衞朔曰逆詞則鄭突亦可入此例公羊注/以為許叔本小國春秋前失爵在字例入者出入皆)
　(惡明當誅是葢不知入許之本末而妄為此説也左/氏歸入例亦多不合此條榖梁得之張氏曰諸侯進)
　(以正乃可以正邦國因亂竊入己之不正/無以正乎人故書入以見義有所不受也)
公㑹齊侯于艾(艾公作鄗/榖作蒿)
(左傳謀定許也張氏曰入許之役鄭莊以壤地相接欲/兼并之故糾合齊魯之力而同伐既入之後齊魯讓而)
(不受乃與鄭人今鄭不能有齊魯又為之謀以定許叔/之位此許之所以復存也髙氏曰魯嘗為齊絶襄新立)
(復通好自是與文姜為鳥獸之行而彭生之禍兆於此/矣故以齊侯為主廬陵李氏曰許之失國本鄭莊欲滅)
(而并之故糾合齊魯以為入許之役然又以三國共利/難於獨專滅國之罪齊魯既遜而不受則鄭不得不假)
(許叔奉祀以倡存許之説其實許地已入於鄭矣今許/叔乗鄭亂以入而齊魯㑹艾以定之葢鄭莊方强則二)
(國挾鄭以為利鄭莊既卒則二國定許以為名㑹艾之/謀豈非自解其入許之非己意乎然春秋於入許書及)
(則已推見至隱雖今日之/得不足掩其前日之失矣)
邾人牟人葛人來朝
(公羊傳皆何以稱人並外之也杜氏曰牟/國在泰山牟縣葛國在梁國寧陵縣東北)
　公羊曰皆何以稱人並外之也(何氏曰桓行惡而三/人俱朝事之三人為)
　(衆衆足責故並外之孫氏曰皆微國之君賤其相/與朝弑逆之人貶之也朱子曰朝非微者之禮)其
　外之何天王崩不奔喪而相率朝弑君之賊也(董子/曰為)
　(天王崩而相朝故貶劉氏曰滕薛之旅見也與邾牟/葛為異滕薛之貶輕而邾牟葛之貶重何也天王崩)
　(魯與三國未嘗奔問弔贈修臣子之職而方沛然以/朝禮自處其義上僭是所以責之重也陳氏曰朝未)
　(有書人者旅見非邦交之舊自參以上甚矣凡朝不/勝譏莫甚於自參以上故貶人之張氏曰朝桓多矣)
　(春秋獨於滕貶子榖鄧名之邾牟葛人之葢滕子先/諸國而朝榖鄧自遠而至邾牟葛以諸侯之貴旅見)
　(於惡人之朝以事天子之禮事亂臣賊子故特貶三/者以示法其餘從同同蜀杜氏曰聖人不與諸侯之)
　(朝桓獨來則損其爵二國則貶而名三國則人而賤/之葢三國班見所以人之也杜元凱以為附庸世子)
　(安有三國同時遣世子耶劉氏曰世子不當/稱君朝凡書世子朝皆貶之也不應没其名)
秋九月鄭伯突入于櫟
(左傳鄭伯因櫟人殺檀伯而遂居櫟公羊傳櫟者何鄭/之邑曷為不言入于鄭末言爾曷為末言爾祭仲亡矣)
(然則曷為不言忽之出奔言忽為君之微也祭仲存則/存矣祭仲亡則亡矣程子曰突非正也忽既恣行故國)
(人君之諸侯助之書爵所以戒居正者已不能保則人/取之矣書入以見義不容也杜氏曰櫟鄭别都在河南)
(陽翟/縣)
　經於厲公復國削而不書獨書入于櫟何也(髙氏曰/前曰歸)
　(恃宋與仲今曰入宋怒而/仲不納亦見其義不容也)夫制邑之死虢君共城之
　叛大叔皆莊公所親戒也今又城櫟而寘子元焉使
　昭公不立何謀國之誤也衞有蒲戚而出獻公(杜氏/曰蒲)
　(甯殖邑戚孫林父邑事/見左傳襄公十四年)楚有陳蔡不羮(音/郎)而叛棄疾
　末大必折有國之害也(事見左傳昭/公十一年)故夫子行乎季
　孫曰古者家不藏甲邑無百雉之城遂墮三都以張
　公室於厲公復國削而不書者若曰既入于櫟則其
　國已復矣(薛氏曰櫟者鄭之大都也入于櫟言將逼/鄭也鄭忽反矣突因櫟以有鄭忽浸微而)
　(不見矣春秋因忽浸微而不見以著大都之害閔忽/之無臣子而不足以有立也張氏曰書櫟所以見大)
　(都耦國既入于櫟則鄭國之命已制於突與入其國/都無以異特書入于櫟而畧其入國者所以謹亂之)
　(所由生也按傳十七年高渠彌弑昭公立子亹十八/年齊人殺亹祭仲逆鄭子于陳而立之莊十四年傅)
　(瑕殺鄭子及其二子而納厲公春秋止書鄭伯突入/于櫟而忽亹儀之事皆不書者以見忽亹儀之為君)
　(末矣而不足紀也廬陵李氏曰春秋謹强都之害書/突入櫟而不書其入鄭書晉㓕下陽而不書其滅虢)
　(責鄭之失虎牢與魯/之墮郈費皆此意也)於以明居重馭輕强榦弱枝以
　身使臂之義為天下與來世之鑒也為國者可不謹
　於禮乎春秋此義皆小康之事衰世之意也(木訥趙/氏曰諸)
　(侯再入不至於國惟鄭突入櫟衛侯入夷儀而已鄭/突名而衞衎不名衎書復歸于衞而突不書歸于鄭)
　(此正與不正之辨也衞衎之出國固其國也林父逐/之而立剽不正也突之出位固非其位乃簒也突入)
　(櫟將迫兄而出之謀再簒也衎自夷儀入春秋書之/以明衎之當有衛也突入鄭不書明突不當有鄭也)
　(家氏曰鄭有君而突自外竊入亦書鄭伯此因舊史/之已書而存之以示戒魯桓與突同惡相濟出師輔)
　(簒至於再三故魯史崇突而卑忽以鄭伯書春秋/因之以示戒程子所謂以戒居正之不能保也)
冬十有一月公㑹宋公衞侯陳侯于袲伐鄭(宋公上公/有齊侯袲)
(昌氏反/公作侈)
(左傳㑹于袲謀伐鄭將納厲公也弗克而還榖梁/傳地而後伐疑辭也非其疑也杜氏曰袲宋地)
　左氏曰將納厲公也弗克而還(永嘉吕氏曰或疑宋/既責賂於突而伐鄭)
　(不當又納突遂謂伐突救忽然魯桓方與突伐宋亦/不當㑹宋伐突忽奔于衞而袲之㑹則衞與焉突奔)
　(蔡而曹之㑹蔡與焉謂衛不應伐忽以納突則蔡亦/不應伐突以救忽春秋諸侯之離合不常可勝辨哉)
　(但據經伐鄭二字則突在/櫟忽在鄭為伐忽明矣)榖梁曰地而後伐疑辭非
　其疑也昭公與突之是非邪正亦明矣(薛氏曰春秋/亂世以不正)
　(討正以不義伐義者衆故非所/當納者奪之名所以别白黒)然昭公雖正其才不
　足以君一國之人復歸于鄭日以微弱厲公雖簒其
　智足以結四鄰之援既入于櫟日以强盛諸侯不顧
　是非而計其强弱始疑於輔正而終變而與邪榖梁
　所謂非其疑者非其疑於為義而果於為不義相與
　連兵動衆納簒國之公子也(張氏曰魯桓宋莊衞朔/皆以不正得國其為突)
　(謀乃水流濕火就燥獨陳侯疑之爾然寡不勝衆所/以疑而遂合也王氏曰突之未出也宋欲有所責故)
　(嘗伐之突而既出也宋懼無所得故求納之始宋不/和而公以鄭伐宋及突已奔而公與宋伐鄭向者相)
　(戾之深今也相用之固豈無自而然哉葢以正繼正/禮之常諸侯無所求以亂易亂國之釁諸侯有所責)
　(故利其亂幸其為貪其賄黨其邪自突入櫟/公與宋公三㑹諸侯而再伐鄭無他賄故也)故詳書
　其㑹地而後言伐以譏之也(杜氏曰先行㑹禮而後/伐王氏曰四國㑹于宋)
　(之袲則宋主兵矣宋莊與突始恩中讎今又主兵納/之是得為以常德立武者乎陳氏曰㑹伐㑹盟㑹救)
　(㑹侵皆前定之辭也未前定則書㑹于某而後伐㑹/于某而後盟㑹于某而後救㑹于某而後侵若棐林)
　(重丘牡丘召陵是也前定同欲也未前定繼事也汪/氏曰此于袲伐鄭榖梁以為非其疑棐林伐鄭榖梁)
　(以為著其美葢於袲所以納以孽奪正之人而棐林/所以討從楚侵宋之罪故不同爾此書公㑹三國之)
　(君修㑹禮于袲然後伐鄭見其先疑而後決也宣元/年書四國之君㑹晉師于棐林伐鄭見諸侯皆從晉)
　(師以討有罪也文相似而實不同也召陵侵楚雖非/疑辭然傳稱劉文公合諸侯于召陵謀伐楚則是不)
　(協而謀之矣經書㑹于召陵侵楚譏之也若夫襄五/年㑹城棣救陳不書㑹十八年㑹魯濟同伐齊不書)
　(㑹二十五年㑹夷儀伐齊不書伐齊葢救陳為齊美/其有恤患討罪之實故皆不書㑹夷儀受賂而縱大)
　(惡是以不書伐也○廬陵李氏曰榖梁地而後侵伐/例三此年于袲伐鄭及宣元年棐林伐鄭定四年召)
　(陵侵楚是也棐林傳曰地而後伐鄭疑詞也此其地/何則著其美也葢以為欲美趙盾之功故詳録其㑹)
　(地召陵傳曰志疑也疏曰一㑹之中十九國衆力之/强足以服楚不敢深入淺侵郊境則責諸侯之移居)
　(然可曉觀此説則是三役者其疑同而得失異矣陳/氏張氏亦善發明榖梁者獨公羊以為善録義兵觀)
　(下文書至以貶公則恐/不如左氏之得事情也)
(乙莊王/酉元年)十有六年(齊襄二晉緡九衞惠四蔡桓十九鄭/厲五昭公忽元年曹莊六陳莊四把)
(靖八宋莊十四秦/武二楚武四十五)
春正月公㑹宋公蔡侯衞侯于曹
(左傳謀伐鄭也孫氏曰未能納突故/復㑹張氏曰於此又邀蔡黨益張矣)
夏四月公㑹宋公衞侯陳侯蔡侯伐鄭
(程子曰突善結諸侯故/皆為之致力屢伐鄭也)
　春正月㑹于曹蔡先於衞夏四月伐鄭衞先於蔡王
　制諸侯之爵次其後先固有序矣(禮記王制王者之/制禄爵公侯伯子)
　(男凡/五等)在周官大司馬設儀辨位以等邦國(周禮注等/猶等差也)
　(辨别也别尊卑之位位大宗/伯以九儀之命正邦國之位)猶天建地設不可亂也
　及春秋時禮制既亡伯者以意之向背為升降諸國
　以勢之强弱相上下(茅堂胡氏曰諸侯朝㑹序列以/爵之尊卑則名正以國之大小)
　(則實/亂)蔡嘗先衞今序陳下者先儒以為後至也以至
　之先後易其序是以利率人而不要諸禮也豈所以
　定民志乎後世有以醲賞誘人之趨事赴功(汪氏曰/如商鞅)
　(立三丈之木於國都南門募民/能徙置北門者與五十金之類)以重罰沮人之奉公
　守正(注氏曰如趙髙指鹿獻二世曰馬也二世笑曰/丞相誤耶問左右或黙或言髙隂中諸言鹿者)
　(以法/之類)意亦如此夫亂之所由生也則儀位以為階春
　秋防微杜漸尤嚴於名分考其所書意自見矣(家氏/曰自)
　(去冬迄今夏三書㑹宋再書伐鄭不間以他事誅宋/魯之輔簒而干正也○髙氏曰春與曹謀而曹人不)
　(從今又與陳同伐葢突善結諸侯故也宋初伐突期/於服突而已不期忽之歸也突奔而忽歸則不利於)
　(宋故宋又連年伐忽而納突鄭之亂宋實為之故以/宋首惡也張氏曰自鄭突入國之後即比魯而仇宋)
　(及其出奔乃能使魯與宋自冬及夏悉力伐鄭所謂/善結也衞朔與母構兄姦惡之雄因同惡之合陵蔡)
　(而居其上王政不行霸者未作小人恃强衆陵寡弱/如此及桓公之興而後少抑焉汪氏曰蔡衞皆姬姓)
　(侯爵而或先或後者率以私意為進退也故此年㑹/曹先衞伐鄭先蔡而盟踐土㑹宋㑹召陵侵楚蔡又)
　(先衞㑹虢衞又先蔡紛更不一故㑹鄄盟幽侵蔡㑹/首止圍新城㑹鹹盟牡丘㑹淮盟新城㑹棐林盟蜀)
　(襄五年㑹戚㑹鄬則陳先於衞從王伐鄭宋以四國/伐鄭㑹于袲此年伐鄭㑹宋㑹虢㑹召陵則衞先於)
　(陳此年伐鄭伐衞納朔次郎㑹北杏盟齊㑹孟圍宋/盟翟泉㑹虢則以陳先蔡從王伐鄭宋以四國伐鄭)
　(㑹温襄二十四年伐鄭㑹宋㑹申再伐吴㑹召陵敗/雞父則又以蔡先陳是皆先後之無常無非霸者以)
　(意之向背為升降也又其甚者許以男而先曹伯淮/之㑹則又先邢侯莒邾以子而先薛伯把伯矣齊桓)
　(以侯而先宋公則曰主盟也晉霸而後㑹盟亦以侯/而先宋公則亦曰主盟也然自晉伯之後齊亦以侯)
　(而先宋公矣齊世子光盟雞澤至㑹相皆序小邾子/之下世子未誓以皮帛繼子男似也然伐鄭戌虎牢)
　(之役則序滕子薛伯把伯之上亳城北蕭魚之役則/序莒邾之上夫以世子誓於天子而攝其君則下其)
　(君之禮一等亦宜序薛伯把伯之下况齊光未誓於/天子乎據傳於戍虎牢之役謂齊太子光先至於師)
　(故長於滕亳北之役謂齊太子光宋向戌先至於鄭/門於東門則亦以至之先後易其序耳嗟夫春秋之)
　(時王政不綱典禮廢壞諸侯放恣惟力是視不復以/爵之貴賤討崇卑而專以國之强弱相上下矣是故)
　(隱公之時滕薛朝魯而爭長此猶皆侯爵也桓公之/時魯以周班後鄭而鄭有郎之戰則已不計爵次矣)
　(馴致春秋季世宋虢之㑹楚以蠻夷而爭晉先揷春/秋之終吳且爭長於黄池而主㑹矣雖然春秋於諸)
　(侯爵次之紊亂從主㑹者之所為而不革者所以彰/其失也宋虢先晉黄池以兩伯言之所以抑其强也)
　(宋虢黄池待貶絶以見罪惡其餘從/主㑹者之所為不貶絶以見罪惡)
秋七月公至自伐鄭
(此致伐之始左傳以飲至之禮也榖梁傳桓無㑹其致/何也危之也程子曰不惟告廟又以見勤勞於鄭突也)
　伐鄭則致罪之也曷為罪之以納突也諸侯失國諸
　侯納之正也伐鄭以納突非正也故書至以罪桓之
　上無王法恣為不義而莫之禁也(范氏曰桓公再助/簒伐正危殆之甚)
　(喜得全歸故志之髙郵孫氏曰重其兩伐正而納簒/故危之也臨川吴氏曰公至常事書者皆譏也家氏)
　(曰自去年十一月㑹伐師未及息今年正月又㑹四/月又伐厯三時之久乃歸暴師一年為是逆禮悖常)
　(之事桓之/惡亦稔矣)
冬城向
(左傳書時也啖氏曰下有十一月則此乃十月也縱是/周月亦今之九月農功未畢不可興役汪氏曰凡書城)
(未有繫月者葢城築之事非可月成也然周之十月十/一月皆農收之時葢戒事於冬而以春正月畢功則無)
(妨農之/病矣)
十有一月衞侯朔出奔齊
(左傳初衞宣公烝於夷姜生急子屬諸右公子為之娶/於齊而美公取之生壽及朔屬壽於左公子夷姜縊宣)
(姜與公子朔搆急子公使諸齊使盜待諸莘將殺之壽/子告之使行不可曰棄父之命惡用子矣有無父之國)
(則可也及行飲以酒壽子載其旌以先盜殺之急子至/曰我之求也此何罪請殺我乎又殺之二公子故怨恵)
(公十一月左公子洩右公子職立公子黔牟惠公奔齊/公羊傳衞侯朔何以名絶曷為絶之得罪於天子也其)
(得罪於天子奈何見使守衞朔而不能使衞小衆越在/岱隂齊屬負兹舍不即罪爾榖梁傳朔之名惡也天子)
(召而不往也陳氏曰衞人立黔牟而後奔則其但書奔/何以為自失國也春秋之法苟其道足以失國雖有簒)
(公子亦以自致之文書之也故蔡人立東國而朱出郕/人立君而侏儒出皆書奔而已矣張氏曰朔立已五年)
(二公子逐之必因其陵蔑天子周室欲討而後得以行/其志所以莊六年王人子突救衞公羊之説必有所傳)
(矣汪氏曰公榖皆云衞朔獲罪於天子今考左傳衞朔/之復入放黔牟於周則黔牟之立天子與有力焉不然)
(二公子怨朔奚待五年而逐之哉廬陵李氏曰朔得罪/天子之説公榖皆以為天子召而不往詳公羊之意謂)
(使守衞國之宗廟告朔而天子召之發小衆不能使行/朔走在岱隂齊地託疾而止不就罪也漢禮諸侯有疾)
(自稱負兹舍止也張氏發明之是矣但公羊/文意迂晦不明有類傳聞之詞未審然否)
(丙莊王/戌二年)十有七年(齊襄三晉緡十衞惠五黔牟元年蔡/桓二十卒鄭厲六昭二曹莊七陳莊)
(五把靖九宋莊十五/秦武三楚武四十六)
春正月丙辰公㑹齊侯紀侯盟于黄
(左傳平齊紀且謀衞故也杜氏曰黄齊地張氏曰公十/三年㑹紀敗齊以益其怨今乃盟之豈足以釋憾又欲)
(納朔一動而二失也汪氏曰黄紀地後屬齊汪氏曰紀/魯之姻國而衞朔在齊故齊欲納朔而魯欲平紀也然)
(三年之後齊遽遷紀三邑六年之後魯卒㑹齊納朔/則非紀之削弱盟不足恃而齊魯之强弱亦具見矣)
二月丙午公㑹邾儀父盟于趡(㑹公榖作反/趡翠軌反)
(左傳尋蔑之盟也杜氏曰趡魯地臨川吴氏曰隱元年/及邾盟蔑七年而隱公渝盟伐邾桓公八年又伐邾魯)
(邾不通好十有餘年至桓十五年邾同牟葛朝魯既朝/之後二國欲尋蔑盟而平其再伐之怨故邾來魯地受)
(盟而公與之盟也髙氏曰趡我地彼來而我及之也與/蔑之盟同邾來為此盟豈非諸侯有謀邾者欲求魯之)
(援耶汪氏曰下書伐邾則趡盟不待貶而惡自見矣隱/桓皆盟邾而背盟皆以宋故以國君之重而其心無所)
(適主尚/足貴乎)
夏五月丙午及齊師戰于奚(公缺夏字/奚榖作即)
(齊魯交兵之始左傳疆事也於是齊人侵魯疆疆吏來/告公曰疆埸之事慎守其一而備其不虞姑盡所備焉)
(事至而戰又何謁焉榖梁傳内諱敗舉其可道者也不/言其人以吾敗也不言及之者為内諱也杜氏曰奚魯)
(地臨川吳氏曰此齊師來侵魯境而魯與之戰也盟黄/未幾而齊來侵境平紀之信豈可恃乎王氏箋義曰不)
(言及者主名疆吏得公命與戰微者故不書髙氏曰不/書敗葢魯敗也汪氏曰或謂此公戰諱不言公竊考明)
(年公㑹齊侯于濼則齊魯之怨未深其非公與戰明矣/故知戰奚乃内之微者而戰宋戰乾時戰升陘則公及)
(而諱之也亦猶盟宿乃内之微者而盟幽盟齊盟翟泉/盟處父則諱公也筆削之指當連上下文并前後事蹟)
(觀之執一例則拘矣廬陵李氏曰及戰例三此年奚莊/九年乾時僖二十二年升陘是也乾時升陘諱公此戰)
(榖梁亦以為諱公左氏以為公/不親臨胡氏無傳未知孰是)
六月丁丑蔡侯封人卒
(左傳蔡/桓侯卒)
秋八月蔡季自陳歸于蔡
(左傳蔡人召蔡季于陳秋蔡季自陳歸于蔡蔡人嘉/之也榖梁傳蔡季蔡之貴者也自陳陳有奉焉爾)
　季字也(啖氏曰蔡侯之弟歸而合義故字之汪氏曰/諸侯之兄弟例稱字蔡叔許叔蔡季紀季是)
　(也許叔懼于鄭紀季迫於齊故以難而書入此則蔡/人召之順且易故曰歸然皆無罪是以稱字蔡叔以)
　(國君之弟出㑹盟無譏貶故亦稱字衞/叔武則以攝君故不稱字而曰衛子)歸順詞(髙郵/孫氏)
　(曰是可歸而歸/也則歸者善也)蔡季之去以道而去者也其歸以禮
　而歸者也公子不去國季何以去權也既歸何以不
　有國獻舞立矣(何氏曰蔡侯封人無子季次當立封/人欲立獻舞而疾季季辟之陳封人)
　(卒反歸奔喪無怨/心故賢而字之)若季者劉敞所謂智足以與權而
　不亂力足以得國而不居遠而不攜邇而不迫者也
　是以見貴於春秋(劉氏曰蔡季之去其國與秦伯之/弟鍼無異鍼以富懼誅季以賢見)
　(疑俱不得安其身而季為顯矣永嘉吕氏曰突歸于/鄭則名之赤歸于曹則名之以其爭國也蔡季歸于)
　(蔡則不名以其非爭國也言其終不為君也張氏曰/返國於危疑之際考之書法惟蔡季為善以其潔身)
　(而去一無爭心念念宗國聞召即歸能遠禍於未然/不悻悻以為高其去就合宜故春秋貴之家氏曰蔡)
　(季之歸與閔元年季子來歸義同皆字而書歸褒也/獻武失國之君蔡季讓國之賢春秋於二人之賢否)
　(具見書法而説左氏者乃謂季獻武為一人愚竊惑/焉廬陵李氏曰春秋兄弟之歸者惟蔡季與季子或)
　(稱字或稱子美之也非若陳黄楚比之書名者比矣/書大夫之字某而歸者七季之自陳非若元咺孫林)
　(父公孟彄之假力於晉齊者比矣又曰兄弟之取貴/於春秋者惟許叔之復蔡季之歸紀季之去叔肹之)
　(不仕與夫季子之來歸而已皆書字以貴之衞鱄雖/合於春秋而不得同於書字之例者主於書弟以罪)
　(衞侯而鱄亦/無可美也)
癸已葬蔡桓侯
　啖助曰蔡桓何以稱侯葢蔡季之賢知請諡也(周禮/職喪)
　(掌諸侯之來凡其喪祭詔其號注號謂諡啖氏曰五/等諸侯本國臣子皆稱之曰公葬既不請王命因而)
　(私諡為公從而書之以見非禮唯蔡桓稱侯葢蔡季/告王請諡王之策書則云諡曰某侯故特書之明得)
　(禮也陸氏曰按左傳史記世本蔡之諸君皆諡為侯/經皆稱公者以其私諡與僭同也惟桓侯請諡王之)
　(策書則云諡曰某侯諸史國史因而紀之故春秋特/書之髙氏曰春秋因褒見貶舉一是則衆非可知)
　人亦多愛其君者莫能愛君以禮而季能行之此賢
　者所以異於衆人也(劉氏曰諸侯莫有能正死生之/禮者桓侯之賢又未有聞於春)
　(秋則桓侯非賢而/蔡季請之可知矣)或曰葬未有不稱公者其稱侯傳
　失之耳臣子之於君極其尊而稱之禮也其説誤矣
　孔子疾子路使門人為臣子曰無臣而為有臣吾誰
　欺欺天乎(朱子曰子路之意實尊/聖人而不知所以尊也)曽子疾革而易簀
　曰吾得正而斃(音/幣)焉斯已矣(禮記檀弓曽子寢疾病/樂政子春坐於牀下曽)
　(元魯申坐於足童子隅坐而執燭童子曰華而睆大/夫之簀與子春曰止曽子聞之瞿然曰呼曰華而睆)
　(大夫之簣與曽子曰然斯季孫之賜也我未之能易至/也元起易簀曽元曰夫子之病革矣不可以變幸而)
　(於旦請敬易之曽子曰爾之愛我也不如彼君子之/愛人也以徳細人之愛人也以姑息吾何求哉吾得)
　(正而斃焉斯已矣舉扶/而易之反席未安而没)故終而必安於正人子不以
　非所得而加之於父是為孝人臣不以非所得而加
　之於君是為忠極其尊而稱之不正之大者而可以
　為禮哉(論語生事之以禮死葬之以禮祭之以禮朱/子註人之欲孝其親心雖無窮而分則有限)
　(得為而不爲與不得為而為之均為不/孝所謂以禮者為其所得為者而已矣)或曰魯君生
　而稱公亦非禮乎曰生而稱公為虛位禮之文也没
　而繫諡為定名禮之實也春秋諸侯雖伯子男葬皆
　稱公志其失禮之實為後世戒欲其以正終也其垂
　訓之義大矣(陸氏曰侯伯子男之國稱其君曰公臣/子之辭也諡不得云公者諡王所賜也)
　(劉氏曰稱其本爵者誄之於天子者也汪氏曰近世/仕於時者其親友僕𨽻皆以其未得官爵為稱謂暨)
　(其死也銘旌墓誌止稱所得官爵此所謂/生而稱者為虛位没而稱者為定名也)
及宋人衞人伐邾
(左傳宋志也杜氏曰邾宋爭疆魯從宋志背趡之盟襄/陵許氏曰正月與齊為黄之盟而五月戰焉二月與邾)
(為黄之盟而八月伐之張氏曰桓公春與齊邾盟既而/戰奚伐邾並見于一年之中反顧前日刑牲詔神棄如)
(敝屣瀆信而不仁甚矣王氏曰隱元年盟蔑七年伐邾/春秋已罪其失信今春與邾盟秋又及之衞稱兵無信)
(尤甚矣况桓/非隱之比乎)
冬十月朔日有食之
(左傳不書日官失之也天子有日官諸侯有日御日官/居卿以底日禮也日御不失日以授百官于朝榖梁傳)
(言朔不言日食既朔也髙氏曰無王十有五年而日再/食葢若始而終也○趙氏曰左氏云不書日官失之非)
(也史官豈不知朔及每日/甲子乎何待日官日御哉)
　附錄(左傳初鄭伯將以高渠彌為卿昭公惡之固諫/不聽昭公立懼其殺已也辛卯弑昭公而立公)
　(子亹君子謂昭公知所惡矣公子/達曰髙伯其為戮乎復惡已甚矣)
(丁莊王/亥三年)十有八年(齊襄四晉緡十一衞恵六黔牟二蔡/哀侯獻舞元年鄭厲七子亹元年曹)
(莊八陳莊六把靖十宋莊/十六秦武四楚武四十七)
春王正月
　是年桓公已終復書王者春秋之時諸侯放恣弑君
　簒國者已列於㑹則不復致討故魯宣殺惡及視以
　取國賂齊請㑹而傳曰㑹于平州以定公位曹伯負
　芻殺太子自立見執於晉而曹人請之曰若為有罪
　則君列諸㑹矣孔子為此懼作春秋於十八年復書
　王者明弑君之賊雖已身没而王法不得赦也(范氏/曰此)
　(年書王以王法/終始桓之事)又據桓十五年天王崩至是新君嗣
　位三年之喪畢矣明弑君之賊雖在前朝而古今之
　惡一也然則簒弑者不容於天地之間身無存没時
　無古今皆得討而不赦聖人之法嚴矣已列於㑹則
　不致討可乎故曰春秋成而亂臣賊子懼(髙郵孫氏/曰正月有)
　(王桓公之終也弑君之賊無可赦之理不見誅於當/時當見誅於嵗月不見誅於其生當見誅於其死不)
　(見誅於終身當見誅於萬世王氏曰桓公立十八年/而傳嗣易世非不久也王朝之討不加三遣使下聘)
　(而追錫之命豈為桓無王而周亦不能自王矣故聖/人始終以王法治之汪氏曰此年正月書王誅桓公)
　(之終身無王也明年錫命王不稱天譏天王之卒於/不王也弑君之賊身無存没時無古今皆得討而不)
　(赦故漢之王莽弑平帝魏之司馬昭弑高貴鄉公唐/之韋后弑中宗之類前史皆隱其迹而朱子於通鑑)
　(綱目必正其大惡之名使其罪暴/白於萬世豈非竊取春秋之義歟)
公㑹齊侯于濼
(杜氏曰濼水名在濟/南歴城縣西北入濟)
公與夫人姜氏遂如齊
(左傳公將有行遂與姜氏如齊申繻曰女有家男有室/無相瀆也謂之有禮易此必敗公㑹齊侯于濼遂及文)
(姜如齊公羊傳公何以不言及夫人夫人外也夫人外/者何内辭也其實夫人外公也榖梁傳濼之㑹不言及)
(夫人何也以夫人之伉弗稱數也程子曰人雖不能無/欲然當有以制之無以制之而惟欲之從則人道廢而)
(入於禽/獸矣)
　與者許可之詞曰與者罪在公也(范氏曰實驕伉而/不制故不言及陸)
　(氏曰婦人從夫者也何夫人之伉公失為夫之道也/劉氏曰不言及而言與猶匹夫匹婦之相與云爾)
　按齊詩惡(去/聲)魯桓微弱不能防閑文姜使至淫亂為
　二國患而其詞曰敝笱在梁其魚唯唯齊子歸止其
　從如水言公於齊姜委曲順從若水從地無所不可
　(汪氏曰笱取魚器齊人以敝笱不能/制大魚比桓公不能防閑文姜也)故為亂者文姜
　而春秋罪桓公治其本也易曰夫夫婦婦而家道正
　夫不夫則婦不婦矣(永嘉吕氏曰古人制禮尺寸不/敢踰毫釐不敢越者夫豈强拂)
　(人之情性而以繁文末節為尚哉經國家定禍亂而/在未然也泉水載衛女思歸而不可得載馳許穆夫)
　(人欲歸唁其兄而義不可夫人之適其國父母在日/則有歸寧既終則大夫行聘問而已古人之制禮也)
　(嚴矣違此者未有不敗公之與夫人如齊是夫而不能/夫也夫者以知帥人者也知不足以帥人而可謂之)
　(夫/乎)乾者夫道也以乗御為才坤者婦道也以順承為
　事易著於乾坤述其理春秋施於桓公見其用(孫氏/曰濼)
　(之㑹夫人在是也不言公及夫人㑹夫人之行甚矣/不可言及也不可言及公弗能制也王氏曰言遂如)
　(齊見夫人由濼而往也薛氏曰不言及而言與何公/不能制乎内而遂與之如齊曰與伉也齊侯虎狼也)
　(實有鳥獸之行齊魯之間非一日也以禮相見猶不/保其無變况親與為非禮而又私狎之也張氏曰濼)
　(之㑹不言夫人者夫人不與行㑹禮也如齊不言及/而言與者夫人伉也以見夫不夫婦不婦進退制於)
　(夫人也凡事之異於常者禍之所從起觀公與夫人/如齊之書則見其違男女之常經而禍亂之所從生)
　(聖人謹禮於微慮患於早之意不可不察也臨川吴/氏曰此行公往㑹齊侯爾夫人欲同往公不能制濼)
　(㑹禮畢夫人又欲從齊侯至齊夫婦既同出公不可/獨反國故遂與之同如齊也汪氏曰與之為言乃黨)
　(與匹敵之意而不相屬之辭也故以尊及卑曰及以/此及彼曰及皆及者為主僖公及夫人姜氏㑹齊侯)
　(于陽榖以公及夫人夫人不敢專行也傳稱王奪子/禽祝跪與詹父田又曰陳公子完與顓孫奔齊曰與)
　(則匹敵而無彼此尊卑之别也桓公與夫人姜氏如/齊若曰夫人專行而公從之也易曰夫子制義從婦)
　(凶也桓公不能制義而從文姜以往其咎可知矣春/秋以一字為褒貶豈不信哉○趙氏曰公羊云不言)
　(及夫人夫人外公也按聖人設教不應如此煩碎/公羊之説非也王氏曰公羊經脱與字故辭費耳)
夏四月丙子公薨于齊丁酉公之喪至自齊
(左傳公及文姜如齊齊侯通焉公謫之以告夏四月丙/子享公使公子彭生乗公公薨于車魯人告于齊曰寡)
(君畏君之威不敢寜居來修舊好禮成而不反無所歸/咎惡於諸侯請以彭生除之齊人殺彭生○榖梁傳其)
(地于外也薨/稱公舉上也)
　魯公弑而薨者則以不地見其弑今書桓公薨于齊
　豈不没其實乎前書公與夫人姜氏如齊後書夫人
　孫(音/遜)于齊去其姓氏而莊公不書即位則其實亦明
　矣(趙氏曰在外薨不以有故無故皆當書其地朱子/曰孔子直書義在其中云公㑹齊侯于某公與夫)
　(人姜氏如齊公薨于齊公之喪至自齊夫人孫于齊/此等顯然在目雖無傳亦可曉張氏曰春秋書魯君)
　(見弑之例有二在内則不書地以存其實在外則不/容不書其地而以上下文之特異者見之此先書公)
　(與夫人姜氏如齊而明年書夫人孫于齊則桓公之/不得其死昭然矣石氏曰其以喪致痛之也蜀杜氏)
　(曰仁者為國之本三綱五常所由出也禮者人倫之/本君臣上下所由正也隱將授桓而弑之非仁也適)
　(鄰國而以夫人行非禮也始以不仁而立終以非禮/而亡春秋以為甚惡也或問桓公弑逆凡魯國之人)
　(皆宜與之絶齊人惡之宜矣春秋何以諱之曰公薨/于齊又曰葬我君桓公哉此與名之曰幽厲雖孝子)
　(慈孫百世不能改孟子斷桀紂為匹夫之意異矣○/茅堂胡氏曰春秋於隱不書葬於桓不書王諸侯來)
　(朝而黜其爵冡宰來聘而書其名若此類治桓之罪/嚴矣豈特與名為幽厲指為匹夫比乎齊人以私殺)
　(桓非以賊討之也其曰葬我君桓公又以見天王方/伯魯臣子之罪矣非聖人誰能修之髙氏曰桓弑立)
　(不免見殺於人天理亦不僭矣春秋不以討賊書者/齊襄殺之非討弑隱之罪不以賊討所以絶無已之)
　(亂也濼之㑹不書夫人出以遂如齊見之喪至不書/夫人入以孫于齊見之不與其出不與其入聖人之)
　(意微矣廬陵李氏曰桓公在位十有八年首亂兄弟/之倫而天理隳終瀆夫婦之倫而人理喪魯國亂臣)
　(賊子之禍接蹟於史冊實始於此故春秋一書再書/又屢書以貶之不書王者十四年去秋冬者二年貶)
　(宰糾之聘誅滕子榖鄧邾牟葛之朝紀大水雨雪無/氷日食之災志有年之異其意亦備矣其憂亦深矣)
　(然其為人往往亦不義而得衆故即位之一年棄許/田以結鄭而有垂越之成二年因宋賂以立督而有)
　(于稷之㑹三年假姻好以協齊而有嬴之㑹讙之㑹/弟年之來矣及其得志天王屢聘遠國屢朝於是宋)
　(之戰紀之戰伐邾納突無所不至自以為莫已害矣/孰知禍之起於帷薄哉此葢天理之應也胡氏曰隱)
　(公之讐在内在内者討于是春秋於桓公書葬其亦/隱然以為足以快魯國臣子之心哉彼三傳之説何)
　(足以/知之)
秋七月
　附録(左傳秋齊侯師于首止子亹㑹之髙渠彌相七/月戊戌齊人殺子亹而轘髙渠彌祭仲逆鄭子)
　(于陳而立之是行也祭仲知之故稱疾不往人曰祭/仲以知免仲曰信也○周公欲弑莊王而立王子克)
　(辛伯告王遂與王殺周公黒肩王子克奔燕初子儀/有寵於桓王桓王屬諸周公辛伯諫曰並后匹嫡兩)
　(政耦國亂之本也/周公弗從故及)
冬十有二月己丑葬我君桓公
(公羊傳賊未討何以書葬讎在外也讎在外則何以書/葬君子辭也榖梁傳葬我君接上下也君弑賊不討不)
(書葬此其言葬何也不責踰國而討于是也桓公葬而/後舉諡諡所以成徳也於卒事乎加之矣知者慮義者)
(行仁者守有此三者備然後可以㑹矣趙氏曰葬稱我/君而後舉諡臣子之敬辭也不然則恐涉他國之君而)
(近於不/敬矣)
　公羊曰賊未討何以書葬讎在外也榖梁子曰讎在
　外者不責踰國而討于是也(范氏曰時齊强大非臣/子所能討陸氏曰賊在)
　(異國故可葬陳氏曰見殺/於他邦雖讎不復書葬)夫桓公之讎在齊則外也
　隱公之讎在魯則内也在外者不責其踰國固有任
　之者矣在内者討如是此春秋之法也故十八年書
　王而桓公書葬惟可與權者其知之矣(茅堂胡氏曰/桓公薨于齊)
　(賊未討而書葬何也桓公弑君之賊其討宜也然齊/人自以其私憤殺之非討其弑君之罪又聖人於魯)
　(事有君臣之義難以明著其罪也桓書其葬而桓之/罪顯矣如蔡般弑君父之賊也楚䖍誘討兩皆書名)
　(亦此意也家氏曰桓簒國之賊魯臣子不能為隱復/讎今死於鄰國受斃艷妻自其身而言固為不幸自)
　(天討而言與州吁之死於陳陳陀之死於蔡殆無以/異春秋誅姜氏葬桓公明桓之死與隱異也汪氏曰)
　(春秋君弑而書葬者有九衞桓齊襄陳靈則賊已誅/者也鄭僖齊悼則經不書弑者也蔡景之葬徧刺天)
　(下之諸侯也許悍之葬不使止為弑父也蔡靈讎在/外而亦弑逆之賊與魯桓同楚䖍之殞於比亦猶齊)
　(諸兒之殞於無知也蔡昭讎在内賊已討而賊微不/書且以蔡昭背楚誑吴應受斃於盜賊也聖人之書)
　(法如化工之生物其筆削無不適於天理之當然也/或者乃謂桓公之葬魯人但以殺彭生為賊已討夫)
　(賊不討而不葬孔子削之也非謂魯人不葬也苟謂/臣子葬之即書于經則晉欒書葬厲公于翼東門之)
　(外齊崔杼葬莊公于士/孫之里何以不書葬耶)
　
　
　
　
　
　
　
　
　
　
　
　
　
　
　春秋大全卷六
欽定四庫全書
　春秋大全卷七
　　　　　　　　　　　　　明　胡廣等　撰
　　莊公上
　公名同桓公之子母文姜夫人哀姜年十四歲即位
　在位三十二年諡法勝敵克亂曰莊
周　魯莊公十二年莊王崩子僖王立莊十七年僖王
　　崩孫惠王立
鄭　魯莊公十四年鄭傅瑕殺子儀而納厲公莊二十
　　一年厲公卒子文公立
齊　魯莊公八年襄公弑莊九年齊桓公小白入于齊是
　　年齊管仲為政
宋　魯莊公二年宋莊公卒子閔公㨗立莊十二年閔
　　公弑弟桓公御説立
晉　翼進侯緍之二十七年魯莊公之十六年也曲沃
　　武公伐晉滅之　曲沃武公二十三年魯莊公十
　　六年滅晉侯緡周僖王命曲沃伯以一軍為晉侯
　　始更號曰晉魯莊公十七年武公卒子獻公佹諸
　　立
衛　魯莊公六年齊納惠公放黔牟于周莊二十五年
　　惠公卒子懿公赤立
蔡　魯莊公十年楚敗蔡師執哀侯以歸莊十九年哀
　　侯卒于楚蔡人立其子肸為繆侯
曹　魯莊公二十三年曹莊公卒子僖公夷立魯莊公
　　三十二年僖公卒子昭公班
滕　詳見隱公元年
陳　魯莊公元年十月莊公林卒子宣公杵臼立
把　詳見隱公元年及僖公元年
薛　魯莊公三十一年薛伯卒
邾　魯莊公十六年邾子克卒即儀父也邾子瑣立莊
　　公二十八年邾子瑣卒文公蘧蒢立
許　許叔入許五年即僖公四年許穆公新臣也
小邾　魯莊公五年郳黎來來朝詳見隱公元年
楚　魯莊四年武王卒子文王熊貲立莊十九年文王
　　卒子堵敖熊囏立莊二十二年熊惲弑兄堵敖代
　　立是為楚成王史記以莊十八年為堵敖元年堵
　　敖立五年遇弑楚成立十六年齊桓公以兵侵楚
　　至陘莊公三十年楚子文為令尹
秦　詳見隱公元年
吳　詳見隱公元年
越　詳見隱公元年
(戊莊王/子四年)元年(齊襄五年晉緡十二年衞惠七年黔牟三/年蔡哀二年鄭厲八年子儀元年曹莊九)
(年陳莊七年卒杞靖十一年宋莊/十七年秦武五年楚武四十八年)
春王正月
(左傳不稱即位文姜出故也公羊傳公何以不言即位/春秋君弑子不言即位君弑則子何以不言即位隱之)
(也孰隱隱子也穀梁傳繼弑君不言即位正也繼弑君/不言即位之為正何也曰先君不以其道終則子不忍)
(即/位)
　不書即位内無所承上不請命也或曰莊公嫡長其
　為儲副明矣雖内無所承上不請命獨不可以享國
　而書即位乎曰諸侯之嫡子必誓於王莊雖嫡長而
　未誓安得為國儲君副稱世子也夫為世子必誓於
　王為諸侯可以内無所承上不請命擅有其國即諸
　侯之位耶春秋絀而不書父子君臣之大倫正矣(或/問)
　(子同生以大子生之禮舉之是内有所承矣不書即/位何也茅堂胡氏曰同雖冡嫡然未嘗命于天子桓)
　(公又薨于他國不及有付託之命也其内無所承明/矣高氏曰公上不受於天子而父以弑逆得位又不)
　(以其道終無所受之故不書即位不正其始也廬陵/李氏曰經不書即位者隱莊閔僖四公隱公之立特)
　(以非出惠公之意與莊閔僖之繼弑者不同春秋既/托始於隱以明大法矣而莊公之事又與閔僖不同)
　(葢閔僖之立猶念念討賊故慶父叔牙卒不得志於/魯今桓公見戕於齊固不及有立子之命况繼承之)
　(初創鉅痛深異於他公不但當請命於天王即位而/父仇未討亦當告於天王以國事委冡宰而專以討)
　(賊為事今泰然居之曽不以父之無辜見弑於鄰國/為志則非人子矣其不書即位僅比於桓公特書者)
　(異矣然以人子之心處莊公之時又知莊公之無志/非可與隱閔僖比也○啖氏曰左氏謂不稱即位文)
　(姜出故也且三月文姜方孫何妨正月即位乎劉氏/曰原左傳此意當為文姜未有至文故云耳不知夫)
　(人行不以正者至皆不書也且莊公不忍即位文姜/感之而還則莊公已忘文姜之弑其父矣何以文姜)
　(又孫于齊乎汪氏曰莊閔僖不書即位公榖以為繼/故不忍行即位之禮然莊公主王姬閔公盟落姑僖)
　(公㑹檉皆在即位/之年非不忍也)
三月夫人孫于齊
(左傳不稱姜氏絶不為親禮也公羊傳孫者何孫猶孫/也内諱奔謂之孫夫人固在齊矣其言孫于齊何念母)
(也正月以存君念母以首事夫人何以不稱姜氏貶曷/為貶與弑公也其與弑公柰何夫人譖公於齊侯公曰)
(同非吾子齊侯之子也齊侯怒與之飲酒於其出焉使/公子彭生送之於其乗焉搚幹而殺之念母者所善也)
(則曷為於其念母焉貶不與念母也榖梁傳孫之為言/猶孫也諱奔也接練時錄母之變始人之也不言氏姓)
(貶之也人之於天也以道受命於人也以言受命不若/於道者天絶之也不若於言者人絶之也臣子大受命)
　夫人文姜也桓公之弑姜氏與焉為魯臣子之義不
　共戴天矣嗣君夫人所出也恩如之何徇私情則害
　天下之大義舉王法則傷母子之至恩此國論之難
　斷者也經書夫人孫于齊而恩義之輕重審矣(劉氏/曰母)
　(子至親而不得不絶者義也春秋為人之不明/於義而私其親有不忍也故示之以絶之之文)梁人
　有繼母殺其父者而其子殺之有司欲當以大逆孔
　季彦曰文姜與弑魯桓春秋去其姜氏傳(去/聲)謂絶不
　為親禮也夫絶不為親即凡人耳方諸古義宜以非
　司冦而擅殺當之不得以逆論也人以為允(連叢子/梁人娶)
　(後妻後妻殺夫其子又殺之季彦過梁梁相曰此子/當以大逆論禮繼母如母是殺母也季彦曰言如母)
　(則與親母不等欲以義督之也昔文姜與弑魯桓春/秋去其姜氏傳曰不稱姜氏絶不為親禮也絶不為)
　(親則凡人爾且夫手殺重於知情知情尤不得為親/則此下手之時母名絶矣方以古義是子宜以非司)
　(冦而擅殺當之不得為殺母/而論以大逆也梁相從之)故通於春秋然後能權
　於天下之事矣孫者順讓之辭使若不為人子所逐
　以全恩也(杜氏曰夫人莊公母魯人責之故出奔内/諱奔謂之孫猶孫讓而去臨川吳氏曰魯)
　(人以桓公之弑實由夫人衆怒/羣誚夫人内慙不安故出奔齊)哀姜去而弗返文姜
　即歸于魯例以孫書何也與聞弑桓之罪已極有如
　去而弗返深絶之也(范氏曰文姜有殺夫之罪重故/去姜氏哀姜有殺子之罪輕故)
　(貶曰夫人氏之/䘮此輕重之差)然則恩輕而義重矣河廣之詩其詞
　何取而聖人録于國風者明宋襄公之重本亦此義
　也(朱子曰衞宣姜女為宋桓公夫人生襄公而出歸/於衛襄公即位夫人思之而義不可往蓋嗣君承)
　(父之重與祖為體母出與廟絶不可以私反故作此/詩言誰謂宋國遠乎但一跂足而望則可以見矣明)
　(非宋遠而不可至乃義不可往耳為襄公者/將若之何生則致其孝没則盡其禮而已)其垂訓
　逺矣(問文姜與弑書曰夫人孫于齊何以不曰姜氏/孫于齊乎茅堂胡氏曰絶于外則去姓絶于内)
　(則去氏内外俱絶則姓氏皆去曰夫人孫于齊則知/其為文姜矣若曰姜氏安知其非姪娣乎張氏曰文)
　(姜之罪上通乎天為魯臣子者原先君見弑之由固/難以嗣君夫人所出而以恩掩義故斷以大義而去)
　(姜氏以絶之所以尊社稷而重本也古之聖人為禮/有等差制服有輕重三綱之設以夫為妻綱五服之)
　(條父在為母期皆所以明天倫之正而使人之本以/自别於禽獸也永嘉吕氏曰書夫人孫于齊則夫婦)
　(母子之義絶矣夫婦母子之義絶則凡人耳文姜之/㑹齊侯其薨其葬皆書夫人聖人之書此也毋乃溷)
　(於名實乎曰桓公雖見弑而莊公之於母也一以夫/人之禮事之彼且以為夫人也我可以不謂之夫人)
　(乎聖人書法亦紀實而已矣李氏曰下如齊復書姜/氏者於一貶罪惡自見矣汪氏曰文姜與弑桓公哀)
　(姜與弑二君皆罪大惡極不可復居魯國故皆書孫/雖不曰奔使若自知愧恥而去然亦可見其無所容)
　(則其絶之也至矣哀姜去而不返齊人討而殺之得/討賊之義矣文姜復歸于魯而或㑹或享如齊如莒)
　(一書再書而又再書春秋非與其歸魯也所以深罪/魯之臣子無憤疾之心而不能仗大義以誅之也先)
　(儒謂唐武后廢中宗而移其宗廟張柬之等當廢為/庶人而賜之死引春秋絶文姜之義以為斷可謂得)
　(聖人之意矣春秋於文姜不曰姜氏而書夫人綱目/於武后不曰太后而稱武后葢稱姜氏則疑於妾媵)
　(而其罪不彰稱太后則猶為天下之母而非庶人矣/况聖人筆削父母國之史而朱子筆削前代之史師)
　(其意而不襲其文豈非得傳心之要典也乎也啖氏/曰公羊云夫人固在齊矣其言遜于齊念母  豈有)
　(先在齊而今書遜乎葢見無夫人至文故云耳不知/夫人隨䘮而歸矣榖梁曰接練時錄母之變始入之)
　(也亦言夫人先在齊至練時始録之亦非也廬陵李/氏曰三傳文姜之孫左注則以為文姜既歸而復出)
　(奔公榖則以為文姜本未歸但因練祭時感夫人不/與祭故録之二説已不同然稱姜氏左注以為文姜)
　(宜與齊絶公榖以為魯臣子宜絶文姜二説又不同/然考之左氏本文絶不為親安知非謂魯之臣子當)
　(絶文姜而不以為親乎但其文意不明致杜氏誤釋/耳故胡氏引孔季彦之言而左氏之傳始明要之此)
　(條公榖皆通/而榖梁尤精)
夏單伯逆王姬(單音善後同/逆左作送)
(公羊傳單伯者何吾大夫之命乎天子者也何以不稱/使天子召而使之也逆之者何使我主之也曷為使我)
(主之天子嫁女于諸侯必使諸侯同姓者主之諸侯嫁/女于大夫必使大夫同姓者主之穀梁傳單伯者何吾)
(大夫之命乎天子者也命大夫故不名也其不言如何/也其義不可受於京師也其義不可受於京師何也曰)
(躬君弑於齊使之主婚姻與齊於禮其義固不可受/也杜氏曰王姬不稱字以王為尊且别於内女也)
　單伯者吾之命大夫也(范氏曰單姓伯字禮諸侯嵗/貢士于天子天子命之使還)
　(其國為大夫者不名陸氏曰諸國大夫王賜/之圻内邑為號令歸國如單伯祭仲是也)逆王姬
　使我為之主也(杜氏曰天子嫁女于諸侯使同姓諸/侯主之不親婚尊卑不敵何氏曰不)
　(自為主者行婚姻之禮則傷君臣之義行君臣之禮/則廢婚姻之好故必使同姓敵體者主之臨川吳氏)
　(曰王將嫁女于齊命魯主之故魯遣單伯往/逆王姬于周俾先至于魯而後往歸于齊也)其不言
　如者榖梁子以為義不可受於京師也躬君弑于齊
　使之主婚姻與齊為禮其義固不可受也(范氏曰魯/桓見殺於)
　(齊若天子命為主則非禮大矣春/秋為尊者諱故不可受之於京師)此明忘親釋怨則
　無以立人道矣(張氏曰常事不書而此特書之斬衰/而主婚固已非禮况齊乃不可同天)
　(之讎柰何與之主婚於此見魯之君臣無復讎之心/而國之三綱絶矣孫氏曰天子命莊公主讎婚而公)
　(不辭故交譏之高氏曰王姬下嫁禮雖不傳而以義/推之諸侯固當躬至京師天子置館命同姓之尊者)
　(行賔主之禮然後逆歸本國此亦男下女之義也今/齊既不朝王又不親迎而魯之單伯反往逆之莊王)
　(不以魯之先君戕於齊命之主婚魯有大䘮不因而/辭之陷王於不義故不書於京師而直書逆王姬猶)
　(曰魯自逆耳王中子曰禮天子使其大夫監於方伯/之國國三人魯大夫有單伯費伯夷伯是魯有監國)
　(三大夫也○張氏曰左傳作送王姬考之春秋之例/非也况築館在秋如單伯果以天子大夫送王姬必)
　(俟館成之後方至魯豈得預書之當從公穀作逆字/啖氏曰公羊云何以不稱使天子召而使之也按魯)
　(自使逆天子何事召之不言使省文爾劉氏曰左傳/以單伯為周大夫按十四年經單伯㑹齊侯宋公衞)
　(侯鄭伯于鄄稱單伯㑹諸侯則為魯人明也猶曰叔/孫豹㑹晉趙武楚屈建矣若單伯為周大夫應書單)
　(伯齊侯㑹于鄄不得屬㑹于單伯也汪氏曰左氏惑/於成襄昭之經書單子故云耳然周有祭伯祭叔豈)
　(可以鄭祭仲/亦周大夫乎)
秋築王姬之館于外
(左傳為外禮也公羊傳何以書譏何譏爾築之禮也于/外非禮也于外何以非禮築于外非禮也其築之何以)
(禮主王姬者必為之改築主王姬者則曷為必為之改/築於路寢則不可小寢則嫌羣公子之舍則以卑矣其)
(道必為之改築者也榖梁傳築禮也於外非禮也築之/為禮何也主王姬者必自公門出于廟則已尊於寢則)
(已卑為之築節矣築之外變之正也築之外變之為正/何也仇讎之人非所以接婚姻也衰麻非所以接弁冕)
(也其不言齊侯之來逆何也/不使齊侯得與吾為禮也)
　魯於王室為懿親其主王姬亦舊矣館於國中必有
　常處(去聲孫氏曰魯主王姬不一/王姬之館國中當有常處)今特築之於外者
　榖梁子以為仇讎之人非所以接婚姻也衰麻非所
　以接弁冕也知其不可故特築之于外也(臨川吳氏/曰時公在)
　(諒闇慮齊侯親逆若以嘉服見則於心不安又不敢/辭主昏之事故特築館于外以為王姬之舍而俟齊)
　(侯之迎因其變常/而書之以譏也)築之於外得變之正乎曰不正有
　三年之喪天王於義不當使之主有不戴天之讎(禮/記)
　(曲禮父之讎/不與共戴天)莊公於義不可為之主築之於外之為
　宜不若辭而弗主之為正也是以君子貴端本焉或
　曰天王有命固不可辭使單伯逆于京師上得尊周
　之義為之築館于外下未失居喪之禮奚為不可曰
　以常禮言之可也今莊公有父之讎方居苫塊此禮
　之大變也(杜氏曰䘮制未闋故異其禮是常禮之變/也然不知父讎未復而與之主婚實禮之)
　(大變不可以/常禮言之也)而為之主婚是廢人倫滅天理矣春秋
　於此事一書再書又再書者(汪氏曰一書逆王姬再/書築館又再書歸齊是)
　(也/)其義以復讎為重示天下後世臣子不可忘君親
　之意故雖築館于外不以為得禮而特書之也(高郵/孫氏)
　(曰桓公見弑於齊仇讎未復天王遽使魯主王姬之/婚莊公當辭期於得請而後已是時非無同姓之諸)
　(侯葢莊公未之辭爾辭之不固與不辭同知主婚之/非而築館於外孰與辭之不築也陳氏曰齊襄弑魯)
　(桓天子不能正而使魯主王姬以嫁齊則魯豈無辭/乎高氏曰夏逆而秋築館又見前逆之為大早計矣)
　(汪氏曰莊公是時畏齊之强不以殺父為讎方欲結/齊好以為安故自主王姬之後今年㑹伐衛明年同)
　(狩又明年復㑹伐衛其讎齊之意畧無幾微見於舉/動則非畏王命而不敢辭主婚之事實乃畏齊而不)
　(肯辭也比事以觀而莊公忘讎之罪不可掩矣為趙/氏曰左氏云于外禮也與讎主婚縱在城外豈  禮)
　(也廬陵李氏曰公羊以築于外為非禮是知魯主王/姬之常事而不知今日之齊乃讎也左氏榖梁築于)
　(外為合禮是知齊之為讎而不知讎終不可與交則/雖為外而亦非也又曰春秋書築館一築臺二築囿)
　(三築邑六皆/創始之文也)
冬十月乙亥陳侯林卒
(穀梁傳諸侯日卒正也高氏曰莊公與桓/王同時王名林而公亦名林君臣同名也)
王使榮叔來錫桓公命
(此書錫命之始公羊傳錫者何賜也命者何加我服也/其言桓公何追命也穀梁傳禮有受命無來錫命錫命)
(非正也生服之死行之禮也生服之死/追錫之不正甚矣杜氏曰榮氏叔字)
　啖助曰不稱天王寵簒弑以瀆三綱也(何氏曰禮有/九錫一車馬)
　(二衣服三樂則四朱戸五納陛六虎賁七弓矢八鈇/钺九秬鬯皆所以勸善死當加善諡不當加錫桓行)
　(實惡而追錫之尤悖天道故不稱天王陳氏曰桓簒/立周人不以為罪宰渠伯糾來仍叔家父又來終桓)
　(之身不能正而追錫命貶必於其重者莫重於追錫/命故於是焉貶也茅堂胡氏曰王使聘桓者三死又)
　(追命大惡不討而恩禮加焉誰不勸於/為惡春秋弑君三十六豈無自而然哉)春秋書王必
　稱天所履者天位也所行者天道也所賞者天命也
　所刑者天討也今桓公弑君簒國而王不能誅反追
　命之(孫氏曰桓弑逆之人莊公生不能討/死又追錫之莊王之為天子可知也)無天甚矣
　(陸氏曰言不/能法天也)桓無王王無天其失非小惡也與葬成
　風引為夫人使妾並嫡無以異故其文一施之(劉氏/曰王)
　(者之義必純法天天道予善奪惡而無私者也今桓/公簒君取國中不受命而王不能誅反追命之此無)
　(天法甚矣其失非小過小惡也與葬成風引之為夫/人使妾並后無以異故其文一施之春秋所譏於王)
　(多矣獨至於錫桓公命賵葬成風以無天責之者王/者之位至貴也至重也至大也今臣弑君妾僭嫡而)
　(王尊禮之則王義廢人/倫滅矣不可以不深貶)范寗乃以出居于鄭來聘求
　車三事為證而謂非義之所存誤矣(范氏曰天王出/居于鄭不可最)
　(大矣使仍叔之子來聘使家父來求車皆不可也三/者皆言天王明非義之所存舊史有詳畧髙氏曰禮)
　(諸侯嗣位三年䘮畢以士服朝天子天子錫之黼冕/圭璧然後歸以臨其民謂之受命桓簒弑未嘗入朝)
　(受命王命魯主婚故追錫桓公以寵之魯桓既葬矣/因其私諡而錫之尤為非禮張氏曰莊公主王姬之)
　(婚故王寵嘉其父桓公已終而遣使錫之䇿命若昭/七年王使成簡公追命衞侯之伯也桓弑隱在王法)
　(有賊殺其親之罪乃司馬九伐之所宜加王不能討/反以惡為善示以褒嘉故特去天而止書王也茅堂)
　(胡氏曰春秋以理制名而權之以義由理制名道其/體此正例也以義權名致其用此變例也王而必稱)
　(天者為天子受天命若天道也能敦五典庸五禮則/可稱天王能命有徳討有罪則可稱天王典禮賞罰)
　(春秋之綱領四者備天子之能事畢矣崇諸侯妾母/賵含成風而㑹葬則典禮悖矣故貶不稱天寵簒弑)
　(以瀆三綱而錫桓公命則非命有徳矣故貶不稱天/釋魯桓宋督之惡而不問怒鄭不朝身臨行陣則非)
　(討有罪矣故貶不稱天施於天子者深切著明如此/訓後世人君不可逆天道也陳氏曰春秋之初亟書)
　(王人書來求尤有治不修貢之事焉書來錫命猶治/不稟命之事焉君子葢有感於此而非徒以為譏也)
　(○汪氏曰襄十四年靈王將昏於齊使劉定公賜齊/侯命則此年錫桓公命亦因命魯主王姬之昏而追)
　(錫其先君耳經傳言錫命者八考之周制王命諸侯/則大宗伯儐司几筵設王位黼扆而後内史作策命)
　(之未聞遣使就其國而錫命也蔡仲之命命之踐諸/侯之位也旅巢命因巢伯來朝而命之也文侯之命)
　(以其有功而錫之命也春秋之時天子不能以正禮/制諸侯故皆遣使就其國而錫之命如僖十一年賜)
　(晉侯命文元年毛伯錫命則因始即位而錫之莊二/十七年使召伯賜齊侯命成八年召伯錫命乃即位)
　(之久而後命之此年錫桓公命昭七年追命衞侯又/皆既卒而追錫之惟僖二十八年晉文獻俘朝王而)
　(王命尹氏王子虎内史叔興父策命晉侯則為侯受/命而王之下勞晉其失尊又甚於遣使矣然文成雖)
　(不朝王毛伯召伯無貶直書而義見此年追命簒弑/之人其惡尤大故王而不稱天以示非常之貶也○)
　(廬陵李氏曰錫命例三莊公錫桓公寵簒弑也故不/書天王以深責之文元年襄王錫文公成八年簡王)
　(錫成公二公不朝又無敵愾之功遣使錫命之非正/也然比之桓公則有間矣故仍書天亦以見王室之)
　(失禮也又曰王不書天者錫桓公及賵葬成風也范/寗以為仍叔來聘家父求車其失不減於賵葬成風)
　(天王出居其罪尤大於錫桓公而皆書天則此三者/非義所存舊史有詳畧夫子因而弗革耳胡氏以為)
　(桓公以臣弑君成風以妾並嫡其事皆三綱所係故/其文一施之主何休趙氏又曰錫命公羊注取禮緯)
　(説禮有九錫一車馬以代其步二衣服以表其徳三/樂則以化其民四朱戸以明其别五納陛以安其體)
　(六虎賁以備非常七弓矢使得專征八鈇鉞使得專/伐九秬鬯使之祭祀皆所以勸善扶不能言命不言)
　(服者重命不重財物周禮典命百里不過九命七十/里不過七命五十里不過五命糓梁注亦引九錫文)
　(而疏曰九錫與周禮九命異何休既引九錫又引九/命其意以九錫即九命也今按大宗伯以九儀之命)
　(正邦國之位一命受職再命受服三命受位四命受/器五命受則六命賜官七命賜國八命作牧九命作)
　(伯則與九錫不同矣舊觧九錫之名輿馬大輅戎輅/各一𤣥馬二也衣服𤣥袞也樂則軒縣也朱戸所居)
　(之室朱其戸也納陛從中階而升也虎賁三百人也/弓矢彤玈之弓矢也鈇鉞大柯斧賜之專殺也秬鬯)
　(秬鬯之酒盛以圭瓚之中以祭祀也胡氏於文元年/傳曰黻冕圭璧因其終䘮入見而賜之車馬袞黼因)
　(其嵗時來朝而錫之彤弓玈矢因其敵愾獻功而錫/之然参之諸書平王命晉文侯以秬鬯弓矢虎賁宰)
　(孔賜齊侯受命冕服大輅龍旗九旒渠門赤旗襄王/命晉文亦以大輅之服戎輅之服彤弓鈇鉞秬鬯虎)
　(賁而已則古者策命之典亦不過如此何休范寗本/得之但其所引出禮緯及白虎通則漢儒以漢法附)
　(㑹増益之也胡氏取禮及詩為證而分為三事葢詩/人之詞不過言其大槩其實有功亦可以賜車馬黻)
　(冕也王命士㑹以黻冕是矣又考之左傳文元年毛/伯錫命注曰諸侯即位天子賜以命圭莊二十七年)
　(惠王使召伯廖賜齊侯命不言所命杜氏直謂命為/侯伯襄十四年靈王使劉定公賜齊侯命曰昔伯舅)
　(大公右我先王股肱周室師保萬民世胙大師以表/東海王室之不壊繄伯舅是頼今余命女環兹率舅)
　(氏之典纂乃祖考無忝乃舅敬之哉無廢朕命昭七/年衞告䘮請命景王使成簡公如衞弔且追命襄公)
　(曰叔父陟格在我先王之左右以佐事上帝余敢忘/高圉亞圉而命晉文之辭亦有策書以此觀之則錫)
　(命有命辭有命物矣又或止有命辭而無命物亦未/可知也有命辭有命物者如後世以璽書褒賞功臣)
　(増秩賜金是也止有命辭者如後世賜手詔褒美是/也要之三傳之説皆可通又曰韋昭國語錫晉文命)
　(下注云命服也諸侯七命冕服七章賜晉惠公命下/又曰賜瑞其説又不同見文元年又曰策命晉侯為)
　(侯伯下杜注曰九命作伯是既加以九命之伯又/加以九錫之賜則何氏兼以九錫九命亦自有見)
王姬歸于齊
(公羊傳何以書我主之也/榖梁傳為之中者歸之也)
　魯主王姬之嫁舊矣在他公時常事不書此獨書者
　以歸于齊故也逆于京師築館于外而不書歸于齊
　則無以見(音/現)其罪之在也書歸于齊而後忘親釋怨
　之罪著矣春秋復讎之義明矣(趙氏曰凡外女歸皆/以非常乃書兩書王)
　(姬歸皆非常譏與讎為婚主也陳氏曰王姬不書唯/莊公之篇再書之曷為再書以莊公之於齊不可與)
　(相為禮也魯有主王姬者矣莫悖於與齊昏是故特/譏之春秋之書外女未有詳於此者也書逆女書築)
　(王姬之館書歸書卒皆以病莊公也髙氏曰姬不書/伯季尊王姬也張氏曰王姬來而不書至别于尊夫)
　(人也臨川吳氏曰書歸于齊魯既主昏則同於内女/也廬陵李氏曰書王姬歸齊二此年及十一年也此)
　(歸襄公十一/年歸桓公)
齊師遷紀郱鄑郚(郱蒲丁反鄑子/斯反郚音吾)
(此書遷之始公羊傳遷之何取之也取之則曷為不言/取之也為襄公諱也外取邑不書此何以書大之也何)
(大爾自是始滅也穀梁傳紀國也郱鄑郚國也或曰遷/紀于郱鄑郚杜氏曰齊欲滅紀故徙其三邑之民而取)
(其/地)
　郱鄑郚者紀三邑也邑不言遷遷不言師其以師遷
　之者見紀民猶足與守而齊人强暴用大衆以迫之
　為已屬也凡書遷者自是而滅矣春秋興滅國繼絶
　世則遷國邑者不再貶而罪已見矣(汪氏曰不再貶/謂直書其事不)
　(必更加貶黜即公羊所謂不貶絶以見罪惡者也薛/氏曰黄之盟纔二年也今又遷紀三邑强暴之無忌)
　(憚甚矣沙隨程氏曰土地人民盡有之曰取逐其人/有其地曰遷永嘉吕氏曰諸侯之國皆受之於天子)
　(其封域有定分人民有定居强者不可以力并詐者/不可以誕取紀之土地人民受之於天子齊烏得而)
　(遷之哉紀之滅始於此聖人所以書師而深疾之也/廬陵李氏曰經書遷人國邑三齊師遷郱鄑郚十五)
　(宋人遷宿閔二年齊人遷陽是也宿與陽皆國而郱/鄑郚為紀邑遷宿遷陽皆書人而遷郱鄑郚書師也)
　(春秋特筆著齊之罪也○啖氏曰公羊云曷為不言/取為襄公諱也按取人邑非善事若為之諱是掩惡)
　(也穀梁云紀國也郱鄑郚國也或曰紀遷于郱鄑郚/按下有紀侯大去其國明此時未遷故知是紀之三)
　(邑劉氏曰齊一師必不能並遷兩國/取郚取防猶分别言之况兩國乎)
(已莊王/丑五年)二年(齊襄六晉緡十三衛恵八黔牟四蔡哀三/鄭厲九子儀二曹莊十陳宣公杵臼元年)
(把靖十二宋莊十八卒/秦武六楚武四十九)
春王二月葬陳莊公
夏公子慶父帥師伐於餘丘
(公羊傳於餘丘者何邾婁之邑也曷為不繫乎邾婁國/之也曷為國之君存焉耳穀梁傳國而曰伐於餘丘邾)
(之邑也其曰伐何也公子貴矣師重矣而敵人之邑公/子病矣病公子所以譏乎公也其亦曰君在而重之也)
(杜氏曰莊公時年十/五則慶父莊公庻兄)
　按二傳於餘丘邾邑也(臨川吳氏曰於發/語辭猶曰於越)國而曰伐
　此邑爾其曰伐何也誌慶父之得兵權也(髙氏曰大/其事若一)
　(國/然)莊公幼年臨位首以慶父主兵卒致子般之禍於
　餘丘法不當書聖人特書以誌亂之所由為後戒也
　魯在春秋中見弑者三君其賊未有不得魯國之兵
　權者公子翬再為主將(去/聲)專會諸侯不出隱公之命
　(見左傳隱公/四年十年)仲遂擅兵兩世入把伐邾㑹師救鄭(見/左)
　(傳僖公二十七年三/十三年文公九年)三軍服其威令之日久矣故翬
　弑隱公而寪(音/委)氏不能明其義(見左傳隱/公十一年)慶父弑子
　般而成季不能遏其惡(見左傳莊公/三十二年)公子遂殺惡及
　視而叔仲惠伯不能免其死(見左傳文/公十八年)夫豈一朝一
　夕之故哉春秋所書為戒遠矣(張氏曰莊公之立寢/苫枕戈莫先於率一)
　(國以同仇於不義之齊捨是而命將帥師先有事於/無事之小國兵興無名而慶父以尊屬主兵使之得)
　(政以制一國之權軍政之本既失而權移於下以成/異日子般閔公之禍故詳書以譏蜀杜氏曰此大)
　(夫之專而出公子之文者葢聖人病其不能復齊之/讎目之以示義尤曰為公之子而不知君父之讎也)
　(廬陵李氏曰一經書魯大夫率師伐國者九伐邾七/伐莒一獨於餘丘以邑而書伐亦春秋特筆欲以啟)
　(問者察事情也沙隨程氏曰書伐國也公穀以為杜/邾邑葢邾附庸汪氏曰於餘丘小國葢其後屬邾)
　(氏曰前後未有邑言伐者汪氏曰無駭入極杜註附/庸小國而賈逵以為戎邑豈九年取根牟杜注東夷)
　(國而公羊言邾婁邑然經書邑必係國如取鄟取邿/取鄫即小國也切以為極於餘丘根牟皆小國耳慶)
　(父帥師不害其為得兵/權伐國伐邑不必詳辨)
秋七月齊王姬卒
(公羊傳外夫人不卒此何以卒録焉爾曷為/録焉爾我主是也穀梁傳為之主者卒之也)
　内女嫁為諸侯妻則書卒王姬何以書比内女為之
　服也故檀弓曰齊告(禮記/作榖)王姬之喪魯莊公為之大
　功或曰由魯嫁故為之服姊妹之服(孔氏曰周女命/魯為主比之魯)
　(女故為之服出嫁姊妹之服范氏曰主其嫁則有兄/弟之恩死則服之臨川吳氏曰禮經本無為王姬服)
　(之禮莊公因齊之告䘮/特為之服以媚齊也)夫服稱情而為之節者也莊
　公於齊王姬厚矣如不共戴天之念何此所謂不能
　三年之喪而緦小功之察也特卒王姬以著其罪(薛/氏)
　(曰主昏之為服自莊公始也其以説齊乎沙隨程氏/曰禮於舅之妻無服外祖父母纔小功耳今以世讎)
　(而厚其䘮非禮也不然外夫人卒不書張氏曰莊公/舍不共戴天之讎而主齊夫人之昏知有齊而不知)
　(有父其罪可謂大矣故自逆王姬至此特書屢書辭/繁而不殺以正其淟汨大倫誣滅天理之罪所謂婉)
　(而成章也汪氏曰周禮為王后齊衰觧之者曰諸侯/為之不杖期固未聞主昏王女而為之服也春秋二)
　(百四十二年王后崩不見於經則當時諸侯於王后/之䘮禮畧矣而顧為王姬之服其重在齊而不在周)
　(也或者以為/尊王命過矣)
冬十有二月夫人姜氏㑹齊侯于禚(禚諸若反/公作郜)
(左傳書姦也穀梁傳婦人既嫁不踰竟踰竟非正也婦/人不言㑹言㑹非正也饗甚矣杜氏曰禚齊地㑹非)
(夫人之事顯然書之比年出㑹其意/皆同夫人行不以禮故還皆不書)
　婦人無外事(永嘉吕氏曰父母在則歸寧葛覃稱歸/寧父母是也殁則使卿寧楚子庚聘于)
　(秦為夫人/寧是也)送迎不出門見兄弟不踰閾在家從父既
　嫁從夫夫死從子今㑹齊侯于禚是莊公不能防閑
　其母失子道也故趙匡曰姜氏齊侯之惡著矣亦所
　以病公也曰子可以制母乎夫死從子通乎其下况
　於國君君者人神之主風教之本也不能正家如正
　國何若莊公者哀痛以思父誠敬以事母威刑以督
　下車馬僕從莫不俟命夫人徒往乎夫人之往也則
　公威命之不行哀戚之不至爾(資中黄氏曰天下後/世為人子而使母至)
　(於是罪之大者也髙氏曰夫人稱姓氏曰貶不再也/張氏曰春秋孔子之刑書也觀春秋書法如此則以)
　(孔子而當周公之任正文姜之罪必不免於管蔡之/誅矣家氏曰姜氏身負弑君未討之誅甫除喪而往)
　(㑹其兄齊襄方有王姬伉儷之戚未踰時而出淫其/妹此天下之大惡覆載之所不容聖人為是故於春)
　(秋聨書之比而誅之也汪氏曰春秋之末公父文伯/之母闖門而與康子言皆不踰閾祭悼子康子與焉)
　(胙不受撤爼不宴仲尼聞之以為别於男女之禮夫/季氏俗薄而敬姜獨能守禮而不違春秋備書文姜)
　(之行雖國惡不容諱其善善惡惡之心亦猶美敬姜/之意乎○趙氏曰榖梁云婦人既嫁不踰竟若然則)
　(父母存豈得從其歸寧乎又未/嫁之女孀居之婦豈得踰竟乎)
乙酉宋公馮卒(馮反/氷反)
(髙氏曰觀宋莊忮求敗類則穆/公之不以國與子有以知之矣)
(庚莊王/寅六年)三年(齊襄七晉緡十四衛惠九黔牟五蔡哀四/鄭厲十子儀三曹莊十一陳宣二把靖十)
(三宋閔公捷元年/秦武七楚武五十)
春王正月溺㑹齊師伐衞
(左傳疾之也公羊傳溺者何吾大夫之未命者也榖梁/傳溺者何也公子溺也其不稱公子何也惡其㑹仇讎)
(而伐同姓故/貶而名之也)
　穀梁子曰此公子溺也其不稱公子何也惡(去/聲)其㑹
　仇讎伐同姓故貶而名之也(陳氏曰隱桓莊之世吾/大夫㑹伐恒名之自公)
　(孫滋不平貶矣范氏曰齊受天子/罪人為之與師而魯與同故貶)有父之讎而釋怨
　其罪大矣况與合黨興師伐人國乎(髙氏曰衞朔奔/齊齊欲納之然)
　(天王已絶朔而立公子黔牟為衞侯魯輒興兵㑹仇/讎之人抗天子之命納不義之君其罪大矣薛氏曰)
　(大讎不報而又與之出師捨其田而芸人之田莊公/之謂矣溺不書帥師所將之兵少也家氏曰或謂衞)
　(朔在齊此㑹齊納朔非成父志乎夫納朔者父惡也/不能復父之讎而成父之惡滋不孝也資中黄氏曰)
　(溺貶而去族非未賜氏之比蜀杜氏曰慶父專兵不/待貶而惡自見溺去族明其惡甚於慶父○廬陵李)
　(氏曰考之三傳左氏則曰衞朔出奔二公子立黔牟/何休據世本史記以為衞朔背叛出奔天子新立公)
　(子留范氏則以為齊受天子罪人為之興師而魯同/之然則黔牟與晉雖未知孰是而此時衞朔在齊齊)
　(欲納之明矣齊黨罪人固不足責而莊公新立寢苫/枕戈莫先於率國人以同仇舍是不顧而二年伐於)
　(餘丘三年伐衛又且同齊師以往此何心哉左氏疾/之之説固得之惜乎注者之無見也餘見翬帥師下)
夏四月葬宋莊公
(榖梁傳月/葬故也)
五月葬桓公
(左傳後也公羊傳此未有言崩者何以書葬葢改葬也/穀梁傳傳曰改葬也改葬之禮緦舉下緬也或曰郤尸)
(以求諸侯天子志崩不志葬必其時也何必焉舉天下/而葬一人其義不疑也志葬故也危不得葬也曰近不)
(失崩不志崩失天下也獨隂不生獨陽不生獨天不生/三合然後生故曰母之子也可天之子也可尊者取尊)
(稱焉卑者取卑稱焉其/曰王者民之所歸往也)
　左氏曰緩也(杜氏曰以桓十五/年崩七年乃葬)天子七月而葬同軌
　畢至諸侯五月同盟至大夫三月同位至士踰月外
　姻至王崩至是蓋七年矣先儒或言天子不志葬又
　以為不言葬者常也(劉氏曰公親㑹之不書葬常事/也不親㑹之則書葬非常也)
　夫事孰有大於葬天子者而可以不志乎死生終始
　之際人道之大變豈以是為常事而不書也(髙氏曰/平王崩)
　(求賻於諸侯然後克葬桓崩七年乃克葬者葢承諸/侯背叛王師傷敗之後力益不足矣夫以天下而葬)
　(一人安可緩也聖人書之以著天下臣子之罪若曰/改葬則聖人明書之矣莊王以後王室益弱無有以)
　(緩葬書者而有速葬者抑以禮滋畧歟薛氏曰七年/而葬閔王室之無臣子也沙隨程氏曰周人東遷之)
　(初尚有志於歸葬已而侵削益甚故於此始葬張氏/曰魯遣微者往㑹故不書公如又不書卿大夫往而)
　(止記桓王之葬也同軌畢至之禮既不復行於是諸/侯惡其害已而去其籍先王之喪禮僅傳於後世惟)
　(士喪既夕士虞耳可勝惜哉陳氏曰㑹葬不書其人/慢也文公使公子遂葬晉侯叔孫得臣葬襄公是均)
　(周晉也昭公使叔公葬宋公滕侯叔鞅葬景王是均/周宋滕也均猶可也晉景公卒成公弔喪而定王不)
　(葬楚康王卒襄公送葬而靈王不葬不臣於周而詘/於晉楚春秋諱之是故春秋不徒志葬也廬陵李氏)
　(曰春秋十三王志葬者桓莊匡簡景而已諸侯之不/臣可知也又曰桓王以隱公三年立其年則有周鄭)
　(交惡之事而祭足取温之麥成周之禾矣隱五年曲/沃莊伯伐翼以支庶戕宗而王又使尹氏武氏助之)
　(六年鄭伯朝周而王又不禮焉八年虢公忌父始作/卿士於周九年鄭人假王命以討宋十一年王又取)
　(鄔劉蒍邗之田于鄭君子是以知桓王之失鄭矣故/桓五年有繻葛之敗七年而齊鄭衞伐盟向王遷盟)
　(向之民於郟雖畿内之地亦不能保矣十年又為詹/父伐虢是又助臣伐君何以示其下故自納后聘魯)
　(外皆無見於經傳者十五年而崩在位二十五年子/莊公立越七年始葬考之傳文惟桓十八年傳曰周)
　(公欲殺莊王而立王子克辛伯告王遂與王殺周公/黒肩王子克奔燕繇此觀之豈非王室有儀黒肩之)
　(亂乎此王室事不經見附於此○劉氏曰公榖以為/改葬非也若誠改葬應如改卜之類而書改矣世衰)
　(禮廢何事不有豈能/必桓王前已葬哉)
秋紀季以酅入于齊(酅戸/圭反)
(左傳紀於是乎始判公羊傳紀季者何紀侯之弟也何請/以不名賢也何賢乎紀季服罪也其服罪奈何魯子曰)
(後五廟以存姑姊妹穀梁傳酅紀之邑也入于齊者以/酅事齊也入者内弗受也杜氏曰齊欲滅紀故季以邑)
(入齊為附鄘先祀不廢故書字/貴之酅紀邑在齊國東安平縣)
　大夫不得用地公子不當去國盗地以下敵棄君以
　避患非人臣也故春秋之義私逃者必書奔有罪者
　必加貶(汪氏曰私逃若邾庶其莒牟/夷有罪若陳侯弟招是也)今季不書奔則
　非竊地也不書名則非貶也諸侯兄弟貶則書名宋
　辰秦鍼(其亷/反)之類是也不貶則書字蔡季許叔之類
　是也紀季所以不書奔者有紀侯之命矣(陸氏曰紀/季以君之)
　(邑入于他國不書曰叛以有兄之命也趙氏曰諸侯/兄弟以國連字者蔡叔許叔紀季蔡季皆國而字之)
　(言與君/一體也)所以不書名者天下無道强衆相凌天子不
　能正方伯不能伐屈已事齊請後五廟其亦不得已
　而為之者非其罪也所以無貶乎(劉氏曰紀季見齊/之必將滅已故請)
　(先下齊以退敵兵以安君存國之故析地事讎援存/亡繼絶之義使宗廟血食後嗣復見叔姬歸酅是也)
　(可謂明/於權矣)入云者難辭也(范氏曰紀國微弱齊將吞并/紀季深覩存亡之機大懼社)
　(稷之隕故超然遐舉以酅事齊庶𦙍嗣不冺宗廟永/存春秋賢之故褒之以字齊受人之邑而滅人之國)
　(故於義不可受也陳氏曰紀侯在而季以酅入齊若/以邑叛其稱字紀侯意也齊襄自桓始年挾鄭以圖)
　(紀黄之㑹魯為之求成不得免焉遷郱鄑郚紀之不/絶也如綫季以酅入齊紀於是乎始判是分國以與)
　(之也齊人所欲者吾土地苟可以免紀者無不為也/是紀侯意也是故稱字不稱字則疑於宋魚石邾庶)
　(其張氏曰王政不行伯者未作强大吞并無故肆行/小國不能校卑詞下敵以存宗祀以先王之建國而)
　(聽命於强暴春秋所以於季無譏焉書入以志其難/葢閔之也髙氏曰紀侯自度滅亡歸季姜于京師而)
　(天王終不能正求援於魯而鄰國卒莫能救與其殘/民絶祀孰若使季以酅為附庸以事齊庶宗祀之不)
　(滅也此從權紓禍不得已之甚槩以王法則擅以天/子封邑入于齊齊納人之封邑均有罪故書以酅入)
　(以示義析地以去國降志以事仇非季之心也以宗/國為寄矣聖人恕季而重罪齊侯也廬陵李氏曰春)
　(秋書以地出奔者邾庶其莒牟婁邾黒肱是也書名/書地而竊邑叛君之罪著矣書大夫入于某者宋魚)
　(石晉欒盈是也書地書復入而據邑叛君之罪見矣/今季不書奔不書名所以别於二例也不書弟明非)
　(紀侯之薄也書入所以罪齊而閔季也春秋所以如/此書者原季之情免季之罪不使與其他公子去國)
　(者比耳故紀季之事謂之不貶則可謂之知權亦可/加以賢而褒之則恐未可與微子適周室論也餘見)
　(蔡季下○趙氏曰公羊云何以不名賢也此乃紀侯/之命且不得已而然何足為賢哉劉氏曰穀梁云入)
　(者内弗受也非也自此往入之入而非/歸入之入若可受者遂云歸于齊乎)
冬公次于滑(滑公穀/作郎)
(左傳將㑹鄭伯謀紀故也鄭伯辭以難凡師一宿為舍/再宿為信過信為次公羊傳其言次于郎何刺欲救紀)
(而復不能也○榖梁傳次止也有畏也欲救紀/而不能也杜氏曰滑鄭地在陳留襄邑縣西北)
　榖梁子曰次止也有畏也欲救紀而不能也(臨川吳/氏曰紀)
　(將亡矣以昏姻之故告急于魯魯莊不能自已故出/次于滑將㑹鄭伯為紀謀而祈哀乞憐於齊鄭伯知)
　(齊之滅紀不可止也故辭而不㑹張氏曰公欲閔紀/之難而度其力終不能救故次師於滑將以鄭之不)
　(㑹而辭于紀耳非實有救紀之心也彼於父之讎尚/忘之而不圖豈真有心於存紀哉故書次見出師無)
　(名以深/譏之)春秋紀兵伐而書次以次為善救而書次以
　次為譏次于滑譏之也(髙氏曰但書次若無故而自/出者焉薛氏曰書次不能為)
　(輕重/也)魯紀有婚姻之好(去/聲)當恤其患於齊有父之讎
　不共戴天苟能救紀抑齊一舉而兩善并矣(蜀杜氏/曰莊公)
　(既然出師儻必行之則/復讎救弱之義兩存)見義不為而有畏也春秋之
　所惡(去/聲)故書公次于滑以譏之也或言夫子意在刺
　無王命若譏其怯懦則當褒其勇者春秋乃鼓亂之
　書為此言者誤矣易於謙之六五則曰利用侵伐(程/子)
　(曰五以君位之尊而執謙順以接於下衆所歸也然/君道不可專尚謙亦須威武相守然後能服天下故)
　(利用/侵伐)師之六四則曰左次無咎(程子曰四以柔居隂/非能進而克捷者也)
　(如不能進而退故左次無咎見可而進知/難而退師之常也可進而退乃為咎也)進退勇怯
　顧義如何耳豈可專以勇為鼓亂而不與乎(汪氏曰/春秋書)
　(兵次者十有三次于滑次于成次而欲救也師次于/郎齊宋次于郎齊衛次五氏垂葭蕖蒢楚蔡次厥貉)
　(次而欲伐也悉以無名紀之皆所以示譏也今考次/滑之後紀侯去國即及守狩禚次成之後齊人降鄣)
　(即及齊遇魯齊不能救紀與鄣而無憤恨之心則是/莊公佯為救患之虛聲而實無志於救紀鄣也師次)
　(郎而卒有圍郕之役齊宋次郎而隨有乗上之敗齊/衛三次楚蔡次厥貉而終有伐晉伐麋之舉是其所)
　(以次者非有悔禍班師之謀乃稔惡伺便之階也救/者不書其救譏其實不能救伐者遂書伐圍者遂書)
　(圍戰者遂書敗譏其不克悔過以遷善也若夫齊桓/伐楚次陘晉悼伐鄭次鄫則不忍殘民其次為善如)
　(次聶北救邢次匡救徐救晉次雍榆雖曰緩於救患/然比於欲救不能者亦有間矣廬陵李氏曰春秋書)
　(公次惟莊公與昭公耳二公皆無志之君也以為莊/之不競無異於昭之失國也莊之編書次者三此年)
　(次滑書公八年次郎書師三十年次成不書公書師/甚矣莊之不競於齊也君父死焉不能討謀紀而齊)
　(滅紀及齊圍郕而郕降於齊救鄣而鄣卒不免師出/何名哉此救而不書救者不以救予公也書救則疑)
　(於聶北雍榆/矣餘見八年)
(辛莊王/卯七年)四年(齊襄八晉緡十五衛惠十黔牟六蔡哀五/鄭厲十一子儀四曹莊十二陳宣三把靖)
(十四宋閔二秦武/八楚武五十一)
春王二月夫人姜氏享齊侯于祝丘
(穀梁傳饗甚矣享齊侯所以/病齊侯也杜氏曰祝丘魯地)
　享者兩君之禮(杜氏曰享食也兩君相/見之禮非夫人所用)所以訓共儉
　也兩君相見享于廟中禮也(杜氏曰周禮大行人廟/中將幣三享今按天子)
　(享諸侯于廟中則諸/侯相享亦當於廟中)犧象不出門嘉樂不野合非兩
　君相見又去其國而享諸侯甚矣(髙氏曰禮姑姊妹/已嫁而反兄弟不)
　(與同席而坐况用兩君相見之禮乎葢為名而已矣/吕氏曰前此嘗㑹矣而未之享也今享矣又復如齊)
　(師矣人之為不善一縱之後如水方至莫知所極臨/川吳氏曰古者飲食之禮有三享食燕也燕禮最輕)
　(葢主於飲酒而食物不盛食禮次之食物甚盛而不/飲酒享禮最重飲酒如燕禮之多食物如食禮之備)
　(雖君大夫亦無行享食燕之禮于野者况婦人乎然/此不足責也家氏曰夫人前去其氏今稱姓氏者去)
　(氏以誅其逆加氏所以著其淫齊襄出而姜往㑹禽/獸之無别也春秋書孫則去其族書㑹書享揭其氏)
　(姓葢示之有别亦所以討其亂倫之罪張氏曰假先/王之禮為禽獸之行大亂之道也漢人有云淫亂之)
　(漸其變為簒文姜之行瀆亂周公之禮魯人習之三/十餘年卒至子般閔公薦弑而後止聖人作易以閑)
　(有家為家人之始垂訓遠矣汪氏曰周官儀禮有天/子諸侯大夫饗燕之禮而春秋於晉侯享齊侯宋公)
　(享晉侯楚子享公小邾子郯子來朝公與之宴公享/宰周公范宣子享晉公卿于蒲囿寗俞華耦來公與)
　(之宴皆不書于策雖鄭伯享王王享晉侯亦/不書也而書夫人享齊侯則以其非禮也)
三月紀伯姬卒
(榖梁傳外夫人不卒此其言卒何也吾女也適諸侯則/尊同以吾為之變卒之也范氏曰禮諸侯絶旁期姑姊)
(妹女子子嫁於國君者尊與已同則變不服之例為之/服大功孫氏曰伯姬隱二年紀履繻所逆者内女嫁國)
(君則服大功常事也此卒者為下紀侯去國齊葬伯姬/起汪氏曰内女為諸侯夫人者七惟紀伯姬宋伯姬志)
(卒志葬葢閔紀之亡褒共姬之賢而詳其本末也鄫季/姬紀叔姬止書卒志其常也郯伯姬齊子叔姬不書卒)
(彼出不復其國非尊同之比也把伯姬不書卒葢不復/也非夫人者七僖九年伯姬卒文十二年子叔姬卒許)
(嫁稱字比於尊同者也莒慶叔姬宋蕩伯姬及婦齊髙/固子叔姬則嫁大夫而不卒也若夫紀叔姬非夫人而)
(書卒書葬則以其賢而特/錄之乃春秋之變例也)
　附録(左傳四年春王三月楚武王荆尸授師孑焉以/伐隨將齊入告夫人鄧曼曰余心蕩鄧曼歎曰)
　(王禄盡矣盈而蕩天之道也先君其知之矣故臨武/事將發大命而蕩王心焉若師徒無虧王薨於行國)
　(之福也王遂行卒於樠木之下令尹鬭祈莫敖屈重/除道梁溠營軍臨隨隨人懼行成莫敖以王命入盟)
　(隨侯且請為㑹於漢汭/而還濟漢而後發喪)
夏齊侯陳侯鄭伯遇于垂
(張氏曰三國遇/垂謀取紀也)
　蘇轍曰鄭伯子儀也桓十五年書突出奔蔡忽歸于
　鄭是年九月突入于櫟十七年髙渠彌弑忽立子亹
　(音/尾)十八年齊襄公殺子亹鄭人立子儀莊十四年突
　使傅瑕弑子儀而入則遇于垂者子儀也然則鄭有
　二君可乎春秋鬭一國而二君者鄭突與儀衛衎(苦/但)
　(反/)與剽是也突衎始終為君子儀君鄭十有四年剽
　君衞十有一年皆能君者也故春秋因其實而君之
　然則孰與曰皆不與也突之入以篡衎之出以惡儀
　剽雖國人所立而突衎在焉非所以為安也故四人
　者春秋莫適(音/嫡)與也皆不没其實耳君子不幸而處
　此如子臧季札可也不如是則亂不止為此説者善
　矣然而鄭伯實厲公也非子儀也(茅堂胡氏曰蘇子/由以鄭伯為子儀)
　(謂春秋有一國二君其説辯其理通善發春秋之意/然而鄭伯實厲公終始能君故不没其實非與之也)
　(惟不没其實故出奔入櫟㑹垂皆書其爵惟非與之/也故歸鄭奔蔡入櫟以書其名春秋於世子忽猶不)
　(書爵况子儀之微者乎髙氏曰或以此鄭伯為子儀/非也忽世子出奔猶不得稱子其復歸猶不得稱爵)
　(子儀乗間得立其為君微矣豈敢輕去國都而與諸/侯㑹乎故知此鄭伯即突也髙渠彌弑忽立子亹齊)
　(人殺子亹立子儀春秋皆没而不書以突為鄭伯故/也齊恐陳鄭救紀故求結二國懽心先遇于垂使紀)
　(失其援也襄陵許氏曰齊與陳鄭遇垂葢謀取紀是/以紀侯見難而去也汪氏曰不期而㑹曰遇春秋諸)
　(侯私為之約乃用不期而㑹之禮書之所以譏之也/况以三國之君相㑹亦比於不期而遇其為簡慢詭)
　(譎益可/知矣)
紀侯大去其國
(左傳紀侯不能下齊以與紀季夏紀侯大去其國違齊/難也公羊傳大去者何滅也孰滅之齊滅之曷為不言)
(齊滅之為襄公諱也春秋為賢者諱何賢乎襄公復仇/也何仇爾遠祖也哀公烹乎周紀侯譖之以襄公之為)
(於此焉者事祖禰之心盡矣盡者何襄公將復仇乎紀/卜之曰師喪分焉寡人死之不為不吉也遠祖者幾世)
(乎九世矣九世猶可以復仇乎雖百世可也家亦可乎/曰不可國何以可國君一體也先君之恥猶今君之恥)
(也今君之恥猶先君之恥也國君何以為一體國君以/國為體諸侯世故國君為一體也今紀無罪此非怒與)
(曰非也古者有明天子則紀侯必誅必無紀者紀侯之/不誅至今有紀者猶無明天子也古者諸侯必有㑹聚)
(之事相朝聘之道號辭必稱先君以相接然則齊紀無/説焉不可以並立乎天下故將去紀侯者不得不去紀)
(也有明天子則襄公得為若行乎曰不得也不得則襄/公曷為為之上無天子下無方伯縁恩疾者可也穀梁)
(傳大去者不遺一人之辭也言民之從者四年而後畢/也紀侯賢而齊侯滅之不言滅而曰大去其國者不使)
(小人加乎君子程子曰大去責在紀也非齊之罪也齊/侯鄭伯遇於垂方謀伐之紀侯遂去其國齊師未加而)
(已去故非/齊之罪也)
　凡大閲大雩大蒐而謂之大者譏其僭也大無者志
　倉廪之竭也大去者土地人民儀章器物悉棄置之
　而不顧也(汪氏曰大去者如荀偃云大還婦人見絶/於夫家為大歸葢凡可欲之物盡棄不顧)
　(往而不/返也)或曰以爭國為小而不為以去國為大而為
　之者也夫守天子之土疆承先祖之祭祀義莫重焉
　委而去之無貶歟曰有國家者以義言之世守也非
　身之所能為則當效死而勿去以道言之不以其所
　以養人者害人亦可去而不守於斯二者顧所擇如
　何爾然則擬諸太王去邠之事其可以無愧矣曰太
　王去邠從之者如歸市紀侯去國日以微滅則何太
　王之可擬哉(劉氏曰太王之事狄也事之以珠玉犬/馬皮幣猶不止然後去紀季以酅入齊)
　(亦紀侯之所以事齊矣猶不止然後去/是以紀季無譏於前紀侯見賢於後也)故聖人與其
　不爭而去而不與其去而不存與其不爭而去是以
　異於失地之君而不名不與其去而不存是故書
　叔姬歸酅而不縁紀侯之卒明其為君之末矣(問/紀)
　(侯大去其國杜氏以為不反之辭榖梁以為不遺/一人之辭若謂其賢則未聞其能如大王邑于岐)
　(山之下若謂其力不勝而委之去者則乖孟子效/死不去之義若謂紀季能附庸於齊祭祀不絶可)
　(免紀侯之罪者則鄫世子巫係於叔孫豹而不特/序諸侯吳人鄫人㑹戚而鄫降在吳下以此觀之)
　(不能自强者聖人之所不取也然則紀侯若何而/可大者果其名歟茅堂胡氏曰伊川先生以大者)
　(紀侯之名罪其不能死社稷也吾恐紀侯以爭國/為小而不為以去國為大而為之也紀侯為齊所)
　(逼雖其夫人在殯而不必顧而以儀章器物自隨/欲假諸侯之禮以為重也其賢於爭地以戰殺人)
　(盈野者遠矣故不去其爵不書其名而曰大去其/國大云者猶曰大無麥禾之類有去國之名而無)
　(去國之道故聖人詳録叔姬而不志紀侯之卒堯/舜禪讓湯武征誅義皆在此學者黙識心通則可)
　(耳或問紀侯不能保其社稷出亡而不復何賢之/有書紀侯去其國足矣加大字似非聖人立言之)
　(法或以大為紀侯之名書所以罪之又無可據曰/大去者土地人民儀章器物悉棄之而不顧也使)
　(其弟以邑入齊請後五廟已則委國而去免民於/死故不書名非賢之也以其不爭而去與敗北而)
　(奔者異耳先儒有以太王之事擬之者過矣去邠/邑于岐山從之者如歸市而紀侯若是班乎永嘉)
　(吕氏曰不以養人者害人委而去之可以為仁鑿/池築城與民守之效死勿去可以為義今紀侯未)
　(見其有强為善之實又不能效死而弗去方之太/王養人之言則不類比之孟子世守之説則有愧)
　(聖人之書大去其國非罪之也亦非許之也直傷之/而已矣王氏曰紀侯去國不守則是奔也矢死不返)
　(則宜名矣不書其奔而曰大去不書其名而曰紀侯/者所以罪齊而閔紀也陳氏曰諸侯去國恒書奔其)
　(不言奔不以奔罪加紀侯也其不罪紀侯何罪齊也/遷郱鄑郚紀季以酅入齊猶不得免焉則有去而已)
　(矣失國如紀侯庶幾有辭焉故不以奔罪紀侯也然/則何以罪齊書曰紀侯大去其國未知紀之自亡歟)
　(人之亡之歟曰齊侯葬紀伯姬則齊亡之也張氏曰/自桓之五年書齊鄭如紀以至莊元年三年凡闗紀)
　(之所亡者一一備書紀侯圖存不獲困强暴之凌迫/委宗廟於其弟而去之故特書大去而不曰出奔所)
　(以責强暴閔小弱而寓興滅繼絶之志於言意之表/也○啖氏曰榖梁云大去者不遺一人之辭言民之)
　(從者四年而後畢也若然舉國而行何名去國文義/相反矣趙氏曰公羊曰為齊侯諱滅凡不絶其祀例)
　(不書滅無他義劉氏曰公羊以謂為襄公諱非也且/烹哀公者王也非紀侯也紀侯有罪罪在譖人不在)
　(烹人奈何絶紀以為賢哉廬陵李氏曰大去之説左/氏榖梁略同惟公羊以為紀侯之祖譖齊哀公於周)
　(懿王而烹之故春秋大齊之復讎何氏注曰齊侯謂/死為吉者復讎以死敗為榮也此語甚善但以論魯)
　(莊之復讎則可以論齊襄之復讎則不可葢敵惠敵/怨在後嗣故胡氏以為傳者借此以深罪魯莊之不)
　(能復/讎耳)
六月乙丑齊侯葬紀伯姬
(公羊傳外夫人不書葬此何以書隱之也何隱爾其國/亡矣徙葬於齊爾此復讎也曷為葬之滅其可滅葬其)
(可葬此其為可葬奈何復讎者非將殺之逐之也以為/雖遇紀侯之殯亦將葬之也榖梁傳外夫人不書葬此)
(其書葬何也吾女也/失國故隱而葬之)
　葬紀伯姬不稱齊人而目其君者見(音/現)齊襄迫逐紀
　侯使之去國雖其夫人在殯而不及葬然後襄公之
　罪著矣(問滅國者必顯著其惡齊襄滅紀不書何也/茅堂胡氏曰上書齊師遷紀郱鄑郚又書紀)
　(季以酅入于齊又書齊侯鄭伯遇于垂/下書齊侯葬紀伯姬滅紀之罪著矣)或曰葬之禮
　也而以為著其罪何也弑魯君滅其婚姻之國而葬
　其女是猶加刄於人以手撫之也而可以為禮乎斥
　言齊侯賤之也(汪氏曰書曰齊人則疑齊之微者往/紀㑹葬揭齊侯之爵則知齊襄躬造)
　(紀之國都追逐其君而/徙葬其夫人以示恩也)或曰惡其詐也如紀似禮存
　季似義葬伯姬似仁惡似而非者惡莠恐其亂苗也
　(啖氏曰内女之葬不書書者皆非常也陸氏曰葬者/臣子之禮非由鄰國也齊侯并人之國而禮葬其妻)
　(是謂豺狼之行而為婦人之仁也髙氏曰魯實伯姬/父母之國既不能救其國之亡則當往恤其喪乃畏)
　(不敢前反使齊侯假以為名聖人以此罪魯文見于/此而起意在彼也陳氏曰内女不葬必有故也而後)
　(書葬紀伯姬在殯齊取其國而葬伯姬於是特書葬/不以往㑹也苟宜書葬雖不往㑹書之陳哀公在殯)
　(楚師滅陳輿嬖袁克葬之書曰葬陳哀公苟不宜書/雖往㑹不書楚葬康王襄公及陳侯鄭伯許男送葬)
　(至於西門之外不書也達例未足以觀春秋廬陵李/氏曰春秋内女書葬者三人此與紀叔姬宋共姬皆)
　(閔之也公劉氏曰公/羊以襄  為賢非也)
秋七月
冬公及齊人狩于禚(禚公榖/作郜)
(公羊傳公曷為與微者狩齊侯也齊侯則其稱人何諱/與讎狩也前此者有事矣後此者有事矣則曷為獨於)
(此焉譏於讎者將壹譏而已故擇其重者而譏焉莫重/乎其與讎狩也於讎者則曷為將壹譏而已讎者無時)
(焉可與通通則為大譏不可勝説故將臺譏而已其餘/從同同榖梁傳齊人者齊侯也其曰人何也卑公之敵)
(所以卑公也何為卑公也不/復讎而怨不釋刺釋怨也)
　榖梁子曰齊人者齊侯也其曰人何也卑公之敵所
　以卑公也何為卑公不復讎而怨不釋刺(七賜/反)釋怨
　也(許氏曰齊侯書人隱辭也不忍公之與仇㑹獵也/謂之齊人似不詳也齊人何以知其為齊之君曰)
　(㑹獵游田之事也遊田微者則/君何為與之㑹㑹之非微者也)父母之讎不共戴天
　兄弟之讎不與同國九族之讎不同鄉黨朋友之讎
　不同市朝(周禮調人凡和難父之仇辟諸海外兄可/弟之仇辟諸千里之外從兄弟之仇不)
　(同國君之仇視父師長之仇弟/視兄弟朋友之仇視從父兄)今莊公與齊侯不與共
　戴天則無時焉可通也而與之狩是忘親釋怨非人
　子矣夫狩者馳騁田獵其為樂(音/洛)下主乎已一為乾
　(音/千)豆其事上主乎宗廟(何氏曰狩者上所以共承宗/廟下所以教習兵行義一者)
　(第一殺也自左膘射之達於右髃中心/死疾鮮潔故乾而豆之以薦於宗廟)以為有人心
　者宜於此焉變矣故齊侯稱人而魯公書及以著其
　罪(汪氏曰公及之狩志在公也髙氏曰齊人齊侯貶/人也齊侯自元年以來見經者數矣前欲著其宣)
　(淫而無忌憚不可云齊人因與公狩始得一貶也狩/以奉祭祀與人共之且不可况其親之仇乎不没公)
　(而書及以深罪之臨川吳氏曰於本國而非狩地且/譏况越境而與仇人狩於彼國之地乎禚即二年姜)
　(氏與齊侯所㑹之地也莊公於是乎無羞惡之心矣/汪氏曰公羊記柯之盟將㑹公謂曹子曰寡人之生)
　(則不若死矣自傷與齊為讎不能復也然則/禚之狩盍亦興念及此以為行止之可否耶)
(壬莊王/辰八年)五年(齊襄九晉緡十六衞惠十一黔牟七蔡哀/六鄭厲十二子儀五曹莊十三陳宣四把)
(靖十五宋閔三秦武/九楚文王熊貲元年)
春王正月
夏夫人姜氏如齊師
(榖梁傳師而曰如衆也婦人/既嫁不踰竟踰竟非禮也)
　師者衆多之地按齊詩載驅刺襄公無禮義盛其車
　服疾驅於通道大都與文姜滛之詩也其三章曰汶
　水湯湯(失章/反)行人彭彭(必亡/反)魯道有蕩齊子翺翔彭
　彭者多貌也(朱子曰魯道適魯之道也蕩平易也齊/子謂文姜彭彭多貌言行人之多以見)
　(其無/恥也)其四章曰汶水滔滔行人儦儦(表驕/反)魯道有蕩
　齊子遊遨儦儦者衆貌也(朱子曰儦儦衆貌遊遨猶/翺翔言無忌憚羞愧之意)
　曰㑹曰享猶為之名也至是如齊師羞惡(去/聲)之心亡
　矣夫人之行(去/聲)不可復(扶又/反)制矣春秋書此以戒後
　世謹禮於微慮患於早之意也(孫氏曰直曰如齊師/不為㑹禮也髙氏曰)
　(不言地者師之次止無常也王氏曰齊侯數出㑹淫/以其無名乃興師而出託以侵伐之事文姜於是㑹)
　(之前此㑹禚享祝丘皆歴日而返故書月至此歴月/而返故止書時汪氏曰載驅詩云載驅薄薄簟茀朱)
　(鞹四驪濟濟垂轡濔濔言齊襄車馬之盛然敝笱詩/云齊子歸止其從如雲如雨如水則文姜從者之衆)
　(多又可知矣詩人咏歎其多/且盛而譏刺之意不可掩矣)
秋郳黎來來朝(郳公作倪/黎左作犁)
(左傳名來王命也公羊傳倪者何小邾婁也小邾婁則/曷為謂之倪來能以其名通也黎來者何名也其名何)
(微國也穀梁傳倪國也黎來微國之君未爵命者也杜/氏曰附庸國其後數從齊桓以尊周室王命以為小邾)
(子/)
　郳國也黎來名也國何以名外國之附庸也中國附
　庸例書字邾儀父蕭叔是也外國附庸例書名郳黎
　來介葛盧是也能修朝禮故特書曰朝其後以王命
　為小邾子葢於此已能自進於禮矣(髙氏曰子服景/伯云蠻夷邾莒)
　(則郳又其陋者也而能自進於禮當時齊魯宋衛以/列國為天下望而日以敗亂附於荆楚葢有愧於黎)
　(來以故書黎來之朝相形於中以示譏焉張氏曰按/宋仲幾云滕薛郳吾役也則郳葢宋之附庸非外裔)
　(也而不得與邾儀父同稱字者臨江劉氏以為未成/國謂之郳其或然歟王氏曰郳邾之别而以名見者)
　(春秋繁露曰附庸字者方三十里名者方二十里郳/國小故與介同稱郳猶有禮介又不可以語此故介)
　(止言來而郳則兼曰朝廬陵李氏曰郳以僖七年書/小邾子其來朝五此年及僖七襄七昭三昭十七年)
　(也其後復役於宋故宋仲幾曰滕薛郳吾役也其不/得與儀父書字例者未能同於中國也其不與介葛)
　(盧書來例者已/能進於禮也)
冬公㑹齊人宋人陳人蔡人伐衞
(左傳冬伐衛納恵公也公羊傳此伐衛何納朔也曷為/不言納衞侯朔辟王也榖梁傳是齊侯宋公也其曰人)
(何也人諸侯所以人公也其人公何也逆天王之命也/程子曰諸國稱人違抗王命也貶諸侯則魯在其中矣)
　榖梁子曰是齊侯宋公也其曰人何也人諸侯所以
　人公也其人公何也逆王命也(王氏曰不言公則若/内之微者亦不足矣)
　(見四國稱人之為君也汪氏曰成二年蜀之盟人諸/侯之大夫亦所以人公也文九年救鄭人趙盾華孔)
　(亦所以人/公子遂也)桓公十六年衞侯朔出奔齊經書其名者
　以王命絶之也又黨有罪以納之故貶而稱人(臨川/吳氏)
　(曰三年齊師㑹魯伐衛以納朔而不克納故今又㑹/四國之兵以納之也陳氏曰不言納者以朔入為重)
　(也入不言納是故伐鄭納突伐衞納朔書入而已矣/汪氏曰傳稱伐衛逆王命公榖皆云朔得罪於天子)
　(其事雖不可考然下書王人救衛而左氏云朔之入/也放黔牟于周則為逆王命無疑也○趙氏曰公羊)
　(云不言納朔避王也據諸侯之心實不避王而經文/為之隱避是黨罪人也若以為王諱則王室亂猶不)
　(諱豈諱此哉廬陵李氏曰公㑹伐書人陳氏以莊二/十六年伐徐例通之而曰凡㑹伐有諸侯在焉則其)
　(大夫稱人有諸侯在而大夫/不稱人自齊國佐始恐難從)
(癸莊王/已九年)六年(齊襄十晉緡十七衞惠十二黔牟八蔡哀/七鄭厲十三子儀六曹莊十四陳宣五把)
(靖十六宋閔四/秦武十楚文二)
春王正月(正月公穀/作二月)
王人子突救衞
(書救始此左傳六年春王人救衛公羊傳王人者何微/者也子突者何貴也貴則其稱人何繫諸人也曷為繫)
(諸人王人耳榖梁傳王人卑者也稱名貴之也善救衞/也救者善則伐者不正矣程子曰王人微者例不書字)
(子突救衛而字之善之/也善子突則善王命也)
　王人微者(杜氏曰王人王之微官也雖官卑/而見授以大事故稱人而又稱字)子突其
　字也以下士之微超從大夫之例而書字者褒救衞
　也(徐乾曰當直稱王人而已今以其奉/天子之命救衞而拒諸侯故貴之)朔陷其兄使
　至於死罪固大矣然其父所立諸侯莫得而治也王
　治其舊惡而廢之可也又藉諸侯之力抗王命以入
　國是故四國之君貶而稱人王人之微嘉而書字(孫/氏)
　(曰王人微者而稱字尊王命也尊王命所以重諸侯/之惡也劉氏曰古者字有曰伯仲叔季者有曰某父)
　(者有曰子某者惟其所稱而稱之子突討則不能服/救則不能定春秋曷為貴之曰天下無道賤奪貴少)
　(凌長天子不能禁者凡以紀綱失而賞罰不明也幸/而發憤赫然以誅衞為事而諸侯成同類黨同行阻)
　(逆天子之命前雖貶之稱人未足以彰王所為之是/也故復託正於子突子突正則王正矣張氏曰救衞)
　(者奉天王之命以存黔牟而拒朔也朔搆兄簒國天/討之所當加而子突能奉王命以救之春秋一經王)
　(旅之出而合司馬九伐之法者惟此一事所以雖微/者帥師而書字以褒之也家氏曰諸侯有國雖受之)
　(於父而其父若祖實受之於王故諸侯世子之立必/誓於王或無嫡嗣以庶子為嗣亦必王命之而後得)
　(繼承於其國朔以麀聚之孽譖殺其兄而簒居其位/旋為國人所逐二傳謂朔實得罪於王以奔黔牟之)
　(立嘗請命於王而王許之立矣今五國悖義亂常王/所與則伐之王所黜則輔之卒敗王師而納朔於衛)
　(放黔牟於周是之謂逆明王在上五國之君皆當誅/也春秋人五國而尊王人所以明君臣之分而正五)
　(國無王之戮而衛朔之罪/亦無所逃於斧鉞之下矣)或曰子突王之子弟也用
　兵大事而委諸子弟使無成功故書人以譏之(何氏/曰王)
　(遣貴子突卒不能救遂為天/下笑故為王諱使若遣微者)必若此言是春秋以成
　敗論事不計理也使諸侯苟顧逆順之理子突雖微
　自足以申王命矣彼既肆行莫之顧也雖天子親臨
　將有請從如祝𣆀者(事見左傳/桓公五年)况其下乎子突不勝
　五國使之得入也其亦不幸焉爾矣幸不幸命也守
　義循理者法也君子行法以俟命(朱子曰法者天理/之當然君子行之)
　(而吉㓙禍福/有所不計)故其褒貶如此(汪氏曰春秋書救二十/有三此年子突救衛乃)
　(王室之救患而討不正也一經之最善者也二十八/年救鄭閔元年僖元年救邢六年救許十五年救徐)
　(宣元年救陳九年救鄭成六年七年救鄭襄五年救/陳皆所以著伯主之救中國而䘏同惡也楚人救衛)
　(楚公子貞救鄭則罪中國伯主之凌暴而蠻夷反能/救之也師救齊鄭駟𢎞救曹則傷中國無伯而鄰國)
　(能相救也叔孫豹救晉則傷伯國之見伐而救在望/國也狄救齊吳救陳則傷中國之不能救而救在外)
　(裔也文九年救鄭書人則譏其不及楚師也衞孔逹/救陳書則譏其背盟也遂救入許則美其救患之亟)
　(也次聶北次匡則譏其救患之怠也次雍揄與救成/至遇則譏其救患之怯也伐楚以救江譏其救患之)
　(非道救台遂入鄆譏其專權而遷怒也啖氏曰救者/救其患難凡救患皆為美也考其書法之不同則輕)
　(重之權衡見矣王人子突救衛為書救之始吳救陳/為春秋之終世變又可知矣○廬陵李氏曰公羊以)
　(子突為王之子弟若王子瑕之類則恐非也通經書/王人三胡氏曰王朝下士書人故救衞之王人與盟)
　(洮之王人皆下士也但救衞為義事則特書字盟洮/不過奉命而出則但序公侯之上以尊王命耳至於)
　(翟泉之王人左氏以為王子虎則本非下士但春秋/貶之而同於下士之例此變文也又曰通經書救二)
　(十三始於王之救衞終於吳之救陳胡氏例曰凡書/救者皆善救者善則伐者不善矣而陳氏曰救不書)
　(必救而無功也然後書自救衞無功而後王命益不/行於天下此説亦是但胡氏得聖人恤患之大義陳)
　(氏得聖人憂世/之微情皆可通)
夏六月衞侯朔入于衞
(左傳夏衞侯入放公子黔牟于周放寗跪于秦殺左公/子洩右公子職乃即位君子以二公子之立黔牟為不)
(度矣夫能固位者必度於本末而後立衷焉不知其本/不謀知本之不枝弗强詩曰本枝百世公羊傳衛侯朔)
(何以名絶曷為絶之犯命也其言入何簒辭也穀梁傳/其不言伐衞納朔何也上逆天王之命也入者内弗受)
(也何用弗受也為以王命絶之也朔之名惡也朔入逆/則出順矣朔出入名以王命絶之也程子曰朔構其兄)
(而使至於死其罪大矣然父欲立之諸侯莫得/而治也王治其舊惡而廢之直也故書名書入)
秋公至自伐衞
(公羊傳曷為或言致㑹或言致伐得意致㑹不得意致/伐衞侯朔入於衞何以致伐不敢勝天子也榖梁傳惡)
(事不致此其致何也不致則/無以見公之惡事之成也)
　入有二義一難詞也一逆詞也朔藉諸侯之力連五
　國之師距(與拒/同)王官之微者以復歸于衞其勢宜無
　難矣而書入者逆王命也(或問五國助朔伐衞王人/子突救之是王已絶朔矣)
　(何以復書衞侯朔入乎茅堂胡氏曰紀書爵以見其/父與五國之罪矣下書其名王法已著劉氏曰朔故)
　(嘗有國矣入而不言復者不與復之意也為諸侯受/之君君所不命而自取之雖有鄰國之助大亂之道)
　(也為此乃非所以復也陳氏曰歸君未有不言復者/衛侯鄭曹伯襄衛侯衎皆稱復歸不言復者未得國)
　(也故鄭伯入櫟衞侯入夷儀不言復非未得國而不/言復如蔡侯廬陳侯吳則非奔君也朔奔君也其不)
　(言復何朔害伋壽而後立衞人為之賦二子乗舟孔/子取焉則其罪宜廢又拒天子之師故入而不言復)
　(也/)春秋大義在於天下為公選賢與能而不拘大夫
　世及之禮雖以正取國未之貴也况殺其兄又逆王
　命乎故衛朔書名書入以著其惡王人書字書救以
　著其善外則諸侯書人内則莊公書至而春秋之情
　見矣(張氏曰名之又書入與鄭伯突同簒逆之罪書/至葢公至自唐之意王誅若行齊魯宋衞皆當)
　(誅故書至以危之也家氏曰出而至必告於廟禮也/今公之是行輔逆之簒而納之于衞又敗王師以歸)
　(一舉而二罪從之將何辭以告書至自伐衞不與其/至也臨川吳氏曰莊之出十有九其致者五譏也不)
　(致者十有四常事不書汪氏曰去年冬伐衞今年秋/始至師出經年黷武以抗王師考其時而惡自著)
　(劉氏曰公羊云得意致㑹不得意致伐詭亂不經非/凡例之體左氏云君子以二公子之立黔牟為不度)
　(非也王人救衞春秋貴之則是黔牟王所欲立也簒/王所立朔則有罪今朔不見貶而黔牟䝉惡豈春秋)
　(意哉廬陵李氏曰春秋書奔君復國皆稱復歸鄭世/子忽衛侯鄭衞侯衎皆與其復也衎初入夷儀不稱)
　(歸未得國也獨衞侯朔之入衞與鄭伯突入櫟同文/故榖梁曰簒辭也然春秋於諸侯繼也有父命則得)
　(書即位即景公逐陽生而立孺子荼與衞宣之殺伋/壽而立朔一也齊乞之迎陽生與洩立黔牟一也春)
　(秋以陳乞君荼而陽生書入説者謂荼有父命則朔/獨無父命乎由是觀之則雖有父命而亂倫失正又)
　(當以君命為重矣/胡氏謹始例説好)
螟
冬齊人來歸衞俘
(左傳齊人來歸衞寳文姜請之也公羊傳此衞寳也則/齊人曷為來歸之衞人歸之也衞人歸之則其稱齊人)
(何讓乎我也其讓乎我奈何齊侯曰此非寡人之力魯/侯之力也榖梁傳以齊首之分惡於齊也使之如下齊)
(而來我然惡/戰則殺矣)
　俘者二傳以為寶按商書稱遂伐三朡(祖叢/反)俘厥寶
　玉則俘者正文也寶者釋辭也(説文俘軍所獲也孔/氏曰俘取也王氏曰)
　(俘者虜其軍實也寶者所得重器也俘當即/獻之齊人厯秋冬而後歸知其必寶器也)言齊歸
　衞寶則知四國皆受朔之賂矣(汪氏曰朔入而後歸/俘則知非得於黔牟)
　(者而取之/於朔矣)春秋特書此事結正諸侯之罪也夫以弟
　弑兄臣弑君篡居其位上逆天王之命天理所不容
　矣彼諸侯者豈其弗察而援(于眷/反)之甚力則未有以
　驗其喪(去/聲)心失志迷惑之端也及書齊人歸寶然後
　知其有欲貨之心而後動於惡也世衰道微暴行(去/聲)
　交作徇于貨寶賄賂公行使君臣父子兄弟終去仁
　義懷利以相與不至於篡殺奪攘則不厭也春秋書
　此結正諸侯之罪垂戒明矣(茅堂胡氏曰歸衛寶小/事也春秋何以存而不)
　(削古之君人者以賤貨貴徳為先也孫氏曰此衞寶/也其言齊人歸之者齊本主兵伐衞故衞寶先入于)
　(齊髙氏曰朔之奔齊侯容之其入也齊侯連諸侯納/之故以寳賂齊而齊以分於三國焉故主齊言之而)
　(曰來歸衞寳則同黨之罪各有所歸而齊為首惡家/氏曰桓莊二公皆黨簒逆以要厚賂宋之鼎衞之寶)
　(共事之尤著者也廬陵李氏曰春秋嚴賄賂之禍魯/齊陳鄭之立督也以郜鼎也魯齊宋陳蔡之納朔也)
　(以衞寳也晉平公以十一國㑹夷儀而與崔杼成也/以宗器樂器也是三役者皆定簒弑也春秋於郜鼎)
　(書取蔽罪於魯也於衞俘書來歸首惡於齊也重丘/之盟書同以同情罪伯主及諸侯則不必書所賂矣)
　(啖氏曰公羊云是衛人歸之稱齊人者讓於説/我也按例無有改其事實而為義者何煩曲)
　附錄(左傳楚文王伐申過鄧鄧祁侯曰吾甥也止而/享之騅甥聃甥養甥請殺楚子鄧侯弗許三甥)
　(曰亡鄧國者必此人也若不早圖後君噬臍其及圖/之乎圖之此為時矣鄧侯曰人將不食吾餘對曰若)
　(不從三臣抑社稷實不血食而君焉取餘弗/從還年楚子伐鄧十六年楚復伐鄧滅之)
(甲莊王/午十年)七年(齊襄十一晉緡十八衞惠十三蔡哀八鄭/厲十四子儀七曹莊十五陳宣六把靖十)
(七宋閔五秦武/十一楚文三)
春夫人姜氏㑹齊侯于防
(左傳文姜㑹齊侯于防齊志也穀梁傳婦人不㑹㑹非/正也杜氏曰防魯地文姜數與齊侯㑹至齊地則姦發)
(夫人至魯地/則齊侯之志)
夏四月辛卯夜恒星不見夜中星隕如雨(辛卯夜榖/夜作昔見)
(音現隕于閔反公/作霣凡霣字後同)
(左傳恒星不見夜明也星隕如雨與雨偕也公羊傳恒/星者何列星也列星不見則何以知夜之中星反也如)
(雨者何如雨者非雨也非雨則曷為謂之如雨不修春/秋曰雨星不及地盡而復君子修之曰星霣如雨何以)
(書記異也榖梁傳恒星者經星也日入至於星出謂之/㫺不見者可以見也夜中星隕如雨其隕也如雨是夜)
(中與春秋著以傳著疑以傳疑中之幾也而曰夜中者/著焉爾何用見其中也失變而錄其時則夜中矣其不)
(曰恒星之隕何也我知恒星之不見而不知其隕也我/見其隕而接於地者則是雨説也著於上見於下謂之)
(雨著於下不見於上謂之隕豈雨説哉杜氏曰辛卯四/月五日月光向微葢時無雲日光不以昏没恒星不見)
(而云夜中者/以水漏知之)
　恒星者列星也如雨者言衆也(啖氏曰星隕如雨謂/奔流者衆如雨之多)
　(李陵云謀臣如雨皆言多爾孫氏曰恒星星之常見/者常見而不見此異之大者也隕墜也如雨言隕墜)
　(者衆也臨川吳氏曰恒星謂有名之經星星謂無名/之衆星夜無日光則暗而星見晝有日光則明而星)
　(不見恒星不見者夜明如晝故也大星之常見者不/見則小星之無名者亦無也隕謂自天而隕没於半)
　(空而不至地如雨言/衆多不可為數也)人事感於下則天變動於上前
　此者五國連衡旅拒王命後此者齊桓晉文更霸中
　國政歸盟主而王室遂虛其為法度廢絶威信凌遲
　之象著矣(何氏曰列星天之常宿分守度周之四月/夏之二月昏參伐狼注之宿當見參伐主)
　(斬艾主儀狼注主持衡平也皆/滅者法度廢絶威信凌遲之象)漢成帝永始中亦有
　星隕之異而五侯擅權賊莽居攝(前漢書永始二年/二月星隕如雨長)
　(二丈繹繹未至地滅元延元年四月有流星東南行/四面如雨河平二年封王譚為平阿侯啇為成都侯)
　(立為紅陽侯根為曲陽侯逢時為髙平侯五人同日/封故世謂之五侯劉向言五侯驕奢僭盛並作威福)
　(繫斷自恣尚書九卿州牧郡守皆出其門平帝元始/五年安漢公王莽弑帝太皇太后詔莽居躡踐阼)
　漢之宗支掃蕩幾盡天之示人顯矣春秋謹於天象
　至矣(朱氏曰日見於晝星明於夜天道常理今夜有/日光常星不見此隂不隂陽不陽君不君臣不)
　(臣之應也張氏曰葢王運將終而伯統方作之祥自/此堯舜禹湯文武之紀綱法度掃滅殆盡矣汪氏曰)
　(經星没而不見乃天地常經泯滅之象衆星奔流乃/諸侯放恣互相凌駕之證也是時王綱廢弛列國爭)
　(衡故天變應之經書星變者四此年星變以王人不/能勝五國之兵而王命益不行於天下也文十四年)
　(星孛以桓文迹熄而宋齊晉之君皆有禍亂也昭十/七年星孛以王朝庶孽奪正而兵刃交於王都之内)
　(也哀十三年星孛以强吳爭伯而中國諸侯皆為之/服役也凡此皆變之大者而王霸衰亂之兆也廬陵)
　(李氏曰經書星隕隕石隕霜於隕字有先後之異者/葢星在天有象先見星而後見其隕石與霜皆隕而)
　(後見也○劉氏曰左氏云與雨偕也非也榖梁以如/猶而言星隕且雨亦非也春秋記星隕為異耳夜中)
　(而雨何足記乎又曰著於上見於下謂之雨以言雨/螽可也以言雨雪則何著於上之有又曰著於下不)
　(見於上謂之隕以言隕石可也以言星隕則何不見/於上之有公羊説不修春秋曰雨星不及地尺而復)
　(若實尺而復/無為不書也)
秋大水無麥苗
(左傳秋無麥苗不害嘉穀也公羊傳無苗則曷為先言/無麥而後言無苗一災不書待無麥然後書無苗何以)
(書記災也榖梁傳髙下有水災曰大水無麥苗麥苗同/時也杜氏曰周之秋今五月平地出水漂熟麥及五稼)
(之苗何氏曰苗者禾/也生曰苗秀曰禾)
　書大水畏天災也無麥苗重民命也畏天災重民命
　見王者之心矣忽天災而不懼輕民命而不圖國之
　亡無曰矣春秋所以謹之也(張氏曰書大水為異非/常也葢文姜宣淫隂盛)
　(不制之所感也周之秋今五月麥熟苗將秀因水漂/盡故麥與苗俱無民食之絶有國之大事故書蜀杜)
　(氏曰洪範八政食為之先一榖不登禮謂之歉莊公/不徳屢致災異此年大水麥苗見害聖人錄之以示)
　(憂民之教俾後世人君以重民命為心也劉氏曰左/氏云不害嘉榖也無麥苖矣猶謂不害嘉榖妄也)
　(聖人為記災而書耳言不害於嘉榖何益於教乎公/羊云曷為先言麥而後言苗一災不書待無麥然後)
　(書無苗非也若一災不書豈愛民之謂乎審/如待無麥乃書無苗則何不曰無苗麥乎)
冬夫人姜氏㑹齊侯于榖
(公羊傳婦人不㑹㑹非正也/杜氏曰榖齊地濟北榖城縣)
　防魯地也榖齊地也初㑹于禚次享于祝丘又次如
　齊師又一歲而再㑹焉其為惡益逺矣明年無知弑
　諸兒其禍淫之明驗也(張氏曰文姜元年以罪孫于/齊後復宣淫自至今詳書于)
　(策敝笱載驅録于齊風論其時世與衞之鶉之奔奔/墻有茨諸篇皆一時之事魯衞先王之後婦行放逸)
　(同播其惡於萬民夫子曰魯衞之政兄弟也葢不特/周公康叔之盛而其世衰俗薄末政之陵夷亦相似)
　(也其後慶父亂魯齊幾取之與衞滅同時聖人以魯/事詳於春秋而齊詩及魯事者不刪夫二南之風后)
　(妃不待閑而徳足以化天下後世閑有家之道廢而/亡國敗家之禍同一軌轍詩春秋之㫖葢相表裏也)
　(汪氏曰齊詩南山載驅刺襄公而皆曰魯道有蕩不/一言之深責魯莊不能防閑其母猗嗟稱美其威儀)
　(技藝之美無所不至若曰獨少此耳聖人於春秋一/則曰夫人姜氏㑹齊侯二則曰夫人姜氏㑹齊侯雖)
　(國惡有不容諱其/垂戒豈不遠哉)
　春秋大全卷七
欽定四庫全書
　春秋大全卷八
　　　　　　　　　　　　明　胡廣等　撰
　　莊公中
(乙莊王十/未一年)八年(齊襄十二弑晉緡十九衛惠十四蔡哀/九鄭厲十五子儀八曹莊十六陳宣七)
(把靖十八宋閔六/秦武十二楚文四)
春王正月師次于郎以俟陳人蔡人
(公羊傳次不言俟此其言俟何託/不得已也穀梁傳次止也俟待也)
　用大衆曰師次止也伐而次者有整兵慎戰之意其
　次善之也遂伐楚次于陘是也救而次者有緩師畏
　敵之意其次譏之也次于匡于聶北于雍榆是也(汪/氏)
　(曰聶北于匡緩師而怠於救/患雍榆畏敵而怯於救患)俟而次者有無名妄動
　之意次于郎以俟陳人蔡人是也(趙氏曰師駐曰次/惡興師也無冦而)
　(次是欲自為冦也陸氏曰非奉王伯之命以討罪救/亂則不當興之惡其興師無名故書次張氏曰不由)
　(王命妄興師衆久次于外無名而動期/㑹莫應故書師次又書俟以深責之)何俟乎陳蔡
　或曰陳蔡將過我俟而邀之也(范氏曰時陳蔡欲伐/魯故出師以待之)
　或曰魯將與陳蔡有事於鄰國而陳蔡不至故次于
　郎以待之也(杜氏曰期共伐郕陳蔡不/至故駐師于郎以待之)若是皆非義
　矣其曰次曰以俟者深貶之也(陳氏曰此吾君將也/何以稱師莊之㑹齊)
　(皆譏也莫甚於及圍郕是故一貶之師行不言次必/久而無功也而後言次吾師嘗久外矣而莊公特書)
　(次以莊之不競於齊也俟陳蔡不至及齊圍郕郕降/于齊師以正月治兵及秋而還斯可以言次矣汪氏)
　(曰十二公惟莊公書次者三昭公書次者三莊公忘/親釋怨欲救紀與鄣而不能俟陳蔡不至而遂及齊)
　(圍郕昭公失國而祈哀乞憐於齊晉卒至客死皆惡/之大者故書以示戒是以他公之次皆不書廬陵)
　(李氏曰春秋書内外之次十三胡氏分三例伐而次/善之也救而次貶之也次而俟無名之師也莊三年)
　(公次滑三十年師次成皆可入救而次之例襄元年/仲孫茂㑹四國次鄫可入伐而次之例莊十年來宋)
　(次郎可入無名之例人有次而伐者亦貶之楚蔡次/厥貉齊衛次五氏垂葭蘧蒢也胡氏例明矣獨次而)
　(救救而次亦當有分别而胡氏未/及之則啖子説可取也見聶北下)
甲午治兵(治公/作祠)
(左傳治兵于廟禮也公羊傳祠兵者何出曰祠兵入曰/振旅其禮一也皆習戰也何言乎祠兵為久也曷謂為)
(久吾將以甲午之日然後祠兵於是榖梁傳出曰治兵/習戰也入曰振旅習戰也治兵而陳蔡不至矣兵事以)
(嚴終故也善陳者不戰此之謂也善為國者不師善/師者不陳善陳者不戰善戰者不死善死者不亡)
　此治兵于郎也俟而不至暴(步木/反)師露衆役久不用
　則有失伍離次逃亡潰散之虞故復(扶又/反)申明軍法
　以整齊之其志非善之也譏黷武也(孫氏曰先書師/次于郎以俟陳)
　(人蔡人後言甲午治兵惡内不知戰也張氏曰久次/於外而所俟者不至衆心不一故申明約束以訓齊)
　(其衆而不知出不以律已失治兵之本矣雖欲治之/其將能乎書曰治兵治者不治者也汪氏曰周禮大)
　(司馬因秋獮治兵以教戰公穀皆言出而治兵故楚/將用師於中國則子文治兵於暌子玉治兵於為子)
　(庚治兵於汾今莊公不以仲秋田狩而教戰又不治/兵於出兵之時而治兵於次郎之後皆非禮也葢莊)
　(公之治兵非預備不虞之意實久役不得已而治之/爾大閲治兵皆一經之特筆而桓公有所畏而大閲)
　(非其時莊公有所俟而治兵非其地故皆特書以示/貶不然常事不書  劉氏曰左氏云治兵於廟禮也)
　(非也以春治兵非其時何以為禮乎廟中非治兵之/地若師之出先謀於廟是則可爾於是焉習號令鐘)
　(鼓丁寧旌旗不乃太瀆乎榖梁意謂春秋多之亦非/也先出兵而後治治又非其常地故記其非常爾春)
　(秋非教戰之書豈貴其善戰而不戰也廬陵李氏曰/周禮中春教振旅遂以蒐中夏教茇舍遂以苗中秋)
　(教治兵遂以獮中冬教大閲遂以狩然春秋有書治/兵大閲者其只講武而不及於獮狩乎有書蒐書狩)
　(者其兼及於振旅大閲乎榖梁治兵之義甚/善但注者以為于莊公能以嚴終則失之矣)
夏師及齊師圍郕郕降于齊師(郕公作成/降户江反)
(左傳仲慶父請伐齊師公曰不可我實不徳齊師何罪/罪我之由夏書曰臯陶邁種徳徳乃降姑務修徳以待)
(時乎公羊傳成者何盛也盛則曷為謂之成諱滅同姓/也曷為不言降吾師辟之也榖梁傳其曰降于齊何不)
(使齊師加/威於郕也)
　書及齊師者親仇讎也圍郕者伐同姓也郕降于齊
　師者見伐國無義而不能服也於是莊公之惡著矣
　(張氏曰書及内之志也魯與郕皆文王之昭葢同姓/兄弟之當親者莊公忘親而志於取郕始俟陳蔡而)
　(陳蔡不來然後要齊以圍之所以郕不服魯而降於/齊春秋直書以見其從讐而貪利資人以虐小二國)
　(同役而不同心敵遂得以間之魯師之出大無功也/故略公而書師以著其輕用民力之罪臨川吳氏曰)
　(説者謂魯欲取郕而結陳蔡同伐陳蔡不至乃藉力/於齊按魯弱於齊齊豈肯為魯役魯亦何敢役之哉)
　(葢齊欲圍郕而徵兵於魯與陳蔡爾郕畏齊而不畏/魯故齊魯同圍而郕獨降齊也廬陵李氏曰春秋書)
　(圉國三十五始於此而終於宋人之圍曹○劉氏曰/公羊以謂成者盛也謂滅同姓也不言降吾師辟之)
　(也非也實共圍盛改謂之郕實滅其國改謂之降實/降於魯又獨言齊皆非聖人之文也聖人諱國惡如)
　(改白為黑亦不可傳世矣榖梁云不使齊師加威於/郕故使若齊無武功而郕自降審如此春秋為縱失)
　(齊師之/惡也)
秋師還(還音旋/后同)
(左傳秋師還君子是以善魯莊公公羊傳還者何善亂/也此滅同姓何善爾病之也曰師病矣曷為病之非師)
(之罪也穀梁傳還/者事未畢也遯也)
　書師還譏役久也按左氏仲慶父請伐齊師莊公不
　可是國君上將親與圍郕之役也然其次其及其還
　皆不稱公者重衆也(王氏箋義曰公圍郕而/始未稱師者刺之也)春秋正
　例君將不稱帥師則以君為重今此不稱公又以為
　重衆何也輕舉大衆妄動久役俟陳蔡而陳蔡不至
　圍郕而郕不服歴三時而後還則無名黷武非義害
　人未有如此之甚也至是師為重矣義繫於師故不
　書公以著勞民毒衆之罪為後戒也春秋王道輕重
　之權衡此類是矣(孫氏曰春秋用師多矣未有言師/還惡其與强讐伐同姓師踰時方)
　(還薛氏曰師還何幸之也何幸乎師之還公欲取郕/而力不足藉力於齊而齊取之以夏降郕及秋而反)
　(公謀擊齊而遂不果故遲遲也莊公忘國之大恥滅/同姓親讐敵暴師之久書之為辭也陳氏曰書次書)
　(俟書治兵書還皆特筆也内書師莫詳於此也張氏/曰春秋書魯用師未有如是之詳者葢莊公此年之)
　(師尤為非義無故次郎可謂無名甲午治兵可謂黷/武圍郕而郕降齊可謂無功厯三時而師還可謂害)
　(民夫逆天道親仇讐圍同姓勦民力與國不信伐國/不服故聖人備書之以見其惡汪氏曰莊公之伐衛)
　(納朔與僖公之侵蔡伐鄭圍新城成公之如京師伐/秦定公之㑹召陵侵楚皆歴三時而始反皆不書師)
　(還考其時而久役黷武之罪自見獨此年無名興戎/出師無功春秋没公不書以深貶之苟不書師還則)
　(不見其久役大衆之惡故備書始末結正莊公之罪/也况諸公之出師皆逼於霸者之令惟莊公二役貪)
　(利務得至於久煩民而不顧昧於衛寶之賂而幾有/降郕之隙所謂於惡之中又有惡焉者莊之謂矣)
　(趙氏曰左氏云君子是以善魯莊公勞師㑹讐何善/之有且齊強魯弱自當不敢爭也劉氏曰公羊曰善)
　(辭也又曰病之也然則理實貶之何言善之乎穀梁/曰還者事未畢也遯也云欲避滅同姓之國示不卒)
　(事非也郕雖降齊國實未滅向云不使齊師加威於/郕獨齊師耳豈可謂魯滅同姓哉廬陵李氏曰春秋)
　(書還例四歸父還自晉公還自晉士匄侵齊聞喪乃/還皆善辭也獨此年師還則異乎是矣故胡氏皆不)
　(從二傳/之説)
冬十有一月癸未齊無知
　無知曷為不稱公孫而以國氏罪僖公也弑君者無
　知於僖公何罪乎不以公孫之道待無知使恃寵而
　當國也按無知者夷仲年之子年者僖公母弟也私
　其同母異於他弟施及其子衣服禮秩如嫡此亂本
　也故於年之來聘特以弟書於無知之弑不稱公孫
　著其有寵而當國也垂戒之義明矣古者親親與尊
　賢並行而不相悖故堯親九族必先明俊德而後九
　族睦周封同姓必庸康叔蔡仲而後王室强徒知寵
　愛親屬而不急於尊賢使為儀表以明親親之道必
　有簒弑之禍矣(陳氏曰弑君者連稱管至父而專罪/無知者君弑而無知受之則賊不在)
　(二子矣張氏曰不書氏與翬州吁同例舉於此從皆/稱氏從同同也汪氏曰文定謂州吁不氏責衛莊不)
　(待以公子之道無知不氏責齊僖不待以公孫之道/斯亦一義然督萬亦以國氏葢隱桓莊之春秋凡賊)
　(皆名之大義既明於初與後皆以/氏稱張氏之言乃程子之意也)
弑其君諸兒
(左傳齊侯使連稱管至父戌蔡丘𤓰時而往曰及𤓰而/代期戌公問不至請代弗許故謀作亂僖公之母弟曰)
(夷仲年生公孫無知有寵於僖公衣服禮秩如嫡襄公/絀之二人因之以作亂連稱有從妹在公宫無寵使間)
(公曰捷吾以女為夫人冬十二月齊侯游于姑棼遂田/於貝丘見大豕從者曰公子彭生也公怒曰彭生敢見)
(射之豕人立而啼公懼隊于車傷足䘮屨反誅屨於徒/人費弗得鞭之見血走出遇賊于門刼而束之費曰我)
(奚御哉袒而示之背信之費請先入伏公而出鬬死于/門中石之紛如死于階下遂入殺孟陽于牀曰非君也)
(不類見公之足于户下遂弑之而立無知初襄公立無/常鮑叔牙曰君使民慢亂將作矣奉公子小白出奔莒)
(亂作管夷吾召忽奉公子糾來奔初公孫無知虐于雍/廩穀梁傳大夫弑其君以國氏者嫌也弑而代之也)
　按左氏齊侯游于姑棼(扶云/反)遂田于貝(補葢/反)丘徒人
　費遇賊于門先入伏公出而鬭死石之紛如死于階
　下是能死節者也春秋重死節之臣而法有特書(汪/氏)
　(曰據孔父仇牧/荀息皆特書)其不見于經何也如費等所謂便嬖
　私暱之臣逢君之惡田獵畢弋而不修民事使百姓
　苦之者也(國語齊語桓公曰吾先君襄公築臺以為/髙位田狩畢弋不聽國政注畢掩雉兔之)
　(網弋繳/射也)與大臣孔父仇牧義形於色不畏强禦以身
　死其職則異矣當是時管仲隰朋鮑叔皆沉於下寮
　不見庸也而徒人費石之紛如乃得居左右襄公之
　所疎逺親信者如此故以齊國之强大一也桓公用
　之則九合諸侯不以兵車由親賢人逺小人所以興
　也襄公用之不能保其身死于户下由親小人逺賢
　人所以亡也此二人雖死于難與自經於溝瀆而莫
　之知者猶不逮焉乃致亂之臣死不償責又何取乎
　(汪氏曰徒人費石之紛如孟陽死於襄公之弑賈舉/州綽邴師公孫敖封具鐸父襄伊僂堙祝佗父申蒯)
　(死於莊公之弑皆不得以死節書葢近䁥嬖幸之臣/從君於昏而任其禍未可以死節許之也張氏曰齊)
　(襄之見弑以禍本言之則無知之亂嫡積漸於僖公/之時而襄公之惡積不可掩如抗王伐衛殺魯桓公)
　(色荒禽荒䁥比小人以至禍發蕭墻身殲賊手考其/即位至今所書齊事無非亡國戕身之媒所謂積不)
　(善之餘殃也廬陵李氏曰齊自僖公九年入春秋以/賜履之舊得十二之强石門瓦屋之盟已駸駸乎有)
　(糾合之漸然迹其平生始於資鄭繼而求魯繼而平/宋衛及其勢盛黨合於是伐宋入許立督無所不至)
　(至善曹之盟襃然為三國之長矣自是以來無非謀/許之日至桓之十四年而襄公立定許叔而托繼絶)
　(之禮誅髙渠彌以假討罪之義即位之初猶有可言/至於魯桓之弑天理滅絶莊元年而遷邢鄑鄫矣三)
　(年而伐衛矣四年而滅紀矣五年而合五國以納朔/矣六年而郕又降矣雖禍淫之騐卒賊其身然東州)
　(小伯規模略定餘威振於殊俗久矣桓公襲三世積/累之餘九合之盛夫豈無其故哉○劉氏曰榖梁曰)
　(以國氏者弑而代之非也宋萬豈亦弑/而代之乎公子啇人豈非弑而代之乎)
(丙莊王十/申二年)九年(齊桓小白元年晉緡二十衛恵十五蔡/哀十鄭厲十六子儀九曹莊十七陳宣)
(八把靖十九宋閔七/秦武十三楚文五)
春齊人殺無知
(左傳九年春雍廩殺無知榖梁傳無知/之挈失嫌也稱人以殺大夫殺有罪也)
　殺無知者雍廩也而曰齊人者討賊之辭也弑君之
　賊人人之所惡(去/聲)夫人之所得討故稱人人者衆辭
　也(可堂吳氏曰聖人以討賊寄之/人人亂臣賊子無容足之地矣)無知不稱君已不
　能君齊人亦莫之君也(陳氏曰州吁之弑衛人為之/變不踰年卒討之無知之弑)
　(齊人亦為之變踰年卒討之故無知不成君而雍廩/得書人國猶有臣子也春秋之初王道猶未墜人心)
　(猶止於禮義也齊詩為襄公作者六以齊襄不道詩/人屢致意焉冀幸一悟而長惡不已至於遇弑然猶)
　(不忘討賊之義也家氏曰齊啇人楚䖍曠嵗厯年然/後假手他人以迄天討既為臣民所君雖欲用州吁)
　(無知之例名之曰賊以匹夫討有不可得矣汪氏曰/春秋之例稱人以殺而但名之則討有罪也稱人以)
　(殺而不去其官則非討賊也經書殺弑賊者十州吁/無知陳佗夏徴舒晉里克衛寗喜齊啇人楚䖍公子)
　(比蔡般是也州吁無知國人能自討賊陳佗徴舒待/蔡人楚人討之無臣子矣然皆以討賊書之也晉惠)
　(因里克弑君而得國衛獻因寗喜弑君而復國利其/所為使復為大夫既又忌而殺之非討賊也故以國)
　(殺大夫為文楚棄疾誘比以為君之利而俾當弑君/之名既而殺之意在代其位亦非討賊也故以兩下)
　(相殺為文齊商人楚䖍蔡般則國人君之諸侯㑹之/不知其為賊矣故春秋亦不得用討賊之例也  劉)
　(氏曰無知弑君以代其位不可復氏公子上有齊人/下有無知明無知者齊人之賊亦不煩再氏國又無)
　(知非大夫而以殺大夫/例觧之榖梁之説非也)
公及齊大夫盟于蔇(蔇其器反/公榖作暨)
(左傳齊無君也公羊傳公曷為與大夫盟齊無君也然/則何以不名為其諱與大夫盟也使若衆然榖梁傳公)
(不及大夫大夫不名無君也盟納子糾也不曰其盟渝/也當齊無君制在公矣當可納而不納故惡内也杜氏)
(曰蔇魯地琅琊/繒縣北有蔇亭)
　及者内為志(高氏曰此/盟葢公意)大夫不名者義繫於齊而不
　繫於大夫之名氏也(張氏曰大夫齊之太宰稱大夫/以其任一國之事而表異之故)
　(不名杜氏曰來者非一人故不名范氏曰春秋之義/内大夫可以㑹外諸侯公不可以盟外大夫所以明)
　(尊卑定内外也今齊國無君要當有任其盟者故/不得不以權通禮君前臣名齊無君故大夫不名)曰
　公及齊大夫盟者譏公之釋父怨親仇讎也(趙氏曰/納讐人)
　(之子捐禮而盟大夫故盟書公及言大夫以/明非大夫之罪也所以異於高傒及處父也)或曰以
　德報怨寛身之仁何以譏之也曰德有輕重怨有深
　淺怨莫甚於父母之讎而德莫重乎安定其國家而
　圖其後嗣也(劉氏曰仲尼正天下之義明徳怨之處/以謂徳不可以報怨設若詭其理則去)
　(正逺矣故怨莫甚乎父母之仇而徳/莫重乎君國子民豈可相貿易哉)有父之讎而不
　知怨乃欲以重德報之也則人倫廢天理滅矣然則
　如之何以直報怨以德報德(朱子曰以直報怨者不/以私害公不以曲勝直)
　(當報則報不當報則止一觀夫理之當然聖人之心/終不使人忘怨而没其報復之名者亦以見乎君父)
　(之讐有不得不報者而伸夫忠臣孝子之心也若於/其所怨而反報之以徳誠若忠且厚矣而於君父之)
　(讐亦將有時而忘之豈不悖夫理之甚也哉或曰君/父之讐亦有當報不當報之别乎曰周禮有之殺人)
　(而義者令勿讐此不當報者也春秋傳曰父不受誅/子復讐可也此當報者也當報而報不當報而止是)
　(即所謂直也汪氏曰莊公素無報怨之念自以為出/於齊倚齊為援故於襄之死要齊大夫至於魯地而)
　(謀立糾以為君為植黨市恩之計初非以徳報怨實/欲以徳報徳也使莊公幡然悔悟思其父之所以没)
　(因無知之亂伸大義而伐之斵其棺而暴其罪謀於/齊衆擇僖公之賢子而立之豈不為桓公之孝子而)
　(為春秋之賢君也哉聖人於髙傒處父荀庚孫良夫/郤犨孫林父向戌之盟皆不書公及獨於齊大夫盟)
　(蔇書曰公及者葢深疾其情於理而又傷其不能勇/於事也○啖氏曰穀梁曰無君制在公矣當可納而)
　(不納故惡内也按讐人之子本不當納有何惡乎下/伐齊納糾義同廬陵李氏曰春秋於蔇之盟書齊大)
　(夫扈之盟書晉大夫其詞雖同然齊無君而書大夫/非貶詞又書公及則大夫無抗公之嫌而罪公之及)
　(齊盟矣晉靈初即位而趙盾書大夫則趙盾之專可/知其書公㑹雖譏公之後至然乃所以見趙盾之强)
　(諸侯為此盟也大夫不名疑杜氏説是又曰子糾三/傳皆以為當納趙子程子胡氏以為不當納所以然)
　(者杜氏以子糾小白並齊僖之子而糾長故當立穀/梁傳齊無知弑襄公公子糾公子小白出亡似若以)
　(為襄公子矣而終以糾為兄故亦以為當立獨程子/用史記証之而定以糾為襄公子於是魯納讐之罪)
　(明定以糾為小白弟於是糾不當立之義著然後糾/不書子小白之繫齊管仲之不死魯之忘親釋怨皆)
　(得其/説矣)
夏公伐齊納糾
(左傳作納子糾公羊傳納者何入辭也其言伐之何伐/而言納者猶不能納也糾者何公子糾也何以不稱公)
(子君前臣名也穀梁傳當可納而不納齊變而後伐故/乾時之戰不諱敗惡内也高氏曰齊不受糾而公尚以)
(蔇之盟彊欲納之書/伐齊納糾罪公也)
齊小白入于齊
(左傳公伐齊納子糾桓公自莒先入公羊傳曷為以國/氏當國也其言入何簒辭也榖梁傳大夫出奔反以好)
(曰歸以惡曰入齊公孫無知弑襄公公子糾公子小白/不能存出亡齊人殺無知而迎公子糾於魯公子小白)
(不讓公子糾先入又殺之於魯故曰齊小白入于齊惡/之也陳子曰桓公子糾襄公之二子也桓公兄而子糾)
(弟襄公死則桓公當立春秋書桓公則曰齊小白言當/有齊國也於子糾而止曰糾不言齊以不當有齊也不)
(言子非君之嗣子也公穀并注四家皆書納糾左傳獨/言子糾誤也然書齊言取子糾殺之者齊大夫嘗與魯)
(盟于蔇既納糾以為君又殺之故書子是二罪也又曰/糾與小白皆公子非當立而小白長則當立也今糾爭)
(立故皆不言子及殺之然後言子糾葢謂既以立之矣/故須以未踰年君稱之以此校之則管仲之去糾事小)
(白皆非正去就輕也非如建成既為太子而秦/王奪之魏徵去建成而事秦王不義之大也)
　左氏書子糾二傳曰伐齊納糾君子以公榖為正納者
　不受而强致之稱(永嘉吕氏曰凡書納皆内不受而/强致之公伐齊納糾欲納之而實)
　(未能納也故納而得入則書其國楚人納頓子于頓/楚子納公孫寧儀行父於陳是也雖至其國而未得)
　(入則書弗克納晉人納捷菑于邾是也未得國而入/于邑則書邑齊髙偃納北燕伯于陽晉趙鞅納世子)
　(蒯聵于戚是也莊公納子糾也以國則小白已君以/邑則糾未能入故但書納以見其不能納也陳氏曰)
　(襄公吾讐也而納其亡公/子以為徳是納不宜納也)入者難詞(汪氏曰有當入/而言入者難詞)
　(也有不當入而言入者逆詞也許叔之入小白之入/當入者也鄭突之入衞朔之入不當入者也齊陽生)
　(入於齊與此書法雖同然下書陳乞弑荼則知/陽生之入所以篡荼矣讀經當合上下文觀之)糾不
　書子者明糾不當立也以小白繫齊者明小白宜有
　齊也(臨川吳氏曰襄公諸兒公子糾公子小白皆齊/僖公之子襄公遭弑而無嗣則糾與小白皆可)
　(君齊齊人初欲迎糾既而當國者知糾之不如小白/故拒糾而召小白先入于國而奉以為君小白之立)
　(葢齊國公議為社稷計也則小白乃齊國之所共戴/而糾特魯君之所私納故曰齊小白言其當為齊君)
　(也入者難辭雖齊大夫之所欲立然有魯兵見伐奉/糾爭國故小白亦藉莒兵䕶送而後得入齊非如歸)
　(之易/也)所以然者襄公見殺糾與小白皆以庶子出奔
　而糾弟也又未嘗為世子按史稱周公誅管蔡以安
　周齊桓殺其弟以反國(前漢書淮南厲王傳王驕恣/不法上令薄將軍昭與厲王)
　(書諌/數之)是糾㓜而小白長其有齊宜矣宜則何以不稱
　公子内無所承上不稟命故以王法絶之也桓公於
　王法雖可絶視子糾則當立故管仲相桓為徙義而
　聖人稱之曰微管仲吾其被髮左袵矣召忽死於子
　糾為傷勇比諸匹夫匹婦之諒自經於溝瀆而莫之
　知也(朱子曰程子以薄昭之言證桓公之為兄而荀/卿嘗謂桓公殺兄以爭國其言固出於薄昭之)
　(前未可以此證其必然但以公榖春秋所書之文為/據𠫭以夫子答子路子貢之言斷之葢聖人之於人)
　(功罪不相掩今但稱管仲之功而不言其罪則可見/不死子糾之難無害於義而桓公子糾之長少亦從)
　(以明矣王氏曰杜氏注小白僖公庶子子糾小白庶/兄公羊謂小白稱入為簒辭榖梁謂小白不讓子糾)
　(太史公序小白次子糾皆以子糾為兄小白為弟且/謂皆僖公子韓宣子亦謂齊桓衛姬之子有寵於僖)
　(而程子謂襄公子似據左傳公子小白公子糾蒙襄/公立而言今考小白與糾其為僖公或襄公之子則)
　(不可考然以經考之忽繫鄭而突不繫鄭羈繫曹而/赤不繫曹則嫡庶之辨也捷菑不繫邾而書弗克納)
　(則長幼之辨也今小白繫齊則鄭忽曹羈之例也糾/不稱子而稱納則捷菑之例也是則小白當立而糾)
　(不當立明矣以經别傳之真偽則公榖杜氏不可信/也况夫子盛稱管仲之功而不責其忘君事讐别其)
　(長幼是非豈不灼然可見哉魯莊忘讐而納其公子/奉少奪長興師以助不正卒至於敗書公伐書納而)
　(罪惡著矣茅堂胡氏曰莊公為齊納子糾既絶父子/君臣之倫矣魯國臣子則而象之故子般閔公皆不)
　(得其死而魯不絶如綫仲尼為此懼一書再書屢書/特書而每書必加貶絶以著其釋怨忘讐之罪也廬)
　(陵李氏曰春秋書納七皆不當納也糾不書公子與/捷菑同公之伐齊與晉之弗克納異糾捷菑以庶孽)
　(書納蒯聵以世子亦書納蒯聵無親之罪大也蒯聵/得書世子而糾捷菑不書公子者書世子以著靈公)
　(之失也楚之納頓子納公孫寧儀行父齊之納北燕/伯皆内弗受之辭也納郜鼎同此義又曰公子入國)
　(而繫國者齊小白莒去疾齊陽生皆宜有國者也入/劉氏曰公羊云納者入詞也非也納者納辭耳得)
　(不得入未可知也非入辭也又云糾不稱公子君前/臣名亦非也糾失國在魯本非魯臣何故責以君前)
　(臣名/乎)
秋七月丁酉葬齊襄公
(杜氏曰九月乃葬亂故張/氏曰無知已誅可以葬矣)
八月庚申及齊師戰于乾時我師敗績(乾音/干)
(左傳師及齊師戰于乾時我師敗績公䘮戎路傳乗而/歸秦子梁子以公旗辟于下道是以皆止公羊傳内不)
(言敗此其言敗何伐敗也曷為伐敗復讐也此復讐乎/大國曷為使微者公也公則曷為不言公不與公復讐)
(也曷為不與公復讐復讐者在下也程子曰及其師非/卿也公戰諱敗凡言敗績大敗也小小勝負不書杜氏)
(曰乾時齊地時水在樂安界/岐流旱則竭涸故曰乾時)
　内不言敗此其言敗者為與讎戰雖敗亦榮也(何氏/曰復)
　(讐以死敗為榮劉氏曰以/謂生而辱不如死而榮也)按左氏戰于乾時公喪戎
　路傳乘而歸則敗績者公也能與讎戰雖敗亦榮何
　以不言公貶之也公本忘親釋怨欲納讎人之子謀
　定其國家不為復讎與之戰也是故没公以見貶若
　以復讎舉事則此戰為義戰當書公冠於敗績之上
　與沙隨之不得見平丘之不與盟為比以示榮矣(汪/氏)
　(曰沙隨平丘皆非魯罪故不諱/恥見成公十六年昭公十三年)惟不以復讎戰也是
　故諱公以重貶其忘親釋怨之罪其義深切著明矣
　(汪氏曰書齊師書我師則非師少矣上文書公及齊/大夫盟公伐齊則此戰乃公及之戰不待考傳而知)
　(之也然不書公而以微者之辭及戰者所以著公志/在於納糾而不在於敵讐也經書内戰者三書敗外)
　(師者八言敗者勝彼言戰者為彼所勝也内諱敗言/戰乃敗矣故奚升陘皆不言敗績升陘諱公不書為)
　(公諱敗也獨此書敗績為與讐戰故雖敗績猶/不以為恥耳抑揚詳略之際皆聖人之微意也)
九月齊人取子糾殺之
(左傳鮑叔帥師來言曰子糾親也請君討之管仲讐也/請受而甘心焉乃殺子糾于生竇召忽死之管仲請囚)
(鮑叔受之及堂阜而脱之歸而以告曰管夷吾治於高/傒使相可也公從之公羊傳其取之何内辭也脅我使)
(我殺之也其稱子糾何貴也其貴柰何宜為君者也榖/梁傳外不言取言取病内也取易辭也猶曰取其子糾)
(而殺之云耳十室之邑可以逃難百室之邑可以/隱死以千乗之魯而不能存子糾以公為病矣)
　取者不義之詞(説文取捕取也謂義/不可强而取之也)前書納糾不稱
　子者明不當立也此書殺糾復稱子者明不當殺也
　(雙峯饒氏曰春秋於糾上一無子字一有子字始以/納之為非故去子以明其不當納終以殺之為非故)
　(又稱子以明/其不當殺)或奪或予於義各安春秋精意也仁人
　之於兄弟不藏怒焉不宿怨焉親愛之而已糾雖爭
　立越在他國置而勿問可也必請于魯殺之然後快
　于心其不仁亦甚矣後世以傳讓為名而取國者必
　殺其主以為一人心防後患意與此同流毒豈不逺
　哉(汪氏曰按通鑑宋髙祖劉裕受晉禪殺晉恭帝齊/太祖蕭道成受宋禪殺宋順帝盡滅其族梁武帝)
　(蕭衍受齊禪殺齊和帝陳武帝霸先受梁禪殺梁敬/帝隋文帝楊堅受周禪殺周靜帝後梁髙祖朱晃受)
　(唐禪殺唐/昭宣帝)故孟子曰五伯三王之罪人也仲尼之徒
　無道桓文之事者(高氏曰桓公殺子糾書齊人者并/其國人罪之也書曰取殺之重之)
　(也張氏曰糾者桓公之兄弟也以其不當爭而爭立/則為罪以其骨肉之至親則不可殺為齊桓者當列)
　(其罪以告魯人且明示親親之義而全其生則恩義/兩得矣夫殺兄弟當自君而稱齊人者廢立之際殺)
　(生予奪寄於當國大臣之手毫釐之差霄壤之謬今/齊大夫始以糾為先君之子而盟欲立之始謀不審)
　(已為罪矣及桓公得國又不體其君天倫之恩從議/親之辟以赦其罪而必殺之廢興生死輕率甚矣故)
　(加子於糾又書齊人書取書殺以責其舉國君臣忘/親失義之罪也葢天倫之重苟未至如管叔之得罪)
　(宗廟先君與天下之民則必當以親親而全其生此/聖人以至公之心示後世異於私天下為己又欲絶)
　(亂本禍根而推刃於先君之遺體者矣臨川吳氏曰/齊立小白魯亦立糾以與小白爭國小白立而魯師)
　(還則糾乃一亡公子寄寓於魯者爾何罪而齊欲殺/之乎今齊有君而魯又立糾是齊有二君矣勢固不)
　(兩立也魯兵戰敗力不敵齊故齊聲子糾爭國之罪/偪魯殺之魯不能庇遂殺之於生竇殺之者雖魯從)
　(齊令也是猶齊人取之於魯魯以畀齊而殺之焉爾/所以著子糾之死皆魯之罪也汪氏曰王者之道自)
　(修身正家以及於為國桓公殺子糾晉文殺懐公以/取國夫子糾懐公論長幼之序雖不當立而桓文之)
　(殺亦非也以是得國而霸諸侯其本固已不正矣此/仲尼之門五尺童子所以羞稱五霸也殺懐公之事)
　(不見於經非削之也舊史不存耳以廬陵李氏曰子/糾書法與子般子野同故公榖皆  為貴而當立殊)
　(不知前不書子責子糾以天倫之義此復書子責桓/公以天倫之恩也趙氏曰左氏謂魯殺子糾按論語)
　(云桓公殺公子糾則知齊自殺之罪魯殺也若魯實/殺當云齊人使我殺子糾不應云取劉氏曰榖梁曰)
　(言取病内也非也言/取病齊耳内何病乎)
冬浚洙
(公羊傳洙者何水也浚之者何深之也曷為深之畏齊/也曷為畏齊辭殺子糾也榖梁傳浚洙者深洙也著力)
(不足/也)
　固國以保民為本輕用民力妄興大作邦本一揺雖
　有長江巨川限帶封域洞庭彭蠡河漢之險猶不足
　憑而况洙乎書浚洙見(音/現)勞民於守國之末務而不
　知本為後戒也(張氏曰洙水在魯北齊伐魯之道也/魯雖殺子糾猶有畏齊之心故浚而)
　(深之以備齊師之至書此以見其不能明政刑結人/心使大國畏之而重勞民力務以深險自守不知困)
　(民於無益古人徹彼桑土綢繆牖户之意不如是之/陋也王氏曰隨有季梁楚不敢伐鄭有子産晉不能)
　(屈不有君子其能國乎莊納子糾而不知義洙水近/在城北而勞民末務特兒戲耳汪氏曰城郭溝池有)
　(國者之所不可廢然有當守而不可不守者有不必/徒恃於守者春秋書滅下陽書城虎牢責虢鄭之不)
　(能守也書浚洙書内築城邑者二十有四/所以責魯之徒恃於守而重困民力也)
(丁莊公十/酉三年)十年(齊桓二晉緡二十一衛恵十六蔡哀十/一鄭厲十七子儀十曹莊十八陳宣九)
(把靖二十宋閔八/秦武十四楚文六)
春王正月公敗齊師于長勺(勺上/酌反)
(左傳齊師伐我公將戰曹劌請見其鄉人曰肉食者謀/之又何間焉劌曰肉食者鄙未能遠謀乃入見問何以)
(戰公曰衣食所安弗敢專也必以分人對曰小惠未徧/民弗從也公曰犧牲玉帛弗敢加也必以信對曰小信)
(未孚神弗福也公曰小大之獄雖不能察必以情對曰/忠之屬也可以一戰戰則請從公與之乘戰于長勺公)
(將鼓之劌曰未可齊人三鼓劌曰可矣齊師敗績公將/馳之劌曰未可下視其轍登軾而望之曰可矣遂逐齊)
(師既克公問其故對曰夫戰勇氣也一鼓作氣再而衰/三而竭彼竭我盈故克之夫大國難測也懼有伏焉吾)
(視其轍亂望其旂靡故逐之榖梁傳不日疑/戰也疑戰而曰敗勝内也杜氏曰長勺魯地)
　齊師伐魯經不書伐意責魯也詐戰曰敗(范氏曰不/尅日而戰)
　(以詐/相襲)敗之者為主(啖氏曰凡魯勝/則曰敗某師)或曰長勺魯地而
　齊師至此所謂敵加於己不得已而後應者也疑若
　無罪焉何以見責乎善為國者不師善師者不陣善
　陣者不戰故行使則有文告之詞而疆場則有守禦
　之備至於善陣徳已衰矣而况兵刄相接又以詐謀
　取勝乎故書魯為主以責之皆已亂之道寡怨之方
　王者之事也(張氏曰書敗而不書戰惡詐戰也用民/力以戰爭古有司馬車戰之法定日刻)
　(期兩陳相向以决勝負雖敗而奔亦無多殺之禍若/詐戰而出其不意或舉衆而覆之則不仁之甚者也)
　(莊公政刑不修制軍無法齊師之來以詐謀而/僥倖一勝春秋深譏之汪氏曰春秋書外敗者)
　(八内敗者一敗中國者七而莊公居其三何莊/公習於詐勝若是耶或謂莊公與讎國為敵聖)
　(人幸其勝而志之也嗟夫使莊公於即位之初/悉索敝賦以問罪於齊而有再戰再勝之功則)
　(為善矣今乃挾不能納紏之憤而逞其狙詐何/有於敵讎苟以為敵讎則侵宋再敗宋師非敵)
　(讎也未劉氏曰按左氏齊師伐我公將鼓之曹/劌曰  可齊人三鼓劌曰可矣齊師敗績杜氏)
　(注齊人雖成列魯以權譎稽之列成而不得用/故以未陣為文非也𫝊本設皆陣曰戰未陣曰)
　(敗之例者見正不正也此既皆陣矣是正也要/是𫝊所載者當時雜記妄出曹劌及戰事不足)
　(為/據)
二月公侵宋
(此書侵之始公羊𫝊曷為或言侵或言伐捔者/曰侵精者曰伐戰不言伐圍不言戰入不言圍)
(滅不言入書其重者也穀梁𫝊侵時此其月何/也乃深其怨於齊又退侵宋以衆其敵惡之故)
(謹而月之王氏曰宋閔以莊二年即位二君未/嘗有隙何為而侵宋耶以詐敗齊乗勝侵宋皆)
(召兵之道非保國之謀也張氏曰莊公以僥倖/得志於齊遂舉無名之師以掠宋境此所以致)
(郎之師也蜀杜氏曰周官九伐之法負固不服/則侵之此葢天子命諸侯使侵之非列國可得)
(而専春秋之世侵伐戰圍者甚衆必詳録之以/示譏也汪氏曰趙氏纂例駁三𫝊侵伐之説而)
(謂聲罪致討曰伐無名行師曰侵然齊桓侵蔡/劉文公侵楚豈可謂無名行師乎文定改之曰)
(潛師掠境曰侵其義/當矣詳具十五年)
三月宋人遷宿
(此遷國之始公羊傳遷之者何不通也以地還之也子/沈子曰不通者葢因而成之也榖梁傳遷亡辭也其不)
(地宿不復見也遷者猶/未失其國家以往者也)
　其曰遷宿者宿非欲遷為宋人之所遷也(杜氏曰宋/强遷之而)
　(取其地故文異於邢遷趙氏曰徙而臣之/曰遷某陸氏曰移入封内以為附庸也)懷土當物
　之大情遷國重事也雖違害就利去危即安猶或恐
　沈于衆不肯率從(書盤庚注自祖乙都耿圯于河水/盤庚欲遷于殷而大家世族安土)
　(重遷胥動以浮言恐動之以禍患/沈陥之於罪惡乃話民之弗率)而況迫於横逆非
　其所欲棄久宅之田里刈新徙之蓬翟道途之勤營
　築之勞起怨諮傷和氣豈不惻然有隱乎肆行莫之
　顧也其不仁亦甚矣凡書遷不再貶而惡已見矣(高/氏)
　(曰宿介於宋魯之間屬於宋而親魯宋人以為貳於/魯而遷之王氏曰驅而屬之為附庸自是宿不復見)
　(則亦已矣宋閔所為如此閲三載而弑於賊臣豈不庚/曰天道好還哉或問聖人惡人遷國序書何以取盤)
　(茅堂胡氏曰有不利焉意欲自遷則何惡矣或介乎/大國或迫於戎狄為人之所遷者春秋閔之襄陵許)
　(氏曰遷之使未失其國家以往其義猶有所難則是/王澤之未竭也僖文以後有滅國無遷國矣汪氏曰)
　(書遷國邑者三書自遷者七宋遷宿齊遷紀郱鄑郚/遷陽皆强遷之而取其地者也邢遷夷儀衛遷帝丘)
　(許遷葉夷白羽容城蔡遷州來皆以自遷為文者也/然惟邢衛乃迫於狄而自遷蔡許為吳楚所遷亦書)
　(自遷者葢雖為强暴所遷然遷而不滅則曰某國遷/于某遷而遂滅則曰某人遷某國也邢遷如歸齊桓)
　(得興滅繼絶之義春秋二百餘年之最善者後莫有/繼之者矣○趙氏曰公羊云以地還之也據此乃將)
　(己地繞之非遷彼之義廬陵李氏曰三傳左氏榖梁/同公羊因而臣之之説亦是而不通之詞迂僻無義)
　(故不取榖梁未失其國家以往本言自遷者注説得/之而許氏因其説又曰遷之使未失其國以往其義)
　(猶有所難則是王澤之未竭也僖文以後有滅/國無遷國矣以此通之遷紀遷陽降鄣等皆同)
夏六月齊師宋師次于郎公敗宋師于乘丘(乗繩/證反)
(左傳齊師宋師次于郎公子偃曰宋師不整可敗也宋/敗齊必還請撃之公弗許自雩門竊出蒙臯比而先犯)
(之公從之大敗宋師于乗丘齊師乃還公羊傳其言次/于郎何伐也伐則其言次何齊與伐而不與戰故言伐)
(也我能敗之故言次也榖梁傳次止也畏我也不/曰疑戰也疑戰而曰敗勝内也杜氏曰乗丘魯地)
　齊宋輕舉大衆深入他境肆其報復之心誠有罪也
　魯人若能不用詐謀奉其辭令二國去矣偷得一時
　之㨗而積四鄰之忿此小人之道故次者不以其事
　勝者不以其理交譏之(汪氏曰大衆據二國稱師他/境據郎乗丘皆魯地報復齊)
　(報長勺宋報公侵不以其事據不書伐不以其理據/不書戰而止書敗是也劉氏曰齊宋輕用其衆揚兵)
　(整旅以侵人之國而不名所伐欲窺利乗便快其攻/取之意使魯人恫疑憂恐出竒計詐謀以自救覆滅)
　(其軍百姓父子無辜陷没此人君貪利輕用其衆之/罪也魯人誠能不用詐謀推忠信奉辭令以止齊宋)
　(之師齊宋去矣其所以弭患止亂安國便民不益堅/且久耶偷得一時之勝而忘長世之慮此小人釁於)
　(勇嗇於禍之咎故次者不以義勝者不以道交譏之/也襄陵李氏曰齊桓始入未撫其民而輕用之是以)
　(再不得志於魯晉文之入五年而後用其民葢監此/也陳氏曰其言次何以桓公之圖伯而未集也外師)
　(未有書次者桓公所甚汲汲者魯也苟不得魯不可/以合諸侯宿師于郎將以詘魯爾而北杏之㑹不至)
　(鄄㑹不至則猶未得志於魯也於是書次用見桓之/未得志於諸侯也是故書齊宋次郎以志齊伯之難)
　(書楚蔡次厥貉以志楚伯之難於此焉可以知人心/矣不苟於從齊是人心猶有周也不苟於從楚是人)
　(心猶有晉也有王者作天下歸往之矣齊一變至於/魯魯一變至於道孔子所以有志於魯也汪氏曰)
　(齊宋書師著兵力之强也書次見其師出之無名也/魯書公書敗見其以千乗之君而勝人不以其道也)
　(記稱戰于乗丘馬驚敗績公隊佐車授綏則雖能勝/宋魯亦殆矣此春秋所以曰公而譏之也歟趙氏)
　(曰公羊云齊與伐而不與戰故言伐也按經/文實未伐而敗故不言伐爾又曰我能敗之)
　(故言次若然則但書敗義不明乎何假言次/廬陵李氏曰齊之忿魯始於子紏之納宋之)
　(忿魯始于公之侵而其實則齊桓挟宋以圖/伯也故胡氏𤼵明于次敗之㫖而陳氏深察)
　(於齊宋之心二/說兼用乃備)
秋九月荆敗蔡師於莘以蔡侯獻舞歸(莘所巾/反舞穀)
　(作/武)
(此荆强之始左𫝊蔡哀侯娶于陳息侯亦娶焉/息媯將歸過蔡蔡侯曰吾姨也止而見之弗賔)
(息侯聞之怒使謂楚文王曰伐我吾求救于蔡/而伐之楚子從之秋九月楚敗蔡師于莘以蔡)
(侯獻舞歸張氏曰荆楚故/號周成王封熊繹於丹陽)
　蔡侯何以名絶之也凡書敗書滅書入而以
　其君歸皆名者為其服為臣虜故絶之也(劉/氏)
　(曰以歸盖就虜而不耻者薛氏曰以蔡侯獻/舞歸何執之而不反也其不言執不與荆之)
　(執中國也不言獲不忍諸侯之為荆獲也臨/川吳氏曰蔡侯為荆所獲而以之歸留于楚)
　(九年至莊公/十九年卒)若蔡獻舞潞嬰兒沈嘉許斯頓
　牂胡豹曹陽邾益之類是矣(汪氏曰宣十五/晉滅潞以潞子)
　(嬰兒歸定四蔡滅沈以沈子嘉歸定六鄭滅/許以許男斯歸定十四楚陳滅頓以頓子牂)
　(歸定十五楚滅胡以胡子豹歸哀八宋入/曹以曹伯陽歸哀七入邾以邾子益來)國君死社
　稷正也逃之雖罪猶有耻焉虜甚矣楚人滅夔以夔
　子歸獨不名者夔子以無罪見討雖國滅身為臣虜
　其義直其辭初不服也(汪氏曰夔子不祀祝融與鬻/熊楚人讓之對曰我先王熊)
　(摯有疾鬼神弗赦而自竄于/夔吾是以失楚又何祀焉)是以獨假之爵而不名
　也春秋之法諸侯不生名失地則生而名之比於賤
　者欲使有國之君戰戰兢兢長守富貴無危溢之行
　也(劉氏曰楚祝融之後其上世有元徳顯功通於周/室與中國冠帶之君無異僭稱王故貶其稱張氏)
　(曰外荆蠻故不稱師與人略之也名獻舞而書以歸/責其不死位生降于楚也諸侯不生名名之則位已)
　(絶矣王政不行蠻荆侵陵中國楚自此得志天下者/二百餘年而周之子孫日已陵夷皆其有以自取之)
　(也高氏曰王室衰微不能自救齊桓始入威令不行/是以荆人强暴敢肆毒於中國也臨川吳氏曰荆為)
　(中國患宣王時已伐之入春秋侵暴彌甚其事不聞/於魯故不書蔡與齊魯宋衛陳鄭皆中國之望蔡首)
　(受禍此經書荆蠻入國之始陳氏曰荆敗蔡師于莘/是猾夏之始也吳敗頓胡沈蔡陳許之師于雞父則)
　(諸夏之不亡者寡矣故書荆自此始而春秋以吳終/焉自㑹于鄧諸侯懼楚矣而敗鄧不書敗隨不書敗)
　(鄖不書雖滅申滅鄧滅息亦不書也敗蔡師以獻舞/歸於是始書之春秋之法滅國之君言以歸徒敗焉)
　(耳而言以歸則是蔡服楚也是春秋之大變也廬陵/李氏曰楚文王立於莊之四年方是時承武王之烈)
　(内有鄧曼為之母外有令尹鬭祁莫敖屈重等為之/臣為㑹漢汭而隨人不能乗其䘮鄧不血食而三甥)
　(無以謀其暴於是楚勢不可遏矣莊之十年其王伯/夷夏消長之一大㑹乎齊桓方謀魯以圖伯於東而)
　(荆亦執蔡以爭强於南魯蔡皆文昭之親而所遇於/此春秋豈無意乎其不知者以為伯事成而中夏盛)
　(其知者則以為王道消而諸夏微也故執君之禍滅/國之禍皆始於此年天下無王齊為之天下無中國)
　(楚為之也又曰楚書荆始此年書荆人始莊二十三/年書楚人始僖元年書楚大夫姓名始僖四年書楚)
　(子始僖二十一年汪氏曰史記周文王封祝融之苗/裔熊繹於楚胙以子男之田夷王之時王室微熊渠)
　(甚得江漢間民和熊渠立為王厲王暴虐熊渠畏其/伐去王號十一世至熊通伐隨令請王室尊為王王)
　(不聽乃自立為武王子文王始强陵江漢間小國敗/蔡即此時也公穀皆謂書荆以州舉杜預謂荆其本)
　(號後改為楚今考檀弓謂天子將之荆晉語叔向謂/荆敗我則荆或是楚故號然商頌稱荆楚則荆改號)
　(楚已久或者如郳改號小邾而仍稱郳申稱滕薛郳/葢春秋畧之故舉其故號耳嘗考近楚之國自申息)
　(諸國既亡惟陳蔡為宻邇故二國屢受侵伐且見滅/而僅存蔡之君自獻舞已降死於楚者三焉春秋之)
　(書楚患始之以荆敗蔡而終之以/楚公子申伐陳聖人葢傷之也)
冬十月齊師滅譚譚子奔莒
(此滅國之始左傳齊侯之出也過譚譚不禮焉及其入/也諸侯皆賀譚又不至冬齊師滅譚譚無禮也譚子奔)
(莒同盟故也公羊傳何以不/言出國已滅矣無所出也)
　滅而書奔責不死位也(范氏曰譚子國滅不名葢無/罪也凡書奔責不死社稷)
　不書出國亡無所出也國滅身奔而不能守其富貴
　何以書爵乎已無取滅之罪為横逆所加而力不能
　勝至於出奔則亦不幸焉爾矣其義蓋未絶也按左
　氏齊侯之出也過譚譚不禮焉及其入也諸侯皆賀
　譚又不至責其失事大之禮可矣坐此見滅可乎(張/氏)
　(曰齊侯方有志為政於天下非特不能興/滅繼絶而以私憾覆滅小國其罪大矣)齊師滅譚
　譚子奔莒楚人滅弦弦子奔黄狄滅温温子奔衛三
　國所以皆存其爵不比於失地之君而名之也(孫氏/曰奔)
　(莒不名者譚/本無惡也)然則吳滅徐徐子章羽奔楚何以獨名
　按左氏吳伐徐徐子斷其髪攜其夫人以逆吳子既
　已屈服而後奔豈有興復之志乎獨書名所以絶之
　也(家氏曰國滅而奔者義不事仇志存興復猶為春/秋所予若甘於事仇不以為恥或為所執以歸則)
　(春秋之所賤惡者也以此示萬世猶有國亡不能/死甘於為禪為皓為愍懐為叔寶者吁可歎哉)春
　秋之義雖在於抑强扶弱又責弱者之不自强於為
　善也故其書法如此(茅堂胡氏曰管仲相桓公伯諸/侯只是詭遇如譚有恨便滅之)
　(鄣可取便降之若學聖人則行一不義殺一不辜而/得天下不為也王氏曰此管仲攻瑕之計也薛氏曰)
　(五伯桓公為盛威陵諸侯以圖伯功首滅天子之建/侯以肆威耳儒者之不道也宜哉陳氏曰書滅始於)
　(此紀侯大去宋人遷宿未可以言滅必若齊桓而後/可以言滅也然則滅國自齊桓乎前此矣曷為以首)
　(滅罪齊微桓公則滅國之禍不接迹於天下春秋滅/國三十六五伯為之也汪氏曰齊桓圖伯之初滅譚)
　(滅遂降鄣遷陽專以威力陵暴小弱以恐懼天下之/諸侯其後雖能存三亡國而功不足以掩過矣或者)
　(乃引仲虺之誥謂兼弱攻昧取亂侮亡成湯仗義以/正天下聖人于齊桓示威於楚是以書師夫以五伯)
　(三王之罪人乃以其虐小之事為惡惡之比不亦惑/乎春秋書荆敗蔡師于莘以蔡侯獻舞歸齊師滅譚)
　(譚子奔莒則齊桓亦熊貲之為耳不待貶絶而惡自/見矣○廬陵李氏曰春秋書滅三十六啖子曰凡滅)
　(國直書滅者罪來滅者甚於見滅者言力屈而死也/如蕭邢之類則遂黄頓江六庸舒蓼甲氏留吁舒庸)
　(菜舒鳩頼蔡州來巢不書君奔當入此例凡書滅又/書其君奔者則兩罪之且責其不死社稷也如譚弦)
　(温徐之類是也凡書滅又書以歸又書名者既責其/不死又無興復之志如潞嬰兒沈嘉許斯頓牂胡豹)
　(之類也其書滅鄫非滅而書滅下陽不當書滅而書/滅則又變例也以偪陽子歸不書陸渾子奔楚不書)
　(免其罪也胡髠沈盈一戰而身國俱亡也楚滅陳不/書所奔陳無君也夔子不名無罪也徐子書名已屈)
　(節也已上胡氏皆用啖子之説故詳録之左氏曰用/大師曰滅公羊曰滅者亡國之善辭上下之同力也)
　(皆可通外傳曰軍譚遂而不有也言/以地分諸侯葢誇大桓公之辭耳)
(戊莊王十/戌四年)十有一年(齊桓三晉緡二十二衛惠十七蔡/哀十二鄭厲十八子儀十一曹莊)
(十九陳宣一把靖二十一/宋閔九秦武十五楚文七)
春王正月
夏五月戊寅公敗宋師于鄑(鄑子/斯反)
(左傳夏宋為乗丘之役故侵我公禦之宋師未陳而薄/之敗諸鄑凡師敵未陳曰敗某師皆陳曰戰大崩曰敗)
(績得雋曰克覆而敗之曰取某師京師敗曰王師敗績/于某榖梁曰内事不言戰舉其大者其曰成敗之也宋)
(萬之獲也杜氏曰鄑魯地張氏曰宋師再至再敗兵禍/旋及其君魯雖再勝國亦困於兵矣王氏曰宋既敗而)
(不知懲魯既勝而不知止其黷武甚矣書日者所以謹/之也汪氏曰傳言侵我經不書侵與長勺義同廬陵李)
(氏曰魯敗宋三惟此/書日榖梁説亦有理)
秋宋大水
(左傳秋宋大水公使弔焉曰天作霪雨害我粢盛若之/何不弔對曰孤實不敬天降之災又以為君憂拜命之)
(辱臧文仲曰宋其興乎禹湯罪已其興也浡焉桀紂罪/人其亡也忽焉且列國有凶稱孤禮也言懼而名禮其)
(庶乎既而聞之曰公子御説之辭也臧孫逹曰是宜為/君有恤民之心公羊傳何以書記災也外災不書此何)
(以書及我也榖梁傳外災不書此何以/書王者之後也高下有水災曰大水)
　凡外災告則書(杜氏曰公使/弔之故書)所謂災者害及民物如
　水火兵戎之冦是也諸侯於四鄰有恤病救急之義
　則告為得禮而不可以不弔(張氏曰比嵗交兵怨不/廢禮葢古意之猶存而)
　(未泯/者也)故四國同災許人不弔君子以是知許之先亡
　也(見左傳昭/公十八年)凡志災見春秋有謹天戒恤民隱之心
　王者之事也(劉氏曰異者天所以遣人君使修徳也/故異至則内自省而已耳非所待於外)
　(也不當告而告為失禮失禮則書災者害之及民物/者也諸侯於四鄰固有恤病救急之義是所待於外)
　(也不可不弔弔為得禮得禮則書公羊云外災不書/及我也按春秋内其國而外諸夏若水災及魯自可)
　(記魯災無為詳宋而畧我也榖梁云外災不書此何/以書王者之後也非也杞亦王者之後未嘗記其災)
　(何歟廬陵李氏曰外災告則/書弔則書左氏注是公榖非)
冬王姬歸于齊
(左傳冬齊侯來逆共姬公羊傳何/以書過我也榖梁傳其志過我也)
　按周制王姬嫁於諸侯車服不繫其夫下王后一等
　(詩何彼穠矣傳周王之女姬姓故曰王姬王姬雖嫁/于諸侯然其車服制度與他國之夫人不同甚言其)
　(貴盛之極鄭氏曰下王后一等謂/車乗厭翟勒面績總服則揄翟)禮亦隆矣春秋之
　義尊君抑臣其書王姬下嫁曷為與列國之女同辭
　而不異乎曰陽倡而隂和夫先而婦從(儀禮士昏禮/賔出婦從壻)
　(乗其/車先)天理也述天理訓後世則雖以王姬之貴其當
　執婦道與公侯大夫士庶人之女何以異哉故舜為
　匹夫妻帝二女而其書曰嬪(毗賔/反)于虞(書堯典注嬪/婦也使行婦)
　(道于/虞氏)西周王姬嫁於齊侯亦執婦道成肅雍之德其
　詩曰曷不肅雍王姬之車(詩宋子傳肅敬也雍和也/言此何不肅肅而敬雍雍)
　(而和乎乃王姬之車也葢王姬貴盛如此而不敢挾/貴以驕其夫家故見其車者知其能敬且和以執婦)
　(道/也)自秦而後尤欲尊君抑臣為治而不得其道至謂
　列侯尚公主(初學記周末以天子嫁女於諸侯使諸/侯同姓者主之始謂之公主秦因之漢)
　(制帝女為公主姊妹為/長公主諸王女為翁主)使男事女夫屈於婦逆隂陽
　之位故王陽條奏世務指此為失(前漢書王吉傳吉/字子陽上疏言漢)
　(家列侯尚公主諸侯國人承翁主使男事女夫屈于/婦逆隂陽之位故多女亂宣帝以其言迂闊不甚寵)
　(異/)而長樂王回亦以其弊至父母不敢畜(許六反/下同)其
　子舅姑不敢畜其婦(汪氏曰宋王回字深父福州長/樂人舉進士不仕隱居著述)
　原其意雖欲尊君抑臣為治而使人倫悖於上風俗
　壊於下又豈所以為治也其流至此然後知春秋書
　王姬侯女同詞而不異垂訓之義大矣(高氏曰公不/可主齊昏故)
　(重而重見之王氏曰主襄公之昏其罪大故書之詳/主桓公之昏其罪小故書之畧張氏曰王姬即齊侯)
　(之夫人王姬是也魯於齊為讎然已易世故齊侯之/來逆不書止書王姬之歸而已王女下嫁無異於諸)
　(侯之女適人者葢夫婦之道乃三綱之所繫不可不/早正故因其始嫁而一之於諸侯女歸之辭焉若曰)
　(往之女家必敬必戒常禮不可紊也汪氏曰後世公/主出嫁無王姬執婦道之風莫不庸奴其夫雖尚主)
　(者極有才名而勢屈於崇貴吞悲茹氣無所逃訴故/晉人有無事取官府之説至六朝其失尤甚江斆尚)
　(臨海公主讓昏表有云制勒甚於僕𨽻則其敝可知/矣春秋書王姬之歸與時相表裏實萬世之法也)
　(陸氏曰公榖皆云志其過我也按書其歸為魯主婚/爾榖梁他處即云為之中者歸之與此自相反矣)
　附録(左傳乗丘之役公以金僕姑射南宫長萬公右/歂孫生摶之宋人請之宋公靳之曰始吾敬子)
　(今子魯囚也吾/弗敬子矣病之)
(已莊王十/亥五年崩)十有二年(齊桓四晉緡二十三衛惠十八蔡/哀十三鄭厲十九子儀十二曹莊)
(二十陳宣十一把靖二十二/宋閔十弑秦武十六楚文八)
春王三月紀叔姬歸于酅
(公羊傳其言歸于酅何隱之也何隱爾其國亡矣徒歸/于叔爾也穀梁傳國而曰歸此邑也其曰歸何也吾女)
(也失國喜得其所故言歸焉爾啖氏曰非嫁而歸故/加紀字何氏曰酅不繫齊者時齊聽後五廟故國之)
　莊公四年紀侯去國叔姬至此始歸于酅者紀侯方
　卒故叔姬至此然後歸爾歸者順詞以宗廟在酅歸
　奉其祀也(汪氏曰叔姬雖伯姬之娣然諸侯夫人既/卒則次妃攝治内事故叔姬雖媵妾當奉)
　(紀之/祭祀)魯為宗國婦之有來歸之義紀既亡矣不歸于
　魯(家氏曰夫死無子而終於父母/家者非正也終於夫家正也)所謂全節守義不
　以亡故而虧婦道者也(杜氏曰叔姬全守節義以/終婦道故繫之紀賢之也)魯
　人髙其節義恩禮有加焉(汪氏曰當時必有饋問/弔葬之禮故史冊録之)是
　故其歸于酅其卒其葬史冊悉書夫子修經存而弗
　削使與衛之共(音/恭)姜同垂不朽(詩鄘伯舟小序共姜/自誓也衞世子共伯)
　(蚤死其妻守義父母欲/奪而嫁之誓而弗許)為後世勸若夏侯令女曹爽
　之弟婦也寡居守志父母欲奪而嫁之誓而弗許而
　曰曹氏全盛之時尚欲保終況今衰亡何忍棄之(三/國)
　(志魏曹爽傳注夏侯文寜女名令女妻爽弟文叔文/叔蚤死家欲嫁之以刀截兩耳居止常依爽爽誅曹)
　(氏盡死文寧以曹氏無遺類冀其意沮使人風之令/女以刀斷鼻或曰夫家夷滅已盡守此欲誰為哉令)
　(女曰仁者不以盛衰改節義者不以存亡易心曹氏/全盛之時尚欲保終况今衰亡何忍棄之禽獸之行)
　(吾豈/為乎)聞者為之感動其聞叔姬之風而興起者乎(劉/氏)
　(曰紀侯之殁不書叔姬何以得書春秋因叔姬之行/以明紀季之以酅入齊非利之也凡欲存國耳試使)
　(紀季見宗國之危析地以求利比邾庶其莒牟夷何/異春秋當絶之矣張氏曰叔姬伯姬之娣隱七年歸)
　(于紀者伯姬既死叔姬實攝内事而能不以國之存/亡貳其事君子之心不以身之榮悴變其奉宗廟之)
　(志故必歸于酅以終其身易曰𦕈能視利幽人之貞/於叔姬見之矣春秋可不錄其本末以示婦道之正)
　(乎陳氏曰紀亡矣曷為謂之紀叔姬存紀也國滅而/復見者善辭也是故紀亡書紀叔姬陳亡書陳災)
　(劉氏曰邑何故不得言歸乎酅者紀之别也紀者叔/姬之家也人歸其家可不曰歸乎以為喜得其所乃)
　(言歸何哉榖梁之説非也家氏曰公羊謂歸于酅者/歸于其叔叔其可歸乎葢紀之宗廟在焉義當歸也)
　(汪氏曰或謂叔姬歸于叔非其所歸亂也夫叔姬歸/于酅酅乃紀五廟之所在叔姬之歸以奉祭祀而非)
　(歸於紀季也夏侯令女之依爽與叔姬正同豈可亦/責之依其伯乎春秋書内女惟紀叔姬宋伯姬錄本)
　(末甚詳非賢/而得若是乎)
夏四月
秋八月甲午宋萬弑其君捷及其大夫仇牧(捷公/作接)
(左傳宋萬弑閔公於蒙澤遇仇牧於門批而殺之遇太/宰督於東宫之西又殺之立子游羣公子奔蕭公子御)
(説奔亳南宫牛猛獲帥師圍亳公羊傳及者何累也弑/君多矣舍此無累者乎孔父荀息皆累也舍孔父荀息)
(無累者乎曰有有則此何以書賢也何賢乎仇牧仇牧/可謂不畏强禦矣其不畏强禦柰何萬嘗與莊公戰獲)
(乎莊公莊公歸散舍諸宫中數月然後歸之歸反為大/夫於宋與閔公博夫人皆在側萬曰甚矣魯侯之淑魯)
(侯之美也天下諸侯宜為君者唯魯侯爾閔公矜此婦/人妬其言顧曰此虜也爾虜焉故魯侯之美惡乎至萬)
(怒搏閔公絶其脰仇牧聞君弑趨而至遇之于門手劒/而叱之萬臂殺仇牧碎其首齒著乎門闔仇牧可謂不)
(畏彊禦矣穀梁傳宋萬宋之卑者也卑者以/國氏及其大夫仇牧以尊及卑也仇牧閑也)
　君弑而大夫死於其難春秋書之者其所取也大夫
　死於弑君之難而有不書者故知孔父牧息皆所取
　也夫仇牧可謂不畏强禦矣然徒殺其身不能執賊
　無益於事也亦足取乎食焉不避其難義也徒殺其
　身不能執賊亦足為求利焉而逃其難者之訓矣何
　名為無益哉夫審事物之重輕者權也權重輕而處
　之得其宜者義也太宰督亦死於閔公之難削而不
　書者身有罪也(汪氏曰桓二/年春弑殤公)惠伯死於子惡之難亦
　削而不書者非君命也(事見左傳文公十八年茅堂/胡氏曰董卓召皇甫嵩往見)
　(執而亡漢與惠伯同死不得其所/也使知春秋之義則不往可也)召忽死於子糾之
　難孔子比於匹夫匹婦之諒自經於溝瀆而莫之知
　者所事不正也崔杼弑君晏平仲曰人有君而人弑
　之吾焉得死之而焉得亡之君子不以是罪晏子者
　齊莊公不為社稷死而晏子非其私昵之臣也(事見/左傳)
　(襄公二/十五年)若仇牧荀息立乎人之本朝執國之政而君
　見弑不以其私也雖欲勿死焉得而勿死聖人書而
　弗削以為求利焉而逃其難者之勸也(范氏曰仇牧/扞衛其君故)
　(見殺臣既死君不忍稱其名/今仇牧書名則知宋君先弑)惟此義不行然後有視
　棄其君猶土梗弁髦(莊子田子方篇真土梗耳注土/梗土人也遇雨則壊杜氏曰董)
　(子垂髦始冠三加/成禮而弁其始冠)曾莫之省而三綱絶矣(汪氏曰春/秋襃死節)
　(之臣所以為千萬世事君者之勸後世春秋之義不/行是以亂賊簒弑而將相大臣皆黨惡朋兇恬不之)
　(恥如漢王舜等之事王莽魏王沈王業之事司馬昭/晉傅亮謝晦等之事劉裕宋禇淵王儉之事蕭道成)
　(唐張文蔚楊涉等之事朱温甚至如馮道歴事五代/皆任公師之貴不以為辱而反以為榮比明皇之象)
　(昭宗之猿而有愧矣豈非所謂棄其君如土梗弁髦/而莫之省乎○王氏曰據左氏宋公相靳之後萬病)
　(其言而肆惡古者賢君待其臣以禮出入起居罔有/不欽則戯謔之談言外之憂何由至哉閔公反此所)
　(以及禍也臨川吳氏曰公羊言莊公獲萬舍諸宫中/數月然後歸之反為大夫於宋萬有力無徳戰敗免)
　(罪已幸矣又以之為大夫宋閔用人如此其遭弑自/取之也○廬陵李氏曰孔父仇牧荀息胡氏皆以為)
　(名獨公榖啖子以孔父為書字疑公/榖先君死之説亦通葢考傳皆合也)
冬十月宋萬出奔陳
(左傳冬十月蕭叔大心及戴武宣穆莊之族以曹師伐/之殺南宫牛于師殺子游於宋立桓公猛獲奔衛南宫)
(萬奔陳以乗車輦其母一日而至宋人請猛獲于衞衞/人欲勿與石祁子曰不可天下之惡一也惡於宋而保)
(於我保之何補得一夫而失一國與惡而棄好非謀也/衞人歸之亦請南宫萬于陳以賂陳人使婦人飲之酒)
(而以犀革裹之比及宋/手足皆見宋人皆醢之)
　按左氏宋萬弑閔公于蒙澤奔陳(范氏曰宋久不討/賊致令得奔孫氏)
　(曰萬八月弑君十月方出/奔是宋之臣子緩於討賊)宋人請萬於陳以賂陳人
　使婦人飲之酒而以犀革裹之宋人醢萬然則賊已
　討矣曷為不書陳人殺萬而葬閔公乎(汪氏曰據州/吁無知已殺)
　(則衛桓齊/襄皆書葬)夫天下之惡一也陳人不以萬為賊而納
　之又受宋人之賂而使婦人飲之酒是與賊為黨非
　政刑也特書萬出奔陳而閔公不葬以著陳人與賊
　為黨之罪而不能正天討其法嚴矣故曰春秋成而
　亂臣賊子懼(陳氏曰向也合四國之君而後華督免/於討今萬得奔陳自是無討賊者矣張)
　(氏曰陳容其奔罪已大矣受賂而後歸之與所謂殺/其人汙其官而豬焉之意何其異哉臨川吳氏曰陳)
　(人當如昔年之執州吁者以執萬今乃受其奔是為/逆賊之逋逃主也宋臣雖能逐賊而立君然賊既遁)
　(去後始得而誅之視石碏討州吁之義則有愧矣故/不言宋人殺萬汪氏曰春秋書逆賊出奔一以責國)
　(人之失賊一以責鄰國之不當受也陳人既受賊及/貪賄而後以徂詐戮之則非天討矣慶父弑閔公奔)
　(莒莒人亦受賄而後歸之及境而縊事與此同葢亦/不能正天討故閔公亦不書葬也里克寗喜皆已殺)
　(而卓剽不葬葢晉衛討亂臣不以其罪而又不以君/禮葬卓剽也蔡般未討而蔡景書葬乃變例而責諸)
　(侯之不能討賊也考經之上下文與經之前後事而/其義見矣屬辭比事春秋教也此之謂也廬陵李氏)
　(曰經書外大夫出奔/三十五始于宋萬)
(庚僖王/子元年)十有三年(齊桓五晉緡二十四衛惠十九蔡哀/十四鄭厲二十子儀十三曹莊二十)
(一陳宣十二把靖二十三卒宋桓/公御説元年秦武十七楚文九)
春齊侯宋人陳人蔡人邾人㑹于北杏(齊侯榖/作齊人)
(左傳春㑹于北杏以平宋亂遂人不至榖梁傳是齊侯/宋公也其曰人何也始疑之何疑焉桓非受命之伯也)
(將以事受之者也曰可矣乎未乎/舉人衆之辭也杜氏曰北杏齊地)
　桓何以及四國之微者㑹是宋公邾子也(汪氏曰桓/率諸侯以)
　(平宋亂宋公决不以微者㑹邾/小國尤不敢以微者㑹公侯)然則何以稱人春秋
　之世以諸侯而主天下㑹盟之政自北杏始其後宋
　襄晉文楚莊秦穆交主夏盟跡此而為之者也桓非
　受命之伯(孫氏曰周禮九命作伯得專征諸侯若五/伯者皆亦命伯召伯賜齊侯命尹氏策命)
　(晉侯春秋皆不録之故/孟子曰三王之罪人)諸侯自相推戴以為盟主是
　無君矣故四國稱人以誅始亂正王法也(楊氏曰春/秋之世以)
　(諸侯而主天下㑹盟之政由北杏之㑹始以大夫而/主天下㑹盟之政由文七年扈之盟始以諸侯主天)
　(下之政諸侯之無王也諸侯無天子之命而自相推/戴桓公為盟主聖人苟不貶於其始則後世迹此而)
　(亂故獨書齊侯而宋陳蔡邾之君皆稱人則無王命/而推齊侯為伯之罪者矣厥後宋襄晉文楚莊交爭)
　(天下之盟主而王道絶者襲桓之為也永嘉吕氏曰/方伯圖之未興也列國諸侯更相吞噬間有若鄭莊)
　(齊僖之流雖能雄長於一時而終未能執伯主之柄/天下紛紛莫之統一然心猶知有周也及伯圖既興)
　(則翕然唯伯主之為聽下以號令諸侯上以脅制天/子一時氣勢聲熖赫奕中國頼以少事自是王命浸)
　(微矣是故有北杏之㑹則有幽之盟有幽之盟而後/有葵丘之盟則宰周公在㑹矣然猶末也至温之㑹)
　(則天王實狩焉比事/以觀而善惡自見矣)齊侯稱爵其與之乎上無天子
　下無方伯有能㑹諸侯安中國而免民於左衽則雖
　與之可也誅諸侯者正也與桓公者權也(陳氏曰春/秋非主兵)
　(皆序爵也於是序齊於宋之上而獨爵齊將予齊以/伯也晉文之簡曰晉侯齊師宋師秦師皆始伯之辭)
　(也自是無特相㑹者矣髙氏曰齊桓始謀合諸侯皆/人之而獨舉齊爵抑揚之辭也自此執鄭詹伐山戎)
　(執轅濤塗二十餘/年不予齊桓以爵)或曰桓公始平宋亂遂得諸侯故
　四國稱人言衆與之也(杜氏曰宋有弑君之亂齊桓/欲修伯業故㑹于北杏以平)
　(之家氏曰齊桓創伯以平宋亂春秋與之齊侯書爵/褒之也諸侯書人著衆望之所同屬也周衰王綱陵)
　(夷諸侯恣擅齊桓能以尊王室正諸夏攘冦亂為事/故春秋予之也張氏曰東遷以來王政不行亂賊得)
　(志强暴肆行天下思得賢伯之興久矣齊桓一㑹而/宋陳蔡邾並來受命可見天下歸之幾如水之就下)
　(然桓公苟能於宋萬初弑君之時舉兵討之則不勞/告諭而天下翕然宗齊矣臨川吳氏曰是時管仲為)
　(政四年矣教齊桓糾合諸侯以圖伯而始為此㑹也/按上年宋有弑君之亂蕭叔大心僅能率五族殄亂)
　(賊立桓公御説平宋亂者定御説之位也以平宋亂/㑹諸侯其名正矣然列國僅有陳蔡小國僅有邾併)
　(宋四國而已若魯若衛最近於齊而皆不㑹是齊桓/之信未能孚於諸侯也○廬陵李氏曰春秋始伯之)
　(書有三北杏獨書齊侯曹南獨書宋公城濮獨書晉/侯是也然胡氏止於北杏發予齊侯之説陳氏兼及)
　(城濮至於曹南二家皆不予之葢以鹿上復人宋則/非始伯之辭矣然則曹南予宋亦可又曰此為齊桓)
　(伯事之始桓公自莒反齊得管仲於鮑叔而任之首/懲襄公田獵畢戈之戒於是管仲得以盡行其術制)
　(國以為二十一鄉工商之鄉六士鄉十五與國髙各/帥五鄉焉作内政而寄軍令興鹽筴以盡海上之利)
　(春蒐秋狩有士三萬人以力行天下而又以三選擇/賢始於鄉長之推繼於官長之選復親自貲相於是)
　(民皆勉於為善相地而度征山澤各致其時於是民/各安其居正封疆重聘幣號召天下之遊士以犀甲)
　(贖罪擇其淫亂者而先征之反棠潛於魯使為南伐/之主反臺原漆里於衛使為西伐之主反柴失吠狗)
　(於燕使為北伐之主故齊國之境南至􁑩隂西至濟/北北至於河東至於紀酅有革車八百乘即位數年)
　(東南多亂者萊莒徐夷吳越一戰帥服三十一國是/雖伯者之事然規模次第亦有自矣左氏於桓公事)
　(多畧故具於此内政之法十五鄉出三萬人五家為軌/軌有長十軌為里里有司四里為連連有長十連為)
　(鄉鄉有良人五鄉一師故萬人為一軍帥帥之比之/周制萬二千五百人為一軍者誠簡便矣故曰桓公)
　(節制/之師)
夏六月齊人滅遂
(左傳夏齊人滅遂而戍之穀梁傳遂國也其不/日微國也杜氏曰遂國在濟北蛇丘縣東北)
　滅國之與見滅罪孰為重取國而書滅奪人土地使
　不得有其民人毁人宗廟使不得奉其祭祀非至不
　仁者莫之忍為見滅而書滅亡國之善詞上下之同
　力也其亦不幸焉爾語有之曰興滅國繼絶世天下
　之民歸心焉(南軒張氏曰興滅國不欲忘其先之/功徳也繼絶世不忍墜人之宗祀也)今
　乃滅人之國而絶其世罪莫重矣齊人滅遂其稱人
　微者爾凡書滅者不待再貶而惡已見(家氏曰遂人/不㑹北杏固)
　(為有罪然未至於可滅也伯者假公義以濟私欲滅/譚矣又滅遂不過為拓土開疆之計春秋於三年之)
　(間聨書二滅以著齊桓之罪功過不相掩也高氏曰/齊桓未見救中國之功而示威小國以滅之以脅大)
　(國聖人/深責之)
秋七月
冬公㑹齊侯盟于柯
(左傳冬盟于柯始及齊平也公羊傳何以不日易也其/易柰何桓之盟不日其㑹不致信之也其不日何以始)
(乎此莊公將㑹乎桓曹子進曰君之意何如莊公曰寡/人之生則不若死矣曹子曰然則君請當其君臣請當)
(其臣莊公曰諾於是㑹乎桓莊公升壇曹子手劒而從/之管子進曰君何求乎曹子曰城壊壓境君不圖與管)
(子曰然則君將何求曹子曰願請汶陽之田管子顧曰/君許諾桓公曰諾曹子請盟桓公下與之盟已盟曹子)
(摽劒而去之要盟可犯而桓公不欺曹子可讎而桓公/不怨桓公之信著乎天下自柯之盟始焉榖梁傳曹劌)
(之盟也信齊侯也桓盟雖内與/不日信也杜氏曰柯齊之阿邑)
　始及齊平也(孫氏曰公不及北杏之㑹桓公既滅遂/懼其見討故盟于此王氏曰柯齊地而)
　(言公㑹則此㑹/本齊侯之意也)世讎而平可乎於傳有之敵惠敵怨
　不在後嗣魯於襄公有不共戴天之讎當其身則釋
　怨不復而主王姬狩於禚㑹伐衛同圍郕納子糾故
　聖人詳加譏貶以著其忘親之罪今易世矣而桓公
　始合諸侯安中國攘冦亂尊天王乃欲修怨怒鄰而
　危其宗社可謂孝乎故長勺之役專以責魯而柯之
　盟公與齊侯皆書其爵則以為釋怨而平可也(張氏/曰魯)
　(莊自齊桓入國屢與之戰雖一再勝而齊方修軍政/以圖伯魯有見伐之虞至此始及齊平公榖所載曹)
　(子之事齊桓捐小利以收魯容或有/之皆霸術也但公羊言之過其實耳)或稱齊襄公復
　九世之讎而春秋賢之信乎以仲尼所書柯之盟其
　辭無貶則復九世之讎而春秋賢之者妄矣其諸傳
　者借襄公事以深罪魯莊當其身而釋怨耶(問莊公/與齊桓)
　(㑹盟春秋不譏朱子曰凡事貴諸始莊公親見襄公/殺其父既不能復讎反與之燕㑹又為之主婚豈特)
　(不能復而已既親見讎人如此到桓公時又自隔一/重了如何更責他不報見讎在面前不曽報得更欲)
　(報之於其子若孫非惟事有所不可也自做得没氣/勢又况齊桓公率諸侯尊周室以義而舉莊公雖欲)
　(不赴其盟㑹豈可得哉事又當權个時勢義理輕重/若桓公無事自來召諸侯莊公不赴可也今桓公名)
　(為尊王室若莊公不赴非是叛齊乃叛周也春秋只/是據事如此寫在如何見他譏與不譏又問使莊公)
　(當初自能舉兵殺了襄公還可更赴桓公之㑹否曰/他若是能殺襄公他却自㑹做霸主不用去隨桓公)
　(若是如此便是這事結絶了汪氏曰公羊稱齊襄復/九世之讎則失之過莊公當其身釋怨不復則失之)
　(不及今者桓公至定公纔八世而夫子相定公㑹齊/侯於夾谷安得謂九世猶可復讎乎春秋於禚之狩)
　(人齊侯以貶公於溺㑹伐衛貶不書公子於圍郕諱/不書公屢加貶絶則復讎之責至矣故柯之盟不復)
　(致貶誠以齊桓倡伯尊王安夏顧不可以區區不能/報之寡弱召其危辱以獲戾于先君也聖人輕重之)
　(權衡豈不深切著明也哉○趙氏曰按桓公未嘗侵/魯地及盟後未嘗歸魯田莊公與齊襄猶歡好不絶)
　(不應至桓公却生讎怨公羊之説非也廬陵李氏曰/曹子之説趙子不取胡氏亦未及之然考之當時桓)
　(公修伯非得魯則不足為重故捐小利以收魯容或/有之魯亦知齊欲以信求諸侯故因盟以求地而公)
　(羊遂誇大之耳葢魯自長勺乗丘之勝國勢稍振齊/不敢以待譚遂之術待魯而多方以求之屈己於歸)
　(田之請遷延於姻好之成示威於三國之伐耀武於/戎成之獻而魯自是不敢有從違之心矣九合之盛)
　(亦原於此故公羊/之説不可謂無)
　附録(左傳宋人背/北杏之㑹)
(辛僖王/丑二年)十有四年(齊桓六晉緡二十五衛惠二十蔡哀/十五鄭厲二十一子儀十四弑曹莊)
(二十二陳宣十三把共公元/年宋桓二秦武十八楚文十)
春齊人陳人曹人伐宋
(程子曰春秋之法將尊師衆曰某帥師將卑師衆曰某/師將卑師少曰某人將尊師少曰某伐某齊自管仲為)
(政莊十一年而後未嘗興大衆也其賊於諸侯亦寡矣/終管仲之身四十年息養天下厚矣惟救邢稱師譏其)
(次也至於秦晉使之不競而已/不强致也是以其功卑而易成)
　宋人背(音/佩)北杏之㑹(臨川吳氏曰北杏之㑹齊侯本/以定宋君之位而宋即背之葢)
　(服仁義非誠心/故人心不孚也)諸侯伐宋(杜氏曰經書人傳言諸侯/者總衆國之稱張氏曰陳)
　(曹皆宋之鄰不動遠/國簡便之規模也)其稱人者將卑師少也齊自管
　仲得政滅譚之後二十年間未嘗遣大夫為主將亦
　未嘗動大衆出侵伐(汪氏曰十三年滅遂十五年伐/郳十六年伐鄭十九年伐我二)
　(十年伐戎二十六年伐徐二十八年伐衛救鄭三十/年降鄣閔元年救邢二年遷陽僖四年伐陳侵陳七)
　(年伐鄭十七年伐英氏皆稱人惟次聶北城邢伐厲/書師救徐書大夫其餘侵蔡伐楚伐鄭圍新城伐北)
　(戎皆書爵則君自行耳伐山戎書人獨非/將卑師少者以遇魯濟獻捷書齊侯故也)蓋以制用
　兵而賦於民薄矣故師南摧强楚西抑秦晉天下莫
　能與之爭也或以為貶齊稱人誤矣(問桓公南征北/伐不聞勞民而)
　(兵食足者何策茅堂胡氏曰以春秋考之管仲相桓/公數十年未嘗動大衆出征伐亦未嘗命大夫為將)
　(帥此足食足兵之本也廬陵李氏曰經列國書人而/伐者齊伯之編有三此年伐宋十五年伐郳十六年)
　(伐鄭皆連三國而稱人將卑師少之文也晉伯之編/有三文二年伐秦十七年伐宋宣十年伐鄭皆連四)
　(國而稱人貶之之文也餘若宣元年二國伐鄭僖三/十三年三國伐許宣二年四國侵鄭稱人皆在貶例)
夏單伯㑹伐宋
(左傳春諸侯伐宋齊請師于周夏單伯㑹之取成于宋/而還公羊傳其言㑹伐宋何後㑹也榖梁傳㑹事之成)
(也/)
　隱公四年諸侯伐鄭翬帥師㑹伐則再舉宋陳蔡衛
　四國之名今諸侯伐宋而單伯㑹伐不復(扶又/反)再舉
　三國之名何也宋人背北杏之㑹合諸侯而伐之者
　齊桓公也㑹伐者無貶焉故其辭平主謀伐鄭而欲
　求寵於諸侯以定其位者州吁也㑹之者黨逆賊矣
　故其詞繁而不殺疾之也再舉而例書者甚疾四國
　之詞也言之不足故再言之而聖人之情見矣(臨川/吳氏)
　(曰伐宋之役齊止用近宋之陳曹而不煩遠兵然魯/方從伯故齊雖不微於魯而魯自遣單伯以兵往㑹)
　(也高氏曰非既約而後其與袁僑如㑹同張氏曰魯/自盟柯已平於齊而未從期役故因齊討宋命上卿)
　(帥師往㑹示從伯之意齊桓方興理勢當從固異於/翬㑹宋殤黨亂賊伐無罪矣故書㑹伐而不再叙諸)
　(國也後劉氏曰公羊云後㑹也按伐宋之時魯本不/預謀  聞乃遣大夫往㑹耳非後期也榖梁云㑹事)
　(之成也與公羊相似汪氏曰左氏云齊請師於周單/伯㑹之故治左氏者皆以單伯為周大夫今考成十)
　(六年十七年尹子單子三㑹伐鄭不書㑹伐又况定/四年傳云劉文公合諸侯伐楚而經仍書公㑹劉子)
　(諸侯侵楚今既稱單伯㑹伐則單伯為魯大夫明矣/廬陵李氏曰左氏以為王臣其辨已見逆王姬下然)
　(内大夫㑹伐者八獨翬㑹四國伐鄭與單伯㑹伐/宋皆先列諸國之伐然後稱㑹葢後㑹之文也)
　附錄(左傳鄭厲公自櫟侵鄭及大陵獲傅瑕傅瑕曰/苟舍我吾請納君與之盟而赦之六月甲子傅)
　(瑕殺鄭子及其二子而納厲公初内蛇與外蛇鬬於/鄭南門下内蛇死六年而厲公入公聞之問於申繻)
　(曰猶有妖乎對曰人之所忌其氣燄以取之妖由人/興也人無釁焉妖不自作人棄常則妖興故有妖厲)
　(公入遂殺傅瑕使謂原繁曰傅瑕貳周有常刑既伏/其罪矣納我而無貳心者吾皆許之上大夫之事吾)
　(願與伯父圖之且寡人出伯父無裏言入又不念寡/人寡人憾焉對曰先君桓公命我先人典司宗祏社)
　(稷有主而外其心其何貳如之苟主社稷國内之民/其誰不為臣臣無二心天之制也子儀在位十四年)
　(矣而謀召君者庸非貳乎莊公之子猶有八人若皆/以官爵行賂勸貳而可以濟事君其若之何臣聞命)
　(矣乃縊/而死)
秋七月荆入蔡
(左傳蔡哀侯為莘故繩息媯以語楚子楚子如息以食/入享遂滅息以息媯歸生堵敖及成王焉未言楚子問)
(之對曰吾一婦人而事二夫縱弗能死其又奚言楚子/以蔡侯滅息遂伐蔡秋七月楚入蔡君子曰商書所謂)
(惡之易也如火之燎于原不可鄉邇其猶可撲滅者其/如蔡哀侯乎穀梁傳荆者楚也其曰荆何也州舉之也)
(州不如國國不如名名不如字張氏曰息之亡蔡之入/皆哀侯致之蔡自㑹鄧懼楚之後非但不為桑土牖戸)
(之謀而以婦人之故再召楚師始則身虜繼以國破楚/熊貲興兵以悦婦人是時齊桓伯業未成遂致其横行)
(淮漢侵及中國也汪氏曰荆虜獻舞歸今又入蔡四鄰/不能救方伯不復問小國附盟主果何恃乎書以病齊)
(桓也臨川吳氏曰齊雖圖霸力未能以帖荆十年荆方/敗蔡而虜其君今又破蔡而入其國春秋屢書病中國)
(之不競也吕氏曰入春秋以來蔡嘗從王伐鄭則修勤/王之職也㑹于鄧盟于折㑹于曹則猶交諸侯之玉帛)
(也伐鄭伐戴伐衞則猶同諸侯兵車之㑹也自敗莘以/來五年再被荆師哀侯蒙塵不返而蔡之臣子甘為楚)
(向齊桓倡伯僅一從北杏之㑹自是折而從楚㑹伐㑹/盟皆不與矣是故召陵加師僅足以得楚人之屈服而)
(不能革蔡人從楚之心齊桓既没楚成抗衡盟齊㑹盂/圍宋則蔡莫不皆至至于晉文城濮之戰楚既大創蔡)
(始改圖晉之三㑹黾勉周旋晉文既没而中國之盟㑹/蔡復不與厥貉之次遂挾楚穆為窺宋之謀郤缺欒書)
(伐之侵之而不從也晉悼復伯列國悚然聴命而蔡安/於楚之宇下鄭人侵蔡獲司馬燮而楚復為蔡仇鄭終)
(悼公之世亦不能得蔡也厥後再從楚伐鄭宋虢之㑹/公孫歸生實序于列國大夫之上楚䖍㑹申及再伐吳)
(蔡靈皆從之是中國諸侯折而從楚者莫如蔡之先其/堅於事楚者莫如蔡之甚也般之殺有之用廬之封蔡)
(之存亡廢興皆宅命於楚蔡人舉國之廢置又制於楚/之讒臣矣蔡昭受拘三年不勝其辱質愛子以請晉而)
(召陵之役晉人求貨而辭蔡諸侯侵楚無功而楚人圍/蔡益暴柏舉之戰假手于吳以釋憾而楚昭報復使彊)
(于江汝之間蔡之傾覆是懼謀徙州來哭墓而遷君臣/相殘以及公孫翩之禍迄春秋之後終為楚所并棄同)
(即異之謬其害豈淺淺哉廬陵李氏曰蔡為周室宗盟/之長邇於楚而常受楚禍中國之力有不及焉故自北)
(杏之後齊之盟㑹蔡不復與矣蔡之始録於經則㑹鄧/以懼楚終録于經則遷州來以避楚楚之始見于經曰)
(敗蔡終録于經曰圍蔡齊晉之伯其極盛則侵蔡以伐/楚其極衰則㑹召陵以救蔡而不能終於栢舉之戰吳)
(操中國之權又以蔡故焉原一蔡之始終而/中國消長之形荆楚强弱之端皆可見矣)
冬單伯㑹齊侯宋公衞侯鄭伯于鄄(單音/善)
(左傳冬㑹于鄄宋服故也榖梁傳復同㑹也杜氏曰鄄/衞地東郡鄄城張氏曰宋公親㑹魯卿始與為衣裳之)
(㑹而齊伯畧定矣薛氏曰齊之先乎諸侯長之也髙氏/曰諸侯伐宋踰時不觧至是宋公始服而為此㑹臨川)
(吳氏曰春秋陳曹三國伐宋其夏魯單伯方往㑹伐時/宋以成而三國還師單伯不及至宋境故冬而單伯復)
(㑹齊宋之君以結成而衞鄭之君亦來㑹也此衣裳之/㑹之一齊伯略定矣若陳蔡曹邾已歸齊者不復與㑹)
(葢齊之伯政務簡便不苦煩諸侯也○劉氏曰左氏見/周有單子遂誤以單伯亦為周大夫凡王人出㑹諸侯)
(無不序公侯之上者宰周公劉子之類是也杜氏為之/飾説欲證單伯必為周人非觧經之體廬陵李氏曰經)
(書内大夫㑹外諸侯者六為單伯于鄄季孫宿于邢丘/㑹伯主及列國其餘若公孫敖㑹晉侯公孫歸父㑹楚)
(子季孫行父公孫歸父之㑹齊侯皆特相㑹也大夫㑹/諸侯抗尊出位左氏例以為内大夫可㑹外諸侯非也)
(雖齊桓初伯得魯為重不以單伯為嫌魯人顧望未專/從齊不以單伯為卑然他日開權臣之專未必不始於)
(此/)
　
　
　
　
　
　春秋大全卷八
欽定四庫全書
　春秋大全卷九
　　　　　　　　　　　　明　胡廣等　撰
　　莊公下
(壬僖王/寅三年)十有五年(齊桓七晉緡二十六衞惠二十一蔡/哀十六鄭厲二十二曹莊二十三陳)
(宣十四杞共二宋桓三/秦武十九楚文十一)
春齊侯宋公陳侯衛侯鄭伯會于鄄
(左傳春復會焉齊始霸也穀梁傳復同會也張氏曰𫝊/謂始霸指諸侯始定而言然魯未信服是後宋人猶或)
(主兵衛鄭未免復叛葢齊霸駸駸而定諸侯之心猶未/一也劉氏曰伯則主諸侯諸侯莫先焉此年伐郳宋序)
(齊上明年伐鄭宋亦序齊上齊之未主諸侯明矣十六/年九國盟幽之時齊自此始為諸侯主矣襄陵許氏曰)
(十三年十四年會至是又會三合諸侯而不盟以示重/慎是以盟則衆信莫敢渝也杜氏曰陳國小每盟會皆)
(在衞下齊桓始霸楚亦始强陳介於二大國而為三恪/故齊桓自此年進之以在衞上遂終於春秋汪氏曰是)
(後惟召陵侵楚陳序衞/下葢陳在喪稱子故也)
夏夫人姜氏如齊
(榖梁傳婦人既嫁不踰境踰境非禮也襄陵許氏曰鄄/之再會魯尚未從桓公未能比近無以示逺務求合於)
(魯是以受文姜以昭親親而齊魯之交卒合然而禮防/一失夫人復啓越境之恣遂成於莒之姦張氏曰文姜)
(不如齊八年矣至此復如齊桓公欲求魯好以定伯業/而不知拒也文姜播惡於襄公之世桓公絶之義也以)
(欲求魯之故而不鑑覆車之轍豈未聞行一不/義雖得天下不為之法乎春秋特書以累桓也)
秋宋人齊人邾人伐郳(郳公/作兒)
(左傳諸侯/為宋伐郳)
　伯者之先諸侯専征也非伯者而先諸侯主兵也(杜/氏)
　(曰宋主兵故序齊上班序上下以國大小為次征伐/則主兵為先春秋之常也張氏曰小邾宋之附庸不)
　(服宋桓公為宋伐之齊桓霸體未全正此役為宋而/興宋序齊上亦猶伐宋之師邾人為道而序鄭之上)
　(也/)此齊桓之師何以序宋下猶未成乎伯也二十七
　年同盟于幽天下與之然後成乎伯矣(劉氏曰當是/時桓未成乎)
　(伯未成乎伯而伐人猶諸侯之相伐也諸侯之相伐/則必推主兵者上之是以宋先序蜀杜氏曰齊桓内)
　(不能率諸侯以朝天子外不能遏冦亂以救中國為/宋討一附庸以求其服從斯徳之小乎汪氏曰石氏)
　(為郳有二郳黎來乃小邾國三國伐郳乃宋之附庸/今考伐郳而後經不書郳惟書小邾城成周之役經)
　(書小邾人而宋仲幾曰郳吾役也昭二十年𫝊稱郳/中杜氏曰小邾穆公子必有所據則郳為小邾明矣)
鄭人侵宋
(左𫝊鄭人間之而侵宋張氏曰間諸侯伐郳而侵宋不/誠服齊以背二鄄之會鄭之反覆於齊楚之間葢始於)
(此故書侵/以惡之)
　侵伐之義三𫝊不同左氏曰有鐘鼓曰伐無鐘鼓曰
　侵先儒或非其説以為聲罪致討曰伐無名行師曰
　侵(陸氏曰凡師聲罪致討曰伐無名行師曰侵據左/氏之説則齊侯侵蔡晉侯侵楚之類皆用大師而)
　(總數國若無鐘鼓何以行師又狄師亦有稱伐者豈/是能有鐘鼔乎則左氏之例非矣公羊云觕者曰侵)
　(精者曰伐以謂深者為精淺者為觕前後有侵師至/破其國伐師不深者殊多則公羊之例又非矣榖梁)
　(云苞人民毆牛馬曰侵斬樹木壞宫室曰伐齊桓伐/楚不戰而服無壞宫室伐樹木之事又豈二百四十)
　(二年行師悉皆如此暴/亂乎則知榖梁亦非也)未有以易之者也然考諸五
　經皆稱侵伐在易謙之六五曰利用侵伐征不服也
　書之泰誓曰我武惟揚侵于之疆詩之皇矣曰依其
　在京侵自阮疆周官大司馬以九伐之法正邦國而
　曰賊賢害民則伐之負固不服則侵之(鄭氏曰伐者/兵入其境侵)
　(者兵加其/境而已)而以為無名行師可乎(汪氏曰陸淳謂不/言罪名但行殺掠)
　(非謂師出無名然語辭未/明有以啓後人之疑也)然則或曰侵或曰伐何也
　聲罪致討曰伐潛師掠境曰侵聲罪者鳴鐘擊鼔整
　衆而行兵法所謂正也潛師者銜枚卧鼔出人不意
　兵法所謂竒也(國語伐備鐘鼔聲其罪也襲侵無聲/為蹔事也汪氏曰侵伐二字必皆當)
　(時行師之名故雖外兵亦書伐而霸者之兵亦書侵/其義之是非係乎其事之得失不以是為褒貶也然)
　(有當書伐而書侵當書侵而書伐者春秋之變例也/廬陵李氏曰按左氏鄭厲公以去年自櫟侵鄭傅瑕)
　(殺子儀而納之厲公殺傅瑕及原繁原繁曰子儀在/位十四年矣而謀召君者庸非貳乎莊公之子猶有)
　(八人若皆以官爵行賂勸貳而可以濟事君其若之/何由此觀之則忽亹儀雖死而莊公之子尚多也齊)
　(桓若能明大義告諸侯聲厲公簒奪之罪而廢之豈/不為伯業之光哉不此之顧首列于二鄄之會及其)
　(反覆三國伐之又以宋故為詞亦何足以服/之矣宜乎于幽既成而旋有鄭詹之執也)
冬十月
(癸僖王/卯四年)十有六年(齊桓八晉緡二十七滅武公稱三十/八年衞惠二十二蔡哀十七鄭厲二)
(十三曹莊二十四陳宣十五杞共/三宋桓四秦武二十楚文十二)
春王正月
夏宋人齊人衞人伐鄭
(南北争鄭於是始左傳諸侯伐鄭宋故也孫氏曰鄭背/鄄之兩㑹侵宋故齊桓帥諸侯伐之齊序宋下與伐郳)
(同張氏曰伐鄭不止為宋而已葢鄭不服則諸侯之心/未一也襄陵許氏曰中國諸侯宋為大既為之服郳又)
(為之服鄭宋葢自是與齊為一宋親而中國諸侯定矣/蒙氏曰鄭突以庶簒嫡昭得返國突復據櫟以逼之昭)
(以弑死突之為也齊桓始霸當聲突舊惡請于王以正/其罪宣示逺近以警群聽今為宋而伐鄭非名也汪氏)
(曰此伐鄭與二十六年伐徐皆以齊/序宋下齊未成乎伯而宋猶主兵也)
秋荆伐鄭
(左傳鄭伯自櫟入緩告于楚狄楚伐鄭及櫟為不禮故/也孫氏曰自桓公之立而荆為中國患矣十年敗蔡師)
(十四年又入蔡今復伐鄭而桓公不能討聖人詳書之/以累桓也汪氏曰齊方圖伯楚亦浸强北侵不已陳蔡)
(鄭許適當其衝鄭之要害尤在所先中國得鄭則可以/拒楚楚得鄭則可以窺中國故鄭者齊楚必爭之地也)
(自是鄭被兵於中國者三十有九於楚者二十春秋備/書以見天下之盛衰焉張氏曰齊伯未定楚威侵及中)
(國自桓二年鄭已懼楚至此三十餘年而後受兵楚之/威不輕用如此至是始為中國患矣廬陵李氏曰鄭桓)
(公始寄帑於虢鄫得十邑而國之前華後渭左洛右濟/主芣騩而食溱洧實春秋要領之國而南北之樞紐也)
(故楚禍及鄭始此而終春秋為伯主之輕重焉又曰經/書荆伐鄭二始此年楚人伐鄭四始僖元年書楚子伐)
(鄭五始宣四年書大夫伐鄭四始成六/年楚會諸侯伐鄭二始襄二十四年)
　附録(左傳鄭伯治與於雍糾之亂者九月殺公子閼/刖强鉏公父定叔出奔衞三年而復之曰不可)
　(使共叔無後於鄭使以十月入曰良月/也就盈數焉君子謂强鉏不能衞其足)
冬十有二月會齊侯宋公陳侯衞侯鄭伯許男滑伯滕
子同盟于幽(公作公會許男/下公榖有曹伯)
(左傳冬同盟于幽鄭成也公羊傳同盟者何同欲也榖/梁傳同者有同也同尊周也不言公外内寮一疑之也)
(杜氏曰言同盟服異也滑國都費河南緱氏縣幽宋地/薛氏曰許男何以先乎曹滑大也非禮班之序也桓公)
(倡伯而亂周班之序/非長諸侯之道也)
　㑹者公也不書公諱也(陳氏岳曰凡空書會某侯是/公自會也諸侯皆序非微者)
　(明/矣)其諱公何也程氏曰齊桓始霸仗義以盟而魯首
　叛盟故諱不稱公惡失信也(汪氏曰據十/七年受鄭詹)其曰同盟
　何也程氏曰上無明王下無方伯列國交爭桓公始
　霸天下與之故書同盟志同欲也(陳氏曰諸侯初主/盟也自是無特相)
　(盟者矣盟未有言同者於是言同盟以齊桓之初主/盟也夫主盟者舉天下而聽於一邦也王者不作舉)
　(天下而聽於一邦古未之有也於其始書也曰同盟/同衆辭也猶未與之専主是盟也再盟於幽之後天)
　(下知有齊桓而已矣内不言公諱之也臨川吳氏曰/齊自北杏以後屢合諸侯有會無盟者諸侯之心未)
　(一也至此而鄭服始合九國之君而為此盟此桓公/糾合諸侯一匡天下之始自入春秋以來所未嘗有)
　(之事也然猶未敢専主盟之權故曰同盟至僖二年/盟貫齊始為盟主而自此以後不復書同矣何氏曰)
　(同心欲盟也同心為善善必成同心為惡惡必成故/重而言同盟也汪氏曰同盟之義論者不同然實皆)
　(不出於公羊之説杜預言服異葢以左氏於幽之盟/一則曰鄭成一則曰陳鄭服於新城曰從於楚者服)
　(於蟲牢于戲曰鄭服也於馬陵曰且莒服故也於雞/澤曰晉為鄭服故合諸侯於重兵平丘曰齊成曰齊)
　(服也推是論之則清丘斷道之討貳於蒲以諸侯之/貳皆所以服異于戚則鄭伯聽成而鄭已服柯陵毫)
　(北伐鄭而同盟則鄭服可知虛柯則悼公初立而諸/侯新服也是則因服異而言同盟也榖梁於二幽之)
　(盟皆曰同尊周於新城斷道雞澤平丘皆曰同外楚/楊士勛疏謂魯莊之世楚國未强齊桓初霸直取同)
　(尊周而已魯文之時楚人强盛而中國畏之新城書/同𫝊云外楚則清丘亦是外楚𫝊省文也舉斷道以)
　(包上下則蟲牢馬陵蒲之與戚柯陵虛朾之類亦是/省文雞澤復發𫝊者楚人轉盛中國外之彌甚則戲)
　(盟亳城重丘亦其意也平丘又重發外楚之文是後/中國微弱不復能外楚矣是則謂晉伯十有四盟皆)
　(為外楚新城發𫝊著其始平丘發𫝊著其終斷道雞/澤舉上下以包其餘也文定以諸侯同欲而書同又)
　(以惡其反覆而書同二幽新城清丘斷道皆云同欲/馬陵云同病楚柯陵雞澤平丘云同懼楚皆同欲也)
　(以例推之于戚同欲討曹虛朾同欲救宋也于蒲之/盟罪其失信而尋盟亳北之盟惡其既同而又叛皆)
　(惡其反覆而書同者也以例推之于戲亦既同而又/叛也惟蟲牢惡其皆不臣重丘惡其受賂而不討賊)
　(即何休所謂同心為惡惡必成者也穀梁云尊周外/楚即所謂同心為善善必成者也惡其反覆而書同)
　(謂其既同而復異也杜預言服異謂其昔異而今同/也愚故謂論者不同皆不出於公羊同欲之説也唐)
　(孔氏云載辭稱同啖趙謂盟辭同而無彼此之異葢/惟其同欲是以載書同辭也薛氏又謂同力乎中國)
　(亦同心之意也若夫劉原父引殷見曰同謂設方明/如方岳之盟故書同然襄九年楚公子罷戎與鄭人)
　(同盟于中分昭十九年邾人郳人徐人㑹宋公同盟/于蟲豈亦能設方明而用殷同之禮乎新城虛朾皆)
　(大夫與盟清丘則四國之大夫當時大夫雖僭然未/必能備天子之禮也季姬及鄫子遇于防安得用天)
　(子冬見曰遇之禮乎止齋陳氏臨川呉氏皆謂同者/衆辭列國相與盟而莫適為主然前此瓦屋惡曹後)
　(此鄟陵臯鼬皆莫適為主而不書同齊桓晉悼皆伯/者之盛不可謂其不専主盟也或者又謂霸業未盛)
　(霸業既衰則書同盟然齊桓幽之再盟不可謂霸業/未盛牡丘霸業已衰而不言同晉悼之盛始終書同)
　(盟而祝柯澶淵晉霸已衰皆不書同則霸業/之盛衰固不係於書同盟與不書同盟也)自古皆
　有死民無信不立故聖人以信易食答子貢之問君
　子以信易生重桓王之失春秋之諱公與是盟也豈
　不以信之重於生與食乎先儒或以為不書公者諱
　與讐盟誤矣(范氏曰諸侯同共推桓而魯與齊讐/公可事齊不會不書公以著疑焉)果
　以桓為讐而諱與盟者曷不於柯之盟諱之也(汪氏/曰霸)
　(者合諸侯而同盟外示同欲而出於中心之誠者葢/寡先儒謂惡其反覆而書同葢書同盟而反覆之惡)
　(自著故于幽為同盟之始而魯則失信於齊桓平丘/為同盟之終而晉則辭魯昭使不與盟是皆反覆之)
　(易見者也説者皆疑鄭詹逃來在明年不當先諱公/而貶之夫春秋為國諱惡苟不書鄭詹之來則失事)
　(實書詹來而盟幽不諱公則又彰莊公之失信故沒/公不書使若微者同歃則莊公之罪不甚顯而所以)
　(譏之者至矣況聖人筆削一經屬辭比事以寓賞罰/必詳上下文及前後事而後識其指歸安可謂不當)
　(先諱公乎公子翬未弑隱公而去其族齊無知未弑/襄公而弟年書名紀叔姬全節守義以妾媵而特書)
　(歸于紀季子賢而不書出奔皆所以詳本末而垂法/戒非可以常例而議之也朱子於綱目書魏苟攸書)
　(司空梁文惠公狄仁傑漢未為魏而言魏仁傑未贈/司空而稱司空亦先事而致褒貶豈非取法春秋之)
　(遺意乎○趙氏曰榖梁云不言公外内寮一疑之也/按莊公與齊㐮往來未嘗有阻豈於桓公更有疑哉)
　(此直夫子定貶責之㫖何闗内外寮也廬陵李氏曰/經書同盟十六齊桓伯二此年幽二十七年盟幽是)
　(也晉靈伯一文十四年新城是也景伯五宣十二年/清丘十七年斷道成五年蟲牢七年馬陵九年蒲是)
　(也晉厲伯二成十五年戚十七年柯陵是也晉悼伯/四成十八年虛朾㐮三年雞澤九年戲十一年亳城)
　(北是也平昭各一襄二十五年重丘昭十三年平丘/是也胡氏有二例有諸侯同欲而稱同者有惡其反)
　(覆而同者除于蒲亳城北惡其反覆外其餘可皆入/同欲之例矣穀梁有二例曰同尊周也同外楚也除)
　(二幽為尊周外其餘皆可入外楚之例矣但不可以/同欲為皆美故二幽馬陵于戚雞澤雖可褒而清丘)
　(斷道蟲牢亦書同新城虛朾于戲雖無貶而重丘平/丘亦書同此公羊所謂同心為善善必成同心為惡)
　(惡必成者也要之二説皆有通處當𠫭考為是劉氏/以同盟為殷同之盟同盟之禮見於覲禮為壇祀方)
　(明方伯臨之桓非受命之伯假同盟之禮率諸侯以/尊天子葢自是始伯也張氏因其説曰古者方嶽有)
　(同盟以示其考禮尊徳以事天子之意桓公至是以/諸侯既授以事而霸業定因舉是禮約束諸侯尊周)
　(以掩其無王之事自此欲制諸侯而脅從之者皆書/同而善惡則各繫其事焉劉氏説胡氏雖不取然亦)
　(是一説也但施之清丘大夫之盟有不合耳餘見新/城及亳北下又曰左氏經文㑹不言公者三此年幽)
　(及僖十九年齊二十九年翟泉也杜氏以幽與齊皆/微者獨翟泉為諱公穀梁以此會為去公以著疑于)
　(齊為内之卑者翟泉又有公字公羊於三會皆有公/字三家之異如此啖趙胡氏陳氏皆從左氏經文趙)
　(子以此會為諱與讐盟于齊翟泉皆諱公與大夫盟/則三會皆公與也胡氏以此會諱公失信于齊為諱)
　(與楚盟翟泉為諱與王子盟則三會亦皆公與也陳/氏以為齊初主盟不言公楚初與盟不言公晉大夫)
　(初㑹盟不言公則三會亦皆公與也要之胡氏與陳/氏二説皆可通榖梁疑之之説據其本旨則公本與)
　(盟但以諸侯皆疑故去公以見之而説/者以魯疑而不會則又郢書而燕説矣)
邾子克卒
(榖梁傳其曰子進之也范氏曰附齊而尊王室王命進/其爵杜氏曰克儀父名稱子者葢齊桓請王命以為諸)
(侯髙氏曰不能五十里為附庸若有功加地滿五十里/則列為子男邾本附庸齊桓始霸從其征伐有功王室)
(以是請王命而爵之為子聖人因其卒而著之陳氏曰/向也曰儀父今曰邾子已賜之爵也春秋之初諸侯猶)
(稟命於天子是年王使虢公命曲沃伯為晉/侯詩人為之賦無衣則諸侯猶有黜陟也)
　附録(左傳王使虢公命曲沃伯以一軍為晉侯○初/晉武公伐夷執夷詭諸寪國請而免之既而弗)
　(報故子國作亂謂晉人口與我伐夷而取其地遂以/晉師伐夷殺夷詭諸周公忌父出奔號惠王立而復)
　(之/)
(甲僖王五/辰年崩)十有七年(齊桓九晉武三十九卒衞惠二十/三蔡哀十八鄭厲二十四曹莊二)
(十五陳宣十六杞共四宋桓/五秦徳公元年楚文十三)
春齊人執鄭詹
(左傳鄭不朝也公羊傳鄭詹者何鄭之微者也此鄭之/微者何言乎齊人執之書甚佞也榖梁傳人者衆辭也)
(以人執與之辭也鄭詹鄭之卑者卑者不志此其志何/也以其逃來志之也逃來則何志焉將有其末不得不)
(録其本也鄭詹/鄭之佞人也)
　書齊人執詹惡(去/聲)齊之詞也(劉氏曰執詹書人責齊/之詞也不稱行人非使)
　鄭既侵宋又不朝齊詹為執政葢用事之臣也(孔氏/曰𫝊)
　(曰鄭有叔詹堵叔師叔先言詹是詹最貴也/齊以不朝責鄭鄭令詹詣齊謝罪齊人執之)其見執
　宜矣而以惡齊何也以責人之心責己則盡道以愛
　己之心愛人則盡仁(黄氏曰即人之身而得治己之/道治己之道初不難見觀其責)
　(於人者而已即己之身而得待人之道待/人之道不必逺求觀其施於己者而已)此春秋待
　齊之意也(襄陵許氏曰宋大鄭小齊桓葢徳宋而威/鄭文王之興大邦畏其力小邦懐其徳而)
　(桓反之是以為伯道也至於宋㐮執鄫之虐則桓不/為矣張氏曰詹不氏與柔弱同桓執鄭詹討鄭不朝)
　(之罪當書齊侯而稱人以非伯討貶也諸侯不服不/能脩徳以來之而執其大夫則小國之從齊皆出於)
　(力不贍而非有心悦誠服之意為可見矣○趙氏曰/公榖皆云詹鄭之微者書甚佞也言微者不當書特)
　(為佞書諸見執者豈無罪乎何獨特書此佞榖梁又/云以其逃來志之若執猶不書奔何足書乎若未來)
　(魯但言自齊逃來足知見執何必先書之劉氏曰春/秋未有微者而得書於經榖梁曰人者衆辭以人執)
　(與之辭也非也宋人執鄭祭仲邾人執鄫子亦可謂/與之乎廬陵李氏曰鄭詹説左氏是公榖皆以詹為)
　(佞人此無据之言杜氏以稱人為/賤之榖梁文以稱人為與齊皆非)
夏齊人殱于遂(殱子廉反/公作殱)
(左傳夏遂因氏頜氏工婁氏須遂氏饗齊戍醉而殺之/齊人殱焉公羊傳殱者何殱積也衆殺戍者也穀梁傳)
(殱者盡也然則何為不言遂人盡齊人也無遂之辭也/無遂則何為言遂其猶存遂也存遂奈何曰齊人滅遂)
(使人戍之遂之因氏飲戍者酒/而殺之齊人殱焉此謂狎敵也)
　殱盡也(啖氏曰殱者/自滅之義)齊滅遂使人戍之遂之餘民飲
　戍者酒而殺之齊人殱焉(杜氏曰齊人戍遂遂人討/而盡殺之故以自盡為文)
　(何氏曰稱人衆辭臨川呉氏曰齊桓伯事方興而以/彊大吞小弱滅遂而慮遂之遺民不服故遣齊之民)
　(戍守其地以無罪滅遂固已失遂人之心矣而齊/之戍者或又凌滅其舊民故遂人憤怒而盡殺之)春
　秋書此者見(音/現)齊人滅遂恃強陵弱非伐罪弔民之
　師遂人書滅乃亡國之善辭上下之同力也夫以亡
　國餘民能殱强齊之戍則申胥一身可以存楚(事見/左傳)
　(定公/四年)楚雖三戸可以亡秦(史記范増傳楚南公曰楚/雖三戸亡秦必楚後之滅)
　(秦者皆楚人也韋昭曰三戸楚三大姓昭屈景也左/傳哀四三戸杜氏曰丹陽縣北三戸亭服䖍曰三戸)
　(漳水/津也)固有是理足為强而不義之戒而弱者亦可省
　身而自立矣(劉氏曰齊滅人之國而又戍之以自取/死亡故令其文如齊人自死于遂也陸)
　(氏曰不曰遂人殺之齊自取也張氏曰絶滅社稷以/及其君慮其民之思舊主而以兵力强制之不知彼)
　(心不服吾力稍怠必有出於意料之外者不言遂人/殱齊戍而書其自殱所以申遂人復讐之志而著桓)
　(公不仁以至於自殱其衆也襄陵許氏曰齊師滅譚/譚子奔莒著其君不詘也齊人滅遂齊人殱于遂著)
　(其民不歸也孟子謂伯者以力服人非心服也力不/贍也荀子謂桓公詐邾襲莒并國三十五則所滅葢)
　(不盡書書滅譚滅遂上下一見之也汪氏曰榖梁謂/無遂而存遂乃春秋存亡繼絶之意亦猶紀已滅而)
　(書紀叔姬卒葬紀叔姬存紀也陳已滅而書葬陳哀/公書陳災存陳也○趙氏曰榖梁曰此謂狎敵也此)
　(説乃譏其不善/用兵恐非實迹)
秋鄭詹自齊逃來
(公羊傳何以書書甚佞也曰佞人/來矣佞人來矣榖梁傳逃義曰逃)
　穀梁子曰逃義曰逃(范氏曰執得其罪故也義也今/而逃之是逃義也陸氏曰凡言)
　(逃者皆謂義當/留而竊去也)逃者匹夫之事(杜氏曰詹不能仗節/守死以解國患而遁)
　(逃苟免書逃以賤之/言與匹夫逃竄無異)詹之見執若其有罪雖死可也
　儻曰無罪苟見免焉請從惠於會使諸侯聞之則不
　辱君命矣不能以理自明也而反效匹夫之行遁逃
　苟免越在他國不亦賤乎(常山劉氏曰詹為正卿不/能自辨以理取直而歸反)
　(如匹夫之逃越在/他國斯可賤也)特書曰逃以著其幸免而不知命
　之罪也(劉氏曰書逃責詹之辭也詹自以為有罪邪/雖死之可矣自以為無罪邪尚何逃之有詹)
　(恐其見殺因逃而苟免則是不知命也永嘉吕/氏曰觀逃之一字則詹之有罪無罪皆可知矣)齊桓
　始霸同盟于幽而魯首叛盟受其逋逃虧信義矣書
　自齊逃來又以罪魯也(陳氏曰外逃不書齊髙固髙/厚逃歸皆不書逃來則書之)
　(逃來譏與之接也張氏曰執列國大夫踰歴三時不/令其服罪而去防閑也慢國囚亡逸齊之罪也竊身)
　(逃竄同於苟免之匹夫無大夫之行失節辱國詹之/罪也為逋逃主以取伐於伯主魯之罪也汪氏曰左)
　(傳僖七年稱鄭有叔詹為政則詹雖逃奔魯葢不久/而歸鄭矣汪氏曰春秋書逃有三鄭伯陳侯言逃歸)
　(是為君而不知義者也鄭詹逃來是為臣而不知義/者也廬陵李氏曰書逃三此年及僖五年鄭伯逃歸)
　(不盟襄七年陳侯逃歸也君臣同詞皆匹夫之事也/然宣十七年髙固逃歸不書襄十六年髙厚逃歸不)
　(書則春秋不以/逃義罪二子也)
冬多麋
(公羊傳何以/書記異也)
　麋(杜氏曰澤獸/鹿之大者)魯所有也多則為異(何氏曰言多者/以多為異也京)
　(房曰廢正作淫為火不明則國多麋/山陰陸氏曰陰盛所感惡氣之應)以其又害稼也
　故書此亦禹放龍蛇周公逺犀象之意也害稼則及
　人矣(髙郵孫氏曰以有為災則書有有􁉃是也以無/為異則書無無水是也麋者常有之物惟其多)
　(則書之髙氏曰聖人於災之中各為之辨麋書多者/以多為災也蜚􁉃書有者以有為災不繫多少也麋)
　(則常少以多為災不繫於有也螟螽之/書不以其有不以其多但為災則書之)
(乙惠王/巳元年)十有八年(齊桓十晉獻公佹諸元年衞惠二十/四蔡哀十九鄭厲二十五曹莊二十)
(六陳宣十七杞共五宋/桓六秦徳二楚文十四)
春王三月日有食之
(穀梁傳不言日不言朔夜食也何以知其夜食也曰王/者朝日故雖為天子必有尊也貴為諸侯必有長也故)
(天子朝日諸侯朝朔范氏曰天子𤣥冕而朝日於東門/之外故始出而有虧傷之處是以知其夜食也吕氏曰)
(夜食云者必在丑寅/之間故晨興而猶見)
　附録(左傳春虢公晉侯朝王王饗醴命之宥皆賜玉/五瑴馬三匹非禮也王命諸侯名位不同禮亦)
　(異數不以禮假人○虢公晉侯鄭伯使原/莊公逆王后于陳陳媯歸于京師實惠后)
夏公追戎于濟西
(左傳不言其來諱之也公羊傳此未有言伐者其言追/何大其為中國追也此未有伐中國者則其言為中國)
(追何大其未至而豫禦之也其言于濟西何大之也穀/梁傳其不言戎之伐我何也以公之追之不使戎邇於)
(我也于濟西者大之也何大焉為公/之追之也杜氏曰濟西濟水之西)
　此未有言侵伐者而書追戎是不覺其來已去而追
　之也(杜氏曰戎來侵魯魯人不知去乃追之孫氏曰/齊人侵我西鄙公追齊師至酅先言侵而後言)
　(追此不言侵伐明不覺其來已/去而追之也書者譏内無戎備)為國無武備啓戎心
　而不知警危道也(啖氏曰去社稷/逺追戎危公)春秋之意其必未
　雨而徹桑土閒暇而明政刑(劉氏曰公追戎于濟西/此無愛民之意而有不)
　(仁之心任詐謀而尚奇功勝固不足多也況又不勝/乎凡君之於其民也猶父母之於子子陷水火父母)
　(不避焦溺而救之豈坐視之待其然且没而施巧變/哉髙氏曰敵勝而去則不可追追者敵之敗者也敵)
　(緩而去則不必追追者敵之奔者也先王之法從緩/不及逐奔不逺逐奔不逺則難誘從緩不及則難陷)
　(故敵知畏而遁斯止矣弗追也臨川呉氏曰戎即隱/桓與之盟者戎入魯境魯將禦之而戎遄退故魯莊)
　(以兵逺追之汪氏曰春秋書追者二追戎濟西譏其/在境而不能預備也追齊師至􁊉譏其出境而弗敢)
　(及之也奔既不克預修戎備遏於未來至於戎至境/内又不克隨時應變命將出師以勝非類之敵及其)
　(已退乃輕千乗之貴躡其後而逐之何足取哉其啖/氏曰左氏云不言其來諱之也據書追明不覺  來)
　(已去而追爾直書事實有何諱乎劉氏曰公羊以謂/大其未至而預禦之非也若未至而禦何得謂之追)
　(乎榖梁云其不言戎之伐我何也以公之追之不使/戎邇於我也非也戎若不來公則無追若不言伐不)
　(使戎邇於我則言伐者皆使其邇於我乎又曰于濟/西大之也亦非也但云公追戎未知追之於何所耶)
　(理所必書何/大之之有)
秋有􁉃(􁉃又作/蜮音或)
(左傳為災也公羊傳何以書記異也/榖梁傳一有一亡曰􁉃􁉃射人者也)
　􁉃魯所無也故以有書夫以含沙射人其為物至微
　矣(杜氏曰􁉃短狐也含沙射人本草謂之射工孔氏/曰洪範傳云􁉃如鼈三足生於南越南越婦人多)
　(淫故其地多􁉃淫女惑亂之所生也陸機詩疏云一/名射影在淮水中人在岸上影見水中投人影則殺)
　(之或謂含沙射人入皮肌其瘡/如疥徧身濩濩或或故為災)魯人察之以聞于朝
　魯史異之以書于策何也山陰陸佃曰(佃字農師宋/建中靖國時)
　(人著春秋後/傳二十卷)􁉃陰物也麋亦陰物也是時莊公上不
　能防閑其母下不能正其身陽淑消而陰慝長矣此
　惡氣之應其説是也(張氏曰漢書五行志劉向董仲/舒已有是説葢麋者迷也􁉃者)
　(惑也是時文姜為亂於閨門之内其遺毒餘患至/文姜卒再成簒弑之禍物類之感天之示人顯矣)然
　則簫韶作而鳳凰來儀春秋成而麟出於野何足怪
　乎(汪氏曰麋􁉃乃物異之惡者/也鳳麟乃物異之美者也)春秋書物象之應欲
　人主之慎所感也世衰道微邪説作正論消小人長
　善類退天變動於上地變動於下禽獸將食人而不
　知懼也亦昧於仲尼之意矣(汪氏曰春秋書螟螽蝝/生志蟲之害稼者也書)
　(多麋有􁉃有蜚有鸜鵒來巢志物之為異者也蟲之/害稼苟有蓄積以賑飢民則不為災物之異常苟能)
　(脩德以消天變則不為異人為不善以致天變又不/知警省而改過遷善以消悔怒則禍患之來弗能救)
　(矣或謂􁉃字以古𨽻較之作蟘即蠈也食苗葉者竊/疑春秋書螽螟皆不言有此書有􁉃則為異而非蠈)
　(矣廬陵李氏曰記異書有三此年有􁉃莊二十九年/有蜚昭二十五年有鸜鵒來巢公羊疏曰此不言來)
　(者亂氣所生/非自外來也)
冬十月
　附録(左傳初楚武王克權使鬬緍尹之以叛圍而殺/之遷權於那處使閻敖尹之及文王即位與巴)
　(人伐申而驚其師巴人叛楚而伐那處取之遂門于/楚閻敖游涌而逸楚子殺之其族為亂冬巴人因之)
　(以伐/楚)
(丙惠王/午二年)十有九年(齊桓十一晉獻二衞惠二十五蔡哀/二十鄭厲二十六曹莊二十七陳宣)
(十八杞共六宋桓七秦/宣公元年楚文十五卒)
春王正月
　附録(左傳春楚子禦之大敗於津還鬻拳弗納遂伐/黄敗黄師于踖陵還及湫有疾夏六月庚申卒)
　(鬻拳葬諸夕室亦自殺也而葬於絰皇初鬻拳强諫/楚子楚子弗從臨之以兵懼而從之鬻拳曰吾懼君)
　(以兵罪莫大焉遂自刖也楚人以為大閽謂之太伯/使其後掌之君子曰鬻拳可謂愛君矣諫以自納于)
　(刑刑猶不忘/納君於善)
夏四月
秋公子結媵陳人之婦于鄄遂及齊侯宋公盟
(公羊傳媵者何諸侯娶一國則二國往媵之以姪娣從/姪者何兄之子也娣者何弟也諸侯一聘九女諸侯不)
(再娶媵不書此何以書為其有遂事書大夫無遂事此/其言遂何聘禮大夫受命不受辭出境有可以安社稷)
(利國家者則専之可也榖梁傳媵淺事也不志此其志/何也辟要盟也何以見其辟要盟也媵禮之輕者也盟)
(國之重也以輕事遂乎國重無説其曰陳人之婦畧之/也其不曰數踰惡之也程子曰鄄之巨室嫁女於陳人)
(結以其庶女媵之因與齊宋盟挈之以往結好大國所/以安國息民乃以私事之小取怒大國故深罪之書其)
(為媵而往/盟為遂事)
　媵淺事(啖氏曰媵卑者之事也/常事不書為遂事起本)陳人微者公子往焉
　是以所重臨乎禮之輕者也齊侯伯主宋公王者之
　後盟國之大事也大夫輒與焉是以所輕當乎禮之
　重者也(薛氏曰正卿送媵禮之過也遂盟非其事也/蒙氏曰媵女事之常而盟者國之重事況於)
　(盟伯主可以/遂事往乎)禮者不失己亦不失人失己與人宼之
　招也是故結書公子而曰媵陳人之婦譏其重以失
　己也齊宋書爵而曰遂譏其輕以失人也(趙氏曰大/夫特盟公)
　(侯非/禮也)遂者専事之詞(何氏曰遂猶造也専事之/辭孔氏曰遂擅成事也)聘禮
　大夫受命不受辭出境有可以安社稷利國家則専
　之可也(杜氏曰結魯大夫也出境有可以安社稷利/國家者則専之可也結在鄄聞齊宋有會權)
　(事之宜去其本職遂與二君為盟故備書之/本非魯公意而又失媵陳之好故冬各來伐)謂本有
　此命得以便宜從事特不受専對之辭爾(丘氏曰既/曰受命則)
　(不可専命矣但曰不受辭則不過/權其事宜而専制應對之辭而已)若違命行私雖有
　利國家安社稷之功使(去/聲)者當以矯制請罪有司當
　以擅命論刑何者終不可以一時之利亂萬世之法
　是春秋之旨也(孫氏曰結矯命専盟故曰遂以惡之/蜀杜氏曰諸侯専相為盟猶曰不可)
　(況以大夫不奉君命而専之乎故明書以示譏吕氏/曰使結既盟而齊宋不來伐猶當以擅命之罪加之)
　(況無益而有害乎○劉氏曰公羊以為陳人者陳侯/也非也云公子結以妾媵歸陳侯之婦則文理不成)
　(又無故貶損陳侯使從人稱非正名之義穀梁傳辟/要盟也亦非也魯誠欲自託於大國豈敢以媵婦之)
　(名而遣使以取戾於伯主哉使者銜媵婦之命而遂/要大國之盟是乃要盟矣何謂辟要盟乎汪氏曰前)
　(漢馮奉世矯制發兵擊破莎車議封奉世蕭望之曰/矯制發兵雖有功勛不可為後法陳湯矯制發兵與)
　(甘延夀襲斬郅攴單于軍還論功匡衡等以延夀湯/擅興師矯制幸得不誅不宜復加爵土先儒謂奉世)
　(延夀湯矯制以成功望之衡以為不可封者春秋譏/遂事之法也今考朱子獨曰凡此類悉以矯制書之)
　(豈非取法春秋譏公子結之遺意乎然考之𫝊註説/榖梁者以謂公子結之媵與盟皆出君命左傳注疏)
　(則謂魯使公子結往媵而盟非魯公意臨江張氏臨/川呉氏又以盟出君命而媵乃結之私事據文定𫝊)
　(則二事皆非君命竊考經文不書如陳送媵而書媵/陳人之婦則非奉君命而媵陳之微者矣微事不見)
　(於經書者譏其因事於齊宋盟耳若齊宋之盟出於/公命當如公孫茲如牟因聘而娶經但書聘而不書)
　(娶此亦但書盟而不書媵矣廬陵李氏曰魯大夫書/遂始於此僖三十年公子遂遂如晉襄公十三年季)
　(孫宿遂入鄆大夫之専國有漸然盟聘而専猶可也/兵事而専甚矣然胡氏釋遂字又有専事兩事生事)
　(之殊要之皆不宜遂也公羊以為/善穀梁以為魯實使之此非經旨)
夫人姜氏如莒
(穀梁傳婦人既嫁不踰竟踰竟非正也杜氏曰非父母/國而往書姦張氏曰為國君之母非父母國而出入縱)
(恣此行比於詩之所刺謂魯道有蕩齊子豈弟者抑又/甚矣莊公既無復防閑之意而執國政者無人抑又可)
(知安得不成淫風而致簒弑之禍也臨川呉氏曰夫人/自齊襄弑後八年不出因十五年又一至齊葢假托國)
(事以愚其昏懦之子莊公不能制故於今如莒也父/母殁不得歸寧雖兄弟之國且不可往況往他國乎)
　附録(左傳初王姚嬖於莊王生子頹子頽有寵蒍國/為之師及惠王即位取蒍國之圃以為囿邊伯)
　(之宫近於王宫王取之王奪子禽祝跪與詹父田而/收膳夫之秩故蒍國邊伯石速詹父子禽祝跪作亂)
　(因蘇氏○秋五大夫奉子頽以伐王不克出奔温/蘇子奉子頽以奔衞衞師燕師伐周冬立子頹)
冬齊人宋人陳人伐我西鄙
(此見伐之始穀梁傳其曰鄙逺之也其逺之何也不以/難邇我國也程子曰齊桓始霸責魯不恭其事故來伐)
(也何氏曰鄙/者邊陲之辭)
　奉詞曰伐其稱人將卑師少也結方與二國盟則其
　來伐我何也齊桓始霸責魯不恭所謂失己與人以
　招宼也(臨川呉氏曰魯之臣送己女為媵而遂與伯/主大國盟不恭也是以與其罪而伐之陳亦)
　(以結媵其國人之婦而輕慢伯主故與齊宋同興問/罪之師結不知禮而為師為公兩失歡好禮之不可)
　(不謹也/如是)或以結能為魯設免難之䇿為齊宋畫講好
　之計身在境外而權其國家為春秋予之故稱公子
　非矣(啖氏曰結必非命卿嘉其能與齊宋盟以安社/稷故特書公子劉氏曰王者之制諸侯不得擅)
　(相伐而有觀親友賢善鄰之義此結所以得為魯設/免難之策為齊宋畫講好之計俱合於道其功甚美)
　(而身固在境外也與専命君側者異指是乃春秋與/結也蒙氏曰是嵗周有子頹之亂衞師燕師稱兵伐)
　(周立子頽天子播遷于外桓公不能討乃以三國伐/魯是春秋所責也汪氏曰或謂齊討鄭詹之納夫詹)
　(之來已三年苟為鄭詹而討則不在斯時興兵矣○/廬陵李氏曰經書齊伐我十四始於此莒伐我三邾)
　(伐我三呉伐我一皆書鄙榖梁説是也惟哀公之編/呉伐我齊國書伐我不書鄙者胡氏各有説又曰齊)
　(之伐魯雖由公子結之不恭然魯自受鄭詹而背盟/幽之信已得罪於齊矣齊宋伐魯之謀恐公羊亦得)
　(之但公子結又/重齊之忿耳)
(丁惠王/未三年)二十年(齊桓十二晉獻三衞惠二十六蔡穆侯/元年鄭厲二十七曹莊二十八陳宣十)
(九杞共七宋桓八秦宣/二楚堵敖熊囏元年)
春王二月夫人姜氏如莒
(穀梁傳婦人既嫁不/踰境踰境非正也)
　十有五年夫人姜氏如齊至是再如莒(范氏曰夫人/比年如莒過)
　(而不改無/禮尤甚)而春秋書者禮義天下之大防也其禁亂
　之所由生猶坊止水之所自來也(禮記經解疏禮禁/亂之所從生亂生)
　(之處則豫禁之若深宫固門閽等守之諸侯夫人父/母没不得歸寧之類坊謂堤坊又作防古字通用)
　衞女嫁於諸侯父母終思歸寧而不得故泉水賦許
　穆夫人閔衞之亡思歸唁其兄而阻於義故載馳作
　聖人録於國風以訓後世(朱子曰衞有婦人之詩自/共姜至宋襄公之母六人)
　(焉皆止乎禮義而不敢過也夫以衞之政教淫僻風/俗傷敗然而女子乃有知禮而畏義如此者則以先)
　(王之化猶有/存焉者故也)使知男女之别自逺於禽獸也今夫人
　如齊以寧其父母而父母已終以寧其兄弟又義不
　得(杜氏曰夫人父母在則/禮有歸寧没則使卿寧)宗國猶爾而況如莒乎婦
　人從人者也夫死從子而莊公失子之道不能防閑
　其母禁亂之所由生故初會于禚次享于祝丘又次
　如齊師又次會于防于穀又次如齊又再如莒此以
　舊坊為無所用而廢之者也(禮記經解以舊坊為無/所用而壞之者必有水)
　(敗以舊禮為無所用/而去之者必有亂患)是以至此極觀春秋所書之法
　則知防閑之道矣(臨川呉氏曰此年書夫人往它國/以姦而魯莊若罔聞知昔年猶可)
　(諉曰年未長也今年既長矣而如此其不子也甚矣/張氏曰春秋詳書葢與詩之變風相應當是時一反)
　(闗雎麟趾之化而中國之俗於是大亂夫一國之事/係一人之本此聖人所以詳書文姜之行歟髙氏曰)
　(春秋迹其淫亂不可勝書故於將薨復三見之要其/由惡以終為萬世婦人之戒汪氏曰文姜以桓三年)
　(至自齊至是葢年六十矣淫姣之行老而彌甚比嵗/如莒備書不削雖國惡不容諱也唐武后年且八十)
　(多選美少年為奉宸内供奉醜惡無恥不可勝紀朱/子綱目於武曌將殂之際屢書周以張易之為奉宸)
　(令周賜張昌宗爵鄴國公其亦/春秋志姜氏如莒之遺旨歟)
　附録(左傳春鄭伯和王室不克執燕仲父夏鄭伯遂/以王歸王處於櫟秋王及鄭伯入于鄔遂入成)
　(周取其寳器而還冬王子頽享五大夫樂及徧舞鄭/伯聞之見虢叔曰寡人聞之哀樂失時殃咎必至今)
　(王子頽歌舞不倦樂禍也夫司宼行戮君為之不舉/而況敢樂禍乎奸王之位禍孰大焉臨禍忘憂憂必)
　(及之盍納王乎虢/公曰寡人之願也)
夏齊大災
(公羊傳大災者何大瘠也大瘠者何㾐也何以書記災/也外災不書此何以書及我也穀梁傳其志以甚也杜)
(氏曰來告故書天火曰災張氏曰齊人來告而魯往弔/之也○啖氏曰公羊云大災者何大瘠也若以大災為)
(大瘠新宫災亦是新宫瘠乎/災天火也大之者其災大也)
　秋七月
冬齊人伐戎(戎公/作我)
(張氏曰齊桓於是舉攘戎狄之兵戎在徐州之域最近/齊魯故先治之家氏曰周有子頽之亂齊桓為盟主若)
(罔聞知鄭伯虢公胥命于弭以兵討亂殺子頽王入于/王城齊不能預也去年伐魯今年伐戎大率逐利以自)
(私於王室何有○汪氏曰穀梁傳作伐我葢誤也經書/外伐我十有九皆書西鄙惟哀八年呉兵至城下十一)
(年齊師伐我戰于郊兩書伐我此言齊人則/將卑師少安能深入乎當從左傳作伐戎)
(戊惠王/申四年)二十有一年(齊桓十三晉獻四衞惠二十七蔡/穆二鄭厲二十八卒曹莊二十九)
(陳宣二十杞共八宋桓/九秦宣三楚堵敖二)
春王正月
夏五月辛酉鄭伯突卒
(左傳二十一年春胥命于弭夏同伐王城鄭伯將王自/圉門入虢叔自北門入殺王子頽及五大夫鄭伯享王)
(于闕西辟樂備王與之武公之略自虎牢以東/原伯曰鄭伯效尤其亦將有咎五月鄭厲公卒)
　杜預稱莊公四年鄭伯遇于垂者乃子儀也(汪氏曰/十四年)
　(杜氏注鄭子莊四/年稱伯會諸侯)而以為厲公者按春秋突歸于鄭
　之後其出奔蔡入于櫟皆以名書猶繫於爵雖簒而
　實君雖君而實簒不没其實也忽雖世子其出奔猶
　不得稱子其復歸猶不得稱伯以其實不能君也而
　況子儀雖乗間得立其為君微矣豈敢輕去國都與
　諸侯會于外乎故知遇于垂者乃厲公也其始終書
　爵不没其實也亦可以為居正而不能保者之戒矣
　(髙氏曰髙渠彌弑昭公立子亹齊人殺亹祭仲立子/儀春秋皆没而不書以突為鄭伯故也永嘉吕氏曰)
　(入于櫟書鄭伯卒書鄭伯始終書爵明其能君故著/其實耳張氏曰突莊公之孽子莊公既没奪忽之位)
　(中間雖為祭仲所逐入于櫟卒取鄭國故不復著忽/亹儀之在位以其不能君也論者以為突始終能君)
　(夫簒弑竊國之人而春秋終始君之且復記其卒于/位所以著小人肆志亂賊得終王法不行而世之所)
　(由亂/也)
秋七月戊戌夫人姜氏薨
(穀梁傳婦人弗目也范氏曰婦人無外事居有常所故/不書地張氏曰文姜之行惡矣而卒以國君之母寵榮)
(終身一用小君之禮此魯之禍所以未艾必至於/莊公之終兩君弑哀姜慶父誅而後魯亂始息也)
　附録(左傳王巡虢守虢公為王宫于玤王與之酒泉/鄭伯之享王也王以后之鞶鑑予之虢公請器)
　(王子之爵鄭伯由是始/惡於王冬王歸自虢)
冬十有二月葬鄭厲公
(杜氏曰八月乃葬緩王氏曰據左氏鄭伯有納惠王之/功勲在王室然不免諡為厲者其始以賂而簒立中以)
(虐而出奔周室雖衰公議尚在臣子/私諡不敢妄加美名古意猶可攷也)
(已惠王/酉五年)二十有二年(齊桓十四晉獻五衞惠二十八蔡/穆三鄭文公捷元年曹莊三十陳)
(宣二十一杞惠公元年宋/桓十秦宣四楚堵敖三)
春王正月肆大𤯝(𤯝所景反/公作省)
(公羊傳肆者何跌也大省者何災省也肆大省何以書/譏何譏爾譏始忌省也榖梁傳肆失也𤯝災也災紀也)
(失赦也為嫌天子之葬也程子曰大𤯝而肆之其失可/知凡赦何嘗及得善人諸葛亮在蜀十年不赦審此爾)
　肆𤯝者蕩滌瑕垢之稱也(杜氏曰赦有罪也放赦罪/人蕩滌衆故以新其心有)
　(時而用之非/制所常故書)舜典曰𤯝災肆赦(蔡氏曰𤯝謂過誤災/謂不幸肆縱也若人)
　(如此而入於刑則不待/流宥金贖而直赦之)易於解卦曰君子以赦過宥
　罪(程氏曰赦釋之宥寛之過失則赦之/也罪罰而赦之非義也故寛之而已)吕刑曰五刑
　之疑有赦五罰之疑有赦(蔡氏曰刑疑有赦則質于/罰而聽其贖罰疑有赦則)
　(質于過而/宥免之也)周官司刺掌赦宥之法壹宥曰不識再宥
　曰過失三宥曰遺忘(音妄鄭氏曰不識謂愚民無所/識則宥之識審也不審若今仇)
　(讐當報甲見乙誡以為甲而殺之者過失若舉刃欲/斫伐而軼中人者今律過失殺人不坐死遺忘若間)
　(惟薄忘有在焉而/以兵矢投射之)壹赦曰㓜弱再赦曰老耄三赦曰
　惷(敇江/反)愚(鄭氏曰惷愚生而癡騃童昏者㓜弱老耄/若今律年未滿八嵗八十以上非手殺人)
　(他皆/不坐)未聞肆大𤯝也大𤯝皆肆則廢天討虧國典縱
　有罪虐無辜惡人幸以免矣(茅堂胡氏曰罪在五刑/上天所討大𤯝皆肆春)
　(秋譏之孫氏曰肆大𤯝非正也亂法異常者也臨川/呉氏曰𤯝固可赦而不言大聖人雖至仁然赦人之)
　(罪亦必有所劑量於其間不一槩也書肆大𤯝則/罪之大而不當赦者亦赦之譏其惠姦佚罪也)後
　世有姑息為政數行恩宥惠奸軌賊良民而其弊益
　滋葢流於此故諸葛孔明曰治世以大徳不以小惠
　其為政於蜀軍旅數興而赦不妄下(汪氏曰通鑑初/丞相亮時有言)
　(公惜赦者亮答曰治世以大徳不以小恵亮卒後延/熙九年大赦孟光𤯝費禕曰赦者偏枯之物非明世)
　(所宜/有)蜀人久而歌思猶周人之思召公也(三國志蜀/諸葛亮傳)
　(贊曰至梁益之民咨述亮者言猶在耳雖甘/棠之詠召公鄭人之歌子産無以逺譬也)斯得春
　秋之㫖矣肆𤯝而曰大𤯝譏失刑也(陳氏曰宥過無/大刑故無小此)
　(堯舜三代之法不可偏廢者後世兩失之偏慘刻者/不復察其情舉故失而盡刑誅之及姑息之過如莊)
　(公者反取大罪極惡而列之𤯝災以從肆赦之例怙/終得志良善瘖瘂書曰肆大𤯝以其務小惠而失大)
　(徳也○啖氏曰肆者放也𤯝者過也如今之赦爾公/羊云忌𤯝有何義乎趙氏曰穀梁云為嫌天子不許)
　(之葬按當時天子微弱魯豈畏之乎若實有畏王之/心則自赦以除母罪豈為得禮且魯莊未嘗有怨齊)
　(之心葬母肯有所忌/赦自赦葬自葬爾)
癸丑葬我小君文姜
(公羊傳文姜者何莊公之母也穀梁傳小君非君也其/曰君何也以其為君配可以言小君也何氏曰文者諡)
(也夫人以/姓配諡)
　文姜之行甚矣而用小君之禮其無譏乎以書夫人
　孫于齊不稱姜氏及書哀姜薨于夷齊人以歸攷之
　則譏小君典禮當謹之於始而後可正也文姜已歸
　為國君母臣子致送終之禮雖欲貶之不可得矣(陸/氏)
　(曰母有罪子不可得而貶葬生者之事也臣子之禮/其可虧乎婦當從夫諡後代訛謬無别有諡非正也)
　(夫人稱小君言位比君而小耳髙氏曰婦人無爵何/諡之有先王之制但取夫人之諡冠於姓之上以明)
　(所屬詩所謂莊姜宣姜共姜經所謂宋共姬是也豈/有不係其夫而别自為諡者哉夫人姜氏弑逆淫亂)
　(之人得罪於宗廟國人之所不容今也云亡雖以于/母之故不忍棄絶則葬之足矣又别為之諡曰文而)
　(不復繫於桓公自是魯國從而效尤凡夫人之死皆/為之别立諡後世因循不改大失春秋之旨矣沙隨)
　(程氏曰婦人之諡從夫文姜别作諡以其得罪於先/公也其後或妾母僭稱夫人或雖正嫡亦不能從夫)
　(諡者著禮之亂也臨川呉氏曰夫/人之尊與君同故薨葬一如君禮)
陳人殺其公子御宼(御音禦公/穀作禦)
(此書専殺之始左傳春陳人殺其太子御宼陳公子完/與顓孫奔齊顓孫自齊來奔齊侯使敬仲為卿辭曰羈)
(旅之臣幸若獲宥及於寛政赦其不閑於教訓而免於/罪戾弛於負擔君之恵也所獲多矣敢辱髙位以速官)
(謗請以死告詩云翹翹車乗招我以弓豈不欲往畏我/友朋使為工正飲桓公酒樂公曰以火繼之辭曰臣卜)
(其晝未卜其夜不敢君子曰酒以成禮不繼以淫義也/以君成禮弗納於淫仁也初懿氏卜妻敬仲其妻占之)
(曰吉是謂鳳凰于飛和鳴鏘鏘有媯之後將育于姜五/世其昌並于正卿八世之後莫之與京陳厲公蔡出也)
(故蔡人殺五父而立之生敬仲其少也周史有以周易/見陳侯者陳侯使筮之遇觀䷓之否䷋曰是謂觀)
(國之光利用賔于王此其代陳有國乎不在此其在異/國非在其身在其子孫光逺而自他有耀者也坤土也)
(巽風也乾天也風為天於土上出也有山之材而照之/以天光於是乎居土上故曰觀國之光利用賔于王庭)
(實旅百奉之以玉帛天地之美具焉故曰利用賔于王/猶有觀焉故曰其在後乎風行而著於土故曰其在異)
(國乎若在異國必姜姓也姜大嶽之後也山嶽則配天/物其能兩大陳衰此其昌乎及陳之初亡也陳桓子始)
(大於齊其後亡出成子得政榖梁傳言公子而不言大/夫公子未命為大夫也其曰公子何也公子之重視大)
(夫命以執公子范氏/曰禦宼宣公之子)
　公子之重視大夫(劉氏曰以為大夫則非大夫也以/為世子則非世子也然而書者知)
　(其為君之嫡也君之嫡雖未為世子未可稱世/子而已有可以為世子之端矣故不可不重也)殺而
　或稱君或稱國或稱人何也稱君者獨出於其君之
　意而大夫國人有不與焉如魯侯殺其世子申生之
　類是也稱國者國君大夫與聞其事而不請於天子
　如鄭殺其大夫申侯之類是也(汪氏曰稱公子者一/莒意恢稱大夫稱名)
　(氏者三十四鄭申侯公子嘉公子黑晉㔻鄭父陽處/父先國趙同趙括郤錡郤犨郤至胥童齊國佐髙厚)
　(宋山衞元咺公子瑕孔達蔡公子燮公子駟公孫姓/公孫霍陳洩冶慶虎慶寅楚得臣宜申公子側公子)
　(申公子壬夫公子追舒屈申/成熊郤宛不稱名宋曹各一)稱人者有二義其一國
　亂無政衆人擅殺而不出於其君則稱人如陳人殺
　其公子御宼之類是也(汪氏曰稱公子者一陳御宼/稱大夫稱名氏者四晉先都)
　(士穀箕鄭父陳公子過宋大夫不/稱名著一不稱名而稱官者一)其一弑君之賊人
　人所得討背叛之臣國人之所同惡則稱人如衞人
　殺州吁鄭人殺良霄之類是也(陳氏曰苟殺有罪則/稱人稱人者討辭也)
　(非殺有罪也而亦稱人猶曰衆人殺之焉耳汪氏曰/殺弑君之賊而不以其罪則亦稱國以殺而不去其)
　(官如晉里克/衞寗喜是也)攷於傳之所載以觀經之所斷則罪之
　輕重見矣(孫氏曰春秋之義非天子不得専殺是故/二百四十二年無天王殺大夫文書諸侯)
　(殺大夫者四十七古者諸侯之大夫皆命于天子諸/侯不得専命也大夫有罪則請于天子諸侯不得専)
　(殺也大夫猶不得専殺況世子母弟乎春秋之世國/無大小其卿大夫士皆専命之有罪無罪皆専殺之)
　(無王甚矣陳人殺其公子御宼譏専殺也稱君稱國/稱人雖有輕重其専殺之罪則一也永嘉吕氏曰殺)
　(之或稱公子或稱大夫或稱大夫公子稱公子者公/子而非大夫也稱大夫者大夫而非公子也稱大夫)
　(公子者公子而為大夫也又有以官舉者以官之重/而著之也觀聖人所書而褒貶寓乎其中矣張氏曰)
　(不稱世子未誓於天子也未誓則稱公子重王命也/御宼乃君之適嗣為一國之儲貳而衆人得以殺之)
　(則其所以自處必有失其道者矣故劉氏譏禦宼之/為人子足以殺其身而春秋略殺者之罪也劉氏曰)
　(左氏稱殺其大子杜云陳人惡其殺大子之名故以/國討公子告非也苟殺其大子而赴以公子則仲尼)
　(安得不改/而正之耶)
夏五月
(孫氏曰春秋未有以五月首時者此葢下文有脱事爾/臨川呉氏曰書時之首月而四訛為五也家氏曰何休)
(云譏莊公娶讐女不可奉先祖四時祭/祀猶五月不宜首時此穿鑿之説也)
秋七月丙申及齊髙傒盟于防(傒音/奚)
(公羊傳齊髙傒者何貴大夫也曷為就吾微者而盟公/也公則曷為不言公諱與大夫盟也榖梁傳不言公髙)
(傒抗也程子曰髙傒上卿魯無使微者與盟之理葢諱/公盟始與讐為昏惡之大也廬陵李氏曰按榖梁註曰)
(微者盟不日故及宋盟宿及蘇子盟女栗不書日者微/者之盟也及髙傒處父苟庚良夫郤犨孫林父向戌皆)
(書日者實公盟而諱之也此説是矣公出國都而盟惟/髙傒向戌葢公不敢坐盟之此正與晉悼出長樗盟公)
(相似然晉悼與公敵體則出而盟公可/以為嫌魯公屈體而從大夫卑弱甚矣)
冬公如齊納幣
(公羊傳納幣不書此何以書譏何譏爾親納幣非禮也/榖梁傳納幣大夫之事也禮有納采有問名有納徵有)
(告期四者備而後娶禮也公之親納幣非禮也故譏之/程子曰齊疑昏議故公自行納幣後二年方逆齊難之)
(也杜氏曰父母葬未再期而圖昏二傳不見所譏左氏/又無傳失禮明矣范氏曰喪婚不待貶絶而罪惡見)
　微者名姓不登於史册髙傒齊之貴大夫也曷為就
　吾之微者盟葢公也其不言公諱與髙傒盟也(趙氏/曰凡)
　(盟不日内皆指公也明書髙傒見其抗敵之罪也髙/氏曰髙傒不去族異乎晉之處父也家氏曰及處父)
　(盟彼時公身在晉晉君不與公盟使其臣盟公故春/秋深責晉人之無禮去處父族以示貶此其齊魯均)
　(責焉耳葢諱之中有權度存焉汪/氏曰防盟出公意故髙傒不去氏)來議結昏娶讐人
　女大惡也(張氏曰敵大夫以自卑輕君體以自弱去/國都而汲汲於小信與及向戌盟于劉一)
　(也而此復以婚姻而結盟不顧禰廟不共戴天之讐/而議娶齊女比事以觀此為惡之大者也家氏曰或)
　(謂魯與齊既為㑹盟春秋無責通婚不亦可乎夫主/夏盟者齊桓也請昏而納幣者齊襄之女也盟讐人)
　(之身猶曰為其霸也諸侯皆在不得不與於盟娶女/豈無他族必讐女而後取其何以奉粢盛入先君之)
　(廟/乎)娶者其為吉下主乎己上主乎宗廟以為有人之
　心者宜於此焉變矣公親如齊納幣則不待貶也(臨/川)
　(呉氏曰莊公受制於母年長而不得娶母既死急於/娶故於喪制中屈己與齊大夫盟而求昏焉齊之許)
　(未堅而公自如齊納幣納幣非公所當自行也吕氏/曰莊公失禮者三娶讐女一也喪未畢二也親往納)
　(幣三也啖氏曰納幣常事不書凡書者皆譏也蜀杜/氏曰春秋内適外曰如苟書其事葢非常也動涉非)
　(禮明書之以示貶趙氏曰昏禮有六一納采二問名/三納吉四納徵納徵即納幣也五請期六親迎親迎)
　(即逆女也春秋獨書其二以納幣方契成逆女為事/終舉重之義也廬陵李氏曰書納幣三文二年公子)
　(遂譏喪娶成八年宋公孫夀昏禮不當/使公孫也葢昏常事不書凡書皆譏矣)
(庚惠王/戌六年)二十有三年(齊桓十五晉獻六衞惠二十九蔡/穆四鄭文二曹莊二十一卒陳宣)
(二十二杞恵二宋桓十一/秦宣五楚成王頵元年)
春公至自齊
(公羊傳桓之盟不日其㑹不致信之也比之桓國何以/致危之也何危爾公一陳佗也張氏曰書至告于廟也)
(春秋書至葢原於書巡狩而歸格於藝祖用特之意聖/人以舉動之公往返之節質之幽明而無愧也今莊公)
(忘父讐而娶其女冐母喪而往納幣以此告廟其心將/何如哉此與他日書至不可同日語比事屬辭示人之)
(意顯矣汪氏曰公行二十有三書至者五而已公親往/納幣既忘桓公之世讐復廢文姜之喪禮自是而下觀)
(社逆女皆至焉聖人之意豈不深切著明哉廬陵李氏/曰齊桓之編莊公與之會盟遇伐救者九皆不書至獨)
(三如齊書至者此三事皆為娶讐女而行也僖公與之/會盟七不書至兩如齊亦不書至獨伐楚伐鄭牡丘于)
(淮書至伐楚伐鄭大其功牡丘于淮志其衰也當㕘公/榖方通○汪氏曰説公羊者以謂公如齊淫此未必然)
(夫莊公議昏于齊至再至三盟防遇穀盟扈屢為好會/納幣觀社逆女屢造於齊莊公求之如是其急齊桓許)
(之如此其緩又安肯容其/縱淫於其國而不恥耶)
祭叔來聘
(榖梁傳其不言使何也天子之内/臣也不正其外交故不與使也)
　榖梁子曰其不言使天子之内臣也不正其私交故
　不與使也(杜氏曰榖梁以祭叔為祭公來聘魯天子/内臣不得外交故不言使不與其得使聘)
　(范氏曰祭叔天子寰内諸侯南季渠伯糾家父宰周/公來聘皆稱使獨此奪之諸稱使者是奉王命其人)
　(無自來之意今祭叔不一心於王而欲外交不得王/命來故去使以見之啖氏曰私行假言聘故不言王)
　(使以譏之陸氏曰不言使者/原其來意非天子之命爾)祭伯來朝而不言朝祭
　叔來聘而不言使尹氏王子虎劉卷來訃而不書其
　爵秩皆所以正人臣之義也人君而明此不容下比
　之臣人臣而明此不為交私之計黨錮之禍息矣(陳/氏)
　(曰聘不稱使私相為好也自桓之中年王室無聘魯/者王命不行於天下莊僖崩葬葢不見於經矣是故)
　(春秋之初亟書王人於是祭叔私相為好君子葢有/感於此而非徒以譏也汪氏曰祭采地叔字天子之)
　(大夫也儻不以王命來則當以祭伯來之例書儻以/王命來則當以天王使凡伯來聘之例書今但曰來)
　(聘見其假王命而私交也臨川呉氏曰祭圻内之國/王臣也不當外交諸侯而祭自入春秋伯之來公之)
　(來叔之來聘凡三交魯矣王臣私交之非禮或朝或/聘其罪一也永嘉吕氏曰王臣聘魯者八列國聘魯)
　(者三十一他皆言使此獨不言使或謂祭叔以私來/而自以聘禮行也然祭伯未私來也言來則不當言)
　(聘聘非自來也或謂祭叔使人來聘其不稱使不與/祭叔之使亦非也此與武氏子來求賻毛伯來求金)
　(一例爾葢武氏毛伯之來非王命故皆不言使祭叔/非王命而來聘故亦不言使也汪氏曰春秋書使人)
　(來聘未有止稱其君而不著其臣者荆楚無君臣之/詞然曰荆人來聘亦指荆之微者爾曷嘗言荆子來)
　(聘哉或云祭叔乃蔡公之臣或以為祭公之弟果其/臣若弟而不言使則是隱公私交之迹矣或云祭叔)
　(請王命而來聘苟請命于王則王命之矣舊史必書/曰天王使祭叔來聘聖人何以知其擅命而削不稱)
　(使/邪)
夏公如齊觀社
(左傳非禮也曹劌諫曰不可夫禮所以整民也故會以/訓上下之則志財用之節朝以正班爵之義帥長㓜之)
(序征伐以討其不然諸侯有王王有巡守以大習之非/是君不舉矣君舉必書書而不法後嗣何觀公羊傳何)
(以書譏何譏爾諸侯越境觀社非禮也穀梁傳常事曰/視非常曰觀觀無事之辭也以是為尸女也無事不出)
(境程子曰昏議尚疑故公以觀社為/名再往請議後一年方逆葢齊難之)
　莊公將如齊觀社曹劌諫曰齊棄太公之法而觀民
　於社君為是舉而往觀之非故業也天子祀上帝諸
　侯會之受命焉諸侯祀先公卿大夫佐之受事焉不
　聞諸侯之相會祀也(何氏曰社者土地之主祭者報/徳也生萬物居人民徳至厚功)
　(至大故感春秋而祭之天子用三牲/諸侯用羊豕言觀社與納幣同義)君舉必書書而
　不法後嗣何觀(陳氏曰諸侯非享覲不踰境如齊觀/社非禮也臨川呉氏曰社者諸侯祭)
　(其土宇之常事未聞鄰國之君往觀之者如齊而曰/觀社此何禮哉按襄二十四年齊社蒐軍實使客觀)
　(之葢齊俗每因祭社則蒐軍以夸示威衆而聚人觀/之故莊公得託此為名以如齊也家氏曰榖梁以是)
　(行為尸女尸之云者盛其車華其服炫惑婦人而蠱/其心要其從己是之謂無别故書以責之納幣未幾)
　(而以觀社再出此誨淫也劉氏曰觀社與觀魚一也/觀社稱如觀魚不稱如内外之辨也諸侯於其境外)
　(可以言如於其境内不可以言如茅堂胡氏曰公行/悉書皆是非所在治亂係焉如齊納幣則見其結昏)
　(仇讐如齊觀社則見其非/王事民事而妄動輕舉也)
　附録(左傳晉桓莊之族偪獻公患之士蒍曰去富子/則羣公子可謀也已公曰爾試其事士蒍與羣)
　(公子謀譖富/子而去之)
公至自齊
(穀梁傳公如往時正也致月故也如往月致月有懼焉/爾汪氏曰宗廟社稷諸侯所同有也其禮有常度其祭)
(有常日公廢魯社而觀齊社何以守土而治民哉況公/之意以觀社為名而實窺齊女其誨淫召亂必矣所以)
(危而書/至也)
荆人來聘
(楚交中國始此公羊傳荆何以稱人始能聘也穀/梁傳善累而後進之其曰人何也舉道不待再)
　荆自莊公十年始見于經十四年入蔡十六年伐鄭
　皆以州舉者惡其肆暴不恭故外之也至是來聘遂
　稱人者嘉其慕義自通故進之也(杜氏曰不書荆子/使某來聘君臣同)
　(詞者葢楚之始通未成其禮何氏曰春秋主魯因其/始來聘明蠻荒能慕王化修聘禮受正朔者當進之)
　(故始稱人也稱人當繫國而繫荆者許椘人者不/一而足孫氏曰以其慕中國脩禮來聘少進之也)朝
　聘者中國諸侯之事雖蠻荒而能脩中國諸侯之事
　則不念其肆暴不恭而遂進焉(范氏曰明聘問之禮/非蠻荒之所能故一)
　(舉而/進之)見聖人之心樂與為善矣後世之君苟能以聖
　人之心為心則與天地相似凡要荒以外叛則懲其
　不恪而威之以刑來則嘉其慕義而接之以禮邇人
　安逺者服矣(通鑑唐徳宗曰外域犯塞則擊之服則/歸之擊以示威歸以示信命歸吐蕃之)
　(俘吐蕃大/悦遣入貢)春秋謹内外之辨而荆呉徐越諸夏之處
　僻陋者(劉氏曰呉楚徐越上世皆有元徳顯功通乎/周室徐始稱王楚後稱王呉越因遂稱王王)
　(非諸侯所當稱也故貶其稱雖然列號則舉其/本封書爵則黜其僭竊推之可逺引之可乗也)故書
　法如此(陳氏曰聘未有稱人者其稱人何荆未有大/夫也聘未有不稱使者其不稱使何荆未有)
　(君也荆未有君大夫而稱人於是始葢進之也隱桓/之春秋舍王室若姻鄰無聘魯者矣而荆人先諸夏)
　(脩聘於上國進之也亦憂之也張氏曰楚自四五年/來先加兵於鄭蔡而聘使至魯用逺交近攻之術汪)
　(氏曰公穀皆謂稱人所以進之或謂春秋著其漸盛/今考楚之交中國始書荆人繼書楚屈完然後書楚)
　(子使椒楚子使薳罷葢始而聘則嘉其慕義而稱人/既而來盟予其服義則進而稱名氏及其浸慕中國)
　(漸講聘好則稱君稱臣矣呉之始見也亦祗舉號及/其來會諸侯則進而稱人使季札聘則嘉其慕義而)
　(稱君稱臣雖曰進之而呉楚漸盛之勢已見于言意/之表矣然楚之初聘止曰荆人而不著君臣雖曰進)
　(之而實則略之也葢不可言荆來聘故謂之荆人特/比于舉號則為進之耳故以謂君臣同辭夫君臣同)
　(辭則止稱國既曰荆人則是荆之卑者特比於君使/臣則其辭未詳焉耳曷可謂君臣同辭哉廬陵李氏)
　(曰荆之聘魯三始書荆人繼書楚子使椒又繼書楚/子使薳罷葢進之以漸也其進之之義三傳皆同然)
　(蠻荒之情每假禮以行其詐荆聘魯而旋有伐鄭之/師介朝魯而繼有侵蕭之役秦人歸禭來聘而意在)
　(河曲之戰其窺覘之謀離間之術/常如此故陳氏張氏之説皆得之)
公及齊侯遇于穀
(榖梁傳及者内為志焉爾遇者志相得也張氏曰為昏/姻而齊難之也不可與為昏姻則當絶之數與之約然)
(後與之書此所以著莊公之不子而齊桓之待人不以/義也汪氏曰莊公急於得偶數相會盟故簡禮而為此)
(會也胡傳/義見盟扈)
蕭叔朝公
(公羊傳其言朝公何公在外也榖梁傳微國之君未爵/命者其不言來於外也朝於廟正也於外非正也杜氏)
(曰蕭附庸國何氏曰言/朝公惡公不受於廟)
　穀齊地蕭叔附庸之君也(王氏曰中國附/庸之君例書字)為禮必當
　其物與其所而後可以言禮大夫宗婦覿而用幣則
　非其物也蕭叔朝公在齊之穀則非其所也(啖氏曰/人君相)
　(見曰朝皆受之/於廟以重禮也)嘉禮不野合而朝公于外是委之於
　野矣(杜氏曰就穀朝公故不言來凡在/外朝則禮不得具嘉禮不野合)故禮非其所
　君子有不受必反之於正而後止此亦春秋撥亂之
　意也(孫氏曰諸侯相朝非禮也朝于内猶曰不可況/朝于外乎故曰蕭叔朝公以交譏之也劉氏曰)
　(為禮非其時猶非其禮也為禮非其處猶非其禮也/為禮非其義猶非其禮也九月郊五月烝此之謂非)
　(其時蕭叔朝公此之謂非其處祭叔來聘齊侯來獻/捷此之謂非其義雖有肅敬之心繁飾之容而君子)
　(不受也故禮非其禮而猶不受必歸之正而止又況/乎未始有正者乎張氏曰蕭之朝魯之受皆非禮也)
　(汪氏曰齊莊公弔杞梁之妻於郊辭曰君之臣不免/於罪則將肆諸市朝而妻妾執若免於罪則有先人)
　(之敝廬在下妾不得與郊弔齊侯弔諸其室使魯莊/能如梁妻之知禮而辭蕭叔之朝則為不悖於禮矣)
　(今莊公詘於私欲而受非禮之禮故聖人特書曰朝/公而不曰來朝所以交貶之也髙氏曰公納幣而還)
　(則祭叔聘之觀社而還則荆人聘之遇榖則蕭叔朝/之此其志所以自得而不復忌憚也○廬陵李氏曰)
　(蕭叔左氏榖梁皆以為名胡氏以入中國附庸稱字/之例正義曰蕭本宋邑宋桓公之立蕭叔人必有功)
　(焉宋人封以為附庸又曰蕭叔之朝公與僖公之朝/王所其非地一也彼言所而此不言所者王者以天)
　(下為家無適/而非所也)
秋丹桓宫楹
(左傳秋丹桓宫之楹公羊傳何以書譏何譏爾丹桓宫/楹非禮也公羊傳禮天子諸侯黝堊大夫蒼士黈丹楹)
(非禮也何氏曰楹柱也丹之者/為將娶齊女欲以夸大示之)
冬十有一月曹伯射姑卒
十有二月甲寅公會齊侯盟于扈(扈音/戸)
(公羊傳桓之盟不日此何以日危之也何危爾我貳也/程子曰我貳者非彼然我然也范氏曰桓盟不日也盟)
(日者前公如齊觀社傳曰觀無事之詞以是為尸女也/公怠棄國政比行犯禮憂危甚矣霸主降心親與之盟)
(實有𢎞濟之功而魯得免於罪臣子所慶莫重於此時/事所重文亦宜詳故特詳日以著之杜氏曰扈鄭地在)
(滎陽卷縣西北/孫氏曰扈齊地)
　程氏曰遇于榖盟于扈皆為要結姻好也𫝊稱男子
　二十而冠冠而列丈夫三十而不娶則非禮矣然天
　子諸侯十五而冠者以娶必先冠(禮記昏義疏三十/而娶庶人禮也文)
　(王十五而生武王知人君之昏/娶不可以年三十重昏嗣也)而國不可久無儲貳
　欲人君早有繼體故因以為節也鰥者老而無妻之
　稱舜方三十未娶而師錫帝堯已曰有鰥在下矣妻
　帝之二女則不告於父母以為告則不得娶而廢人
　之大倫堯亦不告而妻焉其欲及時而無過如此也
　今莊公生於桓公之六年至是三十有六載矣以世
　嫡之正諸侯之貴尚無内主同任社稷之事何也葢
　為文姜所制使必娶于母家(孫氏曰桓公六年九月/丁卯子同生公十四嵗)
　(即位又二十四年如齊逆女年三十七始昏者文姜/制之不得以時而昏耳故母喪未終如齊納幣圖昏)
　(之速也陳氏曰莊公制於其母必齊女也而後娶汪/氏曰漢恵帝制於吕氏立姊魯元公主女為后雖娶)
　(甥女而不顧與/莊公事頗相類)而齊女待年未及故莊公越禮而不
　顧如此其急齊人有疑如此其緩而遇于穀盟于扈
　要結之也(張氏曰至此又盟以/結其言而後許之也)娶夫人奉祭祀為宗
　廟之主而母言是聽不以大義裁之至於失時不孝
　甚矣春秋詳書于策為後戒也(汪氏曰越禮要盟逺/至鄭地而不恥者促)
　(昏期也臨川呉氏曰遇榖以請而齊猶難之故盟以/要其信而後許也夫求昏者可求則求不可則已許)
　(昏者可許則許不可則却魯欲求齊昏不以媒妁往/覘其可不可公乃自與齊髙傒盟以求之未得齊諾)
　(而公遽親納幣是與彊委禽者同也彊納幣而猶未/諾則又往觀社以請觀社以請而猶未諾則又遇于)
　(榖以請遇榖之後宜若可矣又必盟于扈而後可焉/何其難之之甚也二國之昏姻不以禮不以義如此)
　(哀姜之不終也宜哉○汪氏曰諸傳皆謂莊公受制/於母俾娶讐女今考莊公以文姜葬後求昏于齊自)
　(盟防而會遇者三自納幣而如齊並三汲汲奔走不/憚煩勞而且盛飾禰宫以夸示其配使莊公果以文)
　(姜遺命而娶齊女亦縱欲而不能自克耳非迫於義/而不敢違也廬陵李氏曰齊桓之編會盟惟此盟及)
　(葵丘書日此盟公羊以為危之范寗以為喜之二説/各不同榖疏行𫝊雖有桓盟不日信之文亦有不日)
　(數踰惡之事故知此日者喜伯者與盟也此時齊桓/威德既盛與公結盟同德有危故范氏以為臣子所)
　(慶而詳之也然以上文三書/至之法觀之則公羊説亦是)
　
　
　
　
　
　
　
　
　
　
　
　
　
　
　春秋大全卷九
欽定四庫全書
　春秋大全卷十
　　　　　　　　　　　　明　胡廣等　撰
　　莊公
(辛惠王/亥七年)二十有四年(齊桓十六晉獻七衛惠三十蔡穆/五鄭文三曹僖公赤元年陳宣二)
(十三杞惠三宋桓十/二秦宣六楚成二)
春王三月刻桓宫桷
(左傳春刻其桷皆非禮也御孫諫曰臣聞之儉德之共/也侈惡之大也先君有共徳而君納諸大惡無乃不可)
(乎公羊傳何以書訊何譏爾刻桓宫桷非禮也榖梁傳/禮天子之桷斵之礱之加宻石焉諸侯之桷斵之礱之)
(大夫斵之士斵本刻桷非正也夫人所以崇宗廟也取/非禮與非正而加之於宗廟以飾夫人非正也刻桓宫)
(桷丹桓宫楹斥言/桓宫以惡莊也)
　公將迎姜氏丹桓宫之楹刻其桷(杜氏曰刻鏤也桷/椽也張氏曰於礱)
　(斵之外又加/刻鏤之工)為盛飾以誇示之此非特有童心而已
　御孫諌曰儉德之共也侈惡之大也先君有共德而
　君納諸大惡無乃不可乎自常情觀之丹楹刻桷宜
　若小失而春秋詳書於䇿御孫以為大惡何也桓公
　見殺於齊則不能復而盛飾其宫誇示仇人之女乃
　有亂心廢人倫悖天道而不知正者也御孫知為大
　惡而不敢盡言春秋謹禮於㣲正後世人主之心術
　者也故詳書於䇿斥言桓宫以惡莊為後鑒也(王氏/曰楹)
　(以黝堊桷以斵礱皆天子之制丹楹刻桷則僭侈甚/矣魯用天子禮樂而莊公又過之以夸示仇女聖人)
　(備書而惡自見矣家氏曰鳥獸知有母而不知有父/人知有父而復泝其父之従出而知有祖焉有曽祖)
　(焉有髙祖焉又泝其曽髙之所従出而有始祖焉皆/為之廟以祀之聖人囙為之制宗廟祀享之禮自天)
　(子至公侯卿大夫士隆殺有等然後盡於禮不以踰/禮為榮也不以僣禮為孝也今莊公忘父之仇徇母)
　(之欲娶仇女為夫人知有母而不知有父既又丹桓/宫之楹而刻其桷以盖其無父之恥不思廟有常制)
　(獨於桓宫而丹楹刻桷是悖禮也以悖禮施之親廟/不足以榮其親適足以悖其祖知有母而不知有父)
　(無父也隆於其父而薄於其祖無祖世無父無祖禽/獸之道也春秋書丹桓宫楹刻桓宫桷以見五廟並)
　(列而桓廟獨違制而盛飾深著莊公之罪也永嘉吕/氏曰或謂成三年新宫災親廟切近不忍稱故稱新)
　(宫桓宫乃親廟切近也不言新宫以惡莊也是不然/宣宫神主未入廟而遇災故書新宫若桓宫則固已)
　(久矣宜其不/稱新宫也)
葬曹莊公
夏公如齊迎女
(公羊傳何以書親迎禮也榖梁傳親迎桓事也不志此/其志何也不正其親迎於齊也○廬陵李氏曰逆女例)
(五目見桓三年此條諸𫝊皆同/惟公羊杜氏以為合禮非也)
秋公至自齊
(穀梁傳迎者行見諸/舍見諸先至非正也)
　榖梁子曰親迎常事也不志此其志何也不正其親
　迎於齊也(陳氏曰親迎女不書惟莊/公特書之則以聚齊女也)或曰常事不志
　嵗事之常也親迎可以常乎則其説誤矣所謂常者
　其事非一有月事之常則視朔是也有時事之常則
　蒐狩是也有嵗事之常則郊祀雩祭之類是也有合
　禮之常則婚姻納幣迎女至歸之類是也凡此類合
　禮之常則不志矣其志則於禮不合將以為戒者也
　(啖氏曰凡婚姻合禮者皆不書如魯往他國親迎皆/常事不書他國來亦如之凡書者皆譏也趙氏曰凡)
　(男女之禮人倫之本也風教之始/也是以先王敬之故紀其闕耳)若夫崩薨卒葬即
　位之類不以禮之合否而皆書此人道始終之大變
　也其於親迎異矣(臨川吴氏曰親迎常事不書公納/幣越三年而後得親迎以非常而)
　(書故致之以示譏也張氏曰王裒讀蓼莪之詩而哀/痛終其身莊公思妃偶之合兩年之間三至齊廷而)
　(念不及其父春秋所以詳書而誅其心也歟汪氏曰/魯十二公娶夫人惟莊公書納幣則譏其親納幣而)
　(娶仇女也文公書納幣則譏其䘮未畢而國婚也桓/文宣成書迎皆譏不親迎莊公親迎於仇國則亦譏)
　(也僖公之納幣迎女合禮則不書矣○陸氏曰公羊/云親迎禮也按合禮則常事不書故知榖梁譏迎於)
　(齊是也蜀杜氏曰公羊杜元凱皆以/為禮不明春秋常事不書之㫖耳)
八月丁丑夫人姜氏入
(左傳秋哀姜至公羊傳其言入何難也其言曰何難也/其難柰何夫人不僂不可使入與公有所約然後入穀)
(梁傳入者内弗受也日人惡入者也何用不受也以宗/廟弗受也其以宗廟弗受何也娶仇人子弟以薦舍於)
(前其義不/可受也)
　何以不致(汪氏曰據文姜穆/姜齊姜皆書至)不可見乎宗廟也(劉氏/曰言)
　(入非致廟/之文也)姜氏齊襄公之女(臨川吴氏曰若以為齊/僖女則僖卒巳二十八)
　(年豈有未嫁之女且未應娶母妹為夫人若以為齊/桓女則計齊桓之年盖下於魯莊應未有可嫁之女)
　(可婿魯莊也其/齊襄之遺女耳)入者不順之詞以宗廟為弗受也昏
　義以正始為先而公不與夫人皆至姜氏不従公而
　入(汪氏曰公以七月至/而姜氏八月乃入)已失夫婦之正弑閔孫邾之
　亂兆(孫氏曰公親迎於齊不俟夫人而至失夫之道/也婦人従夫者也夫人不従公而入失婦之道)
　(也夫不夫婦不婦何以為國不亂何待故曰入以惡/之臨川吴氏曰凡卿為君迎夫人本非禮也猶且以)
　(夫人同至公親往迎而/不與同至失禮甚矣)莊公不勝其母越禮踰時俟
　仇人之女薦舍於宗廟(范氏曰薦/進舍置也)以成好合卒使宗
　嗣不立弑逆相仍㡬至亡國故春秋詳書其事以著
　莊公不孝之罪為後戒也(陛氏曰夫人至書月以娶/仇女之故特變文書入而)
　(又書日張氏曰妻者齊也書八月丁丑入見後公而/至之日多也陳氏曰制於其母必俟齊女而後娶齊)
　(人重要之為之親納幣而觀社遇榖盟扈一嵗而三/見於齊丹楹刻桷以飾夫人夫人猶踰時然後入是)
　(故書迎書至而後書入夫人未有書入者入逆詞也/書迎以病莊公書入以惡哀姜也亦以譏齊桓也春)
　(秋之書夫人未有詳於此者也家氏曰不書至或謂/其娶仇麗女不敢以見於廟彼丹楹刻桷崇奢麗以)
　(誇示之何以能知愧而不使見於廟乎穀梁所謂宗/廟有弗受焉耳髙氏曰夫婦人倫之本所以成孝敬)
　(也孝敬備然後夫人之職舉桓公見殺於齊而莊公/乃以齊女為夫人欲責其孝則彼嘗賊臣子之所疾)
　(也欲責其敬則我方仇彼鬼神之所棄也是不可以/奉祭祀不可以當夫人之職矣○啖氏曰公羊云其)
　(言入何難也以義不當/入故言入爾有何難乎)
戊寅大夫宗婦覿用幣
(左傳公使宗婦覿用幣非禮也御孫曰男贄大者玉帛/小者禽鳥以章物也女贄不過榛栗棗脩以告䖍也今)
(男女同贄是無别也男女之别國之大節也而由夫人/亂之無乃不可乎公羊傳宗婦者何大夫之妻也覿者)
(何見也用者何用者不宜用也見用幣非禮也然則曷/用棗栗云乎脯脩云乎榖梁傳覿見也禮大夫不見夫)
(人不言及不正其行婦道故列數之也男子之贄羔雁/雉腒婦人之贄棗栗脯脩用幣非禮也用者不宜用者)
(也大夫國體也而行婦/道惡之故謹而日之也)
　禮夫人至大夫郊迎明日執贄(音/致)以見(何氏曰日者/禮夫人至大)
　(夫郊迎明日大夫宗婦皆見故著其明日也杜/氏曰禮小君小大夫執贄以見明臣子之道)宗婦
　大夫之妻也(杜氏曰宗婦同宗大夫之婦髙氏曰特/牲饋食則宗婦統於主婦此曰宗婦則)
　(凡宗族之婦盖/主婦在其中矣)公事曰見私事曰覿(徒列反朱子曰/以事禮見也)
　見夫人禮也曷為以私言之夫人不可見乎宗廟則
　不可以臨羣臣故以私言之也覿用幣何以書男贄
　大者玉帛小者禽鳥以章物也(杜氏曰公侯伯子男/執玉諸侯世子附序)
　(孤卿執帛卿執羔大夫執雁/士執雉章所執之物别貴賤)女贄不過榛(側巾/反)栗棗
　脩以告䖍也(禮記曲禮婦人之贄椇榛脯脩棗栗杜/氏曰取其名以示敬何氏曰婦人見舅)
　(姑以棗栗見女姑以脯脩為贄見夫人至尊兼而/用之棗栗取其棗自謹敬脯脩取其斷斷自脩)今
　男女同贄是無别也(杜氏曰莊公欲誇示夫人故使/大夫宗婦同日俱見茅堂胡氏)
　(曰大夫宗婦覿譏同見也故不稱及者幣譏同贄故/特書用若大夫不覿祇書宗婦足矣以丹楹刻桷等)
　(事考之其使大夫覿宜有之矣張氏曰夫人至大夫/見於宗廟婦見於内禮也並覿同贄是失男女之别)
　公子牙慶父之亂兆矣春秋詳書正始之道也(杜氏/曰莊)
　(公婚禮書之詳者志大惡也桓公惟不謹於文姜之/際身殺而莊公為累不懲其事則又甚焉納仇人之)
　(女以共祭祀懼無以悦乎夫人丹楹刻桷於桓之廟/又使大夫宗婦覿而用幣往往加乎先王之禮而重)
　(之以奢僣其所欲厚於夫人者無所不至夫婦之際/先王正始之道豈有始不正而終克正者乎臨川吴)
　(氏曰楚懐王客死於秦其子頃襄王迎婦於秦司馬/氏痛之曰忍其父而昏其仇彼父但為秦所拘畱而)
　(己未嘗被殺也司馬氏猶痛之況魯莊之父為齊所/殺而又娶其女則忍父昏仇之罪奚啻數十倍於楚)
　(頃襄也哉方且飾桓宫用覿幣以誇富盛於齊女莊/之庸愚一至此極異日淫縦弑迎之禍殆勢之所必)
　(至也汪氏曰男女有别人倫之本也莊公以大夫宗/婦同贄俱覿而致哀姜通共仲弑嗣君之禍唐髙宗)
　(以百官命婦同宴於麟德殿而致武后淫毒遂移唐/祚嫌疑之際可不慎夫春秋書娶夫人惟哀姜最詳)
　(自盟防納幣於始至宗婦覿用幣於終見於經書其/事十有四以其禮之非常故辭繁而不殺也○劉氏)
　(曰穀梁謂禮大夫不見夫人非也君祭於廟大夫夫/人俱在其中可得弗見乎殆不常見耳今夫人始至)
　(而大夫見之是禮/然矣何謂非禮乎)
　附録(左傳晉士蒍又與羣公子謀使殺游氏之二/子士蒍告晉侯曰可矣不過二年君必無患)
大水
(何氏曰隂盛所致汪氏曰莊公娶仇女又奢僣以誇示/之故有隂沴之應唐髙宗立太宗才人武氏為昭儀而)
(萬年宫夜大雨水幾溺其身/天人相感之際焉可誣也)
冬戎侵曹曹覊出奔陳赤歸於曹
(公羊傳曹覊者何曹大夫也曹無大夫此何以書賢也/何賢乎曹覊戎將侵曹曹覊諫曰戎衆以無義君請勿)
(自敵也曹伯曰不可三諫不従遂/去之故君子以為得君臣之義也)
　杜預謂覊盖曹公子也曹伯已葬猶不稱爵者以㣲
　弱不能君故為戎所逐爾(臨川吴氏曰上年十二月/莊公卒今年三月葬則覊)
　(以世子嗣位葬其先君至是冬在位期年矣/為戎所逐而出不書爵而書名義與鄭忽同)赤者曹
　之庶公子(賈氏曰赤/戎之外孫)歸易詞也(杜氏曰赤曹僖公也/盖為戎所納故曰歸)
　宋人執鄭祭仲而忽出突歸權在宋也戎侵曹而覊
　出赤歸制在戎也使鄭忽曹覊明而能斷雖有宋戎
　之衆突赤之孽何縁而起以國儲君副不能自定其
　位於誰責而可故雖以國氏皆不書爵為居正者之
　戒(趙氏曰覊未踰年之君出奔不書爵言不能嗣先/君也陳氏曰君在䘮稱子其曰曹覊不能為子也)
　(侵淺事也以千乗之國不能守不可以言子矣然奔/君未有言故者言故猶愈於自奔也劉氏曰突因宋)
　(赤因戎皆奪其君然而春秋一貶之無上下之異春/秋治治不治亂也使鄭忽曹覊事親而孝為上而禮)
　(在䘮而哀臨事而恭大夫順之國人信之雖有宋戎/之衆突赤之孽何縁而起然而君臣交爭兄弟為仇)
　(者上有失故下得也薛氏曰覊者曹之嗣赤者子之/非正者戌間曹之兄弟爭國侵其疆塲而覊奔赤反)
　(亦曹覊無立之罪也張氏曰覊繫於曹與鄭忽同明/其正也赤不繫國庶孽也赤以庶逐嫡戎以裔謀夏)
　(天子方伯不能正髙氏曰戌而敢専制諸夏廢置人/君亦以病齊桓也汪氏曰突歸於鄭鄭忽出奔衛莒)
　(去疾入於莒莒展輿出奔吴與此書法相似皆一君/出而一君歸也然去疾以國氏而突赤不氏者去疾)
　(正而突忽不正也忽展輿皆以突去疾入而後出今/覊聞赤入而先奔則弱不能立又甚矣○陸氏曰曹)
　(覊者義同鄭忽公羊云是曹大夫非也劉氏曰公羊/云曹無大夫非也曹伯伯也鄭伯亦伯也若以小國)
　(無大夫鄭亦宜無大夫豈獨曹哉似見曹之大夫著/於經者少耳陳氏岳曰戎既侵曹而覊曰奔是曹懼)
　(戎而出其君明矣覊既出赤乃入是戎/出覊而納赤亦明矣詎可謂覊大夫歟)
郭公
(公羊傳赤歸於曹郭公赤者可曹無赤者盖郭公也郭/公者何失地之君也穀梁傳赤盖郭公也何為名也禮)
(諸侯無外歸之義外歸非/正也杜氏曰盖經闕誤)
　此郭公也義不可曉而先儒或以為郭亾者(劉氏曰/郭亾亡)
　(國之亡也郭之所以亡者與他國異/他國之亡者所善不善所惡不惡也)於傳有之(見管/子)
　齊桓公之郭問父老曰郭何故亡曰以其善善而惡
　惡也公曰若子之言乃賢君也何至於亡父老曰郭
　公善善不能用惡惡不能去所以亡也考其時與事
　謂之郭亡理或然也夫善善而不能用則無貴於知
　其善惡惡而不能去則無貴於知其惡未之或知者
　猶有所覬(音/冀)也夫既或知之矣不能行其所知(汪氏/曰不)
　(能用之弊至於怨不/能去之弊至於亂)君子所以髙舉逺引小人所以
　肆行而無忌憚也(孔子家語尊賢而不能用賤不肖/而不能去雖欲無亡豈可得乎)
　然則非有能亡郭者郭自亡爾(茅堂胡氏曰天行健/君子以自強不息未)
　(有不勤而能存者語云有朝廷不能洒掃四鄰謀取/其國家而不知諸葛孔明稱海岱之間論安言計動)
　(引聖人今嵗不戰明年不征自取滅亡者不可勝數/汲汲以興復為事恐蜀之坐亡也○趙氏曰公榖皆)
　(云赤者盖郭公也按郭公自是闕文赤者曹公子也/文義都不相關𫝊誤甚矣劉氏曰榖梁謂赤者郭公)
　(之名然春秋不曰郭公赤歸於曹豈顛倒迷錯若此/梁亡鄭棄其師紀侯大去其國雖㫖意卓佹然文義)
　(自明未有改曷首尾如此者也汪氏曰説/文亡字従人従已與公字相似故傳誤)
(壬惠王/子八年)二十有五年(齊桓十七晉獻八衛惠三十一卒/蔡穆六鄭文四曹僖一陳宣二十)
(四把惠四宋桓十/三秦宣七楚成三)
春陳侯使女叔來聘
(此諸侯交聘之始左傳陳女叔來聘始結陳好也嘉之/故不名榖梁傳其不名何也天子之命大夫也杜氏曰)
(女氏叔字季友相魯原仲相陳二人有舊故女叔來聘/季友冬亦報聘髙郵孫氏曰諸侯之大夫天子賜之邑)
(使之歸國則書氏書字鄭祭仲魯單伯陳女叔是也陳/氏曰前乎此非王室若姻鄰無聘者矣於是交聘自女)
(叔之後諸侯之㑹數而朝聘皆知乎盟主矣○啖氏曰/左傳云嘉之故不名按聘者常事爾有何可嘉穀梁之)
(説是也汪氏曰齊晉大國無/命大夫盖強大而専命耳)
夏五月癸丑衛侯朔卒
(何氏曰朔犯逆天子命故去葬汪氏曰朔之入國魯莊/與有力焉未必不㑹其葬所謂治其罪而不葬者也)
六月辛未朔日有食之鼔用牲於社
(左傳非常也惟正月之朔慝未作日有食之於是乎用/幣於社伐鼓於朝公羊傳日食則曷為鼔用牲於社求)
(乎隂之道也以朱絲營社或曰脅之或曰為闇恐人犯/之故營之榖梁傳言日言朔食正朔也鼔禮也用牲非)
(禮也天子救日置五麾陳五兵五鼓諸侯置三麾陳三/鼔三兵大夫擊門士撃柝言充其陽也杜氏曰鼔伐鼔)
(也用牲/以祭社)
　按禮諸侯旅見天子入門不得終禮者四而日食與
　焉(禮記曽子問諸侯旅見天子入門不得終禮廢者/㡬孔子曰四太廟火日食后之䘮雨霑服失容則)
　(廢如諸侯皆在而日/食則従天子救日)古者固以是為大變人君所當
　恐懼修省以答天意而不敢忽也故夏書曰乃季秋
　月朔辰弗集於房瞽奏鼓嗇夫馳庶人走(書𦙍征蔡/氏傳言日)
　(月㑹次不相和輯而掩蝕於房宿也日食/之變天子恐懼於上嗇夫庶人奔走於下)周官鼓人
　救日月則詔王鼔大僕凡軍旅田役賛王鼔救日月
　亦如之(周禮注救日月食王必親撃鼔賛佐也擊/其餘靣范氏曰鼔有聲舉陽事以壓隂氣)諸
　侯用幣於社伐鼔於廟退而自責(杜氏曰諸侯用幣/於社伐鼔於廟退)
　(而自責以明隂不宜侵陽/臣不宜掩君以示大義)皆恐懼修省以答天意而
　不敢忽也然則鼓用牲於社何以書譏不鼓於朝而
　鼔於社又用牲則非禮矣(永嘉吕氏曰天子伐鼓於/社社隂之神也日食則隂)
　(勝陽也天子尊故責神諸侯卑自責而已諸侯鼔於/社非正也復用牲非禮也牲者祭祀之事牛必在滌)
　(三月三月之後方成牲日食而用牲取具於臨時耳/張氏曰日食隂盛陽㣲之微事關天下固不止為一)
　(魯而諸侯亦有臣民則因天變以自省如洪範五事/敬謹於視聴言動思之間一失其正則咎必應之古)
　(人應天以實而不以文故髙宗肜日洪範之言乃古/人之所先務如𦙍征周禮所載乃禮文之末耳一時)
　(遭變禮文固不可廢然正其本而後末可理也今莊/公於充陽之本盖藐然矣鼔何益乎又用牲而欲以)
　(物求免書此以見本末之皆失也孫氏曰凡救日食/皆鼓不書者常事也鼓於社而用牲者三變常也變)
　(常故書汪氏曰莊公之世日食者四而鼔用牲者二/大水者三而鼓用牲者一鼔於所不當鼔則踰制用)
　(其所不宜用則非常僣天子之制失諸侯之常以是/而答天變其過不既甚乎魏明帝太和初大史奏日)
　(當食請於靈星祈禱帝詔曰天之於人猶父之於子/未有父欲責子而可獻饌求免也今具祈禳於古未)
　(聞羣臣其勉修厥職輔朕不逮其賢於魯莊逺矣臨/川吴氏曰社者祭地示也其祭有常禮其日有常日)
　(其事為常事故皆不書經所書社凡四非為社書也/以遭日食大水之變而乃用牲於社為非禮故書爾)
　(○趙氏曰郊禘天子之禮社與嘗諸侯所自有祭統/云成王賜魯重祭郊社禘嘗盖撰禮者見春秋書嘗)
　(社以為郊禘同遂妄言耳公羊云鼔用牲於社求乎/隂之道凡此皆失禮乃書若言求隂之道乃為得禮)
　(又云以朱絲營社據書禮無此文○劉氏曰左氏云/非常也惟正月之朔慝未作於是用幣於社伐鼓於)
　(朝非也夏書記季秋月朔亦有伐鼔之事豈必正陽/之月哉所以書者譏其不鼓於廟朝乃鼓於社又用)
　(牲/耳)
伯姬歸於把
(榖梁傳其不言逆何也/逆之道㣲無足道焉爾)
　其不言迎何也迎者非卿其名姓不登於史䇿則書
　歸以志禮之失也(孫氏曰迎者非/大夫故不言迎)大夫來迎名姓已
　登於史䇿足以志其失矣猶書歸者以别於大夫之
　自迎者也猶書歸者紀伯姬是也(汪氏曰把叔姬/郯伯姬不書歸)自
　迎者莒慶齊髙固是也(杜氏曰伯姬莊公女汪氏曰/或以為桓公女謂時君之女)
　(則加子字然莊二十七年書叔姬若皆桓公之女則/伯姬盖三十餘矣未應二女皆失時若是且伯姬以)
　(僖三十一年求婦則年踰七十而/猶至魯似未可必其為桓女也)
秋大水鼓用牲於社於門
(左傳亦非常也凡天災有幣無牲非日月之𤯝不鼔公/羊傳其言於社於門何於社禮也於門非禮也榖梁傳)
(髙下有水災曰大水既伐鼔而駭衆用牲可以已矣救/日以鼔兵救水以鼓衆杜氏曰門國門也張氏曰比年)
(大水隂盛陽㣲之變極矣莊公若思先王正厥事之意/謹内外之防嚴夫婦之别使隂沴無浸長之漸則後日)
(之禍猶可及正也徇其文而無實徒以牲牷求免不恐/懼修省以正其本而禮文亦且繆戾此魯之所以亂也)
(髙氏曰古人遇水旱雖有雩禜祈禳之禮然靡神不舉/靡愛斯牲先王必以側身修行為之本況於社於門非)
(所以致水災者也自古豈有伐鼓用牲救水災之禮乎/○劉氏曰公羊云於社禮也於門非禮也非也若於社)
(為得禮春秋/亦當不書矣)
　附録(左傳晉士蒍使羣公子盡殺游氏之族乃/城聚而處之冬晉侯圍聚盡殺羣公子)
冬公子友如陳
(杜氏曰報女叔之聘諸魯出朝聘皆書如友莊公之母/弟汪氏曰此季友私行之階也啖氏曰凡公及内卿往)
(他國朝聘皆書曰如趙氏曰凡内朝聘稱如以異外也/王氏曰春秋書内臣出聘凡六十有一如京師者五著)
(諸侯之慢王室也如齊者十九如晉者二十五如宋者/五如楚者一著諸侯之畏大國也如陳者二如衛如邾)
(如莒如牟者各一著諸侯之交相聘也内臣以事出者/凡十九納幣迎女者三致女者一涖盟者四㑹葬者十)
(乞師者一比事以考之而是非善惡著矣廬陵李氏曰/此内大夫出聘之始而亦季氏之始事也當隱桓莊之)
(間上而周近而齊有來聘者矣魯曽無報謝之禮而女/叔一來季友旋造陳慶繼又躬行以㑹原仲之葬則陳)
(魯之交盖出於季友原仲之私情矣至行父初乎/立首講陳好猶前志也春秋托始於此豈無意)
(癸惠王/丑九年)二十有六年(齊桓十八晉獻九衛懿公赤元年/蔡穆七鄭文五曹僖三陳宣二十)
(五把惠五宋桓十/四秦宣八楚成四)
春公伐戎
(公無春字張氏曰為追於濟西之恥報怨也襄陵許氏/曰隱桓世有戎盟至於莊公戎始變渝是以有濟西之)
(役於此伐戎義已勝矣/齊魯伐戎而中國崇矣)
　附録(左傳春晉士蒍為大司空/夏士蒍城絳以深其宫)
夏公至自伐戎
(蜀杜氏曰伐戎無譏其致者公出師於外踰時而返故/書至以危之張氏曰莊公治國家之政多闕而勞師於)
(戎雖能復怨何益於内/治乎踰時書至危之也)
曹殺其大夫
(此専殺大夫之始公羊傳何以不名衆也曷為衆殺之/不死於曹君者也君死乎位曰滅曷為不言其滅為曹)
(覊諱也此盖戰也何以不言戰為曹覊諱也榖梁傳言/大夫而不稱名姓無命大夫也無命大夫而曰大夫賢)
(也為曹/覊崇也)
　稱國以殺者國君大夫與謀其事不請於天子而擅殺之
　也義繋於殺則止書其官曹殺其大夫宋人殺其大夫是也
　(杜氏曰不稱名非其罪啖氏曰但稱大夫者無罪而死也劉/氏曰稱國以殺而不名者大夫無罪而君殺之也陳氏曰几)
　(殺大夫恒名之此其不名何惡君也莊公卒有戎難覊出/奔陳赤於是簒曹簒而殺其大夫則必不義其君者也宋)
　(杵臼無道而殺大夫則亦不義其君者也是/故曹僖公之大夫不名宋昭公之大夫不名)義繋於
　人則兼書其名氏楚殺其大夫得臣陳殺其大夫洩
　(息列/反)冶之類是也(汪氏曰楚成少與之師而棄其將/陳靈昏淫而殺諌臣三君固有罪)
　(矣然得臣剛而無禮洩冶盡言不隱其過雖/有重輕而皆有致殺之由故兼書其名氏)然殺大
　夫而曰大夫與謀其事何也與謀其事者用事之大
　夫也(汪氏曰如公孫寧儀行父用/事於陳而與謀殺洩冶之類)見殺者不得於君
　之大夫也所謂義繫於殺者罪在於専殺而見殺者
　之是非有不足紀也故止書其官而不録其名氏也
　古者諸侯之卿大夫士命於天子而諸侯不敢専命
　也(周禮典命公之孤四命其卿三命其大夫爯命其/士一命侯伯之卿大夫士亦如之子男之卿爯命)
　(其大夫/一命)其有罪則請於天子而諸侯不敢専殺也(周/禮)
　(大司冦凡諸侯之獄訟以邦典定/之凡卿大夫之獄訟以邦法斷之)及春秋時國無大
　小卿大夫士皆専命之而不以告於王朝有罪無罪
　皆専殺之而不以歸於司冦無王甚矣五伯三王之
　罪人而葵丘之㑹猶曰無専殺大夫(汪氏曰齊桓晉/文晉悼皆無専)
　(殺大夫之過視當時諸/侯可謂彼善於此矣)故春秋明書於䇿備天子之
　禁也凡諸侯之大夫方其交政中華㑹盟征伐雖齊
　晉上卿止録其名氏至於見殺雖曹莒小國亦書其
　官(汪氏曰莒殺/意恢稱公子)或抑或揚或奪或予聖人之大用也
　明此然後可以司賞罸之權矣(張氏曰曹殺大夫曹/伯赤殺之也豈於覊)
　(赤出入之際或不附戎而殺之若鄭厲殺傅瑕原繁/與髙氏曰除覊之黨恐其内應也入春秋以來未有)
　(専殺大夫者而曹以小國首惡故春秋不顯其名氏/唯著其擅命尃殺之罪為萬世之大戒凡殺大夫稱)
　(國者疚在上也稱人者亂在下也其書名氏者或以/有罪足為世戒或無罪而昭其節或矜其不幸也)
　(劉氏曰公羊云不名衆也然則殺三郤何故名乎又/云不死於曹君者也宋殺其大夫又何以辨哉榖梁)
　(云大夫而不稱名姓無命大夫也非也諸侯大國三/卿皆命於天子次國三卿二卿命於天子小國三卿)
　(一卿命於天子説者不知王者諸侯之制度班爵云/爾廬陵李氏曰曹殺大夫公羊以為前年曹覊諌曹)
　(伯禦戎曹伯不聴而死於戎諸大夫不仗節死義嗣/子立而誅之不書名者衆也曹伯之死不書者為曹)
　(覊諱也榖梁以為此大夫即曹覊曹伯不用其言乃/使出奔他國卒於受戮君子愍之不名者賢之也其)
　(説迂晦不明不可取大扺覊赤出歸之際必有/不附於赤者故赤殺之耳杜氏陳氏之説得之)
秋公㑹宋人齊人伐徐
(杜氏曰徐國在下邳鄞縣/張氏曰嬴姓國近齊魯)
　按書伯禽嘗征徐戎則戎在徐州之域為魯患舊矣
　(臨川吴氏曰穆王之時徐僣稱王帥九夷以伐/宗國徐國雖小但春秋之前已嘗僣王竊號)是年
　春公伐戎秋又伐徐者必戎與徐合兵表裏為魯國
　之患也故雖齊宋將卑師少而公獨親行其不致者
　役不淹時而齊人同㑹則無危殆之憂矣(杜氏曰宋/主兵故序)
　(齊上汪氏曰宋先於齊而公書㑹則宋主兵明矣盖/桓公伯業未隆亦若伐郳伐鄭之先宋也明年盟幽)
　(於是而後授之諸侯則齊桓伯業/盛矣故二十八年救鄭宋序齊下)
　附録(左傳秋虢人侵晉/冬虢人又侵晉)
冬十有二月癸亥朔日有食之
(甲惠王/寅十年)二十有七年(齊桓十九晉獻十衛懿二蔡穆八/鄭文六曹僖四陳宣三十六把惠)
(六宋桓十五秦/宣九楚成五)
春公㑹把伯姬於洮(徒刀/反)
(左傳非事也天子非展義不廵狩諸侯非/民事不舉卿非君命不越境杜氏曰魯地)
　左氏曰㑹於洮非事也天子非展義不廵守(杜氏曰/廵守所)
　(以宣布/德義)諸侯非民事不舉卿非君命不越境伯姬莊
　公之女非事而特㑹於洮愛其女之過而不能節之
　以禮此春秋之所禁也(陸氏曰參譏之公及/把侯伯姬皆失正也)惟不節
　之以禮然後有使自擇配如僖公之於季姬而典訓
　亡矣(家氏曰於洮非歸寧之地安有女子來寧父母/疾驅於通道大都畧無所禁忌者乎髙氏曰婦)
　(人無相㑹之禮伯姬既歸於把復來與公㑹是與文/姜齊襄無異也陳氏曰内女為夫人七見於經未有)
　(書公㑹者而㑹自伯姬始由是來朝其子由是來求/婦伯姬之為皆未之前聞也汪氏曰公㑹把伯姬於)
　(洮猶之可也季姬及鄫子遇於防則惡又甚/矣婦人㑹遇固皆非禮而其罪有輕重焉)
夏六月公㑹齊侯宋公陳侯鄭伯同盟於幽
(左傳夏同盟於幽陳鄭服也榖梁傳同者有同也同尊/周也於是而後授之諸侯也其授之諸侯何也齊侯得)
(衆也桓㑹不致安之也桓盟不日信之也信其信仁其/仁衣裳之㑹十有一未嘗有軟血之盟也信厚也兵車)
(之㑹四未嘗有大戰也愛民也程子曰同志而盟非率/之也陳氏曰齊初主盟於是書公矣張氏曰爯舉同盟)
(之禮以伸伯令而一諸侯之心也魯宋/陳鄭皆至而衛獨不來故明年伐衛)
　同盟之例有惡其反覆而書同盟有諸侯同欲而書
　同盟此盟鄭伯之所欲而書同盟者也(范氏曰前同/盟於幽諸侯)
　(尚有疑者今外内同心推桓為伯得専/征伐之任成九合之功故傳詳其事也)凡盟皆小國
　受命於大國不得已而従焉者也(汪氏曰如鄫子/㑹盟於邾之類)其
　有小國願與之盟非出於勉強者則書同盟所以志
　同欲也前此鄭伯嘗貳於齊矣至是齊桓強盛有伯
　中國遏冦亂之勢諸侯皆歸之鄭伯於是焉有畏服
　之心其得與於盟所欲也故特書同榖梁子所謂於
　是而後授之諸侯是也其授之諸侯齊侯得衆也視
　他盟為愈矣(蜀杜氏曰諸侯同志而盟共戴天子齊/桓主之家氏曰或謂前此㑹者九國而)
　(書同盟宜也今㑹者纔五國而亦書同盟何哉大齊/桓合諸侯不以兵車小大畢至而聖人與其同盟不)
　(然為時有合十有八年之君以甲車四十乗夸示諸/侯而伯業遂衰烏在其為衆也汪氏曰齊桓前盟於)
　(幽而鄭復不朝至於執詹魯又受鄭詹之逃則既同/而反覆矣此盟於幽魯與盟而書公陳鄭心服而不)
　(叛同以尊周為心不復携貳盖齊桓伯業之始盛也/故春秋書同盟以美之○廬陵李氏曰衣裳兵車之)
　(盛止見榖梁傳范氏曰自三十年北杏十四年㑹鄄/十五年㑹鄄十六年盟幽二十七年盟幽僖元年㑹)
　(檉二年㑹貫三年㑹陽榖五年首載七年寧母九年/葵丘此衣裳之㑹十有一也僖八年㑹洮十三年㑹)
　(鹹十五年牡丘十六年㑹淮此兵車之㑹四也其兵/車四㑹榖梁皆𤼵傳固無可疑獨衣裳十有一而論)
　(語則曰管仲相桓公九合諸侯不以兵車於是起諸/儒之異説矣但衣裳兵車本祇榖梁一家之言陸氏)
　(深所不取而論語尤合朱子亦用展喜之/言訓乃為紏則諸家紛紛可不必辨矣)
秋公子友如陳葬原仲
(左傳非禮也原仲季友之舊也公羊傳原仲者何陳大/夫也大夫不書葬此何以書通乎季子之私行也何通)
(乎季子之私行辟内難也君子辟内難而不辟外難内/難者何公子慶父公子牙公子友皆莊公之母弟也公)
(子慶父公子牙通乎夫人以脅公季子起而治之則不/得與於國政坐而視之則親親因不忍見也故於是復)
(請至于陳而葬原仲也榖梁傳言葬不言卒不葬者也/不葬而曰葬諱出奔也杜氏曰原氏仲字禮大夫既卒)
(不/名)
　公子友如陳葬原仲私行也(啖氏曰書原仲之葬/見季友私事出境)人
　臣之禮無私交大夫非君命不越境何以通季子之
　私行而無貶乎曰春秋端本之書也京師諸夏之表
　也祭伯以寰(音/縣)内諸侯而來朝祭叔以王朝大夫而
　來聘尹氏以天子三公來告其喪誣上行私表不正
　矣是故季子違王制委國事越境而會葬(杜氏曰季/友違禮會)
　(外大夫葬具見其/事亦所以示譏)齊髙固莒慶以大夫即魯而圖婚
　其後陳莊子死赴喪於魯魯人欲勿哭繆公召縣(音/𤣥)
　子而問焉曰古者大夫束修之問不出境雖欲哭焉
　得而哭諸(禮記檀弓注/以其不外交)今之大夫交政於中國雖欲
　勿哭焉得而勿哭(檀弓注時君弱臣强政/在大夫専盟會以交接)末流可知
　矣春秋深貶王臣以明始亂(汪氏曰祭伯不書朝祭/叔不稱使尹氏不書爵)
　備書諸國大夫而無譏焉則以著其効也凡此皆正
　其本之意(陸氏曰臣無境外之交況以私事而出境/乎此不待貶絶而惡見者也蜀杜氏曰外)
　(大夫未有書葬者原仲所以書者季子與原仲有舊/已為大夫不由君命而以私舊之故特往葬之大夫)
　(非君命不越境況適他國而葬大夫乎髙氏曰公子/遂如晉葬晉㐮公叔弓如宋葬宋共姬皆再舉國此)
　(不言葬陳原仲明非國事也臨川呉氏曰無會葬鄰/國大夫之禮季友與原仲有舊欲往會其葬以大夫)
　(不可私行出境請於公而公命之行故書大夫無私/交公之遣行友之會葬原氏之受皆非禮也参譏之)
　(汪氏曰僖五年公孫兹如牟娶焉文六年季孫行父/如陳聘且娶文七年公孫敖如莒涖盟且逆女成八)
　(年公孫嬰齊如莒自為逆昭二十五年叔孫婼如宋/為季平子逆經皆不書逆此書如陳葬原仲无異於)
　(葬諸侯之使是季友請於公矣文定但言私行而不/云莊公使之者以其非禮雖請於公是亦私行耳按)
　(曲禮大夫私行出疆必請反必有獻此盛世之事春/秋大夫私行而遂交政於他國聖人特書公子友葬)
　(原仲以示戒者防微杜漸之意也○陸氏曰按春秋/前後無有虛設其事以為義者且書葬之意直譏季)
　(友之行爾陳國大夫安得書卒乎榖梁之説非也劉/氏曰公羊云何通乎季子之私行避内難也非也是)
　(時内難未作何避之有若季子見幾逺舉是忘宗國/之亂也況去莊公没尚數年而遂云避内難出奔乎)
冬杞伯姬來
(左傳歸寧也凡諸侯之女歸寧曰來出曰來歸夫人歸/寧曰如某出曰歸于某公羊傳其言來何直來曰來大)
(歸曰/來歸)
　左氏曰歸寧也禮父母在嵗一歸寧若歸而合禮則
　常事不書其曰杞伯姬來者不當來也(趙氏曰凡内/女稱來不宜)
　(來也合禮者常事不書葢非禮而來故書/爾豈二百四十二年内女唯兩度歸寜乎)女子有行
　遠父母兄弟春會于洮矣冬又歸魯故知其不當來
　也來而必書春秋於男女往來之際嚴矣(髙氏曰伯/姬春方出)
　(與公會而冬又來何其不安于杞也杞伯不能制其/妻如其國何張氏曰志其來往之數非嵗一歸寧之)
　(義所以厚男女之别也汪氏曰春秋内女之適諸侯/惟杞伯姬四書來一書會則伯姬之越禮可知矣伯)
　(姬之後惟書齊髙固及/子叔姬來亦非禮也)
　附録(左傳晉侯將伐虢士蒍曰不可虢公驕若驟得/勝於我必棄其民無衆而後伐之欲禦我誰與)
　(夫禮樂慈愛戰所畜也夫民讓事樂和愛/親哀喪而後可用也虢弗畜也亟戰將譏)
莒慶來逆叔姬
(公羊傳莒慶者何莒大夫也莒無大夫此何以書譏何/譏爾大夫越境逆女非禮也榖梁傳諸侯之嫁子於大)
(夫主大夫以與之來者接内也不/正其接内故不與夫婦之稱也)
　莒慶莒大夫也叔姬莊公女也何以稱字大夫自逆
　則稱字(杜氏曰卿自/為逆則稱字)為其君逆則稱女(汪氏曰如紀/裂繻來逆女)
　尊卑之别也(范氏曰君不敵臣陳氏岳曰内女適大/夫則稱字不書歸如齊髙固來逆叔姬)
　(不書歸/于齊)何以書諸侯嫁女於大夫而公自主之非禮
　也(董子曰大夫無束脩之餽無諸侯之交越境逆女/紀罪之劉氏曰莒慶非有君命也叔姬非適諸侯)
　(也何以得書乎以公之自主之公之自主之則敵敵/則書矣陳氏曰諸侯嫁女于大夫必使大夫同姓者)
　(主之曷為公親焉則莒慶抗也莒無大夫於是書莒/慶隱桓莊之際莒嘗為强國入向取杞牟婁納公子)
　(慶父吾君特會外大夫自浮來之盟始以是知慶之/敢抗也汪氏曰宣公以簒傳國倚齊為援而齊人止)
　(公為髙固共婚魯人以為大辱莒慶微國之大夫而/莊公以女妻之又自為之主其不君亦甚矣○劉氏)
　(曰榖梁云不正其接内故不與夫婦之稱也非也/不曰逆女亂於君夫人者也書叔姬自其理然)
杞伯來朝
(髙氏曰致伯姬也杞伯不能制其内緃伯姬之數出又/來朝而致之其卑弱可知矣何氏濟川曰杞先代子孫)
(也方東樓公始封與微子啓無異得郊祭而用天子禮/樂入春秋已失公爵降而曰侯後或稱伯或稱子都無)
(定限足知其微弱辟陋張氏曰杞國小力微故降爵以/自儕於小國杞之自侯而伯自伯而子葢浸以微弱也)
(汪氏曰桓公之編三書杞侯公榖皆作紀此書杞伯以/後並書伯惟僖二十三年書杞子卒二十七年書杞子)
(來朝㐮二十九年書杞子來盟文定據左傳謂杞用夷/禮故貶稱子朱子又謂杞國最小所以文獻不足徴初)
(稱侯已而稱伯已而稱子葢其朝覲貢賦之屬率以子/男之禮從事聖人因其實而書之然春秋未嘗書杞公)
(亦不可攷姑闕疑以俟知者廬陵李氏曰杞姒姓公爵/夏禹之裔也武王克殷求禹後得東樓公而封之九世)
(至成公見春秋自桓以來本稱侯爵後為時王所黜故/莊二十七年來朝稱伯成公用夷禮故僖二十三年貶)
(稱杞子卒二十七年來朝稱杞子至文十二年成四年/十八年來朝復稱伯㐮二十九年來盟復貶稱子此左)
(氏杜氏之言也若如公羊之言則凡桓公篇稱杞侯者/皆作紀而杞則王者之後本稱公但春秋黜杞而伯之)
(後之稱子者以微弱為徐莒所脅而貶之也胡氏於杞/子卒下云杜預謂杞實稱伯而書子者成公始行夷禮)
(終其身故仲尼貶之則胡氏意亦以為把本伯爵故於/此條下無注矣然胡氏本不信時王黜陟之説則是棄)
(杜預之前説而用杜預之後説也竊嘗考之周封三恪/獨微子以三仁之賢得以統承先王修其禮物故其命)
(之曰庸建爾于上公尹兹東夏杞雖王者之後然東樓/本無大功徳豈遽錫以公侯之上爵乎入春秋之始莒)
(以微國尚伐杞而取其邑則把之微乎微可知已不待/夫子之時而文獻不足也是故論三恪之實則宋以微)
(子之賢作賔王家陳以武王之賴其利器用妻以元女/故宋爵公而陳爵侯杞之為侯本無所据但胡氏略而)
(不言註公羊者拘於王者之後稱公注左/氏者泥於桓公編把侯之誤為是紛紛耳)
　附録(左傳王使召伯廖賜齊侯命/且請伐衞以其立子頽也)
公㑹齊侯于城濮
(杜氏曰賜齊侯命為侯伯會于城濮將討衞也張氏曰/齊欲討衞而會魯于此定其交而後加兵於人所以見)
(其謀之審也汪氏曰相會于衞地而後伐衞則為謀伐/衞明矣然魯兵不與伐衞者亦猶魯齊謀伐戎而魯不)
(與伐/戎也)
(乙惠王十/卯一年)二十有八年(齊桓二十晉獻十一衞懿三蔡/穆九鄭文七曹僖十四陳宣二)
(十七把惠七宋桓十/六秦宣十楚成六)
春王三月甲寅齊人伐衞衞人及齊人戰衞人敗績
(左傳春齊侯伐衞戰敗衞師數之以王命取賂而還公/羊傳伐不日此何以日至之日也戰不言伐此其言伐)
(何至之日也春秋伐者為客伐者為主故使衞主之也/曷為使衞主之衞未有罪爾敗者稱師衞何以不稱師)
(未得乎師也穀梁傳於伐與戰安戰也戰衞戰則是師/也其曰人何也微之也何為微之也今授之諸侯而後)
(有侵伐之事故微之也其人衞何也以其人齊不可不/人衞也衞小齊大其以衞及之何也以其微之可以言)
(及也其稱人以敗何/也不以師敗於人也)
　春秋紀兵及者為主齊人主兵而伐衞衞人見伐而
　受兵則其以衞及之何也按左氏衞嘗伐周立子頽
　至是王使召(音/邵)伯廖(功肜/反)賜齊侯命且請伐衞則齊
　人舉兵乃奉王命聲衞立子頹之罪以討之也為衞
　計者誠有是罪則當請歸司宼服刑可也(周禮立秋/官司宼使)
　(帥其屬而掌邦禁以/佐王刑邦國詰四方)若惠徼康叔不泯其社稷使得
　自新亦唯命則可以免矣今不徵詞請罪而上逆王
　命下拒方伯之師直與交戰則是衞人為志乎此戰
　故以衞主之也戰不言伐伐不言日而書日者戰之
　日也見齊人奉辭伐罪方以是日至而衞人不請其
　故直以是日與之戰所以深疾之也而聖人之情見
　矣齊稱人將(去/聲)卑師少也(五峰胡氏曰春秋之時上/下無號令甚矣衞惠既死)
　(王命討之雖為後時然猶勝終不討也齊桓承王命/而不動大衆亦得輕重之宜矣為衞侯者即日因齊)
　(桓之京師請歸死於司宼以忠孝葢前人之愆可也/齊師以是日至直以是日與之戰甚矣故義繫於衞)
　(而非繫於齊也趙氏曰敗稱人罪衞之不服王命故/異其文髙氏曰初衞興兵助子頹簒王而齊為霸主)
　(不能奔救及鄭伯既納王王乃錫齊侯命使討之於/是乎伐衞曰伐者討得其罪也然既敗衞乃取賂而)
　(還嗟夫齊桓以能尊王室霸諸侯而所為乃若是張/氏曰衞嘗受盟于幽前年同盟不至伐不服罪乃以)
　(齊來伐之日而急擊之不能敵齊節制之師而敗以/衞為主罪之也不地於衞都也臨川呉氏曰前年冬)
　(齊侯出會魯于衞地矣今年伐衞稱人者葢齊師待/于城濮但遣微者往伐意欲以不戰屈之也而衞不)
　(服罪敢與齊戰輕躁寡謀不量其力自取敗衂也王/氏曰戰不言伐而書伐伐不言日而書日被伐不言)
　(及而書及敗績不言人而書人皆罪衞也汪氏曰衞/立子頹其罪固不容誅然已越十年而衞君又易世)
　(矣當其時不能治後之人何罪且受賂而不能伸天/討雖曰齊以將卑師少稱人非貶而此事觀之齊桓)
　(亦不可以無責矣又按經書及戰者二十文定於此/戰與紀齊之戰于衞于甗升陘于泓城濮彭衙令狐)
　(于邲新築于鞌皆謂書及以貶之乾時鄢陵長岸雖/貶主是戰者而不以及為貶于奚于鐵無傳唯于柏)
　(舉與吳子而不以及為褒若大棘則鄭伐宋而經不/書伐是與于韓例同艾陵書伐書及則兩俱有罪也)
　(然及之為言不過為志乎是戰而非褒貶所係故救/患之兵則為美辭而貪憤之兵皆為貶辭也善戰者)
　(服上刑而春秋無義戰故凡書戰皆譏而惟於排難/解紛頗有取焉爾陳氏曰齊稱人貶之也數之以王)
　(命取賂而還是桓公不以王命討衞也向也王室有/四方之事雖伐鄭不服救衞無功而執芮伯立晉侯)
　(於是猶討樊仲皮也自討樊仲皮而王命不見於傳/記桓公為之也○趙氏曰公羊云春秋伐者為客伐)
　(者為主注云伐人者為客見伐者為主夫文字本以/記分别今同其文誰能了之又曰敗者稱師衞何以)
　(不稱師未得乎師也按經文成列而戰矣何名未得/師乎穀梁云戰則是師也其曰人何微之按衞稱人)
　(者罪逆王拒大國以取敗微之有何義乎劉氏曰榖/梁謂衞小齊大其以衞及之以其微之可以言及也)
　(非也衞欲戰則衞及齊齊欲戰則齊及衞不為國大/小也又云其稱人以敗何也不以師敗於人也亦非)
　(也設令齊將尊師衆而敗衞將卑師少而勝豈得不/書師敗於人哉廬陵李氏曰伐衞之役三傳皆貶桓)
　(公公羊以為去年同盟衞懿公以未終喪之故不能/與會則衞未有罪也穀梁以為齊方受方伯之任不)
　(宜遽有侵伐之舉左氏雖有王命之説然取賂之罪/不可掩矣獨胡氏以為予齊罪衞之文與三家皆不)
　(合竊原其意葢以春秋書伐而戰者三齊伐衞而戰/宋伐齊而戰呉伐齊而戰其事同然甗戰以宋及齊)
　(此不以齊主之則非貶齊可知矣春秋戰書人而敗/書師者三紀戰之燕人城濮柏舉之楚人敗皆稱師)
　(此獨書衞人敗績則貶衞可知矣艾陵之戰日在伐/下紀之戰日在戰上而此以日加於伐之上則齊方)
　(至而衞即戰可知矣此胡氏所以為考据之精也然/考之去年同盟于幽衞已不至桓公毋亦本有怒衞)
　(之心因假王命以伐之歟當十九年衞燕立子頽之/際桓公方圖伯事固當聲罪致討以明王之義乃邈)
　(然不顧今而討之又以取賂而還其事何足詳哉故/以左氏錫命之説為有則齊侯戰衞之説不可謂無)
　(以王命之説為有則取賂之説亦不可謂無春秋書/齊人而不書侯正與楚丘縁陵之城不列序髙子之)
　(來盟不稱使同一書法不然果奉王命討有罪何不/書齊侯以大之與伐楚同乎胡氏拘於將卑師少之)
　(例意有未備當/兼陳氏説為是)
　附録(左傳晉獻公娶于賈無子烝於齊姜生秦穆夫/人及太子申生又娶二女於戎大戎狐姬生重)
　(耳小戎子生夷吾晉伐驪戎驪戎男女以驪姬歸生/奚齊其姊生卓子驪姬嬖欲立其子賂外嬖梁五與)
　(東闗嬖五使言於公曰曲沃君之宗也蒲與二屈君/之疆也不可以無主宗邑無主則民不威疆埸無主)
　(則啟戎心戎之生心民慢其政國之患也若使大子/主曲沃而重耳夷吾主蒲與屈則可以威民而懼戎)
　(且旌君伐使俱曰狄之廣莫於晉為都晉之啓土不/亦宜乎晉侯説之夏使大子居曲沃重耳居蒲夷吾)
　(居屈羣公子皆鄙唯二姬之子在絳二五卒與/驪姬譖羣公子而立夷齊晉人謂之二五耦)
夏四月丁未邾子瑣卒(瑣素/果反)
(汪氏曰瑣在位十二年/子籧篨嗣是為文公)
秋荆伐鄭
(穀梁傳荆者楚也/其曰荆州舉之也)
公會齊人宋人救鄭
(宋人下公有邾婁人左傳楚令尹子元欲蠱文夫人為/館於其宫側而振萬焉夫人聞之泣曰先君以是舞也)
(習戎備也今令尹不尋諸仇讐而於未亡人之側不亦/異乎御人以告子元子元曰婦人不忘襲讐我反忘之)
(秋子元以車六百乗伐鄭入于桔柣之門子元鬭御疆/鬬梧耿之不比為斾鬬班王孫游王孫喜殿衆車入自)
(純門及逵市縣門不發楚言而出子元曰鄭有人焉諸/侯救鄭楚師夜遁鄭人將奔桐丘諜告曰楚幕有烏乃)
(止穀梁傳善救鄭也程子曰齊桓伯主魯望國/宋王者之後此救鄭制楚之始天下大勢所在)
　按左氏楚令尹子元(公子元/文王弟)無故以車六百乗伐鄭
　入自純門是陵弱暴寡之師也故以州舉外之也(孫/氏)
　(曰來聘稱人此不稱人者/以其創艾中國復外之也)鄭人將奔桐丘諸侯救之
　楚師夜遁是得救急恤鄰之義也故書救鄭善之也
　齊宋稱人將卑師少桓公主兵遏冦亂安中國之事
　見矣(朱子曰齊桓晉文所以有功於王室者當時楚/最强大時復加兵於鄭鄭則在王畿之内楚在)
　(春秋時他國皆不及其强向非桓文有以遏之則周/室為其所并矣張氏曰是時楚文王卒成王㓜子元)
　(伐鄭師出無名故鄭人示以閒暇而不敢入聞諸侯/之救而遂遁汪氏曰楚自十六年伐鄭至是又伐而)
　(中國救之三十三年齊宋又遇梁丘以謀之僖元年/楚復伐鄭而諸侯會檉以圖之二年三年荆楚荐致)
　(侵伐於鄭齊桓於是大舉次陘之師以聲罪於楚自/是荆蠻帖服矣然首止之盟鄭伯諉於撫女之命又)
　(懷貳而逃歸明年諸侯伐鄭圍新城又明年齊人伐/鄭而鄭伯乞盟請服矣自是鄭服中國終桓公之世)
　(桓公甫殁而鄭伯即朝于楚然則齊桓攘楚安夏之/功豈可少哉孔子曰微管仲吾其被髮左衽矣實予)
　(其却楚而救鄭也經書救者二十有二而齊桓居其/五桓公視他伯者為愈矣廬陵李氏曰經書桓公之)
　(救五此年及閔二年救邢僖元年救邢六年救邢十/五年救徐也此為桓公安攘之始事然齊宋將卑師)
　(少而公獨親行公亦善相齊桓矣是時楚文王卒國/有内難楚兵不至中國者十年今子元又以嘗試齊)
　(也我公不顧荆人一聘之私而/勇往於伯主之義春秋所予也)
冬築郿(郿芒悲反/公穀作微)
(左傳非都也凡邑有宗廟先君之主曰都無曰邑邑曰/築都曰城穀梁傳山林藪澤之利所以與民共也虞之)
(非正也趙氏曰郿魯下邑王氏曰帝乙/子封於微東平壽張縣西北有微子郿)
　郿邑也凡用功大曰城小曰築(番陽萬氏曰工役之/多者書之以城工役)
　(之小者書/之以築)故館則書築臺則書築囿則書築郿邑而
　書築者創作邑也其志不視嵗之豐凶而輕用民力
　於其所不必為也則非人君之心矣(張氏曰冬用民/力之時而下書)
　(大無麥禾則築郿之不時也可知矣吕氏曰十二公/興力役莫甚於莊公築館者一築邑者一築臺者三)
　(城邑者二新延廐者一比事以考之而莊公之罪著/矣其不城一邑不築一囿愛民力而重農事者惟僖)
　(公耳之啖氏曰穀梁云山林川澤之利所以與民共/也虞  非正也此當施於築囿之下不宜濫在此劉)
　(氏曰左氏云邑曰築都曰城非也築者作邑耳邑與/都相較無幾而殊築城之名則國亦當殊京師又當)
　(殊而通以城名之何耶廬陵李氏曰三𫝊皆以為築/邑但公榖此條與成十八年築鹿囿皆云虞之非正)
　(也似以為田獵/之地恐未必然)
大無麥禾
(公羊傳冬既見無麥禾矣曷為先言築郿而後言無麥/禾諱以凶年造邑也榖梁傳大者有顧之辭也於無禾)
(及無/麥也)
　麥熟於夏禾成在秋而書於冬者莊公惟宫室臺榭
　是崇是飾費用浸廣調度不充有司會計嵗入之多
　寡虛實然後知倉廩之竭也故於嵗杪而書曰大無
　麥禾(汪氏曰王制冡宰制國用必於嵗之杪五穀皆/入然後制國用故桓宣有年大有年皆書於冬)
　大無者倉廩皆竭之詞也(汪氏曰言大無/見舉國皆無也)古者三年
　耕餘一年之食九年耕餘三年之食今莊公享國二
　十八年當有九年之積(子賜/反)而虛竭如此所謂寄生
　之君也民事古人所急食者養民之本不敦其本而
　肆侈心何以為國故下書臧孫告糴以病公而戒來
　世為國之不知務也(劉氏曰經無水旱之變忽無麥/禾惟驗事實由魯不務蓄積日)
　(損月削以至於麥禾大盡而後覺之非今嵗之事也/是以不言水旱亦不言飢或云實秋水傷稼諱之不)
　(言或云土不稼穡二物不成或云不勸農事故無灾/而飢皆失也汪氏曰二穀不升謂之饑五榖不升為)
　(大饑今大無麥禾則黍稷􁉷稻二麥俱無葢禾者穀/之總名故凡榖字皆從禾是不止二穀不升而已然)
　(不書饑者以著人事之變而非天時之災也僖公之/時大旱而傳言饑而不害宣襄書饑則由大水螽蝝)
　(之所致莊公無水旱螽蝝之災而書大無麥禾所以/著費出之無經蓄積之不素救荒之不預至於末如)
　(之何而乞糴於鄰國則莊公不君與國之無賢皆可/見矣張氏曰不言水旱而言大無麥禾天時人事兩)
　(不足也○啖氏曰公羊云曷為先言築郿而後言無/麥禾諱以凶年造邑也按築郿冬之初也無麥禾嵗)
　(終諸穀皆入而無此二穀乃書依先後記事爾何闗/諱乎榖梁云大者有顧之辭也按大者言其甚也稱)
　(有顧如何/為義也)
臧孫辰告糴于齊
(左傳冬饑臧孫辰告糴于齊禮也公羊傳告糴者何請/糴也何以不稱使以為臧孫辰之私行也曷為以臧孫)
(辰之私行君子之為國也必有三年之委一年不熟告/糴譏也穀梁傳國無三年之蓄曰國非其國也一年不)
(升告糴諸侯告請也糴糴也不正故舉臧孫辰以為私/行也國無九年之蓄曰不足無六年之蓄曰急無三年)
(之蓄曰國非其國也諸侯無粟諸侯相歸粟正也臧孫/辰告糴于齊告然後與之言内之無外交也古者税什)
(一豐年補敗不外求而上下皆足也雖累凶年民弗病/也一年不艾而百姓飢君子非之不言如為内諱也杜)
(氏曰臧孫辰魯/大夫臧文仲)
　劉敞曰不言如齊告糴而曰告糴于齊者言如齊則
　其辭緩告糴于齊則其情急所以譏大臣任國事治
　名而不治實之蔽也魯人悦其名而以急病讓夷為
　功君子責其實而以不能務農重穀節用愛人為罪
　(國語魯饑臧文仲言于公曰國病矣盍以名器請糴/于齊公曰誰使對曰國有饑饉卿出告糴古之制也)
　(辰也備卿請如齊公使往從者曰君不命而請之其/為選事乎文仲曰賢者急病而讓夷居官當事不避)
　(難我不如齊非急難也在上不恤下居官而惰非事/君也文仲以鬯圭與玉磬如齊齊人歸其玉而與之)
　(糴張氏曰一年不熟而上下相顧無以粒民重臣自/往告糴若不遇齊桓則魯之民必至轉於溝壑矣趙)
　(氏曰譏臧孫為政無蓄也故以自行為文汪氏曰經/書王臣來求金則有求於我也書如楚乞師則有求)
　(於彼也今外傳紀如齊告糴而春秋變文書曰告糴/于齊與歸粟于蔡同一書法所以著魯人請糴之急)
　(且没公命以罪莊公之不君也然不書齊人歸粟于/我者葢春秋記約而志詳復書歸粟則辭費苟齊人)
　(不予之糴必不書臧孫之告糴矣葵丘五禁曰無遏/糴齊桓救災恤患之心其亦霸者之賢歟○趙氏曰)
　(左氏云禮也據諱是譏非善之也榖梁云諸侯無粟/諸侯相歸粟正也告然後與之言内之無外交也此)
　(若不告彼/何由知之)
(丙惠王十/辰二年)二十有九年(齊桓二十一晉獻十二衞懿四/蔡穆十鄭文八曹僖六陳宣二)
(十八杞惠八宋桓十/七秦宣十一楚成七)
春新延廐
(左傳新作延廐書不時也凡馬日中而出日中而入公/羊傳新延廐者何脩舊也脩舊不書此何以書譏何譏)
(爾凶年不脩榖梁傳延廐者法廐也其言新有故也有/故則何為書也古之君人者必時視民之所勤民勤於)
(力則功築罕民勤於財則貢賦少民勤於食則百/事廢矣冬築郿春新延廐以其用民力為已悉矣)
　言新者有故也(杜氏曰言新者皆舊/物不可用更造之辭)何以書昔韓昭
　侯作髙門屈宜臼曰不時所謂時者非時日也人固
　有利不利時前年秦拔宜陽今年旱君不以此時恤
　民之急而顧益奢此所謂時絀(曲勿/反)舉贏者也(徐廣/曰時)
　(衰耗而/作奢侈)故穀梁子曰古之君人者必時視民之所勤
　民勤於力則功築罕民勤于財則貢賦少民勤於食
　則百事廢矣大無麥禾告糴于齊冬築郿春新延廐
　以其用民力為已悉矣(家氏曰延廐馬閑之名或曰/新其舊而又延廣之義周禮)
　(天子十二閑諸侯六閑孔氏正義每廐為一閑閑有/二百一十六疋劉氏曰春秋二百四十二年所新作)
　(脩舊多矣不必書也延廐南門葢微耳何獨書哉新/宫災太室房壞不能不脩而經不書雉門兩觀災記)
　(新作焉以此參之脩舊不足書其書者皆非禮之制/延廐者天子之廐非諸侯之廐也南門者天子之門)
　(非諸侯之門也延廐之僭非莊公也過在可革而不/革故曰新茅堂胡氏曰書新延廐者為大無麥禾民)
　(勤於食則仍舊可也王氏曰養馬欲其富故馬廐謂/之延延長也猶庫藏欲其有餘而謂之長府也禮凶)
　(年嵗不登馬不食榖馳道不除去冬大無麥禾而今/春新延廐廐有肥馬民有飢色可謂不恤國矣孫氏)
　(曰大無麥禾告糴于齊則民飢矣延廐雖壞未新可/也莊公不愛民力若此汪氏曰興工作以聚失業之)
　(人亦荒政之一事也而春秋書築郿新延廐以譏莊/公何哉夫國有儲蓄倉廩實府庫充則興工作以聚)
　(窮民使無轉徙之患亦云可也今大無麥禾倉廩虛/竭乞糴于鄰邦以救朝夕之急而猶興不急之役何)
　(莊公之不知務乃至此極耶○趙氏曰左傳云新作/延廐若新作但當云作延廐不當云新啖氏曰左傳)
　(云書不時也凡馬日中而入此説亦/非馬雖出入有時廐何妨農隙作之)
夏鄭人侵許
(左傳凡師有鐘鼔曰伐無曰侵輕曰襲汪氏曰許鄭世/讐也然許自盟幽之後不與齊桓之會鄭人侵之或齊)
(之命與自後/始許從中國)
秋有蜚(蜚扶/味反)
(左傳為災也凡物不為災不書公羊傳何以書記異也/穀梁傳一有一亡曰有劉歆曰負蠜性不食榖食榖為)
(災介蟲之孽劉氏曰蜚色青非中國所有南越盛暑男/女同川淫風所生為蟲臭惡公取齊淫女故蜚至天戒)
(以為將生臭惡聞於四方也新安羅氏曰負蠜今謂之/蜚盤蟲好以清旦集稻上食稻花田家率以蚕作掇拾)
(置他所日出則散去既食稻花又其氣臭惡能熯稻使/不審春秋書之當由此爾劉氏曰蜚狀若牛而白首一)
(目蛇尾行水則竭行草則死見則其國大疫曰有者所/以明其無也鸜鵒不逾濟而蜚非中國之物蹔而一至)
(故不可言多而言有麋中國所有也有之不足異而多/則為異故不言有而言多螽螟中國所多也多不足怪)
(而為災則害故不言多而言災汪氏曰爾雅通志本草/皆以蜚為蟲獨山海經以蜚為獸但負蠜當有當如書)
(螽書螟不當書有姑并識以俟參攷○啖氏曰左氏/云凡物不為災不書春秋紀異多矣何必為災乃書)
冬十有二月紀叔姬卒
　紀已滅矣其卒之何見紀侯去國終不能自立異於
　古公亶父之去故特書叔姬卒而不卒紀侯以明其
　不爭而去則可能使其民從而不釋則微矣(杜氏曰/紀國雖)
　(滅叔姬執節守義故繫之紀賢而録之臨川呉氏曰/叔姬娣也魯紀之待叔姬與叔姬之自待其身皆與)
　(伯姬同春秋備書之此葢莊公以為姑而為服大功/之服也與叔姬莊十三年歸酅此卒于􁊉也紀滅而)
　(猶繫之紀葢國亡無所依托雖寄寓于􁊉以待死其/為紀國夫人之娣則如初也家氏曰春秋以叔姬不)
　(為國亡變其所守特録之以勸後世以此坊民猶有/儷體宸居國亡不能死委身以事仇如晉之惠后者)
　(可為慟哭/流涕者矣)
城諸及防
(左傳書時也凡土功龍見而畢務戒事也火見而致用/水昏正而栽日至而畢榖梁傳可城也以大及小也杜)
(氏曰諸防皆魯邑諸陳陽諸縣又曰今九月周十二月/角亢晨見東方三務始畢戒民以土功之事大火心星)
(次角亢而見者致築作之物十月定星昏而中樹板幹/而興作日南至微陽始動而息范氏曰傳例凡城之志)
(皆譏此之可城者得土功之節則譏之淺失土功之時/則責之深不謂作城無譏也臨川呉氏曰凡書土功雖)
(時非善之也愈於非時者爾其間亟興土功而亟書之/不繫乎時與不時皆貶也若此前年冬築郿大饑而告)
(糴此年春新延廐於是又城諸防豈不為亟而譏之乎/○啖氏曰榖梁云以大及小也此但依先後次第何必)
(小大乎劉氏曰若言諸防則似一城故從所先城記爾/汪氏曰左氏以謂書時也榖梁以為可城特拘於常例)
(農隙之時而不知莊/公之城非其時也)
　附録(左傳樊/皮叛王)
(丁惠王十/巳三年)三十年(齊桓二十二晉獻十二衞懿五蔡穆/十一鄭文九曹僖七陳宣二十九杞)
(惠九宋桓十八秦/宣十二楚成八)
春王正月
　附録(左傳春王命虢公討樊皮夏四月丙/辰虢公入樊執樊仲皮歸于京師)
夏師次于成
(穀梁傳次止也有畏也欲救鄣而不能也不言公恥不/能救鄣也杜氏曰齊將降鄣故設備張氏曰任公輔曰)
(人微師少不見於經當從公穀書師戍魯地趙氏曰魯/葢欲㑹齊圍鄣至成待命聞鄣已降不復行耳以前會)
(城濮明年獻捷考之理必然也陳氏曰次于滑也書公/于郎貶之也此其但書次何以是為不足書也甚矣莊)
(之不競於齊也君父死焉不能討謀紀而齊滅紀及齊/圍郕而郕降于齊於是次成齊人降鄣雖罪齊桓也訖)
(莊公之身不可以不貶也汪氏曰趙氏謂魯欲會齊圍/鄣至成待命夫欲救患而復不能謀凌弱而為援皆罪)
(也然鄣乃紀之附庸觀魯之加恩禮於紀叔姬則未必/合兵以滅鄣葢魯莊有姑息之愛婦人之仁而畏齊强)
(盛不敢援鄣故佯為救鄣/之書名猶次滑之意耳)
　附録(左傳楚公子元歸自伐鄭而處王宫鬭射師諫/則執而梏之○秋申公鬭班殺子元鬭穀於莵)
　(為令尹自毁其家/以紓楚國之難)
秋七月齊人降鄣(降戸江反/鄣音章)
(公羊傳鄣者何紀之遺邑也降之者何取之也取之則曷/為不言取之為桓公諱也外取邑不書此何以書盡也穀)
(梁傳降猶下也鄣紀之遺邑也杜氏曰/鄣紀附庸國東平無鹽縣東北有鄣城)
　降者脅服之詞(杜氏曰小國孤危不能自固葢齊遥以/兵威脅使降服趙氏曰凡服從内附曰)
　(降不言鄣降/降由於齊)前書郕降于齊師意責魯也(汪氏曰二國/同圍郕郕不)
　(降於魯而降于齊/見魯不能服郕)此言齊人降鄣専罪齊也(汪氏曰不/書郕降于)
　(齊則見齊以威力逆脅而/强使降服非郕降之也)鄣者紀之附庸(汪氏曰鄣葢/須句顓臾之)
　(類/耳)微乎微者也齊人不道肆其强力脅使降服不書鄣降
　而曰降鄣者以齊之强故罪之深以鄣之微故責之薄
　春秋之法扶弱抑强明道義也霸者之政以强凌弱急
　事功也故曰五霸三王之罪人仲尼之徒無道桓文之
　事者(番陽萬氏曰以齊桓之賢嘗有存亡繼絶之功得/鄣之地不足以為廣并鄣之衆不足以為强乃必)
　(降而有之使紀之土地人民無復孑遺聖人所以書降/鄣而深致其誅貶也家氏曰齊魯圍郕郕降于齊師降)
　(於力既屈之後齊人降鄣畏威而降降於兵未加之前/郕雖降而猶存鄣則不復見矣○啖氏曰公穀云鄣紀)
　(之遺邑按鄣自是小國爾紀之全國猶不敢敵齊豈一/邑之民而能二十餘年獨拒齊乎劉氏曰公羊云降之)
　(者取之也不言取之為桓公諱也亦非也取之固曰取/之降之固曰降之遷之固曰遷之非可假借為避諱也)
八月癸亥葬紀叔姬
(公羊傳外夫人不書葬此何以書隱之也何隱爾其國/亡矣徒葬乎叔爾穀梁傳不日卒而日葬閔紀之亡也)
　滅國不葬此何以葬賢叔姬也紀侯既卒不歸宗國
　而歸于􁊉(音/擕)所謂秉節守義不以亡故而暌(苦圭/反)婦
　道者也故繫之於紀而録其卒葬(髙氏曰復繫之紀/不以􁊉易紀也)
　先儒謂賢而得書是也賢而得書所以為後世勸也
　(家氏曰娣媵不葬此以賢叔姬故與伯姬俱得葬劉/氏曰非叔姬之賢則不足葬髙郵孫氏曰叔姬之卒)
　(又録其葬以為於喪滅之中能以義節自守故嘉之/也張氏曰紀叔姬從一而終不以存亡貳其心故詳)
　(録其生死又紀魯之往葬皆以夫人之禮書之所以/明婦行以示後法也汪氏曰春秋國滅而書葬者三)
　(書齊侯葬紀伯姬以見齊侯迫滅紀國夫人在殯而/不及葬也書葬陳哀公以見楚雖滅陳而陳人尚能)
　(葬其君也惟紀叔姬則以其賢故因魯人往葬而特/書之然國滅而葬其君夫人若娣媵皆閔其亡滅而)
　(存之之意也故朱子綱目書魏葬漢獻帝晉葬魏/元帝宋葬晉恭帝亦聖人存亡繼絶之遺旨也)
九月庚午朔日有食之鼓用牲于社
冬公及齊侯遇于魯濟(濟子/禮反)
(左傳冬遇于魯濟謀山戎也以其病燕故也穀梁傳及/者内為志焉爾遇者志相得也杜氏曰濟水歴齊魯界)
(在齊界為齊濟在魯界為魯濟葢魯地張氏曰簡禮以/議軍旅之事汪氏曰齊侯入魯境則齊侯之意也襄陵)
(許氏曰齊桓伐郳伐鄭伐徐皆以宋人主兵與公會城/濮而後伐衞與公遇魯濟而後伐戎以是知齊桓之伯)
(不自恃也用兵行師每資武於宋桓取策於魯莊公治/國也一則仲父二則仲父用人之能以為能集人之功)
(以為功遂能力正天下澤潤生民○劉氏曰穀梁云及/者内為志焉爾非也設若外為志便云公會齊侯遇于)
(魯濟/乎)
齊人伐山戎
(公羊傳此齊侯也其稱人何貶曷為貶之司馬子曰葢/已操之為已蹙矣此葢戰也何以不言戰春秋敵者言)
(戰桓公之與山戎驅之爾榖梁傳齊人者齊侯也其曰/人何也愛齊侯乎山戎也其愛之何也桓内無因國外)
(無從諸侯而越千里之險北伐山戎危之也則非之乎/善之也何善乎爾燕周之分子也貢職不至山戎為之)
(伐/矣)
　齊人者齊侯也其稱人譏伐戎也自管仲得政至是
　二十年未嘗命大夫為主將亦未嘗興大衆出侵伐
　故魯莊十一年而後凡用兵皆稱人者以將卑師少
　爾今此安知其非將卑師少而獨以為齊侯何也以
　來獻戎捷稱齊侯則知之矣(汪氏曰上遇魯濟謀山/戎下獻捷皆以齊侯書)
　(則知伐山戎/非微者矣)夫山戎病燕(音/煙)職貢不至桓公内無因
　國外無從諸侯越千里之險為燕闢地(史記齊世家/山戎伐燕桓)
　(公救燕遂伐山戎至于孤竹命/燕君納貢于周諸侯聞皆從之)可謂能脩方伯連帥
　之職何以譏之乎桓不務徳勤兵逺伐不正王法以
　譏其罪則將開後世之君勞中國而事外蕃捨近政
　而貴逺略困吾民之力爭不毛之地其患有不勝言
　者故特貶而稱人以為好武功而不脩文徳者之戒
　也(劉氏曰桓公之威行乎天下其重過於萬乗又越/境以伐山戎諸侯震懼乃沛然自得矜功而語受)
　(命此君子所惡/故貶而人之)然則伐楚之役何以美之其謂退師
　召陵責以大義不務交兵而强楚自服乎觀此可以
　見聖人强本治内柔服逺人之意矣(茅堂胡氏曰楚/頻侵鄭鄭乃内)
　(地故稱桓伐楚聖人取之山戎逺地也齊桓為燕而/伐戎聖人則貶之於此可見帝王用兵之意矣如漢)
　(武之窮兵其不敗幸耳文帝則不然匈奴候騎至上/林烽火通甘泉便作細柳等軍正與伯禽征徐夷宣)
　(王伐玁狁無異志在愛民非黷武也三代用兵意全/在是纔差之毫釐便是齊侯伐山戎不可也張氏曰)
　(中國之聲教未洽近有荆楚為中國患尚未正辠而/勤兵於逺其治之先後兵之次第皆失之矣故齊侯)
　(自出而書人以譏之王氏曰荆内也患近而不可緩/戎外也勢逺而不足恤近者養之而不討逺者伐之)
　(以為勞葢楚患未已則諸侯可要伐戎有功則諸侯/皆服此桓公之志也故貶之○劉氏曰榖梁云其曰)
　(人何也愛諸侯乎山戎也又曰則非之/乎善之也非也春秋以人貶之云爾)
(戊惠王十/午四年)三十有一年(齊桓二十三晉獻十四衞懿六/蔡穆十二鄭文十曹僖八陳宣)
(三十杞惠十宋桓十九/秦成公元年楚成九)
春築臺于郎
(公羊傳何以書譏何譏爾臨民之所潄浣也/徐氏曰郎泉臺也未成為鄭臺既成為泉臺)
　何以書厲民也(劉氏曰譏厲民也去國/而築臺是樂而已矣)天子有靈臺
　以候天地諸侯有時臺以候四時(詩靈臺注天子有/靈臺以觀天文有)
　(時臺以觀/四時施化)去國築臺于逺而不縁占候是為游觀之
　所厲民以自樂也(何氏曰四方而髙曰臺臺髙逺望/人情所樂動而無益於民雖樂不)
　(為/也)厲民自樂而不與民同樂則民欲與之偕亡雖有
　臺豈能獨樂乎(杜氏曰書築臺刺奢且非土功之時/董子曰譏驕溢不恤下也孫氏曰莊)
　(比年興作今又一嵗而三築臺妨農害民莫甚於此/家氏曰凡築臺與囿不以時不時皆譏也是嵗三築)
　(臺皆書重戒之也莊公暮年驕恣尤甚天災見於上/嵗比不登而土功無虚嵗其違禮敗度可以想見魯)
　(之衰實由莊公始汪氏曰楚靈為章華之臺伍舉極/諫以為先君為臺髙不過望國氛大不過容宴豆其)
　(所不奪穡地其為不匱財用瘠磽之地於是乎為之/四時之隙於是乎成之非聚民利以自封而瘠民也)
　(使魯臣有如伍舉者言於莊/公則三臺之築或少省矣)
夏四月薛伯卒
(張氏曰薛始稱伯葢降班而告終也廬陵李氏曰薛以/隱十一年來朝稱侯今稱伯諸傳皆無文杜氏於滕紀)
(降爵皆以為時王所黜此獨不注或以為齊桓所黜亦/未有考胡氏於此亦無傳不知用何例張氏或主沙隨)
(程氏已見桓公/二年滕子下)
築臺于薛
(公羊傳何以書譏何譏/爾逺也杜氏曰薛魯地)
六月齊侯來獻戎捷
(左傳非禮也凡諸侯有四夷之功則獻于王王以警于/夷中國則否諸侯不相遺俘公羊傳齊大國也曷為親)
(來獻戎捷威我也其威我奈何旗獲而過我也穀梁傳/齊侯來獻捷者内齊侯也不能使内與同不言使也獻)
(戎捷軍得曰/捷戎菽也)
　軍獲曰捷凡諸侯有四裔之功則獻于王王以警于
　逺中國則否諸侯不相遺俘獻者下奉上之辭齊伐
　山戎以其所得躬來誇示書來獻者抑之也(張氏曰/齊桓伐)
　(功而不知禮魯不當/納而輕受之皆罪也)後世宰臣有不賞邊功以沮外
　徼生事之人(徼吉弔反汪氏/曰境也塞也)得春秋抑戎捷之意(前/漢)
　(書陳湯傳匈奴郅支單于殺漢使者西走康居湯為/西域副校尉矯制發兵與都䕶甘延夀襲匈奴郅支)
　(單于於康居斬之得漢使節凡斬閼氏大子名王以/下千五百一十八級生虜百四十五人降千餘人軍)
　(既至論功丞相匡衡以為湯延夀擅興師矯制幸得/不誅如復加爵土則後奉使者爭欲乗危徼倖生事)
　(於蠻夷為國招難漸不可開詔欲封湯等千戸衡復/爭乃封延夀義成侯湯闗内侯王氏曰伐山戎則稱)
　(人獻捷則稱爵亦桓未能鎮綏中國而勤兵于逺有/恃勝危師之道故抑而稱人今以方伯而躬獻戎捷)
　(于侯國有矜功失節之恥故愧之而稱爵聖人抑揚/之道不可一端求也汪氏曰春秋書來獻捷者二齊)
　(桓獻捷而書齊侯所以著其誇服戎之功而譏之也/楚成獻捷而書楚人所以微其挾肆暴之威而抑之)
　(也然於齊書戎捷而於楚不書宋捷則所以尊中國/而賤荆蠻也昭昭矣○劉氏曰榖梁云内齊侯不言)
　(使也非也去年伐山戎知其當為齊侯者正以獻捷/乃齊侯也今此何以見其是使人乎魯雖欲内齊豈)
　(可便不殊齊侯之使今既稱齊又曰來獻安見内乎/又云戎菽也不近事理疑菽者北狄字也北字類竹)
　(狄字類菽傳寫訛謬并為一字耳廬陵李氏曰獻捷/例二胡氏於此條兼用左氏公羊之説榖梁以為内)
　(齊侯而不稱使葢拘於楚人使宜申之例不知此乃/齊侯自伐戎歸道經魯而躬來也其言軍獲曰捷者)
　(得之又曰戎菽者葢因管子有出戎菽/及䓤布之天下之説故以戎為豆非也)
秋築臺于秦
(公羊傳何以書譏何譏爾臨國也榖梁傳不正罷民三/時虞山林藪澤之利且財盡則怨力怨則懟君子危之)
(故謹而志之也或曰倚諸桓也桓外無諸侯之變内無/國事越千里之險北伐山戎為燕辟地魯外無諸侯之)
(變内無國事一年罷民三時虞山林藪澤之利惡内也/范氏曰秦魯地杜氏曰東平范縣西北有秦亭張氏曰)
(莊公一嵗三築臺所謂及是時般樂怠敖者則治國治/家之當務荒廢多矣此所以踰年身死而蕭牆之禍至)
(奕世而不能定也可不鑒哉○啖氏曰穀梁云虞山林/藪澤之利此當施於築囿下又曰倚齊桓公外無諸侯)
(之變故築臺此説無益於為教又曰公羊三築臺各有/説一云譏臨民之所浣潄一云譏逺也一云譏臨國按)
(一嵗三築臺假如皆得其所豈/無妨於人乎何用三譏其處也)
冬不雨
(公羊傳何以書記異也何氏曰京房傳曰旱異者旱久/而不害物也斯禄去公室福由下作故陽雖不施而陰)
(道獨行以成萬物也先是比築三臺慶父叔牙専政之/應程氏曰一嵗三築臺明年春城小穀故冬書不雨閔)
(之深也張氏曰莊公無閔雨之志獨酉戌亥之月不雨/故不得歴時而言也家氏曰是嵗三築臺而冬不雨明)
(年春又城小穀與大無麥禾告糴而築郿新延廐書法/相類王氏曰春秋書不雨者常暘之微然及月者書月)
(及時者書時再歴時者書累月今曰冬不雨則一時無/雨矣周之冬夏之八九十月也當是時穀已成實閱時)
(不雨雖未甚害亦見陰陽不調為嗣嵗之災也故特書/之吕氏曰僖文之不雨或歴三時或歴四時此年纔一)
(時不雨爾二百四十二年一時不雨者豈止一年而已/而此特書之者莊公亟興土功屢見災異故詳志之也)
(廬陵李氏曰經書不雨七趙子曰凡經時不雨告廟盟/書此年及僖二年冬三年春夏雨書皆每時而一書也)
(文二年十年十三年三/書皆歴時而總書也)
(已惠王十/未五年)三十有二年(齊桓二十四晉獻十五衞懿七/蔡穆十三鄭文十二曹僖九陳)
(宣三十一杞惠十一宋/桓二十秦成二楚成十)
春城小穀
(左傳為管仲也范氏曰小穀魯地孫氏曰曲阜西北有/小穀城薛氏曰莊公六年後无麥苗大無麥禾螟麋􁉃)
(蜚相繼而有大水者三中君尚當少警而公之軍旅盟/會未嘗休息至於侈心一起因娶而觀社丹楹刻桷告)
(糴之時築郿次年新廐城諸防去年三築臺而不雨今/又城小榖平嵗猶不可況洊飢而輕用民力乎○髙氏)
(曰杜預以小穀為齊邑左傳云為管仲城之若然聖人/亦當異其文而係之齊且公雖感齊桓之私豈肯為管)
(仲城邑昭十一年傳云齊桓城穀而寘管仲焉齊自有/穀如文十七年盟穀宣十四年㑹穀此齊穀也非魯之)
(小穀沙隨程氏曰齊地别有穀在濟北有管仲并非/小榖也公及齊侯盟榖歸父㑹榖乃濟北之穀也)
夏宋公齊侯遇于梁丘
(左傳齊侯為楚伐鄭之故請會于諸侯宋公請先見于/齊侯夏遇于梁丘穀梁傳遇者志相得也梁丘在曹邾)
(之間去齊八百里非不能從諸侯而往也辭所遇遇所/不遇大齊桓也杜氏曰梁丘在髙平昌邑縣西南張氏)
(曰在濟州齊不以霸主自居以梁丘近宋而先之也汪/氏曰何休謂遇禮近者為主逺者為賔然隱八年莊四)
(年兩遇于垂垂衞地而衞序齊宋下葢盟會則序主會/者居上若遇則以簡禮相見比於不期而邂逅莫適為)
(主故以爵之尊卑為序爵同則以國大小為序耳廬陵/李氏曰齊侯欲伐衞而先會魯欲謀鄭而先遇宋魯宋)
(之輔伯誠/有功矣)
　附録(左傳秋七月有神降于莘惠王問諸内史過曰/是何故也對曰國之將興明神鑒之鑒其徳也)
　(將亡神又降之觀其惡也故有得神以興亦有以亡/虞夏商周皆有之王曰若之何對曰以其物享焉其)
　(至之日亦其物也王從之内史過往聞虢請命反曰/虢必亡矣虐而聽於神神居莘六月虢公使祝應宗)
　(區史嚚享焉神賜之土田史嚚曰虢其亡乎吾聞之/國將興聽於民將亡聽於神神聰明正直而壹者也)
　(依人而行虢多涼/徳其何土之能得)
秋七月癸巳公子牙卒
(左傳初公築臺臨黨氏見孟任從之閟而以夫人言許/之割臂盟公生子般焉雩講于梁氏女公子觀之圉人)
(犖自牆外與之戲子般怒使鞭之公曰不如殺之是不/可鞭犖有力焉能投葢于稷門公疾問後於叔牙對曰)
(慶父材問於季友對曰臣以死奉般公曰鄉者牙曰慶/父材成季使以君命命僖叔待于鍼巫氏使鍼季酖之)
(曰飲此則有後於魯國不然死且無後飲之歸及逵泉/而卒立叔孫氏公羊傳何以不稱弟殺也殺則曷為不)
(言刺為季子諱殺也曷為為季子諱殺季子之遏惡也/不以為國獄縁季子之心而為之諱季子之遏惡奈何)
(莊公病將死以病召季子季子至而授之以國政曰寡/人即不起此病吾將焉致乎魯國季子曰般也存君何)
(憂焉公曰庸得若是乎牙謂我曰魯一生一及君已知/之矣慶父也存季子曰夫何敢是將為亂乎夫何敢俄)
(而牙弑械成季子和藥而飲之曰公子從吾言而飲此/則必可以無為天下戮笑必有後乎魯國不從吾言而)
(不飲此則必為天下戮笑必無後乎魯國於是從其言/而飲之飲之無累氏至乎王堤而死公子牙今將爾辭)
(曷為與親弑者同君親無將將而誅焉然則善之與曰/然殺世子母弟直稱君者甚之也季子殺母兄何善爾)
(誅不得辟兄君臣之義也然則曷為不直誅而酖之行/誅乎兄隱而逃之使託若以疾死然親親之道也杜氏)
(曰牙慶父/同母弟)
　牙有今將之心而季子殺之其不言刺者(陳氏曰雖/酖之而立)
　(叔孫氏榮以/大夫之禮也)公羊以為善之也季子殺母兄何善爾
　誅不得避兄君臣之義也(陳氏曰季友以君命酖牙/縁君臣之義不得私其親)
　曷為不直誅而酖之使託若以疾死然親親之道也
　(周禮小司宼同族有罪不即市注刑于甸師市/禮記文王世子刑于隱者不與國人慮兄弟也)陸淳
　曰季子恩義俱立變而得中夫子書其自卒以示無
　譏也得之矣(劉氏曰公子牙殺也而卒之殺之當其/罪故遂其隱之之意也當是時魯人知)
　(牙之罪而莫知季友之謀也聞牙之死而莫謂季友/之誅也使季子謀不縁君誅不當罪則春秋猶將探)
　(其専誅之惡以示後世矣聖人原情議獄以季子之/為忠於國而適於權内得親親之理外得尊尊之義)
　(故平其文使若自死然茅堂胡氏曰季子誅牙不曰/刺者事適於權故以諱為善或曰周公誅管蔡而正)
　(其罪何也曰二叔之罪彰矣故不得而掩也石氏曰/兄弟之親君臣之義皆不可廢也一之於愛則義有)
　(所不立一之於義則愛有所不行於此之際非聖賢/不能處也武王終管蔡導武庚以叛周公顧兄弟之)
　(愛則國必敗君必危周公不以天下徇一人之私不/以私愛廢君臣之義仗大義而誅之後世不以為不)
　(仁叔牙欲立慶父季友顧兄弟之愛則慶父必立魯/國必亂季子不以私恩害天下之公不以一人易一)
　(國之利奮大公而酖之後世必有以察之周公誅管/蔡則暴其罪季友酖叔牙則微其跡二叔之罪已彰)
　(僖叔之罪尚隱而不可知也故以自卒為文也張氏/曰或謂雖殺叔牙無補於後日子般閔公之禍是不)
　(然文姜以來胎養亂本至此已成使牙不誅則莊公/之薨慶父叔牙强盛雖有季子之忠秉禮之俗亦無)
　(所措其手矣故牙之誅乃魯國存亡之幾慶父成敗/之决也春秋所以原其心而為之諱也○陸氏曰公)
　(羊云不稱弟殺也按書公子常例也叔肸書弟自特/書爾不得引以為義汪氏曰或謂牙乃叔孫氏之祖)
　(其卒距公薨時尚一月苟以是誅牙則慶父何為尚/執國柄且書法全不寓微意牙實自卒夫季友非不)
　(欲誅慶父以其握兵權而莫如之何也苟謂經不寓/意則當時季友隱其跡聖人因之而書卒以示季友)
　(之殺兄無罪若疑叔孫之有後則共仲以罪自經亦/有後也況春秋之亂賊如齊殺無知而其後有仲孫)
　(湫宋殺督而其後有華耦華喜陳殺徵舒而其後有/夏齧夏區夫安得謂為惡之臣而不以為祖耶廬陵)
　(李氏曰叔牙之事惟公羊詳諸家皆從之若如左氏/則只以慶父材一語而遂殺之亦無此理杜氏曰牙)
　(慶父同母弟諡僖叔又曰慶父莊公庶兄又曰公子/友莊公之母弟是慶父與牙同母而莊公與友同母)
　(也莊二十七年公羊傳曰公子慶父公子牙公子友/皆莊公之母弟也二家不同要之杜氏得之葢慶父)
　(伐於餘丘時莊公年方十五不得有弟長主兵曰慶/父以孟為氏是長庶之明證也傳稱季友文姜之愛)
　(子與公同生是友為莊公母弟之證也但慶父本孟/氏而經皆書仲孫者仲其字也共仲其諡也其後子)
　(孫以字為氏而時人猶以其長房而稱孟氏也劉炫/以為慶父欲同於正適言已少次莊公為三家之長)
　(故以莊為伯而已為仲也其説亦/通此三家之由始故詳具于此)
八月癸亥公薨于路寢
(左傳子般即位次于黨氏公羊傳路寢者何正寢也榖/梁傳路寢正寢也寢疾居正寢正也男子不絶於婦人)
(之手以/齊終也)
　趙匡曰君終必於正寢就公卿也大位姦之窺也危
　病牙之伺(音/笥)也若蔽於隱是女子小人得行其志矣
　(啖氏曰莊公正終而嗣禍分位不明而閨闈不脩也/故宗嗣素定之兵權散主之閨闈嚴節之女子小人)
　(不尸重任賢良受託鼎足交/輔則簒弑之禍曷由至哉)然則莊公以世適承國
　不為不貴周公之後奄有龜蒙不為不强即位三十
　有二年不為不久薨于路寢不為不正而嗣子受禍
　幾至亡國何也大倫不明而宗嗣不定兵柄不分而
　主威不立得免其身幸矣(啖氏曰凡公薨必書其所/詳内事重凶變也若遇弑)
　(則不地張氏曰書月書日謹之廬陸李氏曰魯十二/公得終于路寢者三公莊宣成而已又曰莊公在位)
　(三十二年乃無志不立之君也春秋自九年以前書/逆王姬㑹伐衞次于滑狩于禚及圍郕盟蔇納糾皆)
　(罪其忘復讎之義也自十年以後齊桓方興國事未/立故長勺之役魯勢稍振兩敗宋師劫齊歸地齊桓)
　(亦屈意結魯以成伯業故數年之間魯國無事正當/明其政刑以貽後嗣而乃受制文姜娶仇女以續宗)
　(祀三年三至齊廷遇穀盟扈皆為姻好而出未聞秉/禮之君若是也故自二十四年以前書納幣觀社丹)
　(楹刻桷逆女用幣皆為一經之特筆然多麋有􁉃大/水日食之迭見天意未忘乎魯荆人祭叔蕭叔杞伯)
　(之迭至人心尚歸乎魯幽之盟城濮之會魯濟之遇/伯主亦有資乎魯宜可以有為也而乃勤民縱欲築)
　(郿新廐城諸防城小穀一嵗而三築臺焉坐置其國/於宴安沈酣之域欲無危得乎至於亂本之成始於)
　(文姜成於哀姜而孟任之嬖女公子之侮家道泯然/矣豈特慶父之得兵權而已哉故張氏謂春秋罪其)
　(為風教之本而不免於/首惡之誅也得之矣)
冬十月己未子般卒(己未公榖作/乙未般音班)
(左傳冬十月己未共仲使圉人犖賊子般于黨氏成季/奔陳立閔公公羊傳子卒云子卒此其稱子般卒何君)
(存稱世子君薨稱子某既葬稱子踰年稱公子般卒何/以不書葬未踰年之君也有子則廟廟則書葬無子不)
(廟不廟則不書葬榖梁傳子卒/日正也不日故也有所見則日)
　初公築臺臨黨(音/掌)氏見孟任生子般焉般嘗鞭圉人
　犖(音/洛)公薨般即位次于黨氏慶父使犖賊般成季奔
　陳立閔公昔舜不告而娶恐廢人之大倫以懟父母
　君子以為猶告也莊公過時越禮謬於易基乾坤詩
　始闗雎大舜不告而娶之義甚矣而子般乃孟任之
　所出也胡能有定乎雖享國日乆獲終路寢而嗣子
　見弑幾至亡國有國者可不以為戒哉(啖氏曰未踰/年曰卒未成)
　(君也未葬則名之既葬不名禮記雜記君薨太子號/稱子待猶君也張氏曰子般見弑而書卒者諱之也)
　(莊公主魯之社稷而君道不立上不能正其母使出/入淫縱配耦不早致冡嗣之位不足舉自定内失閑)
　(家之道而使圉人犖得以戲女公子觀其告子般之/言非不知犖之可誅而欲以誅殺之權委其子亦能)
　(不能殺而貽身後之患春秋自夫人孫齊以來三十/年間備載莊公内治之失而終之以此所以辠其為)
　(風教之本而不免於首惡也或問子般子赤故弑而/書卒子野過毁亦書卒不覩傳文何以知之茅堂胡)
　(氏曰閔公内無所承不書即位則子般之殺可知下/書夫人姜氏歸于齊上書公子遂叔孫得臣如齊赤)
　(之卒也不日則子赤之弑可知與子野異矣廬陵李/氏曰魯嗣子卒者三子般子赤子野先君未葬則名)
　(之父前子名也既葬不名亦是也○劉氏曰穀梁之/説非也若有所見又不日豈不益名乎何苦日之與)
　(正卒相亂哉汪氏曰或謂般之卒書日書名非遇弑/今以經攷之莊公之薨十一月始葬季友之出隱而)
　(不書閔立二年而即見弑則莊死之時内亂可知矣/屬辭比事論之般非令終傳必有據苟謂子般自卒)
　(而慶父請于齊以立閔公則慶父曷為又弑之耶苟/以子般之卒與子野同則昭公以姊之子穆叔不欲)
　(而卒立之國以無事昭公/又書即位與閔公異何耶)
公子慶父如齊
(榖梁傳此奔也其曰如何也諱莫/如深深則隱苟有所見莫如深也)
　子般之卒慶父弑也宜書出奔其曰如齊見慶父主
　兵自恣國人不能制也(杜氏曰慶父既弑子般季友/出奔國人不與故懼而適齊)
　(欲以/求援)昔成王將終命大臣相康王方是時掌親兵者
　太公望之子伋也宰臣召公奭(音/釋)命仲桓南宫毛取
　二千戈虎賁百人于伋以逆嗣子伋雖掌兵非有宰
　臣之命不敢發也召公雖制命非二諸侯將命以往
　伋亦不承也兵權散主不偏屬於一人可知矣(東萊/吕氏)
　(曰發命者冡宰傳命者兩朝臣承命者勲戚之/諸侯體統尊嚴樞機周密防危慮患之意深矣)今莊
　公㓜年即位専以兵權授之慶父嵗月既久威行中
　外其流至此故於餘丘法不當書而聖人特書慶父
　帥師以志得兵之始而卒書公薨子般卒慶父如齊
　以見其出入自如無敢討之者以示後世其垂戒之
　義明且逺矣(汪氏曰内大夫以君命適他國皆書如/慶父弑子般而出春秋書之無異辭者)
　(既書子般卒則知其無君命矣慶父専兵日久上下/畏之宜其出入自如而莫敢誰何也張氏曰慶父自)
　(莊公即位已専兵柄而莊公昏庸耽樂不䘏國事致/慶父肆行姦宄陰為他日取國之計觀莊公與叔牙)
　(問答之辭使非季子應時誅之則般不復得立矣今/般雖弑而尚未能取國非特季子之黨未順亦見魯)
　(俗秉禮人心未盡從也故因閔公之立告於霸主以/為自託之計齊桓以方伯自任齊魯為鄰且親豈不)
　(知慶父為弑君之賊容其來使使之復歸以遺魯國/之後禍即此已見其無討賊之實意而有取魯之私)
　(心春秋書慶父如齊著莊公不君養成其惡使得以/出入自如而齊桓失方伯連帥之職也永嘉吕氏曰)
　(先書公子牙卒繼書公薨繼書子般卒下書公子慶/父如齊未二年又書公薨夫人姜氏孫于邾公子慶)
　(父奔莒則慶父之罪亦不可掩矣其書曰孫曰奔者/葢其罪已著内不容於國人而懼罪以出是魯猶有)
　(臣子也其直書曰如者葢其専權恣横出入自如而/莫之制是魯無有討賊之人也然則微而顯矣廬陵)
　(李氏曰經書内臣如齊不以他故者二十始於此○/劉氏曰穀梁云奔也其曰如何也諱莫如深深則隱)
　(苟有所見莫如深也非也閔公不書即位足以起子/般之弑爾不足以見慶父之賊也慶父弑君此魯人)
　(之難奈何反掩匿蔽覆出其罪不見乎文十八年書/子卒下書季孫行父如齊則行父亦弑子赤者耶)
狄伐邢
(此狄入伐之始杜氏曰邢姬姓周公之𦙍國在廣平襄/國縣張氏曰狄北狄前此雖未見於經然自伐邢而滅)
(衞三年之間塗炭兩國/自以伐書著其强也)
　
　
　
　
　
　
　
　
　
　春秋大全卷十
欽定四庫全書
　春秋大全卷十一
　　　　　　　　　　　　明　胡廣等　撰
　　閔公
　公名啟方史記名開葢為漢景帝諱莊公子年九歲
　即位在位二年諡法在國逢難曰閔
周　詳見隱公元年
鄭　詳見隱公元年
齊　管仲為政
宋　詳見隱公元年
晉　獻公十六年是年晉作二軍
衞　魯閔公二年狄滅衛宋桓公立衛戴公以廬于曹
　　戴公名申立其年卒而立文公
蔡　詳見隱公元年
曹　詳見隱公元年
滕　詳見隱公元年
陳　詳見隱公元年
把　詳見隱公元年及僖公元年
薛　魯莊公三十二年薛伯卒
莒　詳見隱公元年
邾　文公五年
許　穆公三十七年
小邾　見莊公元年
楚　令尹子文為政
秦　詳見隱公元年
吳　詳見隱公元年
越　詳見隱公元年
(庚惠王十/申六年)元年(齊桓二十五年晉獻十六年衞懿八年/蔡穆十四年鄭文十二年曹昭班元年)
(陳宣三十二年把惠十二年宋桓/二十一年秦成三年楚成十一年)
春王正月
(左傳不書即位亂故也公羊傳公何以不言即位繼弑/君不言即位孰繼繼子般也孰弑子般慶父也殺公子)
(牙今將爾季子不免慶父弑君何以不誅將而不免遏/惡也既而不可及因獄有所歸不探其情而誅焉親親)
(之道也惡乎歸獄歸獄僕人鄧扈樂曷為歸獄僕人鄧/扈樂莊公存之時樂曽淫于宫中子般執而鞭之莊公)
(死慶父謂樂曰般之辱爾國人莫不知盍弑之矣使弑/子般然後誅鄧扈樂而歸獄焉季子至而不變也穀梁)
(傳繼弑君不言即位正也親之非父也尊/之非君也繼之如君父也者受國焉爾)
　不書即位内無所承上不請命也莊公薨子般卒慶
　父夫人利閔公之幼而得立焉是内不承國於先君
　也按周制王哭諸侯則大宗伯為上相(周禮大宗伯/朝覲㑹同則)
　(為上相王哭諸侯亦如之/注謂薨於國為位而哭之)未有諸侯之薨而不告于
　王者也(汪氏曰如昭七年衞襄/公卒齊惡告喪于周)職喪掌諸侯之喪以
　國之喪禮涖其禁令序其事凡國有司以王命有事
　焉則詔贊主人(汪氏曰凡國謂諸侯國有司謂王有/司有事謂含襚贈賵之屬詔贊者以)
　(告王人佐/其受之)未有諸侯之子主喪而王不遣使者也今
　魯有大故不告于周閔既主喪而王不遣使是上不
　請命於天子也内無所承上不請命故不書即位正
　人道之大倫也(家氏曰子般者莊之大子雖非嫡子/而受命於其父般而見弑魯之大臣)
　(當以莊公諸子之長者聞於王朝請所以立今也驟/攀幼子而授之以國以其為齊之甥奉桓公意而立)
　(之其立非正故春秋不書即位張氏曰閔公以幼為/慶父所立初不知子般不終之故齊桓若能仗義請)
　(于天子誅哀姜慶父為之置君則君臣父子之倫定/而大義明矣乃縱慶父歸其國以致閔公為弑逆者)
　(所立故不書即位亦所以累齊桓也○劉氏曰左氏/云不書即位亂故也非也去年十月子般卒今已三)
　(月亂亦定矣必若亂不成禮何/以能朝廟乎朝廟豈非即位乎)
齊人救邢
(左傳狄人伐邢管敬仲言於齊侯曰戎狄豺狼不可厭/也諸夏親䁥不可棄也宴安酖毒不可懐也詩云豈不)
(懐歸畏此簡書簡書同惡相恤之謂也請救/邢以從簡書齊人救邢榖梁傳善救邢也)
　凡書救者未有不善者也救在京師則罪列國子突
　救衞是也救在外域則罪諸侯狄救齊吳救陳是也
　救在遠國則罪四鄰晉陽處父帥師伐楚以救江是
　也救而不速救者則書所次以罪其慢叔孫豹救晉
　次于雍榆是也救而不敢救者則書所至以罪其怯
　齊侯伐我北鄙圍成公救成至遇是也(汪氏曰周禮/大司馬大合)
　(軍以行禁令以救無辜伐有罪故列國有相救之義/方伯有救患之權救者是則不救者非王師出救而)
　(諸侯不救外國來救而中國不救遠國往救而四鄰/不救皆罪也救而譏其次則著其怠於解紛也救而)
　(譏其至則著其不及於敵也孟子曰今有同室之人/鬬者救之雖被髮纓冠而往救之可也同列諸侯之)
　(有兵是不異同室之人鬭也安/得不投袂而起整兵赴難邪)兵者春秋之所甚重
　衞靈公問陳孔子對曰爼豆之事則嘗聞之矣軍旅
　之事未之學也獨至於救兵而書法若此聖人之情
　見矣其稱人將卑師少也(張氏曰桓公從管仲之請/而興救邢之師論語以免)
　(民左衽之功歸於管仲葢救諸夏䘏同惡皆管仲發/其端也王氏曰説者謂邢被伐踰年齊方往救罪其)
　(緩也按經莊三十一年冬書狄伐邢此年正月書救/邢則桓公之救未為緩矣救邢之初齊獨出兵將卑)
　(師少既而狄又入衞其勢益張齊恐其乗勝遂滅邢/也於是帥諸侯之兵共救之邢幾亡而復存者小白)
　(之功也廬陵李氏曰按胡氏稱師例以齊師宋師曹/師救邢為矜其盛則救兵不貴於將卑師少此書人)
　(者其亦桓公未力於救患也與救而/書人救而書次同一伯者之心也)
夏六月辛酉葬我君莊公
(左傳夏六月葬莊公亂故是以緩穀梁傳莊公葬而後/舉諡諡所以成徳也於卒事乎加之矣汪氏曰魯君之)
(葬皆不過五月之期惟桓公見戕於齊九月而後葬昭/公客死于外八月而後葬莊公之薨至是十有二月而)
(始克葬葢以國亂子弑嗣君幼弱危/不得葬也説者謂子般非弑誤矣)
秋八月公及齊侯盟于落姑(落公榖/作洛)
(左傳請復季友也齊侯許之使召諸陳公次于郎/以待之榖梁傳盟納季子也杜氏曰落姑齊地)
季子來歸
(左傳嘉之也公羊傳其稱季子何賢也其言來歸何喜/之也榖梁傳其曰季子貴之也其曰來歸喜之也程氏)
(曰書曰季子而不名/異其文以嘉之也)
　按左氏盟于落姑請復季友也其曰季子賢之也(杜/氏)
　(曰季子公子友之字季子忠於社稷為國人/所思故賢而字之范氏曰子男子之美稱)其曰來
　歸喜之也(范氏曰大夫出使歸不書執然後致國内/之人不曰來今言來者明欲遂去同他國)
　(之人也言歸者明實魯人也國人懼其遂去今得其/還故皆喜曰季子來歸啖氏曰不言歸自陳齊命也)
　自外至者為歸是嘗出奔矣何以不書莊公薨子般
　弑慶父主兵勢傾公室季子力不能支避難而出奔
　恥也魯國方危内賊未討國人思得季子以安社稷
　而公為落姑之盟以請於齊則是賢也春秋欲没其
　恥故不書奔欲旌其賢故特稱季子聖人之情見矣
　(陳氏曰其稱季子何賢之斯不名之不名之斯以美/稱稱之也季友酖牙以立般也而慶父卒賊般於是)
　(奔陳閔公立尚幼盟齊侯于落姑請復季友未知孰/為之也慶父為之則閔公不弑以閔之見弑則非慶)
　(父之意而國人為之也國人之欲歸季子以已亂也/而季子雖歸俄而慶父弑閔公於是以僖適邾則國)
　(人何賢乎季子微季子則慶父之簒成而莊公之綂/絶慶父之簒不成莊公之綂不絶者季子在也是故)
　(奔陳不書如邾不書全季子也陸氏曰季友之出不/書者慶父之難季子力不能正違而去之權也君立)
　(見召而來義也故聖人善其歸不譏而去以明變而/得中進退不違道也臨川吳氏曰子般卒後慶父哀)
　(姜專國故季友出以避禍此時慶父秉外權哀姜為/内主葢唯恐季友之歸閔公九嵗爾孰能奉之出㑹)
　(霸主而為國計者必魯之世臣有不當權而忠於國/能如衞之石碏深謀秘計告于霸主請復季友故桓)
　(公以霸令召閔公至齊地而與之盟使若復季友之/意出於齊而不出於魯故盟以要其信而使魯復之)
　(既盟之後桓公使召諸陳而閔公次于郎以待之若不敢/背霸主之盟而使季友得以歸魯者季友以霸主之)
　(重則慶父不敢去之矣春秋書之所以著魯大臣之/有謀也張氏曰邦之杌隉有親且賢孰不頼之季友)
　(遏惡於初萌子般之亂力不能討而遂去之非其罪/也故魯人思之齊侯從閔公之請而召之歸魯春秋)
　(從諸侯昆弟之例特字之而書來歸所以著季子/足以為國之輕重而叙魯人喜其來歸之情也)
　隱惡而揚善舜也樂道人之善惡稱人之惡孔子也
　為尊者諱為親者諱為賢者諱春秋也明此可以蓄
　納汙之徳樂與人為善矣其不稱公子見季友自以
　賢徳為國人所與不縁宗親之故也堯敦九族而急
　親賢退嚚訟周厚本枝而庸旦仲黜蔡鮮(音/仙)義皆在
　此而親親之殺尊賢之等著矣此義行則内無貴戚
　任事之私外無棄親用覊之失而國不治者未之有
　也此春秋待來世之意(朱子曰春秋書季子來歸恐/只是因舊史之文書之如此)
　(寛看尚可若謂春秋謹嚴便没理㑹或只是魯亂已/甚後來季友立得僖公再整頓得個社稷起有此大)
　(功故取之與取管仲意同又曰季子來歸如髙子來/盟齊仲孫來之類當時魯國内亂得一季子歸國則)
　(國人皆有慰望之意故魯史喜而書之夫子直書史/家之辭其實季子無狀觀於成風事之可見一書季)
　(子來歸而季氏得政權去公室之漸皆由此起矣汪/氏曰朱子謂夫子書季子恐只是如取管仲之意但)
　(以其後來有功於社稷故取之又謂成風聞季友之/繇乃事之自是大惡春秋不貶之而反褒之其書季)
　(子或是聖人因史舊文竊疑左氏所載占筮之辭多/不可信苟謂季子非美之之辭然二百四十二年列)
　(國大夫惟季子髙子以子稱聖人必有深意也廬陵/李氏曰此條賢季子三傳皆同但季子歸陳之説公)
　(羊稍異何氏以為季子辟内難自葬原仲時已出奔/陳莊公疾而歸子般之卒季未嘗奔陳也時慶父内)
　(則素得權重外則出奔强齊恐為國家禍亂故季子/如齊間之奉閔公託齊桓為此盟下書歸者使與君)
　(致同公不至而書季子歸者明桓之㑹不致而起季/子託公子齊侯也齊侯日繼魯本感落姑之托故令)
　(與髙子俱稱子起/其事此説亦有理)
冬齊仲孫來
(左傳冬齊仲孫湫來省難書曰仲孫亦嘉之也仲孫歸/曰不去慶父魯難未已公曰若之何而去之對曰難不)
(已將自斃君其待之公曰魯可取乎對曰不可猶秉周/禮周禮所以本也臣聞之國將亡本必先顛而後枝葉)
(從之魯不棄周禮未可動也君其務寧魯難而親之親/有禮因重固間攜貳覆昏亂霸王之器也公羊傳齊仲)
(孫者何公子慶父也公子慶父則曷為謂之齊仲孫繫/之齊也曷為繫之齊外之也曷為外之春秋為尊者諱)
(為親者諱為賢者諱子女子曰以春秋為春秋齊無仲/孫其諸吾仲孫與榖梁傳其曰齊仲孫外之也其不目)
(而曰仲孫疏之也/其言齊以累桓也)
　仲孫齊大夫也(沙隨程氏曰書仲孫與文十五年宋/華孫同汪氏曰左傳昭四年云齊有)
　(仲孫之難而獲桓公葢仲孫乃無知之/後孫氏以為天子之命大夫未詳是否)其不稱使而
　曰來者略其君臣之常詞以見桓公使臣不以禮仲
　孫事君不以忠也按左氏齊侯憂魯使仲孫來省難
　何以言使臣不以禮也鄰有弑逆則當聲罪戒嚴修
　方伯之職以奉天討而更使計謀之士窺覘虛實有
　乗亂取國之心則使臣非以禮矣仲孫歸曰不去慶
　父魯難未已君其務寜魯難而親之何以言事君不
　以忠也陳恒弑簡公孔子沐浴而朝告於哀公請討
　焉豈曰齊人方强姑少待之也不勸其君急於討賊
　而俟其自斃則事君非以忠矣使慶父稔惡閔公再
　弑則桓公與仲孫始謀不臧之所致耳直書曰齊仲
　孫來交譏之也(茅堂胡氏曰不稱齊侯使仲孫又書/曰來譏之也問魯可取者齊侯之)
　(心俟其自斃者仲孫之策故兩譏之以其猶曰務寧/魯難而親之是以書字春秋舉法有輕重若又不書)
　(字則當時假有觀齊侯因亂以取其國者則無以貶/之矣趙氏曰病桓公而嘉仲孫也陳氏曰書來譏也)
　(仲孫之來覘魯也莊公薨子般弑閔公幼落姑之盟/嘗請於齊僅能復季子而巳而慶父夫人之志未可)
　(知也桓公不能正􁃊然使人以覘魯曰是可取乎桓/公伯諸侯將因人之難以為利書來不書事所以病)
　(桓也張氏曰仲孫固有罪矣然其言魯秉周禮於此之/見周公之澤入人者深足以維持其國於政亂俗壞)
　(日仲孫之智善於覘國而不能輔君速行方伯之義乗/春秋所以雖貶仲孫而不名以為猶有以異於傾險)
　(釁者之可誅也永嘉吕氏曰仲孫雖不書名直言來/而罪自見矣廬陵李氏曰春秋直書來者祭伯祭公)
　(州實仲孫介葛盧白狄而已獨齊仲孫來書法似與/祭公來同葢上不書使下不書事皆為交譏之也然)
　(祭公猶以遂事為譏仲孫則以不能明於奉使之義/故貶之同於私行之例耳  啖氏曰公榖云是公子)
　(慶父疏之故言齊仲孫按齊之仲孫謂是魯之公子/謬亦甚矣廬陵李氏曰仲孫之事左氏得其實劉氏)
　(得其義張氏又兼得/二家之㫖無餘藴矣)
　附錄(左傳晉侯作二軍公將上軍太子申生將下軍/趙夙御戎畢萬為右以滅耿滅霍滅魏還為大)
　(子城曲沃賜趙夙耿賜畢萬魏以為大夫士蒍曰大/子不得立矣分之都城而位以卿先為之極又焉得)
　(立不如逃之無使罪至為吳大伯不亦可乎猶有令/名與其及也且諺曰心苟無瑕何恤乎无家天若祚)
　(太子其無晉乎卜偃曰畢萬之後必大萬盈數也魏/大名也以是始賞天啟之矣天子曰兆民諸侯曰萬)
　(民今名之大以從盈數其必有衆初畢萬筮仕於晉/遇屯䷂之比䷇辛廖占之曰吉屯固比入吉孰)
　(大焉其必蕃昌震為土車從馬足居之兄長之母覆/之衆歸之六體不易合而能固安而能殺公侯之卦)
　(也公侯之子/孫必復其始)
(辛惠王十/酉七年)二年(齊桓二十六晉獻十七衞懿九蔡穆十/五鄭文十三曹昭二陳宣三十三杞恵)
(十三宋桓二十二/秦成四楚成十二)
春王正月齊人遷陽
(杜氏曰陽國名齊人逼徙之張氏曰漢志東海郡陽都/縣是其國也家氏曰齊桓遷邢義也為其有狄難輔而)
(遷之别擇善地以為之國都霸者之所得為也遷陽事/不見於傳以書法而觀亦宋人遷宿之類葢遷小國以)
(為附庸并兼之異名春秋所惡書以貶之曰降曰遷强/其所不欲之辭也啖氏曰移其國於國中而為附庸葢)
(桓公之强力施於可取者如此非有興滅繼絶之心也/汪氏曰齊人遷陽以力逼而遷之也不地者自是不復)
(見也邢遷夷儀非齊遷之乃邢人自欲遷也滅譚滅遂/桓公初年之事也降鄣遷陽則不絶其祭祀矣存邢存)
(衛存祀則興滅繼絶之意也/伯者功過不相掩此之謂也)
　附錄(左傳春虢公敗犬戎于渭汭舟之僑/曰無徳而祿殃也殃將至矣遂奔晉)
夏五月乙酉吉禘于莊公
(左傳速也公羊傳其言吉何言吉者未可以吉也曷為/未可以吉未三年也三年矣曷為謂之未三年三年之)
(喪實以二十五月其言于莊公何未可以稱宫廟也曷/為未可以稱宫廟在三年之中矣言禘于莊公何以書)
(譏何譏爾譏始不三年也榖梁傳吉禘者/不吉者也喪事未畢而舉吉祭故非之也)
　程氏曰天子曰禘諸侯曰祫其禮皆合祭也禘者禘
　其所自出之帝為東向之尊其餘皆合食於前此之
　謂禘(禮記大傳禮不王不禘王者禘其祖之所自出/以其祖配之諸侯及其太祖大夫士有大事省)
　(於其君于祫及其髙祖喪服小記王者禘其祖之所/自出以其祖配之儀禮喪服傳諸侯及其太祖天子)
　(及其祖之所自出趙氏曰據大傳喪服小記則諸侯/不得行禘禮明矣葢帝王立始祖之廟百世不遷猶)
　(謂未盡其追遠尊先之義故又追尊始祖所自出之/帝而追祀之以其祖配之者謂於始祖廟祭之而就)
　(以始祖配祭也此祭不兼羣廟之主為其疏遠不敢/褻狎故也陳氏曰詩頌長發大禘而歌𤣥王桓撥相)
　(土烈烈與夫武王之湯中葉之大甲雝禘太祖而歌/皇考之武王烈考之文王則不兼羣廟之説其足信)
　(哉朱子曰禘是祭之甚大甚遠者若時祭及祫祭止/於太祖禘又祭祖之所自出如祭后稷又推稷上一)
　(代祭之周人禘嚳是也成王賜魯重祭故得禘/於周公之廟以文王為所出之帝而周公配之)諸侯
　無所出之帝則止於太祖之廟合羣廟之主以食此
　之謂祫(汪氏曰公羊文二祫祭毁廟之主陳于太祖/未毁廟之主皆升合食于太祖曽子問祫祭)
　(於祖則祝迎四廟之主王制注天子諸侯之喪畢合/先君之主於祖廟而祭之謂之祫後因以為常今按)
　(公羊言大祫之禮曽/子問乃時祫之禮)天子禘諸侯祫大夫享庶人薦
　上下之殺也(劉氏曰不王不禘禘之為王禮明矣王/者禘其祖之所自出以其祖配之虞之)
　(所自出黄帝也而祖顓頊夏之所自出黄帝也而祖/則禹商之所自出嚳也而祖契周之所自出嚳也而)
　(祖文王今魯既用天子禮樂而祖周公故其禘也則/主文王矣禘者帝也帝者天子之號也諸侯不得祖)
　(天子故禘不及諸侯也茅堂胡氏曰諸侯有祫無禘/然尊而天子卑而大夫亦間有言祫之名皆為合食)
　(於其祖而言爾非/别有祫祭之禮)魯諸侯爾何以有禘成王追念周公
　有大勲勞於天下賜魯公以天子禮樂使用諸太廟
　以上祀周公魯於是乎有禘祭春秋之中所以言
　禘不言祫也(禮記明堂位成王以周公為有勲勞於/天下命魯公世世祀周公以天子之禮)
　(樂季夏六月以禘禮祀周公於太廟祭綂周公旦有/勲勞於天下周公既没成王康王追念周公之所以)
　(勲勞者而欲尊魯故賜之以重祭大嘗禘是也升歌/清廟下而管象朱干玉戚以舞大武八佾以舞大夏)
　(此天子之樂也康/周公故以賜魯也)然則可乎孔子曰魯之郊禘非禮
　也周公其衰矣(朱子曰春秋書郊禘大意不過見魯/僭禮耳五峰胡氏曰周公立為經制)
　(辨名分於毫釐間將行之萬世而身没犯之將行之/天下而子孫違之豈非周公之衰乎茅堂胡氏曰宗)
　(廟之禮所以祀乎其先也言天子諸侯有先也七世/之廟天子之先則有天子祀先之禮五世之廟諸侯)
　(之先則有諸侯祀先之禮魯侯國而以王禮祀周公/之廟則非所以事乎其先也故夫子傷之曰禘自既)
　(灌而往者吾不欲觀之或者疑之而問其説則曰不/知者禘國之大事也夫子居是邦而不私議其國事)
　(於禮然也其作春秋則因事而書以志/郊禘之失知其説者則知聖人之志矣)禘言吉者喪
　未三年行之太早也(何氏曰莊公薨至是適二十二/月杜氏曰三年喪畢致新死者)
　(之主於廟廟之遠主當遷入祧因是大祭以審昭穆/謂之禘莊公喪制未闋而吉祭又不於太廟故詳書)
　(以示譏髙氏曰初魯之喪莊公也既葬而絰不入庫/門士大夫既卒哭而麻不入則當時君臣雖未終喪)
　(葢皆吉服矣豈/獨禘為然哉)于莊公者方祀于寢非宫廟也(杜氏/曰新)
　(主既立特祀于寢趙氏曰魯之用禘葢於周公廟而/上及文王文王即周公之所出也故此祭唯得於周)
　(公廟為之閔公僭於莊公廟行之以其不追配故直/言莊公而不言莊宫明用其禮物耳不追配文王也)
　(汪氏曰檀弓虞祭之明日祔于祖父曽子問卒哭成/事而後主各反其廟注云卒哭成事先祔之祭名然)
　(則莊公葬已踰年主當祔廟但不當吉祭/今曰禘于莊公葢以吉禮特祀于寢耳)一舉而三
　失禮焉春秋之所謹也(永嘉吕氏曰魯禘非禮春秋/書之則不勝書於其失禮之)
　(中又失禮焉則書之陳氏曰以其不勝譏譏其甚者/耳家氏曰禘禮當行於太廟今禘于莊公將屈太祖)
　(羣廟之主而就莊公以行禮乎則為屈尊從卑悖於/禮者也若特於莊公而不及太祖羣廟之主烏在其)
　(為審禘昭穆乎此失禮中之失禮若夫以諸侯而用/天子之禮魯國行之巳久不足譏矣張氏曰魯禘非)
　(禮也雖先王所賜而止可用於周公之廟趙氏程氏/言之詳矣今喪未三年主未遷祔嗣君幼弱而以吉)
　(禮盛樂用於在王忘哀僭上反易人心何秉禮之有/此葢出於哀姜慶父樂哀謀簒而為之又非他日僭)
　(禮之所得比矣臨川吳氏曰莊公薨喪未二十七月/而遽吉祭僭用禘禮之盛樂非别有所追享而降莊)
　(公為配食也其時閔公幼事出亂臣淫妻之所為無/知不孝非禮非義而其名非實一舉而五惡具書法)
　(五字諸罪畢見真聖筆也秦溪楊氏曰閔公喪未畢/竊禘之盛禮以行吉祭又不於周公之廟而禘之禮)
　(始紊僖公八年用禘禮合先祖叙昭穆用致夫人於/廟而禘禮始與祫混淆而無别春秋常事不書特書)
　(閔公僖公兩禘者記失禮之始也魯之有禘行於周/公之廟已非禮矣况僭用之於莊公又禘于太廟以)
　(致妾母可以/謂之禮乎)四時之祭有禘之名葢禮文交錯之失
　(趙氏曰周禮記四時祭名云春祠夏礿秋嘗冬烝公/羊傳亦同毛詩云礿祠烝嘗于公先王協韻故云爾)
　(其實祠礿嘗烝禘非時祭之名王制祭綂春礿夏禘/祭義春禘秋嘗鄭𤣥注皆云夏殷禮周以禘為殷祭)
　(故更名春祭曰祠郊特牲春禘而秋嘗鄭注禘當為/禴夫禮記諸篇或孔氏之後末流弟子所撰或是漢)
　(初諸儒私撰之以求購金皆約春秋為之見春秋禘/于莊公遂以為時祭之名見春秋惟兩度書禘一春)
　(一夏所以或謂之春或謂之夏各自著書不相體㑹/鄭𤣥不達其意故主異説且祭綂篇末云成王追念)
　(周公賜之重祭郊社嘗禘是也何得云夏殷禮哉左/傳云烝嘗禘于廟又云禘于武宫僖宫襄宫又晉人)
　(云以寡君之未禘祀葢見經書禘于莊公以為諸廟/合行之皆妄引禘文但據經文不識經意所以云爾)
　(程氏曰閔公禘以五月乃夏之春三月僖公禘以七/月乃夏之夏五月故記禮者或云春禘或云夏禘以)
　(禘之時交互不同遂誤為時祭且魯祭非禮其祭祀/之時皆未可據以為當也如桓公五月烝乃夏之三)
　(月八月嘗乃夏之六月亦可謂春烝夏嘗乎然先儒/所論禘禮程子與文定父子以為合祭羣廟之主而)
　(朱子師友從趙氏以謂不兼羣廟之主故朱子謂程/先生云禘是禘其祖之所自出併廟之主皆祭之恐)
　(未然顧古禮盡亡不可詳考趙氏據記之大傳小記/程子因漢儒之説而分禘祫其謂禘為合祭與不合)
　(祭雖不同然皆推其始祖所自出而非諸侯所得祭/也纂例譏左氏妄引禘名以經證之所云禘于武宫)
　(經止書有事云禘于僖公而經書從祀則不可信明/矣其曰晉人禘祀而又錄晉人之言曰魯有禘樂苟)
　(諸國皆有禘則曷為唯魯一國有禘樂耶○劉氏曰/公羊云未可以稱宫廟非也此直就莊公主耳廬陵)
　(李氏曰春秋書禘二此年及僖八年禘于太廟皆失/禮之中又失禮而書也吉禘之説三傳皆知喪禘之)
　(失禮而不知魯本不當禘程氏胡氏能發明/魯禘之非禮而知禘本無合食惟趙子得之)
秋八月辛丑公薨
(左傳初公傅奪卜齮田公不禁秋八月辛丑其仲使卜/齮賊公于武闈公羊傳公薨何以不地隱之也何隱爾)
(弑也孰弑之慶父也殺公子牙今將爾季子不免慶父/弑二君何以不誅將而不免遏惡也既而不可及緩追)
(逸賊親親之道也榖梁傳不地故/也其不書葬不以討母葬子也)
　按左氏初公傅奪卜齮田公不禁慶父使卜齮賊公
　于武闈魯史舊文必以實書其曰公薨不地者仲尼
　親筆也(陳氏曰魯之春秋固書曰公子慶父弑公于/武闈聖人修之曰公薨諱之也遇弑君父之)
　(大哀也何忍言之是故書薨而不地且不葬薨十二/公所同也不地不葬隱閔所獨也然則雖諱而亂臣)
　(賊子之/獄具矣)觀於刪詩在諸國則變風皆取在魯則獨編
　史克之頌(汪氏曰魯頌小序季孫行父請命于周而/史克作是頌今按朱子謂魯無變風非夫)
　(子所削故左傳所記當時列國賦詩及吳季札觀周/樂皆無曰魯風者今考圃生之把滅之狐裘皆諷刺)
　(之詩或魯人不陳其/詩或夫子所刪耳)或問吾黨有直躬者其父攘羊
　而子證之則曰吾黨之直者異於是父為子隱子為
　父隱直在其中矣(朱子曰父子相隱/天理人情之至也)後世縁此制五
　服相容隱之條以綴骨肉之恩(前漢書地節四年詔/曰自今子首匿父母)
　(妻匿夫孫匿大父母皆勿坐邢氏曰今律/大功以上得相容隱告言祖父者入十惡)春秋有諱
　義葢如此禮記稱魯之君臣未嘗相弑者葢習於經
　文而不知聖人書薨不地之㫖故云爾然則諱而不
　言弑也何以傳信於將來曰書薨以示臣子之情不
　地以存見弑之實何為無以傳信也凡君終必書其
　所(汪氏曰如路寢小寢/髙寢臺下楚宫之類)獨至於見弑則没而無所其
　情厚矣其事亦白矣非聖人能修之乎後世記言之
　士欲諱國惡則必失其實(汪氏曰如漢平帝紀/稱帝崩不言莽弑)直書
　無隱又非臣子所當施之於君父也(汪氏曰如魏髙/貴鄉公紀稱成)
　(濟前刺帝/刃出於背)而春秋之法不傳矣(張氏曰凡人於其父/祖之罪惡尚不忍肆)
　(言之聖人書父母國之惡豈可同於他國而不隱/乎然諱國惡者臣子之禮存事實者傳信之法聖)
　(人之經兩存禮法以垂訓萬世故不徒隱諱而已而/不書地以變其常又比事屬辭以見其實將使後人)
　(因例啟疑考究始未以知莊公不能正身齊家致後/嗣再弑國幾滅亡雖欲諱之而實不可揜矣汪氏曰)
　(或謂不地固見其弑終無以著亂賊之罪夫君薨必/書地使後世習其讀而問其傳察隱閔所以不地之)
　(由則亂賊之罪無所逃矣况羽父再不氏於隱薨之/前夫人孫慶父奔備書於閔薨之後鈇鉞之誅顯然)
　(于筆削之間矣或又謂慶父已殺何以不書葬今考/慶父諡共而公孫敖為卿則慶父之誅不以賊討是)
　(以不書葬如宋閔公之例耳○劉氏曰季子力不能/誅故遁逃他國爾設令季子力能誅之則慶父誅死)
　(矣公羊之説非也所謂君弑賊不討不書葬言凡其/葬時而賊未討則不書葬也葬在討賊之後則葬得)
　(書此陳靈公是已不以討母葬子/何足為義乎穀梁之説亦非也)
九月夫人姜氏孫于邾(孫音/遜)
(穀梁傳孫之為言/猶遜也諱奔也)
　夫人稱孫聞乎故也不去姓氏降文姜也(范氏曰文/姜有殺夫)
　(之罪重哀姜有殺子之罪輕此輕重之差陳氏曰文/姜无妻道哀姜无母道故文姜一見貶絶之哀姜再)
　(見而復/貶絶也)莊公忘親釋怨無志於復讎春秋深加貶絶
　一書再書又再書屢書而不諱者以謂三綱人道所
　由立也忘父子之恩絶君臣之義國人習而不察將
　以是為常事則亦不知有君之尊有父之親矣莊公
　行之而不疑大臣順之而不諫百姓安之而無憤疾
　之心也則人欲必肆天理必滅故叔牙之弑械成於
　前慶父之無君動於後圉人犖卜齮之刃交發于黨
　氏武闈之間哀姜以國君母與聞乎故而不忌也(汪/氏)
　(曰莊公之娶哀姜納幣觀社逆女屢往以致其勤丹/楹刻桷用幣以示其侈而哀姜不與公偕至悍然驕)
　(很之志已見於薦舍之時矣葢哀姜習聞文姜淫姣/禍賊之行而莊公不能防閑則于莊公乎何有是以)
　(通乎共仲而無羞惡之心與弒閔公而無惻隱之心/實莊公不知防微謹始有以致之也然哀姜孫邾不)
　(去姜氏者文姜孫于宗國不削姓氏不足以見其/罪哀姜孫于邾雖不去姓氏而絶之之意已著矣)當
　是時魯君再弑幾至亡國其應不亦憯乎春秋以復
　讎為重而書法如此所謂治之於未亂保之於未危
　不可不察也(臨川吳氏曰哀姜不奔齊而奔邾者葢/有淫行與弑謀身負二惡自慊於心而)
　(畏齊桓故不/敢歸齊也)
公子慶父出奔莒
(左傳成季以僖公適邾共仲奔莒乃入立之以賂求共/仲于莒莒人歸之及宻使公子魚請不許哭而往共仲)
(曰奚斯之聲也乃縊閔公哀姜之娣叔姜之子也故齊/人立之共仲通於哀姜哀姜欲立之閔公之死也哀姜)
(與知之故孫於邾齊人取而殺之于夷以其尸歸僖/公請而葬之穀梁傳其曰出絶之也慶父不復見矣)
　公子出奔譏失賊也(陳氏曰宋萬奔陳雖殺之不書/慶父奔莒雖殺之亦不書所以)
　(發佚賊/之責也)閔公立而季子歸何以見弑慶父主兵日久
　其權未可遽奪也季子執政日淺其謀未得盡行也
　(趙氏曰慶父弑子般季子不誅之者/季子威令未著乃不能爾非不討也)設以聖人處之
　期月而已可矣季子賢人而當此能必克乎及閔公
　再弑慶父罪惡貫盈而疾之者愈衆季子忠誠顯著
　而附之者益多外固强齊之援内協國人之情正邪
　消長之勢判矣然後夫人不敢安其位慶父不得肆
　其姦此明為國者不知圖難於其易為大於其細雖
　有知者亦不能善其後矣世儒或言用魯之衆因齊
　之力以戮慶父其勢甚易而季子不能故書夫人孫
　邾慶父奔莒所以深惡其緩不討賊則非也以絳侯
　勃之果陳平之無誤將相交歡而内有朱虛外連齊
　楚以制諸吕庸人宜易於反手然太尉已入北軍士
　皆左袒猶恐不勝未敢訟言誅之也(史記吕后紀后/崩諸吕欲為亂)
　(朱虛侯以吕祿女為婦知其謀隂告其兄齊王襄令/發兵以為内應諸吕使灌嬰擊齊嬰與齊楚連和以)
　(待吕氏變共誅之平勃令紀通持節矯内勃北軍復/刼酈商令其子寄説吕祿解印以兵授勃勃入軍門)
　(令曰為吕氏右袒為劉氏左袒軍皆左袒吕産欲入/宫為亂至殿門弗得入徘徊往來勃尚恐不勝未敢)
　(訟言/誅之)况於慶父巨姦七百里之侯國革車千乗(禮記/明堂)
　(位成王封周公於曲阜/地方七百里革車千乗)而三十年執其兵柄其植根
　深矣其耳目廣矣其用物𢎞矣而以為戮之其勢甚
　易此未察乎難易遲速之幾者也經書莊公忘親無
　復讎之志使百官則而象之亦不知有君父也而又
　使慶父主兵失馭臣之道是以至此極故書孫邾奔
　莒為後世之永鑒也(或問慶父弑二君何以不貶其/公子與翬同茅堂胡氏曰翬不)
　(稱公子者為戒貴戚之卿主兵擅與之漸慶父書出/奔罪自見矣髙氏曰先書公薨而繼書孫邾奔莒則)
　(知夫人姜氏公子慶父實弒公也張氏曰慶父與哀/姜謀弑閔公欲自立而不遂此魯國秉禮之騐也方)
　(季友適邾之時使魯國無人安能遂姜氏慶父哉季/友既立僖則當正慶父之罪致辟于甸人以致兩弑)
　(其君之討乃以賂求于莒不許其入而已又立孟氏/與叔牙同無復輕重之别豈非邦憲之大失此所以)
　(不書國賊之討而閔不書葬歟汪氏曰慶父繼弑兩/君勢傾魯國顧不能寘君以自託而避罪出奔者葢)
　(人人黨惡以為利則亂賊肆行而無忌憚人人知大/惡之當討則亂賊無所容其身使無圉人犖卜齮之)
　(釁則子般閔公之禍未若是之亟也使季友適邾而/龜蒙曲阜之衆無石碏雍廩之謀則共仲之奔亦未)
　(若是之速也然則慶父之奔葢自知罪大惡極有所/畏於魯人之討與伯國之誅而不得不奔耳然魯人)
　(求慶父于莒既至而縊當書刺慶父以正討賊之法/今但書奔而不志其死則見魯人之不能以賊討矣)
　(慶父之立後不異於叔牙而公孫敖為卿無以異於/公孫茲則魯人必納慶父之喪矣不書喪歸與穆伯)
　(異者豈非聖人以共仲弑逆罪非敖比而削其喪歸/以絶之歟廬陵李氏曰宋萬出奔陳陳人受賂而後)
　(歸之慶父出奔莒莒人亦受賂而後歸之不書宋萬/慶父之誅以逋逃主罪陳莒也○陸氏曰穀梁云其)
　(曰出絶之也按例大夫奔皆言出不可别為義廬陵/李氏曰慶父出奔公羊杜氏皆以為季子推親親之)
　(恩夫慶父弑二君魯國幾喪尚欲以親親待之/則子般閔公之讎曷報乎張氏陳氏之説是矣)
　附錄(左傳成季之將生也桓公使卜楚丘之父卜之/曰男也其名曰友在公之右間于兩社為公室)
　(輔季氏亡則魯不昌又筮之遇大有□之乾䷀遂以/曰同復于父敬如君所及生有文在其手曰友)
　(命/之)
冬齊髙子來盟
(公羊傳髙子者何齊大夫也何以不稱使我無君也然/則何以不名喜之也何喜爾正我也其正我奈何莊公)
(死子般弑閔公弑比三君死曠年無君設以齊取魯魯/不興師徒以言而已矣桓公使髙子將南陽之甲立僖)
(公而城魯或曰自鹿門至于爭門者是也或曰自爭門/至于吏門者是也魯人至今以為美談曰猶望髙子也)
(榖梁傳其曰來喜之也其曰髙子貴之也盟立僖公也/不言使何也不以齊侯使髙子也程子曰髙子來省難)
(然後盟盟未前定也/稱髙子善其能恤魯)
　髙子齊大夫也子者男子之美稱其稱子賢之也(杜/氏)
　(曰葢髙傒也齊侯使來平魯亂僖公新立/因遂結盟故不稱使魯人貴之故不書名)何賢乎髙
　子莊公薨子般卒閔公弑慶父夫人亂乎内魯於是
　曠年無君齊桓公使將南陽之甲至魯而謀其國其
　命髙子必曰魯可取則兼其國以廣地魯可存則平
　其亂以善鄰非有安危繼絶一定不可易之計也髙
　子至則平魯難定僖公魯人賴焉以為美談至于久
　而不絶曰猶望髙子也聖人美其明人臣之義得奉
　使之宜特稱髙子以著其善其不曰齊侯使之者權
　在髙子也(劉氏曰魯君弑國亂上下莫相安齊桓公/驁然有取魯之心使髙子將南陽之甲而)
　(至者非伐之也非正之也非聘弔之也髙子能深執/忠臣之義勉其君於霸因事制宜立僖公而盟之魯)
　(國遂安以此見權在髙子髙子之為人臣忠也從義/不從命矣常山劉氏曰不稱使者齊侯使髙子來視)
　(魯而未定盟髙子至而後結盟也陳氏曰不言使其/誼有君之所不及也王氏曰魯危而復安者内則季)
　(子外則髙子其功一也春秋内外大夫之美者莫過/於二子故皆以子稱也陸氏曰不書使髙子奉使合)
　(宜受命不受辭義與楚屈完來盟不書使同汪氏曰/仲孫髙子之來皆所以窺魯經皆不稱使皆不稱名)
　(而傳有予奪之異者葢仲孫但言來則見其徒來覘/魯國之虚實不能弭其亂也髙子言來盟則見其不)
　(貪魯國之土地而遂能定其難也况比事觀之則仲/孫來之後而閔公弑夫人孫慶父奔紛紛靡寧髙子)
　(盟之後則僖公立哀姜誅而魯國無事矣雖然仲孫/字而不名則亦未足深責特無善之可錄未若髙子)
　(之安危繼絶有庸於魯耳又曰來盟不稱使者三皆/非前定然髙子定難而存魯國屈完服義而從中國)
　(皆美之也華孫私交而無君命則貶之也事同而褒/貶不同者宋魯無事而華孫私來結盟則罪也春秋)
　(屬辭之義必考上下文而觀之廬陵李氏曰凡外大/夫之來不言使者皆私交如祭伯祭仲武氏子毛伯)
　(宋司馬華孫莒慶齊髙固之類是也非私交而不言/使則必有美辭焉楚無大夫則屈完書族齊有大夫)
　(則髙傒書子皆貴之所以别於私交也榖梁疏曰髙/子不稱使所以歸美於髙子屈完不稱使所以歸功)
　(於屈完此得之又曰閔公編書三子之來皆特筆也/故季子髙子之書來著國人之喜而仲孫止書來乃)
　(春秋之所譏仲孫髙子不書使皆齊侯之過而髙子/能權乃春秋之所善一字之法精矣  劉氏曰公羊)
　(云不稱使我無君也非也齊髙子楚屈完文義一也/且慶父出奔則僖公已立髙子稱來盟則僖公之盟)
　(也何謂我無君乎盟于蔇齊無君文/不没公即魯無君何故没齊侯哉)
十有二月狄入衞
(左傳冬十二月狄人伐衞衞懿公好鶴鶴有乗軒者將/戰國人受甲者皆曰使鶴鶴實有禄位余焉能戰公與)
(石祁子玦與甯莊子矢使守曰以此贊國擇利而為之/與夫人繡衣曰聽於二子渠孔御戎子伯為右黄夷前)
(驅孔嬰齊殿戰于熒澤衞師敗績遂滅衞衞侯不去其/旗是以甚敗狄人囚史華龍滑與禮孔以逐衞人二人)
(曰我太史也實掌其祭不先國不可得也乃先之至則/告守曰不可待也夜與國人出狄入衞遂從之又敗諸)
(河初惠公之即位也少齊人使昭伯烝於宣姜不可强/之生齊子戴公文公宋桓夫人許穆夫人文公為衞之)
(多患也先適齊及敗宋桓公逆諸河宵濟衞之遺民男/女七百有三十人益之以共滕之民為五千人立戴公)
(以廬于曹許穆夫人賦載馳齊侯使公子無虧帥車三/百乗甲士三千人以戍曹歸公乗馬祭服五稱牛羊豕)
(雞狗皆三百與門材歸/夫人魚軒重錦三十兩)
　衞康叔之後葢北州大國狄何以能入乎臣昔嘗謂
　河南劉奕曰史氏記繁而志寡(文中子曰史之失自/遷固始記繁而志寡)
　盡削之可也奕曰必若此言仲尼刪詩如牆有茨鶉
　之奔奔桑中諸篇何以錄於國風而不削乎臣不能
　答後以問延平楊時時曰此載衞為狄所滅之因也
　故在定之方中之前(龜山楊氏曰衞之淫慾醜惡乃/禍亂之所從始肇於晉而成於)
　(朔其禮先亡/而國隨之矣)因以是説攷於厯代凡淫亂者未有不
　至於殺身敗家而亡其國者也(汪氏曰如齊莊陳靈/蔡景之殺身秦吕不)
　(韋漢梁冀之敗家晉賈后淫亂隋煬烝陳夫人之亡/其國唐髙宗武后中宗韋后𤣥宗楊貴妃皆幾至滅)
　(亡/)然後知古詩垂戒之大而近世有獻議乞於經筵
　不以國風進讀者殊失聖經之㫖矣(張氏曰衞之滅/非特懿公好鶴)
　(失人心自惠公即位宣姜淫恣耽樂忘政習實為常/公又重之亡形已具故狄人一至而渙然離散國隨)
　(以亡非齊桓救而封之則康叔之後無噍類矣桓公/迎其遺民立文公而為之建國家社稷此所以正書)
　(入也以衞為春秋初之大國纔五十年淪於亡滅故/治國必先齊家而淫亂之禍不簒則滅可不戒哉陳)
　(氏曰滅不書入不以累桓公也凡滅國有存之者則/不言滅歸徳於存之者也有乗亂而取之者亦不言)
　(滅歸罪於取之者也故衞不言滅須句不言滅汪氏/曰衞書入而不言滅或以桓公不能遏冦亂故為之)
　(諱或以為美桓公能存之故不書滅不以累桓公葢/桓公始雖不能却狄人於衞未滅之先而猶能存衞)
　(於狄既滅之後其於興滅繼絶亦庶幾焉然此乃言/外之意比事考之春秋凡滅而書入者或不有其地)
　(或雖有其地而不絶其祭祀也狄入衞秦人入滑楚/子入陳吳入郢皆不有其地者也公及齊鄭入許雖)
　(有其地而不絶其祀也宋絶曹而書入則惡曹陽之/自取滅亡而不予之以亡國之善詞又春秋之變例)
　(也/)
鄭棄其師
(左傳鄭人惡髙克使帥師次于河上久而弗召師潰而/歸高克奔陳鄭人為之賦清人公羊傳鄭棄其師者何)
(惡其將也鄭伯惡髙克使之將逐而不納棄師之/道也榖梁傳惡其長也兼不反其衆則是棄師也)
　按鄭詩清人刺文公也髙克好利而不顧其君文公
　惡之而不能遠使克將兵禦狄於境(汪氏曰左氏不/言禦狄葢鄭之)
　(君臣以禦狄使克而/實無却狄之志也)陳其師旅翺翔河上久而不召
　衆散而歸髙克奔陳公子素惡髙克進之不以禮文
　公退之不以道危國亡師之本故作是詩(朱子曰孔/氏以是詩)
　(為公子素所作然/則進之當作之進)觀此則鄭棄其師可知矣(髙氏曰鄭/伯以百姓)
　(之命授匪其人非棄而何葢人君之使臣也知其賢/而使之則功必成不知其不賢而使之則事必敗夫)
　(不知其不賢而過使之至於敗事君子猶曰君不知/之當自罪耳况已知其不賢而强使之不獨陷其身)
　(又棄其民乎張氏曰舜授禹之辭曰后非衆罔與守/邦夫宗廟社稷主之於君守之以人君與一國之人)
　(葢一體也今以欲遠所惡之人而舉一國之衆付之/度外存亡死生舉不關其心當時如楚如狄方有狡)
　(焉啟疆之心一旦乗鏬擣虛則鄭必束手就亡矣臨/川吳氏曰子曰以不教民戰是謂棄之古人視民如)
　(赤子故平日教之習戰一旦不得已而用之於軍旅/欲其完師而歸一無所損也今鄭無戰鬭之事乃使)
　(其臣將兵于外久而弗得歸致/其衆潰散非棄其民而何哉)或曰髙克進不以禮
　曷不書其出奔以貶克為人臣之戒而獨咎鄭伯何
　也曰人君擅一國之名寵殺生予奪惟我所制爾使
　克不臣之罪已著按而誅之可也情狀未明黜而遠
　之可也愛惜其才以禮馭之可也烏有假以兵權委
　諸境上坐視其失伍離散而莫之恤乎然則棄師者
　鄭伯乃以國稱何也二三執政股肱心膂休戚之所
　同也不能進謀於君協志同力黜逐小人而國事至
　此是謂危而不持顛而不扶則將焉用彼相矣晉出
　帝時景延廣專權諸藩擅命及桑維翰為相出延廣
　於外一制書所敕者十有五鎮無敢不從者(五代史/晉桑維)
　(翰傳出帝即位延廣用事與契丹絶盟維翰言不入/隂使人説帝曰制契丹而安天下非維翰不可乃出)
　(延廣於河南拜維翰中書令樞密使魏國公事無鉅/細一以委之數月之間百度寢理一制書指揮節度)
　(使十五人/無敢違者)以五季之末維翰能之而鄭國二三執政
　畏一髙克不能退之以道何政之為書曰鄭棄其師
　君臣同責也(家氏曰不責髙克而責鄭君與其用事/之臣以髙克不足責也陸氏曰夫人臣)
　(之義可則竭節而進否則奉身而退髙克進退違義/見惡於君罪亦大矣不書其奔其意何也曰髙克見)
　(惡於君其罪易知也鄭伯惡其卿而不能退之以禮/兼棄其人失君之道矣故聖人異其文而深譏之也)
　(陳氏曰髙克奔陳不書不足書也是故以鄭伯克段/為義則太叔不書奔以天王出居于鄭為義則王子)
　(帶不書奔汪氏曰齊人殱于遂自殱也鄭棄其師自/葉也梁亡自亡也胡子髠沈子逞滅自滅也若曰非)
　(有能殱其衆非有能敗其師非有能亡其國滅其/身者耳比事以觀而知春秋示人自責之意深矣)
　附錄(左傳晉侯使太子申生伐東山臯落氏里克諌/曰太子奉冡祀社稷之粢盛以朝夕視君膳者)
　(也故曰冡子君行則守有守則從從曰撫軍守曰監圖/國古之制也夫帥師專行謀誓軍旅君與國政之所)
　(也非太子之事也師在制命而已稟命則不威專命/則不孝故君之嗣適不可以帥師君失其官帥師不)
　(威將焉用之且臣聞臯落氏將戰君其舍之公曰曰/寡人有子未知其誰立焉不對而退見太子太子)
　(吾其廢乎對曰告之以臨民教之以軍旅不共是懼/何故廢乎且子懼不孝無懼弗得立修已而不責人)
　(則免於難太子帥師公衣之偏衣佩之金玦狐突御/戎先友為右梁餘子養御罕夷先丹木為右羊舌大)
　(夫為尉先友曰衣身之偏握兵之要在此行也子其/勉之偏躬無慝兵要遠災親以無災又何患焉狐突)
　(歎曰時事之徴也衣身之章也佩衷之旗也故敬其/事則命以始服其身則衣之純用其衷則佩之度今)
　(命以時卒閟其事也衣之厖服遠其躬也佩以金玦/棄其衷也服以遠之時以閟之厖涼冬殺金寒玦離)
　(胡可恃也雖欲勉之狄可盡乎梁餘子養曰帥師者/受命於廟受脤於社有常服矣不獲而厖命可知也)
　(死而不孝不如逃之罕夷曰厖竒無常金玦不復雖/復何為君有心矣先丹木曰是服也狂夫阻之曰盡)
　(敵而反敵可盡乎雖盡敵猶有内讒不如違之狐突/欲行羊舌大夫曰不可違命不孝棄事不忠雖知其)
　(寒惡不可取子其死之太子將戰狐突諫曰不可昔都/辛伯諗周桓公云内寵並后外寵二政嬖子配適大)
　(耦國亂之本也周公弗從故及於難今亂本成矣立/可必乎孝而安民子其圖之與其危身以速罪也)
　(成風聞成季之繇乃事之而屬僖公焉故成季立之/  僖之元年齊桓公遷邢于夷儀二年封衞于楚丘)
　(邢遷如歸衛國忘亡敬衞文公大布之衣大帛之冠/務材訓農通商惠工  教勸學授方任能元年革車)
　(三十乗季年/乃三百乗)
　
　
　
　
　
　春秋大全卷十一
欽定四庫全書
　春秋大全卷十二
　　　　　　　　　　　　明　胡廣等　撰
　　僖公上
　公名申莊公子閔公庶兄母成風夫人聲姜在位三
　十三年謚法小心畏忌曰僖
周　魯僖公八年惠王崩子襄王立
鄭　魯僖公三十二年文公卒子穆公驩立
齊　魯僖公十七年桓公卒寺人貂作亂立無虧僖十
　　八年殺無虧孝公昭立僖二十七年孝公卒弟昭
　　公潘立
宋　魯僖公九年桓公卒子襄公茲父立僖十九年盟
　　于曹南宋襄公圖霸僖二十一年為鹿上之盟以
　　求諸侯於楚僖二十二年及楚戰敗于泓二十三
　　年襄公卒子成公王臣立
晉　魯僖公九年獻公卒子奚齊立冬殺奚齊卓子立
　　僖十年弑卓子惠公夷吾立僖二十三年恵公卒
　　懐公圉立僖二十四年殺懐公文公重耳立僖二
　　十八年使先軫將中軍敗楚人于城濮合諸侯于
　　踐土晉文公主霸魯僖公三十二年文公卒子襄
　　公驩立僖三十三年敗秦于殽晉襄公繼霸是年
　　敗狄于箕先軫卒先且居將中軍
衞　魯僖公二十五年文公卒子成公立僖二十八年
　　成公奔楚衞元咺奉叔武以受盟于踐土衞成復
　　歸殺叔武晉人執衛侯衛元咺立公子瑕僖三十
　　年殺瑕衞成公歸衞
蔡　魯僖公十四年穆公卒子莊公甲午立
曹　魯僖公七年昭公卒子共公襄立僖二十八年晉
　　文公執曹伯畀宋人是年曹伯歸曹
滕　詳見隠公元年魯僖公十九年宋執滕宣公
陳　魯僖公十二年宣公卒子穆公欵立僖二十八年
　　穆公卒子共公朔立
杞　杜氏年表武公十二年入春秋至僖公二十三年
　　始載把成公卒弟桓公姑容立而考之史記自武
　　公靖公共公徳公至桓公姑容立共九十六年而
　　無成公一代世本譙周索隠徐廣所説又云惠公
　　生成公桓公各有互異又如春秋所書隠四年我
　　把桓二年來朝三年會把莊二十五年伯姬歸把
　　傳並不載何公今但當以左傳所載桓公及杜氏
　　年表為正
薛　魯莊公三十年載薛伯卒
莒　詳見隠公元年魯僖公二十六年傳見莒茲□公
邾　文公七年
許　魯僖公四年穆公卒于師僖公業立
小邾　魯莊公五年書郳黎來至魯僖公七年始書小
　　　邾子始爵命也自郳黎來為小邾子天下無未
　　　命諸侯矣
楚　魯僖公元年始書楚僖四年齊桓公服楚召陵僖
　　二十二年楚敗宋于泓皆子文為令尹時也僖二
　　十三年子文使子玉為令尹僖二十八年晉敗楚
　　于城濮
秦　魯僖公十五年戰韓始見經僖二十四年納晉文
　　公僖三十三年晉襄公敗秦于殽遂成秦晉七十
　　二年兵爭之始
吳　詳見隠公元年
越　詳見隠公元年
(壬惠王十/戌八年)元年(齊桓二十七年晉獻十八年衞文公燬/元年蔡穆十六年鄭文十四年曹昭三)
(年陳宣三十四年把惠十四年宋桓二/十三年秦穆公任好元年楚成十三年)
春王正月
(左𫝊不稱即位公出故也公出復入不書諱之也諱國/惡禮也公羊𫝊公何以不言即位繼弑君子不言即位)
(此非子也其稱子何臣子一例也/榖梁傳繼弑君不言即位正也)
　不書即位内無所承上不請命也閔公薨夫人孫(音/遜)
　于邾慶父出奔莒公於是焉以成風所屬(章欲/反)而季
　子立之内無所承也嗣子定位於初䘮而魯使不告
　于周明年正位改元而周使亦不至于魯又明年服
　䘮已畢而不見(音/現)于京師上不請命也承國於先君
　者父子之倫請命于天王者君臣之義今僖公内無
　所承上不請命不書即位正王法也是故有四海而
　即天王之位者受之於天者也有一國而即諸侯之
　位者受之於王者也受之於天者必奉若天道而後
　能保天下受之於王者必謹守王度而後能保其國
　(或問僖公能遵伯禽之法季孫行父請命于周是亦/嘗請命于王矣不書即位何也茅堂胡氏曰閔公之)
　(薨魯使不告于周亦不書周使至魯僖又不見于京/師其上不請命亦明矣張氏曰僖公之即位在髙子)
　(來盟之後桓公又為之誅哀姜不可謂不出於方伯/矣然桓公不請命于天子正君臣之經以示天下之)
　(大義故僖公之立無以異于羣公而桓公止於霸術/觀僖公不書即位以考時義當知反經之學冇國者)
　(不可不明也○劉氏曰左氏云不稱即位公出故也/非也去年八月閔公遭弑僖公自邾入為君至此乆)
　(矣國内已粗定不應猶以出奔之故不行即位禮也/啖氏曰左氏云公出復入不書諱之也若君出諱而)
　(不書昭公/何以書乎)
齊師宋師曹師次于聶北救邢(左作/曹伯)
(公羊傳救邢救不言次此其言次何不及事也不及事/者何邢已亡矣孰亡之葢狄滅之曷為不言狄滅之為)
(桓公諱也曷為為桓公諱上無天子下無方伯天下諸/侯有相滅亡者桓公不能救則桓公恥之曷為先言次)
(而後言救君也君則其稱師何不與諸侯專封也曷為/不與實與而文不與文曷為不與諸侯之義不得專封)
(也諸侯之義不得専封則其曰實與之向上無天子下/無方伯天子諸侯有相滅亡者力能救之則救之可也)
(穀梁𫝊救不言次言次非救也非救而曰救何也遂齊/侯之意也是齊侯與齊侯也何用見其是齊侯也曹無)
(師曹師者曹伯也其不言曹伯何也以其不言齊侯不/可言曹伯也其不言齊侯何也以其不足乎揚不言齊)
(侯也程子曰齊未嘗興大衆此稱師責其衆可救而徒/次以為聲援致邢之不保其國也杜氏曰次者按兵觀)
(釁以待事也/聶北邢地)
　三國稱師見(音現/下同)兵力之有餘也聶北書次譏救邢
　之不速也(髙氏曰救急辭也次緩辭也急而得緩辭/著其救難不速也陳氏曰救不言次言次)
　(無志於救也狄伐邢於是三嵗矣桓公足以攘/狄而宿師聶北玩宼以待其弊故言次譏之也)春秋
　大義伐而書次其次為善遂伐楚次于陘美之也(李/氏)
　(曰善其重愛民/命不速加兵也)救而書次其次為貶救邢次于聶北
　譏之也(啖氏曰救者救其患難凡救患皆為美也凡/救當奔命而往救次失救道也救邢之師先)
　(書次于聶北譏不速救而下書救邢言有成事竞得/其援救晉之師先書救晉明魯君之明下言次雍榆)
　(罪叔孫也汪氏曰救而書次者三次聶北救邢次匡/救徐皆譏其怠於進兵而救患之不急也救晉次雍)
　(榆則譏其怯於赴敵而救患之不勇也書次雖同而/立義有輕重次而救見其終能救救而次則遂不能)
　(救/矣)聖人之情見矣故救患分災於禮為急而好(去/聲)攻
　戰樂(音/洛)殺人者於罪為大(胡氏曰春秋以用兵侵伐/為戒獨至於救患解紛惟)
　(恐次止遷延而欲其速也葢賊虐無辜視而不救則/人道必淪矣臨川呉氏曰莊三十二年狄伐邢閔元)
　(年齊救邢葢齊師進而狄退故不言戰狄師雖不逼/邢然兩年之間以兵蹂踐邢衛之境二年冬破衛則)
　(狄勢愈張既入衛又移師于邢故桓率諸侯次聶北/救邢邢不能支狄衆潰而出奔就諸侯之師諸侯遂)
　(以師逐狄人而退之家氏曰桓公存三亡國惟救邢/最力使其疾驅而往尚能存之於未潰惟其有聶北)
　(之次而邢遂潰矣然狄入衛毁其宗社國君死焉邢/則其君尚在率百姓而去之謂非救之功不可也故)
　(先書次以譏其緩繼書救書城冄叙三國以美其救/不没其實也○趙氏曰公羊云邢已亡矣盖狄滅之)
　(按邢實未亡何得云亡又云不言狄滅之為桓公諱/也若實諱前年狄入衛何得書乎又云君其稱師何)
　(不與諸侯專封也按齊宋曹三國君實不在但使師/救爾何用曲為異説邢實未亡又何封乎又云曷為)
　(不與實與而文不與凡春秋得變之正皆變文以許/之乃是文與何得云不與劉氏曰公羊云救不言次)
　(言次不及事也非也有救而次者有救而不次者有/次而救者有次而不救者事自如此春秋明書之耳)
　(穀梁云言次非救也非救而曰救遂齊侯之意也非/也若此當貶又何遂其意乎若當褒則次非救者非)
　(所褒也又云何用知其是齊侯曰曹無師曹師者曹/伯也亦非也次于聶北其刺桓公之意已見矣何至)
　(又更齊侯曰齊師哉即實齊師又何以明哉且直言/齊師曹伯有何不可先王之制大國三軍次國二軍)
　(小國一軍軍即師也曹何以獨無師乎廬陵李氏曰/春秋書次而救者二此年及十五年次匡救徐也救)
　(而次者一襄二十三年叔孫豹救晉次雍榆也胡氏/通為一例皆譏其不速於為義此説固是但亦須有)
　(分别公羊以為此是君也進止自由叔孫豹是臣也/先通君命賈服亦取其説杜釋例曰次在事前次以)
　(成事也次在事後事成而次也又一説次而後救匿/其救之之形也救而後次宣其救之之聲也此三説)
　(皆不見貶桓公與叔孫意故次而救當主胡氏而次/在救下則惟啖氏得之啖曰几救當奔命而往言次)
　(失救道也救晉之師君命往救而叔孫次止先書救/明魯君之命也下書次罪叔孫之慢命也其先通君)
　(命之説亦可通又曰救兵書師所以矜其盛/公羊以為諱齊侯穀梁以為微齊侯皆非)
夏六月邢遷于夷儀(公作陳/儀后同)
(左𫝊諸侯救邢邢人潰出奔師師遂逐狄人具邢噐用/而遷之師無私焉夏邢遷于夷儀公羊𫝊遷者何其意)
(也遷之者何非其意也榖梁𫝊遷者猶得其國/家以往者也其地邢復見也杜氏曰夷儀邢地)
齊師宋師曹師城邢
(左𫝊諸侯城之救患也凡侯伯救患分災討罪禮也公/羊𫝊此一事也曷為復言齊師宋師曹師不復言師則)
(無以知其為一事也穀梁𫝊是向之/師也使之如改事然美齊侯之功也)
　書邢遷于夷儀見(音/現)齊師次止緩不及事也然邢以
　自遷為入(臨川吳氏曰邢人賴諸侯救援之力衆雖/自潰而非為狄所入也諸侯逐退狄師然)
　(邢國遭狄人二年攻伐之餘不復可立國故諸侯之/師具器用而遷之於夷儀然後邢得以復存邢自欲)
　(遷故不曰遷邢啖氏曰如宋人遷宿齊人遷陽是移/其國中為附庸公羊云遷者非其意是也如邢遷于)
　(夷儀衛遷于帝丘或自請遷或自遷仍為列國故不/言某人遷之但言其移國都而已公羊云遷者其意)
　(也是也趙氏曰徙而臣之曰遷某齊遷紀郱鄑郚宋/遷宿齊遷陽是也能以國遷曰某遷邢遷夷儀衛遷)
　(帝邱許遷于葉于夷于白羽于容城蔡遷于州來是/也公羊説亦是但邢衛遷國以避狄而許蔡舉國以)
　(從夷此/見異也)而再書齊師宋師曹師城邢者美桓公志義
　卒有救患之功也(范氏曰復列三國美齊桓存亡國/張氏曰邢雖已遷無力自城諸侯)
　(若不城之終未能以自定桓公因其既遷命三師為/之板築使之足以守而居之安故再敘三師以見春)
　(秋以來悉力存亡惟有此舉得南仲城朔方仲山甫/城東方之遺制臨川呉氏曰邢即夷儀邢既遷則夷)
　(儀乃邢國之所在故不/曰城夷儀而曰城邢也)不以王命興師亦聖人之所
　與乎中國衰微强暴凴陵天子不能正至於遷徙奔
　亡諸侯有能救而存之則救而存之可也以王命興
　師者正能救而與之者權(髙氏曰始緩於救邢過也/卒能城邢功也聖人不以)
　(功掩過亦不以過掩功功過不相掩是之謂王法陳/氏曰以齊晉之伯而狄伐邢邢遷于夷儀狄圍衛衛)
　(遷于帝丘雖狄人之暴横而桓文亦受其咎矣汪氏/曰狄伐邢而桓公能救邢邢遷夷儀而桓公能城邢)
　(狄圍衞而至于遷文公不能救而城之桓文之優劣/見矣廬陵李氏曰齊伯之編外城三邢也楚丘也緣)
　(陵也獨城邢為美晉伯之編外城三/虎牢也杞也成周也獨成周無譏)
秋七月戊辰夫人姜氏薨于夷齊人以歸
(公羊傳夷者何齊地也齊地則其言齊人以歸何夫人/薨于夷則齊人以歸夫人薨于夷則齊人曷為以歸桓)
(公召而縊殺之穀梁𫝊夫人薨不地地故也齊人以歸/不言以喪歸非以喪歸也加喪焉諱以夫人歸也其以)
(歸薨/之也)
　夫人薨不地其曰薨于夷故也(髙氏曰但書薨于夷/則夫人不得其死昭)
　(然可/見)桓公召而殺之也其曰齊人以歸者以其喪歸
　于魯也齊為盟主義得舉法是伯者之所以行乎諸
　侯也(何氏曰桓公行霸王誅不阿親親劉氏曰哀姜/與乎亂殺二子幾亡國齊桓討而誅之此上之)
　(所以行乎下君之所以行乎臣伯者所以行乎諸/侯之義魯以臣子不得討而齊以伯主得舉法)既
　誅其人又歸其䘮何居(音/基)魯欲拒而勿受乎則子無
　讐母之義受而葬之乎巳絕者復(扶又/反)得享小君之
　禮典刑紊矣故特書以歸而不曰歸夫人之喪以者
　不以者也(沙隨程氏曰齊人以歸者以其䘮歸于我/或謂齊人取其尸歸于齊者非也既薨于)
　(齊地則以歸者歸于我也或問齊人以歸是齊人于/此時告魯許之以將歸姜氏歟抑齊人於此時送姜)
　(氏喪還魯也若此時送喪還則曷為至十二月方至/據七月薨于夷至是半年方至何其乆也茅堂胡氏)
　(曰齊人既殺姜氏魯人請于齊而桓公許之然後以/夫人喪禮往逆之其曰以歸不必在薨之月也張氏)
　(曰自文姜弑桓公得逃致辟而淫縱益甚使魯國三/四十年濁亂昏迷卒成再弑其君之禍至此齊桓舉)
　(方伯之職慶父哀姜皆死然後三光稍明人倫粗正/此縱罪誅惡失得之明騐也臨川吳氏曰自齊桓既)
　(伯之後諸侯無敢有弑君者僅魯有弑閔一事然亂/賊遄誅無得幸免伯政之有功於世道也哀姜襄女)
　(桓公以義奪恩必殺無赦與石碏殺厚義同汪氏曰/以歸之義文定及程沙隨皆謂齊以喪歸魯竊詳以)
　(歸之後越一百七十日始至無是理也經几言以歸/者歸其國也戎伐凡伯于楚丘以歸杞伯逆叔姬之)
　(喪以歸是也凡言歸者歸于魯也王使榮叔歸含且/賵齊人歸公孫敖之喪是也當從左氏謂齊以其䘮)
　(歸也公穀又謂以歸于夷然于夷在以歸之上則自/夷而以歸夷或為魯地或齊地雖不可考葢殺之于)
　(夷而以喪歸齊國然後魯請而歸于魯耳不然何以/曰夫人氏之䘮至自齊而不言至自夷與至自乾侯)
　(同文乎書齊人以歸所以著齊人殺之也不曰齊侯/而曰齊人討賊之詞也左氏謂齊人殺哀姜為已甚)
　(然先儒謂武后簒唐唐之臣子猶當廢/庶人而戮之况齊桓而不可殺哀姜乎)
楚人伐鄭
(荆始書楚左傳/鄭即齊故也)
　楚稱人浸強也(汪氏曰或謂前此稱荆人則為進之/此稱人則以為浸强何也葢來聘來)
　(盟則嘉其慕義于中國故曰進之/侵伐中國著其陵暴故曰浸強也)莊公十年敗(必邁/反)
　蔡師虜獻舞固已強矣然獨舉其號者始見(音/現)于經
　則本其僭竊之罪正其始封之名著王法也二十三
　年來聘嘉其慕義乃以人書二十八年伐鄭惡(去/聲)其
　猾夏復(扶又/反)以號舉至是又伐鄭也亦書人者豈許
　其伐國而人之乎會中華執盟主朝諸侯長(展兩/反)齊
　晉其所由來者漸矣(孫氏曰敗蔡入蔡稱荆來聘始/進稱人伐鄭又稱荆今曰楚人)
　(伐鄭者以其兵衆地大漸通諸夏自此十數年侵伐/用兵皆稱人焉張氏曰荆至是稱楚者葢荆乃州名)
　(商頌稱奮伐荆楚則楚亦其國舊名前此侵敗中國/皆以州舉獨來聘稱人自此始稱國稱人則侵強而)
　(陵駕中國然終齊桓世雖伐滅小國止稱人者以桓/之力猶足以制之也桓没而宋襄霸然後始列于會)
　(盟偃然主諸侯而春秋有以爵書者矣廬陵李氏曰/荆自莊十九年文王卒子堵敖立堵敖㓜弱數年之)
　(間兵患不起二十二年熊頵殺兄而立是為成王二/十三年來聘漸有事於中國矣而母壯子少子元專)
　(權尚不能逞至三十年鬬班殺子元鬬榖於莬為令/尹自毁其家以紓楚國之難於是楚勢復強張氏謂)
　(其始定改號曰楚以/交於中國疑亦得之)
八月公會齊侯宋公鄭伯曹伯邾人于檉(檉勑呈反/公作朾)
(左𫝊盟于犖謀救鄭也孫氏曰楚人伐鄭故桓合諸侯/于檉杜氏曰犖即檉宋地陳國陳縣西北有檉城張氏)
(曰楚人伐鄭桓公不遽救而㑹諸侯謀之葢楚方強而/公謀制楚十全之䇿也汪氏曰經書會而左氏言盟𫝊)
(誤/耳)
九月公敗邾師于偃(敗必邁反/偃公作纓)
(左傳虚丘之戍將歸者也穀梁𫝊不曰疑/戰也疑戰而曰敗勝内也杜氏曰偃邾地)
　檉之會謀救鄭而公與邾人咸與(音/預)焉則是志同而
　謀恊也今既會邾人于檉又敗邾師于偃於此責公
　無遏冦亂安中國之誠矣凡此類皆直書其事而義
　自見(音/現)也詐戰曰敗敗之者為主(張氏曰楚人陵駕/上國公與邾同㑹)
　(于檉以謀之曽未兩月僖公遽以詐敗邾師不務睦/鄰事霸而撓一時之利足以見僖公之罪矣髙氏曰)
　(邾受姜氏公不請于㑹而討/之乃既㑹而敗其師非禮也)
冬十月壬午公子友帥師敗莒師于酈獲莒挐(酈力知/反公作)
(犁挐女居反/又女加切)
(左傳冬莒人來求賂公子友敗諸酈獲莒子之弟挐非/卿也嘉獲之也公賜季友汶陽之田及費公羊傳莒挐)
(者何莒大夫也莒無大夫此何以書大季子之獲也何/大乎季子之獲季子治内難以正禦外難以正其禦外)
(難以正奈何公子慶父弑閔公走而之莒莒人逐之將/由乎齊齊人不納却反舍于汶水之上使公子奚斯入)
(請季子曰公子不可以入入則殺矣奚斯不忍反命于/慶父自南俟北面而哭慶父聞之曰嘻此奚斯之聲也)
(諾己曰吾不得入矣於是抗輈經而死莒人聞之曰吾/已得子之賊矣以求賂乎魯魯人不與為是興師而伐)
(魯季子待之以偏戰榖梁𫝊莒無大夫其曰莒挐何也/以吾獲之目之也内不言獲此其言獲何也惡公子之)
(紿紿者奈何公子友謂莒拏曰吾二人不相説士卒何/罪屏左右而相摶公子友處下左右曰孟勞孟勞者魯)
(之寳刀也公子友以殺之然則何以惡乎紿也曰/棄師之道也杜氏曰酈魯地大夫生死皆曰獲)
　按公羊慶父走莒莒人逐之將由乎齊齊人不納却
　反舍于汶水之上使奚斯入請不可而死莒人曰吾
　已得子之賊以求賂乎魯魯人弗與為(于偽/反)是興師
　而來伐然則罪在莒也而以季友主此戰何也抑鋒
　止鋭喻以詞命使知不縮而引去則善矣今至於兵
　刃既接又用詐謀擒其主將(去/聲)此強國之事非王者
　之師春秋之志故以季友為主而書敗獲責之備也
　(髙氏曰書公子友帥師見其擁兵得衆而不能明大/義以討慶父之罪反以賂求于莒而卒至興師詐戰)
　(以毒鄰國無辜之民也春秋以季友主此戰且謹而/日之所以深責之也獲挐所以絶慶父之賂凡小國)
　(大夫不名以事接我則名汪氏曰莒人受賊而責賂/固非也魯之詐戰亦罪也左氏公羊皆謂予季友之)
　(獲今考經書鄭獲蔡公子燮宋華元吳獲陳夏齧齊/國書未有以書獲為善者此於公子友書敗書獲則)
　(責在季友耳若夫慶父奔莒而不書莒人殺慶父與/宋萬奔陳而不書陳人殺萬同義其黨惡責賂之罪)
　(葢在其中矣何必謂嘉季子之獲哉○劉氏曰左氏/云非卿也嘉獲之也非也莒挐與莒詹何異哉何以)
　(必其非卿就令非卿但是主將亦當書也啖氏曰穀/梁云季友傳殺莒挐按季友賢哲之士寧為匹夫之)
　(事乎𫝊誣也廬陵李氏曰敗獲之書左氏公羊皆美/季子之功穀梁紿戰雖江熙范甯亦不取然觀胡氏)
　(用詐謀擒其主將之説又似若本此春秋書獲六/始於此又曰季氏有費始此詳見襄七年城費下)
十有二月丁巳夫人氏之喪至自齊
(左傳君子以齊人殺哀姜也為已甚矣女子從人者也/公羊傳夫人何以不稱姜氏貶曷為貶與弑公也然則)
(曷為不於弑焉貶貶必於重者莫重乎其以喪至也穀/梁傳其不言姜以其殺二子貶之也或曰為齊桓諱殺)
(同姓/也)
　夫人預弑二君幾於亡國大義已絶不可復(扶又/反)入
　宗廟矣書孫(音/遜)于邾薨于夷者絕哀姜也書齊人以
　歸夫人氏之喪至自齊者譏桓公也不稱姓者殺于
　齊不去(起吕/反)氏者受於魯(王氏曰不稱姓則許齊桓/之能殺不去氏則罪僖公)
　(之受葬劉氏曰夫人何以不稱姜氏貶曷為貶夫人/與於亂桓公正其罪而討之則安可復配宗廟哉然)
　(則曷為不于死焉貶夫人姜氏薨于夷齊人以歸則/上之行乎下也義已矣故臣子可緣伯主之命以尊)
　(宗廟伯主亦可緣天子之法以絶魯私請今齊以公/義討之而魯以私意請之君子以為非義不可通乎)
　(春秋是以貶乎其以喪至也髙氏曰齊誅之是齊已/絶之矣魯請之是魯不忍絶之也是以聖人因其喪)
　(至特去姜以絕之於齊而存夫人氏以見魯之不忍/也然則哀姜之喪不當歸魯將如之何曰即其死所)
　(而葬之可也孫氏曰閔二年孫邾不貶姜氏不以子/討母也此而貶者正王法也不去氏殺子之罪比文)
　(姜差輕何氏曰刑人于市與衆棄之故必於臣子集/迎之時貶之所以明誅得其罪因正王法所加臣子)
　(不得以夫人禮治其喪也張氏曰齊人殺哀姜以歸/其國僖公請而葬之春秋於其喪至而貶不稱姜以)
　(罪魯僖之不知義也哀姜得罪於先君見誅於方伯/而可以配祖廟秩烝嘗乎○劉氏曰穀梁云不言姜)
　(為齊桓諱殺同姓也非也夫人挾小君之尊而弑二/子魯人終不敢討也桓公為伯主疾禍亂之所生豈)
　(得顧同姓哉此非春秋所恥則非春秋所諱矣汪氏/曰文定謂書夫人喪至以譏齊桓據劉氏専責魯僖)
　(之請姑兩存之廬陵李氏曰齊殺哀姜公穀劉氏胡/氏皆以為義獨左氏曰君子以齊人之殺哀姜也為)
　(已甚矣女子從人者也杜氏又以不稱/姜為闕文是不察於春秋之公義矣)
(癸惠王十/亥九年)二年(齊桓二十八晉獻十九衛文二蔡穆十/七鄭文十五曹昭四陳宣三十五把惠)
(十五宋桓二十四/秦穆二楚成十四)
春王正月城楚丘
(左傳春諸侯城楚邱而封衛焉不書所會後也公羊傳/孰城城衛也曷為不言城衛滅也孰滅之葢狄滅之曷)
(為不言狄滅之為桓公諱也曷為為桓公諱上無天子/下無方伯天下諸侯有相滅亡者桓公不能救則桓公)
(恥之也然則孰城之桓公城之曷為不言桓公城之不/與諸侯専封也曷為不與實與而文不與文曷為不與)
(諸侯之義不得専封諸侯之義不得専封則其曰實與/之何上無天子下無方伯天下諸侯有相滅亡者力能)
(救之則救之可也穀梁傳云楚邱者何衛邑也國而曰/城此邑也其曰城何也封衛也則其不言城衛何也衛)
(未遷也其不言衛之遷焉何也不與齊侯專封也其言/城之者専辭也故非天子不得専封諸侯諸侯不得専)
(封諸侯雖通其仁以義而/不與也故曰仁不勝道)
　楚丘衛邑桓公帥諸侯城之而封衛也(國語衛人廬/于漕桓公城)
　(楚丘以/封之)不書桓公不與諸侯専封也(汪氏曰不言桓/公又不書諸侯)
　(者畧之使若魯自城爾孫氏曰此㑹/檉之諸侯城楚丘也不言諸侯貶也)木瓜美桓公而
　夫子録之(詩木瓜小序美齊桓公也衛國有狄之敗/出廬于漕齊桓公救而封之衛人思之欲)
　(厚報/之)意豈異乎不與専封正王法也木瓜有取焉善
　衛人之情也(朱子曰詩録木瓜即春秋序績之意亦/以善衛人之情也豈以齊桓之事盡可)
　(法/哉)曷為善之報者天下之利以徳報德則民有所勸
　矣城楚丘略而不書城邢詞繁而不殺何也按周制
　凡封國大宗伯儐司几筵設黼扆内史作䇿命(周禮/大宗)
　(伯王命諸侯則儐注儐進之也王將出命假祖廟立/扆前南鄉儐者進當命者延之命使登内史由王右)
　(以䇿命之降再拜稽首登受䇿以出司几筵几封國/命諸侯王位設黼扆内史凡命諸侯及孤卿大夫則)
　(䇿命/之)是天子大權非諸侯所得擅而行之者也衛人
　渡河野處漕邑許穆夫人閔其亡而載馳賦文公徙
　居楚丘而後百姓悦則其國固嘗亡滅而不存矣(詩/定)
　(之方中小序衛為狄所滅東徙渡河野處漕邑齊桓/公救其禍而封之文公徙居楚丘始建城市而營宫)
　(室百姓/説之)城楚丘是擅天子之大權而封國也(汪氏曰/僖二十)
　(八年子玉告於晉請復衛侯而封曹宣十一年楚復/封陳葢毁其宗廟失其爵位而復命為諸侯皆謂之)
　(封夫諸侯有國受之天子繼世嗣位則承之先君/非受之天子承之先君而霸者命之則為専封矣)邢
　遷于夷儀經以自遷為文則其遷出於已意其國未
　嘗滅也諸侯城邢是謂同惡相恤以從簡書故詞繁
　而不殺美救患也(永嘉吕氏曰狄之再伐邢也齊救/之既遷也齊城之前有救患之師)
　(後無専封之失此春秋之所予也書狄入衛而不書/救則前無救患之師矣書城楚丘而衛不言遷則後)
　(有専封之失矣此/春秋之所奪也)桓公封衞而衞國忘亡其有功於
　中華甚大為利於衛人甚溥宜有美詞𤼵揚其事今
　乃微之若此者正其義不謀其利明其道不計其功
　略小惠存大節春秋之法也故曰五伯三王之罪人
　仲尼之徒無道桓文之事者(劉氏曰桓公之封衛徳/莫大焉雖衛人亦自以)
　(謂桓公之於我德莫大焉春秋書之曽無以異於常/諸侯爾彼衛已滅矣無王命而擅封之是擅王命也)
　(擅王命諸侯之大罪也故以小惠評之則桓公為有/徳以大法論之則諸侯無専封孟子曰五伯三王之)
　(罪人此之謂也齊桓城楚丘葢城者非獨魯也而獨/書魯者以彼之為未足以為功故反循吾之常道而)
　(稱城焉耳晉文使諸侯朝王葢朝者亦非獨魯也而/獨書魯者以彼之為未足以為功故反循吾之常道)
　(而稱朝焉耳春秋貴義不貴惠貴正不貴功畧小善/而優大節以正待人而已矣張氏曰衛雖當封而周)
　(室尤不可以不尊故略齊桓之功而止書魯人之往/城所以抑霸權而尊王室也髙氏曰宋子魚曰齊桓)
　(存三亡國義士猶或薄之斯可見當時已不與齊桓/之封也苟桓公既逐狄人請命于天子而城之既城)
　(矣請命于天子而封之如是則天王命諸侯城楚丘/以封衛而桓公之德在其中矣詩曰王命仲山甫城)
　(彼東方又曰經營四方告成于王以此言之凡城必/由天子之命及其成也又告于王可也豈得自専哉)
　(汪氏曰衛之滅也春秋不書滅戴公廬于漕而不言/遷桓公使公子無虧戍以甲士歸其祭服乘馬而不)
　(書救凡皆所以隠桓公之封衛葢其功不足以揜過/是以畧其事而微其功也夫城邢城把皆以國書惟)
　(城緣陵不繫國此不繫衛則城緣陵之例也城邢序/三國之師城把序十一國之大夫城緣陵諸侯以凡)
　(舉惟戍陳歸粟于蔡不言諸侯此不言諸侯則戍陳/歸粟于蔡之例也然曰戍曰歸粟雖若魯事猶目陳)
　(蔡而楚丘之書法與魯邑無異則深諱齊桓之専封/而備責之也歟葵丘之命曰無有封而不告桓公不)
　(得逭其責矣○劉氏曰穀梁云國而曰城此邑也而/曰城何也非也邑亦謂之城爾若不謂之城當謂之)
　(何/哉)
夏五月辛巳葬我小君哀姜
(公羊傳哀姜者何莊公之夫人也髙氏曰十有一月而/葬外薨也喪至五月而葬也茅堂胡氏曰書哀姜孫于)
(邾薨于夷夫人氏之喪至其誅絶之義明矣及其終書/日葬書小君謚更無所貶者此亦春秋端本澄源治於)
(未亂之意也文姜亦然始而不謹終欲正之可乎臨川/呉氏曰哀姜有罪齊桓以霸令誅之者義也然姜實莊)
(公之正配僖公之適母也子無絀母/之道故僖公以小君之禮葬之也)
虞師晉師滅下陽(下陽公穀/作下陽)
(晉始見經左𫝊晉荀息請以屈産之乘與垂棘之璧假/道於虞以伐虢公曰是吾寳也對曰若得道於虞猶外)
(府也公曰宫之竒存焉對曰宫之竒之為人也懦而不/能強諌且少長於君君暱之雖諌將不聴乃使荀息假)
(道於虞曰冀為不道入自顛軨伐鄍三門冀之既病則/亦唯君故今虢為不道保於逆旅以侵敝邑之南鄙敢)
(請假道以請罪于虢虞公許之且請先伐虢宫之竒諫/不聽遂起師夏晉里克荀息帥師會虞師伐虢滅下陽)
(先書虞賄故也公羊傳虞微國也曷為序乎大國之上/使虞首惡也曷為使虞首惡虞受賂假滅國者道以取)
(亡焉其受賂奈何獻公朝諸大夫而問焉曰寡人夜者/寢而不寐其意也何諸大夫有進對者曰寢不安與其)
(諸侍御有不在側者與獻公不應荀息進曰虞郭見與/獻公揖而進之遂與之入而謀曰吾欲攻郭則虞救之)
(攻虞則郭救之如之何願與子慮之荀息對曰君若用/臣之謀則今日取郭而明日取虞爾君何憂焉獻公曰)
(然則奈何荀息曰請以屈産之乘與垂棘之白璧往必/可得也則寶出之内藏藏之外府馬出之内廐繫之外)
(廐爾君何喪焉獻公曰諾雖然宫之竒存焉如之何荀/息曰宫之竒知則知矣雖然虞公貪而好寳見寶必不)
(從其言請終以往於是終以往虞公見寳許諾宫之竒/果諌語曰脣亡則齒寒虞郭之相救非相為賜則晉今)
(日取郭而明日虞從而亡爾君請勿許也虞公不從其/言終假之道以取郭還四年反取虞虞公抱寶牽馬而)
(至荀息見曰臣之謀何如獻公曰子之謀則已行矣寳/則吾寳也雖然吾馬之齒亦已長矣葢戲之也夏陽者)
(何郭之邑也曷為不繫于郭國之也曷為國之君存焉/爾榖梁傳非國而曰滅重夏陽也虞無師其曰師何也)
(以其先晉不可以不言師也其先晉何也為主乎滅夏/陽也夏陽者虞虢之塞邑也滅夏陽而虞虢舉矣虞之)
(為主乎滅夏陽何也晉獻公欲伐虢荀息曰君何不以/屈産之乘垂棘之璧而借道乎虞也公曰此晉國之寳)
(也如受吾幣而不假吾道則如之何荀息曰此小國之/所以事大國也彼不借吾道必不敢受吾幣如受吾幣)
(而借吾道則是我取之中府而藏之外府取之中廐而/置之外廐也公曰宫之奇存焉必不使受之也荀息曰)
(宮之奇之為人也達心而懦又少長於君達心則其言/畧懦則不能彊諌少長於君則君輕之且夫玩好在耳)
(目之前而患在一國之後此中知以上乃能慮之臣料/虞君中知以下也公遂借道而伐虢宫之竒諌曰晉國)
(之使者其辭卑而幣重必不便於虞虞公弗聴遂受其/幣而借之道宫之竒諌曰語曰脣亡則齒寒其斯之謂)
(與挈其妻子以奔曹獻公亡虢五年而後舉虞荀息牽/馬操璧而前曰璧則猶是也而馬齒加長矣程子曰虞)
(假道而助晉伐虢虢之亡虞實致之故以虞為主下陽/邑也虢之亡由此故即書滅杜氏曰下陽虢邑在河東)
(大陽縣張氏曰下陽與上陽對在陜州平陸縣上陽在/陜縣虢所都也虞周大王子仲雍所封虢文王弟虢叔)
(之後晉成王/弟唐叔之後)
　按孟子晉人以垂棘之璧與屈(求勿居/勿二反)産之乘(繩證/反)
　假道於虞以伐虢宫之竒諫百里奚不諫然則晉人
　造意以虞首惡何也貪得重賂遂其強暴滅兄弟之
　國以及其身而亡其社稷所以為首乎(薛氏曰虞啓/晉伐下陽非)
　(虞則晉不能伐虢滅虢則虞非虞之有也先虞於晉/虞之罪也永嘉吕氏曰州吁告于宋而後伐鄭序宋)
　(主兵晉請於虞而後伐虢序虞為首葢從州吁之請/者宋也則伐鄭之役宋實為之衛不能以自必也從)
　(晉人之請者虞也則伐虢之師虞實為之晉亦不能/以自必也茅堂胡氏曰滅下陽者晉主謀也而以虞)
　(首惡何哉春秋誅惡皆罪其與之為惡者故以齊首/石曼姑以宋首州吁以虞首晉以子家首子公先儒)
　(以滅漢者張禹非王氏亡唐/者李勣非武后得春秋之意)春秋聖人律令也觀此
　義可以見法矣唐髙宗賜其臣長孫無忌金寶繒錦
　欲以立武昭儀雖無忌終不順㫖君子猶譏其没於
　利而不反君之賜也(通鑑永徽五年上欲立武昭儀/為后恐大臣不從乃與昭儀幸)
　(長孫無忌第酣飲極歡拜無忌寵姬子三人為朝散/大夫仍載金寳繒錦十車以賜上因諷無忌無忌對)
　(以他語明年召無忌等言立武后無忌以為不可范/氏祖禹曰大臣欲以義正君而先没於利則不足為)
　(重矣苟能辭官反賜使知大臣之/不可誘以利亦足以格其非心矣)矧受他人之賂遂
　其強暴者乎國而曰滅下陽邑爾其書滅何也下陽
　虞虢之塞邑(徐彦曰虢之滅由於夏陽之亡郢/之入由於州來之亡故皆書滅)猶秦
　有潼關(王氏曰潼闗乃黄河衝徼華山之東/兩山夾立窄狹僅容單車一夫可守)蜀有劒
　嶺(汪氏曰劒門天下壯壁立萬仞窮地/之險極路之峻一夫當關萬夫莫捍)皆國之門戸
　也潼劒不守則秦蜀破下陽既舉而虞虢亡矣春秋
　此義以天下為家以城郭溝池為固以山川丘陵為
　險設之以守國而待暴客者也(易坎彖𫝊地險山川/丘陵也王公設險以)
　(守其國大𫝊重門擊柝/以待暴客葢取諸豫)其衰世之意邪(茅堂胡氏曰/孔子曰大道)
　(之行也天下為公外户不閉大道既隠天下為家城/郭溝池以為固易之興也其於中古乎作易者其有)
　(憂患乎春秋兼盛衰之世而立法如書城中城之類/見城守之不可全恃如書滅下陽之類又見其有險)
　(而不能自守也張氏曰晉武公以曲沃伯簒晉獻公/嗣立浸以兵吞噬近地之小國晉與虞虢為鄰自莊)
　(公末因虢人侵晉而謀于士蒍以圖虢今始與虞伐/之葢先以重賂間虞虢之交使虞人不知其謀忘輔)
　(車相依之勢反道晉以滅下陽下陽者控制虞虢之/要地晉取下陽而二國舉矣故春秋於此書滅以虞)
　(首兵如邾之道鄭所以見虞之自取滅亡也髙氏曰/不曰虞人晉人而曰師者著其恃衆以陵虐也取邑)
　(而言滅者下陽虢之所保下陽取而虢亡不待殞具/社稷也聖人書鄭伯入於櫟而不書入鄭書虞晉滅)
　(下陽而不書滅虢觀物有要矣廬陵李氏曰春秋書/滅下陽罪虢之不能守險書城虎牢罪鄭之不能保)
　(險書法同皆衰世之意又曰晉姬姓侯爵自唐叔始/受封𫝊九世至穆侯穆侯生太子仇及成師仇為晉)
　(文侯周平王東遷有功受䇿命書文侯之命是也魯/惠公二十四年文侯卒子昭侯立晉始亂封成師于)
　(曲沃是為桓叔叔卒子莊伯立隠七年莊伯卒子稱/立桓八年曲沃并晉王命虢公立晉侯緡莊十六年)
　(曲沃復滅晉盡以其寳器賂周僖王命曲沃伯以一/軍為晉侯是為武公莊十七年武公卒獻公佹諸立)
　(十八年晉獻公朝王二十六年虢再侵晉二十七年/晉將伐虢士蒍曰不可虢公驕驟勝於我必棄其民)
　(無衆而後伐之誰與二十八年使太子居曲沃閔元/年作三軍滅耿滅霍滅魏二年使太子伐東山臯落)
　(氏於是晉始大以前晉事皆不經見故具于此○趙/氏曰公羊云夏陽郭之邑曷為不繫之郭國之也曷)
　(為國之君存焉爾若在下陽受兵何得不見擒乎穀/梁云虞無師其曰師何也以其先晉不可不言師也)
　(按經見云虞師/何得謂無師乎)
秋九月齊侯宋公江人黄人盟于貫(公作/貫澤)
(左𫝊秋盟于貫服江黄也公羊傳江人黄人者何逺國/之辭也逺國至矣則中國曷為獨言齊宋至爾大國言)
(齊宋小國言江黄則以其餘為莫敢不至也穀梁傳貫/之盟不期而至者江人黄人也江人黄人者逺國之辭)
(也中國稱齊宋逺國稱江黄以為諸侯皆來至也杜氏/曰貫宋地梁國䝉縣西北有貫城江國在汝南安陽縣)
(黄國在/弋陽縣)
　按左氏盟于貫服江黄也(杜氏曰江黄楚與國也/始來服齊故為合諸侯)荆
　楚天下莫強焉江黄者其東方之與國也二國來定
　盟則楚人失其右臂矣樂毅破齊先結韓趙(史記樂/毅傳燕)
　(王欲伐齊樂毅曰齊霸國之餘業地大人衆未易獨/攻之必欲伐之莫若約趙及楚魏於是約趙韓秦連)
　(楚及魏諸侯皆許之樂毅為上將軍/并獲趙楚韓魏燕之兵以伐齊破之)孔明伐魏申好
　江東雖武王牧野之師亦誓友邦逺及庸蜀彭濮八
　國之人共為犄角之勢也桓公此盟其服荆楚之慮
　周矣至是而諸侯皆諭乎桓公之志矣盟雖春秋所
　惡然諸侯皆在獨言逺國者許是盟也(張氏曰齊桓/謀楚先服此)
　(二國皆迫近楚之境者所以逺交而孤楚之勢此桓/公服楚之規模也唯宋與盟不煩諸侯也汪氏曰貫)
　(澤陽穀之盟㑹公穀謂諸侯皆在而止言齊宋江黄/以包之今考春秋會盟未有諸侯在㑹而經不書者)
　(葢中國諸侯之大者莫大乎齊宋齊則伯主而宋則/上公也與國之逺者莫逺乎江黄皆荆楚之羽翼也)
　(齊宋㑹盟而江黄與焉則天下諸侯之無不從者可/知矣二傳葢推言其勢之若是非諸侯之果皆與盟)
　(也讀者當不以辭害意廬陵李氏曰貫與陽穀公穀/胡氏皆以為諸侯皆在然何氏范氏之注則但春秋)
　(褒以徧至之詞耳啖子謂春秋會盟皆據實書之無/舉逺以包近之例疑張氏說是又曰江黄始至於貫)
　(又至于陽穀又從齊侵陳黄亡於/僖之十二年江亡於文之四年)
　附録(左傳齊寺人貂始漏師于多魚○虢公敗戎于/桑田晉卜偃曰虢必亡矣亡下陽不懼而又有)
　(功是天奪之鑑而益其疾也必易/晉而不撫其民矣不可以五稔)
冬十月不雨
(公羊傳何以書記異也穀梁傳不雨者勤雨也范氏曰/是欲得雨之心勤也明君之恤民杜氏曰一時不雨則)
(書首月張氏曰書此以見魯國上下皆以無雨為憂止/書首時自酉至亥三月皆不雨也孫氏曰不雨一時即)
(書者僖公憂民/懼災之甚也)
楚人侵鄭
(左傳楚人伐鄭鬬章囚鄭聃伯張氏曰楚自莊三十年/楚頵已長殺子元用子文為令尹兵勢浸强故比年侵)
(伐鄭若非齊桓専以圖楚為事必未能制之於召/陵而執宋公盟諸侯之事不在僖十九年之後矣)
(甲惠王二/子十年)三年(齊桓二十九晉獻二十衞文三蔡穆十/八鄭文十六曹昭五陳宣三十六杞惠)
(十六宋桓二十五/秦穆三楚成十五)
春王正月不雨夏四月不雨
(公羊傳何以書記異也穀梁傳不雨者勤雨也/一時言不雨者閔雨也閔雨者有志乎民者也)
　穀梁子曰不雨者勤雨也每時而一書閔雨也閔雨
　者有志乎民者也(范氏曰閔憂也經一時/輒言不雨憂民之至)歴時而總
　書(汪氏曰謂歴三時而後/書或歴四時而後書)不憂雨也不憂雨者無志
　乎民者也按詩稱僖公儉以足用寛以愛民務農重
　穀則誠賢君也其有志乎民審矣故冬不雨而書春
　不雨而書夏不雨而書以著其勤也(張氏曰三時不/雨則饑饉荐臻)
　(民命阽危此雲漢之所以編於詩而去年及今年春/夏之不雨書法異於文公以著其君憂民之憂也髙)
　(氏曰不雨八越月而不書旱何也凡書旱者雖有時/而雨猶以不足為旱也若真不雨則旱在其中矣連)
　(於首月書之見其為災之/乆而僖公以不雨為念也)文公以練祭則緩於作主
　(見文公/二年)以宗廟則大室屋壞(見文公/十三年)以賦政則四不
　視朔(見文公/十六年)以邦交則三不會盟(見文公十年十/五年十七年)其
　無志乎民亦審矣故自十有二月不雨至于秋七月
　而書(文公/二年)自正月不雨至于秋七月而書(文公十年/十三年)
　以著其慢也(汪氏曰有志乎民者心在於民而憂民/事也無志乎民者心不在於民而不憂)
　(民事也何休謂僖公悔過求已修省百官放佞臣郭/都等理冤獄四百餘人精誠感天不雩而得澍雨其)
　(事雖不可考然以經意觀之則僖公必能悔過脩政/以消天變矣故曰春秋傳心之要典書法之不同君)
　(心之所由著也或謂春秋每年備四時僖公之經間/無異事則離其首月而各書不雨文公之經自有異)
　(事故不復書首月不雨之文穀梁賢僖公而主此説/今考僖公冬不雨之下書楚人侵鄭夏不雨之下書)
　(徐人取舒非無異事也文公十三年春正月以首時/書而亦不書春王正月不雨且聖人再書正月不以)
　(為煩何獨於不雨則總書之/乎穀梁子之言必有所受矣)
徐人取舒
(公羊傳其言取之何易也杜氏曰勝國而不用大師亦/曰取茅堂胡氏曰取不言滅者取為附庸不絶其祀也)
(髙郵孫氏曰舒者附庸之國服屬於楚徐人自楚取之/使之屬徐也取國不言滅舒之宗祀復存也襄陵許氏)
(曰舒葢荆與國徐人取之葢倚齊魯家氏曰魯頌曰荆/舒是懲舒與荆比而為中國患其來久矣徐人伐舒為)
(中國撓楚也十五年楚伐徐齊桓率諸侯之師救之是/以知徐葢受命於齊廬陵李氏曰按徐偃始稱王故春)
(秋亦狄之楚敗徐徐伐莒是也惟取舒伐英氏得稱人/以附齊也昭五年從楚伐呉亦稱人者楚師有名也昭)
(三十年滅於呉又曰外滅國書取者惟此左氏公羊皆/以為易趙氏以為不絶其祀也夫用兵雖有難易而滅)
(人之罪無重輕何得以易而減其滅罪乎以為不絶其/祀則書降書遷足矣以為舒自取滅亡則書潰書亡足)
(矣何得稱取稱取者與魯兵書滅曰取同文葢徐始見/經而得書人始滅國而得書取是必末减之辭故先儒)
(林氏以為舒者楚之黨徐人取舒為齊桓通伐楚之徑/也春秋以其效順於中國也故書人書取此説疑得之)
(而何氏張氏乃刺桓公不/能救是不察夷夏之旨也)
六月雨
(左傳春不雨夏六月雨自十月不雨至于五月不曰旱/不為災也公羊傳其言六月雨何上雨而不甚也穀梁)
(傳雨云者喜雨也喜雨者有志乎民者也杜氏曰/示旱不竟夏何氏曰所以詳録賢君精誠之感也)
　雨云者喜雨也(髙氏曰建巳之月萬物始盛待雨而/大古者以是月雩而祈雨則六月之)
　(雨尤為可喜張氏曰得雨而喜見僖公樂/民之樂異于文公所以此書而彼不書也)閔雨與民
　同其憂喜雨與民同其樂(音洛/下同)此君國子民之道也
　觀此義則知春秋有懼天災恤民隱之意遇天災而
　不懼視民隱而不恤自樂其樂而不與民同也國之
　亡無日矣(劉氏曰文公之書不雨自十二月至于秋/七月其於民如此之慢也僖公之書不雨)
　(歴一時則書之其於民如此之閔也不獨書六月雨/而已又先書四月不雨所以見有志乎民汲汲之甚)
　(也有志乎民汲汲之甚未足為聖人之法也而春秋/取之者凡南面而治天下國家者患不與民同憂苟)
　(不與民同憂則亦不與民同樂矣唯有道者不然已/未嘗有憂也民之所憂不可不憂已未嘗有樂也民)
　(之所樂不可不樂若是者以百姓之心為心是故與/民同憂王事之始也與民同樂王事之成也廬陵李)
　(氏曰一經書雨此為特筆與他公之止書不雨者異/矣而何氏以例之宣公大有年皆以為改過之應恐)
　(宣公不可同於僖公也釋陸氏曰公羊/云上雨而不甚也按此  迂僻之甚)
秋齊侯宋公江人黄人會于陽穀
(左傳謀伐楚也公羊傳此大會也曷為未言爾桓公曰/無障谷無貯粟無易樹子無以妾為妻穀梁傳陽穀之)
(會桓公委端搢笏而朝諸侯諸侯皆諭乎桓/公之志杜氏曰陽穀齊地在東平須昌縣)
　按左氏謀伐楚也(汪氏曰二年楚侵鄭故張氏曰去/年盟以定其交今再㑹申伐楚之)
　(約/也)或曰侵蔡次陘之師諸侯皆在江黄獨不與(音/預)焉
　則安知其為謀伐楚乎曰兵有聚而為正亦有分而
　為竒(孫子兵以正/合以竒勝)諸侯之師同次于陘所謂聚而為
　正也江人黄人各守其地所謂分而為竒也次陘大
　衆厚集其陣聲罪致討以震中國之威江人黄人各
　守其境按兵不動以為八國之援(去/聲)此克敵制勝之
　謀也退于召(音/邵)陵而盟禮定循海以歸而濤塗執然
　後及江人黄人伐陳則知侵蔡次陘而二國不會自
　為掎(居綺/反)角之勢明矣此大會而末言者善是謀也
　(家氏曰桓公之伐楚所謂慮勝而動好謀而成者也/宋魯鄭衞同盟已久猶未敢聲楚人之罪必江黄至)
　(而後定計出師去年盟江黄今年會江黄皆為伐楚/計也諸侯之師當其前江黄之師擬其後楚將腹背)
　(受敵有不戰戰必勝矣故師次陘而楚遂服是以春/秋於貫之盟陽穀之會而屢書之○汪氏曰公羊云)
　(桓公曰無障谷無貯粟無易樹子無以妾為妻竊疑/此當在盟葵丘之下葢錯簡耳與孟子所載五命之)
　(詞及穀梁明禁之目略同所謂障谷貯粟即/孟子云曲防遏糴穀梁所言雍泉訖糴也)
冬公子友如齊涖盟(穀作公子季友涖/公穀作蒞后同)
(左傳齊侯為陽穀之會來尋盟冬公子友如齊涖盟公/羊傳涖盟者何往盟乎彼也來盟者何盟于我也穀梁)
(傳莅者位也其不日前定也不言及者以國與之也不/言其人亦以國與之也杜氏曰涖臨也齊侯自陽穀遣)
(人詣魯來尋盟魯使上卿詣齊受盟襄陵許氏曰公葢/有故不會陽穀是以季友往涖盟汪氏曰既稱涖盟則)
(魯君遣使出境之時已命之往盟而非大夫之専盟矣/經書涖盟者四惟此年季友之盟佐齊桓謀伐楚有輔)
(伯之善文七年穆伯如莒則小國請之而勉强以結盟/初無恤小之誠昭七年叔孫昭子之盟齊定十一年叔)
(還之盟鄭則皆結好叛晉而為背伯之謀不足取矣穀/梁以謂不言及者以國與之也不言其人亦以國與之)
(也此當在來盟之下誤重出爾來廬陵李氏曰蒞盟對/來盟為義公羊説得之趙子曰  盟彼欲之也不書其)
(誰敵者也蒞盟我欲之也不書其誰敵者也皆簡辭也/其説固然但觀胡氏於良夫來盟下注云來盟為前定)
(者嘗有約言矣未足效信而釋疑復遣使固結之爾則/涖盟為前定之説亦是胡氏所以無𫝊者通於此例也)
楚人伐鄭
(左傳鄭伯欲成孔叔不可曰齊方勤我棄德不祥汪氏/曰楚師三至于鄭連年侵伐齊桓不救而孔叔猶有勤)
(我之言葢知于檉于貫陽穀之會皆為伐楚救鄭之謀/故也廬陵李氏曰楚自莊十六年以來五加兵于鄭矣)
　附録(左傳齊侯與蔡姬乗舟于囿蕩公公懼變色/禁之不可公怒歸之未之絶也蔡人嫁之)
(乙惠王二/丑十一年)四年(齊桓三十晉獻二十一衞文四蔡穆十/九鄭文十七曹昭六陳宣三十七杞惠)
(十七宋桓二十六/秦穆四楚成十六)
春王正月公會齊侯宋公陳侯衞侯鄭伯許男曹伯侵
蔡蔡潰遂伐楚次于陘
(左傳春齊侯以諸侯之師侵蔡蔡潰遂伐楚楚子使與/師言曰君處北海寡人處南海唯是風馬牛不相及也)
(不虞君之涉吾地也何故管仲對曰昔召康公命我先/君太公曰五侯九伯女實征之以夾輔周室賜我先君)
(履東至于海西至于河南至于穆陵北至于無棣爾貢/包茅不入王祭不共無以縮酒寡人是徴昭王南征而)
(不復寡人是問對曰貢之不入寡君之罪也敢不共給/昭王之不復君其問諸水濵師進次于陘公羊傳潰者)
(何下叛上也國曰潰邑曰叛其言次于陘何有俟也孰/俟俟屈完也穀梁傳潰之為言上下不相得也侵淺事)
(也侵蔡而蔡潰以桓公為知所侵也不土其地不分其/民明正也遂繼事也次止也杜氏曰民逃其上曰潰陘)
(楚地潁川召陵/縣南有陘亭)
　潛師掠境曰侵侵蔡者竒也(家氏曰齊距楚數千里/䟦履險阻久而後渉其)
　(境楚得以為備勝負未可知也故桓公先侵蔡道蔡/以及楚楚欲聚而保險已無及矣欲出而求戰知弗)
　(敵矣薛氏曰侵蔡以攻其捍蔽朱子曰齊謀伐/楚已在前本是伐楚特因以侵蔡爾非素謀也)聲罪
　致討曰伐伐楚者止也遂者繼事之詞而有専意次
　止也楚貢包茅不入王祭不共無以縮酒桓公是徵
　(杜氏曰包裹束也茅菁茅也束茅而灌之以酒為縮/酒尚書包匭菁茅范氏曰菁茅香草所以縮酒楚之)
　(職貢括地志辰州盧溪縣西南三百五十里有包茅/山武陽記山際出包茅有刺而三脊茅堂胡氏曰桓)
　(公伐楚聲大義以責之曰爾貢包茅不入王祭不共/無以縮酒正也朱子曰桓公伐楚仗義執言不由詭)
　(道故夫子稱/正而不譎)而楚人服罪師則有名矣孟氏何以獨
　言春秋無義戰也(朱子曰諸侯有罪則天子討而正/之故春秋每書諸侯戰伐之事必)
　(加譏貶以著其擅興之罪無有以為合於義而許之/者但就中彼善於此者則有之召陵之師之類是也)
　譬之殺人者或曰人可殺歟曰可孰可以殺之曰為
　士師則可以殺之矣國可伐歟曰可孰可以伐之曰
　為天吏則可以伐之矣楚雖暴横(去/聲)憑陵上國齊不
　請命擅合諸侯豈所謂為天吏以伐之乎春秋以義
　正名而樂與人為善以義正名則君臣之分嚴矣書
　遂伐楚譏其専也樂與人為善苟志於善斯善之矣
　書次于陘楚屈完來盟于師盟于召陵序其績也(杜/氏)
　(曰楚强齊欲綏之以徳故不速進而次陘何氏曰桓/公不頓兵血刄以文德優柔服之故詳録其次止善)
　(其重愛民命蜀杜氏曰楚之病中國久矣齊桓患其/强暴是以會諸侯欲伐而攘之猶懼楚勢之强思全)
　(必勝之功故先侵蔡以震其威而後伐楚是則齊桓/用兵之心淺於蔡而深欲圖楚也兵至蔡而潰桓公)
　(不土其地不分其民以此知桓公志於伐楚而不在/於侵蔡也陳氏曰春秋舉重凡師再有事不悉書苟)
　(悉書則以遂言之兵事言遂必闗於天下之大故也/楚入春秋浸强矣而諸夏之交兵非以定簒弑則修)
　(怨而巳問不及楚也桓公始有志於内外之分於是/伐楚而已侵蔡召諸侯書曰遂伐楚言志不在蔡也)
　(伐而後次見桓公之不戰而詘楚也桓合九國之衆/以討楚兵莫盛於此楚雖强足以一戰矣而臨楚不)
　(戰楚人為之詘使其大夫即盟于師桓公不但以力/服人矣張氏曰蔡自獻舞以來屈服于楚桓公欲討)
　(楚而加兵于附楚之蔡先責其以文王之胄而甘心/於僭竊之夷蔡衆既潰則威震而兵强故可以遂伐)
　(楚也楚自桓二年蔡鄭會鄧已懼其為中國患又積/五十年富强吞并之力今比年伐鄭氣陵中國所幸)
　(桓公舉管仲以治民訓兵至此方能率諸侯之師正/其罪而討之使其君臣震恐遣使如師可謂有功於)
　(中國矣然桓公本無湯武之學而管仲復未嘗有聞/於君臣之大義故揆之天吏討罪之法則不奉天子)
　(之命未敢正其僭王之罪僅致屈完來盟然其與屈/完觀師恃力驕矜形於辭色遂來方城漢水之對屈)
　(完之歸率踐此言時出于紀滅弦伐黄故曾西鄙其/功烈之卑書遂以譏其専書次以著其師有節制用)
　(能懾懼楚人免民左袵也臨川呉氏曰孫子云百戰/百勝非用兵之善不戰而屈人兵者善也齊以楚之)
　(猾夏而聲罪致伐然楚衆方强若不持重而輕進深/入則勝負之數未可知也故次于陘以待其自來屈)
　(服所以為節制之師合於不戰屈人兵之善也汪氏/曰晉文退三舍避楚亦桓公退次召陵之意使得臣)
　(服義則亦不戰矣或問桓公伐楚不責以僭王之罪/葢桓公每事持重當時楚甚强大僭王已非一日若)
　(以此問之只宜楚即服罪不然齊豈遽保其必勝哉/朱子曰然汪氏曰成三年諸侯伐鄭次于伯牛襄十)
　(六年伐許次于函氏皆不書次其次不足善也惟襄/元年晉悼遣韓厥伐鄭而以諸侯之師次于鄫不欲)
　(悉師以攻鄭近於齊桓次陘之意春秋伐而次者齊/桓晉悼為庶幾矣或謂桓伯之初不能救蔡蔡之從)
　(楚實不得已桓之伐楚不當先侵蔡今考侵蔡之後/蔡終不與齊桓之會晉文僅能致蔡于踐土于温翟)
　(泉而厥後専意事楚則桓之討蔡豈曰過乎廬陵李/氏曰伐而次者此年與襄元年伐鄭次鄫同例皆整)
　(兵慎戰之意也○劉氏曰公羊云國曰潰邑曰叛非/也潰者民潰叛者臣叛非繫國邑為别也又云其言)
　(次于陘何有俟也俟屈完也亦非也若實俟何為不/言屈完如師啖氏曰初次之時安知屈完來乎家氏)
　(曰左傳云蔡姬蕩公于囿公怒歸之未之絶也蔡人/嫁之於是會諸侯侵蔡蔡潰遂伐楚然則齊桓之侵)
　(蔡為私怒而伐殆不然也髙氏曰齊桓欲攘荆楚經/營十數年矣豈如左氏所載直為蔡姬舉哉襄陵許)
　(氏曰經書潰四蔡潰沈潰莒潰鄆潰民皆逃其上之/詞也逃其上則舉兵者罪輕受兵者罪重矣蔡姬之)
　(釁其有無不可知書侵書潰之旨穀梁之説得之蔡/自北杏之後棄我中華甘心事楚齊桓先事侵蔡所)
　(以披楚之黨未可以蔡姬之事累齊桓也又曰春秋/兵事書遂者此年侵蔡遂伐楚宣元年楚子鄭人侵)
　(陳遂侵宋襄二十三年齊侯伐衞遂伐晉定八年晉/士鞅侵鄭遂侵衞也以傳載成六年晉欒書救鄭遂)
　(侵蔡止書救鄭八年欒書侵蔡遂侵楚止書侵蔡之/類觀之則陳氏之説亦是胡氏於遂例有三一曰繼)
　(事之詞一曰兩事之詞一曰専事之詞公羊又有生/事之詞葢亦隨其事而立説繼事而善則但譏其専)
　(繼事而不善則深譏其生事為暴而不知已矣其遂/伐曹遂滅偪陽遂城虎牢遂入鄆等然此獨遂救許)
　(反為善之尤者葢救兵宜速雖不禀命/無害也其遂圍許恐亦與遂伐楚同義)
夏許男新臣卒
(穀梁傳諸侯死於國不地死於外地死於師何為不地/内桓師也髙氏曰新臣即許叔在位四十二年汪氏曰)
(穆公也子業/嗣是為僖公)
　劉敞曰諸侯卒于外者在師則稱師(汪氏曰成十三/年書曹伯廬卒)
　(于師襄十八年書/曹伯負芻卒于師)在會則稱會(汪氏曰定匹年書/杞伯成卒于會)今
　許男一無稱者此去師與會而復歸其國之驗也召
　陵地在潁川是以許男復焉古者國君即位而為椑
　(音闢汪氏曰/棺親尸者)嵗一漆之出疆必載椑卒于師曰師卒
　于會曰會正也許男新臣卒非正也其為人君不知
　命者也不知命則必畏死畏死則必貪生貪生則必
　亂於禮矣而後有容身苟免之恥而後有淫祀非望
　之惑此説是也夫知生死之説通晝夜之道者亦豈
　有以異於人哉苟得正而斃焉則無求矣(趙氏曰許/國與楚近)
　(葢許男遇疾而歸卒于國故不言卒于師張氏曰召/陵地屬潁川去許密邇故許男疾而歸也劉氏曰當)
　(地不當地自有常義書卒于師不足貶桓公/不書卒于師不足褒桓公榖梁之説非也)
楚屈完來盟于師盟于召陵(屈居勿反完音/桓召上照反)
(左傳夏楚子使屈完如師師退次于召陵齊侯陳諸侯/之師與屈完乗而觀之齊侯曰豈不穀是為先君之好)
(是繼與不穀同好如何對曰君惠徼福於敝邑之社稷/辱收寡君寡君之願也齊侯曰以此衆戰誰能禦之以)
(此攻城何城不克對曰君若以徳綏諸侯誰敢不服君/若以力楚國方城以為城漢水以為池雖衆無所用之)
(屈完及諸侯盟公羊傳屈完者何楚大夫也何以不稱/使尊屈完也曷為尊屈完以當桓公也其言盟于師盟)
(于召陵何師在召陵也師在召陵則曷為再言盟喜服/楚也何言乎喜服楚楚有王者則後服無王者則先叛)
(桓公救中國而卒帖荆以此為王者之事也其言來何/與桓為王也前此者有事矣後此者有事矣則曷為獨)
(於此焉與桓公為主序績也穀梁傳楚無大夫其曰屈/完何也以其來會桓成之為大夫也其不言使權在)
(屈完也則是正乎曰非正也以其來㑹諸侯重之也/來者何内桓師也于師前定也于召陵得志乎桓公)
(也得志者不得志也以桓公得志為僅矣屈完曰大/國之以兵向楚何也桓公曰昭王南征不反菁茅之)
(貢不至故周室不祭屈完曰菁茅之貢不至則諾昭/王南征不反我将問諸江杜氏曰于師于陘之師召)
(陵潁/川縣)
　楚大夫未有以名氏通者其曰屈完進之也(陸氏曰/楚蠻夷)
　(之强國未嘗與中國為會屈完佐楚子而能從/善服義得為臣之道故聖人特書族以褒之)其不
　稱使權在完也(范氏曰齊桓威陵江漢楚人大懼未/能量敵遣屈完如師權事之宜以義)
　(卻齊遂得與盟陸氏曰楚子/意令其可盟則盟事在屈完)來盟于師嘉服義也(盧/氏)
　(曰書來盟于師見桓公以正義伐楚楚來/乞盟于師也髙氏曰來盟者彼欲之也)盟于召陵
　序完績也(何氏曰序次也績功也累次桓公之功/徳莫大於服楚明德及强夷最為盛)桓
　公帥八國之師侵蔡而蔡潰伐楚而楚人震恐兵力
　强矣責包茅之不貢則諾問昭王之不復則辭徼(古/堯)
　(反/)與同好(去/聲)則承以寡君之願語(去/聲)其戰勝攻克則
　對以用力之難然而桓公退師召陵以禮楚使(去/聲)卒
　與之盟而不遂也於此見齊師雖强桓公能以律用
　之而不暴楚人已服桓公能以禮下之而不驕庶幾
　乎王者之事矣故春秋之盟於斯為盛而揚子稱之
　曰齊桓之時縕(委衯/反)而春秋美召陵是也(揚子法言/注緼亂也)
　(桓公會諸侯於陘楚遣屈完如師以觀齊覩齊之盛/因以求盟桓公退次召陵與之盟以禮楚故子雲言)
　(齊桓之時下陵上替而春秋美召陵之會能服楚也/蜀杜氏曰齊桓伐楚使管仲責之其言正而不譎是)
　(以未加兵而强楚自服故書曰楚屈完來盟于師明/桓公兵不血刄而楚人聽命于師也桓公退舍而與)
　(之盟故言盟于召陵亦以見齊桓仗禮義而服楚也/張氏曰來而不書使者春秋辨内外謹嚴之法雖録)
　(屈完名氏以進之若書楚子使屈完則一同於中國/君臣之辭矣故書楚屈完來盟以嘉其服義不書楚)
　(子使以嚴内外之分而伸齊桓方伯之體屈完既至/而桓公退師以與盟以堅其求服之志於是見桓公)
　(之待楚進退有禮雖不足以盡王者之義而夫子所/謂一匡天下民到于今受其賜實二百四十年甚盛)
　(之舉也汪氏曰盟于召陵與會于蕭魚書法不異皆/一經特筆一以美齊桓之服楚一以美晉悼之定鄭)
　(雖不重言楚屈完之盟與鄭伯之㑹而楚鄭之服可/見矣成二年齊侯使國佐如師襄三年陳侯使袁僑)
　(如會與屈完事相類然國佐不言來盟則齊人非服/義也袁婁稱及國佐盟而書日則非序績也袁僑如)
　(會及袁僑盟雖若服義而來會勝於國佐之如師矣/然書叔孫豹及諸侯之大夫及陳袁僑盟兩書及詞)
　(繁而不殺又詳於國佐之盟者惡其以盟會之權授/之大夫也葢桓公服楚以義而荆楚亦服桓公之義)
　(故春秋序績晉郤克等以力屈强齊齊因戰敗而强/服非心服也故春秋書日書及以譏之晉悼雞澤雖)
　(能仗義以安中國而陳袁僑之來諸侯既盟又使大/夫與之盟以啓大夫執國權之端故春秋備書以貶)
　(之也廬陵李氏曰齊晉謀楚皆於召陵此年及定四/年會召陵侵楚是也此書伐而彼書侵此雖書遂而)
　(卒能成功彼雖會劉子而卒於無能為此以伐後書/盟為成事彼以侵上書會為疑辭其得失固不待論)
　(但召陵恐亦楚之要地故後來楚子簡東國之師於/召陵即此○劉氏曰公羊云何以不言使尊屈完也)
　(曷為尊屈完以當桓公也按春秋之義大夫不得敵/君今乃尊屈完使當桓公自相反也襄陵許氏曰來)
　(盟不稱使正與齊髙子同葢齊桓之使髙子本欲覘/魯之成敗楚成之使屈完本只觀齊之强弱皆非有)
　(前定之盟也髙子至而安魯屈完至而服齊春秋所/以獨以權與二子也穀梁與杜氏得之但春秋内魯)
　(則髙子止書來盟足矣若屈完則安得不書于師哉/穀梁以于師為前定則非也又曰楚子使屈完如師)
　(正與齊侯使國佐如師同然晉不能服國佐而屈完/卒能服齊故國佐止書如師而屈完得書來盟國佐)
　(不服則盟乃晉人所欲屈完既服則盟為齊侯之績/故袁婁盟書及而召陵再書盟序績之説公羊得之)
　(穀梁以退師為桓/不得志者非也)
齊人執陳轅濤塗(轅公穀/作袁)
(左傳陳轅濤塗謂鄭申侯曰師出於陳鄭之間國必甚/病若出於東方觀兵於東夷循海而歸其可也申侯曰)
(善濤塗以告齊侯許之申侯見曰師老矣若出於東方/而遇敵懼不可用也若出於陳鄭之間共其資糧屝屨)
(其可也齊侯説與之虎牢執轅濤塗公羊傳濤塗之罪/何辟軍之道也其辟軍之道奈何濤塗謂桓公曰君既)
(服南夷矣何不還師濵海而東服東夷且歸桓公曰諾/於是還師濵海而東大陷于沛澤之中顧而執濤塗執)
(者曷為或稱侯或稱人稱侯而執者伯討也稱人而執/者非伯討也此執有罪何以不得為伯討古者周公東)
(征則西國怨西征則東國怨桓公假塗于陳而伐楚則/陳人不欲其反由己者師不正故也不修其師而執濤)
(塗古人之討則不然也穀梁傳齊人者齊侯也其人之/何也於是哆然外齊侯也不正其踰國而執也孫氏曰)
(桓公與陳侯南服强楚歸而反執陳轅濤塗其惡可知/家氏曰齊桓執鄭詹與其執也故繼書逃來見春秋之)
(罪詹執陳轅濤塗不與執也故繼書伐陳侵陳見春秋/之不與齊○啖氏曰公羊云濤塗説桓公令師濵海而)
(歸師陷沛澤之中顧而執濤塗若然則是軍自失路致/陷非濤塗之罪故左氏説是廬陵李氏曰春秋書執諸)
(侯十二惟晉侯執曹伯歸京師得伯討之正餘若楚子/㑹盂執宋公晉侯入曹執曹伯者承上文之詞非予之)
(也書執大夫十五皆非伯討之正若楚子伐吳執慶封/者亦承上文之詞非予之也稱侯稱人之説公羊得之)
(又曰濤塗誤軍之罪疑公羊得之如左氏之説則仍從/陳鄭而歸何至伐與侵若是具甚乎故胡氏全取公羊)
秋及江人黄人伐陳
(左傳秋伐陳討不忠也穀梁傳不言其人及之者何内/師也臨川呉氏曰時江黄之師在其國伐楚之役未嘗)
(勞之且以其國近於陳故令伐陳也必使魯人及之者/江黄逺國不可無魯主兵也汪氏曰或謂書及者蒙上)
(文齊人執轅濤塗之文乃齊及之非魯及之也然求之/一經書法他國再有事必書遂如遂滅偪陽遂滅賴之)
(類此不言遂/實魯及之耳)
八月公至自伐楚
(公羊傳楚已服矣何以致伐楚叛盟也穀梁傳有二事/偶則以後事致後事小則以先事致其以伐楚致大伐)
(楚也范氏曰楚强莫能伐故以伐楚為大事何氏曰公/出三時危公之久臨川呉氏曰公與齊桓為他會皆不)
(至此獨至者重大其事且以師出三時久役之勞也啖/氏曰或致前事或致後事葢夫子擇其重者志之也汪)
(氏曰春秋書至大齊桓伐楚之功其猶召穆公平淮夷/告成于王而詩人美之歟諸書至或以前事致者或以)
(後事致者亦猶湯既勝夏遂伐三朡而遂書者曰湯歸/自夏成王東伐淮夷遂踐奄而遂書者曰成王歸自奄)
(葢以滅夏滅奄其事重於伐三朡伐淮夷故耳○陸氏/曰楚雖已服何妨告廟云伐還豈可云公至自服楚乎)
(公羊之説非也廬陵李氏曰致先事致後事之説胡氏/畧而不言獨穀梁得之而啖子曰一書而涉兩事者夫)
(子擇其重者志之亦穀梁意也然則以伐楚盟召陵致/伐而不致㑹對侵楚盟臯鼬致㑹而不致侵論之則伐)
(楚之義大而侵楚之事淺矣又以侵蔡遂伐楚致伐而/不致侵對伐鄭遂救許致伐而不致救論之則伐楚之)
(功美而討鄭之事亦重矣其公羊以為得意致會不得/意致伐者獨於伐鄭㑹蕭魚至會則可通於此不通則)
(以為楚復叛盟故不以會致皆强論也又曰謝氏曰兩/事書至或原其志而至之或舉其盛者而至之亦是劉)
(氏曰諸致例有可通者/有不可通者不足信也)
𦵏許穆公(穆公/作繆)
(左傳許穆公卒于師葬之以侯禮也凡諸侯薨于朝會/加一等死王事加二等於是有以袞歛○劉氏曰左氏)
(云卒于師葬之以侯禮也非也若實卒于師經何以不/記耶似當時臣子欲追美君父故引許方㑹諸侯而卒)
(私以加等之/禮葬之爾)
冬十有二月公孫兹帥師會齊人宋人衞人鄭人許
人曹人侵陳(兹公作/慈后同)
(霸國大夫會諸大夫侵與國自此始左傳叔孫載伯帥/師會諸侯之師侵陳陳成歸轅濤塗杜氏曰兹叔牙子)
　揚子法言或問為政有幾曰思斁(音/繹)昔在周公征于
　東方四國是王其思矣夫齊桓公欲徑陳陳不果納
　執轅濤塗其斁矣夫(先知篇注言政善則人思慕之/政惡則人厭苦之周公東征三)
　(年而歸四國於是從王命故東山二章言其思也齊/桓伐楚雖美而御師不整故不敢令俘劉氏曰齊桓)
　(之不可為周公亦明矣然春秋以周公之義/責焉者以其可以及可以責者責於桓公也)桓公識
　明而量淺管仲器不足而才有餘方楚人未帖而齊
　以為憂也致勤於鄭振中夏之威會于陽穀惇遠國
　之信按兵于陘脩文告之辭退舍召陵結會盟之禮
　何其念之深禮之謹也存此心以進善則桓有王徳
　而管氏為王佐矣堯舜性之也湯武身之也五霸假
　之也久假而不歸烏知其非有惜乎桓公假之不久
　而遽歸也(南軒張氏曰五伯慕乎仁義之名有所為/而為之故暫假而暫歸桓公召陵之盟仗)
　(王室之事以責楚亦可謂義矣而執陳轅濤塗之舉/旋踵而起此皆歸之遽者也使其假而能久久之而)
　(不歸則必有非苟然者矣汪氏曰朱子集註謂/竊其名以終身而不自知其非真有與此不同)楚方
　受盟志已驕溢陳大夫一謀不協其身見執其國見
　伐見侵而怒猶未怠也桓徳於是乎衰矣愛人不親
　反其仁治人不治反其智禮人不答反其敬行有不
　得者皆反求諸己其身正而天下歸之曾可厚以責
　人不自反乎原其失在於量淺而器不宏也魏武纔
　得荆州而張松見忽(三國志劉焉傳曹操擊劉表表/卒子綜以荆州降劉璋以操得)
　(荆州遣别駕張松致敬於操松為人短小放蕩時操/已定荆州不存録松松怨之歸勸璋絶操習鑿齒曰)
　(齊桓一矜其功叛者九國曹操暫自驕伐天下三/分皆勤之於數十年之内而棄之於俯仰之頃)唐
　莊宗自矜取汴而髙氏不朝(五代史髙季興世家同/光元年莊宗滅梁季興)
　(入朝莊宗欲留之郭崇韜諫乃遣之季興倍道而去/謂將佐曰新朝百戰方得河南乃對功臣舉手云吾)
　(於十指上得天下矜伐如此其/誰不解體何能久長吾無憂矣)成湯勝夏撫有萬方
　乃曰兹朕未知獲戾于上下慄慄危懼若將隕于深
　淵其爾萬方有罪在予一人予一人有罪無以爾萬
　方(蔡氏曰責愈重則憂愈大聖人厚於/責己而薄於責人此乃君道當然也)人之度量相
　越豈不遠哉春秋稱人以執罪齊侯也(陳氏曰齊侯/稱人貶也東)
　(遷之後春秋之治在諸侯北杏之後春秋之治在盟/主是故治在諸侯於中丘會稱君伐宋稱人於郎戰)
　(稱君盟惡曹稱人治在盟主於陘伐稱君/執濤塗稱人於温㑹稱君執衞侯稱人)稱侵陳者
　深責之也(臨川吳氏曰陳與六國同伐楚成齊桓帖/荆之功有誤軍道之罪既執其臣還以三)
　(國伐之今又動七國之兵臨其國厚人之功而薄/人之過者葢不如此書侵者以見其師之無名也)故
　孟子曰仲尼之徒無道桓文之事者管仲曾西之所
　不為也而子為我願之乎(張氏曰桓公怒陳之深至/於伐而又侵孟子謂成湯)
　(征伐至於歸市者不止耕者不變若時雨降民大悦/則桓公於此慙徳多矣況大兵之後復以師出重困)
　(諸侯乎兵以憤興則後有當討者應之必怠人亦悔/之故楚終不勝鄭伯逃盟以至弦滅而不能救皆怒)
　(陳之過致之也故詳書伐侵以著其罪蘇氏曰伐陳/侵陳皆討濤塗之不忠也前曰伐當其罪也後曰侵)
　(已甚也沙隨程氏曰濤塗既執又再侵伐陳罪特暫/謀之不善耳非有荆楚暴殄中國之罪也桓公責强)
　(夷甚畧罪弱國甚備非道也家氏曰夫子大齊桓之/功而小管仲之器於伐楚之役見之葢規模宏大者)
　(憂樂吉凶不足以動其方寸而識量淺狹者勝負得/喪足以移其常心斯主霸之所以辨而伊尹周公與)
　(管仲狐趙事業所以分也當桓公之始霸管仲佐之/謙以處己和以遇物諸侯小國會不會朝不朝不深)
　(責也逺近咸服小大具孚遂率之以伐楚楚伏其罪/還自召陵君臣俱驕憂喜易位濤塗謀避軍道以紓)
　(其國於齊未大有所損執其人命諸侯之師伐之以/伐為未足又從而侵之楚無亡矢遺鏃之費而陳反)
　(被侵陵之禍志得而驕猖狂妄行管仲曾不能諫則/仲與桓俱墮驕盈之域由其器量淺狹如貧人之家)
　(一朝獲千金而莫知所措故是行也責楚之無王而/楚之無王自若欲服蔡而蔡卒不與會本以救鄭未)
　(幾逃盟雖稍伸中國之威終不能大挫强楚之焰於/是滅弦伐許使中國自救之不暇而桓之霸浸衰矣)
　(惜哉春秋於伐楚也爵以褒之於其伐陳侵陳也人/以貶之其義著明矣髙氏曰書公孫兹帥師則知諸)
　(國皆大夫帥師以會之矣諸國皆貶而人之則公孫/兹與貶可知矣齊之首惡罪不勝誅也陳氏曰會侵)
　(未有書帥師者而公孫兹書帥師會救未有書帥師/者而公孫敖書帥師公子牙謀弑子般公子慶父弑)
　(閔而兹與敖皆世為將是故謹志之曰公子友帥師/敗莒師于酈公孫兹帥師會侵陳公孫敖帥師及諸)
　(侯之大夫救徐見/三家之所從始也)
　附録(左傳初晉獻公欲以驪姬為夫人卜之不吉筮/之吉公曰從筮卜人曰筮短龜長不如從長且)
　(其繇曰専之渝攘公之羭一薰一蕕十年尚猶有臭/必不可弗聽立之生奚齊其娣生卓子及將立奚齊)
　(既與中大夫成謀姬謂大子曰君夢齊姜必速祭之/大子祭于曲沃歸胙于公公田姬寘諸宫六日公至)
　(毒而獻之公祭之地地墳與犬犬斃與小臣小臣亦/斃姬泣曰賊由大子大子奔新城公殺其傅杜原欵)
　(或謂大子子辭君必辯焉大子曰君非姬氏居不安/食不飽我辭姬必有罪君老矣吾又不樂曰子其行)
　(乎大子曰君實不察其罪被此名也以出人誰納我/十二月戊申縊于新城姬遂譖二公子曰皆知之重)
　(耳奔蒲夷/吾奔屈)
(丙惠王二/寅十一年)五年(齊桓三十一晉獻二十二衞文五蔡穆/二十鄭文十八曹昭七陳宣三十八杞)
(惠十八宋桓二十七/秦穆五楚成十七)
春
　附録(左傳正月辛亥朔日南至公既視朔遂登觀臺/以望而書禮也凡分至唘閉必書雲物為備故)
　(也/)
晉侯殺其世子申生
(左傳晉侯使以殺大子申生之故來告初晉侯使士蒍/為二公子築蒲與屈不慎寘薪焉夷吾訴之公使讓之)
(士蒍稽首而對曰臣聞之無喪而慼憂必讐焉無戎而/城讐必保焉宼讐之保又何慎焉守官廢命不敬固讐)
(之保不忠失忠與敬何以事君詩云懷徳惟寧宗子惟/城君其脩徳而固宗子何城如之三年將尋師焉焉用)
(慎退而賦曰狐裘尨茸一國三公吾誰適從及難公使/寺人披伐蒲重耳曰君父之命不校乃徇曰校者吾讐)
(也踰垣而走披斬其袪遂出奔翟公羊傳曷為直稱晉/侯以殺殺世子母弟直稱君者甚之也穀梁傳目晉侯)
(斥殺惡/晉侯也)
　公羊子曰殺世子母弟直稱君者甚之也(何氏曰甚/惡殺親親)
　(也啖氏曰稱晉侯言申生之無罪也陳氏曰大子縊/于新城則其斥殺何春秋之法苟有讒不見則其君)
　(之罪也是故申生以驪姬之譖自殺宋/座以伊戾之譖自殺直稱君殺而已矣)申生進不能
　自明退不能違難愛父以姑息而陷之不義讒人得
　志幾至忘國先儒以為大仁之賊也(陸氏曰小仁/大仁之賊也)而
　目晉侯斥殺専罪獻公何也春秋端本清源之書也
　内寵並后嬖子配適(音嫡/下同)亂之本也(家氏曰獻公殘/忍不君溺於内)
　(嬖所興朝夕潛圖密慮不過為樹建庶孽之計耳方/東山臯落之伐豈無他人乃以命冡嗣狐突先友梁)
　(餘子先丹木之徒固洞見公之肺肝而勸大子/為避禍之謀不待歸胙於君人皆知其不免矣)驪姬
　寵奚齊卓子嬖亂本成矣尸此者其誰乎是故目晉
　侯斥殺専罪獻公使後世有欲紊妃妾之名亂適庶
　之位縱人欲滅天理以敗其家國知所戒焉(張氏曰/獻公嬖)
　(寵庶孽聽讒如流輕世適之重忽社稷之計申生既/死而公卒之後奚齊亦被殺徒設此心兩俱棄之致)
　(晉亂二十餘年兵敗國破所謂為人父而蒙首惡之/名者此也髙氏曰諸侯世子皆誓於天子不可専殺)
　(也且父子人之大倫非他人所得間者今至於相殺/則人倫廢矣況世子至親非其君自殺之則無敢殺)
　(者是故斥言晉侯所以深罪其聽讒而忍殺/其子也觀采苓之詩葢可見其好聴讒矣)以此防
　民猶有以堯母名門使姦臣逆探其意有危皇后太
　子之心以成巫蠱之禍者(前漢書趙倢伃傳偼伃有/寵太始三年生昭帝妊身)
　(十四月乃生上曰昔堯十四月而生今鈎弋亦然乃/命其門曰堯母門戾太子傳衞后寵衰江充用事充)
　(與太子及衞后有隙會巫蠱事充因此為姦白言宫/中有蠱氣遂至太子宫掘得桐木人太子急白皇后)
　(發武庫兵斬充與丞相劉屈釐戰敗走皇后太子皆/自殺司馬公曰皇后太子皆無恙而命鈎弋之門曰)
　(堯母非名也是以姦臣逆探上意知其竒愛少子欲/以為嗣遂有危皇后太子之心卒成巫蠱之禍悲夫)
　(汪氏曰春秋書殺大夫四十七或稱國或稱人惟晉/侯殺申生宋公殺座天王殺佞夫鄭伯克段不稱國)
　(不稱人而直稱君以為獨其君之罪也僖十六年鄭/伯殺其世子華文十八年宋公殺其母弟須殺得其)
　(罪則/不書)
杞伯姬來朝其子
(公羊傳其言來朝其子何内辭也與其子俱來朝也穀/梁傳婦人既嫁不踰竟踰竟非正也諸侯相見曰朝伯)
(姬為志乎朝其子也伯姬為志乎朝其子則是杞伯失/夫之道矣諸侯相見曰朝以待人父之道待人之子非)
(正也故曰杞伯姬來朝其子參譏也范氏曰譏伯姬杞/伯魯侯也薛氏曰無父歸寧猶曰不可況非禮之朝乎)
(張氏曰朝者人君相見於宗廟朝廷之上父在而使其/子行之又使婦人參之皆失正也臨川呉氏曰曹伯有)
(疾遣其世子射姑伐父朝魯春秋譏之杞惠公疑亦有/疾伯姬以其子為魯之甥故挾之至魯就令攝父行朝)
(禮是年杞惠公卒成公嗣位葢伯姬豫欲托其子於魯/也杞伯失君道失夫道失父道伯姬失妻道失母道其)
(子失子道而魯僖受其朝皆非禮也家氏曰世子預會/盟禮猶有殺況來為世子而用朝禮見之乎髙氏曰先)
(王之制諸侯未冠而即位謂之童子侯童子侯不朝葢/不可以成人之禮接之也伯姬歸杞方十三年有子必)
(尚幼穉如之何而勝朝乎髙郵孫氏曰此言來朝其子/三十一年來求婦皆非禮也○陸氏曰按此文直書以)
(示譏爾何有内辭/乎公羊之説非也)
夏公孫兹如牟
(左傳公孫兹如牟娶焉杜氏曰卿非君命不越境故奉/君命聘于牟因自為逆而傳實其事臨川呉氏曰魯於)
(鄰近大國未見使其臣以時往聘牟小國也桓十五年/牟朝于魯自後並不再有邦交之禮今公孫兹乃往聘)
(于彼葢以私事行而有請於公託君命以往故書以譏/之汪氏曰經書公如他國者朝也書大夫如他國者聘)
(也故趙氏謂凡内朝聘稱如以異外也戴伯因聘而娶/不書逆者不子其因聘禮而行私事也季友私交則書)
(其事公孫兹季孫行父公孫敖公孫嬰齊叔孫婼因聘/與盟而逆則不書皆所以謹私交也葢因公事而行私)
(事則不書私事罪其不當託君命以遂其私/無公事而専行私事則直書而貶自見矣)
公及齊侯宋公陳侯衞侯鄭伯許男曹伯㑹王世子
于首止(公穀作首/戴后同)
(左傳㑹于首止會王大子鄭謀寧周也公羊傳曷為殊/㑹王世子世子貴也世子猶世世子也穀梁傳及以㑹)
(尊之也何尊焉王世子云者唯王之貳也云可以重之/存焉尊之也何重焉天子世子世天下也程子曰世子)
(王之貳不可與諸侯列世子出諸侯會之故其/辭異杜氏曰首止衞地陳畱襄邑東南有首鄉)
　及以會尊之也(范氏曰言及諸侯然後會王世子不/敢令世子與諸侯齊列杜氏曰世子)
　(不名而殊會尊之也/王之世子尊與王同)以王世子而下會諸侯則陵(汪/氏)
　(曰陵謂/陵遲)以諸侯而上與王世子會則抗春秋抑强臣
　扶弱主撥亂世反之正特書及以會者若曰王世子
　在是諸侯咸往會焉示不可得而抗也(何氏曰儲君/副主當世父)
　(位不可以諸侯會之為文故殊别之使若諸侯為世/子所會也啖氏曰齊不敢為會主故不云會齊侯)
　後世論其班位有次于三公宰臣之下亦有序乎其
　上者則將奚正(汪氏曰晉制皇太子在三恪下宋升/太子在三恪之上齊梁陳因之隋制)
　(皇太子與會設坐於御東南西/向唐制朝賀首皇太子次上公)自天王而言欲屈遠
　其子使次乎其下示謙徳也自臣下而言欲尊敬王
　世子則序乎其上正分義也天尊地卑而其分定典
　敘禮秩而其義明使羣臣得仲其敬則貴有常尊上
　下辨矣經書宰周公祗(音/支)與王人同序於諸侯之上
　而不得與殊會同書此聖人尊君抑臣之旨也而班
　位定矣(張氏曰初恵王娶陳媯為后生太子鄭及叔/帶愛叔帶欲立之齊桓公以其廢長立幼將)
　(啓亂階遂率諸侯會王世子于首止示天下戴之以/為天王之貳所以尊國本絶亂階也陳氏曰王世子)
　(危不得立齊桓公率天下之諸侯而為會以定之禮/之變者也殊會世子而不以世子夷於諸侯所以定)
　(世子也桓公可謂善處父子之間矣髙氏曰天王以/恵后故將廢鄭而立帶齊侯以為議之於朝覲貢之)
　(以諫詞從則世子安不從則廢之是從違未可知也/莫若為會以尊世子使天下曉然皆知世子之為鄭)
　(而共尊之則雖有惠后之愛天王不得行其私而世/子終可不易矣此齊侯之志也汪氏曰王世子天下)
　(之本也本危則王室亂王室亂則天下搖矣齊桓定/王世子鄭于首止而王室寜使恵王無易樹子之過)
　(景王不能早正國本而王室亂使諸侯有戍周城成/周之勤晉頃寧王室於已亂之後不若齊桓能弭難)
　(於未亂之先也或謂寰内諸侯非有天子之命不得/出會諸侯今王世子不稟王命而出與諸侯㑹是世)
　(子外交霸國以脅制其君齊桓不請於王而率諸侯/以會王世子是為世子私植黨以拒父也是不然漢)
　(髙欲易太子張良招四皓與游卒定惠帝程子予之/以為得納約自牖之義彼四皓非以髙帝之命而至)
　(惠帝亦非有父命而招四人也朱子詳載其事於綱/目豈非法春秋許首止之盟而然歟葢襄王之為世)
　(子必稟王命之為世子也齊桓以諸侯會世子是會/王之世子也彼惠王雖有立愛之意而未嘗有命廢)
　(襄王齊桓適事之權定天下之大本於危疑之際乃/霸功之合於義者也朱子曰春秋書會王世子與齊)
　(桓公也豈不信哉故成十六年公會尹武公及諸侯/伐鄭十七年公會尹武公單襄公及諸侯伐鄭襄三)
　(年公會單頃公及諸侯同盟于雞澤春秋皆不以殊/會書之獨此殊會王世子葢以明至尊之儲副非人)
　(臣之比也夫殊會之文或及以會或會以會或會以/及或及以及義各不同公及諸侯會王世子于首止)
　(會吳于鍾離于相于向皆衆人會一人之辭然首止/以卑會尊及而後會所以正君臣之分也會吳則以)
　(此會彼會而又會所以謹内外之辨也文雖同而實/則異也公及夫人會齊侯于陽穀以兩人會一人而)
　(男女之别也公會晉侯及吳子于黄池以一人會兩/人而内外之别也文雖似而實不同也叔孫豹及諸)
　(侯之大夫及陳袁僑盟大夫自盟而書諸侯以統之/以諸侯之失權於大夫故殊及以志其始也首止袁)
　(僑皆以明君臣之義而意不同于相黄池皆以著内/外之辨而事則異皆變例之變者也讀者不可不深)
　(察焉廬陵李氏曰襄王子帶皆陳后子僖二十四年/傳曰不穀不徳得罪于母弟之寵子帶是也而周本)
　(紀曰襄王母早死後母曰惠后/生叔帶與左氏異未詳孰是)
　附録(左傳陳轅宣仲怨鄭申侯之反已於召陵故勸/之城其賜邑曰美城之大名也子孫不忘吾助)
　(子請乃為之請於諸侯而城之美遂譖諸鄭/伯曰美城其賜邑將以叛也申侯由是得罪)
秋八月諸侯盟于首止
(左傳秋諸侯盟公羊傳諸侯何以不序一事而再見者/前目而後凡也穀梁傳無中事而復舉諸侯何也尊王)
(世子而不敢與盟也尊則其不敢與盟何也盟者不相/信也故謹信也不敢以所不信而加之尊者桓諸侯也)
(不能朝太子是不臣也王世子子也塊然受諸侯之尊/己而立乎其位是不子也桓不臣王世子不子則其所)
(善焉何也是則變之正也天子微諸侯不享覲桓控大/國扶小國統諸侯不能以朝天子亦不敢致天王尊王)
(世子于首戴乃所以尊天王之命也世子奉王命會齊/桓亦所以尊天王之命也世子受之可乎是亦變之正)
(也天子微諸侯不享覲世子受諸侯/之尊已而天王尊矣世子受之可也)
　無中事復舉諸侯(汪氏曰據祝柯重丘間有異事則/復舉諸侯馬陵柯陵于戲亳城北)
　(平丘無中事不舉諸侯何氏曰省文從/可知間無事不省諸侯時世子不與盟)會盟同地再
　言首止者書之重詞之複其中必有大美惡焉首止
　之盟美之大者也(范氏曰齊桓尊崇王室綏會諸侯/翼戴世子盟之美者莫盛於此劉)
　(氏曰首止葵丘會盟同地而再言之者孔子曰書之/重辭之複其中必有美者焉首止君君臣臣父父子)
　(子此大經大法也葵丘盡王者之禁皆/有懿德美行超絶卓異非常之迹者也)王將以愛易
　世子桓公有憂之控大國扶小國會于首止以定其
　位太子踐阼(汪氏曰新君即位由阼階/三揖而後升謂之踐阼)是為襄王一
　舉而父子君臣之道皆得焉(汪氏曰太子鄭乃惠王/之長嫡桓公會首止以)
　(定其位所以明父子之倫不使王太子列於諸侯而/殊會之所以明君臣之倫首止之盟重與諸侯要言)
　(共尊世子為天下之儲君且不敢使王/世子同盟又以申明父子君臣之道也)故夫子稱之
　曰管仲相桓公一匡天下民到于今受其賜微管仲
　吾其被髮左衽矣人之所以為人以有父子君臣之
　大倫也否則去禽獸㡬希故曰首止之盟美之大者
　也(張氏曰此盟葢會世子之禮已畢約諸侯以同戴/世子殆亦束牲載書而不歃血歟方伯者察天下)
　(之勢而正救於未亂者故桓公之謀寧周春秋之義/舉也不敢以約信加之尊者桓公此舉其義既明其)
　(禮復正此所以為一匡天下之功而再書首止以美/之盧氏曰夏諸侯會王世子于首止秋諸侯盟于首)
　(止此春秋尊周之微意諸侯不敢盟世子故自盟也/髙氏曰會者辨上下之禮修和好之道而王世子與)
　(焉猶之可也盟者以不相信故也若王世子亦與焉/則是以所不信者加之王世子與約束諸侯無異故)
　(齊侯不敢盟世子而與諸侯自盟諸侯自盟乃所以/安世子也夫齊既不敢盟世子而以會世子為名可)
　(謂知尊王矣然齊侯之伯既致王世子而會之晉侯/之伯遂致天王而朝焉孔子罪作俑者由致王世子)
　(遂至于致王則其弊不可勝誅矣陳氏曰桓有諸侯/之事三於洮序王人於諸侯之上而同盟焉王人㣲)
　(者也雖同盟而無嫌於葵丘亦序周公於諸侯之上/而不敢同盟焉天下之宰異於㣲者也盟于首止不)
　(但不同盟也而帥諸侯以殊會世子以世子之尊非/特天子之宰比也桓公於是知節矣故會有周人盟)
　(無周人書會于某某日諸侯盟則齊侯之遜也會有/周人盟有周人書會于某但曰某日盟則晉侯之抗)
　(也春秋是以予桓也汪氏曰會盟同地而書辭重複/者四首止定王嗣葵丘明王禁平丘示威而晉伯衰)
　(于宋晉楚為成而中國失霸事異而文一施之所謂/美惡不嫌同辭也廬陵李氏曰春秋會盟同一地者)
　(止書盟而不書會舉重也會盟並舉者其中必有大/美惡也首止葵丘尊王之事美之大也于宋平丘畏)
　(楚之事惡之大也會蜀盟蜀雖微不同亦當入大惡/之例矣故一經惟此五條皆書重詞複以見意也又)
　(曰盟扈會扈之書諸侯者畧之也盟薄盟宋之書諸/侯者諱之也祝柯重丘之書諸侯者間有事也其餘)
　(止書諸侯者公後至而不能詳也又曰齊桓之編書/諸侯者四皆前目後凡之文然首止葵丘無中事而)
　(復舉諸侯與救許城縁陵止以凡舉者異然就其中/而言之首止又與葵丘異葢葵丘有伯姬卒之間事)
　(也救許又與縁陵異葢于鹹之諸侯已歸則縁陵不/得以凡舉也故以首止為殊辭縁陵為異辭者得之)
　(若葵丘救許則不過目凡之常辭又曰王官與會而/不與盟則於盟重書諸侯以别之首止葵丘臯鼬是)
　(也王官與會而復與盟則於盟不重書諸侯以見之/柯陵雞澤平丘是也臯鼬盟惟趙子以為劉子不與)
　(胡氏盟無文然觀下文即有劉卷卒之書則劉子不/與之説為是但劉子自以疾不與亦非晉人能尊之)
　(也又曰謹始例春秋雖重君父之命若非制命以義/亦將壅而不行故於首止之盟専以大義為主而崇)
　(髙之勢不與焉此非盡倫者不能斷也近/世有不主胡氏以為桓公挾天子者非)
鄭伯逃歸不盟
(左傳王使周公召鄭伯曰吾撫女以從楚輔之以晉可/以少安鄭伯喜於王命而懼其不朝于齊也故逃歸不)
(盟孔叔止之曰國君不可以輕輕則失親失親患必至/病而乞盟所喪多矣君必悔之弗聽逃其師而歸公羊)
(傳其言逃歸不盟者何不可使盟也不可使盟則其言/逃歸何曾子曰葢不可以寡犯衆也榖梁傳以其去諸)
(侯故逃/之也)
　事有惡者不與(音預/下同)為幸其善者不與為貶平丘之
　盟惡也請魯無勤是以為幸(汪氏曰平丘之盟上要/天子之老則非尊王同)
　(懼荆蠻簒弑之君則非仗義甲車四千乘示威於諸/侯則無忠信誠慤之意又信邾莒之訴而絶魯使不)
　(與盟則不盟/不足恥也)故直書曰公不與盟首止之盟善也犯
　衆不盟是以為貶故特書曰鄭伯逃歸逃者匹夫之
　事(杜氏曰王恨齊桓定太子之位故召鄭使叛齊也/國君輕走羣臣不知其謀與匹夫逃竄無異趙氏)
　(曰凡言逃皆謂義/當留而竊去也)以諸侯之尊下行匹夫之事雖悔
　於終病而乞盟如所喪何其書逃歸不盟深貶之也
　或曰首止之會非王志也王惡(去/聲)齊侯定世子而使
　周公召鄭伯曰吾撫汝以從楚可以少安鄭伯喜於
　王命而畏齊故逃歸不盟然則何罪乎曰春秋道名
　分尊天王而以大義為主夫義者權名分之中而當
　其可之謂也諸侯會王世子雖衰世之事而春秋與
　之者是變之中也鄭伯雖承王命而制命非義(家氏/曰鄭)
　(伯當陳義於王力言其不可必待既盟乃去然後/於義為盡安有執王私命逃諸侯而遂去者乎)春
　秋逃之者亦變之中也天下之大倫有常有變舜之
　於父子湯武之於君臣周公之於兄弟皆處其變者
　也賢者守其常聖人盡其變會首止逃鄭伯處父子
　君臣之變而不失其中也噫此春秋之所以為春秋
　而非聖人莫能脩之者矣(張氏曰桓公之舉天下之/公義也恵王之命一人之)
　(私心也鄭伯背公狥私違棄衆善行同匹夫故書逃/歸以深罪之臨川呉氏曰上書諸侯此言鄭伯言七)
　(國諸侯之中獨鄭伯不欲與尊戴王世子之盟而逃/歸也髙氏曰齊侯以楚數病鄭之故遂率諸侯伐楚)
　(楚既服遂會王世子于首止明大義於天下此盛徳/之舉也當是時諸侯未有從荆楚之心而惠王由嬖)
　(孽之私棄理義之正撫鄭從楚惎間中國自是楚復/與中國爭衡夫齊之攘楚所以營圖之非一日矣纔)
　(踰年而惠王巳導鄭伯以叛之故知中國不競非獨/强楚與諸侯之罪王室實有以啓之也陳氏曰國君)
　(而曰逃賤之也何賤乎鄭伯以其背夏盟也厥貉之/會麇子逃歸不書厲之役鄭伯逃歸不書葢逃楚也)
　(必若鄭文公逃齊陳哀公逃晉而後書所以示夷夏/之辨嚴矣汪氏曰君之逃惟首止于鄬書鄭伯陳侯)
　(逃歸臣之逃斷道溴梁之會髙固髙厚逃歸皆不書/而惟書鄭詹逃來於此見齊桓晉悼之霸不可棄也)
　(聞之先師曰陳鄭書逃書乞聖人之予齊晉也昭昭/矣○劉氏曰公羊云其言逃歸不盟何不可使盟也)
　(非也公羊嫌鄭伯實逃歸者當在盟首戴之前故云/爾不知鄭伯本自當盟及盟之日更自逃去但言逃)
　(歸則嫌已盟而逃故書/不盟者在盟前逃也)
楚人滅弦弦子奔黄
(楚始滅中國左傳楚鬭穀於莵滅弦弦子奔黄於是江/黄道柏方睦於齊皆弦姻也弦子恃之而不事楚又不)
(設備故亡穀梁傳弦國也其不曰微國也任氏公輔曰/地譜光州光山縣故弦國髙氏曰齊侯自侵陳之後已)
(起諸侯之叛心至是鄭伯竊與楚通楚人遂滅弦以為/宼中國之兆也張氏曰鬭穀於莵楚之名大夫也輔楚)
(頵以當齊桓雖外受盟于召陵而内懐負固之心至此/窺見王懷愛叔帶之意而不悦桓公此舉遂因王間鄭)
(而帥師滅弦弦子書奔不服於楚而逃去之不名以為/尚可望以興復故不絶也黄弦同壤而受弦子之奔楚)
(之滅黄亦自此始桓公不能救弦以啓救鄭圍許之紛/紛使桓公此時率諸侯以討楚復弦豈不足以立中國)
(之威而制楚之横與孫氏曰楚人滅弦惡桓不/能救也十年狄滅溫十二年楚人滅黄義同)
九月戊申朔日有食之
冬晉人執虞公
(左傳晉侯復假道於虞以伐虢宫之竒諫曰虢虞之表/也虢亡虞即從之晉不可啓宼不可翫一之為甚其可)
(再乎諺所謂輔車相依唇亡齒寒者其虞虢之謂也公/曰晉吾宗也豈害我哉對曰大伯虞仲大王之昭也大)
(伯不從是以不嗣虢仲虢叔王季之穆也為文王卿士/勲在王室藏於盟府將虢是滅何愛於虞且虞能親於)
(桓莊乎其愛之也桓莊之族何罪而以為戮不惟偪乎/親以寵偪猶尚害之况以國乎公曰吾享祀豐潔神必)
(據我對曰臣聞之鬼神非人實親惟徳是依故周書曰/皇天無親惟徳是輔又曰黍稷非馨明德是馨又曰民)
(不易物惟徳繄物如是則非徳民不和神不享矣神所/馮依將在徳矣若晉取虞而明德以薦馨香神其吐之)
(乎弗聽許晉使宫之竒以其族行曰虞不臘矣在此行/也晉不更舉矣八月甲午晉侯圍上陽問於卜偃曰吾)
(其濟乎對曰克之公曰何時對曰童謡云丙之晨龍尾/伏辰均服振振取虢之旂鶉之賁賁天策焞焞火中成)
(軍虢公其奔其九月十月之交乎丙子旦日在尾月在/策鶉火中必是時也冬十二月丙子朔晉滅虢虢公醜)
(奔京師師還館于虞遂襲虞滅之執虞公及其大夫井/伯以媵秦穆姬而修虞祀且歸其職貢于王故書曰晉)
(人執虞公罪虞且言易也公羊傳虞已滅矣其言執之/何不與滅也曷為不與滅滅者亡國之善詞也滅者上)
(下之同力者也穀梁傳執而言所為地緼於晉也其曰/公何也猶曰其下執之之辭也其猶下執之之辭何也)
(晉命行乎虞民信矣虞虢之相救非相為賜也今日/亡虢而明日亡虞矣程子曰書執而不書滅自取也)
　公羊子曰虞已滅矣其言執何不與滅也滅者亡國
　之善辭上下之同力也(何氏曰言滅者臣子與君戮/力一心共死之辭也不但去)
　(滅復去以歸言執者明虞公滅人/以自亡當絶不得責不死位也)若夫虞公地之縕
　(紆粉/反)於晉久矣(范氏曰時虞已包裹屬於晉/故雖在虞執而不書其處)晉命行
　乎虞民信矣其曰晉人執之者猶衆執獨夫耳(茅堂/胡氏)
　(曰書晉人執虞公衆詞也虞公書爵而/不名深著其罪所謂美惡不嫌同詞)貴為天子富
　有四海而身為獨夫商紂是也貳為諸侯富有一國
　而身為獨夫虞公是也其曰公者非存其爵猶下執
　之之詞也(杜氏曰虞公貪賄自亡國非其國臣非其/臣晉人執之若執一夫何氏曰稱公者奪)
　(正爵劉氏曰虞公不名而曰公者其國/已忘其地已奪是滅而不能死者也)不言以歸驗
　其為匹夫之實也(平庵項氏曰虞公之執前無所由/後無所歸如執匹夫然見虞之無)
　(國/也)書滅下陽於始而記執虞公於後可以見棄義趨
　利黷貨無厭(平/聲)之能亡國敗家審矣(劉氏曰春秋記/事原始見終不)
　(失其實故虞之滅自夏陽滅則虞亡矣宫之竒舟之/僑之徒皆知獨其君不知故春秋因大見其釁於滅)
　(夏陽而深没其迹於執虞公使天下之為人君者從/而省之可以戒矣張氏曰虞公貪璧馬之近貨忘國)
　(家之將絶而以國之所恃資敵故前書滅下陽而後/書執虞公則虞公之自取亡滅與晉獻無道絶滅虢)
　(叔虞仲之祀片言可見陳氏曰苟同力致滅自其君/世子必詳所以滅之之罪書曰楚子䖍誘蔡侯般殺)
　(之于申楚公子棄疾帥師圍蔡楚師滅蔡執蔡世子/有以歸用之苟不同力執其君而國從之矣則不詳)
　(所以滅之之罪書曰晉人執虞公以為晉人徒執其/君焉耳而虞自亡也王氏箋義曰滅而稱執者言虞)
　(當滅久矣今但執之而已滅虢不書者方罪虞以為/世戒若書曰晉侯滅虢遂滅虞執虞公以歸斯實録)
　(耳非裁成義理之文也汪氏曰春秋書滅國者三十/一其致滅之因或叛彼即此或恃謀或侵地然未嘗)
　(没於嗜好而棄其險要以與敵也故皆書滅國以著/滅之者之罪惟虞虢之滅書法不同葢有深意下陽)
　(不當書滅而書滅虞當書滅而不書滅葢下陽者虞/虢之捍蔽下陽既取則虞虢亡故書虞師同晉滅下)
　(陽者著虞之自滅也書執虞公而不言滅者以虞之/滅不待此時也不言以虞公歸則虞公特亡國之君)
　(耳或疑春秋不當没晉滅虞之罪夫聖筆之立文如/化工之生物安可拘拘於常例哉如梁亡而不書秦)
　(滅胡髠沈逞國未滅而書滅皆變其常法也或曰虞/公嘗為天子之三公故稱公執天子三公其罪重於)
　(滅國故不言滅虞特書晉執而貶人之未知是否貢/劉氏曰左氏云晉襲虞滅之而修虞祀且歸其職)
　(于王故書曰晉人執虞公非也虞晉同姓滅之大罪/也雖其自欲文飾脩祀歸貢不足以掩其大惡春秋)
　(曷為聽之耶左氏怪其文理/異常因彫琢之就為此爾)
　
　
　春秋大全卷十二
欽定四庫全書
　春秋大全卷十三
　　　　　　　　　　　　明　胡廣等　撰
　　僖公中
(丁惠王二/卯十三年)六年(齊桓三十二晉獻二十三衞文六蔡穆/二十一鄭文十九曹昭八陳宣三十九)
(把成公元年宋桓二十/八秦穆六楚成十八)
春王正月
　附錄(左傳晉侯使賈華伐屈夷吾不能守盟而行將/奔狄郤芮曰後出同走罪也不如之梁梁近秦)
　(而幸焉/乃之梁)
夏公㑹齊侯宋公陳侯衞侯曹伯伐鄭圍新城
(左傳夏諸侯伐鄭以其逃首止之盟故也圍新宻鄭所/以不時城也公羊傳邑不言圍此其言圍何彊也穀梁)
(傳伐國不言圍邑此其言圍何也病鄭也著鄭伯之罪/也范氏曰齊桓糾合諸侯翼戴世子而鄭伯辟義逃歸)
(是以諸侯伐而圍之罪著于上而討顯于下圍伐之文/雖同而善惡之義有殊也杜氏曰新城鄭新宻○廬陵)
(李氏曰伐國圍邑之書此條與圍長葛圍緡不同左氏/穀梁胡氏皆以為予桓公獨公羊以為惡桓公之强為)
(無義則與長葛同矣葢拘於不/得意致伐之例而云耳不可從)
秋楚人圍許諸侯遂救許
(左傳楚子圍許以救鄭諸侯救許乃還冬蔡穆侯將許/僖公以見楚子于武城許男面縛銜璧大夫衰絰士輿)
(襯楚子問諸逢伯對曰昔武王克殷微子啟如是武王/親釋其縛受其璧而拔之焚其櫬禮而命之使復其所)
(楚子從之穀梁傳善救許也杜氏/曰皆伐鄭之諸侯故不復更叙)
冬公至自伐鄭
(穀梁傳其不以救許/致何也大伐鄭也)
　齊自召(音/邵)陵之後兵服四夷威動諸夏今合六國之
　師圍新造之邑宜若振槁然(荀子注若擊/枯葉之易也)圍而不舉
　有遺(去/聲)力者矣及楚人攻許即解新城之圍移師救
　許是又得討罪分災救急之義也故特書曰楚人圍
　許諸侯遂救許凡書救者未有不善之也其曰遂救
　許善之尤者也(汪氏曰書遂救者美其赴難之甚速/若所謂被髮纓冠而往救之者也書)
　(遂伐遂侵遂入遂滅者譏其憤兵之無已而非有東/征西怨之望也惟齊桓遂伐楚乃所以救鄭而非他)
　(國遂伐/之比爾)善之尤則何以致久也(汪氏曰此與致伐楚/同孫氏曰出踰三時)
　(張氏曰楚人圍許葢攻其所必救以解新宻之圍釋/鄭而救許所謂抑暴而救患見桓公之急於義也家)
　(氏曰伐鄭義也救許亦義也移伐鄭之師而救許所/謂權時之宜而合乎義者也汪氏曰楚人圍許以救)
　(鄭經不書以救與陽處父伐楚救江異者不予楚人/之救鄭也聖人筆削當以屬辭比事之法求之故上)
　(書鄭伯逃歸不盟則齊桓之伐鄭書伐書圍以見鄭/之不服罪而諸侯無譏焉下書諸侯救許則楚人之)
　(圍許其罪不可掩矣齊桓圍鄭之新城所以討其逃/翼戴儲君之盟也晉文之圍許所以討其不㑹踐土)
　(河陽之朝也圍非美事而桓文之圍實為王室計也/晉文遂圍許與齊桓遂救許書法無異朱子謂春秋)
　(明王法而不廢五伯之功豈謂是歟廬陵李氏曰按/桓公之編書救者五救欲盡力救鄭救邢將卑師少)
　(為義未力也救欲速進聶北于匡書次為義不勇也/獨此年之救不反兵而赴許得被髮纓冠之意故以)
　(書遂為善之尤葢救兵不以生事為貶不以專事為/疑也○劉氏曰公羊云邑不言圍非也圍之為義無)
　(擇於國與邑也趙氏曰左氏云蔡穆侯將許僖公以/見楚子于武城許男面縛銜璧按楚本圍許以救鄭)
　(諸侯救許鄭圍以解楚師亦退許有何懼乃隨蔡侯/為滅國之禮乎若爾許已從楚齊何故不伐許乎又)
　(云微子啟如是又何疑乎劉氏曰是也/後許男常與諸侯㑹知其初不降楚)
(戊惠王二/辰十四年)七年(齊桓三十三晉獻二十四衞文七蔡穆/二十二鄭文二十曹昭九卒陳宣四十)
(杞成二宋桓二十九/秦穆七楚成十九)
春齊人伐鄭
(左傳齊人伐鄭孔叔言於鄭伯曰諺有之曰心則不兢/何憚於病既不能强又不能弱所以斃也國危矣請下)
(齊以救國公曰吾知其所由來矣姑少待我對曰朝不/及夕何以待君張氏曰鄭未服故復伐齊力足以制之)
(不煩諸/侯也)
夏小邾子來朝(公作小邾/婁子后同)
(杜氏曰郳黎來始得王命而來朝邾之别/封故曰小邾何氏曰齊桓公請天子進之)
鄭殺其大夫申侯
(左傳夏鄭殺申侯以説於齊且用陳轅濤塗之譖也初/申侯申出也有寵於楚文王文王將死與之璧使行曰)
(唯我知女女專利而不厭予取予求不女疵瑕也後之/人將求多於女女必不免我死女必速行無適小國將)
(不女容焉既葬出奔鄭又有寵於厲公子文聞其死也/曰古人有言曰知臣莫若君弗可改也已公羊傳其稱)
(國以殺何稱國以殺者君殺大夫之辭/也穀梁傳稱國以殺大夫殺無罪也)
　將(去/聲)卑師少稱人(汪氏曰自齊師城譚以後非君將/皆稱人惟次聶北城邢伐厲稱師)
　聲罪致討曰伐鄭伯背盟棄信南與楚合而未離也
　故桓公復(扶又/反)治之孔叔言於其君請下齊以救國
　鄭伯曰吾知其所由來矣姑少待我於是殺申侯以
　説(如/字)于齊稱國以殺者罪累(劣偽/反)上也(范氏曰上下/皆失故曰罪)
　(累上汪氏曰累事相縁/及也言責及其上也)不知自反内忌聽讒而擅殺
　其大夫信失刑矣(臨川吳氏曰鄭伯因惠王有撫女/從楚之命而逃首止之盟齊興問)
　(罪之師鄭服逃盟之罪則齊師息矣今不自下齊而/乃歸罪於申侯葢信讒而頗於刑也故春秋不罪申)
　(侯而責鄭伯/殺大夫之罪)如申侯者其見殺何也專利而不厭(於/鹽)
　(反/)則足以殺其身而已矣(劉氏曰春秋君臣皆譏以/謂鄭伯内忌而殺申侯申)
　(侯雖不當誅其貪侈專欲亦有以取之廬陵李氏曰/左氏載陳濤塗怨申侯之反已勸之城虎牢美乃譖)
　(諸鄭伯曰美城其賜邑將以叛也又載申侯初有寵/於楚文王自楚奔鄭二説前説不可信後説理或有)
　(之葢申侯不忘故國故導鄭伯以從楚鄭伯方暴其/罪以告齊也不然齊方受申侯而賜以虎牢鄭乃殺)
　(之得罪於齊矣何/得謂説於齊乎)
秋七月公㑹齊侯宋公陳世子欵鄭世子華盟于甯母
(母音某又音無/穀作寧毋音同)
(左傳秋盟於甯母謀鄭故也管仲言於齊侯曰臣聞之/招攜以禮懐遠以徳徳禮不易無人不懐齊侯修禮於)
(諸侯諸侯官受方物鄭伯使太子華聽命于㑹言於齊/侯曰洩氏孔氏子人氏三族實違君命若君去之以為)
(成我以鄭為内臣君亦無所不利焉齊侯將許之管仲/曰君以禮與信屬諸侯而以姦終之無乃不可乎子父)
(不姦之謂禮守命共時之謂信違此二者姦莫大焉公/曰諸侯有討於鄭未捷今苟有釁從之不亦可乎對曰)
(君若綏之以徳加之以訓辭而帥諸侯以討鄭鄭將覆/亡之不暇豈敢不懼若總其罪人以臨之鄭有辭矣何)
(懼且夫合諸侯以崇徳也㑹而列姦何以示後嗣夫諸/侯之㑹其徳刑禮義无國不記記姦之位君盟替矣作)
(而不記非盛徳也君其勿許鄭必受盟夫子華既為太/子而求介於大國以弱其國亦必不免鄭有叔詹孔叔)
(師叔三良為政未可間也齊侯辭焉子華由是得罪於/鄭冬鄭伯請盟于齊穀梁傳衣裳之㑹也杜氏曰甯母)
(魯地髙平方與縣有泥母亭音如甯張氏曰傳言齊侯/因管仲之言而修禮於諸侯不受鄭世子為内臣之請)
(以見管仲之於桓公正救多矣廬陵李氏曰此㑹以齊/侯辭鄭世子之事觀之則與首止相類葢首止正天下)
(之人倫而此正一國之人倫也以諸侯官受方物之傳/觀之則與邢丘相類葢此明王室之貢而邢丘亦改命)
(朝聘之數也正義曰周禮大行人云侯服貢祀物甸服/貢嬪物男服貢器物采服貢服物衞服貢材物要服貢)
(貨物王室盛明之時每國貢有常賦天子衰諸侯惰慢/故伯主總帥諸侯量其國之大小號令所出之物以貢)
(天子也臨川吳氏曰疑子華雖聽命於㑹齊桓未必使/之與盟故明年盟洮鄭伯乞盟汪氏曰今三傳皆有鄭)
(世子華則桓公但却子華内臣之請而未嘗使之不與/盟也蜀杜氏曰㑹四國而二世子在㑹以著齊桓之徳)
(漸見/衰矣)
曹伯班卒
公子友如齊
(汪氏曰甫盟甯母而又使季友修聘所以勤霸國之好/也十三年夏㑹鹹冬季友復聘與此同廬陵李氏曰公)
(子友如齊二此年及十三/年吾大夫正聘於齊始此)
冬葬曹昭公
　附録(左傳閠月惠王崩襄王惡大叔帶/之難懼不立不發喪而告難於齊)
(已惠王二十/已五年崩)八年(齊桓三十四晉獻二十五衞文八蔡/穆二十三鄭文二十一曹共公襄元)
(年陳宣四十一杞成二宋/桓三十秦穆八楚成二十)
春王正月公㑹王人齊侯宋公衞侯許男曹伯陳世子
欵盟于洮鄭伯乞盟(陳世子欵下公/有鄭世子華)
(左傳春盟于洮謀王室也鄭伯乞盟請服也襄王定位/而後發喪公羊傳王人者何微者也曷為序乎諸侯之)
(上先王命也乞盟者何處其所而請與也其處其所而/請與奈何葢酌之也穀梁傳王人之先諸侯何也貴王)
(命也朝服雖敝必加於上弁冕雖舊必加於首周室雖/衰必先諸侯兵車之㑹也鄭伯乞盟以向之逃歸乞之)
(也乞者重辭也重是盟也乞者處其所而請與也葢酌/之也杜氏曰洮曹地夾際鄭氏曰洮水出西羌中北至)
(抱罕東/入河)
　王人下士也内臣之微者莫微於下士外臣之貴者
　莫貴於方伯公侯今以下士之微序乎方伯公侯之
　上外輕内重不亦偏乎春秋之法内臣以私事出朝
　者直書曰來(隱公元年/祭伯來)以私好(去/聲)出聘者不稱其使
　(莊公二十三/年祭叔來聘)以私情出訃者止録其名(文公三年王/子虎卒定公)
　(四年劉/卷卒)不以其貴故尊之也以王命行者雖下士之
　微序乎方伯公侯之上不以其賤故輕之也然則班
　列之髙下不在乎内外特繫乎王命爾聖人之情見
　矣尊君之義明矣(孫氏曰王人微者也序于諸侯之/上者春秋尊王故王人雖微序于)
　(諸侯之上也張氏曰齊桓雖主㑹而先王人可以訓/矣髙氏曰王室有叔帶之難世子之位猶未定葢惠)
　(王疾惠后主叔帶故王人使齊求援而齊㑹諸侯以/謀之臨川吳氏曰左氏以為惠王已崩然天王之崩)
　(天下所聞豈有一年秘不發喪之理竊疑此時王雖/未崩或是有疾襄王唯恐一旦大故而叔帶簒立周)
　(之大臣亦有能為襄王謀者故遣下士告難於齊桓者/公於是合諸侯以謀之王人本不當與盟葢以所謀)
　(王室之事而王人特為此事而來故亦與盟至/冬王崩而襄王得安其位者齊桓之力也)乞者
　卑遜自屈之辭欲與是盟而未知其得與否也(杜氏/曰乞)
　(不保得之辭廬陵李氏曰春秋書乞/六乞盟一乞師五得未得未可知也)始而逃歸今則
　乞盟於以見舉動人君之大節不可不慎也(孫氏曰/鄭世子)
　(華雖受盟甯母鄭伯猶懼見討故自乞盟于此張氏/曰鄭伯欲與於盟而不可得足以見伯權之重而可)
　(以使鄭伯之自反臨川吳氏曰鄭伯前年徇惠王之/邪心逃首止之盟葢不欲定世子也今見齊桓再㑹)
　(諸侯結盟以定世子之位襄王將嗣位為王矣故鄭/伯懼後禍悔前非而乞與此盟也髙氏曰楚為中國)
　(患鄭先受患自莊十六年書荆伐鄭至二十八年荆/又伐鄭僖元年楚人伐鄭二年楚又侵鄭三年楚又)
　(伐鄭齊桓召陵之役楚始懾服則楚之不復加兵於/鄭小白之力也鄭伯曷為背齊而附楚耶聖人備書)
　(其逃盟乞盟之事以罪鄭伯見義之不明自此至十/七年小白卒楚人絶迹於鄭桓之伯功盛矣汪氏曰)
　(春秋書王人者三盟洮書王人常例也救衞書王人/子突褒之也盟翟泉書王人貶之也于洮諸侯皆書)
　(爵而翟泉諸國之大夫稱人則王子虎為貶可知矣/春秋凡伯者主㑹必書公㑹而序伯者於諸侯之上)
　(首止㑹王世子而書公及齊侯則王世子在㑹而不/以齊侯主㑹之辭也此書公㑹而序齊侯於王人之)
　(下亦不以齊侯主㑹之辭也後此葵丘翟泉柯陵雞/澤平丘書法皆同然葵丘不盟宰周公而翟泉以後)
　(皆不以王事而盟王室之卿王則晉伯非桓比矣鄭/伯乞盟不言使大夫則鄭伯親至於㑹也不言如㑹)
　(則鄭伯得與於盟矣然不序列而别言乞盟以見鄭/伯在㑹而卑屈以請與于盟耳苟非在㑹而後至則)
　(當如薳僑如㑹屈完如師先書如㑹而繼書盟矣然/襄三年晉士匄乞盟于齊不書此特書者以見其輕)
　(於逃義故不憚屈已以請服也廬陵李氏曰經書王/臣與盟者于洮王人下士也翟泉王人王子虎也女)
　(栗蘇子柯陵尹單雞澤單子平丘劉子皆卿士也左/氏釋例曰未有臣而盟君臣而盟君是子可盟父故)
　(春秋王世子以下㑹諸侯者皆同㑹而不同盟是言/王臣正法不與諸侯盟也踐土王子虎黑壤王叔桓)
　(公黄池單平公皆監臨之而已不同歃也若天子初/立王室不安命臣使結盟諸侯以安王室雖非正法)
　(事勢宜然既無褒美亦無貶責故于洮王人傳曰王/室有難也女栗蘇子傳曰頃王立故也雞澤單子杜)
　(云周靈王新即位使王官伯出與諸侯盟以安王室/也此三事情義可許故無貶文惟翟泉之盟於時諸)
　(侯輯睦王室無虞而王子虎下盟列國以瀆大典故/貶稱王人春秋王臣與諸侯㑹盟凡十有餘事譏與)
　(不譏皆從此例此説亦可通但以胡氏雞澤下注觀/之則皆可貶  啖氏曰公穀皆云乞盟者處其所而)
　(請與也葢酌之也按乞者卑里之辭耳言酌與之迂/辭甚矣假如乞師又如何酌之廬陵李氏曰洮之盟)
　(左氏事迹稍詳當從之公羊以為桓公徳衰甯母之/㑹常㑹者不至而陳鄭又遣世子故上假王人之重)
　(以自助/非也)
夏狄伐晉
(左傳晉里克帥師梁由靡御虢射為右以敗狄于采桑/梁由靡曰是無恥從之必大克里克曰懼之而已無速)
(衆狄虢射曰期年狄必至示之弱矣夏狄伐晉報采桑/之役也復期月襄陵許氏曰晉時强且遠不與齊合是)
(以狄得侮之臨川吳氏曰齊桓嘗存邢衛而不能挫狄/師故狄無所忌而伐晉春秋傷齊霸之不能攘之也)
秋七月禘于大廟用致夫人
(左傳秋禘而致哀姜焉非禮也凡夫人不薨于寢不殯/于廟不赴于同不祔于姑則弗致也公羊傳用者何用)
(者不宜用也致者何致者不宜致也禘用致夫人非禮/也夫人何以不致姜氏貶曷為貶譏以妾為妻也其言)
(以妾為妻奈何葢脅于齊媵女之先至者也穀梁傳用/者不宜用者也致者不宜致者也言夫人必以其氏姓)
(言夫人而不以氏姓非夫人也立妾之辭也非正也夫/人之我可以不夫人之乎夫人卒葬之我可以不卒葬)
(之乎一則以宗廟臨之而後貶焉一則以外之弗夫人/而見正焉范氏曰劉向曰夫人成風也致之于太廟立)
(之以為/夫人)
　按禮大禘升歌清廟下而管象朱干玉戚以舞大武
　八佾以舞大夏(禮記祭綂成王康王追念周公所以/勲勞者而欲尊魯故賜以重祭此天)
　(子之樂也康周公故以賜魯也注清廟頌文王之詩/也管象吹管而舞武象之樂也朱干赤盾戚斧也以)
　(玉飾其柄此武象之舞所執也佾猶列也大夏禹樂/文舞也執羽籥文武之舞皆八列互言之又見明堂)
　(位/)此天子之禮樂也踐其位則行其禮奏其樂(汪氏/曰其)
　(指先王言履先王之位則可行/先王之禮而奏先王之樂也)故雝禘太(音/泰)祖周頌
　也而其詩曰相(去/聲)維辟公天子穆穆(朱子曰言諸侯/助祭而天子有)
　(穆穆之/容也)周公人臣不踐其位魯侯國而用天子之禮
　亂名犯分(扶問/反)莫大乎是故夫子志之曰郊社之禮
　所以事上帝也宗廟之禮所以祀乎其先也魯侯國
　而以王禮祀太廟是誣偽不誠而非所以事乎其先
　矣(程子曰周公之功固大矣皆臣子之分所當為魯/獨安得用天子禮樂哉成王之賜伯禽之受皆非)
　(也/)故夫子傷之曰禘自既灌而往者吾不欲觀之夫
　灌以降神乃祭之始而已不欲觀是自始至終皆非
　禮矣(朱子曰灌者方祭之始用鬱鬯之酒灌地以降/神也魯之君臣當此之時誠意未散猶有可觀)
　(自此以後則浸以懈怠而無足觀矣葢魯祭非禮夫/子本不欲觀至此而失禮之中又失禮焉故發此歎)
　(也汪氏曰文定説微與朱子不同然夫/子言不欲觀則譏僭禮之意在其中矣)用者不宜用
　也致者不宜致也(趙氏曰譏禘/又譏致也)夫人者風氏也初成
　風聞季友之繇(直救/反)遂事之而屬僖公焉故季子立
　之公賜季友汶陽之田及費又生而命之氏俾世其
　卿而私門强矣於成風則舉大事於始祖之廟立以
　為夫人而嫡妾亂矣(范氏曰夫人者正嫡之稱謂非/崇妾之嘉號以妾體君則上下)
　(無别雖尊其母是卑其父禮有君之母非夫人/者庶子為後為其母緦是妾不為夫人明矣)以私
　勞寵其臣而卑公室以私恩崇其母而輕宗廟皆越
　禮之罪也經書夫人而不書姓氏其貶深矣(劉氏曰/春秋雖)
　(亂世未有妾母稱夫人者也自成風始矣此禮之所/由失教之所由廢上下之所由亂嫡庶之所由爭其)
　(惡乃比於無父無君已之母父之妾也今皆死而使/之配此所謂知母而不知父故曰無父凡立小君嫡)
　(子必天子命之者今以其私親而建之非有天子之/命也故曰無君無父無君王法所禁天子不能正是)
　(王無天故舍賵會葬皆以王之無天為譏也孫氏曰/禘天子大祭夫人成風也不言風氏者成風僖公妾)
　(母嫁非廟見不得與祭僖公既君欲尊其母故因此/秋禘祭用夫人之禮致于太廟使之與祭也妾母稱)
　(夫人僭之大者故不言風氏以貶之按夫人文姜孫/于齊貶去姜氏此不言風氏其貶可知矣家氏曰夫)
　(人不氏明其為妾無當尊之理也薨葬稱夫人非謂/成風可以僭夫人也非謂妾母可以配先君也正以)
　(僖公嘗為非禮之禮致其母為夫人及文公立又以/祖母事之以夫人薨葬之故於此書用致夫人者以)
　(其開薨葬夫人之端也汪氏曰哀公欲以嬖妾為夫/人使宗人釁夏獻其禮對曰以妾為夫人古無其禮)
　(也夫自僖公致成風以妾母為夫人自後宣公致敬/嬴襄公致定姒昭公致齊歸皆以妾母為夫人不復)
　(志於經矣而釁夏猶謂以妾為夫人則無其禮葢雖/立妾母而未嘗立妾也于以見魯衰之甚而舊典猶)
　(存也薨趙氏曰左氏云致哀姜焉按元年哀姜稱夫/人以  明用夫人喪禮已久矣何乃八年始致之乎)
　(公羊云議以妾為妻也葢脅于齊媵之先至者按若/娶于齊則不當媵先至若娶于他國而公親往未還)
　(則無人受脅而立齊媵劉氏曰穀梁云言夫人而不/言氏姓立妾之辭也近之矣未盡也夫稱夫人而謂)
　(之用致此立妾之辭也不言氏姓不為見其妾也葢/有深義非穀梁所能見左氏云凡夫人不薨于寢不)
　(殯于廟不赴于同不祔于姑則弗致也按哀姜于此/四者唯不薨于寢爾苟謂四者不備不致于廟設令)
　(夫人歸寧而死亦將不致乎永嘉吕氏曰葢僖公尊/妾母成之為夫人自此年禘于太廟始也若謂僖公)
　(娶聲姜因禘而廟見何以不稱姜氏哉廬陵李氏曰/夫人之説左氏以為哀姜也因禘祭而致之於廟夫)
　(左氏隱三年例曰不赴於諸侯不祔于姑故不曰薨/不稱夫人故不言葬今哀姜以元年薨既稱夫人以)
　(薨矣何得謂之不赴於同不祔于姑而弗致乎公羊/以為僖公本聘楚女為嫡齊女于媵齊先至其女脅)
　(僖公使用為嫡夫僖公作頌賢君縱為齊所脅豈得/以媵為夫人乎趙子以為致聲姜則姜聲未聞有罪)
　(何得不稱氏姓故劉向以為成/風者是而劉氏胡氏皆從之)
冬十有二月丁未天王崩
(左傳冬王人來告喪難故也是以緩臨川吳氏曰葢惠/王前年之冬有疾今年嵗終乃崩也  趙氏曰左氏云)
(七年閏月惠王崩襄王惡大叔之亂不發喪而告難于/齊八年正月㑹于洮謀王室也襄王定位而後發喪據)
(此則正月二月位已定何得直至十二月/而後告喪于諸侯則左氏此説不足惡也)
　附錄(左傳宋公疾太子兹父固謂曰目夷長且仁君/其立之公命子魚子魚辭曰能以國讓仁孰大)
　(焉臣不及也且又/不順遂走而退)
(庚襄王/午元年)九年(齊桓三十五晉獻二十六卒衞文九蔡穆/二十四鄭文二十二曹共二陳宣四十一)
(杞成四宋桓三十一卒/秦穆九楚成二十一)
春王正月丁丑宋公御説卒(正月公穀作三月御魚/吕反公穀作禦説音悦)
(左傳春宋桓公卒未葬而襄公㑹諸侯故曰子凡在喪/王曰小童公侯曰子公羊傳何以不書葬為襄公諱也)
(在胡氏曰左氏云凡在喪王曰小童公侯曰子按王猛/  喪不曰小童又伯子男在喪亦當稱子獨言公侯亦)
(誤也公羊曰不書葬為襄公諱諱不/葬者魯不㑹耳為襄公諱有何義乎)
夏公㑹宰周公齊侯宋子衞侯鄭伯許男曹伯于葵
丘
(左傳夏㑹于葵丘尋盟且修好禮也王使宰孔賜齊侯/胙曰天子有事于文武使孔賜伯舅胙齊侯將下拜孔)
(曰且有後命天子使孔曰以伯舅耋老加勞賜一級無/下拜對曰天威不違顔咫尺小白余敢貪天子之命無)
(下拜恐隕越于下以遺天子羞敢不下拜下拜登受公/羊傳宰周公者何天子之為政者也榖梁傳天子之宰)
(通于四海宋其稱子何也未葬之辭也禮柩在堂上孤/無外事今背殯而出㑹以宋子為無哀矣程子曰天子)
(之宰與世子禮異故不殊㑹杜/氏曰陳留外黄縣東有葵丘)
　其曰宰周公者以冡宰兼三公也(杜氏曰宰官周采/地天子三公不字)
　(范氏曰天官冡/宰兼為三公者)古者三公無其人則以六卿之有道
　者上兼師保之任冡宰或闕亦以三公下行端揆之
　職禹自司空進宅百揆又曰作朕股肱耳目是以宰
　臣上兼師保之任也周公為師又曰位冡宰正百工
　是以三公下行端揆之職也所以然者三公與王坐
　而論道固難其人而冡宰綂百官均四海亦不易(去/聲)
　處也夫以冡宰兼三公其職任重矣而不殊㑹之何
　也人臣則有進退之節出入均勞之義(汪氏曰謂進/而為三公宰)
　(輔退而為方伯諸侯入乎朝廷之内出乎/幾甸之外親踈雖不同均為勤勞王室)非王世子
　貴有常尊之可比矣(陳氏曰桓嘗殊㑹王世子而不/殊㑹三公春秋是以予桓也汪)
　(氏曰尊無二上三公雖貴亦人臣也王是子天王之/貳非人臣也故春秋殊㑹王世子不以儕之人臣之)
　(例宰周公雖兼公相之職僅同下士之微者序乎諸/侯之上耳齊桓初㑹首止以尊王嗣而定天下之大)
　(本繼㑹于洮以謀王室而安天下之大勢今㑹葵丘/又明王禁而示天下之大法五伯桓公為盛而桓公)
　(之㑹葵丘為盛宜春秋備書之而孟子稱之也春秋/書冡宰者四咺賵寵妾糾聘大惡皆貶而名之閲聘)
　(僖公雖無貶辭然以冡宰兼三公而修聘事於諸侯/則亦過矣惟宰孔出㑹諸侯奨霸王陳五禁使諸侯)
　(既知尊王室而且知畏王法則有功於周室者也故/諸侯雖與之㑹而不敢與之盟後此王子虎盟諸侯)
　(大夫於王都之側貶而人之尹武公單襄公之盟柯/陵單頃公之盟雞澤劉獻公之盟平丘皆有愧於宰)
　(孔矣然惠王之喪適當同軌畢至之際襄王方居諒/隂百官總已以聽於冡宰之時桓公不率諸侯㑹于)
　(京師反徵冡宰于葵丘而春秋無譏者豈桓公能弭/王室之大難而功可揜過歟抑㑹葬既畢而修禮于)
　(葵丘以明王禁歟廬陵李氏曰宰周公見經者二此/㑹宰孔也三十年來聘宰閱也又曰桓公翼戴襄王)
　(之事始于首止中/於于洮終於葵丘)
秋七月乙酉伯姬卒
(公羊傳此未適人何以卒許嫁矣婦人許嫁字而笄之/死則以成人之喪治之穀梁傳内女也未適人不卒此)
(何以卒也許嫁笄而字之死則以成人之喪治之何氏/曰不以殤禮降者當為諸侯夫人有即貴之漸啖氏曰)
(内女為夫人書卒許嫁為夫人亦然其為媵及嫁太子/公子大夫則不書蜀杜氏曰嫁為夫人則繫國汪氏曰)
(經書内女未嫁而卒者二雖曰許嫁則喪之以成人之/禮亦時君溺愛之過耳據禮諸侯姑姊妹女子子嫁為)
(諸侯夫人則服大功大功以下則無服葢諸侯絶期苟/嫁為諸侯夫人則尊同尊同則為之服也許嫁未可稱)
(夫人而喪之如/成人非禮也)
九月戊辰諸侯盟于葵丘
(左傳秋齊侯盟諸侯于葵丘曰凡我同盟之人既盟之/後言歸于好宰孔先歸遇晉侯曰可無㑹也齊侯不務)
(徳而勤遠畧故北伐山戎南伐楚西為此㑹也東畧之/不知西則否矣其在亂乎君務靖亂無勤於行晉侯乃)
(還公羊傳桓之盟不日此何以日危之也何危耳貫澤/之㑹桓公有憂中國之心不召而至者江人黄人也葵)
(丘之㑹桓公震而矜之叛者九國震之者何猶曰振振/然矜之者何猶曰莫若我也穀梁傳桓盟不日此何以)
(日美之也為見天子之禁故備之也葵丘之盟陳牲而/不殺讀書加於牲上壹明天子之禁曰毋雍泉毋乞糴)
(毋易樹子毋以妾為妻毋使婦人與/國事程子曰云諸侯盟見宰不與)
　㑹盟同地再言葵丘何也書之重(平/聲)辭之複其中必
　有大美惡焉葵丘之盟美之大者也初命曰誅不孝
　無易樹子無以妾為妻再命曰尊賢育材以彰有徳
　三命曰敬老慈幼無忘賔旅四命曰士無世官官事
　無攝取士必得無專殺大夫五命曰無曲防無遏糴
　無有封而不告曰凡我同盟之人既盟之後言歸于
　好以是為盡禁矣諸侯咸喻乎桓公之志葢束牲載
　書而不歃血也是故㑹盟同地而再言葵丘美之也
　(朱子曰如葵丘之㑹召陵/之師自是好本末自是别)觀孟子所載此盟初命之
　辭則知桓公翼戴襄王之事信矣(張氏曰一命之辭/三綱所繫葢修身)
　(齊家之要自此以下尊賢敬臣子民柔遠人懐諸侯/之意畧備其提挈綱領以正率人葢春秋之所未有)
　(然桓公終易樹子以妾為妻之禁終不免躬自犯之/則何以令諸侯哉聖人道大徳宏以其積累至此是)
　(以姑掩其不足而叙其美也陸氏曰盟稱諸侯者前/目後凡且明周公之不盟也汪氏曰桓公以五命之)
　(詞約束諸侯而不敢盟宰周公者不敢使天子之宰/受諸侯之約束也晉文以後王臣出㑹皆同盟則非)
　(桓比矣然桓公自北杏至于下㑹遇二十有八盟者/十有三春秋皆不書日惟此盟書日穀梁以為美之)
　(公羊以為危之褒貶不同愚竊以為是盟乃桓徳盛/衰之㡬鄭康成所謂桓徳極而將衰也葢自再盟幽)
　(而諸侯協獻捷治戎存邢衞却狄盟召陵怙楚而中/國安盟首止于洮而王室寜及乎葵丘而伯業盛矣)
　(奈何陽榖之㑹與僖公聲姜肆於寵樂城把之功不/若城邢救徐之師緩於救許伐黄不恤謀鄫無成而)
　(伯業衰矣故論者謂葵丘以前猶自朔至望之月葵/丘以後猶自望至晦之月葢由其心有勤怠之殊是)
　(以其功有盛衰之漸聖人於葵丘之盟書日者美其/盛而憂其衰也但公羊謂叛者九國亦無可考故趙)
　(氏云此㑹唯六國㑹鹹葵丘皆七國㑹淮八國並書/舊盟之國寧有九國叛乎廬陵李氏曰葵丘書日穀)
　(梁以為美之何休曰即日為美其不日皆為惡耶柯/之盟既以不日為信此復以日為美義相反也鄭君)
　(釋之曰柯盟不日固始信之自其後盟以不日為平/文從陽榖以來至此葵丘之盟皆令諸侯以天子之)
　(禁桓徳極而將衰故備日以美之自此不復有衣裳/之盟矣此説固然但既以為桓徳極盛而將衰則以)
　(書日為謹之為危之亦何不可而强欲反前例耶葢/再言葵丘以著其美而特書日以謹其怠此正聖人)
　(之微/意也)
甲子晉侯詭諸卒(甲子公作甲/戌詭左作佹)
(左傳九月晉獻公卒里克㔻鄭欲納文公故以三公子/之徒作亂初獻公使荀息傳奚齊公􁂑召之曰以是藐)
(諸孤辱在大夫其若之何稽首而對曰臣竭其股肱之/力加之以忠貞其濟君之靈也不濟則以死繼之公曰)
(何謂忠貞對曰公家之利知無不為忠也送往事居偶/俱無猜貞也及里克將殺奚齊先告荀息曰三怨將作)
(秦晉輔之子將何如荀息曰將死之里克曰無益也荀/息曰吾與先君言矣不可以貳能欲復言而愛身乎雖)
(無益也將焉辟之且人之欲善誰/不如我我欲無貳而能謂人已乎)
冬晉里克殺其君之子奚齊(殺公/作弑)
(左傳冬十月里克殺奚齊于次書曰殺其君之子未葬/也荀息將死之人曰不如立卓子而輔之荀息立公子)
(卓以葬十一月里克殺公子卓于朝荀息死之君子曰/詩所謂白圭之玷尚可磨也斯言之玷不可為也荀息)
(有焉公羊傳此未踰年之君其言弑其君之子奚齊何/弑未踰年之君號也穀梁傳其君之子云者國人不子)
(也國人不子何也不正其/殺世子申生而立之也)
　榖梁子曰其君之子云者國人不子也不正其殺申
　生而立之也(范氏曰諸侯在喪稱子言國人不君之/故繫于其君楊士勛曰葢不子者謂不)
　(以為君則/是不子也)人君擅一國之名寵為其所子則當子矣
　國人何為不子也民至愚而神是非好惡(並去/聲)靡不
　明且公也其為子而弗子者莫能使人弗之子也非
　所子而子之者莫能使人之亦子也(汪氏曰衞宣殺/伋壽立朔而國)
　(人傷之賦二子乗舟之詩以悼伋壽之亡漢武竒愛/少子因巫蠱事殺戾太子而壺闗三老田千秋等咸)
　(訟其寃隋文以讒譖廢太子勇左右莫不閔黙文武/大臣皆知其不可而弗敢言此皆人心天地之本然)
　(知嫡庶長幼之分不可紊也觀獻公訟其子於荀息/自知廢正恐有後患則天理之正非唯國人知之獻)
　(公亦自/知之矣)周幽王嘗黜太子宜臼子伯服矣而犬戎殺
　其身(事見史記注/在隱公元年)晉獻公亦殺世子申生立奚齊矣
　而大臣殺其子詩不云乎天生蒸民有物有則民之
　秉彝好(去/聲)是懿徳(朱子曰天生衆民有物必有法如/君臣有義父子有親是也乃民所)
　(執之常性故其情/無不好此美徳者)此言天理根於人心雖以私欲滅
　之而有不可滅也春秋書此以明獻公之罪抑人欲
　之私示天理之公為後世戒其義大矣以此防民猶
　有欲易太子而立趙王如意致夫人之為人彘者(前/漢)
　(書髙帝紀定陶戚姬有寵生趙王如意上以太子仁/弱謂如意類已欲廢太子而立之及惠帝即位吕氏)
　(囚戚夫人使人持鴆飲之斷其手足去眼煇耳飲瘖/藥使居厠中命曰人彘陸氏曰奚齊以本不正故曰)
　(君之子明國人意不以為嗣獨君意立之明里克雖/有罪而合晉人之心也盧氏曰書里克殺其君之子)
　(知晉人之不君奚齊也蜀杜氏曰曰殺其君之子猶/曰晉君之子爾雖立為君春秋不成之為君也孫氏)
　(曰奚齊庶孽獻公殺世子而立之春秋不與故曰君/之子奚齊惡之也陳氏曰遇弑雖未踰年稱君此其)
　(稱君之子何獻公殺申生絀重耳夷吾而立其嬖子/晉之亂獻公為之也故奚齊不稱君而稱君之子趙)
　(氏曰齊舍亦未踰年君也不云其君之子故穀梁國/人不子之義是也張氏曰奚齊謂之其君之子以晉)
　(獻殺嫡立庶而奪之也齊舍未踰年而謂之君以舍/之正而與之也或抑或揚得是非之公可以觀矣髙)
　(氏曰國人不君之而書曰君之子此春/秋辨疑似之罪而曲盡人情之所難也)
　附錄(左傳齊侯以諸侯之師伐晉及髙梁而還討晉/亂也令不及魯故不書  晉郤芮使夷吾賂秦)
　(以求入曰人實有國我何愛焉入而能民土於何有/從之齊隰朋帥師㑹秦師納晉惠公秦伯謂郤芮曰)
　(公子誰恃對曰臣聞亡人無黨有黨必有讎夷吾弱/不好弄能鬬不過長亦不改不識其他公謂公孫枝)
　(曰夷吾其定乎對曰臣聞之唯則定國詩曰不識不/知順帝之則文王之謂也又曰不僭不賊鮮不為則)
　(無好無惡不忌不克之謂也今其言多忌克難哉公/曰忌則多怨又焉能克是吾利也  宋襄公即位以)
　(公子目夷為仁使為左師以聽/政於是宋治故魚氏世為左師)
(辛襄王/未二年)十年(齊桓三十六晉惠公夷吾元年衞文十蔡/穆二十五鄭文二十三曹共三陳宣四十)
(三杞成五宋襄公兹父元/年秦穆十楚成二十二)
春王正月公如齊
(孫氏曰公始朝齊也不至者朝桓安之與他國異也十/五年如齊同此張氏曰莊公十三年柯之盟魯已服齊)
(雖莊公因昏姻一再如齊自此魯不朝齊幾二十年葢/桓公伯業未盛不責諸侯以朝禮今僖公始朝齊見於)
(葵丘之後霸體漸肆諸侯不朝天子而朝伯主自此始/矣啖氏曰公及内卿往他國朝聘皆書如趙氏曰周之)
(制朝聘也有數今春秋畢書之見如京師之簡也所以/傷王室之微著諸侯之不臣也臨川吳氏曰僖公兩朝)
(齊桓事伯主也末年一朝齊昭繼齊好也宣公四朝齊/惠以簒立而求援也古者諸侯相朝之禮齊等之國往)
(來報施互相朝也天下無道惟有小國朝大國故魯所/朝者齊晉楚三大國宋衞齊鄭與魯齊等則相聘而已)
(齊晉伯國也以魯朝之猶云可也楚蠻夷也晉衰不能/與伉而魯朝之辱莫甚焉廬陵李氏曰經書公如齊凡)
(十五桓莊之編四書如皆非朝也獨此為/朝之始僖如齊三宣如齊六昭如齊二)
狄滅温温子奔衞
(左傳春狄滅温蘇子無信也蘇子叛王即狄又不能於/狄狄人伐之王不救故滅蘇子奔衞杜氏曰葢近周之)
(狄滅而居其土地蘇子周司冦蘇公之後也國於温故/曰温子張氏曰温周畿内國成王時司冦蘇忿生之邑)
(畿内諸侯狄得滅之此天王出居于鄭之權輿也臨川/吳氏曰狄于閔之季年伐邢入衞齊桓雖存邢衞而不)
(加兵於狄葢其時方急圖楚故未睱及狄狄因此愈肆/前年敢伐大國之晉今又敢滅畿内之温豈特王靈之)
(不振抑亦伯圖之有闕也蜀杜氏曰弦江黄近楚楚侵/而滅之諸侯不救以其尚逺也今温實天子之近國而)
(狄滅之諸侯不能攘而/正之所以病齊桓也)
晉里克弑其君卓(公作/卓子)
　國人不君奚齊卓子而曰里克弑其君卓何也是里
　克君之也克者世子申生之傅也驪姬將殺世子而
　難(乃旦反/下同)里克使優施飲(於鴆/反)之酒而告之以其故
　里克聽其謀乃欲以中立自免稱疾不朝居三旬而
　難作(國語驪姬告優施曰君既許我殺太子而立奚/齊矣吾難里克奈何優施曰吾來里克一日而)
　(已子為我具特羊之饗吾以從之飲酒我優也言無/郵驪姬許諾乃具使優施飲里克酒中飲優施起舞)
　(謂里克妻曰主孟㗖我我教兹暇豫事君乃歌曰暇/豫之吾吾不如烏烏人皆集于菀已獨集于枯里克)
　(笑曰何謂菀何謂枯優施曰其母為夫人其子為君/可不謂菀乎其母既死其子又有謗可不謂枯乎枯)
　(且有傷優施出里克辟奠不餐而寢夜半召優施曰/曩有言戲乎抑有所聞之乎曰然君既許驪姬殺太)
　(子而立奚齊謀既成矣里克曰吾秉君以殺太子吾/不忍通復故交吾不敢中立其免乎優施曰免旦而)
　(里克見㔻鄭曰優施告我君謀成矣將立矣齊㔻鄭/曰子何謂曰吾對以中立㔻鄭曰惜也不如曰不信)
　(以疏之亦固太子以攜之多為之故以變其志志少/疏乃可間也今子曰中立况固其謀也彼有成矣難)
　(以得間里克曰往言不可及也/明日稱疾不朝三旬難乃成)是謂持祿容身速獻
　公殺適(音/嫡)立庶之禍者故成其君臣之名以正其弑
　逆之罪克雖欲辭而不受其可得乎(茅堂胡氏曰此/董子所謂其實)
　(為善而不知義故被之/空言而不敢辭者也)使克明於大臣之義據經廷
　諍以動其君執節不貳固太子以攜其黨多為之故
　以變其志其濟則國之福也其不濟而死於其職亦
　無歉矣人臣所明者義於功不貴幸而成所立者節
　於死不貴幸而免克欲以中立祈免自謂智矣而終
　亦不能免等死耳不死於世子而死於弑君其亦不
　知命之蔽哉語曰不知命無以為君子也為人臣而
　不知春秋之義者必陷於簒弑誅死之罪克之謂也
　(張氏曰里克因優施烏烏集枯之歌欲中立以免難/驪姬遂得以成其殺申生之謀及獻公卒乃殺奚齊)
　(卓子而欲納重耳聖人以里克當申生未死之前不/能以死正諫乃中立以求免坐視太子之無罪而死)
　(以成驪姬讒賊之計及其終也逆獻公之遺命而弑/二君夫奚齊卓子雖庶孽而有先君之命以立乎其)
　(位則固里克之君也故正名其弑君之罪朱子曰晉/里克事只以春秋所書未見其是非國語載驪姬隂)
　(託里克之妻其後里克守不定遂有中立之説他當/時只難里克克若不變太子可安由是觀之里克之)
　(罪明矣天下無中立之事自家若排得他退便用排/退他若奈何不得便用自死今驪姬一許他中立他)
　(便求生避禍正如隋髙祖簒周韋孝寛初甚不能平/一見衆人被殺便去降他問里克當獻公在時不能)
　(極力理㑹及獻公死後却殺奚齊此亦未是曰這般/事便是難説獻公在日與他説不聽又怎生奈何得)
　(他後來亦用理㑹只是不合殺了他劉氏曰里克能/不聽優施之謀甯喜能不從孫林父之亂陳乞能不)
　(從景公之惑則晉無殺世子之禍衞無逐君之惡齊/無立嬖孽之變矣患皆在媮合苟容逢君之惡故春)
　(秋成其君臣之名以正其簒弑之罪所謂不知其義/被之空言不敢辭矣不然卓與剽茶豈有宜為君之)
　(義哉陳平之王吕氏誅少帝也/似此皆不明於大臣之分者也)
及其大夫荀息
(公羊傳及者何累也弑君多矣舍此無累者乎曰有孔/父仇牧皆累也舍孔父仇牧無累者乎曰有有則此何)
(以書賢也何賢乎荀息荀息可謂不食其言矣其不食/其言奈何奚齊卓子者驪姬之子也荀息傅焉驪姬者)
(國色也獻公愛之甚欲立其子於是殺世子申生申生/者里克傅之獻公病將死謂荀息曰士何如則可謂之)
(信矣荀息對曰使死者反生生者不愧乎其言則可謂/信矣獻公死奚齊立里克謂荀息曰君殺正而立不正)
(廢長而立幼如之何願與子慮之荀息曰君常訊臣矣/臣對曰使死者反生生者不愧乎其言則可謂信矣里)
(克知其不可與謀退弑奚齊荀息立卓子里克弑卓子/荀息死之荀息可謂不食其言矣榖梁傳以尊及卑也)
(荀息/閑也)
　荀息者奚齊卓子之傅也君弑而死於難(乃旦/反)書及
　所以著其節書大夫不失其官也於荀息何取焉若
　息者可謂不食其言矣(或問聖人取其受獻公之託/能不失信宋襄受齊桓之屬)
　(穀梁以戰甗為惡宋何哉茅堂胡氏曰荀息受命傳/幼子卓見弑而死難是不食其言猶足取爾無虧居)
　(長又立乎其位宋襄奉少奪長以/從齊桓不正之屬所以深惡之也)或曰息既從君於
　昏(汪氏曰謂荀息為獻公傅其庶孽使殺正嫡不能/諫正朱子曰獻公欲廢申生立奚齊荀息便謂君)
　(命立之臣安敢貳不能諫君以義大/段不是只是辨得一死亦是難事)不食其言庸足
　取乎世衰道微人愛其情私相疑貳以成傾危之俗
　至於刑牲歃血要質鬼神猶不能固其約也孰有可
　以託六尺之孤寄百里之命臨死節而不可奪如息
　者哉自古皆有死民無信不立故聖人以信易食而
　君子以信易生息不食言其可少乎(張氏曰荀息不/失信於君得以)
　(死節書家氏曰荀息既許獻公以死雖欲不死不可/也使荀息早知二子之立國人不與而力辭托孤之)
　(寄以悟其君其君不能用則是時有不必死矣既不/能正諫於其始又為之任託孤之寄雖欲臨難苟免)
　(其可得乎聖人所取特在扵不食其言若以事君大/節而觀不免猶有所愧栁子厚曰春秋之進荀息非)
　(聖人之情也進荀息以甚苟免之惡也汪氏曰者秋/書死節者三公羊於孔父曰義形於色於仇牧曰不)
　(畏强禦於荀息曰不食其言然則息之守信比於正/色而立於朝委身以摧勍敵者固有間矣然聖人猶)
　(有取焉者視石之紛如徒人費賈舉州綽近習嬖幸/之臣則猶為此善扵彼也五季馮道以司徒兼侍中)
　(受晉祖託孤之寄死肉未寒背其顧命庸非荀息之/罪人乎故朱子曰荀息始終一節死君之難亦可取)
　(也/)
夏齊侯許男伐北戎
(薛氏曰當是時患有大於戎者狄及晉楚是也晉滅虢/滅虞狄嘗入衞逼邢前年伐晉近又滅温召陵之後楚)
(滅弦圉許豈可置而不圖舍强圖弱守衞果如是乎所/謂不務徳而勤遠畧况許方患楚而毆以伐戎非用人)
(之道也汪氏曰杜氏注北戎為山戎然春秋書戎有姜/戎有雒戎有茅戎有戎變有陸渾之戎書狄有白狄有)
(赤狄所以别其氏族前書山戎/而此言北戎則不同可知矣)
晉殺其大夫里克
(左傳夏四月周公忌父王子黨㑹齊隰朋立晉侯晉侯/殺里克以説將殺里克公使謂之曰微子則不及此雖)
(然子弑二君與一大夫為子君者不亦難乎對曰不有/廢也君何以興欲加之罪其無辭乎臣聞命矣伏劒而)
(死于是㔻鄭聘扵秦且謝緩賂故不及公羊傳里克弑/二君則曷為不以討賊之辭言之惠公之大夫也然則)
(孰立惠公里克也里克弑奚齊卓子逆惠公而入里克/立惠公則惠公曷為殺之惠公曰爾既殺夫二孺子矣)
(又將圖寡人為爾君者不亦病乎於是殺之然則曷為/不言惠公之入晉之不言出入者踊為文公諱也齊小)
(白入于齊則曷為不為桓公諱桓公之享國也長美見/乎天下故不為之諱本惡也文公之享國也短美未見)
(乎天下故為之諱本惡也榖梁傳稱國以殺罪累上也/里克弑二君與一大夫其以累上之辭言之何也其殺)
(之不以其罪也其殺之不以其罪奈何里克所為弑者/為重耳也夷吾曰是又將殺我乎故殺之不以其罪也)
(其為重耳弑奈何晉獻公伐虢得驪姬獻公私之有二/子長曰奚齊稚曰卓子驪姬欲為亂故謂君曰吾夜者)
(夣夫人趨而來曰吾苦畏胡不使大夫將衞士而衞冡/乎公曰孰可使曰臣莫尊於世子則世子可故君謂世)
(子曰驪姬夢夫人趨而來曰吾苦畏女其將衞士而往/衞冡乎世子曰敬諾築宫宫成驪姬又曰吾夜者夣夫)
(人趨而來曰吾苦饑世子之宫已成則何為不使祠也/故獻公謂世子曰其祠世子祠已祠致福於君君田而)
(不在驪姬以酖為酒藥脯以毒獻公田來驪姬曰世子/已祠故致福於君君將食驪姬跪曰食自外來者不可)
(不試也覆酒於地而地賁以脯與犬犬死驪姬下堂而/啼呼曰天乎天乎國子之國也子何遲於為君君喟然)
(歎曰吾與女未有過切是何與我之深也使人謂世子/曰爾其圖之世子之傅里克謂世子曰入自明入自明)
(則可以生不入自明則不可以生世子曰吾君已老矣/已昏矣吾若此而入自明則驪姬必死驪姬死則吾君)
(不安所以使吾君不安者吾不若自死吾寧自殺以安/吾君以重耳為寄矣刎脰而死故里克所為弑者為重)
(耳也夷吾曰是/又將殺我也)
　里克弑二君與一大夫不以討賊之詞書者惠公殺
　之不以其罪也(孫氏曰公立懼克害己以是殺克故/不得從討賊之詞蜀杜氏曰明惠公)
　(不以弑君之/罪罪之也)殺之不以其罪奈何里克所為(干偽反/下同)
　弑者為重(平/聲)耳也夷吾曰是又將殺我也則謂克曰
　爾既殺夫二孺子矣又將圖寡人為爾君者不亦病
　乎里克對曰不有廢也君何以興欲加之罪何患無
　詞臣聞命矣伏劒而死若惠公既立而謂克曰先君
　命大夫為世子傅世子死非其罪而大夫不之恤若
　奚齊者既有先君之命矣而大夫又殺之以及卓大
　夫雖殺之獨不念先君之命乎(左傳/語)則克必再拜
　而死不復(扶又/反)有言矣惠公乃曰又將圖寡人是殺
　之不以其罪也故稱國以殺而不去(上/聲)其官(茅堂胡/氏曰里)
　(克前諌獻公謂冡嗣不可使將君子稱其善乎父子/之間後殺奚齊協國人之望可謂善矣然不能使申)
　(生之難致晉國大亂者五世縱卓子立而又殺之聖/人書弑其君此則惡矣此里克之迹至難明也凡弑)
　(君者皆賊也若謂不死申生之難而有弑君之惡何/以書殺其大夫又不與州吁無知為比乎此里克之)
　(事至難斷也夫春秋大法賞善罰惡不容秋毫里克/弑二君其罪顯矣使惠公上告天王傍連方伯受命)
　(而立奉詞伐罪以討里克弑君之惡則里克將何辭/焉聖人必書曰晉人殺里克今惠公上不顧兄下不)
　(恤弟外賂秦伯内賂里㔻將以求入則里克之弑惠/公心所利耳又懼得立而克志在文公將復不利於)
　(己乃私憾而殺之此豈所謂聲罪致討者哉故惠公/之殺克内歉而懐愧克之受討勢屈而心不服榖梁)
　(所謂懐惡而討雖死不服者斯之謂矣聖人安得削/其大夫哉衞侯衎許政由甯氏喜遂弑剽衞侯得入)
　(惡喜之專遂殺之夷吾衎之賂里甯以圖復國其事/正同克喜之見忌而死其實不異故其殺皆書以官)
　(朱子語書晉殺其大夫不以弑君之罪討之也張氏/曰里克在獻公父子則為賊而惠公幸奚齊卓子之)
　(死而得立初未嘗有討里克之心獨以其志在重耳/而不在已懼其又將以已為奚齊卓子是以殺之葢)
　(其事與專殺大夫者無異故不以討賊之詞書之也/陳氏曰討賊不言大夫其曰大夫克猶在位也克猶)
　(在位則是殺大夫耳在位獨里克之督相宋莊翬相/魯桓前乎此矣里克殺以他故而後見焉自宋萬而)
　(下弑君無討者凡賊再見猶夫人也若里克甯喜殺/以他故而後見書曰大夫則猶夫人而已矣雖然有)
　(荀息在焉則猶有臣子也汪氏曰㔻鄭非弑君之賊/而惠公亦殺之則知里克之殺非討賊矣討賊不以)
　(其罪不書人其君殺之則猶曰大夫里克甯喜是也/非君殺之則以兩下相殺為文楚公子比蔡般是也)
　(問荀息不能正君之非而能守君之命里克㔻鄭欲/從君之義而不從君之惑二者孰正潛室陳氏曰效)
　(荀息不得猶刻鵠不成尚類鶩效里克不得則畫虎/不成反類狗矣  啖氏曰公羊云曷為不書惠公之)
　(入晉之不言出入者踊為文公諱也按/此不知有不告則不書之義故穿鑿)
秋七月
　附錄(左傳晉侯改葬共大子秋狐突適下國遇大子/大子使登僕而告之曰夷吾無禮余得請於帝)
　(矣將以晉畀秦秦將祀余對曰臣聞之神不歆非類/民不祀非族君祀無乃殄乎且民何罪失刑乏祀君)
　(其圖之君曰諾吾將復請七日新城西偏將有巫者/而見我焉許之遂不見及期而往告之曰帝許我伐)
　(有罪矣敝於韓不㔻鄭之如秦也言於秦伯曰吕甥/郤稱冀芮實為  從若重問以召之臣出晉君君納)
　(重耳蔑/不濟矣)
冬大雨雪(雨于付反/雪公作雹)
(公羊傳何以書記異也髙氏曰春秋書大雨雪者三隱/以日書桓以月書此以時書申酉戌月皆非大雨雪之)
(時也故此/尤為異)
　附錄(左傳冬秦伯使泠至報問且召三子郤芮曰幣/重而言甘誘我也遂殺㔻鄭祁舉及七輿大夫)
　(左行共華右行賈華叔堅騅歂纍虎特宫山祈皆里/㔻之黨也㔻豹奔秦言于秦伯曰晉侯背大王而忌)
　(小怨民弗與也伐之必出公曰/失衆焉能殺達禍誰能出君)
(壬襄王/申三年)十有一年(齊桓三十七晉惠二衞文十一蔡穆/二十六鄭文二十四曹共四陳宣四)
(十四把成六宋襄二秦/穆十一楚成二十三)
春晉殺其大夫㔻鄭父(㔻蒲/悲反)
(左傳春晉侯使以㔻鄭之亂來/告穀梁傳稱以國殺罪累上也)
　按左氏㔻鄭言於秦伯請出晉君則鄭有罪矣曷為
　稱國以殺而不去(上/聲)其官惠公以私意殺里克故其
　黨皆懼鄭之有此謀由殺里克致之也春秋以大義
　公天下為誅賞故書法如此其稱國者兼罪用事大
　夫不能格君心之非至於多忌濫刑危其國也(胡氏/曰稱)
　(國以殺國君大夫與聞其事而不請於天子張氏曰/惠公志於得國而無君人之度外則失信於秦内則)
　(忌克多殺故㔻鄭雖有私謀貳心而春秋以累上之/辭書之也髙氏曰㔻鄭父者里克之黨也惠公以私)
　(意殺里克故其黨皆懼謀召重耳是懐二心以事君/也鄭之死雖可傷亦可罪也汪氏曰鄭父名也若慶)
　(父林父行父處父之類或以為命大夫稱字非是傳/但言鄭者省文如經書樂祈犂而傳言之樂祈經書)
　(箕鄭父胥甲父而/傳止稱箕鄭胥甲)
　附録(左傳天王使召武公内使過賜晉侯命受玉惰/過歸告王曰晉侯其無後乎王賜之命而惰於)
　(受瑞先自棄也已其何繼之有禮國之幹也敬禮之/輿也不敬則禮不行禮不行則上下昏何以長世)
夏公及夫人姜氏㑹齊侯于陽穀
　襄陵許翰曰先乎陽榖之㑹為大雨雪後乎陽榖之
　㑹為大雩僖公賢君不能禮佐齊桓儆其怠忽而更
　與之俱肆于寵樂是以見戒於天如此以公夫人陽
　榖之㑹觀之齊桓伯業怠矣故楚人伐黄不能救凡
　此類屬詞比事直書于策而義自見(音/現)者也(杜氏曰/婦人送)
　(迎不出門見兄弟不踰閾與公俱㑹齊侯非禮孫氏/曰參譏之也薛氏曰夫人齊侯之女也歸寧可也為)
　(㑹而從夫于外非歸寧之禮也張氏曰男女無别則/瀆亂生諸侯㑹伯主而婦人與焉君臣之大義天下)
　(之大計凡所當講者必有所不及而般樂縱肆浸淫/日長宜桓公自是以往黄亡不救徐救不力女寵盛)
　(行伯業遂衰而魯僖之怠棄國政亦自此始矣髙氏/曰公之娶夫人之歸皆不書者合禮故也此㑹于陽)
　(穀則非禮矣公稔聞桓莊之失而不改其轍齊侯親/見兩國之事亦循其迹以兩君相㑹而使婦人厠於)
　(其間何以示侍衞僕從之臣乎家氏曰桓公之始伯/憤齊女之無度以哀姜為首戮諸夏肅然而咸服桓)
　(公之號令者實在於是齊襄衞宣汙染之習為之一/掃庶乎占方伯之遺烈矣及其暮年志得而驕乃復)
　(與僖姜為陽穀與下之㑹伯業其衰矣乎汪氏曰書/及以㑹所以别男女也桓公如齊稱公與姜氏此稱)
　(及則僖公猶能防制云耳魯頌稱聲/姜為令妻則聲姜必無文姜之行矣)
　附錄(左傳夏揚拒泉臯伊雒之戎同伐京師入王城/焚東門王子帶召之也秦晉伐戎以救周秋晉)
　(侯平戎/扵王)
秋八月大雩
(榖梁傳雩月正也雩得雨曰雩不得雨曰旱臨川/吳氏曰諸侯旱而雩禮也大雩祀及上帝非禮也)
冬楚人伐黄
(左傳黄人不歸楚/貢冬楚人伐黄)
　按榖梁子曰貫之盟管敬仲言於桓公江黄遠齊而
　近楚楚為利之國也若伐而不能救則無以宗諸侯
　矣桓公不聽遂與之盟管仲死楚伐江滅黄桓公不
　能救故君子閔之也遠國慕義能去逆効順所謂出
　自幽谷遷於喬木春秋之所取也被(皮寄/反)兵城守更
　歴三時告命已至而援(去/聲)師不出則失救患分災遏
　冦亂安與國之義矣滅弦滅温皆不書伐滅黄而書
　伐者罪桓公既與㑹盟而又不能救也(陳氏曰滅不/言伐此書伐)
　(病桓公也以貫之盟楊榖之㑹徒以亡其國耳張氏/曰中國外域之勢相為消長而未有不原於心故曰)
　(毋怠毋荒四夷來王桓公怠荒之心見於陽榖之㑹/楚人已占之於江漢之間而遂興伐黄之師也臨川)
　(吳氏曰楚之强暴凡近楚之國皆責之以納職貢如/事天子之禮黄既從齊霸故不歸楚貢而楚伐之至)
　(於亡也汪氏曰管仲雖非王佐之才其輔相桓公致/霸業之盛則其功大矣據齊語則咫尺天顔俯伏下)
　(拜以敬君命者皆仲諷諫之力也葢葵丘以後管仲/既卒則侈然自肆凡所以安中國而遏冦亂者皆懈)
　(怠苟簡而非前日之比矣然左傳記明年冬使管仲/平戎於王史記管仲之卒在桓公四十一年當僖公)
　(十五年則滅黄之時葢未卒也豈史記之説/有不足信抑或仲諫桓公以救黄而不從歟)
(癸襄王/酉四年)十有二年(齊桓三十八晉惠三衞文十二蔡穆/二十七鄭文二十五曹共五陳宣四)
(十五卒把成七宋襄三/秦穆十二楚成二十四)
春王三月庚午日有食之
　附錄(左傳春諸侯城衞楚/丘之郛懼狄難也)
夏楚人滅黄
(左傳黄人恃諸侯之睦於齊也不共楚職曰自郢及我/九百里焉能害我夏楚滅黄榖梁傳貫之盟管仲曰江)
(黄遠齊而近楚楚為利之國也若伐而不能救則無以/宗諸侯矣桓公不聽遂與之盟管仲死楚伐江滅黄桓)
(公不能救故/君子閔之也)
　春秋滅人之國其罪則一而見滅之君其例有三以
　歸者既無死難(乃旦/反)之節又無克復之志貪生畏死
　甘就執辱其罪為重許斯頓牂(作郎/反)之類是也出奔
　者雖不死於社稷有興復之望焉託於諸侯猶得寓
　禮(禮記郊特牲諸/侯不臣寓公)其罪為輕弦子温子之類是也若
　夫國滅死於其位是得正而斃(毗祭/反)焉者矣於禮為
　合於時為不幸若江黄二國是也其書滅者見(音/現)蠻
　荆之强罪諸夏之弱責方伯連帥(去/聲)之不修其職使
　小國賢君困於强暴不得其所公羊子所謂亡國之
　善詞上下之同力者也(汪氏曰江黄二國之滅皆不/書以其君歸亦不書其君奔)
　(者葢君臣同力效死以守而待中國之故也君滅不/書伐而黄則書伐江則書圍齊不救黄其罪可知晉)
　(雖救江而所以救之者非/其道與不救無以異也)
秋七月
　附録(左傳王以戎難故討王子帶秋王子帶奔齊晉/冬齊侯使管夷吾平戎于王使隰朋平戎于)
　(王以上卿之禮饗管仲管仲辭曰臣賤有司也有天/子之二守國髙在若節春秋來承王命何以禮焉陪)
　(臣敢辭王曰舅氏余嘉乃勲應乃懿徳謂督不忘往/踐乃職無逆朕命管仲受下卿之禮而還君子曰管)
　(仲之世祀也宜哉讓不忘其/上詩曰愷悌君子神所勞矣)
冬十有二月丁丑陳侯杵臼卒
(甲襄王/戌五年)十有三年(齊桓三十九晉惠四衛文十三蔡穆/二十八鄭文三十六曹共六陳穆公)
(欵元年把成八宋襄四/秦穆十二楚成二十五)
春狄侵衞
　齊桓公為陽榖之㑹是肆於寵樂(音/洛)其行(去/聲)荒矣楚
　人伐黄而救兵不起是忽於簡書其業怠矣然後狄
　人窺伺(斯義/反)中國本年侵衞明年侵鄭近在王都之
　側淮夷亦來病把而不忌也伯益戒于舜曰無怠無
　荒四夷來王此至誠無息帝王之道春秋之法也齊
　桓晉文若此類者其事則直書于策其義則游聖門
　者黙識於言意之表矣故曰仲尼之徒無道桓文之
　事者(張氏曰楚既滅黄而莫之恤狄侵衞之師所以/肆行也臨川吳氏曰方狄之强桓公未嘗膺之)
　(管仲猶有伯業方盛狄人猶敢肆行伐邢入衛而滅/温况今管仲已亡霸業浸衰則狄之無所顧憚固其)
　(宜/也)
　附錄(左傳春齊侯使仲孫湫聘于周且言王子帶事/畢不與王言歸復命曰未可王怒未怠其十年)
　(乎不十年/王弗召也)
夏四月葬陳宣公
公會齊侯宋公陳侯衞侯鄭伯許男曹伯于鹹
(左傳夏㑹于鹹淮夷病杞故且謀王室也秋為戎難故/諸侯戍周齊仲孫湫致之榖梁傳兵車之㑹也杜氏曰)
(鹹衞地東郡濮陽縣東南有鹹城汪氏曰十一年揚拒/泉臯伊雒之戎同伐京師入王城焚東門王子带召之)
(也十二年王以戎難討王子帶/子帶奔齊此謀王室為戎難也)
秋九月大雩
冬公子友如齊
(家氏曰陽榖甯母及鹹之㑹其後公子友皆如齊葢伐/楚服鄭城縁陵之事魯皆同之亦以見友之專魯政也)
　附錄(左傳冬晉荐饑使乞糴於秦秦伯謂子桑與諸/乎對曰重施而報君將何求重施而不報其民)
　(必攜攜而討焉無衆必敗謂百里與諸乎對曰天災/流行國家代有救災恤鄰道也行道有福㔻鄭之子)
　(豹在秦請伐晉秦伯曰其君是惡其民何罪秦於/是乎輸粟於晉自雍及絳相繼命之曰汎舟之役)
(乙襄王/亥六年)十有四年(齊桓四十晉惠五衞文十四蔡穆二/十九卒鄭文二十七曹共七陳穆二)
(把成九宋襄五秦穆/十四楚成二十六)
春諸侯城縁陵
(左傳春諸侯城縁陵而遷杞焉不書其人有闕也公羊/傳孰城之城把也曷為城杞滅也孰滅之葢徐莒脅之)
(曷為不言徐莒脅之為桓公諱也曷為為桓公諱上無/天子下無方伯天下諸侯有相滅亡者桓公不能救則)
(桓公恥之也然則孰城之桓公城之曷為不言桓公城/之不與諸侯專封也曷為不與實與而文不與文曷為)
(不與諸侯之義不得專封也諸侯之義不得專封則其/曰實與之何上無天子下無方伯天下諸侯有相滅亡)
(者力能救之則救之可也榖梁傳其曰諸侯散辭也聚/而曰散何也諸侯城有散辭也桓徳衰矣杜氏曰縁陵)
(杞/邑)
　齊桓公城三國而書詞不同城楚丘則没諸侯而不
　書城縁陵則書諸侯而不序城邢則再序三國之師
　何也邢以自遷為文故再列三師而書城邢者美其
　得救患分災之義無封國之嫌也淮夷病把諸侯㑹
　于鹹城縁陵而遷把焉則其事專矣故前目後凡直
　書諸侯而不序也(范氏曰直曰諸侯無小大之序陳/氏曰但曰諸侯者不繫之伯者之)
　(辭也但曰大夫者不繫之君之辭也臨川吳氏曰元/年齊以救邢之諸侯城邢同在一年諸侯猶且再叙)
　(著齊桓之志方勤而伯業何盛也今以㑹鹹之諸侯/城縁陵各在一年而不重叙著齊桓之志已怠而伯)
　(業何衰也不曰把/縁陵者把未遷也)衞為狄滅東徙渡河野處漕邑桓
　公使公子無虧戌以甲士歸其祭服乗(繩證/反)馬凡為
　國之用其力尤勤其功尤大其事尤專而春秋責之
　尤重曰城楚丘而不書諸侯正王法也是故以功言
　之則楚丘為大以義言之則城邢為美春秋之法明
　其道不計其功正其義不謀其利者也詳著城邢之
　師而深没楚丘之迹貴王賤霸羞稱桓文以正待人
　之體也明此則知曽西不為管仲深畏仲由之説矣
　(劉氏曰諸侯不專封專封而善僅可以贖過故平其/文不使伯者獨享其功為人之迷於義而乃以專封)
　(為徳也專封而不善是冒王法而又勤諸侯故畧其/文以見伯者之罪於專封而又有不善焉皆貴王賤)
　(伯羞稱桓文之意比縁陵於城楚丘之功則楚丘善/而縁陵不善矣比楚丘於王者之義則桓公救過之)
　(不給奚暇稱賢哉春秋貴義不貴惠貴正不貴功畧/小善而優大節以正待人而已矣家氏曰城縁陵之)
　(事葢與楚丘同而當是時齊桓拯救諸夏之志怠矣/故經書詳不如城邢畧不如楚丘亦輕重之權衡也)
　(蜀杜氏曰書城邢以國言之者善其救患全人之國/也楚丘縁陵以一邑言之者謂其專封而不與之也)
　(永嘉吕氏曰城縁陵不如城邢楚丘不如縁陵故以/楚丘縁陵之例觀之當書曰城夷儀而乃曰城邢楚)
　(丘者衞之楚丘縁陵者杞之縁陵也以城邢之例觀/之當書曰城衞城杞而乃曰城楚丘城縁陵葢邢遷)
　(于夷儀固邢之夷儀也諸侯城邢得救災恤鄰之道/也故詳書而不殺予之也衞已滅而諸侯城楚丘以)
　(封衞故不曰城衞而曰城楚丘杞未遷而諸侯城縁/陵以存把故不曰城把而曰城縁陵以諸侯而封諸)
　(侯非王法也楚丘之城没諸侯而不書諱之也若縁/陵之城則以淮夷病杞之故而為之城以遷之猶未)
　(至如衞之已滅而後封之也故但曰諸侯而不序則/其功亦有不足錄者矣汪氏曰城把之功器用不具)
　(城池未固不若城邢之美故不再序諸侯然祀未滅/特不待其自遷而城縁陵以遷之未如封衞之專故)
　(諸侯以凡舉而不削葢城縁陵之義不若城邢而功/亦劣於楚丘也  陸氏曰公羊云曷為城把滅也孰)
　(滅之葢徐莒脅之按明年楚伐徐諸侯救徐其謬可/知家氏曰杞未聞受兵而公羊以為既滅葢前此城)
　(衞城邢皆在於既亡既潰之後故亦以為已亡左氏/所謂病把者得其實矣廬陵李氏曰桓公三城榖梁)
　(以城邢再列三師為美齊楚丘不言衛遷為齊之/專縁陵不列序為諸侯之散至於公羊則皆以為)
　(專封春秋實與而文不與之辭胡氏於城/邢城楚丘用榖梁城縁陵葢用公羊之説)
夏六月季姬及鄫子遇于防使鄫子來朝(鄫似綾反榖/作繒后同)
(左傳鄫季姬來寧公怒止之以鄫子之不朝也夏遇于/防而使來朝公羊傳鄫子曷為使乎季姬來朝内辭也)
(非使來朝使來請已也榖梁傳遇者同謀也來朝者未/請已也朝不言使言使非正也以病鄫子也張氏曰鄫)
(國禹後姒姓漢屬/東海郡晉屬琅耶)
　春秋内女適人者明有所從則繫諸國若杞伯姬是
　也其未適人者欲有所别則書其字若子叔姬是也
　季姬書字而未繫諸國其女而非婦亦明矣及者内
　為志内女而外與諸侯遇譏魯也朝不言使言使非
　正(何氏曰使者臣/為君銜命文也)鄫子國君而季姬使之朝病鄫也
　魯秉周禮男女之際豈其若是之甚乎葢魯公鍾愛
　其女使自擇配故得與鄫子遇于防而遂以季姬歸
　之爾有孟光之徳有伯鸞之賢(後漢書梁鴻傳孟光/擇對不嫁年三十父)
　(母問其故曰欲得賢如梁伯鸞者鴻聞而聘之及嫁/以裝飾入門鴻不答光請曰切聞夫子髙義簡斥數)
　(婦妾亦偃蹇數夫矣今而見擇敢不請罪鴻曰吾欲/裘褐之人可與俱隱深山爾光更為椎髻著布衣共)
　(入山中以耕織為業/肅宗聞之求鴻不得)變而不失禮之正則猶可矣不
　然非所以為愛而厚其别也故稱及稱遇稱使罪魯
　與鄫以正男女之禮為後世戒也(孫氏曰季姬上無/歸鄫之文則是未)
　(嫁者此年遇防明年九月歸鄫是季姬先與鄫子遇/而後嫁也此季姬之行不正可知矣何氏曰禮男不)
　(親求女不親許魯不防正其女乃使要遮鄫子淫佚使來/請已與禽獸無異故卑鄫子使乎季姬以賤之張氏曰僖)
　(公愛女而使自擇配鄫子聽其使而朝魯請之夫婦/之始而不正如此書之所以譏僖公之不父鄫子之)
　(不夫季姬之不子且不婦也臨川吳氏曰未嫁之女/而與鄫子私相邂逅是淫奔也姬既私遇之後使鄫)
　(子朝魯而請昬姬不足責也僖公不能正家如此何/以居人上乎汪氏曰鄭徐吾犯之妹美使之自擇所)
　(配至於兄弟相殘以亂鄭國之政魯秉周禮而季姬/與鄫子道淫如此僖公正始之道亦可媿矣汪氏曰)
　(春秋書及及者為主以季姬為主則其與鄫子遇而/使來請已可知矣  啖氏曰左氏謂季姬鄫子之夫)
　(人公怒鄫子不朝季姬使之朝按稱季姬明魯未嫁/女也若是鄫夫人不當與鄫子遇又明年歸于鄫明)
　(此時鄫子請娶之者言魯之處女不當與諸侯㑹則/文姜哀姜淫佚至甚劉氏曰若實來寧何故再書其)
　(歸乎杞伯姬來何以不書歸乎永嘉吕氏曰范甯謂/魯女無故遠㑹諸侯此亦事之不然然春秋之世閫)
　(閾不嚴男女之别亂如文姜比年出㑹里巷匹婦尚/或恥之則季姬出遇恐有此事然女子許嫁笄而字)
　(書曰季姬則字也婦人書字許嫁之辭也豈其/許嫁于鄫而未歸於鄫故遇之而使來請已乎)
秋八月辛卯沙鹿崩
(左傳晉卜偃曰期年將有大咎幾亡國公羊傳沙鹿者/何河上之邑也此邑也其言崩何襲邑也沙鹿崩何以)
(書記異也外異不書此何以書為天下記異也榖梁傳/林屬於田為鹿沙山名也無崩道而崩故志之也其日)
(重其變也杜氏曰沙鹿山名平陽/元城縣東有沙鹿土山在晉地)
　沙鹿晉地也卜偃曰期年必有大咎國幾亡詩稱百
　川沸騰山冡崒崩(朱子曰山頂曰冡崒崔嵬/也山崩川溢災異之大者)言西周
　之將亡也書沙鹿崩於前書獲晉侯於後雖不指其
　事應(去/聲)而事應具存此春秋畏物之反常為異使人
　恐懼修省之意也其垂戒明矣(董子曰國家將有失/道之敗而天乃先出)
　(災異以譴告之不知自省又出怪異以警懼之尚不/知變而傷敗乃至此見天心仁愛人君而欲止其亂)
　(也李氏啖曰服䖍曰沙山名鹿山足林屬山曰鹿漢/書元后傳云后祖王翁孺自東平陵徙魏郡元城元)
　(城郭東有五鹿之墟即沙鹿也孫氏曰鹿山足也謂/山連足而崩爾詩山冡崒崩猶以為異此異之甚也)
　(也趙氏曰公羊云外異不書此何以書為天下記異/  凡山崩不係國者以其自有常處不比隕星退鷁)
　(也劉氏曰名山大澤不以封諸侯守之山不可以係/國也聖人庸能獨知沙鹿崩為天下異乎又曰沙鹿)
　(河上之邑亦非也此自山名之不須繫山者以可知/故也如禹貢桐栢積石皆不繫山汪氏曰文定於梁)
　(山崩言為天下記異則沙鹿/之崩疑亦非止一國之異矣)
狄侵鄭
(張氏曰狄數犯畿内之諸侯而齊桓不能治自入衞伐/邢滅温而至此霸圖弱而王室卑諸侯受禍著桓公之)
(怠/也)
冬蔡侯肸卒(肸許/乙反)
(榖梁傳諸侯時卒惡之也汪氏曰穆公也父獻舞見獲/於莘莊十九年留卒於楚而立  劉氏曰臣子慢則赴)
(不具日月春秋不改者因文以見也若必以惡/此君則鄭厲衞惠何不惡之哉榖梁之説非也)
　附錄(左傳冬秦饑使乞糴于晉晉人弗與慶鄭曰背/施無親幸災不仁貪愛不祥怒鄰不義四徳皆)
　(失何以守國虢射曰皮之不存毛將安傅慶鄭曰棄/信背鄰患孰恤之無信患作失援必斃是則然矣虢)
　(射曰無損於怨而厚於宼不如勿與慶鄭曰背施幸/災民所棄也近猶讎之况怨敵乎弗聽對曰君其悔)
　(是/哉)
(丙襄王/子七年)十有五年(齊桓四十一晉惠六衞文十五蔡莊/公甲午元年鄭文二十八曹共八陳)
(穆三杞成十宋襄六秦/穆十五楚成二十七)
春王正月公如齊
(張氏曰公十年朝齊此又朝齊純用五年一朝之制同/於事天子之禮矣  汪氏曰杜預謂諸侯五年再相朝)
(禮也何休謂合古五年一朝之義皆非是周制諸侯之/邦交但曰世相朝安得以五年為合禮乎廬陵李氏曰)
(周官行人言春朝秋覲夏宗冬遇時見衆同之禮此六/者諸侯朝天子之禮也又曰侯服嵗一見旬服二嵗一)
(見男服三嵗一見采服四嵗一見衞服五嵗一見要服/六嵗一見此六服朝覲宗遇之嵗也又曰諸侯邦交嵗)
(相問也殷相聘也世相朝也此諸侯相朝聘之禮也王/制曰諸侯之於天子比年一小聘三年一大聘五年一)
(朝天子五年一巡守與行人不同葢周衰損益之禮也/左氏文十五年曰諸侯五年再相朝以修王命古之制)
(也昭三年子大叔曰文襄之伯其務不煩諸侯令三嵗/而聘五嵗而朝有事而㑹不協而盟不與行人不同而)
(與王制畧相似故先儒皆以為此朝伯主之禮昭十三/年叔向曰明王之制使諸侯嵗聘以志業間朝以請禮)
(再朝而㑹以示威再㑹而盟以顯昭明於是有十二年/八聘四朝再㑹一盟之説與周官及禮家所錄皆不同)
(鄭氏曰不知何代之禮又無所出不從其義左氏又曰/凡諸侯即位小國朝之大國聘焉春秋書來朝及朝公)
(者三十有五或得邦交世朝之義或用文襄五嵗而朝/之制然皆非三代盛時朝王之禮也王道絶矣此兼山)
(黄氏/説也)
晉人伐徐
(左傳徐即諸夏故也臨川吳氏曰徐夷也首僭王楚亦/夷也次僭王徐楚同惡者也因齊桓之合諸侯匡天下)
(徐亦革面而即諸夏以即諸/夏而為楚所伐可悲也夫)
三月公㑹齊侯宋公陳侯衞侯鄭伯許男曹伯盟于牡
丘
(左傳盟于牡丘尋葵丘之盟且救徐也穀梁傳兵車之/㑹也鄭氏曰牡丘齊地與匡近國語築五鹿中牟葢與)
(牡丘以衞諸夏之地/注四塞諸夏之闕也)
遂次于匡
(榖梁傳遂繼事也次止也有畏也杜/氏曰匡衞地在陳留長垣縣西南)
公孫敖帥師及諸侯之大夫救徐
(左傳孟穆伯帥師及諸侯之師救徐諸侯次于匡以待/之榖梁傳善救徐也何氏曰大夫不序者起㑹上大夫)
(君以目故臣凡也内獨出名氏者臣不得因/君殊尊省文别尊卑也杜氏曰敖慶父之子)
　楚都于郢距徐亦遠(汪氏曰郢在江之南徐在淮之/北楚之伐徐必越宋陳蔡諸國)
　(之/境)而舉兵伐徐暴横(去/聲)憑陵之罪著矣徐在山東與
　齊宻邇以封境言之不可以不速救(家氏曰齊之救/徐非專為存徐)
　(計亦自為也徐近於齊楚人伐之所以震齊之鄰其/為謀深矣楚人得志於徐則必乗勝造齊之南境)
　以形勢言之非有餽糧越險之難也今書盟于牡
　丘見諸侯救患之不協矣(張氏曰葵丘之盟諸侯既/聽命矣此為楚人伐徐而)
　(合諸侯即驅之討楚救徐可也又從而盟之諸侯不/一故也人心已一而復貳非伯主救災恤患之志怠)
　(而人心始懈乎君子屢盟亂是用長此心之盛衰霸/業之所從而盛衰也霸主諸侯之心皆疑不足以保)
　(徐斷可/知矣)書次于匡見霸主號令之不嚴矣(何氏曰言/次者譏諸)
　(侯緩于仁恩既約救徐而生事次/止不自往遣大夫往卒不能解也)書大夫帥師而諸
　侯不行見桓徳益衰而禦外侮安中國之志怠矣(汪/氏)
　(曰桓公倡霸四十餘年未嘗命大夫為主將今諸侯/不親將而大夫帥師則救徐之役特聊且應之而不)
　(冀其成/功也)凡兵而書救未有不善之也救而書次則尤
　罪其當速而故緩失用師之義矣中庸曰至誠無息
　不息則久春秋謹始卒欲有國者敦不息之誠也始
　勤而終怠則不能久而無以固其國矣(啖氏曰凡救/當奔命而往)
　(救次失救道也孫氏曰言次言救者惡諸侯緩於救/患也諸侯既約救徐而遣大夫往此緩於救患可知)
　(也陳氏曰㑹救未有書帥師者其稱帥師何公子慶/父弑閔者也而敖世為將是故謹志之見三家之所)
　(從始也又曰救不言次言次無志於救也桓公合八/國之衆以救徐而僅使大夫將則桓志荒矣卒不競)
　(於楚救而言次甚譏之也有諸侯在而使大夫將始/以牡丘桓公為之也有諸侯在而使大夫盟始於雞)
　(澤悼公為之也汪氏曰霸者之事假借仁義之名以/濟其利欲之私故欲之未遂則汲汲焉謀度而經營)
　(之欲之既遂則懈怠苟且而不復能有為矣由其心/偽而不誠是以始終勤怠之殊而前後盛衰之異也)
　(孟子言以力假仁者霸又曰五霸假之也假之一字/得春秋誅心之法矣四年公孫兹帥師及諸侯之師)
　(侵陳列序諸國則書㑹此不言㑹而言及既㑹而後/及也非主魯之辭也與襄三年書叔孫豹及諸侯之)
　(大夫及袁僑盟之意同不獨言大夫若曰受命其君/故書諸侯以綂之葢當時諸侯雖以其權畀之大夫)
　(而春秋之法必欲其權孫於諸侯也廬陵李氏曰經/書盟而後救者牡丘救而後盟者馬陵一則督率於)
　(未然一則戒懼於已然也又曰經書諸侯之大夫三/救徐盟袁僑盟于宋也大夫之專始於齊桓成於晉)
　(悼極於晉平又曰許氏曰遂救許遂之善者也/以其進也遂次于匡遂之不善者也以其止也)
夏五月日有食之
(左傳不書朔與/日官失之也)
秋七月齊師曹師伐厲
(左傳秋伐厲以救徐也杜氏曰厲楚與國義陽隨縣北/有厲鄉張氏曰兵法攻所必救厲在徐楚之間欲楚之)
(來救以解徐也然繼此楚敗徐于婁林則厲在所不必/救明年不克救徐而還况同盟不同心而宋已伐同役)
(之曹矣髙氏曰諸侯大夫救徐而齊侯獨帥曹同伐厲/厲雖可討然非所以救徐也見强楚之難禦而中國之)
(威已頓矣王氏曰此伐厲以救徐與伐楚救江無異然/春秋不書以救者厲近徐而楚遠江則齊桓之用兵猶)
(愈於陽/處父也)
八月螽
(榖梁傳螽蟲災也/甚則月不甚則時)
九月公至自㑹
(公羊傳桓公之㑹不致此何以致久也范氏曰莊二十/七年盟幽傳曰桓㑹不致安之也此致者齊桓徳衰故)
(危而致之髙氏曰以㑹致者始於此春秋致㑹凡二十/有七公自正月如齊因而㑹盟暴師於外已踰三時而)
(以㑹致見救徐之無功也廬陵李/氏曰不以徐至者諸侯不親行也)
季姬歸于鄫
(臨川吳氏曰鄫子請娶季姬僖公許之至是始歸也之/劉氏曰杜云來寧不書此書者明中絶非也傳云止)
(豈絶之哉魯人為國諱醜雕琢止之之説以求揜其迹/仲尼作經推例以知義因文以畫情主人習其讀而不)
(知學者原其事而/知之此類是也)
已夘晦震夷伯之廟
(左傳震夷伯之廟罪之也於是展氏有隱慝焉公羊傳/晦者何㝠也震之者何雷電擊夷伯之廟者也夷伯者)
(曷為者也季氏之孚也季氏之孚則微者其稱夷伯何/大之也曷為大之天戒之故大之也何以書記異也穀)
(梁傳晦㝠也震雷也夷伯魯大夫也因此以見天子至/於士皆有廟天子七廟諸侯五大夫三士二故徳厚者)
(流光徳薄者流卑是以貴/始徳之本也始封必為祖)
　震者雷電擊夷伯之廟也不曰夷伯之廟震而曰震
　夷伯之廟者天應(去/聲)之也天人相感之際微矣夷伯
　者魯大夫也大夫既卒不名(杜氏曰夷伯魯大夫展/氏之祖父夷諡伯字大)
　(夫既卒/書字)榖梁以為因此見天子至于士皆有廟天子
　七廟諸侯五大夫三士二(禮記祭法王立七廟曰考/廟王考廟皇考廟顯考廟)
　(祖考廟有二祧諸侯立五廟曰考廟王考廟皇考廟/顯考廟祖考廟大夫立三廟曰考廟王考廟皇考廟)
　(適士二廟曰考廟王考廟官/師一廟曰考廟士考無廟)故徳厚者流光徳薄者
　流卑(范氏曰徳厚者位尊道隆者爵重/故天子遠及七世士祭祖而已)是以貴始徳
　之本也始封必為祖(范氏曰契為殷祖棄為周祖汪/氏曰大夫之祖如公子展為展)
　(氏之祖公子驅為臧孫氏之祖之類張氏曰正蒙曰/凡隂氣凝聚陽在内者不得出則奮擊而為雷震不)
　(善之積葢亦如此然天之怒擊毎在於惡稔而人不/加誅之後春秋書震者惟此事爾詩云敬天之怒無)
　(敢戲豫敬天之渝無敢馳驅昊天曰明及爾出王昊/天曰旦及爾游衍君子知天之日監而畏其威如此)
　(所以事天也夾漈鄭氏曰公子展之子曰公孫夷伯/范氏曰夷伯之廟過制髙氏曰不曰公孫者大夫三)
　(廟宜毁而不毁故貶之也于趙氏曰公穀並云晦㝠晉/也據十六年戊申朔隕石  宋五成十六年甲午晦)
　(楚戰于鄢陵並書晦朔則知晦者晦朔之晦耳古史/之體應合書日而遇晦朔必書之以為歴數之證)
　(榖梁成十六年傳云事過晦書晦何得於此獨名晦/㝠乎公羊又云夷伯季氏之子微者稱夷伯大之也)
　(天戒之故大之按褒貶當以義類豈有為天所罰反/乃書字反於理甚矣大夫既死加諡之後不更稱名)
　(爾原仲/亦是也)
冬宋人伐曹
(左傳討舊怨也襄陵許氏曰同盟始自相攻桓不能已/矣張氏曰莊十四年曹從齊桓伐宋宋至今憾之今諸)
(侯曽貳曹方伐厲救徐而襄公乗虚伐之尚可繼桓而/圖霸乎於此見桓徳之衰而襄志之私也家氏曰宋襄)
(於桓之方存已有圖伯之心其後執滕圍曹張本於此/春秋所以譏也陳氏曰諸夏之相交兵自莊之十九年)
(未之有也於是再見宋襄為之也廬陵李氏曰宋曹之/爭始此自曹莊公以齊命㑹伐宋遂與宋人為不釋之)
(憾夫伐宋非獨一曹而獨仇曹之深者曹在宋之宇下/非他國比也十九年圍曹宣三年圍曹至曹陽之衰宋)
(景用師尤亟哀三年有樂髠之伐六年有向巢之伐七/年書人以圍八年書公以入而曹亡於宋矣鄭子産曰)
(曹畏宋豈非壤地相接/必欲吞噬而後已乎)
楚人敗徐于婁林(敗必/邁反)
(左傳楚敗徐于婁林徐待救也張氏曰見楚之獨勝/而救徐之威不立伐厲之謀無補也杜氏曰婁林徐)
(地下丕僮縣東南有婁亭陳氏曰何以書椘人敗徐/于婁林病齊也齊帥天下之諸侯以遏冦亂所以存)
(中國也楚伐徐桓公合八國之衆盟于牡丘次于匡/以救徐而徐卒敗于椘不數年宋椘争盟執宋公以)
(是為盟主病矣髙氏曰齊桓合諸侯以救徐固有餘/力師出三時無功而返故書椘人敗徐婁林以罪之)
(劉氏曰徐伯益之後其上世有元徳顯功通于周室與/中國冠帶之君無以異徐始稱王王非諸侯所當稱也)
(故貶其稱汪氏曰徐自莊二十六年見經僖三年取舒/十七年伐英氏昭五年伐吳皆稱人昭四年㑹申楚人)
(執之三十年奔楚皆稱子獨此年與文七年伐莒並舉/號内不使與中國同外不使與荒裔等也  陸氏曰榖)
(梁云夷狄相敗志也按有赴告則書無他義廬陵李氏/曰徐之舉號本其始封之稱爾公羊注以為徐滅把不)
(知尊先聖法度惡重/故外之無据之言也)
十有一月壬戌晉侯及秦伯戰于韓獲晉侯
(秦始見經左傳晉侯之入也秦穆姬屬賈君焉且曰盡/納羣公子晉侯烝於賈君又不納羣公子是以穆姬怨)
(之晉侯許賂中大夫既而皆背之賂秦伯以河外列成/五東盡虢畧南及華山内及解梁城既而不與晉饑秦)
(輸之粟秦饑晉閉之糴故秦伯伐晉卜徙父筮之吉涉/河侯車敗詰之對曰乃大吉也三敗必獲晉君其卦遇)
(蠱䷑曰千乗三去三去之餘獲其雄狐夫狐蠱必其取/君也蠱之貞風也其悔山也嵗云秋矣我落其實而)
(其材所以克也實落材亡不敗何待三敗及韓晉侯謂/慶鄭曰寇深矣若之何對曰君實深之可若何公曰不)
(孫卜右慶鄭吉弗使步揚御戎家僕徒為右乗小駟鄭/入也慶鄭曰古者大事必乗其産生其水土而知其人)
(心安其教訓而服習其道唯所納之無不如志今乗異/産以從戎事及懼而變將與人易亂氣佼憤隂血周作)
(張脉憤興外彊中乾進退不可周旋不能君必悔之弗/聴九月晉侯逆秦師使韓簡視師復曰師少於我鬬士)
(倍我公曰何故對曰出因其資入用其寵饑食其粟三/施而不報是以來也今又擊之我怠秦奮倍猶未也公)
(曰一夫不可狃况國乎遂使請戰曰寡人不佞能合其/衆而不能離也君若不還無所逃命秦伯使公孫枝對)
(曰君之未入寡人懼之入而未定列猶吾憂也苟列定/矣敢不承命韓簡退曰吾幸而得囚壬戌戰于韓原晉)
(戎馬還濘而止公號慶鄭慶鄭曰愎諫違卜故敗是求/又何逃焉遂去之梁由靡御韓簡虢射為右輅秦伯將)
(止之鄭以救公誤之遂失秦伯秦獲晉侯以歸晉大夫/反首拔舍從之秦伯使辭焉曰二三子何其慼也寡人)
(之從君而西也亦晉之妖夢是踐豈敢以至晉大夫三/拜稽首曰君履后土而戴皇天皇天后土實聞君之言)
(羣臣敢在下風穆姬聞晉侯將至以太子罃𢎞與女簡/璧登臺而履薪焉使以免服衰絰逆且告曰上天降災)
(使我兩君匪以玉帛相見而以興戎若晉君朝以入則/婢子夕以死夕以入則朝以死唯君裁之乃舍諸靈臺)
(大夫請以入公曰獲晉侯以厚歸也既而䘮歸焉用之/大夫其何有焉且晉人慼憂以重我天地以要我不圖)
(晉憂重其怒也我食吾言背天地也重怒難任背天不/祥必歸晉君公子縶曰不如殺之無聚慝焉子桑曰歸)
(之而質其大子必得大成晉未可滅而殺其君祇以成/惡且史佚有言曰無始禍無怙亂無重怒重怒難任陵)
(人不祥乃許晉平晉侯使郤乞告瑕吕飴甥且召之子/金教之言曰朝國人而以君命賞且教之曰孤雖歸辱)
(社稷矣其卜貳圉也衆皆哭晉於是乎作爰田吕甥曰/君亡之不恤而羣臣是憂惠之至也將若君何衆曰何)
(為而可對曰征繕以輔孺子諸侯聞之䘮君有君羣臣/輯睦甲兵益多好我者勸惡我者懼庶有益乎衆説晉)
(於是乎作州兵初晉獻公筮嫁伯姬於秦遇歸姝☳☱/之􁏌☲☱史蘇占之曰不吉其繇曰士刲羊亦無􁀱也)
(女承筐亦無貺也西鄰責言不可償也歸妹之睽猶無/相也震之離亦離之震為雷為火為嬴敗姬車説其輹)
(火焚其旗不利行師敗于宗丘歸妹睽孤宼張之弧姪/其從姑六年其逋逃歸其國而棄其家明年其死於髙)
(梁之虚及惠公在秦曰先君若從史蘇之占吾不及此/夫韓簡侍曰龜象也筮數也物生而後有象象而後有)
(滋滋而後有數先君之敗徳及可數乎史蘇是占勿從/何益詩曰下民之孽匪降自天僔杳背憎職競由人十)
(月晉隂飴甥㑹秦伯盟于王城秦伯曰晉國和乎對曰/不和小人恥失其君而悼䘮其親不憚征繕以立圉也)
(曰必報讎寧事戎狄君子愛其君而知其罪不憚征繕/以待秦命曰必報徳有死無二以此不和秦伯曰國謂)
(君何對曰小人慼謂之不免君子恕以為必歸小人曰/我毒秦秦豈歸君君子曰我知罪矣秦必歸君貳而執)
(之服而舍之徳莫厚焉刑莫威焉服者懐徳貳者畏刑/此一役也秦可以霸納而不定廢而不立以徳為怨秦)
(不其然秦伯曰是吾心也改館晉侯饋七牢焉蛾折謂/慶鄭曰盍行乎對曰陷君於敗敗而不死又使失刑非)
(人臣也臣而不臣行將焉入十一月晉侯歸丁丑殺慶/鄭而後入是嵗晉又饑秦伯又餼之粟曰吾怨其君而)
(矜其民且吾聞唐叔之封也箕子曰其後必大晉其庸/可冀乎姑樹徳焉以待能者於是秦始征晉河東置官)
(司焉公羊傳此偏戰也何以不言師敗績君獲不言師/敗績也穀梁傳韓之戰晉侯失民矣以其民未敗而君)
(獲也趙氏曰凡戰而/死者書滅生禽曰獲)
　秦伯伐晉而經不書伐專罪晉也(汪氏曰據桓十二/年戰于宋僖十八)
　(年戰于甗/皆書伐)獲晉侯以歸而經不書歸免秦伯也(汪氏/曰據)
　(蔡侯獻舞書以歸陳氏曰不曰以歸罪晉侯也是故/獲外域不書外域交相獲不書必大國也若宋華元)
　(齊國書斯可以言獲矣將尊師衆獲之若匹夫然猶/曰宋齊之恥晉甸侯也而言獲是夷晉侯於大夫也)
　書伐書及者兩俱有罪而以及為主(汪氏曰書伐著/伐者之罪書及)
　(著被伐而及/戰者之罪)書獲書歸者兩俱有罪而以歸為甚(汪/氏)
　(曰書獲者罪其不能效死禦敵甘就執/辱書以歸者罪其專執國君恃强不釋)今此專罪晉
　侯之背施幸災貪愛怒鄰而恕秦伯也然則秦戰義
　乎春秋無義戰彼善於此則有之矣其不言師敗績
　何也君獲不言師敗績君重於師也(劉氏曰君將不/言帥師君重於)
　(師也君傷不言師敗績君獲不言師/敗績亦君重於師也三者異文同義)大夫戰而見獲
　必書師敗績(汪氏曰如戰于大棘書宋書敗績獲宋/華元戰于艾陵書齊師敗績獲齊國書)
　師與大夫敵也君為重師次之大夫敵春秋之法也
　與孟子之言何以異孟子為(于偽/反)時君牛羊用人莫
　之恤也故以民為貴君為輕春秋正名定分為萬世
　法故以君為重師次之(汪氏曰泰誓云元后作民父/母禮記民以君為心君以民)
　(為體父母之於子心之於四體尊卑輕重之/分天冠地履之不可紊故春秋以君為重)堯以天
　下命舜舜亦以命禹必稱元后為先此經世大常而
　仲尼葢祖述之也惟此義不行然後叛逆之黨有託
　以為民輕棄君親而不顧者矣(汪氏曰隋宇文化及/弑煬帝唐朱政立襄)
　(王愠皆託以為民而濟其大逆者也廬陵李氏曰秦/顓帝之後周孝王時非子受封至襄公送平王東遷)
　(始盡有岐周之地又七世至穆公此為見經之始又/曰是年桓公伯衰而宋楚秦晉之變遽見春秋備書)
　(之其五霸迭興之㑹也歟也劉氏曰穀梁云晉侯失/民矣以其民未敗而君獲  非也凡為君而見獲苟)
　(不失民將焉取之顧春秋所以/不書師敗績者舉君獲為重耳)
　
　
　
　
　
　
　
　
　
　
　
　
　
　春秋大全卷十三
欽定四庫全書
　春秋大全卷十四
　　　　　　　　　　　　明　胡廣等　撰
　　僖公下
(丁襄王/丑八年)十有六年(齊桓四十二晉惠七衛文十六蔡莊/二鄭文二十九曹共九陳穆四把成)
(十一宋襄七秦穆/十六楚成二十八)
春王正月戊申朔隕石于宋五(隕公/作霣)
(左傳隕星也公羊傳曷為先言霣而後言石霣石記聞/聞其磌然視之則石察之則五穀梁傳先隕而後石何)
(也隕而後石也于宋四境之内曰宋後數散辭也耳治/也杜氏曰隕落也聞其隕視之石數之五隨其聞見先)
(後而記之星隕如雨見星之隕於四逺而不見/其在地之驗此則見在地而不見始隕之星)
是月六鷁退飛過宋都(鷁五歴切穀作/鶂過古禾切)
(左傳六鷁退飛過宋都風也周内史叔興聘于宋宋襄/公問焉曰是何祥也吉㓙焉在對曰今兹魯多大䘮明)
(年齊有亂君將得諸侯而不終退而告人曰君失問是/隂陽之事非吉㓙所生也吉㓙由人吾不敢逆君故也)
(公羊傳是月者何僅逮是月也何以不日晦日也晦則/何以不言晦春秋不書晦也朔有事則書晦雖有事不)
(書曷為先言六而後言鷁六鷁退飛記見也視之則六/察之則鷁徐而察之則退飛五石六鷁何以書記異也)
(外異不書此何以書為王者之後記異也穀梁傳是月/者決不日而月也六鷁退飛過宋都先數聚辭也目治)
(也子曰石無知之物鶂㣲有知之物石無知故日之鶂/微有知之物故月之君子之於物無所苟而已石鶂且)
(猶盡其辭而况於人乎故五石六鷁之辭不設則王道/不亢矣民所聚曰都程子曰隕石于宋自空凝結而隕)
(六鷁退飛倒逆飛也倒逆飛必有氣驅之也春秋所書/災異皆天人響應有致之之道故石隕于宋而言隕石)
(夷伯之廟震而言震夷伯之廟此天應之也人以淺狹/之見以為無應其實皆應之然漢儒言災異皆牽合不)
(足信儒者見此因盡廢之杜氏曰是月隕石之/月重言是月嫌同日鷁水鳥髙飛遇風而退)
　隕石自空凝結而隕也(汪氏曰邵子云星在地則為/石石在天則為星此言隕石)
　(葢星墜於天半空凝/結至地而成石也)退飛有氣逆驅而飛也石隕鷁
　飛而得其數與名在春秋時凡有國者察於物象之
　變亦審矣此宋異也何以書於魯史亦見(音/現)當時諸
　國有非所當告而告者矣(杜氏曰宋人以為災告於/諸侯故書劉氏曰人君遇)
　(怪異非常之變當内自省而已非所以告同盟也同/盟有救患分災之義故水火兵戎之為害則告告則)
　(弔之此所待於外也竒物祅變之至則天之所以警/人君雖有堯湯之智反而責其躬此無待於外者也)
　(何赴告之有春秋因而書之以見人君之/莫能畏天命乃反以責於已者望於人也)何以不削
　乎聖人因災異以明天人感應(去聲/下同)之理而著之於
　經垂戒後世如隕石于宋而書曰隕石此天應之也
　和氣致祥乖氣致異人事感於下則天變應於上苟
　知其故恐懼修省變可消矣宋襄公以亡國之餘欲
　圖伯業五石隕六鷁退飛不自省其徳也後五年有
　盂之執又明年有泓之敗天之示人顯矣(何氏曰後/五年見執)
　(六年終敗如五石六鷁之數天/之與人昭昭著明甚可畏也)聖人所書之義明矣
　可不察哉(張氏曰星隕為石不祥也鷁退飛不順也/宋襄欲圖伯而無其徳故天出怪異以警)
　(畏之或問洪範配合庶徴有理否茅堂胡氏曰但不/可泥如漢儒牽合附㑹以春秋隕石于宋五六鷁退)
　(飛過宋都而襄公被執癸酉大雨震電庚辰大雨雪昭/而隠公被弑雨水氷而成公季孫被執鸜鵒來巢而)
　(公出奔豈不是應驗是以人君湏克謹天戒耳劉氏/曰公羊謂是月者僅逮是月也不日者晦也春秋不)
　(言晦非也晦朔天之所有取朔棄晦乖偽之深者穀/梁云石為無知之物故日之鷁㣲有知之物故月之)
　(亦非也言是月者宋不告日嫌與五石為一日故分/别之耳番陽萬氏曰梁山沙鹿亦無知之物胡為而)
　(不日麋與􁉃亦㣲有知胡為而不月也陸氏曰穀梁/云是月者決不日而月也按此傳以日月為例故云)
　(爾又曰民所聚曰都都者直/謂國城爾不獨以民聚為義)
三月壬申公子季友卒
(公羊傳其稱季友何賢也穀梁傳大夫日卒正也/稱公弟叔仲賢也大夫不言公子公孫疏之也)
　季者其字也友者其名也大夫卒而書名則曷為稱
　字聞諸師曰(汪氏曰因靳裁/之受伊川學也)春秋時魯卿有生而賜
　氏者季友仲遂是也生而賜氏者何命之為世卿也
　季子忠賢在僖公有翼戴之勤(朱子語季子賜族/亦只是時君恩意)襄
　仲弑逆在宣公有援立之力此二君者不勝(音/升)私情
　欲以異賞報之也故皆生而賜氏俾世其官(劉氏曰/春秋譏)
　(世卿莫甚於魯魯之大夫皆世卿莫强季氏仲氏季/氏出昭公仲氏弑子赤皆世卿能成其禍者也春秋)
　(異而書之主人習其讀則未知己之有罪/固曰賢之爾杜氏曰自是季氏世為卿)經於其卒
　各以氏書者誌變法亂紀之端貽權臣竊命之禍其
　垂戒逺矣(汪氏曰宋立華氏魯立叔孫氏當時賜族/率以為常春秋諸侯以殊禮異數寵遇其)
　(臣至有生而賜謚如衞靈之於北宫喜析朱鉏不特/生而賜族矣永嘉呂氏曰春秋之初公之子為大夫)
　(則稱公子公子之子為大夫則稱公孫非公子公孫/而為大夫則但書名自僖公以後則皆書族且使之)
　(世世為卿矣是故魯有仲孫叔孫季孫臧孫齊有髙/氏國氏崔氏陳氏衛有孫氏甯氏晉有郤氏欒氏韓)
　(氏趙氏魏氏鄭有罕氏駟氏游氏皆世卿也先王之/禮制蕩然矣  劉氏曰公穀皆云稱季友賢也非也)
　(言季友之賢不過書季子來歸足矣死何復乎/賢之乎且書季友云賢則書仲遂亦可謂賢)
夏四月丙申鄫季姬卒
　内女嫁於諸侯則尊同尊同則記其卒(本穀/梁)記其卒
　則必記其𦵏而有不記者此筆削之㫖非可以例求
　者也(汪氏曰内女為諸侯夫人者七惟紀伯姬宋共/姬書卒𦵏把叔姬以出不書𦵏郯伯姬齊子叔)
　(姬亦出并不書卒把伯姬歸杞四十餘年不書卒葬/疑必有故鄫季姬違禮故卒而不葬紀叔姬非夫人)
　(以賢而/卒𦵏之)宋伯姬在家為淑女既嫁為賢婦死於義而
　不回此行(去/聲)之超絶卓異者既書其葬又載其謚僖
　公鍾愛季姬使自擇配季姬不能自充以禮恃愛而
　行雖書其卒因奪其葬所以謹夫婦之道正人倫之
　統明王教之始也以此防民猶有嫁殤立廟舉朝素
　衣親臨祖載如魏明帝之厚其女者(三國志魏明帝/紀太和六年幼)
　(女淑卒上痛之甚追謚立廟葬于南陵取甄后從孫/黄合葬欲自送𦵏陳羣諌曰下殤禮所不備况未朞)
　(之月而為制服舉朝素衣朝夕哭臨/古未有此况欲親臨祖載乎上不聽)
　附錄(左傳夏齊伐厲/不克救徐而還)
秋七月甲子公孫兹卒
(穀梁傳大夫日卒正也杜氏/曰兹叔牙子叔孫戴伯也)
　附錄(左傳秋狄侵晉取狐㕑受鐸渉汾及昆都因晉/敗也  王以戎難告於齊齊徵諸侯而戍周冬)
　(十一月乙夘/鄭殺子華)
冬十有二月公㑹齊侯宋公陳侯衛侯鄭伯許男邢侯
曹伯于淮
(左傳十二月㑹於淮謀鄫且東畧也城鄫役人病有夜/登丘而呼曰齊有亂不果城而還穀梁傳兵車之㑹也)
(杜氏曰鄫為淮夷所病淮臨淮郡左右張氏曰後漢下/邳國師氏曰淮夷嘗病把而齊侯城縁陵以復把今㑹)
(諸侯于淮豈非謀淮夷以杜其後來耶高氏曰邢侯始/與㑹而在鄭許之下者此齊次之也番陽萬氏曰許以)
(男而先于邢曹邢以侯而後于鄭許聖人之作春秋從/主㑹者之所為而無所改正所以著其罪也汪氏曰桓)
(公安攘之志至㑹淮而愈怠矣却淮夷而不力城鄫而/不果况魯之僖公在㑹遽以其臣滅項而止之既不能)
(為鄰國討强家又遷怒于其君待聲姜㑹卞而獲釋悖/君臣之分紊男女之别霸事之傎莫此為甚葢㑹淮之)
(前楚伐黄滅黄而不能恤狄侵衛侵鄭而不能遏簡于/存把不若存邢之功緩于救徐不若救許之速宜淮夷)
(之㣲亦肆其暴抑有所窺而動也桓㑹不至而惟牡丘/于淮書至聖人之意實可見矣或謂桓公以諸侯伐淮)
(夷魯預有功故魯頌稱既克淮夷在泮獻馘而春秋不/紀其事葢削之也夫詩人之言特以此頌禱其君而願)
(其有是功如曰居常與許復周公之宇云耳使果有伐淮/夷之功安得不以伐山戎伐北戎之例而特書于經耶)
(戊襄王/寅九年)十有七年(齊桓四十三卒晉惠八衛文十七蔡/莊三鄭文三十曹共十陳穆五杞成)
(十二宋襄八秦穆/十七楚成三十九)
春齊人徐人伐英氏
(左傳春齊人為徐伐英氏以報婁林之役也杜氏曰英氏/楚與國張氏曰英氏臯陶後之封也為徐伐英氏桓公)
(之興師末矣王氏曰不能病楚而徒伐其與國之小者/桓之霸業微矣汪氏曰桓公舍楚不討而加兵于厲與)
(英氏虐區區之小國是/縱豺狼而摶狐䑕也)
　附錄(左傳夏晉太子圉為質於秦秦歸河東而妻之/惠公之在梁也梁伯妻之梁嬴孕過期卜招父)
　(與其子卜之其子曰將生一男一女招曰然男為人臣焉/女為人妾故名男曰圉女曰妾及子圉西質妾為宦女)
夏滅項
(左傳師滅項淮之㑹公有諸侯之事未歸而取項齊人/以為討而止公公羊傳孰滅之齊滅之曷為不言齊滅)
(之為桓公諱也春秋為賢者諱此滅人之國何賢爾君/子之惡惡也疾始善善也樂終桓公嘗有繼絶存亡之)
(功故君子為之諱也穀梁傳孰滅之桓公也何以不言/桓公也為賢者諱也項國也不可滅而滅之乎桓公知)
(項之可滅也而不知己之不可以滅也既滅人之國矣何/賢乎君子惡惡疾其始善善樂其終桓公嘗有存亡繼)
(絶之功故君子為之諱/也張氏曰項國子爵)
　按左氏淮之㑹公有諸侯之事未歸而取項齊人以
　為討而止公然則滅項者魯也二傳以為桓公滅之
　孰信乎考於經未有書外滅而不言國者如齊師滅
　譚是也亦未有書内取而直言魯者如取鄟(音/專)取邿
　(音/詩)取鄫是也(陳氏岳曰凡書外事各言其國内事不/言我外事如齊師滅譚齊人滅遂之類)
　(是也内事則取汶陽田取鄟取邿之類是也未有書/外事不言其國未有書内事而言魯者葢言國以别)
　(内也汪氏曰晉悼公以諸侯滅偪陽楚以諸侯/滅賴因㑹柤伐吳而繼事以滅之則皆書遂)由此
　知項為魯滅無疑矣然聖人於魯事有君臣之
　義凡大惡必隠避其辭而為(于偽/反)之諱今此滅項其
　惡大矣曷不諱乎曰事有隠諱臣子施之於君父者
　也故成公取鄟襄公取邿昭公取鄫皆不言滅而書
　取程氏以為在君則當諱是也若夫滅項則僖公在
　㑹季孫所為耳執政之臣擅權為惡而不與之諱此
　春秋尊君抑臣不為朋黨比(毗志/反)周之意也(詳見成/六年張)
　(氏曰於此見聖人文理宻察亦所以示人五刑五用/必審其人然後當罪也陳氏曰公猶在齊滅項非公)
　(命也向也費伯帥師城郎非公命不書此何以書城/郎常事滅項非常也是故常事譏不及公則不書苟)
　(非常則謹書之書滅項失兵權之漸也襄公在晉書/邾庶其來奔昭公在晉書莒牟夷來奔雖非公命皆)
　(非常也春秋必謹而志之家氏曰僖公徳季氏擁佑/之私假之以權待之不疑其後遂至不可制襄在楚)
　(而宿取卞昭在晉而意如納邾莒叛人每乗公出而/肆其無忌由此年滅項有以啓之耳  啖氏曰公穀)
　(皆云齊滅之為齊桓諱也按其文義乃是魯滅豈可/為齊諱而魯自取惡乎齊桓雖賢滅項非合義何得)
　(為之諱乎劉氏曰桓公與山戎戰春秋貶之降侯為/人夫戰山戎孰與滅中國滅中國反可諱而戰山戎)
　(反不得諱乎廬陵李氏曰公穀皆以項為齊滅賢桓/公故為之諱也二家葢拘於書取之例而不知變文)
　(之法耳故胡/氏特從左氏)
秋夫人姜氏㑹齊侯于卞(卞皮/彦反)
(左傳秋聲姜以公故會齊侯于卞杜氏曰卞魯國下縣/張氏曰大臣滅項而止僖公刑已頗矣又逺㑹婦人于)
(魯也此管仲既亡桓公志荒之政也臨川吳氏曰此葢/㑹淮之後諸侯各歸其國齊獨止公將執之以歸夫人)
(齊女也聞公見止要齊侯于路而會之非齊侯已歸而/再出㑹姜氏也婦人無外事魯之諸夫人聲姜頗為賢)
(婦詩人以令妻頌之而猶有此失葢稔于見聞之非盲/于禮義之正是以好成人之美者惜焉高氏曰論其情)
(則可矣而禮則不可也小白入魯地/而㑹聲姜能無嫌乎趙氏曰參譏之)
九月公至自㑹
(左傳九月公至書曰至自㑹猶有諸侯之事焉且諱之今致/也杜氏曰耻見執故託㑹以告廟危氏曰桓㑹不致而)
(桓公徳衰威信不著張氏曰公㑹諸侯而大臣滅人之/國得罪于伯主反國不討無政刑矣故謹而致之臨川)
(吳氏曰以夫人㑹齊侯故公于中㑹/路得釋而歸公未至齊故云至自)
冬十有二月乙亥齊侯小白卒
(左傳齊侯之夫人三王姬徐嬴蔡姬皆無子齊侯好内/多内寵内嬖如夫人者六人長衛姬生武孟少衛姬生)
(惠公鄭姬生孝公葛嬴生昭公宻姬生懿公宋華子生/公子雍公與管仲屬孝公于宋襄公以為太子雍巫有)
(寵於衛共姬因寺人貂以薦羞於公亦有寵公許之立/武孟管仲卒五公子皆求立冬十月乙亥齊桓公卒易)
(牙入與寺人貂因内寵以殺羣吏而立公子無虧孝公/奔宋十二月乙亥赴辛巳夜殯穀梁傳此不正其日之)
(何也其不正前見矣其不正之前見何也以不正入虚/國故稱嫌焉耳東萊呂氏曰桓公雖能用管仲攘夷狄)
(霸諸侯有一匡天下之功然仲無正心誠意格君之學/徒急於一時之功利卒致五子之亂其所以有始無終)
(者家法不正也管仲且有三歸之失豈能正其君哉廬/陵李氏曰桓公自莊九年入國十三年始霸迄僖十七)
(年凡三十九年吳郡李氏曰王道流行侯伯受職古未/始有霸也以古之未始有霸而齊桓實造端則桓為首)
(罪矣而春秋或予桓何哉葢黜其義而錄其功也功義/不相掩而後霸者之是非斷矣大抵春秋之世盛衰凡)
(三變桓公之未興與桓公之方霸及桓公之既没世變/各異也王臣下聘而不報王師出伐而無功凡伯書伐)
(戎强於北蔡師書敗荆盛於南鄭分許鄙宋廢鄭嗣紀/小而併於齊郕弱而偪於魯此桓公之未興也王禁明)
(而王臣不下聘者六十年盟會同而諸侯無私爭者三/十載序績召陵而荆怙矣陳旅聶北而狄退矣獻㨗過)
(魯而戎弭矣此桓公之主伯也天王出居而官守不問/衛滅㦤親而義師無討楚書子而主㑹矣狄書人而參)
(盟矣此桓公之既没也然桓公一人之身盛衰又凡三/變圖霸之初定霸之日及或霸之後得失頗殊也伐邢)
(侵宋侯度未一入蔡侵鄭戎疾未殄滅遂降鄣履事未/久設施多舛遇穀盟扈閲理未熟檢防易肆葢桓公圖)
(伯之初也貫澤而下葵丘以前衣裳不歃血兵車無大/戰仲尼稱其一匡孟子與其為盛在是數年桓公定霸)
(之日也九國叛而萌震矜管仲死而放繩墨城把貶於/城邢救徐怠於救許伐黄則外憂起會卞則家法虧葢)
(桓公成伯之後也驗春秋大勢之三變則桓公主霸為/有功即桓公一身之三變則桓公立功為不逺功過乘)
(除齊伯之顛/末可考矣)
(己襄王/夘十年)十有八年(宋襄九齊孝公昭元年晉惠九衛文/十八蔡莊四鄭文三十一曹共十一)
(陳穆六杞成十三秦/穆十八楚成三十)
春王正月宋公曹伯衛人邾人伐齊(宋公下公/有㑹字)
(左傳宋襄公以諸侯伐齊三月齊人殺/無虧穀梁傳非伐喪也杜氏曰納孝公)
　附錄(左傳鄭伯始朝于楚楚子賜之金既而/悔之與之盟曰無以鑄兵故以鑄三鐘)
夏師救齊
(穀梁傳善救齊也蜀杜氏曰傳言三月齊人殺無/虧則無虧已殺矣今魯以師救之亦以志其緩也)
五月戊寅宋師及齊師戰于甗齊師敗績
(左傳齊人將立孝公不勝四公子之徒遂與宋人戰/夏五月宋敗齊師于甗立孝公而還公羊傳戰不言)
(伐此其言伐何宋公與伐而不與戰故言伐春秋伐者/為客受伐者為主曷為不使齊主之與襄公之征齊也)
(曷為與襄公之征齊桓公死豎刁易牙爭權不𦵏為是/故伐之也穀梁傳戰不言伐客不言及言及惡宋也程)
(子曰書宋及曲在宋也奉少以奪長其罪大矣齊師敗/績書敗責齊臣也杜氏曰甗齊地無虧既死曹衛邾先)
(去故宋師/獨與齊戰)
狄救齊
(穀梁傳善/故齊也)
　伐齊之䘮奉少(去/聲)奪長(上聲/下同)其罪大故其責詳書師
　救齊者善魯也救者善則伐者惡矣凡書救者未有
　不善之也書狄救齊者許狄也許外國則罪諸夏矣
　許之曷為不稱人深著中國諸侯之罪也(常山劉氏/曰諸侯伐)
　(䘮不道如此狄乃能行義以兵救之聖人哀中國無/王諸侯滅義而莫之能救也薛氏曰聖人與狄之救)
　(猶賢乎宋也臨川吳氏曰書師救齊于伐齊之後則/救者救無虧也書狄救齊於齊師敗績之後時無虧)
　(已死齊無君矣故杜氏云救四公子之/徒雖緩不及事然亦書救終善之也)凡伐者為客
　受伐者為主今齊人受伐以宋為主者曲在宋也(何/氏)
　(曰戰言及所以别主客直不直也孫氏曰宋襄伐人/之䘮擅易人之主故以宋為主不與宋襄伐齊也)
　凡師直為壯曲為老書齊師敗績者責齊臣也或曰
　桓公管仲嘗屬(章欲/反)孝公於宋襄公以為世子矣則
　何以不可立乎曰不能制命雖天王欲撫鄭伯以從
　楚春秋猶以大義裁之而不與也桓公君臣乃欲以
　私愛亂長幼之節其可哉獨不見宣王與仲山甫爭
　魯侯戲括之事其後如之何也(國語魯武公以括與/戲見王王立戲仲山)
　(甫諫曰不可王卒立之武公卒魯人殺懿公/而立伯御宣王伐魯立孝公諸侯從是不睦)春秋深
　罪宋公大義明矣(問宋師及齊師戰是宋公也何以/書師既貶之何以不書人茅堂胡)
　(氏曰稱師見其用大衆也而貶在其中矣是以師為/重以襄公為輕矣問宋公伐齊為納公子昭也何以)
　(不書納公子昭于齊乎曰不與納也納昭非正也公/伐齊納糾亦非正則何以書書納糾所以著莊公之)
　(罪也止書伐齊而不書納糾則莊公得復讐之義矣/或書或不書其義自異不可不察也劉氏曰宋襄有)
　(憂中國之心伯天下之意而道不足也故合諸侯舉/大衆不務率義而先為不正以矜其力此所以無功)
　(也諸侯失國諸侯納之正也不曰納公子昭于齊不/與納也曷為不與納公子昭非正也王氏箋義曰無)
　(虧既立踰年之君也而宋人脅齊殺之將立孝公復/與齊人戰四公子之徒爭國宋伐䘮皆不義也張氏)
　(曰長幼有定分桓公管仲不能自制其尊卑正否之/辨而輕屬幼少以為亂階君臣既失制命之義矣今)
　(桓公未𦵏長子既立宋襄不能從宜因勢順其少長/以撫定之使得以終桓公之䘮乃成桓之私意帥諸)
　(侯奉少奪長大亂齊國春秋書宋公以為戎首深罪/之也永嘉呂氏曰桓公舍當立而屬公子昭于宋不)
　(可謂之正又蔽于雍巫之言而許立無虧不可謂之/明身死之後竪刁易牙立公子無虧其名則立長也)
　(宋襄伐䘮而納公子昭其名則桓公之所屬也彼此/交爭國内大亂凡皆桓公之為也春秋不書昭之當)
　(立與否而但書其戰伐敗救之事其義深矣然則昭/與無虧之事孰正曰以義則無虧正桓公屬公子昭)
　(於宋以為太子則桓公之罪也之劉氏曰戰於甗公/羊云曷為不使齊主之與襄公  征齊也非也晉郤)
　(克及齊侯戰於鞌寜可亦曰與晉郤克之征齊乎所/異於晉者何哉廬陵李氏曰宋襄伐齊之事公羊以)
　(為善宋葢彼以莊二十八年齊人伐衛衛人及齊戰/為予宋罪齊之書是以何休曰戰言及者所以别主)
　(客直不直也今宋言及明直在宋矣鄭曰及者别異/客主不施於直不直直不直自在事而已鄭記固足)
　(以辨何氏之失然兵凶戰危何得汲汲欲戰故凡為/志乎戰者春秋皆貶之在主人而及客則非處已息)
　(爭之道在客而及主人又豈仗義執言之師乎故春/秋書伐而戰者三獨宋公以客及主者乃變文以深)
　(貶宋也穀梁胡/氏之説精矣)
秋八月丁亥𦵏齊桓公
(杜氏曰孝公/立而後得葬)
　桓公九合諸侯不以兵車(朱子曰九當作糾劉氏曰/㑹於幽為九合之始始於)
　(幽終於淮合者九也而皆不以兵車番陽萬氏曰穀/梁稱衣裳之會十有一而左氏於鄄之再㑹曰齊始)
　(伯也是北杏之㑹鄄之初㑹皆在未伯之前則桓公/既伯衣裳之會止於九合而已或者以北杏陽穀非)
　(管仲之欲或又以鄄幽再㑹以地而/言則止於九皆未免臆度之説也)威令加乎四海
　幾於改物雖名方伯實行天子之事然而不能慎終
　始付託非人柩方在殯四鄰謀動其國家而莫之恤
　至於九月而後葬以此見功利之在人淺矣春秋明
　道正義不急近功不規小利於齊桓晉文之事有所
　貶而無過褒以此(張氏曰桓公自入國以來急於功/利志於富强其處已待人皆不以)
　(正心正家為務肉未及寒而庶孽爭國宋伐其䘮冢/子見殺國幾於忘足以見伯者之不足貴而聖門不)
　(道之/實矣)
冬邢人狄人伐衛
(狄始書人左傳冬邢人狄人伐衛圍菟圃衛侯以國讓/其父兄子弟及朝衆曰苟能治之燬請從焉衆不可而)
(後師於訾婁狄師還穀梁傳狄其稱人何也善/累而後進之伐衛所以救齊也功近而徳逺矣)
　狄稱人進之也慕義而來進之可也稱兵以伐衛而
　進之可乎伐衛所以救齊也衛嘗亡滅東徙渡河無
　所控告齊桓公救其亂而封之使衛國忘亡誰之賜
　也桓公方沒不念舊徳欲厚報之遽伐其䘮亦大甚
　矣以直報怨聖人之公也以怨報怨天下之私也以
　徳報怨寛身之仁也以怨報徳刑戮之民也至是人
　理亡矣桓公匡天下安中國免民於左衽(而審/反)諸侯
　不念其賜而於衛為尤先書狄救齊以著中國諸侯
　之罪再書狄人伐衛所以見(音/現)救齊之善功近而徳
　遠矣(范氏曰伐衛功近耳荒逺而憂當世其徳逺也/髙郵孫氏曰衛嘗見滅於狄而齊桓封之桓死)
　(未踰年而衛與諸侯伐之邢自以復存者桓公也於/是不忍齊之見伐而衛之無恩也與狄人伐之張氏)
　(曰邢黨狄以伐衛然論其曲直則衛之忘恩背霸以/伐䘮奪長宜得聲罪致討之師故人狄以進之見罪)
　(衛之深也臨川吳氏曰邢為周公之𦙍衛為武之穆/皆嘗亡於狄頼齊而復存今衛伐齊䘮固有罪矣然)
　(為宋所驅非主兵首惡也狄既救齊而又責衛伐齊/䘮之罪以狄為之亦可傷當世之無人矣敵國不相)
　(征凡興師以伐人者皆不義也况邢小國猶不當黨/非族伐同姓或者逼於狄之命而不得已也歟然其)
　(後衛竟滅邢其怨讐未必不基於此高氏曰伐衛以/邢為首者衛雖有罪而邢不當與狄連兵以伐兄弟)
　(之國且不可以外而先乎内也廬陵李氏曰衛之伐/齊正與鄭伯逃歸事同鄭知有天王之命而不知世)
　(子之不可易衛知有桓公之命而不知長子之不可/奪衛文賢君原其心恐非有背恩之實也但不審於)
　(義耳春秋於立孝公之事主宋以戰齊人狄以伐衛/皆變文以顯之正以宋公此舉似義而實非義故重)
　(貶以見意耳若止貴其不能報/徳安知衛人不自以為報齊乎)
　附錄(左傳梁伯益其國而不能/實也命曰新里秦取之)
(庚襄王十/辰一年)十有九年(宋襄十齊孝二晉惠十衛文十九/蔡莊五鄭文三十二曹共十二陳)
(穆七杞成十四秦穆/十九楚成三十一)
春
　附錄(左傳春遂/城而居之)
王三月宋人執滕子嬰齊
(左傳宋人/執滕宣公)
　執之是非決於稱人與稱爵而見執者則以名與不
　名知其罪之在也經書見執於人者悉皆不名而滕
　子獨名是亦有罪焉爾夫以齊桓之盛九合諸侯不
　以兵車雖江黄逺國猶相繼來盟而滕介(側畔/也)齊宋
　之間不與(音/預)衣裳之㑹者三十有七年及宋襄繼起
　又不尊事大國其見執則有由矣書名著其罪也苟
　為有罪其見執固宜宋何以稱人不得為伯討乎執
　雖以歸不歸于京師則稱人惡(去聲/下同)其專也(汪氏曰/如成九)
　(年鄭貳於楚晉執鄭伯既不以王命又不歸京師故/稱晉人孫氏曰五等之國皆諸侯也其或有罪方伯)
　(請於天子天子命之執則執之不得專執/也執得其罪其罰輕執不得其罪其罰重)歸于京師
　而執非其罪則稱人惡其濫也(汪氏曰僖二十八晉/文執衛侯歸京師為)
　(臣執君執不以其正故亦書晉人高郵孫氏曰滕固/有罪矣宋襄公繼齊桓之後非有徳義以服諸侯肆)
　(已之强一㑹虐二君以陵轢諸夏故書人以貶之春/秋不以不正治不正所以人宋而名滕子也薛氏曰)
　(宋襄執滕子以威求伯也臨川吳氏曰宋襄志在繼/齊桓之伯然去春首伐齊䘮奉少以簒長今春首執)
　(滕子恃强而陵弱如此欲伯得乎葢以滕子久不與/齊盟故執之以威諸侯然非有徳義以服人心肆己)
　(之暴所以終於無成也汪氏曰經書執國君者十有/三惟成十五年晉侯執曹伯執得其罪又歸諸京師)
　(故以伯討與之餘皆書人悉非伯討也然見執者皆/不名然此年滕子嬰齊哀四年晉執戎蠻子赤書名)
　(葢嬰齊自外於齊盟蠻氏亂而無質故名以貶之也/孫氏發㣲謂嬰齊名者遂失國也於義亦通廬陵李)
　(氏曰經書執諸侯始此前此晉執虞公者滅之也不/入此例胡氏曰執雖有罪而不歸京師則稱人宋執)
　(嬰齊是也成九年晉人執鄭伯襄十六年晉人執莒/子邾子十九年晉人執邾子可入此例歸於京師而)
　(執非其罪則稱人僖二十八年晉人執衛侯歸之於/京師是也若邾人執鄫子晉侯執曹伯畀宋人執戎)
　(蠻子歸於楚宋人執小邾子則暴惡之甚不特以專/與濫罪之矣其楚子執宋公楚人執徐子戎狄肆威)
　(天下大變亦非/可與此例論也)
夏六月宋公曹人邾人盟于曹南
(范氏曰曹南曹之南鄙陳氏曰邾文公在焉其稱人何/人曹邾以貶宋也屬辭疑於北杏曷為謂之貶以明年)
(鹿上之盟亦人宋則未嘗予宋以伯也蜀杜氏曰公羊/宋稱人誤廬陵李氏曰宋公書爵屬辭疑於北杏陳氏)
(以為明年鹿上復人宋則春秋未嘗予宋以伯此乃人/曹邾以人宋也恐未必然葢春秋始則望宋之能伯而)
(予之繼則罪宋之失/徳而人之有何不可)
鄫子㑹盟于邾
(公羊傳其言會盟何後㑹也杜氏曰不及曹南之盟諸/侯既罷鄫子乃㑹之於邾故不言如㑹臨川吳氏曰葢)
(鄫子如㑹適遇宋公歸國及邾之境故言會盟於邾廬/陵李氏曰春秋諸侯㑹盟而後至者四此言鄫子㑹盟)
(踐土陳侯如㑹雞澤陳袁僑如/㑹於鄬鄭伯髠頑如㑹是也)
己酉邾人執鄫子用之
(左傳夏宋公使邾文公用鄫子于次睢之社欲以屬東/夷司馬子魚曰古者六畜不相為用小事不用大牲而)
(况敢用人乎祭祀以為人也民神之主也用人其誰饗/之齊桓公存三亡國以屬諸侯義士猶曰薄徳今一㑹)
(而虐二國之君又用諸滛昏之鬼將以求霸不亦難乎/得死為幸公羊傳惡乎用之用之社也其用之社奈何)
(葢叩其鼻以血社也穀梁傳㣲國之君因邾以求與之/盟人因已以求與之盟已迎而執之惡之故謹而日之)
(也用之者叩其鼻以衈社也杜氏曰葢殺人而致祭臨/川吳氏曰用之者殺之而用其尸為牲以祭神張氏曰)
(葢鄫子㑹曹南之盟而後期宋公使邾執之邾鄫世仇/因附勢而肆虐用之惡也觀後日戕鄫子亦出於邾則)
(邾之虐鄫必自用鄫子而天子不誅所以復出為惡與/高氏曰宋公之盟曹南怒鄫子不至故欲用之而子魚)
(諌焉邾人修鄫舊怨遂承其意執而用之也不然則宋/修霸業邾從宋盟安敢輒戮鄫而不懼討乎宋既不討)
(則意從可知矣宋襄圖伯而縱容同盟暴虐與國何以/求諸侯乎經書鄫子與蔡世子有皆曰用之而不書所)
(用之迹葢聖人所不忍言但曰用之則知其以人為用/也惡之故謹而日之諸侯終則名鄫子不名史佚之汪)
(氏曰邾子稱人貶也上言㑹盟于邾則非㣲者明矣然/廬陵李氏曰執鄫子説左氏以為宋公使邾執之若)
(春秋何以不蔽罪於宋何休以為魯本許嫁季姬於邾/季姬滛佚使鄫子請已以此二國致忿臨江劉氏亦信)
(其説而考之公羊傳文本無此言不知何氏何據大抵/邾與宋皆南靣之君亦可以不受其命而乃逢迎其惡)
(躬為戎首肆為暴虐春秋/舍宋而罪邾亦未為過也)
秋宋人圍曹
(左傳討不服也子魚言於宋公曰文王聞崇徳亂而伐/之軍三旬而不降退修教而復伐之因壘而降詩曰刑)
(于寡妻至于兄弟以御于家邦今君徳無乃猶有所闕/而以伐人若之何盍姑内省徳乎無闕而後動杜氏曰)
(曹雖與盟/而猶不服)
　盟於曹南口血未乾(音/干)今復(扶又/反)圍曹者討不服也
　(臨川吳氏曰宋襄以威迫/曹而與之盟故曹不心服)愛人不親反其仁治人不
　治(去/聲)反其智襄公不能内自省徳而急於合諸侯執
　嬰齊非伯討不足以示威盟曹南非同志不足以示
　信卒於外欺身傷不知反求諸已欲速見小利之過也
　漢景削七國而吳楚叛(前漢書晁錯傳景帝即位遷/御史大夫錯請諸侯之過削)
　(其支郡後十餘日吳楚七國俱/反以誅錯為名上乃斬錯東市)東都疾横(去/聲)議而黨
　錮興(後漢書黨錮傳桓靈間主荒政謬國命委於閽/寺故匹夫抗憤處士横議危言深論不隐豪强)
　(於是天子震怒逮捕黨人自是正直放廢邪枉熾/結其死徙廢錮六七百人士類殱滅國隨以亡)唐
　文宗切於除姦而訓注用(唐書文宗始因李徳裕牛/僧孺以朋黨相軋嘆曰去)
　(河北賊易去朝廷朋黨難乃用李訓鄭注專執朝政/不附者指為黨人而逐之上深惡宦官遂信訓注欲)
　(以詐謀除累世之姦至於血流禁/署禍及忠良訓注誅上亦憤崩)故子夏為莒父宰
　問政子曰無欲速無見小利欲速則不達見小利則
　大事不成(朱子曰欲事之速成則急遽無序而反不/達見小者之為利則所就者小所失者大)
　(矣汪氏曰襄公志在近小非特不能成大功雖小利/亦未嘗遂僅一盟曹南而曹不服再盟鹿上㑹盂而)
　(束手就擒/於荆蠻矣)經書襄公不越數端而知其操心之若此
　者仲尼筆削推見至隠如化工賦像并其情不得遯
　焉非特畫筆之肖其形耳故春秋者化工也非畫筆
　也(張氏曰齊桓之霸屈已去忿盟魯平宋以致諸侯/先近故也今襄公欲圖諸侯近於宋者莫如曹滕)
　(滕既執矣曹方與盟已而復叛不從子魚内省徳之/言而亟事干戈宜其不遂霸也陳氏曰此宋公圍曹)
　(也其稱人貶也宋公欲合諸侯而亟修怨於曹諸夏/之圍國自是始汪氏曰經書内外之加兵於曹者十)
　(有三而宋居其七焉葢自僖十五年間曹之以兵佐/齊桓而伐之至此憤其貳乃環其國都而攻之宣三)
　(年復圍之哀之三年六年樂髠向巢再伐七年又圍/之八年遂入而俘其君終滅其國比事攷之不貶而)
　(罪自/見矣)
衛人伐邢
(左傳秋衛人伐邢以報菟圃之役於是衛大旱卜有事/於山川不吉甯莊子曰昔周饑伐殷而年豐今邢方無)
(道諸侯無伯天其或者欲使衛討邢乎從之師興而雨/張氏曰衛不自省其從宋伐䘮之罪而以報復為事罪)
(之也高氏曰衛不伐狄而伐邢是以人之也/○啖氏曰左傳甯莊子之言皆飾妄之辭也)
冬㑹陳人蔡人楚人鄭人盟于齊
(楚始與齊盟左傳陳穆公請修好於諸侯以無忘齊桓盟/之徳冬盟於齊修桓公之好也杜氏曰地以齊齊亦與)
　盟會皆君之禮也微者盟會不志於春秋凡所志者
　必有君與貴大夫居其間也然則為此盟者乃公與
　陳蔡楚鄭之君或其大夫矣曷為内則沒公外則人
　諸侯與其大夫諱是盟也楚人之得與中國會盟自
　此始也莊公十年荆敗蔡師始見於經其後入蔡伐
　鄭皆以號舉猶外之也僖公元年敗而稱楚經亦書
　人於是乎浸强矣然終桓公世皆止書人而不得與
　中國盟㑹者以齊修伯業能制其强故也桓公既沒
　中國無伯鄭伯首朝於楚(汪氏曰十八年鄭文公/始朝于楚楚子賜之金)其
　後遂為此盟故春秋沒公人陳蔡諸侯而以鄭列其
　下葢深罪之也(薛氏曰後鄭者鄭為之下也汪氏曰/陳自晉文之後服屬荆蠻雖或暫從)
　(中國而輙貳中國亦以有陳非吾事蔡自㑹狄泉以/徃甘心南向不與中國盟㑹鄭亦數同數異犧牲玉)
　(帛待於二竟陳蔡則屢滅于楚而/僅存鄭亦困逼於楚終春秋之世)又二年復(扶又/反)
　盟於鹿上至㑹于盂遂執宋公以伐宋而楚於是
　乎大張列位於陳蔡之上而書爵矣聖人書此豈
　與之乎所以著荆楚之强傷中國之衰莫能抗也
　故深諱此盟一以外荆楚二以惡(去/聲)諸侯之失道
　三以謹盟㑹之始也(陳氏曰楚初與諸夏盟也内/不言公諱之也齊桓卒陳非)
　(主盟也則曷為㑹陳人春秋不與荆楚㑹中國則/推而屬之陳也以其人楚不可不人陳蔡以其人)
　(陳蔡不可以不沒公也家氏曰序陳人為首陳倡盟/也序鄭于下鄭首叛也此楚人始㑹故諱公畧齊侯)
　(書法特為謹嚴不與蠻荆之盟中國也陳氏曰楚欲/得志于中國久矣齊桓討而攘之其後桓志稍衰滅)
　(黄敗徐駸駸抗衡然尚有所懼也桓公既沒宋襄欲/圖伯而諸侯不服故楚假不忘桓徳之説求參預中)
　(國之盟㑹陳蔡及鄭皆近楚而素服之者故先受其/謀齊孝公親見其父極力攘楚聽其甘言納之國都)
　(而與盟僖公亦忘是懲之志偕之同歃不知非我族/類其心必異楚因是以行其志於中國春秋諱公而)
　(人諸侯所以謹其始也汪氏曰于齊之盟魯及諸侯/盟楚之始也鹿上之盟外諸侯盟楚之始也故皆以)
　(微者書而深貶之㑹盂盟薄盟宋直書不諱又所以/著其陵駕中國之暴而諸侯皆俛焉從之也幸而晉)
　(文城濮之捷得以却其方張之勢晉伯不振而楚莊/竊討賊之義盟于辰陵遂主諸侯于蜀之盟十有一)
　(國之大夫皆貶書人魯不諱公視盟齊雖若未減然/人諸國大夫乃所以人公也厥後于宋于虢晉楚稱)
　(主齊盟而于申十有三國且用齊桓召陵之禮春秋/欲諱之而有不勝諱矣是知春秋貶于齊之盟所以)
　(謹禮於微慮/患於早也)
梁亡
(左傳梁亡不書其主自取之也初梁伯好土功亟城而/弗處民罷而弗堪則曰某㓂將至乃溝公宫曰秦將襲)
(我民懼而潰秦遂取梁公羊傳此未有伐者其言梁亡/何自亡也其自亡奈何魚爛而亡也穀梁傳自亡也湎)
(於酒淫於色心昏耳目塞上無正長之治大臣背叛民/為㓂盗梁亡自亡也如加力役焉湎不足道也梁亡鄭)
(棄其師我無加損焉正名而已矣梁亡出惡正也鄭棄/其師惡其長也杜氏曰以自亡為文非取者之罪所以)
(惡梁張氏曰梁嬴/姓伯爵栢翳之後)
　陸淳曰秦肆其暴取人之國沒而不書其義安在曰
　乗人之危惡易(去聲/下同)見也滅人之國罪易知也自取
　亡滅者其事微矣春秋之作聖人所以明㣲也(本㣲/㫖)
　梁本侯國魚爛而亡何哉(何氏曰魚爛從内𤼵百姓/一旦相率俱去狀若魚爛)
　易曰天行健君子以自强不息(朱子曰天一日一周/明日又一周非至健)
　(不能君子法之不以人欲害其/天理之剛則自强而不息矣)古者諸侯朝修其禁
　令晝改其國職夕省其典刑夜儆其百工無使慆(音/韜)
　(慢/也)滛而後即安故克勤于邦荒度土功者禹也慄慄
　危懼檢身若不及者湯也自朝至于日中昃不遑暇
　食用咸和萬民者文王也凡有國家者土地雖廣人
　民雖衆兵甲雖多城郭雖固而不能自强於政治則
　日危月消如火消膏以至滅亡而莫覺也而况好土
　功輕民力湎於酒淫於色心昏而出惡政者乎(何氏/曰梁)
　(君隆刑峻法一家犯罪四家/坐之一國之中無不被刑)其亡可立而待矣(臨川/吳氏)
　(曰梁伯不能君國子民以致民逃其上秦因得以取/其地故不書秦滅梁而以自亡為文張氏曰梁國之)
　(亡禍由於内如魚之爛外未見而内先潰矣春秋變/法以書諸侯自取滅亡者有二晉人執虞公猶言兵)
　(已加於頸而不自知也梁亡言國自亡而不之覺也/李氏曰書梁亡所以深惡梁非言秦得滅人國也汪)
　(氏曰漢帝禪末年委權閹寺國無政令玩戎黜武民/勞卒敝鄧艾兵至皇子諶謂當父子君臣背城一戰)
　(同死社稷而帝不聽率羣臣面縛以降/朱子於綱目特書漢亡亦春秋之意歟)
(辛襄王十/巳二年)二十年(宋襄十一齊孝三晉惠十一衛文二/十蔡莊六鄭文三十三曹共十三陳)
(穆八把成十五秦穆/二十楚成三十二)
春新作南門
(左傳書不時也凡啓塞從時公羊傳何以書譏何譏爾/門有古常也穀梁傳作為也有加其度也言新有故也)
(非作也南門/者法門也)
　言新者有故也言作者創始也(杜氏曰言新以易舊/言作以興事皆更造)
　(之文也孫氏曰新延廐不/言作此言作改舊可知)其曰南門者南非一門也
　庫門天子臯門雉門天子應門(禮記明堂位注天子/五門臯庫雉應路魯)
　(有庫雉路疏魯之庫門制似天/子臯門雉門制似天子應門)書新作南門譏用民
　力於所不當為也魯人為長府閔子騫曰仍舊貫如
　之何何必改作孔子曰夫人不言言必有中春秋凡用
　民力得其時制者猶書于䇿以見(音/見)勞民為重事
　而况輕用於所不當為者乎然僖公嘗修泮宮復閟
　宮矣奚斯董其役史克頌其事(汪氏曰詩小序季孫/行父請命于周而史)
　(克作頌泮水頌僖公能修泮宮也閟宮頌僖公能復/周公之宇也閔宮卒章云奚斯所作朱子曰泮水燕)
　(飲樂成之詩閟宮則為僖公修廟之詩泮宮諸侯之/學其東西南方有水形如半璧故曰泮宮閟深閟也)
　(宮廟/也)而經不書者宮廟以事其祖考學校以教國之
　子弟二者為國之先務雖用民力不可廢也其垂教
　之意深矣(劉氏曰南非一門庫門天子臯門雉門天/子應門南門者天子之門非諸侯之門也)
　(天子諸侯皆南靣而聴政門必嚮南其來舊矣新其/舊而書新作是必有僭制焉南門之僭自僖公始罪)
　(其不可為而為故曰新作二百四十二年所興作多/矣不必書也僖公修泮宫詩人頌之而春秋不書泮)
　(宮諸侯之學僖公修之得其時制故不書新宮災大/室屋壊災與壊不能不修而經無修之文雉門及兩)
　(覲災記新作焉吾以此數者參之修舊不足書其書/者皆非禮之制也高氏曰改舊制而増大之罪不止)
　(於勞民而已玉藻曰天子聴朔於南門之外書曰逆/子釗於南門之外此天子之門也魯之舊制豈可改)
　(乎王氏曰顧命孔氏傳南門路寢門則知魯南門乃/路門也魯庫雉二門既用天子之制惟路門仍舊故)
　(僖公因其弊而斥大之汪氏曰僖公之經並無城築/土功之事則庶幾其能愛民矣而猶有南門之役且)
　(不免於過制而僭上春秋特書新作以譏之抑責備/賢者之意歟廬陵李氏曰經書新作二此年及定二)
　(年新作雉/門及兩觀)
夏郜子來朝
(公羊傳郜子者何失地之君也何以不名兄弟辭也杜/氏曰郜姬姓國張氏曰後漢志濟隂成武北有郜城夾)
(漈鄭氏曰郜有二桓二年取郜大鼎北郜也在今單州/成武郜子來朝南郜也今單州有三郜城王氏曰郜分)
(為南北皆附庸於宋劉陸氏曰公羊云失地之君也按/經無異文無所據也  氏曰若失地之君何得言朝又)
(公羊以郜滅在春秋前按春秋以來且九十年郜子失/地殆三世矣猶能自歸同姓躬行朝禮無乃不近人情)
(乎廬陵李氏曰何氏特据郜大鼎之文以為春秋前宋已/滅郜此無據之言也不可取然郜惟此一處見他無所考)
五月乙巳西宮災
(公羊傳西宮何小寢也小寢則曷為謂之西宮有西宮/則有東宮矣魯子曰以有西宮亦知諸侯之有三宮也)
(西宮災何以書記災也穀梁傳謂之新宮則近為禰宮/以謚言之則如疏之然以是為閔宫也杜氏曰宮别宫)
(何氏曰禮夫人居中宮少在前右媵居西宮左媵居東/宮少在後家氏曰小寢人君燕私之地災見於是警戒)
(深矣人君之過不在朝路臨蒞之時而常在深宮燕處/之際天之示譴豈徒然哉  陸氏曰穀梁云閔公也按)
(謂之西宮者是僖公之西宮耳劉氏曰穀梁以僖公受/國閔公繼之如君父何為不可謂之新宮以新宮近禰)
(宮而更謂之西宮比/聲謚不亦踰疏乎)
鄭人入滑
(左傳滑人叛鄭而服於衛夏鄭公子士洩堵冦帥師八/滑髙氏曰鄭伯與滑伯同等諸侯滑服於衛遽興師而)
(入其國必欲滑為已屬葢强之陵弱如此王氏曰滑與遣/鄭為鄰齊桓時常與鄭同盟幽今中國無伯鄭首從楚)
(二卿長驅而入滑無忌憚甚矣故畧而人/之張氏曰此記天王出居於鄭之始釁也)
秋齊人狄人盟於邢
(左傳齊狄盟於邢為邢謀衛難也於是衛方病邢穀梁/傳邢為主焉爾邢小其為主何也其為主乎救齊何氏)
(曰狄稱人能常與中國也張氏曰書狄例以國稱而同/之於齊稱人之例者昔宋伐齊䘮而能救之今衛欲滅)
(邢而狄能謀之從中國以救災恤患有合於大義故人/以進之人狄則罪衛之意明矣此見聖人仁天下之公)
(心也家氏曰甚哉齊孝之無知也桓公征楚而服之已/乃與之盟於國桓公攘狄而却之已乃與之盟於邢書)
(曰厥父菑厥子乃弗肯播厥父基厥子乃弗肯堂其齊/孝之謂乎平庵項氏曰邢人狄人伐衛見邢之有足外)
(也齊人狄人盟於邢見齊之有足外也汪氏曰伐衛盟/邢春秋皆以狄稱人於齊邢之下而不殊序所以深惡)
(中國之/衰也)
冬楚入伐隨
(左傳隨以漢東諸侯叛楚冬楚闘穀於菟帥師伐隨取/成而還君子曰隨之見伐不量力也量力而動其過鮮)
(矣善敗由已而由人乎哉詩曰豈不夙夜謂行多露穀/梁傳隨國也張氏曰楚力方强隨欲復漢東諸侯于中)
(國而徳不足以勝之此所以召兵而自屈也左傳罪其/不量力不若孟子師文王之論高氏曰隨自是復屬於)
(楚至哀元年㑹楚子圍蔡襄陵許氏曰楚既服隨則將/爭衡於上國而宋欲盟之其能屈乎廬陵李氏曰隨本)
(漢東姬姓國桓公六年楚武王侵隨鬭伯比曰漢東之/國隨為大吾不得志於漢東也我則使然我張吾三軍)
(而被吾甲兵以武臨之彼則懼而恊以謀我故難間也/想此時隨尚能率小國以拒楚而漢陽諸姬尚聴命於)
(隨也八年而敗隨於速把十一年而隨絞州蓼又欲伐/楚師卒以鄖師之敗而止至莊四年楚武王荆尸授師)
(以伐隨其年楚子卒隨人成楚文即位不復有事於隨/葢隨已屈服於楚也然自莊以前楚兵加於江漢之間)
(皆不經見葢未有告命也今齊桓既卒中國無伯于齊/之後遂為同盟之國於是假告慶之策書以為恐動中)
(華之/計矣)
　附録(左傳宋襄公欲合諸侯臧文仲聞之/曰以欲從人則可以人從欲鮮濟)
(壬襄王十/午三年)二十有一年(宋襄十二齊孝四晉惠十二衛/文二十一蔡莊七鄭文三十四)
(曹共十四陳穆九杞成十六/秦穆二十一楚成三十三)
春狄侵衛
(杜氏曰為邢故臨川吳氏曰中國無伯而狄得假名義/以伐列國因宋曹衛邾伐齊喪則仗義興師以救齊又)
(聲衛伐喪之罪而與邢協力以伐衛衛因邢之黨狄伐/已而伐邢以報怨且憾邢宋已則狄又援齊而盟以為)
(邢謀至此遂為邢而侵衛前之伐以衛伐喪之惡有罪/可數故稱伐今之侵以衛有滅邢之心無事可指故稱)
(侵侵者言其師之無名也伐衛盟邢與中國之邢齊並/序則稱人此獨侵衛則還其本號而止稱狄汪氏曰前)
(伐衛盟邢以狄有救患之善故稱人此復侵衛惡其浸/肆强暴故舉其本號也張氏曰因邢之盟也孝公不能)
(嗣父之業楚狄皆因之以為列國患此齊/邢之盟所以兩書而邢衛並受其禍也)
宋人齊人楚人盟于鹿上
(左傳春宋人為鹿上之盟以求諸侯於楚楚人許之公/子目夷曰小國爭盟禍也宋其亡乎幸而後敗杜氏曰)
(鹿上宋地汝隂有原鹿縣宋為盟主故在齊楚上茅堂/胡氏曰鹿上之盟是宋公也何以稱人齊桓攘楚以安)
(中國宋公盟楚以求諸侯陳氏曰襄公欲合諸侯而執/滕宣公使邾文公用鄫子一㑹而虐二國之君而亟與)
(楚盟是喪師亡身之道也又曰人自為盟於惡曹見之/於是再見何中國無伯也宋襄欲繼伯而求諸侯於楚)
(楚於是爭長於宋則是盟也莫適為主人自為盟而已/矣臨川吳氏曰宋襄欲圖伯合諸侯而德義不足以感)
(人曹南之盟僅能脅服至近之曹至小之邢其餘諸侯/更無從之者况曹服懷貳楚人亦乘間合諸侯而其勢)
(力足以威人齊之盟不特陳蔡鄭許從之而魯亦從之/此宋襄所願欲而不可得者故求之於楚欲借楚之令)
(使諸侯從已曽不思楚强夷也齊桓之伯如此其盛猶/敢時出猾夏與齊抗衡宋襄既無齊桓之德義又無楚)
(頵之勢力乃倚楚為重欲得其所從之諸侯是求肉於/虎其遭執辱也宜哉楚君既稱人則齊宋二君亦降稱)
(人若宋齊稱爵則疑楚人為大夫矣張氏曰伯中國者/宋之欲也亂中國者楚之欲也欲伯中國而求之於狂)
(僭亂常之楚與之同盟此春秋所以序/列而人之以著襄公之自取敗辱也)
夏大旱
(左傳公欲焚巫尫臧文仲曰非旱備也脩城郭貶食省/用務穡勸分此其務也巫尫何為天欲殺之則如勿生)
(若能為旱焚之兹甚公從之是歲也飢而不害公羊傳/何以書記災也穀梁傳旱時正也杜氏曰雩不獲雨故)
(書旱髙氏曰言大者久且甚之辭春秋書大旱者二此/夏與宣七年秋也汪氏曰春秋歴時不雨則書不雨但)
(一時不雨而為災則書旱莊二十一年冬不雨不曰旱/者五榖既登則害於民者淺故不書旱耳廬陵李氏曰)
(經書大旱二此年及宣七年秋正義曰春秋之例旱則/脩雩雩而得雨喜雩有益則書雩不書旱雩不得雨則)
(書旱明災成也故公羊以不雨為/記異大旱為記災與左氏同)
秋宋公楚子陳侯蔡侯鄭伯許男曹伯㑹于盂執宋
公以伐宋(盂公作霍榖/作雩或作宇)
(椘始稱子左傳秋諸侯㑹宋公于盂子魚曰禍其在此/始乎君欲已甚其何以堪之於是椘執宋公以伐宋榖)
(梁傳以重辭也程子曰宋率諸侯為㑹而蠻荆執㑹主/諸侯莫敢違故以同執書之杜氏曰盂宋地鄭氏曰盂)
(鄭/地)
　執宋公者楚子也何以不言楚子執之(汪氏曰據溴/梁㑹下執莒)
　(子邾子/復出晉)分惡於諸侯也諸侯皆在㑹而蠻夷執其㑹
　主拱手以聽而莫之敢違其不勇於為義亦甚矣故
　特列楚子於陳蔡之上而以同執為文(孫氏曰不與/楚子執宋公)
　(故以諸侯共執為文所以抑强椘而存中國也陳氏/曰執非伯討恒稱人齊執陳轅濤塗伐稱君執稱人)
　(晉執衛侯㑹稱君執稱人韓不信執宋仲幾㑹稱大/夫執稱人此楚子執宋公曷為不再稱楚人不以荆)
　(蠻執諸夏之辭也是故執宋公不申言楚人執/齊慶封亦不申言楚人猶曰諸侯執之云爾)夫以
　楚之强豈能勝秦五國之衆何弱於趙然澠(音/緬)池之
　㑹藺相如一奮其氣威信(音/伸)敵國秦雖虎狼猶不敢
　動(史記藺相如傳秦王告趙王㑹澠池相如從及㑹/飲酒秦王請趙王鼓瑟趙王鼓之相如請秦王擊)
　(缶秦王不肯相如曰五歩之内相如請得以頸血濺/大王矣左右欲刄之相如叱之皆靡秦王乃一擊缶)
　(秦終不能加兵於趙趙亦/盛設兵以待秦秦不敢動)况以五國之君而不能得
　志於荆楚乎宋以乘(繩證/切)車之㑹往而楚伏兵車以
　執之則宋直楚曲其義已明雖以匹夫自反而縮猶
　不可耻矧南面之君也哉(趙氏曰此楚執耳其以諸/侯執之之辭何也譏諸侯)
　(也南面之君兵馬非不多也力非不足也而聴蠻夷/之君執辱盟主故譏之宋公德不足懷慮不及逺而)
　(求諸侯以及於難故罪之張氏曰孔子相定公㑹齊/侯此㑹中國也猶以文事不可無武備請司馬以行)
　(以楚之夷而可信其詐偽之約乎徒出㑹之是輕以/其身溷於虎狼之羣也不免宜矣陳蔡鄭許曹皆中)
　(國也蠻夷執㑹主而無一人伸義以正曲直之分豈/非自同於逆亂之類乎故以諸侯同執為文以罪襄)
　(公非但不識楚人譎詐之心且無以知五國之不同/心而輕為是㑹也愎諫求欲以及於禍所謂愚而好)
　(自用/者歟)然春秋為(去/聲)賢者諱宋公見執不少隱之何也
　夫盟主者所以合天下之諸侯安諸夏尊王室者也
　宋公欲繼齊桓之烈而與楚盟㑹豈安諸夏尊王室
　之義乎故人宋公於鹿上之盟而盂之㑹直書其事
　而不隱所以深貶之也(臨川吳氏曰宋襄求諸侯於/楚而楚許之故為此㑹以合)
　(所求之諸侯也當時楚輒强盛諸侯服之宋則國弱/而諸侯不從故求於楚宋為首事故先之然能致諸)
　(侯之來者實楚也夫楚以國則夷狄也以爵則子也/偃然以子爵而敘於諸侯之上則此㑹也楚實為之)
　(主故宋公之執不待言楚而知其為楚矣諸侯聽其/執而莫之救諫者勢不能也按前有鹿上之盟後有)
　(使宜申來獻捷之事楚君皆稱楚人獨此稱楚子者/葢謂執宋公不可稱執宋人宋公既爵則陳蔡鄭許)
　(曹皆須爵否則疑若君與大夫㑹五國既稱爵則楚/不得不稱爵此春秋之筆也髙氏曰楚自是稱子而)
　(序於諸侯之上於此見中國衰而蠻荆盛也汪氏曰/執宋公以伐宋蠻荆爭伯也執衛行人北宫結以侵)
　(衛諸侯無伯也以上公之爭同於匹夫之微俛就執/辱宋襄之圖伯末矣齊之盟楚序陳蔡之下鹿上之)
　(盟楚序齊下葢荆楚雖强初與中國之㑹盟猶未敢/偃然自肆也至是列陳蔡之上葢有主㑹之志矣而)
　(宋襄德衰國弱欲尸盟主之權故楚頵設詐禽之而/攻其國以懼中國之諸侯而取威攘伯也春秋尊中)
　(國而賤蠻荆故雖宋襄不能伯而掲宋公於㑹盟之/首所以辨内外之大分也于齊鹿上楚皆書人此㑹)
　(書楚人則疑非楚君故昉書楚子四夷雖大皆曰子/荆楚僭王而書之以子雖曰稱爵而抑之之意實在)
　(其中然以子爵亞於宋公而位中國諸侯之上則兩/伯之抗不待春秋之終而已見矣故止齋陳氏曰宋)
　(楚初爭長也楚稱子而序陳蔡鄭許/曹之上不知諸侯之從楚歟從宋歟)
冬公伐邾
(左傳任宿須句顓臾風姓也實司大皥與有濟之祀以/服事諸夏邾人滅須句須句子來奔因成風也成風為)
(之言於公曰崇明祀保小寡周禮也蠻夷猾夏周禍也/若封須句是崇皥濟而修祀紓禍也杜氏曰為邾滅須)
(句故王氏曰大旱經時不知貶/食省用而用兵伐人非其道也)
楚人使宜申來獻捷
(公羊傳此楚子也其稱人何貶曷為貶為執宋公貶曷/為為執宋公貶宋公與楚子期以乘車之㑹公子目夷)
(諫曰楚夷國也强而無義請君以兵車之㑹往宋公曰/不可吾與之約以乘車之㑹自我為之自我墮之曰不)
(可終以乘車之㑹往楚人果伏兵車執宋公以伐宋宋/公謂公子目夷曰子歸守國矣國子之國也吾不從子)
(之言以至此乎公子目夷復曰君雖不言國國固臣之/國也於是歸設守械而守國楚人謂宋人曰子不與我)
(國吾將殺子君矣宋人應之曰吾頼社稷之神靈吾國/已有君矣楚人知雖殺宋公猶不得宋國於是釋家公)
(宋公釋乎執走之衛公子目夷復曰國為君守之君曷/為不入然後逆襄公歸惡乎捷捷乎宋曷為不言捷乎)
(宋為襄公諱也此圍辭也曷為不言其圍為公子目夷/諱也穀梁傳捷軍得也其不曰宋捷何也不與楚捷於)
(宋也王氏箋義曰宜申鬭氏/子西也不書族與椒聘同)
　不曰來獻宋捷為(于偽/反)魯諱也(陳氏岳曰不曰宋捷/隱之也張氏曰僖公)
　(不與盂之㑹楚方求駕中國以魯/為諸侯之望故假宋捷以威魯)諸侯從楚伐宋而
　魯獨不與(音/預)故楚來獻捷以脅魯為魯計者拒其使
　而不受可也請於天王而討之可也宋公先代之後
　作賔王家方修盟㑹而伏兵車執之於壇坫之上(爾/雅)
　(壇謂之坫/在堂隅)又以軍獲遺獻諸侯其横(去/聲)逆甚矣(髙氏/曰中)
　(國於夷狄則有捷諸/侯於天子則有獻捷)拒其使而不受聲其罪而致討
　不患無詞魯於是時曽不能申大義以攘荆楚尊中
　國故不曰宋捷特為魯諱之也(劉氏曰楚暴犯中國/欺詐宋公執而伐之)
　(威動天下既貶其君又隱其捷乎宋以伸有道之弱/而沮無道之勝陳氏曰君使大夫何以特稱人貶之)
　(也盂㑹不稱子無以見宋楚之爭長獻捷不人之則/是遂子楚也自是至椒之聘始有君大夫臨川吳氏)
　(曰楚人者楚子也稱使則知為楚子矣自屈完盟召/陵楚臣之見經自是始汪氏曰獻者下奉上之辭不)
　(書楚執不書楚子使宜申獻捷不與荆蠻之凌中國/也執宋公以諸侯同執為文不書宋捷諱魯受捷之)
　(惡責中國諸侯之從蠻荆也經書獻捷者二齊侯獻/戎捷書爵書戎捷楚頵獻宋捷書人不書宋捷存中)
　(國而抑蠻荆之義著矣晉景公使鞏朔獻齊捷于周/天子猶責其姦先王之禮况以蠻荆暴虐中國而可)
　(受其捷乎張氏曰盂之㑹諸侯以同執示貶宜申之/來魯以受捷諱惡或抑或揚婉而成章此之謂也廬)
　(陵李氏曰楚未有大夫而書屈完則屈完為/褒辭楚已有君而書楚人則楚人為貶辭)
十有二月癸丑公㑹諸侯盟于薄釋宋公
(左傳冬㑹于薄以釋之子魚曰禍猶未也未足以懲君/公羊傳執未有言釋之者此其言釋之何公與為爾也)
(公與為爾奈何公與議爾也穀梁傳㑹者外為主焉爾/外釋不志此其志何也以公之與之盟目之也不言楚)
(不與楚專釋也何氏曰言諸侯者起霍之㑹諸侯也任/氏曰薄史記作亳漢山陽薄縣即湯都張氏曰拱州考)
(城漢/薄縣)
　㑹不書其所為獨㑹于稷書成宋亂者為受郜鼎立
　華督也(事見桓/公二年)㑹于澶淵言宋災故者為葬蔡侯不
　討般(音/班)也(事見襄公/三十年)㑹不書所為而盟于薄言釋宋
　公者宋方主㑹而蠻荆執而伐之以其俘獲來遺是
　荆楚挾强以懾諸侯天下將折而入楚矣此正天下
　大變春秋之所謹也(汪氏曰亂臣賊子弑君父蠻荆/陵中國皆天下大變故㑹于稷)
　(于澶淵盟于薄皆書其所為故于稷于薄不人諸侯/而澶淵人諸侯之大夫者世子弑君尤天下大變去)
　(之不忍言者/故尤謹之也)魯既不能伸大義以抑其强暴使宋公
　見釋出自天王與中國而顧(反/也)與歃血要(於遥/反)言求
　楚子以釋之是操縱大權自蠻荆出其事已傎(都田/反)
　甚矣故書㑹書盟書釋皆不言楚子為魯諱以深貶
　之也(張氏曰諸侯若能使宋人征繕而修文告之詞/明宋之直正楚之罪則楚人當情愧理屈而歸)
　(宋公之不暇矣今僖公脅於獻捷之威於五國為㑹/求盟於楚以請宋公而後得釋正中楚人之詭計春)
　(秋不書㑹楚子而曰㑹諸侯亦不書宋公歸自楚而/曰釋宋公葢其執其釋皆制於楚而聖人全中國之)
　(體故諱之罪魯與諸侯之無能為也蘇氏曰凡諸侯/見執而不失國書曰某侯某歸於某此不書名而言)
　(釋以為執之釋之皆在諸侯/若是而尚可以求諸侯乎)穀梁謂不與楚專釋是
　已(陳氏曰楚初與盟不書公於是/書公不與楚以專釋之辭也)或以為嘉我公之
　救患誤矣(汪氏曰春秋書公㑹諸侯盟者二盟于薄/為宋請平于楚以釋其執盟于宋為宋請)
　(服于楚以釋其圍楚雖主盟而春秋皆書公㑹諸侯/不以伯權予楚而憫中國之失伯也廬陵李氏曰此)
　(㑹與僖二十七年公㑹諸侯盟于宋同皆書諸侯者/避㑹楚之嫌也不然只如鄫子㑹盟于邾可也何必)
　(又書諸/侯乎)
(癸襄王十/未四年)二十有二年(宋襄十三齊孝五晉惠十三衛/文二十二蔡莊八鄭文三十五)
(曹共十五陳穆十把成十七/秦穆二十二楚成三十四)
春公伐邾取須句
(左傳伐邾取須句反其君焉禮也/杜氏曰須句在東平須昌縣西北)
　按左氏須句風姓實司太皥(胡老/反)與有濟(子禮/反)之祀
　(杜氏曰太皥伏羲也任宿須句顓臾/皆伏羲之後封近於濟故世祀之)邾人滅之須句
　子來奔因成風也(杜氏曰須/句成風家)公伐邾取須句而反其
　君焉(杜氏曰須句雖别國而削弱為魯私屬若/顓臾之比故滅奔及反其君皆畧不書)審如
　是固得崇明祀保小寡之禮何以書取乎不請於王
　命而專為(于偽/反)母家報怨謀動干戈於邦内擅取人
　國而反其君是以亂易亂(本殺/梁)非所以為禮也與收
　奪者無以異矣(趙氏曰取者收奪之名也髙氏曰歸/其君使為我附庸也為我附庸則是)
　(我取之也張氏曰僖公非有崇明祀保小寡之公心/而徒徇母之私意故無以服邾而致升陘之冦春秋)
　(書之亦不異於他日之伐取也陳氏曰春秋嚴義利/之辨苟以為利一以取書之是故雖邾人滅須句須)
　(句子來奔伐邾取須句反其君焉書取須句雖莒著/丘公立而不撫鄫鄫叛而來書取鄫汪氏曰文七年)
　(再書取須句而傳謂寘邾文公子焉比事而觀則魯/之取須句非以存其祀實貪其土耳使果有興滅繼)
　(絶之功則春秋必書公伐邾歸須句子于須句以著/其善矣  廬陵李氏曰取須句之事若以昭十九年)
　(宋公伐邾之例觀之則胡氏之説殊相反春秋不應/罪魯如此左氏事不經見恐諸家信之太過須句子)
　(既來奔魯史何得不書滅耶故劉氏以為無此年滅/須句及來奔事亦無反其君事直是須句久為邾滅)
　(其國為邑魯人/往伐取無他也)
夏宋公衛侯許男滕子伐鄭
(左傳三月鄭伯如楚夏宋公伐鄭子魚曰所謂禍在此/矣杜氏曰怒鄭如楚故伐之張氏曰襄公嘗困於楚矣)
(疾疢雖甚而德慧術知未有以増益其所不能穀梁所/謂過而不改而又甚之者也臨川吳氏曰宋襄求於楚)
(一㑹諸侯于盂而遭執伐之辱再盟于薄魯與諸侯同/致請于楚而後得釋鄭知宋伯不可成其力不可恃遂)
(朝于楚宋公不自反以修已之德義乃遽怨鄭/而興師以伐之所以挑楚釁而取泓之敗也)
　附録(左傳初平王之東遷也辛有適伊川見被髪而/祭於野者曰不及百年此其戎乎其禮先亡矣)
　(秋秦晉遷陸渾之戎于伊川對晉太子圉為質於秦/將逃歸謂嬴氏曰與子歸乎  曰子晉太子而辱於)
　(秦子之欲歸不亦宜乎寡君之使婢子侍執巾櫛以/固子也從子而歸棄君命也不敢從亦不敢言遂逃)
　(歸○富辰言于王曰請召大叔詩曰協比其鄰昬姻/孔云吾兄弟之不協焉能怨諸侯之不睦王説王子)
　(帶自齊復歸于/京師王召之也)
秋八月丁未及邾人戰于升陘(陘音/邢)
(左傳邾人以須句故出師公卑邾不設備而禦之臧文/仲曰國無小不可易也無備雖衆不可恃也詩曰戰戰)
(兢兢如臨深淵如履薄冰又曰敬之敬之天惟顯思命/不易哉先王之明德猶無不難也無不懼也况我小國)
(乎君其無謂邾小蠭蠆有毒而况國乎弗聽八月丁未/公及邾師戰于升陘我師敗績邾人獲公胄縣諸魚門)
(穀梁傳内諱敗舉其可道者也不言其人以吾敗也不/言及之者為内諱也程子傳公戰也杜氏曰升陘魯地)
　邾人以須句故出師公卑邾不設備戰于升陘我師
　敗績邾人獲公胄縣(音/𤣥)諸魚門(杜氏曰魚/門邾城門)記稱邾婁
　(力俱/切)復之以矢葢自戰于升陘始也(禮記檀弓注邾/師雖勝死傷亦)
　(甚無衣可/以招魂)魯既敗績邾亦幾亡輕用師徒害及兩國
　亦異於誅暴禁亂之兵矣故諱不言公而書及内以
　諱為貶(張氏曰書及公戰也不言敗諱恥也觀此則/知春取須句非有存亡繼絶之公心審矣汪)
　(氏曰經書内及戰者三乾時以納讎人之子而致敗/此則因取妾母之家而激怨皆無義之戰故皆諱公)
　(以貶之于奚雖疆事之橈然内兵書及是亦貶耳内/戰常諱敗而乾時直書敗績以與讎戰猶為彼善於)
　(此故不/諱敗也)
冬十有一月己巳朔宋公及楚人戰于泓宋師敗績
(左傳楚人伐宋以救鄭宋公將戰大司馬固諫曰天之/棄商久矣君將興之弗可赦也已弗聽冬十一月己巳)
(朔宋公及楚人戰于泓宋人既成列楚人未既濟司馬/曰彼衆我寡及其未既濟也請擊之公曰不可既濟而)
(未成列又以告公曰未可既陳而後擊之宋師敗績公/傷股門官殱焉國人皆咎公公曰君子不重傷不禽二)
(毛古之為軍也不以阻隘也寡人雖亡國之餘不鼓不/成列子魚曰君未知戰勍敵之人隘而不列天贊我也)
(阻而鼓之不亦可乎猶有懼焉且今之勍者皆吾敵也/雖及胡耉獲則取之何有於二毛明恥教戰求殺敵也)
(傷未及死如何勿重若愛重傷則如勿傷愛其二毛則/如服焉三軍以利用也金鼓以聲氣也利而用之阻隘)
(可也聲盛致志鼓儳可也公羊傳偏戰者日爾此其言/朔何春秋辭繁而不殺者正也何正爾宋公與楚人期)
(戰于泓之陽楚人濟泓而來有司復曰請迨其未畢濟/而擊之宋公曰不可吾聞之也君子不厄人吾雖喪國)
(之餘寡人不忍行也既濟未畢陳有司復曰請迨其未/畢陳而擊之宋公曰不可吾聞之也君子不鼓不成列)
(已陳然後襄公鼓之宋師大敗故君子大其不鼓不成/列臨大事而不忘大禮有君而無臣以為雖文王之戰)
(亦不過此也穀梁傳日事遇朔曰朔春秋三十有四戰/未有以尊敗乎卑以師敗乎人者也以尊敗乎卑以師)
(敗乎人則驕其敵襄公以師敗乎人而不驕其敵何也/責之也泓之戰以為復雩之恥也雩之恥宋襄公有以)
(自取之伐齊之喪執滕子圍曹為雩之㑹不顧其力之/不足而致楚成王成王怒而執之故曰禮人而不答則)
(反其敬愛人而不親則反其仁治人而不治則反其知/過而不改又之是謂之過襄公之謂也古者被甲嬰胄)
(非以興國也則以征無道也豈曰以報其恥哉宋公與/楚人戰于泓水之上司馬子反曰楚衆我少鼔險而擊)
(之勝無幸焉襄公曰君子不推人危不攻人厄須其出/既出旌亂於上陳亂於下子反曰楚衆我少擊之勝無)
(幸焉襄公曰不鼓不成列須其成列而後擊之則衆敗/而身傷焉七月而死倍則攻敵則戰少則守人之所以)
(為人者言也人而不能言何以為人言之所以為言者/信也言而不信何以為言信之所以為信者道也信而)
(不道何以為道道之貴者時/其行勢也杜氏曰泓水名)
　泓之戰宋襄公不阨人於險不鼓不成列先儒以為
　至仁大義(太史公曰襄/公修仁行義)雖文王之戰不能過也而春
　秋不與何哉物有本末事有終始順事恕施者王政
　之本也襄公伐齊之喪奉少奪長(展兩/反)使齊人有殺
　無虧之惡有敗績之傷此晉獻公之所以亂其國者
　罪一也桓公存三亡國以屬諸侯義士猶曰薄德而
　一㑹虐二國之君罪二也曹人不服盍姑省德無闕
　然後動而興師圍之罪三也凡此三者不仁非義襄
　公敢行而獨愛重傷與二毛則亦何異盗跖之以分
　均出後為仁義(莊子胠篋篇跖之徒問於跖曰盜亦/有道乎跖曰何適而無有道邪妄意)
　(室中之藏聖也入先勇也出後/義也知可否知也分均仁也)陳仲子以辟兄離母
　居於(音/烏)陵為亷乎(孟子朱子注飾小行而妨大/倫先王所誅而不以聽者也)夫計
　末遺本飾小名妨大德者春秋之所惡(去/聲)也故詞繁
　不殺而宋公書及以深貶之也(蘇氏曰宋襄被執見/釋而猶爭諸侯楚以)
　(蠻荆而干中夏故泓之戰雖曲在宋而春秋詞無所/予張氏曰春秋以襄公主是戰則知聖人罪其愎諫)
　(求欲昧大義而徇小節以取敗國殄民自及其身之/禍楚子救鄭而不言救又貶稱人惡黨亂也王氏箋)
　(義曰楚子稱人惡蠻荆之敗中國也故微之微楚子/亦所以譏宋公也以千乘之宋不能勝楚之微者宋)
　(公病之矣汪氏曰宋以衛侯許男滕子伐鄭而泓戰/止書宋公者葢夏首伐鄭之師既歸及秋楚救鄭不)
　(及因遂伐宋宋公帥師往逆之而與戰欲雪盂之恥/而不度其力之不能也宋公自傷而不言宋公敗績)
　(猶為中國諱辱耳若楚君敗績則直書之矣此啖氏/曰公羊美宋襄之守信云文王之戰亦不過  夫文)
　(王以仁義行師不應似宋襄徒守匹夫之信不知事/機也劉氏曰文王徳不加焉則不以力爭義不過焉)
　(則不以威制漸之以道摩之以仁而四方自服爾今/襄公不務脩文王之業而亟大功以殘百姓徒守咫)
　(尺之信乃比之文王其不知聖人亦甚矣廬陵李氏/曰春秋中國與楚交戰者泓城濮邲鄢陵雖勝負不)
　(同然皆以中國及之趙子曰内中國而外蠻荆也此/説亦是但以處已息爭之道言之則戰皆非春秋所)
　(與宋晉之汲汲與楚戰不及齊桓晉悼逺矣故胡/氏得之公羊之説胡氏辨之詳矣穀梁説亦好)
　附録(左傳丙子晨鄭文夫人芉氏姜氏勞楚子于柯/澤楚子使師縉示之俘馘君子曰非禮也婦人)
　(送迎不出門見兄弟不踰閾戎事不邇女器丁丑楚/子入饗于鄭九獻庭實旅百加籩豆六品饗畢夜出)
　(文芉送于軍取鄭二姬以歸叔詹曰楚王其不没乎/為禮卒於無别無别不可謂禮將何以没諸侯是以)
　(知其不/遂伯也)
(甲襄王十/申五年)二十有三年(宋襄十四卒齊孝六晉惠十四/衛文二十三蔡莊九鄭文三十)
(六曹共十六陳穆十一把成十/八卒秦穆二十三楚成三十五)
春齊侯伐宋圍緡(緡忙中切穀/作閔後同)
(左傳以討其不與盟于齊也公羊傳邑不言圍此其言/圍何疾重故也穀梁傳伐國不言圍邑此其言圍何也)
(不正其以惡報惡也杜氏曰緡宋邑髙平昌邑/縣東南有東緡城張氏曰漢志山陽郡東緡縣)
　齊霸國之餘業也(見樂/毅傳)宋襄公既敗於泓荆楚之勢
　益張矣齊侯既無尊中國遏寇亂恤災患畏簡書之
　意又乘其約而伐之此尤義之所不得為者也故書
　伐國而言圍邑以著其罪(何氏曰襄公欲行霸為楚/所敗諸夏之君宜雜然助)
　(之反因其困而伐之不仁也臨川吳氏曰楚與諸侯/盟于齊乘間以干中夏耳齊侯不悟而受其盟宋之)
　(不與盟于齊不愆義也齊反借此為名以責宋伐之/於敗傷之後悖理甚矣家氏曰齊孝非宋襄之力則)
　(不能有國顧忘納已之德乘其敗而圍其邑所謂以/怨報德刑戮之民也齊侯書爵以其背大惠而忍於)
　(為不義故目其人而誅之書伐書圍皆所以貶也孫/氏曰楚人敗宋於泓齊侯視之不救而又加之以兵)
　(故伐圍並書/以誅其惡)然則桓公伐鄭圍新城(六/年)何以不為貶
　乎鄭與楚合憑陵中國桓公伐之禁暴亂也宋與楚
　戰兵敗身傷齊侯伐之殘中夏也其事異矣美惡不
　嫌同詞(汪氏曰春秋無義戰彼善於此則有之經書/伐國圍邑者四齊桓伐鄭圍新城討其棄盟)
　(從楚之罪予之也宋殤忌公子憑而遷怒伐鄭圍長/葛楚頵虐中國而圖伯伐宋圍緡與此年齊孝之忘)
　(大德而脩小怨皆貶之也葢討得其罪則諸侯遂圍/許圍宋彭城同圍齊春秋不以為譏不能脩德而徒)
　(恃兵力則雖攻内邑之背叛如圍棘/圍費圍鄆圍郈而春秋未嘗與之也)
夏五月庚寅宋公兹父卒
(左傳夏五月宋襄公卒傷於泓故也公羊傳何以不書/葬盈乎諱也穀梁傳兹父之不葬何也失民也其失民)
(何也以其不教民戰則是棄其師也為人君而棄其師/其民孰以為君哉茅堂胡氏曰宋襄公不書葬治其罪)
(也張氏曰時僖公已有志於附楚故不㑹宋公之葬廬/陵李氏曰宋襄之立在僖九年十八年宋始稱伯迄二)
(十三年凡六年李氏曰謂春秋不與宋襄之伯則曹南/之文與北杏城濮主諸侯之詞無異謂春秋為予宋襄)
(之伯則茲父之卒畧不書葬與秦楚之君無别葢春秋/忠厚之法致意乎始而不足乎終也何以致意乎始宋)
(以先代文獻之後爵居庶邦侯伯之長齊晉猶可伯豈/宋不可伯乎既伯矣何以不足乎終伐喪以立威仁悖)
(之甚致楚以謀夏義隳之大襄公/非特無功而又階亂伯將何賴焉)
秋楚人伐陳
(左傳秋楚成得臣帥師伐陳討其貳於宋也遂取焦夷/城頓而還子文以為之功使為令尹叔伯曰子若國何)
(對曰吾以靖國也夫有大功而無貴仕其人能靖者與/有幾臨川吳氏曰曹南之盟陳不從宋伐鄭之役陳亦)
(不從宋盟齊則陳従楚㑹盂執宋公伐宋則陳従楚考/之經唯見陳之服扵楚不見陳之貳扵宋今楚討陳之)
(貳葢以伐宋之後鄭畏而朝楚而陳未朝楚即誣以貳/宋之罪伐之而取其二邑積其勢不至於滅陳不已也)
(張氏曰成得臣最於肆惡而鬭榖於莵賞以貴仕春秋/人之意可見矣廬陵李氏曰陳頓之爭始此二十五年)
(楚圍陳以納頓襄/四年陳人圍頓)
冬十有一月把子卒
(髙氏曰不名/者史佚之)
　附録(左傳晉公子重耳之及於難也晉人伐諸蒲城/蒲城人欲戰重耳不可曰保君父之命而享其)
　(生禄於是乎得人有人而校罪莫大焉吾其奔也遂/奔狄從者狐偃趙衰顛頡魏武子司空季子狄人伐)
　(廧咎如獲其二女叔隗季隗納諸公子公子取季隗/生伯鯈叔劉以叔隗妻趙衰生盾將適齊謂季隗曰)
　(待我二十五年不來而後嫁對曰我二十五年矣又/如是而嫁則就木焉請待子處狄十二年而行過衛)
　(衛文公不禮焉出於五鹿乞食於野人野人與之塊/公子怒欲鞭之子犯曰天賜也稽首受而載之及齊)
　(齊桓公妻之有馬二十乘公子安之從者以為不可/將行謀於桑下蠶妾在其上以告姜氏姜氏殺之而)
　(謂公子曰子有四方之志其聞之者吾殺之矣公子/曰無之姜曰行也懷與安實敗名公子不可姜與子)
　(犯謀醉而遣之醒以戈逐子犯及曹曹共公聞其駢/脅欲觀其裸浴薄而觀之僖負覊之妻曰吾觀晉公)
　(子之從者皆足以相國若以相夫子必反其國反其/國必得志於諸侯得志於諸侯而誅無禮曹其首也)
　(子盍早自貳焉乃饋盤飱寘璧焉公子受飱反璧及/宋宋襄公贈之以馬二十乘及鄭鄭文公亦不禮焉)
　(叔詹諫曰臣聞天之所啓人弗及也晉公子有三焉/天其或者將建諸君其禮焉男女同姓其生不蕃晉)
　(公子姬出也而至于今一也離外之患而天不靖晉/國殆將啓之二也有三士足以上人而從之三也晉)
　(鄭同儕其過子弟固將禮焉况天之所啟乎弗聽及/楚楚子饗之曰公子若反晉國則何以報不穀對曰)
　(子女玉帛則君有之羽毛齒革則君地生焉其波及/晉國者君之餘也其何以報君曰雖然何以報我對)
　(曰若以君之靈得反晉國晉楚治兵遇於中原其辟/君三舍若不獲命其左執鞭弭右屬櫜鞬以與君周)
　(旋子玉請殺之楚子曰晉公子廣而儉文而有禮其/從者肅而寛忠而能力晉侯無親外内惡之吾聞姬)
　(姓唐叔之後其後衰者也其將由晉公子乎天將興/之誰能廢之違天必有大咎乃送諸秦秦伯納女五)
　(人懐嬴與焉奉匜沃盥既而揮之怒曰秦晉匹也何/以卑我公子懼降服而囚他日公享之子犯曰吾不)
　(如衰之文也請使衰從公子賦河水公賦六月趙衰/曰重耳拜賜公子降拜稽首公降一級而辭焉衰曰)
　(君稱所以佐天子者/命重耳重耳敢不拜)
(乙襄王十/酉六年)二十有四年(齊孝七晉惠十五卒鄭文二十/四蔡莊十鄭文三十七曹共十)
(七陳穆十二把桓公姑容元年宋成公/王臣元年秦穆二十四楚成三十六)
春王正月
　附録(左傳春王正月秦伯納之不書不告入也及河/子犯以璧授公子曰臣負覊絏從君巡於天下)
　(臣之罪甚多矣臣猶知之而况君乎請由此亡公子/曰所不與舅氏同心者有如白水投其璧于河濟河)
　(圍令狐入桑泉取臼衰二月甲午晉師軍于廬栁秦/伯使公子縶如晉師師退軍于郇辛丑狐偃及秦晉)
　(之大夫盟于郇壬寅公子入于晉師丙午入於曲沃/丁未朝於武宫戊申使殺懷公于髙梁不書亦不告)
　(也○吕郤畏偪將焚公宫而弑晉侯寺人披請見公/使讓之且辭焉曰蒲城之役君命一宿女即至其後)
　(余從狄君以田渭濵女為惠公來求殺余命女三宿/女中宿至雖有君命何其速也夫袪猶在女其行乎)
　(對曰臣謂君之入也其知之矣若猶未也又將及難/君命無二古之制也除君之惡唯力是視蒲人狄人)
　(余何有焉今君即位其無蒲狄乎齊桓公置射鉤而/使管仲相君若易之何辱命焉行者甚衆豈唯刑臣)
　(公見之以難告三月晉侯潛㑹秦伯于王城己丑晦/公宫火瑕甥郤芮不獲公乃如河上秦伯誘而殺之)
　(晉侯逆夫人嬴氏以歸秦伯送衛於晉三千人實紀/綱之僕○初晉侯之豎頭須守藏者也其出也竊藏)
　(以逃盡用以求納之及入求見公辭焉以沐謂僕人/曰沐則心覆心覆則圖反宜吾不得見也居者為社)
　(稷之守行者為覊絏之僕其亦可也何必罪居者國/君而讐匹夫懼者甚衆矣僕人以告公遽見之○狄)
　(人歸季隗于晉而請其二子文公妻趙衰生原同屏/括樓嬰趙姬請逆盾與其母子餘辭姬曰得寵而忘)
　(舊何以使人必逆之固請許之來以盾為才固請于/公以為嫡子而使其三子下之以叔隗為内子而已)
　(下之○晉侯賞從亡者介之推不言禄禄亦弗及推/曰獻公之子九人唯君在矣惠懷無親外内棄之天)
　(未絶晉必將有主主晉祀者非君而誰天實置之而/二三子以為已力不亦誣乎竊人之財猶謂之盜况)
　(貪天之功以為已力乎下義其罪上賞其姦上下相/蒙難與處矣其母曰盍亦求之以死誰懟對曰尤而)
　(效之罪又甚焉且出怨言不食其食其母曰亦使知/之若何對曰言身之文也身將隱焉用文之是求顯)
　(也其母曰能如是乎與女偕隱遂隱而死晉侯求/之不獲以綿上為之田曰以志吾過且旌善人)
夏狄伐鄭
(左傳鄭之入滑也滑人聽命師還又即衛鄭公子士洩/堵俞彌帥師伐滑王使伯服游孫伯如鄭請滑鄭伯怨)
(惠王之入而不與厲公爵也只怨襄王之與衛滑也故/不聽王命而執二子王怒將以狄伐鄭富辰諫曰不可)
(臣聞之大上以德撫民其次親親以相及也昔周公弔/二叔之不咸故封建親戚以蕃屏周管蔡郕霍魯衛毛)
(聃郜雍曹滕畢原酆郇文之昭也邗晉應韓武之穆也/凡蔣邢茅胙祭周公之𦙍也召穆公思周德之不類故)
(糾合宗族于成周而作詩曰常棣之華鄂不􁉎􁉎凡今/之人莫如兄弟其四章曰兄弟鬩于牆外禦其侮如是)
(則兄弟雖有小忿不廢懿親今天子不忍小忿以棄鄭/親其若之何庸勲親親暱近尊賢德之大者也即聾從)
(昧與頑用嚚姦之大者也棄德崇姦禍之大者也鄭有/平惠之勲又有厲宣之親棄嬖寵而用三良於諸姬為)
(近四德具矣耳不聽五聲之和為聾目不别五色之章/為昧心不則德義之經為頑口不道忠信之言為嚚狄)
(皆則之四姦具矣周之有懿德也猶曰莫如兄弟故封/建之其懷柔天下也猶懼有外侮扞禦侮者莫如親親)
(故以親屏周召穆公亦云今周德既衰於是乎又渝周/召以從諸姦無乃不可乎民未忘禍王又興之其若文)
(武何王弗聽使頽叔桃子出狄師夏狄伐鄭取櫟王德/狄人將以其女為后富辰諫曰不可臣聞之曰報者倦)
(矣施者未厭狄固貪惏王又啓之女德無極婦怨無終/狄必為患王又弗聽初甘昭公有寵於惠后惠后將立)
(之未及而卒昭公奔齊王復之又通於隗氏王替隗氏/頽叔桃子曰我實使狄狄其怨我遂奉大叔以狄師攻)
(王王御士將禦之王曰先后其謂我何寧使諸侯圖之/王遂出及坎欿國人納之秋頹叔桃子奉大叔以狄師)
(伐周大敗周師獲周公忌父原伯毛伯富辰王出適鄭/處于汜大叔以隗氏居于温襄陵許氏曰鄭執王使是)
(無王也王啓狄師是無/中國也天下何恃不亂)
　附録(左傳鄭子華之弟子臧出奔宋好聚鷸冠鄭伯/聞而惡之使盜誘之八月盗殺之於陳宋之間)
　(君子曰服之不衷身之災也詩曰彼已之子不稱其/服子臧之服不稱也夫詩曰自貽伊慼其子臧之謂)
　(矣夏書曰地平天成稱也禮宋及楚平宋成公如楚/還入於鄭鄭伯將享之問  於皇武子對曰宋先代)
　(之後也於周為客天子有事膰焉有喪拜/焉豐厚可也鄭伯從之享宋公有加禮焉)
秋七月
冬天王出居于鄭
(左傳冬王使來告難曰不榖不德得罪于母弟之寵子/帶鄙在鄭地汜敢告叔父臧文仲對曰天子蒙塵于外)
(敢不奔問官守王使簡師父告于晉使左鄢父告于秦/天子無出書曰天王出居于鄭避母弟之難也天子凶)
(服降名禮也鄭伯與孔將鉏石申父侯宣多省視官具/于汜而後聽其私政禮也公羊傳王者無外此其言出)
(何不能乎母也魯子曰是王也不能乎母者其諸此之/謂與穀梁傳天子無出出失天下也居者居其所也雖)
(失天下莫/敢有也)
晉侯夷吾卒
(杜氏曰晉文定位而後告恵公之喪故書扵今年永嘉/呂氏曰左氏記恵公卒在去年九月葢春秋所據者魯)
(史也左氏所據者他國之史/也年月不同不可得而考矣)
　附録(左傳衛人将伐邢禮至曰不得其守國/不可得也我請昆弟仕焉乃往得仕)
　
　
　
　
　
　
　
　
　
　
　
　
　
　
　
　春秋大全卷十四
欽定四庫全書
　春秋大全卷十五
　　　　　　　　　　　　明　胡廣等　撰
　　僖公下
(丙襄王十/戌七年)二十有五年(晉文重耳元年齊孝八衛文二/十五卒蔡莊十一鄭文三十八)
(曹共十八陳穆十三把桓二宋/成二秦穆二十五楚成三十七)
春王正月丙午衛侯燬滅邢
(左傳春衛人伐邢二禮從國子巡城掖以赴外殺之正/月丙午衛侯燬滅邢同姓也故名禮至為銘曰余掖殺)
(國子莫余敢止公羊傳衛侯燬何以名絶曷為絶之滅/同姓也穀梁傳燬之名何也不正其伐本而滅同姓也)
　衛侯何以名滅同姓也春秋之法諸侯不生名滅同
　姓則名者曲禮謂其絶先祖之裔蔑骨肉之恩故生
　而書名示王法不容誅也(杜氏曰惡其親親相滅故/稱名罪之孫氏曰邢衛皆)
　(齊桓所存衛侯不念桓公之大德以絶先祖之支體/甚矣故生而名之鄱陽萬氏曰興師以滅同姓其惡)
　(已甚况當是時天子蒙塵于外鄙在鄭地汜衛鄰之/鄰方伯連率之舊也衛侯既不能奔問官守帥師勤)
　(王乃間王室之多故懷詐諍之謀以肆虐於/宗親之國其無王之心聖人得不深誅之)聖人與
　天地合徳滅人邦國而絶其祀同姓與異姓奚别(筆/列)
　(反/)焉而或名或否何也正道理一而分(扶問反/下同)殊異
　端二本而無分分殊之弊私勝而失仁無分之罪兼
　愛而失義(汪氏曰公而無私者理之一也親疎有等/差者分之殊也以至公之心施之有等級)
　(而不紊則仁義之道盡矣故先王制五服之節母黨/不得同本族為人後者為其私親皆降一等同姓之)
　(國其初一人之身豈可/與異姓之國一視之哉)春秋之法由仁義行而人道
　立者也可以無差(楚宜/反)等乎然則晉滅虞(七/年)楚滅夔
　(明/年)亦同姓也曷為不名曰諸侯滅同姓則名其常也
　有名有不名例之變也邢雖與狄伐衛而經無譏文
　者為能救齊也衛人曽不反思而遷怒於邢又遣禮
　至昆弟往仕焉誘其守而殺之于外(劉氏曰滅國春/秋之所惡於所)
　(惡之中又有甚焉秦穆公衛侯燬是也夫諸侯强暴/舉干戈以覆人之國并人之地雖有罪人猶得而備)
　(之今兩君皆出詭計險謀使臣反其君下畔其上以/快已兼并之欲雖有道之國不知所備甚可惡也豈)
　(得與他滅國者等哉故秦穆狄之而衛侯燬名張氏/曰衛侯燬殘虐不仁至於同所自出不知相保而肆)
　(强以絶滅之又使其臣為譎詐之事行盜賊傾覆/之計人理所不容故名之同於楚子䖍之誘殺也)與
　虞公貪璧馬以易鄰國及其身者其情異矣春秋原
　情定罪而衛燬獨名葢輕重之權衡也若荆楚則僭
　號稱王聖人之所外也於滅夔乎何誅(朱子曰諸侯/滅國未嘗書)
　(名衛侯燬滅邢説者以為滅同姓之故今經文只隔/夏四月癸酉一句便書衛侯燬卒恐是因而傳寫之)
　(誤亦未/可知)
夏四月癸酉衛侯燬卒
宋蕩伯姬來逆婦
(公羊傳宋蕩伯姫者何蕩氏之母也其言來逆婦何兄/弟辭也其稱婦何有姑之辭也穀梁傳婦人既嫁不踰)
(竟宋蕩伯姬來逆婦非正也其曰婦何也縁姑言之之/辭也杜氏曰伯姬魯女為宋大夫蕩氏妻自為其子來)
(逆稱婦姑存之辭婦人/越竟逆婦非禮故書)
　伯姬公女也而配蕩氏其往嫁不見(音現/下同)於經者國
　君不與大夫敵也今來逆婦而史策書之見公失禮
　下主大夫之昏是慢宗廟卑朝廷姑自逆婦其失明
　矣(臨川吳氏曰伯姬納内女為其子之婦姑自來逆/婦而書於經者譏公降尊而自主其昏也况昏禮)
　(當夫自來親迎豈有姑來逆婦之禮乎家氏曰禮有/親迎婦從夫也今屈尊者以逆卑者而亦謂之逆亂)
　(婦姑之分故特書以譏之張氏曰姑自逆婦公不使稱/大夫主之皆非禮也兩譏之○汪氏曰大夫自逆則)
　(字姑來逆故稱婦把柏姬來求婦亦主姑而言之之/辭○陸氏曰公羊云其言來逆婦何兄弟辭也按經)
　(史直書其事以明非禮/爾兄弟辭有何義乎)
宋殺其大夫
(公羊傳何以不名宋三世無大夫三世内娶也榖梁傅/其不稱名姓以見在祖之位尊之也汪氏曰義繫於殺)
(則止書其官見莊二十六年曹殺大夫傳又曰宋殺大/夫者四惟蕩山書名公子卬則書官此及文七年不紀)
(名氏葢因魯史舊文而不能益非義所繫也○劉氏曰/文稱大夫是有大夫矣且君娶一卿而一國之内何得)
(悉無大夫哉詭僻不經可笑也公羊之說非也春秋非/孔子家譜當為後世書法耳何得擅諱真祖名哉榖梁)
(之説亦/非也)
　附録(左傳秦伯師于河上將納王狐偃言於晉侯曰/求諸侯莫如勤王諸侯信之且大義也繼文之)
　(業而信宣於諸侯今為可矣使卜偃卜之曰吉遇黄/帝戰于阪泉之兆公曰吾不堪也對曰周禮未改今)
　(之王古之帝也公曰筮之筮之遇大有䷍之睽䷥/曰吉遇公用享于天子之卦戰克而王饗吉孰大)
　(焉且是卦也天為澤以當日天子降心以逆公不亦/可乎大有去睽而復亦其所也晉侯辭秦師而下三)
　(月甲辰次于陽樊右師圍温左師逆王○夏四月丁/巳王入于王城取太叔于温殺之于隰城戊午晉侯)
　(朝王王饗醴命之宥請隧弗許曰玉章也未有代德/而有二王亦叔父之所惡也與之陽樊温原攢茅之)
　(田晉於是始啓南陽陽樊不服圍之倉葛呼曰德以/柔中國刑以威四夷宜吾不敢服也此誰非王之親)
　(姻其俘之也/乃出其民)
秋楚人圍陳納頓子于頓
(左傳秋秦晉伐鄀楚鬭克屈禦冦以申息之師戌商密/秦人過析隈入而繫輿人以圍商密昏而傳焉宵坎血)
(加書偽與子儀子邊盟者商密人懼曰秦取析矣戍人/反矣乃降秦師秦師囚申公子儀息公子邊以歸楚令)
(尹子玉追秦師弗及遂圍陳納頓子于頓公羊傳何以/不言遂兩之也穀梁傳納者内弗受也圍一事也納一)
(事也而遂言之葢納頓子者陳也杜氏曰頓迫於陳而/出奔楚故楚為頓圍陳以納頓子不言遂一事也頓國)
(汝隂南/頓縣)
　圍陳納頓子也納云者不與納也諸侯失國諸侯納
　之正也(汪氏曰諸侯納失國之君合於義則不書書/楚納頓子不與蠻夷之納也書齊髙偃納北)
　(燕伯不與大/夫之納也)何以不與乎夫陳先代之後不能以禮
　安靖鄰國保恤寡小中國諸侯又不能修方伯連率
　(去/聲)之職而使楚人納之是蠻荆仗義正諸夏也故書
　曰楚人圍陳納頓子于頓其責中國深矣此亦正本自
　治之意也(張氏曰頓姬姓國也迫於陳而不能有其/國故楚圍陳然後能納之聖人書此見中)
　(國諸侯不能恤小國而定其位反使蠻荆行其義閔/中國之無霸也陳氏曰齊桓卒楚始與諸夏盟于齊)
　(盟鹿上執宋公納頓子侈然與廢置諸侯春秋之所/懼也汪氏曰楚圍陳納頓子于頓書法如楚伐吳執)
　(齊慶封殺之葢一事耳夫頓國小弱而介於陳楚之/間陳欲迫而兼并之故前年楚伐陳城頓而還此年)
　(納頓子保全微國以示恩責義於陳以示威其意皆/預為圖伯之地也厥後頓子㑹申從楚而伐吳戰雞)
　(父陳衰而服屬於楚也僅一從中國㑹召陵侵楚而/諸夏終不能保恤遂為楚結陳佗人所滅是時陳亦)
　(屢滅於楚而僅存非能剖分其地特助楚為虐耳比/事以觀而知中國之衰矣汪氏曰失地出奔則名他)
　(國納之不名以諸侯不得相名也故頓子北燕伯皆/不名廬陵李氏曰陳頓之爭又見於襄之四年  陸)
　(氏曰穀梁云納頓子者陳也按經文楚自納之何闗/陳事劉氏曰頓子之奔由陳攻之故楚必圍陳乃得)
　(納頓子其文與事詳矣豈/得言遂哉公羊之説非也)
葬衛文公
　附録(左傳冬晉侯圍原命三日之糧原不降命去之/諜出曰原將降矣軍吏曰請待之公曰信國之)
　(寳也民之所庇也得原失信何以庇之所亡滋多退/一舍而原降遷原伯貫于冀趙衰為原大夫狐溱為)
　(温大/夫)
冬十有二月癸亥公㑹衛子莒慶盟于洮
(左傳衛人平莒于我十二月盟于洮修衛文公之好且/及莒平也穀梁傳莒無大夫其曰莒慶何也以公之㑹)
(目之也杜氏曰莒以元年鄜之役怨魯衛文公將平之/未及而卒成公追成父志洮魯地張氏曰衛成公稱子)
(喪未踰年也汪氏曰莒慶者魯之壻之故因衞成公為/平於二國遂來㑹盟君盟大夫自浮來而已然矣此不)
(貶者從同同○趙氏曰按事接於魯雖非/命卿皆書名穀梁不達此例遂穿鑿耳)
　附録(左傳晉侯問原守於寺人勃鞮對曰昔/趙衰以壺飱從徑餒而弗食故使處原)
(丁襄王十/亥八年)二十有六年(晉文二齊孝九衛成公鄭元年/蔡莊十二鄭文三十九曹共十)
(九陳穆十四杞桓三宋成三/秦穆二十六楚成三十八)
春王正月己未公㑹莒子衛甯速盟于向(速公作/遫後同)
(左傳春王正月公㑹莒茲㔻公寧莊子盟于向尋洮之/盟也穀梁傳公不㑹大夫其曰甯速何也以其隨莒子)
(可以言㑹也杜氏曰向莒地臨川吳氏曰衛本欲平魯/莒之怨洮盟莒子不親至僖公必欲與莒子盟故復為)
(此㑹也張氏曰十二月已盟今只屢盟所以致齊之討/也○劉氏曰春秋此例亦多矣穀梁何為獨發於此)
齊人侵我西鄙公追齊師至酅弗及(酅户圭反公作/巂穀作巂弗及)
(左作/不及)
(左傳齊師侵我西鄙討是二盟也公羊傳其言至巂弗/及何侈也穀梁傳人微者也侵淺事也公之追之非正)
(也至巂急辭也弗及者弗與也可以及而不敢及也其/侵也曰人其追也曰師以公之弗及大之也弗及内辭)
(也杜氏曰公逐齊師逺至齊地故/書之濟北穀城縣西有地名酅下)
　書人書侵書師罪齊也書追書至酅弗及罪魯也(蜀/杜)
　(氏曰下文言齊師則知稱人為貶矣臨川吳氏曰齊/師無名故書侵趙氏曰冦至不知追而不及言内之)
　(無警/戒)潛師入境曰侵少則稱人衆則稱師前書齊人
　是見(音/現)其弱以誘魯也後書齊師是伏其衆以邀魯
　也其為諼(許元反/下同)明矣凡書追者在境内則譏其不
　預追戎于濟西是也在境外則譏其深入追齊師至
　酅是也酅者齊地至者言逺也(汪氏曰書至者二至/酅譏其深入酅齊境)
　(也公救成至遇譏其/怯而不進遇魯地也)弗者遷辭也有畏而弗敢及之
　也(劉氏曰所謂弗及非弗能及也弗敢及也弗敢及/者畏也善養氣者匹夫不為千乘屈孔子夾谷之)
　(㑹齊師四陳揖讓指麾而景公服計齊人之衆不足/以當景公僖公之勢足以勝定公之末年冦至不能)
　(禦去又不敢及是舉百姓而棄之也乃乞/師于楚以自防其持國之術所失者多矣)齊魯皆私
　憤之兵而非正也故交譏之(杜氏曰時晉文初起諸/侯無伯齊侯是桓公之)
　(子欲以盟主自居廬陵李氏曰齊侵我三始於此為/趙氏曰直書之以譏内之無武備爾公穀何用曲)
　(義劉氏曰以公追人就令勝之尚何可侈哉且是後/齊復伐我明不畏魯甚矣數見卑侮猶以為大乎)
夏齊人伐我北鄙
衞人伐齊
(左傳夏齊孝公伐我北鄙衛人伐齊洮之盟故也公使/展喜犒師使受命于展禽齊侯未入境展喜從之曰寡)
(君聞君親舉玉趾將辱于敝邑使下臣犒執事齊侯曰/魯人恐乎對曰小人恐矣君子則否齊侯曰室如懸磬)
(野無青草何恃而不恐對曰恃先王之命昔周公太公/股肱周室夾輔成王成王勞之而賜之盟曰世世子孫)
(無相害也載在盟府大師職之桓公是以糾合諸侯而/謀其不協彌縫其闕而匡救其災昭舊職也及君即位)
(諸侯之望曰其率桓之功我敝邑用不敢保聚曰豈其/嗣世九年而棄命廢職其若先君何君必不然恃此以)
(不恐齊侯乃還茅堂胡氏曰孝公有服展喜之善春秋/不褒而書人者内以諱為惡外以諱為善此齊侯也其)
(稱人為之諱也臨川吳氏曰衛平莒魯齊何與焉洮向/之二盟雖瀆其過在魯非齊人之所當問也齊孝公乃)
(連興侵伐之師非義甚矣其致衛之伐與魯之伐自取/之也又日前書侵者師無名也此書伐者葢齊以魯不)
(服罪為辭也張氏曰二盟乃/衛人平莒于我故為魯伐之)
公子遂如楚乞師
(書乞師始此左傳東門襄仲臧文仲如楚乞師臧孫見/子玉而道之伐齊宋以其不臣也公羊傳乞者何卑辭)
(也曷為内外同若辭重師也曷為重師師出不正反戰/不正勝也穀梁傳乞重辭也何重焉重人之死也非所)
(乞也師出不必反戰不必勝故/重之也杜氏曰乞不保得之辭)
　衛人報德以怨伐齊之喪助少(去/聲)陵長(展兩/反)又遷怒
　於邢而滅其國不義甚矣公既與其君盟于洮又與
　其臣盟于向是黨衛也(髙氏曰齊侯本以洮向二盟/為衛莒背已且以魯嘗助四)
　(公子於是興/師而來伐)故齊人既侵其西又伐其北齊師固亦
　非義矣而僖公不能省德自反深思逺慮計安社稷
　乃乞楚師與齊為敵是以蠻荒殘中國也於義可乎
　(髙氏曰楚僭王矣而諸侯更推為盟主魯見侵伐於逼/齊乃乞師於楚以伐之導蠻荆以伐中國是禽獸將)
　(人天下之大變也書曰乞師深罪之也魯頌稱公車/千乘公徒三萬戎狄是膺荆舒是懲今乃乞師於楚)
　(寧無愧乎張氏曰僖公初年頗有意於治國務農閔/雨國以殷富中年漸肆荒怠浸失政於大臣滅項取)
　(執於桓公迨齊霸不紹不及閒暇修明政刑民事既/荒國備不立齊人再伐已不能支而逺乞師于蠻荆)
　(以刷其恥夫子罪臧文仲竊位從公子遂借兵强楚/為國之無謀也使其立展禽以為政所以輔僖公者)
　(必有道矣何至乞/楚師以伐齊哉)其書公子遂如楚乞師而惡自見
　(音/現)矣(孫氏曰國之大小師之衆寡皆有王制不可乞/也書乞師惡魯不能内脩戎備而外乞師於蠻)
　(荆陳氏曰臧宣叔如晉乞師不書乞諸外域然後書/外乞師亦不書必盟主也而後書乞卑辭也乞師於)
　(外域志中國之兵力已詘也趙氏曰天子在上而諸/侯自相請師非禮也廬陵李氏曰乞師五始於此成)
　(十三年晉郤錡十六年欒黶十七年荀罃十八年士/魴皆晉伯也魯之乞師於楚屈於蠻荆甚矣况以蠻)
　(荆殘中國乎若晉之乞師謂之伯主不能令諸侯亦/可謙以求諸侯亦可又曰是年展喜犒師正受命於)
　(栁下惠而公子遂如楚則臧文仲為之介孔子曰臧/文仲其竊位者與知栁下惠之賢而不能用也夫為)
　(人臣謀國有賢人而不用乃逺乞師於强楚以逞忿/於齊是猶揖盜賊以困姻鄰也觀展禽一語已足以)
　(却齊則所以折衝必有道矣春秋特書如楚乞師而竊/與外之乞師同文葢深罪為國之無謀而至此極也)
　(位之歎其因/此而發歟)
秋楚人滅夔以夔子歸(夔求龜反/公作隗)
(左傳夔子不祀祝融與鬻熊楚人讓之對曰我先王熊/摯有疾鬼神弗赦而自竄于夔吾是以失楚又何祀焉)
(秋楚成得臣鬭宜申帥師滅夔以夔子歸穀梁傳夔國/也不日微國也以歸猶愈乎執也杜氏曰夔楚同姓國)
　春秋滅國以其君歸無有不名者(汪氏曰據潞嬰兒/沈嘉許斯頓牂胡)
　(豹皆/名)而夔何以獨不名按左氏夔子不祀祝融與鬻
　熊(杜氏曰祝融髙辛氏之火正楚/之逺祖也鬻熊祝融十二世孫)楚人讓之對曰我
　先君熊摯有疾(熊摯乃夔/始封之祖)鬼神弗赦自竄(七亂/反)于夔
　是以失楚又何祀焉諸侯之祀無過其祖者(劉氏曰/魯祖周)
　(公不敢祀公劉衛祖康叔不敢祀/后稷祝融猶后稷鬻熊猶公劉矣)而夔祖熊摯是不
　得祀祝融與鬻熊也而楚反以是滅之非其罪也故
　特存其爵而不名也(劉氏曰國越而虜無不名者國/滅罪也虜服辱也夔子獨不名)
　(所以取滅者乃非其罪故假之也諸侯之祀無過其/祖夔子不祀祝融與鬻熊可謂若於義矣而楚滅之)
　(故春秋黜楚而伸夔有王者作興滅繼絶則/夔庶幾矣薛氏曰夔子之不名無滅道也)然則楚
　滅同姓何以不名春秋待外裔之體也(孫氏曰不名/者畧外裔陳)
　(氏曰滅同姓名此楚子頵也楚自武王始見於傳文/王始見於經猶以州舉也至成王而後書楚人盂之)
　(㑹嘗書楚子矣而復人之頵之名非遇弑未登於/春秋則滅夔固不名也滅夔名之則疑於衛侯燬)
冬楚人伐宋圍緡(緡穀/作閔)
(左傳宋以其善於晉侯也叛楚即晉冬楚令尹子玉司/馬子西帥師伐宋圍緡公羊傳邑不言圍此其言圍何)
(刺道用師也穀梁傳伐國不言圍邑此其言圍何也以/吾用其師目其事也非道用師也臨川吳氏曰前年宋)
(成公忘父之讐與楚平而往朝之今而即晉可謂能速/於徙義者矣楚伐其國而圍其邑書以著外裔之肆横)
(也家氏曰宋成既朝楚又即晉而為楚所伐無益於自/免而有忘讐之恥使晉文不與則宋之為宋豈不殆哉)
公以楚師伐齊取穀
(左傳凡師能左右之曰以寘桓公子雍於穀易牙奉之於/以為魯援楚申公叔侯戌之桓公之子七人為七大夫)
(楚穀梁傳以者不以者也民者君/之本也使民以其死非其正也)
公至自伐齊
(公羊傳此已取穀矣何以致伐未得乎取穀也曷為未/得乎取穀曰患之起必自此始也穀梁傳惡事不致此)
(其致之何/也危之也)
　楚强魯弱而能用其師進退在已故特書曰以以者
　不以者也夫棄好同惡取人之邑為已有失正甚矣
　(臨川吳氏曰公不用魯師而用楚師雖能取齊之邑/而借援强楚辱國莫大焉將以刷西鄙北鄙之恥而)
　(適所以甚/其恥也)患之起必自此始其致危之也(范氏曰以/蠻荆之師)
　(伐鄰近大國招禍深怨危亡之道髙氏曰釁深惡重/此臣子所以殆其往而録其至張氏曰楚師而魯君)
　(以之楚以其衆付魯使自用之以伐齊也伐霸主之/後用蠻荆之兵僖公之免可謂幸矣故特書至以危)
　(之汪氏曰書公至自伐齊者三襄十九年合十二國/之師同圍齊從霸主討齊靈之暴横圍齊而書至伐)
　(者予之也此年以楚師伐齊哀十年㑹吳伐齊皆用/蠻荆報怨於大國其致危之也或曰春秋貶公之以)
　(楚伐齊然柏舉之戰蔡以吳報楚春秋予蔡而爵吳/何歟吁召陵之㑹中國不能救蔡蔡不得已而借援)
　(於吳吳能扶弱抑强助蔡勝楚葢資蠻荒以攻蠻荒/非啟其禍以陵中國也故春秋予奪不同也廬陵李)
　(氏曰齊魯之爭自盟柯以來未之有也於是再見者/中國無伯也推其事迹乾時長勺之兵由於納糾而)
　(西鄙之怨始於救齊本非有深憾者但桓公孝公欲/得魯以集事耳然桓公卒能屈已於柯盟而孝公不)
　(知自反搆怨連兵遂使魯人得乘間而肆毒矣然則/魯助無虧者也孝公怨之尚宜宋衛納孝公者也亦)
　(不能固其交孝公之墜先業宜哉也劉氏曰公穀皆/謂伐國不言圍邑非道用師也非  圍緡者乃楚人)
　(伐齊則楚師何以强配合之乎公羊又云此已取穀/矣何以致伐原公羊之意謂得意致㑹不得意致伐)
　(則今得意不當致伐而不致㑹然伐齊取穀獨公以/楚師往無諸侯之㑹則不得致㑹此理之當然耳)
(戊襄王十/子九年)二十有七年(晉文三齊孝十卒衛成二蔡莊/十三鄭文四十曹共二十陳穆)
(十五把桓四宋成四秦/穆二十七楚成三十九)
春把子來朝
(左傳春把桓公來朝用夷禮故曰子公卑把把不共也/杜氏曰把先代之後迫於東夷風俗雜壞言語衣服有)
(時而夷然異於介葛盧故/唯貶其爵詳見二十三年)
夏六月庚寅齊侯昭卒
(左傳夏齊孝公卒有齊怨不廢喪紀禮也杜氏曰弟潘/殺其子而自立是為昭公襄陵許氏曰齊桓既没諸侯)
(思之而孝公不能藉之以興觀其間楚之勝以困宋襄矣/又侵伐魯僖不已有以知其為謀不逺霸業之所以隳)
秋八月乙未葬齊孝公
(杜氏曰二/月而葬速)
乙巳公子遂帥師入把
(左傳秋入把責無禮也張氏曰春方來朝而帥師入之/以怨報德欲加之罪何患無詞也蜀杜氏曰把春來朝)
(今入其國雖曰責其不恭何至於用師乎葢杞弱於魯/魯欺之尤甚齊楚之大則魯事之不暇矣臨川吳氏曰)
(魯在春秋為次國未嘗不受强大之凌暴當推已及人/所惡於强無以施之於弱可也杞以小弱而朝於魯縱)
(使禮有不備豈不愈於不朝乎今其來朝已忽而卑之/朝禮甫畢以上卿帥重師入其國其志在於取之也魯)
(號秉禮之國而凌小弱如此他又何責焉髙氏曰把魯/乃甥舅之國伯姬在焉而凌暴之如此魯人不義甚矣)
(僖公之/德衰矣)
冬楚人陳侯蔡侯鄭伯許男圍宋
(左傳楚子將圍宋使子文治兵於睽終朝而畢不戮一/人子玉復治兵於蒍終日而畢鞭七人貫三人耳國老)
(皆賀子文子文飲之酒蒍賈尚幼後至不賀子文問之/對曰不知所賀子之傳政於子玉曰以靖國也靖諸内)
(而敗諸外所獲幾何子玉之敗子之舉也舉以敗國將/何賀焉子玉剛而無禮不可以治民過三百乘其不能)
(以入矣苟入而賀何後之有冬楚子及諸侯圍宋宋公/孫固如晉告急先軫曰報施救患取威定霸於是乎在)
(矣狐偃曰楚始得曹而新昏於衛若伐曹衛楚必救之/則齊宋免矣於是乎蒐于被廬作三軍謀元帥趙衰曰)
(郤縠可臣亟聞其言矣説禮樂而敦詩書詩書義之府/也禮樂德之則也德義利之本也夏書曰賦納以言明)
(試以功車服以庸君其試之乃使郤縠將中軍郤溱佐/之使狐偃將上軍讓於狐毛而佐之命趙衰為卿讓於)
(欒枝先軫使欒枝將下軍先軫佐之荀林父御戎魏犨/為右晉侯始入而教其民二年欲用之子犯曰民未知)
(義未安其居於是乎出定襄王入務利民民懷生矣將/用之子犯曰民未知信未宣其用於是乎伐原以示之)
(信民易資者不求豐焉明徴其辭公曰可矣乎子犯曰/民未知禮未生其共於是乎大蒐以示之禮作執秩以)
(正其官民聽不惑而後用之出縠戍釋宋圍一戰而霸/文之教也公羊傳此楚子也其稱人何貶曷為貶為執)
(宋公貶故終僖之篇貶也穀梁傳楚人者楚子也其曰/人何也人楚子所以人諸侯也其人諸侯何也不正其)
(信荆蠻而伐中國也程子曰楚稱/人貶之為其合諸侯以圍宋也)
十有二月甲戌公㑹諸侯盟于宋
(陵氏曰前圍宋之諸/侯承上文不列序也)
　楚稱人貶也(孫氏曰楚自㑹盂/之後凡役貶稱人)宋公先代之後作賔
　王家非有簒弑之惡楚人無故摟(牽/也)諸侯以圍之何
　名也故黜而稱人以著其罪(髙氏曰曹南之盟諸侯/稱人而宋獨稱爵圍宋)
　(之役諸侯稱爵而楚獨稱人聖人於内外之辨其嚴/如此陳氏曰楚嘗書子矣其稱人嫌予楚以伯也盟)
　(于齊楚猶序陳蔡之下于鹿上猶不先齊宋也盂之/㑹宋楚始並為諸侯長矣楚之稱子而長諸侯宋襄)
　(為之也齊桓公卒諸侯從楚楚敗宋于泓納頓子滅/夔取齊之榖合四國之君圍宋春秋以是為蠻荆之)
　(强雖序諸侯之/上而特人之)諸侯信(音/申)蠻荆伐中國獨無貶乎人
　楚子所以人諸侯也(范氏曰四國信楚而屈宋春秋/屈其信而信其屈貶楚子于兵)
　(首則彼碌碌者譏斯見矣薛氏曰天子居/鄭而鄭伯來同荆蠻之暴無王之甚也)公與楚結
　好(去/聲)故往㑹盟其地以宋者宋方見圍無嫌於與(音/預)
　盟而公之罪亦著矣(杜氏曰諸侯伐宋公與楚有好/而往㑹之宋方見圍無嫌於與)
　(盟故直以宋地髙氏曰公畏楚之强而往為此盟以/報乞師之恩耳豈有固衛中國之心哉宋於是告急)
　(於晉而文公得以為資遂霸諸侯也張氏曰詩頌僖/公戎狄是膺荆舒是懲而春秋書公㑹諸侯盟於薄)
　(于宋皆楚子為㑹主也膺狄懲荆從齊桓也㑹楚導/之虐齊宋僖公親之也然猶曰㑹諸侯不曰㑹楚使)
　(公從夷狄之罪必待攷而後見聖人之忠厚春秋之/微婉槩可見矣家氏曰春秋之法盟主爵而諸侯人)
　(者有矣未有盟主人而諸侯爵者也人楚子而爵諸/侯不與楚子以主諸夏之盟也亦以正諸侯從夷之)
　(罪也王氏箋義曰北杏城濮書晉侯齊侯正與人楚/子之文相反葢聖人思治而疾亂以救中國之甚也)
　(廬陵李氏曰晉文晉悼之興皆以救宋却楚成功晉/人有言曰成伯安疆自宋始矣大抵宋亦中國之樞)
　(紐也故始焉楚成爭伯而有宋之圍繼焉楚莊圖伯/而又有宋之圍始焉楚爭伯而有宋之盟終焉楚分)
　(伯而亦有宋之盟又曰圍宋之楚人正義曰傳云楚/子及諸侯圍宋則是楚子親自來也十二月公㑹諸)
　(侯盟于宋公為楚子在宋而往㑹之明楚子與盟也/明年楚子入居于申使子玉去宋由此而言楚子初)
　(來圍宋必親至宋國使子玉主兵明年見晉之盛身/始去之獨留子玉於宋耳此説據經為合  啖氏曰)
　(凡褒貶各於其事豈有終篇貶/乎公羊之説非也故榖梁義是)
(己襄王/丑十年)二二十有八年(晉文四齊昭公潘元年衛成三/蔡莊十四鄭文四十一曹共二)
(十一陳穆十八卒杞桓五宋/成五蔡穆二十六楚成四十)
春晉侯侵曹晉侯伐衛
(左傳春晉侯將伐曹假道于衛衛人弗許還自南河濟/侵曹伐衛正月戊申取五鹿二月晉郤縠卒原軫將中)
(軍胥臣佐下軍上德也晉侯齊侯盟于歛盂衛侯請盟/晉人弗許衛侯欲與楚國人不欲故出其君以説于晉)
(晉侯出居于襄牛公羊傳曷為再言晉侯非兩之也然/則何以不言遂未侵曹也未侵曹則其言侵曹何致其)
(意也其意侵曹則曷為伐衛晉侯將侵曹假塗于衛/衛曰不可得則固將伐之也穀梁傳再稱晉侯忌也)
　按左氏初公子重(直龍/反)耳之出亡也曹衛皆不禮焉
　至是侵曹伐衛再稱晉侯者譏復怨也(范氏曰曹衛/並有宿怨于)
　(晉君子不念舊惡故/再稱晉侯以刺之)春秋之時用兵者非懷私復怨
　則利人土地耳詩云百爾君子不知德行(去/聲)不忮(之/䜴)
　(反/)不求何用不臧不忮則能懲忿不求則能窒慾然
　後貪憤之兵亡矣或曰曹衛背盟即楚於是乎致武
　奚為不可曰楚人摟諸侯以圍宋陳蔡鄭許舉兵而
　同㑹魯公與㑹而同盟楚雖得曹新昏於衛然其君
　不在㑹其師不與圍以方諸國不猶愈乎又况衛已
　請盟而晉人弗之許也書曰必有忍其乃有濟有容
　德乃大文公能忍於奄䜿里鳬須矣何獨不能忍於
　曹衛乎再稱晉侯者甚之也(蜀杜氏曰楚之病中國/久矣齊桓圖伯二十餘)
　(年而後服之桓公没而宋襄繼圖其業然力不能攘/而身見執戰敗卒傷而死聖人悼之晉文之立特起)
　(救宋之志欲敝强楚曹衛背盟棄信而侵伐之然晉/侯實非欲侵伐曹衛葢志在於救宋服楚也陳氏岳)
　(曰春秋省文事苟不異則上有國下不繫國上書族/下不書族焉有無事隔再稱晉侯而不言遂葢所以)
　(志晉侯之惡也永嘉吕氏曰從楚圍宋者陳蔡鄭許/晉文不攻陳蔡鄭許而乃及於無罪之曹衛陳蔡鄭)
　(許邇楚之國也曹衛邇宋之國也楚方圍宋而晉乃/逺攻陳蔡鄭許則無以釋宋之圍而亦無及於楚安)
　(有城濮之戰曹衛二國雖曰其師不與圍然楚之所/以敢於横行中國者實以得曹而新昏於衛故也齊)
　(侯伐楚猶恃江黄楚人伐宋豈/無資於曹衛豈必皆與圍哉)下書楚人救衛則譏
　晉深矣春秋責備賢者而樂與人改過責備賢者故
　再稱晉侯樂與人改過故衛已請盟不當拒而絶之
　也(朱子曰晉侯侵曹晉侯伐衛皆是文公譎處考之/左氏可見皆所以致楚師也又曰晉文公詭譎如)
　(侵曹伐衛皆是當時出亡不禮之私却只名謂治其/從楚如書晉侯伐衛辭意可見又書楚人救衛如書)
　(救皆是美意中國之諸侯晉以私伐之乃反使楚人/來救如晉侯侵曹晉侯伐衛楚人救衛其辭皆聖人)
　(筆削要來此處看義理今又作春秋義都只是論利/害晉侯侵伐皆自出平菴項氏曰晉方潛師侵曹出)
　(其不意衛固未以為慮忽焉揚聲以伐衛又出衛之/不意魯人狼狽而徹戌楚人自宋而救之晉方與楚)
　(爭衛曹固幸於得紓忽焉回軍又出曹之不意徑入/其國執其君以畀其仇經書晉侯侵曹晉侯伐衛明)
　(晉文之譎也汪氏曰晉文救宋攘楚扶中國之已衰/却荆蠻之方横視齊桓雖少劣而賢於宋襄逺矣而)
　(春秋責之者徇私用詐而設施之際失緩急之序也/或謂陳蔡鄭許邇於楚曹衛邇於宋向使晉文逺攻)
　(四國無以釋宋之圍曹衛雖不與圍然楚所以横行/中國者實得曹而昏于衛故也吁是不然陳蔡鄭許)
　(乃中原之要衝楚必越四國始能至境况是時陳蔡/鄭許實舉兵從楚文公苟能親帥三軍直造陳蔡之)
　(國都而討其從楚之罪且以扼楚人之歸路則擣虛/攻瑕勢如破竹而宋之圍穀之戌將狼狽却走倍日)
　(并行自救之不暇我因乘勢以翦其罷敝之餘卒則/霸功不勞而定矣今文公内則利於復怨而分地外)
　(則狃於譎謀以致楚是以圖伯之始事春秋特書侵/以陋之  趙氏曰聖人立教猶云不逆詐豈未行其)
　(事而先致其意乎公/羊未侵曹之説非也)
公子買戌衛不卒戌刺之(刺七/賜反)
(左傳公子買戌衛楚人救衛不克公懼於晉殺子叢以/説焉謂楚人曰不卒戍也公羊傳不卒戌者何不卒戌)
(者内辭也不可使往也不可使往則其言戌衛何遂公/意也刺之者何殺之也殺之則曷為謂之刺之内諱殺)
(大夫謂之刺之也穀梁傳先名後刺殺有罪也公子啓/曰不卒戌者可以卒也可以卒而不卒譏在公子也刺)
(之可/也)
　按左氏買為楚戌衛楚人救衛不克公懼於晉殺買
　以説焉謂楚人曰不卒戍也(杜氏曰公實畏晉殺子/叢而誣叢以廢戍之罪)
　(告楚人言子叢不終戍事而歸故殺之孫氏曰公與/楚故使公子買戌衛晉之兵力非買所能抗也故買)
　(不卒戌而歸徐聞楚人救衛公懼楚之見討也乃/殺買以説焉内殘骨肉苟悦强夷書以著其惡)内
　殺大夫稱刺者若曰刺審其情與衆棄之而專殺之
　罪則一耳(汪氏曰春秋書法為内諱故隱其專殺使/若得三刺之義如滅國書取出奔書孫之)
　(意内以/諱為貶)周官有三刺一刺曰訊羣臣再刺曰訊羣吏
　三刺曰訊萬民刺未有書其故者(汪氏曰據刺公子/偃殺有罪不書其)
　(故/)而以不卒戍刺之則知買為無罪矣(張氏曰懼於/晉而殺公子)
　(買者其實也謂不卒戌而刺之者以解於楚也葢戌/衛者楚命也魯衛本兄弟之國若推至公之心俾買)
　(往戌之則買之不卒戍可誅然其名如此而其情則/不然書之之詳所以見其辭之不直而情之甚私買)
　(之死實非其罪不止/於專殺大夫而已也)孟子曰無罪而殺士則大夫可
　以去無罪而戮民則士可以徙今乃殺無罪之主將
　(去/聲)以苟説於强國於是乎不君矣故特書其故以貶
　之也(劉氏曰殺大夫不著其罪其著之罪則是/加之加之則濫矣春秋直記之見濫也公)
　(羊謂不可使往非也若不可使往而刺之是已得/其罪矣又何更其文為不卒戍乎穀梁云先名後)
　(刺刺有罪也亦非也㑹不言所為言所為皆譏也然/則刺不言所坐言所坐皆諱也廬陵李氏曰刺公子)
　(買之事左氏得之公穀不知事/實皆以為殺有罪之詞非也)
楚人救衛
(臨川吳氏曰葢楚人分圍宋之師以救衛也狐偃固已/先料其必然矣張氏曰衛服罪請盟文公不許懷報怨)
(之意不聽衛侯之改過自新失伯主寛洪之度故春秋/與夷狄以䘏患之名罪晉文之忌克也汪氏曰春秋書)
(救未有不善之者救者善則伐者為有罪矣經書楚救/者二書楚人救衛罪文公之虐衛也書楚公子貞帥師)
(救鄭罪悼公之逼鄭也然楚救衛鄭而卒不能救又以/著衛鄭從楚之恥與蠻荆之不兢而晉文晉悼之伯終)
(克有成也陳氏曰僖六年二十二年楚嘗救鄭矣不書/於是始書以為晉文之伯楚欲救而不能也廬陵李氏)
(曰春秋予楚以救正猶書宋人伐陳衛人救陳書戌鄭/虎牢楚公子貞救鄭相似葢彼本無能救之善但春秋)
(借以深著伐/者之罪耳)
三月丙午晉侯入曹執曹伯畀宋人(畀必/利反)
(左傳晉侯圍曹門焉多死曹人尸諸城上晉侯患之聴/輿人之謀曰稱舍於墓師遷焉曹人兇懼為其所得者)
(棺而出之因其兇也而攻之三月丙午入曹數之以其/不用僖負羈而乘軒者三百人也且曰獻狀令無入僖)
(負羈之宫而免其族報施也魏犨顛頡怒曰勞之不圖/報於何有爇僖負覊氏魏犨傷於胸公欲殺之而愛其)
(材使問且視之病將殺之魏犨束胸見使者曰以君之/靈不有寧也距躍三百曲踊三百乃舍之殺顛頡以徇)
(于師立舟之僑以為戎右宋人使門尹般如晉師告急/公曰宋人告急舍之則絶告楚不許我欲戰矣齊秦未)
(可若之何先軫曰使宋舍我而賂齊秦藉之告楚我執/曹君而分曹衛之田以賜宋人楚愛曹衛必不許也喜)
(賂怒頑能無戰乎公説執曹伯分曹衛之田以畀宋人/公羊傳畀者何與也其言畀宋人何與使聽之也曹伯)
(之罪何甚惡也其甚惡奈何不可以一罪言也穀梁傳/入者内弗受也日入惡入者也以晉侯而斥執曹伯惡)
(晉侯也畀與也其曰人何/也不以晉侯畀宋公也)
　古者覿文匿武(國語武不可/覿文不可匿)修其訓典序成而不至
　於是乎有攻伐之兵故孟子謂萬章曰子以為有王
　者作將比今之諸侯而誅之乎其教之不改而後誅
　之乎曹伯羸者未狎晉政莫知所承晉文不修詞令
　遽入其國既執其君又分其田暴矣欲致楚師與之
　戰而以曹伯畀宋人譎矣(杜氏曰執諸侯當以歸京/師晉欲怒楚使戰故以與)
　(宋所謂譎而不正張氏曰自晉侯侵曹至此皆春秋/著文公致楚與戰之由也臨川吳氏曰晉之用師於)
　(曹衛也實欲致楚而與之戰先以假道而啓衛之釁/衛既不許則還師自南河濟畧侵曹境不深治曹也)
　(移師伐衛責其不假道之罪取其邑衛服罪請盟而/猶不許以致其君出避魯戌逃還則楚人不得不救)
　(衛矣楚既救衛則又移師臨曹入其國而執其君又/以曹君畀受圍之宋多方以激楚之怒則楚人不得)
　(不與晉/爭矣)雖一戰勝楚遂主夏盟舉動不中(去/聲)於禮亦
　多矣徒亂人上下之分(扶問/反)無君臣之禮其功雖多
　道不足尚也故曰五伯三王之罪人仲尼之徒無道
　桓文之事者(王氏箋義曰執曹伯不歸京師而畀宋/人斯不待貶絶而罪惡見者也髙郵孫)
　(氏曰晉人執曹伯治有罪也畀宋人豈非讐曹而私/宋乎讐而私非正也豈所謂治罪乎汪氏曰晉文執)
　(曹伯雖蒙上文晉侯入曹之辭非以其得討罪之義/而稱爵以予之也特著其因入曹而執之耳苟以為)
　(伯討則當先書晉侯執曹伯次書入曹如楚莊殺徵/舒入陳之比矣况曹衛皆與楚而衛侯之執歸于京)
　(師尚稱晉人豈以曹伯之執畀宋而反得為伯討乎/然衛已請盟而弗許曹未嘗請盟而執之故不重言)
　(晉人此又輕重之權衡也廬陵李氏曰晉執曹伯畀/宋與執戎蠻子歸楚同此書畀而彼書歸葢畀者猶)
　(此與彼之辭歸者以京師之禮待楚矣又曰書法獻/者下奉上也錫者上賜下也畀者非上非下者也三)
　(者據尊卑言之○劉氏曰穀梁謂以晉侯而斥執曹/伯惡晉侯也非也若稱晉人執曹伯則毋乃如齊人)
　(執濤塗而譏其/踰國以執乎)
夏四月己巳晉侯齊師宋師秦師及楚人戰于城濮楚
師敗績
(左傳楚子入居于申使申叔去穀使子玉去宋曰無從/晉師晉侯在外十九年矣而果得晉國險阻艱難備嘗)
(之矣民之情偽盡知之矣天假之年而除其害天之所/置其可廢乎軍志曰允當則歸又曰知難而退又曰有)
(德不可敵此三志者晉之謂矣子玉使伯棼請戰曰非/敢必有功也願以間執讒慝之口王怒少與之師唯西)
(廣東宫與若敖之六卒實從之子玉使宛春告於晉師/曰請復衛侯而封曹臣亦釋宋之圍子犯曰子玉無禮)
(哉君取一臣取二不可失矣先軫曰子與之定人之謂/禮楚一言而定三國我一言而亡之我則無禮何以戰)
(乎不許楚言是棄宋也救而棄之謂諸侯何楚有三施/我有三怨怨讐已多將何以戰不如私許復曹衛以攜)
(之執宛春以怒楚既戰而後圖之公説乃拘宛春於衛/且私許復曹衛曹衛告絶于楚子玉怒從晉師晉師退)
(軍吏曰以君辟臣辱也且楚師老矣何故退子犯曰師/直為壯曲為老豈在久乎微楚之惠不及此退三舍辟)
(之所以報也背惠食言以亢其讐我曲楚直其衆素飽/不可謂老我退而楚還我將何求若其不還君退臣犯)
(曲在彼矣退三舍楚衆欲止子玉不可夏四月戊辰晉/侯宋公齊國歸父崔夭秦小子憗次于城濮楚師背酅)
(而舍晉侯患之聽輿人之誦曰原田每每舍其舊而新/是謀公疑焉子犯曰戰也戰而捷必得諸侯若其不捷)
(表裏山河必無害也公曰若楚惠何欒貞子曰漢陽諸/姬楚實盡之思小惠而忘大恥不如戰也晉侯夢與楚)
(子搏楚子伏已而盬其腦是以懼子犯曰吉我得天楚/伏其罪吾且柔之矣子玉使鬬勃請戰曰請與君之士)
(戲君憑軾而觀之得臣與寓目焉晉侯使欒枝對曰寡/君聞命矣楚君之惠未之敢忘是以在此為大夫退其)
(敢當君乎既不獲命矣敢煩大夫謂二三子戒爾車乘/敬爾君事詰朝將見晉車七百乘􁑸靷鞅靽晉侯登有)
(莘之虛以觀師曰少長有禮其可用也遂伐其木以益/其兵己巳晉師陳于莘北胥臣以下軍之佐當陳蔡子)
(玉以若敖之六卒將中軍曰今日必無晉矣子西將左/子上將右胥臣蒙馬以虎皮先犯陳蔡陳蔡奔楚右師)
(潰狐毛設二斾而退之欒枝使輿曳柴而偽遁楚師馳/之原軫郤溱以中軍公族横擊之狐毛狐偃以上軍夾)
(攻子西楚左師潰楚師敗績子玉收其卒而止故不敗/晉師三日館穀及癸酉而還公羊傳此大戰也曷為使)
(微者子玉得臣也子玉得臣則其/稱人何貶曷為貶大夫不敵君也)
　楚稱人貶也(汪氏曰此戰與栢舉皆書楚師敗績則/楚非將卑師少而稱人矣此下書楚殺)
　(得臣則知楚人為得臣矣栢舉之戰下書囊瓦奔鄭/則知楚人為囊瓦矣中國及楚君大夫戰皆貶稱人)
　(故宋襄及楚子戰于泓晉文及楚令尹得臣戰城濮/蔡侯以吳子及楚令尹囊瓦戰栢舉皆稱楚人中國)
　(大夫及楚子戰稱名氏故邲之役稱荀林父帥師此/内外尊卑之辨也惟鄢陵稱楚子以敗績在君故不)
　(得不稱/楚子也)戰而言及主乎是戰者也當是時晉師避楚
　三舍請戰者得臣也而經之書及何以在晉得臣雖
　從晉師然初告於晉曰請復衛侯而封曹臣亦釋宋
　之圍是未有必戰之意也及先軫獻謀許曹衛以攜
　其黨拘宛春以激其怒而後得臣之意決矣故楚雖
　請戰而及在晉侯誅其意也荆楚恃强憑陵諸夏滅
　黄而霸主不能恤敗徐于婁林而諸大夫不能救執
　中國盟主而在㑹者不敢與之爭今又戌穀逼齊合
　兵圍宋戰勝中國威動天下非有城濮之敗則民其
　披髪左衽矣(朱子曰齊桓公死楚侵中國得晉文公/攔遏住如横流泛濫硬做隄防不然中)
　(國為渰浸必矣平菴項氐曰/楚自是不窺中國者十年)宜有美辭稱揚其績而
　春秋所書如此其畧何也仁人明其道不計其功正
　其義不謀其利文公一戰勝楚遂主夏盟(陳氏曰宋/公齊國歸)
　(父秦小子憗皆稱師而/獨爵晉侯予晉以伯也)以功利言則髙矣語道義則
　三王之罪人也(朱子曰文公伐衛以致楚而隂/謀以取勝故夫子稱譎而不正)知此
　説則曽西不為管仲而仲尼孟子雖老於行而不悔
　其有以夫(張氏曰齊桓之伐楚致屈完于召陵楚未/大創也故次年即滅弦誘鄭終桓公之霸)
　(楚為患而不能制文公欲霸天下以為楚不大創不/足以定霸故欲勝楚取威而後霸業定是時楚為齊)
　(宋之患文公欲虐曹衛以報怨因激楚人之怒而使/之不得不戰以取一勝之功皆譎而不正之事故賤)
　(楚稱人以深貶之以晉侯主是戰誅文公之心也永/嘉吕氏曰齊桓之楚雖曰倔强攻蔡伐鄭特近楚之)
　(國受禍未至偃然與中國並驅爭先故齊桓猶可徐/為之謀晉文之楚則執中國盟主而在㑹諸侯不敢)
　(與之爭戰于泓而中國不能與之敵魯至於乞師而/戍穀逼齊四國與之合兵而圍宋曹衛亦受其節制)
　(此楚人之極盛也故晉文不得不速與之戰召陵之/次一得屈完之盟而退師城濮之役不至敗楚師不)
　(已也葢桓公所為將以服强楚之心晉文之舉所以/挫强楚之勢也所遇不同用計亦異立功之緩急亦)
　(如之其為有功於中國則一也然召陵之師規模既/定聲其罪而伐之楚亦屈服而不敢校此正也晉文)
　(加兵曹衛以致楚許復二國以攜楚又拘子玉之使/以怒楚三舍避之示怯以誘楚其詭計如此孔子斷)
　(之曰譎豈不信哉故齊桓圖楚之功三十年而後有/召陵之役㑹諸侯之事亦三十餘年屢盟屢㑹而後)
　(有葵丘之盛若文公則侵曹伐衛勝楚圍許盟踐土/㑹温兩致天王執曹衛之君而後復之凡霸者之事)
　(為之畧盡皆在一年之内是齊桓猶有近正之意若/晉文則太譎矣齊桓猶有近厚之心若晉文則太迫)
　(矣魯齋許氏曰論君子者必以德論小人者必以詐/以德度德君子之優劣見焉以詐較詐小人之勝負)
　(分焉德也詐也雖有善惡之殊然各就中間論之則/未始不以深造者為得也為君子而不至於善之長)
　(為小人而不至於姦之雄則未見有以過人者葢嘗/於晉楚爭伯之際觀之楚之得臣不自料其詐力之)
　(所造與文公君臣孰淺孰深遽使伯棼請戰於楚子/告於晉師請復衛侯而封曹徒欲急間讒慝勇於立)
　(功而不知區區小數已墮於文公之譎矣以詐力之/淺者用夫詐力之深者是猶以瑕而攻堅以弱而制)
　(强吾未見其可也城濮之師其所以潰亂而莫能支/者是果誰之咎耶子玉請復曹衛愚請數其失而論)
　(之自周衰以來世以詐力相髙然其詐力之所以髙/者亦皆有過人之才焉識慮淺而心不險者不足以)
　(為詐故伯比之間隨也遺其禍於數年之後喜怒輕/而量不𢎞者不可以為詐故勾踐之滅吳也忍其心)
　(於屢請之時今得臣既昏且蔽又躁而急乃欲擁西/廣東宫與若敖六卒以挫堂堂之晉宜乎其敗也彼)
　(文公君臣巧譎萬變自古為詐之人未有出其右者/且名分曹衛之田以賜宋者非厚宋也激楚之怒也)
　(私許曹衛之復使絶於楚者非愛曹衛也致楚師之/戰也至於退三舍而言逾恭者用以驕敵用以報德)
　(用以感諸侯之心用以作三軍之忿而得臣於此豈/惟不知多方以誤彼又且甘投陷阱以致敵於人噫)
　(詐力之淺者見挫於詐力之深者亦不足重煩吾儒/之議然於楚子怒得臣之際愚獨有矜焉自楚之竊)
　(據東南也憑陵華夏號召諸侯其聲威氣熖懾動當/時亦可謂甚强矣然楚子既命無從晉師而得臣不)
　(忍私忿固請一戰楚子雖怒其不可而竟不能止孰/謂以跋扈之君反不能下制一臣吁可怪也三綱倒)
　(置人倫不明國雖强大而君子以為寒心城濮之戰/萬不可勝政使偶而或勝則得臣他日恃功專恣之)
　(禍必有甚於喪師之慘矣世之詆伯猶以尚功利為/言殊不知伯者之所為横斜曲直莫非禍端先儒謂)
　(王道之外無坦塗舉皆荆棘仁義之外無功利舉皆/禍殃彼詆伯者以功利何其僭譽之深耶斯言其至)
　(矣廬陵李氏曰召陵雖以來盟予齊而亦有遂伐之/專城濮雖以書侯予晉而亦有先盟及戰之譎此皆)
　(功過不相掩之法也王氏箋義曰陳蔡從楚而不書/者助無道抗中國自以其師從楚右師失位故賤而)
　(不書亦猶哀十年/㑹伐齊不言邾郯)
楚殺其大夫得臣
(楚始書大夫左傳初楚子玉自為瓊弁玉纓未之服也/先戰夢河神謂已曰畀余余賜女孟諸之麋弗致也大)
(心與子西使榮黄諫弗聽榮季曰死而利國猶或為之/况瓊玉乎是糞土也而可以濟師將何愛焉弗聽出告)
(二子曰非神敗令尹令尹其不勤民實自敗也既敗王/使謂之曰大夫若入其若申息之老何子西孫伯曰得)
(臣將死二臣止之曰君其將以為戮及連穀而死晉侯/聞之而後喜可知也曰莫余毒也已蒍吕臣實為令尹)
(奉已而已不在民矣杜氏曰/至連穀王無赦命故自殺)
　按左氏晉師既克曹衛楚子入居于申(汪氏曰申在/方城内故曰)
　(入/)使申叔去穀使子玉去宋曰晉侯在外十九年而
　果得晉國險阻艱難備嘗之矣民之情偽盡知之矣
　天假之年而除其害其可廢乎子玉使伯棼請戰楚
　子怒少與之師惟西廣(古曠/反)東宫與若敖之六卒實
　從之而不止也(杜氏曰楚有左右廣一廣十五乘又/太子有宫甲分取以給之若敖楚武)
　(王之祖父葬若敖者子玉之祖也百人為卒六/卒子玉宗人之兵六百人言不悉師以益之)子玉
　從晉師文公退三舍辟之楚衆欲止子玉不可戰于
　城濮楚師敗績夫得臣信有罪矣而楚子知其不可
　敵不能使之勿敵而少與之師又以一敗殺之是以
　師為重而棄其將(去/聲)以與之也(劉氏曰此殺有罪而/以累上之辭言之惡)
　(楚子也楚子知其不可使也而不能勿使知其不/可敵也而不能使之勿敵是亦棄其師之道也)是
　晉再克而楚再敗也故稱國以殺而不去其官(張氏/曰楚)
　(自得臣伐陳立為令尹令其圍陳圍宋無非猾夏狃/勝之事故雖知晉之不可敵而不能使之退師師敗)
　(而不能自反其平日求勝無厭之罪方責其無以見/申息之老是縱其逞亂求勝及一敗而輒殺之也故)
　(以國殺大夫為文陳氏曰楚子使止子玉曰母死不/及則其斥殺何春秋之法苟有誅意於其臣雖自殺)
　(也書殺是故楚得臣公/子側皆書殺而已矣)以仲尼書鄭棄其師與楚殺
　得臣之事觀之可為來世之永鑒矣(汪氏曰楚屈瑕/伐羅之敗羣師)
　(囚于治父以聽刑楚子曰孤之罪也殽之役秦大夫/及其左右請殺孟明秦伯曰孤之過也其賢於楚頵)
　(之殺得臣審/之殺側逺矣)
衛侯出奔楚
　諸侯失國出奔未有不名者衛侯何以不名著文公
　之罪也衛侯失守社稷背盟從楚於文公何罪乎衛
　之禍文公為之也初齊晉盟于歛盂衛侯請盟晉人
　不許是塞其向善之心雖欲自新改轍而其道無由
　也髙帝一封雍齒而功臣不競(前漢書張良傳諸將/爭功往往坐沙上偶)
　(語良曰此屬畏陛下不能盡封又恐見疑過失及誅/故相聚謀反耳上曰奈何留侯曰上平生所憎誰最)
　(甚者曰雍齒良曰今急封雍齒則羣臣人人自堅矣/乃封雍齒為什方侯羣臣喜曰雍齒且侯吾屬無患)
　(矣/)世祖燒棄文書而反側悉安(後漢書光武紀圍邯/鄲拔其城誅王郎收)
　(郎文書得吏民與郎交闗謗毁者數千章/帝不省㑹諸將燒之曰令反側子自安)使文公釋
　怨許衛結盟南向諸侯棄楚而歸晉矣忿不思難惟
　怨是圖必使衛侯竄身無所奔于荆蠻歸于京師兄
　弟相殘君臣交訟誰之咎也夫心不外者乃能綂大
　衆智不鑿者乃能處大事文公欲主夏盟取威定霸
　而舉動煩擾若不勝任者惟鑿智自私而心不廣也
　春秋於衛侯失國出奔不以其罪名之而重文公之
　咎葢端本議刑責備賢者之意也(家氏曰晉文以私/怨逐衛侯若直書)
　(曰衛侯某則與鄭伯突蔡侯宋自失其國者不異而/晉文逐之之惡無以見矣張氏曰衛文公不禮晉文)
　(敵怨不當在其後嗣而文公報怨之意未嘗一日忘/于心故衛人雖未嘗從楚圍伐宋齊而首伐之請盟)
　(弗許致其國人出君以説于晉皆盟主徇私之所致/故曰衛之禍文公為之而衛侯不名責晉文也家氏)
　(曰晉文公度量不廣於處置衛事而見之衛侯奔不/名所以責晉晉文才有餘而量不足齊桓量有餘而)
　(才不足與其為晉文不若為齊桓臨川吳氏曰衛侯/黨楚之情深固晉雖私許復之終懷疑而不敢信故)
　(聞楚敗懼晉害己而出奔楚也汪氏曰衛成公出奔/據公羊則是晉文逐衛侯而立叔武衛侯之位已絶)
　(春秋當以鄭厲衛惠之例而書名據左氏則是衛侯/懼晉使元咺奉其弟叔武盟于踐土而奔楚適陳以)
　(免計其位未絶若曹伯負芻之類故陸氏云令叔武/攝位而去故不名葢晉文雖絶衛侯之位而春秋不)
　(絶其位罪文公/不當廢衛侯也)
五月癸丑公㑹晉侯齊侯宋公蔡侯鄭伯衛子莒子盟
于踐土(踐在/演反)
(左傳甲午至于衡雍作王宫于踐土鄉役之三月鄭伯/如楚致其師為楚師既敗而懼使子人九行成于晉晉)
(欒枝入盟鄭伯五月丙午晉侯及鄭伯盟于衡雍丁未/獻楚俘于王駟介百乘徒兵千鄭伯傅王用平禮也己)
(酉王享醴命晉侯宥王命尹氏及王子虎内史叔興父/策命晉侯為侯伯賜之大輅之服戎輅之服彤弓一彤)
(矢百旅弓矢千秬鬯一卣虎賁三百人曰王謂叔父敬/服王命以綏四國糾逖王慝晉侯三辭從命曰重耳敢)
(再拜稽首奉揚天子之丕顯休命受策以出出入三覲/衛侯聞楚師敗懼出奔楚遂適陳使元咺奉叔武以受)
(盟癸亥王子虎盟諸侯于王庭要言曰皆獎王室無相/害也有渝此盟明神殛之俾隊其師無克祚國及其𤣥)
(孫無有老幼君子謂是盟也信謂晉於是役也能以德/攻穀梁傳諱㑹天王也杜氏曰諸侯盟于踐土宫之王)
(庭王子虎臨盟不同㰱衛叔武攝位受盟從未成君之/禮故稱子而序鄭伯之下踐土鄭地何氏曰㑹不致者)
(安信與晉文也/盟日者譎也)
　踐土之㑹天王下勞晉侯削而不書何也周室東遷
　所存者號與祭耳其實不及一小國之諸侯(司馬氏/曰周之)
　(地則不大於曹滕周/之民則不衆於邾莒)晉文之爵雖曰侯伯而號令天
　下幾於改物實行天子之事此春秋之名實也與其
　名存實亡猶愈於名實俱亡(邵子曰周王名雖王實/不及一小國之諸侯齊)
　(晉雖侯而實僭王此春秋之名實也名存而實亡/猶愈於名實俱亡苟存其名安知後世無王者作)是
　故天王下勞晉侯于踐土則削而不書(陳氏岳曰襄/王聞晉勝自)
　(往勞之非晉致之也/故為襄王諱而不書)去其實以全名所謂君道也父
　道也(汪氏曰踐土之下勞乃襄王之自失其尊故諸/侯朝王而盟于王庭春秋削天王之下臨所以)
　(去其降尊之實先書諸侯盟踐土而後書公朝于王/所所以全臣子當尊之名是為襄王隱惡明其所以)
　(為君父之道也陳氏曰先朝而後盟曷為先書盟後/書朝書朝而後盟是以天子與斯盟也書盟而後朝)
　(春秋不以天子/與斯盟之辭也)晉侯以臣召君則書天王狩于河陽
　正其名以統實所謂臣道也子道也(汪氏曰晉侯召/王以諸侯見而)
　(使王狩乃晉文之不知所尊故春秋先書諸侯㑹盟/次書天王巡狩所以正天子自尊之名後書王所之)
　(朝所以統天下常尊之實是為晉文隱惡明其所以/為臣子之禮也踐土于温諸侯皆先行朝禮而後盟)
　(㑹春秋皆先書盟㑹而後書朝若使晉文合諸侯以/尊王也王自來則不書使若諸侯之往朝召王使狩)
　(則書王自狩使若因巡狩而朝之也或謂盟踐土㑹/温之時天王未至又謂不當先盟㑹而繼事以朝王)
　(皆未知聖人屬辭之深意矣廬陵李氏曰外以諱為/善則諱晉者非貶也朱子亦曰如葵丘之㑹召陵之)
　(師踐土之盟自/是好本末自别)而天下之大倫尚存而不滅矣(張氏/曰王)
　(者之威不足以致諸侯而諸侯之力乃足以攘却夷/狄懷服天下聖人於易坤之六五繫之辭曰黄裳元)
　(吉謂必得中居下則大善之吉也文公於勝楚之後/即帥諸侯朝天子然後受侯伯錫命之策對揚大輅)
　(戎輅彤弓虎賁之賜乃合於在師中吉而當三錫之/命以懷服萬邦即所謂黄裳元吉得坤德之正矣今)
　(文公負震主之威不帥諸侯朝王而致天子屈尊下/勞失正位居體之道非所以正天下大分諸侯之受)
　(盟陳侯之新附皆為文公而來若書天王下臨而列/踐土之盟則尊卑倒植綱常易矣故即其可書者記)
　(之而天王下勞没而不書以示天下之大訓而存人/道之大倫也故曰非聖人孰能修之臨川吳氏曰傳)
　(言王子虎盟諸侯于王庭經不書王人者王子虎不/與盟也王氏箋註曰晉侯戰勝天子自往踐土勞之)
　(復使王子虎盟諸侯于王庭皆非禮也故不書王子/虎唯以諸侯自盟為文孫氏曰踐土之盟襄王在是)
　(也不書不與晉文致天子也晉文既攘强楚不能朝/于京師獻楚俘以警天下反以乘勝之衆坐致衰陵)
　(之王盟諸侯于是甚矣况又受其侯伯之命弓矢之/賜哉雖曰不脅天子吾未之信也是故惠王賜齊侯)
　(命襄王命晉侯為侯伯皆没而不書焉意孔子皆/没而不書後世猶有脅天子而取九錫者悲夫)衛
　侯奔楚不書名者未絶其位也叔武受盟而稱衛子
　者立以為君也(臨川吳氏曰子者父死子繼未踰年/君之稱衛侯懼晉執辱之故身出奔)
　(而使其弟攝君以受盟亦書曰衛子是晉文怒衛侯/奔楚立叔武為君而以之代其兄見伯主以私意廢)
　(置諸侯紊王制也劉氏曰叔武代其君/非奪之也乃將復之也故謂之衛子)此見聖人深
　罪晉文報怨行私專權自恣廢置諸侯之意(或問楚/懷王入)
　(秦楚人立太子蜀先主即位漢中與書衛子之意何/似茅堂胡氏曰叔武稱子罪晉文以私怨廢置諸侯)
　(也懷王拘於秦楚大臣立太子以從臣望權也曹氏/簒漢先主即位於漢中正也陳氏曰序晉侯於齊侯)
　(宋公之上予晉以伯也汪氏曰齊侯非主盟亦序宋/公之上葢伯者以勢之强弱相上下謂齊强於宋故)
　(也自是訖春秋之終凡齊盟必以齊次晉而先宋又/按齊桓晉文皆於服楚之後舉尊王之義然桓公不)
　(敢致天子而㑹王世子以定其位雖曰禮之變而心/則正也厥後盟洮序王人下士於諸侯之上㑹葵丘)
　(不敢盟宰周公則其正可知矣文公既致天王之下/勞又假巡狩之禮召王以諸侯朝焉雖若禮之正而)
　(心實譎也厥後㑹翟泉使諸侯之大夫盟王子虎于/王城之内則其譎甚矣朱子以踐土與葵丘並論而)
　(取之者葢謂文公之心雖譎猶能彷彿齊桓/尊周之餘意視其他伯者則為彼善於此也)
陳侯如㑹
(公羊傳其言如㑹何後㑹也穀梁傳如㑹外乎㑹也於/㑹受命也杜氏曰陳本與楚楚敗懼而屬晉來不及盟)
(故曰如㑹劉氏曰陳本不預盟約聞㑹自至與袁僑如/㑹一耳汪氏曰陳穆公如㑹於盟踐土之後則不與於)
(盟如㑹於朝王所之先則亦與於朝矣是時晉文始合/諸侯故陳侯雖棄異即同且疑且畏其來尚緩故不及)
(於盟歃也至于温則共公居喪而亟㑹不敢斯須少怠/矣廬陵李氏曰經書如㑹三此及雞澤袁僑于鄬鄭伯)
公朝于王所
(公羊傳曷為不言公如京師天子在是也天子在是則/曷為不言天子在是不與致天子也穀梁傳朝不言所)
(言所者非/其所也)
　朝不言所言所非其所也(杜氏曰王在踐土非京師/故曰王所趙氏曰尊其不)
　(地志乎朝王而/已異乎盟㑹所)朝乎廟禮也(儀禮覲禮肉袒于廟門/之東周禮大行人廟中)
　(將幣三享禮記曲禮注受摯於朝受享於廟朝/者位於内朝而序進覲者位於廟門外而序入)于外
　非禮也有虞氏五載一巡守(音狩/下同)羣后四朝周制十
　有二年王乃時巡諸侯各朝于方嶽亦何必于京師
　于廟然後為禮乎古者天子巡守于四方有常時諸
　侯朝于方嶽有常所其宫室道途可以預修故民不
　勞其共(音/供)給調度可以預備故國不費(文中子曰舜/一歲而巡四)
　(嶽國不費而民不勞何/也兵衛少而徵求寡也)今天王下勞晉侯公朝于王
　所則非其時與地矣自秦而後巡遊無度至有長吏
　以倉卒不辨被誅民庶以煩勞不給生厭(鄱陽馬氏/曰舜之時)
　(五載僅一巡守至周則十二年乃一巡焉又必以四/嶽為底止之地出必有期而行必有方其志在於憂)
　(民而不致煩民也秦始皇隋煬帝假巡歴省方之説/以濟其流連荒亡之欲千乘萬騎無歲不出遐方絶)
　(域無地不到郡縣置頓稍慢者獲罪百姓供費不給/頭㑹箕歛遂生憤怨覆祚殞身曽不旋踵雖秦隋所)
　(以召亡者非一倘非遊蕩無度則/土崩魚爛之勢未如是之促也)葢春秋之意不行
　故也然則天子在是其可以不朝乎天子在是而諸
　侯就朝禮之變也春秋不以諸侯就朝為非而以王
　所非其所為貶正其本之意也(孫氏曰公朝于王所/非禮可知也不言諸)
　(侯者言諸侯則是天子可得致也髙氏曰天子不下/堂而見諸侯今乃出王畿以從諸侯之㑹尊卑倒植)
　(不可以訓故但書公朝王所而知天子在是矣不書/諸侯而獨書公朝此聖人之深意也陳氏曰此踐土)
　(之諸侯也於是晉侯將盟踐土而王即命為方伯諸/侯朝焉外朝王如隱六年鄭伯八年齊鄭莊十八年)
　(晉號皆不書書魯以見其餘也臨川吳氏曰諸侯朝/王于踐土之宫春秋魯史故但書公朝非是魯一國)
　(獨朝而諸侯不朝也張氏曰言王所則非京師也言/所而不言京師後人不知其諱而謂出居于鄭未復)
　(京師皆不考本末而昧於春秋之大旨也豈知婉而/成章之法固見於此歟汪氏曰王所居之處則曰王)
　(所故覲禮云伯父順命于王所朝者覲君之總稱故/虞周之書諸侯見天子于京師于外皆言朝春秋書)
　(公朝于王所者二所以正其尊王之名葢謂事雖出/於權而禮則專也書公如京師者一而不言朝以其)
　(無尊王之實葢謂事雖似於正而禮則簡也穀梁謂/朝不言所非謂王所不當朝但以踐土河陽非天王)
　(之所當居耳如云聘諸侯非正也之意廬陵李氏曰/春秋書魯之朝王者三此年二成十三年如京師是)
　(也皆因伯事以行禮然此雖在外而得書朝彼雖至/京師而反書如者葢此若書如則無以見天王就朝)
　(之實彼若書朝則無以見諸侯之不成乎禮義各有/在也彼書朝於伐秦之先此書朝王盟踐土之後者)
　(葢彼不先書朝無以見朝王之為重此不後書朝無/以見諱王之實義亦各有在也然此書朝猶為下事)
　(上之詞彼書如則不過彼/適此之例矣亦微有分别)
六月衛侯鄭自楚復歸于衛
(穀梁傳自楚楚有奉焉爾復者復中/國也歸者歸其所也鄭之名失國也)
衛元咺出奔晉
(左傳或訴元咺於衛侯曰立叔武矣其子角從公公使/殺之咺不廢命奉叔武以入守六月晉人復衛侯寗武)
(子與衛人盟于宛濮曰天禍衛國君臣不協以及此憂/也今天誘其衷使皆降心以相從也不有居者誰守社)
(稷不有行者誰扞牧圉不協之故用昭乞盟于爾大神/以誘天衷自今日以往既盟之後行者無保其力居者)
(無懼其罪有渝此盟以相及也明神先君是糾是殛國/人聞此盟也而後不貳衛侯先期入寗子先長牂守門)
(以為使也與之乘而入公子歂犬華仲前驅叔武將沐/聞公至喜捉髪走出前驅射而殺之公知其無罪也枕)
(之股而哭之歂犬走出公使殺之元咺出奔晉杜氏曰/元咺雖為叔武訟訴失君臣之節故書奔啖氏曰凡奔)
(皆惡/也)
　衛侯失國出奔則不名復歸得國何以名殺叔武也
　(張氏曰衛成公書名聽讒慝之言殺無罪之弟也前/驅殺叔武而罪衛侯者葢殺元咺之子角又自疑叔)
　(武而先期入此叔武之所以死於前驅也臨川吳氏/曰衛侯怒元咺之立叔武而殺其子故前驅歂犬探)
　(衛侯之心陽為不識叔武而射殺之歂犬見衛侯哭/弟之哀於是走出衛侯使殺之者亦聊以歸獄云爾)
　(髙氏曰叔武雖不能避嫌然亦請復衛侯衛侯不知/信先期而入因殺之故春秋不書叔武之事是專責)
　(衛侯/也)叔武者衛侯之弟也晉文公有憾於衛侯而不
　釋怨於是逐衛侯立叔武叔武辭立而他人立則恐
　衛侯之不得反也於是已立乎其位治反衛侯衛侯
　得反而疑其弟則曰叔武簒我元咺爭之曰叔武無
　罪衛侯不信其言終殺叔武是不念鞠子哀而以爭
　國為心亂民彞滅天理其為罪大矣此其所以名也
　元咺由是走之晉而訟其君(張氏曰易曰自下訟上/患至掇也成公殺叔武)
　(雖可謂大弗友咺以臣而訟君可乎然亦晉文惡衛/侯之心有以召之也雖赴愬於晉而得志亦著其當)
　(誅之罪也廬陵李氏曰胡氏所非叔武之事本公羊/與左傳所載小異由左氏言之則衛侯為誤殺由公)
　(羊言之則衛侯為忌殺然衛侯之内忌信讒始於殺/角之時今之殺叔武乃其本心特誣罪於前驅以告)
　(諸侯耳此公羊/所以為實録也)然衛侯初歸則稱復再歸何以不稱
　復乎春秋立法甚嚴而待人以恕鄭之初歸雖殺叔
　武既名之矣猶意其或出於誤而能革也是以稱復
　(臨川吳氏曰凡言復歸者言/國乃其國昔失而今復之爾)及其再歸又殺元咺及
　公子瑕則是終以爭國為心長惡不悛無自艾之意
　矣是以不稱復其曰歸于衛者易詞也諸侯詞故稱
　復者繼之也不稱復者絶之也而國非其國矣(家氏/曰元)
　(咺奉叔武如㑹此亦征繕輔孺子之意叔武非敢以/君位自居也晉人列之於㑹待以君禮衛人謂晉文)
　(將立叔武矣俄而衛侯來歸無以洩其逃廢之憾殺/叔武焉怒于晉而移之於其弟衛侯之罪大矣故其)
　(奔也不名其復也名之汪氏曰春秋書國君去國而/歸者七鄭忽曹襄衛衎邾益及衛侯鄭之再歸皆不)
　(書自惟衛侯鄭初歸書自楚著其懼晉之辱不得已/奔楚今始去楚而即夏也曹成公之歸書自京師著)
　(天王之釋有罪也永嘉吕氏曰經書自如意如至自/晉蔡季自陳歸于蔡曹伯歸自京師著其昔在彼而)
　(今歸于此也書自楚歸則去順從逆之罪著矣曹伯/歸自京師著其自京師也鄭之再執亦歸自京師不)
　(云自京師晉文之執與厲之執有間矣廬陵李氏曰/陳氏云君歸不言自君而言自者危不得歸也是故)
　(晉文實復衛侯而曰自楚危自楚也晉厲實歸曹伯/而曰自京師危自京師也此説亦似未盡大抵書自)
　(楚者其亦觀其所主而榮辱成敗見之意也歟叔劉/氏曰如左氏傳言殺叔武者衛侯不知情又為  武)
　(報殺其弟又親枕之股而哭之兄弟之恩篤矣元咺/何為奔晉愬殺其弟乎假令咺誣其君訟當不勝何)
　(故衛侯反不勝乎晉人豈不知其當/為叔武殺歂犬乎左氏之説非也)
陳侯欵卒
秋杞柏姬來
(杜氏曰莊公女歸寧曰來臨川吳氏曰把桓公伯姬之/次子繼其兄成公而立即來朝魯而為魯所卑又使卿)
(帥師入其國魯之待把可謂無恩矣故伯姬又來謝過/而求平也薛氏曰把伯嘗辱於魯矣數為非禮之歸其)
(甚矣/乎)
公子遂如齊
(薛氏曰始平於齊也臨川吳氏曰魯以楚師伐齊取穀/幸而孝公遄卒未及報怨晉文既霸齊魯内為受盟之)
(國則齊不敢背晉盟而報魯怨故魯因使公子遂聘齊/講好而釋前怨也張氏曰把伯姬來而入杞之怨釋公)
(子遂如齊而取穀之憾解中國貴於伯/權之立如此此邵子所謂功之首也)
　附録(左傳城濮之戰晉中軍風於澤亡大斾之左旃/祁瞞奸命司馬殺之以徇于諸侯使茅茷代之)
　(師還壬午濟河舟之僑先歸士㑹攝右秋七月丙申/振旅凱以入于晉獻俘授馘飲至大賞徵㑹討貳殺)
　(舟之僑以徇于國民於是大服君子謂文公其能刑/矣三罪而民服詩云惠此中國以綏四方不失賞刑)
　(之謂/也)
冬公㑹晉侯齊侯宋公蔡侯鄭伯陳子莒子邾子秦人
于温(晉侯下穀/無齊侯)
(秦與中國㑹始此左傳冬㑹于温討不服也穀梁傳諱/㑹天王也杜氏曰討衛許陳共公稱子先君未葬宋襄)
(公稱子自在本班陳共公降在鄭下陳懷公稱子在鄭/上葢主㑹所次非褒貶也臨川吳氏曰中國諸侯服楚)
(而同圍宋者陳蔡鄭許也楚既敗蔡鄭即從晉陳雖後/盟亦來如㑹獨許最小弱而猶不改圖故晉文此㑹葢)
(合諸侯以討許也衛侯既赦之使復國矣猶欲討衛者/元咺訴之於晉故晉聽其訴而又欲討衛也陳共稱子)
(班鄭下與衛武稱子班鄭下同踐土無邾秦至此則小/國畏威大國聞風皆至可見晉伯之盛矣汪氏曰温本)
(畿内國為/狄所滅者)
天王狩于河陽
(左傳是㑹也晉侯召王以諸侯見且使王狩仲尼曰以/臣召君不可以訓故書曰天王狩于河陽言非其地也)
(且明徳也公羊傳狩不書此何以書不與再致天子也/魯子曰温近而踐土逺也穀梁傳今天王之行也為若)
(將守而遇諸侯之朝也為天王諱也水北為陽山南為/陽温河陽也杜氏曰河陽晉地河内有河陽縣齊氏曰)
(温去王朝百餘里汪氏曰温即河陽葢/古孟津本畿内之地襄王以賜晉文公)
　按左氏晉侯召王以諸侯見(音現杜氏曰晉侯大合/諸侯而欲尊事天子以)
　(為名義自嫌强大不敢朝周喻王出狩/因得盡羣臣之禮皆譎而不正之事)仲尼曰以臣
　召君不可以訓故書曰天王狩于河陽以尊周而全
　晉也(何氏曰使若天子自狩非致也趙氏曰為晉文/避召天王之名也劉氏曰踐土之㑹天子自往)
　(也自往雖微而猶可言河陽之㑹臣召君也臣召君/不可以訓故書狩焉徐氏曰言温以避狩言狩以温)
　(見所以尊周而全晉也或問温即河陽何以兩言之/茅堂胡氏曰温之㑹晉實召王故書㑹于温狩于河)
　(陽兩全/之也)啖助謂以常禮言之晉侯召君名義之罪人
　也其可訓乎若原其自嫌之心嘉其尊王之意則請
　王之狩忠亦至焉故夫子特書狩于河陽所謂原情
　為制以誠變禮者也(啖氏曰時天子微弱諸侯驕惰/怠於臣禮若令朝于京師多有)
　(不從又晉已强大率諸侯而入王城亦有自嫌之意/故請王至温而行朝禮若因天子狩而諸侯得觀之)
　(也程子曰晉文公欲率諸侯以朝王正也懼其不能/故譎以行之召王以就焉人獨見其召王之非而不)
　(見其欲朝之本心是/以譎而掩其正也)夫踐土之㑹王實自往非晉罪
　也故為王諱而足矣温之㑹晉則有罪而其情順也
　(杜氏曰晉實召王為其辭逆而意順故以王狩為辭/劉氏曰其禮雖悖其情甚順仲尼原心定罪故寛其)
　(法/耳)故既為王諱之又為晉解之於以見春秋忠恕也
　(陳氏曰莊二十一年王巡號狩不書此何以書非狩/也王有事譏不在諸侯則以自致之文書之此晉侯)
　(之罪爾曷為以自狩為文為尊者諱也晉侯將㑹于/温召王以諸侯見則先狩而後㑹曷為先書㑹而後)
　(書狩書狩而後㑹是以天子與斯㑹也先書㑹後書/狩春秋不以天子與斯㑹之辭也齊桓盟王人不盟)
　(宰周公殊㑹王世子晉文致天子而朝之故曰齊桓/公正而不譎晉文公譎而不正臨川吳氏曰城濮勝)
　(楚之後襄王下勞晉侯故踐土之盟晉侯得以天王/在會為榮而夸示諸侯今温之㑹晉侯又欲如踐土)
　(故召王來狩於其國之地則天王又在㑹矣然踐土/是天王自來故没而不書存君體也㑹温則晉實召)
　(王故書天王自狩存臣禮也資中黄氏曰聖人順天/理之正明君臣之分書曰天王狩于河陽此豈惟隱)
　(惡揚善成人之美哉雖使晉文復生親見夫子書法/亦將帖然心服可以坐鎮其强猛之氣而遷善逺罪)
　(之不暇矣家氏曰齊桓㑹王世子于首止猶曰尊王/室也孰知繼桓而霸者遂至屈天王之尊往而朝焉)
　(積習之漸使然耳朱子曰天王狩于河陽恐是當時/史策已如此書葢當時周室雖微名分尚在晉文公)
　(召王固是不順然史策所書想必不敢明言晉侯召/王也李㴶郭汜朱全忠盗賊狂恣唯力是視亦未必)
　(曽讀春秋見有此事而效之也髙氏曰衛侯不與㑹/者晉聽元咺之訟不使之預也廬陵李氏曰按王巡)
　(號狩不書則王狩之非狩審矣非狩而曰狩為尊者/諱也春秋書狩四而此非講武之狩葢假巡狩之禮)
　(以為詞也無趙氏曰左氏云且明德也未及於禮而/謂之為德  乃過乎若謂此為德則率諸侯朝于京)
　(師者謂之何哉以德/為目非施於霸者)
壬申公朝于王所
(公羊傳其日何録乎内也穀梁傳朝於廟禮也於外非/禮也獨公朝與諸侯盡朝也其日以其再致天子故謹)
(而日之主善以内目惡以外言曰公朝逆辭也而尊天/子㑹于温言小諸侯温河北地以河陽言之大天子也)
(日繫於月月繫於時壬申公朝于王所其不月失其所/繫也以為晉文公之行事為已傎矣杜氏曰有日而無)
(月史闕文陳氏曰朝繫日見先狩而後朝也王嘗至踐/土而不言狩則王意也可以但言朝至温非王意也則)
(不可以但言朝朝而繫日雖諱而諸侯致天子之實見/矣臨川吳氏曰踐土之盟天王在盟所若主是盟者然)
(故既盟而晉率與盟之諸侯以朝王温之㑹天王在㑹/所若主是㑹者然故既㑹而晉復率與㑹之諸侯以朝)
(王也古者天子巡狩其方伯率諸侯以朝于方嶽之下/此禮之廢久矣今一步之間天子兩受諸侯之朝晉文)
(之心不過欲假此以夸諸侯非真能尊天子也實譎而/名則正心非而迹則是故啖氏亦有取焉  趙氏曰若)
(録内而書日何不書/月乎公羊之説非也)
晉人執衞侯歸之于京師
(左傳衛侯與元咺訟寗武子為輔鍼莊子為坐士榮為/大士衛侯不勝殺士榮刖鍼莊子謂寗俞忠而免之執)
(衛侯歸之于京師寘諸深室寗子職納橐饘焉公羊傳/歸之于者何歸于者何歸之于者罪已定矣歸于者罪)
(未定也罪未定則何以得為伯討歸之于者執之於天/子之側者也罪定不定已可知矣歸于者非執之于天)
(子之側者也罪定不定未可知也衛侯之罪何殺叔武/也何以不書為叔武諱也春秋為賢者諱何賢乎叔武)
(讓國也其讓國奈何文公逐衛侯而立叔武叔武辭立/而他人立則恐衛侯之不得反也故於是已立然後為)
(踐土之㑹治反衛侯衛侯得反曰叔武簒我元咺爭之/曰叔武無罪終殺叔武元咺走而出此晉侯也其稱人)
(何貶曷為貶衛之禍文公為之也文公為之奈何文公/逐衛侯而立叔武使人兄弟相疑放乎殺母弟者文公)
(為之也穀梁傳此入而執其不言入何也不外王命於/衛也歸之于京師緩辭也斷在京師也程子曰歸于者)
(順易之辭歸之于者强歸之辭君臣無獄而文公惡衛/侯使與元咺辨曲直衛侯不勝遂刑其大夫執其君其)
(聽頗矣雖歸于王而實强/致之故曰歸之于京師)
衛元咺自晉復歸于衛
(左傳元咺歸于衛立公子瑕公羊傳自者何有力焉者/也此執其君其言自何為叔武爭也穀梁傳自晉晉有)
(奉焉爾復者復中國/也歸者歸其所也)
　其言歸之于者執不以正之詞也古者君臣無獄諸
　侯不專殺(國語晉侯執衛成公歸之于周請殺之王/曰不可夫君臣無獄今元咺雖直而不可)
　(聽也君臣皆獄父子將獄是無上下也而叔父聽之/一逆矣又為臣殺其君其安庸刑布刑而不庸再逆)
　(矣一合諸侯而有再/逆故余懼其無後)為(去/聲)臣執君故衛侯不名而元
　咺稱復大夫不世其稱復絶之也(臨川吳氏曰元咺/譖訴衛侯之甚而)
　(晉侯怒之深故執之以歸于京師葢將假託王命而/廢黜之此晉文之意實元咺之謀也故咺自晉歸衛)
　(即别立公子瑕為君而無所忌憚挾伯主之威而易/置其君如奕棊然咺之罪大矣奚啻當服無將之誅)
　(而已哉張氏曰咺訟其君致之縲紲故其歸異於蔡/季華元特書復者著其假伯主之力遂其無君之心)
　(也陳氏曰歸大夫不言復必諸侯也而後言復君有/歸道也大夫言復者抗也是故元咺復歸宋魚石晉)
　(欒盈復入/皆抗辭也)自晉者晉有奉焉(髙氏曰晉文聽其臣子/之訟而執其君非伯者)
　(所以靖亂之義也書曰自/晉晉侯之罪亦已明矣)因其力也(何氏曰恃晉力/以歸然臣無訴)
　(君之義復/於衛非也)歸者易(去/聲)詞以文公為之主故其歸無難
　而方伯之罪亦明矣是以執而稱人不得為伯討也
　(家氏曰衛侯逞忿殺弟烏得無討執而歸之京師是/也但因元咺之訟而執衛侯則非也陸氏曰受臣之)
　(訴以執其君不可以訓故不得稱侯孫氏曰晉文既/勝强楚不能招攜撫貳以崇大德助其臣而執其君)
　(非所以宗諸侯也故曰晉人以疾之陳氏曰凡執譏/也春秋猶以當乎罪不當乎罪為褒貶苟當乎罪雖)
　(晉厲公執曹伯得為伯討苟不當乎罪雖齊桓執轅/濤塗稱人而已矣臨川吳氏曰温之㑹有天王在焉)
　(衛侯當是與諸侯俱至于㑹晉文因元咺之訴怒衛/侯而不使之與㑹又不以之朝天王而使元咺與之)
　(對辨晉侯直元咺而曲衛侯故衛侯不勝則以為有/罪執之以歸于京師葢天王在河陽受諸侯朝畢而)
　(還京師矣故亦歸衛侯于京師也其意若曰是㑹也/天王主之衛侯有罪王之大司馬宜斷斯獄而豈敢)
　(私留之晉國哉借尊王之名行伯者之實以威服諸/侯而欺天下也張氏曰天子在是故遂以歸于京師)
　(或者乃以襄王至是乃復于京師果如其言則非有/所諱何為而不書况書執衛侯歸京師而天王之復)
　(乃不書此必不然汪氏曰㑹于温諸侯朝王晉人執/衛侯則是執諸侯于天子之側也不書晉人執衛侯)
　(于王所而曰歸之于京師則猶為王室諱而存霸者/尊王之分也定元年晉韓不信執宋仲幾於天子之)
　(側則直書執于京師而不復為之諱矣始也書晉人/執衛侯歸之于京師中也書晉人執莒邾子以歸終)
　(也書晉人執宋仲幾于京師而遂書晉人執戎蠻子/歸于楚世變於是極矣廬陵李氏曰大夫歸入稱復)
　(者三元咺宋魚石晉欒盈皆抗辭也皆無歸道也歸/趙氏曰公羊云歸之于者何歸之于者罪巳定矣)
　(于者罪未定也非也或傳寫衍縮耳穀梁云此入而/執其不言入何也不外王命於衛也此傳不知與元)
　(咺訟之事故穿鑿也廬陵李氏曰此歸之于京師與/成十五年晉侯執曹伯歸于京師書法不同公羊曰)
　(歸之于者罪已定矣歸于者罪未定也穀梁曰歸之于/者緩辭也歸于者急辭也胡氏曰歸之于者執不以)
　(正之詞也程子曰歸于者順易之詞歸之于者强歸/之詞正義曰此無義例史異辭爾趙子曰歸于與歸)
　(之于其義一也或傳寫衍縮耳諸説皆異疑趙子及/正義頗得之又就上四説論則公穀之言本可通葢)
　(考之傳晉文執衛侯先自定其罪然後歸之京師假/王命以治之則所謂罪已定所謂緩辭皆合晉厲執)
　(曹伯不敢自定其罪即歸京師使王治之則所謂罪/未定所謂急辭亦合但其下文所解乃反不通若穀)
　(梁移成十五年斷左晉侯説於此條下而移/此條斷在京師説於成十五年則兩通矣)
諸侯遂圍許
(穀梁傳遂繼事也杜氏曰㑹温/諸侯也髙氏曰前目後凡也)
　諸侯比(毗至/反)再㑹天子再至皆朝于王所而許獨不
　㑹(襄陵許氏曰許能從齊而不能從晉何也齊桓自/北杏之㑹十有七年而後侵許服之又九年而後)
　(從於伐楚又二年許坐受圍救而後定自桓公之没/諸侯從楚衆矣許在鄭之南密邇於楚至此時離中)
　(國而合蠻夷矣一服/之威令是以難變也)以其不臣也故諸侯圍許按古
　者巡狩諸侯各朝于方嶽今法天子行幸三百里内
　亦皆問起居許距河陽踐土近矣(汪氏曰許國在今/許州與鄭接壤去)
　(踐土甚近且許及河陽/踐土皆屬豫州之域)而可以不㑹乎其稱遂繼事
　之辭也(張氏曰自齊桓之没諸侯從楚者衆許固以/近楚而難從中國然晉人一以威力控制諸)
　(侯許亦知晉之威不足以庇已而德不足以懷楚是/以果於不服雖合中國之力不能囘之也臨川呉氏)
　(曰㑹温本欲討許然既㑹之後朝天王執衛侯歸元/咺而後圍許故書圍許為繼事也晉文一年之間自)
　(春初侵曹伐衛入曹兵威如摧枯拉朽又合諸侯勝/楚而盟踐土霸業成矣是後當休兵息民脩德行禮)
　(以服諸侯之心而禮煩威黷踐土之盟血未乾又合/諸侯以㑹温城濮之大勞甫息又率諸侯以圍許諸)
　(侯亦罷於應命矣是以合四方之力能勝强大之楚/合十一國之力乃不能服小弱之許所謂强弩之末)
　(不能穿魯縞者矣葢圍許之諸侯亦强從爾孰肯盡/心竭力哉汪氏曰晉文之圍許雖曰討其不朝王所)
　(之罪實乃假公義以逞私憤也當時之小國若滕若/薛若杞若郯之類不朝王所者不可疏舉豈獨許哉)
　(葢以許附於楚故欲以兵力脅之使從中國耳故左/氏於㑹温曰討不服而杜氏解之曰討衛許則知㑹)
　(温本為圍許而春秋書㑹于温朝王所以圍許為遂/事者明朝王為重若受王命而討許也成公十三年)
　(如京師本為㑹伐秦而春秋書郤錡乞師公如京師/以伐秦為遂事者明朝京為重若請王命而討秦也)
　(圍許之役王臣不行王師不出而劉成二子同伐秦/亦皆不書則知兩役非王命矣然圍許實以討不朝)
　(為名而伐秦則因乞師而道過京師故圍許不曰自/王所而如京師不書朝則晉文之事視晉厲猶為彼)
　(善於此也歟廬陵李氏曰許自盟幽後又十四年而/鄭人侵許於是許常從中國桓公没諸侯從楚不獨)
　(許自子人九行成而鄭從晉叔武受盟而衛從晉陳/侯如㑹而陳亦從晉前日從楚以執宋圍宋者皆改)
　(乘轅而北向獨許負固不至葢許在鄭南密邇於楚/服楚之威令久矣是以久圍而不變也以蕞爾之許)
　(合十一國之衆逾時閲歲而不能成功雖曰義舉亦/以見威力之及人淺矣許之甘心從夷其亦有懲於)
　(江黄也歟又曰桓公之編書諸侯遂救許文公之編/書諸侯遂圍許皆義舉也然圍齊致伐圍許致圍春)
　(秋其亦與晉文之討貳/而不與晉文之過暴歟)
曹伯襄復歸于曹遂㑹諸侯圍許
(左傳丁丑諸侯圍許晉侯有疾曹伯之䜿侯獳貨筮史/使曰以曹為解齊桓公為㑹而封異姓今君為㑹而滅)
(同姓曹叔振鐸文之昭也先君唐叔武之穆也且合諸/侯而滅兄弟非禮也與衛偕命而不與偕復非信也同)
(罪異罰非刑也禮以行義信以守禮刑以正邪舍此三/者君將若之何公説復曹伯遂㑹諸侯圍許穀梁傳復)
(者復中國也天子免之因與之㑹其曰復通王命/也遂繼事也杜氏曰言遂者得復而行不歸國)
　曹伯襄何以名其歸之道非所以歸也(汪氏曰曹伯/之名使若其)
　(位已絶而/得復也)晉侯有疾使其䜿侯獳貨筮史曰以曹為
　解晉侯恐於是此知伯夫以賂得國而春秋名之比
　於失地滅同姓之罪以反曹聖人嚴於義利之别以
　正性命之理(劉氏曰衛侯以殺叔武名曹伯以賂得/國名其惡不同其貶一也此正性命之)
　(理/也)其説行而天下定矣豈曰小補之哉(張氏曰叔孫/豹叔孫婼見)
　(執於晉或求貨而為之言豹與婼不與而拒之大夫/之知義者猶恥以貨利苟免也况諸侯乎曹伯襄之)
　(名其歸之道不得其正矣又迫於晉之威令一年拘/執而得釋亟㑹於圍許之役晉之强已甚而曹之弱)
　(可憫也或問晉逐衛侯執曹伯又分其田曹衛何罪/經書曹伯襄衛侯鄭何也茅堂胡氏曰南面之君不)
　(能講信脩睦結好大國至於見逐見執烏得為無罪/春秋或抑或縱或予或奪黙識心通可也蜀杜氏曰)
　(晉侯專執而罪之又專釋而歸之且逼使遽㑹諸侯/圍許制服出於晉侯以見晉侯專之之甚也王氏曰)
　(曹共公之歸不書自葢言自晉則曹伯始執畀于宋/若言自宋則其歸實出於晉侯而非宋之得歸故不)
　(書自而止曰復歸畀陸氏曰穀梁云天子/免之按晉以曹伯  宋人非天子之命也)
　附録(左傳晉侯作三行以禦狄荀林父/將中行屠擊將右行先蔑將左行)
　
　
　
　
　
　
　
　
　
　
　
　
　春秋大全卷十五
欽定四庫全書
　春秋大全卷十六
　　　　　　　　　　　　明　胡廣等　撰
　　僖公下
(庚襄王二/寅十一年)二十有九年(晉文五齊昭二衞成四蔡莊十/五鄭文四十二曹共二十二陳)
(共公朔元年杞桓六宋成一/六秦穆二十九楚成四十)
春介葛盧來
(左傳介葛盧來朝舍于昌衍之上公在㑹饋之芻米禮/也公羊傳介葛盧者何夷狄之君也何以不言朝不能)
(乎朝也穀梁傳介國也葛盧微國之君未爵者也其曰/來卑也杜氏曰介東夷國在城陽黔陬縣葛盧介君名)
(不稱朝不能行朝禮劉氏曰介盧中國之封也沉於東/夷而變焉其車服辭命文物器械習與之同而不自覺)
(焉故不得比儀父雖一年再至魯修朝㑹之儀而其士/俗不合諸夏無以交中國也孫氏曰東夷微國不言朝)
(者不能行朝禮也陳氏曰介東夷也未通於上國一嵗/再至其意將安在乎故亟書之人侵蕭譏有以來之也)
公至自圍許
(張氏曰其致以圍許久役而不能服也汪氏曰前年書/公朝于王所諸侯遂圍許春秋不以王所致而致圍許)
(亦猶成十三年如京師㑹伐秦不以京師致而致伐秦/皆所以著其本心不在於尊王也况襄十八年同圍齊)
(討得其罪則書公至自伐齊此乃致圍而不致伐是知/托不朝之罪以圍之耳廬陵李氏曰按踐土不書至而)
(圍許書至文公/之霸事怠矣)
夏六月㑹王人晉人宋人齊人陳人蔡人秦人盟于翟
泉(翟公/作狄)
(左傳夏公㑹王子虎晉狐偃宋公孫固齊國歸父陳轅/濤塗秦小子憖盟于翟泉尋踐土之盟且謀伐鄭也卿)
(不書罪之也在禮卿不㑹公侯㑹伯子男可也程子曰/晉文連年㑹盟皆在王畿之側而此盟復迫王城又與)
(王人盟强逼甚矣故諱公諸侯貶稱人惡之大也杜氏/曰翟泉洛陽城内大倉西南池水也晉侯始霸諸侯輯)
(睦王室無虞而王子虎下盟列國以瀆大典諸侯大/夫上敵王人公侯虧禮傷教故貶諸大夫諱公與盟)
　按左氏公㑹王子虎晉狐偃宋公孫固齊國歸父陳
　轅濤塗秦小子愸(魚覲/反)盟于翟泉則皆列國之貴大
　夫與王子而公與㑹也其貶而稱人諱不書公何也
　翟泉近在洛陽王城之内而王子虎於此下與列國
　盟是謂上替諸侯大夫入天子之境雖貴曰士(曲禮/列國)
　(之大夫入天子/之國曰某士)而於此上盟王子虎是謂下陵而無
　君之心著矣故以為大惡諱公而不書諸國之卿貶
　稱人而王子亦與焉者此正其本之義也(劉氏曰盟/于翟泉豈)
　(諸侯大夫國皆微者在王城之内而列國之卿亂王/室之禮王子虎不能正也使陪臣盟天子之側此所)
　(謂下陵上替也揚子雲曰節莫差於僭此之謂矣陳/氏曰晉初以大夫盟王子也踐土之役王子虎不書)
　(涖盟也今以大夫盟王子文公之志荒矣大夫之交/政於是始文公為之也不斥言王子虎為尊者諱也)
　(以其徧人諸侯之大夫不可不人王子虎以其人王/子虎不可不没公也臨川吳氏曰盟不寒則不必尋)
　(也踐土之盟有齊宋蔡鄭及後至之陳今齊宋陳蔡/皆在而鄭獨不至鄭已怠於從晉矣葢文公既歸衞)
　(侯而又執之筮史受曹伯之賂而後復之合十一國/以圍許諸侯皆不用命而許竟不服葢其所為煩擾)
　(謬戾已失諸侯之心威重挫損漸起諸侯之慢鄭之/怠於從晉當自反矣而即謀伐之是不以徳義懐人)
　(而專以威力脅人與齊桓異矣故明年圍鄭卒不能/得鄭也嘗謂齊桓之伯至葵丘之盟極盛而即漸衰)
　(矣汪氏曰春秋内諱公而外以微者書惟于齊翟泉/二盟焉然于齊之盟紊内外之辨也翟泉之盟無上)
　(下之分也故皆變文以謹之也或謂左氏記事多浮/夸而失實安知非微者之相為盟乎是不然于洮盟)
　(王人而列國之君同㰱烏有七國之微者而敢偃然/盟王人於王城之内而無君與貴大夫居其間哉且)
　(列國之君大夫盟王子於天王之側皆所當貶左氏/但責卿不㑹公侯誤矣苟責卿不㑹公侯則公子結)
　(之盟齊侯宋公胡為不貶也廬陵李氏曰晉文公三/大盟㑹本皆非禮踐土于温致天王翟泉盟王子其)
　(視齊桓之尊王人不敢盟世子周公者大不侔矣然/春秋誅心之法則踐土王實自勞非晉之罪于温召)
　(王事雖逆而情順故皆諱之以存其尊王之名若翟/泉則羣然蕞聚於王都之側上與王子虎㰱血以約)
　(言既非踐土子虎涖盟之比又無于温懐自嫌之心/春秋不得不重貶之以顯其慢王之實矣葢至此方)
　(結正晉文之罪是亦望其始而不足其終也其三㑹/不書公説已見莊十六年又按晉侯受命鄭伯傅王)
　(踐土于温二㑹成在鄭無叛晉之狀而此㑹謀伐鄭/者得非文公過鄭不禮焉前日之㑹黽勉以大義受)
　(之而内懐宿恨尚未釋歟外傳載文公誅觀狀以伐/鄭及其陣鄭人以名寶行成公弗許欲得叔詹而烹)
　(之以詹一言而止則伐鄭者報怨未已也春秋/重貶翟泉之盟而明年書秦晉圍鄭豈無意哉)
秋大雨雹
(左傳為/災也)
　正蒙(横渠先生/張子著)曰凡隂氣凝聚陽在内者不得出則
　奮擊而為雷霆陽在外者不得入則周旋不舍而為
　風(鄱陽沈氏曰隂既凝聚則雷與風皆為所間震以/一陽在下為上二隂所閉而不得出故奮擊而為)
　(雷巽以二陽在上為下一隂所隔而不得入故周旋/不舍而為風有雷之奮擊又有風之披拂吹嘘則隂)
　(之凝聚/皆散矣)和而散則為霜雪雨露不和而散則為戾氣
　曀霾(鄱陽沈氏曰其氣之散一也有和不和之分以/霜雪雨露而散者氣之和者也以戾氣曀霾而)
　(散者氣之/不和者也)隂常散緩受交於陽則風雨調寒暑正(鄱/陽)
　(沈氏曰隂凝聚則其散常緩非交/於陽則風雨寒暑不能調而正也)雹者戾氣也隂脅
　陽臣侵君之象(范氏曰陽氣之在水雨則温熱隂/氣薄而脅之不相入轉而為雹)當
　是時僖公即位日久季氏世卿公子遂專權政在大
　夫萌於此矣(汪氏曰春秋書大雨雹者四僖公初見/於十年而再見於此昭公迭見於三年)
　(四年但僖公頗能勤於政事以銷天變故及末年始/有失政之漸遂為文公縱權之張本若昭公則昏懦)
　(不立怠於國政即位之初而公室四分政/權盡失卒不免乾侯之辱天之示人顯矣)
冬介葛盧來
(左傳以未見公故復來朝禮之加燕好介葛盧聞牛鳴/曰是生三犧皆用之矣其音云問之而信陳氏曰春秋)
(以一字為褒貶於介乎何費辭也詳始以著未也三月/癸酉大雨震電庚辰大雨雪正月己夘烝夏五月丁丑)
(烝將著其末不可不詳其始也廬陵李氏曰春秋兩書/介來以其事言則遠人慕中國當從何氏以其實言則)
(遠人窺中國當從陳氏要之陳氏説是春秋不以/例之郳犁來而以例之白狄則非予介可知矣)
(辛襄王二/卯十二年)三十年(晉文六齊昭三衞成五蔡莊十六鄭/文四十三曹共二十三陳共二把桓)
(七宋成七秦穆三/十楚成四十二)
春王正月
夏狄侵齊
(左傳晉人侵鄭以觀其可攻與否/狄間晉之有鄭虞也夏狄侵齊)
　左氏曰晉人伐鄭以觀其可攻與否狄間晉之有鄭
　虞也遂侵齊詩不云乎戎狄是膺荆舒是懲四夷交
　侵所當攘斥晉文公若移圍鄭之師以伐之則方伯
　連帥之職修矣上書狄侵齊下書圍鄭此直書其事
　而義自見者也(蜀杜氏曰外兵之犯與國霸者當攘/而驅之書者譏晉文之不救也髙氏)
　(曰狄之侵齊自背其盟也齊桓召陵之後書狄侵晉/晉文城濮之後書狄侵齊狄之輒敢陵侮如此而二)
　(伯不攘斥之臨川吳氏曰二十八年之冬㑹温以圍/許而許竟不服二十九年之夏盟翟泉謀伐鄭而鄭)
　(亦不畏至此年之夏狄敢於乗間而侵齊故晉文自/城濮踐土而下伯業浸浸以衰至此亦可以自反矣)
　(而猶不然不圖攘狄而乃圍/鄭可以見霸謀之不遠也)
秋衞殺其大夫元咺
(左傳晉侯使醫衍酖衞侯甯俞貨醫使薄其酖不死公/為之請納玉於王與晉侯皆十瑴王許之秋乃釋衞侯)
(衞侯使賂周歂冶厪曰苟能納我吾使爾為卿周冶殺/元咺及子適子儀公入祀先君周冶既復將命周歂先)
(入及門遇疾而死冶厪辭卿榖梁傳稱國以殺罪累上/也以是為訟君也衞侯在外其以累上之辭言之何也)
(待其殺而/後入也)
　元咺訟君為惡君歸則已出君出則已歸無人臣之
　禮信有罪矣則稱國以殺而不去其官何也春秋之
　法躬自厚而薄責於人君子之道譬諸射失諸正鵠
　反求諸已衞侯之躬無乃有闕盍亦省徳而内自訟
　乎夫稱國以殺者君與大夫專殺之也衞侯在外其
　稱國以殺何也榖梁子曰待其殺而後入也待其殺
　而後入是志乎殺咺瑕者也兵莫憯於志鏌鎁(也嗟/反)
　為下衞侯未入稱國以殺此春秋誅意之效也(蜀杜/氏曰)
　(衞侯使賂周歂冶厪而/使殺之亦君殺之意矣)然則大臣何與焉從君於惡
　而不能止故并罪之也(臨川吳氏曰衞侯未入國而/殺元咺稱國殺者實衞侯使)
　(人殺之也夫元咺以臣訟君君被執而咺偃然歸國/假伯主之權而易置其君如奕棋然其不臣之罪所)
　(當誅也今以國殺為文而無討罪之辭者衞侯未/嘗正名其罪而隂使人殺之誅之不以其罪也)
及公子瑕
(公羊傳衞侯未至其稱國以殺何道殺/也穀梁傳公子瑕累也以尊及卑也)
　公子瑕未聞有罪而殺之何也元咺立以為君故衞
　侯忌而殺之也然不與衞剽同者(劉氏曰瑕已為君/當與衞剽同不當)
　(冠公子/而名之)是瑕能拒咺辭其位而不立也(趙氏曰瑕元/咺所假立而)
　(自秉國權瑕亦未如君也故以君/殺大夫之辭言之而在元咺下)不與陳陀同者(劉/氏)
　(曰國人不與諸侯不助者當/與陳佗同不當仍冠公子)是瑕能守節不為國人
　之所惡(臨川吳氏曰瑕立為君逾年矣/今但曰公子者瑕不居其位也)故經以公子
　冠瑕而及見瑕無罪事起元咺以咺之故延及於瑕
　(髙郵孫氏曰瑕見立於元咺以咺及之者言瑕之見/殺由於咺咺存則瑕存咺死則瑕死也髙氏曰殺而)
　(書及者以某之故而累及某也如文九年士榖及箕/鄭父襄二十三年慶虎及慶寅皆是也不書及者其)
　(罪同其殺之之志均也成八年趙同趙括十七年郤/錡郤犨郤至是也王氏箋義曰叔武君命奉之以受)
　(盟故稱衞子若瑕者元咺君之非君而君者也今與/咺同戮葢咺嘗君之矣不可無異辭故言及而稱公)
　(子者不與/咺君之也)而衞侯忌克專殺濫刑之惡著矣
衞侯鄭歸于衞
(公羊傳此殺其大夫其言歸何歸惡乎元咺也曷為歸/惡乎元咺元咺之事君也君出則已入君入則已出以)
(為不/臣也)
　衞侯出奔于楚則不名見執于晉則不名今既歸國
　復有其土地矣何以反名之乎不名者責晉文公之
　以小怨妨大徳名之者罪衞侯鄭之以忮(之豉/反)害戕
　本支古者天下為公選賢與能不以為異况於戚屬
　豈有疑間猜忌之心哉末世隆怨薄恩趨利棄義有
　國家者恐公族之軋已至網羅誅殺無以芘其本根
　而社稷傾覆如六朝者衆矣(汪氏曰晉未誅剪宗室/宋廢帝殺江夏王義恭)
　(等又殺南陽王敬猷等明帝殺安陸王綏等十三人/又殺廬江王禕等齊明帝殺鄱陽公鏘等七人殺衡)
　(陽王鈞等四人殺西陽王子明等三人又殺河東王/鉉等十人梁元帝殺桂陽王慥豫章王棟又殺武陵)
　(王紀及其諸子北齊後主殺趙郡王睿瑯琊/王儼蘭陵王長恭南陽王綽皆尋至滅亡)衞侯始
　歸而殺叔武再歸而及公子瑕是葛藟之不若而春
　秋之所惡也故再書其名(髙氏曰先王之法賊殺/其親則正之故生名之)為
　後世戒此義苟行則六朝之君或亦少省矣(臨川吳/氏曰已)
　(殺元咺則無人拒之有周冶等納之而勢易故書歸/髙氏曰晉文受賂免衞侯委罪於天子而又私釋之)
　(故不言歸自京師汪氏曰衞成貨醫納玉而獲免與/曹共之貨筮史而得歸國實無以異故其歸皆書名)
　(然衞侯之忌克戕殺二弟其罪又浮於曹伯故其歸/不稱復也廬陵李氏曰諸侯執不書歸僖十九年滕)
　(子成九年鄭伯襄十六年莒子邾子十九年邾子之/類是也惟晉文之執曹衞書歸陳氏曰危不得歸也)
　(又晉厲之執曹伯書歸胡氏曰言天王之釋有罪也/又曰衞侯歸之于京師而書歸于衞譏不在王室也)
　(曹伯亦歸于京師而書歸自京師譏不在晉也羊劉/氏曰公羊云其言歸何歸惡乎元咺也非也公  云)
　(例以歸者出入無惡復歸者出有惡歸無惡縱春秋/歸惡於元咺書復歸亦足矣又謂之出入無惡可乎)
晉人秦人圍鄭
(左傳九月甲午晉侯秦伯圍鄭以其無禮於晉且貳於/楚也晉軍函陵秦軍汜南佚之狐言於鄭伯曰國危矣)
(若使燭之武見秦君師必退公從之辭曰臣之壯也猶/不如人今老矣無能為也已公曰吾不能早用子今急)
(而求子是寡人之過也然鄭亡子亦有不利焉許之夜/縋而出見秦伯曰秦晉圍鄭鄭既知亡矣若亡鄭而有)
(益於君敢以煩執事越國以鄙遠君知其難也焉用亡/鄭以陪鄰鄰之厚君之薄也若舍鄭以為東道主行李)
(之往來共其乏困君亦無所害且君嘗為晉君賜矣許/君焦瑕朝濟而夕設版焉君之所知也夫晉何厭之有)
(既東封鄭又欲肆其西封若不闕秦將焉取之闕秦以/利晉唯君圖之秦伯説與鄭人盟使把子逢孫楊孫戍)
(之乃還子犯請擊之公曰不可微夫人之力不及此因/人之力而敝之不仁失其所與不知以亂易整不武吾)
(其還也亦去之初鄭公子蘭出奔晉從於晉侯伐鄭請/無與圍鄭許之使待命于東鄭石甲父侯宣多逆以為)
(太子以求成于/晉晉人許之)
　按左氏傳晉侯秦伯圍鄭以其無禮於晉而經書晉
　人秦人者貶之也(王氏箋義曰晉侯為盟主用兵以/報私怨秦伯踰晉越周千里而襲)
　(人圍鄭皆勞民危國/之道故稱人以示貶)於秦晉何貶乎初晉公子重耳
　出亡過鄭而鄭文公亦不禮焉為是興師而圍鄭孟
　子曰有人於此待我以横逆則君子必自反也我必
　不仁無禮與不忠歟仁且有禮而忠矣其横逆猶是
　也此亦妄人耳矣而君子葢終不之校也故行有不
　得者皆反求諸已而已矣今鄭伯之於晉公子特不
　能厚將迎贈送之禮而未嘗以横逆加之也坐此見
　圍為列國者不亦難乎故晉侯秦伯貶稱人者晉文
　以私忿勤民動衆圍人之國秦伯惟利為向背從燭
　之武之言不以義舉也而二國結釁連兵暴骨原野
　自此始矣(汪氏曰翟泉之盟實謀討鄭而鄭不請服/故是春晉人侵鄭侵之而猶不服故晉文)
　(復階秦以圍之葢以鄭二心於楚而數加兵非專為/釋私忿而已也然諸侯不見徳而惟虐是聞豈伯者)
　(服貳之道哉况二國同役而不同心春秋貶而人之/葢有在矣廬陵李氏曰秦晉之爭始此夫秦以非子)
　(之餘踐岐豐之地春秋所書大抵皆與晉兵爭之迹/爾自穆公釋韓之憾而從晉於城濮之功於是盟于)
　(温于翟泉借役於齊鄭戮力同心未始有隙由燭之/武一語而秦輔晉之心變矣文公既卒而殽戰啟釁)
　(厥後彭衙之戰令狐之戰河曲之戰秦之伐晉者六/晉之伐秦者亦六興數十年報復之師更四君而未)
　(已葢至襄公十一年戰櫟十三年十三國之伐然後/交伐之文始絶於經然則有穆公之賢而其所就僅)
　(止此豈非貪利/忘義之失哉)
介人侵蕭
(杜氏曰蕭宋附庸國張氏曰介再來魯而次年/遂侵蕭求援而後舉兵也與荆人秦術之聘同)
冬天王使宰周公來聘
(左傳冬王使周公閲來聘饗有昌歜白黒形鹽辭曰國/君文足昭也武可畏也則有備物之饗以象其徳薦五)
(味羞嘉榖鹽虎形以獻其功吾何以堪之穀梁傳天/子之宰通于四海杜氏曰宰周公天子三公兼冢宰)
公子遂如京師
(此聘周/之始)
遂如晉
(此聘晉之始左傳東門襄仲將聘于周遂初聘于晉公/羊傳大夫無遂事此其言遂何公不得為政爾榖梁傳)
(以尊遂乎卑此言不敢叛京師也杜氏曰如京/師報宰周公既命聘周又命自周聘晉故曰遂)
　大夫出疆有以二事出者(汪氏曰謂本受二事之命/也榖梁云遂繼事之辭)
　有以一事出而專繼事者(汪氏曰謂但受一事之命/而復專命再行一事公羊)
　(云遂者何生事/也注專事之辭)其書皆曰遂公子遂如周及晉與祭
　公自魯逆王后皆所謂以二事出者也(汪氏曰聘問/之幣非已所)
　(能給婚姻之事非巳所敢專故知皆受命/於君何休謂公子遂横生事矯君命誤矣)公子結往
　媵而及齊宋盟則專繼事者也(汪氏曰季孫宿救台/遂入鄲亦專繼事)
　是非得失則存乎其事矣冡宰上兼三公其職任為
　至重而來聘于魯天王之禮意莫厚焉(張氏曰天子/三公兼冡宰)
　(而使來聘魯用見周室陵夷大臣失職也陳氏曰自/桓王以下王室無聘魯者於是再聘而宰周公實來)
　(則已/尊矣)魯侯既不朝京師而使公子遂往又以二事出
　夷周室於列國(陳氏曰以其如京師不/敢不如晉是夷周於晉)此大不恭之
　罪履霜堅氷之漸春秋之所誅而不以聽者也則何
　以無貶乎有不待貶絶而罪惡見者不貶絶以見罪
　惡(臨川吳氏曰魯素不與晉通好自文公霸後未嘗/聘本欲初聘於晉但以王室既先來聘則不容不)
　(報故因聘晉之使令先至周而後如晉也慢王畏霸/之情可見矣汪氏曰經書天王來聘者七惟此使冡)
　(宰兼三公下聘葢非常之禮莫大之寵自春秋以來/未之有也或者以僖公有兩朝王所之勤而報之歟)
　(經書卿大夫如周聘者四而惟此以二事出自入春/秋未嘗朝聘於京師以魯之望國僖之賢君而對揚)
　(天子之休命者如是其簡慢况晉未聘魯而魯即往/聘周先聘魯而魯苟答聘是尊王之禮不如事霸之)
　(謹也雖然猶勝於隱桓之受聘而不報者也王朝冡/宰四見於經咺糾以瀆王綱而書名閲之來聘禮雖)
　(過厚視賵寵妾命簒弑者則其罪薄乎云爾廬陵李/氏曰此條與公如京師遂㑹伐秦皆是王事書遂)
　(此本以二事出春秋則以如晉為遂事不敢以王事/同於伯事也彼本以伐秦出春秋則以伐秦為遂事)
　(不欲先伯事而後王事也○趙氏曰公羊云大夫無/遂事此亦受命於君而何得指大夫也又云此其言)
　(遂何公不得為政爾按僖公未失政此説非也按京/師迴便如晉故言遂爾榖梁謂不敢叛京師有何理)
　(乎/)
(壬襄王二/辰十三年)三十有一年(晉文七齊昭四衞成六蔡莊十/七鄭文四十四曹共二十四陳)
(共三把桓八宋成八秦/穆三十一楚成四十三)
春取濟西田(濟子/禮反)
(左傳春取濟西田分曹地也使臧文仲往宿於重館重/館人告曰晉新得諸侯必親其共不速行將無及也從)
(之分曹地自洮以南東傅于濟盡曹地也公羊傳惡乎/取之取之曹也曷為不言取之曹諱取同姓之田也此)
(未有伐曹者則其言取之曹何晉侯執曹伯班其所取/侵地于諸侯也晉侯執曹伯班其所取侵地于諸侯則)
(何諱乎取同姓之田久也杜氏曰濟水自榮陽東/過魯之西至樂安入海孫氏曰濟西田本魯地)
　公羊曰取之曹也晉侯執曹伯班其所侵地于諸侯
　(髙郵孫氏曰左氏以為晉侯分曹地以與諸侯而魯/取濟西之田然經書與汶陽田無異葢魯濟西之田)
　(嘗見侵入于曹晉侯執曹伯而/反諸侯之侵地魯于是乎取之)不繫國者吾故田也
　(趙氏曰凡内取之邑不繫國者皆本是魯邑曽為外/國所奪今却取之既是本邑不可係之他國耳薛氏)
　(曰曷為不書曹之田濟/西固我之有失之曹也)復吾故田而謂之取何也(趙/氏)
　(曰凡力得之曰取雖取本/邑亦無異辭不當取也)春秋之法不以亂易亂(髙/氏)
　(曰凡取人之有其惡易見而取巳之有不以道者其/罪難知聖人亦止名曰取所以顯微也張氏曰復魯)
　(之舊地亦與非其有而取之者同葢無王命以正疆/理皆取之不以其道也况晉奪之曹以與魯本以其)
　(私憾而非有至公之義乎或問晉為盟主諸侯擅相/侵奪晉討而歸之正也其猶有貶乎家氏曰此春秋)
　(責備晉文之意也夫土地皆王之所有諸侯擅相侵/奪無王也盟主治其侵奪之罪固職分之宜為更能)
　(稟命于王還以錫魯夫然後盡尊王之義春秋以是/責晉責其所可責也永嘉吕氏曰取濟西田不係曹)
　(則濟西田魯故田也取汶陽田不係齊則汶陽田亦/魯故田也汶濟皆近魯之竟也然汶陽濟西則言取)
　(鄆讙龜隂讙闡則言歸言取者非彼所欲也非彼所/欲我取之曰取言歸其所欲也非我强之而彼自歸)
　(曰歸汪氏曰春秋書内取者十有七以兵力取他國/之地則書戰伐若敗宋師取郜取防伐齊取穀伐莒)
　(取向伐邾取訾婁取繹取漷東田及沂西田是也藉/大國之威不以兵力而復故地則不出侵伐而止書)
　(取濟西汶陽之田是也非故地則係之國取邾田自/漷水是也取附庸之小國而滅之則諱不言侵伐而)
　(亦止書取取根牟取鄟取邿取鄫是也取之而存其/祀則伐邾取須句是也若取鄆則乗亂取邑故不詳)
　(錄取闞則昭公在外而取内邑又春秋之變例也或/謂濟西乃晉人侵魯之故疆是時晉霸方强豈肯歸)
　(地於魯况魯晉非接壤之國何謬之甚哉廬陵李氏/曰濟西田左氏穀梁皆以為曹田公羊以為曹所侵)
　(魯之故田胡氏從公羊濟西田首末三見於經此年/取之曹宣元年以賂齊宣十年齊人以歸我又曰經)
　(書田十桓元年假許田宣元年齊取濟西田十年齊/歸濟西田成二年取汶陽田八年韓穿來言汶陽田)
　(襄十九年取邾田定十年齊歸鄆讙龜隂田哀二年/取漷東田沂西田及此年也不繫國者吾故田也非)
　(吾田則繫國邾田是也漷東沂西田不繫國者承上/文伐邾文也○劉氏曰左氏云使臧文仲往非也若)
　(實臧文仲往不應不書注謂非聘享㑹同故不書按/告糴乞師皆書何為請田獨不書哉又云分曹地自)
　(洮以南東傅于濟若然當書取曹田自濟水不得云/取濟西田而已公羊云諱取同姓之田言本為晉侯)
　(所還當時不敢久而取之故坐取邑亦非也諸侯受/封自有分矣後雖侵奪喪失有王者作皆當還之雖)
　(取同姓之田/何足諱哉)
公子遂如晉
(左傳襄仲如晉拜曹田也髙氏曰晉未嘗來聘而公子/遂去冬既聘今春又往謝取濟西之田何厚於晉而薄)
(於周也汪氏曰宰周公來而使公子遂報聘則以二事/出以復濟西之田則使遂再如晉僖公曽不思奄有龜)
(蒙尺地皆天子之賜也胡乃慢/於尊周而謹於事晉不亦傎乎)
夏四月四卜郊
(公羊傳曷為或言三卜或言四卜三卜禮也四卜非禮/也三卜何以禮四卜何以非禮求吉之道三禘嘗不卜)
(郊何以卜卜郊非禮也卜郊行以非禮魯郊非禮也魯/郊何以非禮天子祭天諸侯祭土天子有方望之事無)
(所不通諸侯山川有不在其封内者則不祭也榖梁傳/夏四月不時也四卜非禮也杜氏曰郊所以祭天不言)
(郊天者讓/不敢斥尊)
　記禮者曰祭帝于郊所以定天位也禮行於郊而百
　神受職焉(禮記禮運疏天子至尊而猶祭於郊以行/臣禮而事天也百神天之羣神郊祭而備)
　(禮則星辰不/忒故曰受職)魯諸侯何以有郊成王以周公有大勲
　勞於天下命魯公世世祀周公以天子之禮樂是故
　魯君孟春乗大輅戴弧韣(音/獨)旂十有二旒日月之章
　祀帝于郊配以后稷天子之禮也(禮記明堂位注大/輅殷之祭天車也)
　(弧旌旗所以張幅也其衣/曰韣天子之旌旗畫日月)以人臣而用天子之禮可
　乎是成王過賜而魯公伯禽受之非也(程子曰周公/之功固大矣)
　(皆臣子之分所當為魯安得獨用天子禮/樂哉是成王之賜而伯禽之受皆非也)揚子曰天
　子之制諸侯庸節節莫差於僭僭莫重於祭祭莫重
　於地地莫重於天(揚子重黎篇注天子用禮節以制/馭五等諸侯各有序不可僭禮之)
　(差失莫大於僭僭之大者莫大/於僭祭祀既盜土地又盜祭天)諸侯而祀天其僭極
　矣聖人於春秋欲削而不存則無以志其失為後世
　戒悉書之乎則遂事之常有不勝書者是故因禮之
　變而書于策(三山林氏曰三傳之説不過罪其屢卜/之瀆養牲之慢求小禮而昧於大禮不)
　(知聖人要其非/禮之大者也)或以卜(襄七年三卜此年襄十/一年四卜成十年五卜)或以
　時(宣三年成七年定十五年哀元年牛傷皆在正月/此年成十年襄七年十一年卜郊哀元年郊皆在)
　(四月定十五年郊在五/月成十七年郊在九月)或以望(此年宣三年成/七年猶三望)或以
　牲(此年襄七/年免牲)或以牛(宣三年成七年定十五年哀元/年皆牛傷改卜宣三年定十五)
　(年牛死成/七年免牛)於變之中又有變焉者悉書其事(朱子曰/如四卜)
　(五卜牛傷牛死是失禮之中又失禮也劉氏曰魯之/郊非禮也明矣於非禮之中又非禮焉陳氏曰以其)
　(不勝譏譏/其甚者爾)而謂言偃曰魯之郊禘非禮也周公其衰
　矣把之郊也禹也宋之郊也契也是天子之事守也
　(禮記禮運疏把郊禹宋郊契葢是夏/殷天子之事杞宋是其子孫所當守)言把宋夏商之
　後受命于周作賔王家綂承先王修其禮物其得行
　郊祀而配以其祖非列國諸侯之比也(張氏曰宋把/之郊則為其)
　(為二王之後也魯用天子禮樂必是成王之意不敢/臣周公即以二王之後待魯然而非周公本意也以)
　(成王尊徳樂道之心則善矣伯禽不當受故曰魯/之郊禘非禮也周公其衰矣謂周公必不享其祀)是
　故天子祭天地諸侯祭社稷祝嘏莫敢易其常古易
　則亂名犯分人道之大經拂矣(蔣氏曰杞宋存禹契/之後是宜以禹契配)
　(天周祀未絶魯以周公配天於周公能無愧是周公/之所弗居祭之始也祝以主人之辭而告神祭之終)
　(也嘏以神之辭而致福于主二者皆依舊禮無敢易/其常事古法今以諸侯僭天子之事不因其常古則)
　(忠孝報反之義名稱位號之/别素亂變更而失其正也)故曰郊社之禮所以事
　上帝也宗廟之禮所以祀乎其先也明乎郊社之禮
　禘嘗之義治國其如示諸掌乎夫庶人之不得祭五
　祀大夫之不得祭社稷諸侯之不得祭天地非欲故
　為等衰葢不易之定理也知其理之不可易則安於
　分守無欲僭之心矣為天下國家乎何有(家語定公/問曰寡人)
　(聞郊而莫同孔子曰郊之祭也迎長至之日也大報/本而主日配以月故周之始郊其月以日至其日用)
　(上辛至於啟蟄之月則又祈穀於上帝此二者天下/之禮也魯無冬至大郊之事降殺于天子是以不同)
　(上帝之牛角繭栗必在滌三月稷牛唯具牲用騂尚/赤也用犢貴誠也掃地而祭貴其質也器用陶匏象)
　(天地之性也臣聞天子卜郊則受命于祖廟而作龜/于禰宫卜之日王親立於澤宫以聽誓命既卜獻命)
　(于庫門之内啖氏曰天子以冬至祭上帝又以夏之/孟春祈榖於上帝於郊故謂之郊魯以周公之故特)
　(以孟春祈穀於上帝亦謂之郊郊皆用辛日故以二/月卜三月上辛不吉則卜中辛又不吉則卜下辛所)
　(謂吉事先近日也卜三旬皆不吉則不郊凡牲必養/二牲一以祀上帝一以祀后稷帝牛有變則改卜稷)
　(牛以代之而别以他牛為稷牛若卜稷牛不吉及稷/牛又死亦皆不郊凡卜郊皆卜免牲卜免牲吉則免)
　(之不吉則但不郊而已不敢免繫牲待明年免牲時/卜用未成牲曰牛牲傷亦曰牛孫氏曰魯諸侯而用)
　(天子之祭僭孰甚焉故或因其瀆亂不時或因其災/異示變以著其僭天子之惡也臨川吳氏曰經書郊)
　(者九龜違者四牛災者四非時大不敬者一葢魯郊/雖僭行之巳久視為常事故不悉書惟卜之不從牛)
　(之有變及時之大異於常而後書因以見其僭禮也/三卜不從而不郊正也三不吉而至四卜四不吉而)
　(至五卜瀆甚矣牛災荐作亦可見魯郊之僭鬼神弗/與也四月五月固為不時猶夏時之春也九月夏之)
　(孟秋不卜日不卜牲而强用其禮焉特書用月時不/敬之大也汪氏曰左傳家語皆云魯以啟蟄而郊朱)
　(子謂夏正之孟春漢大初以前以啟蟄為正月中氣/也然啖氏謂以周之二月卜三月且辨穀梁以周之)
　(十二月卜正月非是今考宣三年成七年定十五年/哀元年之改卜牛皆在正月葢成王所賜止是祈榖)
　(之郊乃夏之孟春啖氏所言卜起二月下旬而盡於/三旬者禮之正也榖梁所言卜起十二月者禮之未)
　(失也故子服惠伯云魯將以十月上辛有事於上帝/孟獻子曰正月日至可以有事於上帝而明堂位注)
　(疏以孟春為周之正月郊特牲疏崔氏皇氏用王肅/之説又以魯冬至郊天建寅之月又郊以祈榖皆因)
　(魯郊之非時而誤也聖證論引穀梁言魯止一郊或/用子月或用寅月葢魯郊非時或僭天子日至之期)
　(而失之太早或踰啟蟄之節則失之後時也或謂卜/自建子之月而始又謂郊非祈農事則與程子冬祀)
　(圜丘春祈穀之説異矣廬陵李氏曰魯之有郊何也/程子曰成王以周公有大勲勞賜魯重祭也此主禮)
　(記明堂位及禮運等説三傳皆同獨臨江劉氏以為/成王周之盛王未必過賜故以為魯之有郊惠公請)
　(之引史記曰魯惠公使宰讓請郊廟之禮於天子天/子使史角往公止之其後實為墨翟之學於魯陳氏)
　(用其説厯舉東遷以來秦襄祠西畤齊桓欲封禪晉/郊鯀等事證謂此皆東遷之後禮且引定四年祝鮀)
　(舉成王命魯之詞不及郊祀等辨難甚至桓文用事/不知所出而祝鮀之言亦有備物典冊語則又未敢)
　(以此而盡棄禮記諸書也又曰郊之用卜何也古者/大事皆决於卜公羊以為天子之郊常事則不卜魯)
　(郊非常是以卜之卜止於三吉則為凶則已左氏以/為常禮不卜止卜牲與日按周祀五帝前期太宰帥)
　(執事而卜日則天子亦卜也但所卜者不過/卜日與牲而已春秋所書亦卜日與牲也)
不從乃免牲
(公羊傳曷為或言免牲或言免牛免牲禮也免牛非禮/也免牛何以非禮傷者曰牛穀梁傳免牲者為之緇衣)
(熏裳有司𤣥端奉送至於南郊免牛亦然乃者亡乎人/之辭也范氏曰亡乎人言無賢人譏僖公不共杜氏曰)
(免猶/縱也)
　古者大事決於卜(周禮太宰前期十日帥執事而卜/日遂戒大宗伯凡祀大神帥執事)
　(而卜/日)故洪範稽疑獨以龜為主(書洪範龜從筮逆作/内吉注内謂祭事等)
　(事/)卜而不從則不郊矣故免牲(劉氏曰所謂不從者/謂日不吉也不吉則)
　(不敢郊故須免牲也汪氏曰免牲不言不郊葢卜免/牲而吉則不可郊矣免牛則猶可再卜牛故復言不)
　(郊廬陵李氏曰不郊而或言免牲或言免牛何也凡不/郊皆卜免牲卜免牲吉則免之不吉則否書免牲)
　(則見其不郊矣僖三十一年襄七年止書免牲是也/若不郊而不行免牲之禮則不書免牲成十年襄十)
　(一年止書不郊何也若牛死則無可免矣宣二年牛/死乃不郊是也獨成七年既書免牛又書不郊何也)
　(穀梁傳免牲不日不郊免牛亦然此經復書不郊者/葢以僖公免牛與三望同時故略去不郊之文今此)
　(春免牛而夏三望故須書不郊以見之也免牲者為/之緇衣纁裳奉之南郊天位歸之于陽也已傷曰牛)
　(而尚不免何也嘗置之上帝/矣卜而後免之不敢專也)
猶三望
(左傳四卜郊不從乃免牲非禮也猶三望亦非禮也禮/不卜常祀而卜其牲日牛卜日曰牲牲成而卜郊上怠)
(慢也望郊之細也不郊亦無望可也公羊傳三望者何/望祭也然則曷祭祭泰山河海曷為祭泰山河海山川)
(有能潤于百里者天子秩而祭之觸石而出膚寸而合/不崇朝而徧雨乎天下者唯泰山爾河海潤于千里猶)
(者何通可以已也何以書譏不郊而/望祭也穀梁傳猶者可以已之辭也)
　望祭也(杜氏曰望/而祭之也)有虞氏受終而望因於類巡守而
　望因於柴(書舜典肆類于上帝望于山川蔡氏曰非/常祀而告祭于天其禮依郊祀為之故曰)
　(類又云至于岱宗柴望秩于/山川傳柴燔柴以告天也)皆天子之事也今魯不
　郊而望故特書曰猶猶者可以已之詞(啖氏曰郊後/必望祭若不)
　(郊則不當望書猶非禮也朱子曰猶三望是不必望/而猶望也猶繹是不必繹而猶繹也汪氏曰猶三望)
　(猶繹譏其可以已而不知已不當為而為者也猶朝/于廟幸其不可已而不遂己當為而為者也美惡不)
　(嫌同詞廬陵李氏曰春秋書猶三猶三望猶朝于廟/猶繹也三望與繹譏其可已而不已之詞也朝廟幸)
　(其不可已而/不已之詞也)其言三望何也天子有方望無所不通
　(何氏曰謂祭四方羣神日月星辰風伯雨師五嶽四/瀆及餘山川盡八極之内天之所覆地之所載無所)
　(不/至)諸侯非名山大川在其封内者則不祭(何氏曰故/知魯郊非)
　(禮禮記王制諸侯祭名/山大川之在其地者)魯得用重禮視王室則殺故
　望止於三比諸侯則隆故河海雖不在其封而亦祭
　然非諸侯之所得為也(茅堂胡氏曰三代命祀祭不/越望夫子以為知大道不踐)
　(其位不行其禮臨川吳氏曰天子郊祀上帝必望祭/山川望祭在郊祀之後因郊而望也魯諸侯也以成)
　(王之賜許用王禮四望闕其一殺於天子然郊禮既/廢則望禮可以不舉魯既不郊而猶三望故書以譏)
　(其非禮汪氏曰周官四望葢望四方今魯三望葢泰/山在魯西海在魯東而河在魯北殺天子之禮也)
　(劉氏曰左氏云牛卜日曰牲牲成而卜郊上怠慢也/非也繫者即牲牲之名久矣豈必卜日哉且魯人必)
　(不先卜牲日而後卜郊卜郊卜其日吉否也非卜其/郊可否也葢疑魯之卜卜郊可否也是以誤之爾)
　(孫氏曰公羊謂泰山河海鄭氏謂海岱淮杜預稱分/野之星及境内山川據鄭杜止以諸侯祭其封内云)
　(耳况河海淮非魯封内又諸侯無祭分野星辰之事/且魯既僭天子葢於四望之中祭其大者三耳公羊)
　(得之張氏曰鄭杜恐臆説葢天子四望王雖令魯郊/止行祈穀之郊今魯得望特比天子闕其一故三望)
　(與郊書之無異而書曰猶言不當望而望祭也如使/魯望不出境何為言猶以譏之若壬午猶繹之書乎)
　(公羊之説必有所傳廬陵李氏曰三望之異同何也/説左氏者以為分野星其封内山川説公羊者以為)
　(泰山河海説穀梁者以為海岱淮據三家皆不以三/望為非禮止譏其舍郊而望此已失之况望乃祭山)
　(川之名何得以為分野之星若以三望為魯之封内/魯所得祭則常事不書矣胡氏取公羊説以為泰山)
　(河海泰山魯所得祀河海非魯封内故不當祀然既/曰魯視王室則殺故望止於三而又用朱常文之説)
　(曰禮天子有四望魯惟得祭泰山餘三望僭禮故書/之則是魯祭泰山之外猶有三望之祭也與前説稍)
　(不合矣要之後説是又曰三望書猶何也猶者可已/之詞三傳皆合但諸傳皆以大禮之不舉為恨胡氏)
　(則獨以僭禮之未盡除為譏則詞雖同而意異矣胡/氏説是蘇氏曰如此而猶如此者甚之之詞也不如)
　(此而猶如此者幸之之詞也此説發明二猶/字甚佳但以猶三望為幸之之詞則失之矣)
秋七月
　附錄(左傳秋晉蒐于清原作/五軍以禦狄趙衰為卿)
冬把伯姬來求婦
(公羊傳其言來求婦何兄弟辭也其稱婦何有姑之辭/也穀梁傳婦人既嫁不踰竟杞伯姬來求婦非正也)
　蕩伯姬來逆婦而書者以公自為之主失其班列書
　也把伯姬敵矣其來求婦曷為亦書見婦人之不可
　預國事也王后之詔命不施於天下夫人之教令不
　施於境中昏姻大事也把獨無君乎而夫人主之也
　故特書于策以為婦人亂政之戒(家氏曰内女適人/者而來必謹記其)
　(事示有别/遠嫌疑也)母為子求婦猶曰不可况於他乎此義行
　無吕武之禍矣(汪氏曰前漢吕后以高帝時與政遂/致臨朝稱制擅王諸吕幾危劉氏唐)
　(武后以高宗時與政遂致廢黜中宗自登大寶革唐/為周臨川吳氏曰把伯姬自來求婦葢疑不自來求)
　(則婦不可得也求而得僖公之女叔姬為桓公夫人/經不書歸昏姻常事皆不書也至成公世被出乃見)
　(經伯姬於莊公時一㑹一來已非禮矣僖五年挾其/長子代君父來朝長子成公既卒次子桓公繼立朝)
　(而遭卑國又見入故二十八年伯姬又來此年又來/求婦是時伯姬年近七十矣不顧其行之越禮意欲)
　(親魯借援以扶其小弱也張氏曰成公世把叔姬之/不終或者權輿於此與  陸氏曰經文直書之以志)
　(其非禮爾公羊云兄/弟之辭有何義乎)
狄圍衞
(蜀杜氏曰狄人圍衞國晉文不能攘之書以志其過臨/川吳氏曰狄去年侵齊今又圍衞若無晉霸然豈以晉)
(文居狄之久/而俾之與)
十有二月衞遷于帝丘(于穀/作於)
(左傳卜曰三百年衞成公夢康叔曰相奪予享公命祀/相甯武子不可曰鬼神非其族類不歆其祀把鄫何事)
(相之不享於此久矣非衛之罪也不/可以間成王周公之命祀請改祀命)
　帝丘東郡濮陽顓(音/專)頊之虛亦衞地也狄嘗迫逐黎
　侯黎侯寓于衞而衞不能修方伯連率之職(見詩旄/丘小序)
　戎嘗伐凡伯于楚丘而衞不能救王臣之患(見隱公/七年)
　其後遂為狄人所滅東徙渡河矣齊桓公攘戎狄封
　之而衞國忘亡(見僖公/二年)今又為狄所圍其遷于帝丘
　避狄難也而中國衰微强暴慿陵衞侯不能自强於
　政治晉文無救與國安諸夏之功莫不見矣(張氏曰/狄以閔)
　(二年入衞齊桓救而封之自此狄不敢加兵於衞桓/公之力也齊桓即世衞文忘齊之大徳從宋襄伐齊)
　(殺冡嗣而立不正於是狄人乃假義伐衞衞人忘恩/而啟狄攻寇葢始於此自晉文興不復侵伐相攻矣)
　(今復迫衞致其遷都此胡氏所以罪晉文也家氏曰/齊桓晩年不能救黄猶曰黄遠而力不逮也衞近於)
　(晉非其力之不及而休戚/不相闗尚何以為盟主哉)
　附錄(左傳鄭洩駕惡公子瑕鄭伯/亦惡之故公子瑕出奔楚)
(癸襄王二/巳十四年)三十有二年(晉文八齊昭五衞成七蔡莊十/八鄭文四十五卒曹共二十五)
(陳共四把桓九宋成九秦/穆三十二楚成四十四)
春王正月
　附錄(左傳春楚鬬章請平于晉/晉陽處父報之晉楚始通)
夏四月己丑鄭伯捷卒(捷公/作接)
衞人侵狄秋衞人及狄盟
(左傳夏狄有亂衞人侵狄/狄請平焉秋衞人及狄盟)
　按左氏狄有亂衞人侵狄(杜氏曰報前年狄圍衞臨/川吳氏曰衞畏狄之强遷)
　(都以避之今乗其亂始敢以兵攻其境/言侵不言伐不敢聲其罪而討之也)狄請平焉衞人
　及狄盟其不地者盟於狄也再書衞人而稱及者所
　以罪衞也(汪氏曰書及則是/盟乃衞人所欲)盟㑹中國諸侯之禮衰
　世之事已非春秋之所貴况與戎狄豺狼即其廬帳
　刑牲㰱血以要之哉(蜀杜氏曰衞人不遂討狄反與/之平就而結盟春秋㑹戎狄猶)
　(不可况盟之乎張氏曰非我族類而就其廬帳以與/盟於是始有如唐徳宗召平涼之辱者矣所以特書)
　(以示/戒也)
冬十有二月己卯晉侯重耳卒
(左傳冬晉文公卒庚辰將殯于曲沃出綘柩有聲如牛/卜偃使大夫拜曰君命大事將有西師過軼我擊之必)
(大捷焉把子自鄭使告于秦曰鄭人使我掌其北門之/管若潛師以來國可得也穆公訪諸蹇叔蹇叔曰勞師)
(以襲遠非所聞也師勞力竭遠主備之無乃不可乎師/之所為鄭必知之勤而無所必有悖心且行千里其誰)
(不知公辭焉召孟明西乞白乙使出師於東門之外蹇/叔哭之曰孟子吾見師之出而不見其入也公使謂之)
(曰爾何知中壽爾墓之木拱矣蹇叔之子與師哭而送/之曰晉人禦師必於殽殽有二陵焉其南陵夏后臯之)
(墓也其北陵文王之所辟風雨也/必死是間余收爾骨焉秦師遂東)
　按左氏載秦伯納晉文公及殺懐公于髙梁其事甚
　詳而春秋不書者以為不告也徐邈曰諸侯有朝聘
　之禮赴告之命所以敦交好通憂虞若鄰國相望而
　情志否隔存亡禍福不以相關則他國之史無由得
　書魯政雖陵典刑猶在史策所錄不失常法其文足
　證仲尼修之事仍本史有可損而不能益也(啖氏曰/他國之)
　(事不憑告命何由得書但書所告之事定其善惡以/文褒貶耳亦書且列國至多若盟㑹征伐喪紀不告)
　(亦書則不勝書矣汪氏曰左傳所載諸國事春秋不/書者甚多如王殺周公黒肩王子克奔燕陳陀殺太)
　(子免鄭弑昭公及子亹子儀衞成公殺叔武曹公子/負芻殺太子之類皆當時不告於魯魯史不書於策)
　(故春秋不得而書非削之也葢左氏所據者諸國之/史而夫子筆削據魯國之史宜其詳畧不同也廬陵)
　(李氏曰晉文以二十四年入國至二十八年城濮始/主伯迄三十二年凡五年李氏曰晉有二文之業葢)
　(文侯文公也書錄文侯之命捍王于艱錫以秬鬯為/東周賢侯春秋詳文公之伯葢文侯家法也文公之)
　(興其事易於齊桓固有自來矣然文公既入國而事/之不載於經者凡四年雖以納王之懿功削而不見)
　(至二十八年一簡之中乃五挈晉侯不以為繁何哉/葢自武公以支代宗并吞專立讀無衣之詩雖晉之)
　(臣民不能自安也春秋為是黜晉不書文公奔而復/國内何所承上何所稟經復畧之勤王固為大美然)
　(特以求諸侯之利心而為之豈真知有君臣之義哉/至二十八年晉楚之事乃關天下之盛衰非係一國)
　(之得失春秋抑楚之深故與晉之亟則晉亦不為無/績於中國矣此其與桓公並稱歟大抵桓文雖並稱)
　(而文固非桓匹也桓公二十餘年蓄威養鋭始能問/罪於楚文公一駕而城濮之功多於召陵桓公屢盟)
　(屢㑹遲迴晩嵗始㑹宰周公文公再合而温之事敏/乎葵丘桓公終身與諸侯㑹鄄失魯盟幽失衞首止)
　(失鄭葵丘失陳文公三㑹而大侯小伯莫有不至其/得諸侯又盛乎桓公而曰文非桓匹何也文公之功)
　(多於桓公者罪亦多於桓公也事速就乎桓公者義/尤壊乎桓公者也名盛乎桓公者實衰乎桓公者也)
　(春秋不以功葢罪不以罪掩義不以名誣實此其非/桓匹歟桓公得江黄而不用於伐楚文公謂非致秦)
　(則不可與楚爭楚抑而秦興矣此桓公之不肯為也/桓公㑹則不邇山川盟則不加王人文公㑹畿内則)
　(抗矣盟子虎則悖矣此桓公之不敢為也桓公寧不/得鄭不納子華懼其獎臣抑君不可以訓文公為元)
　(咺執君則三綱五常於是廢矣此又桓公不/忍為也夫子正譎之辨獨不深切著明哉)
(甲襄王二/午十五年)三十有三年(晉襄公驩元年齊昭六衞成六/蔡莊十九鄭穆公蘭元年曹共)
(二十六陳共五杞桓十宋成/十秦穆三十三楚成四十五)
春王二月秦人入滑
(左傳秦師過周北門左右免胄而下超乗者三百乗王/孫滿尚幼觀之言於王曰秦師輕而無禮必敗輕則寡)
(謀無禮則脱入險而脱又不能謀能無敗乎及滑鄭商/人弦髙將市於周遇之以乗韋先牛十二犒師曰寡君)
(聞吾子將步師出於敝邑敢犒從者不腆敝邑為從者/之淹居則具一日之積行則備一夕之衞且使遽告于)
(鄭鄭穆公使視客館則束載厲兵秣馬矣使皇武子辭/焉曰吾子淹久於敝邑唯是脯資餼牽竭矣為吾子之)
(將行也鄭之有原圃猶秦之有具囿也吾子取其麋鹿/以間敝邑若何把子奔齊逢孫楊孫奔宋孟明曰鄭有)
(備矣不可冀也攻之不克圍之不繼吾其還也滅滑而/還穀梁傳滑國也茅堂胡氏曰秦人滅滑而書入者不)
(能有其地非未滅之也而肆其悖心無故滅人之罪著/矣張氏曰孟明視西乞術白乙丙不書罪之也汪氏曰)
(滑國伯爵莊十六年同盟于幽僖二十年鄭公子士洩/堵寇帥師嘗入滑矣葢國近於鄭故秦雖滅之而不有)
(其地/也)
齊侯使國歸父來聘
(左傳齊國莊子來聘自郊勞至于贈賄禮成而加之以/敏臧文仲言於公曰國子為政齊猶有禮君其朝焉臣)
(聞之服於有禮社稷之衞也臨川吳氏曰二十六年有/伐齊取穀之怨二十八年晉文既伯公子遂聘齊以解)
(仇而講好越六年而歸/父來報公子遂之聘也)
夏四月辛巳晉人及姜戎敗秦于殽(敗必邁反敗秦/下左穀有師字)
(程子曰晉不稱君居䘮未𦵏不可從戎也忘親背惠其/惡甚矣秦為無道越晉越周以襲人衆所共憤故書晉)
(人其稱及/姜戎亦然)
癸巳葬晉文公
(穀梁傳日葬危不得葬也髙氏曰/此見襄公父死未葬而尋干戈也)
狄侵齊
(左傳因晉喪也臨川吳氏曰三十年狄侵齊傳以為間/晉之有鄭虞此年狄侵齊傳以為因晉喪狄之所以敢)
(侵齊者間晉之虞因晉之喪則狄未嘗無畏/晉之心也晉縱狄而莫之攘是為可罪焉爾)
公伐邾取訾婁(訾子斯反訾婁公/作叢穀作訾樓)
秋公子遂帥師伐邾
(左傳公伐邾取訾婁以報升陘之/役邾人不設備秋襄仲復伐邾)
　按左氏公伐邾取訾婁報升陘之役邾人不設備襄
　仲復伐之此皆不勝忿欲報怨貪得恃强陵弱不義
　之兵也直書其事而罪自見矣或曰取須句訾婁有
　為為之也伐邾至于再三念母勤矣夫念母者必當
　止乎禮義平王不撫其民而遠屯戍于母家詩人刺
　之夫子錄之(見詩楊之/水小序)僖公以成風之有功于已也
　越禮以尊其身(八年禘于太廟/用致為夫人)違義以報其怨殘民
　動衆取人之邑曽是以為可乎(張氏曰僖公懐升陘/之忿以晉文方伯而)
　(未敢興報怨之師今晉文方没秦狄内訌故君臣間/有事而交伐邾以取利其事直書其罪見矣薛氏曰)
　(升陘之役十嵗矣邾未始侵伐我也夏公伐邾取其/邑秋公子遂又伐之無名甚矣家氏曰齊桓之没宋)
　(楚爭伯魯乗之以伐邾嵗至於再今晉文方没秦晉/交兵魯又乗之而伐邾嵗至於再毎乗伯國之多事)
　(而侵陵小國春秋/備書所以貶也)
晉人敗狄于箕
(左傳狄伐晉及箕八月戊子晉侯敗狄于箕郤缺獲白/狄子先軫曰匹夫逞志于君而無討敢不自討乎免胄)
(入狄師死焉狄人歸其元面如生初臼季使過冀見冀/缺耨其妻饁之敬相待如賔與之歸言諸文公曰敬徳)
(之聚也能敬必有徳徳以治民君請用之臣聞之出門/如賔承事如祭仁之則也公曰其父有罪可乎對曰舜)
(之罪也殛鯀其舉也興禹管敬仲桓之賊也實相以濟/康誥曰父不慈子不祇兄不友弟不共不相及也詩曰)
(采葑采菲無以下體君取節焉可也文公以為下軍大/夫反自箕襄公以三命命先且居將中軍以再命命先)
(茅之縣賞胥臣曰舉郤缺子之功也以一命命郤缺為/卿復與之冀亦未有軍行丘任輔曰白狄狄别種西屬)
(雍州近於秦杜氏曰太原陽邑縣南有箕城臨川吳氏/曰秦晉同圍鄭秦擅及鄭盟晉文不忍伐其師狄嘗侵)
(齊又圍衞晉文從其寇中國葢出亡在狄歸國由秦皆/嘗受其惠也今晉襄紹伯雖恐伯威不立而伯業遂衰)
(故汲汲焉以衰服從戎既敗秦而又敗狄也陳氏曰晉/帥天下諸侯以興霸業前年狄侵齊去年狄圍衞衞為)
(之遷帝丘而晉不能救於是伐晉葢僅而後勝之故晉/侯貶稱人病晉也家氏曰将卑兵微非中國諸侯之敵)
(故不書戰/而止書敗)
冬十月公如齊十有二月公至自齊
(張氏曰比事觀之間晉而虐邾所以因齊聘而朝之以/自託也蜀杜氏曰譏公親往以報大夫之聘薛氏曰周)
(公下聘而卿入拜鄰國聘而君往朝輕重不倫不可以/言禮矣汪氏曰天王使宰周公來聘以三公冢宰之尊)
(下臨於魯實非常之禮也僖公不能入覲京師恭拜寵/光而使公子遂報聘又以二事出幾若邾滕之交耳今)
(齊侯使國歸父來聘不過交鄰之常禮命大夫往答其/勤斯云可矣顧乃躬往朝之於所厚者薄而其所薄者)
(厚經自莊公娶讎女之後如齊不致此特書至危公之/慢王而畏大國也廬陵李氏曰晉襄初立伯事未定秦)
(之窺鄭齊之聘魯皆有志於爭伯也晉襄惟外患之是/憂而置齊魯之交於度外故不踰年而伯事復盛焉亦)
(善於繼承者矣春秋書敗秦敗狄如齊伐許於/一年之間其晉伯絶續之㑹三强睥睨之秋歟)
乙巳公薨于小寢
(左傳冬公如齊朝且弔有狄師也反薨/于小寢即安也穀梁傳小寢非正也)
　左氏曰即安也(杜氏曰小寢内寢也譏/公就所安不終于路寢)周制王宫六
　寢路寢一小寢五君日出而㫝朝退適路寢聽政使
　人㫝大夫退然後適小寢釋服是路寢治事之所也
　而小寢燕息之地也公羊以西宫為小寢曽子以諸
　侯有三宫則列國之制葢降於王其以路寢為正則
　一爾君終不於路寢則非正矣曽子曰吾得正而斃
　又何求哉古人貴於得正乃如此凡此直書而義自
　見矣(家氏曰于小寢殁不以其地也魯諸君没於路/寢者三没于小寢臺下楚宫髙寢者各一當疾)
　(革而居于正寢所謂以齊終者也成王將終洮頮水/被冕服憑玉凡以發命於其公卿大臣俾輔元子引)
　(濟多囏此人君没於正寢之事也非夫存養有素神/明不亂豈能盡將終之禮哉廬陵李氏曰僖公在位)
　(三十三年實為魯之賢君當其初嵗内用公子友臧/文仲外則堅事齊桓故能去慶父之姦蠧使魯國既)
　(危而復安自十七年以前除從齊㑹盟征伐外魯事/之見經者甚少觀詩之所頌如務農重榖則勤於為)
　(民也春秋享祀則謹於奉先也立閟宫復泮宫克淮/夷牧垌野雖一時誇大之辭有過其實然禮樂政事)
　(之修明君臣上下之協治概可想矣但盟檉未返遽/有邾師之敗葵丘稍怠遽肆陽谷之樂則公豈真能)
　(以禮信輔齊耶厥後宋襄繼起雖其伯事有不足以/得魯然與其南向以從楚孰若尊奬先代協賛姻鄰)
　(以為中國之重乃乞師荆蠻導之以伐齊宋其失大/矣葢自十六年季友卒後臧文仲之竊位公子遂之)
　(專權如滅項㑹楚之失備見於經向非晉文肇造一/戰勝楚則中原左衽之禍僖公何以逭其責哉先儒)
　(曰棄夏盟而即楚則有從狄之非先晉室而後周則/無敬君之節須句之功不足掩升陘之辱取榖之師)
　(不足洗至酅之恥此僖之不得全為賢侯也况乎季/友受費而季孫氏始公孫茲帥師而叔孫氏始公孫)
　(敖帥師而孟孫氏始三桓之基皆肇於僖公/之編則僖公亦魯國功之首罪之魁也歟)
隕霜不殺草李梅實
(公羊傳何以書記異也何異爾不時也榖梁傳未可殺/而殺舉重也可殺而不殺舉輕也實之為言猶實也)
　哀公問於仲尼曰春秋記隕霜不殺草何為記之也
　曰此言可殺也夫宜殺而不殺則李梅冬實天失其
　道草木猶干犯之而况君乎(何氏曰周之十二月夏/之十月也草霣霜而不)
　(殺萬物至當霣霜之時根生之物復榮隂假陽威此/祿去公室政在公子遂之應臨川吳氏曰霜當重而)
　(不能殺草李梅再花而結成實皆冬暖之咎徴也劉/氏曰九月其卦為剥卦落萬物始大殺矣明隂從陽)
　(命臣受君令而後殺也隕霜不能殺草此君誅不行/舒緩之應也金氏曰李梅當剥落反實先花而後實)
　(不書花舉重也隂成陽/事象臣專君作威福)是故以天道言四刑失其序
　則其施必悖無以綂萬象矣以君道言五刑失其序
　則其權必喪無以服萬民矣哀公欲去三桓張公室
　問社於宰我宰我對以使民戰栗葢勸之斷也仲尼
　則曰成事不説既往不咎(覺軒蔡氏曰哀公之問宰/我葢謀討三桓而為廋辭)
　(宰我之對因戮人于社附㑹於周人之/木以啟時君殺伐之心故夫子責之)其自與哀公
　言乃以為可殺何也在聖人則能處變而不失其常
　在賢者必有小貞吉大貞凶之戒矣其論隕霜不殺
　草則李梅冬實葢除惡於微慮患於早之意也(襄陵/許氏)
　(曰僖公寛仁過厚其失也豫而文公以闇弱繼之三/桓之盛自僖公始卒以專魯咎徴著矣蜀杜氏曰春)
　(秋詳記災異不遣微細所以謹人君之戒也此隕霜/不殺草李梅實從而錄之者因以仍天下之應隂陽)
　(之大生殺動植之類皆繫人君之徳必詳志之以示/戒爾廬陵李氏曰隕霜二此年不殺草定元年殺菽)
　(穀梁皆謂/舉重也)
晉人陳人鄭人伐許
(左傳晉陳鄭伐許討其貳於楚也張氏曰許自文公所/不能致襄公今年敗秦敗狄又伐先世所不能至之許)
(孔子曰遠人不服則修文徳以來之今襄公承業/之志自以為勤然不知忘喪毒民失道之甚也)
　附錄(左傳楚令尹子上侵陳蔡陳蔡成遂伐鄭將納/公子瑕門于桔柣之門瑕覆于周氏之汪外僕)
　(髠屯禽之以獻文夫人斂而葬之鄫城之下子晉陽/處父侵蔡楚子上救之與晉師夾泜而軍陽  患之)
　(使謂子上曰吾聞之文不犯順武不違敵子若欲戰/則吾退舍子濟而陳遲速唯命不然紓我老師費財)
　(亦無益也乃駕以待子上欲涉大孫伯曰不可晉人/無信半涉而薄我悔敗何及不如紓之乃退舍陽子)
　(宣言曰楚師遁矣遂歸楚師亦歸太子商臣譖子上/曰受晉賂而辟之楚之恥也罪莫大焉王殺子上)
　(葬僖公緩作主非禮也凡君薨卒哭而/祔祔而作主特祀於主烝嘗禘於廟)
　
　
　
　
　春秋大全卷十六
欽定四庫全書
　春秋大全卷十七
　　　　　　　　　　　　明　胡廣等　撰
　　文公上
　公名興僖公子母聲姜夫人出姜在位十八年諡法
　慈惠愛民曰文
周　魯文公八年襄王崩子頃王立文十四年頃王崩
　　子匡王立
鄭　詳見僖公元年
齊　魯文公十四年昭公卒子舍立九月舍弑懿公商
　　人立文十八年懿公弑惠公元立
宋　魯文公七年成公卒昭公杵臼立文十六年昭公
　　弑弟文公鮑立
晉　襄公繼霸魯文公六年襄公卒子靈公夷臯立是
　　年趙盾為政
衞　詳見僖公元年
蔡　魯文公十五年莊公卒子文公申立
曹　魯文公九年共公卒子文公壽立
滕　詳見隱公元年魯文公十二年滕昭公來朝
陳　魯文公十三年共公卒子靈公平國立
把　詳見僖公元年
薛　詳見隱公元年及僖公元年
莒　魯文公十八年莒大子僕弑紀公庶其子季佗立
邾　魯文公十三年邾文公卒子定公貜且立
許　魯文公五年僖公卒昭公錫我立
小邾　詳見僖公元年
楚　魯文公元年冬成王遇弑子穆王商臣立文十年
　　次于厥貉文十三年穆王卒子莊王立　楚莊王
　　爭霸
秦　秦用孟明以為政魯文公二年秦伯伐晉濟河焚
　　舟遂霸西戎史記穆公三十七年益國十二開地
　　千里天子使召公過賀穆公以金鼔文六年穆公
　　卒子康公罃立文十八年康公卒子共公稻立
吳　詳見隱公元年
越　詳見隱公元年
(乙襄王二/未十六年)元年(晉襄二年齊昭七年衞成九年蔡莊二/十年鄭穆二年曹共二十七年陳共六)
(年把桓十一年宋成十一年秦/穆三十四年楚成四十六年弑)
春王正月公即位
(穀梁傳繼正/即位正也)
　即位者告廟臨羣臣也(何氏曰即者就也先謁宗廟/明繼祖也還之朝正君臣之)
　(位也事畢而/反喪服焉)國君嗣世定於初喪必逾年而後改元
　書即位者縁始終之義一年不二君縁臣民之心不
　可曠年無君(家氏曰即位必以嵗首改元亦必以嵗/首若嵗首不書即位而嵗月書之則非)
　(元年正始之義然服皆如未喪之服未成其為君髙/氏曰文成定即位於未葬之前皆稱公者既踰年也)
　(一年不可二君故終年稱子又不可/曠年無君故踰年雖未葬稱公也)按書載舜禹受
　終傳位之事在舜則曰月正元日格於文祖(漢孔氏/曰舜服)
　(堯喪三年畢將即政/故復至文祖廟告)在禹則曰正月朔旦受命于神
　宗率百官若帝之初(蘇氏曰神宗堯廟也禹授攝帝/之命于神宗之廟總率百官其)
　(禮一如帝舜受/終之初事也)夫于文祖神宗則告廟也率百官若
　帝之初則臨羣臣也自古通喪三年其以凶服則不
　可入宗廟其以吉服則斬焉在衰絰之中不可既成
　而又易之也如之何而可子張問於孔子髙宗諒隂
　三年不言何謂也子曰何必髙宗古之人皆然君薨
　百官總已以聽於冡宰三年則告廟臨羣臣固有攝
　行之禮矣按周書稱太甲元年伊尹祠于先王則攝
　而告廟之證也百官總已以聽冡宰則攝而臨羣臣
　之證也其曰祗見厥祖者言伊尹以奉嗣王之事祗見
　太甲之祖也(蔡氏曰古者王宅憂祠祭則冡宰攝而/告廟又攝而臨羣臣太甲服仲任之喪)
　(伊尹祠于先王奉太甲以即位改元之事祗見厥祖/則攝而告廟也侯服甸服之羣臣咸在百官總已之)
　(職以聽冡宰則/攝而臨羣臣也)至三祀十有一月伊尹以冕服奉嗣
　王則免喪從吉之證也(蔡氏曰喪既除以袞/冕吉服奉迎以歸也)然顧命
　康誥記成王之崩其君臣皆冕服何也當是時成王
　方崩就殯猶未成服故用麻冕黼裳入受顧命已
　受命誥諸侯而後釋冕反喪服者於是成服而宅憂
　也或以為康王釋服離次而即吉則誤矣(問康王釋/喪服而被)
　(袞冕諸家皆以為禮之變獨蘇氏以為失禮未知當/此際合如何區處朱子曰天子諸侯之禮與士庶人)
　(不同故孟子有吾未之學之語謂此類耳如伊訓元/祀十有二月朔亦是新喪伊尹以奉祀王祗見厥祖)
　(固不可用凶服矣漢唐新王即位皆行冊禮君臣亦/皆吉服追述先帝之命以告新君葢易世傳授國之)
　(大事當嚴其禮而王侯以國為家雖先君之喪猶以/為已私服也啖氏曰嗣子為君明年正月朔就位南)
　(面改元勉齋黄氏曰人君即位之别有四始死正嗣/子之位既殯之後嗣君即繼體之位君踰年合正改)
　(元之位三年合正踐阼之位如春秋書元年即位則/是踰年正改元之位也帝乃殂落三載四海遏密八)
　(音月正元日舜格于文祖伊尹以冕服奉嗣王歸于/亳則是三年正踐阼之位也然崩薨之日或在嵗終)
　(則葢有未殯而踰年者矣汪氏曰文定及九峯蔡氏/皆以即位之事冡宰攝告廟攝臨羣臣朱子則以他)
　(事可攝即位不可攝而又謂嗣君以先君之喪為已/私服其意葢欲權一時之宜如借吉之例以繼世正)
　(綂而三年之服不可廢也竊詳春秋以前必有攝告/廟臨羣臣之禮故孔子言君薨百官總已以聽於冡)
　(宰三年而書有伊尹祠于先王之文苟太甲涖政則/伊尹不得祠先王矣然春秋諸侯皆踰年朝廟改元)
　(而命大夫聘問鄰國或以吉服躬蒞㑹盟侵伐之事/漢以後則不待踰年而即位矣賈誼謂植遺腹朝委)
　(裘而天下不亂豈古者典禮素明紀綱素定而大臣/之攝即位不致生變歟國君即位之禮後世雖無傳)
　(然昭公十年諸侯之大夫葬晉平公既葬諸大夫欲/因見新君叔向辭之曰以嘉服見則喪禮未畢以喪)
　(服見是重受弔也襄三十一年子産相鄭伯如晉晉/侯以魯襄公之喪未之見則春秋諸侯喪禮猶未盡)
　(廢也廬陵李氏曰魯自隱至文六君惟文公承國於/先君得書即位故胡氏於此始發告廟臨羣臣之禮)
　(彼隱莊閔僖非不行此/典也但春秋削之耳)
二月癸亥日有食之
天王使叔服來㑹葬
(左傳春王使内史叔服來㑹葬公孫敖聞其能相人也/見其二子焉叔服曰榖也食子難也收子榖也豐下必)
(有後於魯國公羊傳其言來㑹葬何㑹葬禮也榖梁傳/葬曰㑹其志重天子之禮也杜氏曰叔氏服字諸侯喪)
(天子使大夫/㑹葬禮也)
　凡崩薨卒葬人道始終之大變也不以得禮為常事
　而不書(周禮職喪掌諸侯之喪何氏曰/書天子之厚以起諸侯之薄)其或失禮而
　害於王法之甚者聖人則有削而不存以示義者矣
　(汪氏曰失禮如成公親葬晉景公害於王法如見弑/賊不討及吳楚僭稱王之類家氏曰天子所以厚諸)
　(侯是以無貶桓公之薨王使榮叔錫命王不稱天為/追命簒賊而貶也成風之葬召伯來㑹王亦不稱天)
　(以其用夫人之禮於妾母而譏之也僖公魯之賢君/書天王使叔服來㑹葬無貶也汪氏曰諸侯五月而)
　(葬僖公薨至是三月而王臣來㑹葬者豈王室謹禮/以懐諸侯唯恐失期而先至也歟僖公未嘗遣使㑹)
　(惠王之葬而襄王遣使㑹僖/公之葬比事以觀得失見矣)
　附錄(左傳於是閏三月非禮也先王之正時也履端/於始舉正於中歸餘於終履端於始序則無愆)
　(舉正於中民則不惑/歸餘於終事則不悖)
夏四月丁巳葬我君僖公
(榖梁傳薨稱公舉上也葬我君接上下也僖公/葬而後舉諡諡所以成徳也於卒事乎加之矣)
天王使毛伯來錫公命
(公羊傳錫者何賜也命者何加我服也榖梁傳禮有受/命無來錫命錫命非正也杜氏曰毛國伯爵諸侯為王)
(卿士/者)
　諸侯終喪入見則有錫嵗時來朝則有錫能敵王所
　愾則有錫黻冕圭璧因其終喪入見而錫之者也禮
　所謂喪畢以士服見天子已見賜之黻冕圭璧然後
　歸是已(杜氏曰諸侯即位天子賜以命圭合瑞/為信僖十一年王賜晉侯命亦其比也)車馬
　袞黼因其嵗時來朝而錫之者也詩所謂君子來朝
　何錫予之雖無予之路車乗馬又何予之𤣥袞及黼
　是已(詩采菽朱子傳天子燕諸侯而答諸侯頌美之/詩也君子諸侯也路車金路以賜同姓象路以)
　(賜異姓𤣥袞𤣥衣而畫以卷龍也黼如斧形繡之於/裳也言諸侯來朝則必有以賜予之今雖無以予之)
　(然已有路車乗馬𤣥袞及黼之賜矣書文侯之命王/曰其視爾師用賚爾柜鬯一卣彤弓一彤矢百盧弓)
　(一盧矢百馬四匹父往哉左傳僖二十八年/王享醴命晉侯有賜之大路之服戎路之服)彤弓玈
　(音/盧)矢因其敵愾獻功而錫之者也詩所謂彤弓弨兮
　受言藏之我有嘉賔中心貺之鐘鼓既設一朝享之
　是已(詩彤弓朱子傳天子燕有功諸侯而錫以弓矢/之詩東萊吕氏曰受言藏之言其重也弓人所)
　(獻藏之王府以待有功不敢輕予人也中心貺之言/其誠也中心實欲貺之非由外也一朝享之言其速)
　(也以王府寶藏之弓一朝舉以畀人無遲留顧惜之意/也左傳文四年甯武子曰諸侯敵王所愾而獻其功)
　(於是乎賜之彤弓一彤矢/百玈弓矢千以覺報宴)今文公繼世喪制未畢(汪/氏)
　(曰僖公前年十二月/薨至是始越五月)非初見繼朝而獻功也何為來
　錫命乎故榖梁子曰禮有受命無來錫命來錫命非
　正也(何氏曰文公新即位功未足施而錫之非禮也/蜀杜氏曰諸侯即位當朝於王奉天子之命而)
　(為諸侯文公不朝于京師而王反錫之命故書天王/以正其號錄錫命以志其過或問趙子謂直譏其賞)
　(無功爾安得云無錫命乎茅堂胡氏曰榖梁子云無/來錫命不言無錫命也來錫命者如唐遣中官即藩)
　(鎭立節度之類劉氏曰錫命者命為諸侯也諸侯在/喪稱子踰年即位喪畢以士服見於王王乃於廟命)
　(之喪未畢而命之非禮也既喪畢而不受命於天子/亦非禮也汪氏曰諸侯之嫡子必誓於王以為世子)
　(及其君薨必告于王王遣使省其終事遂命世子嗣/為諸侯三年喪畢乃以士服入京師見天子于廟而)
　(受命焉未受命不敢服其服曰見天子錫之黻冕之/服與命圭合瑞於是服之以歸設奠於宗廟然後臨)
　(其臣民焉春秋諸侯立世子既不誓於王及其嗣位/又不請命於京師王不能罪因而命之兩失之矣公)
　(羊以錫命為加服劉氏辨其非或者謂命為諸侯非/賜命服并文定之説為疑夫黻冕圭璧乃所以命為)
　(諸侯也葢天王之錫命有以始立而錫命者有以有/功而錫命者有既没而追命之者此年毛伯錫命及)
　(虢公命曲沃武公為晉侯召武公賜晉惠公命皆始/立而賜命者也召伯廖賜齊桓公命尹氏王子虎内)
　(史叔興父策命晉文公皆以其有功而錫命者也榮/叔錫桓公命及成簡公追命衞襄公皆既死而追命)
　(之者也若召伯之賜成公命則始立未賜命歴八年/而後命之耳劉定公之賜齊靈公命雖非有功王將)
　(娶於齊故以私恩命之也春秋之書錫命莫非譏耳/苟謂諸侯不往拜命為貶而天王之錫命無責則曷)
　(為不待其來見而命之哉廬陵李氏曰三錫命説已/見莊元年此條據杜氏以為諸侯初即位天子賜以)
　(命圭如侯執信圭之類公羊以為賜以命服以晉惠/初立王賜之命而晉侯受玉惰證之則杜氏得之晉)
　(武公以請命于王而詩人有子之衣安且吉之辭證/之則公羊亦得之故顧氏取禮經黼冕圭璧之説然)
　(後其議/始備)
晉侯伐衞
(左傳晉文公之季年諸侯朝晉衞成公不朝使孔達侵/鄭伐緜訾及匡晉襄公既祥使告于諸侯而伐衞及南)
(陽先且居曰效尤禍也請君朝王臣從師晉侯朝王于/温先且居胥臣伐衞五月辛酉朔晉師圍戚六月戊戌)
(取之獲孫昭子王氏箋義曰衞成怨晉文執歸京師故/季年不朝而且侵其鄰國示不從盟主也襄公嗣位欲)
(修伯業先以衞侯之罪告于諸侯復聽且居之言朝于/王所乃命大夫伐衞取其戚田諸侯於是畏威復歸於)
(晉昔年齊桓公卒五公子爭立霸業遂廢今襄公克纘/父功繼為盟主首能威服諸侯故春秋書曰晉侯伐衞)
(貴之也陳氏曰春秋苟其君意雖卿帥不書故伐衞書/晉侯不書先且居成十三年伐秦書晉侯不書欒書襄)
(十年滅福陽書晉侯不書荀偃士匄哀元年伐晉書衞/侯不書孔圉所謂深探其本也汪氏曰文宣以後大夫)
(專政凡征伐㑹盟君雖在而大夫任/其事故經書晉侯而傳言大夫也)
叔孫得臣如京師
(左傳王使毛伯衞來錫公命叔孫得臣如周拜杜氏曰/謝賜命得臣叔牙之孫髙郵孫氏曰文公即位未嘗如)
(周而周錫之命受命矣又不自朝而使臣往不臣之甚/也蜀杜氏曰受王之寵命苟躬朝于京師猶曰緩也况)
(不朝而使卿拜命乎故直書以示譏汪氏曰文公之立/天子既使大夫㑹僖公之葬又使畿内諸侯來錫命不)
(親往拜而僅使得臣焉襄王猶不之罪且使榮叔歸成/風含賵繼使召伯㑹成風葬而文公在位十有八年歴)
(襄頃匡王三世終其身不朝於京師觀/春秋所書比事以考之其罪不可揜)
衞人伐晉
(左傳衛人使告于陳陳共公曰更伐之我辭之衞孔達/帥師伐晉君子以為古古者越國而謀張氏曰霸主聲)
(罪致討不自反其不仁無禮之罪乃稱兵報伐故書人/罪孔達也汪氏曰春秋不書晉之取戚而人孔達予晉)
(而罪衛也廬陵李氏曰春秋與國伐伯者三衞人伐/晉齊侯伐衞遂伐晉齊侯衞侯伐晉皆有闗於衞)
秋公孫敖㑹晉侯于戚
(此大夫專㑹諸侯之始左傳秋晉侯疆戚田故公孫敖/㑹之杜氏曰禮卿不得㑹公侯戚衞地在頓丘衞縣西)
(薛氏曰卿始㑹諸侯也大夫而專㑹諸侯政不在公室/矣臨川吳氏曰凡魯卿㑹外君直書不隱以見其非永)
(嘉吕氏曰春秋之初葢有以大夫而㑹諸侯者矣未若/公孫敖之專㑹也外大夫有㑹公者矣内没公而名大)
(夫則及齊髙傒㑹于防是也内不没公而不名大夫則/公及齊大夫盟于蔇是也或没公或不名大夫皆有所)
(諱也内大夫有㑹盟諸侯者矣柔㑹宋公陳侯蔡叔盟/于折則柔猶不氏也公子結遂及齊侯宋公盟猶為遂)
(事非專㑹也若公孫敖㑹晉侯則專㑹矣以見禮樂之/自大夫出也廬陵李氏曰内大夫特㑹外諸侯五敖㑹)
(晉侯于戚行父㑹齊侯陽榖歸父㑹齊侯于榖歸父㑹/楚子于宋叔弓㑹楚子于陳也此為大夫特㑹諸侯之)
(始而胡氏特發傳于/歸父之下不知所謂)
冬十月丁未楚世子商臣弑其君頵(頵俱倫反/公穀作髠)
(左傳初楚子將以商臣為太子訪諸令尹子上子上曰/君之齒未也而又多愛黜乃亂也楚國之舉恒在少者)
(且是人也蠭目而豺聲忍人也不可立也弗聽既又欲/立王子職而黜太子商臣商臣聞之而未察告其師潘)
(崇曰若之何而察之潘崇曰享江芉而勿敬也從之江/芉怒曰呼役夫宜君王之欲殺汝而立職也告潘崇曰)
(信矣潘崇曰能事諸乎曰不能能行乎曰不能能行大/事乎曰能冬十月以宫甲圍成王王請食熊蹯而死弗)
(聽丁未王縊諡之曰靈不瞑曰成乃瞑穆王立以其為/太子之室與潘崇使為大師且掌環列之尹榖梁傳日)
(髠之卒所以謹商臣之/弑也夷狄不言正不正)
　書世子弑君者有父之親有君之尊(禮記文王世子/君之於世子也)
　(親則父也尊則君也有父之親有君之尊啖氏曰楚/僭號已久世子必不誓於天子今以商臣之逆故特)
　(書世子以/明其罪)而至於弑逆此天理大變人情所深駭春
　秋詳書其事欲以起問者察所由示懲誡也唐世子
　𢎞受左氏春秋至此廢書歎曰經籍聖人垂訓何書
　此耶郭瑜對曰春秋義存褒貶以善惡為勸戒故商
　臣千載而惡名不滅𢎞曰非惟口不可道故亦耳不
　忍聞願受他書瑜請讀禮世子從之(見唐孝敬/皇帝𢎞傳)嗚呼
　聖人大訓不明於後世皆腐儒學經不知其義者之
　罪耳夫亂臣賊子雖陷穽(才性/反)在前斧鉞加於頸而
　不避顧謂身後惡名足以係其邪志而懲於為惡豈
　不謬哉持此曉人可謂茅塞其心意矣若語之曰為
　人君父而不通於春秋之義者必蒙首惡之名為人
　臣子而不通於春秋之義者必陷簒弑誅死之罪聖
　人書此者使天下後世察於人倫知所以為君臣父
　子之道而免於首惡之名誅死之罪也則世子𢎞而
　聞此必將𢥠(音聳/悚同)然畏懼知春秋之不可不學矣學
　於春秋必明臣子之義不至於奏請怫㫖而見酖矣
　(唐書𢎞本傳帝語侍臣𢎞仁孝賔禮大臣未嘗/有過而武后將騁志𢎞奏請數咈㫖后酖殺之)傳者
　案也經者斷也考於傳之所載可以見其所由致之
　漸豈隱乎嫡妾必正而楚子多愛立子必長而楚國
　之舉常在少者養世子不可不慎也而以潘崇為之
　師(汪氏曰使楚頵擇賢得如宋左衞/率表淑以傅世子則禍不作矣)侍膳問安世子
　職也而多置宫甲降而不憾憾而能眕者鮮矣乃欲
　黜兄而立其弟謀及婦人宜其敗也而使江芈(音/弭)知
　其情是以不仁處其身而以不孝處其子也其及宜
　矣楚頵僭王憑陵中國戰勝諸侯毒被天下(汪氏曰/楚頵以)
　(莊二十三年簒立在位四十六年召陵之前伐鄭侵/鄭者四召陵之後圍許敗徐滅弦黄齊桓既没益肆)
　(憑陵執襄公伐宋而獻捷于魯戰泓而宋襄遂殞/其身既而伐齊戌榖合諸侯圍宋天下之禍憯矣)然
　昧於君臣父子之道禍發蕭牆而不知覺也不善之
　積豈可掩哉(王氏曰頵亦弑其兄熊囏而得位者終/不免商臣之禍天道好還豈不昭然)
　君不君則臣不臣父不父則子不子春秋書世子弑
　其君者推本所由而著其首惡為萬世之大戒也然
　則商臣無貶矣曰弑父與君之賊其惡猶待於貶而
　後著乎(陳氏曰楚國未志其志頵何世子弑君不可/以楚不志也張氏曰裔夷無道之極感應之)
　(理故至於此後世如匃奴頭曼魏拓拔珪唐安祿山/史思明朱全忠西夏曩霄皆以外夷盜賊毒被天下)
　(中國不能制而受禍於其子積不善之餘殃千載之/一律故商臣之惡特書之使為君父者知謹履霜)
　(戒以此防人猶有驟欲廢立以啟劭廣之禍者汪氏/曰商臣怨子上止王立已譖之致死楚成於此可以)
　(自省矣而猶有廢立之志狐疑不決是速其斃也今/考世子弑君父實莫大之變經書世子弑君者三楚)
　(商臣蔡般皆其君有以致之許止不嘗藥亦悼公敎/之未至耳有國有家者視此可不知所儆乎○劉氏)
　(曰榖梁云日髠之卒所以謹商臣之/弑非也即不日者乃不謹其弑乎)
公孫敖如齊
(左傳穆伯如齊始聘焉禮也凡君即位卿出並聘踐修/舊好要結外援好事鄰國以衞社稷忠信卑讓之道也)
(忠徳之正也信徳之固也卑讓徳之基也何氏曰書者/譏喪娶劉氏曰左氏云禮也杜云明諸侯諒闇則國事)
(皆用吉禮皆非也左氏見諸侯廢喪而聘故推以為禮/杜氏見左氏有得禮之言遂推以為當喪而吉皆反經)
(越禮不可以教後世者也汪氏曰左氏於凡諸侯朝聘/悉以為禮既不察其不能謹天下之通喪又不考其尊)
(周交鄰之疏數劉氏辨之當矣僖公三十年宰周公來/聘而公子遂報聘于京師且初聘于晉此年毛伯錫命)
(則得臣往拜而敖亦初聘于/齊比事以觀不貶而惡自見)
　附錄(左傳殽之役晉人既歸秦帥秦大夫及左右皆/言於秦伯曰是敗也孟明之罪也必殺之秦伯)
　(曰是孤之罪也周芮良夫之詩曰大風有隧貪人敗/類聽言則對誦言如醉匪用其良覆俾我悖是貪故)
　(也孤之謂矣孤實貪以禍/夫子夫子何罪復使為政)
(丙襄王二/申十七年)二年(晉襄三齊昭八衞成十蔡莊二十一鄭/穆三曹共二十八陳共七把桓十二宋)
(成十二秦穆三十五/楚穆王商臣元年)
春王二月甲子晉侯及秦師戰于彭衙秦師敗績
(左傳春秦孟明視帥師伐晉以報殽之役二月晉侯禦/之先且居將中軍趙衰佐之王官無地御戎狐鞫居為)
(右甲子及秦師戰于彭衙秦師敗績晉人謂秦拜賜之/師戰於殽也晉梁𢎞御戎萊駒為右戰之明日晉襄公)
(縳秦囚使萊駒以戈斬之囚呼萊駒失戈狼瞫取戈以/斬囚禽之以從公乗遂以為右箕之役先軫黜之而立)
(續簡伯狼瞫怒其友曰盍死之瞫曰吾未獲死所其友/曰吾與女為難瞫曰周志有之勇則害上不登於明堂)
(死而不義非勇也共用之謂勇吾以勇求右無勇而黜/亦其所也謂上不我知黜而宜乃知我矣子姑待之及)
(彭衙既陳以其屬馳秦師死焉晉師從之大敗秦師君/子謂狼瞫於是乎君子詩曰君子如怒亂庶遄沮又曰)
(王赫斯怒爰整其旅怒不作亂而以從師可謂君子矣/秦伯猶用孟明孟明増修國政重施於民趙成子言於)
(諸大夫曰秦師又至將必辟之懼而増徳不可當也詩/曰毋念爾祖聿修厥徳孟明念之矣念徳不怠其可敵)
(乎程子曰越國襲人秦罪也忘親背惠晉惡也秦經人/之國以襲人雖忿無以為辭矣故其來不稱伐晉不諭)
(秦而與戰故書晉及忿以取敗故書敗績杜/氏曰彭衙秦地馮翊邰陽縣西北有彭衙城)
　戰而言及者主乎是戰者也(王氏曰彭衙秦地而晉/師在焉亦知晉之欲戰)
　(矣/)夫敵加於已不得已而起者謂之應兵爭恨小故
　不忍忿怒者謂之忿兵按左氏秦孟明帥師伐晉報
　殽之役此所謂忿兵疑罪之在秦也而以晉侯主之
　何哉處已息爭之道遠怨之方也然則敵加於已縱
　其侵暴將不得應乎曰敵加於已而已有罪焉引咎
　責躬服其罪則可矣已則無罪而不義見加諭之以
　辭命猶不得免焉亦告於天子方伯可也若遽然興
　師而與戰是謂以桀攻桀何愈乎故以晉侯為主者
　處已息爭之道遠怨之方王者之事也(家氏曰秦有/大惠於晉不)
　(可忘也前日秦乗晉喪而襲鄭襄公懼其凌軋逼弗/獲已衰絰即戎幸而一勝亦云可矣今孟明再至而)
　(晉襄負氣好勝親將禦敵復敗秦師以怨報徳故君/子責之且文公退三舍避楚施之所必報乃義之所)
　(當然也秦之惠尤大而晉襄亟戰莫之恤豈惟背惠/實忘親矣春秋以是貶汪氏曰秦師伐晉而經不書)
　(伐罪晉而/免秦也)
丁丑作僖公主
(左傳書不時也公羊傳作僖公主者何為僖公作主也/主者曷用虞主用桑練主用栗用栗者藏主也作僖公)
(主何以書譏何譏爾不時也其不時奈何欲久喪而後/不能也榖梁傳作為也為僖公主也立主喪主於虞吉)
(主於練作僖公主譏其後也作主壞廟有時日/於練焉壊廟壊廟之道易檐可也改塗可也)
　作主者造木主也(范氏曰主葢神之所憑依其狀正/方穿中央達四方天子長一尺二)
　(寸諸侯/長一尺)既葬而反虞虞主用桑(何氏曰禮平明而葬/日中而反虞以陽求)
　(隂謂之虞者親喪已下壙皇皇無所親求而虞事月/之虞猶安神也用桑者取其名所以副孝子之心)
　期年而練祭(禮記喪服四制十三月而練汪/氏曰小祥易練冠故曰練祭)練主用
　栗(何氏曰期年練祭埋虞主於兩階之間易用栗也/夏后氏以松殷人以柏周人以栗禮虞主虞祭曰)
　(桑主不文吉主/皆刻而諡之)用栗者藏主也(何氏曰藏于廟室/中常所當奉事也)何
　以書僖公薨至是有五月(何氏曰禮作練/主當以十三月)然後作主
　慢而不敬甚矣夫慢而不敬積惡之原也以為無傷
　而不去至於惡積而不可掩所以謹之也(髙氏曰周/人卒哭而)
　(袝袝而易主是謂虞主既期而練練而易主是謂練/主僖公薨十有五月非虞練之時而方作主猶未祔)
　(廟也猶未祔廟者欲躋之故也是以謹而日之蜀杜/氏曰十二公作主祔廟未嘗書之今書作僖公主必)
　(有所譏也張氏曰事亡如事存故作主以象神而祭/之禮既葬作主於墓不終日而虞祭不忍一日忘親)
　(也僖公元年四月葬今乃作主慢而違禮甚矣汪氏/曰左氏云卒哭而祔服氏云造木主立几筵焉特祀)
　(在寢三年喪畢遭烝嘗乃於廟鄭氏又云唯祔與練/祭在廟祭訖主反於寢其大祥與禫祭其主自然在)
　(寢祭之榖梁謂吉主於練於練焉壊廟則待練而始/祔今考檀弓云殷既練而祔周卒哭而祔孔子善殷)
　(竊謂祔廟則當吉祭苟卒哭而遷廟遂用吉祭不近/人情故文定取榖梁言練祭易栗主而後祔廟也)
　(劉氏曰左氏僖三十三年傳云葬僖公緩作主非禮/也杜氏讀緩字以上為一句作字下為一句非也僖)
　(公以十二月薨文元年四月葬凡五月不得云緩傳/云葬僖公而作主緩耳公羊云刺欲久喪而後不能)
　(非也文公自惰緩不作/主耳何以知其欲久喪)
三月乙巳及晉處父盟
(因朝而盟始此左傳晉人以公不朝來討公如晉夏四/月己巳晉人使陽處父盟公以恥之書曰及晉處父盟)
(以壓之也適晉不書諱之也公羊傳此晉陽處父也何/以不氏諱與大夫盟也榖梁傳不言公處父伉也為公)
(諱也何以知其與公盟以其日也何以不/言公之如晉所恥也出不書反不致也)
　及處父盟者公也(杜氏曰處父為晉正卿不能匡君/以禮而與公盟故貶其族家氏曰)
　(處父去族貶處父/所以貶晉侯也)其不地於晉也(杜氏曰/盟晉都)諱不書公
　者抑大夫之抗不使與公為敵正君臣之分也(孫氏/曰不)
　(言公者不與處父敵公也陸氏曰義同髙傒凡大夫/與公盟若非彼强逼我而盟例但書人言非大夫之)
　(罪也今晉逼公令與大夫盟故特書其名以見其罪/蜀杜氏曰髙僖之盟主在於公而此主在處父也汪)
　(氏曰抑大夫之伉與及髙傒荀庚孫良夫郤犨/孫林父向戌同晉時以處父辱公故又去氏)適晉
　不書反國不致為公諱恥存臣子之禮也凡此類筆
　削魯史之舊文衆矣(髙氏曰凡盟必書地惟他國大/夫喪魯盟及魯大夫往他國盟)
　(不地葢各於中國故也今不書處父來魯魯亦無如/晉者而書及處父盟然則孰與盟耶曰我公也公如)
　(晉不書者晉襄責魯不朝故公雖在喪未朝天子而/畏晉之威越禮朝晉晉侯乃使大夫盟公以辱之是)
　(以没不書公又去處父之族以著其罪也然此非專/罪晉亦所以罪魯之臣子也夫公之如晉豈無卿大)
　(夫以從行乎不能明大義以正理折之遽自屈辱甘/心受盟非主憂臣辱主辱臣死之義也張氏曰盟于)
　(晉之都而君不出恥甚矣故諱之陳氏曰朝而遂盟/之於是始凡諱國惡恥在公則但書其事不書公者)
　(恒辭也諱在其事則但書公不書其事公㑹晉侯于/黒壤為公不與盟故不書盟公如晉為止公送葬故)
　(不書葬甚諱之也廬陵李氏曰處父之伉與髙傒之/伉一也處父去氏而髙傒存族者彼于防而此于晉)
　(也何氏云親就其國恥不得其君故使若得其君也/又曰處父係國而去氏荀庚良夫等係氏而去國者)
　(此兼罪晉侯之失彼/止罪大夫之專也)
夏六月公孫敖㑹宋公陳侯鄭伯晉士縠盟于垂隴(縠/尸)
(木反穀作穀垂/隴公穀作垂斂)
(左傳公未至六月穆伯㑹諸侯及晉司空士縠盟于垂/隴晉討衞故也書士縠堪其事也陳侯為衞請成于晉)
(執孔達以説穀梁傳内大夫可以㑹外諸侯杜氏曰垂/隴鄭地滎陽縣東有隴城薛氏曰垂隴之㑹士縠始專)
(晉國之事也桓文没大夫擅專諸侯之㑹盟自公孫敖/士縠始也其臣固有罪也使之者亦非也蜀杜氏曰春)
(秋盟㑹未有外大夫别㑹於諸侯者垂隴之㑹譏政在/於大夫也桓文之伯或盟王人或致天子是天子受制)
(於諸侯也春秋不與之故書王人以先諸侯晉襄紹伯/致諸侯而大夫㑹之是諸侯受制於大夫也春秋亦不)
(與之故序諸侯以先士縠陳氏曰大夫而敵諸侯於是/始晉遂以大夫主諸侯也然士縠主盟曷為序諸侯之)
(下春秋不以大夫主盟也故訖於宋不以大夫主盟翟/泉貶此何以不貶貶不於甚則於其事端餘實錄而已)
(矣故書士縠自書士縠而後凡役書大夫桓文之伯㑹/盟有大夫則但稱人㑹檉稱邾人㑹温稱秦人以世子)
(也則得次小國之君自垂隴主士縠新城主趙盾而後/大夫與諸侯序戚之盟書齊國佐沙隨之㑹書宋華元)
(甚者無伯而安甫之㑹君與大夫並列矣臨川吳氏曰/晉以士榖主盟魯以公孫敖伉三國之君皆非禮也故)
(書以譏之衞敢於伐盟主者孔達之罪也今陳侯為請/而執孔達衞服其罪故免於晉之伐也襄陵許氏曰明)
(年衞人㑹晉伐沈則知衞服於垂隴之㑹矣廬陵李氏/曰内大夫出盟諸侯自柔始繼而公子結及齊宋又繼)
(而公孫敖㑹二國矣○啖氏曰左氏曰書士縠堪其事/也既命之卿例皆書名不論堪與不堪若不堪其事自)
(當罪/爾)
自十有二月不雨至于秋七月
(公羊傳何以書記異也大旱以災書此亦旱也曷為以/罪書大旱之日短而云災故以災書此不雨之日長而)
(無災故以異書也榖梁傳厯時而言不/雨文不憂雨也不憂雨者無志乎民也)
　書不雨至于秋七月而不曰至于秋七月不雨者葢
　後言不雨則是冀雨之辭非文公之意也夫書不雨
　至于秋七月而止即八月嘗雨矣(汪氏曰據僖三/年書六月雨)然
　而不書八月雨者見文公之無意於雨不以民事繫
　憂樂也其怠於政事可知而魯衰自此始矣(孫氏曰/不雨歴)
　(四時而總書惡文公怠於國政不懼旱災之甚汪氏/曰禮稱至於八月不雨則君不舉今文公自十二月)
　(不雨至七月則隂陽之氣不和而恒陽為災者八越/月矣文公漫不之省雖禫制未終而屢行朝聘㑹盟)
　(祭祀之事其無恤民之心若是豈可以居民上乎公/羊謂不書旱不雨之日長而無災范注亦云未為災)
　(誤矣葢旱為災而不久則書旱旱為災而久則書某/月不雨至某月綱目於漢獻之世書四月不雨至七)
　(月而分注人相食/則為災可知矣)
　八月丁卯大事于大廟躋僖公
(左傳逆祀也於是夏父弗忌為宗伯尊僖公且明見曰/吾見新鬼大故鬼小先大後小順也躋聖賢明也明順)
(禮也君子以為失禮禮無不順祀國之大事也而逆之/可謂禮乎子雖齊聖不先父食久矣故禹不先鯀湯不)
(先契文武不先不窋宋祖帝乙鄭祖厲王猶上祖也是/以魯頌曰春秋匪解享祀不忒皇皇后帝皇祖后稷君)
(子曰禮謂其后稷親而先帝也詩曰問我諸姑遂及伯/姊君子曰禮謂其姊親而先姑也仲尼曰臧文仲其不)
(仁者三不知者三下展禽廢六闗妾織蒲三不仁也作/虚器縱逆祀祀爰居三不知也公羊傳大事者何大祫)
(也大祫者何合祭也其合祭奈何毁廟之主陳于大祖/未毁廟之主皆升合食于太祖五年而再殷祭躋者何)
(升也何言乎升僖公譏何譏爾逆祀也其逆祀者何先/禰而後祖也榖梁傳大事者何大是事也著祫嘗祫祭)
(者毁廟之主陳于太廟未毁廟之主皆升合祭于太祖躋/升也先親而後祖也逆祀也逆祀則是無昭穆也無昭)
(穆則是無祖也無祖則無天也故曰文無天無天者是/無天而行也君子不以親親害尊尊此春秋之義也)
　有事者時祭(汪氏曰祠/礿嘗烝也)大事祫也(劉氏曰春秋祀烝/祀嘗祀禘未有曰)
　(大事者其曰大事是乃諸侯之大事也諸侯之事無/大於此者祫之謂也王者禘其祖之所自出以其祖)
　(配之諸侯祫毁廟之主陳于太祖時祭稱有事祫祭/稱大事大之外無加者矣以是推之魯之郊禘非禮)
　(也趙氏曰凡祭而失禮則書祭名/祭非失禮為卜事張本則稱事)合羣廟之主食於
　大廟(何氏曰陳列毁廟主于太祖前大祖東鄉昭南/鄉穆北鄉其餘孫從王父臨川吳氏曰四時之)
　(祭稱祭名而曰烝曰嘗者五廟各祭也曰有事于太/廟者四廟之主遷于大廟而合祭也是為祫曰大事)
　(于太廟者毁廟之主亦與祭自伯禽以下禰/廟以上之主皆合祭于太廟也是為大祫)升僖於
　閔之上也(汪氏曰列僖公之主於閔公之上茅堂胡/氏曰君已逾年則不論子之有無自當立)
　(廟/)閔僖二公親則兄弟分則君臣以為逆祀者兄弟
　之不先君臣禮也君子不以親親害尊尊故左氏則
　曰祀國之大事而逆之可乎子雖齊聖不先父食久
　矣公羊則曰其逆祀先禰而後祖也(何氏曰僖公以/臣繼閔公猶子)
　(繼父故閔公於/文公亦猶祖也)榖梁則曰逆祀則是無昭穆也無昭
　穆則是無祖也閔僖非祖禰而謂之祖禰者何臣子
　一例也(何氏曰僖是閔兄不得為父子嘗為臣繼閔/而立廟坐宜次閔下范氏曰僖公雖長已為)
　(臣矣閔公雖小已為君矣臣不可以先君猶子不可/以先父故以昭穆父祖而喻臨川吳氏曰閔僖曽為)
　(君臣義同父子閔猶父也僖猶子也躋僖於閔之上/是先子後父也劉氏曰僖公於閔非父子也然與親)
　(父子相襲無以異臣子一體也君之則我以臣事之/父之則我以子奉之是故為人後者則為之子矣彼)
　(不以子繼父則必以臣繼君君臣猶父子則父子猶/君臣也舜之有天下祖顓頊而宗堯堯非同姓也受)
　(國焉爾非同姓尚宗之况親親乎髙郵孫氏曰閔僖/之為君臣較然於人一旦以臣而上君亂法之甚)
　夫有天下者事七世諸侯五世(禮記王制天子七祖/廟三昭三穆與太)
　(之廟而七諸侯五廟二昭二穆與太祖之廟而王祭/法王立七廟曰考廟曰王考廟曰皇考廟曰顯考廟)
　(曰祖考廟遠廟為祧有二祧諸侯立五廟曰考/廟曰王考廟曰皇考廟曰顯考廟曰祖考廟)説禮
　者曰世指父子非兄弟也(蜀孫氏曰世與昭穆云者/據父子之正而言也若兄)
　(弟則昭穆同不/得以世數之矣)然三傳同以閔公為祖而臣子一例
　是以僖公父視閔公為禮而父死子繼兄亡弟及名
　號雖不同其為世一矣(孫氏曰文公二月作僖公主/八月大事于太廟躋僖公瀆)
　(慢不恭也甚矣范氏曰時三年之喪未終而吉祭于/大廟則其譏自明張氏曰吉祭而不言吉者閔二年)
　(書已明此主為逆祀書也家氏曰此一書而再譏也/大事于太廟未當祫而祫也躋僖公非所當躋而躋)
　(也髙氏曰父子相繼禮之常也至於傳之兄弟則亦/不得已焉耳既授以國則所傳者雖非子亦猶子道)
　(也傳之者雖非其父亦猶父道也漢之惠文亦兄弟/相繼而當時議者推文帝上繼髙祖而惠帝親受髙)
　(祖天下者反不得與昭穆之正至于光武當繼平帝/又自以世次當為元帝後皆背經違禮而不可傳者)
　(也凡人君以兄弟為後者必非有子者也引而為嗣/臣子一體矣而當嗣者反以兄弟之故不繼所受國)
　(者而繼先君則是所受國者竟莫之嗣生則以臣子/事之死則以兄弟治之忘生倍死况已實受之後君)
　(今乃自繼先君不唯棄後君命已之意又廢先君傳/授之命人民土地則歸之已而父子之禮則恥不為)
　(此皆不可者也豈所以重受國之意也○汪氏曰僖/公之不可先閔公三傳辨析明矣但榖梁謂逆祀是)
　(無昭穆范甯曰以昭穆父視為喻何休謂惠公與莊/公當同南面西上隱桓與閔僖亦當同北面西上孔)
　(頴達正義曰父子異昭穆兄弟昭穆同閔僖不得為/父子同為穆耳今升僖先閔此二公位次之逆非昭)
　(穆亂也若兄弟相代即異昭穆設令兄弟四人皆立/則祖父之廟即已從毁禮必不然今考文定此傳用)
　(韋昭説父為昭子為穆僖為閔臣臣子一例而以閔/僖各為一世襄公三年謂哀公以襄公為皇考亦以)
　(昭定各為一世則是異昭穆矣然於仲嬰齊後歸父/則引何休以為亂昭穆之序朱子謂文王為昭武王)
　(為穆自其始祔而已然管蔡郕霍為文之昭邢晉應/韓為武之穆子孫亦以為序而不易則昭穆不可易)
　(也但其論天子廟制謂周孝王時武王親盡始立武/世室孝王乃共王之弟而各為一世又以宋太祖太)
　(宗哲徽欽髙皆兄為穆而弟為昭皆兄弟對列各為/一世則又紊昭穆矣如何休頴達並立廟而同昭穆)
　(則齊之孝昭懿惠兄弟四人相繼衞之懿戴文公兄/弟三人相繼立廟將無所容苟各為一世而異昭穆)
　(則齊頃不得祭其祖而衞成不得祭曽祖矣古制不/存無復可考竊疑古者一君各為一廟則兄弟同昭)
　(穆共為一世祫祭太廟則魯當以僖公特設位於閔/公之下後世同堂異室不可以二先君共祭於一室)
　(必至於異昭穆而仍以兄弟共為一世數之也然曽/子問云七廟五廟無虚主諸侯祫祭則祝逆四廟之)
　(主是諸侯之昭穆無過四廟天子之昭穆無過六廟/考之春秋哀公之世桓宫猶在則是祭十君而八世)
　(定公立煬宫則是祭二十一傳之祖後世天子之廟/有十餘世歴十四五君而其廟皆不毁説禮者反引)
　(春秋以為證而聖王經世之制不可復見矣又按大/傳論禘祫而云諸侯及其太祖大夫士有大事省於)
　(其君則于祫及其髙祖夫大夫士有事省於其君且/得祫祭則諸侯大祫陳毁廟之主宜不得為非禮矣)
　(或者為諸侯不當大祫成王賜魯重祭故有大祫疑/其説之過也説榖梁者以大事為祫嘗左氏外傳又)
　(以為祫烝皆未知其為大祫耳苟以此為時祫則有/事于大廟名為何祭邪廬陵李氏曰古者戎祀皆國)
　(之大事季氏將有事于顓臾此以兵事為有事也天/子有事于文武此以祭祀為有事也故春秋書大祫)
　(為大事書禴祠烝嘗為有事此年大事祫也宣八年/有事禴也昭十五年有事烝也此皆於祭無譏故不)
　(書祭名其郊禘大雩皆書祭名者祭之失也烝嘗有/書祭名者祭之失也此年大事之為祫公榖皆同杜)
　(氏以為禘/者非也)
冬晉人宋人陳人鄭人伐秦
(左傳冬晉先且居宋公子成陳轅選鄭公子歸生伐秦/取汪及彭衙而還以報彭衙之役卿不書為穆公故尊)
(秦也謂之崇徳程子曰秦以忿取晉敗可以已/矣而復伐秦報復無已殘民結怨故貶稱人)
　按左氏四國伐秦報彭衙之役則皆國卿也其貶而
　稱人者晉人再勝秦師在常情亦可以已矣而復興
　此役結怨勤民是全不務徳專欲力爭而報復之無
　已也以致濟河焚舟之師故特貶而稱人(家氏曰魯/莊忘父之)
　(讎及齊為好春秋深責之晉襄背父之惠屢戰勝秦/乃更率三國之師以為此役故四國皆書人以示貶)
　(也陳氏曰曷為不序大夫將猶稱人也自士縠專盟/書大夫自陽處父專將書大夫是故春秋之始大夫)
　(將恒稱人由救鄭之後大夫始貶稱人矣○廬陵李/氏曰此條左氏尊秦之義非經意其説如襄八年邢)
　(丘貶諸侯以尊晉相類胡氏説本程子其貶晉固是/但自入春秋以來至此除魯大夫帥師外兵非君將)
　(者皆稱人如隱五年邾鄭伐宋桓十四年宋以四國/伐鄭齊桓之霸伐宋伐郎伐鄭伐英氏晉襄以三國)
　(伐許與夫明年五國之伐沈皆未有書/大夫名氏者則陳氏之考據不為無見)
公子遂如齊納幣
(左傳襄仲如齊納幣禮也凡君即位好舅甥修昏姻娶/元妃以奉粢盛孝也孝禮之始也公羊傳納幣不書此)
(何以書譏何譏爾譏喪娶也娶在三年之外則何譏乎/喪娶三年之内不圖婚吉禘于莊公譏然則曷為不於)
(祭焉譏三年之恩疾矣非虚加之也以人心為皆有之/以人心為皆有之則曷為獨於娶焉譏娶者大吉也非)
(常吉也其為吉者主於巳以為/有人心焉者則宜於此焉變矣)
　婚姻常事不書(汪氏曰據春秋十二公皆不書納/幣惟此年及莊公親往則書之)其
　書納幣者喪未終而圖婚也(何氏曰僖以十二月薨/至此未滿二十五月又)
　(禮先納采問名納吉乃納/幣四者皆在三年之内)夫娶在三年之外矣則何
　譏乎春秋論事莫重乎志志敬而節具與之知禮志
　和而音雅與之知樂志哀而居約與之知喪非虚加
　之也重志之謂也此皆使人私欲不行閑邪復禮之
　意(臨川吳氏曰此年十二月始大祥而行納幣禮是/在喪而圖婚未祥而行嘉禮也非禮故書汪氏曰)
　(喪雖二十五月大祥然十月而禫必二十七月始為/終制况春秋凡書四時皆指首月此書冬則納幣在)
　(十月是僖公之薨甫及二十三月殺衰而圖婚失禮/甚矣宣公元年逆女其蔑禮視此尤甚然其簒立之)
　(罪已極於喪娶乎何誅○劉氏曰左傳云禮也則是/以喪娶為禮不亦悖乎杜預遷僖公薨月以就傳説)
　(然此年大事于太/廟則已除喪矣)
(丁襄王二/酉十八年)三年(晉襄四齊昭九衞成十一蔡莊二十二/鄭穆四曹共二十九陳共八把桓十二)
(宋成十三秦穆/三十六楚穆三)
春王正月叔孫得臣㑹晉人宋人陳人衞人鄭人伐沈
沈潰
(霸國大夫㑹諸大夫伐國自此始左傳春莊叔㑹諸侯/之師伐沈以其服於楚也沈潰凡民逃其上曰潰在上)
(曰逃張氏曰/沈姬姓國)
　按左氏伐沈以其服於楚也沈潰民逃其上也(杜氏/曰潰)
　(衆散流移若積水/之潰自壊之象也)五國皆稱人將(去/聲)非命卿也(薛氏/曰晉)
　(初有志於諸侯垂隴使士縠/涖之伐沈命其微者怠也)沈在汝南平輿縣北未
　嘗與中國㑹盟而南服於楚師入其境而民人逃散
　(常山劉氏曰一被侵伐而民散君之/不能可知矣蔡潰沈潰許潰是也)雖非義舉比於
　報復私怨之兵則有間矣故其辭無褒貶凡此類欲
　示後世用師者知權而本之以正也(家氏曰霸者當/伸大義於天下)
　(或當為而不為或不必為而為之失其道矣楚商臣/負滔天之罪于今二年使晉襄仗義而前師壯辭直)
　(天下諸侯孰不鼔勇而從縱未能汙猪其宫楚人必/能以商臣為戮更立君而聽命於中國晉之霸業有)
　(光於前人矣乃視非己事使元兇得以樹其羽翼脅/從諸小國以抗衡中夏懐貳者豈獨沈哉襄公舍其)
　(大而議其細以諸侯之兵伐沈而潰之避射虎而獵/狐兒雖潰百沈何益於成敗之數乎故春秋貶人之)
　(髙氏曰魯使卿往則諸國必非微者獨得臣書名氏/者詳内且明諸國皆卿行書人以貶之也文公三年)
　(之間遂敖得臣累見於經則知魯政盡在諸臣矣漢/五行志文公時大夫始專政信夫王氏曰霸國大夫)
　(㑹諸大夫伐國自伐沈始㑹諸大夫救患自救鄭始/春秋皆貶人之不與大夫之專政也葢舉兵伐人使)
　(之畏服所謂威也率衆救人使免於患所謂福也威/福人主之利器諸侯擅之則有害於天下大夫擅之)
　(則有害於國聖人見微知著故於此二/役皆貶之所以戒威福之不可下移也)
　附録(左傳衞侯如/陳拜晉成也)
夏五月王子虎卒
(左傳夏四月乙亥王叔文公卒來赴弔如同盟禮也公/羊傳王子虎者何天子之大夫也外大夫不卒此何以)
(卒新使乎我也榖梁傳叔服也此不卒者也何以卒/之以其來㑹葬我卒之也或曰以其嘗執重以守也)
　王子虎不書爵譏之也天子内臣無外交(趙氏曰臣/無外交之)
　(禮今死而赴故書以譏臨川吳氏曰王臣無/外交以其嘗與魯同盟故來赴然非禮也)或曰禮
　稱情而為之節文者也叔服新使乎我則宜有恩禮
　矣仲尼脱驂(音/參)於舊館雖卒叔服可也夫脱驂於舊
　館惡夫涕之無從而為之者(輔氏曰義之所可則脱/驂於舊館而不吝淮澤)
　(陳氏曰惡夫涕之無從者從自也若不脱驂以􁎚之/則是於死者無故舊之情而此涕為無自而出矣)
　非理之經也天子内臣無外交而以新使乎我致恩
　禮焉是以私情害公義失輕重之權矣(氏趙氏曰左/  云弔如何)
　(盟禮也按天子大夫無與諸侯盟之禮而曰禮也豈/春秋之意乎啖氏曰榖梁云叔服也叔服若是王子)
　(則㑹葬之時何不書王子乎汪氏曰經未有前書字/而後書名者惟尹氏或書子則非一人劉卷前書子)
　(而後書名則子者爵也非字也左氏於王子虎稱王/叔文公於叔服稱内史叔服則非一人明矣豈有甫)
　(越一年而名字異稱邪或者謂虎與卷皆夾輔天子/於艱難危困之中故春秋賢而卒之然單穆公旗與)
　(劉文公翼贊敬王以安周室亦不書卒竊疑王子虎/盟諸侯于王庭劉文公為王官伯尹氏世執朝權皆)
　(王室之秉政者故特赴於諸侯而魯史記其卒春秋/存而不削以示王臣不當赴喪於列國耳廬陵李氏)
　(曰後十四年星孛之變又載叔服之言則與王子虎/分明兩人矣啖子陳氏亦以公榖為非不知胡氏何)
　(據且胡氏於星孛之下則亦不以/左氏為非矣不知何不照應如此)
秦人伐晉
(左傳秦伯伐晉濟河焚舟取王官及郊晉人不出遂自/茅津濟封殽尸而還遂霸西戎用孟明也君子是以知)
(秦穆公之為君也舉人之周也與人之壹也孟明之臣/也其不解也能懼思也子桑之忠也其知人也能舉善)
(也詩曰于以采繁于沼于沚于以用之公侯之事秦穆/有焉夙夜匪懈以事一人孟明有焉詒厥孫謀以燕翼)
(子子桑有焉程子曰搆怨連禍殘民以逞晉人畏之而/不敢出秦人極其忿而後悔過聖人取其終能悔耳)
　按左氏秦伯伐晉濟河焚舟封殽尸而還其稱人何
　也聖人作易以懲忿窒慾為損卦之象其辭曰損徳
　之修也春秋諸侯之知徳者鮮矣穆公初聽把子之
　請違蹇叔之言其名為貪兵是慾而不能窒也及敗
　於殽歸作秦誓庶幾能改將窒其慾矣復起彭衙之
　師報殽函之役其名為憤兵是忿而不能懲也(張氏/曰穆)
　(公既歸自殽而作秦誓矣然彭衙及此役猶以報復/為事豈非悔過之心不能勝其恥敗之心而至此乎)
　今又濟河取郊人之稱斯師也何義哉晉人畏秦而
　不出穆公逞其忿而後悔自是見伐不報始能踐自
　誓之言矣是故於此貶而稱人備責之也(茅堂胡氏/曰濟河焚)
　(舟之師非義舉也自是而後不復報晉聖人取其終/能悔而改爾仲尼以恕與人君子大改過陳氏曰此)
　(秦伯也曷為貶稱人殽之誓孔子有取焉而秦穆之/連兵無虚嵗故自韓原秦不以爵見於經汪氏曰穆)
　(公自誓之言追咎既往之失而冀將來之善不貴勇/夫而貴良士惡媢疾而思彦聖期以保邦為念諄諄)
　(懇惻誠可為有天下國家者之法則夫子取之以終/四代之書而門人引之以釋大學平天下章可謂善)
　(言矣胡乃不踐其言終用孟明報復至再必以勝晉/而後已故書取其言而春秋責其事也説春秋者因)
　(左傳有霸西戎之一語而史記謬稱穆公益國十二/開地千里天子使召公賀以金鼓然考傳之所記則)
　(踰二年而穆公卒其謂焚舟伐晉而遂霸者已非事/實况證以經之書法自戰韓稱爵其後終穆公之身)
　(並以人書殽之役且以號舉反不若楚莊之見於經/並紀其爵則許穆公以伯者妄矣廬陵李氏曰左氏)
　(以此役為秦伯西戎之始且稱其舉人之周與人之/一孟明之不解子桑之知人而胡氏諸説皆以為貶)
　(者左氏得其事/胡氏論其義也)
秋楚人圍江
(左傳楚師圍江晉先僕伐楚以救江薛氏曰報沈之役/也臨川吳氏曰自齊桓之霸江黄以近楚之國而從齊)
(故楚憾之之深前既滅黄矣而未加兵於江者葢江猶/能守其國也故至今年有圍江之師髙氏曰貫澤之盟)
(江從中國楚自城濮之役亦不敢侵伐今晉文既没襄/公不能討商臣弑逆之惡故楚人輕視中國復有窺諸)
(侯之意而圍江以試之也廬陵李氏曰經書人以/圍國者十一圍非將卑師少所能辨皆貶辭也)
雨螽于宋
(左傳隊而死也公羊傳雨螽者何死而墜也何以書記/異也外異不書此何以書為王者之後記異也榖梁傳)
(外災不至此何以至也曰災甚也其甚奈何茅茨盡矣/著於上見於下謂之雨杜氏曰自上而墜有似於雨來)
(告故書唐陳氏曰不曰宋雨螽如宋大水之例考其實/如雨之多自天而墜到地而死明矣○趙氏曰榖梁云)
(著於上見於下謂之雨假如有一物著於上見於下豈/得云雨螽自空而下又多有似於雨爾厯代有雨血雨)
(毛雨土皆是也汪氏曰外異因來告而書公羊/云為王者之後記異穀梁以為災甚皆非也)
冬公如晉十有二月己巳公及晉侯盟
(此書公如晉之始左傳晉人懼其無禮於公也請改盟/公如晉及晉侯盟晉侯享公賦菁菁者莪莊叔以公降)
(拜曰小國受命於大國敢不慎儀君貺之以大禮何樂/如之抑小國之樂大國之惠也晉侯降辭登成拜公賦)
(嘉樂張氏曰不書地盟于晉都也髙氏曰公之如晉葢/朝也非為盟也晉人於是請改盟夫盟已定矣又何改)
(為公宜固辭乃復與盟皆非禮也汪氏曰前此未有因/朝聘而盟于國都者諸侯有不協之故則期㑹于某地)
(而牲㰱以示信已非盛世之事况因其朝聘而要之哉/前年朝晉晉既以處父盟公于其國此年雖云改盟而)
(猶要公之朝以約誓於國都甚矣文公之屈辱也晉襄/苟懼其無禮曷不為㑹于晉魯之間以相盟乎厥後荀)
(庚孫良夫郤犨孫林父向戌且因聘魯而要盟矣又其/甚則把子以三恪之君亦即魯而㰱盟焉始也魯君盟)
(於伯國終也諸侯盟於魯世變可知矣廬陵李氏曰文/公再如晉矣二年以見辱不書故此為書公如晉之始)
晉陽處父帥師伐楚以救江(公榖無/以字)
(左傳晉以江故告于周王叔桓公晉陽處父伐楚以救/江門于方城遇息公子朱而還公羊傳此伐楚也其言)
(救江何諼也其為諼奈何伐楚為救江也榖梁傳此/伐楚其言救江何也江遠楚近伐楚所以救江也)
　以者不以者也(孫氏曰此言伐楚而後言以救江者/惡不能救也楚人圍江陽處父帥師)
　(不急赴之乃先伐楚欲其引兵自救而江/圍解非救患之師也故明年楚人滅江)救江善矣
　其書以何楚嘗伐鄭矣齊桓公遠結江黄合九國之
　師於召陵然後伐鄭之謀罷又嘗圍宋矣晉文公許
　復曹衞㑹四國之師於城濮然後圍宋之役解今江
　國小而弱非能與宋鄭比楚人圍之必不待徹四境
　屯戍守禦之衆與宿衞盡行也當是時楚有覆載不
　容之罪晉主夏盟宜合諸侯聲罪致討命秦甲出武
　闗齊以東兵略陳蔡而南處父等兵方城之外楚必
　震恐而江圍自解矣計不出此乃獨遣一軍遠攻强
　國豈能濟乎故書伐楚以救江言救江雖善而所以
　救之者非其道矣此春秋紀用兵之法也(陳氏曰晉/大夫書帥)
　(師於是始大夫强也永嘉吕氏曰春秋之初有以大/夫帥師者矣未有若陽處父之專伐也内大夫帥師)
　(而不氏者則無駭帥師入極溺㑹齊師伐衞是也内/大夫帥師而氏者公子慶父帥師伐於餘丘公孫茲)
　(帥師㑹侵陳是也而外大夫則未有帥師而出主名/者若陽處父則帥師而出主名矣以見征伐之自大)
　(夫出也張氏曰楚商臣無父無君乃致患於江是禽/獸逼人之甚以中國諸侯為己任者豈得安居而以)
　(討罪之任付之大夫而已乎晉襄不能率諸侯乗此/時誅之此春秋特書以正其不能奉天討之罪也臨)
　(川吳氏曰江以從中國而受楚之伐中國伯者所當/救也處父畏楚兵之强不敢徑趍江之城下乃揚言)
　(伐楚以救江門于方城一見息公之來即避之而返/既不能救江又不能伐楚其為畏怯也明矣汪氏曰)
　(春秋書侵伐多不言所事而此書伐以救實為特筆/考於傳之所録非惟楚侵陳以救鄭伐鄭以救齊不)
　(書雖齊桓伐厲以救徐亦止書伐厲而不書以救也/豈非責處父既不能伐楚又不能救江而特起伐以)
　(救之文以罪之歟經書中國加兵於楚者三惟齊桓/聲包茅不貢之罪而得屈完之服處父有伐楚之名)
　(而無討楚之實晉定公㑹十八國于召陵有伐/楚之勢而僅為侵楚之陋春秋葢深惜之也)
(戊襄王二/申十九年)四年(晉襄五齊昭十衞成十二蔡莊二十三/鄭穆五曹共三十陳共九把桓十四宋)
(成十四秦穆三/十七楚穆三)
春公至自晉
(汪氏曰自是公如皆致如晉者凡二十書至者十有三/皆所以著其去國踰時之久或執或辱故危之也始也)
(文公如晉則有處父要盟之恥而不書至迄其終也昭/定六如晉而不見納書至河乃復焉又公若書至之為)
(愈矣人君舉動之得失可不慎哉據事直書而義自見/謂此類也髙郵孫氏曰文公之出六致之者四危之也)
(不致者二/安之也)
　附録(左傳春晉人歸孔達于衞以為衞之良也故/免之○夏衞侯如晉拜○曹伯如晉㑹正)
夏逆婦姜于齊
(左傳卿不行非禮也君子是以知出姜之不允於魯也/曰貴聘而賤逆之君而卑之立而廢之棄信而壊其主)
(在國必亂在家必亡不允宜哉詩曰畏天之威于時保/之敬主之謂也公羊傳其謂之逆婦姜于齊何畧之也)
(髙子曰娶乎大夫者略之也榖梁傳其曰婦姜為其禮/成乎齊也其逆者誰也親逆而稱婦或者公與何其速)
(婦之也曰公也其不言公何也非成禮於齊也曰婦有/姑之辭也其不言氏何也貶之也何為貶之也夫人與)
(有貶也程子曰納幣在喪中與喪婚同也稱婦姜已成/婦也不稱夫人不可為小君奉宗廟也不書逆者雖卿)
(亦失其/職矣)
　逆皆稱女以未成婦而女者在父母家之所稱也(禮/記)
　(曽子問女未/廟見未成婦)往逆而稱婦入國不書至何哉此春秋
　誅意之効也禫制未終(禫徒感反汪氏曰除服制名/鄭氏曰澹澹然平安之意)
　思念娶事是不志哀而居約矣方逆也而已成為婦
　未至也而如在國中原其意而誅之也不稱夫人姜
　氏者亦與有貶焉婦人不專行使國亂子弑齊人不
　能鑒微知著冒禮而往使其女不允於魯皆失於不
　正其始之過也夫婦之際人倫之首禮不可不謹也
　故交貶之以為後鑒(劉氏曰夫婦之際人倫之首文/公闇弱愔慢不能率禮而行以)
　(謂苟若而可何禮之守故夫人不安其位終卒至於/禍又非獨文公之罪雖夫人預有罪矣夫人不能早)
　(避喪娶之辱冒大禮以往國人皆賤之遂無所據依/以危其身而亡其子由本不正故也殆而呼天不亦)
　(晩乎文公之不能保其後嗣者由無以刑其妻夫人/之不能安其位由無以謹於禮也張氏曰聖人嚴吉)
　(凶之辨葢人之所以異於禽獸者正以有父子之親/而三年之喪哀戚之至也國君為風教之首而納幣)
　(於喪中春秋變逆女為逆婦姜不成其夫人之禮以/見人倫之本已失何以正是國人為後嗣之基乎趙)
　(氏曰公自逆常事不書以成禮于齊所以變文云逆/婦以譏之○陳氏曰吉凶之禮苟公不自行大夫不)
　(涖事則第書其事不書其人則必微者斯春秋之規/矩也文公使卿納幣而使微者逆是公以禮聘之而)
　(不以禮逆之宜其不終也汪氏曰春秋一經書逆夫/人惟此年最略既不書逆者名氏又不書如齊不稱)
　(夫人不言氏不書至豈非聖人責文公首紊通喪之/禮而然歟宣公之娶尢亟而書法加詳事同而既貶)
　(則從同同也○劉氏曰左氏云卿不行非禮也假令/卿行獨可謂之禮乎公羊云娶乎大夫略之也此雖)
　(無他証據然魯初納幣乃用上卿審取大夫者禮豈/如此崇乎榖梁云逆者誰也親逆而稱婦或者公與)
　(曰公也非也榖梁既云親迎而稱婦則稱婦宜也又/何以見其非成禮於齊乎且令非成禮於齊云公如)
　(齊逆婦姜足矣/文不當没公)
狄侵齊
(汪氏曰狄自箕之敗至是始復侵齊以晉襄無攘却之/謀而齊伯不紹故也王氏曰大國如齊狄侵者四則其)
(他邢衞魯鄭/不足怪也)
秋楚人滅江
(左傳楚人滅江秦伯為之降服出次不舉過數大夫諫/公曰同盟滅雖不能救敢不矜乎吾自懼也君子曰詩)
(云惟彼二國其政不獲惟此四國爰究爰度其秦穆之/謂也張氏曰江之不祀晉襄之無遠謀也臨川吳氏曰)
(三年之秋楚人圍江晉人陽為救之之名而無救之之/實江之受圍周一朞而其國竟滅中國不競而荆蠻得)
(以肆其虐於小國可哀也夫汪氏曰公羊云入不言圍/書其重者江黄二國從中國而致滅黄書伐而江書圍)
(皆著中國之不能救也滅者亡國之善辭上下之同力/江黄之君不書奔不書以歸則能固守待援而死於其)
(位又可/知矣)
晉侯伐秦
(左傳圍邧新城以報王官之役程子曰秦逞忿以伐晉/晉畏而避之其見報乃常情也秦至此能悔過矣故不)
(復報晉聖人取其能遷善也稱晉侯不復加/譏見秦宜得報而自悔不復修怨乃其善也)
　晉人三敗秦師(汪氏曰僖三十三年敗殽文二年/春戰彭衙冬伐秦取汪及彭衙)見
　報乃當情耳而穆公濟河焚舟則貶而稱人秦取王
　官及郊未至結怨如晉師之甚也襄公又報之於常
　情過矣而得稱爵何也聖人以常情待晉襄而以王
　事責秦穆所以異乎(朱子曰謂書晉侯而以常情待/晉襄書秦人而以王事責秦穆)
　(恐未必如此程子所謂/微辭隱義未易言也)襄公忘親背惠大敗秦師敗
　狄伐許怒魯侯之不朝也而以無禮施之是專尚威
　力先事加人莫知省徳而後動也今又報秦不足罪
　矣穆公初敗於殽悔過自誓増修徳政宜若過而知
　悔悔而能改又有濟河之役則非誓言之意所以備責
　之也然晉襄見伐而報猶無譏焉秦穆至是見伐
　而不報善可知矣不譏晉侯所以深善秦伯春秋大
　改過嘉釋怨王者之事也故仲尼定書列秦誓於百
　篇之末以見悔過能改而不責人雖聖賢誥命不越
　此矣(茅堂胡氏曰穆公悔過極晩取王官封殽尸之/後晉侯來伐秦伯於是悔改不復往報聖人所)
　(以取之以此見與人為善之路廣矣張氏曰晉襄以/王官之役不報為恥未若商臣得志於江為恥之大)
　(也報秦而不誅商臣使亂臣賊子得以夷滅小弱逞/其凶毒晉襄之為盟主末矣比事書之深罪晉侯不)
　(以江亡為恥而敵秦怨也家氏曰春秋書楚人滅江/晉侯伐秦責其當救而不救不當伐而伐罪晉深矣)
　(書晉侯非善之以其徇私報怨之過甚亟戰而不知/戢故目其人而責之王氏曰隱公以來政在諸侯若)
　(大夫專政則例貶稱人文公以後政在大夫若諸侯/有罪則出爵以貶此例之變也猶宣九年齊侯伐萊)
　(成四年鄭伯伐許皆貶之也廬陵李氏/曰秦穆晉襄五年之間交兵者五止此)
衞侯使甯俞來聘
(左傳衞甯武子來聘公與之宴為賦湛露及彤弓不辭/又不答賦使行人私焉對曰臣以為肄業及之也昔諸)
(侯朝正於王王宴樂之於是乎賦湛露則天子當陽諸/侯用命也諸侯敵王所愾而獻其功王於是乎賜之彤)
(弓一彤矢百玈弓矢千以覺報宴今陪臣來繼舊好君/辱貺之其敢干大禮以自取戾臨川吳氏曰按左氏所)
(載晉文公之季年諸侯朝晉衞成公獨不朝又使孔達/侵鄭伐緜訾及筐晉襄公既祥使告于諸侯而伐衞圍)
(戚取之衞不服罪而孔達敢伐伯主其明年晉㑹諸侯/於垂隴將伐衞幸得陳侯為之請成執孔達以説於晉)
(而衞遂得免於伐自孔達遭執之後葢甯俞代之為政/至次年春衞從晉伐沈自此衞服霸主而無事矣至次)
(年春晉遂歸孔達其夏衞侯朝晉至秋而來聘魯焉事/大睦鄰以安社稷或者皆出甯俞之謀也夫子稱其知)
(可及者/葢如此)
冬十有一月壬寅夫人風氏薨
(左傳冬成風薨程子曰自成風以後妾母稱夫人嫡妾/亂矣仲子始僭尚未敢同敵也杜氏曰莊公妾僖公母)
(風姓也赴同祔/姑故稱夫人)
　風氏僖公之母莊公妾也而稱夫人自是敵妾亂矣
　語曰邦君之妻邦人稱之曰君夫人稱諸異邦曰寡
　小君(馮氏曰是時嫡妾不正稱號不審夫子嘗言/古禮如此故記之正其名所以責其實也)葢
　敵體之稱也若夫妾媵則非敵矣其生亦以夫人之
　名稱號之(汪氏曰據僖八年用/致夫人乃成風也)其没亦以夫人之禮卒
　葬之(陳氏曰夫人某氏嫡稱也喪之以夫人之禮也/隱公之喪桓母猶有疑焉是故别廟也祔姑稱)
　(諡伉然如夫人則自/文公之喪成風始)非所以正其分也以妾媵為夫
　人徒欲尊寵其所愛而不虞卑其身以妾母為夫人
　徒欲崇貴其所生而不虞賤其父卑其身則失位賤
　其父則無本越禮至是不亦悖乎夫禮庶子為君為
　其母無服不敢貳尊者也(儀禮喪服傳大夫以上為/庶母無服禮記服問君之)
　(母非夫人則/羣臣無服)春秋於成風記其卒葬各以實書不為
　異辭者謹禮之所由變也(薛氏曰妾母為夫人僭也/僭則何以取乎春秋不没)
　(其實也朱子曰僖公成風與晉簡文帝鄭太后一也/皆所以著妾母之義汪氏曰嫡妾之分乃人君所當)
　(謹以妾母為夫人必致以妾為嫡以妾為嫡必致庶/孽奪正之禍敬嬴之殺惡及視乃視習僖文之尊成)
　(風而動於為惡也後世妾母皆稱太后或妾死而加/以皇后之號又其甚則唐髙宗立武昭儀為后而致)
　(移其宗社矣朱子於綱目書尊帝母貴人為太后又/或書立貴嬪某氏為皇后或曰立婕妤某氏為皇后)
　(或曰立婢某氏為后葢取法春秋譏成風之例然春/秋隱其辭而綱目直斥本稱者春秋乃本國之史而)
　(綱目則筆削前代/之史故不同也)
(己襄王三/亥十年)五年(晉襄六齊昭十一衞成十三蔡莊二十/四鄭穆六曹共三十一陳共十把桓十)
(五宋成十五秦穆/三十六楚穆四)
春王正月王使榮叔歸含且賵
(公羊傳含者何口實也其言歸含且賵何兼之兼之非/禮也榖梁傳含一事也賵一事也兼歸之非正也其曰)
(且志兼也其不言來不周事之用也賵以早而含已晩/程子曰天子成妾母為夫人亂倫之甚失天理矣不稱)
(天義已明稱叔存禮也范氏曰榮/叔天子之上大夫也榮采地叔字)
　珠玉曰含(何氏曰天子以珠諸侯以玉大/夫以碧士以貝春秋之例也)車馬曰賵
　歸含且賵者厚禮妾母也(汪氏曰據仲子止歸賵此/兼含賵杜氏曰成風莊公)
　(之妾天子以/夫人禮賵之)不稱天王者弗克若天也(書泰誓夏桀/弗克若天注)
　(不能/順天)春秋繫王於天以定其名號者所履則天位也
　所治則天職也所勑而惇之者則天之所叙也所叙
　而庸之者則天之所秩也所賞所刑者則天之所命
　而天之所討也夫婦人倫之本王法所尤謹者今成
　風以妾僭嫡王不能正又使大夫歸含賵焉而成之
　為夫人(陳氏曰賵常事不書惟賵仲子成風特書之/則遂命為夫人也春秋之初猶以為非常事)
　(也宣之敬嬴襄之定姒昭之齊歸雖命為夫人不復/書矣孟子卒不赴于京師孔子曰夫人之不命於天)
　(子自昭/公始也)則王法廢人倫亂矣是謂弗克若天而悖其
　道非小失耳故特不稱天以謹之也(劉氏曰不知者/乃謂天子賵人)
　(之妾小過耳而譏之深求車殺母弟大惡也而譏之/略是不及知春秋正人倫之意也君臣也父子也夫)
　(婦也治之三綱也道莫先焉桓以臣弑君而王命之/成風以妾僭嫡而王成之於是三綱廢矣是失人之)
　(所以為人也王之無天不亦明乎汪氏曰禮經天子/諸侯於妾無服而周官職喪掌諸侯之喪及卿大夫)
　(士凡有爵者之喪亦不及邦國夫人之喪也今王臣/含賵則是魯以成風之喪赴於京師矣夫人之喪猶)
　(不當赴于王况妾母乎王之賜以含賵其責己深而/魯之往赴其罪亦不可揜矣春秋王禮之施於魯者)
　(惟桓文二公為數且盛而紊瀆三綱有如此者亦可/悲夫○趙氏曰公榖皆云兼之非禮也據禮含賵禭)
　(止一人兼行爾若每事須一人則罄王朝之臣不足/以克喪禮之使也劉氏曰鄰國含賵禭猶共一大夫)
　(况王者於其臣妾乎榖梁又云其不言來不周/事之用也亦非也宰咺言來豈周事之用者乎)
三月辛亥葬我小君成風
(公羊傳成風者/何僖公之母也)
　仲子雖聘非惠公之嫡也春秋之初尚以為疑故别
　為立宫而羽數特異此雖非禮之正然不祔于姑猶
　有辨焉至是成風書葬乃有二夫人祔廟而亂倫易
　紀無復辨矣故禮之失自成風始也(蘇子曰仲子非/惠公之嫡故特)
　(為之立宫而不祔不書其葬葢禮之正也自成風以/來妾母皆葬葢祔也魯禮之變自此始矣髙氏曰既)
　(以夫人之禮薨之復以小君之禮葬之又别為之諡/焉書實以示譏也汪氏曰後世以妾母為正嫡至於)
　(喪事乃黜正嫡而嬖妾合葬焉如中宗之葬乾陵嚴/善思諫而弗止循襲而莫知其失矣孰有如漢之孝)
　(文自謂側室之子/而不以為嫌者乎)
王使召伯來㑹葬(召榖/作毛)
(左傳王使榮叔來含且賵召昭公來㑹葬禮也榖梁傳/㑹葬之禮於鄙上程子曰天子以妾母同嫡亂天理也)
(故不稱天聖人於此尤謹其戒杜氏/曰召伯天子卿也召采地伯爵也)
　王臣下聘桓公冡宰書名示貶(桓四年書/宰渠伯糾)而大夫再
　聘則無譏焉(桓五年仍叔八年/家父書字不書名)或以為從同同也或
　以為同則書重也成風薨王使榮叔歸含且賵既不
　稱天矣及使召伯來㑹葬又與貶焉何也歸含且賵
　施於妾母已稠疊矣又使卿來㑹葬恩數有加焉(汪/氏)
　(曰春秋君夫人葬惟僖公/及成風王使大夫來㑹)是將祔之於廟也而致禮
　於成風盡矣聘一也含賵而又葬則其事益隆亂人
　倫廢王法甚矣再不稱天者聖人於此尤謹其戒而
　不敢略也(蜀杜氏曰薨而賵含尚曰不可况又使卿/㑹葬乎故復去天以示義家氏曰天子之)
　(於諸侯有㑹葬之禮非所以施之妾母也元年書叔/服此年書召伯五年之間後先兩㑹葬或稱天王或)
　(王不稱天比事而觀其義豈不甚明乎陳氏曰王不/稱天於追錫桓公見之至是再見以夫人之禮喪成)
　(風也莊僖之際天下知有盟主而已而襄王之季年/更有事於諸侯於是叔服㑹葬毛伯錫命尤汲汲於)
　(魯也尤汲汲於魯而何為乎成風一人賵含之一人/葬之以是懐諸侯吾見周之益陵夷矣宰咺嘗以賵)
　(妾母貶則召伯何以不貶王公一體也宰書名則王/不待貶而自見王不稱天則召伯不待貶而自見矣)
　(桓以少簒長成風以庶亂嫡王道熄矣而莊襄不能/正又從而褒賞之是以天命施之天討也故皆不稱)
　(天○劉氏曰左氏曰禮也非也庶子為君為其母無/服不敢貳尊者也妾母稱夫人王不能正又使公卿)
　(㑹葬何禮之有何休謂去天者不及事天子㑹葬諸/侯而有早晩小失耳未可即以為過也何至遂貶去)
　(天/乎)
夏公孫敖如晉
(髙氏曰王含且賵又來㑹葬矣捨天王而謹事晉不待/貶而惡見也臨川吳氏曰三年之冬公朝晉今又使往)
(聘焉魯之謹於事霸主也魯臣如晉聘凡二十四致遂/㑹葬者又四焉始於公子遂而終於季孫斯仲孫何忌)
(或疏或數或無所為或有所/為考其時與事而得失見矣)
秦人入鄀(音/若)
(左傳初鄀叛楚即秦又貳於楚夏秦人入鄀杜氏曰鄀/本在商密秦楚界上小國遷於南郡鄀縣髙氏曰鄀葢)
(微國秦以其叛而入之後遂為楚所并楚/昭王復國之後畏吳之强去郢而都鄀矣)
秋楚人滅江
(左傳六人叛楚即東夷秋楚成大心仲歸帥師滅六冬/楚公子燮滅蓼臧文仲聞六與蓼滅曰臯陶庭堅不祀)
(忽諸徳之不建民之無援哀哉汪氏捕曰地譜壽州安/豐縣有六國故城臨川吳氏曰晉襄公死期將及故其)
(志氣不能如初年之盛紹霸之業浸以衰微西戎之/秦南蠻之楚敢於肆行中國吞噬弱小而無所忌也)
冬十月甲申許男業卒
(僖公也在位三十三年/子錫我嗣是為昭公)
　附録(左傳晉陽處父聘于衞反過甯甯嬴從之及温/而還其妻問之嬴曰以剛商書曰沈潛剛克髙)
　(明柔克夫子壹之其不没乎天為剛徳猶不干時况/在人乎且華而不實怨之所聚也犯而聚怨不可以)
　(定身余懼不獲其利而離其難是以去/之○晉趙成子欒貞子霍伯臼季皆卒)
(庚襄王三/子十一年)六年(晉襄七卒齊昭十二衞成十四蔡莊二/十五鄭穆七曹共三十二陳共十一杞)
(桓十六宋成十六秦/穆三十九楚穆五)
春葬許僖公
　附録(左傳春晉蒐于夷舍二軍使狐射姑將中軍趙/盾佐之陽處父至自温改蒐于董易中軍陽子)
　(成季之屬也故黨於趙氏且謂趙盾能曰使能國之/利也是以上之宣子於是乎始為國政制事典正法)
　(罪辟獄刑董逋逃由質要治舊洿本秩禮續常職出/滯淹既成以授大𫝊陽子與大師賈陀使行諸晉國)
　(以為/常法)
夏季孫行父如陳
(左傳臧文仲以陳衞之睦也欲求好於陳夏季文子聘/于陳且娶焉杜氏曰臣非君命不越竟故聘而自為娶)
(范氏曰行父季友孫臨川吳氏曰此亦行父欲迎歸於/陳而請於君借聘禮以行前此魯陳未嘗有邦家也汪)
(氏曰季友如陳者再今行父之往葢因其祖之舊好假/公室之聘而圖昏耳春秋特書公子友葬原仲至行父)
(之娶于陳公孫茲娶于弁嬰齊娶于莒皆止書如所以/貶季友之私行而不予行父茲嬰齊因聘以濟其私欲)
(也自逆猶可敖如莒涖盟而代弟/逆婼聘宋而為意如逆則又甚矣)
　附録(左傳秦伯任好卒以子車氏之三子奄息仲行/鍼虎為殉皆秦之良也國人哀之為之賦黄鳥)
　(君子曰秦穆之不為盟主也宜哉死而棄民先王違/世猶詒之法而况奪之善人乎詩曰人之云亡邦國)
　(殄瘁無善人之謂若之何奪之古之王者知命之不/長是以並建聖哲樹之風聲分之采物著之話言為)
　(之律度陳之藝極引之表儀予之法制告之訓典教/之防利委之常秩道之以禮則使母失其土宜衆𨽻)
　(賴之而後即命聖王同之今縱無法以遺後嗣而又/收其良以死難以在上矣君子是以知秦之不復東)
　(征/也)
秋季孫行父如晉
(左傳秋季文子將聘于晉使求遭喪之禮以行其人曰/將焉用之文子曰備豫不虞古之善教也求而無之實)
(難過求何害朱子曰季文子三思而後行如使晉而求/遭喪之禮以行亦其一事也汪氏曰王制諸侯於天子)
(比年一小聘三年一大聘五年一朝文公即位六年君/朝於晉者再而貴卿比年往聘過於事天子之禮而京)
(師之朝終其世不見於經葢諸/侯知有霸主而不知有為王也)
八月乙亥晉侯驩卒(驩喚官反/公作讙)
(左傳晉襄公卒靈公少晉人以難故欲立長君趙孟曰/立公子雍好善而長先君愛之且近於秦秦舊好也置)
(善則固事長則順立愛則孝結舊則安為難故故欲立/長君有此四徳者難必抒矣賈季曰不如立公子樂辰)
(嬴嬖於二君立其子民必安之趙孟曰辰嬴賤班在九/人其子何震之有且為二嬖淫也為先君子不能求大)
(而出在小國辟也母淫子辟無威陳小而遠無援將何/安焉社祁以君故讓偪姞而上之以狄故讓季隗而已)
(次之故班在四先君是以愛其子而仕諸秦為亞卿焉/秦大而近足以為援母義子愛足以威民立之不亦可)
(乎使先蔑士㑹如秦逆公子雍賈季亦使召公子樂于/陳趙孟使殺諸郫廬陵李氏曰晉自襄公繼文世主夏)
(盟是時秦穆亦號伯西戎春秋列之夷狄曽不得與邾/莒之國以爵先後况授之伯哉襄起僖三十一年盡文)
(六年凡七年李氏云齊孝公不能率齊桓之烈晉襄能/繼晉文之綂孝公初宋有抑齊之志襄公初秦懐駕晉)
(之謀宋啟甗之爭秦尋殽之釁此皆爭霸之端也孝公/不能抗宋而襄公首能挫秦此晉之所以未失伯則殽)
(之戰春秋亦幸晉有功矣乃削而人之何哉曰卒之者/振兵服逺以權之未失也削之者喪不興戎以義之不)
(可也豈得以小功妨大義乎雖然襄公復伯則實始於/此文公之没三强並興秦雄西陲狄狃北師楚復强於)
(南苟縱一敵則晉伯去矣襄公夏戰殽以却秦秋敗箕/以剪狄冬伐許以離楚一年之間三敵悉退亦可謂有)
(伯者之略此其能繼文者也苟有伯者之略則襄公之/烈何為僅止乎此曰外患既息舉動即異伐衞則損威)
(矣㑹公孫敖則毁烈矣士縠主盟則權散矣處父救江/則謀怠矣越一二載事不逮初况能持久乎是以君子)
(不貴速成而圖全於其終不志小利而慮/患於其遠襄之規模又後於文公甚矣)
冬十月公子遂如晉
(杜氏曰卿共葬事文襄之制汪氏曰鄭子大叔曰先王/之制諸侯之葬士弔大夫送葬稽之於經前此未有使)
(卿送葬者雖桓文之霸止遣微者㑹葬葢晉文昉為霸/令使大夫弔卿共葬事故叔孫婼葬平公季孫意如葬)
(昭公馴致少姜以妾媵/而諸侯使卿㑹葬矣)
葬晉襄公
(左傳襄仲如晉葬晉襄公杜氏曰三月而葬速汪氏/曰趙盾患秦之送公子雍欲禦秦師故急於襄事也)
晉殺其大夫陽處父晉狐射姑出奔狄
(左傳賈季怨陽子之易其班也而知其無援於晉也九/月賈季使續鞫居殺陽處父書曰晉殺其大夫侵官也)
(十一月丙寅晉殺續簡伯賈季奔狄宣子使臾駢送其/帑夷之蒐賈季戮㬰駢㬰駢之人欲盡殺賈氏以報焉)
(㬰駢曰不可吾聞前志有之曰敵惠敵怨不在後嗣忠/之道也夫子禮於賈季我以其寵報私怨無乃不可乎)
(介人之寵非勇也損怨益仇非知也以私害公非忠也/釋此三者何以事夫子盡具其帑與其器用財賄親帥)
(扞之送致諸竟公羊傳晉殺其大夫陽處父則狐射姑/曷為出奔射姑殺也射姑殺則其稱國以殺何君漏言)
(也其漏言奈何君將使射姑將陽處父諫曰射姑民衆/不説不可使將於是廢將陽處父出射姑入君謂射姑)
(曰陽處父言曰射姑民衆不説不可使將射姑怒出刺/陽處父於朝而走榖梁傳稱國以殺罪累上也襄公已)
(葬其以累上之辭言之何也君漏言也上泄則下闇下/闇則上聾且闇且聾無以相通夜姑殺者也夜姑之殺)
(奈何曰晉將與狄戰使狐射姑為將軍趙盾佐之陽處/父曰不可古者君之使臣也使仁者佐賢者不使賢者)
(佐仁者今趙盾賢夜姑仁其不可乎襄公曰諾謂夜姑/曰吾始使盾佐女今女佐盾矣夜姑曰敬諾襄公死處)
(父主竟上事夜姑使人殺之君漏言也故士造辟/而言詭辭而出曰用我則可不用我則無亂其徳)
　公羊子曰晉殺其大夫陽處父則狐射姑曷為出奔
　射姑殺也射姑殺則其稱國以殺何君漏言也易曰
　不出戸庭無咎(朱子曰節有限而止也程子曰戸庭/户外之庭當節之初戒之謹守至於)
　(不出户庭/則無咎也)何謂也子曰亂之所生則言語以為階君
　不密則失臣臣不密則失身幾事不密則害成是以
　君子慎密而不出也(朱子曰此夫子繫辭釋節卦初/九爻義汪氏曰人之所節唯言)
　(與行而言尤所當謹以防輕泄則/昭殃咎故夫子獨以言言之也)凡書殺者在上則
　稱君在下則稱氏在衆則稱人在微則稱盜君與臣
　同殺則稱國(汪氏曰稱君如佞夫稱天王座申生稱/宋公晉侯稱氏如楚棄疾殺比稱公子)
　(楚昭殺偃師稱陳侯之弟稱人如禦寇先都稱陳人/晉人州吁無知稱衞人齊人之類稱盜如鄭公子騑)
　(陳夏區夫之類稱國如/鄭申侯楚得臣之類)今殺處父者射姑耳君獨以
　漏言故亦預殺焉所以為後世戒也(范氏曰親殺者/射姑而歸罪於)
　(君明由君言而殺之罪在君也陸氏曰射姑專殺其/惡易知晉侯漏言其責難見春秋之作明微也故以)
　(累上書之以戒天下之為人君者也汪氏曰詩曰紹/庭上下陟降厥家謂人君陞黜大臣當由直道也襄)
　(公儻以大公至正之道上下其臣雖予奪不盡當人/亦退聽而無所歸咎今乃漏言於射姑嫁怨於處父)
　(則是處父之罪/襄公致之矣)或以處父為侵官非歟曰人君用人
　失當則其國必危凡立于朝者舉當諫君况身為晉
　國之太傅耶若以為侵官將相大臣非其人百官有
　司失其職在位者當拱黙自全隂聽人主之所為至
　於顛危而不救則將焉用彼相乎(汪氏曰漢成哀之/間張禹王舜輩坐)
　(視王氏專僭噤而不言/乃所謂拱黙自全者也)率天下臣子為持祿容身不
　忠之行以誤朝迷國者必此侵官之説夫(張氏曰據/左氏則晉)
　(國之事一聽於陽處父者及考榖梁所謂君漏言則/是易中軍乃處父密言於襄公公不能謹而輕漏之)
　(以致射姑之殺處父春秋所以分其殺於君與大夫/也臨川吳氏曰是時襄公已卒而書國殺者若曰處)
　(父今日之死由襄公漏言之故實襄公殺之也陳氏/曰兩下相殺其書國殺何春秋之法苟有賊而不知)
　(則其君之罪也是故晉胥童殺二郤欒書中行偃殺/胥童齊崔杼殺髙厚鄭子展子西殺公子嘉皆稱國)
　(而已矣家氏曰射姑以私怨殺一大夫其罪固當誅/而處父以私意黨趙氏使盾由是為政於晉擅廢立)
　(專刑賞其末流遂有弑君之事然則處父固當言言/而以私乃其罪也使處父謂賈季不可與晉國之賢)
　(人使居執政之位則善矣髙氏曰先書晉殺處/父繼書射姑出奔則實殺處父之罪自著矣)
閏月不告月猶朝于廟(告音/牿)
(左傳閏月不告朔非禮也閏以正時時以作事事以厚/生生民之道於是乎在矣不告閏朔棄時政也何以為)
(民公羊傳不告月者何不告朔也曷為不告朔天無/是月也閏月矣何以謂之天無是月非常月也猶)
(者何通可以已也榖梁傳不告月者何也不告朔也不/告朔則何為不言朔也閏月者附月之餘日也積分而)
(成於月者也天子不以告朔而喪/事不數也猶之為言可以已也)
　不告月者不告朔也(杜氏曰諸侯每月必告朔聽政/文公怠慢政事以閏非常月故)
　(不告朔何氏曰不言公者内事可知王氏曰不曰朔/而曰月葢朔者月之初吉而月則積日而成也以閏)
　(月而不告則一月之政俱不舉/聖人變文而書為怠政而朔也)不告朔則曷為不言
　朔也因月之虧盈而置閏是主乎月而有閏也(汪氏/曰有)
　(朔而無中者為閏月月有晦朔則自然有閏/無閏則失月行之數故曰主乎月而有閏也)故不言
　朔而言月古天時則以星(汪氏曰日月所㑹是謂辰/以厯言之則是積餘分而)
　(置閏以日月星辰觀之則閏月日/月亦㑹於辰與他月無以異也)授民事則以節候
　寒暑之至則以氣(汪氏曰閏雖無中而節氣在望厯/置閏月則不失隂陽節氣之正也)
　百官修其政於朝庶民服其事於野則主乎是焉耳
　矣閏不可廢乎曰迎日推策則有其數(史記黄帝紀/迎日推策注)
　(策數也日月朔望未來而推之天官/書黄帝考正星厯起消息以正餘閏)轉璣觀衡則有
　其象(書舜典在璿璣玉衡以齊七政蔡氏曰以璿飾/璣所以象天體之轉運以玉為管横而設之所)
　(以窺璣而齊日月五星/之運行猶今之渾天儀)歸竒於扐以象閏數也(朱子/曰竒)
　(蓍策所揲四數之餘也扐勒於左手中/三指之兩間象閏乃積月之餘日也)斗指兩辰之
　間象也(後漢書律厯忘閏月無中氣而北斗/斜指指兩辰之間所以異於他月也)象數者
　天理也非人所能為也故以定時成嵗者唐典也(茅/堂)
　(胡氏曰沈存中有去閏之論而堯舜以來/以閏月定四時成嵗若去閏則嵗功息矣)以詔王居
　門終月者周制也(周禮大史閏月詔王居門終月注/十二月分在青陽明堂總章𤣥堂)
　(左右之位唯閏月/無所居故居于門)班告朔於邦國(周禮注班布也以/十二月朔布告天)
　(下諸侯諸侯藏之祖廟至朔朝于廟告而受行之趙/氏曰天子常以今年冬班明年正朔于諸侯諸侯受)
　(之每月奉月朔甲子以告于廟所謂稟正朔也故曰/王正月言王之所以班也因以特牲薦謂之告月亦)
　(曰告朔文公以閏非正不行告朔之禮而以/朔日但身至廟朝謁而已故曰猶朝于廟)不以是
　為附月之餘而弗之數也猶朝于廟者(范氏曰受朔/于廟者尊事)
　(先君不敢/自專也)幸其不已之辭(蜀杜氏曰春秋志文公廢/告朔而猶朝廟是幸其禮)
　(不盡廢聖人愛禮之深意也髙氏曰苟知朝/廟之不可已則告月之禮曷為而可已哉)子貢欲
　去告朔之餼羊子曰爾愛其羊我愛其禮(孫氏曰春/秋二百四)
　(十二年閏月多矣獨此書不告月者是當告也廬陵/李氏曰僖五年傳曰公既視朔後此十六年公四不)
　(視朔皆同但告於廟則謂之告朔因以聽治此月之/政則謂之視朔○啖氏曰公榖言不告月為是非也)
　(按經文言不告月明當告也劉氏曰公羊以謂不告/朔禮也猶朝于廟非禮也榖梁曰閏月者附月之餘)
　(日也天子不以告朔而喪事不數也皆非也閏雖無/常而政有常可得勿告乎汪氏曰周天三百六十五)
　(度四分度之一日一日一周在天為不及一度積三/百六十五日四分日之一而與天㑹為一嵗月一日)
　(不及天十三度十九分度之七積三百五十四日九/百四十分日之三百四十八而與日㑹者十二為一)
　(年大率三百六十日為常數一嵗多五日九百四十/分日之二百三十五分為二十四氣是為氣盈而晝)
　(夜長短節氣寒暑於是定焉一年少五日九百四十/分日之五百九十二分為十二月是為朔虚而晦朔)
　(弦望於是定焉積嵗之有餘就年之不足而後有閏/三年一閏尚餘三日有竒五年再閏則少五日有竒)
　(積十九年閏在十二月則氣朔分齊大率三十二月/則有閏閏前之月中氣在晦閏後之月中氣在朔若)
　(厯不置閏則弦望晦朔皆非其正晝夜平分不在春/秋之中而寒暑反易矣故書云以閏月定四時成嵗)
　(周禮注中數曰嵗朔數曰年中朔大小不齊正之以/閏乃天地自然之理厯家因其自然而立積分之數)
　(以合之耳公羊謂閏月天無是月榖梁謂附月之餘/日皆非是夫二十九日九百四十分日之四百九十)
　(九而晦朔交則為一月月非有閏之名特以日月行/天疾徐之不同而嵗年盈縮之有異遂謂之閏天與)
　(日月之行自然有閏豈可謂天無是月哉月非有餘/也又豈可謂附月之餘哉月之有閏則由乎天而月)
　(之名閏乃由於人故於文王在門為閏禮稱天子閏/月則聽朔於明堂闔門左扉立于其中王之謹乎閏)
　(月者如此而諸侯安可不告月哉考之經傳凡言閏/月多在嵗終葢是時厯法謬矣每置閏於嵗終故左)
　(傳以閏三月為非禮則無中者不謂之閏而名曰閏/者非閏月矣秦之後九月實倣於此是宜當時之卿)
　(大夫以天無是月指為厯家所置而導其君廢告朔/之禮也説經者且曰天子不告朔尚何責昏庸之魯)
　(文也哉春秋書猶朝廟即聖人愛禮存羊之意謂朔/雖不告而朝廟不廢則告朔之禮猶有存者公榖皆)
　(曰猶者可以已也杜預亦云可止之辭大失春秋之/意葢聖人傷魯文之怠慢政事故特書不告月猶朝)
　(于廟若曰不如此而尚幸其如此將已而不遂已是/知其不可已而自不能已也與猶三望猶繹之義不)
　(同廬陵李氏曰朱子曰古者天子常以季冬頒來嵗/十二月之朔于諸侯諸侯受而藏之祖廟月朔則以)
　(特羊告廟請而行之張氏所謂稟正朔也閏者所以/定四時成嵗天子以為月而頒之為諸侯而不奉以)
　(告是輕正朔而慢時令也公榖以為附月之餘日又/曰天子不以告朔此説已非而猶字之義諸傳皆以)
　(為可止之詞大率皆譏其舍大政而謹小禮獨胡氏/以為幸其不已之詞其説本於蘇氏以我愛其禮證)
　(之則此/義精矣)
(辛襄王三/丑十二年)七年(晉靈公夷臯元年齊昭十三衞成十五/蔡莊二十六鄭穆八曹共三十三陳共)
(十二把桓十七宋成十七/卒秦康公罃元年楚穆六)
春公伐邾
(左傳間晉難也杜氏曰/公因霸國有難而侵小)
三月甲戌取須句(句公/作朐)
(左傳寘文公子焉非禮也公羊傳取邑不日此何以日/内辭也使若他人然榖梁傳取邑不日此其日何也不)
(正其再取故謹而日之也杜氏曰絶太皥之祀以與鄰/國叛臣僖公反其君之後邾復滅之今邾文公子叛邾)
(在魯故公使為守須句大夫王氏箋義曰僖公反其君/故不日文公絶其祀故謹而日之汪氏曰僖公雖曰私)
(其母家猶有崇明祀保小寡之義文公乗霸國之喪貪/土地而舍逋逃其罪益甚矣○何氏曰公羊以為内辭)
(然僖公嘗伐邾取須句矣何以不為内辭哉公羊之説/非也榖梁以為謹而日之設不日則聽其取乎榖梁之)
(説亦/非也)
遂城郚(郚音/吾)
(左傳傳遂繼事也杜氏曰因伐邾師以城郚備邾難郚/魯邑卞縣南有郚城汪氏曰文公以邾叛臣守須句之)
(地又重勞民力城内邑以防邾師之至心有/慊焉故畏鄰國之伐而不知愈重其過也)
夏四月宋公王臣卒(穀作/壬臣)
(汪氏曰其弟禦殺世子而自立國人殺禦而立其少子/杵臼是為昭公髙氏曰以國亂故不日不葬凡治則禮)
(詳亂則/禮略)
宋人殺其大夫
(左傳夏宋成公卒於是公子成為右師公孫友為左師/樂豫為司馬鱗矔為司徒公子蕩為司城華御事為司)
(寇昭公將去羣公子樂豫曰不可公族公室之枝葉也/若去之則本根無所庇廕矣葛藟猶能庇其本根故君)
(子以為比况國君乎此諺所謂庇焉而縱尋斧焉者也/必不可君其圖之親之以徳皆股肱也誰敢攜貳若之)
(何去之不聽穆襄之族率國人以攻公殺公孫固公孫/鄭于公宫六卿和公室樂豫舍司馬以讓公子卬昭)
(公即位而葬書曰宋人殺其大夫不稱名衆也且言非/其罪也公羊傳何以不名宋三世無大夫三世内娶也)
(榖梁傳稱人以殺誅有罪也杜氏曰不/稱殺者及死者名殺者衆死者無罪)
　書宋人者國亂無政非君命而衆人擅殺之也(詳見/左傳)
　(莊公二十六年杜氏曰二子在公宫為亂兵所/殺髙氏曰貶責無所寄直志其衆亂無政而已)大夫
　不名義繫於殺大夫而其名不足紀也(陸氏曰非君/意而殺之者)
　(衆不可書名特加人字以别之又明死者無罪臨川/吳氏曰穆襄之族率國人人衆非一人也故稱宋人)
　(死者不幸而遭亂兵非有可殺之罪故不書名陳氏/曰終昭公之世不名其大夫春秋有天下之辭有一)
　(國之辭有一人之辭於晉靈公凡㑹盟皆不序諸侯/是天下之辭也於魯莊公凡㑹齊襄皆書人是一國)
　(之辭也於魯桓公凡大夫將皆不言大夫於宋昭公/凡大夫不名是一人之辭也汪氏曰宋昭方居諒隂)
　(而欲去羣公子以啟亂階致公族之悖逆而大夫受/其咎明年復殺司馬而逐司城經書宋公王臣卒宋)
　(人殺其大夫明年又書宋人殺其大夫司馬宋司城/來奔以見嗣君之無政先君在殯而國人作亂以戮)
　(其大夫踰年而掌兵之官見誅守國之官見逐皆書/宋人而昭公之為君可知矣曽未十年而有帥甸之)
　(弑經以大惡係之宋人所以備責昭公不足為宋人/之君也○趙氏曰以三世内娶便云三世無大夫公)
　(羊之説不近人理若實殺有罪何以/不書死者之名乎榖梁之説非也)
戊子晉人及秦人戰于令狐晉先蔑奔秦(令力呈反蔑/公作昧奔上)
(有以/師字)
(左傳秦康公送公子雍于晉曰文公之入也無衞故有/吕郤之難乃多與之徒衞穆嬴日抱太子以啼于朝曰)
(先君何罪其嗣亦何罪舍適嗣不立而外求君將焉寘/此出朝則抱以適趙氏頓首於宣子曰先君奉此子也)
(而屬諸子曰此子也才吾受子之賜不才吾唯子之怨/今君雖終言猶在耳而棄之若何宣子與諸大夫皆患)
(穆嬴且畏偪乃背先蔑而立靈公以禦秦師箕鄭居守/趙盾將中軍先克佐之荀林父佐上軍先蔑將下軍先)
(都佐之步招御戎戎津為右及堇隂宣子曰我若受秦/秦則賔也不受寇也既不受矣而復緩師秦將生心先)
(人有奪人之心軍之善謀也逐寇如追逃軍之善政也/訓卒利兵秣馬蓐食潛師夜起戊子敗秦師于令狐至)
(于刳首己丑先蔑奔秦士㑹從之先蔑之使也荀林父/止之曰夫人太子猶在而外求君此必不行子以疾辭)
(若何不然將及攝卿以往可也何必子同官為寮吾嘗/同寮敢不盡心乎弗聽為賦板之三章又弗聽及亡荀)
(伯盡送其帑及其器用財賄于秦曰為同寮故也士㑹/在秦三年不見士伯其人曰能亡人於國不能見於此)
(焉用之士季曰吾與之同罪非義之也將何見焉及歸/遂不見公羊傳晉先昧以師奔秦此偏戰也何以不言)
(師敗績敵也此晉先昧也其稱人何貶曷為貶外也其/外奈何以師外也何以不言出遂在外也榖梁傳不言)
(出在外也輟戰而奔秦以是為逃軍也杜氏曰令/狐晉地在河東汪氏曰此中府猗氏縣有令狐城)
　按左氏襄公卒太子幼晉人欲立長君趙孟使先蔑
　如秦逆公子雍秦康公以師納之襄夫人日抱太子
　以啼于朝曰舍適嗣不立而外求君將焉寘此諸大
　夫畏逼乃背先蔑立靈公趙盾將中軍以禦秦潛師
　夜起敗秦師于令狐先蔑奔秦程氏以為晉不謝秦
　秦納不正皆罪也故稱人(王氏箋義曰既貶宣子又/貶秦伯罪各當誅陳氏曰)
　(宋襄公納齊孝公戰于甑稱師秦康公送晉公子雍/戰于令狐貶稱人秦晉之交兵於是再世自令狐之)
　(後不悉書矣八年秦伐晉取武城/不書十年晉伐秦取少梁不書)晉懼秦之不肯已
　而擊之是晉人為志乎是戰者也故書及其貶之如
　此者使後世臣子慎於廢立之際不可忽也治亂存
　亡繫國君之廢立事莫重於此矣而可以有誤乎奕
　者舉棋不定不勝其耦况置君而可以不定乎(張氏/曰如)
　(左氏説則當書晉人敗秦師于令狐今書晉及秦戰/又不言敗者交敗之也然二國之兵晉罪尤甚故秦)
　(伯趙盾皆稱人而特以晉及且不書秦師之敗深罪/晉人置君而不定也先蔑書奔使秦而逆公子雍罪)
　(之也髙氏曰先蔑以自令狐復如秦故不言出也汪/氏曰晉襄以前年八月卒十月葬矣秦人豈不知其)
　(已立君而至是始納公子雍耶葢趙盾始議求長君/而中變其説秦人雖知其立靈公而欲以重兵强納)
　(公子雍以爭國也夫康公始為太子送舅氏而念母/之不見故作渭陽之詩是固良心也今乃納庶孽而)
　(奪嫡甥之位自是兵卒不息豈非怨欲害乎良心而/然歟不然春秋釋秦而專罪趙盾矣廬陵李氏曰秦)
　(晉之交兵又始於此十年有少梁北徴之師十二年/有河曲之戰宣元年二年有侵崇之報伐左氏本末)
　(獨詳公榖以先蔑為逃/軍者葢不知事實耳)
狄侵我西鄙
(左傳狄侵我西鄙公使告于晉趙宣子使因賈季問酆/舒且讓之酆舒問於賈季曰趙衰趙盾孰賢對曰趙衰)
(冬日之日也趙盾夏日之日也張氏曰間秦晉之爭也/襄陵許氏曰狄懲箕之敗四年間一侵齊而未敢肆至)
(是復侵魯侵齊侵宋侵衞晉襄既没莫知忌矣髙氏曰/魯間晉難而伐邾則狄亦間晉難而侵魯聖人書此罪)
(魯之不/自正也)
秋八月公㑹諸侯晉大夫盟于扈
(左傳齊侯宋公衞侯陳侯鄭伯許男曹伯㑹晉趙盾盟/于扈晉侯立故也公後至故不書所㑹凡㑹諸侯不書)
(所㑹後也後至不書其國辟不敏也公羊傳諸侯何以/不序大夫何以不名公失序也公失序奈何諸侯不可)
(使與公盟眣晉大夫使與公盟也榖梁傳其曰諸侯略/之也程子曰文公怠政事多廢緩既約晉盟而復後至)
(故書往㑹而隱其不及不序諸侯以見其不在故明年/公子遂再往與晉盟也杜氏曰扈鄭地滎陽卷縣西北)
(有扈/亭)
　諸侯㑹晉趙盾盟于扈為晉侯立也趙盾内專廢置
　其君外强諸侯為此盟其不名者見大夫之强也(襄/陵)
　(許氏曰諸侯何以不序大夫何以不/名大夫而主盟諸侯自扈之㑹始也)諸侯不序見公
　之不及於㑹也(趙氏曰諸侯不序公不得與之盟也/而曰公㑹諸侯盟者言公附於載書)
　(也載書不可從附與盟主之大夫敵/焉也責公不早赴而自取其恥爾)文公怠惰事多
　廢緩既約晉盟而復後至故隱其不及罪公之不能
　自强於政治魯自是日益衰矣(陳氏曰諸侯何以不/序晉始失伯也凡稱)
　(諸侯必前目而後凡也前有王人後無王人書曰諸/侯盟于某如首止葵丘則王人嘗不與也前無吾君)
　(後有吾君書曰公㑹諸侯盟于某如盟薄盟宋則吾/君嘗不與也未始有不與者也而但曰諸侯一役而)
　(再有事遂圍許盟祝柯盟重丘是也非一役而再有/事則非凡辭也非凡辭侯散辭也臨川吳氏曰經書)
　(諸侯者皆前目後凡此年以前並無諸國之目若無/左傳則不知其為齊宋衞陳鄭許曹七國之君不列)
　(叙諸國而但言諸侯以無盟主而大夫强合諸國之/君故略之也汪氏曰經書大夫之盟不書名氏者三)
　(莊公九年書及齊大夫盟時襄公已弑桓公未入齊/無君當國大夫自為主而與莊公盟故大夫不書名)
　(氏此年趙盾初立靈公專執晉政强㑹八國之君而/自主盟亦若晉無君然故趙盾亦不書名氏溴梁之)
　(㑹諸侯亦但書大夫盟扈之盟書晉大夫霸主失政/也溴梁之盟書大夫諸侯皆失政矣○劉氏曰左氏)
　(云公後至不書所㑹非也按經公與盟矣何謂後㑹/乎杜云公後㑹而及其盟此飾非之言㑹盟同地㑹)
　(所以為盟也今及其盟不得云後㑹盟重㑹輕不當/誚責其輕又已稱公㑹諸侯矣豈不及其㑹者乎公)
　(羊云諸侯不可使與公盟眣晉大夫使與公盟亦非/也諸侯既與公盟矣又何公眣晉大夫乎廬陵李氏)
　(曰文公之編三㑹于扈皆止書諸侯左氏以十五年/盟扈書諸侯無能為也十七年㑹扈書諸侯無功也)
　(是則總稱諸侯者皆罪諸侯也此總稱諸侯為公後/至也諸侯皆在公獨後至故諱公罪而歸責於諸侯)
　(若言諸侯無功然所以辟公之不敏也趙子曰不書/諸侯責公不早赴而自取其恥也胡氏從此公榖説)
　(雖小異亦可通於左氏若陳氏則以不/序諸侯為不係之伯者之詞亦有見也)
冬徐伐莒
(髙氏曰徐本戎也厥後自進於中國數與中國諸侯盟/㑹僖十五年楚人伐徐齊桓為之大合中國諸侯以救)
(之為其能去逆效順不侵犯中國故也今輒興兵而伐/莒以中國無盟主是以敢爾故聖人復棄絶之汪氏曰)
(僖十五年敗徐委林此年伐莒徐皆舉號文定昭五年/傳曰徐伯益之後始僭稱王王非諸侯所當稱故春秋)
(外/之)
公孫敖如莒涖盟(涖公榖/作莅)
(左傳穆伯娶于莒曰戴已生文伯其娣聲已生惠叔戴/已卒又聘于莒莒人以聲已辭則為襄仲聘焉冬徐伐)
(莒莒人來請盟穆伯如莒涖盟且為仲逆及鄢陵登城/見之美自為娶之仲請攻之公將許之叔仲惠伯諫曰)
(臣聞之兵作於内為亂於外為寇寇猶及人亂自及也/今臣作亂而君不禁以啟寇讎若之何公止之惠伯成)
(之使仲舍之公孫敖反之復為兄弟如初從之榖梁傳/莅位也其曰位何也前定也其不日前定之盟不日也)
(髙氏曰莒為徐所伐故來求援而請修洮之盟敖娶于/莒故許其盟而請往涖之臨川吳氏曰魯臣每欲娶婦)
(必請于君行聘㑹之禮假公事以遂其私君之無政臣/之無禮也况敖代弟逆名尤不正卒以淫奔禽獸之行)
(也/)
　附錄(左傳晉郤缺言於趙宣子曰日衞不睦故取其/地今已睦矣可以歸之叛而不討何以示威服)
　(而不柔何以示懐非威非懐何以示徳無徳何以主/盟子為正卿以主諸侯而不務徳將若之何夏書曰)
　(戒之用休董之用威勸之以九歌勿使壊九功之徳/皆可歌也謂之九歌六府三事謂之九功水火金木)
　(土穀謂之六府正徳利用厚生謂之三事義而行之/謂之徳禮無禮不樂所由叛也若吾子之徳莫可歌)
　(也其誰來之盍使睦者/歌吾子乎宣子説之)
(壬襄王三十/寅三年崩)八年(晉靈二齊昭十四衞成十六蔡莊二/十七鄭穆九曹共三十四陳共十三)
(杞桓十八宋昭公杵臼/元年秦康二楚穆七)
春王正月
　附録(左傳春晉侯使解揚歸匡戚之田于衞且/復致公壻池之封自申至于虎牢之竟)
夏四月
　附録(左傳夏秦人伐晉取/武成以報令狐之役)
秋八月戊申天王崩
(世子王臣嗣位/左傳秋襄王崩)
冬十月壬午公子遂㑹晉趙盾盟于衡雍(衡徙本反/雍於用反)
(左傳晉人以扈之盟來討冬襄仲㑹晉趙孟盟于衡雍/報扈之盟也杜氏曰衡雍鄭地榮陽卷縣髙氏曰衡雍)
(晉文公㑹諸侯朝王之處也夫天王崩諸侯不奔喪而/盾遂背國之正卿乃自相㑹盟于王畿之内惡莫大焉)
(張氏曰後漢河南卷縣有垣頠城古衡雍地與扈相近/自晉文翟泉之盟付之諸大夫文公復以國事付之公)
(子遂而不知一國之禮樂征伐皆自公子遂出此敬嬴/所以得窺伺間隙私事之以胚胎殺適立庶之禍也任)
(氏曰晉魯之用事者㑹盟政在大夫矣汪氏曰大夫之/專盟始於此前此盟翟泉猶有僖公在㑹也自是而有)
(袁婁之盟雞澤溴梁諸侯皆在而大夫自盟矣于宋于/虢則晉楚大夫狎主齊盟而諸侯不復在矣其事自衡)
(雍之盟始也况當是時仲遂已有無君之心而晉討文/公之盟扈必要仲遂㰱血而後信亦猶成公之沙隨不)
(得見而季孫行父㑹晉郤犨盟于扈昭公弔少姜不見/納而季孫宿如晉馴致乾侯之次晉不能修方伯之職)
(而意如㑹荀躒于適厯矣三桓專/魯六卿分晉豈一朝一夕之故哉)
乙酉公子遂㑹雒戎盟于暴(雒音洛雒戎/公作伊雒戎)
(左傳遂㑹伊雒之戎書曰公子遂珍之也/杜氏曰諸戎雜居伊水雒水之間暴鄭地)
公孫敖如京師不至而復丙戌奔莒(公無/而字)
(左傳穆伯如周弔喪不至以幣奔莒從已氏焉公羊傳/不至復者何不至復者内辭也不可使往也不可使往)
(則其言如京師何遂公意也何以不言出遂在外也榖/梁傳不言所至未如也未如則未復也未如而曰如不)
(廢君命也未復而曰復不專君命也其如非如也其復/非復也唯奔莒之為信故謹而日之也杜氏曰不言出)
(受命而出/自外行)
　按左氏公孫敖奔莒從已氏也男女人之大欲存焉
　寡欲者養心之要欲而不行可以為難矣然欲生於
　色而縱於淫色出於性(朱子曰文定云色出於性淫/出於氣其説原於上蔡此殊)
　(分得不是大凡出於人身上道理固皆是性色固性/也然不能節之以禮制之以義便是惡孟子云君子)
　(不謂性其/語便無病)目之所視有同美焉不可掩也淫出於氣
　不持其志則放僻趨蹶無不為矣敖如京師其書不
　至而復者言敖無入使于周之意惟已氏之欲從也
　(范氏曰受命而出義無私留書如京師以顯命行于/下不書所至以表不去之罪若其已行當如公子遂)
　(書至黄乃復孫氏曰公子遂如齊至黄乃復以疾而/返義猶不可况敖如京師不至而反乎文公不能誅)
　(使之自恣奔莒惡可見矣朱子曰只不至而復便從/是大不恭魯亦不再使人往皆罪也文定只貶他)
　(己氏之過經文元不及此事宋氏曰公不奔喪而卿/行是諸侯不有天子也敖如京師不至復是大夫不)
　(有諸侯也曰奔者甚公也/是公之誠信不及臣下)夫以志徇氣肆行淫欲而
　不能為之帥至於棄其家國出奔而不顧此天下之
　大戒也(融堂錢氏曰謹獨之不嚴以至縱情而不知/撿傷風敗倫為禽獸行而不之恥者在乎不)
　(能忍慾汪氏曰春秋書文姜如齊如莒季姬遇鄫/子敖奔莒皆所以懲淫欲使人謹之於微漸也)春
　秋謹書其事於敖與何誅使後人為鑒必持其志修
　窒慾之方也(張氏曰國君為天子斬衰敖受命以赴/天王之喪廢君命而徒返已為不赦之)
　(罪况懐桑中之行而淫奔乎文公容其復而奔魯之/無政刑也汪氏曰敖以乙酉如京師而以丙戌奔則)
　(受命而不行可知矣豈惟無王實以無君文公既不/加壅命之譴於敖又不遣他卿如京師况天王之喪)
　(赴告及魯已三越月仲遂盟戎近在王都之側若罔/聞知徐徐遣敖方共弔事文具於不至而亟還以喪)
　(考妣之慼而恝然忘情不趐秦越亦不思僖公母子/之喪王臣將命者至再而至三也經書乙酉公子遂)
　(㑹雒戎公孫敖如京師不至而復丙戌奔莒非獨/著敖之罪舉魯國君臣之罪皆不逃聖筆之誅矣)
螽
(杜氏曰為/災故書)
宋人殺其大夫司馬宋司城來奔
(左傳宋襄夫人襄王之姊也昭公不禮焉夫人因載氏/之族以殺襄公之孫孔叔公孫鍾離及大司馬公子卬)
(皆昭公之黨也司馬握節以死故書以官司城蕩意諸/來奔效節於府人而出公以其官逆之皆復之亦書以)
(官皆貴之也公羊傳司馬者何司城者何皆官舉也曷/為皆官舉宋三世無大夫三世内娶也榖梁傳司馬官)
(也其以官稱無君之辭也司城官也其以官稱無君之/辭也來奔者不言出舉其接我也張氏曰司城司空也)
(宋以武公名司空/諱之故曰司城)
　初宋昭公將去羣公子樂豫以為不可遂舍司馬以
　讓公子卬則卬固昭公之黨欲專宋政而昭公固欲
　以其弟卬自衞也夫司馬掌兵之官不選衆舉賢以
　素有威望為國人所畏服者使居其任乃欲寵其私
　昵鮮有不亡者矣公子卬蕩意諸皆以官舉者(茅堂/胡氏)
　(曰列國大夫未有書官者宋卿何以書程氏云宋王/者之後得有命官故獨書爾不備書者省詞也因公)
　(子卬蕩意諸不任二官之職華孫以逆族而主兵權/所謂因事之變而書之亦猶魯之郊禘云爾陳氏曰)
　(未有書官者於是官從其官司馬司城是/也未有書字者於是字從其字子哀是也)見主兵者
　不能其官至於見殺守土者不能其官至於出奔(家/氏)
　(曰司馬司城皆國之柄臣穆襄之族連嵗怙亂固昭/公有以致之然為司馬司城者當思所以防患之計)
　(乃置之弗戒至於禍釁再作司馬死而司城奔由昭/公信任非人以私昵寵臣而在列位既不能慮患於)
　(平日復不能制/變於臨時也)而其君不免失身見弑之禍宜矣(茅/堂)
　(胡氏曰宋人殺其大夫司馬非君命而衆人擅殺之/也左氏謂襄夫人因戴氏之族殺卬襄夫人乃君祖)
　(母而書法若此者可以見婦人不當與政之意臨川/吳氏曰宋人者戴氏之族非一人也見昭公無政而)
　(臣庶得以擅殺大夫也石氏曰古者謂君為元首臣/為股肱言其一體相待以成未有股肱虧而其體胖)
　(也前書宋人殺其大夫葢言死者衆也此年書宋人/殺其大夫司馬宋司城來奔葢言官者殆盡也卿佐)
　(大夫君以所倚以立者也司馬司城國之所恃以安/者也大夫既殺司城又奪校葉皆落爪牙盡去君孰)
　(與處哉○啖氏曰左氏云司馬握節以死司城効節/於府人皆貴之也葢舊説言此二人不失節故誤謂)
　(節義為符節也如孔父義形於色而誤謂女色爾/公羊云宋三世無大夫按此見以官稱是有大夫)
　(曷云無乎劉氏曰榖梁云其以官稱無君之辭也/鄭氏解云謂無人君之徳非也晉殺其大夫郤錡)
　(郤犨郤至並尸三卿亦可謂/無君徳者曷為不以官稱之)
　附録(左傳夷之蒐晉侯將登箕鄭父先都而使士榖/梁益耳將中軍先克曰狐趙之勲不可廢也從)
　(之先克奪蒯得田于堇隂故箕鄭/父先都士榖梁益耳蒯得作亂)
　
　
　春秋大全卷十七
欽定四庫全書
　春秋大全卷十八
　　　　　　　　　　　　明　胡廣等　撰
　　文公下
(癸頃王/卯元年)九年(晉靈三齊昭十五衞成十七蔡莊三十八/鄭穆十曹共三十五卒陳共十四把桓十)
(九宋昭二秦/康三楚穆八)
春毛伯來求金
(來求止此左傳毛伯衞來求金非禮也不書王命未葬/也公羊傳毛伯者何天子之大夫也何以不稱使當喪)
(未君也踰年矣何以謂之未君即位矣而未稱王也未/稱王何以知其即位以諸侯之踰年即位亦知天子之)
(踰年即位也以天子三年然後稱王亦知諸侯於其封/内三年稱子也踰年稱公矣則曷為於其封内三年稱)
(子縁民臣之心不可一日無君縁終始之義一年不二/君不可曠年無君縁孝子之心則三年不忍當也毛伯)
(來求金何以書譏何譏爾王者無求求金非禮也然則/是王者與曰非也非王者則曷為謂之王者王者無求)
(曰是子也繼文王之體守文王之法度文王之法無求/而求故譏之也榖梁傳求車猶可求金甚矣程子曰家)
(父致命以徴車故書使來求毛伯風魯以/求金故不云王使杜氏曰求金以共葬事)
　毛伯天子大夫何以不稱使當喪未君也(杜氏曰雖/踰年而未)
　(葬故不稱王使汪氏曰不稱使與隱三年武氏子來/求􁎚同求金固非當求而魯不供職貢罪亦見矣髙)
　(氏曰公孫敖既不至京師魯遂不供天子之喪故毛/伯於是來求金也冡宰秉國之均豈可以用度之闕)
　(而下求於諸侯乎陳氏曰自是魯雖不修貢周/無求矣周室益衰而頃王之崩葬不見於經)踰年
　即位矣何以言未君古者諒隂三年百官總己以聽於
　冡宰(劉氏曰書顧命曰伯相命士須材此冡宰當國/之文也家氏曰以子道終喪不忍代君所以為)
　(孝也推其不忍代君之心則事死如/生事亡如存而其為孝無所不在矣)夫百官總己以
　聽則是冡宰獨專國政之時託於王命以號令天下
　夫豈不可而不稱使春秋之㫖微矣非特謹天下
　之通喪(汪氏曰三年之喪自天子達觀春秋/在喪不書王命則喪制不可短矣)所以示
　後世大臣當國秉政不可擅權之法戒也(汪氏曰非/王出號令)
　(而冡宰攝行不可遂同王命而稱使示/君臣之分不可紊而大權不可專也)跋扈之臣假
　仗主威脅制中外凡有所行動以詔書從事葢未有
　以春秋此義折之耳(汪氏曰君命者人君威福之所/係也人臣而假君命行於天下)
　(是專輒之極簒奪之萌也故周公輔成王召公初立/康王以王命誥臣民皆稱王若曰所以謹君臣之名)
　(分也自漢而來内臣則矯詔黜陟外臣則承制誅賞/人主亦不加罪甚而武三思矯詔殺五王李輔國矯)
　(制遷上皇皆循襲而致然也跋扈之臣固不足責然/人君當慎於微而為人臣者當審處於嫌疑之間耳)
夫人姜氏如齊
(臨川吳氏曰出姜當是齊昭公女葢有所不安而歸寧/以愬於父母云耳趙氏以為無父母葢謂歸寧合禮者)
(經不書故疑其非昭公女也汪氏曰齊昭公乃桓公之/子桓公之卒距文公之立已十有八年則出姜為昭公)
(之女無/疑矣)
二月叔孫得臣如京師
(榖梁傳京大也師衆也言/周必以衆與大言之也)
辛丑葬襄王
(左傳莊叔如周葬襄王公羊傳王者不書葬此何以書/不及時書過時書我有往者則書榖梁傳天子志崩不)
(志葬舉天下而葬一人其道不疑也志葬危不得葬也/日之甚矣其不葬之辭也何氏曰惡文公不自往僖公)
(成風之喪襄王比加禮故録之以責内孫氏曰公子遂/葬晉襄公今葬襄王魯皆使卿㑹是天子諸侯可得而)
(齊也汪氏曰譏魯君不親㑹葬義見隱三年春秋書葬/天王者五惟襄王景王之葬使卿往㑹然視襄王之於)
(成風含賵而又㑹葬則得臣之遣不足以答天子之寵/光矣王氏曰此雖非禮猶為可道若夫以微者往㑹而)
(不登於策不弔不葬而見略於經則又甚矣陳氏曰前/年公子遂如晉葬襄公今年得臣如京師葬襄王是夷)
(周於晉也矣劉氏曰上云得臣如京師即/㑹葬之人  何謂不葬乎榖梁之説非也)
晉人殺其大夫先都
(左傳王正月己酉使賊殺先/克乙丑晉人殺先都梁益耳)
三月夫人姜氏至自齊
(榖梁傳卑以尊致病文公也何氏/曰出獨致者得禮故與臣子辭)
　夫人與君敵體(陳用之曰國君理陽道而正人於其/外故謂之君夫人理隂徳而正人於)
　(其内故亦謂之小君易曰其君之/袂詩曰我以為君示與君齊也)同主宗廟之事出
　必告行反必告至則書于策然適他國者或曰享或
　曰㑹或曰如衆矣未有致之者則其行非禮以不致
　見其罪也(汪氏曰文姜享齊侯者一㑹者五如齊者/三如齊師者一如莒者二皆淫姣之行不)
　(書至者大倫冺滅人欲/肆行不可以言至也)出姜如齊以寧父母於禮得
　行矣(劉氏曰夫人曷為或致或不致出入以禮則可/以致出入不以禮則不可以致此其為有禮奈)
　(何父母在/而歸寧也)其致者非特以告廟書耳夫人初歸豈其
　不告為文公越禮(王氏曰未/終喪納幣)故削而不書示誅意之
　法矣今此書至者又以見(音/現)小君之重也(王氏曰歸/寧書至則)
　(正其禮之重以見/其初之不正也)夫承祭祀以為宗廟主一國之母
　儀而可以揺動乎出姜至是葢不安於魯故至而特
　書以示防微杜漸之意其為世慮深矣(孫氏曰夫人/行不至此至)
　(者孔子傷文姜之亂出姜又不安魯終以子弑而去/十八年歸于齊是也家氏曰姜氏始歸于魯不氏不)
　(書夫人至貶也今歸寧于齊書夫人姜氏如齊書夫/人姜氏至自齊始正其夫人之體既貶之於前復正)
　(之於後皆所以垂法也夫人與國君儷體其出其至/皆書辨上下之分示衆妾不與夫人等因歸寧而見)
　(義非為歸寧而得書也文公無正家之法强臣僭妾/比而為姦庶子奪嫡有萌而不悟春秋特書以正之)
　(永嘉吕氏曰錄叔姬之歸紀者為歸于酅起也録夫/人姜氏之至者為歸于齊起也是聖人之微意也臨)
　(川吳氏曰婦人無外事禮合歸寧不得已而出亦以/其得至國為喜也未至以前詎敢以為安乎彼非禮)
　(而行者固奚恤其危哉故不書至也是趙氏曰榖梁/云卑以尊至病文公也按反而告廟  得禮也何謂)
　(病公/乎)
晉人殺其大夫士縠及箕鄭父
(左傳三月甲戌晉人殺箕鄭父士縠蒯得榖梁傳稱人/以殺誅有罪也鄭父累也杜氏曰梁益耳蒯得不書皆)
(非/卿)
　殺先都士縠國也其稱人以殺者國亂無政衆人擅
　殺之稱也何以知其非討賊之詞書殺其大夫則知
　之矣三大夫皆强家也求專晉不得挾私怨以作
　亂而使賊殺其中軍佐則固有罪曷為不去(上/聲)其官
　當是時晉靈初立主幼不君政在趙盾而中軍佐者
　盾之黨也若獄有所歸則此三人者獨無可議從末
　減乎(臨川吳氏曰襄公於夷之蒐將登箕鄭父先都/使士縠梁益耳將中軍以先克之言而止故先)
　(都等隂使賊殺先克時趙盾秉政先克其佐也惡先/都等使賊殺其佐不明正先都士縠箕鄭父之罪而)
　(使羣下殺之故書衆殺而不書國殺王氏箋義曰晉/使趙盾代士縠當國諸大夫不平之至是謀亂大夫)
　(死者五人向使晉從其君之命士縠將中軍箕鄭父/之徒各登其職則此亂無由而作矣故春秋原晉亂)
　(之本由趙盾之代為中軍帥也既書殺先都又書殺/士縠箕鄭父葢箕鄭之死由士縠之失職士縠之死)
　(由趙盾之代其位也然士縠之徒以失職而謀作亂/其罪大矣時晉侯年幼政在宣子故皆不以累上書)
　(之而稱人/以殺也)而皆殺之是大夫專生殺而政不自人主
　出也故不稱國討不去其官而箕鄭父書及(劉氏曰/殺二大)
　(夫以上不言及其事同殺之之志均故也若晉之二/趙三郤蔡之二公孫是也書曰某及某者以某之故)
　(而延及于某遷怒而并殺之也衞元/咺及公子瑕晉士縠及箕鄭父是也)示後世司賞罰
　者必本忠恕無有黨偏之意其義精矣(髙郵孫氏曰/殺大夫言及)
　(者三葢皆累而及之者也穀梁云鄭/父累也非也乃是士縠累鄭父也)
楚人伐鄭公子遂㑹晉人宋人衞人許人救鄭
(左傳范山言於楚子曰晉君少不在諸侯北方可圖也/楚子師于狼淵以伐鄭囚公子堅公子龍及樂耳鄭及)
(楚平公子遂㑹晉趙盾宋華耦衞孔達許大/夫救鄭不及楚師卿不書緩也以懲不恪)
　按左氏范山(楚大/夫)言於楚子曰晉君少(去/聲)不在諸侯
　北方可圖也楚子師于狼淵以伐鄭則是貪得無故
　憑陵諸夏之兵也故楚子親將(去/聲)貶而稱人晉宋衞
　則趙盾華(户化/反)孔皆國卿也何以貶而稱人救而不
　及楚師欲以懲不恪也(陳氏曰大夫貶而稱人晉遂/不競而楚莊伯也蜀杜氏曰)
　(獨出公子遂之名者俾後世知稱人皆/大夫矣諸國稱人亦所以人公子遂也)晉主夏盟不
　在諸侯以啟戎心誰之過乎(薛氏曰城濮之役鄭無/楚患者十有五嵗待伐)
　(而後救之晩矣于以見/中國之無賢方伯也)故書救而稱人以罪趙盾之
　不能折衝消患為荆楚之所窺也(張氏曰楚自城濮/以來不得志於中)
　(國其君臣之心實未嘗一日忘也趙盾為政欲攘楚/而大芘中夏正當力攘其始以振中國之威乃視為)
　(常役而緩不及事師及鄭而楚已囚鄭公子而去豈/拯焚溺之舉哉楚子聞宋殺申無畏也投𬒮而起屨)
　(及於室皇劒及於寢門之外車及於蒲胥之市夷狄/之敢於猾夏如此而趙盾乃失攘夷之幾春秋所以)
　(貶之也廬陵李氏曰中國之救鄭凡四齊桓救於莊/之二十八年晉景救於成之六年七年及此年之救)
　(皆以楚故也楚自城濮以來有十五年不敢窺中國/者以文襄之烈尚存也今狼淵之師正其嘗試中國)
　(之時而趙盾不能防微杜漸故使之得志於鄭得志/於陳明年而有厥貉之次矣陳氏云晉遂不兢而楚)
　(莊伯也春秋重貶之斯/楚莊伯事之權與歟)
夏狄侵齊
(張氏曰楚得志去而狄交侵矣故書以病晉也髙氏曰/晉宗諸侯而兵不禦楚齊僅自保而力不支狄夫狄不)
(侵齊五年矣今復肆其强/則桓文之緒可謂衰矣)
　附録(左傳夏楚侵陳克壺丘以其服於晉也茷秋楚/公子朱自東夷伐陳陳人敗之獲公子  陳懼)
　(乃及/楚平)
秋八月曹伯襄卒
九月癸酉地震
(公羊傳地震何動地也何以書記異也榖梁傳震動也/地不震者也震故謹而日之也杜氏曰地道安靜以動)
(為異任氏曰前此百餘年未有書地震者而自此至哀/公書地震者五地道以靜為體以順為正安以承天者)
(也逆其常理而不得節焉則震而不安其所承矣於此/見諸侯變而不承天子大夫變而不承諸侯夷狄變而)
(不承中國之象也王氏曰春秋五書地震惟於文襄昭/哀見之皆陽微隂盛君弱臣强之所致文公怠惰政在)
(大夫襄公外役於强楚内脅於强臣至反國而不敢入/若昭哀則遂失國矣廬陵李氏曰周語伯陽父曰夫天)
(地之氣不失其序若過其序民之亂也陽伏而不能出/隂遁而不能烝於是有地震孔晁曰陽伏於隂下見迫)
(於隂故不能升以至於地動張氏曰隂盛陽/微之異也胡氏獨闕此條解不知通何例)
冬楚子使椒來聘(椒榖/作荻)
(楚君臣始並見經左傳楚子越椒來聘執幣傲叔仲惠/伯曰是必滅若敖氏之宗傲其先君神弗福也公羊傳)
(椒者何楚大夫也楚無大夫此何以書始有大夫也始/有大夫則何以不氏許夷狄者不一而足也榖梁傳楚)
(無大夫其曰荻何也/以其來我褒之也)
　楚僭稱王春秋之始獨以號舉所以外之中間來聘
　改而書人漸進之矣至是其君書爵其臣書名而稱
　使遂與諸侯比者是以中國之禮待之也(劉氏曰前/此者楚不)
　(與中國通其交於中國也名號僭而無法故黜之中/國得見於春秋者皆必有非常之事焉今使椒聘其)
　(號辭順其禮節中然後始均之中國矣故諸侯一也/能自藩飾以禮樂者則謂之中國不能自藩飾以禮)
　(樂上慢下暴者則黜之中國内外之分不在遠近而/在賢不肖苟賢矣雖居四海謂之中國可也苟不肖)
　(矣雖處河洛謂之荒逺可也楚成以力為强執宋襄/公戰勝天下威脅諸侯雖書春秋而不得以其爵通)
　(今使椒來聘常事耳自卑貶其名修下人之義而得/編於諸侯君臣俱榮以此見徳為貴力為下矣孫氏)
　(曰自盂之㑹楚復稱人此稱楚/子者以其慕義修聘進之也)所謂謹内外之辨内
　諸夏而外四裔義安在乎曰吳楚聖賢之後(汪氏曰/吳太王)
　(長子泰伯之後武王封之楚顓頊髙陽之後/陸終少子季連之苗裔成王封熊繹於楚)見周之
　弱王靈不及僭擬名號此乃自外於禮法者也聖人
　重絶之夫春秋立法謹嚴而宅心忠恕嚴於立法故
　僭號稱王則深加貶黜不比列侯以正君臣之義恕
　以宅心故於列號則舉其本封書爵則黜其僭妄也
　思善悔過向慕中國則進之而不拒此慎用刑重絶
　人之意也噫春秋之所以為春秋非聖人莫能修之
　者乎(薛氏曰書楚子之使椒何無賢方伯荆蠻稍知/用夏駸駸乎列大國之上張氏曰伐鄭而聘魯)
　(亦遠交近攻之意也汪氏曰熊揮商臣負覆載不容/之惡而春秋予其慕義葢録其一節之善所謂與其)
　(潔也不保其往也或謂春秋書荆楚來聘始書人次/書君臣繼書大夫之名氏非漸進之也實以著其浸)
　(强耳今考莊二十三年荆人來聘之先敗蔡虜蔡侯/入蔡伐鄭來聘之後終莊公之世僅一伐鄭椒聘之)
　(先滅江翦中國之與國滅六勦聖賢之裔胃伐鄭與/之平椒聘之後雖次厥貉而伐麋圍巢終文公之世)
　(其患未及於中國則非因來聘而浸强矣然則經書/人書君大夫亦與其能以禮義自通於中華而進之)
　(耳薳罷之聘則魯既朝楚楚遂報聘全用中國諸侯/之禮然書名書氏則自嬰齊㑹蜀而已然矣廬陵李)
　(氏曰秦自諱戰稱伯至殽而外之楚自盂㑹稱子至/圍宋復人之晉文襄之盛秦楚未嘗得以爵通也至)
　(是椒聘書子術聘書伯雖曰能/聘而中國之無伯亦可見矣)
秦人來歸僖公成風之禭
(左傳禮也諸侯相弔賀也雖不當事苟有禮焉書也以/無忘舊好公羊傳其言僖公成風何兼之兼之非禮也)
(曷為不言及成風成風尊也榖梁傳秦人弗夫人之也/即外之弗夫人而見正焉程子曰過時始至故云來歸)
(雖子母先君後夫人體當然也書秦人不云君使以失/禮夷之也言其尚夷也葢嫡妾之亂自兹而始杜氏曰)
(衣被曰禭秦僻陋故不稱/使秦慕諸夏欲通於魯故)
　秦人歸襚而曰僖公成風者非兼襚也亦猶平王來
　賵仲子而謂之惠公仲子爾(朱子曰惠公仲子想是/惠公之妾僖公成風却)
　(是僖公之母不可一例/論不必如孫明復之説)仲子惠公之妾也然則風氏
　亦莊公之妾曷不書曰來歸莊公成風之襚乎曰寵
　愛仲子以妾為妻者惠公也故書惠公仲子所以正
　後世之為人夫者當明夫道不可亂嫡妾之分以卑
　其身尊崇風氏立為夫人者僖公也故書僖公成風
　所以正後世之為人子者當明子道不可行僭亂之
　禮以賤其父(劉氏曰僖公成風者妾母繫子而言/耳諸侯無二嫡故妾母繫子為重)聖
　人垂誡之義明矣(髙氏曰秦晉方不睦而魯數與晉/通故秦人歸襚以觀魯之情也夫)
　(襚所以送死者成風薨已四年其葬久矣而秦方以/襚為名魯不能以非禮却之將焉用之乎是以不君)
　(不大夫不使皆外之也外之者未能用周禮也張氏/曰是時秦楚交病中國秦欲伐晉而歸襚於魯猶楚)
　(欲圖北方而來聘也廬陵李氏曰秦稱人而不稱使/書法與荆人來聘同○趙氏曰按春秋之作以為經)
　(世大訓故一字之義勸戒存焉但以無忘舊好則書/非聖人之意也左氏之説非也啖氏曰按僖公成風)
　(與惠公仲子何殊傳謂兩人誤也若實襚兩人豈以/子居母上乎公羊之説非也髙郵孫氏曰成風以妾)
　(母僭稱夫人書薨書葬皆用夫人之禮於是秦人歸/襚聖人正其法曰僖公成風猶曰成風之所以為夫)
　(人以僖公之失禮也榖梁云即外之弗夫人而見正/焉夫天王含賵㑹葬皆備兼人之禮秦人豈能弗夫)
　(人而以妾母為辭乎秦欲/與魯通好不應殺其禮)
葬曹共公
(甲頃王/辰二年)十年(晉靈四齊昭十六衞成十八蔡莊二十九/鄭穆十一曹文公壽元年陳共十五杞桓)
(二十宋昭三秦/康四楚穆九)
春王三月辛卯臧孫辰卒
(汪氏曰哀伯之孫文仲也其子許嗣為大夫是為宣叔/張氏曰文仲魯之名大夫也知栁下惠之賢而不與立)
(自莊公末已與聞國政而四十/餘年間魯政多疵文公尤甚)
夏秦伐晉
(左傳春晉人伐秦取少/梁夏秦伯伐晉取北徴)
　説者謂秦伐晉以戎狄書葢闕文者據左氏少(去/聲)梁
　北徴之師兩國相攻無他得失言之也(陸氏曰書秦/者狄之也傳)
　(無事/迹)然晉取少梁事不經見固未可據秦以狄書者
　程氏以謂晉舍適嗣而外求君罪也既而悔之正矣
　秦不顧義理是非惟以報復為事(髙氏曰無衣之詩/秦人刺其君好攻)
　(戰亟用民而不與/民同欲豈謂是耶)則亂國之道也以此外秦義固然
　矣(髙郵孫氏曰以其易世相讎交攻不已故不稱其/人但曰秦者外之也程子曰禮一失則天理滅亡)
　(将入于禽獸聖人初恐人之入於禽獸也故春/秋之法極謹嚴諸侯而有棄理者則痛絶之)或者
　猶有深許晉人悔過能改終不遂非之意故重貶秦
　伯以見乎(陳氏曰歸成風之襚使術來聘秦習於禮/矣其外之何楚之伯秦之力也自滅庸以)
　(後秦為楚役自晉主諸夏之盟舍秦無加兵於晉者/也㑹于夷儀之嵗秦晉成而不結又明年盟于宋而)
　(南北之勢成楚子曰釋齊秦他國請相見也是戰國/之萌也於次國風退秦於魏唐之後於序書繫秦於)
　(周末於作春秋由韓原之後秦師無君大夫皆夫子/所以深致意於秦也又三十年而外鄭又五十年而)
　(外晉外鄭猶可也至于外晉尤甚矣張氏曰春秋書/兵罪其興兵搆怨報復不已而外之者三晉與秦鄭)
　(也/)
楚殺其大夫宜申
(左傳初楚范巫矞似謂成王與子玉子西曰三君皆將/强死城濮之役王思之故使止子玉曰母死不及止子)
(西子西縊而縣絶王使適至遂止之使為商公沿漢泝/江將入郢王在渚宫下見之懼而辭曰臣免於死又有)
(讒言謂臣將逃臣歸死於司敗也王使為工尹又與/子家謀弑穆王穆王聞之五月殺鬭宜申及仲歸)
　按左氏宜申與仲歸謀弑穆王而誅則是討弑君之
　賊也曷為稱國以殺又書其官而不曰楚人殺宜申
　乎曰穆王者即楚世子商臣也而春秋之義微矣(臨/川)
　(吳氏曰商臣弑君父天地所不容宜申為工尹不能/與同列共謀討賊乃北面事之越十年君臣之分已)
　(定而乃謀弑其義不足稱也然其謀不遂而身見戮/聖人不以其當受無將之誅而以國殺大夫為文意)
　(深/矣)
自正月不雨至于秋七月
(榖梁傳厯時而言不雨文不閔雨也不閔雨者無志乎/民也茅堂胡氏曰書文公自正月不雨至于秋七月猶)
(言有雨亦可無雨亦可汪氏曰正月之上不繫王者葢/毎嵗之首必書王所以著一嵗十二月皆承天子之正)
(朔故此年及十三年總書不雨但紀月數而已非若嵗/首正月之比也聖人書法自有微意游夏不能贊一辭)
(謂此類也或者猶以桓公之正/月不書王為闕文豈未深考耶)
及蘇子盟于女栗
(左傳頃王立故也杜氏曰蘇子周卿士王新立故與魯/盟親諸侯僖十年蘇子奔衛今復見葢王復之趙氏曰)
(公及之也不書公諱獨與天子大夫盟王氏曰不書公/諱與王臣盟也襄王喪葬公未嘗往頃王既立公又不)
(朝乃及王臣為不相信之盟臣子之義安在哉家氏曰/頃王即位諸侯莫有朝京師者王命蘇子盟魯文公儻)
(知事君之道辭不敢盟躬覲于京師而請職事焉可也/今及蘇子盟不恭甚矣春秋雖為魯諱而貶魯之意深)
(矣或疑蘇子外交夫蘇子乃流離困躓之人何有於外/此實王使之盟耳陸氏曰畿内諸侯皆曰子殷制已然)
(箕子微子是也周因之王臣稱子皆畿内諸侯也蘇子/劉子單子尹子是也廬陵李氏曰此盟不出主名趙子)
(以為諱與天子大夫盟故不書公公穀胡氏無傳不知/用何例考之春秋知髙傒處父等諱公之盟上皆書日)
(故穀梁曰卑者之盟不日此亦不日又似難通若以推/之及宋人盟宿之例則魯以微者盟王臣其罪轉大矣)
冬狄侵宋
(髙氏曰狄侵諸大國獨宋未爾自宋亂之後/狄既侵之楚次厥貉又將來伐則國幾亡矣)
楚子蔡侯次于厥貉(厥公作屈音/同貉音麥)
(左傳陳侯鄭伯㑹楚子于息冬遂及蔡侯次于厥貉將/以伐宋宋華御事曰楚欲弱我也先為之弱乎何必使)
(誘我我實不能民何罪乃逆楚子勞且聽命遂道以田/孟諸宋公為右盂鄭伯為左盂期思公復遂為右司馬)
(子朱及文之無畏為左司馬命夙駕載燧宋公違命無/畏抶其僕以徇或謂子舟曰國君不可戮也子舟曰當)
(官而行何疆之有詩曰剛亦不吐柔亦不茹毋縱詭隨/以謹罔極是亦非辟疆也敢愛死以亂官乎厥貉之㑹)
(麇子/逃歸)
　楚滅江六(事見四/年五年)平陳與鄭(事見/九年)於是乎為伐宋之
　舉次于厥貉凡伐而次者其次為善次而伐者其次
　為貶齊師次陘修文告以威敵善之也故上書伐楚
　以著其美楚次厥貉藏禍心以憑夏貶之也故下書
　伐麇以著其罪當是時陳鄭宋皆從楚矣獨書蔡侯
　何哉鄭失三大夫俟救而不及陳獲公子茷而懼宋
　方有狄難葢有不得已者非所欲也蔡無四境之虞
　則是得已不已志在於黨惡矣故削三國書蔡侯見
　(音/現)其棄諸夏之惡也(髙氏曰楚子者弑父與君之賊/將求諸侯恐諸侯疑貳欲前而)
　(未敢而中國諸侯如宋陳鄭之君乃皆俛首而聽命/焉聖人於此不從諸侯㑹盟之例特書曰楚子蔡侯)
　(次于厥貉次者遲疑不前之意著楚子包藏禍心欲/憑陵諸夏而未敢遽前也唯蔡侯首附夷狄故表而)
　(出之以均其罪厥後諸侯知中國之不可棄復同盟/于新城非若蔡侯之堅服楚也則此獨書蔡侯其㫖)
　(深矣蜀杜氏曰春秋之文先諸夏而後外域此序楚/子於蔡侯之上者蔡為中國諸侯與楚比周欲同力)
　(伐宋故序於楚下以疾其受制於楚所以示譏也既/譏之又書其爵者斥言蔡侯以罪其人也既言蔡侯)
　(則不可言楚人矣髙郵孫氏曰厥貉之次遂稱楚子/而明年伐麇又以爵書自是與中國等南荆益强而)
　(中國之衰益甚矣陳氏曰外㑹未有言次者此其言/次何以楚之圖伯而未集也晉雖不兢君大夫數㑹)
　(而不序春秋重絶晉也㑹于息宋陳鄭嘗從楚矣已/而為新城之盟則楚子猶未得志於宋陳鄭也於是)
　(息㑹不書書及蔡次厥貉用見楚之未得志於諸侯/也廬陵李氏曰春秋書伐而次者伐楚次陘是也以)
　(例推之則晉悼之伐鄭次鄫亦為善之矣次而伐者/次厥貉伐麇是也以例推之則齊衞之次以伐晉亦)
　(為貶之矣宋陳鄭不書之説胡氏陳氏皆得之以下/文沓棐之㑹新城之盟觀之則諸侯之不忘晉可知)
　(矣故免其從楚之罪也楚自盂以來未嘗以爵書今/次而書爵伐而書爵中國無伯也以為無異於宋襄)
　(之時/也)
(乙頃王/巳三年)十有一年(晉靈五齊昭十七衞成十九蔡莊三/十鄭穆十二曹文二陳共十六杞桓)
(二十一宋昭四/秦康五楚穆十)
春楚子伐麇(麇俱倫反/公作圈)
(楚始書君將左傳春楚子伐麇成大心敗麇師于防渚/潘崇復伐麇至于錫宂襄陵許氏曰楚侵伐書爵始此)
(中國日替矣髙氏曰自㑹蜀之後雖其大夫帥師亦出/名氏一同中國葢聖人悼中國無盟主故不以蠻荒待)
(之也張氏曰楚侵伐書子益强盛也廬陵李氏曰傳言/麇子逃歸而經不書以其逃楚也與陳鄭之逃齊晉異)
(矣杜氏曰麇小國近楚/鄭氏曰在均州鄖鄉縣)
夏叔仲彭生㑹晉郤缺于承筐(公穀無仲字郤去/逆反筐公穀作匡)
(此大夫特相㑹之始左傳叔仲惠伯㑹晉郤缺于承筐/謀諸侯之從於楚者杜氏曰九年陳鄭及楚平十年宋)
(聽楚命惠伯叔牙孫承筐宋地在陳留襄邑縣西汪氏/曰晉欲謀貳國而使次卿為㑹魯亦不遣執政而使惠)
(伯往其謀之不遠而不足以却遠人方張之勢也審矣/然新城之盟宋陳鄭皆同則人心之天理未泯而承筐)
(之㑹猶愈於歸父于宋之㑹也王氏曰此㑹謀諸侯之/從楚未為非義然大夫交為㑹禮以謀國事諸侯之政)
(大夫擅之矣蜀杜氏曰自文公之後大夫擅相為㑹者/多矣春秋詳而志之廬陵李氏曰内大夫特㑹外大夫)
(五㑹郤缺承筐髙固無婁荀首于穀士匄于柯荀躒適/厯是也此為大夫特相㑹之始胡氏於此無傳而特發)
(傳於無婁之下不知其意若何得非/以此為伯令而所謀亦出於公歟)
秋曹伯來朝
(左傳秋曹文公來/朝即位而來見也)
公子遂如宋
(左傳襄仲聘于宋且言司城蕩意諸而復之因賀楚/師之不害也廬陵李氏曰魯聘宋者八始於此年)
狄侵齊
(髙氏曰十餘年之間狄四侵齊非特齊之不競亦/狄之强盛也狄之强如此乃所以大鹹之功也)
冬十月甲午叔孫得臣敗狄于鹹
(左傳鄋瞞侵齊遂伐我公卜使叔孫得臣追之吉侯叔/夏御莊叔緜房甥為右富父終甥駟乗冬十月甲午敗)
(狄于鹹獲長狄僑如富父終甥摏其喉以戈殺之埋其/首於子駒之門以命宣伯初宋武公之世鄋瞞伐宋司)
(徒皇父帥師禦之耏班御皇父充石公子榖甥為右司/寇牛父駟乗以敗狄于長丘獲長狄縁斯皇父之二子)
(死焉宋公於是以門賞耏班使食其征謂之耏門晉之/滅潞也獲僑如之弟焚如齊襄公之二年鄋瞞伐齊齊)
(王子成父獲其弟榮如埋其首於周首之北門衞人獲/其季弟簡如鄋瞞由是遂亡公羊傳狄者何長狄也兄)
(弟三人一者之齊一者之魯一者之晉其之齊者王子/成父殺之其之魯者叔孫得臣殺之則未知其之晉者)
(也其言敗何大之也其日何大之也其地何大之也何/以書記異也穀梁傳不言帥師而言敗何也直敗一人)
(之辭也一人而曰敗何也以衆焉言之也傳曰長狄也/弟兄三人佚宕中國瓦石不能害叔孫得臣最善射者)
(也射其目身横九畝斷其首而載之眉見於軾然則何/為不言獲也曰古者不重創不禽二毛故不言獲為内)
(諱也其之齊者王子成父殺之則未知其之晉者/也杜氏曰鄋瞞狄國名防風之後漆姓鹹魯地)
　左氏稱此長狄也而劉敞以為非(劉氏曰經無長字/安知其是長狄哉)
　(赤狄白狄山戎姜戎陸渾戎春秋書之未嘗略何至/於長狄而獨不書哉髙郵孫氏曰或者長狄為將其)
　(幹軀有以異於人故三/傳因之以生此語耶)夫春秋正名之書其稱狄
　也或曰狄或曰白狄或曰赤狄(王氏曰赤狄之類又/别以潞氏甲氏留吁)
　其稱戎也或曰戎或曰山戎或曰姜戎或曰陸渾之
　戎(汪氏曰又或曰雒戎或曰/北戎或曰茅戎或曰戎蠻)不别其氏族類書之于
　策後亦無所考矣(家氏曰七年狄侵我公使告于晉/趙宣子使讓酆舒而狄之侵暴自)
　(若也至是鄋瞞侵齊遂伐我得臣敗之于鹹獲長狄/僑如春秋書以喜之髙氏曰春秋書敗狄者四皆不)
　(書戰而以直敗為文者言兵弱師㣲不戰自詘也趙/氏曰穀梁云以衆焉言之也若如所說當云敗長狄)
　(于鹹今直云狄則舉狄軍總敗耳又云不言獲為内/諱也按不言獲賤所執者微爾無他義劉氏曰不言)
　(帥師者將尊師少/爾有何可疑哉)
　附録(左傳郕太子朱儒自/安於夫鍾國人弗徇)
(丙頃王/午四年)十有二年(晉靈六齊昭十八衛成二十蔡莊三/十一鄭穆十三曹文三陳共十七杞)
(桓二十二宋昭五/秦康六楚穆十一)
春王正月郕伯來奔(郕公/作盛)
(左傳郕伯卒郕人立君太子以夫鍾與郕邽奔公以諸/侯逆之非禮也故書曰郕伯來奔不書地尊諸侯也公)
(羊傳盛伯者何失地之君也何以不名兄弟辭也孫氏/曰諸侯失地皆名此不名者非自失國也莊八年郕降)
(于齊師自是入齊為附庸此又來奔為齊所偪爾故不/名也髙郵孫氏曰郕伯非無罪以偪之者其罪重不得)
(不没郕伯之名以見之也王氏曰不名者惡齊之暴恕/郕之罪也○趙氏曰諸侯嗣位未踰年稱子豈有君父)
(病而不視死而不喪身未即位以邑出奔而稱郕伯且/鄭忽曹羈莒展皆已即位及其出奔猶但稱名况未嗣)
(位乎左氏之説非也失地之君例書名若以兄弟之國/不名曹伯陽衞侯衎何以書乎公羊之説亦非也劉氏)
(曰意者先郕伯以去年卒太子即位而不能自安遂出/奔以其即位日淺或謂之太子而左氏誤以為太子出)
(奔也且魯但以諸侯逆之便謂之郕伯春秋又没其專/土叛君之罪反謂之諸侯則何以言不登叛人哉常山)
(劉氏曰太子當立郕人豈得而絶之故書曰郕伯來奔/春秋大居正之法也汪氏曰左傳謂郕太子朱儒稱郕)
(伯晉太子州薄稱晉侯今考許叔入許不稱許男衞武/盟踐土止稱衞子安有竊地之臣子而予之以爵君在)
(而世子擅其位亦予之以其君之尊稱者哉苟以太子/而稱爵則子般子野之卒皆當書公薨而蔡世子有當)
(書蔡侯矣春秋辨名分之書若曰因其悖/國從而志之則吳楚可以書王而不革也)
把伯來朝
(左傳杞桓公來朝始朝公也且/請絶叔姬而無絶昏公許之)
二月庚子子叔姬卒
(左傳二月叔姬卒不言把絶也書叔姬言非女也公羊/傳此未適人何以卒許嫁矣婦人許嫁字而笄之死則)
(以成人之喪治之其稱子何貴也其貴奈何母弟也榖/梁傳其曰子叔姬貴也公之母姊妹也其一傳曰許嫁)
(以卒之也男子二十而冠冠而列丈夫三十而娶女子/十五而許嫁二十而嫁趙氏曰時君之女故曰子以别)
(非先君之女也○啖氏曰左氏云把桓公請絶叔姬而/無絶昏公許之叔姬卒不言杞絶也書叔姬言非女也)
(按此傳大誤當在成八年誤置此爾汪氏曰二傳以書/子為同母妹然十四年再書子叔姬苟皆同母不當同)
(字矣廬陵李氏曰子叔姬左氏以為已嫁于把而遭出/公榖皆以為許嫁葢適人則必係國以無所係左氏非)
(也其稱子者文公女所以别於先君之子也公榖以為/姊妹者非陳氏云已許嫁于把把伯來朝請絶叔姬復)
(求其次/此説通)
夏楚人圍巢
(左傳楚令尹大孫伯卒成嘉為令尹羣舒叛楚夏子孔/執舒子平及宗子遂圍巢杜氏曰巢吳楚間小國廬江)
(六縣東有古巢城髙氏曰書稱曹伯來朝則巢之建國/久矣楚遂取之為屬邑後為吳所滅王氏曰王道之行)
(小國各安其職而貢獻於天子及其衰也小國困於强/暴不得保其社稷者多矣書者惡楚之不仁而小國之)
(無所庇/賴也)
秋滕子來朝
(左傳秋滕昭公來朝亦始朝公也汪氏曰曹文把桓滕/昭相繼來朝傳皆謂公即位而始朝以文公之昏庸怠)
(惰而儒書秉禮之舊周公禽父之澤猶為諸侯之所尊/敬文公乃不思述職之有闕已越再朝之期而不修往)
(覲之禮於京師/何謬之甚哉)
秦伯使術來聘(術公/作遂)
(左傳秦伯使西乞術來聘且言將伐晉襄仲辭玉曰君/不忘先君之好照臨魯國鎮撫其社稷重之以大器寡)
(君敢辭玉對曰不腆敝器不足辭也主人三辭賔答曰/寡君願徼福于周公魯公以事君不腆先君之敝器使)
(下臣致諸執事以為瑞節要結好命所以藉寡君之命/結二國之好是以敢致之襄仲曰不有君子其能國乎)
(國無陋矣厚賄之公羊傳遂者何秦大夫也秦無大夫/此何以書賢繆公也何賢乎繆公以為能變也其為能)
(變奈何惟諓諓善竫言俾君子易怠而况乎我多有之/惟一介斷斷焉無他技其心休休能有容是難也髙氏)
(曰前此來歸僖公成風之禭葢將來聘而以此先之也/張氏曰自戰韓而後秦伯稱人此稱秦伯者以其能聘)
(也王氏曰秦人以賄結魯而魯亦以厚賄答之賔主相/與以貨利而坐視伯主之受兵比事以書而自見矣汪)
(氏曰術不稱氏文定謂與楚子使椒一例荆楚蠻夷之/國秦介戎狄之間其禮未同於中夏故略之今考歸襚)
(稱秦人而此年來聘稱君大夫是亦漸進之矣故陸氏/曰公羊云秦無大夫按已前秦未嘗使大夫來  不書)
(爾汪氏曰公羊以謂賢繆/公而不知遣術乃康公也)
冬十有二月戊午晉人秦人戰于河曲
(左傳秦為令狐之役故冬秦伯伐晉取羈馬晉人禦之/趙盾將中軍荀林父佐之郤缺將上軍臾駢佐之欒盾)
(將下軍胥甲佐之范無恤御戎以從秦師于河曲臾駢/曰秦不能久請深壘固軍以待之從之秦人欲戰秦伯)
(謂士㑹曰若何而戰對曰趙氏新出其屬曰臾駢必實/為此謀將以老我師也趙有側室曰穿晉君之壻也有)
(寵而弱不在軍事好勇而狂且惡臾駢之佐上軍也若/使輕者肆焉其可秦伯以壁祈戰于河十二月戊午秦)
(軍掩晉上軍趙穿追之不及反怒曰裏糧坐甲固敵是/求敵至不擊將何俟焉軍吏曰將有待也穿曰我不知)
(謀將獨出乃以其屬出宣子曰秦獲穿也獲一卿矣秦/以勝歸我何以報乃皆出戰交綏秦行人夜戒晉師曰)
(兩軍之士皆未慗也明日請相見也臾駢曰使者目動/而言肆懼我也將遁矣薄諸河必敗之胥甲趙穿當門)
(軍呼曰死傷未收而棄之不惠也不待期而薄人於險/無勇也乃止秦師夜遁復侵晉入瑕公羊傳此偏戰也)
(何以不言師敗績敵也曷為以水地河曲疏矣河千里/而一曲也榖梁傳不言及秦晉之戰已亟故略之也程)
(子曰凡戰皆以主人及客秦曲故不云晉及杜氏曰不/書敗績交綏而退不大崩也河曲在河東蒲坂縣南)
　秦伯親將晉上卿趙盾禦之其稱人何為令狐之役
　故也秦納不正遂非積忿晉不謝秦潛師禦之是以
　暴兵連禍至此極也凡戰皆以主人及客者處己之
　道寡怨之方王者之事其不書晉及何也前年秦師
　來伐晉不言戰者晉已服矣故狄秦而免晉今又為
　此役則秦曲甚矣故不以晉為主惟動大衆從秦師
　不奉詞令以止之也故貶而稱人此輕重之權衡也
　(張氏曰秦晉黷兵殘民其罪甚矣故秦伯趙盾皆以/人書貶也陳氏曰秦晉亟戰而楚君將稱君矣廬陵)
　(李氏曰此條不言及無曲直之詞不言敗無勝負之/詞○趙氏曰據經書日月書地則是一戰爾何得云)
　(數哉榖梁之説非也劉氏曰公羊云曷為以水地河/千里一曲非也河曲者亦地名爾若千里一曲悉可)
　(名之是三河之間無他/地名直曰河曲而已)
季孫行父帥師城諸及鄆(鄆公作/運后同)
(左傳書時也榖梁傳稱帥師言有難也杜氏曰鄆莒魯/所爭者城陽姑幕縣南有員亭員即鄆也以其遠偪外)
(國故帥師城之孫氏曰帥師而城畏莒故也張氏曰鄆/魯之東鄆莒魯爭鄆始於此前此莒未嘗與魯有爭且)
(未嘗有事于鄆今行父帥師城二邑以起爭端魯自此/與莒有仇由鄆始廬陵李氏曰成九年楚公子嬰齊伐)
(莒入鄆襄十二年季孫宿救台遂入鄆至昭元年取鄆/其秋叔弓疆鄆田莒人愬晉者即此至昭二十五年齊)
(侯取鄆以居公二十九年鄆潰此一鄆之始終也其成/四年城鄆乃西鄆也永嘉吕氏曰前此莒人請盟公孫)
(敖如莒蒞盟則莒魯未始有怨也今城二邑而懼莒之/難者以公孫敖之在焉故也家氏曰城一邑已為勞民)
(今一朝城二邑其勞民為甚書城諸及鄆貶也春秋之/法城非其時貶城非其制貶興兵以城尤在所貶帥師)
(而城者三襄十五年季孫宿叔孫豹帥師城成郛哀三/年季孫斯叔孫州仇帥師城啟陽與此皆譏也汪氏曰)
(此一大夫將兵而城二邑成郛啟陽皆/二卿將兵而城一邑其煩民尤甚矣)
(丁頃王/未五年)十有三年(晉靈七齊昭十九衞成二十一蔡莊/三十二鄭穆十四曹文四陳共十八)
(卒把桓二十三宋昭/六秦康七楚穆十二)
春王正月
　附録(左傳晉侯使詹嘉處/瑕以守桃林之塞)
夏五月壬午陳侯朔卒
　附録(左傳晉人患秦之用士㑹也夏六卿相見於諸/浮趙宣子曰隨㑹在秦賈季在狄難日至矣若)
　(之何中行桓子曰請復賈季能外事且由舊勲郤成/子曰賈季亂且罪大不如隨㑹能賤而有恥柔而不)
　(犯其知足使也且無罪乃使魏壽餘偽以魏叛者以/誘士㑹執其帑於晉使夜逸請自歸於秦秦伯許之)
　(履士㑹之足於朝秦伯師于河西魏人在東壽餘曰/請東人之能與夫二三有司言者吾與之先使士㑹)
　(士㑹辭曰晉人虎狼也若背其言臣死妻子為戮無/益於君不可悔也秦伯曰若背其言所不歸爾帑者)
　(有如河乃行繞朝贈之以策曰子無謂秦無人吾謀/適不用也既濟魏人譟而還秦人歸其帑其處者為)
　(劉/氏)
邾子蘧蒢卒(蘧其居反/蒢丈居反)
(左傳邾文公卜遷于繹史曰利於民而不利於君邾子/曰苟利於民孤之利也天生民而樹之君以利之也民)
(既利矣孤必與焉左右曰命可長也君何弗為邾子曰/命在養民死之短長時也民苟利矣遷也吉莫如之遂)
(遷于繹五月邾文/公卒君子曰知命)
自五月不雨至于秋七月
(茅堂胡氏曰春秋書僖公三年正月不雨夏四月不雨/六月雨全與文十三年自正月不雨至于秋七月文意)
(不同唐陳氏曰凡旱為災多繫于夏竟夏不雨則為災/如僖三年書六月雨則旱不竟夏不為災斯書正月不)
(雨至秋七月夏在中為災可知苟亦曰夏大旱則嫌/連春秋不雨苟備書三時不雨更曰大旱則文繁矣)
世室屋壊(世左榖作/大音泰)
(左傳秋七月大室之屋壊書不共也公羊傳世室者何/魯公之廟也周公稱大廟魯公稱世室羣公稱宫此魯)
(公之廟也曷為謂之世室世室猶世室也世世不毁也/周公何以稱大廟于魯封魯公以為周公也周公拜乎)
(前魯公拜乎後曰生以養周公死以為周公主然則周/公之魯乎曰不之魯也封魯公以為周公主然則周公)
(曷為不之魯欲天下之一乎周也魯祭周公何以為牲/周公用白牡魯公用騂犅羣公不毛魯祭周公何以為)
(盛周公盛魯公燾羣公廩世室屋壊何以書譏何譏爾/久不修也榖梁傳大室屋壊者有壊道也譏不修也大)
(室猶世室也周公曰大廟伯禽曰大室羣公曰官禮宗/廟之事君親割夫人親舂敬之至也為社稷之主而先)
(君之廟壊極稱之志不敬也程子曰觀春秋中文公事/宗廟最為不謹遂有世室屋壊之變天人之際可不畏)
(哉何氏曰不/月者蒙上月)
　世室魯公之廟也(何氏曰魯公周公之子/伯禽始封之君故不毁)周公稱大
　(音/泰)廟魯公稱世室羣公稱宫(范氏曰爾雅宫謂之室/室謂之宫然則其實一)
　(也葢尊伯禽/而異其名)書世室屋壊譏久不修也(杜氏曰簡慢/宗廟使至傾)
　(頹故書以見/臣子之不恭)何以知久乎自正月不雨則無壊道也
　不雨凡七月而先君之廟壊不恭甚矣(髙氏曰世室/者人君所常)
　(有事焉者也公每月朝之有司又當以時黝堊之豈/有將壊而不知者且又無淫雨之災而其屋自壊則)
　(其不知省也久矣或問旱乾水溢一切工作自宜報/罷自正月不雨至于七月猶言大室屋壊如何茅堂)
　(胡氏曰居處猶欲完葺况宗廟乎此與莊公三築臺/不雨築郿大無麥禾不同大室既壊必須便修而春)
　(秋不書意可知矣世室始封之祖廟新宫成公之禰/宫御廩粢盛之所藏皆當務也時不亟則譏緩制不)
　(備則譏略故更造而不書/者雖用民力不可已也)凡此皆志文公怠慢不謹
　事宗廟以致魯國衰削之由垂戒切矣(臨川吳氏曰/世室伯禽之)
　(廟也周公封於魯留相王朝而不適魯使伯禽就封/周公雖不適魯然實為魯之始祖故魯之大廟祀周)
　(公百世不毁伯禽雖代受封然上有周公為之父則/不得為始祖其廟為昭之第一室親盡則毁諸侯之)
　(禮唯大廟不毁二昭二穆皆四世而遞遷周天子也/周之王業自文武始故后稷居大廟文武廟謂之世)
　(室與大廟皆百世不毁此天子之禮非諸侯所得僭/也成王賜魯重祭俾大廟得以天子之禮祀周公魯)
　(人以伯禽為始受封之君欲不毁其廟故以其廟為/世室如周之文武以尊伯禽僭也文公怠慢久不修)
　(廟遂至屋壊聖人書之因見魯世室之非禮也世大/二字通用故左榖誤世為大榖梁謂大室猶世室以)
　(為伯禽廟字雖誤而義與公羊同杜氏以為大廟之/室諸儒多從之夫廟制中央一室謂之大室書洛誥)
　(記成王祭文王武王而曰王入大室祼則文武廟亦/有大室非大廟之室也且不早修廟以致屋壊則大)
　(廟之屋盡壊也若果大廟屋壊當書大廟今書大室/則大廟之中前堂後寢左右夾室東西二廂皆不壊)
　(而唯中間一室獨壊也於義有不通矣汪氏曰王制/諸侯太祖之廟鄭氏以太祖為始封之君孔氏正義)
　(謂始封如齊太公之屬伯禽封於魯以奉周公之祀/則周公實魯之始祖而伯禽乃始封之君故魯人權)
　(宜變禮而不祧魯公之主以為世室春秋志世室屋/壊而不書新作世室則亦未可以為非禮也後世援)
　(例而立武宫煬官又桓僖親盡不毁而説者且妄謂/武宫亦稱世室則非禮矣廬陵李氏曰此條胡氏從)
　(公榖皆以為魯公稱世室明堂位亦曰魯公之廟文/世室也而習左氏者以為伯禽廟當舉號諡故以為)
　(大廟之室而曰此周公之廟也然春秋嘗書大事于/大廟此則不書大廟而書大室故未可以為周公廟)
　(也/)
冬公如晉衞侯㑹公于沓(㑹下公/無公字)
(臨川吳氏曰公往朝晉衞侯要之於路/而與公㑹于沓欲因公以請平於晉也)
狄侵衞
(臨川吳氏曰晉不能霸故狄屢/犯中國因衞侯之出乗間侵之)
十有二月己丑公及晉侯盟公還自晉鄭伯㑹公于
棐(棐芳尾反/公作斐)
(左傳冬公如晉朝且尋盟衞侯㑹公于沓請平于晉公/還鄭伯㑹公于棐亦請平于晉公皆成之鄭伯與公宴)
(于棐子家賦鴻雁季文子曰寡君未免於此文子賦四/月子家賦載馳之四章文子賦采薇之四章鄭伯拜公)
(答拜公羊傳還者何善辭也何善爾往黨衞侯㑹公于沓/至得與晉侯盟反黨鄭伯㑹公于棐故善之也榖梁傳)
(還者事未畢也自晉事畢也杜氏曰棐鄭地鄭衞貳於/楚畏晉故因公請平髙氏曰凡言公及諸侯㑹者皆公)
(往與之㑹也沓之㑹公已出魯而衞侯因公之將如晉/而來㑹棐之㑹鄭伯因公還未至於魯而就㑹之故皆)
(曰㑹公初衞鄭舍晉而從楚豈得已哉强弱之勢不敵/滅亡之徴可待姑為一時之討爾而晉未之察季文子)
(相魯侯為之請成以紓兩國之患春秋善和難故詳志/之且見公一出而二國附如此惜乎其自怠也汪氏曰)
(棐即棐林夫諸侯將朝于天子而預相㑹禮也今文公/朝晉而往返㑹衞鄭之君非禮也然自叔仲惠伯㑹郤)
(缺于承筐今公又㑹衞侯鄭伯于沓棐而明年新城之/盟服楚之國皆棄異即同則輔伯之功魯亦不能無助)
(於晉焉公羊以謂春秋善之此聖人待衰世之意也宣/公之世衞侯為晉致魯使孫良夫來盟而黒壤之㑹公)
(卒見辱比事以觀美惡見矣廬陵李氏曰沓棐之㑹乃/衞鄭不忘晉伯而介魯以求通觀鴻雁載馳之賦其情)
(可見矣則劉氏曰榖梁云還者事未畢也自晉事畢也/非也畢  云畢未畢則云未畢且畢且未畢如何為義)
(乎/)
(戊頃王六年崩子班嗣位是/申為匡王春秋皆不書崩葬)十有四年(晉靈八齊昭二/十卒衞成二十)
(二蔡莊二十三鄭穆十五曹文五陳靈公平國元/年把桓二十四宋昭七秦康八楚莊王旅元年)
春王正月公至自晉
(汪氏曰文公即位至是十有三年而朝晉者三過於事/天子之禮故聖人如此一簡書之特詳自後成公之世)
(朝晉者四襄公之世朝晉者五昭公朝/晉而屢不見納事霸益恭而益自辱矣)
　附録(左傳春頃王崩周公閲與王孫蘇爭政故不赴/凡崩薨不赴則不書禍福不告亦不書懲不敬)
　(也/)
邾人伐我南鄙叔彭生帥師伐邾
(左傳邾文公之卒也公使弔焉不敬邾人來討伐我南/鄙故惠伯伐邾家氏曰魯以七年伐邾取須句邾人不)
(能報至是興南鄙之師左氏乃謂邾人討魯之不敬彼/小國安敢責禮於大國亦修怨耳春秋聯書所以交致)
(其/責)
夏五月乙亥齊侯潘卒
(左傳子叔姬妃齊昭公生舍叔姬無寵舍無威公子商/人驟施於國而多聚士盡其家貸於公有司以繼之夏)
(五月昭公卒舍即位髙氏曰孝/公名昭而諡潘曰昭非禮甚矣)
　附録(左傳邾文公元妃齊姜生定公二妃晉姬/生捷菑文公卒邾人立定公捷菑奔晉)
六月公㑹宋公陳侯衞侯鄭伯許男曹伯晉趙盾癸酉
同盟于新城
(左傳從於楚者服且謀邾也穀梁傳同者有同也同外/楚也程氏曰諸侯始㑹議合而後盟盟者志同故書同)
(同懼楚也何氏曰盟不日者刺諸侯微弱信/在趙盾杜氏曰新城宋地在梁國穀熟縣西)
　同盟于新城同外楚也其曰同者志諸侯同欲非强
　(上/聲)之也(家氏曰諸侯既散而復合春秋書同盟與齊/桓于幽之同盟其事雖異所以為同則一也)
　(去夷即華人心天理之同然是以春秋/與之特書曰同與諸侯之同乎中國也)而宋公陳侯
　鄭伯在焉則知楚次厥貉三國雖從誠有弗獲己者
　削而不書葢恕之也蔡不與(音/預)盟果有背(音/佩)華即夷
　之實矣夷考晉楚行事未有以大相遠也而春秋予
　奪如此者荆楚僭王若與同好陵蔑中華是將代宗
　周為共主君臣之義滅矣可不謹乎(髙氏曰去冬衞/鄭皆因公而請)
　(平于晉至是諸侯之從楚者復附晉也夫天王崩葬/諸侯皆若不聞而相與同盟可乎不待貶而自見也)
　(張氏曰許自文公圍之不服襄公又嘗伐之今始與/盟㑹也平菴項氏曰幽之同同授諸侯于諸侯也新)
　(城之同同授諸侯于大夫也汪氏曰春秋惟新城雞/澤單子與盟故皆志日于同盟之上以謹其凟君臣)
　(之分也蜀杜氏曰趙盾專政書日以謹其惡也陳氏/曰向也扈之盟不序諸侯此其復序何諸夏之志也)
　(晉救江無功救鄭無功與秦亟戰而楚浸强交聘于/中國得蔡次厥貉矣而晉遂不競於是公朝晉衞侯)
　(來㑹公還自晉鄭伯來㑹諸侯之懼甚矣汲汲於晉/而為此盟如之何勿序也以諸夏之汲汲於晉也而)
　(徒以趙盾主是盟書曰同盟同衆辭也自幽以來未/之有也則不與晉以主是盟之辭也廬陵李氏曰榖)
　(梁疏除二幽同尊周外同外楚之盟十有四而傳獨/於新城斷道雞澤平丘發傳者此為外楚之始而舉)
　(斷道以包上下則清丘蟲牢馬陵于蒲于戚柯陵虛/朾之類省文可知至雞澤復發傳者楚人轉盛中國)
　(外之彌甚故更發之則鹹亳城重丘亦其義也平丘/又重發外楚之文者平丘以下中國微弱外楚之事)
　(止矣故發傳/以終之也)
　附録(左傳秋七月乙卯夜齊商人弑舍而讓元元曰/爾求之久矣我能事爾爾不可使多蓄憾將免)
　(我乎爾/為之)
秋七月有星孛入于北斗(孛音/佩)
(左傳周内史叔服曰不出七年宋齊晉之君皆將死亂/公羊傳孛者何彗星也其言入于北斗何北斗有中也)
(何以書記異也榖梁傳孛之為言/猶茀也其曰入北斗斗有環域也)
　孛者惡氣所生闇亂不明之貌也入于北斗者(杜氏/曰既)
　(見而移/入北斗)斗有環城(范氏曰斗有規/郭入其魁中)天之三辰綱紀星
　也宋先代之後齊晉天子方伯中國紀綱彗者所以
　除舊布新也(何氏曰孛者邪亂之氣狀如篲篲者掃/故置新之象孫氏曰偏指曰彗光芒四)
　(出曰/孛)禎祥妖孽隨其所感先事而著(劉氏曰北斗貴/星人君之象也)
　(茀星亂臣之類言邪/亂之臣將並弑其君)後三年宋弑昭公又二年齊弑
　懿公又二年晉弑靈公此三君者皆違道失徳而死
　于亂符叔服之言天之示人顯矣史之有占明矣(汪/氏)
　(曰春秋書孛者三此年入北斗而兆宋齊晉之弑昭/十七年孛于大辰而兆王子朝之禍哀十三年孛于)
　(東方而吳將為越所滅始而應在伯國繼而應在王/室終而應在蠻夷吳楚亦不能霸矣天變愈甚而世)
　(變愈極春秋/葢傷之也)
公至自㑹
晉人納㨗菑于邾弗克納(捷公作接/菑側其反)
(左傳晉趙盾以諸侯之師八百乗納捷菑于邾邾人辭/曰齊出貜且長宣子曰辭順而弗從不祥乃還公羊傳)
(納者何入辭也其言弗克納何大其弗克納也何大乎/其弗克納晉郤缺帥師革車八百乗以納接菑于邾婁)
(力沛若有餘而納之邾婁人言曰接菑晉出也貜且齊/出也子以其指則接菑也四貜且也六子以大國壓之)
(則未知齊晉孰有之也貴則皆貴矣雖然貜且也長郤/缺曰非吾力不能納也義實不克爾也引師而去之故)
(君子大其弗克納也此晉郤缺也其稱人何貶曷為貶/不與大夫專廢置君也曷為不與實與而文不與文曷)
(為不與大夫之義不得專廢置君也榖梁傳是郤克也/其曰人何也微之也何為微之也長轂五百乗緜地千)
(里過宋鄭滕薛夐入千乗之國欲變人之主至城下然/後知何知之晩也弗克納未伐而曰弗克何也弗克其)
(義也捷菑晉出也貜且齊出/也貜且正也捷菑不正也)
　邾文公元妃齊姜生定公二妃晉姬生捷菑文公卒
　邾人立定公捷菑奔晉趙盾以諸侯之師八百乗納
　捷菑于邾邾人辭曰齊出貜且長宣子曰非吾力不
　能納也義實不爾克也引師而去之故君子善之而
　書曰弗克納也(何氏曰大其不以已非奪人之是趙/氏曰弗克納言失之於前而得之於)
　(末愈乎/遂也)在易同人之九四曰乗其墉弗克攻吉象曰
　乗其墉義弗克也其吉則困而反則也(朱子曰乗其/墉矣則非其)
　(力之不足也特以義之弗克而不攻/耳能以義斷困而反於法則故吉也)其趙盾之謂矣
　聖人以改過為大過而不改將文過以遂非則有怙
　終之刑(書舜典怙終賊刑注/怙謂有恃終謂再犯)過而能悔不貳過以遠
　罪則有遷善之美其曰弗克納見(音/現)私欲不行可以
　為難矣然則何以稱人大夫而置諸侯非也(劉氏曰/聞義而)
　(改見義而徙奚為而不免於貶曰不恥過怍非僅得/免怙終之刑耳何足以言賢夫賢者之事其君言必)
　(謀於義行必順於道是以無過舉奚有/用賤陵貴用少陵長以力為之者哉)聞義能徙故
　為之諱内以諱為貶外以諱為善(陸氏曰廢置諸侯/王者之事人臣專)
　(之罪莫大焉夫子善其聞義能徙故為之諱也凡事/不合理而心可嘉者皆以諱為善汪氏曰宣子執伯)
　(國之政奉不正而奪正雖曰隱之而其罪亦甚矣于/趙氏曰左氏云趙盾以諸侯之師八百乗納捷菑)
　(邾若實用諸侯師經不合不書故知妄也唐陳氏曰/文六年趙盾將中軍持國政郤克宣十七年方代士)
　(㑹將中軍則納捷菑乃宣子明矣廬陵李氏曰此條/三傳之義皆同但公榖以為郤缺郤克者失之正義)
　(曰捷菑不言邾者下有于邾之文猶納子糾不言齊/者上有伐齊之文也頓子北燕伯舊是國君故稱其)
　(國納衞世子蒯聵于戚者/以上下無衞文故稱國也)
　附録(左傳周公將與王孫蘇訟于晉王叛王孫蘇而/使尹氏與𥅆啟訟周公于晉趙宣子平王室而)
　(復之守楚莊王立子孔潘崇將襲羣舒使公子燮與/子儀  而伐舒蓼二子作亂城郢而使賊殺子孔不)
　(克而還八月二子以楚子出將如商密廬戢黎及叔/麇誘之遂殺鬭克及公子燮初鬭克囚于秦秦有殽)
　(之敗而使歸求成成而不得志公/子夑求令尹而不得故二子作亂)
九月甲申公孫敖卒于齊
(左傳穆伯之從已氏也魯人立文伯穆伯生二子於莒/而求復文伯以為請襄仲使無朝聽命復而不出三年)
(而盡室以復適莒文伯疾而請曰榖之子弱請立難也/許之文伯卒立惠叔穆伯請重賂以求復惠叔以為請)
(許之將來九月卒于齊告喪請葬弗許榖梁傳奔大夫/不言卒而言卒何也為受其喪不可不卒也其地於外)
(也范氏曰卒在常所則不地嬰齊卒貍蜃仲遂卒于垂/或踰境或不踰境皆書地陸氏曰奔大夫不書卒非我)
(臣也既許其歸即我臣也故書之且明君臣之義死生/一也髙氏曰敖廢命奔莒此誅廢之罪也已而奔齊主)
(齊而請復公於是乎許之則其卒也是亦大夫而已矣/所以特書其卒以典刑之壊且為齊人歸喪起也張氏)
(曰特書卒于齊見其俯仰愧怍無所/容於天地之間死而無所寧其身也)
齊公子商人弑其君舍
(左傳齊人定懿公使來告難故書以九月齊公子元不/順懿公之為政也終不曰公曰夫已氏公羊傳此未踰)
(年之君也其言弑其君舍何已立之已殺之成死者而/賤生者也榖梁傳舍未踰年其曰君何也成舍之為君)
(所以重商人之弑也商人其不以國氏何也/不以嫌代嫌也舍之不日何也未成為君也)
　州吁弑君則以國氏商人獨稱公子何也以國氏者
　累(劣偽/反)及乎上稱公子者誅止其身夫州吁寵愛有
　匹嫡奪正之漸莊公養成其惡而莫之禁至於弑逆
　則有以致之矣故曰以國氏者累及乎上按左氏魯
　叔妃配齊昭公生舍叔姬無寵舍無威商人心知其
　孤危寡特可以取而代也於是驟施於國而多聚士
　然則商人弑逆出於其身之所為而非昭公有以致
　之也故曰稱公子者誅止其身舍未踰年而成之為
　君者榖梁子曰成舍之為君所以重商人之弑也(陸/氏)
　(曰春秋之作本以懲奸惡若未逾年之君被弑而不/曰君則逆亂之臣皆以未逾年而肆其凶惡故原情)
　(立義而以弑君書晉奚齊本不正故異於此孫氏曰/嫌未逾年與成君異故誅商人為萬世戒髙郵孫氏)
　(曰人子之心則未逾年而稱子國人弑君則未逾年/而稱君此春秋所以辨君臣之分而防簒弑之禍汪)
　(氏曰子般子赤不成之為君者夫子魯臣為國諱惡/與筆削他國事不同葢成舍之為君所以别其與奚)
　(齊異而與他弑君同苟不成其為君則商人與他弑/異矣○趙氏曰公羊云其言弑何已立之已殺之假)
　(如非已立之得不為君乎臨川吳氏曰叔姬書子乃/文公女左氏以叔姬為舍母夫文公即位才十四年)
　(豈有女配齊昭公而生子可立為君者哉齊昭公以/僖二十八年即位叔姬配昭公當在僖公末年時文)
　(公尚為世子豈有世子年幼而有女嫁鄰國年長之/君為夫人者乎况文四年逆婦姜于齊葢昭之女也)
　(豈有齊昭既娶魯文之女而魯文又娶齊昭之/女者乎故知左氏以舍母為文公女者妄也)
宋子哀來奔
(左傳宋髙哀為蕭封人以為卿不義宋公而出遂來奔/書曰宋子哀來奔貴之也公羊傳宋子哀者何無聞焉)
(爾榖梁傳其曰/子哀失之也)
　宋昭公無道髙哀為蕭封人以為卿不義宋公而出
　遂來奔書曰子哀貴之也(杜氏曰貴其不食汙/君之禄辟禍速也)易曰
　幾者動之微吉之先見者也君子見幾而作不俟終
　日(汪氏曰謂見幾而作審擇所處不待其/微之著也夫子所謂亂邦不居是也)宋子哀有
　焉昔微子去紂列于三仁之首子哀不立於危亂之
　邦而春秋書字謂能貴愛其身以存道也若偷生避
　禍而去國出奔亦何取之有(陸氏曰奔者皆有罪而/子哀獨以宋公不義不)
　(貪其祿而去之出奔之美者春秋所未有故書字以/褒之孫氏曰子哀亦公弟叔肸之比張氏曰自宋昭)
　(公在位終始無一善可稱大臣死禍出奔者比比皆/是獨子哀潔身而去不蹈隕身濡尾之悔觀蕩意諸)
　(再歸而卒不免則子哀之見幾而作豈非既明且哲/之流哉故書字以與之髙氏曰春秋之法自外至者)
　(非有罪則不名自内出者非有罪則不書若但書子/哀之來則不見奔義若書名書奔則與有罪者等故)
　(特書字而季子來歸不書出奔葢為此也汪氏曰或/以子哀為昭公之子若子糾子同之類然見父之危)
　(舍之而去未必書子或又以為宋公族子子姓哀名/然諸國之臣未有以國姓為氏者當從子哀書字為)
　(是/)
冬單伯如齊齊人執單伯
　齊君舍魯之甥也商人弑舍固忌魯矣魯使單伯如
　齊齊人意欲辱魯故執單伯并子叔姬而誣之以罪
　(髙郵孫氏曰不言及者非單伯累之齊人自執子叔/姬爾髙氏曰齊人誣單伯以淫子叔姬而并執之不)
　(言及者不可及也兩書齊人執者以明單伯子叔姬/之無是事也别而言之若二事焉所以重齊人之罪)
　(也明年書單伯至自齊又書齊人來/歸子叔姬則知齊人執之者誣也)不稱行人公羊
　所謂以己執之者也(何氏曰己者己大夫自以大夫/之罪執之也王氏曰謂自以單)
　(伯已罪執之非為魯也○劉氏曰左氏云王使單伯/如齊非也若單伯為周大夫何以書至自齊乎公羊)
　(云道淫也榖梁云私罪也皆非也張氏曰單伯自莊/元年至今已八十餘年未必一人或其子若孫歟汪)
　(氏曰晉欒書欒黶父子同稱欒伯士渥濁士彌牟祖/孫同稱士伯而家父仍叔詩序皆有之或世稱之也)
　(春秋因其本稱而稱之若髙子是/也公榖云道淫乃齊之誣辭耳)
齊人執子叔姬
(左傳襄仲使告于王請以王寵求昭姬于齊曰殺其子/焉用其母請受而罪之冬單伯如齊請子叔姬齊人執)
(之又執子叔姬公羊傳執者曷為或稱行人或不稱行/人稱行人而執者以其事執也不稱行人而執者以己)
(執也單伯之罪何道淫也惡乎淫淫于子叔姬然則曷/為不言齊人執單伯及子叔姬内辭也使若異罪然榖)
(梁傳私罪也單伯淫于齊齊人執之齊人執子叔姬叔/姬同罪也程子曰商人弑君之惡已顯而執叔姬之事)
(聖人不獨罪商人也齊人不討賊俱北面事之/又敢執其君母齊之人均有罪焉故曰齊人)
　子叔姬者齊君舍之母也弑其君執其母皆商人所
　為而以為齊人執之何也商人弑君之罪已顯而齊
　人黨賊之惡未彰商人驟施(去/聲)於國而多聚士是以
　財誘齊國之人而濟其惡也齊人懐商人之私惠忘
　君父之大倫弑其君而不能討執其母而莫之救則
　是舉國之人皆有不赦之罪也(張氏曰執無罪書人/者固春秋之例也然)
　(其君無罪則其臣當為之用而罪在上其君當討之/賊而臣為之用則罪在下而不在上矣齊人不以商)
　(人為不共戴天之讎而相帥以為之用執鄰國之/命卿與其君母則商人無責焉而罪齊國之人也)假
　有人焉正色而立於朝誰敢致難(去/聲)其君與執其母
　而不之顧乎故聖人書曰齊人執子叔姬所以窮逆
　賊之黨與而治之也其討罪之㫖嚴矣故曰春秋成
　而亂臣賊子懼(陸氏曰左氏言叔姬乃齊君母春秋/例無執本國人者此乃魯女嫁齊齊)
　(不受而執之爾臨川吳氏曰竊詳事意齊舍年幼新/立急欲求配居喪而娶文公之女故其逆其歸皆不)
　(書姬歸當是九月之末至齊而舍己被弑姬無所從故/十月之初魯遣單伯往請叔姬商人惡魯與舍為)
　(昏因單伯來誣以曖昧之罪將以辱魯單/伯乃叔姬歸齊之後如齊而非送叔姬也)
(己匡王/酉元年)十有五年(晉靈九齊懿公商人元年衞成二十/三蔡莊三十四卒鄭穆十六曹文六)
(陳靈二杞桓二十五宋/昭八秦康九楚莊二)
春季孫行父如晉
(左傳春季文子如晉為單伯與子叔姬故也張氏曰魯/不能閒暇明政刑以義討齊而反因晉以求於齊行父)
(為大夫不能請討弑君之賊晉為盟主不能奉天討於/商人皆罪也臨川吳氏曰齊商人有可討之罪而魯弱)
(不敢當齊之强使人與君女遭其執辱故上卿/往聘于晉欲藉伯主之重請于齊以釋之也)
三月宋司馬華孫來盟(華戸/化反)
(左傳宋華耦來盟其官皆從之書曰宋司馬華孫貴之/也公與之宴辭曰君之先臣督得罪於宋殤公名在諸)
(侯之策臣承其祀其敢辱君請承命於亞旅魯人以為/敏榖梁傳司馬官也其以官稱無君之辭也來盟者何)
(前定也不言及/者以國與之也)
　司馬主兵之官(蔡氏曰司馬主戎馬之事軍/政莫急於馬故以司馬名官)稱華孫
　者自督弑殤公諸侯受賂失賊不討使秉宋政及其
　後世繼掌兵權春秋之所禁者故傳(去/聲)載其承命亞
　旅之詞而經書曰宋司馬華孫來盟其曰華孫猶季
　孫叔孫仲孫臧孫之類(家氏曰書華孫者著其為華/督之孫如武氏子仍叔之子)
　不書名者義不繫於名也不稱使以是專行為無君
　矣(范氏曰擅權專國不君其君縁其不臣因曰無君/吕氏曰不言使自請之也髙氏曰不由君命擅來)
　(求盟故直書宋司馬華孫來盟以罪之家氏曰穆襄/之族連嵗為亂翦君之羽翼幾盡遂奉公子鮑因襄)
　(夫人大樹黨與為簒奪之計昭公僅擁虛器而已華/耦因襄夫人之黨豫自結於諸侯以免討其不稱使)
　(言不以君命至也汪氏曰來盟不稱使者三其權皆/在來盟之臣然屈完能服齊桓之義髙子能定魯國)
　(之難聖人皆予之華耦專權結好於/鄰國而不能免昭公於兇逆則罪也)孟子曰所謂故
　國非謂其有喬木有世臣之謂也春秋此義其欲後
　世以賢者之類功臣之胄為世臣然後委之以政乎
　(孫氏曰宋自僖公㑹諸侯于薄釋宋公之後未嘗與/魯通問今華孫來結盟以尋舊好  劉氏曰左氏云)
　(宋華耦來盟其官皆從書曰宋司馬華孫貴之也非/也周之禮經諸侯相聘其使介有常數矣不聞其官)
　(皆從以為典也廬陵李氏曰張氏用髙郵孫氏曰昭/公闇亂國事廢弛大臣外奔耦懼鄰國因間以謀其)
　(國於是請來盟以結好而紓難宋大夫書於經多矣/惟三人以官舉又皆在昭公之世豈非節義之士因)
　(世亂而後顯歟其來出於自請故不書使結好合於/事宜能其官也參之屈完髙子來盟書法亦通但與)
　(胡氏/異耳)
夏曹伯來朝
(左傳禮也諸侯五年再相朝以修王命古之制也蜀杜/氏曰凡書來朝皆譏譏其不朝天子而相朝失其正也)
(汪氏曰曹伯十一年來朝纔越四年而又朝不翅如事/天子之禮文公屢受小國之朝而不報亦猶屢朝於齊)
(晉而不見答也○趙氏曰左氏云諸侯五年再相朝古/之制也按周禮諸侯猶各以服數朝天子若諸侯五年)
(再相朝即須四面而往無停歇時矣以/理推之諸侯除州伯之外無相朝之限)
齊人歸公孫敖之喪
(左傳齊人或為孟氏謀曰魯爾親也飾棺寘諸堂阜魯/必取之從之卞人以告惠叔猶毁以為請立於朝以待)
(命許之取而殯之齊人送之書曰齊人歸公孫敖之喪/為孟氏且國故也葬視共仲聲已不視帷堂而哭襄仲)
(欲勿哭惠伯曰喪親之終也雖不能始善終可也史佚/有言曰兄弟致美救乏賀善弔災祭敬喪哀情雖不同)
(毋絶其愛親之道也子無失道何怨於人襄仲説帥兄/弟以哭之他年其二子來孟獻子愛之聞於國或譖之)
(曰將殺子獻子以告季文子二子曰夫子以愛我聞我/以將殺子聞不亦遠於禮乎遠禮不如死一人門于句)
(鼆一人門于戾丘皆死公羊傳何以不/言來内辭也脅我而歸之筍將而來也)
　公孫敖慶父之後行又醜矣(汪氏曰據奔莒從已氏/宋氏曰出奔之過輕弑)
　(君之/後重)出奔他國其卒與喪歸皆書于策者許翰以謂
　文伯惠叔二子之哀誠無己也故魯人從其請國史
　記其事仲尼因而不革者以敖著教也(杜氏曰大夫/喪還不書魯)
　(感子以赦父敦公族之恩崇仁孝之教故特録敖喪/以示義髙氏曰魯既許之復而立其子為仲孫氏矣)
　(豈有臣其子而不使之奔其父之喪者乎崇公族/之恩篤君臣之義則姑聽其家以其喪歸可也)易
　曰有子考無咎(朱子曰蠱者前人已壊之緒子能幹/之則飾治而振起不累其父而可以)
　(無咎/矣)周公命蔡仲曰爾尚葢前人之愆(蔡氏曰尚庶/幾也葢掩也)
　(言庶幾能掩其父之惡也汪氏曰不言來歸葢齊人/但送於竟上而敖之子自取以葬故不曰來於哀姜)
　(書曰夫人氏之喪至自齊而不曰齊人歸之此夫人/與大夫之别也或謂敖廢君命不當録其卒又不當)
　(受其喪今按敖實魯國之罪人喪無可歸之義而惠/叔哀毁以請懇切之至遂許以歸葬聖人紀之於春)
　(秋一以閔其子之孝一以著三桓漸强之由雖有罪/而獲赦也  劉氏曰有來者有不來者此其不來者)
　(也春秋據實而書耳敖死殆十月豈/可置之編輿以行哉公羊之説非也)
六月辛丑朔日有食之鼓用牲于社
(左傳非禮也日有食之天子不舉伐鼓于社諸侯用幣/于社伐鼓于朝以昭事神訓民事君示有等威古之道)
(也髙氏曰莊公兩以日食鼓用牲于社其非禮妄作義/已著矣今文公亦復如此必以為先朝故事可舉而行)
(之也後世人君有舉行先朝故事不顧義/之可否皆因陋承誤不知春秋之義者也)
單伯至自齊
(左傳齊人許單伯請而赦之使來致命書曰單伯至自/齊貴之也穀梁傳大夫執則致致則名此其不名何也)
(天子之命/大夫也)
　單伯天子之命大夫也故逆王姬㑹伐宋使(去/聲)于齊
　皆書其字致而不名與意如婼(敕略/反)異者無所書而
　不尊王命謹臣禮也(王氏曰内大夫適他國不以久/近其歸未嘗書至惟被執而得)
　(反則以至書大夫國體一國之休戚係焉故也臨川/吳氏曰魯臣自他國至者三此單伯至自齊意如婼)
　(至自晉是也皆為齊晉所執幸得解脱故書其至以/此見經之書至者皆危之也廬陵李氏曰魯大夫之)
　(遭執而書至者三單伯書者尊之也叔孫婼不去氏/賢之也意如去族左氏所謂尊晉罪已也執而不書)
　(至者季孫行父葢與公同歸以至公為重也執張氏/曰若如左氏之説以單伯為周大夫則是晉  王使)
　(春秋既不書其自周來魯又止書其至魯而不復言/其歸京師是同之於魯之臣子無復周魯大夫之異)
　(且無以明齊人之執王使豈/春秋辨上下尊王室之義哉)
晉郤缺帥師伐蔡戊申入蔡
(左傳新城之盟蔡人不與晉郤缺以上軍下軍伐蔡曰/君弱不可以怠戊申入蔡以城下之盟而還凡勝國曰)
(滅之獲大城焉曰入之公羊傳入不言伐此其言伐何/至之日也其日何至之日也趙氏曰入而言伐言伐之)
(不服而後入也所以兼惡蔡髙氏曰蔡侯既與楚子次/于厥貉故不與新城之盟晉郤缺伐之斯有名矣凡伐)
(不言入伐之不服然後入焉見蔡雖附楚楚人不之救/也故書戊申入蔡而足以知楚之不足恃矣此雖蔡人)
(自取之亦所以甚晉也然晉曽不修所以服楚而暴小/國以爭諸侯欲使區區之蔡捍楚之强而不二則亦難)
(矣故言伐言入甚之也謹而日之又甚之也張氏曰君/弱不可以怠修徳以來蔡上也缺乃以兵伐而入其國)
(徒示威武暴及其都民而蔡終不心服謂之能佐霸主/服諸侯可乎言伐言入甚之也家氏曰晉文踐土于温)
(翟泉之㑹蔡皆與㑹楚次厥貉蔡為罪首以附之郤缺/伐之斯有名矣然齊桓潰蔡而後臨楚意不專在蔡也)
(今晉不能敵楚雖入蔡而不有益見其無能為耳陳氏/曰自伐書陽處父入書郤缺侵書趙穿由是凡役書大)
(夫○廬陵李氏曰此條入而書伐舉日於伐入之間通/經無此例公羊以為兵至即入趙子云若然當云戊申)
(晉郤缺伐蔡入之此既先伐而後曰入則非即入可知/矣安得與甲寅齊人伐衞同義乎故竊疑書法於此乃)
(予晉而罪蔡之文葢厥貉之次獨蔡有心於從楚新城/之盟中國大協而蔡又不至蔡之得伐未為過也又不)
(即聽命故春秋特書戊申於伐蔡之下者見其不服然/後入之也雖不得謂之義舉猶近乎用師之有節者未)
(可以為暴也穀梁疏説頗得之胡氏雖無傳以/前厥貉新城責蔡之文推之必非責晉之意)
秋齊人侵我西鄙
(榖梁傳其曰鄙遠之也其遠之何也不以難介我國也/髙氏曰齊商人簒弑又執我命大夫罪不勝誅而反加)
(兵於我故貶而人之也臨川吳氏曰魯/無得罪於齊齊之興師無名故曰侵)
季孫行父如晉
(左傳齊人侵我西鄙故季文子告于/晉髙氏曰一嵗再如晉皆為齊故)
冬十有一月諸侯盟于扈
(左傳冬十一月晉侯宋公衞侯蔡侯陳侯鄭伯許男曹/伯盟于扈尋新城之盟且謀伐齊也齊人賂晉侯故不)
(克而還於是有齊難是以公不㑹書曰諸侯盟于扈無/能為故也凡諸侯㑹公不與不書諱君惡也與而不書)
(後也程氏曰此盟為齊亂也魯以備齊不在㑹/故不序又稱諸侯者衆辭見衆國無能為也)
　盟于扈者晉侯宋公衞蔡陳鄭曹許八國之君也何
　以不序略之也(杜氏曰將伐齊晉侯受賂而止故總/曰諸侯言不足序列陳氏曰非一役)
　(再有事而不序諸侯散辭也臨川吳氏曰晉侯伯/主也而與諸侯同稱諸侯不以霸主畀晉靈也)春
　秋於外國君臣同詞而不分爵號(去/聲)説者以為略之
　也八國曷為略之等於外國乎齊人弑君不能致討
　受賂而退奚以爲中國矣不曰晉人㑹諸侯盟于扈
　而曰諸侯盟者分惡於諸侯也陳恒弑其君孔子沐
　浴而朝告於哀公請討之弑君之賊夫人之所得討
　也而况諸侯乎况於鄰國乎(劉氏曰大者天地其次/君臣道莫先焉晉為伯)
　(主齊弑其君興諸侯而莫能正晉固有罪矣諸侯皆/莫之討不亦病乎夫諸侯不專征者也陳恒弑簡公)
　(而孔子請討焉是豈非義而孔子行之哉從此/觀之盟于扈之意晉固有罪而諸侯亦病矣)略諸
　侯而不序以其欲討齊罪而復(扶又/反)不能也况於鄰
　壤初不與盟㑹者乎魯君之罪亦可知也(胡氏曰春/秋以好生)
　(惡殺為心獨至弑逆之賊必誅而不赦葢亂常毁則赦而/不誅則天理滅矣汪氏曰此年盟扈欲討齊而不果十)
　(七年㑹扈欲討宋而不能皆以賂而棄討賊之義故/皆略諸侯而不序左氏一則曰無能為一則曰無功)
　(皆謂其廢天討而縱亂賊也七年公㑹諸侯晉大/夫盟于扈趙盾内專廢置其君而諸侯俯首以聽)
　(命是亦簒弑之萌矣故晉大夫不書名氏説者當/比事而考之陳氏曰向也扈之盟趙盾為之則其)
　(不序諸侯猶曰大夫主是盟也此國君也曷為不/序散辭也新城之盟不可以不序徒以諸夏之志)
　(焉耳而晉侯不出於是楚伯成而頃王崩葬不見/於春秋諸侯無統紀甚矣故終靈公之篇凡合諸)
　(侯皆散辭傳曰無能為也○趙氏曰左氏云凡諸非/侯㑹公不與則不書按諸侯㑹公不與而列㑹者)
　(一則知左氏/之説非也)
十有二月齊人來歸子叔姬
(左傳王故也公羊傳其言來何閔之也此有罪何閔爾/父母之於子雖有罪猶若其不欲服罪然榖梁傳其曰)
(子叔姬貴之也其言來歸何也父母之於子雖有/罪猶欲其免也程子曰執之書故來歸不得不書)
　不言齊子叔姬來歸而曰齊人來歸子叔姬者見(音/現)
　子叔姬無罪齊人自絶而歸之爾(劉氏曰出夫人者/未嘗不使大夫將)
　(命把叔姬郯伯姬曰來歸此其曰齊人來歸子叔姬/春秋正名别賢治不肖子叔姬以禍亂逐非得罪於)
　(先君魯雖受之其義固可以自止故謂之齊人來歸/明罪之在也髙氏曰凡内女見黜皆書來歸罪在姬)
　(也此書齊人來歸者罪在齊人也晉合諸侯盟于扈/受齊賂而不伐齊故齊人自歸子叔姬以解諸侯之)
　(意/)春秋深罪齊人以商人為君而不知其惡故其執
　其歸與弑其君商人皆稱齊人深責之也(家氏曰父/母志歸其)
　(女情之不容己者國君志討鄰賊亦義之不容己者/也况魯甥以弑殞魯女以執辱霸主不能討魯國所)
　(當問文公誠能赫然發憤請命天王大興師徒問齊/人弑舍之罪縱未能以商人為戮亦足以伸大義於)
　(天下乃卑躬下氣以請叔姬置討賊之公義篤歸女/之私情書齊人執子叔姬齊人歸子叔姬其執其釋)
　(在人閔姬而病魯也○劉氏曰公羊云其言來何閔/之也非也加來何以為閔不加來何以為不閔此直)
　(來歸耳無强説也榖梁云父母於子雖有罪猶欲其/免也亦非也郯伯姬來歸有罪見出者也齊人來歸)
　(子叔姬無罪齊/人强出之者也)
齊人侵我西鄙遂伐曹入其郛
(左傳齊侯侵我西鄙謂諸侯不能也遂伐曹入其郛討/其來朝也季文子曰齊侯其不免乎已則無禮而討於)
(有禮者曰女何故行禮禮以順天天之道也已則反天/而又以討人難以免矣詩曰胡不相畏不畏于天君子)
(之不虐幼賤畏于天也在周頌曰威天之威于時保之/不畏于天將何能保以亂取國奉禮以守猶懼不終多)
(行無禮弗能在矣公羊傳郛者何恢郭也入郛書乎曰/不書入郛不書此何以書動我也動我者何内辭也其)
(實我動焉爾襄陵許氏曰魯盡禮於晉而見侵弗恤曹/修禮於魯而被伐莫救夫豈特齊之暴戾無道皆晉靈)
(趙盾之失職也髙氏曰商人弑君自立諸侯㑹于扈謀/伐之晉取賂而還是成商人為君也故自此遂書齊侯)
(商人知諸國之無能為益無顧忌肆其威暴且恚魯仗/晉以謀已故一嵗而再侵魯惡魯而及曹非理甚矣凡)
(伐不言入入其郛者甚之也因魯而加兵於曹曰侵可/也而曰伐者討其以王禮事魯執辭正也陳氏曰入郛)
(皆不書於齊魯書之侵我皆書人於是書齊侯異其文/者異其事也廬陵李氏曰齊魯之爭齊桓未伯之先有)
(長勺次郎之役晉文未伯之先有至酅取穀之役至此/而齊三弱魯矣雖以子叔姬無寵之故而實晉伯之不)
(振也陳氏云兵事書遂必天下之大故此語亦有見書/侵書伐書入郛皆特筆則此役書遂固不可與齊桓之)
(侵蔡遂伐楚例論而又有甚於楚之侵陳遂侵宋晉之/侵鄭遂侵衞者矣外兵事書遂者五而齊獨兩見焉晉)
(之失伯非齊為之歟○啖氏曰公羊云入郛不書此何/以書動我也按因其侵伐我遂入曹故得詳其事非為)
(其動我也劉氏曰入郛殆矣幾乎/入矣勢不輕於圍豈得不書哉)
(庚匡王/戌二年)十有六年(晉靈十齊懿二衞成二十四蔡文公/申元年鄭穆十七曹文七陳靈三把)
(桓二十六宋昭九/弑秦康十楚莊三)
春季孫行父㑹齊侯于陽榖齊侯弗及盟
(左傳春王正月及齊平公有疾使季文子㑹齊侯于陽/榖請盟齊侯不肯曰請俟君間公羊傳其言弗及盟何)
(不見與盟也榖梁傳弗及者内辭也行父失命矣齊得/内辭也趙氏曰大夫求盟諸侯宜弗盟也譏公不親往)
(程子曰魯齊既先約盟而公稱疾不往乃使季孫行父/㑹故齊侯不及盟張氏曰文公即位之元年以㑹霸主)
(為憚而付之公孫敖以取晉怒魯之不得志於晉者數/十年今齊之亂公能修明政刑告天子方伯以討其罪)
(則雖大國必畏之矣既不能然反使商人得以强大而/威我親戚命使執辱於齊邊鄙被兵與國蒙伐此有志)
(者困心衡慮而圖之之時也文公方且宴安於其國復/使其臣犯分求盟以平累日之隙抑何不思之甚哉汪)
(氏曰弗者遷詞若曰我本欲及齊盟而齊弗及我盟也/上既曰㑹齊侯則是齊許之㑹非絶魯也六月公子遂)
(及齊侯盟可知矣王氏曰齊懿之不與行父盟非果能/以大夫不可抗諸侯之禮責魯而不盟也特以勢軋魯)
(而脅文公之親至及襄仲納賂則貪於利而不復責文/公之不至矣故直書曰齊侯弗及盟不以商人之侮辱)
(為恥也然平丘之盟則書公不與盟此不曰行父弗及弗/盟而書齊侯則季孫亦不能無責矣廬陵李氏曰酅之)
(及魯畏齊而弗敢及也陽穀/之弗及齊弱魯而弗見及也)
夏五月公四不視朔
(左傳疾也公羊傳公曷為四不視朔公有疾也何言乎/公有疾不視朔自是公無疾不視朔也然則曷為不言)
(公無疾不視朔有疾猶可言也無疾不可言也榖梁傳/天子告朔于諸侯諸侯受乎禰廟禮也公四不視朔公)
(不臣也以公為/厭政以甚矣)
　天子班朔于諸侯諸侯每月奉以告廟出視朝政(何/氏)
　(曰禮諸侯受十二月朔政于天子藏于太祖廟每月/朔朝廟使大夫南面奉天子之命君北面受之乃察)
　(一月之政頒於其國故謂之視朔必受之於廟者孝/子縁生以事死親存則朝朝而夕夕已死不敢忘故)
　(朝廟受朔而視政也杜氏曰諸侯每月必聽政因朝/于廟今公以疾闕不得視二月三月四月五月朔也)
　文公四不視朔公羊子以為有疾也不言疾自是公
　無疾不視朔也(何氏曰是後公不復視朔政事委任/公子遂孔氏曰此後有不告朔者亦)
　(不復書其譏已明矣不復譏也髙郵孫氏曰視朔之/禮廢自文公始不曰始不視朔者或行而或廢也)
　此見聖人所書之意若後復視朔者必於此書公有
　疾與昭公如晉之事比矣(張氏曰春秋微顯志晦之/法無往不寓以見諱國惡)
　(而莫不實之意文公以疾不視朔春秋不用昭公有/疾乃復之例書公有疾四不視朔而特書公四不視)
　(朔葢文公自是因循不講告朔之禮以致他公不復/舉行所以定哀之時聖人有我愛其禮之言羊存而)
　(禮廢其必/始於此歟)文公厭政備見於經閏不告朔不視無雨
　不閔㑹同不與廟壊不修作主不時事神治民之怠
　也則其心放而不知求久矣(髙氏曰朔者天子之所/頒也諸侯上稟天子之)
　(命下授萬民之時故其奉王朔告于廟則謂之告朔/退而視朝以授民則謂之視朔前此未有書不視朔)
　(者若其有疾則亦常事爾此特書者見盡非有疾氏/而然也葢欲符季孫行父之言使齊不疑耳蜀杜)
　(曰六月閏月不告朔猶朝于廟夫子録之是幸其禮/不盡廢也今又書不視朔是未嘗朝廟聽政禮廢甚)
　(矣汪氏曰告朔乃諸侯所以奉天子之政令當時諸/侯既不稟命于天子而自立又不朝于天子而述職)
　(其所以承天子之命而受之民者惟有此耳水木本/原之義泯滅而僅存者也文公昉廢此禮而不行實)
　(有無王之心非特怠於事神治民而已也公羊左氏/以為公有疾榖梁以為無疾今考四不視朔責在齊)
　(侯不及盟之後公子遂盟郪丘之前葢公性怠惰茲/懼商人之辱已故因微疾而託之以不聽政遂辭齊)
　(而不㑹然二百四十二年豈無因疾不視朔者而皆/不書莊公七月有疾八月薨亦不書八月不視朔是)
　(文公之疾非果不能視事也子貢欲去告朔之羊葢/沿襲之弊以是為不急之務或廢或行至春秋之末)
　(雖賢者以為當廢春秋特筆以罪文公譏其作俑耳/廬陵李氏曰文公不視朔左氏以為有疾而公榖以)
　(為無疾三傳説皆通葢此時本以疾而詐齊自是遂/因循廢之爾朱子曰魯自文公始不視朔則此後不)
　(復告朔可知前閏月之不告猶行朝廟之禮也於是/朝廟亦不舉矣又曰正義云告朔謂告于祖廟視朔)
　(謂聽治月政視朔由公疾而廢其告/朔或有司告之不必廢也此亦一説)
六月戊辰公子遂及齊侯盟于郪丘(郪音西公作犀丘/榖作師丘公羊疏)
(作菑/丘)
(左傳公使襄仲納賂于齊侯故盟于郪丘穀梁傳復行/父之盟也杜氏曰郪丘齊地汪氏曰此盟魯有畏而强)
(欲與之盟也然行父請盟則弗及仲遂納賂則俯從商/人之為君可知矣見弑於近習宜哉髙氏曰春秋書公)
(四不視朔非特譏公之怠亦以見公子遂要盟之由則/知此盟非齊侯之欲故明年齊侯復伐西鄙僅少紓而)
(已故謹而日之家氏曰齊魯皆千乗之國齊能伐魯魯/豈不能扞齊况直而壯者在魯曲而老者在齊彼以其)
(力我以其義吾何慊於彼而行父襄仲乞/盟不得至納賂求盟魯之君臣有愧甚矣)
秋八月辛未夫人姜氏薨
(杜氏曰僖公夫/人文公母也)
毁泉臺
(左傳有蛇自泉宫出入于國如先君之數秋八月辛未/聲姜薨毁泉臺公羊傳泉臺者何郎臺也郎臺則曷為)
(謂之泉臺未成為郎臺既成為泉臺毁泉臺何以書譏/何譏爾築之譏毁之譏先祖為之已毁之不如勿居而)
(已矣榖梁傳喪不貳事貳事緩喪也以文為多/失道矣自古為之今毁之不如勿處而已矣)
　先祖為之非矣(何氏曰莊公/所築臺于郎)然臺之存毁非安危治
　亂之所繫也雖勿居可也而必毁之是暴揚其失有
　輕先祖之心此履霜之漸弑父與君之萌春秋之所
　謹也故書(孫氏曰惡勞民也築之勞毁之勞既築又/毁可謂勞矣髙郵孫氏曰毁者全除之與)
　(墮異也先君為之是而毁之是毁先君之美也為之/非而毁之是暴先君之惡也公羊之説得之薛氏曰)
　(築之葢勞人也又勞人以彰為者之非是益非也之/汪氏曰或者謂先君築之非則今毁之是文公毁)
　(為莊公滅惡孝之大者夫孟獻子以其兄所為之室/尚曰毁之重勞且不敢間况以國君而勞民以毁先)
　(君之所築者乎○劉氏曰榖梁云喪不二事二事緩/喪也非也但毁一臺何能令喪緩乎聲姜九月而喪)
　(所以緩者亦猶作僖公主豈為毁臺乎李氏堯俞曰/左氏記蛇妖春秋有異皆備書何故而闕之其説妄)
　(也/)
楚人秦人巴人滅庸
(左傳楚大饑戎伐其西南至于阜山師于大林又伐其/東南至于陽丘以侵訾枝庸人帥羣蠻以叛楚麋人帥)
(百濮聚於選將伐楚於是申息之北門不啟楚人謀徙/於阪髙蒍賈曰不可我能往寇亦能往不如伐庸夫麋)
(與百濮謂我饑不能師故伐我也若我出師必懼而歸/百濮離居將各走其邑誰暇謀人乃出師旬有五日百)
(濮乃罷自廬以往振廩同食次于句澨使廬戢黎侵庸/及庸方城庸人逐之囚子楊窻三宿而逸曰庸師衆羣)
(蠻聚焉不如復大師且起王卒合而後進師叔曰不可/姑又與之遇以驕之彼驕我怒而後可克先君蚡冒所)
(以服陘隰也又與之遇七遇皆北唯禆鯈魚人實逐之/庸人曰楚不足與戰矣遂不設備楚子乗驛㑹師于臨)
(品分為二隊子越自石溪子貝自仞以伐庸/秦人巴人從楚師羣蠻從楚子盟遂滅庸)
　楚大饑戎與䴢濮交伐之而庸人幸其弱帥羣蠻以
　叛楚此取滅之道也楚人謀徙於阪(音/反)髙蒍(于委/反)賈
　曰不可我能往寇亦能往不如伐庸亦見其謀國之
　善矣故列書三國而楚不稱師減楚之罪詞也(張氏/曰庸)
　(乗饑饉帥蠻危楚楚一畏徙則無以保其國然御變/待敵亦制服之而已夷人宗社豈王法之所容乎楚)
　(子克庸而遂滅之其罪大矣是以人楚子而罪其滅/也髙氏曰楚率秦巴以滅庸則秦又聽服於楚矣夫)
　(城濮之役秦人在焉遂與中國盟㑹晉襄因殽之役/報復不已自是失秦使其協和以欀楚且討其弑君)
　(父之罪葢有餘力而晉反棄秦/以資楚此中國所以不振也)
冬十有一月宋人弑其君杵臼
(左傳宋公子鮑禮於國人宋饑竭其粟而貸之年自七/十以上無不饋飴也時加羞珍異無日不數於六卿之)
(門國之材人無不事也親自桓以下無不恤也公子鮑國/美而艷襄夫人欲通之而不可夫人助之施昭公無道)
(人奉公子鮑以因夫人於是華元為右師公孫友為左/師華耦為司馬鱗鱹為司徒蕩意諸為司城公子朝為)
(司寇初司城蕩卒公孫壽辭司城請使意諸為之既而/告人曰君無道吾官近懼及焉棄官則族無所庇子身)
(之貳也姑紓死焉雖亡子猶不亡族既夫人將使公田/孟諸而殺之公知之盡以寶行蕩意諸曰盍適諸侯公)
(曰不能具大夫至于君祖母以及國人諸侯誰納我且/既為人君而又為人臣不如死盡以其寶賜左右以使)
(行夫人使謂司城去公對曰臣之而逃其難若後君何/冬十一月甲寅宋昭公將田孟諸未至夫人王姬使帥)
(甸攻而殺之蕩意諸死之書曰宋人弑其君杵臼君無/道也文公即位使母弟須為司城華耦卒而使蕩虺為)
(司馬公羊傳弑君者曷為或稱名氏或不稱名氏大夫/弑君稱名氏賤者窮諸人大夫相殺稱人賤者窮諸盜)
　此襄夫人使甸殺之也而書宋人者昭公無道國人
　之所欲弑也(范氏曰稱人者衆辭衆之所同則君過/可知陳氏曰稱人猶曰衆人殺之云耳)
　(昭公之篇大夫特書官而意諸不言及大夫而不書/官則臣子何罪意諸而言及則昭公疑於殤閔薛氏)
　(曰書人皆微者也國君無道微者得/以殺之君之罪而又誅其臣子也)君無道而弑之
　可乎諸侯殺其大夫雖當(去/聲)於罪若不歸司寇猶有
　專殺之嫌以為不臣矣况於北面歸載奉之以為君
　也故曰人臣無將將而必誅昭公無道聖人以弑君
　之罪歸宋人者以明三綱人道之大倫君臣之義不
　可廢也(永嘉吕氏曰稱人以弑則其國人咸有罪焉/宋人弑其君杵臼國人利公子鮑之惠奉而)
　(欲立之因昭公田孟諸郊甸之師攻而殺之是宋國/之人皆欲弑之也齊人弑其君商人亦齊人利商人)
　(之惠縱其弑舍而君之及邴歜閻職弑懿公而國人/又莫之討是齊國之人皆有罪也莒人弑其君密州)
　(以莒子虐國人攻而弑之是/莒國之人皆有弑君之心也)然則有土之君可以肆
　於民上而無誅乎諸侯無道天子方伯在焉臣子國
　人其何居(音/基)死於其職而明於去就從違之義斯可
　矣(髙氏曰不書葬賊不討也杵臼之死襄夫人為之/也若專歸罪於夫人則杵臼無道失衆之惡無自)
　(而見惟以衆言之則夫人之罪在其中矣此之謂善/志春秋之世君以無道致禍者衆矣獨杵臼與齊商)
　(人莒密州稱人以弑者天之所廢必若桀紂然以桀/之虐民欲與之偕亡而成湯放之猶有慙徳以紂之)
　(不善億兆離心而文王事之猶不敢違况君罪未至/此而輒為賊以弑之乎汪氏曰昭公自言不能其大)
　(夫至於君祖母以及國人則其無道而不足以君宋/固不誣矣然左氏云公子鮑美而艷襄夫人欲通之)
　(使襄夫人與鮑果有淫行則舉國之人豈肯心悦誠/服而當國大臣安有順鮑之所欲而君之乎此未可)
　(信竊意昭公無道久失衆心故襄夫人密使人因衆/惡而戮之既戮之而猶加以美諡則將掩其殺國君)
　(之惡也春秋推見至隱書曰宋人弑其君既足以著/昭公無道之實又斥宋人大惡之罪而襄夫人以君)
　(祖母從國人之弑其君其與弑之罪不書而自見矣/朱子綱目於後魏馮太后鴆顯祖直書曰太后弑其)
　(主葢取春秋書宋/弑昭公之例也)蕩意諸亦死職春秋削之不得班
　於孔父仇牧荀息何也三子閑其君而見殺春秋之
　所取也意諸知國人將弑其君而不能止知昭公之
　將見殺而不能正坐待其及而死之所謂匹夫匹婦
　自經於溝瀆而莫之知也奚得與死於其職者比乎
　(汪氏曰意諸違亂出奔未幾而復反既不能引其君/當道使免於難又徇於利害之私而守位不去其亦)
　(不仁/矣)聖人所以獨取髙哀之去而書字以褒之也
(辛匡王/亥三年)十有七年(晉靈十一齊懿三衞成二十五蔡文/二鄭穆十八曹文八陳靈四把桓二)
(十七宋文公鮑元年/秦康十一楚莊四)
春晉人衞人陳人鄭人伐宋
(左傳晉荀林父衞孔達陳公孫寧鄭石楚伐宋討曰何/故弑君猶立文公而還卿不書失其所也程子曰行天)
(討而成其亂失天/職也故不卿之)
　列國之卿其君所與共天位治天職者宋有弑君之
　亂欲行天討而伐宋乃其職也復不能討而成其亂
　是不足為國卿失其職矣故皆貶而稱人(陳氏曰曷/為貶稱人)
　(失討賊之義也宋賊無主名宜若勿討其責諸侯以/討之何子弑父凡在宫者殺無赦臣弑君凡在官者)
　(殺無赦衆人弑君賊奈何勿討/也賊可以勿討則昭公書葬矣)大夫帥師稱名氏賤
　者窮諸人其稱人賤之也陳恒弑簡公孔子請討曰
　以吾從大夫之後不敢不告也(髙氏曰孔子雖已告/老猶請討之况正居)
　(卿大夫之位者乎春秋之誅亂賊如魯宣公者與謀/也如楚公子比者與事也若宋文公始無弑君之謀)
　(終無弑君之逆而以為弑君者有其情也今諸國之/師不探其情而無所委罪焉貶而人之不亦宜乎)
夏四月癸亥葬我小君聲姜(聲公/作聖)
(左傳有齊難是以緩公羊傳聖姜者何文公之母也髙/氏曰九月乃葬慢也不稱僖姜而别為之諡非禮也文)
(公三不與諸侯盟㑹四不視朔又緩葬其母其怠於政/事可知也已○劉氏曰左傳云有齊難是以緩按聲姜)
(薨後乃無齊難既/葬而有齊師耳)
齊侯伐我西鄙六月癸未公及齊侯盟于榖
(左傳齊侯伐我北鄙襄仲請盟六月盟于榖髙氏曰齊/猶以公不親盟復來討而脅公出盟於此見郪丘之盟)
(無益矣汪氏曰郪丘與榖之盟皆書及則二盟皆魯人/汲汲欲盟非齊之急於盟也明年商人戒師期使無申)
(池之禍則兵又至魯矣盟豈足恃哉家氏曰齊之無道/亦極矣魯之不自振亦甚矣齊商傲而日益盈魯文卑)
(而日益索皆將死之證/商惡貫盈宜及於難)
諸侯㑹于扈
(左傳晉侯蒐于黄父遂復合諸侯于扈平宋也公不與/㑹齊難故也書曰諸侯無功也於是晉侯不見鄭伯以)
(為貳於楚也鄭子家使執訊而與之書以告趙宣子曰/寡君即位二年召蔡侯而與之事君九月蔡侯入於敝)
(邑以行敝邑以侯宣多之難寡君是以不得與蔡侯偕/十一月克減侯宣多而隨蔡侯以朝于執事十二年六)
(月歸生佐寡君之嫡夷以請陳侯于楚而朝諸君十四/年七月寡君又朝以蕆陳事十五年五月陳侯自敝邑)
(往朝于君往年正月燭之武往朝夷也八月寡君又往/朝以陳蔡之密邇於楚而不敢貳焉則敝邑之故也雖)
(敝邑之事君何以不免在位之中一朝于襄而再見于/君夷與孤之二三臣相及於絳雖我小國則蔑以過之)
(矣今大國曰爾未逞吾志敝邑有亡無以加焉古人有/言曰畏首畏尾身其餘幾又曰鹿死不擇音小國之事)
(大國也徳則其人也不徳則其鹿也鋌而走險急何能/擇命之罔極亦知亡矣將悉敝賦以待於儵唯執事命)
(之文公二年六月壬申朝于齊四年二月壬戌為齊侵/蔡亦獲成於楚居大國之間而從於强令豈其罪也大)
(國若弗圖無所逃命晉鞏朔行成於鄭趙穿公壻池為/質焉杜氏曰傳不列諸國而言復合則如上十五年盟)
(扈之諸侯/可知也)
　宋昭公雖為無道人臣將而必誅春秋正宋人為弑
　君之罪所以明人道之大倫也故大夫無沐浴之請
　則貶而稱人諸侯無討賊之功則略而不序(杜氏曰/昭公雖)
　(以無道見弑而文公猶宜以弑君受討故林父伐宋/以失職稱人晉侯平宋以無功不序明君雖不君臣)
　(不可以不臣/所以督大教)不然是廢君臣之義人欲肆而天理滅
　矣故曰春秋成而亂臣賊子懼(汪氏曰桓二年㑹稷/以成宋亂獨序諸侯)
　(者春秋之初四國交亂猶之可也至此八國成亂天/下之勢將淪胥矣家氏曰兩扈之㑹諸侯不序春秋)
　(所以削晉霸而著其黨逆之罪也自齊桓之霸中國/久無簒弑之禍及齊商人宋鮑弑君霸國無討又從)
　(而安定之自是簒弑之禍接迹於中國魯赤晉靈皆/斃於强臣之手趙盾實為之也人以為盾有無君之)
　(心故黨逆賊而不問盾何以辭其責或謂宋督弑君/四國為㑹于稷春秋書曰以成宋亂今晉人兩扈視)
　(稷無以相遠不書成齊亂成宋亂何哉夫督之弑霸/事未興書成宋亂並責在㑹之諸侯也今晉主夏盟)
　(商與鮑皆釋而無討更與諸侯共定簒賊之位罪浮/於稷故春秋削晉霸而不列數諸侯事雖同而書法)
　(異罪有輕重故也王氏曰二扈之/㑹皆取賂而還見利而忘義也)
秋公至自穀
(髙氏曰公不與扈之㑹而及齊盟穀苟免齊難書至自/穀則不㑹扈可知矣張氏曰齊商人不足與㑹書至危)
(之王氏曰明年齊復/欲伐魯則危可知矣)
　附録(左傳秋周甘歜敗戎于邥垂乗其飲酒/也  冬十月鄭大子夷石楚為質于晉)
冬公子遂如齊
(左傳襄仲如齊拜穀之盟復曰臣聞齊人將食魯之麥/以臣觀之將不能齊君之語偷臧文仲有言曰民主偷)
(必死髙氏曰公已與齊侯盟而遂復往者政在遂故也/汪氏曰自商人之簒魯連年被兵上卿納賂請盟又親)
(與盟繼又使卿往聘而怒猶未怠也卑屈之不足/以紓禍也如是苟非假手於歜職則魯其殆哉)
(壬匡王/子四年)十有八年(晉靈十二齊懿四弑衞成二十六蔡/文三鄭穆十九曹文九陳靈五杞桓)
(二十八宋文二秦/康十二卒楚莊五)
春王二月丁丑公薨于臺下
(左傳春齊侯戒師期而有疾醫曰不及秋將死公聞之/卜曰尚無及期惠伯令龜卜楚丘占之曰齊侯不及期)
(非疾也君亦不聞令龜有咎二月丁丑公薨穀梁傳臺/下非正也髙郵孫氏曰薨非路寢皆不正也其曰臺下)
(葢又甚焉汪氏曰或謂因隕而斃不能順受其正故以/非命而終今雖莫考其詳然經書薨于臺下則其失正)
(終之道亦可貶矣廬陵李氏曰文公在位十有八年乃/怠政之君魯國之衰自此始當其初年承僖公之餘政)
(國家無事故即位之書始得繼體之主而叔服㑹葬毛/伯錫命王室之待魯甚優夫何得臣如京公孫敖㑹晉)
(侯尊王事伯之禮皆失焉不一二年緩於作主輕於逆/祀以至世室之壊而宗廟之禮廢矣婦姜之逆不能謹)
(始敬嬴之嬖不能正分而夫婦適妾之禮紊矣故先儒/曰三書不雨無勤民之心四不視朔無自强之志處父)
(厭盟則辱於晉郪丘賂盟則辱於齊誠哉是言也然自/七年㑹扈以後十三年新城以前楚商臣方以伯事召)
(諸侯宋鄭蔡皆靡然從之魯於是時獨能堅事晉室故/衡雍之盟公子遂之救承筐之謀沓棐之㑹亦不為無)
(益於晉靈之伯數年之間楚椒秦術之聘曹伯之兩朝/魯亦若尤能為諸侯之望者奈何晉室不振齊商人之)
(侵暴不已行父兩告而援師不出於是陽穀之盟穀之/盟魯遂困於齊矣雖文公之媮有以致之亦晉之咎也)
(若夫敬嬴襄仲之事則又襲成風之餘智者文公前有/讒而不見後有賊而不知身死之後冡嗣戕賊其亦莊)
(公之/儔哉)
秦伯罃卒
(髙氏曰秦雖伯益之後本附庸也僻在西夷自秦仲始/大至平王時襄公有功於周室賜爵為伯穆公與於城)
(濮之戰自後與中國交聘盟㑹康公/歸襚始與魯通好至是遂書其卒)
夏五月戊戌齊人弑其君商人
(左傳齊懿公之為公子也與邴歜之父爭田弗勝及即/位乃掘而刖之而使歜僕納閻職之妻而使職驂乗夏)
(五月公㳺於申池二人浴於池歜以扑抶職職怒歜曰/人奪女妻而不怒一抶女庸何傷職曰與刖其父而弗)
(能病者何如乃謀弑懿公納諸竹/中歸舍爵而行齊人立公子元)
　按左氏齊懿公即位刖邴歜(音/觸)之父而使歜僕納閻
　職之妻而使職驂乗二人者實弑懿公然則於法宜
　書曰盜(茅堂胡氏曰臣弑其君子弑其父非一朝一/夕之故而義各不同如閻職弑君不書盜而)
　(曰齊人須熟看傳文思聖人之意使/弑君則書弑君夫人而能為春秋也)而特變其詞以
　為齊人何也亂臣賊子之動於惡必有利其所為而
　與之者人人不利其所為而莫之與則孤危獨立無
　以濟其惡簒弑之謀熄矣惟利其所為而與之者衆
　是以能濟其惡天下胥為禽獸而莫之遏公子商人
　驟施於國而多聚士盡(津忍/反)其家而貸(音/忒)於公有司
　是以財誘齊國之人也齊人貪公子一時之私施不
　顧君臣萬世之大倫弑其國君則靦面以為之臣而
　不能討執其君母則拱手以聽其所為而不能救故
　於懿公見殺特不書盜反以弑君之罪歸諸齊人(茅/堂)
　(胡氏白商人當誅之賊也於法本從州吁無知之例/而聖人書齊人弑其君者所以深罪齊國之人也髙)
　(郵孫氏曰齊人殺商人自以其私非討賊也春秋之/義弑君大惡之人殺之必正其罪苟不討其罪又以)
　(其私則亦曰弑君也所以原/情定罪而大為之防也歟)以誅亂賊之黨弭簒弑
　之漸所謂拔本塞源懲禍亂之所由也故曰春秋成
　而亂臣賊子懼(陳氏曰職歜微不稱盜而稱齊人所/以罪商人也髙氏曰書齊人弑以誅)
　(亂賊之黨且見齊無臣子而商人得遂為君也張氏/曰商人固當討之賊然齊人不以為賊北面稱臣而)
　(君之者三年以為賊則不當事以為君則不可弑今/三年事之一旦弑之亂作於大分已定之後故曰弑)
　(其君也况商人驟施聚士以成弑舍之謀則齊人乃/同惡之黨所以歜職殺商人而特書齊人汪氏曰歜)
　(職以僕御之賤既斃商人舍爵而行略不畏忌如肆/行於無人之境則齊人固惡商人而欲其斃也春秋)
　(以弑君係之齊人宜矣然商人前書弑舍今既不從/州吁無知之例以討賊書又不從楚比之例以盜殺)
　(書葢罪齊人既以為君而又殺之也朱子綱目於隋/煬前書太子廣弑帝後書宇文化及弑其君廣葢取)
　(法春秋書商人之例耳此李存孝之叛其養父而歸/朝廷君子不予以徙義而豫讓之不肯委質為臣而)
　(報讎者所以見/稱於史䇿也)
六月癸酉葬我君文公
秋公子遂叔孫得臣如齊
(左傳秋襄仲莊叔如齊惠公立故且拜葬也文公二妃/敬嬴生宣公敬嬴嬖而私事襄仲宣公長而屬諸襄仲)
(襄仲欲立之叔仲不可仲見于齊侯而請之齊侯新立/而欲親魯許之穀梁傳使舉上客而不稱介不正其同)
(倫而相介故/列而數之也)
　使舉上客將稱元帥此春秋立文之常體也其有變
　文書介副者欲以起問者見事情也子赤夫人之子
　今卒于弑不著其實是為(去/聲)國諱惡無以傳信於將
　來而春秋之大義隱矣故上書大夫並使下書夫人
　歸於齊中曰子卒則見禍亂邪謀發於奉使之日而
　公子遂弑立其君之罪著矣(劉氏曰春秋之文有常/有變變之甚微讀者難)
　(知也則以為史耳乃春秋則欲起問者見善惡也仲/遂將弑君謀之齊而後决經書子卒其實尚隱故原)
　(其禍亂之始邪謀之發著之奉使之日以見其非常/也齊與人之大臣謀弑其君春秋所以異而惡之也)
　(汪氏曰遂縁使事修聘於齊請立宣公得臣非介葢/並命也春秋累數而不特書者誅其奸也臨川吳氏)
　(曰公子遂將殺適立庶而先聘齊以請故托賀立君/及拜葬二事以行也髙氏曰一卿將命可兼他事豈)
　(可每事一卿乎遂將弑嗣君故二卿偕往罪不容誅/汪氏曰公子遂當僖公之世入把伐邾已得兵權文)
　(公即位遂執魯國之政特盟霸國之卿專㑹諸侯之/師重以文之庸闇怠於政事無君之心非一日矣故)
　(假使齊之行挾得臣同往結援强鄰以定/弑立之計春秋列書使介分惡於得臣也)
冬十月子卒
(左傳冬十月仲殺惡及視而立宣公書曰子卒諱之也/仲以君命召惠伯其宰公冉務人止之曰入必死叔仲)
(曰死君命可也公冉務人曰若君命可死非君命何聽/弗聽乃入殺而埋之馬矢之中公冉務人奉其帑以奔)
(蔡既而復叔仲氏公羊傳子卒者孰謂謂子赤也何以/不日隱之也何隱耳弑也弑則何以不日不忍言也穀)
(梁傳子卒不日故也杜/氏曰殺視不書賤之)
　諸侯在喪稱子(陳氏曰惡位未定則其稱子卒何成/之為在喪之君也凡君在喪恒稱子)
　(未葬稱子某於是公子遂殺惡而立宣公/故成之為在喪之君以弑罪罪宣公也)繼世不忍
　當也既葬不名終人子之事也踰年稱君縁民臣之
　心也子卒何以不日遇弑不忍言也(趙氏曰魯君未/踰年而見殺但)
　(書卒不可/斥言也)既葬而不名不名而遇弑者不日以見其
　弑子赤是也(孫氏曰成君弑不地子赤/未踰年故不日以别之)踰年而稱君
　稱君而遇弑者不地以見其弑閔公是也何以知其
　賊乎上書大夫並使(去/聲)下書子卒夫人歸則知罪之
　在公子遂矣孫于邾出奔莒則知罪之在夫人與慶
　父矣(汪氏曰翬弑隱公而伐鄭伐宋不稱公子慶父/弑閔公子遂弑子惡經不削其族事同而既貶)
　(從同/同也)繼世之恩終事之重情文之節隱惡之禮記事
　之信(汪氏曰繼世謂在喪稱子終事謂既葬不名情/文謂繼世不忍遽稱君見人情之恩愛已葬嗣)
　(子不名見禮文之尊敬隱惡謂不書/弑記事謂不泯子惡見弑之實也)誅亂臣討賊子
　之義備矣(茅堂胡氏曰子赤之生不見於經葢文公/不知重嫡庶之義故仲尼削之張氏曰私)
　(事公子遂敬嬴奪嫡之心也然其敢啟是心者嬖故/也有夫人太子而嬖寵妾則文公所以怠於政事者)
　(有自來矣國君昏於嬖寵慢棄國政故妾媵大臣相/與謀賊君嗣而不能察所謂前有讒而不見後有賊)
　(而不知者文公之謂矣叔彭生身為大臣既無以救/文公之失政又不能撓仲遂之邪謀有公冉務人之)
　(忠言不能用甘心就死無一毫扶持之實没而不書有/以也哉○汪氏曰莊十二年傳謂惠伯死非君命)
　(故不得以死節書竊疑仲遂殺惠伯而埋之史官畏/遂威權不敢書曰公子遂殺叔仲彭生夫子作春秋)
　(當哀公之時而宣公乃時君之祖考故亦仍舊史為/國諱惡而不敢增也苟曰必死君命而後為死節則)
　(人臣扞君於患難之際待召而往亦已晚矣或謂惠/伯不發重遂之謀令君及禍故不書卒夫以季文子)
　(孟獻子之賢皆黨遂逆謀反得書卒而獨責備於先/惠伯聖筆之討罪抑不如是之偏也何休以惠伯)
　(見殺與荀息異然孔父先/見殺而得書則亦非矣)
夫人姜氏歸于齊
(左傳大歸也將行哭而過市曰天乎仲為不道殺適立/庶市人皆哭魯人謂之哀姜穀梁傳惡宣公也有不待)
(貶絶而罪惡見者有待貶絶而惡從之者姪娣者/不孤子之意也一人有子三人緩帶一曰就賢也)
　書夫人則知其正(汪氏曰以氏係姓以/姓係號與妾媵不同)書姜氏則知
　其非見絶於先君(汪氏曰據文/姜不稱姜氏)書歸于齊則知其無
　罪(趙氏曰言歸/不反之辭也)異於孫于邾者(汪氏曰哀姜與/弑閔公故稱孫)而魯
　國臣子殺適立庶敬嬴宣公不能事主君存適母其
　罪不書而並見(音/現)矣(髙氏曰書夫人姜氏歸于齊于/子卒之下則知惡及視皆死而)
　(無所依矣張氏曰文定於九年夫人姜氏至自齊𫝊/曰出姜至是葢不安於魯適庶之亂未有不始於妾)
　(上僭夫人失位而致之者是以知文公之首惡也家/氏曰齊人弑舍而歸叔姬于魯魯人弑赤而歸出姜)
　(于齊弑君出母後先一轍王綱隳頽伯政廢弛莫有/聲其罪而討之者聖人書此重為慨歎矣汪氏曰文)
　(公已葬而夫人出則知嗣子之没於弑而不容於魯/也文姜哀姜預聞弑君皆書曰孫出姜書號書姓書)
　(氏書歸而無貶辭則知責魯之臣子而姜氏為無罪/矣此聖人屬辭之深切著明欲人有考於是而知子)
　(惡之所以弑與公子接之所以立也○趙氏曰左氏/云出曰歸于某按夫人公薨之後以子見殺自歸父)
　(母之家非被出也若有罪見絀則/當云出歸于某不得但言歸也)
季孫行父如齊
(張氏曰告宣公之立也沙隨程氏曰遂得臣行父三人/皆與謀以其前後如齊而知之也髙氏曰前乎子卒書)
(如齊後乎子卒書如齊齊實聞乎故所以惡齊也宣十/八年行父云使我殺適立庶者仲也夫乃返仲族則行)
(父實與謀弑惡而立宣公故出姜歸齊而行父遽如齊/焉惡實齊之甥恐齊人聽夫人之訴而來討於是議納)
(賂而請平焉行父之罪固不待貶而魯國臣子皆不可/勝誅也家氏曰經書行父如齊於夫人大歸之後則行)
(父亦與於弑矣君薨太子立正也非姦臣之利也舍嫡/立庶姦臣之利非國之福也强家擅弑立以市恩於新)
(君而專權自茲始矣史墨云魯自東門遂殺嫡立庶魯/君於是乎失國政在季氏於昭公也四君矣或者以行)
(父為社稷/臣誤矣)
莒弑其君庶其
(左傳莒紀公生太子僕又生季佗愛季佗而黜僕且多/行無禮於國僕因國人以弑紀公以其寶玉來奔納諸)
(宣公公命與之邑曰今日必授季文子使司寇出諸竟/曰今日必達公問其故季文子使大史克對曰先大夫)
(臧文仲教行父事君之禮行父奉以周旋弗敢失隊曰/見有禮於其君者事之如孝子之養父母也見無禮於)
(其君者誅之如鷹鸇之逐鳥雀也先君周公制周禮曰/則以觀徳徳以處事事以度功功以食民作誓命曰毁)
(則為賊掩賊為藏竊賄為盜盜器為姦主藏之名頼姦/之用為大凶徳有常無赦在九刑不忘行父還觀莒僕)
(莫可則也孝敬忠信為吉徳盜賊藏姦為凶徳夫莒僕/則其孝敬則弑君父矣則其忠信則竊寶玉矣其人則)
(盜賊也其器則姦兆也保而利之則主藏也以訓則昏/民無則焉不度於善而皆在於凶徳是以去之昔髙陽)
(氏有才子八人蒼舒隤􁑹檮戭大臨尨降庭堅仲容叔/達齊聖廣淵明允篤誠天下之民謂之八愷髙辛氏有)
(才子八人伯奮仲堪叔獻季仲伯虎仲熊叔豹季貍忠/肅共懿宣慈惠和天下之民謂之八元此十六族也世)
(濟其美不隕其名以至於堯堯不能舉舜臣堯舉八愷/使主后土以揆百事莫不時序地平天成舉八元使布)
(五教于四方父義母慈兄友弟恭子孝内平外成昔帝/鴻氏有不才子掩義隱賊好行凶徳醜類惡物頑嚚不)
(友是與比周天下之民謂之渾敦少皥氏有不才子毁/信廢忠崇飾惡言靖譖庸回服讒蒐慝以誣盛徳天下)
(之民謂之窮竒顓頊氏有不才子不可教訓不知話言/告之則頑舍之則嚚傲狼明徳以亂天常天下之民謂)
(之檮杌此三族也世濟其凶增其惡名以至于堯堯不/能去縉雲氏有不才子貪于飲食冒于貨賄侵欲崇侈)
(不可盈厭聚斂積實不知紀極不分孤寡不恤窮匱天/下之民以比三凶謂之饕餮舜臣堯賔于四門流四凶)
(族渾敦窮竒檮杌饕餮投諸四裔以禦魑魅是以堯崩/而天下如一同心戴舜以為天子以其舉十六相去四)
(凶也故虞書數舜之功曰慎徽五典五典克從無違教/也曰納于百揆百揆時叙無廢事也曰賔于四門四門)
(穆穆無凶人也舜有大功二十而為天子今行父雖未獲/一吉人去一凶矣于舜之功二十之一也庶幾免於戾)
(乎公羊傳稱國以弑何稱國以弑者衆弑君之辭啖氏/曰稱國以弑自大臣也不書大夫君無道也或問滕薛)
(邾莒事辭多簡竊疑莒弑其君庶其薛弑其君比乃是/彼國告辭既略國史亦略書之非如晉州蒲與國欲弑)
(之者又庶其比不見其大惡是否茅堂胡氏曰他事則/略至於弑君則必記其所由故或稱國或稱人○劉氏)
(曰左氏云莒大子僕因國人弑之則子弑其父也父雖/無道子可弑乎子弑父可匿其罪乎其以君無道書庶)
(幾也臨川吳氏曰稱國以弑者一國臣民之衆所欲弑/也如左氏之言則莒僕以太子弑父也春秋何以書國)
(弑乎且僕既與國人同弑君則當自立矣又何以奔魯/乎疑僕因國人之下以字當作之謂僕因國人之弑君)
(懼并及禍而來奔也汪氏曰文定於襄三十一年莒人/弑君密州據趙氏以為傳之誤大略與此相類讀者當)
(互/考)
　附録(左傳宋武氏之族道昭公子將奉司城須以作/亂十二月宋公殺母弟須及昭公子使戴莊桓)
　(之族攻武氏于司馬子伯之館遂出武穆之族使公/孫師為司城公子朝卒使樂吕為司寇以靖國人)
　
　
　
　
　
　
　
　
　
　
　
　春秋大全卷十八
欽定四庫全書
　春秋大全卷十九
　　　　　　　　　　　　明　胡廣等　撰
　　宣公上
　公名倭一名接文公妾敬嬴之子夫人穆姜在位十
　八年諡法善問周達曰宣
周　魯宣公二年匡王崩弟定王立
鄭　魯宣公三年穆公卒靈公夷立宣四年靈公弑弟
　　襄公堅立
齊　魯宣公十年惠公卒子頃公無野立
宋　詳見文公元年
晉　趙盾為政魯宣公二年靈公弑成公黒臀立宣八
　　年郤缺為政宣九年成公卒子景公儒立宣十二
　　年荀林父為政宣十六年士㑹為政宣十七年郤
　　克為政
衞　魯宣公九年成公卒子穆公遫立
蔡　魯宣公十七年文公卒子景公固立
曹　魯宣公十四年文公卒子宣公盧立
陳　魯宣公十年靈公弑子成公午立
把　詳見僖公元年
薛　詳見僖公元年
莒　詳見文公元年
邾　詳見文公元年
許　魯宣公十七年昭公卒靈公立
小邾　詳見僖公元年
楚　魯宣公十一年盟辰陵討陳春秋始子楚莊王以
　　伯宣十一年楚孫叔敖為令尹宣一十二年敗晉於
　　邲宣十八年莊王卒共王立
秦　魯宣公四年共公卒桓公立
吳　詳見隱公元年及成公元年
越　詳見隱公元年
(癸匡王/丑五年)元年(晉靈十三年齊惠公元元年衞成二十七/年蔡文四年鄭穆二十年曹文十年陳靈)
(六年把桓二十九年宋文三/年秦共公稻元年楚莊六年)
春王正月公即位
(公羊傳繼弑君不言即位此其言即位何其/意也穀梁傳繼故而言即位與聞乎故也)
　宣公為弑君者所立受之而不討賊是亦聞乎弑也
　故如其意焉而書即位以著其自立之罪而不嫌於
　同辭美一也有小大則褒詞異惡一也有小大則貶
　詞異一美一惡無嫌於同(張氏曰宣公受弑賊之立/而居其位其罪同於桓公)
　(而十八年之間皆書王與桓公不同者法已舉於前/矣天理不可以常亡王法不可以久廢故存王以舉)
　(大法亦所以正宣公之罪也髙郵孫氏曰桓弑隱而/立春秋月而不王以罪天王之不能誅之宣弑子赤)
　(而立春秋書月書王不罪天王之不討者非赦之也/天王不王自平王而下桓公之時王道之不行未久)
　(有王者興則桓公在可誅之域不於在位當於其將/終竟桓公之死王不能誅聖人不忍周道之衰而弑)
　(君者得志也十八年間書王者四終始反覆欲其見/討而竟不能於是月而不王以為法于萬世至於宣)
　(公則王道之不行百餘年矣亂賊接迹而起而王者/未嘗誅之非天下無王何至是也宣弑子赤自立晏)
　(然無所忌憚春秋於即位之月書王以明王道之行/不容一日息也惟其無王是以書王爾桓公之時王)
　(猶可望則待王之誅宣公之/時王不足望故書王以討也)
公子遂如齊逆女
(左傳尊/君命也)
　魯秉周禮喪未期年遣卿逆女何亟乎太子赤齊出
　也仲遂殺子赤及其母弟而立宣公懼於見討故結
　昏于齊為自安計越典禮以逆之如此其亟而不顧
　者必敬嬴仲遂請齊立接之始謀也(家氏曰宣公繼/世之初斬焉在)
　(疚而首遣大夫如齊逆女所遣者又同惡之大夫春/秋書之所以著敬嬴襄仲弑君簒國之本謀亦以見)
　(齊元無道黨其臣而使之弑君也葢請昏割地魯所/以自結于齊者皆在遂與得臣如齊之時故即位未)
　(幾而襄仲隨有逆女之行無何又以割地而出春秋/書即位書逆女書遂以夫人婦姜至自齊書齊人取)
　(濟西田著魯人結齊之援以弑其君著齊人輔魯之/簒俾弑其君葢明王法以治齊魯之罪二國皆有討)
　(也王氏曰赤齊之甥也憂齊之有所黨故欲急昏於/齊也公穀謂譏喪娶不知喪娶之不足罪也可罪者)
　(喪娶之/故也)其後滕文公定為三年喪父兄百官皆不欲
　曰吾宗國魯先君莫之行也(朱子曰謂魯不行三年/之喪者乃其後世之失)
　(非周公之/法本然也)喪紀寖廢夫豈一朝一夕之故自文宣莫
　之行矣此所謂不待貶絶而罪惡見者也(杜氏曰不/譏喪娶者)
　(不待貶絶而自明也薛氏曰公薨夫人出大夫逆女/亂倫而娶齊人不創夫人之出而違禮昏媾皆罪也)
　(臨川吳氏曰文公使公子遂納幣已非禮况宣公逆/夫人而可遣僖祖之弟乎然負簒弑之罪而急於結)
　(齊昏以定其位者乃惡之大喪娶卿逆之非禮則其/惡之小者爾汪氏曰文公未終禫制而圖昏春秋深)
　(加貶黜不書逆者姓名不書如齊不稱夫人不稱氏/以著其罪宣公未及期年而亟於喪娶春秋書使卿)
　(逆女書夫人至僅去夫人之氏此非特從同同之例葢/以宣公之惡有大於喪娶者故詳録之以見其縱私)
　(欲而紊典禮實欲結大援而逭天討也石氏曰翬逆/弑隱公遂殺子赤桓公之立逆女使翬宣公之立)
　(女使遂斯二人者在國以為賊而桓宣以為/忠也故終桓宣之世翬遂皆稱公子無異辭)
三月遂以夫人婦姜至自齊
(左傳尊夫人也公羊傳遂何以不稱公子一事而再見/者卒名也夫人何以不稱姜氏貶曷為貶譏喪娶也喪)
(娶者公也則曷為貶夫人内無貶于公之道也内無貶/於公之道則曷為貶夫人夫人與公一體也其稱婦何)
(有姑之辭也穀梁傳其不言氏喪未畢故略之也其曰/婦縁姑言之之辭也遂之挈由上致之也程子曰脱氏)
(字/)
　有不待貶絶而罪惡見者不貶絶以見惡夫人與有
　罪焉則待貶而後見故不稱氏(范氏曰夫人不能以/禮自固故與有貶劉)
　(氏曰婦人不專行在家制於父母夫人有貶則父母/與有罪矣髙氏曰古者六禮不備女不肯行故詩曰)
　(雖速我訟亦不女從雖速我獄室家不足廬陵李氏/曰哀姜去姜而書氏今此去氏而書姜哀姜之罪重)
　也夫人其如何知惡無禮如野有死麕(音/囷)能以禮自
　防如草蟲愆期有待如歸妹之九四(程子曰所以愆/期者由已而不)
　(由彼女子居貴髙之地有賢明之資人情/所願娶其過時未歸葢自有非不售也)則可免矣
　凡稱婦者其詞雖同立義則異逆婦姜于齊病文公
　也(汪氏曰不稱女而稱婦/著文公之亟於成昏也)以婦姜至自齊責敬嬴也
　(汪氏曰有姑則以婦禮至無姑則專以夫人禮至不/稱姜氏而稱婦姜著敬嬴之欲速以姑自居也張氏)
　(曰公子遂宣公之為亂臣賊子明矣/不待貶絶也書婦著敬嬴之罪也)敬嬴嬖妾私事
　襄仲以其子屬之殺世適兄弟出主君夫人援成風
　故事即以子貴為國君母斬焉在衰服之中請昏納
　婦而其罪隱而未見也故因夫人至特稱婦姜以顯
　之此乃春秋推見至隱著妾母當國用事為後世鑒
　者也槩指為有姑之辭而不察其㫖則精義隱矣(趙/氏)
　(曰書以者不當以也髙氏曰不直書夫人婦姜至自/齊而稱遂以者明公子遂不當以夫人歸也婚禮莫)
　(重於親迎豈容他人得以之歸哉遂葢公族之尊者/尤不可也家氏曰夫人非大夫所得以也遂挾齊以)
　(弑其君娶齊女為簒君之婦魯之家國實制于遂書/以者著其罪也公穀言婦有姑之辭婦姜之嫡姑則)
　(出姜也經於子卒之後書夫人姜氏歸于齊於宣公/始立書遂以婦姜至自齊所以責齊受人之出母而)
　(與之婦所以責魯棄母於齊而娶齊女事悖妾以為/姑也絶滅天理甚矣  劉氏曰左傳稱族尊君命舍)
　(族尊夫人非也一事而再見卒名耳必若云然公子/結遂及齊宋盟非受命亦稱族歸父豹意如其往也)
　(氏其至也不氏無有夫/人居間也何以舍族耶)
夏季孫行父如齊
(左傳季文子如/齊納賂以請㑹)
　經書行父如齊而不言其故謂納賂以請㑹者傳也
　經有不待傳而著者比事以觀斯得矣下書公㑹齊
　侯于平州則知此㑹行父請之也又書齊人取濟西
　田則知其請葢以賂也雖微傳其事著矣諸侯立卿
　為公室輔猶屋之有楹也而謀國如此亦不待貶絶
　而惡自見者也(髙氏曰公既昏矣然後季文子如齊/納賂請列于㑹葢春秋時國君不以)
　(其道立苟得一預諸侯之㑹他國不得復討其罪所/以季文子不憚自行者欲假大國之權以定宣公之)
　(位也宣公之位定則一時臣子/黨亂誤國之罪皆可以逃矣)不然以行父之勤勞
　恭儉相三君而無私積(子賜反事見/襄公五年)必能以其君顯
　名與晏嬰等矣(朱子曰季文子三思而後行可謂慮/事詳審而宜無過舉矣而宣公簒立)
　(文子乃不能討反為之使齊而納賂焉豈非私意起/而反惑與吕氏曰君母不正孽子簒立而國之大臣)
　(恃大國以免施施肆肆無所忌憚行父名大夫也而/猶若是先王之澤泯矣張氏曰文公世子之死在官)
　(當誅者公子遂其首行父次之觀春秋所書則知之/矣家氏曰季友受托孤之寄酖叔牙戮慶父立僖公)
　(魯之宗社頼以再安行父其孫也乃為賊使齊而歸/先君之母今又為之再使納賂請㑹有忝厥祖多矣)
晉放其大夫胥甲父于衞
(左傳晉人討不用命者放胥甲父于衞而立胥克先辛/奔齊公羊傳放之者何猶曰無去是云爾然則何言爾)
(近正也此其為近正奈何古者大夫已去三年待放君/放之非也大夫待放正也古者臣有大喪則君三年不)
(呼其門已練可以弁冕服金革之事君使之非也臣行/之禮也閔子要絰而服事既而曰若此乎古之道不即)
(人心退而致仕孔子葢善之也穀梁傳放猶屏也稱/國以放放無罪也杜氏曰胥甲下軍佐胥臣之子)
　放猶羈置毋去其所(杜氏曰放者受罪黜免宥/之以遠孫氏曰放逐也)比於
　專殺者其罪薄乎云爾(李氏堯俞曰稱國以/放與稱國殺大夫同)或以為
　近正非矣大夫當官既不請於天子而自命以為有
　罪又不告於司寇而擅行猶不遠於正乎(蜀杜氏曰/周衰諸侯)
　(擅恣法度而有屏放其臣者春秋不得不譏之張氏/曰諸侯不專放大夫其書者僭天子之事也永嘉吕)
　(氏曰書放大夫惡專放也稱國以放君與大夫咸與/焉晉放胥甲是也稱人以放國亂無政而衆人擅放)
　(之蔡人放公/孫獵是也)秦晉戰于河曲撓臾駢之謀者趙穿也
　若討其不用命則當以穿為首止治軍門之呼(去聲/事見)
　(左傳文公/十二年)偕貶可也而獨放胥甲父則以趙盾當國
　穿其族子而盾庇之也(張氏曰穿以盾之側室而獨/免刑之偏頗如此非所以治)
　(有罪主/諸侯也)桃園之罪其志固形於此矣故稱國以放見
　晉政之在私門而成上侵為後戒也(臨川吳氏曰河/曲之戰及今八)
　(年豈有不用命之罪八年而後討哉必胥甲以他事/取惡於趙盾而逐之也汪氏曰放胥甲者弑夷臯之)
　(兆也殺胥童者弑州蒲之兆也髙氏曰諸侯之大夫/有罪當請于天子或殺或放今晉專放其大夫可乎)
　(况舜討驩兜之罪而放之崇山者投之遠方也崇山/猶在封疆之内非蠻夷外國也晉人於衞同為列國)
　(而放其有罪之臣於衞是鄙衞也衞人受晉之逐臣/而不辭豈亦迫於大國之勢歟劉氏曰秦穆公悔不)
　(用百里奚之言以亡三帥自改其過而作秦誓晉靈/公恥不得志於秦而追咎善謀放胥甲于衞人之度)
　(量相越豈不遠哉使晉之君臣因胥甲之言推而廣/之修已而不責人鄰國將來服奚患秦哉春秋書放)
　(其胥甲以其無罪而譏晉之濫也三啖氏曰公羊云/近正也此傳是三年待放之義乃  諫不從以禮而)
　(去者今放名雖同而實殊傳不見事迹故云爾髙郵/孫氏曰榖梁云稱國以放放無罪也按稱人自為與)
　(其下為别也安得以/稱國而見其無罪乎)
公㑹齊侯于平州
(左傳㑹于平州以定公/位杜氏曰平州齊地)
　按左氏曰㑹于平州以定公位魯宣簒立踰年舉國
　臣子既從之矣若之何位猶未定而有待於平州之
　㑹也春秋以來弑君簒國者已列於諸侯則不復致
　討故曹人以此請負芻于晉(事見左傳成/公十六年)夫簒弑之
　賊毁滅天理無所容於天地之間身無存没時無古
　今其罪不得赦也以列於㑹而不復討是率天下而
　爲亂臣賊子之歸此仲尼所為懼春秋所以作也然
　欲定其位者魯宣宜稱及齊而曰㑹者討賊之法
　也凡討亂臣賊子必深絶其黨而後為惡者孤也(張/氏)
　(曰凡亂臣賊子之所以不敢縱其欲者以有霸主大/國能討之也齊乃魯之鄰其力足以正魯而惠公不)
　(明於義利邪正之辨始許仲遂以亂魯之適庶終㑹/平州以定賊子之位則亂賊復何畏而不逞哉㑹者)
　(外為志魯宣欲求寵以定位而書齊惠之志以治黨/惡之罪與桓公鄭莊垂之㑹一也晉為主盟諸侯所)
　(取正而齊宋弑君威弗能加魯亂不治見晉之無能/為也汪氏曰齊惠因歜職之逆得立乎其位故魯宣)
　(納賂求㑹驩然而從葢同惡相濟耳特齊之强/大足以庇魯故宣公君臣殫意以固結之也)
公子遂如齊
(左傳東門襄/仲如齊拜成)
　宣公簒立之罪仲遂主謀為首惡初請于齊遂為上
　客而並書介使者罪叔孫得臣不能為有無亦從之
　也大夫有以死爭者矣然削而不書者以叔仲惠伯
　死非君命失其所也(汪氏曰孔父仇牧荀息非以君/命而死皆特書於策竊疑忠義)
　(之臣扞君之難固不可待召命而後致死也/杜氏謂史畏襄仲不敢書殺惠伯其理或然)遂及行
　父則一再見于今矣如齊拜成雖削之可也又再書
　于䇿者於以著其始終成就弑立之謀(汪氏曰遂得/臣同如齊見)
　(公子接而請立之逆謀之始也今既/定宣公而拜成于齊逆謀之終也)以戒後世人臣
　或内交官禁以固其寵或外結藩鎮以為之援至於
　殺生廢置皆出其手而人主不悟者(汪氏曰唐武三/思李輔國通韋)
　(后張后而擅殺五王遷上皇於西内崔𦙍崔昭緯結/王行瑜李茂貞朱全忠而脅帝殺杜讓能王摶蘇檜)
　(貶陸扆/王溥)其慮深矣凡此皆直書于策而義自見者也
六月齊人取濟西田
(左傳齊人取濟西之田為立公故以賂齊也公羊傳外/取邑不書此何以書所以賂齊也曷為賂齊為弑子赤)
(之賂也榖梁傳内不言取言取授之也以是為賂齊也/程子曰宣公不義得國賂齊以求助齊受之以助不義)
(故書取不義不能保其土故不云我非為强取故不諱/不能有而失者皆諱張氏曰濟西魯故地僖三十一年)
(取之/曹者)
　魯人致賂以免討而書齊人取田者所以著齊罪(髙/郵)
　(孫氏曰齊侯之罪隱而難見故明書取田以著其罪/春秋取田邑皆貶之曰人罪其擅取也惟齊景為昭)
　(公取鄆以其取不/為己得特書其爵)春秋討賊尤嚴於利其為惡而助
　之者所以孤其黨夫齊魯鄰國盟主之餘業也子惡
　弑出姜歸而宣公立不能聲罪致討務寧魯亂首與
　之㑹是利其為惡而助之也弑君簒國人道所不容
　而貨賂公行免於諸侯之討則亂臣賊子無所懼而
　人類將絶其禍乃自不知以義為利而以利之可以
　為利而為之也孟子為梁王極言利國者必至於弑
　奪而後饜葢得經書取田之意舉法如此然後人知
　保義棄利亂臣賊子孤立無徒而亂少弭矣(張氏曰/桓公簒)
　(立求援於鄭而誘以許田宣公奪嫡主齊以自立而/賂以濟田以利自固前後一轍使鄭莊齊惠不貪其)
　(利則桓宣必不能以自立矣曰假曰取蔽罪鄭齊誅/其貪利而成亂也大學論治國平天下深戒以利為)
　(利孟子論先利後義不奪不饜皆拔本塞源知春秋/之微意也歟家氏曰魯桓之弑君鄭不預也魯畏其)
　(討以是為賂故書假諱之也魯宣之弑君謀出於襄/仲事實成於齊惠故直書其事以兩討之葢田者先)
　(祖受之於王魯國之封疆也宣公既簒人之國又割/先祖所受之土疆以為齊賂齊惠既輔人之簒又受)
　(其賂田以為己有此所謂盜竊之取其罪有大扵侵/伐之取矣陳氏曰外取邑不書襄二十六年齊取我)
　(髙魚不書必有歸之者然後書是故濟西田書取讙/闡書取永嘉吕氏曰春秋書取田邑有伐而書取者)
　(如隱四年莒人伐把取牟婁十年公敗宋師取郜取/防僖二十二年公伐邾取須句二十六年公以楚師)
　(伐齊取榖三十三年公伐邾取訾婁宣四年公伐莒/取向九年齊侯伐萊取根牟十年公孫歸父伐邾取)
　(繹是用兵力以取之也有直書取者如僖三十一年/春取濟西田我取之曹也此年齊人取濟西田齊取)
　(之我也成二年取汶陽田以鞍之戰而/齊以歸我也此則不用兵力而取之也)
秋邾子來朝
(茅堂胡氏曰凡經於朝聘皆不徒書未有書而無義者/也宣公為弑君者所立邾子來朝而無貶文者既於朝)
(桓貶矣公羊曰/其餘從同同)
楚子鄭人侵陳遂侵宋
(左傳宋人之弑昭公也晉荀林父以諸侯之師伐宋宋/及晉平宋文公受盟于晉又㑹諸侯于扈將為魯討齊)
(皆取賂而還鄭穆公曰晉不足與也遂受盟于楚陳共/公之卒楚人不禮焉陳靈公受盟于晉楚子侵陳遂侵)
(宋榖梁傳/遂繼事也)
　楚書爵而人鄭者貶之也鄭伯本以宋人弑君晉不
　能討受賂而還以此罪晉為不足與也遂受盟于楚
　今乃附楚以亟(去/聲)病中國何義乎(張氏曰不討有罪/固晉之無義而亦)
　(未至如僭王肆逆之罪大也鄭舍晉從/楚附無王之荒裔以為中國患故人之)書侵陳遂侵
　宋者以見潛師掠境肆為侵暴非能聲宋罪而討之
　也(家氏曰使鄭穆公從楚之後能以楚師討宋聲於境/上問昭公之故宋人必能以鮑為戮更議立君則)
　(不失其棄晉之初志今乃與楚子俱侵陳遂侵/宋此侵暴無名之師凌駕中夏非討亂之舉也)　既
　正此師為不義然後中國之師可舉矣(永嘉吕氏曰/盟㑹而書楚)
　(子自孟始征伐而書楚子自侵陳始次厥貉嘗書楚/子矣未加兵於中國也伐麇書楚子矣不過加兵於)
　(其與國也征伐而書爵者皆伯之之詞侵蔡遂伐楚/侵曹伐衞書齊侯晉侯喜中國之有伯也侵陳遂侵)
　(宋書楚子傷中國之無伯而蠻荆得以執伯權也陳/氏曰書遂伐楚言志不在蔡也書遂侵宋言志不在)
　(陳也南北之勢於是始也後十五年而宋楚平後五/十年晉趙武楚屈建同盟于宋諸夏之君分為晉楚)
　(之從矣自是訖春秋師再有事無言遂者言遂者非/與國伐盟主則盟主伐與國也廬陵李氏曰楚莊以)
　(文十三年即位數年之間不聞有肆逆之師休養以/有為也至此而爭伯矣又曰楚自僖二十七年圍宋)
　(至是而再侵宋/中國又無伯也)
晉趙盾帥師救陳
(左傳晉趙盾帥師救陳/宋榖梁傳善救陳也)
　鄭在王畿之内而附蠻夷陳先代帝王之後而見侵
　逼此門庭之寇利用禦之者也(汪氏曰門庭門内之/庭寇盜至此則不得)
　(不擊伐之王者以諸夏/為庭户四夷為藩籬)晉能救陳則存諸夏攘荆楚
　之師故特褒而書救凡書救者未有不善之也如解
　倒懸如拯民於塗炭之中(汪氏曰塗炭猶言水火如/孟子言民以為拯已於水)
　(火之/中)知此義則知春秋用兵之意矣傳稱師救陳宋
　經不書宋此非闕文乃聖人削之也前方以不能討
　宋上卿貶而稱人諸侯㑹而不序今若書救宋則典
　刑紊矣(張氏曰陳無罪而蒙伐當救也宋有弑君之/罪不當救故略之家氏曰書救陳與其能救)
　(陳也不書救宋不與其救宋也宋負弑君大惡晉人/受賂不能討而楚伐之雖楚之存心未必誠于為義)
　(然弑逆之賊夫人得而討之也楚/討晉救之故春秋不與其救與)
宋公陳侯衞侯曹伯㑹晉師于棐林伐鄭
(左傳㑹于棐林以伐鄭也楚蒍賈救鄭遇於北林囚晉/解揚晉人乃還公羊傳此晉趙盾之師也曷為不言趙)
(盾之師君不㑹大夫之辭也榖梁傳列數諸侯而㑹晉/趙盾大趙盾之事也其曰師何也以其大之也于棐林)
(地而後伐鄭疑辭也此其地何則著其美也杜/氏曰晉師救陳宋四國君往㑹之共伐鄭也)
　列數(上/聲)諸侯而㑹晉趙盾榖梁子以為大趙盾之事
　以其大之也故曰師此説非也(劉氏曰卿大夫不得/㑹公侯今晉侯不行)
　(趙盾專國亦無貶則/善矣曷為大之耶)春秋立法君為重而大夫與師
　其體敵(汪氏曰據君不書帥師君獲君傷皆/不書師敗績大夫獲仍書師敗績)列數諸
　侯於帥師之下而又書大夫之名氏則臣疑於君而
　不可以為訓其曰㑹晉師此乃謹禮於微之意也其
　立義精矣(陳氏曰此晉趙盾以諸侯之師伐鄭大夫/初用諸侯也靈公之世兵車之㑹自參以)
　(上貶人之於是出趙盾以其用諸侯也春秋不以大/夫用諸侯故上書趙盾帥師救陳下書諸侯㑹晉師)
　(于棐林伐鄭則不以/大夫用諸侯之辭也)棐林鄭地也前者地而後伐以
　為疑詞此其地則以著其美者(范氏曰欲美趙盾救/災恤患之功故詳録)
　(其㑹地陸氏曰晉師先/在棐林故言㑹又言伐)一美一惡無嫌於同(臨川吳/氏曰晉)
　(師即趙盾救陳之師也以四國之君在魯故不稱趙/盾而稱晉師也陳先代之後而受侵偪伯主所宜救)
　(也鄭以畿内之國而附蠻夷伯主所當伐也惜乎晉/伯不競荆蠻方强晉卿能致四國之君聲罪致討不)
　(能服鄭而反遺楚禽中國之不振可傷也汪氏曰桓/十五年公㑹宋公衞侯陳侯于袲伐鄭先講㑹禮而)
　(後往伐始疑於助忽而討突終乃伐忽而助突故春/秋責其疑此年宋公陳侯衞侯曹伯㑹晉師于棐林)
　(伐鄭四國之君翕然而從晉師討罪以救患故春秋/著其美前者講㑹禮而後伐此乃㑹師以同伐文似)
　(而實異也書突出奔蔡忽歸于鄭突入于櫟而繼書/公㑹諸侯于袲伐鄭則為黨突而伐忽可知矣書楚)
　(子鄭人侵陳遂侵宋晉趙盾帥師救陳而繼書諸侯/㑹晉師于棐林則為討鄭而救中國可知矣屬辭觀)
　(之是非瞭然○廬陵李氏曰書㑹師二此年及定八/年公㑹晉師于瓦也瓦㑹左傳註云卿不書不敵公)
　(也然則此㑹亦可援此例杜預强/為兵㑹非好㑹之説自相異同耳)
冬晉趙穿帥師侵崇
(侵書趙穿而後凡役書大夫左傳晉欲求成於秦趙穿/曰我侵崇秦急崇必救之吾以求成焉冬趙穿侵崇秦)
(弗與成公羊傳栁者何天子之邑也曷為不繫乎周不/與伐天子也任公輔曰地譜商有崇國在京兆鄠縣甘)
(亭啖氏曰崇小國/也公羊誤為栁)
　崇在西土秦所與也晉欲求成于秦不以大義動之
　而伐其與國則為諼已甚比諸伐楚以救江異矣而
　傳謂設此謀也趙穿也意者趙穿已有逆心欲得兵
　權托於伐國以用其衆乎不然何謀之迂而當國者
　亦不裁正而從之也穿之名姓自登史策弑君于桃
　園而上卿以志同受惡其端又見于此書侵以見所
　以求成者非其道矣(髙氏曰晉欲得秦而反加兵於/他人之國適足以衆晉之敵耳)
　(此謬計也家氏曰晉欲求成於秦發一乗之使述先/君之好而秦成合矣今伐崇以求之秦愈怒而兵愈)
　(不可解矣葢穿者志於作難託伐崇以專兵不然何/拙謀之若是而軌政者且無所可否於其間乎  劉)
　(氏曰趙穿果伐天子之邑罪大矣/無文以貶之何哉公羊之説非也)
晉人宋人伐鄭
(左傳晉人伐鄭以報北林之役於是晉侯侈趙宣子為/政驟諫而不入故不競於楚榖梁傳伐鄭所以救宋也)
　宋人弑君既列於㑹在春秋衰世已免諸侯之討矣
　論(去/聲)春秋王法則其罪固在法所不赦也而晉人與
　之合兵伐鄭是謂以燕伐燕庸愈乎其書晉人宋人
　非將卑師少葢貶而人之也以貶書伐者若曰聲罪
　致討而已有瑕則何以伐人矣(臨川吳氏曰棐林之/㑹晉合四國以伐鄭)
　(而無功故至于再伐不復可致三國伐鄭者為宋也/故獨與宋連兵髙氏曰宋怨鄭與楚之侵也復請晉)
　(伐鄭晉亦以前救之無功也遂連兵伐之夫晉以貪/賂致諸侯之叛不能退而自責乃謀動干戈於外以)
　(遂宋之復怨况宋人弑君豈可與之合兵乎家氏曰/此一事而前後褒貶不同者鄭背盟而即楚諸侯㑹)
　(晉而討之公也晉取宋賂而輔之以簒今復偕宋伐/鄭私也葢鄭可伐也為宋而伐鄭則不可也廬陵李)
　(氏曰春秋討宋之文一見於四國之伐書人再見於/諸侯之㑹不序三見於趙盾之救不書至是而四貶)
　(焉春秋之/法嚴矣)
(甲匡王六/寅年崩)二年(晉靈十四弑齊惠二衞成二十八蔡文/五鄭穆二十一曹文十一陳靈七把桓)
(三十宋文四秦/共二楚莊七)
春王二月壬子宋華元帥師及鄭公子歸生帥師戰于
大棘宋師敗績獲宋華元
(戰皆書大夫帥師自此始左傳春鄭公子歸生受命于/楚伐宋宋華元樂吕御之二月壬子戰于大棘宋師敗)
(績囚華元獲樂吕及甲車四百六十乗俘二百五十人/馘百人狂狡輅鄭人鄭人入于井倒㦸而出之獲狂狡)
(君子曰失禮違命宜其為禽也戎昭果毅以聽之之謂/禮殺敵為果致果為毅易之戮也將戰華元殺羊食士)
(其御羊斟不與及戰曰疇昔之羊子為政今日之事我/為政與入鄭師故敗君子謂羊斟非人也以其私憾敗)
(國殄民於是刑孰大焉詩所謂人之無良者其羊斟之/謂乎殘民以逞宋人以兵車百乗文馬百駟以贖華元)
(于鄭半入華元逃歸立于門外告而入見叔牂曰子之/馬然也對曰非馬也其人也既合而來奔宋城華元為)
(植巡功城者謳曰睅其目皤其腹棄甲而復于思于思/棄甲復來使其驂乗謂之曰牛則有皮犀兕尚多棄甲)
(則那役人曰從其有皮丹漆若何華元曰去之夫其口/衆我寡榖梁傳獲者不與之辭也言盡其衆以救其將)
(也以三軍敵華/元雖獲不病矣)
　兩軍接刃主將(去/聲)見獲其負明矣又書師敗績詞不
　贅乎此明大夫雖貴與師等也(永嘉吕氏曰此年戰/大棘與晉趙鞅鄭罕)
　(達戰于鐵皆兩稱帥師其衆敵也春秋書戰言大夫/帥師自此始自是而後若晉荀林父衞孫艮夫魯季)
　(孫行父臧孫許叔孫僑如公孫嬰齊齊國書皆書大/夫帥師春秋書獲者七唯齊國書及此年宋華元書)
　(敗績者身見獲而師又敗也大夫生死皆書曰/獲鄭獲宋華元生也吳獲陳夏嚙齊國書死也)故將
　尊師少稱將不稱師師衆將卑稱師不稱將將尊師
　衆並書于策者示人君不可輕役大衆又重將帥之
　選其義深矣(前漢書鼂錯傳卒不可用以其將/與敵也君不擇將以其國與敵也)或曰
　元帥三軍之司命而輕重若是班乎自行師而言則
　以元帥為司命(孫子將者人之司命/國家安危之主也)自有國而言則
　以得衆為邦本(書五子之歌/民惟邦本)鄭使髙克將兵禦狄于
　境欲遠(去/聲)克也而不恤其師(見閔公/二年)楚以六卒實從
　得臣恐喪師也而不恤其將(見僖公二/十八年)故經以棄師
　罪鄭以殺其大夫責楚明此義然後知王者之道輕
　重之權衡矣(髙氏曰元年秋鄭人與楚子侵宋宋人/既為棐林之役以報之是冬又與晉人)
　(伐鄭一役而兩報之遂起此役今鄭師之來宋當明/大義以喻之否則慎固封守使鄭不得而犯焉華元)
　(乃遽帥師出與之戰於是三軍大敗以至見獲不能/効死徒殄民辱國而已以見中國因夷狄之故而自)
　(相殘如此張氏曰宋以弑君致寇而不服罪故書宋/及猶曰華元為志乎是戰也臨川吳氏曰鄭附楚侵)
　(中國之陳宋晉為宋故再伐鄭而皆無功鄭受楚命/一戰宋而乃大勝楚之氣益張矣汪氏曰文定於韓)
　(之戰云書伐書及者兩俱有罪經不書伐專罪晉也/今考此亦不書歸生伐宋則春秋責宋之意重於責)
　(鄭矣○趙氏曰榖梁云盡其衆以救其將以三軍敵/華元華元雖獲不病矣按兵敗身獲而云不病非也)
　(但縁師先敗績身乃見獲依次第書之有何褒貶乎/若欲褒貶乃足見其不身先士卒爾何得云善矣廬)
　(陵李氏曰獲例六已見僖十五年榖梁以韓戰不書/師敗而書獲為晉侯失民此戰先書師敗而後書獲)
　(為華元得衆其説亦/似有理而胡氏不從)
秦師伐晉
(左傳秦師伐晉以/報崇也遂圍焦)
　按左氏以報崇也遂圍焦晉用大師於崇乃趙穿私
　意而無名也故書侵秦人為(去/聲)是興師而報晉則問
　其無名之罪也故書伐世豈有欲求成於强國而侵
　其所與可以得成者乎穿之情見矣宣子當國算無
　遺策獨懵(摸忽反/闇也)於此哉其從之也而盾之情亦見
　矣春秋書事筆削因革必有以也一侵一伐而不書
　圍焦所以誅晉卿上侵之意其所由來者漸矣(永嘉/吕氏)
　(曰晉文之欲與楚爭也必得秦而後敢戰殽函之役/晉襄度淺而先軫諸人見利乗便自是更相報復無)
　(有窮已楚方有陵駕中國之心鄭復背晉從楚以侵/陳晉將與楚爭則通秦以軋楚可也否則置秦而勿)
　(問可也而盾之族子興侵崇之謀盾非病狂何故聽/之是啟秦之爭也宋方敗於鄭而晉復病於秦非自)
　(改之而誰耶張氏曰欲求成而反召兵所以深/著趙穿之妄動干戈而欲竊兵權誅其意也)
夏晉人宋人衛人陳人侵鄭
(左傳夏晉趙盾救焦遂自隂地及諸侯之師侵鄭以報/大棘之役楚鬭椒救鄭曰能欲諸侯而惡其難乎遂次)
(于鄭以待晉師趙盾曰彼宗競于/楚殆將斃矣姑益其疾乃去之)
　按左氏晉趙盾及諸侯之師侵鄭以報大棘之役初
　鄭歸生受命于楚以伐宋經不書伐而以宋華元主
　大棘之戰者葢楚人有詞于宋矣師之老壯在曲直
　晉主夏盟盾既當國合諸侯之師何畏乎楚何避乎
　鬭椒然力非不足而去之者以理曲也故卿不氏而
　稱人(杜氏曰鄭為楚伐宋獲其大夫晉趙盾興諸侯/之師將為宋報恥畏楚而還失伯者之義故貶)
　(稱人陳氏曰楚方圖伯而晉以大夫用諸侯由是兵/車之㑹自參以上皆貶之而自栁棼之役楚皆稱子)
　(矣/)師書侵而不言伐易於訟卦之象曰君子作事謀
　始(程子曰人情有爭訟之道凡所作事必謀其始若/慎交結之類絶釁端於事之始則爭訟無由生矣)
　始而不謀將至於興師動衆有不能定者矣晉惟取
　賂釋宋而不討至以中國之大不能服鄭不競於楚
　可不慎乎春秋行事必正其本為末流之若此也其
　垂戒明矣(永嘉吕氏曰諸侯之從晉也謂晉之可依/也率諸侯以討宋乃立公子鮑而還是立)
　(賊也鄭由是謂晉為不足與而從楚以侵宋晉乃庇/宋以伐鄭鄭復使歸生伐宋葢有辭于宋也晉復黨)
　(宋以侵鄭一動之非義而與國叛之敵國侮之彼得/以奉辭而我罷于奔命至一再而未已也伯主之舉)
　(動詎可輕哉家氏曰鄭叛華侵之可也以報大棘之/役則不可也鄭惡晉之釋宋不討而從楚晉不知自)
　(愧猶為宋報鄭是以貶四國之大夫皆書人是時晉/之趙盾欲據兵權託於伐國實無鬭心故棐林之役)
　(楚囚解楊晉師即還是役也與鬭椒遇即謬為之辭/曰彼宗競於楚殆將斃矣復去之盾本無欲戰之心)
　(也左氏乃曰晉侯侈趙盾驟諫不入是以不競於楚/何失實之甚耶髙氏曰自是楚與晉爭晉不能競反)
　(有弑逆之禍於是楚益自/肆明年遂有問鼎之事)
秋九月乙丑晉趙盾弑其君夷臯(臯公/作□)
(左傳晉靈公不君厚斂以彫牆從臺上彈人而觀其辟/丸也宰夫胹熊蹯不熟殺之寘諸畚使婦人載以過朝)
(趙盾士季見其手問其故而患之將諫之士季曰諫而/不入則莫之繼也㑹請先不入則子繼之三進及溜而)
(後視之曰吾知所過矣將改之稽首而對曰人誰無過/過而能改善莫大焉詩曰靡不有初鮮克有終夫如是)
(則能補過者鮮矣君能有終則社稷之固也豈唯羣臣/頼之又曰袞職有闕唯仲山甫補之能補過也君能補)
(過袞不廢矣猶不改宣子驟諫公患之使鉏麑賊之晨/往寢門闢矣盛服將朝尚早坐而假寐麑退歎而言曰)
(不忘恭敬民之主也賊民之主不忠棄君之命不信有/一于此不如死也觸槐而死秋九月晉侯飲趙盾酒伏)
(甲將攻之其右提彌明知之趨登曰臣侍君宴過三爵/非禮也遂扶以下公嗾夫獒焉明搏而殺之盾曰棄人)
(用犬雖猛何為鬭且出提彌明死之初宣子田於首山/舍於翳桑見靈輒餓問其病曰不食三日矣食之舍其)
(半問之曰宦三年矣未知母之存否今近焉請以遺之/使盡之而為之簞食與肉寘諸橐以與之既而與為公)
(介倒㦸以禦公徒而免之問何故對曰翳桑之餓人也/問其名居不告而退遂自亡也乙丑趙穿攻靈公於桃)
(園宣子未出山而復太史書曰趙盾弑其君以示於朝/宣子曰不然對曰子為正卿亡不越境反不討賊非子)
(而誰宣子曰嗚呼我之懐矣自詒伊慼其我之謂矣孔/子曰董狐古之艮史也書法不隱趙宣子古之良大夫)
(也為法受惡惜也越竟乃免宣子使趙穿逆公子黒臀/于周而立之壬申朝于武宫榖梁傳穿弑也盾不弑而)
(曰盾弑何也以罪盾也其以罪盾何也曰靈公朝諸大/夫而暴彈之觀其辟丸也趙盾入諫不聽出亡至於郊)
(趙穿弑公而後反趙盾史狐書賊曰趙盾弑公盾曰天/乎天乎予無罪孰為盾而忍弑其君者乎史狐曰子為)
(正卿入諫不聽出亡不遠君弑反不討賊則志同志同/則書重非子而誰故書之曰晉趙盾弑其君夷臯者過)
(在下也曰於盾也見忠臣之至於許世子止見孝子之/至程子曰趙穿弑君人誰不知若趙盾之罪非春秋書)
(之更無/人知也)
　趙穿手弑其君董狐歸獄於盾其斷(都亂反/下同)盾之獄
　詞曰子為正卿亡不越竟反不討賊以是書斷而盾
　也受其惡而不敢辭仲尼因其法而不之革其義云
　何曰正卿當國任事之臣也國事莫酷於君見弑不
　於其身而誰責乎(薛氏曰君將殺盾而穿行弑君之/事則主弑者盾也穿受命而加刃)
　(者也在律家人共犯止坐尊長威/力使令被使為從此春秋之義也)亡而越境謂去國
　而不還也然後君臣之義絶(汪氏曰君子違不適讎/國未臣而有伐之奔命)
　(焉死之可也去國不返必如宋子/哀潔身去亂然後君臣之義絶)反而討賊謂復讎
　而不釋也然後臣子之事終(汪氏曰反而討賊苟如/羽父討於蒍氏不足以)
　(逭大惡之誅必如衞石碏之誅不避親無一毫/阿私之意而竭力為君復讎然後臣子之事終)不然
　是盾偽出而實聞乎故也假令不與聞者而縱賊不
　討是有今將之心而意欲穿之成乎弑矣惡莫慘乎
　意今以此罪盾乃閑臣子之邪心而謹其漸也盾雖
　欲辭而不受可乎(蜀杜氏曰盾知靈公欲殺之而心/欲弑之是不止同謀而實將弑也)
　(春秋不可並書穿盾而擇首罪者以書之亦義之所/宜也臨川吳氏曰趙盾專晉國之政幾二十年境内)
　(境外知有盾而不知有公靈公既長不堪其專遂欲/殺盾鉏麑受命不肯殺盾而死提彌明救盾而鬭死)
　(靈輒内叛倒㦸免盾於死則盾之私屬與公徒敵無/復有臣禮矣君臣既為仇敵非盾弑公則公殺盾勢)
　(固不兩立也穿盾之族子平日所愛信之人也弑公/而盾乃復穿之弑為盾弑也盾為首惡穿特承意行)
　(事者耳盾徉為不知謀以求自免弑君之罪將誰欺/乎夫子書曰趙盾弑其君誅首惡也自三傳以來説)
　(者多方為盾分釋則是亂賊不可以欺聖人而乃可/以欺後儒也髙郵孫氏曰盾隂弑其君而陽逃其迹)
　(實行其計而穿受其名者也故孔子以弑賊誅之必/待親弑然後罪之則姦臣賊子得以計免而庸愚無)
　(知者常當/其實矣)以髙貴鄉公之事觀焉抽戈者成濟倡謀
　者賈充而當國者司馬昭也為天吏者將原司馬昭
　之心而誅之乎亦將致辟成濟而足也故陳泰曰惟
　斬賈充可以少謝天下耳昭問其次意在濟也泰欲
　進此直指昭也(三國志魏髙貴鄉公紀帝見威權日/去不勝其忿曰司馬昭之心路人所)
　(知也吾不能坐受廢辱遂率殿中宿衞官童數百鼓/譟而出中䕶軍賈充逆戰南闕下太子舍人成濟問)
　(充曰當如何充曰司馬公畜養汝等正為今日濟抽/戈刺帝刃出於背昭聞之大驚自投於地入殿中召)
　(羣臣㑹議尚書左僕射陳泰曰獨有斬賈充可以少/謝天下耳昭久之曰更思其次曰泰言惟有進此不)
　(知其次昭乃不復言以太后令追廢帝/為庶人昭言成濟大逆不道夷三族)然則趙穿弑
　君而盾為首惡春秋之大義明矣微夫子推見至隱
　垂法後世亂臣賊子皆以詭計獲免而至愚無知如
　史太鄧扈樂(音/洛)之徒皆蒙歸獄而受戮焉(鄧扈樂事/見公羊傳)
　(閔公元年唐書昭宗紀上至洛陽朱全忠以帝有英/氣恐變生於中乃遣李振與蔣𤣥暉及朱友恭氏叔)
　(琮等圖之𤣥暉選牙官史太等百人夜叩宫門殺宫/人裴貞一帝在椒殿遽起繞柱走太追弑之昭儀李)
　(漸榮以身蔽帝太亦殺之𤣥暉矯詔稱貞一漸榮弑/逆全忠聞之陽驚哭自投於地曰奴輩負我令我受)
　(惡名於萬代至東都慟哭殺朱友恭氏叔琮汪氏曰/趙盾之專晉猶司馬昭朱全忠之專政於魏唐也靈)
　(公之欲殺盾猶髙貴鄉公之欲殺司馬昭唐昭宗之/謀朱全忠也趙穿弑靈公猶成濟史太之弑髙貴鄉)
　(公與昭宗也盾未出山而復猶昭全忠之陽驚自投/於地也魏唐舊史及通鑑皆書成濟史太弑帝而邵)
　(子經世書及朱子綱目則筆之曰魏司馬昭弑其主/髦朱全忠弑帝葢取法春秋誅趙盾之義也司馬昭)
　(族誅成濟朱全忠盡殺友恭叔琮等尚不免君子直/筆之討况盾使穿逆成公于周以固新君之寵則元)
　(惡之誅不於/盾而誰任乎)君臣父子不相率以至於禽獸也幾希
　故曰春秋成而亂臣賊子懼(茅堂胡氏曰夷臯雖無/道未為獨夫君臣之分)
　(猶在也知此則明文王事紂之道又曰異姓之卿君/有大過則諫反覆之而不聽則去趙盾亡而不反可)
　(也反而討賊亦可也盾能討穿司馬昭能討賈充則/可免弑君之罪矣故曰春秋誅意二人之不討罪意)
　(在於弑君也家氏曰晉襄託其孤於趙盾曰此子有/才吾受子之賜不才吾惟子之怨其屬於盾者為何)
　(如盾乃與諸大夫謀外求君及畏逼不得已而後立/靈公則靈公之立非盾意也竊疑盾所以謀其君者)
　(非一朝夕之故矣齊商宋鮑弑君簒國晉為盟主所/當治也盾合諸侯將有討於齊宋已而受賂不惟不)
　(討又為之定簒竊之位無君之心久已萌矣堂上之/甲方興桃園之攻隨至靈公固在趙氏罝網之内欲)
　(無及得乎○趙氏曰左氏云仲尼曰惜也越竟乃免/按董狐云亡不越竟言行未遠而君被弑反又不討)
　(賊狀涉同謀爾非謂越竟即無罪也作傳者不達此/意遂𫝊㑹為此言若然者姦臣令人弑君身越竟而)
　(還即為無罪乎朱子曰左氏見識甚卑云孔子曰惜/哉越竟乃免如此則專是回避占便宜者得計聖人)
　(作春秋而亂臣賊子/懼豈反為之解免耶)
　附録(左傳初驪姬之亂詛無畜羣公子自是晉無公/族及成公即位乃宦卿之適子而為之田以為)
　(公族又宦其餘子亦為餘子其庶子為公行晉於是/有公族餘子公行趙盾請以括為公族曰君姬氏之)
　(愛子也微君姬氏則臣狄人也公許之冬趙盾/為旄車之族使屏季以其故族為公族大夫)
冬十月乙亥天王崩
(乙定王/卯元年)三年(晉成公黒臀元年齊惠三衞成二十九蔡/文六鄭穆二十二卒曹文十二陳靈八把)
(桓三十一宋文五/秦共三楚莊八)
春王正月郊牛之口傷改卜牛牛死乃不郊
(公羊傳其言之何緩也曷為不復卜養牲養二卜帝牲/不吉則扳稷牲而卜之帝牲在于滌三月於稷者唯具)
(是視郊則曷為必祭稷王者必以其祖配王者則曷為/必以其祖配自内出者無匹不行自外至者無主不止)
(榖梁傳之口緩辭也傷自牛作也改卜牛牛/死乃不郊事之變也乃者亡乎人之辭也)
　乃不郊為牛之口傷改卜牛而牛又死也(家氏曰此/魯宣除喪)
　(始郊而天示之譴也一書十有六言辭煩而不厭著/其變異異乎常郊之卜不吉者矣宣公篡弑逆理亂)
　(常持是饗帝/故天譴之也)不然郊矣禮為天王服斬衰周人告喪
　于魯史策已書而未葬也祀帝于郊夫豈其時而或
　謂不以王事廢天事禮乎(張氏曰此因事之變以明/魯郊之非禮葢僭禮之中)
　(復有忘哀從吉之罪三年之喪乃臣子斬衰奔赴之/時豈可僭天子越紼行事之禮春秋所以持書之)
　春秋已來喪紀寖廢有不奔王喪而逺適他國(王氏/曰桓)
　(公不奔桓王喪而㑹于齊之艾文公成公不奔頃王/定王之喪而同盟于鄭之新城蟲牢襄公不奔靈王)
　(之喪而如楚且送楚子/昭之葬于西門之外)有不脩弔禮而自相聘問(汪/氏)
　(曰簡王之喪襄公不弔而邾/子來朝衞剽晉荀罃來聘)固將以是為可舉而不
　廢也卒至漢文以日易月(前漢書文帝紀遺詔曰死/者天地之理物之自然奚)
　(可甚哀當今之世咸重服以傷生吾甚不取朕幸以/天年得供養于髙廟其奚哀念之有其令天下吏民)
　(令到出臨三日皆釋服母禁嫁娶祠祀殿中當臨者/皆以旦夕各十五舉聲已下服大紅十五日小紅十)
　(四日纎七日釋服服䖍云皆當言大功小功布也纎/細布也應邵曰紅者中祥大祥以紅為領縁纎者禫)
　(也凡三十六日為釋服此以日易月也顔師古曰紅/與功同此文帝自率已意創而為之非有取于周禮)
　(何為以日易月乎三年之喪其實二十七月豈有三/十六月之文禫又無七月也應氏既失之于前而近)
　(代因循謬説未之思也荀悦曰三年之喪天下之/通喪由來者尚矣今而廢之以虧大化非禮也)後
　世不能復其所由來漸矣春秋備書其義自見(髙氏/曰魯)
　(僭郊禮久矣隠桓莊閔不書者聖人不敢無故斥言/君父之過故因變異而書也汪氏曰天王崩三月天)
　(下服王崩至是已三月海内諸侯皆當斬衰苴絰杖/絞帶冠繩纓菅屨魯為同姓之宗國而不服其服則)
　(無王也郊之祭也喪者不敢哭凶服不敢入國門苟/釋凶服而從事於大禮是慢天也且天子常禘郊社)
　(簠簋既陳諸侯祭社稷俎豆既陳聞天子崩后之喪/皆廢其禮况可聞喪而猶治祭事乎王制所紀祭天)
　(地社稷越紼而行事亦以已卜時日而忽有喪則大/臣越紼而攝祭耳春秋書郊牛災而改卜者四此年)
　(改卜之牛又死成七年鼷䑕又傷改卜之牛故皆廢/郊定十五年哀元年鼷䑕傷郊牛改卜牛而不復變)
　(異皆行郊禮故知不郊者非悔非禮而不郊實以郊/牛之臶有災傷不得已而不郊特書乃不郊猶言乃)
　(還乃復乃克葬乃者繼事之辭所以著不郊之由係/於郊牛之變異也經書不郊者四成十年襄十一年)
　(皆以卜不吉而廢郊則魯君之誠意不足以格天此/年成七年牛災廢郊而皆猶三望則天示譴告之意)
　(而不知/止也)
猶三望
(左傳不郊而望皆非禮也望/郊之屬也不郊亦無望可也)
　三望者公羊曰祭泰山河海夫天子有天下凡宇宙
　之内名山大川皆其所主也故得祭天而有方望無
　所不通諸侯有一國則境外之山川他人所主者而
　可以望乎季氏旅於泰山冉求不能救而夫子責之
　者為(去/聲)泰山魯侯所主也大夫何與(音/預)焉季氏不得
　旅泰山則河海非魯之封内其不得祭亦明矣(朱子/曰天)
　(子祭天地諸侯祭其國之山川只縁是他屬我故我/祭得他若不屬我則氣便不與之相感如何祭得他)
　猶者可已不當為之詞(臨川吳氏曰天子郊祀上帝/必望祭山川望祭在郊祀之)
　(後因郊而望也魯諸侯也以成王之賜許用王禮四/望闕其一殺於天子然郊禮既廢則望禮可以不舉)
　(魯既不郊而猶三望故書以譏其非禮汪氏曰襄七/年三卜不吉而免牲十一年成十年四卜五卜不吉)
　(而不郊雖曰不郊非其本意然因是而止猶庶幾焉/僖公末三免牲猶三望此年成七年不郊猶三望可)
　(已不已不當為而/為其過益甚矣)
葬匡王
　四月而葬王室不君其禮畧也(髙氏曰前期而葬者/簡也且著王室之微)
　(罪諸侯之不正也家氏曰桓王七年而/後葬譏緩也匡王四月而亟葬譏速也)微者往㑹魯
　侯不臣其情慢也或曰宣王親之者也而常事不書
　非矣崩葬始終之大變豈以是為常事而不書也(永/嘉)
　(吕氏曰經書王崩而葬者四葬桓王葬匡王則不書/其人葬襄王則叔孫得臣也葬景王則叔鞅也或謂)
　(桓王匡王之葬皆公親往然以他文考之葬諸侯而/使卿者則備而書之其他不書其人者皆為公親往)
　(可/乎)
　附録(左傳晉侯伐鄭及郔/鄭及晉平士㑹入盟)
楚子伐陸渾之戎
(左傳楚子伐陸渾之戎遂至於雒觀兵于周疆定王使/王孫滿勞楚子楚子問鼎之大小輕重焉對曰在德不)
(在鼎昔夏之方有德也逺方圖物貢金九牧鑄鼎象物/百物而為之備使民知神姦故民入川澤山林不逢不)
(若魑魅魍魎莫能逢之用能協于上下以承天休桀有/昏德鼎遷于商載祀六百商紂暴虐鼎遷于周德之休)
(明雖小重也其姦回昏亂雖大輕也天祚明德有所底/止成王定鼎于郟鄏卜世三十卜年七百天所命也周)
(德雖衰天命未改鼎之輕重未可問也杜氏曰允姓之/戎居陸渾在秦晉西北僖二十二年秦晉遷之于伊川)
(遂從/戎號)
　洛邑天地之中為畿輔之重地而陸渾在王都之側
　實逼處此亦京師之憂也楚又至洛觀兵于周疆問
　鼎之大小輕重焉故特書于策以謹内外之辨禁肆
　逆之階(陳氏曰楚伐陸/渾窺周室也)
夏楚人侵鄭
(左傳鄭即/晉故也)
　按左氏晉侯伐鄭鄭及晉平而經不書者仲尼削之
　也(汪氏曰後此七年鄭及晉平八年陳及晉平經皆/不書惟十五年宋及楚平則書之不與中國之服)
　(於夷/狄也)鄭本以晉靈不君取賂釋賊為不足與似也而
　往從楚非矣今晉成公初立背僭竊偽邦而歸諸夏
　則是反之正也春秋大改過許遷善書楚人侵鄭者
　與鄭伯之能反正也故獨著楚人侵掠諸夏之罪爾
　鄭既見侵於楚則及晉平可知矣(家氏曰晉靈惟貨/是徇是以失鄭成)
　(公繼世雖未有大過人而鄭遽棄異即同葢貴華賤/夷人心義理之同然非威驅勢迫所能得也不然趙)
　(盾合諸侯之師以伐鄭畧無成功今息兵踰年鄭何/為而自至乎春秋繼伐陸渾而書楚人侵鄭惡楚莊)
　(圖伯之/急也)
秋赤狄侵齊
(赤狄始見經張氏曰赤狄狄之一族謂之赤狄白狄俗/尚赤衣白衣也地譜洛州春秋赤狄之地襄陵許氏曰)
(楚侵其南狄侵其北/此中國棟撓之時也)
宋師圍曹
(左傳宋文公即位三年殺母弟須及昭公子武氏之謀/也使戴桓之族攻武氏于司馬子伯之館盡逐武穆之)
(族以曹師伐宋秋宋師/圍曹報武氏之亂也)
　按左氏宋文公即位盡逐武穆之族二族以曹師伐
　宋然不書于經者二族以見逐而舉兵非討罪也及
　宋師圍曹報武氏之亂而經書之者端本清源之意
　也武穆二族與曹之師奚為至於宋哉不能反躬自
　治恃衆强以報之兵革何時而息也宋雖有不赦之
　罪莫之治也故書法如此(髙氏曰武氏之亂非曹人/所致也宋不能安睦九族)
　(而興兵以圍人/之國不亦左乎)
冬十月丙戌鄭伯蘭卒
(左傳冬鄭穆公卒初鄭文公有賤妾曰燕姞夢天使與/已蘭曰余為伯儵余而祖也以是為而子以蘭有國香)
(人服媚之如是既而文公見之與之蘭而御之辭曰妾/不才幸而有子將不信敢徴蘭乎公曰諾生穆公名之)
(曰蘭文公報鄭子之妃曰陳媯生子華子臧子臧得罪/而出誘子華而殺之南里使盜殺子臧于陳宋之間又)
(娶于江生公子士朝于楚楚人酖之及葉而死文娶于/蘇生子瑕子俞彌俞彌早卒洩駕惡瑕文公亦惡之故)
(不立也公逐羣公子公子蘭奔晉從晉文公伐鄭石癸/曰吾聞姬姞耦其子孫必蕃姞吉人也后稷之元妃也)
(今公子蘭姞甥也天或啟之必將為君其後必蕃先納/之可以亢寵與孔將鉏侯宣多納之盟于大宫而立之)
(以與晉平穆公有疾曰蘭死吾/其死乎吾所以生也刈蘭而卒)
葬鄭穆公(穆公/作繆)
(臨川吳氏曰葬/速禮不備也)
(丙定王/辰二年)四年(晉成二齊惠四衞成三十祭文七鄭靈公/夷元年弑曹文十三陳靈四杞桓三十二)
(宋文六秦共/四卒楚莊九)
春王正月公及齊侯平莒及郯莒人不肯公伐莒取向
(左傳非禮也平國以禮不以亂伐而不治亂也以亂平/亂何治之有無治何以行禮公羊傳此平莒也其言不)
(肯何辭取向也榖梁傳及者内為志焉爾平者成也不/肯者可以肯也伐猶可取向甚矣莒人辭不受治也伐)
(莒義兵也取向非也乗義而為利也杜氏曰向莒/邑張氏曰郯已姓國秦有郯郡漢屬東海郡故城)
　心不偏黨之謂平(汪氏曰偏則不中黨則不公無一/毫私欲而後可以稱物平施也)
　以此心平物者物必順以此心平怨者怨必釋惟小
　人不能宅心之若是也雖以勢力强之而有不獲成
　者矣夫以齊魯大國平郯莒小邦宜其降心聽命不
　待文告之及也然而莒人不肯則以宣公心有所私
　係失平怨之本耳故書取以著其罪(髙氏曰莒郯相/怨而郯乃魯婚)
　(姻之國公欲為郯平莒而挾齊以為重公之義不足/以服莒之心莒所以不肯也肯者心以為然而從之)
　(也曰莒人見其不肯者非特其君也不知自反而取/邑於人亦已甚矣公既無以得莒後書郯伯姬來歸)
　(則郯亦不能固其好也張氏曰易曰貞吉悔亡憧憧/往來朋從爾思聖人所以感人心而天下和平者此)
　(心之公正自足以感之也以宣公而平二小國若出/於公不必假齊一言而彼已服今挾齊為重而莒尚)
　(不肯伐莒而齊不復與取向以自益春秋深以著此/心之不公而終之以為利也廬陵李氏曰宣公平莒)
　(郯而伐莒取向正與桓公平宋鄭而伐宋/戰宋相類葢二公皆不義失平怨之本也)及所欲也
　(汪氏曰及有二義及齊公/之志也及郯以大及小也)平者成也取者盜也不肯
　者心弗允從莫能强之者也以利心圖成雖强大不
　能行之於弱小春秋書此戒後世之不知治其本者
　故行有不得者反求諸已斯可矣(劉氏曰兩怨相仇/能辨其曲直使人)
　(信之者唯已有道也小邾射以邑歸魯魯使大夫盟/之辭曰使子路納我無所用盟千乗之國不信其盟)
　(而信子路之一言子路可謂能以言信矣推子路之/心居郯莒之間豈有不聽者哉使子路動而違義言)
　(而廢信不可以决鄉黨之平况千乗之國乎家氏曰/事有大而書之畧事有小而書之詳此書公及齊侯)
　(平莒及郯莒人不肯公伐莒取向辭繁而不厭示後/人以持平救偏正義辨利之要夫莒郯所以爭為不)
　(平故耳齊魯求其平髙者抑之下者舉之以我之平/而平彼之不平庶乎其可也而魯之於莒積不相下)
　(徒挾齊人之威力而要莒以必從其不肯也宜哉宣/公遽以兵加莒而取其一邑以已之不平求人之平)
　(况又因以為利無道甚矣以濟西賂齊而責償於莒/春秋首書公及而終之以取向深責之也汪氏曰凡)
　(書侵伐多不言其所事惟晉陽處父伐楚先言伐而/後言以救江宣公伐莒先言平莒不肯而後言伐皆)
　(指言其事然救江雖非其道而其名則善平莒之名/雖善以不肯而至於伐取則又甚焉屬辭比事春秋)
　(之權衡見矣○啖氏曰公羊云其言不肯何辭取向/也聖人設教豈為魯欲取向而妄加莒事乎趙氏曰)
　(榖梁云弗肯者可以肯也按書不肯者明莒非以他/事見伐且譏公又曰伐莒義兵也按非王命又非侯)
　(伯安得/稱義乎)
秦伯稻卒
夏六月乙酉鄭公子歸生弑其君夷
(左傳楚人獻黿於鄭靈公公子宋與子家將見子公之/食指動以示子家曰他日我如此必嘗異味及入宰夫)
(將解黿相視而笑公問之子家以告及食大夫黿召子/公而弗與也子公怒染指於鼎嘗之而出公怒欲殺子)
(公子公與子家謀先子家曰畜者猶憚殺之而况君乎/反譖子家子家懼而從之夏弑靈公書曰鄭公子歸生)
(弑其君夷權不足也君子曰仁而不武無能達也凡弑/君稱君君無道也稱臣臣之罪也鄭人立子良辭曰以)
(賢則去疾不足以順則公子堅長乃立襄公襄公將去/穆氏而舍子良子良不可曰穆氏宜存則固願也若將)
(亡之則亦皆亡去疾何為乃舍之皆為大夫程氏曰有/欲亂之人而無與亂者則雖有强力弗能為也今有刼)
(人以殺人者則先治刼者而殺者次之將以垂訓於後/世則先殺者而後刼者春秋書鄭公子歸生弑其君夷)
(是/也)
　首謀弑逆者公子宋也懼譖而從之者歸生也而以
　歸生為首惡何也夫亂臣賊子欲動其惡而不從者
　未有能全其身而不死也故季子然問仲由冉求其
　從之者歟子曰弑父與君亦不從也是以死節許二
子矣(南軒張氏曰弑君父不從何必由求而能之曽/不知順從之臣始也惟利害之徇履霜堅氷之)
　(不戒馴致蹉跌以至/從人弑逆者多矣)歸生懼譖而從公子宋特無求
　路不可奪之死節耳書為首惡不亦過乎曰歸生與
　宋並為大夫乃貴戚之卿同執國政可以不從一也
　嘗綂大師與宋戰獲其元帥已得兵權可以不從二
　也聞宋逆謀登時而覺先事誅之猶反手耳夫據殺
　生之柄仗大義以制人使人聽已猶犬羊之伏於虎
　也何畏於人懼其見殺而從之也哉計不出此顧以
　畜老憚殺比方君父歸生之心悖矣故春秋捨公子
　宋而以弑君之罪歸之為後世鑒若司馬亮沈慶之
　等苟知此義則能討罪人不至於失身為賊所制矣
　(晉書惠帝紀賈后專恣殺太傅楊駿廢太后楊氏徴/汝南王髙為太宰亮欲悦衆論誅楊駿功侯者千八)
　(十一人亮權勢日盛賈后欲奪其權使楚王瑋夜圍/亮府殺之南史沈慶之權慶之既發顔師伯栁元景)
　(之謀遂昵子業蔡興宗勸慶之弑子業不從及子業/誅何邁量慶之必入諫閉諸橋絶之慶之果往不得)
　(進而還乃使沈攸之賜藥酒殺之陸氏曰子公弑君/之賊也其惡易知子家縱其為逆罪莫大焉書之以)
　(為首惡所以教天下之為人臣者也春秋之作聖人/本以明微葢謂此也與書趙盾之弑義同髙氏曰春)
　(秋之作常施於可疑而不施於所不疑宋之罪無疑/也歸生或疑於可免故以治歸生則宋罪自見非重)
　(歸生而輕宋也陳氏曰歸生為正卿而宋有無君之/心非歸生孰禁之於歸生乎謀先然而弗禁則賊由)
　(歸生而已矣故歸生之弑公子宋啟之不以罪宋而/罪歸生張氏曰歸生位為上卿久執大權國事由己)
　(乃不能鎮服姦邪遏絶萌蘖又脅於邪謀撓而從之/位尊責重故春秋定為戎首以戒大臣不能持正而)
　(阿附惡人者所以示國討之法而明事君之義也永/嘉吕氏曰宋欲弑而不敢發先以語歸生則歸生必)
　(有以制其可否之勢勢在歸生而輕以徇人其為首/惡宜矣○臨川吳氏曰左傳所載事蹟猥陋疑不可)
　(信葢歸生貴戚之卿秉國重權嗣君新立必有所不/獲於君者因宋之有邪謀陽為畜老憚殺之言隂實)
　(假手於宋以除其君此亂臣之首而宋特其從也汪/氏曰十年傳載鄭人討幽公之亂斵歸生之棺而逐)
　(其族則鄭人當時已/以歸生為首罪矣)
赤狄侵齊
(髙氏曰以齊之强而連年為狄/所侵則惠公之無政可知矣)
秋公如齊公至自齊
　君行告至常事不書宣公比年如齊而皆致者危之
　也(汪氏曰比年明年九月十年四朝齊十年又弔齊/惠公之喪皆書至張氏曰危之者與桓二年公至)
　(自唐/同意)夫以篡弑謀於齊而取國以土地賂齊而請㑹
　(汪氏曰謂遂得臣如齊/齊取濟西田㑹平州也)以卑屈事齊而求安(髙氏曰/公始即)
　(位公子遂季孫行父一嵗而三聘齊/至是亟朝於齊謹事大國以自固也)上不知有天王
　下不知有方伯惟利交是奉而可保乎髙固之事亦
　殆矣故比年如齊而皆致以戒後世之欲利有攸往
　者惟義之與比為可安耳(汪氏曰宣公以篡得國上/不畏司馬九伐之誅下不)
　(畏鄰國大夫沐浴之請固以始謀於齊繼薦賄焉而/惠公援之甚力為足恃也而不知彼能制吾死生之)
　(命安危榮辱係於齊君大夫嚬笑之頃明年髙固使/齊侯止公宣公得不甚懼矣乎盟㑹之書至始於桓)
　(公之盟唐朝大國而屢書至始於宣公之於齊/春秋葢危桓宣之不得反而又嘆其不見討也)
　附録(左傳初楚司馬子良生子越椒子文曰必殺之/是子也熊虎之狀而豺狼之聲弗殺必滅若敖)
　(氏矣諺曰狼子野心是乃狼也其可畜乎子良不可/子文以為大慼及將死聚其族曰椒也知政乃速行)
　(矣無及於難且泣曰鬼猶求食若敖氏之鬼不其餒/而及令尹子文卒鬭般為令尹子越為司馬蒍賈為)
　(工正譛子楊而殺之子越為令尹已為司馬子越又/惡之乃以若敖氏之族圍伯嬴於轑陽而殺之遂處)
　(蒸野將攻王王以三王之子為質焉弗受師于漳澨/秋七月戊戌楚子與若敖氏戰于臯滸伯棼射王汰)
　(輈及鼓跗著於丁寧又射汰輈以貫笠轂師懼退王/使巡師曰吾先君文王克息獲三矢焉伯棼竊其二)
　(盡於是矣鼓而進之遂滅若敖氏初若敖娶於䢵生/鬭伯比若敖卒從其母畜於䢵淫於䢵子之女生子)
　(文焉䢵夫人使棄諸夢中虎乳之䢵子田見之懼而/歸夫人以告遂使收之楚人謂乳榖謂虎於莵故命)
　(之曰鬬榖於莵以其女妻伯此實為令尹子文其孫/箴尹克黄使於齊還及宋聞亂其人曰不可以入矣)
　(箴尹曰棄君之命獨誰受之君天也天可逃乎遂歸/復命而自拘於司敗王思子文之治楚國也曰子文)
　(無後何以勸善使/復其所改命曰生)
冬楚子伐鄭
(左傳鄭未服也杜氏曰前年楚侵鄭不獲成故曰未服/髙氏曰中國諸侯不問鄭國弑君之罪而楚人興兵以)
(討之所以病中國也張氏曰楚自去年至十年侵伐鄭/者凡四至十一年盟鄭辰陵而鄭又徼事晉於是明年)
(圍鄭入之遂敗晉于邲而後鄭服楚晉之不振有自來/矣王氏曰三年楚侵鄭稱人此年伐鄭復稱爵何也三)
(年所伐者穆公也此年所伐者襄公也穆公捨楚歸晉/則討之為無名襄公為弑君者所立不討賊盟主不能)
(問而楚莊伐之是中國之君不若荒裔之知類矣故曰/進荆楚所以傷中國也廬陵李氏曰此書子者胡氏所)
(謂歸生弑君諸侯未有致討者而楚人至焉/故與之也晉成公即位之後楚兵再至鄭矣)
(丁定王/已三年)五年(晉成三齊惠五衞成三十一蔡文八鄭襄/公堅元年曹文十四陳靈十杞桓三十三)
(宋文七秦桓公/榮元年楚莊十)
春公如齊
(左傳公如齊髙固使/齊侯止公請叔姬焉)
夏公至自齊
(左傳書過也杜氏曰往朝見止壓尊毁列辱其先君而/於廟行飲至之禮故書以示過汪氏曰宣公五如齊唯)
(此年踰時始返經雖諱止公之跡而比事觀之其實亦/不可揜矣然則宣公之朝齊皆有危殆之憂而此行尤)
(甚/也)
秋九月齊髙固來逆子叔姬(左無/子字)
(左傳齊髙固來逆女自為也故書曰逆叔姬卿自逆也/榖梁傳諸侯之嫁女於大夫主大夫以與之來者接内)
(也不正其接内故不與夫婦之稱也杜氏曰適諸侯稱/女適大夫稱字所以别尊卑也不書女歸降於諸侯)
　按左氏公如齊髙固使齊侯止公請叔姬焉書夏公
　至自齊秋齊髙固來逆子叔姬罪宣公也其曰來者
　以公自為之主(范氏曰來者謂髙固固齊之/大夫而與君接婚姻之禮與)稱子者
　或謂别於先公之女也(趙氏曰時君之女故加子字/以别姑姊妹汪氏曰春秋書)
　(子叔姬者三餘不書/子恐非皆姑姊妹)諸侯嫁女於大夫主大夫以與
　之者為體敵也(范氏曰婚禮主人設几筵于廟以待/迎者諸侯大夫尊卑不敵故使大夫)
　(為之/主)而公自為之主壓尊毁列卑朝廷慢宗廟矣夫
　以鄭國褊小楚公子圍之貴驕强大來娶于鄭子産
　辭而郤之使館于外欲野賜之幾不得撫有其室(事/見)
　(左傳昭/公元年)而宣公以魯國周公之後逼於髙固請婚其
　女强委禽焉而不能止惟不知以禮為守身之幹是
　以得此辱也春秋詳書為後世鑒欲人之必謹於禮
　以定其位不然卑巽妄説不近於禮奚足逺恥辱哉
　(髙氏曰髙固之娶叔姬之嫁齊許之來魯與之婚皆/非禮也家氏曰閭巷之人為强有力者脅之而昏且)
　(猶不受况于堂堂之侯國乎脅而求昏已為不可而/又以大夫伉禮於國君所以陵暴魯國者甚矣宣公)
　(用齊之力篡弑得國固不以是為辱魯之宗社重為/之辱矣嗚呼以千乗之國涕出而女於吳且猶羞之)
　(而况於女鄰國之大夫者乎春秋書之責魯也責齊/也正髙固陵犯之罪也臨川吳氏曰宣公負篡國之)
　(罪倚齊以安數朝數聘卑身事齊猶以為未甚至齊/之臣强娶其女甘心與之而不敢違自為之主如敵)
　(體然葢身為不義故忍恥忍辱而屈於人下如此曹/子臧吳季札强與之國義不肯受不降其志而常伸)
　(於人上者果何人哉劉氏曰榖梁云不正其接内故/不與夫婦之稱非也不曰逆女别於逆君夫人者也)
叔孫得臣卒
(王氏曰莊叔也子/僑如嗣是為宣伯)
　内大夫卒無有不日者以春秋魯史也其或不日則
　見(音/現)恩數之畧爾仲遂如齊謀弑子赤叔孫得臣與
　之偕行在宣公固有援立之私其恩數豈畧而不書
　日是聖人削之也君臣父子妃妾適庶人道之大倫
　也方仲遂以殺適立庶往謀於齊而與得臣並使也
　若懵然不知其謀或知之而不能救則將焉用彼相
　矣春秋治子赤之事專在仲遂以其内交宫禁外結
　强鄰大惡無所分也而叔孫得臣有同使于齊之罪
　故特不書日以貶之若曰大夫而不能為有無者不
　足加以恩數云爾(何氏曰不日者知公子遂欲弑/君為人臣知賊而不言明當誅)
冬齊髙固及子叔姬來
(左傳冬來反馬也公羊傳何言乎髙固之來言叔姬之/來而不言髙固之來則不可子公羊子曰其諸為其雙)
(雙而俱至者與榖梁傳及者及吾子/叔姬也為使來者不使得歸之意也)
　左氏曰反馬也禮嫁女留其送馬不敢自安及廟見
　成婦遣使反馬(孔氏曰天子諸侯嫁女留其乗車髙/固反馬則大夫亦留其車留車妻之)
　(道也反馬壻之義也婦至質明見于舅姑若舅姑既/没則婦入三月乃祭因以三月為反馬之節舅姑存)
　(者亦當以三月反馬也法當遣使不/合親行故經傳具見其事以示譏)則髙固親來非
　禮也又禮女子有行逺父母者嵗一歸寧今見逆逾
　時未易嵗也而叔姬亟來亦非禮也故書及書來以
　著齊罪也大夫適他國必有君命與公事否則禮法
　之所禁而可犯乎(啖氏曰大夫非公事與妻出竟非/禮也薛氏曰舍公事而從婦歸寧)
　(且非度髙固/之無忌憚也)惠公許其臣越禮恣行而莫遏髙固委
　其君踰境自如而不忌則人欲已肆矣凡婚姻常事
　不書(髙氏曰歸寧常事不/書反馬亦常事不書)而書此者則以為非常為
　後世戒也(髙氏曰子叔姬不冠夫氏者承上髙固及/之也家氏曰反馬不躬至歸寧無並行髙)
　(固列國之卿而挾婦俱來前日以臣抗君猶以為未/足更挾婦以要魯宣館甥之禮宣固無所嫌而魯之)
　(宗廟朝廷實重為之辱矣○陸氏曰按經文/直書其事以見非禮耳公羊何用曲為義乎)
楚人伐鄭
(左傳楚子伐鄭陳及楚平晉荀林父救鄭伐陳髙氏曰/去冬之伐稱楚子所以譏鄭也今稱人又罪其數犯中)
(國也家氏曰經書楚伐而不書晉救者歸生弑君晉當/出師討賊今既更嵗因楚師之來而以兵救鄭是當討)
(而不當救也晉人苟能為鄭討賊即所以存鄭楚師將/不禦而自去何勞救乎張氏曰屢失機㑹大義不立營)
(營救鄭以致楚人益陵諸侯攜貳茲晉之所以失道歟/廬陵李氏曰此書人者即胡氏所謂興師動衆賊則不)
(討惟服鄭之為事故傳稱子經/書人貶之也楚兵三至鄭矣)
(戊定王/午四年)六年(晉成四齊惠六衞成三十二蔡文九鄭襄/二曹文十五陳靈十一把桓三十四宋文)
(八秦桓二/楚莊十一)
春晉趙盾衞孫免侵陳
(左傳春晉衞侵陳陳即楚故也公羊傳趙盾弑君此其/復見何親弑君者趙穿也親弑君者趙穿則曷為加之)
(趙盾不討賊也何以謂之不討賊晉史書賊曰晉趙盾/弑其君夷獋趙盾曰天乎無辜吾不弑君誰謂吾弑君)
(者乎史曰爾為仁為義人弑爾君而復國不討賊此非/弑君如何趙盾之復國奈何靈公為無道使諸大夫皆)
(内朝然後處乎臺上引彈而彈之已趨而避丸是樂而/已矣趙盾已朝而出與諸大夫立於朝有人荷畚自閨)
(而出者趙盾曰彼何也夫畚曷為出乎閨呼之不至曰/子大夫也欲視之則就而視之趙盾就而視之則赫然)
(死人也趙盾曰是何也曰膳宰也熊蹯不熟公怒以斗/擊而殺之支解將使我棄之趙盾曰嘻趨而入靈公望)
(見趙盾愬而再拜趙盾逡廵北面再拜稽首趨而出靈/公心怍焉欲殺之於是使勇士某者往殺之勇士入其)
(大門則無人門焉者入其閨則無人閨焉者上其堂則/無人焉俯而闚其户方食魚飱勇士曰嘻子誠仁人也)
(吾入子之大門則無人焉入子之閨則無人焉上子之/堂則無人焉是子之易也子為晉國重卿而食魚飱是)
(子之儉也君將使我殺子吾不忍殺子也雖然吾亦不/可復見吾君矣遂刎頸而死靈公聞之怒滋欲殺之甚)
(衆莫可使往者於是伏甲于宫中召趙盾而食之趙盾/之車右提彌明者國之力士也仡然從乎趙盾而入放)
(乎堂下而立趙盾已食靈公謂盾曰吾聞子之劍葢利/劍也子以示我吾將觀焉趙盾起將進劍提彌明自下)
(呼之曰盾食飽則出何故拔劍於君所趙盾知之躇階/而走靈公有周狗謂之獒呼獒而屬之獒亦躇階而從)
(之提彌明逆而踆之絶其頷趙盾顧曰君之獒不若臣/之獒也然而宫中甲鼓而起有起于甲中者抱趙盾而)
(乗之趙盾顧曰吾何以得此于子曰子某時所食活我/于翳桑下者也趙盾曰子名為誰曰吾君孰為介子之)
(乗矣何問吾名趙盾驅而出衆無留之者趙穿縁民衆/不説起弑靈公然後迎趙盾而入與之立于朝而立成)
(公黒臀榖梁傳此帥師也其不言帥師/何也不正其敗前事故不與帥師也)
　按傳(去/聲)稱陳及楚平荀林父伐陳經皆不書者以下
　書晉衞加兵于陳即陳及楚平可知矣以趙盾孫免
　書侵即林父無辭可稱亦可知矣愛人不親反其仁
　治人不治反其智晉嘗命上將帥師救陳又再與之
　連兵伐鄭今而即楚無乃於已有闕盍亦自反可也
　不内省德遽以兵加之則非義矣故林父不書伐而
　盾免書侵以正晉人所以主盟非其道也(髙氏曰趙/盾前㑹衞)
　(侯救陳今更與衞孫免加兵于其國故書侵以正主/盟者之罪雖以陳背晉即楚亦以晉救之無功故也)
　(家氏曰陳之叛晉即楚以鄭故耳鄭穆暮年棄楚弗/事而託身於中國亦望晉人有以大拯其危急曽未)
　(期年鄭有歸生之亂晉坐視莫之顧陳叛而與楚良/以是耳晉成孱君政在趙氏豈能為鄭討賊然陳鄭)
　(每相視以為向背鄭賊之不討無以服陳人之心陳/雖受伐而終不為晉屈也陳氏曰趙盾之罪嘗著於)
　(春秋其再見曷為無貶自宋萬而下無討賊者則凡/人而已矣○劉氏曰公羊曰趙盾弑君何以復見弑)
　(君者趙穿也非也弑君復見者寧止盾乎榖梁云不/言帥師不正其敗前事亦非也將尊師少爾廬陵李)
　(氏曰公羊於此條下方序趙盾事與左氏大畧同但/稱史曰爾為仁為義人弑爾君而復國不討賊此非)
　(弑君何又曰趙穿縁民衆不説起弑靈公/然後迎趙盾而入與之立于朝其説稍詳)
夏四月
　附録(左傳夏定王使子服求后于齊○秋赤狄伐晉/圍懐及邢丘晉侯欲伐之中行桓子曰使疾其)
　(民以盈其貫將可殪也周/書曰殪戎殷此類之謂也)
秋八月螽
(程子曰/螽蝗也)
　傳謂螽為榖災虐取於民之効也(劉歆曰貪虐/取民則螽)先是
　公伐莒取向後再如齊伐萊軍旅數起賦斂既繁戾
　氣應之矣(何氏曰公伐莒取向公/比如齊煩擾之所致)夫善惡之感萌于
　心而災祥之應見於事宣公不知舍惡遷善以補前
　行之愆而用兵不息災異數見年榖不豐國用空乏
　卒至於改助法而税民葢自此始矣經於螽螟一物
　之變必書于策示後世天人感應之理不可誣當慎
　其所感也(髙氏曰秋八月者唯八月有之非歴時也/螽為農災王道所重今以月書則為災不)
　(久異於以時書者矣王氏曰春秋書螽災者十有六/而宣公之世有四焉葢身為不義而貪暴於民是以)
　(致大災之/亟數也)
冬十月
　附録(左傳冬召桓公逆王后于齊○楚人伐鄭取/成而還○鄭公子曼滿與王子伯寥語欲為)
　(卿伯廖告人曰無德而貪其在周易豐/䷶之離䷝弗過之矣間一嵗鄭人殺之)
　
　
　
　
　
　
　
　
　
　春秋大全卷十九
欽定四庫全書
　春秋大全卷二十
　　　　　　　　　　　　明　胡廣等　撰
　　宣公中
(已定王/未五年)七年(晉成五齊惠七衞成三十三蔡文十鄭襄/三曹文十六陳靈十二把桓三十五宋文)
(九秦桓三/楚莊十二)
春衞侯使孫良夫來盟
(左傳春衞孫桓子來盟始通且謀㑹晉也榖梁傳來盟/前定也不言及者以國與之不言其人亦以國與之不)
(日前定之/盟不日)
　來盟為前定者嘗有約言矣未足効信而釋疑又相
　歃血固結之爾是盟衞欲為晉致魯而魯專事齊初
　未與晉通也必有疑焉而衞侯任其無咎故遣良夫
　來為此盟而公卒見辱盟非春秋之所貴義自見矣
　(汪氏曰他國大夫來盟皆公與之盟但言來而與公/敵禮可知外大夫之伉尊魯君之失列不待貶而自)
　(著矣惟屈完來盟于師下書盟于召陵則見完之服/義而不敢伉也宣公倚齊簒國晉為盟主缺于修好)
　(故與衞結盟而不能逭伯者之討葢於已有慊而欲/藉小信以免辱其足恃乎然魯衞兄弟之國解紛救)
　(患迭相為援衞成之執僖公為之納賂於王與晉侯/而得免黒壤之止疑亦衞成言於晉而以賂得釋耳)
夏公㑹齊侯伐萊
(左傳不與謀也凡師出與謀曰及不與謀曰㑹髙氏曰/公方與衞盟將復從晉而又應齊侯之命興兵以陵弱)
(小之國此取/辱之道也)
秋公至自伐萊大旱
　及者内為志㑹者外為主平莒及郯公所欲也故書
　及繼以取向即所欲者可知矣伐萊齊志也故書㑹
　繼以伐致即師行之危亦可知矣(汪氏曰春秋以來/桓致伐鄭莊致伐)
　(衞伐戎黨簒攘夷皆非常也僖致伐楚伐鄭圍許則/桓文之大征伐也他侵伐皆不致伐齊取榖以蠻荆)
　(而治中國僅致焉耳本為伐萊萊微國也特書致者/竭志從人而不思力之不足聲罪伐人而不察已之)
　(有瑕兵出踰時煩民毒衆為宣公危之也前/此伐莒後此伐把皆不致聖人葢有深意矣)公與齊
　侯俱不務徳合黨連兵恃强陵弱(汪氏曰萊東夷小/國初無召兵之釁)
　(公與齊侯伐之不/過陵弱暴寡而已)是以為此舉也軍旅之後必有凶
　年(前漢書淮南王傳安上書曰軍旅之後必有凶年/言以其愁苦之氣薄隂陽之和感天地之精而災)
　(氣為之/生也)言民以征役怨咨之氣感動天變而旱乾作
　矣其以大旱書者或不雩或雖雩而不雨也(杜氏曰/書旱不)
　(書雩雩無/功或不雩)不雩則無恤民憂國之心雩而不雨格天
　之精意闕矣(汪氏曰旱之為言悍也上之人持亢陽/之節暴虐於下則旱災應之宣公連嵗)
　(事齊煩於朝聘兵戎之事故先乎伐萊而螽為災後/乎伐萊而旱為虐猶不知警而重取於民葢不至於)
　(税畝不/已也)
　附録(左傳赤狄侵晉/取向隂之禾)
冬公㑹晉侯宋公衞侯鄭伯曹伯于黒壤
(左傳鄭及晉平公子宋之謀也故相鄭伯以㑹冬盟于/黒壤王叔桓公臨之以謀不睦晉侯之立也公不朝焉)
(又不使大夫聘晉人止公于㑹盟于黄父公不與盟以/賂免故黒壤之盟不書諱之也杜氏曰黒壤晉地一名)
(黄/父)
　㑹而不得見不以不得見為諱(汪氏曰成十六年㑹/沙隨晉聽叔孫僑如)
　(之譖不/見公)盟而不與盟不以不與盟為諱(汪氏曰昭十/三年同盟于)
　(平丘晉聽邾莒之/訴公不得與盟)則曲不在公而主㑹盟者之罪耳
　與於㑹不與於盟而公有歉焉非主㑹盟者之過也
　則書㑹不書盟若黒壤是也(杜氏曰慢盟主以取/執止之辱故諱之)晉
　侯之立公既不朝又不使大夫聘而毎嵗適齊是宣
　公行有不慊於心而非晉人之咎矣凡不直者臣為
　君隱子為父隱於以養臣子愛敬之心而不事盟主
　又以賂免則不直在已矣(汪氏曰文公以不朝晉而/見討處父之盟書其事而)
　(不書公以諸侯之立當朝王而不當朝晉也其罪未/可深責也宣公亦以朝晉而見討黒壤之盟書公而)
　(不書其事以連嵗朝齊則亦當朝晉其罪實不可逭/也是文公之辱其責在晉而宣公之辱宜自責也雖)
　(然忽盟主而不事缺於朝聘之禮特小過耳宣公簒/立得罪於君父是大惡也晉人略大惡而問小過葢)
　(當時霸者逞其私欲惟利之求故罪其慢已以取賂/而已矣使晉成之討如晉厲之執曹成而歸諸京師)
　(則殘正之刑復何逃焉春秋為尊者諱冬㑹而春書/至考其故而義自見矣廬陵李氏曰自文公以來晉)
　(以不朝討魯者再見矣文公二年辱以處父之盟今/年不與黄父之盟晉固可責也而文宣之不能謹於)
　(禮以至衰敗亦有由矣就二公論文公止辱以處父/之伉而黄父之㑹止諱盟不書也宣公五年止于齊)
　(七年止于晉何以為國哉家氏曰晉自新城以來君/侈而臣專政亂于内威褻於外霸權盡削諸侯離散)
　(楚行師中原而不敢問齊崛强東夏而無所忌成公/新立合四國之君以為此㑹鄭舍楚而從晉再㑹于)
　(扈諸侯皆序庶幾中國之猶有伯也陳氏曰晉靈公/之㑹同皆不序自黒壤而下復序諸侯何也垂隴之)
　(役初以大夫㑹盟自以大夫㑹盟而後不序諸侯不/序諸侯猶責伯者也終靈公之篇則諸侯無貶矣以)
　(其不勝貶序之可也自隱而下君恒稱君貶人之故/諸侯多敗詞焉自文而下大夫恒稱大夫貶人之故)
　(大夫多貶詞焉諸侯不勝貶則政在大/夫矣大夫不勝貶則陪臣執國命矣)
(庚定王/申六年)八年(晉成六齊惠八衞成三十四蔡文十一鄭/襄四曹文十七陳靈十三把桓三十六宋)
(文十秦桓四/楚莊十三)
春公至自㑹
(臨川吳氏曰宣公簒立自疑而不敢㑹晉衞欲為晉致/魯故去春使孫良夫來盟而後去冬公與黒壤之㑹縱)
(使無左氏所記止公不得與盟之辱亦必懐疑而自見/故此書至而自是不敢如晉矣汪氏曰前此㑹平州不)
(至納賂於齊則無危殆之患此特書至以公見止於晉/踰年始返也盟㑹常事不至桓文之盟㑹見不至也牡)
(丘于淮則桓公之衰新成則晉伯在大夫他未有書至/者也宣公致黒壤與斷道前則見討於晉後則與晉謀)
(討齊皆危/殆之事也)
夏六月公子遂如齊至黄乃復
(公羊傳其言至黄乃復何有疾也何言乎有疾乃復譏/何譏爾大夫以君命出聞喪徐行而不返榖梁傳乃者)
(亡乎人之辭也復者事畢也/不專公命也杜氏曰黄齊地)
　至黄乃復壅君命也(髙氏曰不稱有疾者大夫受命/而出雖死以尸將命豈可以疾)
　(而廢君命耶張氏曰罪其違君/命也與公孫敖不至而復同)有疾亦不復可乎大
　夫以君命出聞喪徐行而不返未致事而死以尸將
　事(何氏曰聞喪者聞父母之喪徐行者不忍疾行又/為君當使人追代之以喪喻疾者喪尚不當返况)
　(於疾乎不言有疾者有疾猶不得反也儀禮聘禮篇/若有私喪則哭於館衰而居不饔食歸使衆介先衰)
　(而從之若賔死未將命則/既斂于棺造于朝介將命)楚伐吳陳侯使公孫貞子
　往弔及良而卒將以屍入吳人辭焉上介芋尹葢曰
　寡君使葢備使弔君之下吏無祿使人逢天之慼大
　命隕墜絶世于良廢口供積(音/漬)一日遷次今君命逆
　使人曰無以屍造于門是我寡君之命委于草莽也
　無乃不可乎吳人不敢辭君子以為知禮(事見左傳/哀公十五)
　(年/)乃者無其上之詞(汪氏曰乃者繼事之辭而有專/意士匄之乃還專而合於義者)
　(也仲遂之乃復專/而不合于義者也)其曰復事未畢也(汪氏曰敖言不/至則實未嘗如)
　(京師遂言至黄而下書卒則知有疾而返是敖之罪/視遂尤重也○陸氏曰榖梁云還者事未畢復者事)
　(畢文正倒也當為還者事畢復者事未畢師還公還/自晉歸父還自晉士匄聞齊侯卒乃還皆不復更往)
　(故曰還事畢也公如晉至河乃復公孫敖如京/師不至而復仲遂至黄乃復皆事未畢而復也)
辛巳有事于大廟仲遂卒于垂
(公羊傳仲遂者何公子遂也何以不稱公子貶曷為貶/為弑子赤貶然則曷為不於其弑焉貶於文則無罪于)
(子則無年榖梁傳為若反命而後卒也此公子也其曰/仲何也疏之也何為疏之也是不卒者也不疏則無用)
(見其不卒也則其卒之何也以譏乎宣也其譏乎宣何/也聞大夫之喪則去樂卒事杜氏曰有事祭也仲遂卒)
(與祭同日略書有事為繹張本垂齊地非魯境故書地/不言公子間無異事省文從可知也陳氏曰大夫卒竟)
(内不地地/竟外也)
　有事言時祭(汪氏曰當時禴祭不書禴者失不在祭/也臨川吳氏曰有事者時享之常禮也)
　(先儒謂此為時祫秦溪楊氏云四時禴祠蒸嘗祭羣/廟禮煩乃於太祖之廟合髙曽祖禰之主共祭之今)
　(按禮有一犆一祫之説或分享於五廟或合享於太/廟合享則書有事於太廟分享則書四時祭名時享)
　(常事不書欲知仲遂/以祭之日而卒故書)此公子遂也曷為書字生而賜
　氏俾世其官也曷為書卒以事之變卒之也(問仲遂/卒何以)
　(不書公子茅堂胡氏曰仲遂本不當書卒以事之變/而卒之故不復書公子其曰仲遂以見生而賜之氏)
　(也/)古者諸侯立家大夫卒而賜氏其後尊禮權臣寵
　遇貴戚而不由其道於是乎有生而賜氏其在魯則
　季友仲遂是也襄仲殺惡及視援立宣公而宣公深
　徳之故生而賜氏使世大夫以答之也經於其卒書
　族以志變法之端為後世戒(陳氏曰大夫卒恒稱名/其兼字之何自是仲氏)
　(世為卿故譏之也張氏曰仲遂得罪於文公以翬不/書卒例之不當書卒因事之變卒之也書仲遂其字)
　(也葢宣公徳之於季友之於僖公同有輔立之恩故/亦生而賜氏俾世其卿也臨川吳氏曰仲者遂之字)
　(卒而以字加於名之上者賜之族而以其字為氏豫/命其子孫世世為卿如季友之例也廬陵李氏曰仲)
　(遂稱仲正與季友稱季同友上書公子而遂不稱公/子者杜氏陳氏謂蒙上文是也仲遂弑君正與公子)
　(翬同當不書卒此書卒者因事之變以明卿卒不繹/之禮也有事只時祭以非祭之失故不書祭名正義)
　(以為此禘祭者非也仲遂之子為公孫歸父歸父以/宣十八年出奔魯人以歸父之弟仲嬰齊後之為仲)
　(氏見成十五年○劉氏曰榖梁云其曰仲疏之也非/也即春秋欲疏之何不書遂卒若無駭與俠乎且欲)
　(疏弑君之臣不書其/氏反書其字何也)
壬午猶繹萬入去籥
(左傳有事於太廟襄仲卒而繹非禮也公羊傳繹者何/祭之明日也萬者何干舞也籥者何籥舞也其言萬入)
(去籥何去其有聲者廢其無聲者存其心焉爾存其心/焉爾者何知其不可而為之也猶者何通可以已也穀)
(梁傳猶者可以已之辭也繹者祭之旦日/之享賔也萬入去籥以其為之變譏之也)
　繹者祭之明日以賔尸也(孫炎曰尋繹復祭也爾雅/繹陳也是陳昨日之禮何)
　(氏曰禮繹繼昨日事但不灌地降神天子諸侯曰繹/大夫曰賔尸士曰宴尸天子以卿為尸諸侯以大夫)
　(為尸卿大夫以下以孫為尸尸屬昨日配先祖食不/忍輒忘故因以復祭殷曰彤周曰繹朱子曰賔尸以)
　(賔客之禮/燕為尸者)猶者可已之詞(朱子曰猶繹是不/必繹而猶繹也)萬舞也
　以其無聲也故入而遂用籥管也(何氏曰籥所吹以/節舞也吹籥而舞)
　(文樂之長詩左手執籥注/文舞也籥如笛而六孔)以其有聲也故去而不作
　(吕氏曰萬舞文武二舞之總名籥武文舞之别名文/舞又謂之羽舞葢文舞吹籥秉翟羽也萬入去籥者)
　(文武二舞俱入於二/舞中去羽舞吹籥者)是謂故知不可存其邪心而不
　能格也(何氏曰明其心猶存於樂知其不可故去其/有聲者而為之張氏曰喜怒哀樂發而中節)
　(謂之和仲遂殺嫡宣公以其私於已而愛之生賜之/氏今出使擅返不正其罪其喜樂既不以正聞喪當)
　(哀又復心知其不可故行吉禮春秋謹書始末以見/其心不正而施之宗廟朝廷者謬戾如此詳觀書法)
　(見聖人格/心之道矣)禮大夫卒當祭則不告(汪氏曰檀弓衞太/史栁莊寢疾公曰)
　(若疾革雖當祭必告今按君在祭不當告故衞獻公/越常禮以厚其臣然疏謂祭事雖了與尸為禮未畢)
　(耳/)終事而聞則不繹(禮記檀弓仲遂卒猶繹仲尼曰/非禮也卿卒不繹杜氏曰魯人)
　(知卿佐之喪不宜作樂而不知廢繹故納舞去籥沈/氏曰按曽子問諸侯祭社稷爼豆既陳聞天子崩後)
　(之喪廢則卿喪不廢正祭/繹是又祭為卿故當廢之)不告者盡肅敬之誠於宗
　廟不繹者全始終之恩於臣子今仲遂國卿也卒而
　猶繹則失寵遇大臣之禮矣春秋雖隆君抑臣而體
　貌有加焉則亷陛益尊而臣節礪(說文礪本作厲前/漢書賈誼傳人主)
　(之尊譬如堂羣臣如陛衆庶如地故陛九級上亷遠/地則堂髙陛亡級亷近地則堂卑君之寵臣雖有過)
　(刑戮之罪不加其身所以體貌/大臣而厲其節也注亷側隅也)後世法家專欲隆君
　而不得其道至以犬馬國人相視大倫滅矣聖人書
　法如此存君臣之義也(茅堂胡氏曰若專於尊君則/視臣如犬馬臣亦視君如寇)
　(讎上下俱無恩禮則賢者退處所存者阿諛小人將/有以天下奉一人之説矣春秋書仲遂猶繹謂君與)
　(卿佐為一體股肱或虧豈不隱痛仁宗以富弼母喪/在殯罷春宴韓魏公薨神宗發哀過舉數皆得春秋)
　(之法或問去樂卒事是否曰凡享祀宗廟當盡禮卿/卒於外而去樂卒事是私家强公室弱也君臣上下)
　(纔過毫釐即失正以此看春秋於人倫上有無窮妙/意石氏曰禮有輕重先後之不同以祭視繹則祭為)
　(重而繹為輕以繹視卿佐之喪則繹為輕而卿佐之/喪為重有國者當圖其稱也孫氏曰仲遂雖卒猶當)
　(追正其罪宣公不能正遂之罪則當為之廢繹何者/君臣之恩未絶也髙郵孫氏曰仲遂弑君之賊苟以)
　(弑逆討之則罪無所逃矣宣公恃之得位既任之為/大夫則當盡遇臣之禮卒而猶繹萬入去籥所謂知)
　(其不可而為之者也廬陵李氏曰猶為可已之辭三/傳皆同此事與昭十五年叔弓卒略同彼以去樂卒)
　(事為得禮此以猶繹為失禮皆記事之變也又曰遂/之生不當賜氏而賜氏遂之卒不當繹而猶繹或進)
　(或退一則謹世臣之始一則重/大臣之終並行而不相悖也)
戊子夫人嬴氏薨
　敬嬴文公妾也何以稱夫人自成風聞季友之繇(直/救)
　(反/)事友而屬其子及僖公得國立以為夫人於是乎
　嫡妾亂矣春秋於風氏凡始卒四貶之則禘于太廟
　秦人歸襚榮叔含賵召伯㑹葬去其姓氏不稱夫人
　王再書而無天是也敬嬴又嬖私事襄仲而屬宣公
　不待致于太廟援例以立則從同同而無貶矣其意
　若曰以義起禮為可繼苟出於私情而非義後雖欲
　正可若何(啖氏曰成風之後妾母皆僭用夫人禮故/亦書薨以著其非家氏曰哀姜淫亂與慶)
　(父同弑二君齊桓討而殺之僖於是尊其母成風為/夫人以配其父此僭也然非哀姜不終則僖亦未敢)
　(遽如此今敬嬴之事則異於是嬴以嬖妾私事襄仲/弑子赤立宣公逐嫡母歸齊而已僭夫人之位出姜)
　(無罪為賊臣悖妾所逐不得與哀姜同例嬴與其子/弑君逐母僭號夫人亦不得與成風偶使遇齊桓則)
　(敬嬴襄仲皆當比而誅戮王室不競中國無伯得以/肆行無忌孰知天道禍盈至是八年仲使齊死于路)
　(後八日嬴隕於魯與哀姜慶父先後即誅其事相類/但有天討人刑之異耳汪氏曰春秋既書夫人姜氏)
　(薨于夷又書夫人風氏薨則知哀姜為莊公夫人而/成風乃妾也既書夫人姜氏歸于齊又書夫人嬴氏)
　(薨則知出姜為文公夫人而敬嬴乃妾也直書于策/讀者比事以考之雖微傳而嫡妾之分明矣  趙氏)
　(曰公穀並云熊氏文諡為頃據理頃為惡/諡不應公母加惡諡當從左氏為敬嬴)
晉師白狄伐秦
(白狄始見經左傳春白狄及晉平夏㑹晉伐秦晉人獲/秦諜殺諸綘市六日而蘇杜氏曰白狄狄别族故西河)
(郡有白/狄氏)
　晉主夏盟糾合諸侯扶大義安諸夏乃其職矣秦人
　之怨起自侵崇其曲在晉責已可也既不知自反釋
　怨修睦以補前過已可咎矣乃復興師動衆㑹戎狄
　以伐之獨不惡傷其類乎直書于策貶自見矣(髙氏/曰殽)
　(之役書及姜戎此不言及者以傳考之白狄為主也/經先晉者所以存晉也晉為伯國之主而甘以兵屬)
　(人晉之恥也家氏曰不書及偶晉于狄亦狄晉耳廬/陵李氏曰晉絶秦書曰白狄及君同州君之仇讎而)
　(我之昏姻也晉與秦自侵崇起釁七年而未巳晉昏/狄而結以伐秦其罪大矣故自此至成十三年吕相)
　(絶秦皆連兵之事秦康共晉襄靈/之後晉成秦桓之交兵又始於此)
楚人滅舒蓼
(左傳楚為衆舒叛故伐舒蓼滅之楚子疆之及滑汭盟/吳越而還杜氏曰舒蓼二國名張氏曰地譜上義陽之)
(蓼文五年已滅於楚此即如舒/鳩舒庸葢羣舒别種非二國也)
　按詩稱戎狄是膺荆舒是懲在周公所懲者其自相
　攻滅中國何與焉然春秋書而不削者是時楚人疆
　舒蓼及滑汭盟吳越勢益强大將為中國憂而民有
　被髪左衽之患矣經斯世者以為懼有攘却之謀而
　不可忽則聖人之意也(汪氏曰春秋未有二國連書/者雖尚書甲氏及留吁舒蓼)
　(不言及實一國耳象山陸氏曰天地中和之氣為禮/義之所在貴中國者非貴中國也貴禮義也雖更衰)
　(亂先王之典刑猶存流風遺俗未盡冺然也蠻荆盛/强吞并小國將乗其氣力以憑陵諸夏是禮義將無)
　(所施矣此聖人之大憂也楚人滅弦滅黄滅江滅六/滅庸至是又滅舒蓼聖人悉書不置其所以望中國)
　(者切/矣)
秋七月甲子日有食之既
(茅堂胡氏曰先是中華大國齊晉皆亂楚莊始强肆行/侵伐觀兵周室鄭伯肉袒北敗晉師流血色水圍宋九)
(月析骸易子此食既之應而五行志以為楚鄭分也象/山陸氏曰春秋日食三十六而食之既者三日之食與)
(食之深淺皆厯象所能知是葢有數疑若不為變也然/天人之際實相感通雖有其數亦有其道質之聖人未)
(嘗不應天變以自治洊雷震君子以恐懼修省君子無/終食之間違仁造次必於是顛沛必於是所以修其身)
(者素矣然洊震之時必因以恐懼修省此君子之所以/無失徳而盡事天之道也况日月之眚見於上乎遇災)
(而懼側身修行欲銷去之此宣王之所以中興也知天/災有可銷去之理則無疑於天人之際而知所以自求)
(多福矣日者陽也陽為君為父為夫為中國苟有食之/斯為變矣食至於既變又大矣言日不言朔食不在朔)
(也日之食必在朔/食不在朔厯差也)
　附録(左傳晉胥克有蠱疾郤缺為/政秋廢胥克使趙朔佐下軍)
冬十月己丑葬我小君敬嬴
(左傳葬敬嬴旱/無麻始用葛茀)
　成風薨以夫人葬以小君將祔(音/附)于廟而始有二夫
　人也則四貶之以正其事今敬嬴亦薨以夫人葬以
　小君使祔于廟無貶以正之從同同可也(范氏曰宣/公立妾母)
　(為夫人君以夫人禮卒葬也故主書/者不得不以為夫人義與成風同)而於宣公元年
　即以所逆穆姜婦之何也曰婦有姑之辭見敬嬴遂
　以子貴援例而亟立為夫人也僖公享國八年然後
　致成風而敬嬴之亟也雖云援例魯君臣之責亦可
　知矣無貶而書法若此者猶桓宣弑君而書即位爾
　(臨川吳氏曰僖宣襄昭四妾母羣臣皆逢君之意而/尊為夫人也象山陸氏曰襄仲殺太子惡敬嬴為之)
　(也敬嬴非嫡而薨以夫人葬以小君魯君臣/之責漈矣春秋作而亂臣賊子懼葢為是也)
雨不克葬庚寅日中而克葬
(左傳雨不克葬禮也禮卜葬先近日避不懐也公羊傳/頃熊者何宣公之母也而者何難也乃者何難也曷為)
(或言而或言乃乃難乎而也榖梁傳葬既有日不為雨/止禮也雨不克葬喪不以制也而緩辭也足乎日之辭)
(也/)
　敬嬴以其子宣公屬諸襄仲殺太子及其母弟雖假
　手於仲實敬嬴之謀也經書子赤卒夫人姜氏歸于
　齊其文無貶而讀者有傷切之意焉則以秉彛不可
　滅也傳謂哭而過市市人皆哭敬嬴逆天理拂人心
　之狀慘矣其於終事雨不克葬著咎徵焉(汪氏曰春/秋内葬十)
　(有九年唯敬嬴定公二喪遇雨定公得國於逐/君之賊敬嬴殺嫡立庶故於終事皆遭隂譴)而謂
　無天道乎此皆直書以見人心與天理之不可誣者
　也夫喪事即遠有進無退浴于中霤(力救/反)飯于牖下
　小斂于戸内大斂于阼階殯于客位遷于廟祖于庭
　塴于墓(塴逋鄧反/下棺也)以弔賔則其退有節(禮記坊記賔/禮毎進以讓)
　(喪禮每加以遠檀弓君於大夫將葬弔於宫及出命/引之三步則止如是者三居退朝亦如之哀次亦如)
　(之/)以虞事則其祭有時不為雨止禮也(禮記王制庶/人縣封葬不)
　(為雨/止)雨不克葬喪不以制也(范氏曰禮先遷柩於廟/其明昧爽而引既及葬)
　(日之晨則祖行遣奠之禮設矣/故雖雨猶終事不敢停柩久次)或曰卜葬先遠日所
　以避不懐也(孔氏曰凡卜筮日旬之外曰遠某日/喪事則先卜下旬避不思念其親)諸
　侯相朝與旅見天子入門而雨霑服失容則廢矧送
　終大事人情所不忍遽者反可冒雨不待成禮而葬
　乎潦車載蓑笠士喪禮也有國家者乃不能為雨備
　何也(范氏曰士喪禮有潦車載蓑/笠則人君之張設固宜兼備)且公庭之於墓次
　其禮義固不同矣不得不可以為悦無財不可以為
　悦得之為有財古之人皆用焉(朱子曰不得謂法制/所不當得得之為有)
　(財言得之而/又為有財也)而不能為之備是儉其親也不亦薄乎
　故榖梁子曰雨不克葬喪不以制也厚葬古人之所
　戒而墨之治喪也以薄又君子之所不與故喪事以
　制春秋之㫖也(孫氏曰雨不克葬譏無備也葬既有/日不為雨止己丑之日喪既行而遇)
　(雨也且雨之遲久不可得而知或浹旬彌月其可停/柩路次不行乎髙郵孫氏曰孔子葬母雨壊其墓門)
　(人修之孔子不樂老耼助葬日食而止既明而後行/葢雨則常有可以前備而日食非常不可預知也春)
　(秋書雨不克葬葢譏之也汪氏曰禮記孔氏正義云/在廟未發之時庶人及卿大夫亦得為雨止若其已)
　(發在路及葬則不為雨止其人君在廟及在路及葬/皆為雨止今考此年上書葬我小君敬嬴而下書雨)
　(不克葬則及葬而雨也苟在廟未發則當云庚寅葬/而不云己丑葬矣季文子適晉而求遭喪之禮以行)
　(宣公曷乃不豫備遇雨之具乎然潦車載蓑笠縣封/葬不為雨止皆士庶人之制而非國君之制榖梁譏)
　(不克葬而左氏以為得禮近世名儒亦有講於此者/有謂雨而無害於力役者雖葬可也其或天變駭異)
　(雨甚水至不可以即土汲汲焉葬反為不可追之悔/則左氏之説亦未為失然權二者之宜在乎孝子慈)
　(孫之誠敬何如耳春秋之書將以垂法於後國君之/葬宜無所不備以雨故不克葬明日乃克葬謂之無)
　(貶不/可也)
城平陽
(左傳書時也髙氏曰懼晉故也方舉大葬又城平陽重/困民力也廬陵李氏曰城平陽三傳皆無説豈非黒壤)
(既歸魯仍事齊故城邑以備晉乎水家氏曰左氏言水/皆正而栽周正十月乃今之八月  星不應昏正此謂)
(書時/非也)
楚師伐陳
(左傳陳及晉平楚師伐陳取成而還髙氏曰陳以晉衞/見侵復棄楚而從晉故楚以為討然晉不能救陳陳遂)
(復即楚汪氏曰書師書伐所以著蠻荆之强而傷中國/霸者之不振也象山陸氏曰前年晉衞侵陳以其即楚)
(之故至是楚始伐之是楚未能盡得志于陳也楚子陸/渾之役觀兵周疆問鼎輕重是年疆舒蓼及於滑汭盟)
(吳越而還其强至矣然猶未盡得志於陳鄭之間當是/時使中國之君臣皆恐懼自治明其政令何遽不能遏)
(其鋒/哉)
(辛定王/酉七年)九年(晉成七卒齊惠九衞成三十五卒蔡文十/二鄭襄五曹文十八陳靈十四把桓三十)
(七宋文十一秦/桓五楚莊十四)
春王正月公如齊
(孫氏曰公有母喪而/遠朝彊齊無哀甚矣)
公至自齊
夏仲孫蔑如京師
(左傳春王使來徵聘夏孟獻子/聘于周王以為有禮厚賄之)
　以淺言之屬辭比事春秋教也(孔氏曰屬合也比近/也春秋聚合㑹同之)
　(辭是屬辭比次褒/貶之事是比事也)當嵗首月公朝于齊夏使大夫聘
　于京師此皆比事可攷不待貶絶而惡自見者也(髙/氏)
　(曰傳言王使徵聘信斯/言也益見王室之微矣)宣公享國九年於周纔一往
　聘其在齊則又再朝矣經於如齊每行必致深罪之
　也(汪氏曰四年至此三如齊皆書至蜀杜氏曰未輸/時而書至危之也象山陸氏曰宣公即位九年兩)
　(朝于齊乃一使其大夫聘于周室王迹既熄綱常淪/斁逆施倒置恬不為異春秋之作其得已哉直書于)
　(策比而讀之而無/懼心者吾不知矣)下逮戰國周衰甚矣齊威王往朝
　于周而天下皆賢之(史記烈王六年齊威王來朝是/時周室微弱諸侯莫朝而齊獨)
　(朝之天下以/此益賢威王)况春秋時乎而宣公不能也故聘覲之
　禮廢則君臣之位失諸侯之行惡而倍畔侵陵之敗
　起矣此經書君如齊臣如周之意而特書王正月以
　表之也(汪氏曰前此五年如齊止書春後此十年如/齊亦止書春惟此年如齊書王正月葢所以)
　(著君朝于鄰國臣聘于京師其所厚者薄而其所薄/者厚不知大一統之義亦猶襄二十九年書公在楚)
　(係之春王正月而上書天王崩楚子卒下書五月公/至自楚所以著其不奔天王之喪而相于强夷俾俟)
　(送葬而後歸其於大一綂之義何如也或謂僖公十/年十五年如齊襄公八年二十一年如晉皆書春王)
　(正月豈有他義乎吁是不然僖襄如齊晉而王室無/嘉好喪葬之事則王正月之書乃常例也其與公如)
　(齊仲孫蔑如京師天王/崩而公在楚者異矣)
齊侯伐萊
(襄陵許氏曰赤狄比侵齊不敢報萊不伐齊而齊亟伐/之可以觀惠公畏强凌弱矣廬陵李氏曰東萊有萊山)
(從齊之小國也齊自七年㑹魯伐之今/年又自伐之卒於襄六年而滅之矣)
秋取根牟
(左傳言易也公羊傳根牟者何邾婁之邑也曷為不繫/乎邾婁諱亟也杜氏曰根牟東夷國也陳氏曰此年取)
(根牟成六年取鄟襄十三年取邿皆微國也汪氏曰根/牟葢小國内諱滅故書取與鄟邿同昭八年蒐于紅自)
(根牟至于商衞即所取根牟地陳氏曰取言公取不言/公非公命也自宣而下征伐在大夫矣○劉氏曰根牟)
(附庸國也左氏曰言易也非也根牟雖小不以兵革不/能取也不分别國邑取滅之名而苟記其難易豈春秋)
(意哉公羊曰不繫邾/婁諱亟也妄甚矣)
八月滕子卒
(昭公也子文公壽嗣髙氏曰自隱/七年書滕侯卒至此始書滕子)
九月晉侯宋公衞侯鄭伯曹伯㑹于扈晉荀林父帥
師伐陳
　按左氏討不睦也陳侯不㑹荀林父以諸侯之師伐
　陳晉侯卒乃還則知經所書者與晉罪陳之詞也㑹
　于扈以待陳而陳侯不㑹然後林父以諸侯之師伐
　之也則幾於自反而有禮矣不書諸侯之師而曰林
　父帥師者在㑹諸侯皆以師聽命而林父兼將之也
　則其衆輯矣晉主夏盟又嘗救陳所宜與也而惟楚
　之即夫豈義乎(汪氏曰黒壤之㑹討魯而宣公以賂/免扈之㑹謀齊陳而二國不㑹葢晉)
　(成為弑君者所立不能致討侵陳之役奄然以元惡/主兵是以外不足以却荆楚内不足以服諸侯今此)
　(謀齊而簒立之魯宣獨事齊而不㑹無所忌憚故成/公世霸僅能兩㑹諸侯卒無成功春秋於荀林父之)
　(討陳書帥師書伐雖曰與晉而不能庇陳其失亦著/矣象山陸氏曰晉自靈公不君之後浸不競於楚楚)
　(之政令日修兵力日强然聖人之情常拳拳有望於/晉非私之也内外之辨當如是也前年陳受楚伐勢)
　(必向楚扈之㑹乃為陳也陳不即晉荀林/父能併將諸侯之師以伐陳春秋葢善之)
辛酉晉侯黒臀卒于扈
(左傳㑹于扈討不睦也陳侯不㑹晉荀林父以諸侯之/師伐陳晉侯卒于扈乃還公羊傳扈者何晉之邑也諸)
(侯卒其封内不地此何以地卒于㑹故地也未出境/其地故不言㑹也榖梁傳其地於外也其日未踰)
(也杜氏曰扈鄭地卒於境外故書地范氏曰諸侯卒于/路寢則不地汪氏曰諸侯卒於師曰師曹伯盧及負芻)
(是也卒於㑹曰㑹把伯成是也于他國則如許男甯蔡/侯東國卒于楚吳子遏卒于巢是也于封内則如鄭伯)
(髠頑卒于鄵宋公佐卒于曲棘是也晉成公不言卒于/㑹葢㑹禮已畢故不言㑹爾  劉氏曰榖梁云其日未)
(踰境也非也未踰境猶在國爾何得書/其地然則扈者他國之地名非晉地也)
冬十月癸酉衞侯鄭卒
　晉成公何以不葬魯不㑹也衞成公何以不葬亦魯
　不㑹也衞成事晉甚謹而魯宣公獨深向齊衞欲為
　晉致魯故謀黒壤之㑹而特使孫良夫來盟以定之
　也及㑹于黒壤而晉人止公賂然後免是以扈之㑹
　皆前日諸侯而魯獨不往二國繼以喪赴亦皆不㑹
　此所謂無其事而闕其文者也或曰二君皆有貶焉
　故不書葬(何氏曰晉成公不書葬簒也/衞成公不書葬殺公子服也)誤矣魯人不
　㑹亦無貶乎書卒而以私怨廢禮忘親其罪已見春
　秋文簡而直視人若日月之無私照也曲生意義失
　之遠矣(臨川吳氏曰春秋刑書也事實辭文善惡/畢見聖人何容心哉葢渾渾如天道焉)
宋人圍滕
(左傳因/其喪也)
　圍國非將卑師少所能辦也必動大衆而使大夫為
　主帥明矣然而稱人是貶之也滕既小國又方有喪
　所宜矜哀弔恤之不暇而用兵革以圍之比事以觀
　知見貶之罪在不仁矣(蜀杜氏曰諸侯擅兵圍人之/國况又因其喪故從書人之)
　(貶家氏曰滕子卒曽未數月宋乗其喪而圍之匪惟/乗滕之喪亦乗晉之喪晉政不競諸侯擅相侵伐貶)
　(宋亦以/議晉也)
楚子伐鄭晉郤缺帥師救鄭
(自是晉楚交伐鄭左傳楚子為厲之役故伐鄭晉郤缺/救鄭鄭伯敗楚師于栁棼國人皆喜唯子良憂曰是國)
(之災也吾/死無日矣)
　楚兵加鄭數矣或稱人或稱爵何也鄭自晉成公初
　立舍楚而從中國正也楚人為是興師而加鄭不義
　矣故宣公三年書人書侵罪之也次年鄭公子歸生
　弑其君諸侯未有聲罪致討者而楚師至焉故特書
　爵與之也然興師動衆賊則不討惟服鄭之為事則
　非義舉矣故又次年傳稱楚子伐鄭而經書人再貶
　之也至是稱爵豈與之乎按公羊例君將不言帥師
　書其重者也至此書爵見其陵暴中華以重兵臨鄭
　矣何以知其非與之乎曰下書晉郤缺帥師救鄭則
　知其非與之也(汪氏曰凡書救未有不善之/也救者善則伐者之罪著矣)由此觀
　春秋書法皆欲治亂賊之黨謹内外之辨以一字為
　褒貶深切著明矣(汪氏曰五年晉荀林父救鄭經不/書者以是時鄭方有弑君之亂所)
　(當討而不當救故不書救今此書郤缺之救據明年/傳載鄭討歸生之罪斵其棺而逐其族葢此時歸生)
　(已斃矣故書救以與晉也象山陸氏曰伐陳救鄭晉/之諸臣猶未忘文公之霸業春秋葢善之○廬陵李)
　(氏曰春秋凡書救者未有不善之此胡氏正例而陳/氏立例以為救不書必救而無功然後書於此條曰)
　(書救鄭何楚伯也元年救陳今年救鄭而辰陵之盟/序陳鄭於楚子之下遂以諸侯予楚矣此雖與胡氏)
　(不合然亦得/春秋之微意)
陳殺其大夫洩冶
(左傳陳靈公與孔寧儀行父通于夏姬皆衷其祖服以/戲于朝洩冶諫曰公卿宣淫民無效焉且聞不令君其)
(納之公曰吾能改矣公告三子二子請殺之公弗禁遂/殺洩冶孔子曰詩云民之多辟無自立辟其洩冶之謂)
(乎榖梁傳稱國以殺其大夫殺無罪也洩冶之無罪如/何陳靈公通于夏徴舒之家公孫寧儀行父亦通其家)
(或衣其衣或衷其襦以相戲於朝洩冶聞之入諫曰使/國人聞之則猶可使仁人聞之則不可君愧於洩冶不)
(能用其言/而殺之)
　稱國以殺者君與用事大臣同殺之也稱其大夫則
　不失官守而殺之者有專輒之罪矣洩冶無罪而書
　名何也冶以諫殺身者也殺諫臣者必有亡國弑君
　之禍故書其名為徴舒弑君楚子滅陳之端以垂後
　戒此所謂義係於名而書其名者也比干諫而死子
　曰商有三仁焉(史記宋世家王子比干紂親戚也見/箕子諫而不聽曰君有過而不以死)
　(爭則百姓何辜乃直/言諫紂紂怒殺比干)洩冶諫而死何獨無褒詞夫語
　黙死生當(去/聲)其可而止爾洩冶之盡言無隱不愧乎
　史魚之直矣(論語子曰直哉史魚邦有道如矢邦無/道如矢家語史魚驟諫靈公進蘧伯玉)
　(退彌子瑕公不從/既死猶以尸諫)方諸比干自靖自獻于先王則未
　同日而語也(茅堂胡氏曰比干在紂之時親則王子/位則三公故諫而不從繼之以死洩冶)
　(於靈公親非貴戚之卿而位不為上大夫也直諫而/死傷於勇矣故書名以示貶春秋書殺大夫不特罪)
　(諸侯之專殺見殺者與有貶焉君子危邦不入亂邦/不居如宋子哀微見宋亂而去聖人取其見幾所以)
　(書字自非有撥亂之全才安可蹈危亂之朝輕生易/死而不自愛乎家語子曰比干於紂親則諸父官則)
　(少師固必以死爭之洩冶之於靈公位在大夫無骨/肉之親懐寵不去仕於亂朝以區區之一身欲正一)
　(國之淫昏/可謂狷矣)冶雖效忠其猶在宋子哀魯叔肸之後乎
　故仕於昏亂之朝若異姓者如子哀潔身而去可也
　其貴戚耶不食其祿如叔肸善矣(杜氏曰國無道危/行言孫冶直諫於)
　(淫亂之朝以取死故不為春秋所貴陸氏曰洩冶之/死春秋責其非輔弼之臣居於淫亂之邦不能去位)
　(而行强諫乃是取死之道故君子不貴也稱國以殺/者以直諫縱邪臣害之累上之意可知矣劉氏曰洩)
　(冶信能諫其君然而非大臣之操也所謂大臣者必/潔其身於進退之始不可入焉則已矣今陳侯君臣)
　(之淫非一嵗之積洩冶猶安其朝至不勝其欲而大/亂廢男女之節然後言之則其從君於昏多矣夫謂)
　(之從則其臣也居大臣之位而為具臣之操諫而見/殺未為不幸也且陳侯之淫舉國皆惡之不獨洩冶)
　(知之然則非能知君淫之為賢以能止君淫之為賢/也非能言國亂之為智以能去國亂之為智也張氏)
　(曰君子見幾而作不俟終日方靈公君臣驅馳株林/之時冶知其不可諫潔身而去可也至於褻慢朝廷)
　(衷服而戲則立於其朝者雖欲黙而不可得矣失於/不能知幾而早辨也木訥趙氏曰薦圭璧於泥塗固)
　(已疏矣觸虎狼以取死庸得為智乎汪氏曰洩冶之/失在於不能早諫以畜止其君之惡然則捐生盡言)
　(未可深責苟皆為避禍之計則忠言不入於耳淫虐/之君無所不至其禍不可勝言矣文定於徴舒弑君)
　(之傳曰忠莫顯於身見殺而其/言驗其所以許冶者何如哉)
(壬定王/戌八年)十年(晉景公孺元年齊惠十卒衞穆公速元年/蔡文十三鄭襄六曹文十九陳靈十五弑)
(把桓三十八宋文十/二秦桓六楚莊十五)
春公如齊
(汪氏曰公至/是四朝齊矣)
公至自齊
　此亦如齊亦致其至而不書月上九年亦如齊亦致
　其至而書月者為是年夏使仲孫蔑如京師故特於
　嵗首書王正月以著宣公之罪而君臣名分之際謹
　嚴如此也歸田以為私惠比於君臣名分之際則大
　小不侔矣
齊人歸我濟西田
(左傳齊侯以我服故歸濟西之田公羊傳齊已取之矣/其言我何言我者未絶於我也曷為未絶於我齊已言)
(取之也其實未之齊也榖梁傳公娶齊齊因以為兄弟/反之不言來公如齊受之也程子曰齊魯修好故歸魯)
(田田魯有也齊非義取之/故云歸我不足為善也)
　宣公於齊順其所欲既以女妻其臣又以兵㑹伐萊
　之舉又每嵗往朝于齊廷雖諸侯事天子無是也(汪/氏)
　(曰諸侯事天子比年一小聘三年一大聘五年一朝/今宣公自四年至十年七年之間五如齊元年及十)
　(年皆一年三遣大夫如/齊過於事天子之禮矣)故惠公悦其能順事已而以
　所取濟西田歸之也歸讙及闡直書曰歸(趙氏曰歸/者來致之)
　(辭/)此獨書我者乃相親愛惠遺之意深著齊人助成
　弑逆之罪也(問傳曰其言我者深著齊人助成弑逆/之罪也夫定亂臣之位而取其賂以其)
　(服而復歸之固皆罪矣然其歸也不猶愈於取之乎/曷為於取不書我而書於歸也茅堂胡氏曰天理至)
　(公無彼此人欲私熾則有我矣逆己則怒順之則喜/慢己則怒下之則喜魯宣公之於齊惠葢能順其所)
　(為而致恭以下之也故惠公深喜之而以濟西田歸/魯其稱我者乃相親愛惠遺之意魯人復得所賂則)
　(心益放惡亦遠矣故以深著助成弑逆之罪其取之/也以貪人之貨已其歸之也以悦人之事已而皆不)
　(以道也豈以歸賢於取乎永嘉吕氏曰取不言我者/宣公以立之不正而欲賂齊以求㑹故不言我以見)
　(内無惜之之意也於其歸也則公比年如齊情好以/篤外有朝聘之禮内有婚姻之故魯亦欲得而齊以)
　(歸之是以言我以見/内有欲之之意也)或謂濟西魯之本封故書我則
　誤矣以柔巽卑屈事人不以其道而得地與悦人之
　柔巽卑屈事已不以其道而歸其地皆人欲之私而
　非義矣(髙氏曰元年書齊人取濟西田葢魯以濟西/之田賂齊而齊人取之也至是而歸者公比)
　(年朝齊齊侯感公朝事之勤因以歸之也夫魯之分/地先君受之于天子豈可失墜又况負弑逆之罪賂)
　(以免討乎齊人取弑逆之賂以縱惡故其取其歸皆/謹書之家氏曰天道十年而一周人事十年則一變)
　(桓之簒隱立十年而無討春秋於是嵗始書王以正/之今宣之簒亦至此十年天王無討方伯不問齊人)
　(忽以賂田來歸葢以十年之久天理必復齊人知罪/之所在而自舉本田以復於魯也張氏曰不言來者)
　(請而得之也讙闡歸於取之年故不言我今歸于十/年之後故書我也特書曰我則取之不以其道而歸)
　(之不以其正一出於相與之私為可見矣汪氏曰齊/人歸地者三鄆讙龜隂之田孔子以禮化强暴齊景)
　(心服而歸之書曰來歸來歸者美辭也讙及闡以哀/公悔過遷善歸邾子益于邾故齊悼歸其二邑故書)
　(曰歸歸者順辭也惟此濟西之田宣公踰禮以悦齊/齊惠喜於媚已而歸其田於魯一出於相與之私故)
　(書歸我我者私已之謂也不惟異於聖人之行王道其/比哀公之改過亦不可同日語矣趙氏曰按公羊云)
　(已取之又言未絶何迂誕之甚榖梁云不言來公歸/如齊受之也哀八年歸讙及闡豈是公受乎但言)
　(我則知其來/也省文耳)
夏四月丙辰日有食之
(何氏曰與八年食既/應同事重故累食)
己巳齊侯元卒
齊崔氏出奔衛
(左傳夏齊惠公卒崔杼有寵於惠公髙國畏其偪也公/卒而逐之奔衞書曰崔氏非其罪也且告以族不以名)
(凡諸侯之大夫違告於諸侯曰某氏之守臣某失守宗/廟敢告所有玉帛之使者則告不然則否公羊傳崔氏)
(者何齊大夫也其稱崔氏何貶曷為貶譏世卿/世卿非禮也榖梁傳氏者舉族而出之之辭也)
　按左氏崔杼有寵於惠公髙國畏其逼也公卒而逐
　之奔衞書曰崔氏以族奔也(范氏曰崔杼以世卿專/權齊人惡其族令出奔)
　(既不欲其身反又不欲立其宗/後故逐其族若舉族盡去之爾)許翰以謂崔杼出而
　能反反而能弑者以其宗强於此舉氏辨之早也其説
　得矣(張氏曰特書其氏見崔杼之宗强於齊故勢/足以逼髙國今日雖逐之而尚能復歸于齊)
　(如崔成之徒後日卒自遺滅宗之禍豈非族大勢張/而不知制節謹度卒至凶于家禍于國也歟家氏曰)
　(是嵗至杼弑君葢五六十年使杼得年七十此時方/在弱冠不應權勢已盛為人所畏疑非杼之身或其)
　(父但不/可考爾)所謂譏世卿者非公羊本㫖葢門弟子因尹
　氏武氏稱世卿而附益之於此爾經有事同而詞異
　亦有事異而詞同一視之則泥(去/聲)而不通矣(孫氏曰/東遷之)
　(後天子諸侯之大夫皆世書尹氏譏天子大夫書崔/氏譏諸侯大夫髙郵孫氏曰自隱至昭二百年而尹)
　(氏世執周政故卒有子朝之難而專廢立之權自宣/至襄五十餘年崔氏世為齊大夫故卒有弑君之禍)
　(也春秋之時尊莫如周强莫如齊而世卿之禍如此/尹氏崔氏聖人擇其至强而為害之深者以為戒也)
　(汪氏曰崔杼之奔葢為陳文子之出不久而復反也/文定從穀梁謂舉族而出之然杼之宗族强盛所以)
　(出而能反反而能弑者由其世為大夫故致是耳僖/二十八年傳紀崔夫㑹戰城濮則世襲大夫可知矣)
　(且崔氏乃丁公之子孫殆今五百年苟非世大夫曷/能長有後于齊國乎○劉氏曰左氏云書曰崔氏非)
　(其罪也且告以族不以名非也齊雖告以族春秋固/當正之若曰崔杼無罪則欒盈亦無罪何以不曰欒)
　(氏出/奔耶)
公如齊
(左傳公如齊奔喪杜氏曰公親奔喪非禮也公/出朝㑹奔喪㑹葬皆書如不言其事史之常也)
五月公至自齊
(公如齊/止此)
　文約而事詳者經也春如齊朝惠公夏如齊奔其喪
　若是雖不致可也而皆致者甚之也(汪氏曰禮諸侯/卒有服者奔喪)
　(無服者㑹葬公之於齊非有服也而親奔其喪諂諛/甚矣以諂事齊不問禮之當否有取危之道故春夏)
　(兩如皆/志之)天王之喪不奔欲行郊禮而汲汲於奔齊惠
　公之喪天王之葬不㑹使微者往而公孫歸父㑹齊
　惠公之葬其不顧君臣上下尊卑之等所謂肄人欲
　滅天理而無忌憚者也詞繁而不殺聖人之情見矣
　(薛氏曰行不以禮而源源不已何公之不憚煩也家/氏曰天王之喪魯不奔不賻今也懐輔簒之私恩如)
　(齊奔喪事之悖也春而書公如齊公至自齊曽未數/月又書公如齊公至自齊備書所以貶之也汪氏曰)
　(魯君親往奔喪送葬者三春秋於此年書齊侯元卒/公如齊公至自齊於成十年書晉侯儒卒公如晉明)
　(年三月公至自晉襄二十八年書公如楚楚子昭卒/明年正月公在楚五月公至自楚雖不言奔喪送葬)
　(而其實瞭然矣春秋厯十有二王惟叔孫得臣叔鞅/送襄景之葬公孫敖奔襄王喪而不至魯之不知所)
　(尊至於此極他何望焉馴至昭公之弔少姜至河乃/復以國君之重奔嬖妾之喪却而不納益可傷矣)
癸巳陳夏徴舒弑其君平國
(左傳陳靈公與孔寧儀行父飲酒於夏氏公謂行父曰/徴舒似女對曰亦似君徴舒病之公出自其廐射而殺)
(之二子/奔楚)
　陳靈公之無道也而稱大夫之名氏以弑何也禍莫
　大於拒諫而殺直臣忠莫顯於身見殺而其言騐洩
　冶所為不憚斧鉞盡言於其君者正謂靈公君臣通
　於夏徴舒之家恐其及禍不忍坐觀故昧死言之靈
　公不能納又從而殺之卒以見弑而亡其國此萬世
　之大戒也特書徴舒之名氏以見洩冶忠言之騐靈
　公見弑之由使有國者必以遠色修身包容狂直開
　納諫諍為心也(家氏曰君無道稱國以弑陳靈朋淫/殺諫而弑者以氏名書葢不著徴舒)
　(氏名無以見禍亂之所從生/討徴舒亦所以治平國也)以為罪不及民故稱大
　夫以弑者非經意矣(張氏曰古人以禮為防閑而人/君之尊有妃偶嬪御之侍有居)
　(處出入之奉有亷恥羞惡之限所以養其尊貴者至/矣何至驅馳於株林以為樂哉洩冶之諫夏南之詩)
　(皆以其捨人道而躬為禽獸之行也考之外傳前年/單子如楚過陳時洩冶未死也單子歸而告王以陳)
　(侯帥其卿佐南冠以淫於夏氏陳侯不有大咎國必/亡已見之於三年之前矣能無及乎觀春秋所書弑)
　(君如陳平國齊光蔡固以千乗之主而自儕於閭巷/小人所不為者心術之惑可不戒哉髙氏曰靈公弑)
　(而子午嗣是為成公成公不討弑君父之賊則知靈/之惡播於國人而徴舒之罪國人所不憝也汪氏曰)
　(禮稱諸侯非問疾弔喪而入諸臣之家是謂君臣為/謔注者謂陳靈公數如夏氏以取弑焉夫人君之舉)
　(動尚謹於嫌疑之際而不可輕也况可紊男女之/别恣鳥獸之行其不為朱温之萬段者幾希矣)
六月宋師伐滕
(左傳滕人恃晉而不/事宋六月宋師伐滕)
　前圍滕稱人刺伐喪也此伐滕稱師譏用衆也宋大
　國爵上公霸王之餘業力非不足也今鄰有弑逆不
　能聲罪致討(張氏曰宋鮑以簒弑得國/視陳鄭逆亂恬不為怪)乃用大衆以
　伐所當矜恤之小邦且滕不事已無乃已徳猶有所
　闕而滕何尤焉故特稱師以著其罪而汲汲於誅亂
　臣討賊子之意見矣(家氏曰宋鮑間晉之多故而用/師於滕圍之未服又從而伐之)
　(未必無宋襄執嬰齊之心襄且不能有成而况於鮑/乎春秋書之所以貶之也象山陸氏曰宋大國也滕)
　(小國也滕安能害宋宋之伐滕陵蔑小弱以逞所欲/爾左氏謂滕人恃晉而不事宋然晉之伯業方不競)
　(滕固微國何恃之有或者事晉之故而有闕于宋歟/宋亦何義而責滕之事已大當字小恤其不及焉可)
　(也去年因其喪而圍之今年又興師而伐之其為陵/蔑小弱以逞所欲明矣陳恒弑其君孔子朝魯侯而)
　(請討之前月陳方以弑君告宋為鄰邦不知此何時/耶而牟牟焉興師伐滕以逞所欲尚得為有人心者)
　(乎廬陵李氏曰滕自宋人執嬰齊之後滕遂為宋私/屬故宋之盟叔孫豹曰滕宋私也成周之滅仲幾曰)
　(滕宋役也小國之偪/於强暴非一日矣)
公孫歸父如齊葬齊惠公
　歸父仲遂之子貴而有寵宣公深徳齊侯之能定其
　位而又以濟西田歸之也故生則傾身以事之而不
　辭於屈辱没則親往奔喪而使貴卿㑹其葬亦不顧
　天王之禮闕然莫之供也比事考辭義自見矣(汪氏/曰春)
　(秋以卿㑹葬惟襄王景王晉之襄平昭公此年齊惠/及宋平滕成入見而已天子之喪動天下屬諸侯遣)
　(卿送葬夫亦亡於禮者之禮耳晉之諸君猶曰霸國/也齊惠之葬乃宣公所以報私恩而宋平則意如所)
　(以厚私姻也若滕則其君屢㑹葬于魯矣當時諸侯/慢於至尊而謹於强大莫不皆然靈王之喪鄭簡公)
　(在楚印段實往王吏不討子太叔/反以為口實積習所致可勝歎哉)
晉人宋人衞人曹人伐鄭
(左傳鄭及楚平諸侯/之師伐鄭取成而還)
　按左氏鄭及楚平諸侯伐鄭取成而還(襄陵許氏曰/自晉靈以來)
　(成景相繼力爭陳/鄭而無以服楚)其稱人貶也鄭居大國之間從於
　强令豈其罪乎不能以徳鎮撫而用力爭之是謂五
　十步笑百步庸何愈於楚自是責楚益輕罪在晉矣
　(張氏曰舍亂臣賊子之大惡而輕動干戈以討迫於/强令無所適從之小國家氏曰人四國所以人晉也)
　(夫躬天下之難而後可以責人之從己未聞躬天下/之易而責人以强從也桓文所以得諸侯以其内奬)
　(王室外攘荆楚救災恤患汲汲焉躬天下之難諸侯/有所恃外夷有所畏是以得成霸業自晉襄没靈成)
　(景皆不克負荷而楚莊日以盛强北向而爭諸侯侵/陳侵鄭觀兵周疆將逞其所大欲晉人謹出偏師畏)
　(縮不敢犯荆楚之鋒惟伺其去釋憾於小國今又討/鄭縱能服之豈保楚之不再出乎夫翦簒鋤兇霸政)
　(之最先自趙盾為政宋齊魯皆弑其君盾内有所慊/置而不問今郤缺為政又不能治侯國之賊其君者)
　(乃率三國爭鄭而以討逆遺楚遂使夷國挾仗義之/名以風示天下晉霸自是愈衰矣象山陸氏曰左氏)
　(謂鄭及楚平諸侯伐鄭取成而還諸侯伐鄭而稱人/貶也晉楚爭鄭為日久矣春秋常欲晉之得鄭而不)
　(欲楚之得鄭與鄭之從晉而不與鄭之從楚是貴晉/而賤楚也晉之所以可貴者以其為中國也中國之)
　(所以可貴者以其有禮義也鄭介居二大國之間而/從于强令亦其勢然也今晉不能芘鄭致其從楚陳)
　(又有弑君之賊晉不能告之天王聲罪致討而乃汲/汲於爭鄭是所謂禮義者滅矣其罪可勝誅哉書人)
　(以貶聖人於/是絶晉望矣)
秋天王使王季子來聘
(王聘止此左傳劉康公來報聘公羊傳王季子者何天/子之大夫也其稱王季子何貴也其貴奈何母弟也榖)
(梁傳其曰王季王子也/其曰子尊之也聘問也)
　公羊傳曰王季子者王之母弟也(杜氏曰字季子即/康公其後食采於)
　(劉/)王有時聘以結諸侯之好禮也宣公享國至是十
　年不朝于周而比年朝齊不奔王喪而奔齊侯喪不
　遣貴卿㑹匡王葬而使歸父㑹齊侯之葬縱未舉法
　勿聘焉猶可也而使王季子來王靈益不震矣自是
　王聘春秋亦不書矣(襄陵許氏曰自是王靈益亡王/聘益輕春秋不復録矣陳氏曰)
　(自頃王而下王室無聘魯者於是再聘而王季子實/來則已尊矣汪氏曰宣公簡慢於王知有齊而不知)
　(有周所以君臣朝夕奔走於臨淄之境者其心必曰/濟西之田未復不可不曲意事之而不思魯封七百)
　(里之地秋毫皆君賜也而拔本塞源其罪應誅定王/始則徴聘於魯中則厚賄於仲孫終則命貴弟報聘)
　(是猶為人父而不責子之狠傲乃三揖於定省之常/禮而徳色於借耰之微恩也宣公既不知所當尊而)
　(王亦不能自尊矣故來求之書止於文公來聘之書/止於宣公錫命之書止於成公非削之而不紀葢王)
　(命不足為輕重而王亦不復遣使於諸侯耳寥寥百/有餘年而石尚以歸脤録自是天王之名號不見於)
　(經/矣)
公孫歸父帥師伐邾取繹
(左傳師伐邾取繹杜氏曰繹邾邑魯國鄒縣北有繹山/張氏曰詩保有鳬繹邾文公卜遷于繹皆此山之地為)
(邾魯二/國之境)
　用貴卿為主將舉大衆出征伐不施於亂臣賊子奉
　天討罪而陵弱侵小近在邦域之中附庸之國是為
　盜也當此時陳有弑君之亂既來赴告藏在諸侯之
　策矣曾不是圖而有事於邾不亦傎(音/顛)乎故四國伐
　鄭貶而稱人魯人伐邾特書取繹以罪之也(髙氏曰/自文公)
　(時邾魯有隙宣公簒立而邾子首朝之自是絶迹魯/庭者又十年故歸父伐之家氏曰滕何負於宋而宋)
　(伐之邾何負於魯而魯伐之皆由中國無盟主强陵/弱衆暴寡而莫之或禁也象山陸氏曰魯之伐邾無)
　(異於宋之伐滕特書取繹罪益著矣汪氏曰無瑕者/始可以討人宣公簒立惴惴然自保惟恐諸侯之動)
　(干戈而問子赤之故也其不能討陳宜矣而猶稱兵/于邾以奪其地者葢以晉伯之不振而强齊為之援)
　(故耳不幾碩鼠期人之不見而竊食於盆盎之間/乎下書歸父為邾故如齊則魯之為魯可知矣)
大水
(何氏曰先是城平陽取根牟及數役重民怨之所生張/氏曰隂盛陽微夷狄乗釁之徴家氏曰宣即位以來六)
(年螽七年大旱今復大水咎徴頻仍未有甚於此時旱/而書大水而書大以變常書也宣嘗以臣弑君以子逐)
(母罪大惡極天討未加發而為水/旱之災民受其虐書以示戒也)
季孫行父如齊冬公孫歸父如齊
(宣公聘齊盟止此左傳季文子初/聘于齊冬子家如齊伐邾故也)
　按左氏行父如齊初聘也歸父如齊邾故也齊侯嗣
　立宣公親往奔其父喪又使貴卿㑹葬矣若待逾年
　然後修聘未晩也而季孫亟行歸父繼往則以宣公
　君臣不知為國以禮而謂妄説取人可以免於討也
　歸父貪於取繹畏齊而往葢禮曲則氣必餒矣能無
　畏乎哉春秋備書而不削以著其罪為後世鑒也(髙/氏)
　(曰以伐邾故恐齊人以為討遂謀伐莒焉甚矣魯之/懼齊也二嵗之間而公與大夫五如齊矣汪氏曰自)
　(反而縮則可以自立何畏於齊宣公行已/有慊故君臣相及於齊而猶懼其獲戾矣)
齊侯使國佐來聘
(左傳國武/子來報聘)
　葬之速也太不懐也又未逾年而以君命遣使聘于
　鄰國則哀戚之情忘矣孟子曰養生不足以當大事
　惟送死可以當大事滕文公五月居廬未有命戒及
　至葬顔色之戚哭泣之哀弔者大悦而有願為其氓
　者葢禮義人心之所同然也齊頃(音/傾)公嗣位之初舉
　動如此喪師失地幾見執獲豈特婦人笑客之罪哉
　已失守身之本矣(髙氏曰嗣子踰年即位始稱君未/踰年稱子故葵丘之㑹稱宋子葢)
　(齊桓方倡大義以尊中國故宋公雖在喪而來與㑹/亦不深責以其不獲已而趍急務爾魯之於齊與國)
　(也聘雖後時亦何害耶惠公之葬既速又未踰年而/以君命遽遣使來聘焉議伐莒也當凶釁而行吉禮)
　(忘哀思而結懽好書曰齊侯著其惡也象山陸氏曰/宣公是年身如齊者二使其臣如齊者三聞天王使)
　(王季來聘矣未聞身如京師與使其臣如京師也不/待詳考其事而罪已著矣左氏載行父出莒濮之事)
　(陳誼甚髙且曰先大夫臧文仲教行父事君之禮行/父奉以周族弗敢失墜齊惠公之卒公既親奔其喪)
　(矣王季子之聘魯未易時而行父僕僕往聘于齊知/事君之禮而奉以周旋者果如是乎歸父之往則以)
　(取繹之故齊惠公卒未踰年而國佐實來徇私棄禮/見利而不顧義安然行之不畏于天不愧于人人心)
　(之冺滅一至於/此吁可畏哉)
　
(公羊傳何以書以重書也張氏曰王政以民食為重故/積貯天下之大命也前此百有餘年水旱蟲螟之災多)
(矣不以饑書今大水之後特書饑者者宣公煩於事外/國用無節上下用竭故一遇水旱遂致乏食耳象山陸)
(氏曰作之君師所以助上帝寵綏四方故君者所以為/民也書曰天視自我民視天聽自我民聽嵗之饑穰百)
(姓之命係焉天下之事孰重於此春秋書饑/葢始於是聖人之意豈特以責魯之君哉)
楚子伐鄭
(左傳楚子伐鄭晉士㑹救鄭逐/楚師于頴北諸侯之師戍鄭)
　經有詞同而意異者比事以觀斯得之矣九年楚子
　伐鄭稱爵者貶詞也若曰國君自將恃强厭弱憑陵
　中夏之稱也知然者以下書晉郤缺帥師救鄭則貶
　楚可知矣此年楚子伐鄭稱爵者直詞也若曰以實
　屬辭書其重者而意不以楚為罪也知然者以傳書
　晉士㑹救鄭逐楚師于頴北而經削之則責晉可知
　矣此類兼以傳為按者也(髙氏曰晉士㑹救鄭及諸/侯戍鄭而春秋削之者責)
　(晉雖得鄭而不能有之也家氏曰士㑹用偏師無益/於救鄭是嵗鄭即楚故略而不書耳象山陸氏曰當)
　(是時晉伯既不復可望齊魯之間熟爛如此楚子之/肆行其誰遏之伐鄭之書聖人所傷深矣左氏所載)
　(士㑹逐楚師于頴北不見於經/縱或有之亦不足為輕重也)
　附録(左傳鄭子家卒鄭人討幽公之亂斵子/家之棺而逐其族改葬幽公諡之曰靈)
(癸定王/亥九年)十有一年(晉景二齊頃公無野元年衞穆二蔡/文十二鄭襄七曹文二十陳成公午)
(元年把桓三十九宋文/十三秦桓七楚莊十六)
春王正月
夏楚子陳侯鄭伯盟于辰陵
(左傳春楚子伐鄭及櫟子良曰晉楚不務徳而兵爭與/其來者可也晉楚無信我焉得有信乃從楚夏盟于辰)
(陵陳鄭服也朱子曰宣公之時楚莊甚强主/盟中國杜氏曰辰陵陳地潁川長平縣東南)
　晉楚爭此二國為日久矣今陳鄭背(音/佩)晉從楚
　盟于辰陵而春秋書之無貶詞者豈與其下喬
　木入幽谷乎(汪氏曰詩伐木出自幽谷遷于喬/木今按孟子以喬木崇髙譬中國)
　(以幽谷卑/下譬蠻荆)
　附録(左傳楚左尹子重侵宋王待諸郔令尹/蒍艾獵城沂使封人慮事以授司徒量)
　(功命日分財用平板榦稱畚築程土物議遠/邇略基趾具餱糧度有司事三旬而成不愆)
　(于/素)
公孫歸父㑹齊人伐莒
(張氏曰莒恃晉而不事齊魯從齊而伐之兵不/討亂而挾强陵弱深著齊魯之罪也蜀杜氏曰)
(稱齊人以示貶人齊亦以人魯也必書公孫歸/父亦以志大夫之專也汪氏曰伐邾伐莒皆以)
(歸父將重兵而後此㑹齊侯㑹楚子皆歸父特/㑹國君以見宣公之徳仲遂而寵其子便專權)
(于魯也至笙之逐/得非肇端於此歟)
秋晉侯㑹狄于欑函
(左傳晉郤成子求成于衆狄衆狄疾赤狄之役/遂服于晉秋㑹于欑函衆狄服也是行也諸大)
(夫欲召狄郤成子曰吾聞之非徳莫如勤非勤/何以來人能勤有繼其從之也詩曰文王既勤)
(止文王猶勤/况寡徳乎)
　中國有亂天王不能討則方伯之責也又不
　能討則四鄰諸侯宜有請矣而魯方㑹齊伐
　莒晉方求成於狄是失肩而養其一指不能
　三年而緦小功之察(南軒張氏曰孟子/所譬言舍大狥小)不亦
　傎乎凡此直書其事不待貶絶而義自見者
　也(陳氏曰楚方倡義于天下而晉孜孜于羣/狄至往㑹焉晉卑甚矣是故楚莊之春秋)
　(晉有諸侯之事不悉書也宣三年晉侯伐鄭/不書荀林父伐陳不書張氏曰晉侯為盟主)
　(而徃與狄㑹捨夏徴舒以遺楚討使楚舉大/義以加於中國又欲與楚爭鄭楚直晉老所)
　(以敗于邲也汪氏曰晉景就狄地為/㑹與僖三十二年衛人及狄盟義同)
冬十月楚人殺陳夏徴舒
(公羊傳此楚子也其稱人何貶曷為貶不與外討/也不與外討者因其討乎外而不與也雖内)
(討亦不與也曷為不與實與而文不與文曷/為不與諸侯之義不得專討也諸侯之義不)
(得專討則其曰實與之何上無天子下無方/伯天下諸侯有為無道者臣弑君子弑父力)
(能討之則討之可也穀梁傳此入而殺之也/其不言入何也外徴舒於陳也其外徴舒於)
(陳何也明楚/之討有罪也)
丁亥楚子入陳
(程子曰人衆辭大惡衆所欲誅/也誅其罪義也取其國惡也)
　稱人者衆辭也(杜氏曰不言楚子而稱人討/賊詞也范氏曰變楚子言人)
　(者弑君之賊若曰人人所得殺也陳氏曰楚/亟稱子矣自宋萬而下無討賊者雖討之不)
　(以其罪且百年於此則楚之討徴舒其不曰氏曰/楚子何討賊不以内外貴賤恒稱人髙郵孫)
　(討賊雖諸侯雖大夫雖/國人雖外裔必皆曰人)大惡人人之所同惡
　人人之所得討其稱楚人殺徴舒諸夏之罪
　自見矣(吕氏曰楚人殺陳夏徴舒討賊之辭/且衆同欲也故曰楚人入陳非衆志)
　(也故曰/楚子)按左氏傳楚子為夏氏亂故謂陳人
　無動將討於少西氏(杜氏曰少西徴舒/之祖子夏之名)遂入
　陳殺徴舒轘諸栗門而經先書殺後書入者
　與楚子之能討賊故先之也(陳氏曰不書入/而後殺予之以)
　(討賊之義也則討賊一事入一事也入雖君/將貶人之於是稱楚子楚强甚矣荘王一篇)
　(雖圍滅無貶詞固進楚也亦憂楚也汪氏曰/晉文執曹伯非伯討故先書入曹後書執曹)
　(伯楚靈殺齊慶封雖殺有罪而不以討賊殺/之故先書伐呉而後書殺慶封亦不係之楚)
　(人則知此以討/賊予楚莊也)討其賊為義取其國為貪舜
　跖之相去遠矣其分乃在於善與利耳楚莊
　以義討賊勇於為善舜之徒也以貪取國急
　於為利跖之徒矣為善與惡特在一念須臾
　之間而書法如此故春秋傳心之要典不可以
　不察者也或曰聖人大改過楚雖縣陳能聽申
　叔時之説而復封陳可謂能改過矣猶書入陳以貶
　之何也曰楚莊意在滅陳雖復封之然鄉取一人焉
　以歸謂之夏州(杜氏曰州鄉屬示/討夏氏所獲也)而又納其亂臣是
　制人之上下使不得其君臣之道也(范氏曰二人與/君昏淫當絶之)
　(而恃彊納之執國威柄制其/君臣傎倒上下錯亂邪正)晉人以幣如鄭問駟乞
　之立故子産對曰若寡君之二三臣而晉大夫專制
　其位是晉之縣鄙也何國之為辭客幣而報其使晉
　人舍之(事見左傳昭/公十九年)他國非所當與也而必欲納其
　亂臣存亡興滅其若是乎(茅堂胡氏曰南唐李氏既/臣于周以進退大臣之事)
　(請之而世宗無所可否/以他國非所當與也)仲尼重傷中國深美其有討
　賊之功故特從末減不稱取陳而書入雖曰與之可
　矣(陸氏曰楚子之討正也故書人入人之國又納淫/亂之臣邪也故明書其爵以示不正春秋之義彰)
　(善癉惡纎芥無遺稱事原情瑕瑜不掩斯之謂也汪/氏曰春秋予楚莊之討徴舒而稱楚人亦猶吳闔廬)
　(之救蔡而戰于栢舉稱吳子也楚子入陳目其人而/貶之亦猶吳入郢之舉號也辭雖不同意實無異葢)
　(楚莊闔廬實非有討賊救患之誠心故書法予奪如/此也使楚莊真有討賊之心則辰陵之盟執徴舒而)
　(誅之一匹夫之力耳奚俟於以重兵造其國都而後/戮之哉使其素有討賊之志則四年之伐鄭俘歸生)
　(而轘諸桔柣之門而仗義之名著於中國矣奚待於/三月之圍失賊不討而受肉袒之降哉由其本無是)
　(心而假其事以為功故不足以進於此也文定謂假/於討賊以縣陳信矣論者以楚莊居五霸之列亦取)
　(其討賊之一節如秦穆之悔過耳抑方諸吳闔廬夫/差之暴横而或者亦以霸許之則秦穆楚莊猶為此)
　(善於彼者歟廬陵李氏曰楚假討賊之義以有事於/中國者四殺徴舒也執慶封也誘蔡般也執陳招也)
　(惟殺徴舒得討賊之義故特書人執慶封亦無貶辭/但楚靈之暴非莊比矣○劉氏曰公羊云此楚子也)
　(其稱人何貶也非也此譬猶蔡人殺陳陀耳且外討/弑君之賊何不得乎榖梁云此入而殺其不先言入)
　(何也外徴舒於陳也非也言楚人殺者乃明徴舒/有罪爾且先言入後言殺即可謂内徴舒於陳乎)
納公孫寧儀行父于陳
(左傳冬楚子為陳夏氏亂故伐陳謂陳人無動將討於/少西氏遂入陳殺徴舒轘諸栗門因縣陳陳侯在晉申)
(叔時使於齊反復命而退王使讓之曰夏徴舒為不道/弑其君寡人以諸侯討而戮之諸侯縣公皆慶寡人女)
(獨不慶寡人何故對曰猶可辭乎王曰可哉曰夏徴舒/弑其君其罪大矣討而戮之君之義也抑人亦有言曰)
(牽牛以蹊人之田而奪之牛牽牛以蹊者信有罪矣而/奪之牛罰已重矣諸侯之從也曰討有罪也今縣陳貪)
(其富也以討召諸侯而以貪歸之無乃不可乎王曰善/哉吾未之聞也反之可乎對曰可哉吾儕小人所謂取)
(諸其懷而與之也乃復封陳鄉取一人焉以歸謂之夏/州故書曰楚子入陳納公孫寧儀行父于陳書有禮也)
(公羊傳此皆大夫也其言納何納公黨與也穀梁傳納/者内不受也輔人之不能民而討猶可入人之國制人)
(之上下使不得其君臣之道不可程/子曰致亂之臣國所不容也故書納)
　此二臣者從君於昏宣淫於朝誅殺諫臣使其君見
　弑葢致亂之臣也肆諸市朝與衆同棄然後快於人
　心今乃詭辭奔楚託於討賊復讎以自脱其罪而楚
　莊不能察其反覆又使陳人用之是猶人有飲毒而
　死者幸而復生又彊以毒飲之可乎故聖人外此二
　人於陳(賈逵曰二子不繫/之陳絶於陳也)而特書曰納納者不受而
　强納之者也為楚莊者宜奈何瀦(音/諸)徴舒之宫封洩
　冶之墓尸孔寧儀行父于朝謀於陳衆定其君而去
　其庶幾乎(髙氏曰二子之惡乃其君之所由以弑者/亦與徴舒何異豈可復居陳大夫之位哉)
　(已絶於陳故不繫於陳而書納張氏曰孔寧儀行父/必因奔楚誘楚子以利故楚子殺徴舒而縣陳微申)
　(叔時之言則陳遂亡矣楚莊懷肆虐貪婪之志而尚/能以義自克故封陳而不取然見善不明而非有改)
　(過不吝之心所以雖封陳而終宥陳之亂臣復納諸/國聖人予善之𢎞待人之公先旌其討賊之義然後)
　(著其入陳自納亂臣之罪使楚莊之善惡功罪顯然/明白詳味此論非聖人莫能修之也汪氏曰孔寧儀)
　(行父不書奔書奔則是寧行父請討於楚也其歸不/係陳不使得為陳之臣也經凡書納皆非所宜納書)
　(曰楚子入陳納公孫寧儀行父于陳曰入曰納則二/臣之罪與楚莊納之之惡皆見矣廬陵李氏曰春秋)
　(書納公子糾捷菑爭國者也頓子比燕伯失國者也/世子蒯瞶不當世國者也惟此以大夫而書納榖梁)
　(胡氏得之○啖氏曰左氏云書有禮/也若以納亂臣為有禮孰為非禮)
　附録(左傳厲之役鄭伯逃歸自是楚未得/志焉鄭既受盟于辰陵又徼事于晉)
　
　
　
　
　
　
　
　
　
　春秋大全卷二十
欽定四庫全書
　春秋大全卷二十一
　　　　　　　　　　　　明　胡廣等　撰
　　宣公下
(甲定王/子十年)十有二年(晉景三齊頃二衞穆三蔡文十五鄭/襄八曹文二十一陳成二杞桓四十)
(宋文十四秦桓/八楚莊十七)
春葬陳靈公
(公羊傳討此賊者非臣子也何以書葬君子辭也楚已/討之矣臣子雖欲討之而無所討也杜氏曰賊討國復)
(二十二月/然後得葬)
　討賊者非臣子也何以書葬天下之惡一也本國臣
　子或不能討而上有天王下有方伯又其次有四鄰
　有同盟有方域之諸侯有四夷之君長與凡民皆得
　而討之所以明大倫存天理也徴舒雖楚討之陳之
　臣子亦可以釋怨矣故得書葬君子詞也(汪氏曰君/子之心無)
　(私故討賊不問内外葢/惡惡者天下之同情也)
楚子圍鄭
(左傳春楚子圍鄭旬有七日鄭人卜行成不吉卜臨于/大宫且巷出車吉國人大臨守陴者皆哭楚子退師鄭)
(人修城進復圍之三月克之入自皇門至于逵路鄭伯/肉袒牽羊以逆曰孤不天不能事君使君懐怒以及敝)
(邑孤之罪也敢不唯命是聽其俘諸江南以實海濵亦/唯命其翦以賜諸侯使臣妾之亦唯命若惠顧前好徼)
(福于厲宣桓武不泯其社稷使改事君夷於九縣君之/惠也孤之願也非所敢望也敢布腹心君實圖之左右)
(曰不可許也得國無赦王曰其君能下人必能信用其/民矣庸可幾乎退三十里而許之平潘尫入盟子良出)
(質/)
　按公羊傳例戰不言伐圍不言戰入不言圍滅不言
　入書其重者楚子縣陳葢滅之矣而經止書入其於
　鄭也入自皇門至于逵道(左傳作逵路/公羊作路衢)葢即其國都
　矣而經止書圍曷為悉從輕典不著其憑陵諸夏之
　罪乎上無天王下無方伯天下諸侯有臣弑君子弑
　父諸夏不能討而蠻荆能討之春秋取大節畧小過
　雖如楚子憑陵上國近造王都之側猶從未減於以
　見誅亂臣討賊子正大倫之為重也(汪氏曰據左氏/公羊所記鄭襄)
　(公屈服於楚禮卑辭巽以求免則楚之凌暴亦甚矣/然其能不聽左右之言而退師許平薄於利而不要)
　(其土則比於狡焉思啟封疆者猶有改過遷善之美/意也髙氏曰封陳侯者非楚本謀也不善而能改也)
　(故書入與鄭平者楚本謀也不為利謀所誘故書圍/廬陵李氏曰鄭自此從楚直至成五年蟲牢之盟方)
　(向晉臨川吳氏曰中國不能伯與國屈服於荆/蠻鄭伯禮之恭辭之善以媚悦於楚極矣悲夫)
夏六月乙卯晉荀林父帥師及楚子戰于邲晉師敗績
(左傳夏六月晉師救鄭荀林父將中軍先縠佐之士㑹/將上軍郤克佐之趙朔將下軍欒書佐之趙括趙嬰齊)
(為中軍大夫鞏朔韓穿為上軍大夫荀首趙同為下軍/大夫韓厥為司馬及河聞鄭既及楚平桓子欲還曰無)
(及於鄭而勦民焉用之楚歸而動不後隨武子曰善㑹/聞用師觀釁而動德刑政事典禮不易不可敵也不為)
(是征楚軍討鄭怒其貳而哀其卑叛而伐之服而舍之/徳刑成矣伐叛刑也柔服徳也二者立矣昔嵗入陳今)
(兹入鄭民不罷勞君無怨讟政有經矣荆尸而舉啇農/工賈不敗其業而卒乗輯睦事不奸矣蒍敖為宰擇楚)
(國之令典軍行右轅左追蓐前矛慮無中權後勁百官/象物而動軍政不戒而備能用典矣其君之舉也内姓)
(選於親外姓選於舊舉不失徳賞不失勞老有加惠旅/有施舍君子小人物有服章貴有常尊賤有等威禮不)
(逆矣德立刑行政成事時典從禮順若之何敵之見可/而進知難而退軍之善政也兼弱攻昧武之善經也子)
(姑整軍而經武乎猶有弱而昧者何必楚仲虺有言曰/取亂侮亡兼弱也汋曰於鑠王師遵養時晦耆昧也武)
(曰無競惟烈撫弱耆昧以務烈所可也彘子曰不可晉/所以霸師武臣力也今失諸侯不可謂力有敵而不從)
(不可謂武由我失霸不如死且成師以出聞敵彊而退/非夫也命為軍帥而卒以非夫惟羣子能我弗為也以)
(中軍佐濟知莊子曰此師殆哉周易有之在師䷆之臨/䷒曰師出以律否臧凶執事順成為臧逆為否衆散為)
(弱川壅為澤有律以如己也故曰律否臧且律竭也盈/而以竭天且不整所以凶也不行之謂臨有帥而不從)
(臨孰甚焉此之謂矣果遇必敗彘子尸之雖免而歸必/有大咎韓獻子謂桓子曰彘子以偏師陷子罪大矣子)
(為元帥師不用命誰之罪也夫屬亡師為罪已重不如/進也事之不捷惡有所分與其專罪六人同之不有愈)
(乎師遂濟楚子北師次于郔沈尹將中軍子重將左子/反將右將飲馬於河而歸聞晉師既濟王欲還嬖人伍)
(參欲戰令尹孫叔敖弗欲曰昔嵗入陳今兹入鄭不無/事矣戰而不捷參之肉其足食乎參曰若事之捷孫叔)
(為無謀矣不捷參之肉將在晉軍可得食乎令尹南轅/反斾伍參言於王曰晉之從政者新未能行令其佐先)
(縠剛愎不仁未肯用命其三帥者專行不獲聽而無上/衆誰適從此行也晉師必敗且君而逃臣若社稷何王)
(病之告令尹改乗轅而北之次于管以待之晉師在敖/鄗之間鄭皇戍使如晉師曰鄭之從楚社稷之故也未)
(有貳心楚師驟勝而驕其師老矣而不設備子擊之鄭/師為承楚師必敗彘子曰敗楚服鄭於此在矣必許之)
(欒武子曰楚自克庸以來其君無日不討國人而訓之/于民生之不易禍至之無日戒懼之不可以怠在軍無)
(日不討軍實而申儆之于勝之不可保紂之百克而卒/無後訓之以若敖蚡冒篳路藍縷以啟山林箴之曰民)
(生在勤勤則不匱不可謂驕先大夫子犯有言曰師直/為壯曲為老我則不徳而徼怨于楚我曲楚直不可謂)
(老其君之戎分為二廣廣有一卒卒偏之兩右廣初駕/數及日中左則受之以至于昏内宫序當其夜以待不)
(虞不可謂無備子良鄭之良也師叔楚之崇也師叔入/盟子良在楚楚鄭親矣來勸我戰我克則來不克遂往)
(以我卜也鄭不可從趙括趙同曰率師以來唯敵是求/克敵得屬又何俟必從彘子知季曰原屏咎之徒也趙)
(莊子曰樂伯善哉實其言必長晉國楚少宰如晉師曰/寡君少遭閔凶不能文聞二先君之出入此行也將鄭)
(是訓定豈敢求罪于晉二三子無淹久隨季對曰昔平/王命我先君文侯曰與鄭夾輔周室母廢王命今鄭不)
(率寡君使羣臣問諸鄭豈敢辱候人敢拜君命之辱彘子/以為諂使趙括從而更之曰行人失辭寡君使羣臣遷大)
(國之迹於鄭曰無辭敵羣臣無所逃命楚子又使求成于/晉晉人許之盟有日矣楚許伯御樂伯攝叔為右以致晉)
(師許伯曰吾聞致師者御靡旌摩壘而還樂伯曰吾聞致/師者左射以菆代御執轡御下兩馬掉鞅而還攝叔曰吾)
(聞致師者右入壘折馘執俘而還皆行其所聞而復晉人/逐之左右角之樂伯左射馬而右射人角不能進矢一而)
(已麋興於前射麋麗龜晉鮑癸當其後使攝叔奉麋獻焉/曰以嵗之非時獻禽之未至敢膳諸從者鮑癸止之曰其)
(左善射其右有辭君子也既免晉魏錡求為公族未得而/怒欲敗晉師請致師弗許請使許之遂往請戰而還楚潘)
(黨逐之及滎澤見六麋射一麋以顧獻曰子有軍事獸人/無乃不給於鮮敢獻於從者叔黨命去之趙旃求卿未得)
(且怒於失楚之致師者請挑戰弗許請名盟許之與魏錡/皆命而往郤獻子曰二憾往矣弗備必敗彘子曰鄭人勸)
(戰弗敢從也楚人求成弗能好也師無成命多備何為士/季曰備之善若二子怒楚楚人乗我喪師無日矣不如備)
(之楚之無惡除備而盟何損於好若以惡來有備不敗且/雖諸侯相見軍衞不徹警也彘子不可士季使鞏朔韓穿)
(帥七覆於敖前故上軍不敗趙嬰齊使其徒先具舟於河/故敗而先濟潘黨既逐魏錡趙旃夜至於楚軍席於軍門)
(之外使其徒入之楚子為乗廣三十乗分為左右右廣雞/鳴而駕日中而説左則受之日入而説許偃御右廣養由)
(基為右彭名御左廣屈蕩為右乙卯王乗右廣以逐趙旃/趙旃棄車而走林屈蕩搏之得其甲裳晉人懼二子之怒)
(楚師也使軘車逆之潘黨望其塵使騁而告曰晉師至矣/楚人亦懼王之入晉軍也遂出陳孫叔曰進之寧我薄人)
(無人薄我詩云元戎十乗以先啟行先人也軍志曰先人/有奪人之心薄之也遂疾進師車馳卒奔乗晉軍桓子不)
(知所為鼓於軍中曰先濟者有賞中軍下軍爭舟舟中之/指可掬也晉師右移上軍未動工尹齊將右拒卒以逐下)
(軍楚子使唐狡與蔡鳩居告唐惠侯曰不榖不徳而貪以/遇大敵不榖之罪也然楚不克君之羞也敢藉君靈以濟)
(楚師使潘黨率游闕四十乗從唐侯以為左拒以從上軍/駒伯曰待諸乎隨季曰楚師方壯若萃於我吾師必盡不)
(如收而去之分謗生民不亦可乎殿其卒而退不敗王見/右廣將從之乗屈蕩尸之曰君以此始亦必以終自是楚)
(之乗廣先左晉人或以廣隊不能進楚人惎之脱扄少進/馬還又惎之拔斾投衡乃出顧曰吾不如大國之數奔也)
(趙旃以其良馬二濟其兄與叔父以他馬反遇敵不能去/棄車而走林逢大夫與其二子乗謂其二子無顧顧曰趙)
(傁在後怒之使下指木曰尸女於是授趙旃綏以免明日/以表尸之皆重獲在木下楚熊負羈囚知罃知莊子以其)
(族反之厨武子御下軍之士多從之毎射抽矢菆納諸厨/子之房厨子怒曰非子之求而蒲之愛董澤之蒲可勝既)
(乎知季曰不以人子吾子其可得乎吾不可以苟射故也/射連尹襄老獲之遂載其尸射公子穀臣囚之以二者還)
(及昏楚師軍於邲晉之餘師不能軍宵濟亦終夜有聲丙/辰楚重至于邲遂次于衡雍潘黨曰君盍築武軍而收晉)
(尸以為京觀臣聞克敵必示子孫以無忘武功楚子曰非/爾所知也夫文止戈為武武王克商作頌曰載戢干戈載)
(橐弓矢我求懿徳肆于時夏允王保之又作武其卒章曰/耆定爾功其三曰敷時繹思我徂惟求定其六曰綏萬邦)
(屢豐年夫武禁暴戢兵保大定功安民和衆豐財者也故/使子孫無忘其章今我使二國暴骨暴矣觀兵以威諸侯)
(兵不戢矣暴而不戢安能保大猶有晉在焉得定功所違/民欲猶多民何安焉無徳而强爭諸侯何以和衆利人之)
(幾而安人之亂以為己榮何以豐財武有七徳我無一焉/何以示子孫其為先君宫告成事而已武非吾功也古者)
(明王伐不敬取其鯨鯢而封之以為大戮於是乎有京觀/以懲淫慝今罪無所而民皆盡忠以死君命又何以為京)
(觀乎祀于河作先君宫告成事而還是役也鄭石制實入/楚師將以分鄭而立公子魚臣辛未鄭殺僕叔及子服君)
(子曰史佚所謂毋怙亂者謂是類也詩曰亂離瘼矣奚其/適歸歸於怙亂者也夫公羊傳大夫不敵君此其稱名氏)
(以敵楚子何不與晉而與楚子為禮也曷為不與晉而與/楚子為禮也莊王伐鄭勝乎皇門放乎路衢鄭伯肉袒左)
(執茅旌右執鸞刀以逆莊王曰寡人無良邊垂之臣以干天/禍是以使君王沛焉辱到敝邑君如矜此喪人錫之不毛)
(之地使帥一二耋老而綏焉請唯君王之命莊王曰君之/不令臣交易為言是以使寡人得見君之玉面而微至乎)
(此莊王親自手旌左右撝軍退舍七里將軍子重諫曰南/郢之與鄭去數千里諸大夫死者數人厮役扈養死者數)
(百人今君勝鄭而不有無乃失民臣之力乎莊王曰古者/杆不穿庋不蠧則不出於四方是以君子篤於禮而薄於)
(利要其人而不要其土告從不赦不祥吾以不祥道民災/及吾身何日之有既則晉師之救鄭者至曰請戰莊王許)
(諾將軍子重諫曰晉大國也王師淹病矣君請勿許也莊/王曰弱者吾威之强者吾辟之是以使寡人無以立乎天)
(下令之還師而逆晉冦莊王鼓之晉師大敗晉衆之走/者舟中之指可掬矣莊王曰嘻吾兩君不相好百姓何)
(罪令之還師而佚晉冦穀梁傳績功也/功事也日其事敗也杜氏曰邲鄭地)
　戰而言及主乎是戰者也(何氏曰序林父於上罪起/其事言及者明晉汲汲欲)
　(敗楚/爾)按左氏晉師救鄭經既不以救鄭書矣(杜氏曰/不書救)
　(者以其緩不及事無救患之實耳或謂不書救鄭是/予楚以伯然晉文晉悼之伯書楚人救衞救鄭豈不)
　(予晉以/伯乎)又不言楚晉戰于邲而使晉主之何也陳人
　弑君晉不討賊而楚能討之楚人圍鄭亦既退師與
　鄭平矣而又與之戰則非觀釁之師也故釋楚不貶
　而使晉主之獨與常詞異乎(王氏曰據楚成救鄭則/書宋公及楚人戰于泓)
　(楚得臣救衛則書晉侯齊宋秦師及楚人/戰于城濮今此晉救鄭當書楚及晉戰)按邲之役
　六卿並在大夫司馬皆具官不欲勦民者三帥也違
　命濟師者先縠也而獨罪林父何也尊無二上定于
　一也古者仗鉞臨戎專制閫外(南史沈慶之傳閫外/之事將軍所得專制)
　(李衛公問對古者出師命將授之以斧曰從此至/天將軍制之又授之以鉞曰從此至地將軍制之)雖
　君令有所不受(史記穰苴傳將在軍雖君令有所不/受前漢書周亞夫傳上勞軍至細栁)
　(不得入曰軍中但聞將軍之令不聞天子詔上曰此/真將軍矣唐書段志𤣥傳與宇文士及勒兵衞章武)
　(門太宗夜遣使至志𤣥曰軍門不夜開使者示/手詔志𤣥曰夜不能辨帝歎曰周亞夫何以加)况其
　屬乎欒書救鄭軍帥之欲戰者八人武子遂還衆不
　敢遏(事見左傳/成公六年)偪陽之舉匄偃二將皆請班師荀罃
　令曰七日不克必爾乎取之遂下偪陽(事見左傳/襄公十年)林
　父既知無及於鄭焉用之矣諸帥又皆信然其策先
　縠若獨以中軍佐濟者下令三軍無得妄動按軍法
　而行辟夫豈不可既不能令乃畏失屬亡師之罪而
　從韓獻子分惡之言(朱子曰左傳分謗事近世士大/夫多是如此只要狥人情如荀)
　(林父邲之役先縠違命而濟乃謂與其專罪六人同/之是何等見識當時為林父者只合按兵不動召先)
　(縠而/誅之)知難而冒進是棄晉師於誰責乎故後誅先縠
　不去其官此稱敗績特以林父主之也(茅堂胡氏曰/邲之戰先縠)
　(趙旃實敗晉師而獨書林父者責元帥也武侯祁山/之戰違命於街亭者馬謖也失於箕谷者鄧芝也而)
　(武侯深自刻責以為咎皆在已此亦春秋一綂之義/也任歸於一者責有所歸權分於下者衆無適從吳)
　(楚既反漢用條侯以梁主之貴太后之尊交請救援/條侯謹守便宜竟破七國唐六道重兵攻圍淮蔡久)
　(而無功及裴度視師雖韓𢎞亦輿疾督戰遂擒元濟/代宗以九節度之師圍慶緒不立元帥一夕而潰其)
　(成敗之績豈不著明也哉張氏曰經以林父及之者/言林父之為志乎此戰也葢晉不能討陳亂已失三)
　(綱軍政之本乃欲恃力以爭鄭不知楚莊既討陳亂/則師出有名而所以施於鄭者又進退得宜勇怯中)
　(節林父上不能輔君討亂以行盟主之大義而此行/本為救鄭而鄭已服楚先縠之徒恃强專制故林父)
　(雖知楚之不可敵而不能止諸帥之從楚師考公羊/則知楚之所以勝考左氏則知晉之所以敗此春秋)
　(所以不書救鄭而特以林父主此戰著其敗師之罪/也陳氏曰以大夫敵君於是始鞌之戰不惟敵君且)
　(盟齊于師矣永嘉吕氏曰自楚執討賊之權於是陳/為楚有鄭不堪楚之屢伐而受盟辰陵然曰與其來)
　(者可也則猶未純乎從楚也故徼事於晉晉既不能/有陳而僅爭鄭則邲之一戰晉楚勝負之一決也自)
　(邲之敗而楚伐宋横行於中國而莫制矣汪氏曰林/父身為元帥始既不能禁副屬之違令而專行終又)
　(不能躬帥士卒冒矢石而力戰乃鼓於軍中倡為棄/甲曳兵之敗敗則喪師之罪不責林父諉於誰乎然)
　(楚君大夫與中國戰皆貶書人故楚成於泓得臣於/城濮囊瓦於柏舉並書人惟此書晉荀林父帥師以)
　(敵楚子者尊中國而抑蠻荆故不以林父之有罪而/貶之也泓之戰貶楚子此不貶者楚成設詐禽宋公)
　(於乗車之㑹以伐其國又乗勝不悛而敗宋於泓則/與楚莊為中國之所不能為者異矣○劉氏曰子玉)
　(不見名氏林父見名氏公羊皆為不敵君可怪也哉/廬陵李氏曰春秋中國與楚戰不以勝敗皆以中國)
　(為主徐邈曰内晉而外楚是也公羊以為荀林父稱/名氏先楚子者惡林父非也此因得臣書人而穿鑿)
　(耳陳氏亦以為大夫敵君於是始葢主公羊説未可/從也胡氏主乎是戰之説亦是葢雖以中國為主然)
　(息爭之道當責之中國也義皆可通要之此條楚書/子則知其非貶矣林父不書救則知其有罪矣不貶)
　(者退師之情可恕有/罪者敗師之責難逃)
秋七月
　附録(左傳鄭伯許男如楚○秋晉師歸桓子請死晉/侯欲許之士貞子諫曰不可濮城之役晉師三)
　(日穀文公猶有憂色左右曰有喜而憂如有憂而喜/乎公曰得臣猶在憂未歇也困獸猶鬭况國相乎及)
　(楚殺子玉公喜而後可知也曰莫余毒也已是晉再/克而楚再敗也楚是以再世不競今天或者大警晉)
　(也而又殺林父以重楚勝其無乃久不競乎林父之/事君也進思盡忠退思補過社稷之衛也若之何殺)
　(之夫其敗也如日月之食焉/何損於明晉侯使復其位)
冬十有二月戊寅楚子滅蕭
(左傳冬楚子伐蕭宋華椒以蔡人救蕭蕭人囚熊相宜/僚及公子丙王曰勿殺吾退蕭人殺之王怒遂圍蕭蕭)
(潰申公巫臣曰師人多寒王巡三軍拊而免之三軍之/士皆如抰纊遂傅於蕭還無社與司馬卯言號申叔展)
(叔展曰有麥麴乎曰無有山麴窮乎曰無河魚腹疾奈/何曰目於眢井而拯之若為茅絰哭井則已明日萧潰)
(申叔視其井則茅絰存焉號/而出之杜氏曰蕭宋附庸國)
　假於討賊而滅陳春秋以討賊之義重也末減而書
　入惡其貳已而入鄭春秋以退師之情恕也末減而
　書圍與人為善之德宏矣至是肆其强暴滅無罪之
　國其志已盈雖欲赦之不得也故傳稱蕭潰經以滅
　書斷其罪也孟子曰以力假仁者伯伯必有大國楚
　莊葢以力假仁不能久假而遽歸者也建萬國親諸
　侯者先王之政興滅國繼絶世者仲尼之法今乃滅
　人社稷而絶其祀亦不仁甚矣蕭既滅亡必無赴者
　何以得書于魯史楚莊縣陳入鄭大敗晉師于邲莫
　與校者不知以禮制心至於驕溢克伐怨欲皆得行
　焉遂以滅蕭告赴諸侯矜其威力以恐中國耳孟子
　定其功罪以五伯為三王之罪人春秋史外傳心之
　要典推此類求之斯得矣(髙氏曰楚既得陳鄭又敗/晉師遂深入中國憑陵諸)
　(夏滅人之國書以著其暴汪氏曰楚莊滅/蕭所以逼夫宋而脅中國諸侯之服已也)
晉人宋人衛人曹人同盟于清丘
(此大夫同盟之始左傳晉原縠宋華椒衞孔達曹人同/盟于清丘曰恤病討貳於是卿不書不實其言也程子)
(曰晉為楚敗諸侯懼而同盟既而皆/渝故書人以貶之杜氏曰清丘衞地)
　書同盟志同欲也(楊士勛曰新城書同傳云同外/楚則清丘亦是外楚省文也)或
　以惡其反覆而書同盟非也春秋不貴盟誓自隱公
　始年書儀父盟蔑宋人盟宿已不實言矣奚待清丘
　然後惡反覆乎清丘載書恤病討貳口血未乾敗其
　盟好所謂不待敗而惡見者也又奚必人諸國之卿
　然後知反覆之可罪乎(杜氏曰宋代陳衞救之不討/貳也楚代宋晉不救不恤病)
　(也故大夫稱人宋華椒承羣偽之言以誤/其國宋雖有守信之善而椒猶不免譏)楚既入陳
　圍鄭大敗晉師伐蕭滅之憑陵中國甚矣為諸侯計
　者宜信任仁賢脩明政事自强於為善則可以保其
　國耳曾不是圖而刑牲歃血要質鬼神蘄(音/祈)以禦楚
　謀之不臧孰大於是故國卿貶而稱人譏失職也(陳/氏)
　(曰曷為貶稱人猶曰人自為盟也人自為盟自鹿上/以來未之有也於是再見其在見何中國久無伯也)
　原縠違命喪師乃晉國罪人而主兹盟約所信任者
　皆可知矣(家氏曰幽之同盟内外大小翕然來同齊/霸之方盛也新城之同盟諸侯散者復合)
　(晉伯之漸衰也清丘之同盟異者衆而同者鮮晉不/復可言霸矣而春秋於四國之為此㑹猶以同盟書)
　(嘉其不以勝負為從違捨燎原强勝之楚從喪敗方/新之晉是故猶許之以同盟然視于幽之同則不可)
　(同日語矣汪氏曰新城之同晉以趙盾主盟清丘之/同復以四國之大夫盟齊盟所以一天下之心而晉)
　(以大夫尸之又其甚而諸侯之大夫與焉伯業之不/振宜矣廬陵李氏曰晉景公之同盟五清丘斷道蟲)
　(牢馬陵于蒲○劉氏曰左氏云卿不書不實其言也/夫春秋之世不實其言者衆矣奚獨此耶且華椒不)
　(宜被/貶)
宋師伐陳衛人救陳
(左傳宋為盟故伐陳衞人救之孔達曰/先君有約言焉若大國討我則死之)
　陳有弑君之亂宋不能討而楚能討之雖曰縣陳尋
　復封之其德於楚而不二未足責也宋人不能内自
　省德遽以大衆伐之非義舉矣衛人救陳背盟失信
　而以救書者見宋師非義陳未有罪而受兵為可恤
　也且謀國失圖妄興師旅無休息之期則亂益滋矣
　其以救書意在責宋也若衛叛盟則不待貶絶而惡
　自見矣(髙氏曰書衞救陳者所以罪宋也然衞方盟/於清丘而反救陳救雖義事而有背盟之惡)
　(故稱人汪氏曰清丘之載書恤病討貳而宋之討陳/衞之救陳皆非春秋所與者不度徳不量力而啟釁)
　(於强楚渝盟失信以從簡/書名雖是而實則非矣)
(乙定王十/丒一年)十有三年(晉景四齊頃三衞穆四蔡文十六/鄭襄九曹文二十二陳成三把桓)
(四十一宋文十五/秦桓九楚莊十八)
春齊師伐莒(公作/伐衛)
(左傳莒恃晉而不事齊故也臨川吳氏曰齊以强陵弱/而伐莒十一年之伐稱齊人此稱齊師者甚其動大衆)
(而伐小國也○汪氏曰公羊作伐衞證之經文前後皆/無齊衛交怨之事而於莒則四年平之不肯而魯伐之)
(十一年齊又伐之/則伐莒無疑矣)
夏楚子伐宋
(左傳以其救蕭也君子曰/清丘之盟惟宋可以免焉)
　楚人滅蕭將以脅宋諸侯懼而同盟為宋人計者恤
　民固本輕徭薄賦使民效死親其上則可以待敵矣
　計不出此而急於伐陳攻楚與國非策也故楚人有
　詞于伐而得書爵(張氏曰天下無道小役大弱役强/宋不知屈伸消長之道而欲以區)
　(區之力强中國由此致伐汪氏曰文定責宋特譏其/啟致兵之罪失保國之策非以楚之陵中國為無罪)
　(也葢不待貶絶而惡自見耳廬陵李氏曰楚有事於/中國皆自鄭及宋楚成之爭伯敗宋於泓楚穆之爭)
　(伯弱宋於厥貉楚莊之興挾鄭人以侵宋卒之今年/之伐明年之圍又明年之平而南北之勢成矣成十)
　(八年彭城之役楚又挾鄭以圖宋向非悼公之盛/則于宋之盟不待襄公之末年而天下分伯矣)
秋螽
(杜氏曰為/災故書)
冬晉殺其大夫先縠
(左傳秋赤狄伐晉及清先縠召之也冬晉人討邲之敗/與清之師歸罪于先縠而殺之盡滅其族君子曰惡之)
(來也已則取之/其先縠之謂乎)
　先縠違命大敗晉師元帥不能用鉞已失刑矣今又
　重有罪焉晉人治其罪而戮之義也曷為稱國以殺
　而不去其官夫兵者安危所係有國之大事也將非
　其人則敗雖得其人使親信間之則敗以剛愎不仁
　者㕘焉而莫肯用命則敗凡此三敗君之過也河曲
　之戰趙穿獨出而臾駢之謀不用(事見左傳文/公十二年)濟涇
　而次欒黶(於斬/反)欲東而荀偃之令不行(事見左傳襄/公十四年)
　今林父初將中軍乃以先縠佐之使敵國謀臣知其
　從政者新未能行令誰之過歟故稱國以殺不去其
　官罪累上也(髙氏曰邲之役三帥皆欲還先縠固請/戰遂及於敗至是以為討然釋趙旃魏)
　(錡不討而獨誅先縠為政不平殺者不受治矣又族/滅之惡之甚也張氏曰越椒將攻王而楚莊尚思子)
　(文之治楚而復克黄之所先縠先軫之孫/而滅其族葢晉之徳刑皆不足以敵楚矣)
　附錄(左傳清丘之盟晉以衞之救陳也詞焉使人弗/去曰罪無所歸將如而師孔達曰苟利社稷請)
　(以我説罪我之由我則為政而亢/大國之討將以誰任我則死之)
(丙定王十/寅二年)十有四年(晉景五齊頃四衞穆五蔡文十七/鄭襄十曹文二十三卒陳成四把)
(桓四十二宋文十六/秦桓十楚莊十九)
春衛殺其大夫孔達
(左傳春孔達縊而死衞人以説于晉而免遂告于諸侯/曰寡君有不令之臣達構我敝邑于大國既伏其罪矣)
(敢告衞人以為成勞/復室其子使復其位)
　殺大夫而書名氏義不繫於專殺也孔達棄信以危
　社稷衛人按其罪而誅之可也(茅堂胡氏曰孔達之/死謀之不臧者也先)
　(君雖有約言若其有罪而大國見討亦可踐言不自/省乎而况同盟口血未乾即亢大國之討以危其社)
　(稷乃以身死之求説於晉與自經於溝瀆而莫之知/者奚遠哉是時陳貳於楚為孔達計者若顧約言告)
　(之以不當/貳可也)何以稱國而不去其官用人謀國干犯盟
　主至於見討誰之過歟稱國以殺不去其官罪累上
　也春秋端本清源故書法如此(蘇氏曰孔達則有罪/矣而衞人用其言以)
　(干盟主故稱國以殺陳氏曰孔/達自殺而稱國以殺其君意也)
夏五月壬申曹伯壽卒
晉侯伐鄭
(左傳夏晉侯伐鄭為邲故也告于諸侯蒐焉而還中行/桓子之謀也曰示之以整使謀而來鄭人懼使子張代)
(子良于楚鄭伯如楚謀晉故/也鄭以子良為有禮故召之)
　按左氏傳為邲故也比事以觀知其為報怨復讐之
　兵詞無所貶者直書其事而義自見矣(張氏曰屈而/知伸敗而能)
　(改可以興矣晉所以敗由大義不明而爭與國也今/敗未兩嵗而復興爭鄭之師故書晉侯以著其師之)
　(為報怨也髙氏曰晉救鄭而敗于邲鄭遂即楚夫鄭/背盟即楚討之正也然靈成以來文公之澤浸微干)
　(戈日尋積而至於蜀之盟而中/國盡入楚矣豈特失鄭而已乎)
秋九月楚子圍宋
(左傳楚子使申舟聘于齊曰無假道于宋亦使公子馮/聘于晉不假道於鄭申舟以孟諸之役惡宋曰鄭昭宋)
(聾晉使不害我則必死王曰殺汝我伐之見犀而行及/宋宋人止之華元曰過我而不假道鄙我也鄙我亡也)
(殺其使者必伐我伐我亦亡也亡一也乃殺之楚子聞/之投袂而起屢及於窒皇劒及于寢門之外車及於蒲)
(胥之市秋九/月楚子圍宋)
　宋人要結盟誓欲以禦楚已非持國之道輕舉大衆
　勦民妄動又非恤患之兵特書救陳以著其罪明見
　伐之由也國必自伐然後人伐之凡事其作始也簡
　其將畢也必巨易於訟卦曰君子以作事謀始始而
　不謀必至於訟訟而不竟必至於師若宋是矣始謀
　不臧至於見伐見圍幾亡其國則自取之也春秋端
　本故責宋為深若蠻荆圍中國則亦明矣(臨川吳氏/曰宋前以)
　(救蕭而見伐今又以殺楚使而受圍楚之荐食上國/宋之挑釁强夷俱可罪也汪氏曰楚莊始而滅蕭以)
　(逼宋繼而伐宋以聲其救蕭之罪又遣使過宋不假/道以激怒於宋而使殺之於是國君親將環其國而)
　(攻之然則楚子之志在於陵暴中國以取威爭伯其/惡甚矣文定作傳屢責宋而不責楚者楚人憑陵中)
　(夏之罪顯而易見而宋有致兵之由其罪未著也故/備論之廬陵李氏曰楚至是再圍宋矣僖二十七年)
　(書楚人嫌詞也此/書楚子直詞也)
葬曹文公
冬公孫歸父㑹齊侯于穀
(左傳冬公孫歸父㑹齊侯于縠見宴桓子與之言魯樂/桓子告髙宣子曰子家其亡乎懐於魯矣懐必貪貪必)
(謀人謀人人亦謀已/一國謀之何以不亡)
　夫禮别嫌明微制治於未亂自天子出者也列國之
　君非王事而自相㑹聚是禮自諸侯出矣以國君而
　降班失列下與外臣㑹以外臣而抗尊出位上與諸
　侯㑹是禮自大夫出矣(王氏曰大夫㑹諸侯始於單/伯㑹齊宋衛鄭之君于鄄而)
　(後公孫敖㑹晉侯于戚至叔仲彭生㑹晉卻缺于承/筐則大夫自為㑹矣大夫盟諸侯始於柔㑹宋公陳)
　(侯蔡叔盟于折而後公孫敖㑹宋公陳侯鄭伯晉士/縠盟于垂隴至公子遂㑹晉趙盾盟于衡雍則大夫)
　(自相盟矣然莊僖以上大夫未專/政也文宣以下大夫始專政矣)君若贅旒(何氏曰/贅繫屬)
　(之辭旒旂旒以旂旒/為喻者為下所執持)陪臣執命豈一朝一夕之故其
　所由來漸矣故易於坤之初六曰馴致其道至堅氷
　也易言其理春秋見諸行事若合符節可謂深切著
　明矣(張氏曰魯素事齊而宣公之立公子遂主之故/其父子常親于齊而齊亦不復計等列之不班)
　(從而與之㑹也非禮甚矣王氏曰遂以不正而立宣/公公以不正而任其子歸父此年㑹齊侯明年㑹楚)
　(子見公與之深也諸侯失政自宣公始大夫專政自/歸父始廬陵李氏曰大夫㑹諸侯始於單伯㑹齊侯)
　(于鄄繼見于公孫敖㑹晉侯于戚不知胡氏何/以始發傳於此豈非以非伯事而私相㑹乎)
　附録(左傳孟獻子言於公曰臣聞小國之免於大國/也聘而獻物於是有庭實旅百朝而獻功於是)
　(乎容貌采章嘉淑而有加貨謀其不免也誅/而薦賄則無及也今楚在宋君其圖之公説)
(丁定王十/卯三年)十有五年(晉景六齊頃五衞穆六蔡文十八/鄭襄十一曹宣公廬元年陳成五)
(把桓四十三宋文十七/秦桓十一楚莊二十)
春公孫歸父㑹楚子于宋
　楚子不假道於宋以啟釁端而圍之陵蔑諸夏甚矣
　(襄陵許氏曰楚圍/宋之威振及魯矣)諸侯縱不能畏簡書䘏同惡存先
　代之後嚴兵固圉以為聲援猶之可也乃以周公之
　裔千乘之國謀其不免至於薦賄不亦鄙乎若此類
　聖人不徒筆之於經也比事以觀則知當時天下盛
　衰之由春秋經世之畧矣(陳氏曰吾大夫始特㑹楚/也朱子曰公孫歸父㑹楚)
　(子于宋宋人及楚人平春秋責其叛中國而從夷狄/爾罪其貳霸非是春秋豈率天下諸侯以從三王之)
　(罪人哉廬陵李氏曰歸父㑹楚子于宋正與昭九年/叔弓㑹楚子于陳書法事情皆同左氏胡氏傳得之)
　(矣/)
夏五月宋人及楚人平
(左傳宋人使樂嬰齊告急于晉晉侯欲救之伯宗曰不/可古人有言曰雖鞭之長不及馬腹天方受楚未可與)
(爭雖晉之强能違天乎諺曰髙下在心川澤納汙山藪/藏疾瑾瑜匿瑕國君含垢天之道也君其待之使解楊)
(如宋使無降楚曰晉師悉起將至矣鄭人囚而獻諸楚/楚子厚賂之使反其言不許三而許之登諸樓車使呼)
(宋人而告之遂致其君命楚子將殺之使與之言曰爾/既許不榖而反之何故非我不信女則棄之速即爾刑)
(對曰臣聞之君能制命為義臣能承命為信信載義而/行之為利謀不失利以衛社稷民之主也義無二信信)
(無二命君之賂臣不知命也受命以出有死無霣又可/賂乎臣之許君以成命也死而成命臣之祿也寡君有)
(信臣下臣獲考死又何求楚子舍之以歸夏五月楚師/將去宋申犀稽首於王之馬前曰毋畏知死而不敢廢)
(王命王棄言焉王不能答申叔時僕曰築室反耕者宋/必聽命從之宋人懼使華元夜入楚師登子反之牀起)
(之曰寡君使元以病告曰敝邑易子而食析骸以㸑雖/然城下之盟有以國斃不能從也去我三十里唯命是)
(聽子反懼與之盟而告王退三十里宋及楚乎華元為/質盟曰我無爾詐爾無我虞公羊傳外平不書此何以)
(書大其平乎已也何大乎其平乎已莊公圍宋軍有七/日之糧爾盡此不勝將去而歸爾於是使司馬子反乗)
(堙而闚宋城宋華元亦乗堙而出見之司馬子反曰子/之國何如華元曰憊矣曰何如曰易子而食之析骸而)
(炊之司馬子反曰嘻甚矣憊雖然吾聞之也圍者柑馬/而秣之使肥者應客是何子之情也華元曰吾聞之君)
(子見人之厄則矜之小人見人之厄則幸之吾見子之/君子也是以告情于子也司馬子反曰諾勉之矣吾軍)
(亦有七日之糧爾盡此不勝將去而歸爾揖而去之反/于莊王莊王曰何如司馬子反曰憊矣曰何如曰易子)
(而食之析骸而炊之莊王曰嘻甚矣憊雖然吾今取此/然後而歸爾司馬子反曰不可臣已告之矣軍有七日)
(之糧爾莊王怒曰吾使子往視之子曷為告之司馬子/反曰以區區之宋猶有不欺人之臣可以楚而無乎是)
(以告之也莊王曰諾舍而止雖然吾猶取此然後歸爾/司馬子反曰然則君請處于此臣請歸爾莊王曰子去)
(我而歸吾孰與處于此吾亦從子而歸爾引師而去之/故君子大其平乎已也此皆大夫也其稱人何貶曷為)
(貶平者在下也榖梁傳平者成也善其量力而反義也/人者衆辭也平稱衆上下欲之也外平不道以吾人之)
(存焉道/之也)
　此華元子反二國之卿其稱人何貶也春秋賤欺詐
　惡侵伐二卿不愛其情釋怨解紛使宋無亡國之憂
　楚無滅國之罪功亦大矣宜在所褒何以貶也善則
　稱君過則歸已則民作忠今二卿自以情實私相告
　語取必於上以成平國之功而其君不預知焉非人
　臣之義也(董子曰子反與華元平/是内專政而外擅名也)世衰道微暴行交
　作君有聽於臣父有聽於子夫有聽於婦而人道將
　滅亾矣仲尼所為懼春秋所以作也故平以解紛(啖/氏)
　(曰和而不/盟曰平)雖其所欲而平者在下則大倫紊矣聖人
　明其道不計其功故褒貶如此然則臣而有安國家
　利社稷者專之不可乎曰專之而可者謂境外也子
　反在君之側無奏報之難幾會之失奚急於平而專
　之若是哉或曰子反攘善則知其罪矣華元救國急
　難而紓其情實何尤焉夫宋先代之後武王所封以
　備三恪(汪氏曰本作愙/敬之如賔客也)橫見侵偪非有可滅之罪也
　若以大義責之曰子為上卿不能恤小助桀為虐陵
　我郊保圍我城郭欲滅我社稷縱子得之何面目見
　天下之士乎使子反果忠楚莊果賢必為義動退師
　止衆結盟而反矣何必輕見情實蹈不測之險乎後
　世羊陸效其所為交歡邊境而議者以為非純臣也
　知春秋之法矣(晉書羊祜與呉陸抗對境使命交通/抗遺祜酒祜饋抗藥時謂華元子反)
　(復見于今朱子曰羊陸相遺問只是敵國相傾之謀/陳氏曰凡平不書必闗於天下之故也而後書有與)
　(楚平者矣文九年陳平不書宣十年鄭平不書至宋/始書之僖二十四年宋嘗及楚平矣至莊王始書之)
　(必宋從楚必莊王得宋天下將有南北之勢春秋特/致意焉永嘉吕氏曰晉與楚爭陳楚討少西氏之亂)
　(而陳在楚宇下矣晉與楚爭鄭邲之戰敗而鄭又在/楚宇下矣宋伐陳而衛救之則衞又貳於楚歸父㑹)
　(于宋而魯又即於楚楚之圍宋軍罷食盡而將去矣/宋人告急晉不能出師以援之宋及楚平豈得已哉)
　(書曰宋人及楚人平以見中國之無伯也以見荆楚/之恣横也以見諸侯之有畏於楚而莫有能救之者)
　(也○劉氏曰公羊云大其平乎已也非也臣無專美/古今之詔也子反何不退與其君謀而擅與宋平乎)
　(榖梁云平稱衆上下欲之也非也暨齊平何以不曰/暨齊人平乎又云外平不書以吾人之存焉道之也)
　(非也宋幸得平以告諸侯故魯史有其事爾廬陵李/氏曰春秋書平五獨此為外平此條之説陳氏為長)
　(宋楚稱人疑穀梁為優胡氏專取公羊則以此平不/過子反華元一言而觧宋楚實未嘗有盟誓也恐當)
　(時未必/能如此)
六月癸卯晉師滅赤狄潞氏以潞子嬰兒歸
(左傳潞子嬰兒之夫人晉景公之姊也酆舒為政而殺/之又傷潞子之目晉侯欲伐之諸大夫皆曰不可酆舒)
(有三雋才不如待後之人伯宗曰必伐之狄有五罪雋/才雖多何補焉不祀一也耆酒二也棄仲章而奪黎氏)
(地三也虐我伯姬四也傷其君目五也恃其雋才而不/以茂徳滋益罪也後之人或者將敬奉徳義以事神人)
(而申固其命若之何待之不討有罪曰將待後後有辭/而討焉毋乃不可乎夫恃才與衆亡之道也商紂由之)
(故滅天反時為災地反物為妖民反徳為亂亂則妖災/生故文反正為乏盡在狄矣晉侯従之六月癸夘晉荀)
(林父敗赤狄於曲梁辛亥滅潞鄷/舒奔衛衛人歸諸晉晉人殺之)
　其稱日謹之也上卿為主將略而稱師者著其暴也
　(陳氏曰滅國之稱日者謹之也滅國之大夫其稱人/者貶之也故荀林父之滅潞氏隨㑹之滅甲氏春秋)
　(皆略而不書所以/深著其強暴也)滅而舉號及氏者减見滅之罪著
　滅者之甚不仁也潞嬰兒不死社稷比於中國而書
　爵者免嬰兒之責詞也然則晉人之伐之者非耶徐
　夷並興東郊不開伯禽征之(見書/費誓)玁狁孔熾侵鎬(合/老)
　(反/)及方宣王伐之(見詩小/雅六月)楚人侵鄭近在王畿齊
　侯攘之皆門庭之㓂不可縦而莫禦者也雖禦
　之亦不極其兵力殄滅之無遺育也今赤狄
　未甞侵掠晉境非門庭之寇而恃強暴以
　滅之其不仁甚矣春秋所以責晉而略狄也
　又有異焉者夫伐國之要討其罪人斯止
　矣按左氏潞子夫人晉景公之姊也酆
　舒為政而殺之又傷潞子之目則酆舒
　者罪之在也為晉計者執酆舒轘(音/患)諸市立黎侯安
　定潞子改紀其政而返則諸狄服疆域安矣今乃利
　狄之土滅潞氏以其君歸何義乎春秋所以責晉而
　畧狄也(髙氏曰是時楚肆其彊圍宋踰年晉不能救/而反伐狄利其土地亦怠於憂中國矣汪氏)
　(曰滅晉景公㑹狄于攅而不討函陳滅赤狄潞氏而/不救宋汲汲於開疆而忘中國不可以言伯矣永嘉)
　(吕氏曰潞氏屢侵中國晉景滅之似也然楚之圍宋/歴三時而不觧晉不能興兵往救而徒加兵於狄今)
　(年書晉師滅赤狄潞氏以潞子嬰兒歸明年書晉人/滅赤狄甲氏及留吁觀宋人之告急晉侯欲救之而)
　(伯宗方以納汙藏疾自諉及晉侯之欲伐狄諸大夫/皆以為不可而伯宗乃曰後之人或者將敬奉徳義)
　(若之何待之嗚呼是誠何心哉其為謀不過陵弱畏/强爾不得志乎楚乃求得志於狄晉侯以是賞桓子)
　(又以是賞士伯又獻狄俘于周君臣之問矜然徳色/何暇謀及楚哉備書而義自見矣陳氏曰滅國以其)
　(君歸皆稱爵如楚人滅弦弦子奔黄楚人滅頓以頓/子牂歸楚人滅胡以胡子豹歸苐言奔者不名之以)
　(歸者名之○劉氏曰公羊云潞子之為善也躬足以/亡爾非也四裔之君稱子周禮也非為善而亡也葢)
　(迷於有/爵爾)
秦人伐晉
(左傳秋七月秦桓公伐晉次于輔氏壬午晉侯治兵于/稷以略狄土立黎侯而還及雒魏顆敗秦師于輔氏獲)
(杜回秦之力人也初魏武子有嬖妾無子武子疾命顆/曰必嫁是疾病則曰必以為殉及卒顆嫁之曰疾病則)
(亂吾從其治也及輔氏之役顆見老人結草以抗杜回/杜回躓而顛故獲之夜夢之曰余而所嫁婦人之父也)
(爾用先人之治命余是以報廬陵李氏曰此條諸傳皆/無左氏發傳於王札子殺召伯毛伯後疑此文本是此)
(經之傳故陳氏曰秦人秦伯桓公也則亦以為即七月/之伐矣經傳之文其月日先後者甚多不知杜氏何以)
(不取髙氏曰自三年秦師伐晉晉不報秦今十四年矣/此復來伐者乗晉兵略狄土而闚其虗也故貶而人之)
王札子殺召伯毛伯
(左傳王孫蘇與召氏毛氏爭政使王子捷殺召戴公及/毛伯衞卒立召襄公羊傳王札子者何長庶之號也縠)
(梁傳王札子者當上之辭也殺召伯毛伯不言其何也/兩下相殺也兩下相殺不志乎春秋此其志何也矯王)
(命也殺之非忿怒相殺也故曰以王命殺也以王命殺/則何志焉為天下主者天也繼天者君也君之所存者)
(命也為人臣而侵其君之命而用之是不臣也爲人君/而失其命是不君也君不君臣不臣此天下所以傾也)
　王臣有書字而言子者王季子是也有書子而繫名
　者王子虎是也此稱王札子者穀梁以為當上之詞
　也(何氏曰天子之庶兄天子不言子弟故變文言王/札書者惡天子不以禮尊之而任以權王氏曰變)
　(文先名若王猛然髙氏曰矯王命以殺大臣宜名之/以著其罪然書札而不書王子則與内臣柔弱之類)
　(無異書王子札則與王子/虎無異故變文以别之)其為當上之詞者矯王命
　以殺之也為天下主者天也繼天者君也君之所司
　者命也為人臣而侵其君之命則不臣為人君而假
　其臣以命則不君君不君臣不臣天下所以傾也邢
　侯專殺雍子於朝叔向以殺人不忌為賊請施邢侯
　君子以為義(事見左傳昭/公十四年)王札子之罪當服此刑而
　天王不能施之無政刑矣何以保其國而不替乎(或/問)
　(王札子陸淳以為王子札茅堂胡氏曰讀經當看大/㫖有疑處且闕之聖人之意只是罪挾王命專殺耳)
　(蜀杜氏曰桓襄之前列國諸侯交相戰伐列國不稟/王命也至此而王臣有相殺者内之卿士不奉王命)
　(也襄陵許氏曰拓拔魏世髙歡覩張彛之變而生亂/心梁武在位王侯專殺故法不施遂以亂亡無惑乎)
　(周之無以令天下也○趙氏曰公羊云王札子者長/庶之號也此妄穿鑿爾劉氏曰穀梁云不言其何也)
　(兩下相殺也非也凡殺大夫稱其者皆君/也豈可云王札子殺其大夫召伯毛伯乎)
　附録(左傳晉侯賞桓子狄臣千室亦賞士伯以瓜衍/之縣曰吾獲狄士子之功也微子吾喪伯氏矣)
　(羊舌職説是賞也曰周書所謂庸庸祇祇者謂此物/也夫士伯庸中行伯君言之亦庸士伯此之謂明徳)
　(矣文王所以造周不是過也故詩曰陳錫哉周能施/也率是道也其何不濟○晉侯使趙同獻狄俘于周)
　(不敬劉康公曰不及十年原/叔必有大咎天奪之魄矣)
秋螽
　人事感於此則物變應於彼宣公為國虛内以事外
　去實而務華煩於朝㑹聘問賂遺之末而不知務其
　本者也故戾氣應之六年螽七年旱十年大水十有
　三年又螽十有五年復螽府庫匱倉廪竭調度不給
　而言利尅民之事起矣(張氏曰自六年至今三遇螽/災而加之以水旱此宣公不)
　(修徳節用愛/人之所感也)
仲孫蔑㑹齊髙固于無婁(公作/牟婁)
(杜氏曰無婁把邑王氏曰隱/四年莒伐把取牟婁即其地)
　禮之始失也諸侯非王事而自相㑹也無以正之不
　自天子出矣然後諸侯與大夫㑹(詳見文公元/年㑹戚注)又無
　以正之然後大夫與大夫會(詳見文公八/年盟衡雍注)禮亦不自
　諸侯出矣田氏簒齊六卿分晉(史記齊世家康公十/九年陳恒曽孫田和)
　(始為諸侯遷康公海濵晉世家靜公二年魏武侯/蔡哀侯趙敬侯滅晉而三分其地靜公遷為家人)三
　家專魯理固然也不能辨於早後雖欲正之其將能
　乎(髙氏曰齊侯在穀則公孫歸父㑹之齊卿在無婁/則仲孫蔑㑹之葢公主齊久矣幸晉楚之爭而不)
　(我及也忽焉而平楚宋俾歸父請於齊侯齊侯則疑/我之從楚也蔑於是復㑹以修舊好焉廬陵李氏曰)
　(大夫㑹大夫始於叔彭生㑹晉郤缺于承筐而胡氏/獨發傳於此條之下未詳其説張氏亦曰大夫相㑹)
　(葢始於此豈非以二子/非國事而私相㑹乎)
初税畝
(左傳非禮也穀出不過藉以豐財也公羊傳初者何始/也税畝者何履畝而税也初税畝何以書譏何譏爾譏)
(始履畝而税也何譏乎始履畝而税古者什一而藉古/者曷為什一而藉什一者天下之正中也多乎什一大)
(桀小桀寡乎什一大貉小貉什一者天下之中正也什/一行而頌聲作矣穀梁傳初者始也古者什一藉而不)
(税初税畝非正也古者三百步為里名曰井田井田者/九百畝公田居一私田稼不善則非吏公田稼不善則)
(非民初税畝者非公之去公田而履畝十取一也以公/之與民為己悉矣古者公田為居井竈葱韮盡取焉)
　孟子曰耕者助而不税則天下之農皆悦而願耕於
　其野矣書初税畝者譏宣公廢助法而用税也(杜氏/曰公)
　(田之法十取其一今又履其餘畝復十收其一故哀/公曰二吾猶不足遂以為常故曰初孫氏曰古者什)
　(一不税于民宣公奢泰國用不足又/取私田以斂其一始什二而税也)殷制公田為助
　助者藉也(朱子曰商人以六百三十畝之地畫為九/區區七十畝中為公田其外八家各授一)
　(區但借其力以耕公/田而不復税其私田)周因其法為徹徹者通也(朱子/曰周)
　(制一夫受田百畝而與同溝共井之人通力合作計/畝均收大率民得其九公取其一故謂之徹魯自宣)
　(公税畝又逐畝什取其/一則為十而取二矣)其實皆什一也古者上下相
　親上之於下則曰駿發爾私終三十里惟恐民食之
　不給也下之於上則曰雨我公田遂及我私惟恐公
　田之不善也故助法行而頌聲作矣世衰道微上下
　交惡民惟私家之利而不竭力以奉公(劉向曰是時/民患上力役)
　(懈於/公田)上惟邦賦之入而不惻怛以利下水旱凶災相
　繼而起公田之入薄矣所以廢助法而税畝乎初者
　志變法之始也(茅堂胡氏曰什一天下之中正不可/寡亦不可多也今宣公擅變先王之)
　(仁政而滅其所以為中於其國與民者既借其力以/耕公田又履民田而税其私畝書曰初税畝者志亂)
　(常之始自是/而不復矣)其後作丘甲用田賦至於二猶不足則
　皆宣公啓之也故曰作法於凉其弊猶貪作法於貪
　弊將若何有國家者必欲克守成法而不變其必先
　務本乎(汪氏曰三代制田取民雖皆不過什一而其/為法至周始詳宻而周盡為人君者苟能謹)
　(守其中正之制則可以足國而裕民矣今宣公以簒/得國既不能修徳以弭天災而感水旱螽蝝之變又)
　(不能斂奢以節國用而貽飢饉空乏之憂於是一旦/紊先王之制増税畝之法作法於貪其害有不可勝)
　(言矣易世而成公作丘甲而賦民之力有加于古迄/春秋之終而哀公用田賦而民財民力殆無遺餘皆)
　(肇於宣公之作俑也又使諸國效尤鄭子産則作丘/賦魏文侯則増租賦卒之暴秦開阡陌更賦税而先)
　(王之制窮今不復豈非宣公首禍以致然乎春秋書/初者二初獻六羽喜禮之復正也初税畝憂田制之)
　(變古也美惡不嫌同詞○廬陵李氏曰趙子賦税例/三此年税畝成元年作丘甲哀十二年用田賦也趙)
　(子改革例十初獻六羽躋僖公初税畝作丘甲丘武/宫作三軍舍中軍丘煬官從祀先公用田賦也凡變)
　(常之事皆書革而上者比於治革而下者比於亂察/其所革而興亡兆矣又曰税畝之説公穀何氏范氏)
　(胡氏皆以為仍是什而取一但廢古之助法爾左氏/傳文亦無什取二之意惟杜氏以為既取其公田又)
　(税其私田十之一則為十而取二此説似太過徐邈/注穀梁以為除去公田之外又税私田之什一楊士)
　(勛亦從之然於去公田之觧亦牽强而朱子集註亦/曰魯自宣公税畝又逐畝十取其一則為十而取二)
　(矣似亦從杜氏之説葢未詳孰是但變/法之初未必遽至倍取故當且從胡氏)
冬蝝生(蝝税/全反)
(公羊傳未有言蝝生者此其言蝝生何蝝生不書此何/以書幸之也幸之者何猶曰受之云爾受之云爾者何)
(上變古易常應是而有天災其諸則官於此焉/變矣穀梁傳蝝非災也其曰蝝非税畝之災也)
　始生曰蝝既大曰螽秋螽未息冬又生子災重及民
　也而詳志之如此者急民事謹天災仁人之心王者
　之務也遇天災而不懼忽民事而不修而又為繁政
　重賦以感之國之危無日矣(髙郵孫氏曰蝝者螽之/子也春秋之秋夏時之)
　(夏春秋之冬夏時之秋也螽為災於夏而蝝生於秋/一嵗而再為災故志也王氏曰蝝螽之子爾雅謂蝮)
　(□説者以為螽之有子不因化牡腹中陶冶而自生/故蝝曰蝮蜪皆蝗類故春秋記為災○趙氏曰左氏)
　(云幸其不為物害而書之按此類生訖便為災如蚕/食葉也為秋中之螽未息冬又生子重重為災故書)
　(爾/)
饑
(左傳蝝生/饑幸之也)
　春秋饑歲多矣(汪氏曰據隱公再書螟桓公再大水/又螽莊公三大水無麥苗大無麥禾)
　(僖公不雨螽大早文公三書歴三時不雨/又螽成公大水哀公三書螽皆不書饑)書於經者
　三而宣公獨有其二何也古者三年耕餘一年之畜
　九年耕餘三年之食雖有凶旱民無菜色是歲雖螽
　蝝而遽至於饑者宣公為國務華去實虛内事外煩
　於朝㑹聘問賂遺之末而不敦其本府庫竭矣倉廪
　匱矣水旱螽蝝天降饑饉亦無以振業貧乏矣經所
　以獨兩書饑以示後世為國之不可不敦本也(張氏/曰宣)
　(兩書饑一在大水之後一在螽蝝之後甚言國無蓄/積而民無以生也家氏曰蝝生自一時而言也饑自)
　(一嵗而言也廬陵李氏曰左氏公羊皆云幸之者以/春秋幸天道之即應庶幾宣公之能變乎穀梁説雖)
　(鑿亦/好)
(戊定王十/辰四年)十有六年(晉景七齊頃六衞穆七蔡文十九/鄭襄十二曹宣二陳成六把桓四)
(十四宋文十八秦桓/十二楚莊二十一)
春王正月晉人滅赤狄甲氏及留吁
(左傳春晉士㑹帥師滅赤狄甲氏及留吁鐸辰三月為/獻狄俘晉侯請于王戊申以蔽冕命士㑹將中軍且)
(大傅於是晉國之盜逃奔于秦羊舌職曰吾聞之禹稱/善人不善人遠此之謂也夫詩曰戰戰兢兢如臨深淵)
(如履薄氷善人在上也善人在上則國無幸民諺曰民/之多幸國之不幸也是無善人之謂也杜氏曰甲氏留)
(吁赤狄之别種晉既滅/潞氏今又盡其遺黨)
　按左氏董是役者士㑹也上將主兵其稱人貶詞也
　甲氏潞之遺種留吁其殘邑也(髙氏曰書及者/所以别其族)王者
　不勤兵於遠畧不使其肆擾則止矣伯禽征徐夷東
　郊既開而止(書費誓序徐夷/並興東郊不開)宣王伐玁狁至于太原
　而止(詩六月薄伐玁狁至于太原/注逐出之而已不窮追也)武侯征戎瀘服其
　渠帥而止(三國志蜀諸葛亮傳亮南征馬謖曰若殄/盡遺類非仁者之情也願公服其心而已)
　(五月渡瀘至南中斬雍闓聞孟獲為夷漢所服募生/致之既得七縱七禽獲曰公天威也南人不復反矣)
　(遂平/四郡)必欲盡殄滅之無遺種豈仁人之心王者之事
　乎士㑹所以貶而稱人也(家氏曰晉滅潞氏則曰討/有罪也既滅之矣而復用)
　(師不已是必欲窮極其黨類盡夷滅之而後已夫豈/仁人之所忍為故書人以貶之楚人圍宋坐視不救)
　(諉曰鞭長不及馬腹又滅潞氏又滅甲氏留吁可已/而不已志存乎逐利而不能赴人之急謂諸侯何張)
　(氏曰晉自不得志于楚而一意用武於狄兼并其地/㑹書人深貶之也薛氏曰攅函之㑹未幾而三滅狄)
　(大無/信也)
夏成周宣榭火(榭公作謝火/公穀作災)
(左傳人火之也凡火人火曰火天火曰災公羊傳成周/者何東周也宣榭者何宣宫之榭也何言乎成周宣榭)
(災樂器藏焉爾成周宣榭災何以書記災也外災不書/此何以書新周也榖梁傳周災不志也其曰宣榭何也)
(以樂器之所/藏目之也)
　成周天子之東都(杜氏曰成周洛陽何氏曰天下所/名為東周名為成周者本成王所)
　(定/名)宣榭宣王之廟也按吕大臨考古圖(大臨藍田人/字與叔程門)
　(髙/弟)有􁉀(皮變/反)敦(音/對)者稱王格于宣榭呼内史策命􁉀
　是知宣榭者宣王之廟也(何氏曰周宣王之廟也至/此不毁者有中興之功)
　古者爵有德禄有功必於太廟示不敢專也榭者射
　堂之制其堂無室以便射事故凡無室者皆謂之榭
　(爾雅室有東西廂曰廟無東西廂/有室曰寢無室曰榭謂屋歇前)宣王之廟謂之榭
　者其廟制如榭也宣榭火何以書以宗廟之重書之
　也(汪氏曰書外災者五皆以國書葢災及於宗廟朝/市而非一處也獨此書宣榭以天子宗廟之重紀)
　(之也以責王室不謹於火備雖人火/焚之而不能救忽慢先祖之罪著矣)貴戚擅殺大臣
　而天子不討王室不復能中興矣人火之天所以見
　戒乎(汪氏曰董仲舒劉向謂王札子殺召伯毛伯天/子不能誅天戒之○劉氏曰公羊云外災不書)
　(何以書新周也非也穀梁云周災不志亦非也宋災/猶志况周災乎來告則書爾髙郵孫氏曰公穀皆云)
　(樂器之所藏榭藏樂器則何獨名宣乎汪氏曰啖氏/謂宣王廟當在王城然成周乃王城下都之總名分)
　(言之則澗水東瀍水西為王城都邑在焉瀍水東下/都為成周商民居焉合言之則總曰成周故洛誥多)
　(士序言往營成周成周既成是也成謂原廟始於漢/東周未應立宣王廟然詩稱於周受命自召祖命書)
　(稱王在新邑烝祭文王武王則洛邑成周鎬京皆宗/廟矣先王立廟葢有故也杜氏以為宣王講武屋外)
　(傳亦云榭不過講軍實竊疑宣王南征北伐講武於/此遂以為廟故其制如榭與宗廟不同張氏亦謂宣)
　(王復㑹諸侯於東都因存其廟古者祖有功故不毁/是也二傳謂樂器存焉非也周官守祧掌守先王先)
　(公之廟祧其遺衣服藏焉未聞藏樂也况榭既無室/何以藏樂器乎李氏堯命曰廟不應有榭榭不應藏)
　(樂榭者講武之所宣者其宣王之所為乎至是厯十/二世王業日壊求其如宣之盛既不可得而見而王)
　(之迹又煨燼葢痛之也廬陵李氏曰楚語曰先王之/為臺榭也榭不過講軍實故知榭是講武屋也杜氏)
　(之榭為講武處而昧於宣字之義公榖之宣榭為宣/王廟而不辨其為講武之所若但以為宣王廟則何)
　(不在京師而在成周乎且又何以名之曰榭乎故此/條張氏發明胡氏之説且兼用三傳之所長為得之)
　(公穀又以為宣王中興所作樂器藏於此因天災之/變見周之不復興也未知何據恐傳聞之謬公羊新)
　(周之説葢以為春秋主魯故惟於周宋書災/為王者之後記災也此其一家之義不可從)
秋郯伯姬來歸
(左傳/出也)
　按左氏郯伯姬來歸出也(啖氏曰内女見出皆書來/歸大其事也髙氏曰不能)
　(事舅姑為夫所/出見棄而歸也)内女出書之策者男女居室人之大
　倫也婚姻之禮廢則夫婦之道苦淫辟之罪多矣復
　相棄背喪其配耦氓之詩所以刺衛(朱子曰淫婦為/人所棄而自叙)
　(其事以道其/悔恨之意也)日以衰薄室家相棄中谷有蓷所以閔
　周(朱子曰凶年饑饉室家相棄婦人/覽物起興而自述其悲歎之詞也)易叙咸恒為下
　經首(程子曰夫婦人倫之始所以下經首咸繼以恒/男女交合而成夫婦故咸與恒皆二體合為夫)
　(婦之/義)春秋内女出夫人歸凡男女之際詳書于策所
　以正人倫之本也其旨微矣(趙氏曰為婦而出著其/非也吕氏曰婦人既嫁)
　(而出人道之大者故書之薛氏曰參譏之也家氏曰/女生而願為有家故嫁者謂之歸人道之常也見出)
　(而曰來歸著其變也臨川吳氏曰常事不書故歸郯/不書汪氏曰春秋書郯伯姬把叔姬來歸所以譏父)
　(母之訓育弗至致内女之婦徳有虧而亦書郯把之/君失齊家之道而棄其伉儷也然把叔姬書卒書把)
　(伯逆其喪歸則叔姬之出必有不當絶者而郯伯姬/不書卒不書喪歸則出者與出之者其罪皆著矣)
　附録(左傳為毛召之難故王室復亂王孫蘇奔晉晉/人復之○冬晉侯使士㑹平王室定王享之原)
　(襄公相禮殽烝武子私問其故王聞之召武子曰季/氏而弗聞乎王享有體薦宴有折爼公當享卿當宴)
　(王室之禮也武子歸而講/求典禮以修晉國之法)
冬大有年
(穀梁傳五穀大/熟為大有年)
　程氏曰大有年記異也旱乾水溢饑饉荐臻者災也
　山崩地震彗孛飛流者異也景星甘露醴泉芝草百
　穀順成者祥也大有年上瑞矣何以為記異乎凡災
　異慶祥皆人為所感而天以其類應之者也人事順
　於下則天氣和於上宣公弑立逆理亂倫水旱螽蝝
　饑饉之變相繼而作(汪氏曰七年大旱十年大水六/年螽十三年又螽十五年螽又)
　(蝝生十年饑/十五年大饑)史不絶書宜也獨於是冬乃大有年所
　以為異乎(髙郵孫氏曰大者非常之辭有者不宜有/也春秋書有年皆在桓宣之時聖人之意)
　(可知矣張氏曰宣公奪嫡而立王誅不加而天災饑/饉之禍屢降今年大有年亦所以記咎徴常多故曰)
　(記異也臨川吳氏曰宣公在位十六年天災荐臻今/忽大有年所以為異也二百四十二年書有年者二)
　(豈得謂/祥乎)夫有年大有年一耳古史書之則為祥仲尼
　筆之則為異此言外微旨非聖人莫能修之者也(汪/氏)
　(曰桓公有年之後遠狩守郎犯害民物宣公大有年/之先履畝而税重困農民二公得國於不義又不能)
　(修徳以撫下殘虐國本恬不為憂春秋之書有年既/以紀天時之反常又以憫魯國之民而幸其僅有年)
　(也不爾則/人類滅矣)
(已定王十/已五年)十有七年(晉景八齊頃七衞穆八蔡文二十/卒鄭襄十三曹宣三陳成七把桓)
(四十五宋文十九秦/桓十三楚莊二十二)
春王正月庚子許男錫我卒
(昭公也在位三十年/子甯嗣是為靈公)
丁未蔡侯申卒夏葬許昭公葬蔡文公
　日卒書名赴而得禮記之詳也葬而不月其畧在内
　宣公為國務華而無忠信誠慤之心計利而不知禮
　義邦交之實哀死送終獨厚於齊而利害不切其身
　者皆闕如也大則薄其君親(汪氏曰三年使/微者㑹葬匡王)次則忽
　於盟主(汪氏曰九年晉/成公卒不書葬)又其次若秦若衛若滕雖來
　告赴怠於禮而不㑹也(汪氏曰四年秦伯稻卒九年/滕子卒衞侯鄭卒皆不㑹葬)
　比事以觀義自見矣(張氏曰春秋備書而宣公不/謹於事上交鄰之罪見矣)
六月癸卯日有食之
己未公㑹晉侯衛侯曹伯邾子同盟于斷道
(左傳春晉侯使郤克徴㑹于齊齊頃公帷婦人使觀之/郤子登婦人笑于房獻子怒出而誓曰所不此報無能)
(涉河獻子先歸使欒京廬待命于齊曰不得齊事無復/命矣郤子至請伐齊晉侯弗許請以其私屬又弗許齊)
(侯使髙固宴弱蔡朝南郭偃㑹及斂盂髙固逃歸夏㑹/于斷道討貳也盟于卷楚辭齊人晉人執宴弱于野王)
(執蔡朝于原執南郭偃于温苗賁皇使見宴桓子歸言/于晉侯曰夫晏子何罪昔者諸侯事吾先君皆如不逮)
(舉言羣臣不信諸侯皆有貳志齊君恐不得禮故不出/而使四子來左右或沮之曰君不出必執吾使故髙子)
(及歛盂而逃夫三子者曰若絶君好寧歸死焉為是犯難/而來吾若善逆彼以懐來者吾又執之以信齊沮吾不)
(既過矣乎過而不改而又久之以成其悔何利之有焉/使反者得辭而害來者以懼諸侯將焉用之晉人緩之)
(逸穀梁傳同者有同也同外楚也程子曰諸/國同心欲伐齊故書同盟杜氏曰斷道晉地)
　書同盟者志同欲也大國率之小國畏威而從命非
　同欲也(汪氏曰如宋襄/公盟于曹南)小國訴之大國勉强而應焉
　非同欲也(汪氏曰如莒人請盟于/魯公孫敖如莒涖盟)若斷道之盟諸侯
　同心謀欲伐齊釋其憤怒非有不得已而要之者也
　(汪氏曰魯衛曹邾皆迫於齊故同有伐齊之心而晉/又欲討其貳㑹逢其適觀明年晉衞伐齊又二年四)
　(國與齊戰鞌則此盟為同謀伐齊可知矣鞌戰邾人/不與者國小不能以兵從也陳氏曰同盟至新城而)
　(再見斷道之後不/曰同盟者寡矣)或以為㑹同天子之事築宫為壇
　設方明如方嶽之盟故書同(劉氏曰同所以名盟焉/耳非同時之謂也以周)
　(禮言之殷見曰同同者巡狩殷國也以儀禮言之則/設方明王日月而命事者同盟也覲禮諸侯覲于天)
　(子為宫方三百步四門壇十有二尋深四尺加方明/于其上方明者木也方四尺設六色六玉以方明者)
　(上下四方神明之象也㑹同而盟明神鑑之王巡/狩至于方嶽之下諸侯㑹之亦為此宫以見之)疑
　其説之誤矣(汪氏曰襄十八年書同圍齊未嘗講㑹/禮豈亦行㑹同之禮傳紀楚公子罷戎)
　(與鄭人同盟于中分邾人鄭人徐人㑹宋公同盟于/蟲初無五等諸侯亦豈能用㑹同之制哉廬陵李氏)
　(曰此盟諸傳皆以為謀齊而穀梁獨以為外楚葢拘/于同尊同外之例恐非事實然此舉出於宋及楚平)
　(之後而徴㑹于齊則初意為盟誠因懼楚但郤克既/怒齊遂就起伐齊之謀耳榖説亦不為無據詳見莊)
　(十六年又曰此盟獨魯衞曹者即穀梁所謂魯行父/晉郤克衞孫良夫曹公子首同日使齊皆見笑辱者)
　(也故鞌戰亦具列四子然榖梁以四子聘齊在成元/年故此不以為謀齊之盟恐榖梁得其事而失其時)
　(耳/)
　附録(左傳秋八月晉師還○范武子將老召文子曰/燮乎吾聞之喜怒以類者鮮易者實多詩曰君)
　(子如怒亂庶遄沮君子如祉亂庶遄已君子之喜怒/以已亂也弗已者必益之郤子其或者欲已亂於齊)
　(乎不然余懼其益之也余將老使郤子逞其志/庶有豸乎爾從三子唯敬乃請老郤獻子為政)
秋公至自㑹
(汪氏曰宣公㑹盟兩書至黒壤之㑹事齊而不事晉危/晉之見討而不得釋也斷道之盟背齊而與晉謀伐齊)
(危齊人之見討也宣自即位以來卑屈事齊惟恐獲戾/末年遽有伐之之意初乞師于楚尋復求助於晉齊近)
(於魯而遠借援於大國以間/朝夕之好岌岌乎其殆哉)
冬十有一月壬午公弟叔肹卒(肹訐/乙反)
(左傳公母弟也凡太子之母弟公在曰公子不在曰弟/凡稱弟皆母弟也穀梁傳其曰公弟叔肹賢之也其賢)
(之何也宣弑而非之也非之則胡為不去也曰兄弟也/何去而之與之財則曰我足矣織屨而食終身不食宣)
(公之食君子以是為通/恩也以取貴乎春秋)
　稱弟得弟道也稱字賢也(汪氏曰佞夫齊年鄭語宋/辰秦鍼陳光招衞黒背鱄)
　(稱弟不稱字許叔蔡叔蔡季紀季稱字不稱弟何氏/曰宣公簒立叔肹不仕其朝不食其禄終身於貧賤)
　(故孔子曰篤信好學守死善道危邦不入亂邦不居/天下有道則見無道則隱此之謂也禮盛徳之士不)
　(名/)何賢乎叔肹宣弑而非之也非之則胡為不去也
　兄弟無絶道故雖非之而不去也與之財則曰我足
　矣終身不食宣公之禄君子以是為通恩也論情可
　以明親親言義可以厲不軌所以取貴乎春秋書曰
　公弟而稱字以表之也(茅堂胡氏曰叔肹書弟明其/得弟道比於衞鱄又足貴焉)
　(故特書字以褒之有偏愛之私情則稱弟無親親/之公義則稱弟以先公之子而稱公子史策常文)公
　子為正大夫而書卒貴也不為大夫而特書卒賢也
　(啖氏曰叔肹非卿卒而特書之嘉其行合於義曰公/弟明其得弟道也穀梁於鱄言合於春秋此言取貴)
　(於春秋既合義又足貴也故書字以褒之孫氏曰不/曰公子公孫以見叔肹無禄而卒也王氏曰叔肹之)
　(生不名於策書則非卿矣死不目為公子則未仕矣/變文曰公弟令名與字卒之者知其賢而得書也)
　或以為叔肹寵弟在宣公有私親之愛故生而賜氏
　俾世其卿與季友仲遂比則其説誤矣誠使叔肹有
　寵生而賜氏則是貴戚用事之卿豈有不見於經者
　齊年鄭語在外之見於經者季友仲遂在内之見於
　經者勢必與聞政事執國命矣况宣公之時煩於聘
　問㑹朝之禮遂蔑季孫歸父交於鄰國衆矣(汪氏曰/遂三如)
　(齊蔑如京師㑹齊髙固行父再如齊歸父亦再如/齊一如晉伐邾取繹㑹齊伐莒㑹齊侯又㑹楚子)而
　獨叔肹不與焉其非生而賜氏俾世其卿亦明矣(劉/氏)
　(曰叔肹不仕宣公則非大夫非大夫而書於春秋以/叔肹之義則固可以為大夫矣見公弟之重者所以)
　(非宣公之弑也舉叔肹之字者知其人之賢也肹非/賢則不得字字而不稱弟則與季友仲遂亂故見其)
　(重而後賢之此春秋之舉逸民也逸民十人不同操/然而不降其志不辱其身身中清廢中權叔肹兼之)
　(矣陳氏曰公弟者何見非大夫也非大夫而卒賢之/也賢之所以惡宣公也凡先君之子稱公有謂稱弟)
　(是故宋弟辰兄弟也一篇之間譏稱宋公之弟辰無/譏則從其恒稱為公子地陳公子招一人也譏稱陳)
　(侯之弟招無譏則從其恒稱為公子招故不弟稱弟/不友稱弟傳曰陳侯之弟招殺陳世子偃師罪在招)
　(也秦伯之弟鍼出奔晉罪秦伯也叔肹稱弟惡宣公/也汪氏曰成二年書公孫嬰齊帥師自是終春秋之)
　(世世為大夫葢叔肹辭禄不受而宣公以母弟懿親/命其子為大夫也廬陵李氏曰三傳母弟之説杜氏)
　(曰母弟之寵異於衆弟葢世縁然之情以養母氏之/志所以隆友于之恩然庶弟不得稱公弟而母弟或)
　(稱公子若嘉好之事則仍舊史之文唯相殺害然後/据例以示義此論先儒多不取詳見隱七年又曰兄)
　(弟先公之子當稱公子諸侯之兄弟當稱字其稱弟/稱名若齊年鄭語衞黒背陳招之類者罪其兄有寵)
　(愛之私亦罪其人之恃寵而當國也陳光秦鍼宋辰/衞鱄佞夫之類罪其兄薄友愛之義亦罪其人之不)
　(能盡道以取禍也蔡季許叔紀季蔡叔魯季子等稱/字者春秋之正例無貶詞也無貶即賢之也其不稱)
　(公子者不以貴戚累之其不稱弟者不以私與薄累/其兄也止係國者言與國一體也季子不可稱國則)
　(以子係之美之也叔肹書字而書弟此春秋之變例/稱弟者明其得弟道稱字者著其賢也惟其稱字所)
　(以異於其餘稱弟者也陳氏説亦好但以公子地為/無譏此語直礙又曰穀梁曰叔肹不去取貴於春秋)
　(鱄之去合乎春秋者楊士勛曰易稱君子之道或出/或處鱄以衞侯惡而難親恐罪及已故棄之而去使)
　(君無殺臣之惡兄無害弟之愆故得合於春秋此叔/肹以君有大逆不可受其禄者又是孔懐之親不可)
　(奮飛使君臣之節兩通兄弟之情俱暢故亦取貴於/春秋叔肹書字鱄直稱名者叔肹内可以明親親外)
　(足以厲不軌比鱄也賢乎遠矣故貴之稱字鱄雖/合於春秋無大善可褒故直書名而已此説是也)
(庚定王十/午六年)十有八年(晉景九齊頃八衞穆九蔡景公固/元年鄭襄十四曹宣四陳成八把)
(桓四十六宋文二十秦/桓十四楚莊二十三卒)
春晉侯衛世子臧伐齊
(左傳晉侯衞大子臧伐齊至於陽穀齊侯㑹晉侯盟/于繒以公子彊為質于晉晉師還蔡朝南郭偃逃歸)
　保國以禮為本者也齊頃公不謹於禮自已致㓂所
　謂國必自伐而後人伐之矣諸侯上卿皆執國命取
　必於其君以行其克伐怨欲之私故盟于斷道師于
　陽榖大戰于鞍(音/安)逞其志而後止春秋詳書于策見
　伐與伐者之罪皆可以為鑒矣(汪氏曰齊自翟泉以/來不與於晉之㑹盟)
　(而恃其强大侵暴小國是以晉景欲振奕世之霸業/始則君率衞以伐齊既而正卿舉合境之兵偕魯衛)
　(曹以戰齊葢非專以婦人笑客之故也薛氏曰齊不/與於諸侯之㑹而伐之也書衞之世子伐父掌兵非)
　(子道也臨川吳氏曰㑹朝與/伐國皆非世子之所宜也)
公伐杞
(髙氏曰把自文十六年來朝而復至故伐之已不修徳/而欲人朝已亦不思之甚矣徐氏曰公伐莒萊邾杞凡)
(近魯小國無不被伐公之惡也悉矣陳氏曰自是内不/書君將征伐在大夫矣廬陵李氏曰自此以前侵伐十)
(四凡九書公自此以後/侵伐十二惟四書公)
夏四月
　附録(左傳夏公使如楚/乞師欲以伐齊)
秋七月邾人戕鄫子于鄫
(左傳凡自虐其君曰弑自外曰戕公羊傳戕鄫子于/鄫者何殘賊而殺之也穀梁傳戕猶殘也戕殺也)
　戕者殘賊而殺之也于鄫者刺臣子不能救君難也
　(何氏曰刺/鄫無守備)夷貉(音/麥)無城郭宫室百官有司單車使者
　直造其廬帳虜其酋長者則有之矣(前漢書昭帝元/鳯四年遣駿馬)
　(監傅介子使樓蘭詐/誘其王安歸斬之)中國則重門擊析亷陛等威侍
　衛守禦之嚴奚至於坐使其君為邾人殘賊殺之而
　莫禦乎邾人葢嘗執鄫子用之(孫氏曰僖十九年邾/人執鄫子用之天子)
　(不能誅故此肆然/復戕鄫子于鄫也)則不共戴天之世讐也既不能復
　又使邾人得造其國都而戕殺其君曰于鄫者所以
　深責鄫之臣子至此極也(何氏曰支觧節斷之故變/殺言戕杜氏曰弑戕皆殺)
　(也弑者積微而起所以相測量非一朝一夕戕者卒/暴之名薛氏曰戕者殺異國之君也邾力足以加鄫)
　(而屢無道於鄫則魯以强大加邾葢出乎爾者也汪/氏曰邾稱人葢邾子而貶之也使果微者則當書曰)
　(盜殺鄫子某今曰邾人則為邾子明矣邾文公用鄫/子邾定公戕鄫子皆黜稱人惡其奕世兇虐滅人理)
　(而悖天常也蔡靈蔡昭見殺則錄其名/而鄫之二君不名葢無罪而受禍爾)
甲戌楚子旅卒
(楚始書卒左傳楚莊王卒楚師不出既而用晉師楚於/是乎有蜀之役公羊傳何以不書葬吳楚之君不書葬)
(辟其/號也)
　楚僭稱王降而稱子者是仲尼筆之也(汪氏曰魯史/必書楚王某)
　(卒聖人革其僭號/故曰楚子某卒)其不書葬者恐民之惑而避其號
　是仲尼削之也(孔記坊記春秋不稱楚越之王喪恐/民之惑也杜氏曰吳楚之葬僭而不)
　(典故絶而不書同之/夷蠻以息求名之偽)若楚若吳若徐皆自王降而稱
　子(史記楚世家周夷王之時王室微熊渠甚得江漢/間民和熊渠立為王厲王暴虐熊渠畏其伐去王)
　(號十一世至熊達伐隨令請王室尊為王王室不聽/乃自立為武王吳世家至壽夢始大稱王通鑑外紀)
　(徐夷作亂穆王分東方諸侯命徐子主之得朱弓朱/矢以為天瑞自號偃王陸地而朝三十六國汪氏曰)
　(楚至僖二十一年成王㑹盂始書子至莊王始書卒/呉至襄十二年壽夢始書子書卒徐至昭四年駒王)
　(章羽/書子)若滕自侯降而稱子若把自伯降而稱子四夷
　雖大皆曰子(禮記曲禮注九州之外長雖/有侯伯之地本爵亦無過子)其降而稱
　子者外之也或謂春秋不擅進退諸侯亂名實則非
　矣述天理正人倫此名實所由定也奚名為亂哉(汪/氏)
　(曰朱子綱目於七雄稱王皆書曰某君漢以後僭國/稱帝者皆書曰某主葢取法於春秋呉楚書子之義)
　(也然吳楚稱子特從天子所封之本爵而黙其僭號/也後世僭國非有朝廷封爵而自稱皇帝故但曰某)
　(主耳髙氏曰前此不書楚子之卒者外蠻荒也此書/之者以楚入為中國之害甚於前日中國不能自正)
　(乃與荆蠻相為朝聘相與盟誓相通問好故自此詳/志其卒也廬陵李氏曰楚莊立于文公十三年至是)
　(二十三年自宣公十年/以後春秋多子楚之辭)
公孫歸父如晉
(左傳公孫歸父以襄仲之立公也有寵欲去三/桓以張公室與公謀而聘于晉欲以晉人去之)
　宣公因齊得國故刻意事之雖易世猶未怠也及頃
　公不能謹禮怒晉魯上卿而郤克當國決策討之晉
　方强盛齊少懦矣於是背齊而事晉其於邦交以利
　為向背無忠信誠慤之心者也按左氏歸父欲去三
　桓以張公室與公謀而聘於晉欲以晉人去之夫輕
　於背與國易於謀大家而不知其本未有能成而無
　悔也然則公室不可張乎務引其君當道正心以正
　朝廷禮樂刑政自已出也其庶幾乎必欲倚外援以
　去之是去疥瘍而復腹心之疾也庸愈哉(家氏曰歸/父為宣公)
　(謀去三家以張公室其心雖未可知其事未見非正/而謀之不臧乃欲因大國之力鋤而去之豈不思晉)
　(之諸卿自趙盾秉權而後怙黨植私漸至不制魯宣/欲去强宗夫豈晉卿之所願哉宜其謀之不遂也廬)
　(陵李氏曰宣公/聘晉止此一事)
冬十月壬戌公薨于路寢
(穀梁傳正寢也汪氏曰桓公弑立則斃于齊宣公亦弑/立而獲正終然魯君自是失政而三家强盛不復可制)
(矣/)
歸父還自晉至笙遂奔齊
(左傳冬公薨季文子言於朝曰使我殺適立庶以失大/援者仲也夫臧宣叔怒曰當其時不能治也後之人何)
(罪子欲去之許請去之遂逐東門氏子家還及笙壇惟/復命於介既復命袒括髪即位哭三踊而出遂奔齊書)
(曰歸父還自晉善之也公羊傳還者何善辭也何善爾/歸父使於晉還自晉至檉聞君薨家遣墠帷哭君成踊)
(反命乎介自是走之齊穀梁傳還者事未畢也自晉事/畢也與人之子守其父之殯捐殯而奔其父之使者是)
(亦奔父也/遂繼事也)
　仲尼稱孟莊子之孝其不改父之臣與父之政是難
　能也(朱子曰人固有用父之臣者/然稍拂他私意便自容不得)又曰三年無改於
　父之道可謂孝矣(劉氏曰三年無改者孝/子之心有所不忍故也)夫仁人孝
　子於其父之臣非有大不可如晉悼公於夷羊五之
　屬(左傳成公十八年悼公即位逐/不臣者七人注夷羊五之屬)必存始終進退之
　禮而不遽也歸父以君命出使未反而君薨在聘禮
　有執圭復命于殯之文升自西階子臣皆哭情亦戚
　矣(儀禮聘禮篇君若薨于後歸執圭復命于殯升自/西階不升堂子即位不哭辯復命如聘子臣皆哭)
　(出袒括髪入/門右即位踊)今宣公猶未殯而東門氏逐忍乎哉書
　曰歸父還自晉者已畢事之詞也(杜氏曰大夫還不/書春秋之常也今)
　(書歸父還奔善其能以禮退茅堂胡氏曰出使而反/或曰復或曰還復者事未畢還者事已畢之詞也歸)
　(父受命而聘晋雖已至于晉而反矣然而如未復命于/殯則不可謂已終事也歸父欲入而復命則必見殺)
　(見殺則増君之惡其出奔賢於入也况又壇惟復命/于介袒括髮即位哭三踊而出不失禮乎曰還曰至)
　(以終事之辭/免歸父也)至笙遂奔齊者罪成公君臣死君而忘
　父逐之亟也穀梁子曰捐殯而奔其父之使者是亦
　奔父也(范氏曰歸父奉父命未反而/已逐之是與親奔父無異)得經意矣君薨
　家遣方寸宜亦亂而造次顛沛不失禮焉非志於仁
　者弗能也詞繁而不殺歸父之善自著矣比事以觀
　則見當國者有無君之心此春秋所以作不可不察
　也(髙氏曰夫先君未殯而逐其臣是死其君而忘其/父也歸父既畢使事盡哀而奔是知死亡之不免)
　(而能不失度於顛沛造次之時異乎他大夫之奔矣/雖然人臣之正受命而出雖君薨猶當致命于殯前)
　(若其有罪待命于新君可也今歸父還未及魯境還/即奔齊則有惡於新君矣○家氏曰季氏不以君薨)
　(為戚肆出悖言追仇既往首逐其腹心用事之臣此/時此心犯上作亂何所不為春秋於公薨之後繼書)
　(歸父奔齊所以著季氏不臣之跡其㫖微矣自兹以/往政在强家魯君不復能君禍端亂本實肇於此彼)
　(簒人之國季氏亦竊其國出爾反爾尚復誰尤春秋/書之所以致亂賊之討垂將來之戒云汪氏曰公孫)
　(敖如京師不至而復丙戌奔莒則壅君命而廢使事/者也歸父如晉還自晉至笙遂奔齊則能達君命而)
　(盡使事者也然楚箴尹克黄使於齊還及宋聞若敖/氏既滅其人曰不可以入矣箴尹曰棄君之命獨誰)
　(受之君天也天可逃乎遂歸復命而自拘於司敗歸/父苟能不避斧鉞之誅而歸復命于殯斯為盡人臣)
　(之職矣廬陵李氏曰宣公即位十八年乃不義之君/也大畧與桓公相類除即位有年書法同桓公外其)
　(餘事同則從同同矣宣公因齊得國終身事齊自黒/壤見止之後南逋於楚當是時晉之伯事不振故魯)
　(亦得以自縱數侵犯小國以自益而晉問不及焉直/至十七年斷道之盟始背齊事晉則以季孫之憤也)
　(於是歸父逐而三家之張成矣先儒季氏曰賂田求/昏君大夫奔走無寧嵗以為昏齊之謀不㑹于扈不)
　(盟于清丘而無事晉之志一逞於兵則伐莒伐邾猶/未已也而伐萊伐把一放於利則取向取繹猶未厭)
　(也而取根牟此宣之所以/無良圖也斯言得之矣)
　
　
　
　
　
　
　
　
　
　
　春秋大全卷二十一
欽定四庫全書
　春秋大全卷二十二
　　　　　　　　　　　　明　胡廣等　撰
　　成公上
　公名黒肱宣公子母穆姜夫人齊姜在位一十八年
　諡法安民立政曰成
周　魯成公五年定王崩子簡王立
鄭　魯成公四年襄公卒悼公費立成六年悼公卒弟
　　成公睔立
齊　魯成公九年頃公卒子靈公環立
宋　魯成公二年文公卒子共公固立成十五年共公
　　卒子平公成立
晉　景公繼霸時卻克為政魯成公四年欒書為政成
　　十年景公有疾晉人立太子州蒲以為君伐鄭是
　　為厲公是年景公卒十八年厲公弑悼公周立是
　　年韓厥為政
衛　魯成公二年穆公卒子定公臧立成十四年定公
　　卒子獻公衎立
蔡　詳見宣公元年
曹　魯成公十三年宣公卒弟成公負芻立
滕　魯成公十六年文公卒成公原立
陳　詳見宣公元年
把　詳見僖公元年
薛　詳見僖公元年
莒　魯成公十四年莒子朱卒一名渠丘公黎比公密
　　州立又名買朱鉏
邾　魯成公十七年定公卒宣公牼立
許　魯成公十五年許遷于葉
小邾　詳見僖公元年
楚　魯成公二年載令尹子重救齊成十六年司馬子
　　反將中軍子重將左戰于鄢陵敗績晉射共王中
　　目楚殺子反
秦　魯成公十四年桓公卒子景公立
吳　魯成公七年吳伐郯始見經即吳子壽夢也壽夢
　　一名乘
越　詳見隱公元年
(辛定王十/未七年)元年(晉景十年齊頃九年衞穆十年蔡景二/年鄭襄十五年曹宣五年陳成九年杞)
(桓四十七年宋文二十一年/秦桓十五年楚共王審元年)
春王正月公即位
(張氏曰雖無王命而有父命故書即位傳例承/國於先君則得書即位以别於内復無所承者)
二月辛酉葬我君宣公
無氷
(榖梁傳終時無氷則志此未終時而也/言無氷何也終無氷矣加之寒之辭)
　寒極而無氷者常燠(於六/反)也(杜氏曰周二月今之十/二月而無氷書冬温京)
　(氏曰當寒而/温倒置也)按洪範傳曰豫恒燠若此政事舒緩紀
　綱縱弛之象成公㓜弱政在三家公室不張其象已
　見(何氏曰成公幼少季孫行/父專權而任之之所致)故當涸隂沍寒而常燠
　應之(涸與固同/寒凝閉也)古者日在北陸而藏冰獻羔而啓朝
　之禄位賔食喪祭氷皆與焉此亦燮調愆伏之一事
　也(永嘉吕氏曰陽氣之在天地間譬猶火之著於物/也故常有以解之十二月陽氣藴伏錮而未發其)
　(盛在下則納氷於地中二月四陽作蟄蟲起陽始用/事則亦始啟氷而廟薦之四月陽氣畢達隂氣將絶)
　(則氷於是大發食肉之祿老病喪浴氷/無不及故藏氷發氷所以節陽氣也)今既寒而燠
　遂廢凌人之職然策書所載皆經邦大訓人有微而
　不登其姓名(汪氏曰微/者但書人)事有小而不記其本末(汪氏/曰内)
　(女嫁大夫不書歸大/夫出不致卒不書葬)雨雹氷雪何以悉書(汪氏曰七/書不雨三)
　(書雨雹及無氷再書/隕霜亦三書雨雪)天人一理也萬物一氣也觀於
　隂陽寒暑之變以察其消息盈虛此制治於未亂慎
　於微之意也每慎於微然後王事備矣(廬陵李氏曰/經書無氷三)
　(惟此書在三月之上則二月也正義曰竟春無氷則/書今此月寒最甚此月無氷則終無氷矣  啖氏曰)
　(二月今之十二月舉此無氷則一時無氷可見矣若/待終時乃書則今之正月豈可更言無氷乎穀梁之)
　(説非/也)
　附録(左傳春晉侯使瑕嘉平戎於王單襄公如晉拜/成劉康公徼戎將遂伐之叔服曰背盟而欺大)
　(國此必敗背盟不祥欺大國不義神人弗助將何/以勝不聽遂伐茅戎三月癸未敗績於徐吾氏)
三月作丘甲
(左傳為齊難故作丘甲公羊傳何以書譏何譏耳譏始/丘使也榖梁傳作為也丘為甲也丘甲國之事也丘作)
(甲非正也丘作甲之為非正何也古者立國家百官具/農工皆有職以事上古者有四民有士民有商民有農)
(民有工民夫甲非人人之所能為也/丘作甲非正也杜氏曰譏重斂故書)
　作丘甲益兵也古者九夫為井四井為邑四邑為丘
　四丘為甸甸地方八里旁加一里為成所取於民者
　出長轂一乘此司馬法一成之賦也(前漢書刑法志/殷周因井田而)
　(制軍賦地方一里為井四井為邑四邑為丘丘十六/井也四丘為甸甸六十四井也戎馬四匹兵車一乗)
　(甲士三人步卒七十二人一同百里提封萬井定出/賦六千四百井兵車百乗一封三百一十六里提封)
　(十萬井定出賦六萬四千井兵車千乗周禮註司馬/法曰井十為通通為匹馬三十家士一人徒二人通)
　(十為成成百井三百家革/車一乗士十人徒二十人)為齊難作丘甲益兵備敵
　重困農民非為國之道其曰作者不宜作也唐太宗
　問李靖楚廣(古曠/反)與周制如何靖曰周制一乘步卒
　七十二人甲士三人以二十五人為一甲凡三甲共
　七十五人然則一丘所出十八人有積四丘而具一
　乘耳今作丘甲者即丘出一甲是一甸之中共百人
　為兵矣(孫氏曰謂丘出甲士一人古者九夫為井四/井為邑四邑為丘出戎馬一匹牛三頭丘何)
　(甲士之有髙郵孫氏曰是丘出一甲而甸出甲/士四人也往者三人而今増其一丘出一人焉)則未
　知其所作者三甸而増一乘乎每乘而增一甲乎魯
　至昭公時嘗蒐于紅革車千乘則計甸而増乘未可
　知也楚人二廣之法一乘至用百有五十人(杜氏曰/百人為)
　(卒二十五人為兩車十五乗為大徧今廣十/五乗亦用舊徧法復以二十五人為承副)則魯每
　乘而増一甲亦未可知也賦雖不同其實皆為益兵
　其數皆增三之一耳(茅堂胡氏曰成公以前甸賦車/一乗每乗七十二人甲士三人)
　(凡二十五人為一甲是四丘共出三甲爾今作丘甲/即一丘出一甲其於賦増三分之一也杜征南最號)
　(知兵及釋此亦誤予因看/李衛公論車乗法方曉此)先儒或言甲非人人之所
　能為又以為丘出甸賦加四倍者誤矣(劉氏曰魯不/務廣徳而務)
　(廣力不務益義而務益兵以王者之制論之則作丘/甲之罪大矣王者之制諸侯不得擅賦其民擅税其)
　(民税為足食也賦為足兵也然而不得擅者先王之/税既足以食矣先王之賦既足以用矣今不徇先王)
　(而以意為凖必亂之道也是以聖人禁之張氏曰每/甲士綂二十四人必無増甲士而不増步卒之理故)
　(知李靖所謂二十五人為一甲者其考周制詳矣番/陽萬氏曰四丘之甸共出甲士三人而成公使一丘)
　(出一甲士甲士之數既加則長轂牛馬步卒之賦率/加其四之一聖人惡其紊亂先王軍賦之制故書以)
　(譏之汪氏曰兵制之變始壞於齊之内政而家一人/焉繼壊於晉之州兵而家五人焉長勺之戰桓公自)
　(謂帶甲十萬車五千乗楚薳啟疆謂晉十家九縣長/轂九百其餘四十縣遺守四千叔向亦謂寡君有甲)
　(車四千乗則兵制之増益於古可知矣循襲效尤遂/致魯以秉禮之國亦増丘甲而不以為嫌也春秋之)
　(終且用田賦軍旅之征而民力民財竭矣厥後楚之/乗廣魏之武士秦之戍卒窮兵極詐以快貪殘而孫)
　(吳商白之徒皆身誅戮於前而國滅亡於後然兵農/既分更厯千載雖有明君賢臣不能復古抑可歎哉)
　(春秋作丘甲之書其垂戒後世意深切矣廬陵李氏/曰作例六直云作者三作僖公主作丘甲作三軍新)
　(作三新作南門新延廐新作雉門也然延廐不書作/  劉氏曰公羊云是始丘使也何休云使丘民作甲)
　(非也榖梁云古者農工皆有職以事上甲非人人之/所能為丘作甲非正也亦非也若惡使農夫為甲何)
　(不言井作甲邑作甲農作甲而必云丘作甲乎丘民/作甲井民獨不作甲乎杜氏又云長轂一乗甲士步)
　(卒七十五人此甸所賦今魯使丘出之按丘者十六/井爾甸乃六十四井使丘供甸賦是加四倍魯亦必)
　(不為也且云丘甲不云丘乗廬陵李氏曰此條惟胡/氏得之葢司馬法舊制四丘出三甲三甲為七十五)
　(人今四丘出四甲四甲為百人四丘六十四井五百/一十二家也公穀之説固無足取杜氏則又大過豈)
　(有一丘十六井一百二十八家而/使之出一乗之賦故胡氏不取)
夏臧孫許及晉侯盟于赤棘
(左傳聞齊將出楚/師夏盟于赤棘)
　初宣公謀以晉人去三桓歸父為是見逐而奔齊矣
　初季孫當國恨齊人之立宣公納歸父又懼晉侯之
　或見討也故往結此盟赤棘晉地也其稱及魯所欲
　也盟非春秋所貴而惡屢盟者非惟長亂亦國用民
　力所難給也成公即位之初方經大故未有施舍己
　責逮鰥寡救乏困之事也為齊難既作丘甲矣聞將
　出楚師又逺與晉尋盟豈固本保邦之道乎書及晉
　侯盟于赤棘非特備齊懼晉葢三桓懷忿懟君父之
　心將有事于齊而汲汲欲之者罪可見矣(髙氏曰許/曷為及晉)
　(侯盟齊怨成矣晉援不可緩也故汲汲焉求為此盟/汪氏曰自公孫敖㑹晉侯于戚而後季孫行父㑹齊)
　(侯于陽穀公子遂及齊侯盟于郪丘繼而公孫歸父/㑹齊侯于榖㑹楚子于宋矣今也臧孫許及晉侯盟)
　(于赤棘以大夫盟霸主而不愧也昔也遂盟趙盾今/也許盟晉侯益無忌憚矣春秋内大夫特盟外諸侯)
　(者五郪丘赤棘拔句繹皆書及唯祲祥書㑹夫盟齊/盟晉魯之汲汲可知于拔則定公之位未定如晉見)
　(郤故修好于邾句繹則二卿取邾田又脅邾子以盟/之也故四盟皆魯之志也祲祥外為志猶為彼善於)
　(此也家氏曰中世以後諸侯之大夫多自結於霸國/魯之季氏衛之孫氏宋之華氏皆結于晉者也不特)
　(外交其君又以賄結其大夫故君常見踈於霸國臣/反挾霸國之援以脅制其君亂亡所從始也故春秋)
　(深著人臣/外交之戒)
秋王師敗績于茅戎
(左傳秋王人來告敗公羊傳孰敗之葢晉敗之或曰貿/戎敗之然則曷為不言晉敗之王者無敵莫敢當也榖)
(梁傳不言戰莫之敢敵也為尊者諱敵不諱敗為親/者諱敗不諱敵尊尊親親之義也然則孰敗之晉也)
　程氏曰王師於諸侯不言敗諸侯不可敵王也於外
　裔不言戰外裔不能抗王也(杜氏曰不言戰王者至/尊天下莫之得校故以)
　(自敗為文不書敗地而書茅戎明為茅戎所敗啖氏/曰王師不書戰無敵也敗則但書敗而已人臣無敵)
　(君之/義也)不可敵不能抗者理也其敵其抗王道之失也
　桓王伐鄭兵敗身傷而經不書敗存君臣之義立天
　下之防也劉康公邀戎伐之敗績於徐吾氏(杜氏曰/康公王)
　(季子也欲要其無備徐/吾氏茅戎之别種也)而經不書戰辨内外之分立
　中國之防也(孫氏曰定王庸暗無宣王之烈王師為/茅戎所敗惡之大者故只書自敗所以)
　(存周/也)是皆聖人筆削非魯史之舊文也然筆於經者
　雖以尊君父别内外為義而君父所以尊内外所以
　别則有道矣桓王不以討賊興師而急於伐鄭康公
　不以惇信持國而輕於邀戎是失其所以君天下禦
　外侮之道也書敗績于茅戎者言自敗也其自反亦
　至矣(陸氏曰王者之於天下也葢之如天容之如地/其有不庭之臣則告諭之訓誨之如又不至則)
　(増修其徳而問其罪故曰王者之師有征無戰今王/師與茅戎為敵此取敗之道非戎所能敗也故以自)
　(敗為文所以深譏王也家氏曰不言茅戎敗之示王/者無敵於天下也無敵而為戎敗故以自敗為文也)
　(劉氏曰不言戰而言敗此王術也以為天下莫之敢/抗故不可言戰而有天下者一失其道則人能奪之)
　(故不恥言敗是以王者修己而不責於人也常山劉/氏曰王者不能以義征四夷迺徼戎以自敗豈不曰)
　(自取之乎聖人立法以垂後世一書王師敗績于茅/戎而尊王之義與王自取敗之道及諸侯不勤王之)
　(義咸得而見矣陳氏曰戰然後言敗績此不戰何以/書敗績言自敗也凡王有事譏不在諸侯諸侯有事)
　(譏不在臣子如天王出居于鄭鄭棄其師皆以自致/之文書之雖有敵國亦自致也梁亡齊人殱于遂王)
　(師敗績于茅戎無敵國之辭也汪氏曰桓王戰于繻/葛諱不書敗而此不諱敗者茅戎正朔所不加可以)
　(言敗而天子於諸侯不可言敗此所以别内外之分/也桓王不言敗而劉康公言敗又以正君臣之分也)
　(○啖氏曰公榖云晉敗之若晉敗王師/而改曰貿戎是掩惡也如何懲勸乎)
冬十月
　附録(左傳冬臧宣叔令修賦繕完具守備曰齊楚結/好我新與晉盟晉楚爭盟齊師必至雖晉人伐)
　(齊楚必救之是齊楚同我也知難而有備乃可以逞/榖梁傳季孫行父秃晉郤克眇衛孫良夫跛曹公子)
　(手僂同時而聘於齊齊使秃者御秃者使眇者御𦕈/者使跛者御跛者使僂者御僂者蕭同姪子處臺上)
　(而笑之聞於客客不悦而去相與立胥閭而語移日/不解齊人有知之者曰齊之患必自此始矣范氏曰)
　(穀梁作傳皆釋經未有無其文而横發傳/者疑今冬十月下脱季孫行父如齊六字)
(壬定王十/申八年)二年(晉景十一齊頃十衞穆十一卒蔡景三/鄭襄十六曹宣六陳成十把桓四十八)
(宋文二十二卒秦/桓十六楚共二)
春齊侯伐我北鄙
(左傳齊侯伐我北鄙圍龍頃公之嬖人盧蒲就魁門焉/龍人囚之齊侯曰勿殺吾與而盟無入而封弗聽殺而)
(膞之城上齊侯親皷士陵城/三日取龍遂南侵及巢丘)
　初魯事齊謹甚雖易世而聘㑹不絶也及與晉侯盟
　于斷(音/短)道而後怨隙成再盟于赤棘而後伐吾北鄙
　(髙氏曰魯絶齊而與晉/盟齊遂即楚而伐我也)齊侯之興是役非義矣魯人
　為鞌之戰豈義乎同曰憤兵務相報復而彼此皆無
　善者則亦不待貶而罪自見矣(家氏曰此齊人爭魯/於晉也前日魯宣專)
　(意事齊晉莫如之何也今魯人去齊而即晉赤棘朝/盟齊師暮至書齊侯伐我所謂目其人而貶之也夫)
　(既辱晉使又以兵加於魯則其志在於與晉為敵好/戰而不度力其頃公之謂矣廬陵李氏曰此齊之弱)
　(魯第四役也自齊懿公之後齊/師不至魯者二十年於是再見)
夏四月丙戌衛孫良夫帥師及齊師戰于新築衛師敗
績
(左傳衞侯使孫良夫石稷甯相向禽將侵齊與齊師遇/石子欲還孫子曰不可以師伐人遇其師而還將謂君)
(何若知不能則如無出今既遇矣不如戰也夏有石成/子曰師敗矣子不少須衆懼盡子喪師徒何以復命皆)
(不對又曰子國卿也隕子辱矣子以衆退我此乃止且/告車來甚衆齊師乃止次于鞫居新築人仲叔于奚救)
(孫桓子桓子是以免既衛人賞之以邑辭請曲縣繁纓/以朝許之仲尼聞之曰惜也不如多與之邑惟器與名)
(不可以假人君之所司也名以出信信以守器器以藏/禮禮以行義義以生利利以平民政之大節也若以假)
(人與人政也政亡則國家從之/弗可止也已杜氏曰新築衞地)
　齊師侵虐而以衛主此戰何也衛侯初與晉同盟于
　斷道矣又使世子臧與晉同伐齊矣又使孫良夫石
　稷將侵齊矣及與齊師遇石稷欲還良夫不可曰以
　師伐人遇其師而還將謂君何若知不能則如無出
　今既遇矣不如戰也遂戰于新築故齊師雖侵虐而
　此戰以衛主之也春秋善解紛貴逺怨而惡以兵刄
　相接故書法如此(張氏曰易曰師左次無咎凡戰而/不能勝者聖人立全師愛民之法)
　(所以重民命而存國體也良夫不從石稷之言必進/而戰致敗其師幾於喪身辱國此春秋所以罪良夫)
　(而以之主新築之戰也陳氏曰衞書大夫帥師於是/始大夫强也良夫世為卿至林父出其君入于戚以)
　(叛是故孔達不言帥師/必良夫而後言帥師)
六月癸酉季孫行父臧孫許叔孫僑如公孫嬰齊帥師
㑹晉郤克衛孫良夫曹公子首及齊侯戰于鞌齊師敗
績
(左傳孫桓子還於新築不入遂如晉乞師臧宣叔亦如/晉乞師皆主郤獻子晉侯許之七百乗郤子曰此城濮)
(之賦也有先君之明與先大夫之肅故捷克於先大夫/無能為役請八百乗許之郤克將中軍士燮佐上軍欒)
(書將下軍韓厥為司馬以救魯衞臧宣叔逆晉師且道/之季文子帥師㑹之及衞地韓獻子將斬人郤獻子馳)
(將救之至則既斬之矣郤子使速以徇告其僕曰吾以/分謗也師從齊師于莘六月壬申師至于靡笄之下齊)
(侯使請戰曰子以君師辱于敝邑不腆敝賦詰朝請見/對曰晉與魯衞兄弟也來告曰大國朝夕釋憾於敝)
(邑之地寡君不忍使羣臣請於大國無令輿師淹於君/地能進不能退君無所辱命齊侯曰大夫之許寡人之)
(願也若其不許亦將見也齊髙固入晉師桀石以投人/禽之而乗其車繫桑本焉以循齊壘曰欲勇者賈余餘)
(勇癸酉師陳于鞌邴夏御齊侯逢丒父為右晉解張御/郤克鄭丘緩為右齊侯曰余姑翦滅此而朝食不介)
(馬而馳之郤克傷於矢流血及屨未絶鼓音曰余病矣/張侯曰自始合而矢貫余手及肘余折以御左輪朱殷)
(豈敢言病吾子忍之緩曰自始合苟有險余必下推車/子豈識之然子病矣張侯曰師之耳目在吾旗鼓進退)
(從之此車一人殿之可以集事若之何其以病敗君之/大事也擐甲執兵固即死也病未及死吾子勉之左幷)
(轡右援枹而鼓馬逸不能止師從之齊師敗績逐之三/周華不注韓厥夢子輿謂已曰且辟左右故中御而從)
(齊侯邴夏曰射其御者君子也公曰謂之君子而射之/非禮也射其左越于車下射其右斃于車中綦母張喪)
(車從韓厥曰請寓乗從左右皆肘之使立于後韓厥俛/定其右逢丑父與公易位將及華泉驂絓於木而止丑)
(父寢於轏中蛇出於其下以肱擊之傷而匿之故不能/推車而及韓厥執縶馬前再拜稽首奉觴加璧以進曰)
(寡君使羣臣為魯衞請曰無令輿師陷入君地下臣不/幸屬當戎行無所逃隠且懼奔辟而忝兩君臣辱戎士)
(敢告不敏攝官承乏丒父使公下如華泉取飲鄭周子/父御佐車宛筏為右載齊侯以免韓厥獻丒父郤獻)
(將戮之呼曰自今無有代其君任患者有一於此將為/戮乎郤子曰人不難以死免其君我戮之不祥赦之以)
(勸事君者乃免之齊侯免求丑父三入三出毎出齊師/以帥退入于狄卒狄卒皆抽戈楯冒之以入于衛師衛)
(師免之遂自徐闗入齊侯見保者曰勉之齊師敗矣辟/女子女子曰君免乎曰免矣曰鋭司徒免乎曰免矣曰)
(苟君與吾父免矣可若何乃奔齊侯以為有禮既而問/之辟司徒之妻也予之石窌晉師從齊師入自丘輿擊)
(馬陘齊侯使賔媚人賂以紀甗玉磬與地不可則聽客/之所為賔媚人致賂晉人不可曰必以蕭同叔子為質)
(而使齊之封内盡東其畝對曰蕭同叔子非他寡君之/母也若以匹敵則亦晉君之母也吾子布大命於諸侯)
(而曰必質其母以為信其若王命何且是以不孝令也/詩曰孝子不匱永錫爾類若以不孝令於諸侯其無乃)
(非徳類也乎先王疆理天下物土之宜而布其利故詩/曰我疆我理南東其畝今吾子疆理諸侯而曰盡東其)
(畝而已唯吾子戎車是利無顧土宜其無乃非先王之/命也乎反先王則不義何以為盟主其晉實有闕四王)
(之王也樹徳而濟同欲焉五伯之霸也勤而撫之以役/王命今吾子求合諸侯以逞無疆之欲詩曰布政優優)
(百祿是遒子實不優而棄百祿諸侯何害焉不然寡君/之命使臣則有辭矣曰子以君師辱於敝邑不腆敝賦)
(以犒從者畏君之震師徒撓敗吾子惠徼齊國之福不/冺其社稷使繼舊好唯是先君之敝器土地不敢愛子)
(又不許請收合餘燼背城借一敝邑之幸亦云從也况/其不幸敢不唯命是聽魯衞諫曰齊疾我矣其死亡者)
(皆親暱也子若不許讎我必甚唯子則又何求子得其/國寶我亦得地而紓於難其榮多矣齊晉亦唯天所授)
(豈必晉晉人許之對曰羣臣帥賦輿以為魯衞請苟有/以藉口而復於寡君君之惠也敢不唯命是聽禽鄭自)
(師逆公公羊傳曹無大夫公子首何以書憂内也穀梁/傳其日或曰日其戰也或曰日其悉也曹無大夫其曰)
(公子何也以吾之四大/夫在焉舉其貴者也)
　大國三軍次國二軍(周禮大司馬凡制軍萬有二千/五百人為一軍王六軍大國三)
　(軍次國二軍/小國一軍)魯雖大國而四卿並將是四軍也當此
　時舊制猶存尺地皆公室之土也一民皆公室之兵
　也上卿行父與僑如嬰齊各帥一軍㑹戰而臧孫許
　如晉乞師又逆晉師為之道本不將兵特往來晉魯
　兩軍之間預謀議耳成公初立主㓜國危為季孫一
　怒掃境内興師而四卿並出肆其憤欲(汪氏曰謂怒/婦人之笑辱)
　(貪取汶/陽之田)雖無人乎成公之側有不恤也然後政自季
　氏出矣將稱元帥畧其副屬詞之體也而四卿皆書
　者豈特為詳内録哉堅氷之戒亦明矣(何氏曰魯舉/四大夫不舉)
　(重者惡内虛國家悉出用兵重錄内也茅堂胡氏曰/司馬懿曰春秋任大責重諸葛武侯曰春秋責帥臣)
　(職是當故使舉上客而不及其介將稱元帥而不列/其副春秋之例也邲之戰三軍之主將皆在而獨罪)
　(林父者責在林父也此戰並例四卿不以季孫主之/何也見公室卑弱四卿擅命各得魯國之兵權乎何)
　(氏曰魯諸卿俱帥師又見昭十年伐莒哀二年伐邾/三家專兵丘甸卒乗悉無所有其君孤立於上國益)
　(不可為而春秋終矣戰/鞌乃魯卿擅兵之始也)經之大例受伐者為主而此
　以四國及之者以一笑之微殘民毒衆幾獲其君而
　怒猶未怠焚雍門之茨侵車東至海故以四國主之
　為忿兵之大戒見諸行事深切著明矣(董子曰頃公/齊桓之孫霸)
　(主之餘業即位九年未嘗一與㑹同之事有怒魯衞/之志伐魯入其北鄙伐衞敗之新築大國往聘慢而)
　(不敬晉魯俱怒合四國之衆大困之于鞌獲頃公斮/丑父大辱身幾亡國為天下笑齊氏曰鞌之戰齊有)
　(必勝之氣晉有不敵之勢而齊以驕輕取敗晉以必/死致勝也張氏曰兵法爭恨小故不忍忿怒者為之)
　(忿兵今晉為盟主興師討齊非有救亂誅暴之名而/起於郤克一怒之忿故春秋不以齊為主見晉魯衞)
　(曹之大夫為志乎是戰雖得一朝之勝不足道也陳/氏曰凡帥非卿不書雖卿也非元帥亦不書書魯四)
　(卿是各自帥也自文季年而無使介至是而無將佐/魯三家之勢成矣於是衞未有大夫將書良夫曹無)
　(大夫書公子首而賞鞌之功晉於是有六卿征伐在/大夫不獨魯也以四國之臣戰齊君甚矣汪氏曰齊)
　(桓伐衞與衞人戰則先書伐而後書戰此不書四國/伐齊者以郤克志在釋己私忿非能聲齊頃陵弱犯)
　(寡之罪而討之也然齊自翟泉以來不與晉之㑹盟/者踰四十年而袁婁以後迨於悼公之終厯三十餘)
　(載無㑹之不同無役之不與則亦以鞌之敗衂有以/挫其氣而摧其强故耳晉氏世霸合諸侯以加兵於)
　(齊者三鞌之戰雖能勝齊然恃力而不能服之以義/惟平隂之役合十有二國之君以討其暴横憑陵之)
　(惡故春秋書同圍齊以予之至于夷儀之㑹雖曰討/之以義而徇於利不能成討齊之功故春秋書同盟)
　(重丘以貶之也按啖氏曰左氏言齊侯免求逢丒父/三出三入晉軍  時齊師大敗若三入晉必當見獲)
　(此近妄也趙氏曰公羊云曹無大夫書公子首憂内/也穀梁云以吾四大夫在焉舉其貴也此尤鄙近春)
　(秋豈黨内而專/輕重於外乎)
秋七月齊侯使國佐如師己酉及國佐盟于袁婁
(左傳秋七月晉師及齊國佐盟于袁婁使齊人歸我汶/陽之田公羊傳君不使乎大夫此其行使乎大夫何佚)
(獲也其佚獲奈何師還齊侯晉郤克投㦸逡巡再拜稽/首馬前逢丒父者頃公之車右也面目與頃公相似衣)
(服與頃公相似代頃公當左使頃公取飲頃公操飲而/至曰革取清者頃公用是佚而不反逢丒父曰吾頼社)
(稷之神靈吾君已免矣郤克曰欺三軍者其法奈何曰/法斮於是斮逢丒父己酉及齊國佐盟於袁婁曷為不)
(盟于師而盟于袁婁前此者晉郤克與臧孫許同時而/聘于齊蕭同姪子者齊君之母也踊于棓而闚客則客)
(或跛或𦕈於是使跛者迓跛者使𦕈者迓𦕈者二大夫/出相與踦閭而語移日然後相去齊人皆曰患之起必)
(自此始二大夫歸相與率師為鞌之戰齊師大敗齊侯/使國佐如師郤克曰與我紀侯之甗反魯衛之侵地使)
(耕者東畝且以蕭同姪子為質則吾舍子矣國佐曰與/我紀侯之甗請諾反魯衞之侵地請諾使耕者東畝是)
(則土齊也蕭同姪子者齊君之母也齊君之母猶晉君/之母也不可請戰一戰不勝請再再戰不勝請三三戰)
(不勝則齊國盡子之有也何必以蕭同姪子為質揖而/去之郤克聅魯衞之使使以其辭而為之請然後許之)
(逮于袁婁而與之盟穀梁傳鞌去國五百里袁婁去國/五十里一戰縣地五百里焚雍門之茨侵車東至海君)
(子聞之曰夫甚甚之辭焉齊有以取之也齊之有以取/之何也敗衛師于新築侵我北鄙敖郤獻子齊有以取)
(之也袁婁在師之外郤克曰反魯衞之侵地以紀侯之/甗來以蕭同姪子之母為質使耕者皆東其畝然後與)
(子盟國佐曰反魯衞之侵地以紀侯之甗來則諾以蕭/同姪子為質則是齊侯之母也齊侯之母猶晉君之母)
(也晉君之毋猶齊侯之母也使耕者盡東其畝則是終/土齊也不可請一戰一戰不克請再再不克請三三不)
(克請四四不克請五五不克舉國而授於是而與之盟/張氏曰齊國治臨淄去洛陽東千八百里縣西有袁婁)
　齊國佐如師與楚屈完來一也然陘之役則曰來盟
　于師盟于召陵鞌之戰則曰及國佐盟于袁婁何也
　荆楚暴横憑陵諸夏齊桓公仗義聲罪致討威行江
　漢之上不待加兵而楚人帖服其書來盟于師者楚
　人自服而求盟也盟于召陵者桓公退舍禮與之盟
　也在春秋時斯為善矣若夫袁婁則異於是齊雖侵
　虐未若荆楚之暴也諸國大夫含憤積怒欲雪一笑
　之恥至於殺人盈野非有擊强扶弱之心國佐如師
　將以賂免非服之也(髙氏曰國佐受成命於君而可否/在晉之大夫非服晉而往也直畏)
　(晉强賂晉而請盟爾故不曰來盟而/曰齊侯使如師師在齊境故書如)晉大夫又不
　以德命使齊人盡東其畝而以蕭同叔子為質夫蕭
　同叔子齊君之母也則亦悖矣由是國子不可請合
　餘燼背城借一(汪氏曰欲與城/下復借一戰)揖而去之郤克使魯
　衛之使以其詞為之請(何氏曰郤克恥傷其威故使/魯衞大夫以國佐辭為國佐)
　(請/)逮于袁婁而與之盟(何氏曰逮及也追/及國佐于袁婁也)則汲汲欲
　盟者晉也故反以晉人及之(汪氏曰求盟在楚故稱/來欲盟在晉故稱及)
　若此類見曲直之繩墨矣是故制敵莫如仗義天下
　莫大於理而强有力不與焉亦可謂深切著明矣(劉/氏)
　(曰郤克一戰勝齊反魯衞之侵地功大矣人皆多郤/子之能伸其意而春秋猶絀之為其先力而後禮也)
　(張氏曰晉所以令齊者恃其戰勝强力而以非義之/故國佐得以正義直辭責之而晉人義不勝而辭屈)
　(故國佐之至與屈完之來初若不異然齊桓伸中國/之大義而屈完情屈而不敢校故曰來盟于師盟于)
　(召陵見義在中國而彼自服以求盟也郤克挾主盟/之勢以行其私憤一旦戰勝而以不義求多於齊反)
　(為國佐以禮折之而氣遂餒書曰齊侯使國佐如師/言齊非有誠服之心也曰及國佐盟于袁婁言汲汲)
　(在晉齊不得已而盟也臨川吳氏曰楚服齊桓之義/故使屈完來受盟于師其盟己前定也故書來盟桓)
　(公又退舍而與之盟盟于召陵齊有禮矣齊師既敗/于鞌使國佐來納賂以求成許不許在晉郤克其盟)
　(未前定也故書如師晉之義既不足以服齊之心故/國佐徑去四國進師追及國佐近逼齊都而與盟袁)
　(婁此晉之無義又無禮也家氏曰召陵之師諸侯皆/在兵力甚强而桓公乃能以不戰服楚退師而禮與)
　(之盟鞌之戰郤克既敗齊師極其兵力之所至迨於/袁婁去國都五十里進師將及其城而强與之盟退)
　(而盟盟之以其禮也近而盟盟之以其力也春秋書/來盟與及盟一字褒貶深切著明矣汪氏曰齊桓末)
　(年公孫敖帥師及諸侯之大夫救徐征伐自大夫出/矣而未嘗盟㑹也晉文末年翟泉之盟以諸侯之大)
　(夫上盟王子虎禮樂自大夫出矣而非征伐也今此/魯以四卿帥師㑹霸國之上卿與衞曹之卿大夫敗)
　(齊侯于鞌又盟齊國佐于袁婁而禮樂征伐皆自大/夫出矣厥後晉悼以復伯之賢首以諸侯之大夫圍)
　(彭城城虎牢盟陳袁僑征伐盟㑹悉付之大夫而蕭/魚之後凡役皆以大夫以翟泉之大夫貶稱人此不)
　(勝貶則從同同也陳氏曰屈完不言使而國佐言使/屈完不言使而退盟之於召陵以禮於楚使國佐言)
　(使而進盟之于袁婁以逼齊君桓公之所不敢而使/國之臣敢為之甚矣鞌戰之忿也  劉氏曰公羊云)
　(君不行使乎大夫此其行使乎大夫何佚獲也非也/夫兩國治戎將在軍君命有所不受其重且專可知)
　(矣行使何傷諸侯㑹晉師于棐林可言晉師不可言/趙盾此言晉師足矣何以為不行使大夫乎廬陵李)
　(氏曰此條三傳畧同公羊序事與穀梁相出入但以/使齊為臧孫許及郤克斮丒父等小不合又左氏作)
　(蕭同叔子以為同叔蕭君之字其子齊君之母也此/説得之公羊作蕭同姪子以蕭同為國名姪子者蕭)
　(同君姪娣之子嫁於齊生頃公穀梁作蕭同姪子之/母以為蕭國也同姓也姪子字也其母更嫁齊惠公)
　(生頃公楚人滅蕭隨/母在齊其説無據)
　附録(左傳公㑹晉師于上鄍賜三帥先路三命之/服司馬司空輿帥候正亞旅皆受一命之服)
八月壬午宋公鮑卒
(左傳八月宋文公卒始厚葬用蜃炭益車馬始用殉重/器備椁有四阿棺有翰檜君子謂華元樂舉於是乎不)
(臣臣治煩去惑者也是以伏死而爭今二子者君生/則縱其惑死又益其侈是棄君於惡也何臣之為)
庚寅衞侯速卒
(左傳九月衞穆公卒晉三子自役弔焉哭於大門之/外衞人逆之婦人哭於門内送亦如之遂常以葬)
　附録(左傳楚之討陳夏氏也莊王欲納夏姬申公巫/臣曰不可君召諸侯以討罪也今納夏姬貪其)
　(色也貪色為淫淫為大罰周書曰明徳慎罰文王所/以造周也明徳務崇之之謂也慎罰務去之之謂也)
　(若興諸侯以取大罰非慎之也君其圖之王乃止子/反欲取之巫臣曰是不祥人也是天子蠻殺御叔弑)
　(靈公戮夏南出孔儀喪陳國何不祥如是人生實難/其有不獲死乎天下多美婦人何必是子反乃止王)
　(以與連尹襄老襄老死於邲不獲其尸其子黒要烝/焉巫臣使道焉曰歸吾聘女又使自鄭召之曰尸可)
　(得也必來逆之姬以告王王問諸屈巫對曰其信知/罃之父成公之嬖也而中行伯之季弟也新佐中軍)
　(而善鄭皇戌甚愛此子其必因鄭而歸王子與襄老/之尸以求之鄭人懼於邲之役而欲求媚於晉其必)
　(許之王遣夏姬歸將行謂送者曰不得尸吾不反矣/巫臣聘諸鄭鄭伯許之及共王即位將為陽橋之役)
　(使屈巫聘于齊且告師期巫臣盡室以行申叔跪從/其父將適郢遇之曰異哉夫子有三軍之懼而又有)
　(桑中之喜宜將竊妻以逃者也及鄭使介反幣而以/夏姬行將奔齊齊師新敗曰吾不處不勝之國遂奔)
　(晉而因郤至以臣於晉晉人使為邢大夫子反請以/重幣錮之王曰止其自為謀也則過矣其為吾先君)
　(謀也則忠忠社稷之固也所葢多矣且彼若能利國/家雖重幣晉將可乎若無益於晉晉將棄之何勞錮)
　(焉曰晉師歸范文子後入武子曰無為吾望爾也乎/對  師有功國人喜以逆之先入必屬耳目焉是代)
　(帥受名也故不敢武子曰吾知免矣郤伯見公曰子/之力也夫對曰君之訓也二三子之力也臣何力之)
　(有焉范叔見勞之如郤伯對曰庚所命也克之制也/燮何力之有焉欒伯見公亦如之對曰燮之詔也士)
　(用命也書何/力之有焉)
取汶陽田
(公羊傳汶陽田者何鞌之賂也杜氏曰汶陽田汶水北/地汶水出泰山萊蕪縣西入濟張氏曰漢志魯國汶鄉)
(縣顔師古注即汶陽田兖州/泗水縣東南有汶陽故城)
　汶陽之田本魯田也(汪氏曰僖元年公賜季友汶陽/之田孫氏曰汶陽魯地也齊人)
　(侵之今復取之不言/取之齊明本非齊地)取者得非其有之稱不曰復而
　謂之取何也恃大國兵力一戰勝齊得其故壤而不
　請於天王以正疆理則取之不以其道與得非其有
　奚異乎(汪氏曰晉使齊還魯故書/取不以好得故不言歸)然則宜奈何考於
　建邦土地之圖若在封域之中則先王所錫先祖所
　受經界世守不可亂矣不然侵小得之(汪氏曰侵小/如滅項取根)
　(牟之/類)春秋固有興滅國繼絶世之義必有處也魯在
　戰國時地方五百里而孟氏語慎子曰如有王者作
　在所損乎在所益乎(朱子曰魯地之大皆併吞小國/而得之有王者作則必在所損)
　(矣/)經於復其故田而書取所損益亦可知矣(家氏曰/取汶陽)
　(田與取濟西田其事同故書法不異葢濟西本魯田/為曹所侵晉人取以歸魯汶陽亦魯田為齊所侵晉)
　(人命以歸魯皆魯侵疆也今而得歸春秋不以為歸/而以為取為其因霸國之力而得之也霸國復不稟)
　(命于王分正疆理而擅其予奪所以書取若此田非/魯之舊疆必繫之於齊不直書取汶陽田矣石氏曰)
　(内取外邑皆曰取如取郜取防取訾婁外歸魯地皆/曰歸如濟西龜隂及讙闡汶陽田魯地也齊人以歸)
　(于我當曰歸今而曰取者葢因晉力而取之也歸者/其意也取者我也非其志也于後齊復事晉故八年)
　(使韓穿來言歸之于齊然此年齊歸我田書曰取八/年齊取我田乃曰歸者取之自晉歸之自晉以見魯)
　(國之命制於晉而已矣雖我田也而不得偃然有之/其猶寄爾故齊歸我田書曰取猶若取之於外者齊)
　(取我田書曰歸猶若齊之所有也汪氏曰趙氏云凡/力得之曰取齊歸汶陽而稱取言藉晉之力以復之)
　(而得之之難也穀梁云歸易辭也齊取汶陽而稱歸/言奉晉之命以反之而失之之易也廬陵李氏曰汶)
　(陽田侵於齊久矣一反於曹沬之盟再復於鞌之戰/又失於韓穿之來言直至孔子為政然後有鄆讙竈)
　(隂之歸鄆讙龜隂左/氏亦曰汶陽之田也)
冬楚師鄭師侵衛
(髙氏曰鄭以中國從夷狄而首伐衞喪是授戈與㓂/而攻其親戚罪不勝誅矣列鄭于下所以深罪鄭也)
十有一月公㑹楚公子嬰齊于蜀
(楚書公子自嬰齊始左傳宣公使求好于楚莊王卒宣/公薨不克作好公即位受盟于晉㑹晉伐齊衞人不行)
(使于楚而亦受盟于晉從于伐齊故楚令尹子重為陽/橋之役以救齊將起師子重曰君弱羣臣不如先大夫)
(師衆而後可詩曰濟濟多士文王以寧夫文王猶用衆/况吾儕乎且先君莊王屬之曰無徳以及遠方莫如惠)
(恤其民而善用之乃大戸已責逮鰥救乏赦罪悉師王/卒盡行彭名御戎蔡景公為左許靈公為右二君弱皆)
(强冠之冬楚師侵衞遂侵我師于蜀使臧孫往曰楚遠/而久固將退矣無功而受名臣不敢楚侵及陽橋孟孫)
(請往賂之以執斵執鍼織紝皆百人公衡為質以請盟/楚人許平穀梁傳楚無大夫其曰公子何也嬰齊亢也)
(杜氏曰/蜀魯地)
　按左氏魯衛受盟于晉從於伐齊故楚為陽橋之役
　令尹子重曰師衆而後可於是王卒盡行二國稱師
　著其衆也侵衛則書侵我師于蜀致賂納質没而不
　書非諱也(杜氏曰公賂之/而退故不書侵)書其重者則莫重乎其以
　中國諸侯降班失列下與蠻荆之大夫㑹也(家氏曰/晉以魯)
　(衞大舉伐齊可謂有徳轍未及息遽為此行書公㑹/楚公子嬰齊著其背徳棄信以望國之君而屈於楚)
　(之公子魯之辱也春秋責之深不復為之諱自楚人/僣王其公子亦僭而稱王子久矣今書楚公子春秋)
　(革之/也)季孫行父為國上卿當使其君尊榮其民免於
　侵陵之患而危辱至此特起於忿忮肆其褊心而不
　知制之以禮也書曰必有忍乃其有濟懲忿窒慾德
　之修也(易損卦大象君子以懲忿/窒欲大傳損徳之修也)不忮不求行之善
　也(朱子曰若能不忮害不/貪求則何為不善乎)躬自厚而薄責於人逺怨
　之方也季孫忿忮弗能懲也而辱逮君父不亦憯乎
　故春秋史外傳心之要典也考其行事深切著明於
　以反求諸已則亦知戒矣(臨川吳氏曰楚用子重之/謀以救齊為名加兵於魯)
　(衛魯納賂請平又約諸國㑹盟公先往㑹嬰齊不没/嬰齊之氏名者欲見其挾衆威魯而以臣伉君也陳)
　(氏曰凡吾君㑹諸侯則有大夫得稱其大夫故洮書/莒慶向書衞甯速苟無諸侯則不以大夫敵吾君故)
　(莒無大夫則曰莒人齊有大夫則曰齊大夫及髙傒/盟及處父盟始以大夫敵吾君矣皆不書公以是為)
　(齊晉之譏則諱公焉耳此其曰公㑹楚公子嬰齊是/公自與嬰齊夷也於楚之㑹孟公後諸侯至於楚之)
　(圍宋公亦後諸侯至魯猶重從楚也公與嬰齊夷楚/何譏焉不足為公諱焉爾是故自屈完以來楚大夫)
　(無氏族也而書公子自嬰齊始汪氏曰公與外臣特/相㑹二百四十二年唯此一書故備錄楚大夫之氏)
　(名以見貶焉齊之盟没公不書而楚書人隱其從楚/之失也蜀之㑹書公不諱而楚大夫書氏名著其從)
　(楚之辱也書公子嬰齊而與之㑹者實公也夫楚子/不見望國之君下夷於楚大夫盟不書楚人將恐天)
　(下後世以荆蠻之臣可以主中國之㑹盟而無惡而/中國諸侯之卿大夫又可以雲合景從以服屬於荆)
　(蠻之臣而無貶也齊之盟春秋猶不忍書也蜀之㑹/春秋不勝諱則詳紀之而具文見意耳廬陵李氏曰)
　(公子㑹外/大夫止此)
丙申公及楚人秦人宋人陳人衛人鄭人齊人曹人邾
人薛人鄫人盟于蜀
(左傳十一月公及楚公子嬰齊蔡侯許男秦右大夫説/宋華元陳公孫寧衛孫良夫鄭公子去疾及齊國之大)
(夫盟于蜀卿不書匱盟也於是乎畏晉而竊與楚盟故/曰匱盟蔡侯許男不書乗楚車也謂之失位君子曰位)
(其不可不慎也乎蔡許之君一失其位不得列於諸侯/况其下乎詩曰不懈於位民之攸塈其是之謂也公羊)
(傳此楚公子嬰齊也其稱人何得一貶焉爾穀梁傳楚/其稱人何也於是而後公得其所也㑹與盟同月則地)
(㑹不地盟不同月則地㑹地盟此其地㑹地盟何也以/公得其所申其事也今之屈向之驕也程子曰楚為强)
(盛陵轢中國諸侯苟能保固疆圉要結鄰好豈有不能/自存之理乃懼而服從與之盟約故皆書人以見其衰)
(弱責諸侯則魯可知矣/杜氏曰齊在鄭下非卿)
　盟而魯與必先書公尊内也次書主盟者衆所推也
　此書公及楚人則知主盟者楚也(李氏曰前此楚與/中國盟皆序諸國)
　(之下此序諸國之上欲見楚之主盟也汪氏曰書及/則内為志而非楚主盟也然魯之弱久矣豈能主諸)
　(國之盟哉前此僖公二十一年盟薄二十七年盟宋/皆書公㑹諸侯不以楚主盟此書公及亦不以楚主)
　(盟之辭也序楚於十國之上而/書及正其名而不没其實也)公子嬰齊秦右説宋
　華元陳公孫寧衛孫良夫鄭去疾皆國卿也何以稱
　人楚僭稱王春秋黜之不齒列國晉雖不競猶主夏
　盟諸侯苟能任仁賢修政事保固疆圉要結鄰好同
　心擇義堅事晉室荆楚雖大何畏焉今乃西向服從
　而與之盟不亦恥乎夫魯天下之望也亦不知所擇
　乃是之從亦為不善擇矣經於魯君盟㑹不信則諱
　公而不書不臣則諱公而不書棄中國從蠻荆則諱
　公而不書(汪氏曰不信莊十六年同盟于幽不臣僖/二十九年盟于翟泉從蠻荆僖十九年盟)
　(于齊/是也)蜀之盟棄晉從楚書公不諱何也事同而既貶
　則從同同正始之義也從荆楚而與盟既諱公於僖
　十九年齊之盟矣是以於此不諱而人諸國之大夫
　以見意也(陳氏曰曷為貶稱人楚大夫初㑹盟也是/故諸侯之大夫復不序晉大夫初㑹盟則)
　(不言公楚大夫初㑹則其言公何公固與嬰齊夷矣/無足諱焉爾汪氏曰貶諸國之大夫而稱人亦所以)
　(人公也春秋盟㑹一書人者凡四盟齊盟蜀貶從夷/也盟翟泉譏慢王也㑹澶淵刺不討賊也其所以重)
　(内輕外尊君父討亂賊之意切矣臨川吳氏曰嬰齊/於此盟降稱人而前㑹稱氏名者欲見楚人及公子)
　(嬰齊也蔡許之君不書者以其為楚之車左車右降/在臣列同於楚臣劉氏曰盟于蜀是嬰齊也其以力)
　(為功薄於義而陋於禮與郤克一耳郤克不得稱諸/侯之大夫故嬰齊亦不得以其名通也此文異而意)
　(等也項氏曰蜀之盟與棐林之師皆事之難言也棐/林之師難以趙盾將諸侯也故先書趙盾之出師而)
　(後書諸侯之㑹晉師蜀之盟難以嬰齊主盟中國也/故先書嬰齊之㑹而後書諸侯之微者盟廬陵李氏)
　(曰列人諸國之大夫者惟翟泉澶淵及此三役翟泉/諱公不書澶淵没魯大夫不書惟此書公又曰合此)
　(一年之事觀之晉葢竭力以事齊故無力以制楚勝/齊之得小而縱楚之害大矣○劉氏曰㑹時一國盟)
　(時十一國此乃兩㑹也各自書地乃其理矣何申之/有穀梁之説非也廬陵李氏曰楚專主中國其理莫)
　(盛於此以楚成之强所得者陳蔡鄭許四國而已而/宋之盟止書諸侯商臣之暴所得者陳蔡鄭宋四國)
　(而已而厥貉之次止書蔡雖以莊王之盛而陳陵之/盟亦不過陳蔡二國從之今蜀之盟諸侯從之者十)
　(一國晉不敢爭其後四十三年然後晉楚之從交相/見又八年楚靈求諸侯于晉皆蜀之役啟之也春秋)
　(安得不重貶之哉一㑹一盟前不書嬰齊之名氏無/以見楚之强後不貶諸國無以見中國之弱惟貶諸)
　(國之卿不得不貶楚貶楚及諸國則不諱公可也胡/氏陳氏説得之穀梁以為前書嬰齊者嬰齊之亢後)
　(書楚人者嬰齊能自降以從盟故春/秋於㑹蜀不諱公疑其説之誤矣)
　附録(左傳楚師及宋公衡逃歸臧宣叔曰衡父不忍/數年之不宴以棄魯國國將若之何誰居後之)
　(人必有任是夫國棄矣是行也晉避楚畏其衆也君/子曰衆之不可已也大夫為政猶以衆克况明君而)
　(善用其衆乎泰誓所謂商兆民離周十人同者衆也/  晉侯使鞏朔獻齊捷于周王弗見使單襄公辭焉)
　(曰蠻夷戎狄不式王命淫湎毁常王命伐之則有獻/捷王親受而勞之所以懲不敬勸有功也兄弟甥舅)
　(侵敗王畧王命伐之告事而已不獻其功所以敬親/暱禁淫慝也今叔父克遂有功于齊而不使命卿鎮)
　(撫王室所使來撫余一人而鞏伯實來未有職司於/王室又奸先王之禮余雖欲於鞏伯其敢廢舊典以)
　(忝叔父夫齊甥舅之國也而大師之後也寧不亦淫/縱其欲以怒叔父抑豈不可諫誨士莊伯不能對)
　(王使委於三吏禮之如侯伯克敵使大夫告慶之禮/降於卿禮一等王以鞏伯宴而私賄之使相告之曰)
　(非禮也/勿籍)
(癸定王十/酉九年)三年(晉景十二齊頃十一衛定公臧元年蔡/景四鄭襄十七曹宣七陳成十一把桓)
(四十九宋共公固元/年秦桓十七楚共三)
春王正月公會晉侯宋公衛侯曹伯伐鄭
(左傳諸侯伐鄭次于伯牛討邲之役也遂東侵鄭鄭公/子偃帥師禦之使東鄙覆諸鄤敗諸丘輿皇戌如楚獻)
(捷/)
　按左氏諸侯伐鄭討邲(音/弼)之役也遂東侵鄭公子偃
　帥師禦之覆諸鄤(芒袁/反)敗諸丘輿(汪氏曰覆伏兵也/杜氏曰鄤丘輿皆)
　(鄭地晉偏軍/為鄭所敗)夫討邲之役則復怨勦民非觀釁也遂
　東侵則潛師掠境非以律也覆而敗諸則專用詐謀
　非正勝也(李衛公問對兵法先正而/後竒先仁義而後權譎)度彼參此皆無
　善也畧而不紀勝負微也晉侯稱爵而以伐書何也
　初為是役必以鄭之從楚也附蠻荆擾中國則盟主
　有詞于伐耳(髙氏曰去冬之役鄭為楚導而宋魯衞/曹雖盟于蜀猶不敢背晉故罷盟而遂)
　(㑹晉伐鄭焉鄭罪當討故春秋正諸國之爵以示義/鄭敗晉㳺兵於丘輿使皇戍如楚獻捷終鄭襄公之)
　(身不復從晉矣家氏曰伐鄭所以攘楚攘楚所以尊/中國魯宋衞去强盛之楚而從衰弱之晉以伐有罪)
　(之國是春秋之所嘉也前之盟十有一國大夫一以/人書抑强楚也此四國僅從而書爵序晉為首存晉)
　(霸也見春秋權衡衮斧之意/固不以衆寡强弱爲進退也)宋衛未葬曷為稱爵背
　殯越境以吉禮從金革之事也(杜氏曰宋衞未葬而/稱爵以接鄰國非禮)
　(也范氏曰自同於正君故書公侯以譏之家氏曰春/秋與宋衞之㑹晉伐鄭不與其純吉從戎也廬陵李)
　(氏曰此邲之後晉再伐鄭而不服也汪氏曰左氏云/鄭皇戌如楚獻捷則曰覆曰敗皆指鄭而言非諸侯)
　(之敗鄭也經書伐而不/書敗所以尊中國也)
辛亥葬衛穆公(穆公/作繆)
(髙氏曰此見衞侯背殯出師不臨先/君之喪王氏曰六月乃葬非禮也)
二月公至自伐鄭
(臨川吳氏曰雖未逾時伐/鄭無功亦危之而致也)
甲子新宫災三日哭
(公羊傳新宫者何宣公之宫也宣宫則曷為謂之新宫/不忍言也其言三日哭何廟災三日哭禮也新宮災何)
(以書記災也榖梁傳新宫者禰宫也三日哭哀也其哀/禮也迫近不敢稱諡恭也其辭恭且哀以成公為無譏)
(矣/)
　廟災而哭禮也得禮為常事則何以書緱(音/鉤)氏劉絢
　曰(絢字質夫程子門人/著春秋傳十二卷)新宫者宣宫也不曰宣宫者
　神主未遷也知然者丹楹刻桷皆稱桓公此不舉諡
　故知其未遷也宫成而主未入遇災而哭何禮哉宣
　公薨至是二十有八月緩於遷主可知矣言災則不
　恭之致亦自見矣此説據經為合或曰禮稱有焚其
　先人之室則三日哭(禮記檀弓注火燒其宗廟哭者/哀精神之有虧傷汪氏曰文定)
　(專意與/鄭氏異)新宫將以安神主也雖未遷而哭不亦可乎
　曰先人之室葢嘗寢於斯食於斯㑹族屬於斯其居
　處笑語之所在皆可想也事死如事生故有焚其室
　則哭之禮也神主未遷而哭於人情何居(音姬髙氏/曰君子於)
　(是乎知有天道也宣公弑君簒立生不能誅死方立/廟遽遇火災春秋志此示有天道故謹而書之○汪)
　(氏曰公羊以謂不言宣宫不忍言也穀梁謂迫近不/敢稱諡然則莊公之世何以稱桓宫乎廬陵李氏曰)
　(此條諸傳皆以為/得禮惟胡氏不合)
乙亥葬宋文公
　按左氏文公卒始厚葬益車馬重器備君子謂華元
　樂舉於是乎不臣考於經未有以驗其厚也數其葬
　之月則信然矣天子七月諸侯五月大夫三月士踰
　月以降殺遲速為禮之節不可亂也文公之卒國家
　安靖外無危難曷為越禮踰時逮乎七月而後克襄
　事哉(髙氏曰七月而葬天子之禮/也以葬月攷之知其僭禮)故知華元樂舉之
　棄君於惡而益其侈無疑矣夫禮之厚薄稱人情而
　為之者也宋公在殯而離次出境從金革之事哀戚
　之情忘矣顧欲厚葬其君親此非有所不忍於死者
　特欲誇耀淫侈無知之人耳世衰道微禮法既壞無
　以制其侈心至於秦漢之間窮竭民力以事丘隴其
　禍有不可勝言者(史記秦始皇紀葬驪山以水銀為/百川江河大海機相灌輸上具天)
　(文下具地理竒器珍怪徙藏滿之後宫無子者皆令/從死令匠作機弩矢有穿近者輒射之工匠盡閉墓)
　(中/)春秋據事直書而其失自見此類是也豈不為永
　戒哉
夏公如晉
(左傳拜汶陽之田張氏曰汶陽之田特書曰取足以見/疆埸之令不出於王矣今為取田而拜往賜于霸國晉)
(偃然受之而八年復使韓穿來言汶陽之田歸之于齊/足見私情之納侮于晉也汪氏曰僖公取濟西田而使)
(公子遂如晉拜賜已非正矣况以成公取汶陽而躬朝/于晉乎濟西汶陽魯之故田也以為霸國之私惠而聘)
(之朝之見魯之不振也廬陵李氏曰成公朝晉者四三/年四年十年四年不見敬十年見止張氏所謂納侮者)
(信矣惟十八年悼公/即位之朝無譏焉)
鄭公子去疾帥師伐許
(左傳許恃楚而不事鄭鄭子良伐許張氏曰晉方怒鄭/之不服其為國憂未有底止也乃怒許之不事已而使)
(大夫動大衆以伐之見其興兵之不度徳量力也/髙氏曰疲命於晉楚而以伐之君子以是惡鄭也)
公至自晉
　宣公薨至是三年之喪畢矣宜入朝京師見天子受
　王命然後歸而即政可也嗣守社稷之重而不朝于
　周以拜汶陽田之故而往朝于晉其行事亦悖矣此
　春秋所為作也公行多不至其書公至自晉何其至
　也必有以也(家氏曰諸侯既除喪而入見于王受黻/冕之賜然後成其為君自東遷此禮廢)
　(然亦未有除喪而入見大國以事王之禮而事大國/者也宣公挾强齊之援弑君簒國凡可以諂齊而求)
　(悦者無不為矣未除喪而㑹既除喪而朝今成公借/援於晉率循先公之舊其無王之罪大矣書如書至)
　(所以譏也汪氏曰成公一經此年如晉明年再如晉/十年又如晉十八年又如晉過於事天子之禮葢當)
　(時諸侯知有霸者而不知有王不以為異/耳春秋莫不書至比事以觀義自著矣)
　附録(左傳晉人歸楚公子穀臣與連尹襄公之尸于/楚以求知罃於是荀首佐中軍矣故楚人許之)
　(王送知罃曰子其怨我乎對曰二國治戎臣不才不/勝其任以為俘馘執事不以釁鼓使歸即戮君之惠)
　(也臣實不才又誰敢怨王曰然則徳我乎對曰二國/圖其社稷而求紓其民各懲其忿以相宥也兩釋纍)
　(囚以成其好二國有好臣不與及其誰敢徳王曰子/歸何以報我對曰臣不任受怨君亦不任受徳無怨)
　(無徳不知所報王曰雖然必告不穀對曰以君之靈/纍臣得歸骨於晉寡君之以為戮死且不朽若從君)
　(惠而免之以賜君之外臣首首其請于寡君而以戮/於宗亦死且不朽若不獲命而使嗣宗職次及於事)
　(而帥偏師以修封疆雖遇執事其弗敢違其竭力致/死無有二心以盡臣禮所以報也王曰晉未可與爭)
　(重為之禮/而歸之)
秋叔孫僑如帥師圍棘
(左傳叔孫僑如圍棘取汶陽之田棘不服故圍之公羊/傳棘者何汶陽之不服邑也其言圍之何不聽也杜氏)
(曰棘汶陽之邑/在濟北蛇丘)
　按左氏取汶陽之田棘不服故圍之(趙氏曰凡内自/圍者皆叛邑何)
　(氏曰不言叛/者為内諱)復故地而民不聽至於命上將用大師
　環其邑而攻之何也魯於是時初税畝作丘甲税役
　日益重矣棘雖復歸故國所以不願為之民也歟成
　公不知薄税斂輕力役修德政以來之而肆其兵力
　雖得之亦必失之矣(何氏曰不先以文徳來之而便/以兵圍之當與圍外邑同罪劉)
　(氏曰不察已之所以失而疾人之不我服强國之行/若五伯之事則有之非王道也廬陵李氏曰春秋内)
　(叛書圍者七始於此昭十三年圍費二十六年/圍成定六年圍鄆十年圍郈圍費十二年圍成)
大雩
晉卻克衞孫良夫伐廧咎如
(左傳討赤狄之餘焉廧咎如潰上失民也杜氏曰廧咎/如赤狄别種茅堂胡氏曰經不書廧咎如潰者晉常滅)
(赤狄潞氏甲氏及留吁矣其餘黨散入廧咎如又欲盡/殄滅之非仁人之心也段紀明請滅羌種羌雖滅漢亦)
(亡後世豈嘗絶羌患哉廧咎如潰削而不書聖人之情/見矣惟不使之侵擾華夏斯止矣家氏曰克與良夫得)
(志于鞌不知自戢更為此舉春秋書之誅善戰也楚方/躪藉中原晉人不務修明霸業圖其遠者大者既滅潞)
(氏又殄留吁以為未快復興此役此/逐利之師春秋之屢書皆所以貶)
冬十有一月晉侯使荀庚來聘
(晉來聘/之始)
衛侯使孫良夫來聘丙午及荀庚盟丁未及孫良夫盟
(聘而遂盟之於是始左傳冬十一月晉侯使荀庚來聘/且尋盟衞侯使孫良夫來聘且尋盟公問諸臧宣叔曰)
(中行伯之於晉也其位在三孫子之於衞也位為上卿/將誰先對曰次國之上卿當大國之中中當其下下當)
(其上大夫小國之上卿當大國之下卿中當其上大夫/下當其下大夫上下如是古之制也衞在晉不得為次)
(國晉為盟主其將先之丙午盟晉丁未盟衞禮也公羊/傳此聘也其言盟何聘而言盟者尋舊盟也穀梁傳其)
(日公也來聘而求盟不言及者以國與之也不言其人/亦以國與之也不言求兩欲之也何氏曰惡二國既修)
(禮相聘不能相親信反復相疑故不重舉連聘而言之/徐氏曰春秋之義舉重畧輕若來盟則不言聘而言盟)
(今言聘言盟/嫌其生事也)
　劉敞曰諸侯有聘無盟聘禮也盟非禮也庚與良夫
　不務引其君當道而生事專命為非禮不信以干先
　王之典故不繫於國以見其遂事之辱非人臣之操
　此説然也其言及者公與之盟而不言公見二卿之
　抗也盟者春秋所惡於惡之中又有惡焉者此類是
　也(蘇氏曰此公及庚良夫盟也不書公者二子抗也/二子來聘不能以信相親反要公以盟非抗而何)
　(故言聘言盟以惡之番陽萬氏曰聘者故出於其君/之命而及盟則出於其臣之私也况夫大夫之於諸)
　(侯五等之君皆其君也諸侯之於大夫列國之臣皆/其臣也今也列國之臣忘其分之卑而盟五等之君)
　(五等之君屈其分之尊而盟列國之臣豈非一時之/大夫既不知自有其君而專盟于外則不知有列國)
　(之君而敢於與之同盟也乎髙氏曰庚晉之下卿良/夫衛之上卿而魯人盟之先晉後衛豈非畏晉之強)
　(乎○廬陵李氏曰聘而遂盟例五此年荀庚良夫十/一年郤犨襄七年林父十五年向戌其皆書日一則)
　(以别於微者一則/以别於前定也)
鄭伐許
　附録(左傳十二月甲戌晉作六軍韓厥趙括鞏朔韓/穿荀騅趙旃皆為卿賞鞌之功也○齊侯朝于)
　(晉將授玉郤克趨進曰此行也君為婦人之笑辱也/寡君未之敢任晉侯享齊侯齊侯視韓厥韓厥曰君)
　(知厥也乎齊侯曰服改矣韓厥登舉爵曰臣之不敢/愛死為兩君之在此堂也○荀罃之在楚也鄭賈人)
　(有將寘諸褚中以出既謀之未行而楚人歸之賈人/如晉荀罃善視之如實出已賈人曰吾無其功敢有)
　(其實乎吾小人不可/以厚誣君子遂適齊)
(甲定王二/戌十年)四年(晉景十三齊頃十二衞定二蔡景五鄭/襄十八卒曹宣八陳成十二把桓五十)
(宋共二秦桓/十八楚共四)
春宋公使華元來聘
(左傳宋華元來聘通嗣君也王氏曰宋入春秋未甞聘/魯文十一年公子遂雖往而宋不報也華元之來其為)
(共公謀昏張本乎臨川吳氏曰晉衞二國相繼來聘以/三年春同㑹伐鄭交結和好也廬陵李氏曰經書宋聘)
(魯始此終春秋宋聘魯四此年及八年/華元襄十五年向戌昭十二年華定)
三月壬申鄭伯堅卒
杞伯來朝
(左傳歸叔姬故也杜氏曰將/出叔姬先修朝禮言其故)
夏四月甲寅臧孫許卒
(汪氏曰文仲之子宣叔也/子紇嗣為大夫是為武仲)
公如晉
(左傳夏公如晉晉侯見公不敬季文子曰晉侯必不免/詩曰敬之敬之天惟顯思命不易哉夫晉侯之命在諸)
(侯矣可不敬乎張氏曰晉景公勝齊而驕也髙氏曰公/連嵗如晉者以嘗即楚故也汪氏曰成公此年朝晉而)
(取敖忽之辱豈非禮愈繁/而身愈卑徒自屈而已耳)
葬鄭襄公
(汪氏曰喪未五月葬/之速也大不懐也)
秋公至自晉
(左傳秋公至自晉欲求成于楚而叛晉季文子曰不可/晉雖無道未可叛也國大臣睦而邇於我諸侯聽焉未)
(可以貳史佚之志有之曰非我族類其心必異楚雖大/非吾族也其音字我乎公乃止家氏曰甚哉魯成中無)
(所主逐變而屢遷也始與晉人連兵伐齊以有鞌之勝/謂當與晉為睦曽未幾月率先諸侯受盟于楚猶幸晉)
(人之無討也去年如晉今年又如晉正所以救前日匱/盟之過一不為所禮又將叛而即夷春秋於魯成之)
(從楚適晉備/書以貶之也)
冬城鄆(公作/運)
(杜氏曰公欲叛晉故城而為備孔氏曰魯有二鄆此西/鄆也成十六年傳晉人執季文子公待于鄆即此任公)
(輔曰魯西邑東郡廩丘東有鄆城即東鄆家氏曰鄆有/三莒之别邑亦曰鄆九年楚人入鄆是也魯自有二鄆)
(文十三年城諸及鄆此東鄆莒魯所爭者也成十六年/公待于鄆此西鄆今此所城也春秋譏魯人不務安靜)
(而輕于用民力/鄆雖城何益哉)
鄭伯伐許
(左傳冬十二月鄭公孫申帥師疆許田許人敗諸展陂/鄭伯伐許取鉏任泠敦之田晉欒書將中軍荀首佐之)
(士燮佐上軍以救許伐鄭取氾祭楚子反救鄭鄭伯與/許男訟焉皇戌攝鄭伯之辭子反不能决也曰君若辱)
(在寡君寡君與其二三臣共聽兩君之所欲成其可知/也不然側不足以知二國之成程子曰稱鄭伯見其不)
(復為喪以/吉禮從戎)
　前此鄭襄公伐許既狄之矣今悼公又伐許乃復稱
　爵何也喪未踰年以吉禮從金革之事則忘親矣稱
　爵非美詞所以著其惡也(何氏曰未踰年君稱伯者/樂成君位親自伐許故如)
　(其意以著其惡家氏曰父所為義已繼之為孝父挾/夷楚之援陵暴小國嵗再用師其子繼世而不能改)
　(是之謂濟惡庸得為孝乎不書子而書爵絶之於名/教也  廬陵李氏曰鄭自隱十一年入許之後鄭許)
　(世讎至此凡書於經者又四侵伐矣然考左氏所記/則邲戰之役鄭許首如楚蜀之役許乗楚車是許與)
　(鄭皆南面事楚者鄭方從楚何得如/此晉楚之救不書於經事未可信也)
　附録(左傳晉趙嬰/通于趙莊姬)
(乙定王二十/亥一年崩)五年(晉景十四齊頃十三衛定三蔡景六/鄭悼公費元年曹宣九陳成十三杞)
(桓五十一宋共三/秦桓十九楚共五)
春王正月把叔姬來歸
(榖梁傳婦人之義/嫁曰歸反曰來歸)
　前書把伯來朝左氏以為歸叔姬也(汪氏曰叔姬始/嫁不見於經與)
　(郯伯姬同婚姻/得禮常自不書)此書把叔姬來歸則出也(家氏曰此/與他悖義)
　(之出者不同必叔姬自不安於杞或以疾而來歸非/把之絶之也故春秋書其逆喪歸葬無貶辭臨川吳)
　(氏曰僖三十一年杞伯姬為其子求婦而僖公以次/女叔姬與之歸為把桓公夫人至今四十四年夫婦)
　(年皆六十之上而姬始被出而歸疑是叔姬無子把/桓别有妾子為太子叔姬心不自安而願歸魯故叔)
　(姬既卒而把桓復/來逆其喪以歸也)春秋於内女其歸其出録之詳者
　男女居室人之大倫也男子生而願為之有室女子
　生而願為之有家父母之心人皆有之而不能為之
　擇家與室則夫婦之道苦淫僻之罪多矣王法所重
　人倫之本録之詳也為世戒也(汪氏曰郯伯姬杞叔/姬皆出而來歸然叔)
　(姬書把伯逆喪以歸而郯伯姬來歸之後不/復見於經則其善惡優劣不可以㮣觀矣)
　附録(左傳春原屏放諸齊嬰曰我在故欒氏不作我/亡吾二昆其憂哉且人各有能有不能舍我何)
　(害弗聽嬰夢天使謂已祭余余福汝使問諸士貞伯/貞伯曰不識也既而告其人曰神福仁而禍淫淫而)
　(無罰福也祭其得亡/乎祭之之明日而亡)
仲孫蔑如宋
(左傳孟獻子如宋報華元也汪氏曰蔑與華元交相聘/問其情厚矣而明年蔑僑如逼於留令速興侵晉之師)
(朝玉帛而暮干戈謹/於邦交者固如是乎)
夏叔孫僑如㑹晉荀首于穀(首公/作秀)
(左傳晉荀首如齊逆女故宣伯餫諸榖杜氏曰榖齊地/髙氏曰荀首逆女而僑如往饋之此之謂非禮之禮故)
(以大夫㑹大夫書之汪氏曰自文十一年彭生㑹郤缺/宣十五年蔑㑹髙固自是大夫㑹大夫率以為常矣)
梁山崩
(左傳梁山崩晉侯以傳召伯宗伯宗辟重曰辟傳重人/曰待我不如捷之速也問其所曰絳人也問絳事焉曰)
(梁山崩將召伯宗謀之問將若之何曰山有朽壤而崩/可若何國主山川故山崩川竭君為之不舉降服乘縵)
(徹樂出次祝幣史辭以禮焉其如此而已雖伯宗若之/何伯宗請見之不可遂以告而從之公羊傳梁山者何)
(河上之山也梁山崩何以書記異也何異爾大也何大/爾梁山崩壅河三日不流外異不書此何以書為天下)
(記異也榖梁傳不日何也髙者有崩道也有崩道則何/以書也曰梁山崩壅遏河三日不流晉君召伯尊而問)
(焉伯尊來遇輦者輦者不辟使車右下而鞭之輦者曰/所以鞭我者其取道遠矣伯尊下車而問焉曰子有聞)
(乎對曰梁山崩壅遏河三日不流伯尊曰君為此召我/也為之奈何輦者曰天有山天崩之天有河天壅之雖)
(召伯尊如之何伯尊由忠問焉輦者曰君親素縞帥羣/臣而哭之既而祠焉斯流矣伯尊至君問之曰梁山崩)
(壅遏河三日不流為之奈何伯尊曰君親素縞帥羣臣/而哭之既而祠焉斯流矣孔子聞之曰伯尊其無績乎)
(攘善也杜氏曰梁山在馮翊夏陽縣/北張氏曰同州韓城縣有禹貢梁山)
　梁山韓國也詩曰奕奕梁山韓侯受命而謂之韓奕
　者言奕然髙大為韓國之鎮也後為晉所滅而大夫
　韓氏以為邑焉(汪氏曰春秋之初晉滅韓曲/沃莊伯之弟韓萬以為采邑)書而不
　繫國者為天下記異是以不言晉也(髙氏曰先王之/制名山大川不)
　(以封梁山雖屬於韓而非諸侯正受封之地故春秋/書梁山崩而不繫之國者為天下記異也是以不書)
　(晉夫國主山川/豈特晉當之哉)左氏載絳人之語於禮文備矣而未
　記其實也夫降服乘縵徹樂出次祝幣史辭六者禮
　之文也古之遭變異而外為此文者必有恐懼修省
　之心主於内若成湯以六事檢身(荀子大畧篇湯旱/而禱曰政不節與)
　(民失職與宫室崇與女謁/盛與苞苴行與讒夫昌與)髙宗克正厥事(書髙宗彤/日祖已曰)
　(惟先格王正厥事注先格王/之非心後正其所失之事)宣王側身修行欲銷去
　之是也(詩雲漢序美宣王也宣王遇災而懼側/身修行欲銷去之天下喜於王化復行)徒舉
　其文而無實以先之何足以弭災變乎夫國主山川
　至於崩竭當時諸侯未聞有戒心而修德也故自是
　而後六十年間弑君十有四亡國三十二(汪氏曰自/此至昭十)
　(六年凡六十年經書弑君唯晉州蒲齊光衛剽吳餘/祭蔡固莒宻州楚䖍凡七滅國惟舒庸鄫萊偪陽舒)
　(鳩頼陳蔡州來凡九耳故徐顔疏云註誤今考文十/一年敗狄于鹹何氏謂宣成以往弑君二十八亡國)
　(四十證諸經亦不合抑并春秋所不/書者言之如榖梁三十四戰者歟)其應亦憯矣春
　秋不明著其事應而事應具存其可忽諸(范氏曰山/者陽位君)
　(之象也象君權壊家氏曰榖梁具載伯尊所以告其/君者以為伯尊掠路人之美以為巳能孔子聞之曰)
　(伯尊其無績乎攘善也其實伯尊以道路鄙淺之言/復之於君失懼災之意夫子必無是言也春秋於沙)
　(鹿梁山二大異特筆而書之以見天下之治亂中國/之合離自是而始縱具文應變何足言哉是固天下)
　(之異而皆見於晉者周自東遷頼伯者以存齊既衰/獨有晉在而比嵗以來君庸臣貪坐隳霸業晉之削)
　(中國之憂也意舊史必書晉梁山/崩春秋削之實為天下記異也)
　附録(左傳許靈公愬鄭伯于楚六月鄭悼公如楚訟/不勝楚人執皇戌及子國故鄭伯歸使公子偃)
　(請成于晉秋八月鄭伯及晉趙同盟于垂棘○宋公/子圍龜為質于楚而歸華元享之請鼓譟以出鼔譟)
　(以復入曰習攻/華氏宋公殺之)
秋大水
(張氏曰山崩大/水隂盛之徴)
冬十有一月己酉天王崩
(左傳十一月己酉定王崩髙氏/曰不書葬罪諸侯之不㑹也)
十有二月己丑公㑹晉侯齊侯宋公衛侯鄭伯曹伯
邾子把伯同盟于蟲牢
(左傳冬同盟于蟲牢鄭服也諸侯謀復㑹宋公使向為/人辭以子靈之難程子曰天王崩而㑹盟不廢書同見)
(其皆不臣何氏曰蟲牢鄭/地留封丘縣北有桐牢)
　按左氏許靈公愬鄭伯于楚鄭伯如楚訟不勝歸而
　請成于晉盟于蟲牢鄭服也(杜氏曰言同盟服異也/何氏曰約備强楚汪氏)
　(曰即榖梁所/謂同外楚也)鄭服則何以書同盟天王崩赴告已及
　在諸侯之策矣以所聞先後而奔喪禮也而九國諸
　侯㑹盟不廢故特書同盟以見其皆不臣春秋惡盟
　誓於惡之中又有惡焉者此類是也(孫氏曰天王崩/晉合諸侯同蟲)
　(牢之盟不顧甚矣薛氏曰王崩而為㑹盟無王之甚/也王氏曰是盟乃何休所謂同心為惡惡必成者也)
　(葢諸侯之同盟實有同外楚之心而不知悖於尊王/之義天子之喪人道始終之大變諸侯相見揖讓入)
　(門而聞訃則不得終禮况已聞而猶相與㑹盟不亦/無人心乎春秋之諸侯不知有王故襄王方崩則晉)
　(魯之卿㑹盟王都之側而不奔喪簡王方崩而邾與/晉衞修朝聘于魯而不修弔事葢將以是為常而不)
　(知愧甚者靈王之訃音已達于天下而諸侯旅朝于/荆楚且俟致襚執紼越嵗踰時而後返而魯不遣一)
　(介行李問國恤於京師也吁可歎哉廬陵李氏曰鄭/自邲戰後皆從楚至此始從晉而晉人不能明尊王)
　(之義以示之汲汲於要之以盟誓此所/以竟不能服鄭雖再救而卒無功也)
　
　
　
　
　
　
　
　
　
　
　春秋大全卷二十二
欽定四庫全書
　春秋大全卷二十三
　　　　　　　　　　　　明　胡廣等　撰
　　成公中
(丙簡王/子元年)六年(晉景十五齊頃十四衞定四蔡景七鄭悼/二卒曹宣十陳成十四把桓五十二宋共)
(四秦桓二十楚共/六呉子壽夢元年)
春王正月公至自㑹
(汪氏曰二年㑹蜀盟蜀不書至者以望國之君屈於荆/楚之大夫不可以告廟也此特書至者謂成公苟能自)
(㑹如京師斬衰哭臨則亦庶幾亡於禮者之禮耳今也/㑹同之後奄然歸國故書公至自㑹以著其無王不臣)
(之罪/也)
　附録(左傳春鄭伯如晉拜成子㳺相授玉于東楹之/東士貞伯曰鄭伯其死乎自棄也巳視流而行)
　(速不安其位/宜不能久)
二月辛巳立武宫
(左傳季文子以鞌之功立武宫非禮也聽於人以救其/難不可以立武立武由己非由人也公羊傳武宫者何)
(武公之宫也立者何立者不宜立也立/武宫非禮也榖梁傳立者不宜立也)
　武宫武公之宫立武宫非禮也喪事即逺有進而無
　退宫廟即逺有毁而無立(何氏曰過髙祖不得復立/廟大戴禮諸侯遷廟注親)
　(過髙祖則毁/廟而遞遷之)故二昭二穆與太祖而五者諸侯之廟
　制也(朱子曰太祖始封之君昭之北廟三世之君居/之穆之北廟三世之君居之昭之南廟四世之)
　(君居之穆之南廟五世之君居之大祖之/廟百世不遷餘四廟毎一易世而一遷)曰考廟曰
　王考廟曰皇考廟皆月祭焉曰顯考廟曰祖考廟享嘗
　乃止去祖為壇去壇為墠(音/善)壇墠有禱則祭無禱乃止去墠
　為鬼諸侯之祭法也(禮記祭法疏考廟者父廟考成/也謂父有成徳之美也王考廟)
　(者祖廟王君也言祖有君成之徳也祖尊於父故加/君名也皇考廟者曽祖皇大也君也曽祖轉尊又加)
　(大君之稱也月祭之者日月祭之也顯考廟者高祖/也顯明也髙祖居四廟最上故以髙明言之祖考廟)
　(者祖始也是謂始祖廟也享嘗乃止享嘗四時祭祀/不得月祭但四時祭而已封土曰壇除土曰墠去祖)
　(為壇者謂髙祖之父也其廟既毁藏主於祖考之廟/中不得四時祭之若有祈禱則出就壇受祭也去壇)
　(為墠者謂髙祖之祖也其主亦藏祖考廟中若有祈/禱則出就墠受祭不得在壇也髙祖之父遷寄太祖)
　(而不得於太祖廟受時祭故曰去祖髙祖之祖經在/壇而今不得祭故云去壇去墠為鬼若又有從壇遷)
　(來墠者則此前在墠者為/鬼雖有祈禱亦不得及)武公至是歴世十一(汪氏/曰武)
　(公名敖乃伯禽之𤣥孫隱公之髙祖傳懿/孝惠隱桓莊閔僖文宣成凡十有一君)其毁已久
　而輒立焉非即逺有終之意故特書曰立立者不宜
　立也(常山劉氏曰按王制祭法則諸侯宗廟古有彛/則過則毁之不可復立也武宫之毁已久而輒)
　(立之非禮明矣劉氏曰魯諸侯也僭天子之禮雖欲/尊其祖鬼神不享也而學者習於魯之故更大而稱)
　(之曰魯公之廟文世室也武公之廟武世室也人之/述固久矣夫其以僭為典也此春秋所由作也陳氏)
　(祥道曰武公之於魯徇宣王立庶之非以階魯國攻/殺之禍而豐功懿徳不著於世自武至桓其廟已在)
　(可遷之列成公立武宫昭公有事于武宫積世不毁/故記禮得以大之欲以比周之文武也張氏曰觀春)
　(秋之書法與祭法之論廟制則武宫之立與煬宫同/於失禮違制斷為可知明堂位之言其為俗儒之論)
　(明矣甚矣其亂聖制而誤後學也汪氏曰立武宫僭/王制故書日以謹之論者因明堂位遂以武宫為世)
　(室今考春秋所書太廟則周公之廟也所書世室則/魯公之廟也羣公之廟則皆繫諡若武宫煬宫桓宫)
　(僖宫是也苟謂之世室則世世不毁矣奚待於成公/而始立乎昭十五年有事於武宫不稱世室則其以)
　(武公為世室者妄也况煬公乃武公之六世祖至昭/公已二十世而桓公則哀公之十世祖僖公則哀公)
　(之七世祖皆當言世室也煬宫在武宫之上武宫稱/世室煬宫獨不稱世室乎是知明堂位乃後世俗儒)
　(因魯僭禮而為言春秋之時非有世室之者也然考/成之十八年晉悼公朝于武宫昭之十七年當晉頃)
　(公之世而中行穆子獻俘于文宫晉武公至悼公文/公至頃公皆已十世而其宫猶有則當時諸侯之廟)
　(親盡不毁者不特魯矣廬陵李氏曰春秋書此年立/武宫定元年立煬宫皆非禮也胡氏所引用乃王制)
　(及祭法之文三傳同以為非禮而明堂位曰魯公之/廟文世室也武公之廟武世室也葢漢儒習見魯國)
　(之舊制而不知其僭耳又曰魯有魯公廟為世室百/世不毁而又立武官煬宫又桓宫僖宫至哀公時猶)
　(存是魯五廟之外又有五廟也典禮之壊至於如此/○啖氏曰左氏云季武子以鞌之功立武宫傳意以)
　(為武功之宫如楚子所立者非也若/以鞌戰之功不應經五年方立之)
取鄟
(左傳言易也公羊傳鄟者何邾婁之邑也/曷為不係于邾婁諱亟也榖梁傳鄟國也)
　鄟微國也(杜氏曰附庸國孫氏曰/根牟鄟邿皆微國也)書取者滅之也滅
　而書取為君隱也項亦國也其書滅者以僖公在㑹
　季孫所為故直書其事而不隱此春秋尊君抑臣以
　辨上下謹於微之意也人倫之際差之毫釐繆以千
　里故仲尼特立此義以示後世臣子使以道事君而
　無朋附權臣之惡於傳有之犯上干主其罪可救乖
　忤貴臣禍在不測(晉書王濬傳濬與/王渾爭功表云然)故臣子多不憚
　人主而畏權臣如漢谷永之徒直攻成帝不以為嫌
　至於王氏則周旋相比結為死黨而人主不之覺(前/漢)
　(書谷永傳日食地震永對内寵太盛謁行於内勢行/於外災異者皇天所以譴君過失時成帝委政元舅)
　(王鳯議者多歸咎焉永知鳯方柄用隂自託鳯遂厚/之鳯卒音輔政永復説音任周召之職又與譚書勸)
　(辭城門兵委曲媚悦前後所上四十/餘事專攻上身與後宫而黨於王氏)此世世之公患
　也歸父家遣縁季氏也(事見左傳宣/公十八年)朝吳出奔因無
　極也(事見左傳昭/公十五年)王章殺身忤王鳳也(前漢書王章/傳成帝時王)
　(鳯輔政王章以選為京兆尹雖為鳯所舉非鳯/專權日食章春鳯不可任為鳯所陷下獄死)鄴侯
　寄館避元載也(通鑑唐代宗大歴五年元載專恣以/李泌有寵於上忌之上畏載㑹觀察)
　(魏少游求參佐上謂泌曰載不容卿/朕今匿卿於少游候除載當報卿來)惟殺生在下而
　人主失其柄也是以黨與衆多知有權臣而不知有
　君父矣使春秋之義得行尊君抑臣以辨上下每謹
　於微豈有此患乎(邾汪氏曰公羊於根牟鄟邿皆曰/  邑然春秋有取他國之地而不)
　(係國者苟以諱亟而不繫邾則僖公取須句訾婁可/謂亟矣何以繫之邾耶劉氏辯之詳矣廬陵李氏曰)
　(鄟為微國左氏穀梁同公羊以為邾邑不係之邾諱/亟也者非春秋内滅國書取者三此年取鄟襄十二)
　(取邿昭四年取/繒皆諱詞也)
衛孫良夫帥師侵宋
(左傳三月晉伯宗夏陽説衛孫良夫甯相鄭人伊雒之/戌陸渾蠻氏侵宋以其辭㑹也師于鍼衛人不保説欲)
(襲衞曰雖不可入多俘而歸有罪不及死伯宗曰不可/衛惟信晉故師在其郊而不設備若襲之是棄信也雖)
(多衛俘而晉無信何以求諸侯乃止師還衞人登陴家/氏曰經惟書衛不與晉人率蠻戎而攻中國也去年冬)
(宋實預蟲牢之盟今一辭㑹而遽加之以兵以為未快/復命魯人繼之前日楚莊圍宋厯三時之久國幾斃而)
(晉不能救但曰鞭長不及馬腹今宋人辭㑹而伐之至/再晉景惽愚諸大夫狠肆事多類此春秋聯書魯衞二)
(侵責晉/深矣)
　附録(左傳晉人謀去故絳諸大夫皆曰必居郇瑕氏/之地沃饒而近盬國利君樂不可失也韓獻子)
　(將新中軍且為僕大夫公揖而入獻子從公立於寢/庭謂獻子曰何如對曰不可郇瑕氏土薄水淺其惡)
　(易覯易覯則民愁民愁則墊隘于是乎有沉溺重膇/之疾不如新田土厚水深居之不疾有汾澮以流其)
　(惡且民從教十世之利也夫山澤林盬國之寳也國/饒則民驕佚近寶公室乃貧不可謂樂公説從之夏)
　(四月丁丒晉/遷于新田)
夏六月邾子來朝
(汪氏曰葢成公/即位而始朝也)
公孫嬰齊如晉
(左傳子叔聲伯如晉命伐宋杜氏曰嬰齊叔肹子汪氏/曰二年三年公兩朝晉此年嬰齊行父又兩聘晉魯仇)
(齊而倚晉為援故君臣亟行迭往事霸之勤而不知慢/王之已甚也廬陵李氏曰成公之編大夫如晉三此年)
(嬰齊行父十/二年行父)
壬申鄭伯費卒
(左傳六年/鄭悼公卒)
秋仲孫蔑叔孫僑如帥師侵宋
(左傳秋孟獻子叔孫/宣伯侵宋晉命也)
　魯遣二卿為主將(永嘉吕氏曰二卿並書與行父許/僑如嬰齊四卿並書之意同當是)
　(時大夫專擅各自帥師而公室微/矣侵宋之事小而專權之患大)動大衆焉有事於
　宋而以侵書者潛師侵掠無名之意葢陋之也於衛
　孫良夫亦然上三年嘗㑹宋衛同伐鄭矣次年宋使
　華元來聘通嗣君矣又次年魯使仲孫蔑報華元矣
　是年冬鄭伯背楚求成于晉而魯衛與宋又同盟于
　蟲牢矣今而有事於宋上卿受鉞大衆就行而師出
　無名可乎故特書侵以罪之也左氏載此師晉命也
　後二年宋來納幣請伯姬焉則此師為晉而舉非魯
　志明矣兵戎有國之重事邦交人道之大倫聴命於
　人不得已焉將能立乎春秋所以罪之也(髙氏曰使/魯伐宋者)
　(雖晉之命而魯不以大義諭之遽為與師則罪專在/魯矣故書曰侵則與衞良夫同廬陵李氏曰春秋凡)
　(奉伯主之命或為伯主而興師者皆書侵此年二卿/侵宋十年衛黒背侵鄭左皆曰晉命也襄公二十四)
　(年羯侵齊定六年公侵鄭八年二卿侵衞左皆曰晉/故也葢本非有怨但屈於不得已故亦無志於深入)
　(但淺侵其境歟魯宋自莊十年/以後並無交兵之事僅見於此)
楚公子嬰齊帥師伐鄭
(楚始書大夫將左傳楚子重伐鄭鄭從晉故也/襄陵許氏曰至是書楚卿帥師者霸綂幾亡也)
冬季孫行父如晉
(左傳冬季文子如晉賀遷也汪氏曰經不書晉遷者凡/書遷皆小國逼於强暴不得已而遷也晉人擇地利而)
(徙都也故/不書遷也)
晉欒書帥師救鄭(救公/作侵)
(左傳晉欒書救鄭與楚師遇於繞角楚師還晉師遂侵/蔡楚公子申公子成以申息之師救蔡禦諸桑隧趙同)
(趙括欲戰請於武子武子將許之知莊子范文子韓獻/子諌曰不可吾來救鄭楚師去我吾遂至於此是遷戮)
(也戮而不已又怒楚師戰必不克雖克不令成師以出/而敗楚之二縣何榮之有焉若不能敗為辱已甚不如)
(還也乃遂還於是軍帥之欲戰者衆或謂欒武子曰聖/人與衆同欲是以濟事子盍從衆子為大政將酌於民)
(者也子之佐十一人其不欲戰者三人而已欲戰者可/謂衆矣商書曰三人占從二人衆故也武子曰善釣從)
(衆夫善衆之主也三卿為主/可謂衆矣從之不亦可乎)
　荆楚僭號稱王聖人深惡痛絶而不赦者大一綂以
　存周使民著於君臣之義也(國語諸侯無二君而周/無二王故春秋貶楚為)
　(深所以使天下知二/王之所以為尊也)鄭能去逆效順是改過遷善出
　幽谷而遷喬木也嬰齊為是帥師又因其喪而伐之
　不義甚矣經所以深惡之也書卿帥師伐鄭於文無
　貶辭何以知其深惡楚也下書欒武子帥師救鄭則
　知之矣凡書救者未有不善之也而伐者之罪著矣
　(髙氏曰楚伐鄭喪而悼公不葬晉救雖至己苦/兵矣然而不肯背蟲牢之盟是以善其救也)按左
　氏晉楚遇于桑隧軍帥之欲戰者八人武子遂還則
　無功也亦何善之有曰此春秋之所以善欒書也兩
　軍相加兵刅既接折馘執俘計功受賞此非仁人之
　心王者之事故舞干而苗格者舜也(書大禹謨舞干/羽於兩階七旬)
　(有苗/格)因壘而崇降者文也(事見左傳僖/公十九年)次于陘而屈
　完服者齊桓也㑹于蕭魚而鄭不叛者晉悼也武子
　之能不遷戮而知還也亦庶幾哉(汪氏曰公羊作欒/書侵鄭今考明年)
　(楚復伐鄭而中國又救鄭則非侵鄭明矣然此書欒/書帥師救鄭不二年又書欒書帥師伐鄭書救以著)
　(其恤與國之善書伐以著其虐與國之惡使晉能修/其徳政以懷鄭使之不叛助之守禦以保鄭而使之)
　(不至於叛則/為盡善矣)
(丁簡王/丒二年)七年(晉景十六齊頃十五衛定五蔡景八鄭成/公睔元年曹宣十一陳成十五把桓五十)
(三宋共五秦桓二十/一楚共七吳夀夢二)
春王正月鼷鼠食郊牛角改卜牛鼷鼠又食其角乃免
牛
(榖梁傳不言日急辭也過有司也郊牛日展斛角而知/傷展道盡矣其所以備災之道不盡也改卜牛鼷䑕又)
(食其角又有繼之辭也其緩辭也曰亡乎人矣非人之/所能也所以免有司之過也乃免牛乃者亡乎人之辭)
(也免牲者為之緇衣纁裳有司𤣥端奉送至于南郊免免故也/牛亦然免牲不曰不郊免牛亦然杜氏曰稱牛未卜日)
　穀梁子曰郊牛日展斛(音/球)角而知傷展道盡矣其所
　以備災之道不盡也(范氏曰有司展察牛而即知傷/是展察之道盡不能防災禦患)
　(致使牛傷故不書日以顯/有司之過斛球球然角貌)改卜牛鼷鼠又食其角則
　亡乎人矣非人之所能也所以免有司之過也(范氏/曰至)
　(此復食乃知國無賢君天災之耳非有司之過也何/氏曰鼷鼠鼠中之微者祭天不慎鼷鼠食郊牛角書)
　(又食者重録魯不覺寤重有災也孫氏炎曰有螫毒/如鼠狼新安羅氏曰牛有力之畜何至為鼷所食葢)
　(將祭之犧皆繫於牢設楅衡/以制其角故鼷得以制之)有司免過即變異也(范/氏)
　(曰非備災之道不/至此實天變之異)其應云何許翰曰小害大下賊上
　食而又食三桓子孫相繼之象也宣公有虞三桓之
　志至成始弗戒矣理或然也(劉向曰鼠小蟲性盜竊/鼷又其小者也牛大畜)
　(祭天尊物也角兵象在上君威也小小鼷鼠食至尊/之牛角象季氏乃盜竊之人將執國命以傷君威而)
　(害周公之祀也改卜又食天重譴之也家氏曰春秋/於魯郊或譏失禮或以記異宣三年成七年定十五)
　(年哀元年四書牛傷皆記異也廬陵李氏曰邦説詳/見僖三十一年鼷鼠食三此年定十五年哀元年)
吳伐郯
(吳始見經左傳春吳伐郯郯成季文子曰中國不振樵/蠻夷入伐而莫之或恤無弔者也夫詩曰不弔昊天亂)
(靡有定其此之謂乎有上不弔其誰不受亂吾亡無日/矣君子曰知懼如是斯不亡矣汪氏曰吳國在吳郡)
　稱國以伐外之也(汪氏曰外國君臣同辭止録其號/吳稱國而不繫君臣不齒列侯也)
　(孫氏曰惡其/僭號外之也)吳本太伯之後以族屬言則周之伯父
　也何以外之為其僭天子之大號也(汪氏曰史吳世/家太伯周太王)
　(之長子太王賢季歴欲立之太伯與弟仲雍犇荆蠻/荆蠻義而歸之至壽夢始大稱王今按此年乃壽夢)
　(即位之二年今考吳語越人禰夫差皆/曰天王則吳之僭王又非徐楚之比矣)按國語云命
　圭有命固曰呉伯不曰吳王(國語吳語注命圭受錫/之策命吳本稱伯故曰)
　(吳太/伯)然則吳本伯爵也後雖益熾浸與中國㑹盟進
　而書爵不過曰子亦不以本爵與之故紀於禮書曰
　四夷雖大皆曰子此春秋之法仲尼之制也而以為
　不敢擅進退諸侯亂名實者誤矣(襄陵許氏曰吳自/夀夢得申公巫臣)
　(而為楚患四出相攻不志也伐郯之役兵連上國鍾/於是始見於春秋志入州來著十五國之所以㑹)
　(離也家氏曰郯已姓太皥之後國雖小尚有典刑昭/十九年郯子來朝聖人訪之以官名尚有取焉春秋)
　(書吳伐郯憫之也項氏曰楚初主盟于蜀而吳已伐/郯入州來異時入郢之禍已兆于此矣廬陵李氏曰)
　(吳自太伯奔吳五世至周章而武王克殷因封之吳/又十四世至夀夢而始大僭稱王即此壽夢之二年)
　(也葢成公二年楚申公巫臣奔晉求通吳以罷楚於/是吳兵始及上國矣此為書吳之始終春秋書伐郯)
　(伐陣入州來入郢滅州來滅巢滅徐戰長岸雞父皆/書國雖㑹鍾離㑹善道㑹柤㑹向㑹鄫㑹橐臯亦書)
　(國惟襄五年于戚始書吳人襄十二年始書吳子卒中國/二十九年始書吳子使札來聘至栢舉書子已同於)
　(至黄池書子則主諸侯之/詞矣後七世而亡於越)
　附録(左傳鄭子良相成公/以如晉見且拜師)
夏五月曹伯來朝
(左傳夏曹宣公來朝汪氏曰/葢成公嗣位而始來朝也)
不郊
(范氏曰言免牲則不郊顯矣言免牛亦不郊而經/復書不郊葢為三望起杜氏曰間有事故書不郊)
猶三望
　吳郡朱長文(宋紹興間人著春/秋通志二十卷)禮天子有四望(周禮/大宗)
　(伯旅上帝及四望小宗伯四望/四類注四望謂五嶽四鎮四瀆)諸侯則祭境内山川
　而已(禮記王制諸侯祭名/山大川之在境内者)魯當祭泰山泰山魯之境
　也禮所得祭故不書三望僭天子禮是以書之其説
　是矣楚子軫言三代命祀祭不越望而曰江漢沮漳
　楚之望非也楚始受封濵江之國漢水沮漳豈其境
　内哉此亦據後世并兼封畧言之爾(汪氏曰周文王/封熊繹於楚蠻)
　(以子男之田居丹陽今歸州有故丹陽城則楚本封/濵江而土地甚狹漢水在今漢陽沮水亦出漢中漳)
　(水在今漳州皆距丹陽甚遠必非楚始封之境故齊/桓問昭王南征涉漢不復楚以昭王時漢非楚境不)
　(肯服罪然屈完言漢水以為池欒枝言漢陽諸姬楚/實盡之則春秋之初漢水已在楚境内矣經書猶三)
　(望者三僖三十一年書免牲而繫以猶三望不言不/郊者免牲則知不復郊矣宣三年書牛死乃不郊而)
　(繫以猶三望不言免牲者牛死無牲可免故必言不/郊此年既書免牛又書不郊因間有吳曹二事不可)
　(但言猶三望故以不郊起之也襄陵許氏曰用是知/魯郊或以五月非特定公也髙氏曰夫三望因郊而)
　(設不郊則望祭之禮不備矣正祭已廢而舉/其從祀此僖公之舉也祭從先祖葢有或焉)
秋楚公子嬰齊帥師伐鄭公㑹晉侯齊侯宋公衛侯曹
伯莒子邾子把伯救鄭八月戊辰同盟于馬陵
(左傳秋楚子重伐鄭師于氾諸侯救鄭鄭共仲侯羽軍/楚師囚鄖公鍾儀獻諸晉八月同盟于馬陵尋蟲牢之)
(盟且莒服故也晉人以鍾儀歸囚諸軍府杜氏曰馬陵/衞地陽平元城縣東南有地名馬陵莒本屬齊齊服故)
(莒從/之)
　楚人軍旅數(數音/朔)起頻年伐鄭以其背已而從諸夏
　也(髙氏曰去冬樂書救鄭而楚/師還未得志於鄭故復伐之)與莊之欲討徵舒而
　入陳亦異矣書大夫之名氏書帥師書伐而無貶詞
　者所謂不待貶絶而罪自見者也晉合八國之君親
　往救鄭則䘏同盟安中國之師也欲著其善故特書
　救鄭以美之(啖氏曰救者救其患難凡救患皆為美/也家氏曰晉前此救鄭皆以大夫帥偏)
　(師至是合九國之師自將以行/春秋爵諸侯而書救鄭褒之也)言救則楚罪益明而
　鄭能去逆效順善亦著矣前此晉遣上將諸國不與
　焉此則其君自行而㑹合諸國則楚人暴横憑陵諸
　夏之勢益張亦可見矣故盟于馬陵而書同盟者同
　病楚也(家氏曰此合諸侯救鄭因以同盟幸諸侯之/猶同也汪氏曰榖梁於新城斷道雞澤平丘)
　(皆曰同外楚疏謂傳省文舉上下以包其餘則知晉/霸之同盟大抵皆同外楚也王氏曰齊桓之救徐先)
　(盟于牡丘所以盟者為救徐設也晉景之救鄭後盟/于馬陵非特為救鄭也有宋莒在焉宋以五年辭㑹)
　(魯衛受晉命侵之莒自晉文之卒至是始與盟約故/知其因馬陵之㑹以固結之耳廬陵李氏曰晉景公)
　(之編書同盟者五惟此盟無譏焉則以二救之善也/欒武子之徳在民其此也夫若非此二舉則盟蜀之)
　(後晉之伯業喪矣惜乎蟲牢不能謹於義于蒲不能/謹於信是以馬陵雖善而竟不能復文襄之業也然)
　(彼善於此君/子猶取之)
公至自㑹
(髙氏曰諸侯㑹而楚/師退故不以救鄭至)
吴入州來
(左傳楚圍宋之役師還子重請取於申吕以為賞田王/許之申公巫臣曰不可此申吕所以邑也是以為賦以)
(禦北方若取之是無申吕也晉鄭必至於漢王乃止子/重是以怨巫臣子反欲取夏姬巫臣止之遂取以行子)
(反亦怨之及共王即位子重子反殺巫臣之族子閻子/蕩及清尹弗忌及襄老之子黒要而分其室子重取子)
(閻之室使沈尹與王子罷分子蕩之室子反取黒要與/清尹之室巫臣自晉遺二子書曰爾以讒慝貪惏事君)
(而多殺不辜余必使爾罷於奔命以死巫臣請使於吳/晉侯許之呉子壽夢説之乃通吳於晉以兩之一卒適)
(吳舍偏兩之一焉與其射御教吳乗車教之戰陣教之/叛楚寘其子狐庸焉使為行人於吳吳始伐楚伐巢伐)
(徐子重奔命馬陵之㑹吳入州來子重自鄭奔命子重/子反於是乎一嵗七奔命蠻夷屬於楚者吳盡取之是)
(以始大通吳於上國王氏曰州來楚與國也杜氏曰淮/南下蔡縣髙氏曰奚楚爭强始見於此州來屬楚吳以)
(兵入之著楚雖恃强而吳敢與之敵也張氏曰吳之始/大豈特楚之患哉僭王而病中國亦晉有以啟之也家)
(氏曰吳伐郯春秋所憂也入州來又春秋所喜也州來/楚之附庸要害之地吳得之可以制楚也陳氏曰吳楚)
(交兵不書至是始書之始大通吳于上國晉人為之也/盟于蒲景公將始㑹呉吳不至於鍾離而後至盟於雞)
(澤悼公又逆吳子吳不至於戚而後至吳不敢自列於/諸夏而晉求之急將以罷楚也楚罷晉亦不復伯矣入)
(州來不可不録其始也襄陵李氏曰至昭十三年吳滅/州來○劉氏曰左氏以謂州來楚邑非也州來小國世)
(服楚未嘗特與諸侯盟㑹謂/州來真楚邑則背乎經矣)
冬大雩
(榖梁傳雩不月而時非之也冬無為雩也髙氏曰冬非/旱時曰大雩者志其旱且僭也○劉氏曰榖梁云冬無)
(雩也非也周之十月今之/八月若久不雨可不雩乎)
衞孫林父出奔晉
(左傳衛定公惡孫林父冬林父出奔晉衛侯如晉晉/反戚焉杜氏曰林父良夫子戚林父邑林父出奔戚)
(隨屬晉髙氏曰衛定公惡孫林父故逐之林父亡七/年而恃晉反衛復專衛政又十九年遂逐其君卒以)
(邑叛則定公可謂知所惡矣杜氏曰春秋中年諸侯/之大夫外交强國以抗其君衛之孫氏魯之季氏其)
(尤也林父自結於晉之權臣為衛國患幾四十年/晉黨叛臣為之羽翼衛獻魯昭所以失國晉實為)
(之/也)
(戊簡王/寅三年)八年(晉景十七齊頃十六衛定六蔡景九鄭成/二曹宣十二陳成十六杞桓五十四宋共)
(六秦桓二十二楚/共八吳夀夢三)
春晉侯使韓穿來言汶陽之田歸之于齊
(左傳晉侯使韓穿來言汶陽之田歸之于齊季文子餞/之私焉曰大國制義以為盟主是以諸侯懐徳畏討無)
(有貳心謂汶陽之田敝邑之舊也而用師於齊使歸諸/敝邑今有二命曰歸諸齊信以行義義以成命小國所)
(望而懷也信不可知義無所立四方諸侯其誰不觧體/詩曰女也不爽士貳其行士也罔極二三其徳七年之)
(中一與一奪二三孰甚焉士之二三猶喪配耦而况霸/主霸主將徳是以而二三之其何以長有諸侯乎詩曰)
(猶之未遠是用大簡行父懼晉之不遠猶而失諸侯也/是以敢私言之公羊傳來言者何内辭也脅我使我歸)
(之也曷為使我歸之鞌之戰齊師大敗齊侯歸弔死視/疾七年不飲酒不食肉晉侯聞之曰嘻奈何使人之君)
(七年不飲酒不食肉請皆反其所侵地榖梁傳于齊緩/辭也不使盡我也杜氏曰齊服事晉故晉來語魯使還)
(之/)
　汶陽之田本魯田也魯人恃大國之威以兵力脅齊
　得其故地而不正疆理於天王則取之不以其道也
　郤克戰勝令於齊曰反魯衛之侵地齊既從之今復
　有命俾歸諸齊則歸之不以其道也(孫氏曰汶陽之/田齊所侵魯地)
　(也故二年用師于齊而歸之今又使穿言歸于齊非/正也魯之土地天子所封非晉侯所可得而制也晉)
　(侯使歸之于齊是魯國之命制/在晉也故詞繁而不殺以惡之)而齊人貪得晉有二
　命穿也列卿無所諫止皆罪也(陸氏曰參譏齊魯晉/髙氏曰夫魯國之分)
　(地晉不當為齊請於魯齊不當求之於晉韓穿為/晉卿不當為齊言於魯魯不當以晉令遂以與齊)來
　言者緩詞也歸之于者易詞也(張氏曰前此取濟西/田及汶陽田出于晉)
　(命矣不曰使來言後此晉使司馬侯命歸把田又為/把取成矣亦不曰使來言葢取所當得反所當歸皆)
　(義也制命以義霸主之常事也諸侯之所以宗晉以/為盟主亦曰以義制其予奪而已今汶陽之歸徇私)
　(而匪公以强而陵弱易已成之制命而自亂之故書/來言以著其不得為制命書歸之于以著其不當予)
　(而晉與魯之罪咸見矣常山劉氏曰歸之義/于者歸不以道與執衞侯歸之于京師同)為國以禮
　者無憚於强而魯侯微弱遂以歸齊而不能保其罪
　亦見矣(髙氏曰曰來言則晉非必令魯之歸也言之/而已曰歸之于者强歸之詞葢以明晉之失)
　(言也夫汶陽魯田自齊歸魯曰歸可也自魯歸齊安/得謂之歸汪氏曰曰來言則見晉命之緩葢自知其)
　(言之不順而未能必魯之從否也曰歸之于則見取/魯田之易晉卿之一言重于三軍而不敢固拒也晉)
　(韓宣子有環其一在鄭商請於子産子産弗與宣子/買諸賈人而請之又弗與曰大國之人而令於小國)
　(皆獲其求將何以給之今季文子知晉人予奪之非/義而不能不以汶陽之田歸齊也制命非正而唯命)
　(是聽詎不為晉之縣鄙乎夫商人一環而子産不從/於强令况先君所受於王之分地乎使是時季文子)
　(復於韓穿曰昔武王克商成王定之周公相成王君/天下有大勲勞於王室成王封我先君魯公於少皥)
　(之墟錫之山川土田附庸以昭周公之明徳顧敝邑/褊小宻邇仇讐惟是先王之封畛疆域莫克有之大)
　(國為侯伯而長諸侯矜哀敝邑以不腆之田而翦於/仇讎是用痛心疾首悉帥輿賦以為鞌之役天誘其)
　(衷齊人悔罪請盟袁婁以汶陽之田歸諸敝邑則大/國之命也義無二信信無二命今大夫命敝邑曰復)
　(歸諸齊棄信失義以蔑先王之制或者難以霸乎大/國制義以服諸侯若徼惠於周公魯公施榮賜於汶)
　(陽使敝邑世世守之以勿失墜則寡君之願也諸侯/之望也其何有二志背袁婁之盟而失諸侯必不為)
　(也敢盡布之執事惟執事實圖利之如是則韓穿將/恐懼悔謝之不暇復諸晉侯不復有歸齊之命矣韓)
　(宣子不能行之於鄭豈以韓穿獨能行之於魯乎惜/也季文子為魯之賢大夫而有愧於子産多矣雖然)
　(行父之相魯不能自立罪固不能揜然晉於是時欒/武子范文子知武子中行獻子皆名卿也不能引其)
　(君以當道而出令之不信發命之不衷徒知蟲牢馬/陵之盟齊既從晉俾魯歸田所以堅齊也曽不知失)
　(信於魯是失信於諸侯一齊聽命而四方觧體悔而/尋盟惡足以要人心之强同乎春秋書戰于鞌取汶)
　(陽田韓穿來言汶陽之田歸之於齊傷晉霸之益偷/也或謂季文子陳義拒穿而田卒不與誤矣苟不以)
　(田歸齊則春秋當但書晉侯使韓穿來而不言汶陽/之田歸之于齊矣○劉氏曰公羊云來言者何内辭)
　(也非也此直言其事耳亦何内辭哉榖梁云不使盡/我也亦非也直書以刺晉耳不使盡我亦無所用也)
晉欒書帥師侵蔡
(左傳晉欒書侵蔡遂侵楚獲申驪楚師之還也晉侵沈/獲沈子揖初從知范韓也君子曰從善如流宜哉詩曰)
(愷悌君子遐不作人求善也夫作人斯有功績矣是行/也鄭伯將㑹晉師門于許東門大獲焉襄陵許氏曰侵)
(蔡報伐鄭也大國爭衡而小國受敗春秋矜焉髙氏曰/晉得齊之後冀盡得諸侯也蔡則畏楚終不與晉自翟)
(泉以來不與中國盟㑹者四十有八年文十五年郤缺/入蔡至是欒書復加兵然非執辭討罪之舉故書侵)
公孫嬰齊如莒
(左傳聲伯如莒逆也杜氏曰因聘而逆髙氏曰因馬陵/之盟始復與莒通臨川吳氏曰大夫託聘之名而自逆)
(婦者多矣非禮也汪氏曰行父如陳公孫兹如牟嬰齊/如莒皆因遣聘而請昏納婦春秋止書曰加不與其託)
(於公以遂/其私也)
宋公使華元來聘
(左傳宋華元來聘聘共姬也髙氏曰凡諸侯相聘/必有事焉非專行聘禮也華元之來葢圖婚爾)
夏宋公使公孫夀來納幣
(左傳禮也公羊傳納幣不書此何以書錄伯姬也何氏/曰伯姬賢所以殊於衆女隱二年傳昏禮不稱主人此)
(稱使者宋公無母自命之也杜/氏曰無主昏者自命之故稱使)
　納幣不書此何以書公孫壽卿也納幣使卿非禮也
　(趙氏曰昏禮而使公孫非也蜀杜氏曰納幣使大夫/可也且公子公孫為君納幣非所以遠嫌也家氏曰)
　(華元來聘乃宋公始使請婚俾通其意此媒氏之事/而遣命卿魯既許之公孫壽繼至納幣再以卿行兩)
　(書宋使/譏也)禮不可畧亦不可過惟其稱而已矣(汪氏曰/禮者理)
　(之節文節其過/而文其不及)畧則輕大倫過則溺私愛宋公之請
　伯姬魯侯之嫁其女(汪氏曰九年季文子致女復命/穆姜再拜則知伯姬乃宣公女)
　(穆姜之所出而成公之妹也十四年成公始娶于齊/使成公有女可妻宋公宋公亦未應娶庶女為夫人)
　(也/)皆致其厚者也而不知越禮逾制豈所以重大婚
　之禮哉經悉書之為後法也(汪氏曰春秋書納幣者/三莊公如齊納幣譏其)
　(親納幣娶仇女也文公使公子遂納幣傳不言譏使/卿以貶喪娶故舉重而言也此書公孫壽納幣但譏)
　(使卿耳○趙氏曰左氏云禮也/何其謬歟若合禮則常事不書)
晉殺其大夫趙同趙括
(左傳晉趙莊姬為趙嬰之亡故譖之于晉侯曰原屏將/為亂欒郤為徴六月晉討趙同趙括武從姬氏畜于公)
(宫以其田與祁奚韓厥言於晉侯曰成季之勲宣孟之/忠而無後為善者其懼矣三代之令王皆數百年保天)
(之祿夫豈無辟王頼前哲以免也周書曰不/敢侮鰥寡所以明徳也乃立武而反其田焉)
　按左氏趙莊姬為趙嬰之亡(事見左/傳五年)譖于晉侯曰原
　屏將為亂(杜氏曰原屏/同括之邑)欒郤為徵晉討趙同趙括以
　其田與祁奚韓厥言於君曰成季之勲宣孟之忠而
　無後為善者懼矣乃立武而反其田(汪氏曰武朔之/子韓厥言必在)
　(他年傳/終言之)然則同括無罪為莊姬所譖而欒郤害之也
　故稱國以殺而不去其官以見晉之失政刑矣(張氏/曰晉)
　(侯聽讒殺二大夫故以國殺大夫為文同括為大夫/不能閑有家以致生亂又不能慎動遠謗使莊姬之)
　(譖得行以殺身喪家失以智御人之道故書名劉氏/曰同括内不能正其親外專戮以干其君足以殺其)
　(身而巳矣汪氏曰或謂晉景因莊姬之譖追論趙盾/弑君之罪而殺同括觀鄭人斵歸生之棺而滅其族)
　(則其事容或有之然史記稱屠岸賈誅趙氏殺趙朔/趙同趙括趙嬰皆滅其族而春秋止書殺同括不書)
　(殺朔反嬰則不惟與傳牴牾/亦且與經相戾葢不足信也)
秋七月天子使召伯來賜公命(賜公榖/作錫)
(錫命止此左傳秋召桓公來賜公命公羊傳其稱天子/何元年春王正月正也其餘皆通矣榖梁傳禮有受命)
(無來錫命錫命非正也曰/天子何也曰見一稱也)
　諸侯嗣立而入見則有賜己修聘禮而來朝則有賜
　能敵王所愾而獻功則有賜成公即位喪服已畢而
　不入見既更五服一朝之歲矣(汪氏曰三年則諒闇/已終今即位八年是)
　(喪畢而又過六/年一朝之期也)而不如京師又未嘗敵王所愾而有
　功也何為來賜命乎召伯者縣内諸侯為王卿士者
　也來賜公命罪邦君之不王譏天子之僭賞也(茅堂/胡氏)
　(曰先王之時諸侯嗣子誓於天子然後為世子三年/喪畢以士服入朝於王王乃錫命使為諸後也春秋)
　(時為子多不受命於父為臣皆不請命於王而王使/來賜命此何禮也劉氏曰諸侯喪畢以士服見王乃)
　(受命於廟耳不親受命諸侯之汰也賜以命圭天子/之弱也成公未有大功明徳而錫命非勸賞之典也)
　(吳興沈氏曰成公未嘗朝覲於天子又無功徳之可/褒而王遣使就國錫之命是長其驕敖之心也春秋)
　(書王臣來求止於文公書來聘止於宣公書錫命止/於成公葢文宣以後周益微弱而禮文不足以結諸)
　(侯爵命不足以寵諸侯也髙氏曰周之所以王者以/其秉天子之權而行天下之義也賞在我罰在我是)
　(天子之權也賞可賞罰可罰是天下之義也及其衰/也有其權而無其義故賞罰俱濫而天子之權猶在)
　(也迨其衰之甚也天子之權去矣其位與諸侯夷矣/其待諸侯有賞而無罰矣觀春秋所書天王加恩於)
　(諸侯者甚衆而懲御諸侯者無見焉權去而威不行/也不能致罰則吾之賞也不足以為諸侯之榮亦不)
　(足以勸諸侯之功又不足以服諸侯之心/徒致悦於人耳此天子來賜命所以譏也)臨諸侯曰
　天王君天下曰天子(劉氏曰天子者臨天下之言也/天王者臨諸侯之言也禮記曲)
　(禮君天下曰天子臨諸侯畛於鬼神曰有天王某甫/注天下謂外及四海也漢於蠻夷稱天子於王侯稱)
　(皇/帝)葢一人之通稱(陸氏曰書天子或依策命之文或/傳寫誤也永嘉吕氏曰春秋錫命)
　(者三或書王或書天王或書天子或謂天王者制治/天下而主乎法也天子者養天下而主乎恩也在詩)
　(賞善罰惡之事多稱王恩賜燕好之事多稱天子桓/公簒弑而來錫命則不能行王法故王去天成公之)
　(立八年矣未嘗有勤王之績而來錫命則失於行私/恩故稱天子夫錫桓公命固不能行王法文公不朝)
　(而錫命獨為得禮乎賜成公命固為失恩錫文公命/獨不為失恩乎汪氏曰天子作民父母以為天下王)
　(故周公稱成王曰告嗣天子王矣以王與天子兼言/之初非以天子為卑而王為尊也説者以天子為貶)
　(辭春秋於天子之事可貶者非一何獨於賜成公命/而貶之乎今考宰孔賜齊侯胙富辛請城成周皆稱)
　(天子而答者亦云覲禮篇則以王與天子更互言之/則杜氏之説不謬矣春秋三書錫命獨此年左氏經)
　(作賜命葢錫賜皆上予下之名義無以異故韻書賜/字或作錫或謂錫之爵命世世相襲則謂之錫服過)
　(其爵有加而賜則謂之賜今考内史過賜晉恵公命/則始即位而賜之者也召伯廖賜齊桓公命則有功)
　(而賜之者也劉定公賜齊靈公命則以私恩而賜之/者也王命尹氏等策命晉文公賜之大輅戎輅則朝)
　(王獻俘而賜之者也事雖不同而皆言賜也詩稱王/錫申伯則始封而錫之者也王錫韓侯則嗣位來見)
　(而錫之也王命召虎用錫爾祉圭瓚秬鬯則有功而/錫之也事名異而亦皆言錫也由是知賜錫義同不)
　(必穿鑿立説抑或左氏字誤耳○廬陵李氏曰此條/公榖趙氏皆作錫惟左氏作賜胡氏雖作賜而義亦)
　(與錫同左氏雖作賜而義亦與文元年毛伯錫命同/惟臨江劉氏曰錫命者爵也有加而賜所謂賜命也)
　(古者制三公一命卷若有加則賜也不過九命次國/之君不過七命小國五命故賜者謂有加也以義觀)
　(之錫命者其世世相襲袞不廢矣賜命者服過其爵/所以章有徳也成公未有大功明徳而服過其爵譏)
　(僭賞也其説似與諸家不合姑存于此又曰左公榖/皆作天子諸家亦從之然三家雖經文作天子而義)
　(亦與天王同何休曰仁義合者稱王又王者取天下/歸往也天子者爵稱也聖人受命皆天所生故謂天)
　(子或言天王或言天子皆相通也楊士勛曰王既是/四大之重宜表異號莫若繫天以衆人卑故稱母子)
　(貴者取貴稱故謂之天子入春秋以來唯取仁義之/稱未表繫天子之尊故曰更見一稱也是天王與天)
　(子無異義矣若何休又以為文公年長故稱天王今/成公幼少當須如父教子未當錫也是以為之張義)
　(而言天子賈逵又以為畿内稱王諸夏稱天王外域/稱天子皆迂謬不可從啖子又以子字為誤未詳是)
　(否魯不朝而王賜之非正也而杜氏以八年乃來為/緩其失甚矣又曰天子之見經者三十有二稱天王)
　(者二十有五稱王/者六稱天子者一)
　附録(左傳晉侯使申公巫臣如吳假道于莒與渠丘/公立於池上曰城已惡莒子曰辟陋在夷其孰)
　(以我為虞對曰夫狡焉思啟封疆以利社稷者何國/蔑有唯然故多大國矣唯或思或縱也勇夫重閉况)
　(國/乎)
冬十月癸卯把叔姬卒
(左傳來歸自把故書孫氏曰出而書卒者為明年逆喪/起陸氏曰凡内女為諸侯夫人則書卒以公為之服也)
(嫁為諸侯夫人而不書卒時魯君非其兄弟及兄弟之/子也諸侯無大功以下之服故把叔姬雖出猶書者為)
(喪歸把故也汪氏曰或謂為把所出不當係之把魯人/未許其絶故不以吾女卒之非也苟不書把則同於未)
(嫁之女矣不卒可也書/卒而不係把不可也)
晉侯使士燮來聘叔孫僑如㑹晉士燮齊人邾人伐
郯
(左傳晉士爕來聘言伐郯也以其事吳故公賂之請緩/師文子不可曰君命無貳失信不立禮無加貨事無二)
(成君後諸侯是寡君不得事君也燮/將復之季孫懼使宣伯帥師㑹伐郯)
　按左氏士燮來聘言伐郯也以其事呉故(汪氏曰七/年吳伐郯)
　(郯/成)公請緩師不可吳初伐郯季孫固曰中國不振旅
　蠻夷入伐而莫之或恤亡無日矣當其時既不能救及
　其既成豈獲已也而又率諸國伐之何義乎前書來
　聘下書㑹伐晉侯之為盟主可見矣(廬陵李氏曰聘/而後言伐其不)
　(能以大義令諸侯與厲/公乞師之舉無異矣)魯既知其不可從大國之令
　而不敢違其不能立亦可知矣(汪氏曰季孫謂中國/不能相愍恤藹然仁)
　(人之心然不能輔君為善逼於强令而從之以困小/弱亦何取焉家氏曰不能治楚而徒欲服鄭不能制)
　(吳而反欲責郯晉之君臣無能甚矣先書吳伐郯此/書四國㑹伐郯不能救之又伐之著晉之罪所以貶)
　(也髙氏曰内討如殺趙同趙括外/討如伐郯則何以為政於天下哉)
衛人來媵
(左傳衛人來媵共姬禮也凡諸侯嫁女同姓媵之異姓/則否公羊傳媵不書此何以書錄伯姬也榖梁傳媵淺)
(事也不志此其志何也以伯姬之不得其所故盡其事/也程子曰媵小事不書伯姬之嫁諸侯皆來媵之故書)
(以見其一女子之賢尚/聞於諸侯況君子乎)
　媵者何諸侯有三歸嫡夫人行則姪娣從二國來媵
　亦以姪娣從凡一娶九女所以廣繼嗣(杜氏曰諸侯/娶嫡夫人及)
　(左右媵各有姪娣二人/凡九女所以廣繼續也)三國來媵非禮也夫以禮制
　欲則治以欲敗禮則亂而諸侯一娶十有二女(白虎/通天)
　(子娶十二女法天有十二月茅堂胡氏曰左傳諸侯/嫁女同姓媵之異姓則否啖子非之云直譏三國來)
　(媵非禮豈為異姓乎葢諸侯一娶九女而三國來媵/則是十二女也媵同時故經備書之以著其失禮不)
　(為異姓/與同姓)則是以欲敗禮矣備書三國以明逾制為後
　戒也(家氏曰自入春秋内女適他國者有矣諸國之/來媵者皆不書至是伯姬將歸于宋衞人晉人)
　(齊人皆來媵葢伯姬有賢行諸國慕之雖齊晉之大/忘其勢而樂以其女為媵聖人備書抑亦譏其過制)
　(也○陸氏曰公羊云錄伯姬也榖梁云以伯姬不得/其所故盡其事也按書媵譏其數爾非謂伯姬也劉)
　(氏曰諸侯三歸歸各一族自同姓耳若嬴曹媯弋之/君嫁女者必同姓媵之則或不能備矣天子之妃百)
　(二十又可一姓乎/左氏之説非也)
(已簡王/卯四年)九年(晉景十八齊頃十七卒衞定七蔡景十鄭/成三曹宣十三陳成十七把桓五十五宋)
(共七秦桓二十三/楚共九吳壽夢四)
春王正月把伯來逆叔姬之喪以歸
(左傳春把桓公來逆叔姬之喪請之也把叔姬卒為把/故也逆叔姬為我也公羊傳把伯曷為來逆叔姬之喪)
(以歸内辭也脅而歸之也榖梁傳/傳曰夫無逆出妻之喪而為之也)
　凡筆於經者皆經邦大訓也把叔姬一女子爾而四
　書于䇿(汪氏曰僖三十一年把伯姬來求婦成/五年叔姬來歸八年叔姬卒此年喪歸)何也
　有男女然後有夫婦有夫婦然後有父子(見易卦序/禮記昏義)
　(男女有别而後夫婦有義/夫婦有義而後父子有親)故春秋慎男女之配重大
　昏之禮以是為人倫之本也事有大於此者乎男而
　賢也得淑女以為配則自家刑國可以移風俗女而
　賢也得君子以為歸則承宗廟奉祭祀能化天下以
　婦道豈曰小補之哉夷攷把叔姬之行雖賢不若宋
　共姬亦不至如鄫季姬之越禮也把伯初來朝魯
　然後出之卒而復逆其喪以歸者豈非叔姬本不應
　出故魯人得以義責之使復歸葬乎(臨川吳氏曰胡/氏言姬本不應)
　(出故魯得以義責之其説葢是家氏曰夫婦天倫以/義而合者也有過而出事之必不獲己者也叔姬之)
　(歸傳不言其故而自始歸至逆喪皆繫之把春秋與/之歸而為之書也汪氏曰宋襄公母出歸于衞襄公)
　(即位其母思之義不可往賦河廣之詩而聖人取之/則出妻固與廟絶不可復反是以啖氏謂出婦未反)
　(而逆其喪非禮也然春秋書叔姬卒與把伯逆喪以/歸悉無貶辭則知叔姬葢無悖徳反義之行故把桓)
　(公猶逆其喪夫在而逆喪歸葬/自應祔廟與宋襄母不同矣)魯在春秋時内女之
　歸不得其所者有矣(汪氏曰内女出而來歸者三/郯伯姬齊子叔姬皆不書卒)聖
　人詳録其始卒欲為後鑒使得有終而無弊也其經
　世之慮逺矣(○淡氏曰文十二年左傳云把伯請絶/叔姬而無絶婚二月叔姬卒不言把絶)
　(也書叔姬言非女也此傳大誤彼文十二年子叔姬/自是魯女未嫁者若不言把叔姬復是何國出乎)
公㑹晉侯齊侯宋公衛侯鄭伯莒子把伯同盟于蒲
(左傳為歸汶陽之田故諸侯貳于晉晉人懼㑹于蒲以/尋馬陵之盟季文子謂范文子曰徳則不競尋盟何為)
(范文子曰勤以撫之寛以待之堅彊以御之明神以要/之柔服而伐貳徳之次也是行也將始㑹呉吳人不至)
(程子曰諸侯患楚之强同盟以相保鄭/既盟復叛深罪其反覆杜氏曰蒲衞地)
　按左氏為歸汶陽之田故諸侯貳於晉晉人懼㑹于
　蒲以尋馬陵之盟夫盟非固結之本也衛獻公言於
　甯喜求復國喜曰必子鮮在不然必敗(杜氏曰子鮮/賢國人信之)
　小邾射以句繹來奔曰使季路要我吾無盟(杜氏曰/子路信)
　(誠故欲得/與相要誓)夫信在言前者不言而自喻誠在令外者
　不令而自行晉初下令於齊反魯衛之侵地而齊不
　敢違者以其順也齊既從之魯君親往拜其賜矣復
　有二命俾歸諸齊一與一奪信不可知無惑乎諸侯
　之解體也(汪氏曰觧體/猶言離心)晉人不知反求諸已惇信明
　義以補前行之愆而又欲刑牲歃血要質鬼神以御
　之(勉齋黄氏曰人惟忠信也不惟可以通天下之務/而又可以釋天下之疑苟無忠信誠慤之心以蒞)
　(之則吾以詐御彼/彼亦以詐應之也)是從事於末而不知本矣(汪氏曰/信者盟)
　(之本也盟者信之末也信不由中/雖交質子猶有背之者况盟乎)特書同盟以罪晉
　也(髙氏曰晉不足以宗諸侯既為此盟而諸侯皆貳/於是鄭叛不復莒潰莫救故書同盟以著其惡張)
　(氏曰晉因諸侯之貳不自反其失信反汶陽之非而/復㑹諸侯同盟以威制約束之然自此鄭魯俱有叛)
　(晉之心執鄭盟魯紛紛甚矣治人不治反其智同盟/豈所以一諸侯哉汪氏曰失信而尋盟惡其反覆而)
　(書同也程子以是盟患楚之强同盟以相保則是同/懼楚也葢晉人懼諸侯之貳者懼其貳於楚耳然晉)
　(既失信於奪汶陽已則無信而要人以信慮人之異/而强其同安能保之不異哉于蒲與平丘皆同病楚)
　(皆晉人懼諸侯之貳而同盟春秋皆書同憂其反覆/而不能終同也蜀杜氏曰齊桓晉文之後晉齊序於)
　(宋上者以强弱為大小也宋於齊晉不可為强矣如/把之削弱而當序於諸國之下也夫子因實而書之)
　(悼其不以爵次為序而以强弱為先後也廬陵李氏/曰此盟如胡氏之意則惡其反覆而書同者也自蟲)
　(牢馬陵于蒲三盟中國之勢稍振然蟲牢鄭服而不/能明於尊王之義己不足以駕楚馬陵兩救雖足以)
　(協列國之心而伐郯之舉不足以令諸侯汶陽之歸/不足以固諸侯於是鄭魯皆有叛意矣執鄭伐鄭止)
　(公盟公紛紛如是卒至㑹瑣澤而與楚/成㑹鍾離而借吳援晉伯不足言矣)
公至自㑹
(髙氏曰伯姬將以二月歸宋而公以正月出㑹而遽歸/者晉以汶陽之田故諸侯皆有貳心焉亦足以見蒲盟)
(之不/信也)
二月伯姬歸于宋
(劉氏曰諸侯逆女而不書者君自逆也自逆則常事不/書矣王姬歸于齊齊疾實來而不見於經此其明騐也)
(汪氏曰把郯鄫皆小國必君親迎春秋/皆不書逆則以為常事而不志明矣)
　附録(左傳楚人以重賂求鄭/鄭伯㑹楚公子成于鄧)
夏季孫行父如宋致女
(左傳季文子如宋致女復命公享之賦韓奕之五章穆未/姜出于房再拜曰大夫勤辱不忘先君以及嗣君施及)
(亡人先君猶有望也敢拜大夫之重勤又賦緑衣之卒/章而入公羊傳未有言致女者此其言致女何録伯姬)
(也榖梁傳致者不致者也婦人在家制於父既嫁制於/夫如宋致女是以我盡之也不正故不與内稱也逆者)
(微故致女詳其事賢伯姬也程子曰女既嫁父母使人/安之謂之致女古者三月而廟見始成婦也伯姬賢魯)
(國重之故/使卿致也)
晉人來媵
(左傳禮也公羊傳媵不書此何以書錄伯姬也榖梁傳/媵淺事也不志此其志何也以伯姬之不得其所故盡)
(其事/也)
　致女者何女既嫁三月而廟見(儀禮士昏禮婦/人三月乃奠采)則成
　婦矣而後父母使人安之故謂之致也(何氏曰古者/婦人三月而)
　(後廟見稱婦擇日而祭於禰成婦之義也父母使大/夫操禮而致之必三月者取一時足以别貞信貞信)
　(著然後成婦禮言女者謙不敢自成婦禮杜/氏曰謂之致女所以致成婦禮篤婚姻之好)常事爾
　何以書致女使卿非禮也經有因褒以見貶者初獻
　六羽之類是也(汪氏曰因諸侯六佾之復/正而見仲子立宫之非也)亦有因貶
　以見褒者致女來媵之類是也(汪氏曰因納幣致女/使卿三國來媵之過)
　(禮而見伯姬之賢永嘉吳氏曰意者魯人以為賢而/備書于冊故仲尼得以從而述之因其記錄之詳而)
　(得以著其/失禮爾)伯姬賢行著於家故致女使卿特厚其嫁
　遣之禮(張氏曰納幣致女皆過乎厚觀左氏載/穆姜之辭則前後越禮皆穆姜之意歟)賢名
　聞於逺故諸國爭媵信其無妬忌之行程氏以為一
　女子之賢尚聞於諸侯况君子哉或曰魯女雖賢豈
　能聞於逺乎曰古者庶女與非敵者則求為媵固為
　之擇賢小君則諸侯之賢女自當聞矣(汪氏曰齊孝/公夫人孟姬)
　(齊國稱其貞孝公修禮親迎之臨川吳氏曰伯姬已/嫁而晉人來媵葢譏其不及事且為齊媵起也  劉)
　(氏曰榖梁云是以我盡之也不正故不與内稱也非/也内稱謂稱使内大夫受命而出無稱使者假令與)
　(内稱則曰公使季孫/行父如宋致女乎)
秋七月丙子齊侯無野卒
晉人執鄭伯晉欒書帥師伐鄭
(左傳秋鄭伯如晉晉人討其貳於楚也執諸銅鞮欒書/伐鄭鄭人使伯蠲行成晉人殺之非禮也兵交使在其)
(間可也楚子重侵陳以救鄭榖梁傳不言戰以/鄭伯也為尊者諱恥為賢者諱過為親者諱疾)
　按左氏楚人以重賂求鄭鄭伯㑹公子成于鄧秋鄭
　伯如晉晉人討其貳於楚執諸銅鞮欒書伐鄭鄭使
　伯蠲行成晉人殺之楚子重侵陳以救鄭稱人而執
　者既不以王命又不歸諸京師則非伯討也(髙氏曰/鄭伯雖)
　(與楚㑹旋即悔過而躬朝于晉是以知前日之失而/自服其罪矣晉人當捨其前失而待之以禮可也乃)
　(因其來朝而執之豈有以禮來朝而反蒙執辱者哉/又况鄭使伯蠲行成而殺之耶春秋所以深罪晉而)
　(人之也又曰中國失道强暴抗衡自文宣以來晉楚/爭盟而伐鄭鄭從楚則晉師至從晉則楚師至然而)
　(自邲之戰鄭之從楚者十年其後晉侯伐鄭更蟲牢/馬陵之㑹然後鄭伯受盟及蒲之㑹所以尋前日之)
　(盟也而晉人乃執辱鄭伯又使欒書伐之明年又使/衞侵鄭又㑹諸侯伐鄭方是時楚適備吳未暇爭鄭)
　(故鄭之在晉者亦五年及楚一求成於鄭而鄭伯甘/心于楚者葢追怒晉之不徳弗恤小國之難而輕辱)
　(其君故與楚伐許侵宋同撓中國凡二十年間諸侯/之師侵伐盟㑹曽無虛嵗諰諰然常以失鄭為憂是)
　(禍也實晉有以啟之葢以不信蒲之盟故爾襄陵李/氏曰向使晉能制楚使之不能危鄭討鄭可也今楚)
　(潰莒入鄆晉不能救而禁鄭之貳於楚鄭獨能無懲/於肉袒牽羊之禍乎故晉景之執鄭伯有愧於漢武)
　(之遣樓/蘭也)殺伯蠲不書者既執其君矣則行人為輕亦
　不足紀也楚子重侵陳與處父救江何異削而不書
　者鄭亦有罪焉耳夫去逆效順正也今以重賂故又
　與楚㑹則是惟利之從而不要諸義也故鄭無可救
　之善楚不得有能救之名(汪氏曰晉不能招攜以禮/懐遠以徳怒鄭之貳於楚)
　(拘其君伐其國戮其行成之使暴矣然春秋書欒書者/帥師書伐不加貶辭楚人侵陳以救鄭則削而不錄)
　(存中國而抑荆楚也○劉氏曰榖梁云不言戰以鄭/伯也非也春秋伐而不戰多矣豈伐則必戰乎且晉)
　(實不執鄭伯以伐鄭何以能必其以鄭伯乎廬陵李/氏曰榖梁言為親者諱疾註言欒書以鄭伯伐鄭君)
　(臣交兵病莫大焉故為/親者諱疾經無此意)
　附録(左傳晉侯觀於軍府見鍾儀問之曰南冠而褻/者誰也有司對曰鄭人所獻楚囚也使税之召)
　(而弔之再拜稽首問其族對曰伶人也公曰能樂乎/對曰先父之職官也敢有二事使與之琴操南音公)
　(曰君王何如對曰非小人之所得知也固問之對曰/其為太子也師保奉之以朝于嬰齊而夕於側也不)
　(知其他公語范文子文子曰楚囚君子也言稱先職/不背本也樂操土風不忘舊也稱太子抑無私也名)
　(其二卿尊君也不背本仁也不忘舊信也無私忠也/尊君敏也仁以接事信以守之忠以成之敏以行之)
　(事雖大必濟君盍歸之使合晉楚/之成公從之重為之禮使歸求成)
冬十有一月葬齊頃公
楚公子嬰齊帥師伐莒庚申莒潰楚人入鄆
(左傳冬十一月楚子重自陳伐莒圍渠丘渠丘城惡衆/潰奔莒戊申楚入渠丘莒人囚楚公子平楚人曰勿殺)
(吾歸而俘莒人殺之楚師圍莒莒城亦惡庚申莒潰楚/遂入鄆莒無備故也君子曰恃陋而不備罪之大者也)
(備豫不虞善之大者也莒恃其陋而不修城郭浹辰之/間而楚克其三都無備也夫詩曰雖有絲麻無棄菅蒯)
(雖有姫姜無棄蕉萃凡百君子莫不代匱言備之不可/以己也榖梁傳大夫潰莒而之楚是以知其上為事也)
(惡之故謹而日之杜氏曰鄆/莒别邑任公輔曰東鄆也)
　按左氏楚子重自陳伐莒圍渠丘城惡衆潰楚師圍
　莒莒城亦惡庚申莒潰楚遂入鄆孟子曰鑿斯池也
　築斯城也與民守之效死而民弗去是則可為也夫
　鑿池築城者為國之備所謂事也效死而民不去為
　國之本所謂政也莒恃其陋不修城郭浹辰之間(汪/氏)
　(曰戊申至庚/申十二日也)楚克其三都信無備矣然兵至而民逃
　其上不能使民效死而不去則昧於為國之本也雖
　隆莒之城何益乎故經於莒潰特書日以謹之者以
　明城郭溝池重門擊柝皆守邦之末務必以固本安
　民為政之急耳(程氏曰此嬰齊也向也於㑹蜀稱嬰/齊於盟稱人今也於伐莒稱嬰齊於)
　(入鄲稱人一人之身俄而進退焉春秋於楚無所不/盡其辭也是以於栢舉戰稱人奔稱囊瓦何氏曰責)
　(中國無信同盟不能相救家氏曰楚之伐莒以救鄭/也莒同盟馬陵及蒲晉坐視其危亡而莫之恤春秋)
　(所惡也鄭㑹楚則執其君以伐之莒敝於兵則置不/問盟主之道固如是乎  劉氏曰榖梁云其日莒雖)
　(荒裔猶中國也然則蔡亦中國蔡潰何以不日乎又/曰大夫潰莒而之楚亦非也經但云潰不云之楚且)
　(潰者非大夫何故/專以大夫解之乎)
秦人白狄伐晉
(左傳諸侯/貳故也)
鄭人圍許
(左傳示晉不急君也是則公孫申謀之曰我出師以圍/許為將改立君者而紓晉使晉必歸君髙氏曰鄭以晉)
(人執其君故追咎於許而圍之張氏曰君在外而興師/復怨大臣之罪也汪氏曰環其國而攻之非將卑師少)
(所能鄭稱/人貶也)
城中城
(左傳書時也榖梁傳/城中城者非外民也)
　經世安民視道之得失不倚城郭溝池以為固也榖
　梁子謂凡城之誌皆譏其説是矣(唐陳氏曰凡書土/功者重民力也故)
　(得時則書以示之不時則書/以戒之僭奢則書以懲之)莒雖恃陋不設備至使
　楚人入鄆苟有令政使民效死而不潰冦亦豈能入
　也城非春秋所貴而書城中城其為儆守益微矣王
　公設險以守其國非歟曰百雉之城七里之郭設險
　之大端也謹於禮以為國辨尊卑分貴賤明等威異
　物采凡所以杜絶陵僭限隔上下者乃體險之大用
　也獨城郭溝池之足恃乎(髙氏曰葢以莒無備而潰/楚人入鄆懼而城之也薛)
　(氏曰中城者郛之内范宫之外也不能自治而夾城/重險故榖梁氏謂之外民也范氏曰譏公恃城自固)
　(不能衛其人民家氏曰榖梁於定六年城中城云三/家張也以是觀之中城者國中之城耳非杜氏所謂)
　(廩丘者矣汪氏曰襄十九年書城西郛西郛者國都/外城之西郭則兩書中城為國都之内城明矣文定)
　(於此年著傳特詳且引莒渠丘公不備城郭為喻則/亦以為國中之城耳夫諸侯有道守在四鄰諸侯卑)
　(守在四境不務修政撫民而僅完國中之城以自守/其能保乎廬陵李氏曰經書城中城二又見定六年)
　附録(左傳十二月楚子使公子辰如/晉報鍾儀之使請修好結成)
(庚簡王/辰五年)十年(晉景十九卒齊靈公環元年衛定八蔡景/十一鄭成四曹宣十四陳成十八把桓五)
(十六宋共八秦桓二十/四楚共十吳壽夢五)
春
　附録(左傳晉侯使糴茷如楚/報大宰子商之使也)
衛侯之弟黑背帥師侵鄭
(左傳衞子叔黒/背侵鄭晉命也)
　按左氏衛子叔黑背侵鄭晉命也(髙氏曰受大國之/命而輕用其師者)
　(皆書侵與六卿侵宋同臨川吳氏曰晉既執鄭伯矣/又命欒書伐鄭矣今又使衞侵之伯國之所為如此)
　(其何以服/鄭之心乎)其曰衛侯之弟者子叔黑背生公孫剽(四/妙)
　(反/)孫林父甯殖(市吏/反)出衛侯衎(苦旦/反)而立剽亦以父
　有寵愛之私故得立耳此與齊之夷仲年無異其特
　書弟以為後戒可謂深切著明矣(永嘉吕氏曰或謂/不書爵命氏族者)
　(未命也未命則一匹夫耳來聘來盟匹夫而代大夫/之事也帥師匹夫而代諸侯之權也師者人之司命)
　(而治亂安危所係寄之匹夫亦已輕矣吁此説非也/夫既命之盟聘帥師矣焉有非大夫而可以任國事)
　(哉其書弟者葢以見其私爾仁人之於兄弟固親愛/之而已矣待之過厚亦非所以為中齊年之子無知)
　(黒背之子剽皆致簒立春秋以弟書者豈非以寵愛/之私聞於鄰國而史冊書之孔子因以記之乎周天)
　(王弟佞夫陳黃衞鱄秦鍼陳招衞縶宋辰或殺或奔/或叛書之所以見其薄友愛之義也一則以厚一則)
　(以薄悉書于經而兄弟之義著矣廬陵李氏曰稱弟/例詳見弟年夫外范氏稱弟例有四一接我稱弟一)
　(罪兄稱弟一惡之稱弟一賢稱/弟此説有得有失不可皆從)
夏四月五卜郊不從乃不郊
(公羊傳其言乃不郊何不免牲故言乃不郊也榖梁傳/夏四月不時也五卜强也乃者亡乎人之辭也臨川吳)
(氏曰二月下旬初卜三月上旬再卜三月中旬三卜不/從則當止而不郊矣乃於三月下旬四卜又於四月上)
(旬五卜五卜不從而後不郊瀆神甚矣髙氏曰魯不當/郊也今之不郊非據禮也五卜不從乃不郊爾師氏曰)
(卜至於五其瀆甚矣皇天饗道果可以僭而徼其吉耶/廬陵李氏曰卜郊不從四條惟此年五卜詳見僖三十)
(一年左正義曰五卜者當是三月三/卜四月四卜二卜皆不吉乃止也)
五月公㑹晉侯齊侯宋公衛侯曹伯伐鄭
(左傳鄭公子班聞叔申之謀三月子如立公子繻夏四/月鄭人殺繻立髠頑子如奔許欒武子曰鄭人立君我)
(執一人焉何益不如伐鄭而歸其君以求成焉晉侯有/疾五月晉立太子州蒲以為君而㑹諸侯伐鄭鄭子罕)
(賂以襄鍾子然盟于修澤子駟為質辛巳鄭伯歸髙氏/曰鄭已立君故晉㑹諸侯伐鄭而歸鄭伯因與之成焉)
(晉既敗人之國使其君臣變亂而後伐之而歸其君春/秋惡其首亂不以舍服與之也○劉氏曰左氏謂晉人)
(生立太子州蒲以為君按經但言晉侯也無以明其是/州蒲若欲貶晉書其名乃可明爾此大事也仲尼豈忘)
(之哉信經足矣家氏曰君在而立君者鄭也非晉也左/傳所記傳聞之誤耳汪氏曰廢立之際聖人所謹王猛)
(已稱王而其卒書子昭公喪已至自乾侯而定公始書/即位所謂一年不二君也豈以一國二君而聖人無貶)
(乎或謂春秋因其稱爵從而志之見其悖禮此亦惑于/左傳而為是説也廬陵李氏曰左氏以為此經所書晉)
(侯者太子州蒲也晉生立子為君父不父子不子經/因書晉侯其惡明矣然公榖胡氏皆無傳未知然否)
齊人來媵
(公羊傳媵不書此何以書錄伯姬也三國來媵非禮也/曷為皆以錄伯姬之辭言之婦人以衆多為侈也趙氏)
(曰齊人來媵先書晉衞者九女既足而又來媵所以為/失禮髙氏曰伯姬嫁已久諸侯以其賢猶來媵之然晉)
(衞已備其數/豈可復加乎)
丙午晉侯獳卒
(左傳晉侯夢大厲被髪及地摶膺而踊曰殺余孫不義/余得請於帝矣壊大門及寢門而入公懼入于室又壞)
(户公覺召桑田巫巫言如夢公曰何如曰不食新矣公/疾病求醫於秦秦伯使醫緩為之未至公夢疾為二竪)
(子曰彼良醫也懼傷我焉逃之其一曰居肓之上膏之/下若我何醫至曰疾不可為也在肓之上膏之下攻之)
(不可達之不及藥不至焉不可為也公曰良醫也厚為/之禮而歸之六月丙午晉侯欲麥使甸人獻麥饋人為)
(之召桑田巫示而殺之將食張如厠陷而卒小臣有晨/夢負公以登天及日中負晉侯出諸厠遂以為殉廬陵)
(李氏曰晉景公立於宣公九年至/是十八年同盟五大戰二救鄭三)
　附録(左傳鄭伯討立君者戊申殺叔申叔禽君/子曰忠為令徳非其人猶不可况不令乎)
秋七月公如晉
(左傳秋公如晉晉人止公使送葬於是糴茷未反冬也/葬晉景公公送葬諸侯莫在魯人辱之故不書諱之)
　此葬晉侯也而不書諱之也(劉氏曰不言葬/不與葬晉侯也)天子之
　喪動天下屬諸侯諸侯之喪動通國屬大夫公之葬
　晉侯非禮也唯天子之事焉可也傳以晉人止公送
　葬諸侯莫在焉魯人辱之故諱而不書非矣假令諸
　侯皆在魯人不以為辱而可書乎(髙氏曰公昔不奔/天王之喪今乃奔)
　(晉侯之喪又為晉人所執使之送葬故聖人於景公/之葬没而不書家氏曰州蒲傲惰無狀止望國之君)
　(使之送葬是以/王禮自居也)
冬十月(公無此/三字)
(廬陵李氏曰公羊經無此三字何氏以為去冬者惡成/公前既怨懟不免牲今又如晉過郊乃反無事天正意)
(當絶之其説/迂謬不可取)
　
　
　
　
　
　
　
　
　
　
　
　
　
　春秋大全卷二十三
欽定四庫全書
　春秋大全卷二十四
　　　　　　　　　　　　明　胡廣等　撰
　　成公下
(辛簡王/已六年)十有一年(晉厲公州蒲元年齊靈二衞定九蔡/景十二鄭成五曹宣十五陳成十九)
(杞桓五十七宋共九秦桓三/十五楚共十一吳壽夢六)
春王三月公至自晉
(左傳晉人以公為貳於楚故止公公請受盟而後使歸/汪氏曰襄公留於楚者七月書正月公在楚傳者謂存)
(君也今成公在晉不書公在晉者晉雖恃强見止猶在/中國也襄公見止而在外夷則外矣書法不同葢有華)
(夷之/别)
晉侯使郤犫來聘己丑及郤犫盟
(左傳郤犫來聘且涖盟聲伯之母不聘穆姜曰吾不以/妾為姒生聲伯而出之嫁於齊管于奚生二子而寡以)
(歸聲伯聲伯以其外弟為大夫而嫁其外妹於施孝叔/郤犫來聘求婦於聲伯聲伯奪施氏婦以與之婦人曰)
(鳥獸猶不失儷子將若何曰吾不能死亡婦人遂行生/二子於郤氏郤氏亡晉人歸之施氏施氏逆諸河沈其)
(二子婦人怒曰已不能庇其伉儷而亡之又不能字人/之孤而殺之將何以終遂誓施氏臨川吳氏曰晉景公)
(卒成公旋往奔喪可謂謹於事大矣而晉不禮之止之/使送葬已大辱矣送葬畢又不使歸公遂請受盟以明)
(其非貳故於三月而後得歸纔及國而郤犫已至豈誠/心行聘禮也哉直欲迫公使盟爾髙氏曰公留于晉者)
(九月晉侯不與公盟乃反公於國而使大夫盟之見晉/侯無禮於公甚矣汪氏曰貶郤犫稱及不繫之國與荀)
(庚同廬陵李氏曰此沙/隨不見公之權輿也)
夏季孫行父如晉
(左傳季文子如晉報聘且涖盟也張氏曰公之至自晉/也既受盟矣及文子之聘也亦且涖盟焉春秋皆不書)
(而獨書郤犫之涖盟何也葢成公自汶陽之歸齊欲貳/晉而不果然嫌隙竟章無以自明晉因公之朝而止之)
(數月公請受盟而後使歸又使郤犫來聘而涖盟魯使/行父往則又從而盟之據强大之勢要君臣之盟皆魯)
(之恥也惟犫聘而盟春秋以荀庚孫良夫例而書之若/成公之受盟與行父之涖豈能得晉君而盟之乎亦大)
(夫盟之耳不書而諱皆魯之恥也臨川吳氏曰郤犫既/歸而行父遄往報聘畏晉故爾左氏以為且涖盟盟與)
(不盟未/可知也)
　附録(左傳周公楚惡惠襄之偪也且與伯輿爭政不/勝怒而出及陽樊王使劉子復之盟于鄄而入)
　(三日復/出奔晉)
秋叔孫僑如如齊
(左傳秋宣伯聘于齊以修前好薛氏曰由鞌之勝始交/好于齊也張氏曰僑如之聘葢謝戰鞌之師捐歸汶陽)
(之忿而行之迫于晉之辱而不得已也襄陵許氏/曰魯葢激晉之德禮不施將貳于齊而未能者歟)
冬十月
　附録(左傳晉郤至與周爭鄇田王命劉康公單襄公/訟諸晉郤至曰温吾故也故不敢失劉子單子)
　(曰昔周克商使諸侯撫封蘇忿生以温為司宼與檀/伯達封於河蘇氏即狄又不能於狄而奔衞襄王勞)
　(文公而賜之温狐氏陽氏先處之而後及子若治其/故則王官之邑也子安得之晉侯使郤至勿敢爭○)
　(宋華元善于令尹子重又善於欒武子聞楚人既許/晉糴茷成而使歸復命矣冬華元如楚遂如晉合晉)
　(楚之成○秦晉為成將㑹於令狐晉侯先至焉秦伯/不肯涉河次於王城使史顆盟晉侯于河東晉郤犫)
　(盟秦伯於河西范文子曰是盟也何益齊盟所以質/信也㑹所信之始也始之不從其可質乎秦伯歸而)
　(背晉/成)
(壬簡王/午七年)十有二年(晉厲二齊靈三衞定十蔡景十三鄭/成六曹宣十六陳成二十杞桓五十)
(八宋共七秦桓二十六/楚共十二吳壽夢七)
春周公出奔晉
(左傳春王使以周公之難來告書曰周公出奔晉凡自/周無出周公自出故也公羊傳周公者何天子之三公)
(也王者無外此其言出何自其私土而出也榖梁傳周/有入無出其曰出上下一見之也言其上下之道無以)
(存也上雖失之下孰敢有之今上下皆失之矣杜氏曰/天子無外故奔不言出周公為王所復而自絶于周故)
(書出/罪之)
　按左氏周公楚惡惠襄之偪且與伯輿爭政不勝怒
　而出王使劉子復之盟於鄄而入三日復出奔晉夫
　人主無誠慤之心而下要大臣盟是謂君不君人臣
　無忠信之實而上與人主盟是謂臣不臣既已要質
　鬼神以入矣又叛盟失信而出奔則是自絶於天也
　(張氏曰盟誓衰世之事劉子奉王命以復周公而盟/之於君臣之道兩失之矣周公復背盟而出奔故書)
　(出以/絶之)自周無出而書曰出者見周室衰微刑政號令
　不行於天下爾(髙氏曰周無出也天下皆周也周公/為天子三公而不能同寅協恭乃與)
　(伯與爭政不勝而出王既復之又違命而奔于諸侯/之國是自絶于周故書出以為萬世之戒是時王室)
　(衰微號令不行於天下故逋逃之臣諸侯敢受之書/此而晉罪昭然矣髙郵孫氏曰春秋之義自周無出)
　(葢曰天下一周也何往而非周乎天王居鄭周公奔/晉特異之者孔子之意也王之所以為王以有其位)
　(而天下皆其有也王得言出是自絶其位而不能有/天下也天下非其有則雖居鄭不可不言出也周公)
　(之所以為公以其左右天王而與王共治也為三公/而自絶于王是不能有三公之位雖止奔晉猶若出)
　(于四海之外也天下一王而王有三公春秋書出用/見天下無王而王無三公也汪氏曰王子瑕王子朝)
　(之奔不言出葢瑕朝皆為逆亂無所容其身逃竄他/國以逭誅戮如國滅之君與在外之臣非居位禄而)
　(出奔也其不書出乃書法之常耳襄王御萬乗之尊/周公都三公之貴皆當以天下為家其書出則為貶)
　(矣廬陵李氏曰王室書居三居皇居狄泉不書出惟/襄王居鄭書出王臣書奔三子瑕子朝不書出惟周)
　(公奔晉書出故榖梁曰上下一見之也許氏曰王公/書出上一見後不復書存周也○陸氏曰公羊云王)
　(者無外此其言出自其私土而出也按周是畿内之/國不當以私土為義榖梁云周有八無出上下一見)
　(之也按二百四十二年適有/此二事耳非故見上下也)
夏公㑹晉侯衞侯于瑣澤
(左傳宋華元克合晉楚之成夏五月晉士燮㑹楚公子/罷許偃癸亥盟於宋西門之外曰凡晉楚無相加戎好)
(惡同之同恤菑危備救凶患若有害楚則晉伐之在晉/楚亦如之交贄往來道路無壅謀其不協而討不庭有)
(渝此盟明神殛之俾隊其師無克胙國鄭伯如晉聽成/㑹于瑣澤成故也梅溪林氏曰宋西門外之盟不書存)
(中國也家氏曰晉楚為成闗係不細春秋畧而不書豈/無意乎葢春秋所以待荆楚者乃帝王御外之道來寇)
(則禦之無王則伐之未有舉中國之大而求與蠻荒為/盟好者也齊桓之於楚討而服之晉文之於楚敗而却)
(之而霸者之職舉矣晉自靈成君昏闇而臣惰偷以避/楚為得計至是因俘纍以通意遂交聘而為成晉固苟)
(求安佚而楚實怙其强大畧無息肩之意後三年渝盟/伐鄭無所恤也又其後宋向戌復持彌兵之説為盟而)
(長楚遂使中國諸侯北面于夷楚之庭申之㑹冠屨倒/置其禍端實兆於此故瑣澤之㑹書法如此不與晉為)
(此㑹也汪氏曰僖之三十二年楚鬭章請平於晉晉陽/處父報之晉楚始通南北之交文公為之也劉氏曰瑣)
(澤之㑹本以合楚鄭也今楚鄭不至魯衞是㑹何耶且/合晉楚者宋也宋亦不與又何耶凡晉楚為平則應大)
(合諸侯以申成好今三國㑹而已又何耶然則傳/之言未足信也髙氏曰攷𫝊事實與經不合夫晉)
(厲之㑹實始于此畧諸國而致魯衛則以見厲公/之德不能謹始諸侯多解體矣廬陵李氏曰此㑹)
(左氏以為晉楚為成經既不書晉楚之盟而公穀/胡氏又無傳獨趙子曰若實華元合晉楚之盟則)
(無不告諸侯之理經不應不書今瑣澤之㑹楚不/與焉何以證其成乎葢舊説有晉令鍾儀歸求成)
(事竟不集左氏遂誤附㑹為此𫝊耳未詳是否姑/具其説陳氏章指曰晉楚甞同盟矣不書至襄二)
(十七年/始書之)
秋晉人敗狄于交剛
(左傳狄人間宋之盟以侵晉而不設備秋晉人敗/狄于交剛鄭氏曰交剛狄地髙氏曰此狄葢白狄)
(也九年秦人白狄伐晉此先敗狄而後伐秦是/知報九年之役也陳氏曰楚方聘魯平宋合諸)
(侯之大夫于蜀討陳夏徵舒觀兵于雒矣而晉/區區争地于羣狄是故宣成之春秋晉有事於)
(秦楚或畧不書而甚詳於/滅狄以是為晉衰者也)
冬十月
　附録(左傳晉郤至如楚聘且涖盟楚子享之作/子反相為地室而縣焉郤至將登金奏)
　(于下驚而走出子反曰日云莫矣寡君須矣吾子/其入也賔曰君不忘先君之好施及下臣貺)
　(之以大禮重之以備樂如天之福兩君相見/何以代此下臣不敢子反曰如天之福兩君)
　(相見無亦唯是一矢以相加遺焉用樂寡君/須矣吾子其入也賔曰若讓之以一矢禍之)
　(大者其何福之為世之治也諸侯間于天子/之事則相朝也于是乎有享宴之禮享以)
　(訓共儉宴以示慈惠共以儉以行禮而慈惠不/以布政政以禮成民是  息百官承事朝而)
　(夕此公侯之所以扞城其民也故詩曰赳赳武/夫公侯于城及其亂也以諸侯貪冒侵欲不)
　(忌爭尋常以盡其民畧其武夫以為已腹心股肱爪/牙故詩曰赳赳武夫公侯腹心天下有道則公侯能)
　(為民干城而制其腹心亂則反之今吾子之言亂之/道也不可以為法然吾子主也至敢不從遂入卒事)
　(歸以語范文子文子曰無禮必食言吾死無日矣夫/冬楚公子罷如晉聘且涖盟十二月晉侯及楚公子)
　(罷盟于/赤棘)
(癸簡王/未八年)十有三年(晉厲三齊靈四衞定十一蔡景十四/鄭成七曹宣十七卒陳成二十一把)
(桓五十九宋共十一秦桓二/十七楚共十三吳壽夢八)
春晉侯使郤錡來乞師
(左傳春晉侯使郤錡來乞師將事不敬孟獻子曰郤氏/其亡乎禮身之幹也敬身之基也郤子無基且先君之)
(嗣卿也受命以求師將社稷是衞而惰棄君命也不亡/何為榖梁傳乞重辭也古之人重師故以乞言之也程)
(子曰不以王命興/諸侯師故書乞也)
　晉主夏盟行使諸侯徴㑹討貳誰敢不從以霸主之
　尊而書曰乞師何也列國疏封雖有大小土地甲兵
　受之天子不相綂屬魯兵非晉所得專也今晉不以
　王命興諸侯之師故特書乞(孔氏曰晉雖是侯伯恐/魯不與若言召兵或容)
　(辭説言乞則不得不與釋例曰師乞者深求過禮之/辭執謙以逼成其討是解乞為謙意陳氏曰外乞師)
　(不書必盟主也而后書乞卑辭也見晉之無以今與/國也常山劉氏曰雖晉之大命魯興師亦書曰乞所)
　(以正王法趙氏曰天子在上/而諸侯自相請師非禮也)以見其卑伏屈損無自
　反而縮之意矣(張氏曰自齊桓以來召兵侵伐雖不/出于王命然伐叛討罪為中國舉猶)
　(足以令諸侯也今晉以私怨報秦則其義不足以令/諸侯矣故懼其不從而卑辭以乞之春秋直書以見)
　(其舉事不公/自貶伯體也)聖人作春秋無不重内而輕外至於乞
　師則内外同辭者(劉氏曰公子遂如楚乞師此内接/外之辭也晉郤錡來乞師此外接)
　(内之辭也聖人作春秋無不輕外而重内至於乞師/則内外同之者以兵為重也故霸主之尊猶以乞師)
　(為/文)葢皆有報怨復讎貪得之心(髙氏曰非有天子之/命以徴兵况又以報)
　(私讎/乎)是以如此若夫誅亂臣討賊子請於天王以大
　義驅之誰不拱手以聽命何至於乞哉噫此聖人所
　以垂戒後世見諸行事之深切著明者也(王氏曰郤/錡春乞師)
　(而夏方與諸侯㑹伐秦則晉之霸政亦衰矣或問春/秋之世盟主興諸侯之師多矣曷為晉厲將伐秦楚)
　(獨言乞師茅堂胡氏曰秦楚皆大國也是時晉政多/門秦楚强盛諸侯憚於興師晉來乞師以伐之汪氏)
　(曰春秋書乞師者五其一則我乞兵於楚其三則晉/郤錡欒黶荀罃皆厲公徴兵於魯悼公初立而士魴)
　(來或者循襲厲公之遺法歟廬陵李氏曰晉厲公之/乞師三郤錡為伐秦欒黶為戰楚荀罃為伐鄭厲公)
　(不德人心未服矯以求諸侯也晉悼之乞師一士/魴為救宋悼公初興伯事未定謙以接諸侯也)
三月公如京師
(榖梁傳公如京師不月月非如/也非如而曰如不叛京師也)
夏五月公自京師遂㑹晉侯齊侯宋公衞侯鄭伯曹伯
邾人滕人伐秦
(左傳三月公如京師宣伯欲賜請先使王以行人之禮/禮焉孟獻子從王以為介而重賄之公及諸侯朝王遂)
(從劉康公成肅公㑹晉侯伐秦成子受脤於社不敬劉/子曰吾聞之民受天地之中以生所謂命也是以有動)
(作禮義威儀之則以定命也能者養之以福不能者敗/以取禍是故君子勤禮小人盡力勤禮莫如致敬盡力)
(莫如敦篤敬在養神篤在守業國之大事在祀與戎祀/有執膰戎有受脤神之大節也今成子惰棄其命矣其)
(不反乎夏四月戊午晉侯使吕相絶秦曰昔逮我獻公/及穆公相好戮力同心申之以盟誓重之以昏姻天禍)
(晉國文公如齊惠公如秦無禄獻公即世穆公不忘舊/德俾我惠公用能奉祀於晉又不能成大勲而為韓之)
(師亦悔於厥心用集我文公是穆之成也文公躬擐甲/胄跋履山川踰越險阻征東之諸侯虞夏商周之𦙍而)
(朝諸秦則亦既報舊德矣鄭人怒君之疆埸我文公帥/諸侯及秦圍鄭秦大夫不詢於我寡君擅及鄭盟諸侯)
(疾之將致命于秦文公恐懼綏靜諸侯秦師克還無害/則是我有大造於西也無禄文公即世穆為不弔蔑死)
(我君寡我襄公迭我殽地奸絶我好伐我保城殄滅我/費滑散離我兄弟撓亂我同盟傾覆我國家我襄公未)
(忘君之舊勲而懼社稷之隕是以有殽之師猶願赦罪/于穆公穆公弗聽而即楚謀我天誘其衷成王隕命穆)
(公是以不克逞志於我穆襄即世康靈即位康公我之/自出又欲闕翦我公室傾覆我社稷帥我蝥賊以來蕩)
(揺我邊疆我是以有令狐之役康猶不悛入我河曲伐/我涑川俘我王官翦我羈馬我是以有河曲之戰東道)
(之不通則是康公絶我好也及君之嗣也我君景公引/領西望曰庶撫我乎君亦不惠稱盟利吾有狄難入我)
(河縣焚我箕郜芟夷我農功䖍劉我邊陲我是以有輔/氏之聚君亦悔禍之延而欲儌福于先君獻穆使伯車)
(來命我景公曰吾與女同好棄惡復修舊德以追念前/勲言誓未就景公即世我寡君是以有令狐之㑹君又)
(不祥背棄盟誓白狄及君同州君之仇讎而我之昏姻/也君來賜命曰吾與女伐狄寡君不敢顧昏姻畏君之)
(威而受命於吏君有二心於狄曰晉將伐女狄應且憎/是用告我楚人惡君之二三其德也亦來告我曰秦背)
(令狐之盟而來求盟於我昭告昊天上帝秦三公楚三/王曰余雖與晉出入余唯利是視不榖惡其無成德是)
(用宣之以懲不壹諸侯備聞此言斯是用痛心疾首暱/就寡人寡人帥以聽命唯好是求君若惠顧諸侯矜哀)
(寡人而賜之盟則寡人之願也其承寧諸侯以退豈敢/徼亂君若不施大惠寡人不佞其不能以諸侯退矣敢)
(盡布之執事俾執事實圖利之秦桓公既與晉厲公為/令狐之盟而又召狄與楚欲道以伐晉諸侯是以睦於)
(晉晉欒書將中軍荀庚佐之士燮將上軍郤錡佐之韓/厥將下軍荀罃佐之趙旃將新軍郤至佐之郤毅御戎)
(欒鍼為右孟獻子曰晉帥乗和師必有大功五月丁亥/晉師以諸侯之師及秦師戰於麻隧秦師敗績獲秦成)
(差及不更女父曹宣公卒于師師遂濟涇及侯麗而還/迓晉侯于新楚成肅公卒于瑕公羊傳其言自京師何)
(公鑿行也公鑿行奈何不敢過天子也榖梁傳言受命/不敢叛周也程子曰不書朝王因㑹伐而行也故不成)
(其朝以伐秦為遂/事明朝為重也)
　諸侯每嵗侵伐四出未有能修朝覲之禮者今公欲
　㑹伐秦道自王都不可越天子而往也故皆朝王而
　不能成朝禮(何氏曰時本欲直伐秦塗過京師不敢/過天子而不朝復生事造意修朝禮而)
　(後行范氏曰實㑹晉伐秦過京師因其過朝故正其/文使若本自往臨川吳氏曰魯號秉禮之國歴十二)
　(世二百四十二年之久僅有成公一如京師乃因㑹/晉伐秦道自王都因而朝焉本意不在朝王也故書)
　(曰如而/不曰朝)書曰如京師見諸侯之慢也(劉氏曰如京師/固美志也而未)
　(知春秋以是譏之也公不伐秦豈能朝天子乎天子/者天下之父也朝有年聘有時盡心竭力致其誠慤)
　(專一之意以將之則所謂子事親臣事君之道矣焉/有挾二事以往哉重於伐人輕於事君雖有朝之名)
　(而無朝之誠/春秋所惡也)因㑹伐而行矣又書公自京師以伐秦
　為遂事者此仲尼親筆明朝王為重存人臣之禮也
　(何氏曰書自京師使若故朝然後生事也/范氏曰使若既朝王而王命命使伐秦)古者諸侯
　即位服喪畢則朝小聘大聘終則朝巡狩于方嶽則
　朝(禮記王制諸侯之於天子也比年一小聘三年/一大聘五年一朝天子五年一巡狩覲諸侯)觀
　春秋所載天王遣使者屢矣(汪氏曰來聘七錫命三/賵葬四歸賑一來求三)
　十二公之述職葢闕如也獨此年書公如京師又不
　能成朝禮不敬莫大焉君臣人道之大倫而至於此
　極故仲尼嘗喟然嘆曰夷狄之有君不如諸夏之亡
　也為此懼作春秋或抑或縱或予或奪所以明君臣
　之義者至矣其義得行則臣必敬於君子必敬於父
　天理必存人欲必消大倫必正豈曰小補之哉此以
　伐秦為遂事之意也(髙氏曰公如京師專行之辭也/然本㑹晉伐秦道過王畿不得)
　(不朝舉其可道者志敬也然上書晉來乞師下書公/自京師遂㑹伐秦則是挾他事以往而非專行乃志)
　(其不敬也其辭若志敬而實志不敬此春秋微辭也/夫諸侯擅興兵而大㑹于京師罪之大者故聖人詳)
　(言之以著其惡也髙郵孫氏曰成公之如京師法當/罪之而君臣之大法不可以成公非禮而亂之也書)
　(曰如京師遂㑹諸侯則成公之罪無所可逃而君臣/之法愈久愈正也晉侯實召天王而書狩河陽成公)
　(實㑹伐秦而書如京師惟其無禮故以禮正之張氏/曰春秋以諸侯事周之禮久闕而因行於伐秦之役)
　(若没而不書是盡廢其僅存之禮也若書以為朝於/京師則是舉百年之墜典亦非其實也故書如京師)
　(而不言朝以見其行禮之不專書自京師㑹諸侯伐/秦以見諸侯之行止為伐秦而不為朝京師也而劉)
　(子成子之在㑹亦削而不書則晉無請命之實意朝/王之專禮而霸主違典禮以遂私意摟諸侯以輕王)
　(室之罪具見矣陳氏曰但書伐秦不言戰畧之也自/狄秦以來秦晉之相加兵皆畧之故戰于麻隧秦師)
　(敗績但書伐秦戰于櫟晉師敗績但書伐晉以為不/足詳焉爾汪氏曰經書朝王之禮者三僖公朝王所)
　(為㑹晉而行成公如京師為伐秦而往皆非有尊周/之本心也然僖二十八年書公㑹諸侯盟于踐土公)
　(朝于王所公㑹諸侯于温天王狩于河陽公朝于王/所使若諸侯先㑹而後朝王去其實以全名也此年)
　(書公如京師公自京師遂㑹伐秦使若請命而往伐/正其名以綂實也然書乞師于前書至伐于後則見)
　(朝京師實因行以見王而簡慢之罪視僖公不侔矣/或曰一經之中魯君僅一如京師而貶之有如是者)
　(則朝者反得罪而不朝者無譏歟吁不朝之罪經不/書而貶自著今也因過京師而朝王苟不示譏而予)
　(之以朝則天下後世將謂尊君之禮可以簡慢而欺/世盜名挾天子以令諸侯者又將借禀命伐秦之例)
　(以為口實矣其闗係豈淺淺哉廬陵李氏曰左氏正/義云公朝于王所者時王不在京師故指言王所據)
　(王言之不得不稱朝此則王在京師京師是國之總/稱不可稱朝故依尋常朝聘隣國之文稱如而已此)
　(説亦/近之)
　附録(左傳六月丁卯夜鄭公子班自訾求入於大宫/不能殺子印子羽反軍於市己巳子駟帥國人)
　(盟于大宫遂從而盡焚之/殺子如子駹孫叔孫知)
曹伯廬卒于師
(左傳曹人使公子負芻守使公子欣時逆曹伯之喪秋/負芻殺其太子而自立也諸侯乃請討之晉人以其役)
(之勞請俟他年榖梁傳傳曰閔之也公大夫在師曰師/在㑹曰㑹杜氏曰負芻欣時皆宣公庶子髙氏曰非戰)
(死也死於行爾故不書地○劉氏曰榖梁謂閔之/也非也諸侯死于行則記其地例如此何閔之有)
秋七月公至自伐秦
(孫氏曰不以京師至者明本非朝京師張氏曰上書如/京師而以伐秦為遂事春秋所以明朝王之當重也今)
(以伐秦致明諸侯以伐秦為重也王氏曰此年書法抑/揚予奪例變無窮始書乞師知伐秦厲公意也次書如)
(京師知成公之朝非專行也次書自京師伐秦使若繼/事焉不可過天子也卒書至伐則著公之此行非為朝)
(王名言其實也春秋之稱微而顯非聖人孰能修之廬/陵李氏曰不以如京致而以伐秦致即如僖四年不以)
(侵蔡致而以伐楚/致皆究其初心也)
冬葬曹宣公
(左傳冬葬曹宣公既葬子臧將亡國人皆將從之成公/乃懼告罪且請焉乃反而致其邑榖梁傳葬時正也)
(甲簡王/申九年)十有四年(晉厲四齊靈五衞定十二卒蔡景十/五鄭成八曹成公負芻元年陳成二)
(十二把桓六十宋共十二秦桓/二十八卒楚共十四吳壽夢九)
春王正月莒子朱卒
(杜氏曰渠丘公即季佗也在位三十二年子密州嗣是/為黎比公何氏曰莒太於邾至此始卒徐邈曰葬稱諡)
(莒行夷禮君終/無諡故不書葬)
夏衞孫林父自晉歸于衞
(左傳春衞侯如晉晉侯强見孫林父焉定公不可夏衞/侯既歸晉侯使郤犫送孫林父而見之衞侯欲辭定姜)
(曰不可是先君宗卿之嗣也大國又以為請不許將亡/雖惡之不猶愈於亡乎君其忍之安民而宥宗卿不亦)
(可乎衞侯見而復之衞侯饗苦成叔甯惠子相苦成叔/傲甯子曰苦成家其亡乎古之為享食也以觀威儀省)
(禍福也故詩曰兕觵其觩㫖酒思柔彼交匪傲萬福來/求今夫子傲取禍之道也孫氏曰林父七年奔晉其言)
(自晉歸于衞者由晉而得歸也衞大夫由晉而得歸衞/國之事可知矣襄陵許氏曰人臣不唯義之為安而介)
(恃大國使之反已此能為逐君之惡者也惟辨之不早/是以衞獻至於出奔禍兆此矣歸易詞也自晉奉之故)
(也髙氏曰晉受衞國逋逃罪戾之臣又强歸之故書自/晉歸廬陵李氏曰孫氏出於衞武公至林父八世林父)
(以成七年奔晉此年歸國襄十四年逐衞獻公立公孫/剽其冬晉㑹于戚而不能討十九年復奉晉命伐齊二)
(十五年獻公入夷儀二十六年甯喜弑剽林父入戚以/叛其年晉㑹澶淵為林父討衞疆戚田取衞西鄙懿氏)
(六十以與孫氏此晉/人黨孫氏之本末也)
秋叔孫僑如如齊逆女
(左傳秋宣伯如齊逆女稱族尊君命也髙氏曰公即位/十有四年國家無事迄今始娶又不親迎而使同姓之)
(卿逆之援公子遂之例也故書/以為戒此春秋防微杜漸之㫖)
鄭公子喜帥師伐許
(左傳八月鄭子罕伐許敗焉戊戌鄭伯復伐許庚子入/其郛許人平以叔申之封襄陵許氏曰鄭逼許楚困鄭)
(以國大小兵力强弱更相吞噬春秋至是而人理盡矣/髙氏曰此著許之所以遷亦見晉厲之不霸也夫許鄭)
(之怨久矣三年再伐四年伐九年圍之今又伐焉使厲/公而霸則鄭人怒鄰兼弱敢如是乎明年遷于葉辟鄭)
(以依楚明晉不足恃也而襄三年/晉荀罃伐許猶討其與楚也夫)
九月僑如以夫人婦姜氏至自齊
(左傳舍族尊夫人也故君子曰春秋之稱微而顯志而/晦婉而成章盡而不汙懲惡而勸善非聖人誰能修之)
(榖梁傳大夫不以夫人以夫人非正也/刺不親迎也僑如之挈由上致之也)
　榖梁曰大夫不以夫人以夫人非正也刺不親迎也
　僑如之不氏一事而再見者卒名耳(何氏曰卒竟也/竟但舉名省文)
　然則娶于他邦而道里或逺必親迎乎以封壤則有
　小大以爵次則有尊卑以道途則有逺邇或迎之於
　其國或迎之於境上或迎之於所館中禮之節可也
　(張氏曰稱婦宣公夫人穆姜尚存○劉氏曰左氏云/稱族尊君命舍族尊夫人非也一事而再見卒名之)
　(春秋之常耳趙氏曰書氏傳寫誤増汪氏曰或謂婦/姜氏有姑之恒稱妾姑則不書氏然穆姜不氏固曰)
　(敬嬴妾姑也聲姜乃嫡姑而出姜不氏何耶廬陵李/氏曰夫人有姑而稱婦者三文四年逆婦姜宣元年)
　(婦姜至皆不書氏惟此婦姜書氏無貶詞也陳氏曰/不氏者别妾姑也是故有成風則出姜不氏有敬嬴)
　(則穆姜不氏/此説亦好矣)
冬十月庚寅衞侯臧卒
(左傳衞侯有疾使孔成子甯惠子立敬姒之子衎以為/太子冬十月衞定公卒夫人姜氏既哭而息見太子之)
(不哀也不内酌飲歎曰是夫也將不惟衞國之敗其必/始于未亡人嗚呼天禍衞國也夫吾不獲鱄也使主社)
(稷大夫聞之無不聳懼孫文子自是不敢/舍其重器於衞盡寘諸戚而甚善晉大夫)
秦伯卒
(乙簡王/酉十年)十有五年(晉厲五齊靈六衞獻公衎元年蔡景/十六鄭成九曹成二陳成二十三把)
(桓六十一宋共十三卒秦景/公元年楚共十五吳夀夢十)
春王二月葬衞定公
三月乙巳仲嬰齊卒
(公羊傳仲嬰齊者何公孫嬰齊也公孫嬰齊則曷為謂/之仲嬰齊為兄後也為兄後則曷為謂之仲嬰齊為人)
(後者為之子也為人後者為其子則其稱仲何孫以王/父字為氏也然則嬰齊孰後後歸父也歸父使於晉而)
(未反何以後之叔仲惠伯傅子赤者也文公死子幼公/子遂謂叔仲惠伯曰君幼如之何願與子慮之叔仲惠)
(伯曰吾子相之老夫抱之何幼君之有公子遂知其不/可與謀退而殺叔仲惠伯弑子赤而立宣公宣公死成)
(公幼臧宣叔者相也君死不哭聚諸大夫而問焉曰昔/者叔仲惠伯之事孰為之諸大夫皆雜然曰仲氏也其)
(然乎於是遣歸父之家然後哭君歸父使乎晉還自晉/至檉聞君薨家遣墠帷哭君成踊反命於介自是走之)
(齊魯人徐傷歸父之無後/也於是使嬰齊後之也)
　嬰齊者公子遂之子公孫歸父之弟也歸父出奔齊
　魯人徐傷其無後也於是使嬰齊後之故書曰仲嬰
　齊(杜氏曰嬰齊襄仲子歸父弟宣十八年/逐東門氏既而使嬰齊紹其後曰仲氏)此可謂亂
　昭穆之序失父子之親者(何氏曰弟無後兄之義為/亂昭穆之序失父子之親)
　(故不書仲孫明/不與子為父孫)以後歸父則弟不可為兄嗣以後襄
　仲則以父字為氏亦非矣(問書仲嬰齊與叔老無異/矣何以見譏其為兄後乎)
　(茅堂胡氏曰嬰齊乃公子遂之子當稱公孫今魯人/以之後歸父書曰仲見其以父字為氏可謂亂昭穆)
　(之序矣何氏謂不言仲孫明不與子為父孫按魯自/有仲孫蔑叔孫豹故叔彭生叔老不言叔孫則仲嬰)
　(齊宜亦不書孫矣○劉氏曰榖梁謂子由父疏不得/稱公孫則歸父何故稱公孫乎廬陵李氏曰以仲遂)
　(生而賜氏俾世其卿之説考之則仲固為族無可疑/矣故劉炫曰仲遂受賜為仲氏故子孫稱仲氏是也)
　(榖梁説/尤失之)
癸丑公㑹晉侯衞侯鄭伯曹伯宋世子成齊國佐邾人
同盟于戚
(程子曰十三年曹伯卒于師負芻殺太子自立既三年/諸侯與之盟矣方執之稽天討也故書同盟見其既同)
(矣髙氏曰戚之㑹將討曹伯也若欲討之勿與之盟可/也假他事相㑹而與之盟既盟而執之故特書同盟以)
(譏之汪氏曰三月宋世子成㑹盟六月宋公卒葢宋公/有疾而世子出㑹也臨川吳氏曰諸侯世子代君㑹盟)
(伐救皆非世/子之所宜也)
晉侯執曹伯歸于京師
(左傳春㑹于戚討曹成公也執而歸諸京師書曰晉侯/執曹伯不及其民也凡君不道於其民諸侯討而執之)
(則曰某人執某侯不然則否諸侯將見子臧於王而立/之子臧辭曰前志有之曰聖達節次守節下失節為君)
(非吾節也雖不能聖敢失守乎遂逃奔宋榖梁傳以晉/侯而斥執曹伯惡晉侯也不言之急辭也斷在晉侯也)
　稱侯以執伯討也何以為伯討晉合諸侯伐秦曹宣
　公卒于師曹人使公子負芻守使公子欣時逆曹伯
　之喪負芻殺其大子而自立至是晉侯執之又不敢
　自治而歸于京師使即天刑夫是之謂伯討春秋執
　諸侯者衆矣(汪氏曰晉執虞公衞成公鄭成公莒黎/比公邾宣公悼公戎蠻子赤宋執滕宣)
　(公小邾子邾執鄫子楚執徐子皆稱人楚執宋襄公/以衆執為文晉執曹共公雖蒙上文晉侯入曹之文)
　(非伯/討也)未有執得其罪如此者故獨書其爵(陳氏曰執/未有稱爵)
　(者此其稱爵何討有罪也陸氏曰二百四十二年諸/侯相執多矣此獨稱晉侯以其執既當其罪又歸京)
　(師得侯伯討罪之義故書爵以表其善蘇氏曰稱侯/以執討有罪也歸于京師禮也春秋執諸侯惟是為)
　(得禮張氏曰春秋爵厲公而執曹伯與其討也然猶/不揜曹伯之與盟者以為先執曹伯以令諸侯然後)
　(盟之乃盡善也觀曹人請君于晉曰若有罪則君列/諸㑹矣由一舉措之不當遂開釋姦之門豈小失哉)
　(○劉氏曰左氏謂凡君不道于民諸侯討而執之則/曰某人執某侯非也負芻殺太子而篡之國人不義)
　(舉欲隨公子欣時而亡非不道而何夫負芻之惡未/見於經晉侯執之然後可見其罪今以左氏例推之)
　(則晉侯妄執之爾豈其然邪榖梁謂以晉侯而斥執/曹伯惡晉侯也亦非也若云晉人執曹伯得無又非)
　(之乎永嘉吕氏曰或疑負芻之殺太子經無明文設/有之春秋何以不書疑未得其實然嘗以春秋書法)
　(考之則他執諸侯皆稱人其稱侯者獨此一事耳安/得以為非伯討乎傳之所言與經意同益足以為證)
　(矣廬陵李氏曰此條張氏最得之其義足以補胡氏/之所不及葢此事與齊桓辭子華正相類彼則列於)
　(㑹而後辭之此則列於㑹/而後執之皆未為盡善也)
公至自㑹
夏六月宋公固卒
(左傳宋/共公卒)
楚子伐鄭
(左傳楚將北師子囊曰新與晉盟而背之無乃不可乎/子反曰敵利則進何盟之有申叔時老矣在申聞之曰)
(子反必不免信以守禮禮以庇身信禮之亡欲免得乎/楚子侵鄭及暴隨遂侵衞及首止鄭子罕侵楚取新石)
(欒武子欲報楚韓獻子曰無庸使重其罪民將叛之無/民孰戰家氏曰晉楚為成期以弭兵甫及三嵗而楚伐)
(鄭首禍也書楚子目/其人而貶之非爵也)
秋八月庚辰葬宋共公
(榖梁傳月卒日葬不葬者也此其言葬何也以其葬共/姬不可不葬共公也葬共姬則其不可不葬共公何也)
(夫人之義不踰君也為賢者崇也○劉氏曰榖梁謂以/其葬共姬不可不葬共公非也莊二十九年葬紀叔姬)
(而不葬紀/侯何哉)
宋華元出奔晉宋華元自晉歸于宋宋殺其大夫山宋
魚石出奔楚
(左傳秋八月葬宋共公於是華元為右師魚石為左師/蕩澤為司馬華喜為司徒公孫師為司城向為人為大)
(司寇鱗朱為少司寇向帶為大宰魚府為少宰蕩澤弱/公室殺公子肥華元曰我為右師君臣之訓師所司也)
(今公室卑而不能正吾罪大矣不能治官敢賴寵乎乃/出奔晉二華戴族也司城莊族也六官者皆桓族也魚)
(石將止華元魚府曰右師反必討是無桓氏也魚石曰/右師苟獲反雖許之討必不敢且多大功國人與之不)
(反懼桓氏之無祀于宋也右師討猶有戍在桓氏雖亡/必偏魚石自止華元於河上請討許之乃反使華喜公)
(孫師帥國人攻蕩氏殺子山書曰宋殺其大夫山言背/其族也魚石向為人鱗朱向􁁔魚府出舍於睢上華元)
(使止之不可冬十月華元自止之不可乃反魚府曰今/不從不得入矣右師視速而言疾有異志焉若不我納)
(今將馳矣登丘而望之則馳騁而從之則決睢澨閉門/登陴矣左師二司寇二宰遂出奔楚華元使向戌為左)
(師老佐為司馬樂裔為司寇以靖/國人程子曰山去族害公族也)
　宋六卿魚氏蕩氏向氏鱗氏皆桓族也(汪氏曰公子/目夷字子魚)
　(公子蕩公子鱗皆桓公子魚石魚府皆目夷孫乃公/孫友之子蕩澤乃公子蕩子公孫壽之孫向戌桓公)
　(曽孫向為人/向帶皆戍族)華氏戴族也(王氏曰華督戴公孫華元/華御事子督曽孫華喜督)
　(𤣥/孫)華元為右師魚石為左師蕩氏汰而驕共公卒已
　葬蕩澤弱公室殺公子肥華元曰我司君臣之訓而
　不能正罪大矣不能治官敢賴寵乎乃出奔晉魚石
　將止之魚府曰元反必討是無桓氏也石曰彼多大
　勲國人所與不反懼桓氏之無祀於宋也遂自止元
　於河上元歸使國人攻桓氏殺蕩山出魚石國然後
　定元之出奔晉與歸于宋皆不省文者著其正也(張/氏)
　(曰鄭良霄之奔而歸也逆順與華元不同書法亦異/良霄之入不再序而曰入逆也華元再序以與之又)
　(書曰歸則其出處之正從可知矣故/例外通類而後例中之法可見也)書之重詞之複
　必有美惡焉詞繁而不殺所以與之也以不賴寵而
　出奔以國人與晉皆許之討而後入正可知矣蘇轍
　謂使元懐禄顧寵重於出奔則不能討此説是也(蘇/氏)
　(曰元將討山而力不能討故出奔奔而國人許之討/然後歸故其討之也族人莫救書法如此言其出入)
　(之正是以能討山也使元懐禄顧寵重於出奔必不/能討矣鄭子産為政豐卷將祭請田弗許卷退而徴)
　(役子産奔晉子皮止之歸而逐卷亦猶是也王氏箋/義曰華元初欲奔晉至河而復足未至晉者也今以)
　(自晉歸宋為文何也葢其奔也欲求晉討强臣以張/公室今為魚石所止許討蕩氏則與晉討無異故周)
　(公為王所復既而復奔晉君子以為自絶於周書出/以罪之華元為魚石所止遂反其位春秋善之故書)
　(自晉歸于宋/以成其志也)山不書氏背其族也背其族者伐其本
　也人而無本人道絶矣葛藟猶能芘其本根况於人
　而忍伐其本乎(杜氏曰蕩氏宋公族還害公室故去/族以示罪茅堂胡氏曰山背本也韓)
　(非為秦畫謀而首欲覆其宗國罪固不容於死矣汪/氏曰五大夫同奔亦同復入但書魚石華亥向寧華)
　(定宋公弟辰仲佗石彄公子地出入悉列名氏葢魚/石首惡舉重而書之餘不足紀陳氏所謂罪其甚焉)
　(者是也亥寧定辰佗彄地其罪皆同故備録之耳廬/陵李氏曰華元之奔其奔而歸與鄭良霄之奔其奔)
　(而入事若相類然逆順之情不同故歸入之詞亦異/鄭良霄之入不再書鄭良霄而宋華元之入再書宋)
　(華元所以予之也又據杜氏以為元本未至晉春秋/既書奔晉又書自晉歸者元欲挾晉以自重故以外)
　(納告此亦非也葢書奔晉者著其亡已出竟書自晉/歸而後殺山者著其反能討罪此春秋之精意也○)
　(劉氏曰左氏云華元自止魚石五大夫此傳未可信/也趙氏曰按傳魚石自請討蕩澤則是處無過之地)
　(矣既討之後何事魚石又奔假如魚石為與蕩氏同/族慙而自去則是知恥之人後不應却入彭城為亂)
　(葢魚石直與蕩澤同惡爾國亂用兵相攻則仇敵也/如何自止乎廬陵李氏曰公羊注引春秋説言宋公)
　(卒子幼華元以憂國為大夫山所譖出奔晉晉人理/其罪宋人反華元而誅山故繁文大之也言歸者明)
　(出入無惡魚石與山有親恐見及故奔楚也此説亦/近事情故胡氏以為國人與晉皆許之討而後入如)
　(左氏説則魚石亦自知其罪又知華元之有大功寧/自奔反華元華元又立向戌以存桓氏矣何至後來)
　(魚石親為亂首入彭城以披宋乎故趙子辨之又曰/誅有罪而稱國以殺者陳氏云不氏所以别其非無)
　(罪也以不氏見其罪則稱/國者有司法守之詞也)
　附録(左傳晉三郤害伯宗譖而殺之及欒弗忌伯州/犂奔楚韓獻子曰郤氏其不免乎善人天地之)
　(紀也而驟絶之不亡何待初伯宗每朝其妻必戒/之曰盜憎主人民惡其上子好直言必及於難)
冬十有一月叔孫僑如㑹晉士燮齊髙無咎宋華元衞
孫林父鄭公子鰌邾人㑹吳于鍾離
(此㑹吳之始亦晉以諸侯之大夫為㑹之始左傳始通/吳也公羊傳曷為殊㑹吳外吳也王者欲一乎天下曷)
(為以外内之辭言之言自近者始也榖梁傳㑹又㑹外/之也程子曰吳益强大求㑹于諸侯諸侯之衆往而從)
(之故書諸國往與之㑹時中國病楚故與吳親襄十年/相之㑹十四年向之㑹與此同杜氏曰鍾離楚邑淮南)
(縣/)
　吳以號舉外之也(汪氏曰實吳子也比之淮夷/姜戎白狄之類故不書爵)㑹而
　殊㑹外之也殊㑹有二義㑹王世子于首止意在尊
　王室不敢與世子抗也(王氏曰㑹王世子以卑㑹尊/故稱及以㑹㑹吳以中國㑹)
　(南蠻故稱㑹以㑹/文相似而實不同)㑹吳于鍾離于相于向意在賤吳
　人而罪諸侯不能與之敵也(杜氏曰吳人未嘗與中/國㑹今始來通晉帥諸)
　(侯大夫而㑹之故殊㑹陳氏曰晉初與諸侯之大夫/㑹吳也傳曰始通吳也于是大夫自為㑹矣殊㑹齊)
　(桓公所以尊王世子也齊桓公以殊㑹㑹王世子厲/公以殊㑹㑹吳吳之為蠻久矣而與王世子同文甚)
　(矣厲公之為中國患孫氏曰諸侯大夫不敢致/吳子也吳子在鍾離故相與㑹吳子于鍾離耳)夫以
　太伯至德是始有吳以族言之則周之伯父也至其
　後世遂以號舉者以其僭竊稱王不能居中國之爵
　號耳(家氏曰吳固姬姓太伯之後而僭王稱從/舊俗春秋雖欲同之中國有不可得也)成襄
　之間中國無霸齊晉大國亦皆俛首東向而親吳聖
　人葢傷之故特殊㑹可謂深切著明矣(髙氏曰外㑹/書卿葢始於)
　(此永嘉吕氏曰向也為中國患者楚而已與中國盟/㑹者亦楚而已未有吳也自成之七年吳伐郯始見)
　(於經於是吳為中國患矣此年㑹吳于鍾離於是吳/於中國盟㑹矣然所與同㑹者猶曰諸侯之大夫也)
　(戚之㑹相之㑹則諸侯實與為㑹矣馴致黄池之㑹/遂與晉爭長而奄然主中國之㑹盟開門延盜以來)
　(斷髪文身之衆非晉之咎而誰耶王氏曰一㑹鍾離/而合七國再㑹于相而合十二國三㑹于向而合十)
　(三國天下諸侯無一不聼于吳其尚得謂有盟主乎/春秋特殊㑹所以抑强吳而存中國也廬陵李氏曰)
　(晉之㑹吳六鍾離相向善道諸侯往與之㑹而主吳/故以殊㑹書而稱國外之也于戚吳人來與中國之)
　(㑹而不為主故以列㑹書而稱人進之也黄池則吳/晉兩霸而晉反為吳後矣故亦以殊及書而稱子順)
　(内外之常著盟㑹之實也然殊㑹之説如公榖胡氏/則以為春秋外吳之筆如陳氏則以為晉厲尊吳之)
　(文二意稍不同恐皆可用葢惟諸國尊之為主所以/春秋外之為吳也語亦互通至如王世子之書則桓)
　(公實能尊異之春秋順其事而書以美之耳然首止/書公及見義事在所當欲鍾離書僑如㑹見非義之)
　(事非所當與謀也又曰呉之見經始於郯之伐盛於/州來之入晉之通吳始于于蒲之欲㑹成於鍾離之)
　(往㑹而周室陵/遲强吳益肆矣)
許遷于葉
(左傳許靈公畏偪于鄭請遷于楚辛丑楚公子申遷許/于葉榖梁傳遷者猶得其國家以往者也其地許復見)
(也髙氏曰許微弱之國鄰于鄭鄭亟加兵今遂遷焉葢/畏鄭而南依楚故以自遷為文陳氏曰許從于楚雖遷)
(之猶自遷也故遷于夷以公子棄疾遷于白羽以王子/勝皆以自遷書之○張氏曰葉汝州葉縣葉近楚而楚)
(遷許以自近中國盟主不能安小國而使之昵蠻夷以/求安春秋深以著小國之失所也廬陵李氏曰許以此)
(年遷葉昭九年遷夷十八年遷白羽定四年遷容城皆/避鄭也又二年而滅於鄭游速矣觀其所主而成敗見)
(許之逃中國而主楚/其亦不善擇所從哉)
(丙簡王十/戌一年)十有六年(晉厲六齊靈七衞獻二蔡景十七/鄭成十曹成三陳成二十四把桓)
(六十二宋平公成元年秦景/二楚共十六吳壽夢十一)
春王正月雨木冰
(公羊傳雨木冰者何雨而木冰也何以書記異/也榖梁傳雨而木冰也志異也傳曰根枝折)
　雨木冰者雨而木冰也(孔氏曰正月今之仲冬時猶/有雨未是盛寒雨下即著樹)
　(為氷記寒甚之過其節度王氏曰隂陽和則雨雨者/融隂陽之和氣以潤澤於草木者也今乃封著於木)
　(則隂勝而陽/不足甚矣)何休曰木者少陽幼君大臣之象冰者
　凝隂兵之類也冰脅木者君臣將執於兵之徴未幾
　而有沙隨苕丘之事天人之際休咎之應焉可誣也
　(范氏曰木介甲胃之象髙氏曰雨著木而成水上温/而下寒也與隕霜不殺菽相反劉向謂水者少陽貴)
　(臣卿大夫之象後世雨木氷多應在大臣天人之應/或可推也漢儒之學豈無所受但不當每事求合爾)
　而欲盡廢五行傳亦過矣(前漢書劉向傳向見尚書/洪範箕子為武王陳五行)
　(隂陽休咎之應乃集上古以來春秋六國至秦漢符/瑞災異之記推迹行事比類相從各有條目號曰洪)
　(範五行傳王安石曰劉向明災異為蔽目著洪範傳/以若訓如言人君之五事如天之雨暘寒燠風夫天)
　(人不相干豈可强合也程子曰春秋所書災異皆天/人響應但人以淺狹之見以為無應其實皆應之然)
　(漢儒言災異皆牽合不足/信儒者見此因盡廢之)
　附録(左傳春楚子自武城使公子成以汝隂之田/求成于鄭鄭叛晉子駟從楚子盟于武城)
夏四月辛未滕子卒
(左傳滕文公卒汪氏曰在位十年成公原立髙氏/曰滕入春秋至今三書卒皆不名至是日之矣)
鄭公子喜帥師侵宋
(左傳鄭子罕伐宋宋將鉏樂懼敗諸汋陂退舍於夫渠/不儆鄭人覆之敗諸汋陵獲將鉏樂懼宋恃勝也髙氏)
(曰鄭服中國五年矣至是附楚為楚加兵于宋故/書侵自是與楚同病中國諸侯之兵無寧嵗矣)
　附録(左傳衞侯伐鄭至/于鳴雁為晉故也)
六月丙寅朔日有食之
晉侯使欒黶來乞師
(左傳晉侯將伐鄭范文子曰若逞吾願諸侯皆叛晉可/以逞若唯鄭叛晉國之憂可立俟也欒武子曰不可以)
(當吾世而失諸侯必伐鄭乃興師欒書將中軍士燮佐/之郤錡將上軍荀偃佐之韓厥將下軍郤至佐新軍荀)
(罃居守郤犫如衞遂如齊皆乞師焉欒黶來乞師孟獻/子曰有勝矣程子曰時以穆姜叔孫僑如將作難故師)
(出後時髙氏曰晉失伯主之義不足以令諸侯恐諸/侯厭惡伐鄭之役特使卿來乞師實欲公親行爾)
甲午晦晉侯及楚子鄭伯戰于鄢陵楚子鄭師敗績
(左傳戊寅晉師起鄭人聞有晉師使告於楚姚句耳與/往楚子救鄭司馬將中軍令尹將左右尹子辛將右過)
(申子反入見申叔時曰師其何如對曰德刑詳義禮信/戰之器也德以施惠刑以正邪詳以事神義以建利禮)
(以順時信以守物民生厚而德正用利而事節時順而/物成上下和睦周旋不逆求無不具各知其極故詩曰)
(立我烝民莫匪爾極是以神降之福時無災害民生敦/厖和同以聽莫不盡力以從上命致死以補其闕此戰)
(之所由克也今楚内棄其民而外絶其好瀆齊盟而食/話言奸時以動而疲民以逞民不知信進退罪也人恤)
(所底其誰致死子其勉之吾不復見子矣姚句耳先歸/子駟問焉對曰其行速過險而不整速則失志不整喪)
(列志失列喪將何以戰楚懼不可用也五月晉師濟河/聞楚師將至范文子欲反曰我偽逃楚可以紓憂夫合)
(諸侯非吾所能也以遺能者我若羣臣輯睦以事君多/矣武子曰不可六月晉楚遇於鄢陵范文子不欲戰郤)
(至曰韓之戰惠公不振旅箕之役先軫不反命邲之師/荀伯不復從皆晉之恥也子亦見先君之事矣今我辟)
(楚又益恥也文子曰吾先君之亟戰也有故秦狄齊楚/皆彊不盡力子孫將弱今三彊服矣敵楚而已惟聖人)
(能外内無患自非聖人外寧必有内憂盍釋楚以為外/懼乎甲午晦楚晨壓晉軍而陳軍吏患之范匄趨進曰)
(塞井夷竈陳於軍中而疏行首晉楚惟天所授何患焉/文子執戈逐之曰國之存亡天也童子何知焉欒書曰)
(楚師輕窕固壘而待之三日必退退而撃之必獲勝焉/郤至曰楚有六間不可失也其二卿相惡王卒以舊鄭)
(陳而不整蠻軍而不陳陳不違晦在陳而囂合而加囂/各顧其後莫有鬬心舊不必良以犯天忌我必克之楚)
(子登巢車以望晉軍子重使大宰伯州犂侍于王後王/曰騁而左右何也曰召軍吏也皆聚于中軍矣曰合謀)
(也張幕矣曰䖍卜於先君也徹幕矣曰將發命也甚囂/且塵上矣曰將塞井夷竈而為行也皆乗矣左右執兵)
(而下矣曰聽誓也戰乎曰未可知也乗而左右皆下矣/曰戰禱也伯州犂以公卒告王苗賁皇在晉侯之側亦)
(以王卒告皆曰國士在且厚不可當也苗賁皇言於晉/侯曰楚之良在其中軍王族而已請分良以擊其左右)
(而三軍萃于王卒必大敗之公筮之史曰吉其卦遇復/☷☳曰南國䠞射其元王中厥目國䠞王傷不敗何待)
(公從之有淖于前乃皆左右相違于淖歩毅御晉厲公/欒鍼為右彭名御楚共王潘黨為右石首御鄭成公唐)
(苟為右欒范以其族夾公行陷于淖欒書將載晉侯鍼/曰書退國有大任焉得專之且侵官冒也失官慢也離)
(局姦也有三罪焉不可犯也乃掀公以出于淖癸巳潘/尫之黨與養由基蹲甲而射之徹七札焉以示王曰君)
(有二臣如此何憂於戰王怒曰大辱國詰朝爾射死藝/吕錡夢射月中之退入于泥占之曰姬姓日也異姓月)
(也必楚王也射而中之退入于泥亦必死矣及戰射共/王中目王召養由基與之兩矢使射吕錡中項伏弢以)
(一矢復命郤至三遇楚子之卒見楚子必下免胄而趨/風楚子使工尹襄問之以弓曰方事之殷也有韎韋之)
(跗注君子也識見不榖而趨無乃傷乎郤至見客免胄/承命曰君之外臣至從寡君之戎事以君之靈間蒙甲)
(胄不敢拜命敢告不寧君命之辱為事之故敢肅使者/三肅使者而退晉韓厥從鄭伯其御杜溷羅曰速從之)
(其御屢顧不在馬可及也韓厥曰不可以再辱國君乃/止郤至從鄭伯其右茀翰胡曰諜輅之余從之乗而俘)
(以下郤至曰傷國君有刑亦止石首曰衞懿公惟不去/其旗是以敗於熒乃内旌於弢中唐苟謂石首曰子在)
(君側敗者壹大我不如子子以君免我請止乃死楚師/薄於險叔山冉謂養由基曰雖君有命為國故子必射)
(乃射再發盡殪叔山冉搏人以投中車折軾晉師乃止/囚楚公子茷欒鍼見子重之旌請曰楚人謂夫旌子重)
(之麾也彼其子重也日臣之使於楚也子重問晉國之/勇臣對曰好以衆整曰又何如臣對曰好以暇今兩國)
(治戎行人不使不可謂整臨事而食言不可謂暇請攝/飲焉公許之使行人執榼承飲造於子重曰寡君乏使)
(使鍼御持矛是以不得犒從者使某攝飲子重曰夫子/嘗與吾言於楚必是故也不亦識乎受而飲之免使者)
(而復鼓旦而戰見星未已子反命軍吏察夷傷補卒乗/繕甲兵展車馬雞鳴而食唯命是聽晉人患之苗賁皇)
(徇曰蒐乗補卒秣馬利兵修陳固列蓐食申禱明日復/戰乃逸楚囚王聞之召子反謀榖陽豎獻飲于子反子)
(反醉而不能見王曰天敗楚也夫余不可以待乃宵遁/晉入楚軍三日榖范文子立於戎馬之前曰君幼諸臣)
(不佞何以及此君其戒之周書曰唯命不于常有德之/謂公羊傳晦者何晏也何以書記異也敗者稱師楚何)
(以不稱師王痍也王痍者何傷乎矢也然則何以不言/師敗績未言爾榖梁傳日事遇晦曰晦四體偏斷曰敗)
(此其敗則日也楚不言師君重於師也杜氏曰鄢陵/鄭地張氏曰後漢書郡國志潁川鄢陵晉敗楚之地)
　不書師敗績以其君親集矢於目而身傷為重也(何/休)
　(曰凡舉師敗績為重衆今親傷人君當舉傷君為重/髙郵孫氏曰韓之戰實獲晉侯不言晉師之敗君獲)
　(則師敗矣鄢陵之戰楚子傷焉/不曰楚師敗君傷則師敗也)當是時兩軍相抗未
　有勝負之形晉之捷也亦幸焉爾幸非持勝之道(國/語)
　(范文子曰吾外刑乎大人而忍于小民將誰行武武/不行而勝幸也幸以為政必有内憂髙氏曰晉將伐)
　(鄭鄭告於楚楚子遽引師而來於是晉不暇俟諸侯/之兵先與之合戰而敗之我既未致伐於彼彼又非)
　(來伐于我故/直言戰而已)范文子所以立於軍門有聖人能内外
　無患盍釋楚以為外懼之戒乎楚師雖敗其勢益張
　晉遂怠矣卒有欒氏之譖而誅三郤國内大亂聖人
　備書以見行事之深􁂒著明也(劉氏曰戰而言及者/主是戰者也猶曰晉)
　(侯為志乎此戰也云爾汪氏曰春秋二百四十二年/中國勝楚者惟城濮鄢陵而已自宋襄泓之敗楚頵)
　(衡行諸夏至城濮而沮其志自荀林父邲之敗楚之/陵駕尤甚嬰齊盟蜀諸侯之大夫從之者十有一國)
　(至鄢陵而挫其鋒前此未有中國諸侯助楚以戰中/國者惟鄢陵之役鄭伯佐楚共以敵晉使無吕錡射)
　(目之勝則楚將倚鄭為援長驅中原其害可勝言耶/所可惜者厲公始無制勝之大計不能堅忍持重從)
　(欒書固壘之謀以困楚終乏持勝之實徳不能修政/於内而徒務求逞于外是以三假王命以伐鄭而鄭)
　(終不服聽讒譖之言而刀鋸日弊卒及於難迹其所/為去楚䖍無幾耳由是論之鄢陵之戰固不可不勝)
　(而厲公無取勝之道所以不遂霸也廬陵李氏曰公/羊以晦為晝冥記異也以上文丙寅朔考之則甲午)
　(正二十九日/榖梁是也)
楚殺其大夫公子側
(左傳楚師還及瑕王使謂子反曰先大夫之覆師徒者/君不在子無以為過不榖之罪也子反再拜稽首曰君)
(賜臣死死且不朽臣之卒實奔臣之罪也子重使謂子/反曰初隕師徒者而亦聞之矣盍圖之對曰雖微先大)
(夫有之大夫命側側敢不義側亡君師敢忘其死王使/止之弗及而卒汪氏曰楚審躬臨戰陳以罷卒致敗而)
(集矢于其目乃歸咎於司馬側而殺之亦異於秦穆公/之不替孟明者矣傳稱王使止之弗及而死亦猶頵之)
(止得臣曰無死葢亦偽耳嬰齊身為令尹以將左軍與/側相惡使敵國謀臣知其莫有鬭心而委罪於側何耶)
(春秋稱國以殺不去其官著楚君待臣之失也書法與/殺得臣同髙氏曰凡楚師之敗必行兵法于主將而死)
(之春秋之世楚實强于天下其所以能强者兵强也兵/所以能强者將帥之力也將帥之所以力者賞罰行也)
(二百四十二年之間敗績者凡十有六而楚居三焉城/濮之敗殺得臣鄢陵之敗殺公子側柏舉之敗囊瓦逃)
(刑而奔鄭至於列國之敗績凡十有三不聞加兵法於/一主將者國勢浸弱遂成姑息漢魏而下率皆踵之端)
(可為/鑑)
秋公㑹晉侯齊侯衞侯宋華元邾人于沙隨不見公
(左傳戰之日齊國佐髙無咎至於師衞侯出于衞公出/於壊隤宣伯通於穆姜欲去季孟而取其室將行穆姜)
(送公而使逐二子公以晉難告曰請反而聽命姜怒公/子偃公子鉏趨過指之曰女不可是皆君也公待於壊)
(隤申宫儆備設守而後行是以後使孟獻子守於公宫/秋㑹于沙隨謀伐鄭也宣伯使告郤犫曰魯侯待於壊)
(隤以待勝者郤犫將新軍且為公族大夫以主東諸侯/取貨于宣伯而訴公於晉侯晉侯不見公榖梁傳不見)
(公者可以見公也可以見公而不見公譏在諸侯也程/子曰晉怒公之後期故不見公君子正已而無恤乎人)
(魯之後期國難故也晉不見為非矣彼曲我直故不/足恥也杜氏曰沙隨宋地梁國寧陵縣北有沙隨亭)
　臣子之於君父揚其美不揚其惡為尊者諱為親者
　諱禮也聖人假魯史以示王法其於魯事有君臣之
　義故君弑則書薨易地則書假滅國則書取出奔則
　書遜屈已而與强國之大夫盟則書及叛盟失信而
　莫適守則没公而書㑹(汪氏曰君弑翬弑隠公慶父/弑閔公皆書薨不地易地桓)
　(公易許田書曰假滅國成公滅鄟襄公滅邿昭公滅/鄫皆書取出奔昭公及文姜奔齊哀姜奔邾皆稱孫)
　(與彊國大夫盟及齊髙□盟防晉處父盟皆稱及/叛盟失信莊十六年同盟于幽没公而書㑹是也)凡
　此類雖不没其實示天下之公必隠避其辭以存臣
　子之禮然則沙隨之㑹晉不見公是魯侯之大辱深
　可恥焉者矣曷為直書其事而不諱乎曰春秋伸道
　不伸邪榮義不榮勢正已而無恤乎人以仁禮存心
　而不憂横(去/聲)逆之至者也沙隨之㑹魯有内難(乃旦/反)
　師出後期所當恤者晉人聽叔孫僑如之譖怒公
　而不見曲在晉矣魯侯自反非有背(音/佩)仁棄禮
　不忠之咎也昔曽子嘗聞大勇於夫子曰自反而
　縮雖千萬人吾往矣孟子言浩然之氣至大至剛以直
　養而無害則塞於天地之間沙隨之不見於公何歉
　乎直書而不諱者示天下後世使知大勇浩然之氣
　所以守身應(於證/反)物如此其垂訓之義大矣(唐陳氏/曰公不)
　(及鄢陵之戰且誣於宣伯晉侯不察其實而信其誣/是罪不在公故書以彰晉侯之信誣明我公之無罪)
　(常山劉氏曰夫子於魯事有可恥者必為之諱君臣/之禮也若我無失道而横逆所加則不諱今晉怙强)
　(而不見公我何罪故直書以罪諸侯也汪氏曰聖人/嘗言譖愬不行可謂明也已矣晉厲聽叔孫僑如之)
　(譖而不見公於沙隨晉昭聽邾莒之愬而不使昭公/與盟於平丘自晉人觀之皆曰所以討魯之貳也然)
　(沙隨之後又執季孫行父而從楚之鄭三伐不服平/丘之後執季孫意如以歸魯昭如晉又止之而諸侯)
　(之貳於晉者自若也葢以晉之責魯非義故不足以/令諸侯也晉厲之所以不克終而晉昭遂失霸業考)
　(諸沙隨平丘之事胥見之矣廬陵李氏曰此與昭十/三年平丘之盟公不與盟同一書法葢晉曲魯直故)
　(不為諱若曲在魯則諱之黒壤是也此不書公不與/㑹者上書公㑹已著魯之志矣故此直見諸侯之罪)
　(也/)
公至自㑹
(公羊傳不見公者何公不見見也公不見見大夫執何/以致㑹不恥也曷為不恥公幼也石氏曰公之此行内)
(有僑如之患外不見於伯主故危而致之○劉氏曰公/羊云曷為不恥公幼也非也公即位今十六年豈得云)
(幼/哉)
　附録(左傳曹人請於晉曰自我先君宣公即世國人/曰若之何憂猶未弭而又討我寡君以亡曹國)
　(社稷之鎮公子是大泯曹也先君無乃有罪乎若有/罪則君列諸㑹矣君唯不遺德刑以伯諸侯豈獨遺)
　(諸敝邑敢/私布之)
公㑹尹子晉侯齊國佐邾人伐鄭
(王臣始㑹伐左傳七月公㑹尹武公及諸侯伐鄭將行/姜又命公如初公又申守而行諸侯之師次於鄭西我)
(師次於督揚不敢過鄭子叔聲伯使叔孫豹請逆於晉/師為食於鄭郊師逆以至聲伯四日不食以待之食使)
(者而後食諸侯遷於制田知武子佐下軍以諸侯之師/侵陳至於鳴鹿遂侵蔡未反諸侯遷於潁上戊午鄭子)
(罕宵軍之宋齊衞皆失軍杜氏曰尹子王卿士子爵髙/氏曰楚師既敗而鄭猶不服見晉政之斁於人矣晉為)
(曹伯請于天子因假王命以再伐鄭故以尹子主㑹也/宋衞以後至不書是役也晉尚以僑如之譖不使公與)
(其事王氏曰春秋於尹氏之卒與立子朝以朝奔楚皆/書氏者著世卿之禍也於盟㑹侵伐稱尹子則指其人)
(而正其爵也陳氏曰㑹伐未有書王人者此其書尹子/何初以王卿士與伐也春秋不以諸侯用王師陽處父)
(之救江王叔桓公不書前年伐秦之役劉子成子猶不/書也於是厲公恣矣初以尹子與齊國佐邾人序甚矣)
(厲公之無道也汪氏曰前此未有以王臣與伐者桓文/之大征伐雖不請命而專行然猶以尊周安夏為心未)
(嘗瀆王臣以臨師旅比於假天子之命而威諸侯者尚/為彼善於此也厲公嗣霸以私怨伐秦則挾劉康公成)
(肅公以偕行以攜貳而爭鄭則要尹武公單襄公而屢/往於是王臣奔走道塗轍不及息而為霸者之用矣春)
(秋於伐秦不書劉成者所以削其請王師而著因行朝/王之慢也於伐鄭洊書尹單所以彰其瀆王臣之失也)
(夫苟伐秦書劉成則為朝王請命而伐秦為善矣伐鄭/不書尹單則無挾王臣之罪而討貳抑楚不為過矣聖)
(人筆削豈不深􁂒著明也哉○廬陵李氏曰經書王臣/㑹伐者此年尹子十一年尹單其冬單子皆伐鄭也定)
(元年劉子則侵楚也皆假天子之威而服人者也/如左氏説則王官㑹伐自單伯始然與例不合也)
曹伯歸自京師
(左傳曹人復請于晉晉侯謂子臧反吾歸而君子臧反/曹伯歸子臧盡致其邑與卿而不出公羊傳執而歸者)
(名曹伯何以不名而不言復歸於曹何易也其易奈何/公子喜時在内也公子喜時在内則何以易公子喜時)
(者仁人也内平其國而待之外治諸京師而免之其言/自京師何言甚易也舍是無難矣榖梁傳不言所歸歸)
(之善者也出入不名以為不失其國也歸為善自某歸/次之程子曰曹伯不名不稱復歸王未嘗絶其位也自)
(京師王/命也)
　曹伯不名其位未嘗絶也不絶其位所以累乎天王
　也其言自京師王命也言天王之釋有罪也善不蒙
　賞惡不即刑以堯為君舜為臣雖得天下不能一朝
　居也(前漢書宣帝紀詔曰葢聞有功不賞/有罪不誅雖唐虞不能以化天下)負芻殺世
　子而自立不能因晉之執寘諸典刑而使復國則無
　以為天下之共主矣(陸氏曰曹伯之簒罪莫大焉晉/侯討而執之其事當矣王不能)
　(定其罪失政刑也書曰歸自京師而不名曹伯以深/譏王也啖氏曰諸侯在他國則是失地之君故反國)
　(則名之今曹伯在京師而王不黜之是不失國故不/名也孫氏曰書歸自京師天子赦之之辭也唐陳氏)
　(曰不曰自京師歸于曹而曰歸自京師若平常之歸/而書公至自某也髙氏曰不書復不與其復也簒逆)
　(之人殺君之嗣子而自立既列于諸侯之㑹又赦於/天子之庭是率天下而入于亂耳汪氏曰前書同盟)
　(于戚晉侯執曹伯歸于京師此書公㑹尹子晉侯伐/鄭曹伯歸自京師而晉厲之操縱由已刑政無常其)
　(罪亦不可揜矣廬陵李氏曰晉文執衞侯歸京師與/晉厲執曹伯歸京師一也然晉文書人而晉厲得書)
　(侯者文公以私怨討衞厲公以公罪討曹也衞侯之/歸與曹伯之歸一也然衞不書自京師而曹伯自京)
　(師者釋衞主于責晉而釋曹則主於責王室也書法/精矣詳見僖二十八年執衞侯下○劉氏曰榖梁云)
　(不言所歸歸之善者也非也曹伯之惡學者知之榖/梁子不知耳又云歸為善自某歸次之亦非也衞元)
　(咺衞侯何善之有且自某者明某/有奉焉爾明不為善不善設也)
九月晉人執季孫行父舍之于苕丘
(左傳宣伯使告郤犫曰魯之有季孟猶晉之有欒范也/政令于是乎成今其謀曰晉政多門不可從也寧事齊)
(楚有亡而已蔑從晉矣若欲得志於魯請止行父而殺/之我斃蔑也而事晉蔑有貳矣魯不貳小國必睦不然)
(歸必叛矣九月晉人執季文子于苕丘公還待於鄆使/子叔聲伯請季孫於晉郤犫曰苟去仲孫蔑而止季孫)
(行父吾與子國親于公室對曰僑如之情子必聞之矣/若去蔑與行父是大棄魯國而罪寡君也若猶不棄而)
(惠徼周公之福使寡君得事晉君則夫二人者魯國社/稷之臣也若朝亡之魯必夕亡以魯之密邇仇讎亡而)
(為讎治之何及郤犫曰吾為子請邑對曰嬰齊魯之常/隸也敢介大國以求厚焉承寡君之命以請若得所請)
(吾子之賜多矣又何求范文子謂欒武子曰季孫於魯/相二君矣妾不衣帛馬不食粟可不謂忠乎信讒慝而)
(棄忠良若諸侯何子叔嬰齊奉君命無私謀國家不貳/圖其身不忘其君若虛其請是棄善人也子其圖之乃)
(許魯平赦季孫公羊傳執未有言舍之者此其言舍之/何仁之也曰在招丘悕矣執未有言仁之者此其言仁)
(之何代公執也其代公執奈何前此者晉人來乞師而/不與公㑹晉侯將執公季孫行父曰此臣之罪也於是)
(執季孫行父成公將㑹厲公㑹不當期將執公季孫行/父曰臣有罪執其君子有罪執其父此聽失之大者也)
(今此臣之罪也舍臣之身而執臣之君吾恐聽失之為/宗廟羞也于是執季孫行父榖梁傳執者不舍而舍公)
(所也執者致而不致公在也何其執而辭也猶存公也/存意公亦存也公存也杜氏曰苕丘晉地不稱行人者)
(使人舍之于苕丘明不以歸程子曰寘之于苕丘○劉/氏曰稱人以執非伯討也此其為非伯討奈何晉侯用)
(叔孫僑如之譖不見公執季孫行父執之者以歸也執/而未至故不可言以歸而著舍之于苕丘焉此春秋别)
(嫌明微慎用獄之意也張氏曰舍去聲或作捨非也下/書行父盟郤犫則著其釋行父矣汪氏曰晉人舍季孫)
(行父于苕丘如秦穆公獲晉惠公舍諸靈臺廬陵李氏/曰晉執魯卿三此年行父及昭十三年執季孫意如二)
(十三年執叔孫舍也皆稱人者罪晉之私也然就三子/論則意如之惡又非二子比故春秋雖稱人以罪晉而)
(於其至則貶族以罪意如獨與二子異焉此輕重之權/衡也○劉氏曰公羊云代公執故仁之夫國有罪而執)
(其正卿禮也春/秋何故仁之乎)
冬十月乙亥叔孫僑如出奔齊
(左傳冬十月出叔孫僑如而盟之僑如奔齊髙氏曰季/孫得釋將與公皆歸故僑如懼罪而出奔魯人立其弟)
(豹以為叔孫/後是為穆叔)
十有二月乙丑季孫行父及晉郤犫盟于扈
(左傳十二月季孫及郤犫盟于扈歸刺公子偃召叔孫/豹于齊而立之髙氏曰晉釋行父行父自苕丘與郤犫)
(為此盟也髙郵孫氏曰不書釋而書晉大夫與之盟則/釋之可知矣汪氏曰晉不見公而盟季孫晉人下比之)
(端兆於/此矣)
公至自㑹
(鄭康成曰伐而致㑹于伐事不成啖氏曰有不致本事/者葢本事非功也髙氏曰大夫執則致行父不致者公)
(待行父偕歸焉舉公為重也然公未嘗為㑹而曰至自/㑹者有託焉爾夫沙隨之㑹既不見公伐鄭之㑹又不)
(得與而國之宗卿於是見執公彷徨於外以求自盟於/晉僅能使僑如見逐季孫受盟而公免于難焉方秋而)
(出盡冬而歸始以伐鄭出㑹而不得與乎其事君辱臣/執亦國之深恥也及公之歸不可以伐鄭致故託曰至)
(自㑹以見公之不與於伐鄭也張氏曰君臣同出以君/致也伐鄭不致而致以㑹著公之危不在於伐而在於)
(㑹也廬陵李氏曰春秋不以本事致者/惟此年伐鄭至㑹襄十八年圍齊至伐)
　附錄(左傳齊聲孟子通僑如使立於髙國之間僑如/曰不可以再罪奔衞亦間於卿○晉侯使郤至)
　(獻楚捷於周與單襄公語驟稱其伐單子語諸大夫/曰温季其亡乎位於七人之下而求揜其上怨之所)
　(聚亂之本也多怨而階亂何以在位夏書曰怨豈/在明不見是圖將慎其細也今而明之其可乎)
乙酉刺公子偃
(榖梁傳大夫日卒正也/先刺後名殺無罪也)
　按左氏宣伯通於穆姜欲去季孟而取其室戰于鄢
　陵之日公將行穆姜送公而使逐二子公以晉難告
　曰請反而聽命姜怒公子偃公子鉏趨過指之曰女
　不可是皆君也公待於壊隤申宫儆備設守而後行
　是以後使孟獻子守于公宫宣伯使告郤犫曰魯侯
　待于壊隤以待勝者郤犫取貨于宣伯而訴公于晉
　侯晉侯不見公公㑹諸侯伐鄭將行姜又命公如初
　公又申守而行宣伯使告郤犫曰魯之有季孟猶晉
　之有欒范也政令于是乎成今其謀曰晉政多門不
　可從也寧事齊楚有亡而已蔑從晉矣若欲得志於
　魯請止行父而殺之我斃蔑也不然歸必叛晉人執
　季文子于苕丘公還(音/旋)待于鄆使子叔聲伯請季孫
　于晉郤犫曰苟去仲孫蔑而止季孫行父吾與子國
　親於公室對曰僑如之情子必聞之矣若去蔑與行
　父是大棄魯國而罪寡君也若猶不棄使寡君得事
　晉君則夫二人者魯國杜稷之臣也若朝亡之魯必
　夕亡范文子謂欒武子曰季孫於魯相二君矣妾不
　衣帛馬不食粟可不謂忠乎信讒慝而棄忠良若諸
　侯何乃許魯平赦季孫出叔孫僑如而盟之季孫及
　郤犫盟于扈歸刺公子偃(杜氏曰偃鉏二公子公庶/弟髙氏曰公之將行穆姜)
　(指偃與鉏曰皆君也鉏尚幼則姜之意在偃也公以/是歸而刺之然公子買戍衞不卒戍刺之明言其罪)
　(此直云刺者言其罪者著其事實以明非其罪也不/言其罪者刺得其罪也是以謹而日之臨川吳氏曰)
　(象謀殺舜及舜為天子則封之舜豈不知象之謀殺/已哉故孟子以為仁人之於弟也不藏怒焉不宿怨)
　(焉親愛之而富貴之此舜所以盡為兄之道而為人/倫之至也偃雖為穆姜所指然不過脅公使從已爾)
　(未見姜真有廢立之謀而偃實有今將之心也今僑/如既逐成公當修身齊家以感化其母威權在己則)
　(偃雖真有邪謀亦焉所施乃不能制其母而怒其弟/竟殺之其視舜之所以處象者為何如也公子者非)
　(氏也屬也言先公之子也而可殺乎○劉氏曰榖梁/傳以謂殺無罪非也先刺後名是得其罪先名後刺)
　(是不得/其罪)
(丁簡王十/亥二年)十有七年(晉厲七齊靈八衞獻三蔡景十八/鄭成十一曹成四陳成二十五杞)
(桓六十三宋平三秦景三/楚共十七吳夀夢十二)
春衞北宫括帥師侵鄭
(左傳春王正月鄭子駟侵晉虛滑衞北宫括救晉侵鄭/至于髙氏○髙氏曰晉命也凡為他人興師者皆書侵)
(以譏之據左氏鄭侵晉衞救晉侵鄭夫鄭雖背晉猶畏/晉之强豈敢興師自與晉抗乎此必不然雖楚來入中)
(國亦不過侵伐宋衞而已/觀經之所書事實可見)
夏公㑹尹子單子晉侯齊侯宋公衞侯曹伯邾人伐鄭
(左傳夏五月鄭太子髠頑侯獳為質於楚楚公子成公/子寅戍鄭公㑹尹武公單襄公及諸侯伐鄭自戲童至)
(於曲洧杜氏曰單襄公王卿士晉未能服鄭故假天子/威周使二卿㑹之汪氏曰成王少子臻食邑于單至襄)
(公世為王卿士髙氏曰晉假王命討鄭重以王之二卿士/晉主兵先尹單以王命為重也夫晉厲之失道而能數)
(合諸侯力捍强楚者由假王靈扶義以令天下也/陳氏曰王人未有書二卿者書二卿皆與伐也)
　附録(左傳晉范文子反自鄢陵使其祝宗祈死曰君/驕侈而克敵是天益其疾也難將作矣愛我者)
　(唯祝我使我速死無及於難范/氏之福也六月戊辰士燮卒)
六月乙酉同盟于柯陵
(左傳尋戚之盟也榖梁傳柯陵之盟謀復伐鄭也程子/曰諸侯同病楚也陸氏曰不重言諸侯譏尹單與盟蘇)
(氏曰齊晉之盛天子之大夫㑹而不盟尊周也柯陵之/㑹尹單始與諸侯之盟自是習以為常非禮也薛氏曰)
(前此征伐未嘗出王官也未嘗盟卿士也去年王官出/今嵗卿士盟三伐鄭而鄭不服無益於事徒以為亂而)
(已陳氏曰狄泉之盟諱王子虎於是不諱曷為不諱㑹/伐未有書王人者唯厲公特書之㑹盟不足諱焉爾廬)
(陵李氏曰王臣與盟而書同者三柯陵尹單雞澤單子/平丘劉子也諸侯要言以不信加王官無王甚矣春秋)
(不重言諸侯所以見二子之與盟也至于書同則同外/楚而已不為尹單劉子而書同也胡氏説詳見雞澤下)
秋公至自㑹
(左傳楚子重救鄭師于首止諸侯還榖梁傳不曰至自/伐鄭者公不周乎伐鄭也何以知公之不周乎伐鄭以)
(其以㑹致也何以知其盟復伐鄭也以其後㑹之人盡/盟者也不周乎伐鄭則何為日也言公之不背柯陵之)
(盟也臨川吳氏曰方欲聲鄭之罪以致伐而楚救已至/諸侯畏楚而還未嘗得致伐也故不以伐致而以㑹致)
(張氏曰公得罪於晉未久而晉侯自是益驕則公之危/不在於伐而在於㑹則致必以㑹録也○廬陵李氏曰)
(此條伐後而盟故以㑹至此即榖梁二事偶則以後事/致之例也與襄十一年伐鄭㑹蕭魚至㑹定四年侵楚)
(盟臯鼬至㑹書法同而榖梁於此乃曰不至自伐鄭者/公不周乎伐鄭也解者曰周信也公逼諸侯為此盟爾)
(意不欲更伐鄭是自違前例為此無據之言矣張氏又/曰公之危不在伐而在㑹以得免于伯主為幸故致必)
(以㑹録也/亦似穿鑿)
齊髙無咎出奔莒
(左傳齊慶克通于聲孟子與婦人蒙衣乗輦而入於閎/鮑牽見之以告國武子武子召慶克而謂之慶克久不)
(出而告夫人曰國子謫我夫人怒國子相靈公以㑹髙/鮑處守及還將至閉門而索客孟子訴之曰髙鮑將不)
(納君而立公子角國子知之秋七月壬寅刖鮑牽而逐/髙無咎無咎奔莒髙弱以盧叛齊人來召鮑國而立之)
(初鮑國去鮑氏而來為施孝叔臣施氏卜宰匡句須吉/施氏之宰有百室之邑與匡句須邑使為宰以讓鮑國)
(而致邑焉施孝叔曰子實吉對曰能與忠良吉孰大焉/鮑國相施氏忠故齊人取以為鮑氏後仲尼曰鮑莊子)
(之知不如葵葵猶能衞其足襄陵許氏曰靈公不公其/聽自沈帷牆奔其世臣以長禍亂悲夫唯巧言能使閉)
(門索客者為將不納君也劉氏曰無咎身為卿佐而不/能謀國正君以致疑間至於見逐亦不為無罪矣故書)
(奔無/異文)
九月辛丑用郊
(公羊傳用者何用者不宜用也九月非所用郊也然則/郊曷用郊用正月上辛或曰用然後郊榖梁傳夏之始)
(可以承春以秋之未承春之始葢不可矣九月用郊用/者不宜用也宫室不設不可以祭衣服不備不可以祭)
(車馬器械不備不可以祭有司一人不備其職不可/以祭祭者薦其時也薦其敬也薦其美也非享味也)
　郊之不時未有甚於此者也故特曰用郊用者不宜
　用也(何氏曰九月郊尤悖禮故言用范氏曰郊春祀/也髙郵孫氏曰春秋卜牛於正月三月在滌則)
　(春秋之正月夏時之十一月也十一月而養牛二月/可以郊矣春秋之九月夏時之七月瀆亂尤甚故特)
　(書用以譏之臨川吳氏曰九月乃夏時孟秋建申之/月豈郊之時乎不卜日不卜牲而强用其禮焉故曰)
　(用非時之甚/不敬之大也)或曰葢以人饗叩其鼻血以薦也古者
　六畜不相為用况敢用人乎(問劉原父謂用人於郊/按左氏昭公十年季平)
　(子伐莒取鄆獻俘始用人於亳社臧武仲曰周公其/不饗魯祭乎周公饗義魯無義左氏言始用人於亳)
　(社者謂此年初以人祭社也竊疑成公以九月祭天/所謂用者不宜用也若以此年用人於郊則昭十年)
　(不應言始用人於亳社矣又左氏素好誇誕若成公/果用人於郊豈不張大其事而記之乎如邾文公用)
　(鄫子于次雎之社楚師執蔡世子有用之岡山當時/子魚申無宇皆有言矣若成公果用人以祭豈舉魯)
　(國之人無一言乎按邾楚季氏皆是執獲仇敵之人/快意於山川之社成公之時未聞執獲仇敵之人又)
　(無背叛之賊豈至殺一無罪祭上帝哉於理有必不/然矣但書九月用郊其失時失禮自顯然可見何必)
　(以為用人乎權衡曰公羊謂九月非所用郊也五月/郊何以不加用乎五月豈所宜郊乎且如公羊之言)
　(但譏郊失時耳直曰九月郊理豈不明而加用乎按/定十五哀元年上文皆言鼷䑕食郊牛改卜牛是故)
　(下文直云五月辛亥郊此上下皆無連文直書九月/辛丑郊則文勢不備故特書用字耳若以何必加用)
　(則禘于太廟用致夫人又何以加用乎茅堂胡氏曰/郊之非時莫甚於此故特書用古者六畜不相為用)
　(况敢用人乎廬陵李氏曰春秋書用有用幣用牲用/田賦用鄫子用致夫人皆不宜用之文杜氏從史文)
　(之説無義/理不可從)
晉侯使荀罃來乞師
(師氏曰請王命以討有罪宜糾合諸侯以尊王命奉辭/以往無敢或後可也乃使大夫乞師於魯耶以盟主而)
(乞師已為卑辱况以王之卿士主兵乃言乞師其卑王/室以誤寵諸侯也甚矣夫欲仗天子之威以討叛伐貳)
(而乃先為此卑辱欲望鄭畏威得乎哉薛氏曰伐秦之/役公如京師故以郤錡乞師起事之端伐鄭三出卿士)
(而起之以欒黶荀罃之使明諸侯之不以/王命㑹且書王師之重猶役於諸侯也)
冬公㑹單子晉侯宋公衞侯曹伯齊人邾人伐鄭
(左傳冬諸侯伐鄭十月庚午圍鄭榖梁傳言公不背柯/陵之盟也孫氏曰鄭與楚比周晉厲三假王命合諸侯)
(以伐之而不能服/中國不振可知也)
十有一月公至自伐鄭
(左傳楚公子申救鄭師于汝上十一月諸侯還杜氏曰/不書圍畏楚救不成圍而還汪氏曰王官下臨諸侯景)
(從以却已敗之楚服懐貳之鄭宜若振槁然夏伐鄭楚/師至而諸侯還冬伐鄭楚師至而諸侯還望風却走何)
(哉葢厲公既勝鄢陵驕佚放恣黷於用武慢於尊王是/以諸侯無同心戮力之誠鄭不畏而楚復肆非列國之)
(力有不足葢厲公之德有歉爾有嗣霸之資而以無道/行之惜哉廬陵李氏曰晉自鄢陵以後兵威非不振伯)
(事非不舉而鄭卒不服者/以厲公無服人之德也)
壬申公孫嬰齊卒于貍脤
(左傳初聲伯夢涉洹或與已瓊瑰食之泣而為瓊瑰盈/其懐從而歌之曰濟洹之水贈我以瓊瑰歸乎歸乎瓊)
(瑰盈吾懐乎懼不敢占也還自鄭壬申至於貍脤而占/之曰余恐死故不敢占也今衆繁而從余三年矣無傷)
(也言之之莫而卒公羊傳非此月日也曷為以此月日/卒之待君命然後卒大夫曷為待君命然後卒大夫前)
(此者嬰齊走之晉公㑹晉侯將執公嬰齊為公請公許/之反為大夫歸至于貍軫而卒無君命不敢卒大夫公)
(至曰吾固許之反為大夫然後卒之榖梁傳十一月無/壬申乃十月也致公而後録臣子之義也其地未踰竟)
(也蘇氏曰大夫卒不地其地在外也○劉氏曰春秋故/史也有所不革子曰其事則齊桓晉文其文則史其義)
(則丘竊取之矣公羊謂待君命然後卒大夫非也公孫/致卒于齊彼不待君命何為卒之哉榖梁傳壬申乃十)
(月致公而後録臣子亦非也昭公在外叔孫婼卒何不/待致公而録之乎陸氏曰二傳不達文有謬誤之理廬)
(陵李氏曰以下文十二月丁巳朔推之則壬申為十月/十五日故榖梁曰致公而後録其卒臣子之義也公羊)
(曰待君命而後卒大夫也二説雖小異而大意則同獨/杜氏以為誤恐杜氏是左氏紀夢瓊瑰事怪不足取)
　附録(左傳齊侯使崔杼為大夫使慶克佐之帥師圍/盧國佐從諸侯圍鄭以難請而歸遂如盧師殺)
　(慶克以榖叛齊侯與之盟於徐闗而復之/十二月盧降使國勝告難於晉待命於清)
十有二月丁巳朔日有食之
邾子貜且卒
(汪氏曰定公也在位四/十年子牼嗣是為宣公)
晉殺其大夫郤錡郤犫郤至
(左傳晉厲公侈多外嬖反自鄢陵欲盡去羣大夫而立/其左右胥童以胥克之廢也怨郤氏而嬖於厲公郤錡)
(奪夷陽五田五亦嬖于厲公郤犫與長魚矯爭田執而/梏之與其父母妻子同一轅既矯亦嬖於厲公欒書怨)
(郤至以其不從已而敗楚師也欲廢之使楚公子茷告/公曰此戰也郤至實召寡君以東師之未至也與軍帥)
(之不具也曰此必敗吾因奉孫周以事君公告欒書書/曰其有焉不然豈其死之不恤而受敵使乎君盍嘗使)
(諸周而察之郤至聘於周欒書使孫周見之公使覘之/信遂怨郤至厲公田與婦人先殺而飲酒後使大夫殺)
(郤至奉豕寺人孟張奪之郤至射而殺之公曰季子欺/余厲公將作難胥童曰必先三郤族大多怨去大族不)
(逼敵多怨有庸公曰然郤氏聞之郤錡欲攻公曰雖死/君必危郤至曰人所以立信知勇也信不叛君知不害)
(民勇不作亂失茲三者其誰與我死而多怨將安用之/君實有臣而殺之其謂君何我之有罪吾死後矣若殺)
(不辜將失其民欲安得乎待命而已受君之禄是以聚/黨有黨而爭命罪孰大焉壬午胥童夷羊五帥甲八百)
(將攻郤氏長魚矯請無用衆公使清沸魋助之抽戈結/袵而偽訟者三郤將謀於榭矯以戈殺駒伯苦成叔於)
(其位温季曰逃威也遂趨矯及諸其車以戈殺之皆尸/諸朝胥童以甲刼欒書中行偃於朝矯曰不殺二子憂)
(必及君公曰一朝而尸三卿余不忍益也對曰人將忍/君臣聞亂在外為姦在内為軌御姦以德御軌以刑不)
(施而殺不可謂德臣偪而不討不可謂刑德刑不立姦/軌並至臣請行遂出奔狄公使辭於二子曰寡人有討)
(於郤氏郤氏既伏其辜矣大夫無辱其復職位皆再拜/稽首曰君討有罪而免臣於死君之惠也二臣雖死敢)
(忘君德乃皆歸公使胥童為卿公遊於匠麗氏欒書中/行偃遂執公焉召士匄士匄辭召韓厥韓厥辭曰昔吾)
(畜於趙氏孟姬之讒吾能違兵古人有言曰殺老牛莫/之敢尸而况君乎二三子不能事君焉用厥也榖梁傳)
(晉禍於是起矣張氏曰郤氏雖多怨既為大夫則君之/股肱也厲公不正其有罪無罪而用嬖幸胥童長魚矯)
(之計一朝殺三卿又刼欒書中行偃能/無及乎此春秋所以列書而深罪之也)
楚人滅舒庸
(左傳舒庸人以楚師之敗也道吳人圍巢伐駕圍釐虺/遂恃吳而不設備楚公子槖師襲舒庸滅之任公輔曰)
(舒庸東夷偃姓之國地譜廬州城下舒城薛氏曰舒庸/舒之别種也詩曰荆舒是懲則荆舒之國皆非一種也)
(春秋之始荆舒皆以名見舒庸舒蓼舒鳩之滅荆舒一/於楚矣髙氏曰楚既摧敗而其餘烈猶足以滅國於要)
(荒使其得志於鄢陵則毒被華夏豈勝道哉晉敗于邲/之後書楚子滅蕭是也此書滅舒庸著中國能折其鋒)
(使不得為我患者晉厲之成勞也葢厲公有宏才而無/令德是以威震于外而亂生于内身雖不終功亦足録)
　附録(左傳閏月乙卯晦欒書中行偃殺胥童民不與/郤氏胥童道君為亂故皆書曰晉殺其大夫)
(戊簡王十/子三年)十有八年(晉厲八弑齊靈九衞獻四蔡景十/九鄭成十二曹成五陳成二十六)
(把桓六十四宋平三秦景/四楚共十八吳壽夢十三)
春王正月晉殺其大夫胥童
(家氏曰三郤之死晉厲殺之也胥童之死書偃殺之也/春秋一以國殺為文著胥童道君作難而其君由是以)
(殞童亦晉國之罪人也人臣與君俱死於難是之謂死/節胥童與厲公先後死春秋繫之國殺為其有當誅之)
(罪也使童大節可録則必用孔父牧息之例繼其君而/書死矣髙氏曰宋督殺孔父而弑殤公春秋書及其大)
(夫書偃殺胥童而弑厲公而書晉殺其大夫葢孔父忠/於殤公者也胥童嬖於厲公者也嬖臣道君為不道亡)
(其身以及其君故春秋兩治之以為萬世戒臨川吳氏/曰左傳所載殺胥童者書偃也而書國殺葢二子當國)
(而以國/法殺之)
庚申晉弑其君州蒲
(左傳春王正月庚申晉欒書中行偃使程滑弑厲公葬/之於翼東門之外以車一乗使荀罃士魴逆周子於京)
(師而立之生十四年矣大夫逆於清原周子曰孤始願/不及此雖及此豈非天乎抑人之求君使出命也立而)
(不從將安用君二三子用我今日否亦今日共而從君/神之所福也對曰羣臣之願也敢不唯命是聽庚午盟)
(而入館於伯子同氏辛巳朝於武宫逐不臣者七人周/子有兄而無慧不能辨菽麥故不可立榖梁傳稱國以)
(弑其君君惡甚矣汪氏曰晉人立/襄公少子捷之孫周是為悼公)
　弑君天下之大罪討賊天下之大刑春秋合於人心
　而定罪聖人順於天理而用刑固不以大霈釋當誅
　之賊亦不以大刑加不弑之人然趙盾以不越境而
　書弑許世子止以不嘗藥而書弑鄭歸生以憚老懼
　讒而書弑楚公子比以不能效死不立而書弑齊陳
　乞以廢長立幼而書弑晉欒書身為元帥親執厲公
　於匠麗氏使程滑弑公而以車一乗葬之於翼東門
　之外而春秋稱國以弑其君而不著欒書之名氏何
　哉仲尼無私與天為一奚獨於趙盾許止歸生楚比
　陳乞則責之甚備討之甚嚴而於欒武子濶畧如此
　乎學者深求其㫖知聖人之誅亂臣討賊子之大要
　也而後可與言春秋矣(問胡氏傳欒書弑晉厲公事/其意若許欒書之弑何也朱)
　(子曰文定之意葢以為欒書執國之政而厲公無道/如此亦不得坐視為書之計厲公可廢而不可弑也)
　(張氏言傳中全不見此意曰文定既以為當如此作/傳雖不可明言豈不可微示其意乎今累數百言而)
　(其意絶不可曉不知何謂也○王氏曰經不罪欒書/中行偃而稱國以弑者以厲公之惡有以取之孟子)
　(曰聞誅一夫紂矣未聞弑君也知此然後知聖人之/於天道張氏曰聞之師曰稱國以弑者衆弑其君之)
　(辭也孟子論貴戚之卿曰君有大過則諫反覆之而/不聽則易位厲公之過大矣既用小人殺戮無辜舉)
　(朝諸卿不保首領書偃晉之世臣以社稷為心可以/行易位之權而程滑遽弑之故稱國以弑而不言二)
　(臣分其惡於衆也悼公逐不臣者七人而不誅書偃/非里克甯喜之比故也臨川吳氏曰春秋之作正為)
　(誅亂臣賊子也趙穿弑靈公傳不言盾使而經書趙/盾弑君程滑弑厲公傳以為欒書中行偃使之而經)
　(止書國弑何也曰此春秋之所以别嫌明微也葢靈/公之不君其惡未加於一國欲殺趙盾而趙穿為盾)
　(弑之實盾之所欲弑也故春秋誅盾為首惡厲公之/無道剛暴不仁徧得罪于一國欒書中行偃執公而)
　(殺其輔君為惡之嬖臣葢將以匡晉國而未有弑君/之心也程滑因國人之所共怒而弑公葢非書偃之)
　(專謀也故書國弑若獨書書偃則罪歸于二卿而一/國之人得免於弑君之惡矣曰二卿執公可乎曰孟)
　(子云諸侯危社稷則變置欒書當國之卿厲公既誅/三卿矣不可諫也必將大亂晉國坐視社稷之隕則)
　(亦何以為國卿乎故將廢置而更立焉國人遽弑其/君聖人不以首惡加二子非縱之也葢辨是非定邪)
　(正以示萬世左氏使程滑之言非經意也陳氏曰弑/不言故弑而言故有自來者矣晉殺其大夫郤錡郤)
　(犫郤至晉殺其大夫胥童晉弑其君州蒲蔡殺其大/夫公子駟蔡放其大夫公孫獵盜殺蔡侯申春秋書)
　(弑未有詳於此者也廬陵李氏曰晉伯在靈成景厲/之世其權卑於列國矣楚莊乗晉之衰其事進乎方)
　(伯矣然春秋書伯在晉不在楚者存中國也自文六/年盡成十八年凡四十九年為靈成景厲之繼霸李)
　(氏曰靈公政墮柄分無抗伯業之志成公力弱事淺/無伯諸侯之權景公心勞謀舛無馭天下之畧厲公)
　(外强中乾無服人心之道四君雖執夏盟非復文襄/之舊矣靈公以少主莅强卿上驕下肆楚始爭鄭葢)
　(將嘗試晉政於是有狼淵之師此非細故也而救鄭/之役止書晉人衞鄭欲介魯以求通葢未忘晉德於)
　(是為沓棐之㑹此闗大勢也而新城之盟晉侯不出/扈之盟曰討齊難扈之㑹曰平宋難葢君臣之大倫)
　(人道之不可廢此豈常變也或求賂以免或無功而/還范山曰晉君少不在諸侯北方可圖也夷狄謀取)
　(其伯方且沈溺晏安厚歛以雕牆輕殺以愎諫欲不/亡得乎故曰無抗伯業之志也成公若有其志矣内)
　(難甫靖履國未長四年而後始出偏師以侵陳黒壤/與扈二㑹僅能再合列國而已黒壤以服鄭扈以服)
　(陳亦庶幾改物也然始之不能有為者凡數年外而/楚人三嵗三伐鄭晉無攘却之謀内而鄭子家弑君)
　(晉無討賊之刑諸侯何所觀焉故曰無主諸侯之權/也景公若能收其權矣規模失序徒勤諸侯不能收)
　(合與國大修同盟以治即異之黨使楚人得號令於/辰陵乃且亟㑹欑函求好于戎狄以為先務是孰緩)
　(孰急也不能謀少西氏之逆以誅陳之惡使楚得行/方伯之事方且修房帷一笑之隙興大師以伐齊得)
　(已不已是孰重孰輕也不能綂一六師蒐繕卒乗以/一矢遺楚使邲不振旅為中國羞乃伐廧咎如滅赤)
　(狄侈然言功是孰害孰利也蟲牢馬陵于蒲晩年三/㑹竟莫駕楚故曰無制中夏之畧也厲公若有其畧)
　(矣德薄而多大功慮淺而數得志觀厲公不特純以/汰心行之亦假義飾譽者也歸于京師而後正曹負)
　(芻之罪請于王官而後進駕鄭之威此類可欺世自/掩矣晉之所忌曰楚曰吳曰秦曰狄厲公自交剛敗)
　(狄而狄服㑹京師伐秦而秦恐戰鄢陵勝楚而楚弱/㑹鍾離通吳則吳成四隣無釁而諸侯反貳是以沙)
　(隨辱魯猶未快也而求多季孫柯陵伐鄭猶未巳也/而再厪單子諸侯無患而蕭牆反危是以三郤之誅)
　(成而匠麗之難萌故/曰無服人心之道也)
齊殺其大夫國佐
(左傳齊為慶氏之難故甲申晦齊侯使士華免以戈殺/國佐於内宫之朝師逃於夫人之宫書曰齊殺其大夫)
(國佐棄命專殺以榖叛故也使清人殺國勝國弱來奔/王湫奔萊慶封為大夫慶佐為司宼既齊侯反國弱使)
(嗣國氏禮也張氏曰無咎奔於去年之秋而鮑牽刖齊/靈可以省母之言是非矣國佐叛而後復之意靈公非)
(不知國佐之直與慶克之内亂於宫闈也卒殺國佐則/靈公之知又下魯成數等矣保姦如此因慶克以成慶)
(封黨賊之禍慶封逐而政歸於陳氏皆靈公蔽塞聰明/惟婦言是用所致也國佐不能見幾而去以邑叛君又)
(仕危亂之朝身死宫闈非不幸矣襄陵許氏曰慶克作/慝濁亂中閨譖害大臣不誅不詰使國佐無所發其忠)
(憤起而殺之顧為俱靡而已於是因以為國佐/罪廬陵李氏曰此為齊崔慶專國之始事也)
　附録(左傳二月乙酉朔晉悼公即位於朝始命百官/施舍己責逮鰥寡振廢滯匡乏困救災患禁淫)
　(慝薄賦歛宥罪戾節器用時用民欲無犯時使魏相/士魴魏頡趙武為卿荀家荀㑹欒黶韓無忌為公族)
　(大夫使訓卿之子弟共儉孝弟使士渥濁為大傅使/修范武子之法右行辛為司空使修士蒍之法弁糾)
　(御戎校正屬焉使訓諸御知義荀賔為右司士屬焉/使訓勇力之士時使卿無共御立軍尉以攝之祁奚)
　(為中軍尉羊舌職佐之魏絳為司馬張老為候奄鐸/遏寇為上軍尉籍偃為之司馬使訓卒乗親以聽命)
　(程鄭為乗馬御六騶屬焉使訓羣騶知禮凡六官之/長皆民譽也舉不失職官不易方爵不踰德師不陵)
　(正旅不逼師民無謗言所以復霸也朱子曰晉悼公/甚次第他才大段髙觀當初人去周迎他時只十四)
　(嵗他説幾句話便乖便有操有縱纔歸晉做得便别/當時厲公恁地做得很當被人擸掇胡亂殺了晉室)
　(大段費力及悼公歸來不知如何便被他做得恁地/好恰如久雨積隂忽遇天晴光景便别赫然為之一)
　(新問勝桓文否曰儘勝但桓文是白地做起來悼公/是現成基址某嘗謂晉悼公字文周武帝周世宗二)
　(人之才一般都做得事都是一做便/成及纔成又便死了不知怎生地)
公如晉
(左傳朝/嗣君也)
夏楚子鄭伯伐宋宋魚石復入于彭城
(左傳夏六月鄭伯侵宋及曹門外遂㑹楚子伐宋取朝/郟楚子辛鄭皇辰侵城郜取幽丘同伐彭城納宋魚石)
(向為人鱗朱向􁁔魚府焉以三百乗戍之而還書曰復/入凡去其國國逆而立之曰入復其位曰復歸諸侯納)
(之曰歸以惡曰復入宋人患之西鉏吾曰何也若楚人/與吾同惡以德於我吾固事之也不敢貳矣大國無厭)
(鄙我猶憾不然而收吾憎使賛其政以間吾釁亦吾患/也今將崇諸侯之姦而披其地以塞夷庚逞姦而攜服)
(毒諸侯而懼吳晉吾庸多矣非吾憂也且/事晉何為晉必恤之杜氏曰彭城宋邑)
　此伐宋以納魚石其不曰納宋魚石于彭城何也劉
　敞曰不與納也諸侯失國諸侯納之正也諸侯世也
　大夫失位諸侯納之非正也大夫不世也諸侯託於
　諸侯禮也大夫託於諸侯非禮也(王氏曰諸侯失國/而諸侯納之春秋)
　(皆不書惟書納頓子納北燕伯譏納者之非正也况/納大夫乎楚莊納寧儀行父于陳使之復為大夫春)
　(秋猶譏之况納叛臣而據地以逼其君乎書伐書/復入而不言納見魚石之復入由楚鄭之伐也)其
　言復入者已絶而復入惡之甚者宋魚石晉欒盈是
　矣(茅堂胡氏曰孫林父宋辰趙鞅苟寅皆據外邑以曰/自保故書叛魚石欒盈將以亂國故書復入孫氏)
　(此楚鄭間晉之變伐宋取彭城與魚石守之以逼宋/也其曰宋魚石復入于彭城者不與楚鄭伐宋取邑)
　(以與宋叛臣也故以魚石自入犯君為文蘇氏曰魚/石之書復入而先言楚鄭之伐以著其納亂臣也故)
　(不言自楚而曰復入不言叛者將以亂國非直叛君/而已故魚石欒盈之罪重于趙鞅宋辰也王氏曰彭)
　(城不係之宋者宋非魚石所可入故也陳氏曰奔大/夫復不書莊閔以上有書歸若入者矣則皆不書奔)
　(者也奔而言歸自衞元咺始咺訟其君者也雖然歸/猶言自也若宋魚石晉欒盈是賊而已矣故魚石不)
　(言自楚欒盈不言自齊廬陵李氏曰經書復入者止/魚石欒盈大夫無繼世故稱復者已絶之詞稱入者)
　(甚逆之詞○劉氏曰左氏云凡去其國國逆之曰入/復其位曰復歸諸侯納之曰歸以惡曰復入今按事)
　(與例合者少與例違者多注/者或託之從赴不復可信也)
公至自晉晉侯使士匄來聘
(左傳公至自晉晉范宣子來聘且拜朝也君子謂晉於/是乎有禮襄陵許氏曰公朝始至而聘使繼至晉悼之)
(下諸侯肅矣此列國之所/以睦而叛國之所以服也)
秋把伯來朝
(左傳秋把桓公來朝勞公且問晉故公以/晉君語之杞伯于是驟朝于晉而請為昏)
　附録(左傳七月宋老佐華/喜圍彭城老佐卒焉)
八月邾子來朝
(左傳八月邾宣公來朝即位而來見也汪氏/曰成公末年杞邾相繼來朝葢皆謀從晉耳)
築鹿囿
(左傳書不時也公羊傳何以書譏何譏爾有囿矣又為/也榖梁傳築不志此其志何也山林藪澤之利所以與)
(民共也虞之非正也何氏曰刺奢泰妨民天子囿方百/里公侯十里伯七里子男五里髙郵孫氏曰春秋興作)
(皆書雖城池之固門廏之急無遺焉重民力也况耳目/之玩一身之娛哉髙氏曰前此未有書築囿者是後昭)
(九年築郎囿定十三年築蛇淵囿人君之示子孫也可/不謹哉汪氏曰古之聖王臺池園囿與民同樂今築牆)
(為囿為阱於國中以厲民此豈君人者之心乎○襄陵/許氏曰大夫擅國威權日去而公務自娛於鳥獸草木)
(是謂㝠豫在上何可長也張氏曰孟子謂齊宣王曰臣/聞郊闗之内有囿方四十里殺其麋鹿者如殺人之罪)
(則是方四十里為阱於國中成公之鹿囿雖未至此然/後日之築即囿蛇淵囿亦師師非度至戰國而極耳勞)
(民以獨樂此春秋所謹也廬陵李氏曰築囿三始於此/年成公自朝晉而歸士匄來聘杞邾交朝葢晉悼之初)
(欲親魯以成伯業故致此耳而成公遽自以為安肆意/於苑囿之樂所謂國家間暇及是時般樂怠敖者也)
己丑公薨于路寢
(左傳言道也榖梁傳路寢正也男子不絶婦人之手以/齊終也廬陵李氏曰成公在位十有八年自鞌戰以後)
(汶陽未歸之前魯事晉甚謹自汶陽歸齊之後魯之於/晉嫌隙已生然方其事晉也東讎於齊南屈於楚丘甲)
(作而兵政變四卿將而公室弱魯已無一事之可取矣/及其得罪於晉也㑹葬而見止來聘而及盟沙隨困苕)
(丘執而辱於外僑如讒夫人失德而亂於内魯自隠公/以來未有如是者也及其末年幸悼公之興國家無事)
(而又一時諸臣如季文子孟獻子子叔聲伯臧宣叔臧/武仲皆賢智之資故能維持協賛以綏内難不然魯葢)
(不可為矣李氏曰四卿得志于齊僅能免二鄙之侵而/十年三朝三聘于晉不能免沙隨苕丘之辱如京師似)
(可求尊周之名而㑹盟于蜀莫掩服夷之恥/成公得不救失而不悟其非也斯言信哉)
冬楚人鄭人侵宋
(左傳冬十一月楚子重救彭城伐宋宋華元如晉告急/韓獻子為政曰欲求得人必先勤之成霸安疆自宋始)
(矣晉侯師于台谷以救宋遇楚師於靡角之谷楚師還/汪氏曰前書楚鄭伐宋魚石入彭城此書楚鄭侵宋而)
(不曰救彭城彭城不可救也比事考之黨叛臣之迹見/矣荆楚蠻夷不足責也鄭附夷而崇姦何至若是之甚)
(乎故特貶而人之序鄭於楚下以著其惡然晉悼公一/出師而楚師還異於楚師至而諸侯亟還者矣廬陵李)
(氏曰齊桓霸業始於平宋亂晉文霸業始於釋宋圍悼/公霸業又始於彭城之救宋故曰成伯安疆自宋始矣)
(前則楚鄭皆稱爵而書伐今則楚鄭皆稱/人而書侵晉之勢漸盛而楚之勢漸衰矣)
晉侯使士魴來乞師(魴公/作彭)
(經書乞師止此左傳晉士魴來乞師季文子問師數於/臧武仲對曰伐鄭之役知伯實來下軍之佐也今彘季)
(亦佐下軍如伐鄭可也事大國無失班爵而加敬焉禮/也從之襄陵許氏曰悼公復興霸業而乞師以救宋猶)
(遵厲公故事元年而後遂/無乞師則召兵而已矣)
十有二月仲孫蔑㑹晉侯宋公衞侯邾子齊崔杼同盟
于虛朾
(左傳十二月孟獻子㑹于虛朾謀救宋也宋人辭諸侯/而請師以圍彭城孟獻子請於諸侯而先歸㑹葬杜氏)
(曰虛朾宋地髙氏曰諸侯師至而楚鄭之師已退故宋/人辭諸侯而請其師以圍彭城而先為此盟也汪氏曰)
(諸侯同心懼楚而謀救宋故書同盟陳氏曰崔杼嘗奔/衞不言歸其再見何齊納以為大夫也何也曰崔氏今)
(曰崔杼則已為大夫也前年逐髙無咎今年殺國佐而/杼當國已而殺髙厚齊無世臣矣於是伐莒伐魯皆杼)
(帥師焉而後弑齊之禍靈公為之也襄陵許氏曰襄公/不㑹在喪故也悼公所以仁諸侯也廬陵李氏曰晉悼)
(公同盟四虛於/雞澤戲亳城北)
丁未葬我君成公
(左傳書順也杜氏曰薨于路寢五月/而葬國家安靖世適承嗣故曰書順)
　
　
　
　
　
　
　
　春秋大全卷二十四
欽定四庫全書
　春秋大全卷二十五
　　　　　　　　　　　　明　胡廣等　撰
　　襄公上
　公名午成公妾定姒之子四歲即位在位三十一年
　諡法因事有功曰襄辟土有德曰襄
周　魯襄公二年簡王崩子靈王立襄二十八年靈王
　　崩子景王立
鄭　魯襄公二年成公卒子僖公髠頑立襄七年僖公
　　卒簡公嘉立
齊　魯襄公十九年靈公卒子莊公光立襄二十五年
　　莊公弑弟景公杵臼立
宋　詳見成公元年
晉　悼公復霸元年韓厥為政襄七年知罃為政襄十
　　一年㑹于蕭魚服鄭襄十三年荀偃為政襄十五
　　年悼公卒子平公彪立襄十九年士匄為政襄二
　　十五年趙武為政襄二十七年晉楚盟于宋南北
　　分霸始此
衛　魯襄公十四年獻公奔齊衛立公孫剽是為殤公
　　襄二十六年殤公弑獻公復歸于衛襄二十九年
　　獻公卒子襄公立
蔡　魯襄公三十年景公弑子靈公般立
曹　魯襄公十八年成公卒子武公滕立
滕　詳見成公元年
陳　魯襄公四年成公卒子哀公溺立
把　魯襄公六年桓公卒子孝公匄立襄二十三年孝
　　公卒弟文公益姑立
薛　詳見僖公元年
莒　魯襄公十六年晉執黎比公襄三十二年黎比公
　　弑子展輿立
邾　魯襄公十六年晉執宣公襄十七年宣公卒悼公
　　華立襄十九年晉執悼公
許　魯襄公二十六年靈公卒于楚悼公買立
小邾　魯襄公七年小邾穆公來朝
楚　子重為令尹魯襄公三年子重伐吳卒子辛為令
　　尹襄五年楚殺子辛子囊為令尹襄十三年共王
　　卒子康王昭立襄十五年子庚為令尹襄二十一
　　年子商為令尹二十二年薳子馮為令尹襄二十
　　五年子木為令尹襄二十八年康王卒郟敖麋立
秦　詳見僖公元年
吳　魯襄公十二年壽夢卒諸樊立一名遏襄二十五
　　年遏門于巢卒餘祭立一名載襄二十九年餘祭
　　卒夷昧立一名餘昧
越　詳見隱公元年及昭公元年
(巳簡王十/丑四年崩)元年(晉悼公周元年齊靈十年衛獻五年蔡/景二十年鄭成十三年曹成六年陳成)
(二十七年杞桓六十五年宋平四年秦/景五年楚共十九年吳壽夢十四年)
春王正月公即位
(榖梁傳繼正/即位正也)
仲孫蔑會晉欒黶宋華元衛甯殖曹人莒人邾人滕
人薛人圍宋彭城
(左傳春己亥圍宋彭城非宋地追書也於是為宋討魚/石故稱宋且不登叛人也謂之宋志彭城降晉晉人以)
(宋五大夫在彭城者歸寘諸瓠丘齊人不㑹彭城晉人/以為討二月齊太子光為質於晉公羊傳宋華元曷為)
(與諸侯圍宋彭城為宋討也其為宋討奈何魚石走之/楚楚為之伐宋取彭城以封魚石魚石之罪奈何以入)
(是為罪也楚已取之矣曷為繫之宋不與諸侯/專封也榖梁傳繫彭城於宋者不與魚石正也)
　按左氏曰非宋地追書也(杜氏曰楚取彭城已/封魚石故曰非宋地)然則
　書圍彭城者魯史舊文也曰圍宋彭城者仲尼親筆
　也(唐陳氏曰史策以常文書苐曰圍彭城而無宋字/聖人修春秋不與魚石之專邑叛君追書而稱宋)
　(彭城師氏曰苟書彭城而不書宋則無以見魚/石之不臣楚子之奬亂與夫諸侯討叛之功矣)楚已
　取彭城封魚石戌之三百乘矣則曷為繫之宋楚不
　得取之宋魚石不得受之楚雖專其地君子不登叛
　人所以正疆域固封守謹王度也(孫氏曰彭城宋邑/也魚石宋叛臣也)
　(楚取宋邑使宋叛臣守之故雖入于楚也子還繫之/于宋所以抑强夷而黜叛臣也劉氏曰楚為不道奬)
　(亂助惡使臣叛其君春秋所惡也雖得其地春秋不/書也凡諸侯受封於天子固有常分强者不得獨兼)
　(弱者不得獨失有王者作强者將損之弱者將益之/故宋雖失彭城猶未為非宋也髙郵孫氏曰蒯瞶出)
　(奔七年于外矣衛侯元卒而輒已立為君於蒯瞶之/納也必曰世子蒯瞶若曰是乃世子也輒安得為君)
　(乎彭城已入於楚而以之居魚石矣於其圍之必曰/宋彭城若曰彭城乃宋邑魚石安得受之於楚乎石)
　(氏曰齊國夏衛石曼姑圍戚不曰衛戚不與齊衛大/夫助子圍父也此圍彭城繫之宋不與夷狄取中國)
　(之地以與叛臣也一字之筆削父子君臣之倫夷夏/之分咸具焉汪氏曰彭城已奪於楚晉悼討魚石而)
　(還之宋使之復王制之正書曰圍宋彭城褒之也十/年戌鄭虎牢駐師阨險以逼鄭使鄭人失王制之舊)
　(書曰戌鄭虎牢貶之也美惡不嫌同詞皆所以明王/制也廬陵李氏曰楚丘以不書衛為不與齊之專封)
　(此彭城又以書宋為不與楚之專封者葢桓公之事/本善不諱衛無以全其美楚之事實惡不書宋無以)
　(顯其/罪也)
夏晉韓厥帥師伐鄭仲孫蔑㑹齊崔杼曹人邾人把人
次于鄫
(左傳夏五月晉韓厥荀偃帥諸侯之師伐鄭入其郛敗/其徒兵於洧上於是東諸侯之師次于鄫以待晉師晉)
(師自鄭以鄫之師侵楚焦夷及陳晉侯衛侯次于/戚以為之援杜氏曰鄫鄭地在陳留襄邑縣東南)
　楚人釋君而臣是助事已悖矣晉於是乎降彭城以
　魚石等歸遂伐鄭而諸侯次于鄫此皆放於義而行
　者也(汪氏曰鄭棄中國而從蠻荆助叛臣以逼其君/皆非義也晉悼公既禽五大夫於是伐鄭以討)
　(其從楚納魚石之罪然不重勤諸侯而/使韓厥以偏師伐之皆合於義者也)傳書楚子辛
　救鄭而經不書者鄭本為楚以其君之故親集矢於
　目是以與楚而不貳也棄中國從蠻荆不能以大義
　裁之惟私欲之從則鄭無可救之善楚不得有能救
　之名經所以削之不言救也(汪氏曰自鄢陵之戰楚/子救鄭楚子重救鄭楚)
　(公子申救鄭皆不書義與此同髙氏曰晉以韓厥已/足以當鄭不欲重勤東諸侯之師故使次于鄫以震)
　(鄭心且備楚師之出也汪氏曰齊桓伐楚次于陘不/欲速戰以勝楚晉悼伐鄭而使諸侯之師次于鄫不)
　(欲速圍以虐鄭皆霸者不輕用兵而重民命之意也/故文定傳曰伐而書次其次為善然左氏謂韓厥荀)
　(偃帥諸侯之師伐鄭入其郛又謂以鄫之師侵楚皆/與經不同故啖氏曰時魯㑹不須告命知傳妄也廬)
　(陵李氏曰胡氏意則此條可入伐而書次例陳氏曰/㑹伐未有言次者此其言次何從晉而未次也悼承)
　(厲公之烈盟虛朾遂合諸侯討魚石爭彭城于楚天/下知鄉方矣而五國之大夫猶未以其衆㑹韓厥之)
　(師是有待也亦以見再伯之難也此説雖於事情不/合然亦足以發明從伯之人心不可廢也何氏以為)
　(刺其欲救宋/而不能者非)
秋楚公子壬夫帥師侵宋
(左傳秋楚子辛救鄭侵宋吕留鄭子然侵宋取大丘汪/氏曰楚憤宋之復彭城且欲援鄭而退諸侯之師故復)
(釋憾於宋髙氏曰不敢敵諸侯之師而侵宋者/葢攻其所必救也以其無名加兵故書曰侵)
九月辛酉天王崩邾子來朝冬衛侯使公孫剽來聘
晉侯使荀罃來聘
(左傳九月邾子來朝禮也冬衛子叔晉知武子來聘禮/也凡諸侯即位小國朝之大國聘焉以繼好結信謀事)
(補闕禮之/大者也)
　簡王崩赴告已及藏在諸侯之策矣則宜以所聞先
　後而奔喪今邾子方來修朝禮衛侯晉侯方來修聘
　事於王喪若越人視秦人之肥瘠曽不與焉而左氏
　以為禮此何禮乎(杜氏曰冬者十月初王赴未至故/傳善之汪氏曰杜預范甯皆云王)
　(崩赴未至故各得行朝聘之禮今考邾子來朝之時/謂赴未至於諸侯猶之可也踰月之後安有赴告未)
　(及者然歴秋暨冬衛晉不廢聘好縱彼未聞赴而來/魯亦豈可晏然受之乎按禮諸侯相見揖讓入門不)
　(得終禮者以天子崩大廟火日食后夫人之喪雨霑/服失容則非春秋繼王崩而書朝聘者聘者受之者)
　(皆有/罪也)滕定公薨世子定為三年喪父兄百官皆不欲
　曰吾宗國魯先君莫之行也喪紀益廢民習於耳目
　而不察故後世以日易月(唐順宗實録遺詔以日易/月十三日小祥二十五日)
　(大祥二十/七日釋服)人子安而行之不知春秋之義無君臣之
　禮豈不惜哉(王氏曰襄公即位則邾子來朝晉衛來/聘簡王崩而諸侯無奔喪之事靈王立)
　(而諸侯無始見之文當時狃習流俗不復知有京師/矣使春秋不作三綱五常之道與蠻夷禽獸奚擇焉)
　(髙氏曰凡諸侯嗣立必朝于天子而童子侯不朝者/天子不與為禮也童子侯雖不朝而聞天王之喪必)
　(奔者明臣子之於君父非有老少也喪事尚質而無/周旋之禮但盡悲哀而已矣襄公雖幼不朝而亦不)
　(奔天王之喪矧以四歲即位而小國來朝大國來聘/安能以禮相接乎○廬陵李氏曰三國之朝聘胡氏)
　(本泰山孫氏説貶之然穀注及公羊疏皆同杜氏説/葢如胡氏則此條當與蟲牢同譏但蟲牢明書己酉)
　(己丑相去四十日赴告之及必矣胡氏得之此則下/無日未有以辨其久近且三傳皆無貶文恐杜説亦)
　(可/取)
(庚靈王/寅元年)二年(晉悼二齊靈十一衛獻六蔡景二十一鄭/成十四卒曹成七陳成二十八把桓六十)
(六宋平五秦景六楚/共二十吳壽夢十五)
春王正月葬簡王
(杜氏曰五/月而葬速)
鄭師伐宋
(左傳春鄭師侵宋楚令也髙氏曰楚以彭城故令鄭伐/之鄭受制於强楚而為之伐中國不貶人之而書師者)
(非所以伸之葢懲其動衆耳襄/陵許氏曰書伐宋者積鄭之疾)
　附録(左傳齊侯伐萊萊人使正輿子賂夙沙衛以索/馬牛皆百匹齊師乃還君子是以知齊靈公之)
　(為靈/也)
夏五月庚寅夫人姜氏薨
(左傳夏齊姜薨初穆姜使擇美檟以自為櫬與頌琴季/文子取以葬君子曰非禮也禮無所逆婦養姑者也虧)
(姑以成婦逆莫大焉詩曰其惟哲人告之話言順德之/行季孫於是為不哲矣且姜氏君之妣也詩曰為酒為)
(醴烝畀祖妣以洽/百禮降福孔皆)
六月庚辰鄭伯睔卒
(左傳鄭成公疾子駟請息肩于晉公曰楚君以鄭故親/集矢於其目非異人任寡人也若背之是棄力與言其)
(誰暱我免寡人唯二三子秋七月庚辰鄭伯睔卒髙/氏曰不書葬者以成公背中國故諸侯不㑹其葬也)
晉師宋師衛甯殖侵鄭
(左傳於是子罕當國子駟為政子國為司馬晉師侵鄭/諸大夫欲從晉子駟曰官命未改榖梁傳其曰衛甯殖)
(如是而稱于前事也杜氏曰晉伐喪非禮宋雖非卿師/重故叙衛上髙郵孫氏曰晉宋稱師將卑師衆也甯殖)
(書名將尊師少也李氏集義曰上言鄭伯睔卒下書三/國之師侵鄭此不待變文而後為譏其伐喪也蘇氏曰)
(鄭雖有畔中國之罪而伐其喪非喪也張氏曰士匄侵/齊聞喪而還春秋與之則兹伐喪之罪不待貶而見矣)
(○劉氏曰穀梁云稱于前事也説者曰初衛侯速卒鄭/人侵之故舉甯殖之報以明稱其前事皆非也將尊師)
(少書將例然也若人伐已喪已亦伐人/喪是以怨報怨春秋豈為是書之哉)
秋七月仲孫蔑㑹晉荀罃宋華元衛孫林父曹人邾
人于戚
(左傳㑹于戚謀鄭故也孟獻子曰請城虎牢以偪鄭知/武子曰善鄫之㑹吾子聞崔子之言今不來矣滕薛小)
(邾之不至皆齊故也寡君之憂不唯鄭罃將復於寡君/而請於齊得請而告吾子之功也若不得請事將在齊)
(吾子之請諸侯之福也豈唯寡君頼之王氏曰諸侯之/大夫專㑹以謀鄭政在大夫也蜀杜氏曰大夫專恣春)
(秋不加貶削之文而/直叙其㑹以志其甚)
己丑葬我小君齊姜
(左傳齊侯使諸姜宗婦來送葬召萊子萊子不㑹故晏/弱城東陽以偪之公羊傳齊姜者何齊姜與穆姜則未)
(知其為宣夫人與成夫人與杜氏曰齊諡也三月而葬/速○唐陳氏曰穆姜有美檟頌琴文子取之以葬公羊)
(不知婦先姑/薨故疑之也)
叔孫豹如宋
(左傳穆叔聘于/宋通嗣君也)
冬仲孫蔑㑹晉荀罃齊崔杼宋華元衛孫林父曹人
邾人滕人薛人小邾人于戚遂城虎牢
(左傳冬復㑹于戚齊崔武子及滕薛小邾之大夫皆㑹/知武子之言故也遂城虎牢鄭人乃成公羊傳虎牢者)
(何鄭之邑也其言城之何取之也取之則曷為不言取/之為中國諱也曷為為中國諱諱伐喪也曷為不繫乎)
(鄭為中國諱也大夫無遂事此其言遂何歸惡乎大夫/也榖梁傳若言中國焉内鄭也程子曰設險所以守國)
(也有虎牢之險而不能守故不繫於鄭責其不/能有也張氏曰故東虢之邑鄭滅虢為制邑)
　虎牢鄭地故稱制邑至漢為成臯今為汜水縣巖險
　聞於天下猶虞之下陽趙之上黨(輿地志河東上黨/縣言其地極髙與)
　(天為黨有太/行羊頭山)魏之安邑(汪氏曰通鑑烈王七年韓趙/伐衛圍安邑按魏本都安邑)
　(乃堯舜舊都/即鳴條之野)燕之榆闗(輿地志燕平州之東有榆/闗一夫守之可以當百)吳
　之西陵(汪氏曰吳志陸抗曰西陵國之西門若/不守則荆州非吳有也按西陵即夷陵)蜀之
　漢樂(音洛王氏曰蜀志建興七年築漢城於沔陽築/樂城於成固按沔口晉吳皆以為之重鎮控引)
　(秦梁路通荆雍成固即漢/中隋書以謂成都之喉嗌)地有所必據城有所必守
　而不可以棄焉者也(茅堂胡氏曰鄭之虎牢三國之/祁山西陵濡須皆國之存亡所)
　(繫/者)有是險而不能守故不繫於鄭然則據地設險亦
　所貴乎天險不可升也地險山川丘陵也王公設險
　以守其國大易之訓也城郭溝池以為固亦君子之
　所謹也鑿斯池築斯城與民同守孟子之所以語滕
　君也夫狡焉思啓封疆而爭地以戰殺人盈野爭城
　以戰殺人盈城者固非春秋之所貴守天子之土繼
　先君之世不能設險守國將至於遷潰滅亡亦非聖
　人之所與故城虎牢而不繫於鄭程氏以為責鄭之
　不能有也其聖人以待衰世之意小康之事邪(永嘉/吕氏)
　(曰楚丘不言衛縁陵不言把皆是衛杞不能有之而/齊桓城之爾然則城虎牢亦鄭不能有而諸侯城之)
　(張氏曰虎牢所以不繫鄭者鄭人背盟崇惡黨楚以/為中國患悼公動天下之諸侯以討之而負固自若)
　(故從孟獻子之謀城其巖邑以制之以霸主而討不/服從之國地非鄭之所可私有故彭城非宋有也伯)
　(主為宋討則繫之宋虎牢鄭地也以中國當討鄭而/不繫之鄭皆春秋明王制以示予奪之正也家氏曰)
　(虎牢諸夏之藩表得之以興失之以亡内糾之限界/在焉邑雖屬於鄭險則闗乎中國故城虎牢不繫於)
　(鄭明虎牢非鄭之所宜有也鄭之封疆嘗受之天子/曷不以繫之鄭乎曰鄭叛盟崇惡以天子之侯度甘)
　(為楚屬辱天子之封守非當削書諸侯城虎牢不曰/鄭虎牢削之於鄭也削之於鄭歸之於中國所以正)
　(天下内外之分故書曰遂城虎牢葢舊史書城鄭虎/牢聖人削之曰城虎牢故曰非聖人莫能修陸氏曰)
　(諸侯之大夫取他國之邑相與城之非正也城虎牢/可以安中國息征伐故聖人許之而不繫於鄭也吳)
　(興沈氏曰不言伐取且不繫之鄭皆所以與晉也汪/氏曰自平王東遷鄭武公入為卿士王賜之虎牢以)
　(東後失其地鄭厲公納惠王而王復與之焉然齊桓/之霸説申侯而與之虎牢則固未嘗以虎牢為中國)
　(之輕重也迨悼公之霸則近楚微國若江黄弦庸六/蓼羣舒之類吞噬靡遺中國諸侯若陳若蔡若許亦)
　(已服役於楚夷於屬縣而鄭以王室懿親畿内大國/又屈而從楚苟非阨虎牢之險以制其棄同即異之)
　(心則楚將越鄭而東蹂躪中華之境其不南折于楚/者幾希矣故虎牢之城不繫於鄭責鄭而與中國也)
　(春秋書遂伐楚見諸侯之專也書遂城虎牢見大夫/之專也○趙氏曰公羊云不書取為中國諱也按夫)
　(子増損經文以示義何諱之為若言鄭虎牢則以譏/之也劉氏曰鄭不服晉諸侯伐之可謂外之矣反謂)
　(内之乎榖梁之説非也廬陵李氏曰虎牢不係鄭三/傳不同胡氏據程子以為罪鄭人之失守以下陽不)
　(繫國例觀之則其説亦是葢此年城不繫鄭者罪鄭/之失險十年戌而繫鄭者罪諸侯之據險也然此年)
　(之城虎牢必猶以為鄭備楚為辭故春秋無甚貶晉/之意至十年之戌則不過為扼鄭計而無備楚之實)
　(矣然後重貶之亦春秋之忠恕也杜氏以為此年之/不擊鄭者虎牢已屬晉也十年之繫鄭者言鄭服則)
　(歸之明晉志也亦可通公穀説迂不可從張氏不繫/鄭之説葢用陸淳説然其曰以伯主而討不服之國)
　(地非鄭之所可私有/此似碍理恐難從)
楚殺其大夫公子申
(左傳楚公子申為右司馬多受外國之賂以偪子重子/辛楚人殺之故書曰楚殺其大夫公子申劉氏曰嬰齊)
(壬夫畏其偪而殺之也髙氏曰晉城虎牢有以勝楚矣/楚無所歸咎而殺其用事之臣襄陵許氏曰著楚之所)
(以不競/於晉也)
(辛靈王/卯二年)三年(晉悼三齊靈十二衛獻七蔡景二十二鄭/僖公髠頑元年曹成八陳成二十九把桓)
(六十七宋平六秦景七楚/共二十一吳壽夢十六)
春楚公子嬰齊帥師伐吳
(吳楚爭强自此始左傳楚子重伐吳為簡之師克鳩兹/至于衡山使鄧廖帥組甲三百被練三千以侵吳吳人)
(要而擊之獲鄧廖其能免者組甲八十被練三百而已/子重歸既飲至三曰吳人伐楚取駕駕良邑也鄧廖亦)
(楚之良也君子謂子重於是役也所獲不如所亡楚人/以是咎子重子重病之遂遇心疾而卒襄陵許氏曰國)
(政失御人臣相殘又外結吳怨而内與晉讐此共王之/所以不振也陳氏曰於是楚伐吳吳伐楚取駕則其但)
(書伐吳何春秋於吳楚未嘗無差等也是故楚伐吳悉/書之吳伐楚必若遏門于巢卒而後書髙氏曰楚始志)
(伐吳吳與鍾離之㑹故也楚自鄢陵之敗勢稍屈於中/國畏中國諸侯併力謀之而吳乘其間故先伐吳以張)
(其勢廬陵李氏曰經書楚/君大夫之伐吳始於此)
公如晉
(左傳始朝也髙氏曰童子侯不朝王葢不/可接以成人之禮也豈可反朝同列乎)
夏四月壬戌公及晉侯盟于長樗
(左傳孟獻子相公稽首知武子曰天子在而君辱稽首/寡君懼矣孟獻子曰以敝邑介在東表密邇仇讐寡君)
(將君是望敢不稽首杜氏曰稽首首至地事天子之禮/張氏曰孟獻子魯之賢大夫尚不知君臣之義以相其)
(君所謂不知先立乎其大者春秋諸賢之同病也長樗/近晉之地蘇氏曰晉侯修禮於諸侯故去其國都與公)
(盟于長樗髙氏曰出國都以與公盟此悼公之敬也汪/氏曰魯君朝晉而盟者四文公有三焉晉襄首以陽處)
(父盟公明年又要公盟于國都靈公亦與公盟于其國/唯此年晉悼公特去國都而與公盟長樗有以見襄靈)
(之倨而悼公之謙以悼公之能復伯也廬陵李氏曰此/正與魯及向戌盟于劉同意葢魯亦敬向戌特出而與)
(之盟也襄如晉/五始於此年)
公至自晉
(何氏曰上盟不于國都嫌/如晉不得入故以晉致)
　附録(左傳祁奚請老晉侯問嗣焉稱解狐其讐也將/立之而卒又問焉對曰午也可於是羊舌職死)
　(矣晉侯曰孰可以代之對曰赤也可於是使祁午為/中軍尉羊舌赤佐之君子謂祁奚於是能舉善矣稱)
　(其讐不為謟立其子不為比舉其偏不為黨商書曰/無偏無黨王道蕩蕩其祁奚之謂矣解狐得舉祁午)
　(得位伯華得官建一官而三物成能舉善也夫唯善/故能舉其類詩云惟其有之是以似之祁奚有焉)
六月公㑹單子晉侯宋公衛侯鄭伯莒子邾子齊世子
光己未同盟于雞澤
(左傳晉為鄭服故且欲修吳好將合諸侯使士匄告于/齊曰寡君使匄以歲之不易不虞之不戒寡君願與一)
(二兄弟相見以謀不協請君臨之使匄乞盟齊侯欲勿/許而難為不協乃盟於耏外六月公㑹單頃公及諸侯)
(己未同盟于雞澤晉侯使荀㑹逆吳子于淮上吳子不/至榖梁傳同者有同也同外楚也程子曰楚强諸侯皆)
(畏之而修盟故書同杜氏曰/單頃公王卿士雞澤晉地)
　同盟或以為有三例一則王臣預盟而書同二則諸
　侯同欲而書同三則惡其反覆而書同夫惡其反覆
　與諸侯同欲而書同信矣王臣預盟而書同義則未
　安盟于女栗及蘇子也而不書同盟于洮于翟泉㑹
　王人也而不書同然則此三盟者正所謂諸侯同欲
　而書同盟也其同欲奈何同病楚也(朱子曰襄公之/世晉悼公出來)
　(整頓一番/楚始退去)㑹于柯陵之歲夏伐鄭楚人師于首止而
　諸侯還冬伐鄭楚人師于汝上而諸侯還雞澤之盟
　陳袁僑如㑹楚師在繁陽而韓獻子懼平丘之行楚
　棄疾立復封陳蔡而中國恐是知此三盟者諸侯皆
　有戒心而修盟故稱同不以尹子單子劉子亦預此
　盟而譏之也夫王臣將命必惇信明義而後可以表
　正乎天下諸侯守邦必尊主奉法而後可以保其社
　稷今王臣下與諸侯約誓諸侯亦敢上與王臣要言
　斯大亂之道也則亦不待書同盟而罪自見矣(髙氏/曰此)
　(因城虎牢之故鄭服而同盟又諸侯同心病楚而王/臣亦與焉故書同單子王臣而下與諸侯盟故特書)
　(日以間之張氏曰晉悼公始合諸侯尊王室而盟單/子與桓公首止葵丘異矣故書公㑹單子諸侯己未)
　(同盟于雞澤所以譏其儕王官於諸侯俾下同於歃/與其事不足乎揚故不再言雞澤而例之於新城同)
　(盟之書也汪氏曰悼公自京師歸而得國故命單頃/公假王命以求諸侯也春秋於柯陵先書伐而繼書)
　(某日同盟平丘先書㑹而亦再書某日同盟此則上/書㑹而下書日以同盟皆不再舉諸侯所以著王臣)
　(與盟而貶其瀆分之罪也葵丘之盟宰孔不與而再/書諸侯則齊桓謹分之美見矣况柯陵平丘之盟書)
　(日皆繼事之辭也此盟非繼事特繫日於齊世子光/之下與新城之盟繫日於趙盾之下同文以見紊上)
　(下之分不可不書日以謹之也廬陵李氏曰日在諸/侯下所以别㑹與盟之異日也㑹與盟異日而不重)
　(出地者非甚美惡則仍舉重之例也此例惟新城與/雞澤趙子曰他時但就諸侯行盟禮故云某日㑹某)
　(侯盟于某此即行㑹禮别日又行盟禮故書日以隔/之是矣其不得與首止葵丘再書地同者以其不足)
　(乎楊也張氏得之又曰鄭子展曰五㑹之信今將背/之葢鄭之從晉始於雞澤故三年雞澤五年戚又㑹)
　(城𨽻救成七年鄬八年邢丘皆鄭與㑹也于鄬雖未/至已致其意矣自邢丘之後子駟不從子展之意而)
　(鄭從楚故五㑹始雞/澤終邢丘皆鄭故也)
陳侯使袁僑如㑹
(左傳楚子辛為令尹侵欲於小國陳成公使袁僑如㑹/求成晉侯使和組父告于諸侯公羊傳其言如㑹何後)
(㑹也榖梁傳如㑹外乎㑹也於㑹受命也髙氏曰陳自/辰陵即楚二十有八年晉屢爭鄭而不爭陳者非不爭)
(陳也得鄭則亦得陳者也今聞鄭伯受盟故俾/大夫求成于晉本非召㑹來又後時故書如㑹)
戊寅叔孫豹及諸侯之大夫及陳袁僑盟
(諸侯在而大夫自為盟始於此左傳陳請服也公羊傳/曷為殊及陳袁僑為其與袁僑盟也榖梁傳及以及與)
(之也諸侯以為可與則與之不可與則釋之諸侯盟又/大夫相與私盟是大夫張也故雞澤之㑹諸侯始失正)
(矣大夫執國權曰袁僑異之也杜氏曰諸侯既盟袁僑/乃至故使大夫别與之盟言諸侯之大夫則雞澤之諸)
(侯也殊袁僑者盟諸侯之大夫所以盟袁僑也何氏曰/俱諸侯之大夫也言之大夫者辟諸侯與大夫皆盟復)
(出陳者喜得陳國不重出地有諸侯在臣係君故因上/地孫氏曰諸侯既盟而袁僑至無盟可也諸侯盟大夫)
(又盟諸侯始失政也至溴梁之盟曰大夫而不復言諸/侯之大夫則政在大夫矣劉氏曰春秋褒善貶惡不失)
(其實者也諸侯皆在是又稱叔孫豹及諸侯之大夫大/夫受命其君之詞也異乎溴梁溴梁者諸侯皆在是而)
(大夫盟其非受命而專之也明矣諸侯之失其政奪於/其臣不亦宜乎茅堂胡氏曰陳久叛中國服役于楚逮)
(不堪其侵欲然後求盟于晉悼公立已四年復修霸業/其從之也不已晩乎悼公盍亦增修德政而謂袁僑曰)
(諸侯之盟事畢矣而吾子始來若再刑牲歃血要質鬼/神是瀆之也且吾子以帝王之胄習於禮義害楚之政)
(背夷即華此諸侯之欲寡君之願也雖微盟約天地鬼/神實照臨之其惟同心糾逖王慝厚禮遣之使往報焉)
(足矣奚必汲汲使大夫盟之哉書大夫及袁僑盟罪晉/也陳氏曰以大夫盟袁僑晉侯不欲袁僑詘諸侯也雖)
(然有諸侯在而大夫盟於是始悼公為之也諸侯在而/大夫自為盟而後大夫專盟矣汪氏曰踐土之盟陳穆)
(公如㑹文公未嘗再要以盟而陳服於晉歴三世而不/叛袁僑苟有誠服之心又何必以盟誓結之哉袁僑之)
(盟不足以固陳而徒啟大夫專權之端詳書及以及著/諸侯之失權也春秋外主兵及外主盟㑹皆稱㑹惟諸)
(侯之大夫救徐盟袁婁盟宋稱及著大夫之專而有汲/汲之意也晉悼雞澤之役雖能仗安攘之義以服陳鄭)
(而上盟單頃公以瀆王臣之分下使大夫盟袁僑以縱/諸侯之權此乃復伯初年之大㑹而得失有如此者故)
(晉伯雖復盛於悼公而失政之禍亦由悼公也○廬陵/李氏曰及陳袁僑盟與及國佐盟同國佐不再書齊而)
(袁僑再書陳者公羊注曰喜得陳也與召陵再言盟喜/服楚同義又曰君在而大夫盟與溴梁大夫盟同此書)
(諸侯而彼不繫諸侯者楊士勛曰此雖對君私盟慢君/之意緩至十六年積習已久不臣之情極也又曰于宋)
(再書地而袁僑不再書地者再書于宋以見其惡之大/也及國佐盟書地而袁僑不書地者書袁婁以見其進)
(盟之逼也又曰陳自辰陵不與諸夏之盟者三十年今/始如㑹四年圍頓而徼楚之忿五年晉㑹戚以戌陳救)
(陳七年而楚圍陳其冬而陳/侯逃歸自是凡㑹同無陳矣)
　附録(左傳晉侯之弟揚干亂行於曲梁魏絳戮其僕/晉侯怒謂羊舌赤曰合諸侯以為榮也揚干為)
　(戮何辱如之必殺魏絳無失也對曰絳無貳志事君/不辟難有罪不逃刑其將來辭何辱命焉言終魏絳)
　(至授僕人書將伏劒士魴張老止之公讀其書曰日/君乏使使臣斯司馬臣聞師衆以順為武軍事有死)
　(無犯為敬君合諸侯臣敢不敬君師不武執事不敬/罪莫大焉臣懼其死以及揚干無所逃罪不能致訓)
　(至於用鉞臣之罪重敢有不從以怒君心請歸死於/司冦公跣而出曰寡人之言親愛也吾子之討軍禮)
　(也寡人有弟弗能教訓使干大命寡人之過也子無/重寡人之過敢以為請晉侯以魏絳為能以刑佐民)
　(矣反役與之禮食使佐新軍張老為中軍司馬也/士富為候奄○楚司馬公子何忌侵陳陳叛故)
秋公至自㑹
(蜀杜氏曰公踰/時而返故致之)
冬晉荀罃帥師伐許
(左傳許靈公事楚不㑹於雞澤冬晉知武子帥師伐許/張氏曰荀罃悼公之賢大夫也偶見陳人之服不能輔)
(悼益修德以保陳陳固則許何患其不來今遽帥/師以問罪於許規模欲速宜其并陳不能保也)
(壬靈王/辰三年)四年(晉悼四齊靈十三衛獻八蔡景二十三鄭/僖二曹成九陳成三十卒杞桓六十八宋)
(平七秦景八楚共二/十二吳壽夢十七)
春王三月己酉陳侯午卒
(左傳春楚師為陳叛故猶在繁陽韓獻子患之言於朝/曰文王帥殷之叛國以事紂唯知時也今我易之難哉)
(三月陳成公卒楚人將伐陳聞喪乃止陳人不聽命臧/武仲聞之曰陳不服於楚必亡大國行禮焉而不服在)
(大猶有咎而况小乎夏楚/彭名侵陳陳無禮故也)
　午者襄公名也孔子作春秋在哀公之世襄公哀公
　之皇考也(禮記祭法曾/祖為皇考廟)曷不諱乎古者死而無諡不
　以名為諱周人以諡易名於是乎有諱禮故孟子曰
　諱名不諱姓姓所同也名所獨也然禮律所載則有
　不諱者(禮記曲禮禮不諱嫌名二名/不偏諱詩書不諱臨文不諱)夫子兼帝王之
　道參文質之中而作春秋以法萬世如公薨不地滅
　國書取出奔稱孫之類所以放其文也莊公名同而
　書同盟僖公名申而書戊申定公名宋而書宋人之
　類所以從其質也後世不明此義則有以諱易人之
　名者又有以諱易人之姓者詩書則諱臨文則諱嫌
　名則諱二名則偏諱(汪氏曰易名如漢武帝諱徹改/蒯徹名通易姓如漢明帝諱莊)
　(改莊助莊光姓嚴詩書如如月之恒諱作常允恭克/讓諱作遜臨文如一匡諱作一正足徵諱作足證嫌)
　(名謂音聲相近如唐元皇帝名昞諱丙丁之丙憲宗/名純諱淳朴之淳二名如唐太宗名世民諱世為代)
　(諱民/為人)愚者違禮以為孝諂者獻佞以為忠忌諱繁名
　實亂而春秋之法不行矣(家氏曰晉廢司徒宋廢司/空魯廢具敖二山皆臣下)
　(以諂為忠非/盛世之制也)
夏叔孫豹如晉
(左傳穆叔如晉報知武子之聘也晉侯享之金奏肆夏/之三不拜工歌文王之三又不拜歌鹿鳴之三三拜韓)
(獻子使行人子員問之曰子以君命辱於敝邑先君之/禮籍之以樂以辱吾子吾子舍其大而重拜其細敢問)
(何禮也對曰三夏天子所以享元侯也使臣弗敢與聞/文王兩君相見之樂也臣不敢及鹿鳴君所以嘉寡君)
(也敢不拜嘉四牡君所以勞使臣也敢不重拜皇皇者/華君教使臣曰必諮於周臣聞之訪問於善為咨咨親)
(為詢咨禮為度咨事為諏咨難為謀臣獲五善敢不重/拜髙氏曰且為鄫世子故廬陵李氏曰襄公之編書聘)
(晉者九始/於此年)
秋七月戊子夫人姒氏薨
(左傳秋定姒薨不嬪于廟無櫬不虞匠慶謂季文子曰/子為正卿而小君之喪不成不終君也君長誰受其咎)
(初季孫為己樹六檟於蒲圃東門之外匠慶請木季孫/曰畧匠慶用蒲圃之檟季孫不御君子曰志所謂多行)
(無禮必自及也其是之謂乎杜氏曰成公妾襄公母姒/杞姓髙氏曰襄公以夫人之禮卒之  啖氏曰若如左)
(氏所言則當不書薨葬此文當在/定十五年姒氏卒下誤在此耳)
葬陳成公
(髙氏曰陳成公既為雞澤之㑹則是國已變/於夏矣汪氏曰陳即中國魯㑹其葬故書)
八月辛亥葬我小君定姒
(公羊傳定弋者何襄公之母也杜氏曰定諡也喪以正/夫人禮逾月而葬速髙氏曰死纔二十三日爾襄陵許)
(氏曰傳載季文子欲不以夫人之禮葬定姒而不得已/於人言卒夫人之觀此葬速禮畧也臨川吳氏曰僖宣)
(襄昭四妾母羣臣皆逢君之意而尊其母及定哀之際/君弱臣强嗣君之母先君之嫡夫人也乃敢蔑視其君)
(而卑其母焉甚矣魯道之衰也王氏曰此葬定姒襄公/之母也定十五年書葬定姒者哀公之母也自襄至哀)
(涉世未久不應皆/諡曰定其必有誤)
冬公如晉
(左傳冬公如晉聽政晉侯享公公請屬鄫晉侯不許孟/獻子曰以寡君之密邇於仇讐而願固事君無失官命)
(鄫無賦於司馬為執事朝夕之命敝邑敝邑褊小闕而/為罪寡君是以願借助焉晉侯許之髙氏曰公有母喪)
(復如晉朝王氏曰襄公之立至是纔七歲爾幼/弱之君奔走道路所謂國君道長豈得已哉)
陳人圍頓
(左傳楚人使頓間陳而侵伐之故陳人圍頓髙氏曰僖/二十五年楚人圍陳納頓子于頓陳侯畏楚而不敢討)
(頓子恃楚而不事陳今陳復從中國而頓為楚間故圍/之自雞澤之㑹而書伐許圍頓著晉興而楚詘也廬陵)
(李氏曰陳圍頓以甚楚人之忿與鄭獲公子夑以激楚/之爭二事正相類其後皆連兵數載而不息非處已寡)
(怨之道也且楚昔嘗圍陳而納頓今陳復圍頓/以怒楚禍患之極安有已哉逃歸之兆在此矣)
　附録(左傳無終子嘉父使孟樂如晉因魏莊子納虎/豹之皮以請和諸戎晉侯曰戎狄無親而貪不)
　(如伐之魏絳曰諸侯新服陳新來和將觀於我我德/則睦否則攜貳勞師於戎而楚伐陳必弗能救是棄)
　(陳也諸華必叛戎禽獸也獲戎失華無乃不可乎夏/訓有之曰有窮后羿公曰后羿何如對曰昔有夏之)
　(方衰也后羿自鉏遷于窮石因夏民以代夏政恃其/射也不修民事而淫于原獸棄武羅伯因熊髠厖圉)
　(而用寒浞寒浞伯明氏之讒子弟也伯明后寒棄之/夷羿收之信而使之以為已相浞行媚於内而施賂)
　(于外愚弄其民而虞羿于田樹之詐慝以取其國家/外内咸服羿猶不悛將歸自田家衆殺而亨之以食)
　(其子其子不忍食諸死于窮門靡奔有鬲氏浞因羿/室生澆及豷恃其讒慝詐偽而不德于民使澆用師)
　(滅斟灌及斟尋氏處澆于過處豷于戈靡自有鬲氏/收二國之燼以滅浞而立少康少康滅澆于過后杼)
　(滅豷于戈有窮由是遂亡失人故也昔周辛甲之為/太史也命百官官箴王闕於虞人之箴曰芒芒禹迹)
　(畫為九州經啓九道民有寢廟獸有茂草各有攸處/德用不擾在帝夷羿冒于原獸亡其國恤而思其麀)
　(牡武不可重用不恢于夏家獸臣司原敢告僕夫虞/箴如是可不懲乎於是晉侯好田故魏絳及之公曰)
　(然則莫如和戎乎對曰和戎有五利焉戎狄薦居貴/貨易土土可賈焉一也邊鄙不聳民狎其野穡人成)
　(功二也戎狄事晉四鄰振動諸侯威懐三也以德綏/戎師徒不勤甲兵不頓四也鑒于后羿而用德度逺)
　(至邇安五也君其圖之公説使魏絳盟諸戎修民事/田以時○冬十月邾人莒人伐鄫臧紇救鄫侵邾敗)
　(于狐駘國人逆喪者皆髽魯於是乎始髽國人誦之/曰臧之狐裘敗我於狐駘我君小子朱儒是使朱儒)
　(朱儒使我/敗於邾)
(癸靈王/已四年)五年(晉悼五齊靈十四衛獻九蔡景二十四鄭/僖三曹成十陳哀公溺元年把桓六十九)
(宋平八秦景九楚共/二十三吳壽夢十八)
春公至自晉
(髙氏曰著公不朝正於廟也且公幼而頻年如晉/是危道也襄之出二十四致之者二十一危之也)
　附録(左傳王使王叔陳生愬戎于晉晉人執/之士魴如京師言王叔之貳於戎也)
夏鄭伯使公子發來聘
(左傳夏鄭子國來聘通嗣君也汪氏曰發子産父髙氏/曰鄭自雞澤之㑹始棄蠻荆來聘於中國諸侯得以息)
(兵修好也廬陵李氏曰魯與鄭自輸平來盟以後未嘗/有聘問之使終春秋僅見於此則以悼公之盛諸侯之)
(睦/也)
叔孫豹鄫世子巫如晉
(左傳穆叔覿鄫大子于晉以成屬鄫書曰叔孫豹鄫大/子巫如晉言比諸魯大夫也公羊傳外相如不書此何)
(以書為叔孫豹率而與之俱也叔孫豹則曷為率而與/之俱葢舅出也莒將滅之故相與往殆乎晉也莒將滅)
(之則曷為相與往殆乎晉取後乎莒也其取後乎莒奈/何莒女有為鄫夫人者葢欲立其出也榖梁傳外不言)
(如而言如為我事往也杜氏曰豹與巫俱受命於魯故/不書及比之魯大夫何氏曰巫者鄫前夫人襄公母姊)
(妹之子也俱莒外孫故曰舅出時莒女嫁為鄫後夫人/夫人無男有女還嫁之于莒有外孫鄫子愛後夫人而)
(無子欲立其外孫殆即訟也齊人語劉氏曰鄫不勝莒/魯之患求為附庸以自定鄫屬於魯為附庸故相與往)
(見於晉也諸侯死社稷正也不能守其國以卑其宗廟/鄫失正矣天子建附庸非天子命而私有之魯失正矣)
(臣不能以矯其君子不能以正其父故曰叔孫豹鄫世/子巫如晉猶吾大夫焉交譏之陸氏曰鄫列國也使其)
(世子同於我大夫魯於晉俱失正矣石氏曰不書及内/之也鄫有國而私屬於人魯晉之私屬鄫也皆不臣之)
(著也王氏曰凡外相如不書書者必有謂也叔孫率鄫/大子如晉故不書㑹與及然鄫雖小亦國也請於晉而)
(屬之比諸魯大夫而覿之是推天子之禮以事霸主也/故參譏之髙郵孫氏曰明年莒人滅鄫則是晉失霸主)
(之道而魯大夫之往為無益矣汪氏曰諸侯之世子未/誓以皮帛繼子男而亞於大夫之列非禮也然春秋時)
(較强弱之勢而無君臣之分以大國之卿當小國之君/故鄫國微弱而其世子次於魯大夫也叔孫豹偕鄫世)
(子巫如晉而不言及是旅見于霸國也仲孫蔑衛孫林/父受命于晉以㑹吳而不言及是旅見于吳也旅見於)
(晉猶之可也旅見於吳甚矣廬陵李氏曰此條為春秋/之特筆前後皆無此例左氏張氏劉氏之説本通公羊)
(説不知何所據但胡氏於莒人/滅鄫下正用其義必有所見也)
仲孫蔑衞孫林父㑹吳于善道
(左傳吳子使壽越如晉辭不㑹于雞澤之故且請聴諸/侯之好晉人將為之合諸侯使衛魯先㑹吳且告㑹期)
(故孟獻子孫文子㑹吳于善道榖梁傳吳謂善伊謂稻/緩號從中國名從主人杜氏曰魯衛俱受命於晉故不)
(言及吳先在善道二大夫往㑹之故曰㑹吳善道吳地/張氏曰悼公初立其風聲所及逺人慕之故吳有志於)
(親中國辭謝雞澤之不㑹而請聴後㑹之期悼公告以/㑹戚之期而聴其自來足矣至使魯衛特往㑹之則是)
(以中國大邦而為蠻荒屈此二大夫㑹吳之所以特書/也襄陵許氏曰晉楚爭衡權之在吳故晉急吳如此廬)
(陵李氏曰此條亦春秋特筆前後皆/無此例公穀胡氏皆無傳姑從杜氏)
秋大雩
(左傳旱也髙氏曰/因旱祭志僭也)
楚殺其大夫公子壬夫
(左傳楚人討陳叛故曰由令尹子辛實侵欲焉乃殺之/書曰楚殺其大夫公子壬夫貪也君子謂楚共王於是)
(不刑詩曰周道挺挺我心扃扃講事不令集人來定已/則無信而殺人以逞不亦難乎夏書曰成允成功杜氏)
(曰共王敗於鄢陵後殺子反公子申壬夫八年之中殺/三卿王氏曰壬夫之貪有敗死之道矣經以國殺大夫)
(為文者陳之叛楚在子辛楚子既不能明法教以律貪/人又不能殺貪人以謝小國乃擁其罪人興兵致討而)
(陳恨彌篤方歸罪子辛而殺/之故稱國以殺罪累上也)
公㑹晉侯宋公陳侯衛侯鄭伯曹伯莒子邾子滕子
薛伯齊世子光吳人鄫人于戚
(左傳九月丙午盟于戚㑹吳且命戍陳也穆叔以屬鄫/為不利使鄫大夫聽命于㑹公羊傳吳何以稱人吳鄫)
(人云則不辭程子曰吳來㑹非為主也/孫氏曰鄫微弱不可先也故吳序鄫上)
　吳何以稱人按左氏吳子使壽越如晉請聴諸侯之
　好晉人將為之合諸侯使魯衛大夫㑹吳于善道且
　告㑹期然則戚之事乃吳人來㑹不為主也(杜氏曰/不復殊)
　(吳者吳來/㑹于戚)來㑹諸侯而不為主則進而稱人諸侯往
　與之㑹而主吳則貶而稱國聖人之情見矣春秋之
　義明矣(石氏曰成九年為蒲之㑹將以㑹吳而吳不/至故十五年諸侯之大夫㑹之于鍾離前三)
　(年悼公盟雞澤使荀㑹逆吳子而又不至故此年使/魯衛先㑹之于善道凡此皆往㑹之也至秋戚之㑹)
　(序吳於列而不復殊者因其來㑹也凡序吳者來㑹/我也殊吳者往㑹之也王氏曰悼公合十二國之諸)
　(侯為㑹而吳且聽命則中國之威亦少振矣吳進而/稱人者喜其聽命也汪氏曰經書㑹呉者九惟此書)
　(人餘皆稱國至黄池而書子葢以國稱者書法之常/也此書人者予其慕義之善黄池書子譏其主㑹之)
　(伉也陳氏曰於是盟于戚吳初與諸侯盟也不書盟/為晉諱也吳晉之盟春秋終諱之蒲之役將始㑹吳)
　(吳不至雞澤之役又逆吳子吳不至吳固不敢自列/於諸夏也而晉求之急吳始稱人序於鄫人之上於)
　(是至柤又殊㑹之晉厲公以殊㑹㑹吳未足為中國/患也悼公復以殊㑹㑹吳吳於是滅州來敗頓胡沈)
　(蔡陳許之師滅巢入郢矣廬陸李氏曰晉悼公謂魏/絳曰八年之中九合諸侯始於此年㑹戚一也冬㑹)
　(城棣救陳二也七年㑹鄬三也八年邢丘四也九年/戲五也十年柤六也又戌鄭虎牢七也十一年亳城)
　(北八也㑹蕭魚九也晉語又曰於今八年七合諸侯/不數救陳與戌鄭也葢自四年至十一年為八年)
公至自㑹
冬戌陳
(公羊傳孰戍之諸侯戍之曷為不言諸侯戍之離至不/可得而序故言戍也榖梁傳内辭也啖氏曰戍者以兵)
(守之也髙氏曰陳背華即楚數十餘年為諸侯所伐未/嘗少息歸于中國則又為楚人所伐既不能鑿斯池築)
(斯城與民效死守之而勿去又恃人之力以戍其為國/何足道也然此諸侯同戌非獨魯戍之也書於公至之)
(後則知諸侯各還國而遣戍與僖二年城楚丘同義杜/氏曰諸侯在戚皆受命各還國遣戍故獨書魯戍程子)
(曰非王命而勤民逺戍罪也而善於戌陳何哉葢陳附/中國而楚爭之則戍之者在於助陳而距楚與之可也)
(張氏曰自桓文以來所以服陳者未聞以兵守之也士/匄知戍陳之非長策是以有喪陳之嘆陳氏曰戍不書)
(桓六年戍齊宣十年戍鄭皆不書晉悼公之戍陳鄭特/書之悼公之霸業乃桓文之所不屑為也桓公不戰而)
(屈楚文公戰而屈楚悼公通呉以制楚矣㑹于戚于柤/于向皆東竟也而又戍陳鄭以守之誠下策也汪氏曰)
(悼公之戍陳有恤中國急同患之義惜其以為有/陳非吾事人心不協而不卒戌遂至於失陳也)
楚公子貞帥師伐陳公會晉侯宋公衛侯鄭伯曹伯齊
世子光救陳(曹伯下公穀有莒/子邾子滕子薛伯)
(左傳楚子囊為令尹范宣子曰我喪陳矣楚人討貳而/立子囊必改行而疾討陳陳近於楚民朝夕急能無往)
(乎有陳非吾事也無之而後可冬諸侯戌陳子囊伐陳/十一月甲午㑹于城棣以救之范氏曰能救中國而䘏)
(同盟故善之髙氏曰陳方附中國諸侯既戍之復為楚/所伐又相率救之救之義事也家氏曰戌者戍之於無)
(事之時救者救之於被兵之日悼公既以諸侯之師戌/之及楚師之來以戌為未足又動大兵徃救焉書戌書)
(救以善晉也廬陸李氏曰范宣子憂晉之不能保陳與/管仲憂齊之不能保江黄正相類甚矣逺人之來固不)
(可不恤而中國之力亦不可不量也然則晉之/竭力以救陳視齊之坐視不顧者又有間矣)
十有二月公至自救陳
(榖梁傳善救陳也范氏曰善之/故以救陳致張氏曰書勞也)
辛未季孫行父卒
(左傳季文子卒大夫入歛公在位宰庀家器為葬備無/衣帛之妾無食粟之馬無藏金玉無重器備君子是以)
(知季文子之忠於公室也相三君矣而無私積可不謂/忠乎髙氏曰自文子卒而魯有城費作三軍事則知文)
(子雖專而猶忠慎僭亂未啓也其子宿嗣是為武子/季氏之强萌於僖公大於成公熾於襄昭極於定哀)
(甲靈王/午五年)六年(晉悼六齊靈十五衛獻十蔡景二十五鄭/僖四曹成十一陳哀二杞桓七十卒宋平)
(九秦景十楚共二/十四吳壽夢十九)
春王三月壬午把伯姑容卒
(左傳春杞桓公卒始赴以名同盟故也汪氏曰桓公自/僖二十七年來朝成九年來逆叔姬之喪此年卒子匄)
(嗣/)
夏宋華弱來奔
(左傳宋華弱與樂轡少相狎長相優又相謗也子蕩怒/以弓梏華弱於朝平公見之曰司武而梏於朝難以勝)
(矣遂逐之夏宋華弱來奔司城子罕曰同罪異罰非刑/也專戮於朝罪孰大焉亦逐子蕩子蕩射子罕之門曰)
(幾日而不我從子罕善之如初髙氏曰不言逐而以/自奔為文者朝廷尚敬而弱瀆慢如此所以罪弱也)
秋葬把桓公
滕子來朝
(左傳秋滕成公/來朝始朝公也)
莒人滅鄫
(左傳鄫恃賂也榖梁傳非滅也家有既亡國有既滅滅而/不自知由别之而不别也莒人滅鄫非滅也非立異姓)
(以莅祭祀滅/亡之道也)
　穀梁子曰莒人滅鄫非滅也立異姓以莅祭祀滅亡
　之道也(范氏曰莒是鄫甥立以為後非/其族類神不歆其祀故言滅)公羊亦云莒
　女有為鄫夫人者葢欲立其出也(何氏曰言滅者以/異姓為後非兵滅)
　(南軒張氏曰原民之生與萬物並於天地之間父天/而母地本一而已而於其身莫不有父母之親兄弟)
　(之愛以至於宗支之屬釐分縷析血脈貫通分雖殊/而本實一此性之所具而天之所為也聖人有作立)
　(姓以别其系嚴宗以謹其承亦因夫性之自然理之/所不可易者而已苟惟强離其所系而合於其所不)
　(可合是豈性也哉是故神不歆非祀而民不祀非族/以此防民而春秋之時猶有身為諸侯而立異姓以)
　(莅祭祀如鄫子之為者聖人書之曰莒人滅/鄫謂其先無血食之理也豈不深切著明哉)或曰鄫
　取莒公子為後罪在鄫子不在莒人春秋應以梁亡
　之例而書鄫亡不當但責莒人也今直罪莒舍鄫何
　哉曰莒人之以其子為鄫與黄歇進李園之妹於楚
　王(史記春申君傳楚考烈王無子趙人李園求事春/申君為舍人進其女弟即幸於春申君知其有身)
　(園與女弟説春申君進於楚王王召入/幸之遂生子男立為太子是為幽王)吕不韋獻邯
　鄲之姬於秦公子(史記吕不韋傳秦昭王太子華陽/夫人無子太子中男名楚質於趙)
　(不韋見之曰此竒貨可居請以奇物玩好求見華陽/夫人姊而以獻夫人因言子楚賢夫人乘間言於太)
　(子以為適嗣不韋取邯鄲姬絶美者與居知有身子/楚見而請之不韋佯怒既而獻之期年生子政子楚)
　(立是為莊襄王/政即始皇帝也)其事雖殊其欲滅人之祀而有其國
　則一也春秋所以釋鄫而罪莒歟以此防民猶有以
　韓謐為世嗣昏亂紀度如郭氏者(晉書賈充傳充子/黎民蚤卒無嗣及)
　(薨妻郭槐欲以外孫韓謐為世孫曹軫諫曰禮無異/姓為後之文槐表陳克遺意帝許之大常議諡博士)
　(秦秀曰充悖禮溺情以亂大倫昔鄫養外孫莒公子/為後春秋書莒人滅鄫按諡法昏亂紀度曰荒請諡)
　(荒家氏曰周衰倫教不明有以他姓為繼嗣者滅人/之國而人自以為非滅如鄫事者往往有之聖人特)
　(於此垂訓焉苟以為莒實滅鄫則是時晉悼主盟豈/有莒滅同盟之國而全置不問哉劉氏曰五年秋穆)
　(叔以屬鄫為不利使鄫人聽命于㑹故經書吳人鄫/人是魯已絶鄫鄫無賦於魯矣尚何所恃而取滅耶)
　(左氏恃賂之説非也廬陸李氏曰滅鄫之説先儒所/以不取左氏者豈非以昭四年復有魯取鄫之文故)
　(以此為非實滅乎趙子按其事情以為莒人以兵破/鄫立其子使守之而為附庸其子又鄫之外甥令奉)
　(鄫祀然神不歆非類是使鄫絶祀故須書滅公穀但/傳得立鄫甥守祀之説而不知事實耳莒今滅為附)
　(庸後魯取鄫之故復書取也究此則三傳亦互相通/此恐得其實又曰四年公如晉請屬鄫晉以鄫屬魯)
　(其冬邾人莒人伐鄫滅孫紇救鄫侵邾敗于狐駘五/年穆叔覿鄫太子巫如晉九月㑹于戚穆叔以屬鄫)
　(為不利使鄫大夫聽命于㑹六年莒人滅鄫晉人/來討季武子如晉謝亡鄫此左傳鄫事之本末也)
冬叔孫豹如邾
(左傳冬穆叔如邾聘且修平髙氏曰公初即位邾子來/朝四年有狐駘之戰至是往聘修平以無忘舊好也廬)
(陵李氏曰春秋書/魯聘邾止此一條)
季孫宿如晉
(左傳晉人以鄫故來討曰何故亡鄫季武子如晉見且/聽命杜氏曰宿始代父為卿見大國襄陵許氏曰魯既)
(世卿而大夫無復三年之喪哀典廢于下矣張氏曰晉/不討莒而討魯偏矣宜乎無以正小國之罪○趙氏曰)
(左傳晉人以鄫故來討按前年㑹戚已令鄫聽命于魯/即明不私屬魯今鄫亡自不闗魯事何得來討據事情)
(季孫初嗣位而/不往見霸主耳)
十有二月齊侯滅萊
(左傳十二月齊侯滅萊萊恃謀也於鄭子國之來聘也/四月晏弱城東陽而遂圍萊甲寅堙之環城傅於堞及)
(杞桓公卒之月乙未王湫帥師及正輿子棠人軍齊師/齊師大敗之丁未入萊萊共公浮柔奔棠正輿子王湫)
(奔莒莒人殺之四月陳無宇獻萊宗器于襄宫晏弱圍/棠十一月丙辰滅之遷萊于郳髙厚崔杼定其田公羊)
(傳曷為不言萊君出奔國滅君死之正也王氏曰萊姜/姓子爵國於東夷齊滅之然春秋之例滅同姓則名故)
(衛文公滅邢經稱名以貶之今齊靈公滅萊獨免於名/者葢萊居東夷事在所畧耳張氏曰子産嘗對晉人侵)
(小之問以為武獻以下兼國多矣然則晉/葢吞滅之首宜其無以戢諸侯之相滅也)
(乙靈王/未六年)七年(晉悼七齊靈十六衛獻十一蔡景二十六/鄭僖五卒曹成十二陳哀三把孝公匄元)
(年宋平十秦景十一楚/共二十五吳壽夢二十)
春郯子來朝
(左傳始朝公也髙氏曰郯少皥氏之後也前世聖賢之/後所封之國皆逼近四裔先王之意非特以蕃王室葢)
(欲漸王化也後世子孫往往多/忘其祖者反漸其習俗然也)
夏四月三卜郊不從乃免牲
(左傳孟獻子曰吾乃今而後知有卜筮夫郊祀后稷以/其農事也是故啟蟄而郊郊而後耕今既耕而卜郊宜)
(其不從也榖梁傳夏四月不時也三卜禮也乃者亡乎/人之辭也汪氏曰公穀啖氏皆以三卜為合禮朱子亦)
(云四卜五卜失禮然春秋四書卜郊唯此年三卜亦書/之者蓋三卜雖得禮而卜郊止於二月今書四月而三)
(卜不從則過時不敬以致龜瀆故/書以譏非時而非譏其瀆卜也)
小邾子來朝
(左傳小邾穆公來/朝亦始朝公也)
城費
(左傳南遺為費宰叔仲昭伯為隧正欲善季氏而/求媚於南遺請城費吾多與而役故季氏城費)
　費季氏邑也按左氏南遺為費宰叔仲昭伯為隧正
　欲善季氏而求媚於南遺謂遺請城費吾多與而役
　故季氏城費夫文子相三君無衣帛之妾無食粟之
　馬無藏金玉無重器備則固忠於公室而不顧其所
　食之私邑也及行父卒宿之不忠遂專魯國之政羣
　小媚之無故勞民妄興是役季氏益張其後孔子行
　乎季孫三月不違至於帥師墮費其越禮不度可知
　矣然則書城費乃履霜堅氷之戒强私家弱公室之
　萌據事直書而義自見矣用人不惟其賢惟其世豈
　不殆哉(汪氏曰此書城費而昭十三年書圍費定十/二年書墮費後十五年書城成郭而昭二十)
　(六年定十二年書公圍成比事以觀則知大夫之强/恃其城郭之固由人君不謹其初之所致也公室卑)
　(而大夫專大夫弱而家臣叛夫豈無自而然哉廬陵/李氏曰費魯强邑隱元年傳稱費伯即其邑大夫也)
　(僖元年賜季友汶陽之田及費於是為季氏邑矣自/南遺既城之後費邑强南蒯繼為費宰非特季氏世)
　(卿而陪臣亦世其邑昭十二年南蒯欲出季氏不克/以費叛如齊十三年叔弓圍費弗克敗焉十四年費)
　(人叛南氏蒯奔齊齊來歸費及季桓子立公山不狃/為費宰定八年不狃以費叛十二年始用子路墮三)
　(都不狃叔孫輒帥費人襲魯孔子命申句須樂頎伐/之二子奔齊遂墮費此一費之始終也而季氏之盛)
　(衰可/考矣)
秋季孫宿如衛
(左傳秋季武子如衛報子叔之聘且辭緩報非貳也汪/氏曰比書滕郯小邾來朝而志大夫如晉如衛著邦交)
(之煩而畏大慢/小之情見矣)
八月螽
(杜氏曰為災故書髙氏曰莊公以前螟猶書之莊公以/後螟不復書螽然後書以是知災異之益多矣春秋不)
(勝其書舉重/以見輕爾)
　附録(左傳冬十月晉韓獻子告老公族穆子有廢疾/將立之辭曰詩曰豈不夙夜謂行多露又曰弗)
　(躬弗親庶民弗信無忌不才讓其可乎請立起也與/田蘇遊而曰好仁詩曰靖共爾位好是正直神之聴)
　(之介爾景福恤民為德正直為正正曲為直參和為/仁如是則神聽之介福降之立之不亦可乎庚戌使)
　(宣子朝遂老晉侯謂韓/無忌仁使掌公族大夫)
冬十月衛侯使孫林父來聘壬戌及孫林父盟
(左傳衛孫文子來聘且拜武子之言而尋孫桓子之盟/公登亦登叔孫穆子相趨進曰諸侯之㑹寡君未嘗後)
(衛君今吾子不後寡君寡君未知所過吾子其少安孫/子無辭亦無悛容穆叔曰孫子必亡為臣而君過而不)
(悛亡之本也詩曰退食自公委蛇委蛇謂從者也衡而/委蛇必折王氏曰禮升降之儀臣後君一等而孫子之)
(聘公登亦登/兹伉之甚)
楚公子貞帥師圍陳
(廬陵李氏曰圍國書大夫自/公子貞始陳氏曰楚强甚矣)
十有二月公㑹晉侯宋公陳侯衛侯曹伯莒子邾子于
鄬
(左傳楚子囊圍陳㑹于鄬以救之杜氏曰鄬鄭地謀救/陳陳侯逃歸不成救故不書救也髙氏曰晉悼將修文)
(公之業復有志於攘楚而楚先圍陳陳侯遂出㑹諸侯/以求救於晉晉悼於是遽為之合諸侯也汪氏曰書楚)
(圍陳書㑹于鄬書陳侯逃歸而不言救陳所以著荆楚/肆暴之强晉悼安攘之怠而陳侯棄楚即華之心不固)
(也自是凡㑹/同無陳矣)
鄭伯髠頑如㑹未見諸侯丙戌卒于鄵
(左傳鄭僖公之為太子也於成之十六年與子罕適晉/不禮焉又與子豐適楚亦不禮焉及其元年朝于晉子)
(豐欲愬諸晉而廢之子罕止之及將㑹於鄬子駟相又/不禮焉侍者諫不聽又諫殺之及鄵子駟使賊夜弑僖)
(公而以瘧疾赴于諸侯簡公生五年奉而立之公羊傳/鄵者何鄭之邑也諸侯卒其封内不地此何以地隱之)
(也何隱爾弑也孰弑之其大夫弑之曷為不言其大夫/弑之為中國諱也曷為為中國諱鄭伯將㑹諸侯于鄬)
(其大夫諫曰中國不足歸也則不若與楚鄭伯曰不可/其大夫曰以中國為義則伐我喪以中國為强則不若)
(楚於是弑之鄭伯髠頑何以名傷而反未至乎舍而卒/也未見諸侯其言如㑹何致其意也榖梁傳未見諸侯)
(其曰如㑹何也致其志也禮諸侯不生名此其生名何/也卒之名也卒之名則何為加之如㑹之上見以如㑹)
(卒也其見以如㑹卒何也鄭伯將㑹中國其臣欲從楚/不勝其臣弑而死其不言弑何也不使荒逺之民加乎)
(中國之君也其地於外也其日未踰竟也日卒時葬/正也杜氏曰不欲再稱鄭伯故約文書其名於㑹上)
陳侯逃歸
(左傳陳人患楚慶虎慶寅謂楚人曰吾使公子黄往而/執之楚人從之二慶使告陳侯于㑹曰楚人執公子黄)
(矣君若不來羣臣不忍社稷宗廟懼有二圖/陳侯逃歸榖梁傳以其去諸侯故逃之也)
　穀梁子曰逃義曰逃逃者匹夫之事上二年諸侯戍
　陳今楚令尹來伐諸侯又救之亦既勤矣為陳侯計
　者下令國中大申儆備立太子以固守親聽命於諸
　侯謀禦敵之策當是時晉君方明八卿和睦諸侯聽
　命必能致力於陳矣不此之顧棄儀衛而逃歸此匹
　夫之事耳夫義路也禮門也輕棄中國惟蠻荒之懼
　是不能由是路出入是門故書逃歸以罪之可謂深
　切著明矣(髙氏曰楚人以陳叛故殺公子壬夫而亟/討陳晉雖為陳再合諸侯卒不能攘楚以)
　(安中國故陳侯内為二慶所逼而逃歸也然為一國/之君而不能自立從蠻荆則懼為中國所伐從中國)
　(則又懼楚若匹夫之逃亦可羞矣范氏曰鄭伯欲從/中國而罹其凶禍諸侯莫有討心陳侯於是懼而去)
　(之背盟從逆書逃以抑之廬陵李氏曰陳自此後直/至襄二十七年昭元年宋虢之㑹始與則以晉楚之)
　(分伯故也汪氏曰春秋於諸侯之逃楚者皆不書惟/陳鄭之逃中國則書之所以辨内外而予齊晉也)
(丙靈王/申七年)八年(晉悼八齊靈十七衛獻十二蔡景二十七/鄭簡公嘉元年曹成十三陳哀四杞孝二)
(宋平十一秦景十二楚共/二十六吳壽夢二十一)
春王正月公如晉
(左傳春公如晉且聴朝聘之數汪氏曰襄公嗣位甫及/八年而三朝于晉自宣公媚齊之外春秋事霸之禮未)
(有若是其勤也晉悼之立未十年而魯君四朝矣豈非/倍於諸侯事天子五年一朝之制乎悼公改命朝聘之)
(數其亦知過矣廬陸李氏曰左氏疏曰昭三年鄭子太/叔云文襄之伯也令諸侯三歲而聘五歲而朝自襄以)
(後晉德少衰諸侯朝聘無復定凖今晉悼復修伯業更/合諸侯故公朝晉而禀其多少如公朝者葢亦非一晉)
(侯謙不敢在國約束故出外合之又難煩諸侯使大夫/聴命故為邢丘之㑹以命朝聘之數耳其數葢亦同文)
(襄/也)
夏葬鄭僖公
(公羊傳賊未討何以/書葬為中國諱也)
　附録(左傳鄭羣公子以僖公之死也謀子駟子駟先/之夏四月庚辰辟殺子狐子熙子侯子丁孫撃)
　(孫惡出/奔衛)
鄭人侵蔡獲蔡公子燮
(左傳庚寅鄭子國子耳侵蔡獲蔡司馬公子燮鄭人皆/喜唯子産不順曰小國無文德而有武功禍莫大焉楚)
(人來討能勿從乎從之晉師必至晉楚伐鄭自今鄭國/不四五年弗得寧矣子國怒之曰爾何知國有大命而)
(有正卿童子言焉將為戮矣公羊傳此侵也其言獲何/侵而言獲者適得之也榖梁傳人微者也侵淺事也而)
(獲公子公子病矣杜氏曰鄭侵蔡欲以求媚於晉既無/晉令又無直辭主少興師動而無謀以生國患故貶之)
(稱人王氏箋義曰鄭欲從楚故侵蔡以致楚然後告絶/於晉而與楚平春秋惡其叛中國故子國稱人以示貶)
季孫宿㑹晉侯鄭伯齊人宋人衛人邾人于邢丘
(左傳五月甲辰㑹于邢丘以命朝聘之數使諸侯之大/夫聽命季孫宿齊髙厚宋向戌衛寗殖邾大夫㑹之鄭)
(伯獻捷于㑹故親聽命大夫不書尊晉侯也榖梁傳見/魯之失正也公在而大夫㑹也王氏曰邢丘故邢國河)
(内平臯縣也張氏曰邢自邢丘遷襄國/又遷夷儀汪氏曰衛滅邢晉又取其地)
　蘇轍曰晉悼公修文襄之業改命朝聘之數使諸侯
　之大夫聽命於會大夫稱人衆辭也朝聘之節儉而
　有禮衆之所安也臣則以為大夫稱人貶之也昔周
　公戒成王以繼自今我其立政立事夫不自為政而
　委於臣下是以國之利器示人而不知寶也朝聘事
　之大者重煩諸侯而使大夫聽命無乃以姑息愛人
　而不由德乎使政在大夫而諸侯失國又豈所以愛
　之也後此八年溴梁之㑹悼公初没諸侯皆在而大
　夫獨盟君若贅旒夫豈一朝一夕之故哉故邢丘之
　事魯公在晉而季孫宿㑹見魯之失政也(孫氏曰邢/丘之㑹公)
　(在晉也晉侯不與公㑹而與季孫㑹者襄公微弱政/在季氏故也晉為盟主棄其君而與臣何以宗諸侯)
　(矣/)諸侯之大夫貶而稱人謹其始也(蜀杜氏曰獨書/季孫宿者春秋)
　(以内魯為文書季孫宿則知四國皆大夫也汪氏曰/自齊桓倡霸以來未有以霸主而㑹諸侯之大夫者)
　(北杏稱人貶四國之君首從霸耳翟泉之盟晉雖弛/權然魯君在㑹而晉侯不預猶未以霸主㑹大夫也)
　(悼公復霸而虛朾同盟首以仲孫蔑齊崔杼厠乎其/間繼㑹雞澤又以諸侯之大夫盟陳袁僑焉今而㑹)
　(邢丘且曰重煩諸侯而使大夫聽命然則諸侯之失/政實悼公為之也春秋人諸侯之大夫而不貶季孫)
　(宿葢不書季孫則疑於諸國之微者人諸國之大夫/所以人宿也張氏曰春秋之法必辨等列以大夫而)
　(㑹諸侯必人之者所以嚴君臣之分謹上下之交而/革伯者苟且之政也○啖氏曰左氏云大夫不書尊)
　(晉侯也按尊晉侯則季孫亦當不書且魯君與他國/大夫㑹例書名何獨尊晉侯乎廬陵李氏曰此條左)
　(氏得其事胡氏得其義論其事則不欲煩諸侯者晉/侯之美意也論其義則不可委大夫者春秋之深意)
　(也左氏所謂尊晉侯者亦不/過不以大夫敵諸侯之義耳)
公至自晉
(王氏曰公留晉半歲不與/㑹而歸書至所以危之)
莒人伐我東鄙
(左傳以疆鄫田髙氏曰鄫田接於魯而疆界不明故興/兵伐魯以正之鄫遂屬於莒矣王氏曰見莒子之强魯)
(國之弱而盟主之無威也張氏曰莒人滅鄫而魯不敢/爭伯主不討所以興伐魯疆鄫田之師也襄陵許氏曰)
(莒恃逺滅鄫伐魯以奸齊盟而/伯討不及間晉方患秦楚故也)
秋九月大雩
(左傳/旱也)
冬楚公子貞帥師伐鄭
(左傳冬楚子囊伐鄭討其侵蔡也子駟子國子耳欲從/楚子孔子蟜子展欲待晉子駟曰周詩有之曰俟河之)
(清人壽幾何兆云詢多職競作羅謀之多族民之多違/事滋無成民急矣姑從楚以紓吾民晉師至吾又從之)
(敬共幣帛以待來者小國之道也犧牲玉帛待於二竟/以待强者而庇民焉冦不為害民不罷病不亦可乎子)
(展曰小所以事大信也小國無信兵亂日至亡無日矣/五㑹之信今將背之雖楚救我將安用之親我無成鄙)
(我是欲不可從也不如待晉晉君方明四軍無闕八卿/和睦必不棄鄭楚師遼逺糧食將盡必將速歸何患焉)
(舍之聞之杖莫如信完守以老楚杖信以待晉不亦可/乎子駟曰詩云謀夫孔多是用不集發言盈庭誰敢執)
(其咎如匪行邁謀是用不得于道請從楚騑也受其咎/乃及楚平使王子伯駢告于晉曰君命敝邑修而車賦)
(儆而師徒以討亂畧蔡人不從敝邑之人不敢寧處悉/索敝賦以討于蔡獲司馬燮獻于邢丘今楚來討曰女)
(何故稱兵于蔡焚我郊保馮陵我城郭敝邑之衆夫婦/男女不遑啓處以相救也翦焉傾覆無所控告民死亡)
(者非其父兄即其子弟夫人愁痛不知所庇民知窮困/而受盟于楚孤也與其二三臣不能禁止不敢不告知)
(武子使行人子員對之曰君有楚命亦不使一介行李/告于寡君而即安于楚君之所欲也誰敢違君寡君將)
(帥諸侯以見于/城下唯君圖之)
　齊宣王問於孟子交鄰國有道乎孟子曰有唯智者
　為能以小事大故大王事獯鬻句踐事吳以小事大
　畏天者也畏天者保其國鄭介大國之間困强楚之
　令而欲息肩於晉若能信任仁賢明其刑政經畫財
　賦以禮法自守而親比四鄰必能保其封境荆楚雖
　大何畏焉而子耳子國加兵於蔡獲公子燮無故怒
　楚所謂不修文德而有武功者也楚人來討不從則
　力不能敵從之則晉師必至故國人皆喜而子産獨
　不順焉以晉楚之爭鄭自兹弗得寧矣是以獲公子
　燮特書侵蔡以罪之而公子貞來伐鄭及楚平不復
　書矣平而不書以見鄭之屈服於楚而不信也犧牲
　玉帛待於境上以待强者而請盟其能國乎(髙氏曰/觀左氏)
　(所載則子駟之弑僖公志在事楚矣汪氏曰自襄元/年荆楚肆虐侵宋伐陳圍陳伐鄭皆書大夫之名氏)
　(書帥師而無貶辭者豈與其憑陵中國哉所謂不待/貶絶而罪惡見者也廬陵李氏曰此鄭又從楚之始)
　(也至十一年/蕭魚始從晉)
晉侯使士匄來聘
(左傳晉范宣子來聘且拜公之辱告將用師于鄭公享/之宣子賦摽有梅季武子曰誰敢哉今譬於草木寡君)
(在君君之臭味也歡以承命何時之有武子賦角弓賔/將出武子賦彤弓宣子曰城濮之役我先君文公獻功)
(于衡雍受彤弓於襄王以為子孫藏匄也先君守官之/嗣也敢不承命君子以為知禮汪氏曰魯之事晉甚謹)
(而成公末年至襄十二年士匄荀罃士魴凡四聘於魯/則晉之所以結與國者不亦厚乎宜悼公之得諸侯也)
(盧陵李氏曰此與士/燮來聘言伐郯同)
(丁靈王/酉八年)九年(晉悼九齊靈十八衛獻十三蔡景二十八/鄭簡二曹成十四陳哀五杞孝三宋平十)
(二秦景十三楚共二/十七吳壽夢二十二)
春宋災
(左傳宋災樂喜為司城以為政使伯氏司里火所未至/徹小屋塗大屋陳畚挶具綆缶備水器量輕重畜水潦)
(積土塗巡丈城繕守備表火道使華臣具正徒令隧正/納郊保奔火所使華閲討右官官庀其司向戌討左亦)
(如之使樂遄庀刑器亦如之使皇鄖命校正出馬工正/出車備甲兵庀武守使西鉏吾庀府守令司宫巷伯儆)
(宫二師令四鄉正敬享祝宗用馬于四墉祀盤庚于西/門之外晉侯問於士弱曰吾聞之宋災於是乎知有天)
(道何故對曰古之火正或食於心或食於咮以出内火/是故咮為鶉火心為大火陶唐氏之火正閼伯居商丘)
(祀大火而火紀時焉相土因之故商主大火商人閲其/禍敗之釁必始於火是以日知其有天道也公曰可必)
(乎對曰在道國亂無象不可知也公羊傳曷為或言災/或言火大者曰災小者曰火然則内何以不言火内不)
(言火者甚之也何以書記災也外災不書此何以書為/王者之後記災也榖梁傳外災不志此其志何也故宋)
(也髙氏曰宋自昭文以來亂敗相屬三書宋災見人事/之不修也○劉氏曰穀梁云故宋也非也齊大災又豈)
(故齊乎廬陵李氏曰公羊以為為王者之後記災也穀/梁以為故宋也范氏以宋者孔子之先也左氏以為來)
(告故書也左氏得之左氏載宋司城樂喜救災之政/纎悉備具又載晉侯士弱之問對則其來告必矣)
夏季孫宿如晉
(左傳季武子如晉報宣子之聘也髙氏曰公/朝晉而晉來聘又使報焉事大國之禮勤矣)
五月辛酉夫人姜氏薨
(左傳穆姜薨於東宫始往而筮之遇艮之八☶☶史曰/是謂艮之隨☱☳隨其出也君必速出姜曰亡是於周)
(易曰隨元亨利貞无咎元體之長也亨嘉之㑹也利義之和/也貞事之幹也體仁足以長人嘉㑹足以合禮利物足)
(以和義貞固足以幹事然故不可誣也是以雖隨無咎/今我婦人而與於亂固在下位而有不仁不可謂元不)
(靖國家不可謂亨作而害身不可謂利棄位而姣不可/謂貞有四德者隨而無咎我皆無之豈隨也哉我則取)
(惡能無咎乎必死於此弗得出矣杜氏曰/成公母成十六年為僑如故徒居東宫)
　附録(左傳秦景公使士雃乞師于楚將以伐晉楚子/許之子囊曰不可當今吾不能與晉爭晉君類)
　(能而使之舉不失選官不易方其卿讓於善其大夫/不失守其士競於教其庶人力於農穡商工皁𨽻不)
　(知遷業韓厥老矣知罃禀焉以為政范匄少於中行/偃而上之使佐中軍韓起少於欒黶而欒黶士魴上)
　(之使佐上軍魏絳多功以趙武為賢而為之佐君明/臣忠上讓下競當是時也晉不可敵事之而後可君)
　(其圖之王曰吾既許矣雖不及晉必將出師秋楚/子師于武城以為秦援秦人侵晉晉饑弗能報也)
秋八月癸未葬我小君穆姜
(杜氏曰四月而葬速髙氏曰/别為之諡用文姜之例也)
冬公㑹晉侯宋公衛侯曹伯莒子邾子滕子薛伯把
伯小邾子齊世子光伐鄭十有二月己亥同盟于戲
(左傳冬十月諸侯伐鄭庚午季武子齊崔抒宋皇鄖從/荀罃士匄門于鄟門衛北宫括曹人邾人從荀偃韓起)
(門于師之梁滕人薛人從欒黶士魴門于北門把人郳/人從趙武魏絳斬行栗甲戌師于汜令於諸侯曰修器)
(備盛餱糧歸老幼居疾于虎牢肆𤯝圍鄭鄭人恐乃行/成中行獻子曰遂圍之以待楚人之救也而與之戰不)
(然無成知武子曰許之盟而還師以敝楚人吾三分四/軍與諸侯之鋭以逆來者於我未病楚不能矣猶愈於)
(戰暴骨以逞不可以爭大勞未艾君子勞心小人勞力/先王之制也諸侯皆不欲戰乃許鄭成十一月己亥同)
(盟于戲鄭服也將盟鄭六卿公子騑公子發公子嘉公/孫輒公孫蠆公孫舍之及其大夫門子皆從鄭伯晉士)
(莊子為載書曰自今日既盟之後鄭國而不唯晉命是/聽而或有異志者有如此盟公子騑趨進曰天禍鄭國)
(使介居二大國之間大國不加德音而亂以要之使其/鬼神不獲歆其禋祀其民人不獲享其土利夫婦辛苦)
(墊隘無所底告自今日既盟之後鄭國而不唯有禮與/强可以庇民者是從而敢有異志者亦如之荀偃曰改)
(載書公孫舍之曰昭大神要言焉若可改也大國亦可/叛也知武子謂獻子曰我實不德而要人以盟豈禮也)
(哉非禮何以主盟姑盟而退修德息師而來終必獲鄭/何必今日我之不德民將棄我豈唯鄭君能休和逺人)
(將至何恃於鄭乃盟而還晉人不得志於鄭以諸侯復/伐之十二月癸亥門其三門閏月戊寅濟於隂阪侵鄭)
(次於隂口而還子孔曰晉師可擊也師老而勞且有歸/志必大克之子展曰不可榖梁傳不異言鄭善得鄭也)
(不致恥不能據鄭/也杜氏曰戲鄭地)
　鄭之見伐於楚子駟欲從楚子展曰小國無信兵亂
　日至亡無日矣請完守以老楚仗信以待晉其策未
　為失也而子駟遂及楚盟於是晉師至矣諸侯伐鄭
　晉人令於列國修器備盛餱糧歸老幼居疾于虎牢
　肆𤯝圍鄭鄭人恐乃行成荀偃曰遂圍之以待楚人
　之救而與之戰不然無成知罃曰許之盟而還師以
　備楚吾三分四軍與諸侯之鋭以逆來者於我未病
　楚不能矣猶愈於戰暴骨以逞不可以爭大勞未艾
　(魚廢/反)君子勞心小人勞力先王之制也乃許鄭成同
　盟于戲夫善為國者不師善師者不陣善陣者不戰
　知武子明於善陣之法以佐晉悼公屢與諸侯伐鄭
　楚輒救之而不與之戰楚師遂屈得善勝之道矣故
　下書蕭魚之㑹以美之(杜氏曰伐鄭而書同盟則鄭/受盟可知永嘉吕氏曰按左)
　(氏同盟于戲鄭與焉然柯陵之盟亦書於伐鄭之後/則鄭服未可知今以經考之盟柯陵之後諸侯再伐)
　(鄭則其未得志於鄭可知盟戲之後楚子伐鄭則為/鄭服可知十一年同盟亳城此亦鄭受盟也㑹于蕭)
　(魚亦鄭與㑹也皆書於伐鄭之後比事而二可見矣/汪氏曰齊桓之時在於服楚晉文之時在於勝楚晉)
　(悼之時在於敝楚葢召陵以前楚人連歳加兵於鄭/及次陘之伐屈完來盟而鄭無楚患矣城濮之前楚)
　(滅黄而霸主不能恤敗徐而諸大夫不能救執中國/盟主而在㑹者不敢與之爭既又戌穀逼齊合兵圍)
　(宋戰勝中國威動天下及得臣敗績而楚頵懾服矣/迨夫晉師敗邲之後楚復陵駕中華既縣陳入鄭又)
　(滅蕭圍宋于蜀之㑹慨然以蠻夷之大夫主盟諸夏/而聽命者十有一國卒之保鄭以為已有厲公敗之)
　(於鄢陵三假王命以伐鄭而終不服悼公復霸鄭與/於五㑹之信而猶叛焉悼公欲直擣方城漢水之境)
　(繼齊桓帖荆之績則楚寖强盛未肯服義而昔者處/父之伐不足以屈其力也欲與之决勝復又公館穀)
　(之㨗則暴骨以逞克不可命而先君鄢陵之勝不足/以服其心也於是數伐鄭而不與楚戰使楚人疲於)
　(奔命而莫能爭鄭既有以剉其暴狠之鋒又有以摧/其憑陵之志桓文以降於斯為盛故于戲亳北雖書)
　(同盟以惡鄭之反覆而㑹于蕭魚特筆以著其美也/然悼公四駕伐鄭唯盟戲不致者因子駟之言而未)
　(得志於鄭是以不書至榖梁子所謂恥不能據鄭者/是也亦猶㑹鄬謀陳不成救而不書至㑹耳悼公九)
　(合諸侯獨於于鄬于戲不致春秋豈無意哉廬陵李/氏曰此盟在五㑹之後三駕之前晉方失陳中國之)
　(勢未振鄭又侵蔡楚人之詞稍直故士匄告用師諸/侯不欲戰則内外之心必皆有疑怠矣盟而書同雖)
　(曰同心外楚而其實著其反覆也獨幸五㑹之信在/人心者未忘而荀罃又得善勝之道悼公既歸修德)
　(息民於是有以成三駕之績焉則此盟乃晉楚盛衰/之機括也歟○啖氏曰左氏云冬十月諸侯伐鄭下)
　(又云諸侯復伐之十二月癸亥門其三門葢誤重説/也古史或用周正或用夏正作傳者承兩國之舊史)
　(月數不同/遂兩載之)
　附録(左傳公送晉侯晉侯以公宴于河上問公年季/武子對曰㑹于沙隨之歲寡君以生晉侯曰十)
　(二年矣是謂一終一星終也國君十五而生子冠而/生子禮也君可以冠矣大夫盍為冠具武子對曰君)
　(冠必以祼享之禮行之以金石之樂節之以先君之/祧處之今寡君在行未可具也請及兄弟之國而假)
　(備焉晉侯曰諾公還及衛冠/于成公之廟候鍾磬焉禮也)
楚子伐鄭
(左傳楚子伐鄭子駟將及楚平子孔子蟜曰與大國盟/口血未乾而背之可乎子駟子展曰吾盟固云唯强是)
(從今楚師至晉不我救則楚强矣盟誓之言豈敢背之/且要盟無質神弗臨也所臨唯信信者言之瑞也善之)
(主也是故臨之明神不蠲要盟背之可也乃及楚平公/子罷戎入盟同盟于中分楚莊夫人卒王未能定鄭而)
(歸汪氏曰楚書子者國君自將恃强軋弱慿陵中國之/稱也不書鄭及楚平不書盟不與鄭之從楚也明年諸)
(侯伐鄭則鄭/與楚可知矣)
　附録(左傳晉侯歸謀所以息民魏絳請施舍輸積聚/以貸自公以下苟有積者盡出之國無滯積亦)
　(無困人公無禁利亦無貪民祈以幣更賔以特牲器/用不作車服從給行之期年國乃有節三駕而楚不)
　(能與/爭)
　
　
　
　
　
　
　
　
　
　
　
　
　
　春秋大全卷二十五
欽定四庫全書
　春秋大全卷二十六
　　　　　　　　　　　　明　胡廣等　撰
　　襄公中
(戊靈王/戌九年)十年(晉悼十齊靈十九衞獻十四蔡景二十九/鄭簡三曹成十五陳哀六杞孝四宋平十)
(三秦景十四楚共二/十八吳夀夢二十三)
春公㑹晉侯宋公衞侯曹伯莒子邾子滕子薛伯杞伯
小邾子齊世子光㑹吳于柤
(左傳春㑹于柤㑹吳子壽夢也三月癸丑齊髙厚相太/子光以先㑹諸侯於鍾離不敬士莊子曰髙子相太子)
(以㑹諸侯將社稷是衞而皆不敬棄社稷也其將不免/乎夏四月戊午㑹于柤榖梁傳㑹又㑹外之也杜氏曰)
(吳子在柤晉以諸侯往㑹之故曰㑹吳柤楚地張氏曰/後漢彭城國傳陽縣有柤水汪氏曰成十五年晉率諸)
(侯之大夫㑹吳于鍾離不敢屈吳而往與之㑹已為過/禮今悼公霸業方盛乃合中華十二國之君世子而往)
(主吳以為㑹則是舉天下之諸侯皆宗吳矣雖曰資吳/以困楚然楚弱而吳興去疥瘍而得腹心之疾庸愈乎)
(鄱陽萬氏曰春秋於楚未嘗殊㑹而獨殊㑹吳者葢吳/以周之同姓僭號稱王諸侯宗之以為㑹春秋苟不以)
(殊㑹而外之於中國則是/代宗周為天下之共主矣)
夏五月甲午遂滅偪陽
(左傳晉荀偃士匄請伐偪陽而封宋向戌焉荀罃曰城/小而固勝之不武弗勝為笑固請丙寅圍之弗克孟氏)
(之臣秦菫父輦重如役偪陽人啟門諸侯之士門焉縣/門發鄹人紇抉之以出門者狄虒爾建大車之輪而蒙)
(之以甲以為櫓左執之右拔戟以成一隊孟獻子曰詩/所謂有力如虎者也主人縣布菫父登之及堞而絶之)
(隊則又縣之蘇而復上者三主人辭焉乃退帶其斷以/徇於軍三日諸侯之師久於偪陽荀偃士匄請於荀罃)
(曰水潦將降懼不能歸請班師知伯怒投之以机出於/其間曰女成二事而後告余余恐亂命以不女違女既)
(勤君而興諸侯牽帥老夫以至於此既無武守而又欲/易余罪曰是實班師不然克矣余羸老也可重任乎七)
(日不克必爾乎取之五月庚寅荀偃士匄帥卒攻偪陽/親受矢石甲午滅之書曰遂滅偪陽言自㑹也以與向)
(戌向戌辭曰君若猶辱鎮撫宋國而以偪陽光啟寡君/羣臣安矣其何貺如之若專賜臣是臣興諸侯以自封)
(也其何罪大焉敢以死請乃予宋公宋公享晉侯於楚/丘請以桑林荀罃辭荀偃士匄曰諸侯宋魯於是觀禮)
(魯有禘樂賔祭用之宋以桑林享君不亦可乎舞師題/以旌夏晉侯懼而退入於房去旌卒享而還及著雍疾)
(卜桑林見荀偃士匄欲奔請禱焉荀罃不可曰我辭禮/矣彼則以之猶有鬼神於彼加之晉侯有間以偪陽子)
(歸獻於武宫謂之夷俘偪陽妘姓也使周内史選其族/嗣納諸霍人禮也師歸孟獻子以秦菫父為右生秦丕)
(茲事仲尼○杜氏曰偪陽妘姓國髙氏曰偪陽楚與國/也襄陵許氏曰晉之威德未能服逺躬率諸侯涉楚㑹)
(吳而因道用師滅人之國恃衆剽利無復伯/討則中國之禮義盡矣非之故日而志之也)
公至自㑹
(杜氏曰深諱若公與/上㑹不與下滅也)
楚公子貞鄭公孫輒帥師伐宋
(左傳六月楚子囊鄭子耳伐宋/師于訾母庚午圍宋門于桐門)
晉師伐秦
(左傳晉荀罃伐秦報其侵也家氏曰宋事晉最謹今宋/受兵不速救乃更出師伐秦不書大夫帥師畧之也)
　附錄(左傳衞侯救宋師於襄牛鄭子展曰必伐衞不/然是不與楚也得罪於晉又得罪於楚國將若)
　(之何子駟曰國病矣子展曰得罪於二大國必亡病/不猶愈於亡乎諸大夫皆以為然故鄭皇耳帥師侵)
　(衞楚令也孫文子卜追之獻兆於定姜姜氏問繇曰/兆如山陵有夫出征而喪其雄姜氏曰征者喪雄禦)
　(寇之利也大失圖之衞人追之孫蒯獲鄭皇耳於犬/丘○秋七月楚子囊鄭子耳伐我西鄙還圍蕭八月)
　(丙寅克之九月子耳侵宋北鄙孟獻子曰鄭其有災乎/師競已甚周猶不堪競況鄭乎有災其執政之三子也)
秋莒人伐我東鄙
(左傳莒人間諸侯之有事也故伐我東鄙汪氏曰莒/屢同晉悼之盟而乘間加兵於魯其無忌憚亦甚矣)
公㑹晉侯宋公衞侯曹伯莒子邾子齊世子光滕子
薛伯杞伯小邾子伐鄭
(此三駕之一左傳諸侯伐鄭齊崔杼使太子光先至于/師故長於滕己酉師于牛首永嘉吕氏曰齊世子光序)
(諸侯上主㑹者為之也春秋不改所以示譏言專以强/弱事勢為先後也王氏曰齊世子光以期㑹而長四君)
(葢霸主摟諸侯之術也汪氏曰齊世子光同盟雞澤㑹/戚救陳盟戲㑹柤皆序小邾子之下唯此年伐鄭序滕)
(薛把小邾之上而傳稱光先至于師明年兩伐鄭又序/莒邾之上傳亦云齊太子光宋向戌先至于鄭杜氏皆)
(云為盟主所尊故進之夫諸侯之世子誓於天子而攝/其君者下其君之禮一等則侯國世子宜次於伯爵之)
(君之下考之仲子之言但曰光之立已列於諸侯矣則/齊光未誓於天子而可序於薛伯杞伯之上乎成十五)
(年宋世子成序齊大夫之上昭四年宋世子佐序小邾/子之下以上公世子而次於子爵是則世子未誓於天)
(子以皮幣繼子男之常制也齊光序諸侯之上是晉悼/以私意之向背謂莒邾薛把國弱而卑齊光國大而强)
(故紊周班而進之也况自晉悼之伯莒邾以子爵而常/在薛伯杞伯之上則班爵之等又安可以先王舊制論)
(之哉據事直/書義自見矣)
冬盜殺鄭公子騑公子發公孫輒
(書盜始此左傳初子駟與尉止有爭將禦諸侯之師而/黜其車尉止獲又與之爭子駟抑尉止曰爾車非禮也)
(遂弗使獻初子駟為田洫司氏堵氏侯氏子師氏皆喪/田焉故五族聚羣不逞之人因公子之徒以作亂於是)
(子駟當國子國為司馬子耳為司空子孔為司徒冬十/月戊辰尉止司臣侯晉堵女父子師僕帥賊以入晨攻)
(執政於西宫之朝殺子駟子國子耳刼鄭伯以如北宫/子孔知之故不死書曰盜言無大夫焉子西聞盜不儆)
(而出尸而追盜盜入於北宫乃歸授甲臣妾多逃器用/多喪子産聞盜為門者庀羣司閉府庫慎閉藏完守備)
(成列而後出兵車十七乗尸而攻盜於北宫子蟜帥國/人助之殺尉止子師僕盜衆盡死侯晉奔晉堵女父司)
(臣尉翩司齊奔宋子孔當國為載書以位序聽政辟大/夫諸司門子弗順將誅之子産止之請為之焚書子孔)
(不可曰為書以定國衆怒而焚之是衆為政也國不亦/難乎子産曰衆怒難犯專欲難成合二難以安國危之)
(道也不如焚書以安衆子得所欲衆亦得安不亦可乎/專欲無成犯衆興禍子必從之乃焚書於倉門之外衆)
(而後定榖梁傳稱盜以殺大夫弗以上下道惡/上也程子曰盜殺三卿不稱大夫失卿職也)
　按左氏鄭公子騑當國(汪氏曰攝/君事也)發為司馬輒為司
　空騑與尉止有爭及為田洫司氏堵氏侯氏子師氏
　皆喪田故五族聚羣不逞之徒以作亂入西宫殺三
　卿于朝不稱大夫程氏以為失卿職也卿大夫者國
　君之陪貳(汪氏曰陪伴/也貳副也)政之本也本强則精神折衝
　聞有偃息談笑而卻敵國之兵勝千里之難者矣(汪/氏)
　(曰其上者如孔子相定公夾谷一言而卻萊夷之兵/免魯君於難其次如栁下惠使展喜犒齊師稱先王)
　(之盟言而齊侯乃還又其次如藺相如從趙王㑹秦/王于澠池秦王請趙王鼓瑟相如亦請秦王撃缶左)
　(右欲刃相如相如叱之左右/皆靡秦終不能有加於趙)乃至於身不能保而盜
　得殺之於朝安在其為陪貳乎故削其大夫為當官
　失職者之鑒也(王氏曰易曰小人而乗君子之器盜/思奪之矣上慢下暴盜思伐之矣鄭)
　(三卿之禍其近是乎陳氏曰盜賤者也以賤者而一/日殺三卿鄭之失政甚矣書盜自此始春秋之季小)
　(臣圖柄臣甚者陪臣執國命矣張氏曰鄭之從楚以/勞中國皆公子騑之罪也鄭成公卒之初諸大夫欲)
　(從晉矣騑以官命未改止之及鄵之役僖公如㑹以/從中國而騑弑之及楚子囊伐鄭子展欲堅守以待)
　(晉而騑請從楚以任其咎故騑者從夷之人弑君之/賊也而發輒惟騑是從惡積而不可掩鄭不能討而)
　(盜得殺之此所以不稱殺其大夫也歟廬陵李氏曰/春秋書盜四始於此此條之説張氏最得之夫子騑)
　(之罪豈可以失職蔽之耶不書大夫當討之賊也不/書鄭人不以討賊之義予尉止等也書大夫則疑於)
　(衞縶書鄭人則疑於雍廩又曰正義曰凡言其者是/其所有也君是臣之君故書弑其君臣是君之臣故)
　(書殺其大夫盜者寇賊之名被殺者非盜之所有既/以盜為文故不得言其大夫此義甚精但春秋若欲)
　(書大夫獨不可依蔡侯申例而書曰盜賊鄭大夫某/人乎故不書大夫之説程氏得之而所以不書大夫)
　(之説張/氏得之)
戍鄭虎牢楚公子貞帥師救鄭
(左傳諸侯之師城虎牢而戍之晉師城梧及制士魴魏/絳戍之書曰戍鄭虎牢非鄭地也言將歸焉鄭及晉平)
(楚子囊救鄭十一月諸侯之師還鄭而南至於陽陵楚/師不退知武子欲退曰今我逃楚楚必驕驕則可與戰)
(矣欒黶曰逃楚晉之恥也合諸侯以益恥不如死我將/獨進師遂進己亥與楚師夾潁而軍子蟜曰諸侯既有)
(成行必不戰矣從之將退不從亦退退楚必圍我猶將/退也不如從楚亦以退之宵涉潁與楚人盟欒黶欲伐)
(鄭師荀罃不可曰我實不能禦楚又不能庇鄭鄭何罪/不如致怨焉而還今伐其師楚必救之戰而不克為諸)
(侯笑克不可命不如還也丁未諸侯之師還侵鄭北鄙/而歸楚人亦還公羊傳孰戍之諸侯戍之曷為不言諸)
(侯戌之離至不可得而序故言戌也諸侯已取之矣曷/為繫之鄭諸侯莫之主有故反繫之鄭榖梁傳其曰鄭)
(虎牢決鄭/乎虎牢也)
　虎牢之地城不繫鄭者責在鄭也戍而繫鄭者罪諸
　侯也(孫氏曰此伐鄭諸/侯戍鄭虎牢也)曷為責鄭設險所以守國有
　是險而不能設犧牲玉帛待盟境上使其民人不享
　土利辛苦墊隘(汪氏曰猶/委頓也)無所底告然後請成故城
　不繫鄭者責其不能有也(程子曰責鄭不能/守故不繫於鄭)曷為罪
　諸侯夫鄭人從楚固云不義然中國所以城之者非
　欲斷荆楚之路為鄭蔽也駐師阨險以逼之爾至是
　伐而復戍焉猶前志也則可謂以義服之乎故戍而
　繫鄭者若曰鄭國分地受諸天子非列國所得專所
　以罪諸侯也(張氏曰罪諸侯者責霸主之寡謀前年/戍陳不能制楚以保陳矣又踵前轍而)
　(勞諸侯以戍守罷敝中國恃力逼小豈霸主服人之/道乎故反繫之鄭以罪之汪氏曰陳已服而悼公命)
　(諸侯戍之春秋書戍陳著其人心不協保陳不終遂/致陳侯之逃也鄭未服而悼公戌虎牢以逼之春秋)
　(書戌鄭虎牢著其據地利以脅鄭而反使楚人得以/竊救患之名也是故戍陳雖善而後書陳侯逃歸則)
　(戍陳為無功矣戍虎牢雖未為不善而下書楚救鄭/則中國為有罪矣故陳氏謂凡戍不書惟晉悼公之)
　(戍陳鄭也/特書之)聖人既以虎牢還繫於鄭又書楚公子貞
　帥師救鄭諸侯之罪益明矣夫以救許楚所以深罪
　諸侯不能保鄭肆其陵逼曽荆楚之不若也亦可謂
　深􁂒著明也哉(蜀杜氏曰諸侯伐鄭而戍虎牢聖人/於其伐也書其爵而於其戍没言之)
　(是與其伐而不與其戍也今書楚公子之救者所以/疾諸侯也汪氏曰楚屢救鄭矣宣元年蒍賈二年鬭)
　(椒成九年子重十六年楚子十七年子重及公子申/之類皆不書其志在於爭中國不可許之以救也然)
　(聖人之作春秋愛而知其惡憎而知其善晉中國之/侯伯也楚肆亂之蠻荒也晉文公懐怨以攻衞過於)
　(侵暴則書楚人救衞晉悼公據險以阨鄭肆其陵逼/則書楚公子貞救鄭皆所以備責霸者之不仁而見)
　(荆蠻反有救患之善也既而楚救衞而終不能保衞/楚救鄭而終不能爭鄭又以著外不勝内之常理耳)
　(雖然前書晉悼救陳而陳卒屬於楚此書楚救鄭而/鄭遂服於晉得鄭而棄陳悼公葢惑於諸大夫之言)
　(以為陳近於楚是以計近功而背大義急於此而緩/於彼也○廬陵李氏曰虎牢係鄭三傳亦不同公羊)
　(注與左氏通榖梁説無意義不可從胡氏葢因下文/有楚救鄭之書凡救者善則伐者不善故罪諸侯此)
　(義甚精而張氏責伯主寡謀之説亦發明得春秋特/書三戍之義又曰陳氏曰不繫之鄭者為天下城之)
　(者也係之鄭者為鄭戍之也是故楚丘不繫之衞縁/陵不繫之把梁山沙鹿不繫之晉皆非一國之辭也)
　(邢鄑郚繫之紀彭城係之宋皆一國之辭也此亦一/説所謂為天下城之者豈非何氏所謂欲共拒楚者)
　(歟又曰陳氏曰書救陳見晉之終失陳書救鄭見楚/之終失鄭此雖與例不合然亦足以見晉悼公之編)
　(特書晉楚/二救之義)
公至自伐鄭
(襄陵許氏曰書楚救鄭而/致公知諸侯之避楚也)
　附録(左傳王叔陳生與伯輿爭政王右伯輿王叔陳/生怒而出奔及河王復之殺史狡以説焉不入)
　(遂處之晉侯使士匄平王室王叔與伯輿訟焉王叔/之宰與伯輿之大夫瑕禽坐獄於王庭士匄聽之王)
　(叔之宰曰篳門閨竇之人而皆陵其上其難為上矣/瑕禽曰昔平王東遷吾七姓從王牲用備具王賴之)
　(而賜之騂旄之盟曰世世無失職若篳門閨竇其能/來東厎乎且王何賴焉今自王叔之相也政以賄成)
　(而刑放於寵官之師旅不勝其富吾能無篳門閨竇/乎唯大國圖之下而無直則何謂正矣范宣子曰天)
　(子所右寡君亦右之所左亦左之使王叔氏與伯輿/合要王叔氏不能舉其契王叔奔晉不書不告也單)
　(靖公為卿士/以相王室)
(已靈王/亥十年)十有一年(晉悼十一齊靈二十衞獻十五蔡景/三十鄭簡四曹成十六陳哀七把孝)
(五宋平十四秦景十五楚/共二十九吳壽夢二十四)
春王正月作三軍
(左傳春季武子將作三軍告叔孫穆子曰請為三軍各/征其軍穆子曰政將及子子必不能武子圄請之穆子)
(曰然則盟諸乃盟諸僖閎詛諸五父之衢正月作三軍/三分公室而各有其一三子各毁其乗季氏使其乗之)
(人以其役邑入者無征不入者倍征孟氏使半為臣若/子若弟叔孫氏使盡為臣不然不舍公羊傳三軍者何)
(三卿也作三軍何以書譏何譏爾古者上卿下卿上士/下士榖梁傳作為也古者天子六師諸侯一軍作三軍)
(非正也杜氏曰季氏欲專其民人因以改作三子三分/國之民衆又各自壊其車乗以足成三軍季氏使車乗)
(之人率其邑役入季氏者無公征不入季氏者則使公/家倍征之設利病欲驅使入已孟氏取其子弟之半四)
(分其乗之人以三歸公而取其一叔孫氏盡取子弟以/其父兄歸公不如是則三家不舍其故而改作也孔氏)
(曰如上所分則三家所得各以父兄子弟分為四季氏/盡取四分叔孫氏取子弟而以父兄歸公孟氏止取其)
(子弟之半而以三歸公葢分國民為十二三家得七公/得五也役今之丁也邑今賦税也萬二千五百人為軍)
　三軍魯之舊也古者大國三軍次國二軍小國一軍
　魯侯封於曲阜地方數百里天下莫强焉及僖公時
　能復周公之宇而史克作頌其詩曰公車千乗説者
　以為大國之賦也(毛氏曰大國/之賦千乗)又曰公徒三萬説者
　以為大國之軍也(鄭氏曰大國三軍三萬七千五百/人三萬舉成數也朱子曰車千乘)
　(法當用十萬人而為步卒七萬二千人然盡用之是/舉國而行故其用三軍而已三軍為車三百七十五)
　(乗三萬七千五百人其為步卒不過二/萬七千人舉其中以成數言故曰三萬)故知三軍魯
　之舊爾然車而謂之公車則臣下無私乗也徒而謂
　之公徒則臣下無私民也若有侵伐諸卿更帥以出
　事畢則將歸於朝車復於甸甲散於兵卒還於邑將
　皆公家之臣兵皆公家之衆不相繫也文宣以來政
　在私門襄公幼弱季氏益張廢公室之三軍而三家
　各有其一季氏盡征焉而舊法亡矣是以謂之作(永/嘉)
　(吕氏曰孟氏稍弱所以只使半為臣季氏彊直欲盡/無公室也齊氏曰周公封曲阜地方七百里詩頌僖)
　(公復周公之宇云公徒三萬則魯本有三軍後以伯/主之令軍多則貢重故減為二軍今復増置中軍耳)
　(軍舊屬公有事則三卿更互帥之今三家以公幼弱/故分軍征各入已也或問王制大國三軍次國二軍)
　(周公之封於魯得用郊禘之禮設兩觀乗大路豈獨/受二軍而已哉是知自伯禽以來固已有三軍矣往)
　(往自文宣而下軍政隳壊不補其闕自此年以前國/之三軍皆屬於公有事則諸卿分帥以行然當時諸)
　(卿私乘必多於公車矣至是季武子欲專主一軍故/請於叔孫穆子欲重新整頓作三軍申明約束一也)
　(三家各毁其私乗以補足三軍之數二也三子各主/一軍專其役邑而公無與焉三也故謂之作三軍乎)
　(公無與焉而不疑葢公年十四生於帷墻之中不知/君國子民之道殆與晉悼異矣茅堂胡氏曰是也魯)
　(自有三軍而謂作者變其法制爾先儒為舍中軍所/誤故以魯本二軍而有復古之説汪氏曰費誓稱魯)
　(人三郊三遂説者謂大國三軍故三郊三遂則魯舊/有三軍明矣然春秋書作三軍葢是時軍政隳壊而)
　(公室之三軍不能備王制之舊是以季氏借改作之/名而專兵權也孔氏正義謂僖公復古制作三軍至)
　(文公以來霸國以軍多貢重遂自減為二軍至此復/作三軍然成二年四卿並將則三軍未嘗廢也特以)
　(僖公而後世卿强盛既有三桓又有臧孫氏仲氏叔/氏之類是以采邑所取既多而公室之兵軍數廢闕)
　(及是三家三分公室又壞已之車乗以復三軍之本/制其實欲奪公家之兵為已私爾聖人不以作三軍)
　(係之三家者其意曰魯國雖失兵權而聖王之大法/則不使兵權不在公室也經凡書作者不宜作也如)
　(作丘甲作南門作雉門兩觀皆譏也三軍魯之舊制/而亦書作學者習其讀而問其傳則知罪之在矣)
　其明年季孫宿救台遂入鄆又其後享范獻子而公
　臣不能具三耦民不屬公可知矣春秋書其作舍以
　見昭公失國定公無正而兵權不可去公室有天下
　國家者之所宜鑒也(分陳氏曰書作三軍志三家之/  公室也  家氏曰析三軍以)
　(為三而三家各有其一為國君者僅擁虚器於上國/非其國乾侯之禍權輿於此春秋書城費於前書作)
　(三軍於後所以垂人臣負固跋扈之戒三趙氏曰公/羊云三卿也按魯卿素已有四五不止  也榖梁又)
　(云諸侯一軍按國有小大軍制當異周禮小國一軍/據魯初封時最為大國非一軍明矣  廬陵李氏曰)
　(此條其制國分民之説左氏得之而正義尤詳胡氏/張氏諸家多從之但杜氏以為魯舊二軍今増立中)
　(軍為三軍胡氏以為魯本有三軍今不過廢公室之/三軍而三家各有其一故謂之作耳此處小不合然)
　(疏又曰成王封周公時必有三軍後以軍多貢重故/自減為二軍耳非是魯衆不滿三軍也若如此説則)
　(亦無碍於胡氏之義矣但觀成公作丘甲之後四卿/並將則魯未必止三軍也當從胡氏舍中軍見昭五)
　(年/)
夏四月四卜郊不從乃不郊
(榖梁傳夏四月不時也四卜非禮也臨川吳氏曰因四/卜之瀆以著魯郊之僭汪氏曰僖三十一年亦四卜郊)
(不從但書免牲不書不郊葢免牲則不郊可知此云不/郊則卜免牲不吉而不敢免也髙氏曰魯不當郊郊非)
(禮也今不郊者非知其非禮故也乃卜/不從故耳直書不郊則不復免牲矣)
鄭公孫舍之帥師侵宋
(左傳鄭人患晉楚之故諸大夫曰不從晉國幾亡楚弱/於晉晉不吾疾也晉疾楚將辟之何為而使晉師致死)
(於我楚弗敢敵而後可固與也子展曰與宋為惡諸侯/必至吾從之盟楚師至吾又從之則晉怒甚矣晉能驟)
(來楚將不能吾乃固與晉大夫説之使疆埸之司惡於/宋宋向戌侵鄭大獲子展曰師而伐宋可矣若我伐宋)
(諸侯之伐我必疾吾乃聽命焉且告於楚楚師至吾又/與之盟而重賂晉師乃免矣夏鄭子展侵宋杜氏曰欲)
(以致/諸侯)
公㑹晉侯宋公衞侯曹伯齊世子光莒子邾子滕子薛
伯杞伯小邾子伐鄭
(此三駕之二左傳四月諸侯伐鄭己亥齊大子光宋向/戍先至於鄭門於東門其莫晉荀罃至於西郊東侵舊)
(許衞孫林父侵其北鄙六月諸侯㑹於北林師於向右/還次於瑣圍鄭觀兵於南門西濟於濟隧髙氏曰以前)
(伐未得志而鄭復來侵宋故也○廬陵李氏曰世子光/屢以先至而進列悼公一時借以勸諸侯之趨事然莊)
(公之所以易晉/者葢始於此矣)
秋七月己未同盟于亳城北
(左傳鄭人懼乃行成秋七月同盟于亳范宣子曰不慎/必失諸侯諸侯道敝而無成能無貳乎乃盟載書曰凡)
(我同盟母蕰年毋壅利毋保姦毋留慝救災患恤禍亂/同好惡奬王室或間茲命司慎司盟名山名川羣神羣)
(祀先王先公七姓十二國之祖明神殛之俾失其民隊/命亡氏踣其國家程子曰鄭服而同盟也隨復從楚伐)
(宋云同見其反覆杜氏曰亳城鄭地汪氏曰偃師也故/湯都廬陵李氏曰悼公四同盟止此正義曰盟告諸神)
(而先稱二司知其是天神也覲禮諸侯覲於天子為宫/方三百步壇十有二尋深四尺加方明于其上方明者)
(木也方四尺設六色青赤白黒𤣥黄設六玉圭璋琥鐄/璧琮公侯伯子男皆就其旂而立天子祀方明禮日月)
(四瀆山川丘陵鄭𤣥云方明者上下四方神明之象也/㑹同而盟明神鑑之謂之天之司盟有象者猶宗廟之)
(有主乎觀正義此言則似亦可以同盟為覲禮之同盟/姑存于此又曰啖子以戲與亳三盟鄭皆不與故此盟)
(止言十二國葢鄭未服而諸侯自同盟也以柯陵之盟/觀之則杜氏所謂伐而書同盟鄭與盟可知之説不通)
(矣故啖/説疑是)
公至自伐鄭
(榖梁傳不以後致盟後復伐鄭也臨川吳氏曰以前事/致者見雖同盟而未得鄭也范氏曰傳例曰已伐而盟)
(復伐者則以伐致盟不復伐者則以㑹致廬陵李氏曰/此盟後致伐以先事致與伐楚盟召陵致伐書法同然)
(彼以服楚為大則書致伐者宜也此則未能服鄭正與/柯陵事同而書至異者何也榖梁疏以柯陵為公不同)
(乎伐鄭故以㑹為大此為楚强諸侯畏之故以伐為大/此説亦强通以此為盟後更伐柯陵獨不盟後復伐乎)
(以此為楚强柯陵楚獨不强乎葢厲公三伐終不能服/鄭則只以常例書之此則三駕之後蕭魚序績方以㑹)
(至故兩書至伐以見兵事之未可息而終書至㑹/以見中國之所以安所謂不一勞者不永逸也歟)
楚子鄭伯伐宋
(左傳楚子囊乞旅于秦秦右大夫詹帥師/從楚子將以伐鄭鄭伯逆之丙子伐宋)
　盟于亳城北鄭服而同盟也(杜氏曰伐鄭而書/同盟鄭與盟可知)尋復
　(扶又/反)從楚伐宋故書同盟見(音/現)其既同而又叛也既
　同而又叛從子展之謀欲致晉師而後與之也(髙氏/曰葢)
　(用公孫舍之之謀以伐宋自信於楚而/數叛晉使楚道敝而固與晉以托國焉)故亳之盟其
　載書曰或間茲命明神殛之俾失其民隊命亡氏踣
　其國家雖渝此盟而不顧也噫慢鬼神至於此極而
　盟猶足恃乎
公㑹晉侯宋公衞侯曹伯齊世子光莒子邾子滕子薛
伯杞伯小邾子伐鄭㑹于蕭魚
(此三駕之三左傳九月諸侯悉師以復伐鄭諸侯之師/觀兵於鄭東門鄭人使王子伯駢行成甲戌晉趙武入)
(盟鄭伯冬十月丁亥鄭子展出盟晉侯十二月戊寅㑹/于蕭魚庚辰赦鄭囚皆禮而歸之納斥候禁侵掠晉侯)
(使叔肸告于諸侯公使臧孫紇對曰凡我同盟小國有/罪大國致討苟有以藉手鮮不赦宥寡君聞命矣鄭人)
(賂晉侯以師悝師觸師蠲廣車軘車淳十五乗甲兵備/凡兵車百乗歌鐘二肆及其鏄磬女樂二八晉侯以樂)
(之半賜魏絳曰子教寡人和諸戎狄以正諸華八年之/中九合諸侯如樂之和無所不諧請與子樂之辭曰夫)
(和戎狄國之福也八年之中九合諸侯諸侯無慝君之/靈也二三子之勞也臣何力之有焉抑臣願君安其樂)
(而思其終也詩曰樂只君子殿天子之邦樂只君子福/禄攸同便蕃左右亦是帥從夫樂以安德義以處之禮)
(以行之信以守之仁以厲之而後可以殿邦國同福禄/來逺人所謂樂也書曰居安思危思則有備有備無患)
(敢以此規公曰子之教敢不承命抑微子寡人無以待/戎不能濟河夫賞國之典也藏在盟府不可廢也子其)
(受之魏絳於是乎始有金石之樂禮也公羊傳此伐鄭/也其言㑹于蕭魚何葢鄭與㑹爾杜氏曰蕭魚鄭地)
　程氏曰㑹于蕭魚鄭又服而請㑹也(何氏曰中國以/鄭故三年之中)
　(五起兵至是乃服其後無干戈之患二十餘年故喜/而詳録其㑹孫氏曰言伐言㑹者得鄭之詞也鄭自)
　(桓文後晉楚爭之久矣晉悼此嵗大合諸侯今始得/之亦能有鄭踰二十年此晉悼之績也陳氏曰有地)
　(㑹而後伐者矣未有伐而後地㑹者也地㑹而後伐/未集事之辭也伐而後地㑹集事之辭也伐鄭㑹于)
　(蕭魚序績也王氏箋義曰書公㑹伐鄭再書㑹于蕭/魚葢美晉侯之功也亦猶楚屈完來盟于師再書盟)
　(于召陵之義也汪氏曰㑹于蕭魚與盟于召陵書法/正同皆一經之特筆所以序二霸之績然召陵則先)
　(書屈完來盟蕭魚不書鄭㑹者夷狄之服義必明著/其請盟之跡鄭之服晉雖不著鄭㑹而書㑹于蕭魚)
　(公至自㑹楚人執鄭行人良霄/於伐鄭之下則得鄭可知矣)不書鄭㑹謂其不可
　信也(汪氏曰晉趙武入盟鄭伯鄭子展出盟晉侯/經皆畧之謂鄭不可信而小信不足恃也)而
　晉悼公推至誠以待人信鄭不疑禮其囚而歸焉納
　斥候(杜氏曰不相備也許氏曰/斥度候望也以望烽燧)禁侵掠遣叔肸告于
　諸侯而鄭自此不復背晉者二十四年(汪氏曰昭四/年㑹申鄭始)
　(從/楚)至哉誠之能感人也(汪氏曰齊桓伯業至葵丘而/盛桓公束牲載書而不歃血)
　(天下諸侯咸喻乎桓公之志晉悼伯業至蕭魚而盛/悼公信鄭不疑不復以諸侯同盟而鄭自此不復叛)
　(葢要之以信而使人强從不/若待之以誠而使人自服也)自悼公能謀於魏絳以
　息民聽於知武子而不與楚戰故三駕而楚不能與
　之爭雖城濮之績不越是矣(蘇氏曰自鄭人侵蔡之/後晉楚爭鄭五年之間)
　(晉人四以諸侯伐鄭楚輒救之晉用知罃之謀未嘗/與楚人戰至是楚不能應遂全師以服鄭鄭乃固與)
　(晉楚不能爭雖城濮之克不能過也劉氏曰春秋嘉/善矜不能悼公之服鄭也有道其信義著於諸侯非)
　(一日之積此善之可嘉者也鄭伯之欲從中國也亦/非一日之積逼於楚之强而未果此不能之可矜者)
　(也然則晉之取鄭鄭之下晉不始於㑹蕭魚之日其/信已在前矣至其㑹也諸侯以小息中國以小安是)
　(乃有貴乎約信者也其義不言而諭不盟而壹故畧/其文以見其實葢春秋成人之美之意也不以戰伐)
　(為善不以盟誓為信示以救災患恤禍亂同好惡奬/王室而逺人服矣永嘉吕氏曰悼公再霸之烈其最)
　(可稱道者蕭魚之㑹以盟則不如屈完之來有以服/其心以戰則不如城濮之師有以讋其氣然以荆楚)
　(方强子囊為政而凜然有憚晉之心雖或時帥師徒/以示不怯而卒不能以陵駕中國者豈無故哉觀子)
　(囊之言則晉悼之所以能服楚者固有道矣廬陵李/氏曰晉悼三駕止此八年九合亦止此自襄八年後)
　(晉楚爭鄭三年之間晉四興師伐鄭楚輒救之然悼/公之服鄭也不以盟誓為信不以威力為武所謂善)
　(勝者也故晉之制楚者三文公以力勝厲公以幸勝/悼公以善勝其亦庶幾乎召陵之不戰乎伐楚盟召)
　(陵伐鄭㑹蕭魚/皆序績之文也)
公至自㑹
(榖梁傳伐而後㑹不以伐鄭致得鄭伯之辭也范氏曰/鄭與㑹而服中國喜之故以㑹致程子曰兵不加鄭故)
(書至自㑹髙氏曰春秋以變文為褒貶屢書盟而不信/則以不書盟為誠屢書伐而無功則以不致伐為美也)
(廬陵李氏曰厲公三伐終以伐致悼/公三伐終以㑹致春秋之立文精矣)
楚人執鄭行人良霄
(左傳鄭人使良霄大宰石􁎕如楚告將服於晉曰孤以/社稷之故不能懐君君若能以玉帛綏晉不然則武震)
(以攝威之孤之願也楚人執之書曰行人言使人也榖/梁傳行人者挈國之辭也杜氏曰書行人言非使人之)
(罪古者兵交使在其間所以通命示整或執殺之皆為/譏也既成而後告故書在蕭魚下啖氏曰稱行人而執)
(以其事執也不稱行人而執以已執也襄陵許氏曰書/楚執良霄見楚之力盡於是矣髙氏曰鄭使良霄告絶)
(于楚楚不能得鄭故執良霄以舒憤懣不平之氣自是/不復出師以與晉爭鄭於是堅從晉矣汪氏曰悼公之)
(四伐鄭于戲則楚子伐鄭戍虎牢則公子貞救鄭亳北/則楚鄭伐宋或伐或救或挾鄭以病中國獨至於蕭魚)
(僅能止鄭之一卿而不能出師葢勢/窮力屈知義之不可敵而不敢抗也)
冬秦人伐晉
(左傳秦庶長鮑庶長武帥師伐晉以救鄭鮑先入晉地/士魴御之少秦師而弗設備壬午武濟自輔氏與鮑交)
(伐晉師己丑秦晉戰於櫟晉師敗績易秦故也髙氏曰/秦景公妹為楚共王夫人於是為楚伐晉報去年之役)
(家氏曰晉為秦所敗春秋畧敗而/不書不與秦人之為楚而救鄭也)
(庚靈王十/子一年)十有二年(晉悼十二齊靈二十一衞獻十六/秦景二十一鄭簡五曹成十七陳)
(哀八杞孝六宋平十五秦景十/六楚共三十吳壽夢二十五卒)
春王三月莒人伐我東鄙圍台
(公羊傳邑不言圍此其言圍何伐而言圍者取邑之辭/也伐而不言圍者非取邑之辭也榖梁傳伐國不言圍)
(邑舉重也取邑不書圍安足書也髙氏曰諸侯伐我未/有言圍邑者書圍邑自此始莒人間嵗伐我公五與莒)
(子㑹宜其釋怨同好矣而見伐不已則魯/弱可知矣杜氏曰台琅邪費縣南有台亭)
季孫宿帥師救台遂入鄆
(左傳季武子救台遂入鄆取其鍾以為公盤公羊傳大/夫無遂事此其言遂何公不得為政爾榖梁傳遂繼事)
(也受命而救台不受命/而入鄆惡季孫宿也)
　鄆莒邑也(髙氏曰文十二年嘗帥師城鄆矣魯不能/守復為莒所取今復取之季孫因救台而)
　(入鄆是/無君也)遂者生事也入者逆詞也大夫無遂事受命
　而救台不受命而入鄆惡季孫宿之擅權使公不得
　有為於其國也(何氏曰時公微弱政教不行/故宿遂取鄆以自益其邑)或曰古
　者命將得專制閫外之事(前漢書馮唐傳上古王者/遣將也曰閫以内寡人制)
　(之閫以外/將軍制之)有可以安國家利社稷者專之可也曰此
　為境外言之也若在邦域之中而專行之非有無君
　之心者不敢為也昭公逐定無正夫豈一朝一夕之
　故哉其所由來者漸矣(家氏曰宿始繼其父即美城/賜邑繼而作三軍取公室之)
　(丘甸以為己之私有今而救台遂事入鄆取邑以自/廣其心非為國也汪氏曰春秋書遂事者十九而内)
　(大夫遂事有三公子遂如京師遂如晉乃受君命而/以二事出者也公子結媵陳人之婦于鄄遂及齊侯)
　(宋公盟季孫宿救台遂入鄆皆以一事出而專繼事/者也然結之遂盟致三國之伐乃禮樂之事事雖有)
　(害而意猶公也宿之入鄆乃征伐之事事雖有利而/意則純乎私矣於惡之中又有惡焉遂入鄆之類是)
　(也廬陵李氏曰襄公之編書救邑者二此年救台十/五年救成葢作三軍之後魯益弱矣以區區之邾莒)
　(而連年來伐况齊乎然季孫救台遂入鄆而不忌公/親救成乃至遇而不敢前君弱臣强又可見矣○劉)
　(氏曰公羊云伐而言圍者取邑之辭也非也伐一事/也圍一事也取一事也三者不相亂而猶云云不亦)
　(惑乎榖梁云取邑不書圍安足書/也亦非也取邑不書有所避爾)
夏晉侯使士魴來聘
(左傳夏晉士魴來聘且拜師杜氏曰謝前年伐鄭/師襄陵許氏曰晉悼服鄭抑楚而聘魯善持勝也)
秋九月吴子乘卒
(吳始書卒左傳秋吳子壽夢卒臨於周廟禮也凡諸侯/之喪異姓臨於外同姓於宗廟同宗於祖廟同族於禰)
(廟是故魯為諸姬臨於周廟為邢凡蔣茅胙祭臨於周/公之廟蜀杜氏曰宣十八年録楚子旅卒者甚其暴盛)
(而諸侯交接赴告之相親也此書吳子卒亦以其暴盛/且明諸侯通之㑹之而赴告之相及也孫氏曰不書葬)
(者罪大惡/重貶之也)
冬楚公子貞帥師侵宋
(左傳冬楚子囊秦庶長無地伐宋師於楊梁以報晉之/取鄭也髙氏曰秦人與焉而削之者楚人率秦故專罪)
(楚也汪氏曰傳言伐而經書侵貶之/也廬陵李氏曰著楚之無能為也)
　附録(左傳靈王求后於齊齊侯問對於晏桓子桓子/對曰先王之禮辭有之天子求后於諸侯諸侯)
　(對曰夫婦所生若而人妾婦之子若而人無女而有/姊妹反姑姊妹則曰先守某公之遺女若而人齊侯)
　(許昏王使/隂里結之)
公如晉
(左傳公如晉朝且拜士魴之辱禮也髙氏曰晉侯一使/人來聘而公遂親往朝之事晉之禮恭矣○趙氏曰按)
(大國使聘即須自往拜之是公無/寧嵗也而左氏言禮也一何謬乎)
　附録(左傳秦嬴歸于楚楚司馬子/庚聘于秦為夫人寧禮也)
(辛靈王十/丑二年)十有三年(晉悼十三齊靈二十二衞獻十七/蔡景三十二鄭簡六曹成十八陳)
(哀九杞孝七宋平十六秦景十七/楚共三十一卒吳諸樊遏元年)
春公至自晉
(左傳孟獻子書勞于廟禮也蜀杜氏曰公行必致危之/也今踰年而返不可不致之廬陵李氏曰左氏告至例)
(桓二年傳曰告于廟也桓十六年傳曰以飲至之禮也/此年曰書勞于廟也然則三事偏行一禮則亦書至悉)
(闕則不書此亦/一説姑存之)
公如晉
(左傳夏邿亂分為三師救邿遂取之凡書取言易也用/大師焉曰滅弗地曰入公羊傳邿者何邾婁之邑也曷)
(為不繫乎邾婁諱亟也杜氏曰邿小國任城亢父縣有/邿亭髙氏曰魯乗亂滅之以為附庸不言滅者内大惡)
(故婉其辭也襄陵許氏曰晉始息民是以楚侵宋而不/報魯取邿而不討取無大亂而已○劉氏曰左氏云凡)
(書取言易非也春秋褒善貶惡難易何足記乎汪氏/曰公羊以邿為邾邑然不書伐邾則非邾邑明矣)
　附録(左傳荀罃士魴卒晉侯蒐於綿上以治兵使士/匄將中軍辭曰伯游長昔臣習於知伯是以佐)
　(之非能賢也請從伯游荀偃將中軍士匄佐之使韓/起將上軍辭以趙武又使欒黶辭曰臣不如韓起韓)
　(起願上趙武君其聽之使趙武將上軍韓起佐之欒/黶將下軍魏絳佐之新軍無帥晉侯難其人使其什)
　(吏率其卒乗官屬以從于下軍禮也晉國之民是以/大和諸侯遂睦君子曰讓禮之主也范宣子讓其下)
　(皆讓欒黶為汰弗敢違也晉國以平數世賴之刑善/也夫一人刑善百姓休和可不務乎書曰一人有慶)
　(兆民賴之其寧惟永其是之謂乎周之興也其詩曰/儀刑文王萬邦作孚言刑善也及其衰也其詩曰大)
　(夫不均我從事獨賢言不讓也世之治也君子尚能/而讓其下小人農力以事其上是以上下有禮而讒)
　(慝黜逺由不爭也謂之懿德及其亂也君子稱其功/以加小人小人伐其技以馮君子是以上下無禮亂)
　(虐並生由爭善也謂之昏/德國家之敝恒必由之)
秋九月庚辰楚子審卒
(左傳楚子疾告大夫曰不榖不德少主社稷生十年而/喪先君未及習師保之教訓而應受多福是以不德而)
(亡師於鄢以辱社稷為大夫憂其𢎞多矣若以大夫之/靈獲保首領以没於地惟是春秋窀穸之事所以從先)
(君於禰廟者請為靈若厲大夫擇焉莫對及五命乃許/秋楚共王卒子囊謀諡大夫曰君有命矣子囊曰君命)
(以共若之何毁之赫赫楚國而君臨之撫有蠻夷奄征/南海以屬諸夏而知其過可不謂共乎請諡之共大夫)
(從/之)
　附録(左傳吳侵楚養由基奔命子庚以師繼之養叔/曰吳乗我喪謂我不能師也必易我而不戒子)
　(為三覆以待我我請誘之子庚從之戰於庸浦大敗/吳師獲公子黨君子以吳為不弔詩曰不弔昊天亂)
　(靡有/定)
冬城防
(左傳書事時也於是將早城臧武仲請俟畢農事禮也/髙氏曰防臧氏之邑也厥後齊髙厚伐我北鄙圍防則)
(城者畏齊也襄陵許氏曰鄭役既息魯政有裕則知取/邿以為利城防以為安而已矣廬陵李氏曰莊二十九)
(年已城防矣今又城之葢臧武仲始受邑也十七年齊/師圍臧孫于防二十四年臧孫自邾如防以求後於魯)
(此一防之始末也觀下年㑹向伐秦齊崔杼皆怠慢不/攝悼公既卒齊師先叛則城防其亦為疆事之備歟)
　附録(左傳鄭良霄大宰石􁎕猶在楚石􁎕言於子囊/曰先王卜征五年而嵗習其祥祥習則行不習)
　(則増修德而改卜今楚實不競行人何罪止鄭一卿/以除其偪使睦而疾楚以固於晉焉用之使歸而廢)
　(其使怨其君以疾其大夫而相/牽引也不猶愈乎楚人歸之)
(壬靈王十/寅三年)十有四年(晉悼十四齊靈二十三衞獻十八/蔡景三十三鄭簡七曹成十九陳)
(哀十杞孝八宋平十七秦景十/八楚康王昭元年吳諸樊二)
春王正月季孫宿叔老㑹晉士匄齊人宋人衞人鄭公
孫蠆曹人莒人邾人滕人薛人把人小邾人㑹吳于向
(左傳春吳告敗于晉㑹于向為吳謀楚故也范宣子數/吳之不德也以退吳人執莒公子務婁以其通楚使也)
(將執戎子駒支范宣子親數諸朝曰來姜戎氏昔秦人/迫逐乃祖吾離于瓜州乃祖吾離被苫葢蒙荆棘以來)
(歸我先君我先君惠公有不腆之田與女剖分而食之/今諸侯之事我寡君不如昔者葢言語漏洩則職女之)
(由詰朝之事爾無與焉與將執女對曰昔秦人負恃其/衆貪于土地逐我諸戎惠公蠲其大德謂我諸戎是四)
(嶽之裔胄也母是翦棄賜我南鄙之田狐狸所居豺狼/所嘷我諸戎除翦其荆棘驅其狐狸豺狼以為先君不)
(侵不叛之臣至于今不貳昔文公與秦伐鄭秦人竊與/鄭盟而舍戍焉於是乎有殽之師晉禦其上戎亢其下)
(秦師不復我諸戎實然譬如捕鹿晉人角之諸戎掎之/與晉踣之戎何以不免自是以來晉之百役與我諸戎)
(相繼于時以從執政猶殽志也豈敢離逷今官之師旅/無乃實有所闕以攜諸侯而罪我諸戎我諸戎飲食衣)
(服不與華同贄幣不通言語不達何惡之能為不與於/㑹亦無瞢焉賦青蠅而退宣子辭焉使即事於㑹成愷)
(悌也於是子叔齊子為季武子介以㑹自是晉人輕魯/幣而益敬其使杜氏曰魯使二卿㑹晉敬事伯國晉人)
(輕魯幣而益敬其使故叔老雖介亦列於㑹也齊崔杼/宋華閲衞北宫括在㑹惰慢不攝故貶稱人葢欲以督)
(率諸侯奬成伯業也向鄭地吳/來在向諸侯㑹之故曰㑹吳)
　使舉上客而叔老並書者以内卿行則不得不書矣
　(孔氏曰卿出聘使及盟㑹皆以大夫為介禮之常也/宿與老二卿㑹晉以卿為介晉為盟主亦列之於㑹)
　(於例聘與㑹唯書使主其介不合書/也魯人以其並列於㑹故並書之也)季孫宿以卿為
　介而不使之免叔老介於宿而不敢避葢兩失之(禮/記)
　(疏大夫為卿上介家氏曰内大夫未有二卿俱㑹者/志二卿之不當並行也襄陵許氏曰四卿帥師自成)
　(公始一卿列㑹自/襄公始大夫張也)雖晉人輕其幣而敬其使於君命
　使人之體豈為得哉(髙氏曰吳來在向諸侯之大夫/往㑹之夫楚結秦以病晉而晉)
　(又交吳以害楚亦相激而然爾重言㑹與㑹鍾離同/任氏曰晉始汲汲於吳將以謀楚也鄭既服但使大)
　(夫㑹焉自是歴昭定不㑹進吳謀楚而吳由此霸去/彼取此春秋何善焉汪氏曰卿使則大夫為介大夫)
　(使則士為介昭二十三年叔孫婼如晉曰寡君之命/介子服回在婼卿而回大夫也今魯以二卿㑹晉而)
　(晉列二卿於㑹晉魯俱失禮矣且自蕭魚而後凡役/皆大夫悼公之怠而霸業之衰也陳氏曰此齊崔杼)
　(宋華閲衞北宫括也其特書人何傳曰惰也則不親/事於㑹也向之㑹悼德衰矣退吳人而卒㑹吳執莒)
　(公子而卒㑹莒諸侯之大夫從晉侯伐秦而悼不自/將荀偃欒黶一爭而大還是故伐秦之役不書晉侯)
　(志晉侯之怠也則諸侯之大夫有不親事於㑹者矣/有霸者之令而大夫不親事悼公為之也自是㑹澶)
　(淵晉趙武宋向戌不書書鄭良霄於城杞鄭游吉不/書書公孫段則君令多不行於大夫矣廬陵李氏曰)
　(晉之㑹吳止此自此以後吳不資於晉晉亦不能致/吳至黄池而兩伯並列矣臨川吳氏曰左氏以此㑹)
　(為吳謀楚然吳在向而晉率諸侯之大夫往㑹之是/晉有求於吳非吳有求於晉也故疑左氏所載事迹)
　(非其實髙氏謀/伐秦之説或是)
　附録(左傳吳子諸樊既除喪將立季札季札辭曰曹/宣公之卒也諸侯與曹人不義曹君將立子臧)
　(子臧去之遂弗為也以成曹君君子曰能守節君義/嗣也誰敢奸君有國非吾節也札雖不才願附於子)
　(臧以無失節固立之/棄其室而耕乃舍之)
二月乙未朔日有食之
夏四月叔孫豹㑹晉荀偃齊人宋人衞北宫括鄭公
孫蠆曹人莒人邾人滕人薛人杞人小邾人伐秦
(晉秦兵爭止此左傳夏諸侯之大夫從晉侯伐秦以報/櫟之役也晉侯待於竟使六卿帥諸侯之師以進及涇)
(不濟叔向見叔孫穆子穆子賦匏有苦葉叔向退而具/舟魯人莒人先濟鄭子蟜見衞北宫懿子曰與人而不)
(固取惡莫甚焉若社稷何懿子説二子見諸侯之師而/勸之濟濟涇而次秦人毒涇上流師人多死鄭司馬子)
(蟜帥鄭師以進師皆從之至于棫林不獲成焉荀偃令/曰雞鳴而駕塞井夷竈惟余馬首是瞻欒黶曰晉國之)
(命未有是也余馬首欲東乃歸下軍從之左史謂魏莊/子曰不待中行伯乎莊子曰夫子命從帥欒伯吾帥也)
(吾將從之從帥所以待夫子也伯游曰吾今實過悔之/何及多遺秦禽乃命大還晉人謂之遷延之役欒鍼曰)
(此役也報櫟之敗也役又無功晉之恥也吾有二位於/戎路敢不恥乎與士鞅馳秦師死焉士鞅反欒黶謂士)
(匄曰余弟不欲往而子召之余弟死而子來是而子殺/余之弟也弗逐余亦將殺之士鞅奔秦於是齊崔杼宋)
(華閲仲江㑹伐秦不書惰也向之㑹亦如之衞北宫括/不書於向書於伐秦攝也秦伯問於士鞅曰晉大夫其)
(誰先亡對曰其欒氏乎秦伯曰以其汰乎對曰然欒黶/汰虐已甚猶可以免其在盈乎秦伯曰何故對曰武子)
(之德在民如周人之思召公焉愛其甘棠況其子乎欒/黶死盈之善未能及人武子所施没矣而黶之怨實章)
(將於是乎在秦伯以為知言為之請於晉而復之髙氏/曰春夏興師煩擾中國將帥不和威德兩弛晉國之政)
(衰矣汪氏曰晉秦七十年之兵爭釁兆於圍鄭怨結於/敗殽禍稔於三戰大舉於九國之伐而終於此役葢自)
(文公之霸合諸侯之師未有若是之衆也然以十三國/之卿大夫帥重兵以壓境而師出無律將各異心徒以)
(煩民功績蔑有晉侯待於境上視若贅旒皆悼公之怠/於政事致諸臣之專恣也○趙氏曰左氏云齊宋大夫)
(不書惰也向之㑹亦如之衞北宫括書於伐秦攝也按/經意以事之邪正褒貶不為其小小幹舉惰怠生文○)
(廬陵李氏曰左氏惰攝之義趙子雖不取之然齊宋書/人諸傳皆無成説以為末命大夫又不當序衞鄭上觀)
(成二年蜀之盟齊大夫列鄭卿/下則此非微者審矣姑從左氏)
己未衞侯出奔齊
(左傳衞獻公戒孫文子甯惠子食皆服而朝日旰不召/而射鴻於囿二子從之不釋皮冠而與之言二子怒孫)
(文子如戚孫蒯入使公飲之酒使太師歌巧言之卒章/太師辭師曹請為之初公有嬖妾使師曹誨之琴師曹)
(鞭之公怒鞭師曹三百故師曹欲歌之以怒孫子以報/公公使歌之遂誦之蒯懼告文子文子曰君忌我矣弗)
(先必死并帑於戚而入見蘧伯玉曰君之暴虐子所知/也大懼社稷之傾覆將若之何對曰君制其國臣敢奸)
(之雖奸之庸知愈乎遂行從近闗出公使子蟜子伯子/皮與孫子盟于丘宫孫子皆殺之四月己未子展奔齊)
(公如鄄使子行於孫子孫子又殺之公出奔齊孫氏追/之敗公徒于阿澤鄄人執之初尹公佗學射於庾公差)
(庾公差學射於公孫丁二子追公公孫丁御公子魚曰/射為背師不射為戮射為禮乎射兩軥而還尹公佗曰)
(子為師我則逺矣乃反之公孫丁授公轡而射之貫臂/子鮮從公及竟公使祝宗告亡且告無罪定姜曰無神)
(何告若有不可誣也有罪若何告無舍大臣而與小臣/謀一罪也先君有冢卿以為師保而蔑之二罪也余以)
(巾櫛事先君而暴妾使余三罪也告亡而已無告無罪/公使厚成叔弔於衞曰寡君使瘠聞君不撫社稷而越)
(在他竟若之何不弔以同盟之故使瘠敢私於執事曰/有君不弔有臣不敏君不赦宥臣亦不帥職増淫發洩)
(其若之何衞人使大叔儀對曰羣臣不佞得罪於寡君/寡君不以即刑而悼棄之以為君憂君不忘先君之好)
(辱弔羣臣又重恤之敢拜君命之辱重拜大貺厚孫歸/復命語臧武仲曰衞君其必歸乎有大叔儀以守有母)
(弟鱄以出或撫其内或營其外能無歸乎齊人以郲寄/衞侯及其復也以郲糧歸右宰榖從而逃歸衞人將殺)
(之辭曰余不説初矣余狐裘而羔袖乃赦之衞人立公/孫剽孫林父甯殖相之以聽命於諸侯衞侯在郲臧紇)
(如齊唁衞侯衞侯與之言虐退而告其人曰衞侯其不/得入矣其言糞土也亡而不變何以復國子展子鮮聞)
(之見臧紇與之言道臧孫説謂其人曰衞君/必入夫二子者或輓之或推之欲無入得乎)
　按左氏衞甯殖將死語其子曰吾得罪於君名在諸
　侯之策曰孫林父甯殖出其君夫所謂諸侯之策則
　列國之史也諸侯則若晉若魯是也史則若晉之乗
　魯之春秋是也今春秋書衞侯出奔齊而不曰孫林
　父甯殖出其君者葢仲尼筆削不因舊史之文也(劉/氏)
　(曰仲尼作春秋皆刪掇大義不與衆史同也謂/春秋即用舊史從史文從赴告者皆謬妄矣)欲知
　經之大義深考舊文筆削之不同其得之矣或曰孫
　甯出君衆所同疾史策書之是也聖人曷為掩姦藏
　惡不暴其罪而以歸咎人主何哉曰臣而逐君其罪
　已明矣(啖氏曰或曰臣出其君而其罪不彰無乃掩/姦乎曰出君之罪史氏知之也春秋舉王綱)
　(正君則而治道與矣不/善之積莫非已招也)人君擅一國之名寵神之主
　而民之望也愛之如父母仰之如日月敬之如神明
　畏之如雷霆何可出也所為見逐無乃肆於民上縱
　其淫虐以棄天地之性乎故衞侯出奔使祝宗告亡
　且告無罪而定姜曰有罪若何告無春秋端本清源
　之書故不書所逐之臣而以自奔為名(杜氏曰諸侯/之策書孫甯)
　(逐衞侯春秋以其自取奔亡之禍故/諸侯失國者皆不書逐君之賊也)所以警乎人君
　者為後世鑒非聖人莫能修之為此類也(襄陵許氏/曰逐君之)
　(惡未有若林父者矣鄭厲衞惠猶以禮去者也春秋/之季君弱臣强衞獻出奔不名所以抑强臣而存大)
　(義也劉氏曰奔而名者兩君之辭剽已立矣而衎不/名何耶剽以公孫為貴卿交於諸侯逐其君而自取)
　(之惡有甚焉故絶其兩君之稱以見所惡也叔武攝/位而鄭不名剽篡國而衎不名其不名也同而所以)
　(不名異叔武稱子而剽稱侯稱子者讓之意也稱侯/者篡之實也美惡不嫌同辭家氏曰春秋自林父出)
　(奔歸衞至入戚以叛林父之名氏十見於經具書不/削皆所以著其專國逐君之罪也廬陵李氏曰此年)
　(衞侯奔剽立二十年甯殖卒遺命其子喜納衞侯二/十五年晉人令衞與之夷儀衞侯入夷儀其冬使與)
　(甯喜言求復國二十六年喜弑剽衎復國二十七年/殺喜子鮮奔晉又曰凡人君奔例書名罪其失地言)
　(非復諸侯也鄭突衞朔燕欵蔡朱莒庚輿邾益是也/獨衞成公之奔楚不名者歸罪於晉侯衞獻公之奔)
　(齊不名者歸功於弟鱄也及其復國則皆書名皆書/復歸矣是二公之書法正同也○汪氏曰王氏箋義)
　(云衞侯不道失國當從公羊書名今考二十五年八/夷儀三傳皆不名經必有義不可强合失國書名之)
　(例葢衎之立以正非突朔之比剽之篡又非可以忽/黔牟例故衎不名程子謂春秋前已立例到後來)
　(書得全别若依前例觀/之殊失之也正此類耳)
　附録(左傳師歸自伐秦晉侯舍新軍禮也成國不過/半天子之軍周為六軍諸侯之大者三軍可也)
　(於是知朔生盈而死盈生六年而武子卒彘裘亦幼/皆未可立也新軍無帥故舍之○師曠侍於晉侯晉)
　(侯曰衞人出其君不亦甚乎對曰或者其君實甚良/君將賞善而刑淫養民如子葢之如天容之如地民)
　(奉其君愛之如父母仰之如日月敬之如神明畏之/如雷霆其可出乎夫君神之主而民之望也若困民)
　(之主匱神乏祀百姓絶望社稷無主將安用之弗去/何為天生民而立之君使司牧之勿使失性有君而)
　(為之貳使師保之勿使過度是故天子有公諸侯有/卿卿置側室大夫有貳宗士有朋友庶人工商皁隸)
　(牧圉皆有親暱以相輔佐也善則賞之過則匡之患/則救之失則革之自王以下各有父兄子弟以補察)
　(其政史為書瞽為詩工誦箴諫大夫規誨士傳言庶/人謗商旅於市百工獻藝故夏書曰遒人以木鐸徇)
　(于路官師相規工執藝事以諫正月孟春於是乎有/之諫失常也天之愛民甚矣豈其使一人肆於民上)
　(以從其淫而棄天/地之性必不然矣)
莒人侵我東鄙
(杜氏曰報入鄆髙氏曰莒自滅鄫之後四伐/我矣是無晉也汪氏曰溴梁之執葢有由矣)
秋楚公子貞帥師伐吳
(左傳秋楚子為庸浦之役故子囊師於棠以伐吳吳不/出而還子囊殿以吳為不能而弗儆吳人自皋舟之隘)
(要而撃之楚人不能相救吳人敗之獲楚公子宜/榖汪氏曰楚既不得志於中國故致怨於吳也)
　附録(左傳王使劉定公賜齊侯命曰昔伯舅大公右/我先王股肱周室師保萬民世胙大師以表東)
　(海王室之不壊繄伯舅是賴今余命女環茲率舅/氏之典纂乃祖考無忝乃舊敬之哉無廢朕命)
冬季孫宿㑹晉士匄宋華閲衞孫林父鄭公孫蠆莒人
邾人于戚
(左傳晉侯問衞故於中行獻子對曰不如因而定之衞/有君矣伐之未可以得志而勤諸侯史佚有言曰因重)
(而撫之仲虺有言曰亡者侮之亂者取之推亡固存國/之道也君其定衞以待時乎冬㑹于戚謀定衞也范宣)
(子假羽毛於齊而弗歸齊人始貳杜氏曰定立剽戚衞/地襄陵許氏曰衞人立剽非正也而謀定之則正弗勝)
(矣林父在㑹是以知其謀定剽也薛氏曰衞亂不討㑹/其賊以定之非義也髙氏曰諸國書卿明皆林父之儔)
(也張氏曰前書衞侯之奔此列孫林父于㑹晉為霸主/抑君而臣是助具書于策則晉大夫之黨林父罪惡具)
(見左氏所載師曠中行偃之言專罪其君情可見矣家/氏曰晉悼用師于鄭衞衎無㑹不往無役不從今為其)
(臣所逐晉當㑹諸侯納衞君誅孫甯以伸伯討乃盟主/職分之所宜為既不能然反聽賊臣守君而為㑹以定)
(其位此春秋之所甚惡也陳氏曰襄昭之際大夫無君/之禍晉為之也悼公之德衰矣汪氏曰㑹七國之大夫)
(于賊臣之私邑而定逐君之賊此晉之强家所為悼公/末年怠於政事惑於其臣而不之省也廬陵李氏曰衞)
(侯出奔而林父㑹于戚昭公在乾侯而季孫㑹適歴釋/君助臣之禍前後一轍悼公霸業盡喪矣荀偃親弑君)
(之人而以此問之悼公之聰明不逮少年矣齊人之貳/豈待假羽毛哉于戚之㑹諸傳無文當從張氏許氏)
　附録(左傳楚子囊還自伐吳卒將死遺言謂子庚必/城郢君子謂子囊忠君薨不忘増其名將死不)
　(忘衞社稷可不謂忠乎忠民之望/也詩曰行歸于周萬民所望忠也)
(癸靈王十/卯四年)十有五年(晉悼十五卒齊靈二十四衞獻十/九殤公剽元年蔡景三十四鄭簡)
(八曹成二十陳哀十一把孝九宋平/十八秦景十九楚康二吳諸樊三)
春宋公使向戌來聘二月己亥及向戌盟于劉
(左傳春宋向戌來聘且尋盟見孟獻子尤其室曰子有/令聞而美其室非所望也對曰我在晉吾兄為之毁之)
(重勞且不敢間杜氏曰報二年豹之聘尋十一年亳之/盟鄭氏曰劉魯地襄陵許氏曰不盟于國而盟于劉崇)
(向戌故公弱甚矣汪氏曰諸侯有聘無盟聘禮也盟非/禮也不繫國著向戌遂事之專不言公見其伉也聘而)
(遂盟已為非禮况以千乗之君而降尊失列與之盟于/國都之外乎公嘗如晉而及晉侯盟長樗此霸主謙遜)
(以懐望國而非諸侯待隣國大夫之所/當施也朝聘而盟于外惟此兩見而已)
劉夏逆王后于齊
(左傳官師從單靖公逆王后于齊卿不行非禮也公羊/傳劉夏者何天子之大夫也劉者何邑也其稱劉何以)
(邑氏也外逆女不書此何以書過我也榖梁傳過/我故志之也杜氏曰官師劉夏也天子官師非卿)
　劉夏何以不稱使不與天子之使夏也昏姻人倫之
　本王后天下之母劉夏士也(孔氏曰官師/中士下士也)士而逆后
　是不重人倫之本而輕天下之母矣然則何使卿往
　逆公監之禮也官師從單靖公逆王后于齊書劉夏
　而不書靖公是知卿往逆公監之禮也(汪氏曰天子/不親迎上卿)
　(逆而公/監之)春秋昏姻得禮者常事不書(髙郵孫氏曰春/秋二百四十二)
　(年周十三王書逆王后者唯二非禮則書也臨川吳/氏曰王后天下母上儀天王猶乾之有坤可不重歟)
　(祭公遂行逆后而紀姜遄歸京師其逆其歸兩從苟/蕳故書逆書歸劉夏以士逆后而齊之歸女無違於)
　(禮書逆故不書歸得禮者不書失禮然後書夫魯桓/八年乃桓王之十六年魯襄十五年乃靈王之十四)
　(年今周衰禮廢昏姻之制不時聖人因/祭公之來劉夏之過我而書以示譏也)
　附録(左傳楚公子午為令尹公子罷戎為右尹蒍子/馮為大司馬公子槖師為右司馬公子成為左)
　(司馬屈到為莫敖公子追舒為箴尹屈蕩為連尹養/由基為宫廏尹以靖國人君子謂楚於是乎能官人)
　(官人國之急也能官人則民無覦心詩云嗟我懐人/寘彼周行能官人也王及公侯伯子男甸采衞大夫)
　(各居其列所謂周行也○鄭尉氏司氏之亂其餘盜/在宋鄭人以子西伯有子産之故納賂於宋以馬四)
　(十乗與師茷師慧三月公孫黒為質焉司城子罕以/堵女父尉翩司齊與之良司臣而逸之託諸季武子)
　(武子寘諸卞鄭人醢之三人也師慧過宋朝將私焉/其相曰朝也慧曰無人焉相曰朝也何故無人慧曰)
　(必無人焉若猶有人豈其以千乗之相易淫之/樂之矇必無人焉故也子罕聞之固請而歸)
夏齊侯伐我北鄙圍成公救成至遇
(公羊傳其言至遇何不敢進也杜氏曰遇魯地書至遇/公畏齊不敢至成髙氏曰衞侯在齊季孫宿為成之㑹)
(以定衞而齊不與焉齊固有憾於諸侯矣伐我北鄙以/此之故魯於是時三分其民而公室卑弱已不足以當)
(敵故書公救成至遇常山劉氏曰武備不謹成郛見圍/救患當速乃復畏避公之所為可知矣陳氏曰自宣之)
(季年内不言君將於是救成而不敢進無惑乎三家之/專魯也家氏曰魯本非弱國自季氏專政務豐植其私)
(門城費矣又取公室之丘甸卒乗自歸其私於是魯君/拱手於上邾莒交侵齊亦屢伐譬之百金之家猶足自)
(立而盜起於内莫知所以制之則外寇之來亦付之無/可奈何而已廬陵李氏曰此齊之弱魯第五役也自鞍)
(戰之後齊兵不至魯者三十餘年則以畏晉之故也於/是再見晉悼衰矣三年之間伐魯者六而有同圍之師)
(又曰此隳成不服之始事也春秋書齊之圍成者二此/年及明年公之圍成者二昭二十六年定十二年始則)
(疆事之無備終/則家臣之恃强)
季孫宿叔孫豹帥師城成郛
(左傳齊侯圍成貳於晉故也於是乎城成郛常山劉氏/曰由不能救成故成郛見壊而城也張氏曰先事之無)
(備敵去而後城亦已晩矣詩曰迨天之未隂雨徹彼桑/土綢繆牖户孔子曰能治其國家誰敢侮之髙氏曰此)
(孟孫之邑而季孫叔孫帥師以城之者見三家相黨以/備齊為名而興役之衆故其城堅固可守卒為魯患而)
(不可墮也郛葢外城也蜀杜氏曰春秋凡帥師而城者/甚之也况此二卿以師城之其譏可知矣汪氏曰此言)
(城郛則凡言城/某者非獨郛也)
秋八月丁巳日有食之
(張氏曰悼公卒政/逮大夫之徴也)
邾人伐我南鄙
(左傳秋邾人伐我南鄙使告于晉晉將為㑹以討邾莒/晉侯有疾乃止冬晉悼公卒遂不克㑹髙氏曰邾貳於)
(晉以與齊黨於莒故來伐襄陵許氏曰政在君則民一/民一則國强政在臣則民二民二則國弱魯自文公失)
(政大夫益竊國柄齊與邾莒交伐其/國不競甚矣無他民分於三桓故也)
冬十有一月癸亥晉侯周卒
(襄陵許氏曰悼公之霸功亞桓文平公受之遺烈猶在/祝柯澶淵之盟是已自是則晉日替矣廬陵李氏曰悼)
(公立於成十八年凡十六年起四公之衰而復文襄之/盛入國之明日逐不臣者七人即位之一月取六官於)
(民譽葢晉賢侯也李氏曰晉悼公其猶有君子之資乎/不獨伯功之美也齊桓歴變履險以數十年之經營而)
(行事未免過舉晉文老於奔走晩而復國然血氣之驕/悍未除悼公之齒淺矣乃能忠厚而不迫堅忍而持重)
(有回顧却慮之謀無輕逞輒快之舉其亦稍知以道養/心歟八年九合則勤於安夏也三分四軍則謹於用民)
(也六卿選德則用人有章也騶御知訓則教士有法也/此其所以能得諸侯服鄭而駕楚也使晉以詐力相長)
(未必能服諸侯也悼公先以謙德臨之雞澤之召諸侯/曰寡君願與二三兄弟相見以謀不協故十三國相與)
(周旋不令而從無滅譚無遂執曹執衞之事使晉以盟/誓為信未必能得鄭也悼公純以誠心行之鄭子展曰)
(晉君方明必不棄鄭故五㑹之信終於不盟無逃盟乞/盟之煩使晉以戰伐為威未必能駕楚也悼公一以容)
(量處之楚子囊曰晉不可敵事之而後可故三駕之烈/不交一旅無城濮鄢陵之勞是三者非有君子之資乎)
(然能服諸侯而不能杜大夫用事之漸能得鄭而不掩/失陳之責能駕楚而不能葢誘吳之非夫諸侯盟誓之)
(權非大夫敢干也蕭魚已後凡三大㑹荀偃士匄儼然/臨之諸侯雖合大夫浸分何謹於諸侯而縱於大夫乎)
(陳不可棄猶鄭不可舍也戌陳之役以為有陳非吾事/無之而後可鄭雖向晉陳竟歸楚何工於撫鄭而拙於)
(懐陳乎吳不可啟猶楚不可釋也㑹向之役欲數吳不/德以退吳人亦已晩矣楚患雖彌吳憂尤甚明於治楚)
(而暗於治吳乎不然/悼公之霸過桓文矣)
　附録(左傳鄭公孫夏如晉奔喪子蟜送葬○宋人或/得玉獻諸子罕子罕弗受獻玉者曰以示玉人)
　(玉人以為寶也故敢獻之子罕曰我以不貪為寳爾/以玉為寶若以與我皆喪寶也不若人有其寶稽首)
　(而告曰小人懐璧不可以越鄉納此以請死也子罕/寘諸其里使玉人為之攻之富而後使復其所○十)
　(二月鄭人奪堵狗/之妻而歸諸范氏)
(甲靈王十/辰五年)十有六年(晉平公彪元年齊靈二十五衞獻/二十殤二蔡景三十五鄭簡九曹)
(成二十一陳哀十二杞孝十宋平/十九秦景二十楚康三吳諸樊四)
春王正月葬晉悼公
(杜氏曰踰/月而葬速)
三月公㑹晉侯宋公衞侯鄭伯莒子邾子薛伯杞伯
小邾子于溴梁
(左傳平公即位羊舌肸為傅張君臣為中軍司馬祁奚/韓襄欒盈士鞅為公族大夫虞丘書為乗馬御改服修)
(官烝於曲沃警守而下㑹于湨梁命歸侵田髙氏曰為/討邾莒也邾莒連伐魯魯使告于晉悼公將為㑹以討)
(之遇疾乃止平公即位遂成父志杜氏曰不書髙厚逃/歸故也溴水名出河内軹縣東南至温入河蘇氏曰衞)
(侯剽也二十五年衞侯入夷儀衎也二君皆稱衞/侯汪氏曰髙厚逃歸不書葢未講㑹禮而先逃)
戊寅大夫盟
(左傳晉侯與諸侯宴于温使諸大夫舞曰歌詩必類齊/髙厚之詩不類荀偃怒且曰諸侯有異志矣使諸大夫)
(盟髙厚髙厚逃歸於是叔孫豹晉荀偃宋向戌衞甯殖/鄭公孫蠆小邾之大夫盟曰同討不庭公羊傳諸侯皆)
(在是其言大夫盟何信在大夫也何言乎信在大夫遍/刺天下之大夫也曷為遍刺天下之大夫君若贅旒然)
(榖梁傳湨梁之㑹諸侯失正矣諸侯㑹而曰大夫盟政/在大夫也諸侯在而不曰諸侯之大夫大夫不臣也杜)
(氏曰諸大夫本欲盟髙厚厚逃歸故遂自共盟雞澤㑹/重序諸侯此間無異事即上諸侯大夫可知傳自曹以)
(下大夫不書故傳舉小邾以包之何氏/曰不重出地與雞澤大夫盟同義)
　牡丘之㑹諸侯既次于匡則書曰公孫敖帥師及諸
　侯之大夫救徐雞澤之㑹諸侯既盟而陳侯使袁僑
　如㑹則書曰叔孫豹及諸侯之大夫及陳袁僑盟今
　湨梁之㑹諸侯皆在是若欲使大夫盟者則宜書魯
　卿及諸侯之大夫盟可也而獨書大夫何也諸侯失
　政大夫皆不臣也上二年春正月㑹于向十有四國
　之大夫也夏四月㑹伐秦十有三國之大夫也冬㑹
　于戚七國之大夫也此三㑹皆國之大事也(王氏曰/㑹向謀)
　(敗吳之楚伐秦報助楚之秦㑹戚㑹逐君之臣/定篡立之君皆闗於夷夏君臣之故故曰大事)而使
　大夫皆專之而諸侯皆不與焉(何氏曰蕭魚服鄭諸/侯勞倦而大夫常行)
　(三委於臣而/君遂失權)是列國之君不自為政弗躬弗親禮樂
　征伐己自大夫出矣况悼公既没晉平初立無先公
　之明也君若贅旒(何氏曰贅繫屬之辭旒旂旒/以旂旒喻者為下所執持)而大
　夫張亦宜矣夫豈一朝一夕之故哉善惡積於至微
　而不可掩常情忽於未兆而不預謀荀偃怒大夫盟
　而晉靖公廢趙籍韓䖍魏斯為諸侯之勢見矣(通鑑/周威)
　(烈王二十三年王命趙鞅之曽孫籍韓不信之𤣥孫/䖍魏曼多之𤣥孫斯皆為諸侯安王二十六年韓趙)
　(魏共廢晉靖公俱酒為家人而分其地盧氏曰諸侯/之大夫自盟君各在㑹則諸侯之政自茲失矣三桓)
　(逐魯六卿分晉/其所由來者漸)有國者謹於禮而不敢忽此春秋以
　待後世之意也(朱子曰五霸既衰湨梁之㑹諸侯出/㑹而大夫自盟這固自是差異不好)
　(張氏曰春秋莊十三年以前禮樂征伐自諸侯出而/權未一也自桓文繼霸中國之政齊晉專之然猶在)
　(諸侯也至今年以後則皆自大夫出矣故於此書大/夫盟著世變之益降也陳氏曰文十五年盟扈十七)
　(年㑹扈霸主在而但曰諸侯者無霸也此盟君在而/但曰大夫者無君也自文以下則有斥言諸侯而不)
　(序自襄以下則有斥言大夫而不序項氏曰文七年/書公㑹諸侯晉大夫盟于扈志變之始也雖然猶有)
　(諸侯也此書大夫盟志變之終也言自是無諸侯也/孫氏曰雞澤及陳袁僑盟言諸侯之大夫此直曰大)
　(夫盟不言諸侯之大夫者雞澤之㑹諸侯始失政也/至于溴梁則又甚矣湨梁之㑹政在大夫政在大夫)
　(故不言諸侯之大夫不言諸侯之大夫者大夫無諸/侯故也李氏集義曰雞澤上序諸侯而言盟則諸侯)
　(既盟矣後言大夫繋於諸侯非大夫之專盟也今此/序諸侯而不言盟言大夫而不繋諸侯其不謂信在)
　(大夫諸侯失政而何耶汪氏曰經書大夫不序者四/救徐之役諸侯次匡不行而遣大夫行救則大夫之)
　(帥師實受諸侯之命也雞澤之盟諸侯已盟而大夫/又盟然猶受命而盟袁僑也溴梁之盟則諸侯皆在)
　(而大夫自相與盟非諸侯之命矣于宋之盟則諸侯/不出而大夫自為㑹盟矣然經於此年不以大夫繋)
　(之諸侯著大夫之無諸侯也于宋之盟復以大夫繋/之諸侯不使大夫之終無諸侯也晉平即位十年之)
　(間七合諸侯湨梁祝柯澶淵商任沙隨兩夷儀是也/於斯時也苟能攬權以挈政綂明義而感人心則霸)
　(功之盛不惟可以繼悼公之業而且可以踵桓文之/跡矣奈何首事之初即以太阿之柄授之大夫而討)
　(罪服貳又紊於義是以湨梁則髙厚逃歸而執邾莒/二君不歸京師且不能復魯之侵田平隂圍齊焚其)
　(四郭而齊猶不服遂以無功澶淵雖獲齊成實以齊/莊欲求好於諸侯非誠服於晉厥後不免朝歌之伐)
　(商任沙隨錮欒氏而反召盈之亂國夷儀將以伐齊/卒受弑君者之賂而同盟焉自是不復能合諸侯而)
　(大夫專出㑹盟矣原其失在於縱權於下世卿强家/黨惡怙亂不肯仗義以正諸侯是以致霸政之隳也)
　(廬陵李氏曰春秋書大夫者皆有所係盟蔇書齊盟/扈書晉猶係於國也救徐稱諸侯盟袁僑盟宋稱諸)
　(侯猶係於君也獨此盟止書/大夫公榖胡氏陳氏皆得之)
晉人執莒子邾子以歸
(執以歸始此左傳以我故執邾宣公莒犂比公且曰通/齊楚之使何氏曰録以歸者甚惡晉有罪無罪皆當歸)
(京師不得自治之劉氏曰稱人非伯討也此執有罪何/以不得為伯討晉人知莒邾之可以討而不知己之不)
(可討也古之君子正已而物正先自治而後治人晉侯/之正未能以行其國而執人所以非伯討也髙氏曰諸)
(侯有罪執之以歸而不歸京師已則不臣而以討人非/正也故稱晉人而二君不名廬陵李氏曰經書執諸侯)
(十三惟此書以歸執大/夫十四惟意如書以歸)
齊侯伐我北鄙
(髙氏曰齊既叛晉聞公在㑹將討邾莒故復來伐是時/齊益强自柯陵之㑹遂不復出但使大夫聽命使世子)
(伉禮出㑹葢有輕諸侯之心故前年北鄙之伐為莒伐/我邾實附齊故亦伐我南鄙晉㑹湨梁以討貳莒邾畏)
(晉往㑹而齊獨不至晉執二君以歸齊乃/益復伐我三年之間齊師五至於魯矣)
夏公至自㑹
(髙氏曰見公出㑹謀齊尚/未及還而齊師已見伐矣)
五月甲子地震
(茅堂胡氏曰漢安帝時京師地震其日戊辰楊震以為/三者皆土位在中宫此近臣恃權踰法之象也是秋齊)
(侯伐北鄙圍成明年又圍桃髙厚又圍防魯之/北鄙連嵗受兵震恐甚矣地動之變殆為是發)
叔老㑹鄭伯晉荀偃衞甯殖宋人伐許
(左傳許男請遷于晉諸侯遂遷許許大夫不可晉人歸/諸侯鄭子蟜聞將伐許遂相鄭伯以從諸侯之師穆叔)
(從公齊子帥師㑹晉荀偃書曰㑹鄭伯為夷故也夏六/月次于棫林庚寅伐許次于函氏晉荀偃欒黶帥師伐)
(楚以報宋揚梁之役楚公子格帥師及晉師戰于湛阪/楚師敗績晉師遂侵方城之外復伐許而還髙氏曰許)
(欲棄楚請遷于晉既而不果故晉㑹諸侯大夫同伐之/鄭與許有宿怨故君親行卿不先諸侯先國君也宋稱)
(人葢微者襄陵許氏曰先書鄭伯臣不可過君也張氏/曰許男有從中國之志而大夫沮之足以見一時之俗)
(矣陳氏曰鄭非主兵也曷為㑹鄭伯春秋不以大夫主/諸侯則推而屬之鄭也春秋之大義内外之辨君臣之)
(分而已是故陳非主盟也不以蠻荒主中國則書㑹陳/鄭非主兵也不以大夫主諸侯則書㑹鄭○劉氏曰左)
(氏云書曰㑹鄭伯為夷故也非也諸侯與諸侯相從大/夫與大夫相從若名位不敵卿雖主兵猶序諸侯之下)
(貴王爵也廬陵李氏曰士縠主垂隴趙盾主新城而書/㑹宋荀偃主伐許而書㑹鄭其事一也陳氏許氏得之)
(左氏/非)
秋齊侯伐我北鄙圍成
(左傳秋齊侯圍郕孟孺子速徼之齊侯曰是好勇去之/以為之名速遂塞海陘而還髙氏曰去年伐我圍成而)
(壊其郛今春再伐至是又圍成甚之也家氏曰齊叛晉/而屢以師伐魯欲致晉而與之戰其志在於爭霸也)
大雩
冬叔孫豹如晉
(左傳冬穆叔如晉聘且言齊故晉人曰以寡君之未禘/祀與民之未息不然不敢忘穆叔曰以齊人之朝夕釋)
(憾於敝邑之地是以大請敝邑之急朝不及夕引領西/望曰庶幾乎比執事之間恐無及也見中行獻子賦圻)
(父獻子曰偃知罪矣敢不從執事以同恤社稷而使魯/及此見范宣子賦鴻雁之卒章宣子曰匄在此敢使魯)
(無鳩乎髙氏曰魯不能内修其政以禦無/道之齊而乞憐于晉魯之君臣庸甚矣)
(乙靈王十/巳六年)十有七年(晉平二齊靈二十六衞獻二十一/殤三蔡景三十六鄭簡十曹成二)
(十二陳哀十三杞孝十一宋平二/十秦景二十一楚康四吳諸樊五)
春王二月庚午邾子牼卒
(宣公也在位十八年子華嗣是為悼公孫氏曰去/年晉執以歸此書卒者晉人尋赦之也莒亦如之)
宋人伐陳
(左傳宋莊朝伐陳獲司徒卬卑宋也髙氏曰七年鄬之/㑹陳侯逃歸自是不復與諸侯㑹而楚鄭連年侵宋宋)
(於是請於晉而伐之書伐許伐陳皆著楚之詘也廬陵/李氏曰宣十四年經書宋師伐陳為晉討貳也此年書)
(宋人伐陳傳不見二國致釁之由而陳自逃歸以後不/與於中國之盟㑹得非亦以晉命乎書伐而不書獲異)
(於鄭人之侵/蔡獲燮矣)
夏衞石買帥師伐曹
(左傳衞孫蒯田於曹隧飲馬於重丘毁其瓶重丘人閉/門而訽之曰親逐而君爾父為厲是之不憂而何以田)
(為夏衞石買孫蒯伐曹取重丘曹人愬於晉汪氏曰孟/子曰有人於此其待我以横逆則君子必自反也孫蒯)
(犯上之臣凡民罔不惡者也越竟田獵而遭曹人之辱/葢亦内自省耳乃挾貴卿將重兵以攻其國不亦甚乎)
(經之書伐所謂欲加/之罪不患無辭者也)
秋齊侯伐我北鄙圍桃齊髙厚帥師伐我北鄙圍防
(左傳齊人以其未得志於我故秋齊侯伐我北鄙圍桃/髙厚圍臧紇於防師自陽闗逆臧孫至於旅松聊叔紇)
(臧疇臧賈帥甲三百宵犯齊師送之而復齊師去之齊/人獲臧堅齊侯使夙沙衞唁之且曰無死堅稽首曰拜)
(命之辱抑君賜不終姑又使其刑臣禮於士以杙抉其/傷而死杜氏曰桃魯地弁縣東南有桃虛髙氏曰齊之)
(君臣同來伐我分兵以圍吾二邑其恃衆暴寡如此齊/魯世姻之國而數年之間見伐不已齊之不道可知也)
九月大雩
宋華臣出奔陳
(左傳宋華閲卒華臣弱皋比之室使賊殺其宰華吳賊/六人以鈹殺諸盧門合左師之後左師懼曰老夫無罪)
(賊曰皋比私有討於吳遂幽其妻曰畀余而大璧宋公/聞之曰臣也不唯其宗室是暴大亂宋國之政必逐之)
(左師曰臣也亦卿也大臣不順國之恥也不如葢之乃/舍之左師為已短策苟過華臣之門必騁十一月甲午)
(國人逐瘈狗瘈狗入於華臣氏國人從之華臣懼遂奔/陳髙氏曰華臣暴其宗室而亂宋政不有國討失政刑)
(矣君子違不適讎國陳乃/宋讎而奔焉尤可誅也)
冬邾人伐我南鄙
(左傳為齊故也杜氏曰齊未得志於魯故邾助之薛氏/曰乗齊之圍報執之讎也髙氏曰邾之先君以伐魯而)
(為晉所執既歸而卒嗣子在喪而復興師伐我者叛晉/與齊齊人使之修先君之怨也此祝柯之㑹所以復執)
(也王氏曰魯之四鄙而莒伐其東齊伐其北邾伐其南/魯之微弱不振亦可知矣國有政雖弱而强國無政雖)
(大必弱魯蒐于紅革車千乗豈曰無兵而/陵夷至此者三家分政民不知有君故也)
　附録(左傳宋皇國父為太宰為平公築臺妨於農功/子罕請俟農功之畢公弗許築者謳曰澤門之)
　(晳實興我役邑中之黔實慰我心子罕聞之親執扑/以行築者而扶其不勉者曰吾儕小人皆有闔廬以)
　(辟燥濕寒暑今君為一臺而不速成何以為役謳者/乃止或問其故子罕曰宋國區區而有詛有祝禍之)
　(本也○齊晏桓子卒晏嬰麤縗斬苴絰帶杖菅屨食/鬻居倚廬寢苫枕草其老曰非大夫之禮也曰唯卿)
　(為大/夫)
(丙靈王十/午七年)十有八年(晉平三齊靈二十七衞獻二十二/殤四蔡景三十七鄭簡十一曹成)
(二十三陳哀十四杞孝十二宋平二/十一秦景二十二楚康五吳諸樊六)
春白狄來
(左傳春白/狄始來)
　劉敞曰蕃服於中國無事焉其於天子世一見(音現/周禮)
　(大行人九州之外謂之蕃國/世一見各以所貴寶為贄)則諸侯雖善其交際不
　得而通也是以春秋亦不與其朝不與其朝者懲淫
　慝一内外也周公致太平越裳氏重九譯(汪氏曰譯/釋也猶言)
　(謄也以彼此言語相謄檡而通之也重/叠也通譯其言至於九變而始達中國)而獻其白雉
　公曰君子德不及焉不享其贄(後漢書南蠻傳周公/制禮作樂而天下大)
　(服交趾南有越裳氏重譯而獻白雉周公曰德澤不/加君子不享其贄譯曰吾受命吾國之黄耉曰天之)
　(無烈風淫雨海不揚波三年矣意者中國有聖人乎/盍往朝之周公歸之於王稱先王神致薦于宗廟)
　此乃天子而讓也况列國之君乎守藩之臣乎(髙氏/曰春)
　(秋書白狄於是焉止書白狄之來與介葛盧同汪氏/曰西旅獻獒太保作旅獒以訓于王葢要荒以外王)
　(者羈縻待之中國因其來而自知所戒以禮義外之/可也若漢光武之謝絶西域則所謂以禮義外之者)
　(也廬陵李氏曰不能行朝禮之説公羊及范氏杜氏/皆同而劉氏獨不取之其説曰王者正朔不及夷狄)
　(豈責以行朝禮哉苟焉順其俗而至者其有慕中國/之心斯可謂朝矣是則不書朝者實以彼不當朝魯)
　(亦不當受/其朝也)
夏晉人執衞行人石買
(左傳夏晉人執衞行人石買于長子執孫蒯于純留為/曹故也榖梁傳稱行人怨接於上也杜氏曰因其為使)
(執之故稱行人劉氏曰石買以君命聘於晉晉人執之/晉能知買伐曹之為惡矣而未能知孫氏逐君之為惡)
(也假晉欲明天子之禁修方伯之義莫如正孫蒯之惡/而諸侯服矣今置所先而收所後急所輕而緩所重伯)
(者之討固若是乎張氏曰石買之執有三失焉舍大而/治小一也行人非所執二也不歸于京師三也三者有)
(一不得為伯討而/况於兼而有之乎)
秋齊師伐我北鄙冬十月公㑹晉侯宋公衞侯鄭伯
曹伯莒子邾子滕子薛伯杞伯小邾子同圍齊
(左傳秋齊侯伐我北鄙中行獻子將伐齊夢與厲公訟/弗勝公以戈擊之首隊於前跪而戴之奉之以走見梗)
(陽之巫臯他日見諸道與之言同巫曰今茲主必死若/有事於東方則可以逞獻子許諾晉侯伐齊將濟河獻)
(子以朱絲係玉二瑴而禱曰齊環怙恃其險負其衆庶/棄好背盟陵虐神主曽臣彪將率諸侯以討焉其官臣)
(偃實先後之苟捷有功無作神羞官臣偃無敢復濟唯/爾有神裁之沈玉而濟冬十月㑹於魯濟尋溴梁之言)
(同伐齊齊侯禦諸平隂塹防門而守之廣里夙沙衞曰/不能戰莫如守險弗聽諸侯之士門焉齊人多死范宣)
(子告析文子曰吾知子敢匿情乎魯人莒人皆請以車/千乗自其鄉入既許之矣若入君必失國子盍圖之子)
(家以告公公恐晏嬰間之曰君固無勇而又聞是弗能/久矣齊侯登巫山以望晉師晉人使司馬斥山澤之險)
(雖所不至必斾而疏陳之使乗車者左實右偽以斾先/輿曳柴而從之齊侯見之畏其衆也乃脱歸丙寅晦齊)
(師夜遁師曠告晉侯曰鳥烏之聲樂齊師其遁邢伯告/中行伯曰有班馬之聲齊師其遁叔向告晉侯曰城上)
(有烏齊師其遁十一月丁卯朔入平隂遂從齊師夙沙/衞連大車以塞隧而殿殖綽郭最曰子殿國師齊之辱)
(也子姑先乎乃代之殿衞殺馬於隘以塞道晉州綽及/之射殖綽中肩兩矢夾脰曰止將為三軍獲不止將取)
(其衷顧曰為私誓州綽曰有如日乃弛弓而自後縛之/其右具丙亦舍兵而縛郭最皆衿甲面縛坐於中軍之)
(鼓下晉人欲逐歸者魯衞請攻險己卯荀偃士匄以中/軍克京茲乙酉魏絳欒盈以下軍克邿趙武韓起以上)
(軍圍盧弗克十二月戊戌及秦周伐雍門之萩范鞅門/於雍門其御追喜以戈殺犬於門中孟莊子斬其橁以)
(為公琴己亥焚雍門及西郭南郭劉難士弱率諸侯之/師焚申池之竹木壬寅焚東郭北郭范鞅門於揚門州)
(綽門於東閭左驂迫還於東門中以枚數闔齊侯駕將/走郵棠太子與郭榮扣馬曰師速而疾畧也將退矣君)
(何懼焉且社稷之主不可以輕輕則失衆君必待之將/犯之太子抽劍斷鞅乃止甲辰東侵及濰南及沂榖梁)
(傳非圍而曰圍齊有大焉亦有病焉非大而足同焉諸/侯同罪之也亦病矣程子曰書同圍見諸侯之惡齊)
　凡侵伐圍入未有書同者而獨於此書同圍齊何也
　齊環背盟棄好陵虐神主(杜氏曰神主民也/謂數伐魯殘民人)肆其暴
　横數伐鄰國觀加兵於魯則可見矣(薛氏曰晉悼之/㑹齊侯傲然自)
　(肆非世子則其卿大夫也於諸侯之事葢未之謹也/六年滅萊十五年伐魯圍成十六年兩伐北鄙十七)
　(年異道圍桃及防今夏大舉未始不身親之也襄陵/許氏曰四年之中六伐鄙而四圍邑又縱邾莒以助)
　(其虐諸侯之陵暴未有若是之甚/者也是以動天下之兵幾亡其國)諸侯所共惡疾故
　同心而圍之也(杜氏曰齊數行不義諸侯同心俱圍/之陸氏曰齊背盟主數伐小國諸侯)
　(同心圍之故特曰同圍孫氏曰齊為不道數侵諸侯/言同者諸侯同心疾齊也襄陵許氏曰環而攻之焚)
　(其四郭故謂之圍曰同/圍齊言得罪於天下也)同心圍齊其以伐致何也見
　齊環無道宜得惡疾大諸侯之伐而免其圍齊之罪
　辭也春秋於此有沮(在吕/反)横逆抑强暴之意孟子曰
　國必自伐而後人伐之自作孽不可逭其齊侯環之
　謂矣尚誰懟哉(家氏曰或謂鞌之戰晉為魯衞而伐/齊春秋不與也今晉平為魯伐齊而)
　(春秋與之何耶傳曰事有似同而實異者兩伐齊是/也鞌之戰雖曰為魯衞出師其實大夫逞其私憾春)
　(秋不與也今茲伐齊則齊靈背盟好戰以兵加于魯/晉為之合諸侯以問齊人憑陵與國之罪從衆欲而)
　(出師非為其私也故書同圍齊此出於聖人之特筆/非因乎舊史者也汪氏曰于鞌以四國及戰而不書)
　(伐則貶晉可知㑹于魯濟同圍齊而經不書地㑹則/與于襄伐鄭異矣陳氏曰同圍齊不但晉志也自圍)
　(齊之後晉師無君將雖大夫之師出無與於諸夏之/義矣○劉氏曰穀梁云非圍而曰圍非也春秋信史)
　(也若未圍而言圍/豈得為信史哉)
曹伯負芻卒于師
(榖梁傳閔之也襄陵許氏曰負芻之惡不容於堯舜之/世春秋書卒書葬以刺王政之不行也○劉氏曰榖梁)
(云閔之也非也是亦記/事而已矣何閔之有)
楚公子午帥師伐鄭
(左傳鄭子孔欲去諸大夫將叛晉而起楚師以去之使/告子庚子庚弗許楚子聞之使揚豚尹宜告子庚曰國)
(人謂不榖主社稷而不出師死不從禮不榖即位於今/五年師徒不出人其以不榖為自逸而忘先君之業矣)
(大夫圖之其若之何子庚歎曰君王其謂午懐安乎吾/以利社稷也見使者稽首而對曰諸侯方睦於晉臣請)
(嘗之若可君而繼之不可收師而退可以無害君亦無/辱子庚帥師治兵于汾於是子蟜伯有子張從鄭伯伐)
(齊子孔子展子西守二子知子孔之謀完守入保子孔/不敢㑹楚師楚師伐鄭次於魚陵右師城上棘遂涉潁)
(次於旃然蒍子馮公子格率鋭師侵費滑胥靡獻于雍/梁右回梅山侵鄭東北至於蟲牢而反子庚門于純門)
(信於城下而還涉於魚齒之下甚雨及之楚師多凍役/徒幾盡晉人聞有楚師師曠曰不害吾驟歌北風又歌)
(南風南風不競多死聲楚必無功董叔曰天道多在西/北南師不時必無功叔向曰在其君之德也薛氏曰楚)
(公子午之伐間鄭伯之出也乗人不備而迄無成功黷/武而已矣廬陵李氏曰此蕭魚之後楚兵又至鄭也)
　
　
　春秋大全卷二十六
欽定四庫全書
　春秋大全卷二十七
　　　　　　　　　　　　明　胡廣等　撰
　　襄公下
(丁靈王十/未八年)十有九年(晉平四齊靈公二十八卒衞獻二/十三殤五蔡景三十八鄭簡十二)
(曹武公滕元年陳哀十五杞孝十三宋平/二十二晉景二十三楚康六吳諸樊七)
春王正月諸侯盟于祝柯
(左傳諸侯還自沂上盟于督揚曰大毋侵小杜氏曰前/年同圍齊之諸侯也張氏曰後漢志平原郡祝柯地譜)
(齊州禹城縣齊邑孫氏曰諸侯不序前且後凡也汪氏/曰㑹有王臣而盟無王臣則再舉諸侯㑹盟皆有王臣)
(則不再言諸侯但曰盟于某㑹盟無王臣而再舉諸侯/間有異事若㑹盟殊地也故祝柯之盟書諸侯重丘之)
(盟亦書諸侯經予諸侯同圍齊故盟無褒貶而其辭平/㑹夷儀不能討齊故盟于重丘特書同著其同心為惡)
(也/)
晉人執邾子
(左傳執邾悼公以其伐我故髙氏曰既來同㑹又與同/盟而乃執之非伯討也故稱人劉氏曰此其非伯討奈)
(何邾人伐魯晉人疾之執其君以刼其地不言以歸釋/之也未得其地故刼之已得其地故釋之執君取地不)
(以王命而皆出於大夫何以服人心而正其罪乎襄陵/許氏曰執之舍之削取其田不以王命雖當罪非正也)
公至自伐齊
(公羊傳此同圍齊也何以致伐未圍齊也未圍齊則其/言圍齊何抑齊也曷為抑齊為其亟伐也或曰為其憍)
(蹇使其世子處乎諸侯之上也榖梁傳春秋之義已伐/而盟復伐者則以伐致盟不復伐者則以㑹致祝柯之)
(盟盟復伐齊與曰非也然則何為以伐致也曰與人同/事或致其君或取其地李氏集義曰㑹書圍而致書伐)
(書勲勞則圍為重辨曲直則代為善○劉氏曰公羊云/未圍齊非也春秋記事之書而非記意之書若實未嘗)
(圍齊何得書之乎榖梁云何為以伐致與人同事或執/其君或取其地非也執君取地邾事也以伐致齊事也)
(書執邾子貶晉已明矣書取邾田刺魯已明矣又何以/齊起邾乎廬陵李氏曰此條致伐之義胡氏最精榖梁)
(之意以為晉執邾君魯取邾地若盟後復伐也夫以致/伐而證其取邾之罪已為迂矣况上二例亦止可施之)
(亳比蕭魚而他處多不通乎故不可取公羊又以為魯/本與邾以漷為竟後漷移入邾界魯隨而有之亦無據)
(之言/也)
取邾田自漷水
(左傳遂次於泗上疆我田取邾田自漷水歸之於我晉/侯先歸公享晉六卿於蒲圃賜之三命之服軍尉司馬)
(司空輿尉候奄皆受一命之服賄荀偃束錦加璧乗馬/先吳壽夢之鼎荀偃癉疽生瘍於頭濟河及著雍病目)
(出大夫先歸者皆反士匄請見弗内請後曰鄭甥可二/月甲寅卒而視不可含宣子盥而撫之曰事吳敢不如)
(事主猶視欒懐子曰其為未卒事於齊故也乎乃復撫/之曰主苟終所不嗣事於齊者有如河乃瞑受含宣子)
(出曰吾淺之為丈夫也公羊傳其言自漷水何以漷為/竟也何言乎以漷為竟漷移也榖梁傳軋辭也其不日)
(惡盟也杜氏曰取邾田以漷水為界漷水出東海合鄉/縣西南經魯國至髙平湖陸縣入泗蘇氏曰成二年晉)
(人敗齊于鞌使齊歸我汝陽之田書曰取汶陽田不言/齊田魯地也今以晉命取田于邾故曰取邾田非魯地)
(也家氏曰左傳云疆我田復舊疆也取邾田自漷水言/魯人因復舊疆挾霸國之威多取田於邾也髙氏曰邾)
(之病魯信有罪矣魯以諸侯之力前既執其先君此又/執其嗣君取其田葢已甚矣書取田於至自伐齊之後)
(明公獨取之非諸侯取之專罪公之意也又云自漷水/者隨漷水以為界葢著其取之多也汪氏曰後此哀二)
(年取漷東田則又不止自漷水矣於此見魯之陵弱小/而深為利也張氏曰前年執邾子以歸以伐魯也邾人)
(宜有所懲戒而伐魯不忌如此伯令之不足以令諸侯/可以自反矣不言以歸釋之也言取邾田則非魯之舊)
(可知異於濟西汶陽之取而恃伯威以强取明矣魯肆/强奪邾失漷田而庶其畀我相繼來奔邾自是衰亂矣)
(○劉氏曰公羊云漷移也非也魯以漷/自移而取田春秋乃坐其君以盜地乎)
季孫宿如晉
(左傳季武子如晉拜師晉侯享之范宣子為政賦黍苗/季武子興再拜稽首曰小國之仰大國也如百榖之仰)
(膏雨焉若常膏之其天下輯睦豈惟敝邑/賦六月臨川吳氏曰謝討齊且取邾田也)
𦵏曹成公
夏衞孫林父帥師伐齊
(左傳晉欒魴帥師從衞孫文子伐齊張氏曰欒魴不書/孫林父并將也夫討强暴之罪而使逐君之大夫尸其)
(事則晉何以服齊故特書林父主兵以罪之髙氏曰十/四年林父逐衞侯衎奔于齊故獨伐齊林父逐君伯主)
(所當討而與之㑹伐則/晉平之伯業可知矣)
　附録(左傳季武子以所得於齊之兵作林鐘而銘魯/功焉臧武仲謂季孫曰非禮也夫銘天子令德)
　(諸侯言時計功大夫稱伐今稱伐則下等也計功則/借人也言時則妨民多矣何以為銘且夫大伐小取)
　(其所得以作彞器銘其功烈以示子孫昭明德而懲/無禮也今將借人之力以救其死若之何銘之小國)
　(幸於大國而昭所獲/焉以怒之亡之道也)
秋七月辛卯齊侯環卒(環公/作瑗)
(左傳齊侯娶於魯曰顔懿姬無子其姪鬷聲姬生光以/為大子諸子仲子戎子戎子嬖仲子生牙屬諸戎子戎)
(子請以為太子許之仲子曰不可廢常不祥間諸侯難/光之立也列於諸侯矣今無故而廢之是專黜諸侯而)
(以難犯不祥也君必悔之公曰在我而已遂東大子光/使髙厚傅牙以為太子夙沙衞為少傅齊侯疾崔杼微)
(道光疾病而立之光殺戎子尸諸朝非禮也婦人無刑/雖有刑不在朝市夏五月壬辰晦齊靈公卒莊公即位)
(執公子牙於句瀆之丘以夙/沙衞易已衞奔髙唐以叛)
晉士匄帥師侵齊至榖聞齊侯卒乃還
(左傳晉士匄侵齊及榖聞喪而還禮也公羊傳還者何/善辭也何善爾大其不伐喪也此受命乎君而伐齊則)
(何大乎其不伐喪大夫以君命出進退在大夫也榖梁/傳還者事未畢之辭也受命而誅生死無所加其怒不)
(伐喪善之也善之則何為未畢也君不尸小事臣不專/大名善則稱君過則歸已則民作讓矣士匄外專君命)
(故非之也然則為士匄者宜/奈何宜墠惟而歸命乎介)
　榖齊地也還者終事之詞(杜氏曰詳録所至/及還者善得禮)古之為
　師不伐喪大夫以君命出境有可以安國家利社稷
　者則專之可也世衰道微暴行交作利人之難以成
　其私欲者衆矣士匄乃有惻隠之心聞齊侯卒而還
　不亦善乎(劉氏曰天下無王諸侯擅命征伐各自己/出利人之難以成其私故伐人之喪者比)
　(比而士匄乃還師/不侵不亦善乎)或曰君不尸小事臣不專大名為
　士匄者宜墠帷而歸命乎介(范氏曰除地為墠於墠/張帷反命于介介歸告)
　(君君命乃還/不敢專也)則非矣(蘇氏曰夫將在軍君命有所不/受有善而專之君與有焉必君)
　(命而後可則/安用將矣)使士匄未出晉境如是焉可也已至齊
　地則進退在士匄矣猶欲墠帷而歸命乎介則非古
　者命將不從中覆專制境外之意(何氏曰禮不從中/御外臨事制宜當)
　(敵為師唯/義所在)而况喪必不可伐非進退可疑而待請者
　故至榖聞齊侯卒乃還善之也(朱子曰春秋分明處/只是晉士匄侵齊至)
　(榖聞齊侯卒乃還這分明是與他王氏曰春秋之時/侵伐四出或背殯帥師或冒喪伐人者衆矣而士匄)
　(奉命出征旣至齊地聞喪而還善矣汪氏曰公追齊/師至酅弗及不當往而往也公救成至遇叔孫豹救)
　(晉次于雍揄當往而不往也士匄侵齊不當往而不/往也觀此數者而行師進退之義可見矣○劉氏曰)
　(公羊云大夫以君命出進退在大夫也非也若兵未/出境豈得擅還哉書至榖乃所以明境外得專之也)
　(陸氏曰榖梁云士匄者宜墠帷而歸命乎介按不伐/喪常禮也更待君命是詐讓小善非人臣盡忠之道)
　(也/)
　附録(左傳於四月丁未鄭公孫蠆卒赴於晉大夫范/宣子言於晉侯以其善於伐秦也六月晉侯請)
　(於王王追賜之大/路使以行禮也)
八月丙辰仲孫蔑卒
(汪氏曰此文伯之子孟獻子/也子速嗣為大夫是曰莊子)
齊殺其大夫髙厚
(左傳秋八月齊崔杼殺髙厚於灑藍而兼其室書曰齊/殺其大夫從君於昏也髙氏曰齊髙厚嘗帥師伐我矣)
(晉新行義於齊齊侯始立而欲親晉故歸罪於髙厚而/殺之以説于晉此明年所以與澶淵之盟也張氏曰殺)
(髙厚者崔杼也杼雖擅誅殺之柄亦莊公之所欲也故/以累上之詞言之汪氏曰微崔杼之力莊公固不得立)
(然杼殺髙厚慶封討夙沙衞明年復使慶佐為大夫/而誅牙餘黨崔慶自是專權而射股之禍兆於此矣)
鄭殺其大夫公子嘉(嘉公/作喜)
(左傳鄭子孔之為政也專國人患之乃討西宫之難與/純門之師子孔當罪以其甲及子革子良氏之甲守甲)
(辰子展子西帥國人伐之殺子孔而分其室書曰鄭殺/其大夫專也子然子孔宋子之子也士子孔圭媯之子)
(也圭媯之班亞宋子而相親也士子孔亦相親也僖之/四年子然卒簡之元年士子孔卒司徒孔實相子革子)
(良之室三室如一故及於難子革子良出奔楚子革/為右尹鄭人使子展當國子西聽政立子産為卿)
　按左氏初盜殺鄭三卿於西宫之朝公子嘉知而不
　言既又欲起楚師以去諸大夫故楚人伐鄭至于純
　門而返至是嘉之為政也專國人患之乃討西宫之
　難與純門之師子展子西率國人殺嘉而分其室不
　稱鄭人者嘉則有罪矣而子展子西不能正以王法
　肆諸市朝與衆同棄乃利其室而分之有私意焉故
　稱國以殺而不去其官此春秋原情定罪之意(王氏/曰子)
　(展子西不能窒慾乃率國人殺之而分其室則鄭無/政矣汪氏曰莊公二十二年傳例曰稱國以殺大夫)
　(者國君大臣與謀其事不請于天子而擅殺之也故/强殺有罪亦書其官嘉召楚人伐其國則是背叛之)
　(臣國人之所同惡使子展子西正名誅之而不利/其室則當如殺良霄之例稱人以殺而削其官矣)
冬葬齊靈公
(髙氏曰齊魯仍世昏姻之國前雖有/怨今已易世故不廢喪紀示不忘好)
　附録(左傳齊慶封圍髙唐弗克冬十一月齊侯圍之/見衞在城上號之乃下問守備焉以無備告揖)
　(之乃登聞師將傅食髙唐人殖/綽工僂㑹夜縋納師醢衞於軍)
城西郛
(左傳懼齊也王氏曰魯備齊難城其國之郛則凡西境/亦不敢保足見魯之弱而齊之强矣汪氏曰郛乃外城)
(此云西郛實國都外城之西郭而所/謂中城為魯國都之内城可知矣)
叔孫豹㑹晉士匄于柯
(左傳齊及晉平盟于大隧故穆叔㑹范宣子于柯穆叔/見叔向賦載馳之四章叔向曰肸敢不承命杜氏曰魏)
(郡内黄縣東北有柯城鄭氏曰柯衞地後屬晉髙氏曰/魯猶懼齊故為柯之㑹以自固蜀杜氏曰襄公之時政)
(在大夫甚矣專相/為㑹故詳録之爾)
城武城
(左傳穆叔歸曰齊猶未也不可以不懼乃城武城杜氏/曰泰山南武城縣汪氏曰子游為武城宰即此武城魯)
(於是時苟能信任仁賢修明政事使民效死而弗去則/将制挺以撻鄰國之堅甲利兵而何畏於强齊今乃君)
(弱臣惰安於不競内則疲民於亟城之勞外則徼惠於/霸國之援曽無一毫自立之志使齊莊而有報怨之圖)
(則魯之禍未/有紀極也)
　附録(左傳衞石共子卒悼子不哀孔成/子曰是謂蹷其本必不有其宗)
(戊靈王十/申九年)二十年(晉平五齊莊公光元年衞獻二十四/殤六蔡景三十九鄭簡十三曹武二)
(陳哀十六把孝十四宋平二十三/秦景二十四楚康七吳諸樊八)
春王正月辛亥仲孫速㑹莒人盟于向
(左傳及莒平孟莊子㑹莒人盟于向督揚之盟故也杜/氏曰向莒邑莒數伐魯前年諸侯盟督揚以和解之故)
(二國復自共盟結其好髙氏曰向本莒邑宣四年取之/者也莒魯結好自是十五年不交兵速代父為卿未練)
(而從政無復三年之喪也汪氏曰孟獻子禪縣而不樂/則始不三年其昉於速與羯與夫子稱孟莊子之孝其)
(他可能也可者僅可/而有所未盡之辭耳)
夏六月庚申公㑹晉侯齊侯宋公衞侯鄭伯曹伯莒
子邾子滕子薛伯杞伯小邾子盟于澶淵
(左傳夏盟于澶淵齊成故也杜氏曰澶淵在頓丘縣南/今名繁汙衞地近戚田髙氏曰齊以晉不伐其喪而感)
(服居喪而出盟薛氏曰齊之無道諸侯圍之而不服以/士匄聞喪而還師遂㑹于澶淵修德來逺不誣也哉汪)
(氏曰齊莊以既廢而賴崔杼以有國崔杼以殺公子牙/立莊公而專其國髙厚夙沙衞之餘黨豈無其人邦之)
(杌隉固不敢搆怨於諸侯夫是以受盟之速也亦猶崔/杼弑莊立景而同盟於重丘也特以牙實庶孽莊公極)
(勝先君之邪心而得嗣世則是掩父之惡故春秋於澶/淵之盟無譏焉耳孔氏曰於經服異則書同盟此齊成)
(而盟不言同者往年齊與晉平盟于大隧已服非於此/始服故不言同也襄陵許氏曰自文十四年新城之役)
(諸侯參盟則書同同盟云者名生於不足也平/公祝柯澶淵之盟不言同此悼公之遺例也歟)
秋公至自㑹
仲孫速帥師伐邾
(左傳邾人驟至以諸侯之事弗能報也秋孟莊子伐邾/以報之襄陵許氏曰祝柯之㑹既執邾子又取其田報)
(亦足矣而復伐之譏已甚/矣且澶淵在彼何以盟為)
蔡殺其大夫公子燮蔡公子履出奔楚(燮榖/作濕)
(左傳蔡公子燮欲以蔡之晉蔡人/殺之公子履其母弟也故出奔楚)
　按左氏初蔡文侯欲事晉曰先君與於踐土之盟晉
　不可棄且兄弟也畏楚不能行而卒楚人使蔡無常
　公子燮求從先君以利蔡謀國之合於義者也國人
　乃不順焉而殺燮此何罪矣故稱國而不去其官(髙/氏)
　(曰燮葢常為鄭所獲者欲舍荆楚而之中國正也追/先君之志而成之順也楚政無常求寛其民利也而)
　(用事者安楚弗欲懼燮之起晉爭也而殺之非/所謂可殺者也而以國殺者蔡侯以為罪也)公子
　履其母弟也進不能正國退不能逺害懼禍而奔從
　於荆楚書者罪之也(家氏曰履燮之同母弟不奔中/國而奔蠻荆不與其兄同志書)
　(所以/貶)
陳侯之弟黄出奔楚(黄公榖作/光後同)
(左傳陳慶虎慶寅畏公子黄之偪愬諸楚曰與蔡司馬/同謀楚人以為討公子黄出奔楚初蔡文侯欲事晉曰)
(先君與於踐土之盟晉不可棄且兄弟也畏楚不能行/而卒楚人使蔡無常公子燮求從先君以利蔡不能而)
(死書曰蔡殺其大夫公子燮言不與民同欲也陳侯之/弟黄出奔楚言非其罪也公子黄將出奔呼於國曰慶)
(氏無道求專陳國暴蔑其君而去其親五年不滅是無/天也榖梁傳諸侯之尊弟兄不得以屬通其弟云者親)
(之也親而奔之惡也髙氏曰黄與履何以奔楚自理也/黄以寵任太過權逼其卿慶氏譖之而陳侯不能為之)
(辨明是以一國之大不能容一弟也襄陵許氏曰二慶/執陳之權外介大國以奔其君之弟而哀公力不能正)
(則國何恃而不亡家氏曰黄不奔他國而奔楚甘於從/夷書奔楚亦所以貶廬陵李氏曰杜釋例曰兄而害弟)
(者稱弟以章兄罪此例可施於陳黄秦鍼衞鱄宋辰弟/而害兄則去弟以罪弟此例可施於鄭段然於通例不)
(甚合又左氏以為罪公子/燮不與民同欲者謬矣)
叔老如齊
(左傳齊子初聘于齊禮也杜氏曰齊魯有怨朝聘禮絶/今復繼好息民王氏曰齊屢陵魯及澶淵而始平今叔)
(老之修聘欲/固齊好也)
冬十月丙辰朔日有食之
季孫宿如宋
(左傳冬季武子如宋報向戌之聘也褚師段逆之以受/享賦常棣之七章以卒宋人重賄之歸復命公享之賦)
(魚麗之卒章公賦南山有臺武子去所曰臣不堪也杜/氏曰魯自蕭魚以後連嵗與强齊邾莒交兵是以不遑)
(朝聘往來之事雖向戌來聘而亦未之報也今始平於/齊遂交好於隣國以尋舊好耳廬陵李氏曰魯之報齊)
(邾已甚故聘齊以解/仇聘宋以求援耳)
　附録(左傳衞甯惠子疾召悼子曰吾得罪於君悔而/無及也名藏在諸侯之策曰孫林父甯殖出其)
　(君君入則掩之若能掩之則吾子也若不能猶有/鬼神吾有餒而已不來食矣悼子許諾惠子遂卒)
(巳靈王二/酉十年)二十有一年(晉平六齊莊二衞獻二十五殤/七蔡景四十鄭簡十四曹武三)
(陳哀十七杞孝十五宋平二十四/秦景二十五楚康八吳諸樊九)
春王正月公如晉
(左傳春公如晉拜師及取邾田也汪氏曰僖公取濟西/田則使公子遂如晉拜之成公取汶陽田襄公取邾田)
(則君親往拜其賜受霸主尺寸之惠而不忘其德如此/也然魯君襲奕世之封端冕委弁以臨於七百里之侯)
(國而水木本原不察所自襄公之立踰二十年未聞/遣一介行李至于京師其何以為秉禮之子孫也哉)
邾庶其以漆閭丘來奔
(左傳邾庶其以漆閭丘來奔季武子以公姑姊妻之皆/有賜於其從者於是魯多盜季孫謂臧武仲曰子盍詰)
(盜武仲曰不可詰也紇又不能季孫曰我有四封而詰/其盜何故不可子為司寇將盜是務去若之何不能武)
(仲曰子召外盜而大禮焉何以止吾盜子為正卿而來/外盜使紇去之將何以能庶其竊邑於邾以來子以姬)
(氏妻之而與之邑其從者皆有賜焉若大盜禮焉以君/之姑姊與其大邑其次皁牧輿馬其小者衣裳劍帶是)
(賞盜也賞而去之其或難焉紇也聞之在上位者洒濯/其心壹以待人軌度其信可明徴也而後可以治人夫)
(上之所為民之歸也上所不為而民或為之是以加刑/罰焉而莫敢不懲若上之所為而民亦為之乃其所也)
(又可禁乎夏書曰念茲在茲釋茲在茲名言茲在茲允/出茲在茲惟帝念功將謂由已壹也信由已壹而後功)
(可念也庶其非卿也以地來雖賤必書重地也公羊傳/邾婁庶其者何邾婁大夫也邾婁無大夫此何以書重)
(地也穀梁傳以者不以者也來奔者不言出舉其接我/者也漆閭丘不言及小大敵也任氏曰兖州鄒縣即南)
(平陽也後漢山陽南平鄉有漆亭山陽南平陽/有閭丘亭汪氏曰定十五年成漆即庶其邑)
　庶其邾大夫也春秋小國之大夫不書其姓氏微也
　其以事接我則書其姓氏謹之也莒慶以大夫即魯
　而圖昏接我不以禮者也邾庶其以地叛其君而來
　奔接我不以義者也以欲敗禮則身必危以利棄義
　則國必亂春秋禮義之大宗故小國之大夫接我以
　利欲則特書其姓氏謹之也(汪氏曰慶庶其書名不/書姓氏此傳云特書其)
　(姓氏葢傳寫誤下文云書地書/名葢以庶其牟夷黒肱皆名耳)漆一邑閭丘一邑而
　不言及者庶其之私邑所受於君而食之者也此叛
　臣何以不書叛書名書地而竊邑叛君之罪見矣(杜/氏)
　(曰以邑出為叛何氏曰舉地言奔則魯坐受與庶其/叛兩明故省文范氏曰人臣無專禄以邑叛之道陸)
　(氏曰以地來即叛也不言叛為内諱也諱受叛臣也/王氏曰叛而歸他國曰叛叛而歸魯曰來奔内外異)
　(辭/也)夫棄僻陋從諸夏其慕義之心疑可與也然有據
　城以求援者君子猶以為不可受(唐書文宗太和五/年吐蕃維州副使)
　(悉怛謀請降牛僧孺謂不可受詔以城歸吐/蕃司馬公曰荀吳圍鼓鼓人以城叛弗許)而况鄰
　國乎書來奔而魯受叛臣納其地之罪亦見矣(孫氏/曰書)
　(者惡魯受邾叛人邑薛氏曰天下之惡一也納人之/叛而疾人之叛己不可以言理矣公在晉而叛臣之)
　(受魯之無政甚矣陳氏曰於是公在晉季孫宿納之/也春秋誅叛人苟納之雖無公命必謹而書之蜀杜)
　(氏曰諸侯之地皆天子所封為天子守之也諸侯之/臣皆王之臣故曰天子之陪臣也周衰諸侯之國地)
　(有侵軼者必志而罪之臣有奔叛者必録而貶之永/嘉吕氏曰春秋書以地來奔者三今年庶其昭五年)
　(莒牟夷三十一年邾黒肱是也人臣之奔必適仇國/晉欒盈之奔也必楚秦鍼之奔也必晉而庶其之奔)
　(也必魯豈非南鄙之怨歟魯之於邾也既執其君取/其田又伐其國而納其叛人甚矣汪氏曰莒太子僕)
　(弑其君以其寶玉來奔納諸宣公則季孫行父使司/寇出諸竟邾庶其以土地來奔襄公朝晉未返而季)
　(孫宿以君姬氏妻之且有賜焉於此見行父之忠於/公室而逺於利宿之貪利而忘君也廬陵李氏曰經)
　(書三叛人此年邾庶其昭五年莒年夷昭三十一年/黒肱左氏所謂名其人終為不義者是也然春秋納)
　(大惡諱鄭詹之逃來春秋猶以不信諱公今直書不/諱者何哉葢此三叛之受皆我公不在國而季孫受)
　(之地季孫受而不諱正猶公在㑹未歸而師滅項不/書取而書滅也觀文十八年莒僕以寶玉來奔納諸)
　(宣公而春秋不書則知在/君則諱在大夫則不諱矣)
　附録(左傳齊侯使慶佐為大夫復討公子牙之黨執/公子買於句瀆之丘公子鉏來奔叔孫還奔燕)
　(○夏楚子庚卒楚子使薳子馮為令尹訪於申叔豫/叔豫曰國多寵而王弱國不可為也遂以疾辭方暑)
　(闕地下冰而牀焉重繭衣裘鮮食而寢楚子使醫視/之復曰瘠則甚矣而血氣未動乃使子南為令尹)
夏公至自晉
秋晉欒盈出奔楚
(左傳欒桓子娶於范宣子生懐子范鞅以其亡也怨欒/氏故與欒盈為公族大夫而不相能桓子卒欒祁與其)
(老州賔通幾亡室矣懐子患之祁懼其討也愬諸宣子/曰盈將為亂以范氏為死桓主而專政矣曰吾父逐鞅)
(也不怒而以寵報之又與吾同官而專之吾父死而益/富死吾父而專於國有死而已吾蔑從之矣其謀如是)
(懼害於主吾不敢不言范鞅為之徴懐子好施士多歸/之宣子畏其多士也信之懐子為下卿宣子使城著而)
(遂逐之秋欒盈出奔楚宣子殺箕遺黄淵嘉父司空靖/邴豫董叔邴師申書羊舌虎叔羆囚伯華叔向籍偃人)
(謂叔向曰子離於罪其為不知乎叔向曰與其死亡若/何詩曰優哉游哉聊以卒嵗知也樂王鮒見叔向曰吾)
(為子請叔向弗應出不拜其人皆咎叔向叔向曰必祁/大夫室老聞之曰樂王鮒言於君無不行求赦吾子吾)
(子不許祁大夫所不能也而曰必由之何也叔向曰樂/王鮒從君者也何能行祁大夫外舉不棄讎内舉不失)
(親其獨遺我乎詩曰有覺德行四國順之夫子覺者也/晉侯問叔向之罪於樂王鮒對曰不棄其親其有焉於)
(是祁奚老矣聞之乗驛而見宣子曰詩曰惠我無疆子/孫保之書曰聖有謩勲明徴定保夫謀而鮮過惠訓不)
(倦者叔向有焉社稷之固也猶將十世宥之以勸能者/今壹不免其身以棄社稷不亦惑乎鯀殛而禹興伊尹)
(放太甲而相之卒無怨色管蔡為戮周公右王若之何/其以虎也棄社稷子為善誰敢不勉多殺何為宣子説)
(與之乗以言諸公而免之不見叔向而歸叔向亦不告/免焉而朝初叔向之母妒叔虎之母美而不使其子皆)
(諌其母其母曰深山大澤實生龍蛇彼美余懼其生龍/蛇以禍女女敝族也國多大寵不仁人間之不亦難乎)
(余何愛焉使往視寝生叔虎美而有勇力欒懐子嬖之/故羊舌氏之族及於難欒盈過於周周西鄙掠之辭於)
(行人曰天子陪臣盈得罪於王之守臣將逃罪罪重於/郊甸無所伏竄敢布其死昔陪臣書能輸力於王室王)
(施惠焉其子黶不能保任其父之勞大君若不棄書之/力亡臣猶有所逃若棄書之力而思黶之罪臣戮餘也)
(將歸死於尉氏不敢還矣敢布四體唯大君命焉王曰/尤而效之其又甚焉使司徒禁掠欒氏者歸所取焉使)
(候出諸轘轅劉氏曰不以范匄逐之為文而以盈之自/出為説使盈無可逐之釁則匄不得逐矣匄之罪易見)
(盈之失難知此春秋所以深探其情而大正其本也道/莫難於治天下而天下之治在國國之治在家家之治)
(在身身不治國家不可得治也詩之首周召書之首堯/舜皆從此生矣春秋述堯舜者也是以謹於人道之治)
(閨門之内易曰閑有家悔亡家之不閑悔不亦宜乎髙/氏曰盈不能防閑其母遂為范匄所逐既取奔亡復有)
(作亂之志故特奔於楚焉以楚强大今日可恃以逃難/他日可挾以復歸也汪氏曰士鞅之言曰欒黶汰虐已)
(甚而盈又自言黶不能保任其父之勞則欒氏之稔惡/有自來矣不然夫豈無秋毫之過而遽離於罪乎廬陵)
(李氏曰欒盈以此年奔楚明年自楚適齊晉為商任沙/隨之㑹以錮之二十三年齊助之入曲沃齊遂伐晉其)
(冬晉殺欒盈欒氏亡又曰春秋正本之書故凡國君見/逐及大夫見逐皆不書所逐之人而皆以自奔為文者)
(明其自有取奔之道也獨宋子/哀得見幾之善故書字貴之)
九月庚戌朔日有食之冬十月庚辰朔日有食之
(襄陵許氏曰比年食又比月食葢自是八年之間而日/七食禍變重矣石氐曰日食之變起於交也有雖交而)
(不食者春秋二百四十二年而食纔三十六有頻交而/食者此年及二十四年三年之内連月而食者再也諸)
(儒以為厯無此法或傳寫之誤然漢之時亦有頻食者/髙帝三年及文帝前三年十月晦十一月晦是也天道)
(至逺不可得而知後世執推步之術案交㑹之度而求/之亦已難矣髙氏曰厯家推步之術皆一百七十三日)
(始一交㑹去交逺則日食漸少無頻食之理此年及二/十四年頻食古今術者不能考知故日食雖天數之常)
(聖人必以為譴異而書/之以警人君之自怠也)
曹伯來朝
(左傳冬曹武公來朝始見也汪氏曰曹武公即位三年/而來朝此喪畢入見于天子之時也不朝于京師而朝)
(於宗國曽是/以為禮乎)
公㑹晉侯齊侯宋公衞侯鄭伯曹伯莒子邾子于商
任
(左傳㑹于商任錮欒氏也齊侯衞侯不敬叔向曰二君/者必不免㑹朝禮之經也禮政之輿也政身之守也怠)
(禮失政失政不立是以亂也知起中行喜州綽邢蒯出/奔齊皆欒氏之黨也樂王鮒謂范宣子曰盍反州綽邢)
(蒯勇士也宣子曰彼欒氏之勇也余何獲焉王鮒曰子/為彼欒氏乃亦子之勇也齊莊公朝指殖綽郭最曰是)
(寡人之雄也州綽曰君以為雄誰敢不雄然臣不敏平/隂之役先二子鳴莊公為勇爵殖綽郭最欲與焉州綽)
(曰東閭之役臣左驂迫還於門中識其枚數其可以與/於此乎公曰子為晉君也對曰臣為隸新然二子者譬)
(於禽獸臣食其肉而寝處其皮矣襄陵許氏曰欒氏之/出非其罪也徒以權門私相忌怨何有於國而平公受)
(其激怒勤動諸侯以逞范鞅之積憾必欲使盈無所容/於世故盈發憤卒興禍亂此皆以私敗公足以為古今)
(之至戒是時中國無事晉無所發政以/亟㑹諸侯則知徒以欒氏信不誣也)
　附録(公羊傳十有一月庚子孔子生何氏曰時嵗在/己卯上有十月庚辰此亦十月也榖無十一月)
　(字廬陵李氏曰何休以此年為己卯杜氏以為己酉/己不合史記世家以為孔子生於襄公二十二年又)
　(不合未詳孰是楊士勛疏馬遷之言/與經典不合者非一故與此傳異耳)
(庚靈王二/戌十一年)二十有二年(晉平七齊莊三衞獻二十六殤/八蔡景四十一鄭簡十五曹武)
(四陳哀十八把孝十六宋平二十/五秦景二十六楚康九吳諸樊十)
春王正月公至自㑹
(臨川吳氏曰著/不朝正于廟也)
　附録(左傳春臧武仲如晉雨過御叔御叔在其邑將/飲酒曰焉用聖人我將飲酒而已雨行何以聖)
　(為穆叔聞之曰不可使也而/傲使人國之蠧也令倍其賦)
夏四月
　附録(左傳夏晉人徵朝於鄭鄭人使少正公孫僑對/曰在晉先君悼公九年我寡君於是即位即位)
　(八月而我先大夫子駟從寡君以朝于執事執事不/禮於寡君寡君懼因是行也我二年六月朝於楚晉)
　(是以有戲之役楚人猶競而申禮於敝邑敝邑欲從/執事而懼為大尤曰晉其謂我不共有禮是以不敢)
　(攜貳於楚我四年三月先大夫子蟜又從寡君以觀/釁於楚晉於是乎有蕭魚之役謂我敝邑邇在晉國)
　(譬諸草木吾狊味也而何敢差池楚亦不競寡君盡/其土實重之以宗器以受齊盟遂帥羣臣隨於執事)
　(以㑹嵗終貳於楚者子侯石㿻歸而討之湨梁之明/年子蟜老矣公孫夏從寡君以朝於君見於嘗酎與)
　(執燔焉間二年聞君將靖東夏四月又朝以聽事期/不朝之間無嵗不聘無役不從以大國政令之無常)
　(國家罷病不虞荐至無日不惕豈敢忘職大國若安/定之其朝夕在庭何辱命焉若不恤其患而以為口)
　(實其無乃不堪任命而翦為仇讎敝邑是/懼其敢忘君命委諸執事執事實重圖之)
秋七月辛酉叔老卒
(杜氏曰子叔齊子髙氏曰此叔肸之孫聲/伯之子其子弓嗣為大夫是為子叔敬子)
　附録(左傳秋欒盈自楚適齊晏平仲言於齊侯曰商/任之㑹受命於晉今納欒氏將安用之小所以)
　(事大信也失信不立君其圖之弗聽退告陳文子曰/君人執信臣人執共忠信篤敬上下同之天之道也)
　(君自棄也弗能久矣○九月鄭公孫黒肱有疾歸邑/於公召室老宗人立段而使黜官薄祭祭以特羊殷)
　(以少牢足以共祀盡歸其餘邑曰吾聞之生於亂世/貴而能貧民無求焉可以後亡敬共事君與二三子)
　(生在敬戒不在富也己巳伯張卒君子曰善/哉詩曰慎爾侯度用戒不虞鄭子張其有焉)
冬公㑹晉侯齊侯宋公衞侯鄭伯曹伯莒子邾子薛伯
把伯小邾子于沙隨
(左傳冬㑹于沙隨復錮欒氏也欒盈猶在齊/晏子曰禍將作矣齊將伐晉不可以不懼)
　按左氏㑹于商任錮欒氏也㑹于沙隨復錮欒氏也
　古者大夫去國君不掃其社稷(禮記祭法諸侯自為/立社曰侯社大夫以)
　(下成羣立/社曰置社)不繫纍其子弟不收其田邑使人導之出
　疆又先之於其所往勅五典厚人倫也今晉不念欒
　氏世勲而逐盈(汪氏曰自欒賔以靖侯之孫傳桓叔/至貞子枝佐文公霸業枝之子盾事)
　(靈公將下軍盾之子書是為武子/事成景厲悼有功盈即書之孫也)又將搏執之而命
　諸侯無得納焉則亦過也(宋子曰窮之於其所往之/國如晉錮欒盈也家氏曰)
　(入春秋以來大夫奔而極其/所往未有若此之甚者也)楚逐申公巫臣子反請
　以重幣錮之楚子曰止彼若能利國家雖重幣晉將
　可乎若無益於晉晉將棄之何勞錮焉其賢於商任
　沙隨之謀逺矣(髙氏曰晉以一欒盈之故期年之間/再合諸侯見大夫之强而晉失霸者)
　(之義不足以令諸侯矣齊人終保盈是令不行也令/不行者盈之譖為可憫者也諸侯皆知之而平公不)
　(知也故齊侯背此盟而明年伐衞遂伐晉也汪氏曰/欒盈屈巫皆得罪於權臣然屈巫將聘於齊而竊妻)
　(以逃其廢君命亦可誅矣欒盈特以父之汰侈而多/怨遂為姣母所讒而見逐未有犯上可誅之實其罪)
　(視屈巫葢薄乎云爾晉平用范匄之謀屢㑹諸侯以/錮之幾致亂國楚莊雖不聽子反錮巫臣之請而嗣)
　(君卒滅其族亦致通吳之禍人君之/不明而眩於權臣其患豈淺淺哉)
公至自㑹
(汪氏曰諸侯為㑹以錮欒氏齊侯以㑹而保/盈將以納之故商任沙隨兩書公至以危之)
楚殺其大夫公子追舒
(左傳楚觀起有寵於令尹子南未益禄而有馬數十乗/楚人患之王將討焉子南之子棄疾為王御士王每見)
(之必泣棄疾曰君三泣臣矣敢問誰之罪也王曰令尹/之不能爾所知也國將討焉爾其居乎對曰父戮子居)
(君焉用之洩命重刑臣亦不為王遂殺子南於朝轘觀/起於四竟子南之臣謂棄疾請徙子尸於朝曰君臣有)
(禮唯二三子三日棄疾請尸王許之既葬其徒曰行乎/曰吾與殺吾父行將焉入曰然則臣王乎曰棄父事讎)
(吾弗忍也遂縊而死復使薳子馮為令尹公子齮為司/馬屈建為莫敖有寵於薳子者八人皆無禄而多馬他)
(日朝與申叔豫言弗應而退從之入于人中又從之遂/歸退朝見之曰子三困我於朝吾懼不敢不見吾過子)
(姑告我何疾我也對曰吾不免是懼何敢告子曰何故/對曰昔觀起有寵於子南子南得罪觀起車裂何故不)
(懼自御而歸不能當道至謂八人者曰吾見申叔夫子/所謂生死而肉骨也知我者如夫子則可不然請止辭)
(八人者而後王安之蘇氏曰追舒罪不至死故稱國以/殺不去其官劉氏曰楚子與人之子謀殺其父其刑已)
(甚不可以行于天下故以累上之辭言之髙氏曰追舒/寵近小人故及於難然以楚國之力除一寵嬖之大夫)
(顧豈難哉而康王始則與人之子圖其父終則殺之轘/其黨於四竟由威柄失於上故刑不足以馭下也夫威)
(柄既立則責譙足以折姦臣之鋒及其失之則刀鋸不/足以當姦臣之罪其怨毒所鍾遂發於靈王之世楚之)
(不亡者幸而已以遐荒之國而威柄一失/其禍遂至於此則中國之君可不監於茲)
　附録(左傳十二月鄭游昄將如晉未出竟遭逆妻者/奪之以館於邑丁巳其夫攻子明殺之以其妻)
　(行子展廢良而立太叔曰國卿君之貳也民之主也/不可以苟請舍子明之類求亡妻者使復其所使游)
　(氏勿怨曰/無昭惡也)
(辛靈王二/亥十二年)二十有三年(晉平八齊莊四衞獻二十七殤/九蔡景四十二鄭簡十六曹武)
(五陳哀十九杞孝十七卒宋平二十/六秦景二十七楚康十吳諸樊十一)
春王二月癸酉朔日有食之
三月己巳把伯匄卒
(左傳把孝公卒晉悼夫人喪之平公不徹樂非禮也禮/為鄰國闕杜氏曰悼夫人把孝公姊妹髙氏曰把自桓)
(公以來晉悼為昏姻國國/恃以興而魯禮有加焉)
夏邾畀我來奔
(公羊傳邾婁鼻我者何邾婁大夫也邾婁無大夫此何/以書以近書也杜氏曰畀我庶其之黨同竊邑叛君髙)
(氏曰書畀我來奔惡内也惡鄉受邾叛人邑今又納邾/叛人也故是年冬臧紇出奔邾亦受之家氏曰魯受庶)
(其二邑復納其黨天王不問方伯無討春秋再書責魯/也亦責晉也○劉氏曰公羊云以近書也此文過飾非)
(之詞/耳)
葬把孝公
陳殺其大夫慶虎及慶寅
(左傳陳侯如楚公子黄愬二慶於楚楚人召之使慶樂/往殺之慶氏以陳叛夏屈建從陳侯圍陳陳人城板隊)
(而殺人役人相命各殺其長遂殺慶虎慶寅楚人納公/子黄君子謂慶氏不義不可肆也故書曰惟命不于常)
(榖梁傳稱國以殺罪累/上也及慶寅慶寅累也)
　按左氏慶虎無道求專陳國暴蔑其君畏公子黄之
　偪而愬諸楚曰與蔡司馬同謀楚人以為討公子黄
　奔楚愬之二慶以陳叛楚屈建圍陳殺二慶夫人君
　擅一國之利勢使權臣暴蔑其身而不能逺欲去其
　親而不能保譖愬之於大國而不能辨至因夷狄之
　力然後能克則非君人之道也故二慶之死稱國以
　殺(陳氏曰春秋未書叛而稱國以殺猶是殺大夫焉/叛必不能殺者也髙氏曰書及著罪在慶虎以虎)
　(之罪而/及寅也)公子黄之出特以弟書者譏歸陳侯也凡此
　皆春秋端本之意(家氏曰導陳侯以叛晉即楚者二/慶也奔母弟黄于楚者亦二慶也)
　(楚人討而殺之納黄于陳二慶之誅黄之復楚皆專/之春秋書法如此若陳人之自殺之自復之不與荒)
　(裔以專制中國也汪氏曰公子黄之奔為愬二慶而/往也陳侯之如楚葢惑於權臣而將為二慶與黄和)
　(解之爾使陳侯亦為愬慶氏而往則必如蔡侯朱書/出奔楚矣屈建之圍挾陳侯以討二慶二慶之閉城)
　(知楚人之必誅已而拒之非叛陳侯也故不書二慶/之叛陳人逼令兵殺二慶以説于楚故不以討賊之)
　(詞言之譏其殺之不以其/罪以著陳侯之無能為也)
陳侯之弟黄自楚歸于陳
(髙氏曰二慶死則黄之歸易矣讒誣不釋則忠良不顯/奸宄不誅則淑善不遂君子小人相為伏見故陳殺二)
(慶而公子黄返也書自楚者罪其奔夷狄之/國復籍夷狄之力以歸黄之進退不正矣)
晉欒盈復入于晉入于曲沃
(左傳晉將嫁女於吳齊侯使析歸父媵之以藩載欒盈/及其士納諸曲沃欒盈夜見胥午而告之對曰不可天)
(之所廢誰能興之子必不免吾非愛死也知不集也盈/曰雖然因子而死吾無悔矣我實不天子無咎焉許諾)
(伏之而觴曲沃人樂作午言曰今也得欒孺子何如對/曰得主而為之死猶不死也皆歎有泣者爵行又言皆)
(曰得主何貳之有盈出徧拜之四月欒盈帥曲沃之甲/因魏獻子以晝入絳初欒盈佐魏莊子於下軍獻子私)
(焉故因之趙氏以原屏之難怨欒氏韓趙方睦中行氏/以伐秦之役怨欒氏而固與范氏和親知悼子少而聽)
(於中行氏程鄭嬖於公唯魏氏及七輿大夫與之樂王/鮒侍坐於范宣子或告曰欒氏至矣宣子懼桓子曰奉)
(君以走固宫必無害也且欒氏多怨子為政欒氏自外/子在位其利多矣既有利權又執民柄將何懼焉欒氏)
(所得其唯鬼氏乎而可强取也夫克亂在權子無懈矣/公有姻喪王鮒使宣子墨縗冒絰二婦人輦以如公奉)
(公以如固宫范鞅逆魏舒則成列既乗將逆欒氏矣趨/進曰欒氏帥賊以入鞅之父與二三子在君所矣使鞅)
(逆吾子鞅請驂乗持帶遂超乗右撫劍左援帶命驅之/出僕請鞅曰之公宣子逆諸階執其手賂之以曲沃初)
(斐豹隸也著于丹書欒氏之力臣曰督戎國人懼之斐/豹謂宣子曰苟焚丹書我殺督戎宣子喜曰而殺之所)
(不請于君焚丹書者有如日乃出豹而閉之督戎從之/踰隠而待之督戎踰入豹自後擊而殺之范氏之徒在)
(臺後欒氏乗公門宣子謂鞅曰矢及君屋死之鞅用劍/以帥卒欒氏退攝車從之遇欒樂曰樂免之死將訟女)
(於天樂射之不中又注則乗槐本而覆或以㦸鉤之斷/肘而死欒魴傷欒盈奔曲沃晉人圍之公羊傳曲沃者)
(何晉之邑也其言入于晉入于曲沃何欒盈將入晉晉/人不納由乎曲沃而入也杜氏曰曲沃在河東聞喜縣)
　欒氏晉室之世臣故盈雖出奔猶繫於晉(家氏曰盈/挾齊之援)
　(復入于晉將不利於宗國非晉臣矣春秋猶書晉欒/盈者一以明君臣之分而討之亦以閔欒氏為晉世)
　(臣而自絶於晉耳/宋魚石義與此同)復入者甚逆之辭(蜀杜氏曰春秋/之法復入重於)
　(入入重於復歸復歸重於/然歸則復入者惡甚之辭)為其既絶而復入也曲沃
　者所食之地(杜氏曰曲沃欒氏邑也然則曷為不言/叛非叛者也刼衆以敵君直亂而已矣)
　(髙氏曰曲沃即沃昭公分國以封沃沃盛强昭公微/弱國人將叛而歸沃故詩人作揚之水椒聊杕杜之)
　(詩以見意然則沃者晉之腴饒强盛必叛之邑也今/曲沃大夫不由君命而擅納盈以曲沃乃盈舊所食)
　(之私邑故盈帥曲沃之甲以入晉不勝而反入曲沃/焉故書入于曲沃見盈有叛心又見曲沃知有盈而)
　(不知有/晉君也)當是時權寵之臣各以利誘其下使為之用
　至於殺身而不避莫知有君臣之分者也故聞語欒
　孺子者則或泣或嘆以為得主而為之死猶不死也
　(朱子曰春秋權臣得/衆者皆是厚施於民)盈從之遂入絳乗公門若非天
　棄欒氏又有范鞅之謀晉亦殆矣原其失在於錮之
　甚急使無所容於天地之間是以至此極春秋備書
　之以見人而不仁疾之已甚亂也其為後世鑒豈不
　深􁂒著明也哉(陸氏曰不稱所自潛至也蘇氏曰欒/盈自齊入于曲沃不言自齊何也齊)
　(之納欒盈非以兵納之也譬如盜賊私納之耳王氏/曰魚石未嘗入于宋也入于彭城而已欒盈則先入)
　(于晉後入于曲沃故上言復入下言入也汪氏曰朱/子謂不仁之人不能容之則必致亂如東漢之黨錮)
　(葢不仁之人力能誅則誅之苟不能誅而徒疾之使/之無所容其身事窮勢迫則必為悖逆爭鬬之事矣)
　(况欒盈非有弑父與君之大惡逐之去國則亦已矣/何至動天下之諸侯一再㑹聚而禁錮之哉鋌而走)
　(險急何能擇盈之復/入于晉實有以之耳)
秋齊侯伐衞遂伐晉
(齊始伐盟主左傳秋齊侯伐衞先驅榖榮御王孫揮召/揚為右申驅成秩御莒恒申鮮虞之傅摯為右曹開御)
(戎晏父戎為右貳廣上之登御邢公盧蒲癸為右啟牢/成御襄罷師狼蘧疏為右胠商子車御侯朝桓跳為右)
(大殿商子游御夏之御寇崔如為右燭庸之越駟乗自/衞將遂伐晉晏平仲曰君恃勇力以伐盟主若不濟國)
(之福也不德而有功憂必及君崔杼諫曰不可臣聞之/小國間大國之敗而毁焉必受其咎君其圖之弗聽陳)
(文子見崔武子曰將如君何武子曰吾言於君君弗聽/也以為盟主而利其難羣臣若急君於何有子姑止之)
(文子退告其人曰崔子將死乎謂君甚而又過之不得/其死過君以義猶自抑也况以惡乎齊侯遂伐晉取朝)
(歌為二隊入孟門登大行張武軍於熒庭戍郫卲封少/水以報平隂之役乃還趙勝帥東陽之師以追之獲晏)
(氂髙氏曰此齊侯背澶淵商丘沙隨之盟因晉有欒氏/之亂而助之以報十八年之役也十八年諸侯同圍齊)
(者魯之故也齊之所以數伐魯者衞之故也故先伐衞/以試之晉不之問於是遂伐晉齊莊既伐同盟又伐盟)
(主禍亂之成著於此矣襄陵許氏曰書齊侯本其惡也/陳氏曰其書遂何齊侯伐盟主也自袁婁以來齊再從)
(晉於是始叛則晉霸之衰而諸侯貳矣晉之衰諸侯之/憂也蜀杜氏曰以兵伐衞猶不可况遂伐晉乎言遂者)
(甚其伐二國也汪氏曰齊莊本意在伐晉而伐衞以先/之亦猶齊桓本意在伐楚而侵蔡以先之也討從楚之)
(與國而後討强楚善之大者也伐從羈之與國而果於/陵霸主惡之大者也春秋之書遂其中有大美惡焉)
八月叔孫豹帥師救晉次于雍榆
(左傳禮也公羊傳曷為先言救而後言次先通君命也/榖梁傳言救後次非救也杜氏曰雍榆晉地汲郡朝歌)
(縣東有雍城薛氏曰次于雍榆有所畏也救晉而憚行/也啖氏曰救者救其患難凡救當奔命以往救次實救)
(道也救邢之師譏不速赴故先書次于聶北而救邢竟/得有援故又言救邢救晉之師君往命救而叔孫次止)
(故先書救晉明魯君之命也下言次于雍榆罪叔孫也/劉氏曰晉有欒盈之難重以齊侯之伐魯命豹帥師救)
(之斯義事也豹乃怠棄君命不恤同姓之憂次于雍榆/卒不克救豹罪大矣蘇氏曰聶北之役先言次而後言)
(救按兵待時卒能救邢故以救終之也雍榆之役先言/救而後言次以救晉出兵而盤桓於雍榆不及於事故)
(以次終之也陳氏曰次而救匿其救之之形也救而次/宣其救之之聲也書救晉何晉遂失霸也以區區之魯)
(何救于晉書救晉則天下益多故矣盟于宋而南北之/勢成㑹于申而淮夷至戰於雞父而吳之敗者六國於)
(越入吳春秋終焉葢於是焉始故謹而書之也是故自/救盟主而後昭二十一年晉帥諸侯之師救宋三十年)
(楚沈尹戌救徐之類皆不書汪氏曰外傳記子服惠伯/之言曰欒氏之亂齊人間晉之禍伐取朝歌我先君襄)
(公不敢寧處使叔孫豹發師敝賦倚跂畢行無有救人/以從軍吏次于雍榆與邯鄲勝擊齊之左掎止晏萊焉)
(齊師退而後敢還則穆叔非無功於晉也然春秋不著/其救患之功但曰次于雍榆葢穆叔與趙勝皆畏齊師)
(而不敢敵待其已/去而躡其後耳)
己卯仲孫速卒
(左傳季武子無適子公彌長而愛悼子欲立之訪於申/豐曰彌與紇吾皆愛之欲擇才焉而立之申豐趨退歸)
(盡室將行他日又訪焉對曰其然將具敝車而行乃止/訪於臧紇臧紇曰飲我酒吾為子立之季氏飲大夫酒)
(臧紇為客既獻臧孫命北面重席新樽絜之召悼子降/逆之大夫皆起及旅而召公鉏使與之齒季孫失色季)
(氏以公鉏為馬正愠而不出閔子馬見之曰子無然禍/福無門唯人所召為人子者患不孝不患無所敬共父)
(命何常之有若能孝敬富倍季氏可也姦回不軌禍倍/下民可也公鉏然之敬共朝夕恪居官次季孫喜使飲)
(已酒而以具往盡舍旃故公鉏氏富又出為公左宰孟/孫惡臧孫季孫愛之孟氏之御騶豐㸃好羯也曰從余)
(言必為孟孫再三云羯從之孟莊子疾豐㸃謂公鉏苟/立羯請讎臧氏公鉏謂季孫曰孺子秩固其所也若羯)
(立則季氏信有力于臧氏矣弗應己卯孟孫卒公鉏奉/羯立于户側季孫至入哭而出曰秩焉在公鉏曰羯在)
(此矣季孫曰孺子長公鉏曰何長之有唯其才也且夫/子之命也遂立羯秩奔邾臧孫入哭甚哀多涕出其御)
(曰孟孫之惡子也而哀如是季孫若死其若之何臧孫/曰季孫之愛我疾疢也孟孫之惡我藥石也美灰不如)
(惡石夫石猶生我疢之美其毒滋多孟孫死吾亡無日/矣汪氏曰魯自仲遂殺適立庶公室于是乎失政魯卿)
(自季孫宿以私意廢長立幼於是家臣效尤孟氏之豐/㸃廢秩立羯叔孫氏之豎牛殺孟丙而立舍皆託廢立)
(以擅其權而三桓微矣作/俑之禍其流弊可勝言哉)
冬十月乙亥臧孫紇出奔邾
(左傳孟氏閉門告於季孫曰臧氏將為亂不使我葬季/孫不信臧孫聞之戒冬十月孟氏將辟藉除於臧氏臧)
(孫使正夫助之除於東門甲從已而視之孟氏又告季/孫季孫怒命攻臧氏乙亥臧紇斬鹿門之闗以出奔邾)
(初臧宣叔娶于鑄生賈及為而死繼室以其姪穆姜之/姨子也生紇長于公宫姜氏愛之故立之臧賈臧為出)
(在鑄臧武仲自邾使告臧賈且致大蔡焉曰紇不佞失/守宗祧敢告不弔紇之罪不及不祀子以大蔡納請其)
(可賈曰是家之禍也非子之過也賈聞命矣再拜受龜/使為以納請遂自為也臧孫如防使來告曰紇非能害)
(也知不足也非敢私請苟守先祀無廢二勲敢不辟邑/乃立臧為臧紇致防而奔齊其人曰其盟我乎臧孫曰)
(無辭將盟臧氏季孫召外史掌惡臣而問盟首焉對曰/盟東門氏也曰毋或如東門遂不聽公命殺適立庶盟)
(叔孫氏也曰毋或如叔孫僑如欲廢國常蕩覆公室季/孫曰臧孫之罪皆不及此孟椒曰盍以其犯門斬闗季)
(孫用之乃盟臧氏曰無或如臧孫紇干國之紀犯門斬/闗臧孫聞之曰國有人焉誰居其孟椒乎榖梁傳其日)
(正臧孫紇之出也蘧伯玉曰不以道事其君者其出乎/杜氏曰媚附季氏為之廢長立少以取奔亡書奔罪之)
(家氏曰季宿之納邾盜也臧紇所與言者為何如今乃/以媚道自結於季孫亦何異於盜季宿自亂已之嫡庶)
(復亂人之嫡庶又蔽罪臧紇而逐之紇固有罪宿之恣/睢不度亦甚矣汪氏曰朱子曰武仲自邾如防使請立)
(後而避邑以示若不得請則將據邑以叛是要君也或/者謂武仲請後未嘗以防為言故要君之迹未彰夫既)
(曰先祀無廢敢不避邑使不許立/後則不避矣非以防請後而何也)
晉人殺欒盈
(左傳晉人克欒盈于曲沃盡殺欒氏之族黨欒魴出奔/宋書曰晉人殺欒盈不言大夫言自外也公羊傳曷為)
(不言殺其大夫非其大夫也穀梁曰惡之弗有也杜氏/曰自外犯君而入非復晉大夫何氏曰稱人從討賊辭)
(大其除亂也陳氏曰討亂不書殺欒盈何以書討亂常/事殺欒盈非常事也欒盈亡大夫爾曷為謂之非常晉)
(為盟主而再合諸侯于商任于沙隨以錮欒氏則是非/常也盈之入也晉人大懼奉君以走固宫而盈以曲沃)
(之甲乗公門矢及君屋葢僅焉克之而已書殺欒盈猶/州吁無知是非常之辭也鄭良霄曷為書之如欒盈霄)
(奔許鄭伯為之盟大夫盟國人霄自墓門之瀆入因馬/師頡介于襄庫以伐舊北門書殺良霄亦非常之辭也)
(甚矣文公而下諸侯無政大夫强也廬陵李氏曰稱人/而不書大夫與鄭良霄例同討亂之辭也左氏曰不言)
(大夫言自外/也此説非)
齊侯襲莒
(左傳齊侯還自晉不入遂襲莒門於且于傷股而退明/日將復戰期於壽舒把殖華還載甲夜入且于之隧宿)
(於莒郊明日先遇莒子於蒲侯氏莒子重賂之使無死/曰請有盟華周對曰貪貨棄命亦君所惡也昏而受命)
(日未中而棄之何以事君莒子親鼓之從而伐之獲把/梁莒人行成齊侯歸遇把梁之妻於郊使弔之辭曰殖)
(之有罪何辱命焉若免於罪猶有先人之敝廬在下妾/不得與郊弔齊侯弔諸其室杜氏曰輕行掩其不備曰)
(襲因伐晉還襲莒不言遂者間有事髙郵孫氏曰以强/攻弱又掩其不備焉罪之尤者也髙氏曰以十八年莒)
(子同諸侯圍齊故也凡用兵皆聲言彼罪執詞以伐若/乗人不備掩而取之則盜賊之為耳春秋獨此書襲者)
(罪齊侯以諸侯之尊為盜賊之事也汪氏曰齊莊以千/乗之君帥三軍之衆輕行襲莒卒不能勝一微國身傷)
(臣獲此君子之所以貴乎正也廬陵李氏曰春秋用兵/之中惟齊之叛晉也一書伐曹入其郛一書襲莒昏一)
(經之特筆/深惡之也)
　附録(左傳齊侯將為臧紇田臧孫聞之見齊侯與之/言伐晉對曰多則多矣抑君似鼠夫鼠晝伏夜)
　(動不穴於寢廟畏人故也今君聞晉之亂而後作焉/寧將事之非䑕何如乃弗與田仲尼曰知之難也有)
　(臧武仲之知而不容於魯國抑有由也作不順/而施不恕也夏書曰念茲在茲順事恕施也)
(壬靈王二/子十三年)二十有四年(晉平九齊莊五衞獻二十八殤/十蔡景四十三鄭簡十七曹武)
(六陳哀二十把文公益姑元年宋平二十/七秦景二十八楚康十一吳諸樊十二)
春叔孫豹如晉
(左傳春穆叔如晉范宣子逆之問焉曰古人有言曰死/而不朽何謂也穆叔未對宣子曰昔匄之祖自虞以上)
(為陶唐氏在夏為御龍氏在商為豕韋氏在周為唐杜/氏晉主夏盟為范氏其是之謂乎穆叔曰以豹所聞此)
(之謂世禄非不朽也魯有先大夫曰臧文仲既没其言/立其是之謂乎豹聞之大上有立德其次有立功其次)
(有立言雖久不廢此之謂不朽若夫保姓受氏以守宗祊/世不絶祀無國無之禄之大者不可謂不朽杜氏曰賀)
(克欒/氏也)
　附録(左傳范宣子為政諸侯之幣重鄭人病之二月/鄭伯如晉子産寓書於子西以告宣子曰子為)
　(晉國四鄰諸侯不聞令德而聞重幣僑也惑之僑聞/君子長國家者非無賄之患而無令名之難夫諸侯)
　(之賄聚於公室則諸侯貳若吾子賴之則晉國貳諸/侯貳則晉國壊晉國貳則子之家壊何没没也將焉)
　(用賄夫令名德之輿也德國家之基也有基無壊無/亦是務乎有德則樂樂則能久詩云樂只君子邦家)
　(之基有令德也夫上帝臨女無貳爾心有令名也夫/恕思以明德則令名載而行之是以逺至邇安毋寧)
　(使人謂子子實生我而謂子浚我以生乎象有齒以/焚其身賄也宣子説乃輕幣是行也鄭伯朝晉為重)
　(幣故且請伐陳也鄭伯稽首宣子辭子西相曰以陳/國之介恃大國而陵虐於敝邑寡君是以請罪焉敢)
　(不稽/首)
仲孫羯帥師侵齊
(左傳孟孝伯侵齊晉故也髙氏曰齊之伐晉也魯使叔/孫豹救之次于雍榆無功於晉故孟孝伯至此復帥師)
(侵齊為晉報焉葢懼晉之疑也羯代速/為卿未練而帥師亦無復三年之喪)
夏楚子伐吴
(左傳夏楚子為舟師以伐吳不為軍政無功而還髙氏/曰於是見楚弱而吳之張也襄十一年楚失鄭十四年)
(伐吳自是舍鄭而不爭又十年/而一再伐吳急吳而緩中國也)
秋七月甲子朔日有食之既
(襄陵許氏曰春秋三書日食既桓三年以周桓敗宣八/年以楚莊興是後而中國諸侯皆受盟於楚矣廬陵李)
(氏曰頻日食者惟襄二十一年九月十月及此年七月/八月二條劉鉉云漢末以來八百餘載考其注疏莫不)
(皆爾都無頻月日食之事葢多歴世代或/傳寫失其本真先儒因循莫敢改易也)
齊崔杼帥師伐莒
(左傳齊侯既伐晉而懼將欲見楚子楚子使薳啟彊如/齊聘且請期齊社蒐軍實使客觀之陳文子曰齊將有)
(寇吾聞之兵不戢必取其族秋齊侯聞將有晉師使陳/無宇從薳啟彊如楚辭且乞師崔杼帥師送之遂伐莒)
(侵介根髙氏曰去年齊侯襲莒已與莒平今崔杼因帥/師送使者如楚而遂伐莒是見利則乗齊人之無信也)
(汪氏曰齊莊之襲莒身傷臣獲未伸其志故雖與莒平/而復伐之耳然已既失信將何以保人之信於已乎)
大水
(襄陵許氏曰夷儀之㑹以水不克伐齊/則知水之所及廣矣非特魯之災也)
八月癸已朔日有食之
(董氏曰此食又既象陽將絶荒裔侵中國之象也後六/君殺楚子率諸侯伐鄭滅舒鳩魯往朝之卒主中國伐)
(吳討慶封遂滅賴又殺/蔡侯滅陳蔡而縣之)
公㑹晉侯宋公衞侯鄭伯曹伯莒子邾子滕子薛伯
杞伯小邾子于夷儀(夷儀公作/陳儀後同)
(左傳㑹于夷儀將以伐齊水不克杜氏曰夷儀本邢地/衞滅邢而為衞邑髙氏曰自盟于柯陵之後齊有輕晉)
(之心㑹齊侯環卒而光新立乃受盟于澶淵及商任沙/隨之㑹晉失其令齊於是復貳明年乃伐衞遂伐晉又)
(再加兵於莒晉侯為是故㑹于夷儀帥十二諸侯之師/將以討齊然㑹而不伐是有畏也國勢不競衆志不一)
(也曰水不克者特辭不能伐爾下書崔杼伐我西鄙葢/知晉之無能為也汪氏曰晉㑹諸侯欲伐齊而不能伐)
(故書㑹而不書伐以著其大合十二國之君而無所事/也葢進則憚齊之强退又憂楚之伐鄭是以一㑹而徒)
(返耳平隂之役鄭伯在㑹楚亦間之以伐鄭而公子午/孤軍入境未足撓鄭今此鄭伯亦在㑹而楚子帥諸侯)
(之師以攻鄭諸侯是以去齊而救鄭焉伐而不果救不/及事晉伯之衰亦可知矣春秋所以不書諸侯之救鄭)
(也/)
冬楚子蔡侯陳侯許男伐鄭
(左傳冬楚子伐鄭以救齊門於東門次於棘澤諸侯還/救鄭晉侯使張骼輔躒致楚師求御於鄭鄭人卜宛射)
(犬吉子太叔戒之曰大國之人不可與也對曰無有衆/寡其上一也太叔曰不然部婁無松柏二子在幄坐射)
(犬於外既食而後食之使御廣車而行已皆乗乗車將/及楚師而後從之乗皆踞轉而鼓琴近不告而馳之皆)
(取胄於櫜而胄入壘皆下搏人以投收禽挾囚弗待而/出皆超乗抽弓而射既免復踞轉而鼓琴曰公孫同乗)
(兄弟也胡再不謀對曰曩者志入而已今則怯也皆笑/曰公孫之亟也楚子自棘澤還使薳啟彊帥師送陳無)
(宇吳人為楚舟師之役故召舒鳩人舒鳩人叛楚楚子/師於荒浦使沈尹壽與師祁犂讓之舒鳩子敬逆二子)
(而告無之且請受盟二子復命王欲伐之薳子曰不可/彼告不叛且請受盟而又伐之伐無罪也姑歸息民以)
(待其卒卒而不貳吾又何求若猶叛我無辭有庸乃還/蜀杜氏曰加楚子于三國之上雖曰主兵亦所以惡三)
(國也汪氏曰晉陽處父伐楚以救江則書伐書救此書/伐鄭不書以救齊不予楚人之救也晉合十二國之君)
(不能伐齊楚乃能合四國之君以伐鄭此可以觀夷夏/之得失矣師克在和不左衆豈不信然廬陵李氏曰蕭)
(魚之後楚兵再至鄭而無/功則以悼公之餘澤也)
公至自㑹
(髙氏曰諸侯救鄭不書故以㑹致襄陵許氏曰夷儀之/師不能正齊之罪而徒致棘澤之役以為鄭難其救不)
(足録/矣)
陳鍼宜咎出奔楚
(左傳陳人復討慶氏之黨鍼宜咎出奔楚襄陵許氏曰/宜咎之事無聞焉耳而以慶氏黨逐則其人亦可知矣)
(易曰比之匪人不亦傷乎王氏曰宜咎陳/大夫鍼子八世孫其後在楚為箴尹宜咎)
叔孫豹如京師
(左傳齊人城郟穆叔如周聘且賀城王嘉其有禮也賜/之大路髙氏曰襄公即位二十有四年如晉者五出㑹)
(諸侯者十有三未嘗朝天子也是時榖洛鬭毁王宫而/齊侯叛晉求媚於天子故為王城之於是叔孫豹始如)
(京師聘且賀焉襄陵許氏曰自宣九年仲孫蔑如京師/其後五十餘年乃始有叔孫豹之聘葢自是不聘王矣)
(汪氏曰襄之聘晉者九是年春先聘晉冬乃聘王書以/著魯之慢王也城郟魯不與城故不書廬陵李氏曰魯)
(之聘王止此此後止/書叔鞅之㑹葬而己)
大饑
(榖梁傳五榖不升為大饑一穀不升謂之嗛二榖不升/謂之饑三榖不升謂之饉四榖不升謂之康五榖不升)
(謂之大侵大侵之禮君食不兼味臺榭不塗弛侯廷道/不除百官布而不制鬼神禱而不祀此大侵之禮也何)
(氏曰有死傷曰大/饑無死傷曰饑)
　古者救災之政若國凶荒或發廩以賑乏或移粟以
　通用或徙民以就食或為粥溢以救餓莩或興工作
　以聚失業之人(汪氏曰發廩如漢文帝發廩以賑饑/民武帝開郡國倉賑濟貧民移粟徙)
　(民如梁惠王移民移粟漢髙帝令饑民就食蜀武帝/令山東饑民就食江海又徙貧民闗西為粥溢如漢)
　(獻帝出太倉米豆於御前作糜後魏孝文詔郡縣為/粥於路以食之興工作如趙抃守越川僦民完城四)
　(千丈之類皆得古/者救災之政者也)緩刑舍禁弛力薄征索鬼神除盜
　賊(周禮大司徒以荒政十有二聚萬民注舍禁若公/無禁利也弛力息繇役也薄征輕租税也索鬼神)
　(求廢祀而修之所謂靡神不舉靡受斯牲者也除/盜賊急其刑以除之饑饉則盜賊多不可不除也)弛
　射侯而不燕(范氏曰弛廢也/廢侯不燕射)置廷道而不修(范氏曰/廷内道)
　(路不修除曲禮嵗凶/年穀不登弛道不除)殺禮物而不備(周禮吉禮注殺/吉禮禮記曲禮)
　(君膳不祭肺馬不食榖祭祀不/縣大夫不食粱士飲酒不樂)雖有旱乾水溢民無
　菜色所以備之者如此其至(禮記王制三年耕必有/一年之食九年耕必有)
　(三年之食以三十年之通/雖有凶旱水溢民無菜色)是年秋有隂沴之災(沴音/淚説)
　(文水不利也前漢書五/行志氣相傷謂之沴)而冬大饑葢所以賑業之者
　有不備矣(汪氏曰賑贍也贍/給之使復其業)故書之以為戒(薛氏曰/民有殍)
　(為大饑國無凶荒之備一大水而民有殍無政也汪/氏曰襄公享國二十有四年當有八年之積是年水)
　(災所及雖廣然未嘗壊宗廟毁宫室墮城郭則倉廩/之所儲固無恙也今無一年之蓄而遽至大饑則見)
　(其備荒之無素矣春秋書大有年大饑各一大有年/者異天道之反常大饑者著人事之不能處二也書)
　(大旱者變大水者/八水旱非大不書)
　附録(左傳晉侯嬖程鄭使佐下軍鄭行人公孫揮如/晉聘程鄭問焉曰敢問降階何由子羽不能對)
　(歸以語然明然明曰是將死矣不然將亡貴而知懼/懼而思降乃得其階下人而已又何問焉且夫既登)
　(而求降階者知人也不在程鄭其有/亡釁乎不然其有惑疾將死而憂也)
(癸靈王二/丑十四年)二十有五年(晉平十齊莊六弑衞獻二十九/殤十一蔡景四十四鄭簡十八)
(曹武七陳哀二十一杞文二宋平二十八/秦景二十九楚康十二吳諸樊十三卒)
春齊崔杼帥師伐我北鄙
(左傳以報孝伯之師也公患之使告于晉孟公綽曰崔/子將有大志不在病我必速歸何患焉其來也不宼使)
(民不嚴異於他日齊師徒歸襄陵許氏曰崔子之志鄰/國知之而齊莊不寤人將戕其躬之不恤而務貪伐國)
(之功故利令智昏外競/而内傾自然之符也)
夏五月乙亥齊崔杼弑其君光
(左傳齊棠公之妻東郭偃之姊也東郭偃臣崔武子棠/公死偃御武子以弔焉見棠姜而美之使偃取之偃曰)
(男女辨姓今君出自丁臣出自桓不可武子筮之遇困/☱☵之大過☱☴史皆曰吉示陳文子文子曰夫從風)
(風隕妻不可娶也且其繇曰困于石據于蒺藜入于其/宫不見其妻凶困于石往不濟也據于蒺藜所恃傷也)
(入于其宫不見其妻凶無所歸也崔子曰嫠也何害先/夫當之矣遂取之莊公通焉驟如崔氏以崔子之冠賜)
(人侍者曰不可公曰不為崔子其無冠乎崔子因是又/以其間伐晉也曰晉必將報欲弑公以說於晉而不獲)
(間公鞭侍人賈舉而又近之乃為崔子間公夏五月莒/為且于之役故莒子朝於齊甲戌饗諸北郭崔子稱疾)
(不視事乙亥公問崔子遂從姜氏姜入于室與崔子自/側户出公拊楹而歌侍人賈舉止衆從者而入閉門甲)
(興公登臺而請弗許請盟弗許請自刃於廟弗許皆曰/君之臣杼疾病不能聽命近於公宫陪臣干掫有淫者)
(不知二命公踰牆又射之中股反隊遂弑之賈舉州綽/邴師公孫敖封具鐸父襄伊僂堙皆死祝佗父祭于髙)
(唐至復命不説弁而死于崔氏申蒯侍漁者退謂其宰/曰爾以帑免我將死其宰曰免是反子之義也與之皆)
(死崔氏殺鬷蔑于平隂晏子立于崔氏之門外其人曰/死乎曰獨吾君也乎哉吾死也曰行乎曰吾罪也乎哉)
(吾亡也曰歸乎曰君死安歸君民者豈以陵民社稷是/主臣君者豈為其口實社稷是養故君為社稷死則死)
(之為社稷亡則亡之若為己死而為已亡非其私暱誰/敢任之且人有君而弑之吾焉得死之而焉得亡之將)
(庸何歸門啟而入枕尸股而哭興三踊而出人謂崔子/必殺之崔子曰民之望也舍之得民盧蒲癸奔晉王何)
(奔莒叔孫宣伯之在齊也叔孫還納其女于靈公嬖生/景公丁丑崔杼立而相之慶封為左相盟國人於大宫)
(曰所不與崔慶者晏子仰天歎曰嬰所不唯忠于君利/社稷者是與有如上帝乃歃辛巳公與大夫及莒子盟)
(太史書曰崔杼弑其君崔子殺之其弟嗣書而死者二/人其弟又書乃舍之南史氏聞太史盡死執簡以往聞)
(既書矣乃還閭丘嬰以帷縛其妻而載之與申鮮虞乗/而出鮮虞推而下之曰君昏不能匡危不能救死不能)
(死而知匿其暱其誰納之行及弇中將舍嬰曰崔慶其/追我鮮虞曰一與一誰能懼我遂舍枕轡而寢食馬而)
(食駕而行出弇中謂嬰曰速驅之崔慶之衆不可當也/遂來奔崔氏側莊公於北郭丁亥葬諸士孫之里四翣)
(不蹕下車七乗不以兵甲榖/梁傳莊公失言淫于崔氏)
　齊莊公見弑賈舉州綽等十人皆死之而不得以死
　節稱何也所謂死節者以義事君責難陳善有所從
　違而不苟者是也雖在屬車後乗必不肯同入崔氏
　之宫矣若此十人者獨以勇力聞皆逢君之惡從於
　昏亂而莊公嬖之者死非其所比諸匹夫匹婦自經
　於溝瀆而莫之知者猶不逮也晏平仲曰君民者豈
　以陵民社稷是主臣君者豈為其口實社稷是養故
　君為社稷死則死之為社稷亡則亡之若為己死而
　為已亡非其私暱誰敢任之此十人者真其私暱任
　此宜矣雖殺身不償責安得以死節許之哉(襄陵許/氏曰齊)
　(莊勢陵大邦衆暴小國而又躬亂巨室淫肆不君故/使崔杼因民不忍以與敵書此足以為世鑒矣髙氏)
　(曰崔杼不能防閑其妻以淫于家反不絶其妻而行/大逆於君齊莊背諸侯之盟數行侵伐崔杼因民之)
　(忿遂以宣淫之故弑之陳氏曰宋萬魯慶父奔而後/誅之則不書殺以是為佚賊也齊討君之讎而滅崔)
　(氏則何以亦不書殺崔杼弑君偃然猶在位也曰以/家禍亡其宗如是而得書則臣子之不死於君父者)
　(可以盜名矣是故鄭人斵歸生之棺而葬靈公齊人/暴崔杼之尸而葬莊公春秋終不書葬則猶不葬也)
公㑹晉侯宋公衞侯鄭伯曹伯莒子邾子滕子薛伯杞
伯小邾子于夷儀
(左傳晉侯濟自泮㑹于夷儀伐齊以報朝歌之役齊人/以莊公説使隰鉏請成慶封如師男女以班賂晉侯以)
(宗器樂器自六正五吏三十帥三軍之大夫百官之正/長師旅及處守者皆有賂晉侯許之使叔向告於諸侯)
(公使子服惠伯對曰君舍有罪以靖小國君之惠也/寡君聞命矣杜氏曰不書伐齊齊逆服兵不加也)
　諸侯㑹于夷儀將以討齊齊使隰鉏請成慶封如師
　男女以班賂晉侯以宗器樂器(杜氏曰宗器祭祀之/器樂器鐘磬之屬)
　自六正(汪氏曰三/軍之六卿)五吏三十帥(汪氏曰五吏文職三/十帥武職皆軍卿之)
　(屬/官)三軍之大夫百官之正長(汪氏曰郡/有司也)師旅及處守
　者皆有賂晉侯許之夫晉本為報朝歌之役來討及
　㑹夷儀既聞崔杼之弑則宜下令三建而復斾(杜氏/曰建)
　(立旌旗將戰/故曳其斾)聲於齊人問莊公之故執崔杼以戮之
　謀於齊衆置君以定其國示天討之義則方伯連帥
　之職修矣今乃知賊不討而受其賂則是與之同情
　也故春秋治之如下文所貶云(孫氏曰莊公背澶淵/之盟加兵晉衞信不)
　(道矣晉平合諸侯將伐齊齊人弑莊公以求成逆之/大者晉不能討之以定齊國之亂曷以宗諸侯哉宜)
　(乎大夫日熾自是卒不可制也故先書崔杼之弑以/著其惡髙氏曰晉㑹諸侯以伐齊齊以莊公既弑為)
　(解因納賂以求成焉故不書伐夫以義㑹/諸侯而以姦終之有以知晉平之不競矣)
　附録(左傳晉侯使魏舒宛没逆衞侯將使/衞與之夷儀崔子止其帑以求五鹿)
六月壬子鄭公孫舍之帥師入陳
(左傳初陳侯㑹楚子伐鄭當陳隧者井堙木刋鄭人怨/之六月鄭子展子産帥車七百乗伐陳宵突陳城遂入)
(之陳侯扶其大子偃師奔墓遇司馬桓子曰載余曰將/巡城遇賈獲載其母妻下之而授公車公曰舍而母辭)
(曰不祥與其妻扶其母以奔墓亦免子展命師無入公/宫與子産親御諸門陳侯使司馬桓子賂以宗器陳侯)
(免擁社使其衆男女别而纍以待於朝子展執縶而見/再拜稽首承飲而進獻子美入數俘而出祝祓社司徒)
(致民司馬致節司空致地乃還髙氏曰去秋夷儀之㑹/楚與陳蔡許三國同伐鄭今嵗復㑹于夷儀鄭慮楚之)
(復來也故先帥師入陳以奪其心觀左氏所載入人之/國未有若子展子産之有禮者也故春秋無貶辭廬陵)
(李氏曰子展子産之入陳與子國子耳之侵蔡一也而/二子之心不同故舍之得稱名而子國稱人據左氏所)
(載則此書入亦近/於末減之詞矣)
秋八月己巳諸侯同盟于重丘
(左傳齊成故也程子曰諸侯同病楚也杜氏曰稱同盟/齊亦與盟重丘齊地張氏曰曹州乗氏縣有重丘故城)
　崔杼既弑其君矣晉侯受其賂而許之成故盟于重
　丘特書曰同(陸氏曰重言諸侯間有事也張氏曰同/盟之書自幽以來何獨此盟罪之深按)
　(二幽之盟合諸侯以共尊周而諸侯聽命也重丘之/盟合諸侯將以討齊乃受賂而釋之且列弑君之齊)
　(於盟也天下之惡孰大於是即其所同之實而觀之/晉侯之罪亦一齊也故曰一美一惡無嫌於同汪氏)
　(曰此盟書同與蟲牢同盟義同乃何休所謂同心為/惡惡必成者也楊士勛謂榖梁於雞澤平丘發傳言)
　(同外楚則重丘亦是外楚今以左傳考之去年㑹夷/儀而將伐齊也齊使陳無宇如楚乞師於是楚子伐)
　(鄭以救齊則是年服齊亦所以外楚也歟廬陵李氏/曰祁午數趙武之政再合諸侯三合大夫始此今年)
　(夷儀明年澶淵再合諸侯也二十七年/宋三十年澶淵昭元年虢三合大夫也)
　附録(左傳趙文子為政令薄諸侯之幣而重其禮穆/叔見之謂穆叔曰自今以往兵其少弭矣齊崔)
　(慶新得政將求善於諸侯武也知楚令尹若/敬行其禮道之以文辭以靖諸侯兵可以弭)
公至自㑹
(汪氏曰此書至㑹著/其黨惡附奸之罪也)
衞侯入于夷儀
(左傳衞獻公入于夷儀公羊傳夷儀者何衞之邑也曷/為不言入于衞諼君以弑也杜氏曰晉懲衞衎失國使)
(衞分之/一邑)
　鄭伯突入于櫟衞侯入于夷儀其入則一或名或不
　名者鄭伯奪正以立而國人君之諸侯助之不知其
　義不可以有國也故特書其名著王法以絶之衞侯
　蔑其冢卿失國出奔固不為無罪矣然有世叔儀以
　守有母弟鱄以出或撫其内或營其外有歸道焉則
　其義猶未絶也故止書其爵而不名及甯喜弑剽復
　歸于衞然後書名此聖人俟其改過遷善不輕絶人
　之意曽子曰夫子之道忠恕而已此類是也(吕氏曰/夏五月)
　(㑹夷儀之衞侯剽也此入于夷儀之衞侯衎也不嫌/兩君名實相亂乎曰衎雖無道非臣當逐剽亦非臣)
　(下所得立故衎入不名鄭伯突入于櫟何以名曰突/不當立者衎當立者陳氏曰衎列於諸侯之㑹十有)
　(三而後出其入也將焉名之剽列於諸侯之㑹七而/後弑其弑也又將焉名之削一而存一是又予奪矣)
　(春秋不没其實而正不正不與存焉○劉氏曰公羊/云諼君以弑也非也衎雖失位非剽臣也剽雖得國)
　(非衎君也春秋豈以衎為諼君乎哉廬陵李氏曰衞/侯入夷儀此猶突入櫟公在鄆爾公羊以為諼君以)
　(弑者/非也)
楚屈建帥師滅舒鳩
(左傳楚薳子馮卒屈建為令尹屈蕩為莫敖舒鳩人卒/叛楚令尹子木伐之及離城吳人救之子木遽以右師)
(先子彊息桓子捷子駢子盂帥左師以退吳人居其間/七日子彊曰久將墊隘隘乃禽也不如速戰請以私卒)
(誘之簡師陳以待我我克則進奔則亦視之乃可以免/不然必為吳禽從之五人以其私卒先撃吳師吳師奔)
(登山以望見楚師不繼復逐之傅諸其軍簡師㑹之吳/師大敗遂圍舒鳩舒鳩潰八月楚滅舒鳩家氏曰楚不)
(能制吳而殘暴小國以逞其敗衂之憾春秋惡之是故/國雖小而必紀其亡以著楚人滅國之罪陳氏曰楚書)
(大夫滅國楚强也自是滅國晉書荀吳蔡書公孫姓鄭/書游速滅不書人矣滅不書大夫者吳也汪氏曰舒鳩)
(偃姓子/爵國)
冬鄭公孫夏帥師伐陳
(左傳鄭子産獻捷於晉戎服將事晉人問陳之罪對曰/昔虞閼父為周陶正以服事我先王我先王賴其利器)
(用也與其神明之後也庸以元女大姬配胡公而封諸/陳以備三恪則我周之自出至於今是賴桓公之亂蔡)
(人欲立其出我先君莊公奉五父而立之蔡人殺之我/又與蔡人奉戴厲公至於莊宣皆我之自立夏氏之亂)
(成公播蕩又我之自入君所知也今陳忘周之大德蔑/我大惠棄我姻親介恃楚衆以馮陵我敝邑不可億逞)
(我是以有往年之告未獲成命則有我東門之役當陳/隧者井堙木刋敝邑大懼不競而恥大姬天誘其衷啟)
(敝邑心陳知其罪授手於我用敢獻功晉人曰何故侵/小對曰先王之命唯罪所在各致其辟且昔天子之地)
(一圻列國一同自是以衰今大國多數圻矣若無侵小/何以至焉晉人曰何故戎服對曰我先君武莊為平桓)
(卿士城濮之役文公布命曰各復舊職命我文公戎服/輔王以授楚捷不敢廢王命故也士莊伯不能詰復於)
(趙文子文子曰其辭順犯順不祥乃受之冬十月子展/相鄭伯如晉拜陳之功子西復伐陳陳及鄭平仲尼曰)
(志有之言以足志文以足言不言誰知其志言之無文/行而不逺晉為伯鄭入陳非文辭不為功慎辭哉家氏)
(曰陳叛華即夷幾年于茲晉人置而不問鄭從晉既久/至是又能一嵗再出師伐陳以撓楚春秋書之無貶辭)
(與之也臨川吳氏曰六月已入陳矣陳侯示服鄭即還/師未得成也故再伐之得成乃已廬陵李氏曰正義郊)
(特牲曰天子存二王之後尊賢不過二代鄭𤣥以此謂/杞宋為二王之後薊祝陳為三格杜氏以夏殷之後為)
(二王後又封陳并二王後則各自行其正朔用其禮樂/王者尊之深也舜在二代之前其禮轉降恪敬也封其)
(後世敬而已故曰恪雖通二代為/三其二代不稱恪唯陳為恪耳)
　附録(左傳楚蒍掩為司馬子木使庀賦數甲兵甲午/蒍掩書土田度山林鳩藪澤辨京陵表淳鹵數)
　(疆潦規偃豬町原防牧隰皋井衍沃量入修賦賦車/籍馬賦車兵徒兵甲楯乏數既成以授子木禮也)
十有二月吳子遏伐楚門于巢卒
(左傳吳子諸樊伐楚以報舟師之役門于巢巢牛臣曰/吳王勇而輕若啟之將親門我獲射之必殪是君也死)
(疆其少安從之吳子門焉牛臣隠於短牆以射之卒公/羊傳門于巢卒者何入門乎巢而卒也入門乎巢而卒)
(者何入巢之門而卒也吳子謁何以名傷而反未至乎/舍而卒也穀梁傳以伐楚之事門于巢卒也于巢者外)
(乎楚也門于巢乃伐楚也諸侯不生名取卒之名加之/伐楚之上者見以伐楚卒也其見以伐楚卒何也古者)
(大國過小邑小邑必飾城而請罪禮也吳子謁伐楚至/巢入其門門人射吳子有矢創反舍而卒古者雖有文)
(事必有武備非巢之不飾城/而請罪非吳子之自輕也)
　巢南國也(杜氏曰巢吳楚間小國廬江六縣東有居/巢城汪氏曰襄十二年楚圍巢至是時巢)
　(葢服屬/於楚)其言門于巢卒者吳子將伐楚引師至巢入
　其門巢人射諸城上失中吳子而卒非吳子之自輕
　而見殺也(范氏曰非責也下同陳氏曰諸樊始通於/上國爭强於楚而喪身於匹夫是自取之)
　(也/)古者入境必假道過門必釋甲入國則不馳(曲禮/注國)
　(中人多若馳/車則害人)或曰古者大國過小邑小邑必飾城而
　請罪亦非巢之輕以一矢相加不飾城而請罪也(范/氏)
　(曰飾城者修守備請罪問所以為闗致師之/意汪氏曰春秋書遏門于巢卒兩譏之也)
　附録(左傳楚子以滅舒鳩賞子木辭曰先大夫蒍子/之功也以與蒍掩○晉程鄭卒子産始知然明)
　(問為政焉對曰視民如子見不仁者誅之如鷹鸇之/逐鳥雀也子産喜以語子太叔且曰他日吾見蔑之)
　(面而已今吾見其心矣子太叔問政于子産子産曰/政如農功日夜思之思其始而成其終朝夕而行之)
　(行無越思如農之有畔其過鮮矣○衞獻公自夷儀/使與甯喜言甯喜許之太叔文子聞之曰嗚呼詩所)
　(謂我躬不説皇恤我後者甯子可謂不恤其後矣將/可乎哉殆必不可君子之行思其終也思其復也書)
　(曰慎始而敬終終以不困詩曰夙夜匪解以事一人/今甯子視君不如奕棊其何以免乎奕者舉棊不定)
　(不勝其耦而况置君而弗定乎必不免矣九世之卿/族一舉而滅之可哀也哉○㑹于夷儀之嵗齊人城)
　(郟其五月秦晉為成晉韓起如秦涖/盟秦伯車如晉涖盟成而不結)
(甲靈王二/寅十五年)二十有六年(晉平十一齊景公杵臼元年衞/獻三十殤十二弑蔡景四十五)
(鄭簡十九曹武八陳哀二十三把文三宋平/二十九秦景三十楚康十三吳餘祭元年)
春
　附録(左傳春秦伯之弟鍼如晉修成叔向命召行人/子員行人子朱曰朱也當御三云叔向不應子)
　(朱怒曰班爵同何以黜朱於朝撫劍從之叔向曰秦/晉不和久矣今日之事幸而集晉國賴之不集三軍)
　(暴骨子員道二國之言無私子常易之姦以事君者/吾所能御也拂衣從之人救之平公曰晉其庶乎吾)
　(臣之所爭者大師曠曰公室懼卑臣不心競/而力爭不務德而爭善私欲已侈能無卑乎)
王二月辛卯衞甯喜弑其君剽
(左傳衞獻公使子鮮為復辭敬姒强命之對曰君無信/臣懼不免敬姒曰雖然以吾故也許諾初獻公使與甯)
(喜言甯喜曰必子鮮在不然必敗故公使子鮮子鮮不/獲命於敬姒以公命與甯喜言曰苟反政由甯氏祭則)
(寡人甯喜告蘧伯玉伯玉曰瑗不得聞君之出敢聞其/入遂行從近闗出告右宰穀右宰榖曰不可獲罪於兩)
(君天下誰畜之悼子曰吾受命於先人不可以貳榖曰/我請使焉而觀之遂見公於夷儀反曰君淹恤在外十)
(二年矣而無憂色亦無寛言猶夫人也若不已死無日/矣悼子曰子鮮在右宰榖曰子鮮在何益多而能亡於)
(我何為悼子曰雖然弗可以已孫文子在戚孫嘉聘於/齊孫襄居守二月庚寅甯喜右宰榖伐孫氏不克伯國)
(傷甯子出舍於郊伯國死孫氏夜哭國人召甯子甯子/復攻孫氏克之辛卯殺子叔及太子角書曰甯喜弑其)
(君剽言罪之在甯氏也榖梁傳此不正/其日何也殖也立之喜也君之正也)
　喜嘗受命於其父使納獻公以免逐君之惡衞侯出
　入皆以爵稱於義未絶而剽以公孫非次而立又未
　有説(音/悦)焉(何氏曰凡篡立皆縁親親也剽以公孫/立於是位尤非其次故衞人未有説喜)則
　喜之罪應末減矣亦以弑君書何也奕者舉棋不定
　不勝其耦况置君乎於衎則置也出之喜也納之於
　剽則殖也立之喜也弑之(范氏曰父立以為/君則子宜君之)是奕棋
　之不若也不思其終亦甚矣故聖人特正其為弑君
　之罪(劉氏曰不與剽之立則其曰甯喜弑其君剽何/甯氏君之甯氏殺之是以稱弑焉出衞君而立)
　(剽者甯殖也則何為於喜加弑焉見喜之受命於殖/而殺剽也然則為甯殖者宜奈何宜乎郊死勿聽爾)
　(夫據國之位而享其禄臨禍不死聞難不圖偷得自/全之計使篡弑因己而立後雖悔之不可及也張氏)
　(曰經于衎之出不以名書是其位未嘗絶曷為書喜/弑剽夫為人臣夙夜匪懈以事一人不可以二者也)
　(殖既從林父之逐衎共立剽而臣事之十餘年矣其/可以反易天常而命其子乎君臣之分如天冠地屨)
　(不可易者也殖之命其子可謂悖矣喜也輕徇父/命而不知諫躬犯大惡書以弑君辭而不可得矣)示
　天下後世使知慎於廢立之際而不敢忽也(襄陵許/氏曰君)
　(臣之分一正而不可復易此/聖人所以定天下之經也)霍光以大義廢昌邑立
　宣帝猶有言其罪者而朝廷加肅(前漢書霍光傳昌/邑王既即位淫戲)
　(無度羣臣數進諫不變光與羣臣白太后具陳昌邑/王不可以承宗廟狀太后召王聽詔扶王下殿迎衞)
　(太子孫病已即皇帝位嚴延年傳延年舉侍御史宣/帝初劾奏光擅廢立亡人臣禮不道奏雖寢然朝廷)
　(肅焉敬/憚之)况私意邪范粲桓彞之徒殺身不顧(通鑑魏/髙貴鄉)
　(公紀正元元年司馬師廢帝為邵陵公太宰中郎范/粲素服拜送哀動左右遂稱疾陽狂不言寢所乗車)
　(凡三十六年終于所寢之車晉桓彝傳咸和二年彞/為宣城内史蘇峻反彞慷慨流涕進屯涇縣其長史)
　(禆惠勸彞偽與通和以紓禍彞曰吾受國厚恩義在/致死焉能忍垢與逆臣通問峻將韓晃進軍攻彞固)
　(守經年城陷/執彞殺之)君子所以深取之者知春秋之㫖矣(家/氏)
　(曰漢去古未逺儒者猶明於春秋之義霍光立昌邑/王而事之矣及其廢之也委曲安全曰無使我負殺)
　(主名於天下葢當時明經大儒共定策者為之深思/光不能及此也南宋徐羨之傳亮謝晦廢營陽王未)
　(幾殺之遂陷於弑君之罪○劉氏曰榖梁云殖也立/之喜也君之正也非也文王事紂武王滅之亦為不)
　(正乎言春秋者要論/其行事邪正而已矣)
衞孫林父入于戚以叛
(書叛始此左傳孫林父以戚如晉書曰入于戚以叛罪/孫氏也臣之禄君實有之義則進否則奉身而退專禄)
(以周旋/戮也)
甲午衞侯衎復歸于衞
(左傳甲午衞侯入書曰復歸國納之也大夫逆於竟者/執其手而與之言道逆者自車揖之逆于門者頷之而)
(已公至使讓太叔文子曰寡人淹恤在外二三子皆使/寡人朝夕聞衞國之言吾子獨不在寡人古人有言曰)
(非所怨勿怨寡人怨矣對曰臣知罪矣臣不佞不能負/羈絏以從扞牧圉臣之罪一也有出者有居者臣不能)
(貳通外内之言以事君臣之罪二也有二罪敢忘其死/乃行從近闗出公使止之公羊傳此諼君以弑也其言)
(復歸何惡剽也曷為惡剽剽之立於是未有説也然則/曷為不言剽之立不言剽之立者以惡衞侯也榖梁傳)
(日歸見/知弑也)
　按左氏孫林父以戚如晉書曰入于戚以叛者著據
　土背君之罪也(趙氏曰凡據土背君曰叛廬陵李氏/曰經書叛五叛人十一衞孫林父宋)
　(華亥向寧華定宋弟辰仲佗石彄/公子地晉趙鞅荀寅士吉射也)臣之禄君實有焉
　專禄以周旋戮也(杜氏曰衎雖未居位林父專邑背/國猶為叛也髙氏曰獻公之奔齊)
　(也林父實逐之今甯喜弑剽將納獻公故林父懼而/入于戚以叛叛甚於奔前此諸大夫有不利於己則)
　(奔而已未有若林父之叛者故書叛自林父始是時/林父以戚入于晉晉人戍之不書以戚入于晉者正)
　(名其惡陳氏曰宋魚石入于彭城晉欒盈入于曲沃/不言叛必若孫林父而後書叛書叛必不能討者也)
　(故二十九年季札過衞將宿於戚聞鐘聲焉春秋之/季家有藏甲邑有百雉之城矣故書叛始於此凡叛)
　(賤者不書必卿佐而後書故髙/弱髙豎以盧叛之類皆不書)衞侯出奔齊入于夷
　儀皆以爵稱今既復歸而得國矣乃書其名何也人
　之有德慧術知者常存乎疢疾衞侯淹恤在外十有
　二年(杜氏曰淹久/也恤憂也)困於心衡(音/横)於慮久矣此生於憂
　患之時而一旦得國失信無刑猶夫人也則是困而
　弗革雖復得國猶非其國也此見春秋俟人改過之
　深而責人自棄之重其强於為善之意也(張氏曰春/秋名衎與)
　(衞侯鄭殺叔武公子瑕名之同意然甯喜以納君而/見殺則方之成公衎為甚矣孫氏曰先言辛卯衞甯)
　(喜弑其君剽後言甲午衞侯衎復歸于衞以見衎待/弑而歸也十四年衎出奔前年入夷儀今喜弑剽四)
　(日而復歸此待弑而歸可知也杜氏曰書歸易辭也/喜弑剽則其歸無難矣書復歸其位未絶也書名著)
　(其不足以有國也抑揚予奪春秋之精義也廬陵李氏/曰衎之入夷儀與突之入櫟同甯喜之弑剽而衎復)
　(歸與傳瑕殺鄭子而突復歸同衎之殺甯喜與突之/殺傳瑕同然甯喜之事則備書其首末而傳瑕之事)
　(並不見經以為不告故不書者似然矣然魯鄭鄰國/不應如是之忽畧也先儒曰厲公復國削而不書者)
　(言既入于櫟則其國已復矣然夷儀亦衞大都且書/法既同何以辨焉獨陳氏曰鄭伯雖在櫟嘗與諸侯)
　(㑹于垂則君國矣是故殺忽不書殺子亹不書殺子/儀不書以三子之不書知突之已定也以剽之書弑)
　(知衎之猶未定也是故衎再見而後名之鄭伯突入/于櫟不曰鄭伯突復歸于鄭此其書復歸何弑剽而)
　(後得國也此説雖亦/未甚合姑備一説)
　附録(左傳衞人侵戚東鄙孫氏愬於晉晉戍茅氏殖/綽伐茅氏殺晉戍三百人孫蒯追之弗敢擊文)
　(子曰厲之不如遂從衞師敗之圉雍鉏獲殖綽復愬/於晉○鄭伯賞入陳之功三月甲寅朔享子展賜之)
　(先路三命之服先八邑賜子産次路再命之服先六/邑子産辭邑曰自上以下隆殺以兩禮也臣之位在)
　(四且子展之功也臣不敢及賞禮請辭邑公固予之/乃受三邑公孫揮曰子産其將知政矣讓不失禮)
夏晉侯使荀吳來聘
(左傳晉人為孫氏故召諸侯將以討衞也夏中行穆子/來聘召公也家氏曰林父據戚以叛晉人以兵戍之黨)
(叛臣也衞人伐戚殺晉戌三百人晉不知自反乃㑹諸/侯謀有討於衞侯使荀吳來召公當晉平之世强臣僭)
(横倒行逆施卒/以此失諸侯)
　附録(左傳楚子秦人侵吳及雩婁聞吳有備而還遂/侵鄭五月至於城䴢鄭皇頡戍之出與楚師戰)
　(敗穿封戌囚皇頡公子圍與之爭之正於伯州犂伯/州犂曰請問於囚乃立囚伯州犂曰所爭君子也其)
　(何不知上其手曰夫子為王子圍寡君之貴介弟也/下其手曰此子為穿封戌方城外之縣尹也誰獲子)
　(囚曰頡遇王子弱焉戍怒抽戈逐王子圍弗及楚人/以皇頡歸印堇父與皇頡戍城穈楚人囚之以獻於)
　(秦鄭人取貨於印氏以請之子太叔為令正以為請/子産曰不獲受楚之功而取貨於鄭不可謂國秦不)
　(其然若曰拜君之勤鄭國微君之惠楚師其猶在敝/邑之城下其可弗從遂行秦人不予更幣從子産而)
　(後獲/之)
公㑹晉人鄭良霄宋人曹人于澶淵
(左傳六月公㑹晉趙武宋向戌鄭良霄曹人于澶淵以/討衞疆戚田取衞西鄙懿氏六十以與孫氏趙武不書)
(尊公也向戌不書後也鄭先宋不失所也於是衞侯㑹/之晉人執甯喜北宫遺使女齊以先歸衞侯如晉晉人)
(執而囚之於士弱氏秋七月齊侯鄭伯為衞侯故如晉/晉侯兼享之晉侯賦嘉樂國景子相齊侯賦蓼蕭子展)
(相鄭伯賦緇衣叔向命晉侯拜二君曰寡君敢拜齊君/之安我先君之宗祧也敢拜鄭君之不貳也國子使晏)
(平仲私於叔向曰晉君宣其明德於諸侯恤其患而補/其闕正其違而治其煩所以為盟主也今為臣執君若)
(之何叔向告趙文子文子以告晉侯晉侯言衞侯之罪/使叔向告二君國子賦轡之柔矣子展賦將仲子兮晉)
(侯乃許歸衞侯叔向曰鄭七穆罕氏其後亡者也子展/儉而壹杜氏曰澶淵衞地近戚胡氏曰春秋疑義先儒)
(所傳誠有未盡趙武稱人為助孫氏貶也鄭良霄不貶/者子産新得政而鄭伯為衞侯故如晉即知鄭獨不釋)
(君而臣是助矣家氏曰晉平之為此㑹率天下之為人/臣使之盡叛其君也霸者無他主張名分而已晉自悼)
(公奬大夫以伉其君而下陵上替之禍幾遍於中原晉/亦坐受其弊矣林父據邑叛君而止獻公取衞田以益)
(林父平固甚愚亦何利而為此由晉之諸臣各為私計/羽翼諸侯之大夫使之交起為亂以為彼剖分宗國之)
(地而其君不悟良可喟也是㑹也諸侯各懐憤嫉㑹者/僅四國之大夫惟魯公為季氏所驅而出春秋晉卿不)
(書氏名卑晉之用事者貶之也汪氏曰晉平自重丘之/後五合大夫于宋城把于虢兩澶淵是也夫既自縱其)
(權委之臣下而且主張失宜冠屨倒置此年㑹澶淵黨/叛臣而討君且以魯公儕之諸大夫于宋合内外之成)
(而使晉楚之從交相見遂以桓文霸綂屬之荆蠻城把/則不恤宗周而私母家貽諸大夫之誚澶淵謀宋災而)
(不討蔡般弑君父之賊于虢仍讀舊書而復先楚是皆/悖上下之義紊内外之分雖能假勢力以合人心而不)
(能明分義以服人心晉霸自是衰矣○啖氏曰左傳云/趙武不書尊公也若然良霄何以不尊公乎又云衞侯)
(㑹之不/與經合)
秋宋公殺其世子痤
(左傳初宋芮司徒生女子赤而毛棄諸堤下共姬之妾/取以入名之曰棄長而美平公入夕共姬與之食公見)
(棄也而視之尤姬納諸御嬖生佐惡而婉大子痤美而/很合左師畏而惡之寺人惠牆伊戾為太子内師而無)
(寵秋楚客聘於晉過宋太子知之請野享之公使往伊/戾請從之公曰夫不惡女乎對曰小人之事君子也惡)
(之不敢逺好之不敢近敬以待命敢有貳心乎縱有共/其外莫共其内臣請往也遣之至則欿用牲加書徵之)
(而騁告公曰太子將為亂既與楚客盟矣公曰為我子/又何求對曰欲速公使視之則信有焉問諸夫人與左)
(師則皆曰固聞之公囚太子太子曰唯佐也能免我召/而使請曰日中不來吾知死矣左師聞之聒而與之語)
(過期乃縊而死佐為太子公徐聞其無罪也乃亨伊戾/左師見夫人之步馬者問之對曰君夫人氏也左師曰)
(誰為君夫人余胡弗知圉人歸以告夫人夫人使饋之/錦與馬先之以玉曰君之妾棄使某獻左師改命曰君)
(夫人而後再/拜稽首受之)
　殺世子母弟直書君者甚之也宋寺人伊戾為太子
　内師無寵譖於宋公而殺之則賊世子痤者寺人矣
　而獨甚宋公何哉譖言之得行也必有嬖妾配嫡以
　惑其心又有小人欲結内援者以為之助然後愛惡
　一移父子夫婦之間不能相保者衆矣尸此者其誰
　乎晉獻之殺申生宋公之殺痤直稱君者春秋正其
　本之意(髙氏曰晉獻公惑驪姬之讒而殺申生宋平/公聽伊戾之言而殺子痤漢武帝唐明皇猶)
　(蹈之以二君猶爾晉宋不足道也自古讒人之為國/患雖其君之父子不能相保况臣下乎家氏曰宋寺)
　(人伊戾内連宫禁外結大臣其造讒而殺太子宋平/尋知其子之無罪僅烹一伊戾而内棄之寵愛向戌)
　(之權任不為之衰更立棄之子為太子此人道之大/變春秋謹而識之榖梁所謂目君以著其惡者也傳)
　(者稱痤美而狠佐惡而婉婉者巧於自結狠者疎於/内交佐日以親痤日以疏以至於死故居近君之地)
　(者自處為難隋煬所以傾勇其事似之勇則痤也楊/素則左師也獨孤后惡其子楊素從而陷之及隋文)
　(疾革乃悟則已無及由明不足/以察姦内外相煽而為讒故也)
晉人執衞甯喜
(公羊傳此執有罪何以不得為伯討不以其罪執之也/劉氏曰曷為不以討賊之辭書之甯喜如晉晉人執之)
(曰爾曷為納君而伐孫氏云爾非伯討也髙氏曰弑君/之賊人人皆得討之晉人執之非討其弑君也討其伐)
(戚而殺晉戍也家氏曰甯喜可執坐林父之訴而執之/則悖也是時趙武為政叔向為之謀晉無一事可稱二)
(子者崇虚譽而無其實/亦何益於人之國乎)
　附録(左傳鄭伯歸自晉使子西如晉聘辭曰寡君來/煩執事懼不免於戾使夏謝不敏君子曰善事)
　(大國○初楚伍參與蔡太師子朝友其子伍舉與聲/子相善也伍舉娶於王子牟王子牟為申公而亡楚)
　(人曰伍舉實送之伍舉奔鄭將遂奔晉聲子將如晉/遇之於鄭郊班荆相與食而言復故聲子曰子行也)
　(吾必復子及宋向戌將平晉楚聲子通使於晉還如/楚令尹子木與之語問晉故焉且曰晉大夫與楚孰)
　(賢對曰晉卿不如楚其大夫則賢皆卿材也如杞梓/皮革自楚往也雖楚有材晉實用之子木曰夫獨無)
　(族姻乎對曰雖有而用楚材實多歸生聞之善為國/者賞不僭而刑不濫賞僭則懼及淫人刑濫則懼及)
　(善人若不幸而過寧僭無濫與其失善寧其利淫無/善人則國從之詩曰人之云亡邦國殄瘁無善人之)
　(謂也故夏書曰與其殺不辜寧失不經懼失善也商/頌有之曰不僭不濫不敢怠皇命于下國封建厥福)
　(此湯所以獲天福也古之治民者勸賞而畏刑恤民/不倦賞以春夏刑以秋冬是以將賞為之加膳加膳)
　(則飫賜此以知其勸賞也將刑為之不舉不舉則徹/樂此以知其畏刑也夙興夜寐朝夕臨政此以知其)
　(恤民也三者禮之大節也有禮無敗今楚多淫刑其/大夫逃死於四方而為之謀主以害楚國不可救療)
　(所謂不能也子儀之亂析公奔晉晉人寘諸戎車之/殿以為謀主繞角之役晉將遁矣析公曰楚師輕窕)
　(易震蕩也若多鼓鈞聲以夜軍之楚師必遁晉人從/之楚師宵潰晉遂侵蔡襲沈獲其君敗申息之師於)
　(桑隧獲申麗而還鄭於是不敢南面楚失華夏則析/公之為也雍子之父兄譖雍子君與大夫不善是也)
　(雍子奔晉晉人與之鄐以為謀主彭城之役晉楚遇/於靡角之谷晉將遁矣雍子發命於軍曰歸老幼反)
　(孤疾二人役歸一人簡兵蒐乗秣馬蓐食師陳焚次/明日將戰行歸者而逸楚囚楚師宵潰晉降彭城而)
　(歸諸宋以魚石歸楚失東夷子辛死之則雍子之為/也子反與子靈爭夏姬而雍害其事子靈奔晉晉人)
　(與之邢以為謀主扞禦北狄通吳於晉教呉叛楚教/之乗車射御驅侵使其子狐庸為吳行人焉吳於是)
　(伐巢取駕克棘入州來楚罷於奔命至今為患則子/靈之為也若敖之亂伯賁之子賁皇奔晉晉人與之)
　(苗以為謀主鄢陵之役楚晨壓晉軍而陳晉將遁矣/苗賁皇曰楚師之良在其中軍王族而已若塞井夷)
　(竈成陳以當之欒范易行以誘之中行二郤必克二/穆吾乃四萃於其王族必大敗之晉人從之楚師大)
　(敗王夷師熸子反死之鄭叛吳興楚失諸侯則苗賁/皇之為也子木曰是皆然矣聲子曰今又有甚於此)
　(椒舉娶於申公子牟子牟得戾而亡君大夫謂椒舉/女實遣之懼而奔鄭引領南望曰庶幾赦余亦弗圖)
　(也今在晉矣晉人將與之縣以比叔向彼若謀害楚/國豈不為患子木懼言諸王益其禄爵而復之聲子)
　(使椒鳴/逆之)
八月壬午許男甯卒于楚
(左傳許靈公如楚請伐鄭曰師不興孤不歸矣八月卒/于楚髙氏曰十六年晉伐許他國皆大夫獨鄭伯自行)
(故許男欲報之以中國諸侯/而卒于夷狄死非其所矣)
冬楚子蔡侯陳侯伐鄭
(左傳楚子曰不伐鄭何以求諸侯冬十月楚子伐鄭鄭/人將禦之子産曰晉楚將平諸侯將和楚王是故昧於)
(一來不如使逞而歸乃易成也夫小人之性釁於勇嗇/於禍以足其性而求名焉者非國家之利也若何從之)
(子展説不禦寇十二月乙酉入南里墮其城涉于樂氏/門于師之梁縣門發獲九人焉涉於汜而歸而後葬許)
(靈公汪氏曰蕭魚而後楚三伐鄭十八年公子午不得/志於鄭二十四年諸侯救之此年諸侯不救楚得以逞)
(葢是時晉平昏庸大夫專恣霸業怠矣楚是以知晉之/不在諸侯而復為陵駕之舉也鄭雖未服於楚明年晉)
(楚為成而中國諸侯皆朝楚矣棘澤之役四國之君皆/至今此許獨不與者靈公卒於楚國弱不能以兵㑹也)
葬許靈公
　附録(左傳衞人歸衞姬于晉乃釋衞侯君子是以知/平公之失政也○晉韓宣子聘于周王使請事)
　(對曰晉士起將歸時事於宰旅無他事矣王聞之曰/韓氏其昌阜於晉乎辭不失舊○齊人城郟之嵗其)
　(夏齊烏餘以廩丘奔晉襲衞羊角取之遂襲我髙魚/有大雨自其竇入介於其庫以登其城克而取之又)
　(取邑於宋於是范宣子卒諸侯弗能治也及趙文子/為政乃卒治之文子言於晉侯曰晉為盟主諸侯或)
　(相侵也則討而使歸其地今烏餘之邑皆討類也而/貪之是無以為盟主也請歸之公曰諾孰可使也對)
　(曰胥梁帶能無/用師晉侯使往)
　
　
　
　
　
　
　
　
　
　
　
　
　
　春秋大全卷二十七
欽定四庫全書
　春秋大全卷二十八
　　　　　　　　　　　　明　胡廣等　撰
　　襄公下
(己靈王二/卯十六年)二十有七年(晉平十二齊景二衞獻三十一/蔡景四十六鄭簡二十曹武九)
(陳哀二十三把文四宋平三十秦/景三十一楚康十四吳餘祭二)
春
　附録(左傳春胥梁帶使諸喪邑者具車徒以受地必/周使烏餘具車徒以受封烏餘以其衆出使諸)
　(侯偽效烏餘之封者而遂執之盡獲之/皆取其邑而歸諸侯諸侯是以睦於晉)
齊侯使慶封來聘
(左傳齊慶封來聘其車美孟孫謂叔孫曰慶季之車不/亦美乎叔孫曰豹聞之服美不稱必以惡終美車何為)
(叔孫與慶封食不敬為賦相䑕亦不知也杜氏曰景公/即位通嗣君也汪氏曰自齊人媵伯姬僑如逆婦姜二)
(國不通好者三十年今景公不事侵伐先遣貴卿聘于/魯亦云賢矣髙氏曰夫鄭不仇楚而齊魯釋怨此宋之)
(盟所以輯也廬陵李氏/曰齊聘魯五止於此)
夏叔孫豹㑹晉趙武楚屈建蔡公孫歸生衞石惡陳
孔奐鄭良宵許人曹人于宋
(屈居勿反奐公作瑗後同晉楚始同主盟左傳宋向戌/善於趙文子又善於令尹子木欲弭諸侯之兵以為名)
(如晉告趙孟趙孟謀於諸大夫韓宣子曰兵民之殘也/財用之蠧小國之大菑也將或弭之雖曰不可必將許)
(之弗許楚將許之以召諸侯則我失為盟主矣晉人許/之如齊齊人難之陳文子曰晉楚許之我焉得已且人)
(曰弭兵而我弗許則固攜吾民矣將焉用之齊人許之/告于秦秦亦許之皆告於小國為㑹于宋五月甲辰晉)
(趙武至於宋丙午鄭良霄至六月丁未朔宋人享趙以/文子叔向為介司馬置折俎禮也仲尼使舉是禮也)
(為多文辭戊申叔孫豹齊慶封陳須無衞石惡至甲寅/晉荀盈從趙武至丙辰邾悼公至壬戌楚公子黒肱先)
(至成言於晉丁卯宋向戌如陳從子木成言於楚戊辰/滕成公至子木謂向戌請晉楚之從交相見也庚午向)
(戌復於趙孟趙孟曰晉楚齊秦匹也晉之不能於齊猶/楚之不能於秦也楚君若能使秦君辱於敝邑寡君敢)
(不固請於齊壬申左師復言于子木子木使驛謁諸王/王曰釋齊秦他國請相見也秋七月戊寅左師至是夜)
(也趙孟及子晳盟以齊言庚辰子木至自陳陳孔奐蔡/公孫歸生至曹許之大夫皆至以藩為軍晉楚各處其)
(偏伯夙謂趙孟曰楚氛甚惡懼難趙孟曰吾左還入於/宋若我何杜氏曰齊秦不交相見邾滕為私屬皆不與)
(盟宋為主人地於宋則與盟可知故經唯序九國大夫/孫氏曰隠桓之際天子失道諸侯擅權宣成之間諸侯)
(僭命大夫專國至宋之㑹諸侯日微天下之政中國之/事皆大夫專持之故二十九年城把三十年㑹澶淵昭)
(元年㑹虢諸侯莫有見者髙氏曰此㑹楚意也楚人患/吳而結諸夏也諸侯之大夫不詳其故始徇其弭兵之)
(名遂㑹于宋而與之盟自是内外之分莫辨而諸國俛/首兩事晉楚桓文數十年之功業一朝而壊之百姓雖)
(暫免於兵革之苦而天下之大勢遂大潰而不可收拾/矣彼向戌者又豈足知天下之大計哉陳氏曰此晉楚)
(初同主諸侯盟也晉楚嘗盟矣㑹于瑣澤之歳宋華元/克合晉楚之成士燮㑹公子罷盟于宋西門之外不書)
(猶曰特相盟也兩國之好而非天下之大變也以諸侯/分為晉楚之從而交相見也於是始則是南北二伯也)
(天下之大變也於溴梁而無君臣之分於宋而無内外/之辨昭定哀之春秋將以終於吳越焉爾矣汪氏曰楚)
(先㰱而春秋先晉者尊中國而抑蠻荆也荆楚之同主/夏盟皆宋為之也宋襄圖伯始進楚人于鹿上之盟既)
(而盂之㑹楚書爵而與宋公並序于諸侯之上二伯之/端兆於此矣故遂有盂之執泓之敗而宋不能霸華元)
(合晉楚之成盟于宋西門之外爭霸之業復啟於此故/鄢陵楚子敗績而鄭終從楚今也向戌為成使晉楚之)
(從交相見而兩霸之勢遂成於此故于申之㑹晉遂退/縮不復主諸侯而宋向戌目獻禮於楚子由是知荆楚)
(之爭雄於中國/皆宋為之也)
衞殺其大夫甯喜
(左傳衞甯喜專公患之公孫免餘請殺之公曰微甯子/不及此吾與之言矣事未可知祇成惡名止也對曰臣)
(殺之君勿與知乃與公孫無地公孫臣謀使攻甯氏弗/克皆死公曰臣也無罪父子死余矣夏免餘復攻甯氏)
(殺甯喜及右宰榖尸諸朝石惡將㑹宋之盟受命而出/衣其尸枕之股而哭之欲斂以亡懼不免且曰受命矣)
(乃行穀梁傳稱國以殺罪累上也甯喜弑君其以累上/之辭言之何也嘗為大夫與之涉公事矣甯喜由君弑)
(君而不以弑君之罪/罪之者惡獻公也)
　甯喜既坐弑君之罪矣不以討賊之詞何也初衞侯
　使與喜言苟反政由甯氏祭則寡人甯氏納之衞侯
　復國患甯喜之專也公孫免餘請殺之曰微甯子不
　及此吾與之言矣對曰臣殺之君勿與知乃攻甯氏
　殺喜尸諸朝子鮮曰逐我者出納我者死賞罰無章
　何以勸沮君失其信而國無刑不亦難乎故稱國以
　殺而不去其官(范氏曰不言喜之非罪而死則獻公/之惡不彰孫氏曰甯喜不以討賊辭)
　(書者獻公殺之不以其罪也髙郵孫氏曰喜弑剽而/納衎衎反國而復用之既而以其私殺之喜雖有罪)
　(而衞侯殺之不以其罪矣昔里克殺奚齊而立夷吾/夷吾殺之二君之殺其大夫皆以其私里克甯喜之)
　(見殺皆不以其罪故春秋皆曰殺其大夫家氏曰剽/篡君者也他人可殺而甯喜嘗事之以為君不得殺)
　(也故書弑以正其罪喜弑君者也他人可弑而衞/獻因之以入不得殺也故稱國以殺不削其官)
衞侯之弟鱄出奔晉
(左傳子鮮曰逐我者出納我者死賞罰無章何以沮勸/君失其信而國無刑不亦難乎且鱄實使之遂出奔晉)
(公使止之不可及河又使止之止使者而盟於河託于/木門不鄉衞國而坐木門大夫勸之仕不可曰仕而廢)
(其事罪也從之昭吾所以出也將誰愬乎吾不可以立/於人之朝矣終身不仕公喪之如税服終身公與免餘)
(邑六十辭曰唯卿備百邑臣六十矣下有上禄亂也臣/弗敗間且甯子唯多邑故死臣懼死之速及也公固與)
(之受其半以為少師公使為卿辭曰大叔儀不貳能賛/大事君其命之乃使文子為卿公羊傳衞殺其大夫甯)
(喜則衞侯之弟鱄曷為出奔晉為殺甯喜出奔也曷為/為殺甯喜出奔衞甯殖與孫林父逐衞侯而立公孫剽)
(甯殖病將死謂喜曰黜公者非吾意也孫氏為之我即/死女能固納公乎喜曰諾甯殖死喜立為大夫使人謂)
(獻公曰黜公者非甯氏也孫氏為之吾欲納公何如獻/公曰子苟欲納我吾請與子盟喜曰無所用盟請使公)
(子鱄約之獻公謂公子鱄曰甯氏將納我吾欲與之盟/其言曰無所用盟請使公子鱄約之子固為我與之約)
(矣公子鱄辭曰夫負羈縶執鈇鑕從君東西南北則是/臣僕庶孽之事也若夫約言為信則非臣僕庶孽之所)
(敢與也獻公怒曰黜我者非甯氏與孫氏凡在爾公子/鱄不得已而與之約已約歸至殺甯喜公子鱄挈其妻)
(子而去之將濟于河攜其妻子而與之盟曰苟有鱄/履衞地食衞粟者昧雉彼視榖梁傳鱄喜之徒也)
(之為喜之徒何也已雖急納其兄與人之臣謀弑其君/是亦弑君者也鱄其曰弟何也鱄有是信者君賂不入)
(乎喜而榖喜是君不直乎喜也故出奔晉/織絇邯鄲終身不言衞鱄之去合乎春秋)
　衞侯之入使鱄與甯喜約言既殺甯喜鱄病失言遂
　出奔晉託於木門不鄉衞國而坐木門大夫勸之仕
　不可曰仕而廢其事罪也從之昭吾所以出也吾不
　可以立於人之朝矣終身不仕其稱弟罪衞侯也(家/氏)
　(曰鱄始銜其君兄之命以與甯喜約固許之以專衞/國之政今以其專而殺之在衞獻為食言鱄自以失)
　(信於死者逃其兄而去之夫鱄衞獻之母弟也獻非/鱄不得反國今甫奠于位而不能安鱄之身獻之不)
　(友甚矣書衞侯/之弟譏不友也)榖梁子曰鱄之去合乎春秋(范氏曰/喜雖弑)
　(君本與鱄約納獻公公由喜得入已與喜以君臣從/事矣春秋撥亂重盟約今獻公背之而殺忠與已者)
　(是獻公惡而難親也鱄懼禍將及君子見幾而作不/俟終日鱄之去衞其心合于春秋劉氏曰衞侯忌小)
　(忿以誅有功損大信以疑至親使鱄至于去國逃死/者無人君之道故也當此之時鱄以全身不罹於惡)
　(名為智以毋使其兄有誅弟之惡為義以不翹世以/自潔為忠以不仕而能矯國之失為亷可謂重己者)
　(是乃君子/之所貴也)
秋七月辛巳豹及諸侯之大夫盟于宋
(左傳辛巳將盟于宋西門之外楚人衷甲伯州犂曰合/諸侯之師以為不信無乃不可乎夫諸侯望信於楚是)
(以來服若不信是棄其所以服諸侯也固請釋甲子木/曰晉楚無信久矣事利而已苟得志焉焉用有信大宰)
(退告人曰令尹將死矣不及三年求逞志而棄信志將/逞乎志以發言言以出信信以立志參以定之信亡何)
(以及三趙孟患楚衷甲以告叔向叔向曰何害也匹夫/一為不信猶不可單斃其死若合諸侯之卿以為不信)
(必不捷矣食言者不病非子之患也夫以信召人而以/僭濟之必莫之與也安能害我且吾因宋以守病則夫)
(能致死與宋致死雖倍楚可也子何懼焉又不及是曰/弭兵以召諸侯而稱兵以害我吾庸多矣非所患也季)
(武子使謂叔孫以公命曰視邾滕既而齊人請邾宋人/請滕皆不與盟叔孫曰邾滕人之私也我列國也何故)
(視之宋衞吾匹也乃盟故不書其族言違命也晉楚爭/先晉人曰晉固為諸侯盟主未有先晉者也楚人曰子)
(言晉楚匹也若晉常先是楚弱也且晉楚狎主諸侯之/盟也久矣豈專在晉叔向謂趙孟曰諸侯歸晉之德只)
(非歸其尸盟也子務徳無爭先且諸侯盟小國固必有/尸盟者楚為晉細不亦可乎乃先楚人書先晉晉有信)
(也壬午宋公兼享晉楚之大夫趙孟為客子木與之言/弗能對使叔向侍言焉子木亦不能對也乙酉宋公及)
(諸侯之大夫盟于蒙門之外子木問于趙孟曰范武子/之德何如對曰夫子之家事治言於晉國無隠情其祝)
(史陳信于鬼神無愧辭子木歸以語王王曰尚矣哉能/歆神人宜其光輔五君以為盟主也子木又語王曰宜)
(晉之伯也有叔向以佐其卿楚無以當之不可與爭晉/荀盈遂如楚蒞盟鄭伯享趙孟于垂隴子展伯有子西)
(子産子大叔二子石從趙孟曰七子從君以寵武也請/皆賦以卒君貺武亦以觀七子之志子展賦草蟲趙孟)
(曰善哉民之主也抑武也不足以當之伯有賦鶉之賁/賁趙孟曰牀第之言不踰閾况在野乎非使人之所得)
(聞也子西賦黍苗之四章趙孟曰寡君在武何能焉子/産賦隰桑趙孟曰武請受其卒章子大叔賦野有蔓草)
(趙孟曰吾子之惠也印段賦蟋蟀趙孟曰善哉保家之/主也吾有望矣公孫段賦桑扈趙孟曰匪交匪敖福將)
(焉往若保是言也欲辭福禄得乎卒享文子告叔向曰/伯有將為戮矣詩以言志志誣其上而公怨之以為賔)
(榮其能久乎幸而後亡叔向曰然已侈所謂不及五稔/者夫子之謂矣文子曰其餘皆數世之主也子展其後)
(亡者也在上不忘降印氏其次也樂而不荒樂以安民/不淫以使之後亡不亦可乎宋左師請賞曰請免死之)
(邑公與之邑六十以示子罕子罕曰凡諸侯小國晉楚/所以兵威之畏而後上下慈和慈和而後能安靖其國)
(家以事大國所以存也無威則驕驕則亂生亂生必滅/所以亡也天生五材民並用之廢一不可誰能去兵兵)
(之設久矣所以威不軌而昭文德也聖人以興亂人以/廢廢興存亡昏明之術皆兵之由也而子求去之不亦)
(誣乎以誣道蔽諸侯罪莫大焉縱無大討而又求賞無/厭之甚也削而投之左師辭邑向氏欲攻司成左師曰)
(我將亡夫子存我德莫大焉又可攻乎君子曰彼已之/子邦之司直樂喜之謂乎何以恤我我其收之向戌之)
(謂乎公羊傳曷為再言豹殆諸侯也曷為殆諸侯為衞/石惡在是也曰惡人之徒在是矣榖梁傳溴梁之㑹諸)
(侯在而不曰諸侯之大夫大夫不臣也晉趙武恥之豹/云者恭也諸侯不在而曰諸侯之大夫大夫臣也其臣)
(恭也晉趙武/為之㑹也)
　此一地也曷為再言宋書之重詞之複其中必有大
　美惡焉宋之盟合左師欲弭諸侯之兵以為名而楚
　屈建請晉楚之從交相見(吕氏曰内外之分/自此不復辨矣)自是中
　國諸侯南向而朝楚(永嘉吕氏曰魯自僖公以來雖/貳於楚而未嘗一跡其國自盟)
　(宋之後明年如楚逾年乃至春秋備書之以見中國/諸侯事楚猶事晉矣向也不過陳蔡鄭從楚無他近)
　(楚之國也今也魯/宋皆均事楚矣)及申之㑹蠻荒之君篡弑之賊大
　合十有一國之衆而用齊桓召陵之禮宋左師鄭子
　産皆獻禮焉宋世子佐以後至遂辭而不見伐吳滅
　賴無敢違者聖人至是哀人倫之滅傷中國之衰而
　其事自宋之盟始也(陳氏曰自宋以來晉不專主盟/矣虢之盟讀舊書加于牲上而)
　(已至鄟陵則齊主諸侯至臯鼬則魯及諸侯晉之不/足以主夏盟自宋始宋之盟趙武之偷也孔子曰庭)
　(燎之百由齊桓公始也大夫之奏肆夏由趙文子始/也是王伯之所以興衰也於是晉楚爭先乃先楚人)
　(則其書先晉何春秋/不以蠻荒先中國也)故㑹盟同地而再言宋者貶之
　也(汪氏曰事之美者屢言之以著其美事之惡/者亦屢言之以著其惡是故美惡不嫌同辭)或者
　乃以宋之盟中國不出楚人不入玉帛之使交乎天
　下以尊周室為晉趙武楚屈建之力而善此盟也(劉/氏)
　(曰宋之㑹弭諸侯之兵百姓免兵革之患/十有餘年趙武屈建之力可以當齊桓)其説誤矣
　(孫氏曰溴梁之㑹諸侯㑹而曰大夫盟者大夫無諸/侯也此盟諸侯不在而曰豹及諸侯之大夫盟于宋)
　(者不與大夫無諸侯也豹不氏前見也汪氏曰説者/稱于宋弭兵葢是時晉楚皆怠於出師是以偶有六)
　(七年之安靖然楚人衷甲苟非伯州犁之言則趙孟/為宋襄之執矣况魯帥師而取鄆晉帥師而敗狄兵)
　(亦未嘗戢也楚圍既讀舊書未幾篡國大合諸侯伐/吳滅賴安在其能弭兵也哉家氏曰楚人雖强不過)
　(南服之雄耳晉雖中衰霸主之餘威尚在也今諸侯/來集楚人遽求為長趙武畏其盛兵衷甲苟求無事)
　(遂長楚人春秋為中國惜故先晉况㑹盟于中國之/境而南蠻長之無内外之分亂壇坫之常啟戎心而)
　(召後患趙武叔向無以辭其責也廬陵李氏曰楚之/爭伯常始于宋而楚之分伯亦成於宋其爭伯也圍)
　(宋盟宋矣然僖二十七年宋之盟無嫌於宋與春秋/猶恕宋也至宣十五年宋楚為平已開天下南北之)
　(變矣故以貶詞書未幾而成十二年華元克合晉楚/之成於是晉楚分伯之幾啟於宋矣春秋諱而不書)
　(葢有以也至是向戌以弭兵為名驅中國之諸侯而/交見於楚廷宋其春秋之罪人歟春秋兩書宋為地)
　(主以首禍罪宋也○劉氏曰此乃一事再見者前目/而後凡耳何謂殆諸侯乎且石惡名惡耳行未必惡)
　(也公羊之説非也稱諸侯者常文耳不稱諸侯者變/文也又豹不氏乃一事再見卒名之例不以是為恭)
　(也榖梁之説亦非也蔡許失位左氏貶之今魯欲自/同人之私失位甚矣且命出季氏而曰不可違何哉)
　(左氏違命不書/族之説尤非也)
　附録(左傳齊崔杼生成及疆而寡娶東郭姜生明東/郭姜以孤入曰棠無咎與東郭偃相崔氏崔成)
　(有疾而廢之而立明成請老于崔崔子許之偃與無/咎弗予曰崔宗邑也必在宗主成與疆怒將殺之告)
　(慶封曰夫子之身亦子所知也唯無咎與偃是從父/兄莫得進矣大恐害夫子敢以告慶封曰子姑退吾)
　(圖之告盧蒲嫳盧蒲嫳曰彼君之讎也天或者將棄/彼矣彼實家亂子何病焉崔之薄慶之厚也他日又)
　(告慶封曰苟利夫子必去之難吾助女九月庚辰崔/成崔疆殺東郭偃棠無咎于崔氏之朝崔子怒而出)
　(其衆皆逃求人使駕弗得使圉人駕寺人御而出且/曰崔氏有福止余猶可遂見慶封慶封曰崔慶一也)
　(是何敢然請為子討之使盧蒲嫳帥甲以攻崔氏崔/氏堞其宫而守之弗克使國人助之遂滅崔氏殺成)
　(與疆而盡俘其家其妻縊嫳復命於崔子且御而歸/之至則無歸矣乃縊崔明夜辟諸大墓辛巳崔明來)
　(奔慶封當國○楚薳罷如晉涖盟晉侯享之將出賦/既醉叔向曰薳氏之有後於楚國也宜哉承君命不)
　(忘敏子蕩將知政矣敏以事君必能養民政其焉往/○崔氏之亂申鮮虞來奔僕賃於野以喪莊公冬楚)
　(人召之遂如/楚為右尹)
冬十有二月乙亥朔曰有食之
(左傳十一月乙亥朔日有食之辰在申司厯過也再失/閏矣杜氏曰周十一月今九月斗當建戌而在申故知)
(再失閏也文十一年三月甲子至今年七十一嵗應有/二十六閏今長厯推之得二十四閏通計少再閏○啖)
(氏曰按經言十二月傳言十一月依經當云三失閏進/退不同不可得而考劉氏曰厯家之術求閏餘易求交)
(朔雖今司厯能正交/朔反不能正閏乎)
(丙靈王二十/辰七年崩)二十有八年(晉平十三齊景三衞獻三十/二蔡景四十七鄭簡二十一)
(曹武十陳哀三十四把文五宋平三十/二秦景三十楚康十五卒吳餘祭三)
春無冰
(左傳梓慎曰今茲宋鄭其饑乎嵗在星紀而淫於𤣥枵/以有時菑隂不堪陽蛇乗龍龍宋鄭之星也宋鄭必饑)
(𤣥枵虛中也枵耗名也土虚而民耗不饑何為孫氏曰/時燠也汪氏曰是時襄公昏庸三家專政明年季武子)
(取卞而襄公幾不得入/其紀綱縱弛可知矣)
　附録(左傳夏齊侯陳侯蔡侯北燕伯杞伯胡子沈子/白狄朝于晉宋之盟故也齊侯將行慶封曰我)
　(不與盟何為於晉陳文子曰先事後賄舊也小事大/未獲事焉從之如志禮也雖不與盟敢叛晉乎重丘)
　(之盟未可忘/也子其勸行)
夏衞石惡出奔晉
(左傳衞人討甯氏之黨故石惡出奔晉/衞人立其從子圃以守石氏之祀禮也)
邾子來朝
(左傳邾悼公來朝時事也髙氏曰邾自晉執/其君魯取其田益微弱矣至是悼公來朝)
秋八月大雩
(左傳旱也髙氏曰春無冰秋旱此皆人/事所召而僭用大禮以祈之不亦悖乎)
　附録(左傳蔡侯歸自晉入于鄭鄭伯享之不敬子産/曰蔡侯其不免乎日其過此也君使子展迋勞)
　(於東門之外而傲吾曰猶將更之今還受享而惰乃/其心也君小國事大國而隋傲以為己心將得死乎)
　(若不免必由其子其為君也淫而/不父僑聞之如是者恒有子禍)
仲孫羯如晉
(左傳孟孝伯如晉告將/為宋之盟故如楚也)
　附録(左傳蔡侯之如晉也鄭伯使游吉如楚及漢楚/人還之曰宋之盟君實親辱今吾子來寡君謂)
　(吾子姑還吾將使驛奔問諸晉而以告子大叔曰宋/之盟君命將利小國而亦使安定其社稷鎮撫其民)
　(人以禮承天之休此君之憲令而小國之望也寡君/是故使吉奉其皮幣以嵗之不易聘於下執事今執)
　(事有命曰女何與政令之有必使而君棄而封守跋/涉山川蒙犯霜露以逞君心小國將君是望敢不唯)
　(命是聽無乃非盟載之言以闕君德而執事有不利/焉小國是懼不然其何勞之敢憚子大叔歸復命告)
　(子展曰楚子將死矣不脩其政德而貪昧於諸侯以/逞其願欲久得乎周易有之在復☷☳之頥☶☳曰)
　(迷復凶其楚子之謂乎欲復其願而棄其本復歸無/所是謂迷復能無凶乎君其往矣送葬而歸以快楚)
　(心楚不幾十年未能恤諸侯也吾乃休吾民矣禆竈/曰今茲周王及楚子皆將死嵗棄其次而旅於明年)
　(之次以害鳥帑周楚惡之○九月鄭游吉如晉告將/朝于楚以從宋之盟子産相鄭伯以如楚舍不為壇)
　(外僕言曰昔先大夫相先君適四國未嘗不為壇自/是至今亦皆循之今子草舍無乃不可乎子産曰大)
　(適小則為壇小適大苟舍而已焉用壇僑聞之大適/小有五美宥其罪戾赦其過失救其菑患賞其德刑)
　(教其不及小國不困懐服如歸是故作壇以昭其功/宣告後人無怠於徳小適大有五惡説其罪戾請其)
　(不足行其政事共其職貢從其時命不然則重其幣/帛以賀其福而弔其凶皆小國之禍也焉用作壇以)
　(昭其禍所以告子/孫無昭禍焉可也)
冬齊慶封來奔
(左傳齊慶封好田而耆酒與慶舍政則以其内實遷于/盧蒲嫳氏易内而飲酒數日國遷朝焉使諸亡人得賊)
(者以告而反之故反盧蒲癸癸臣子之有寵妻之慶舍/之士謂盧蒲癸曰男女辨姓子不辟宗何也曰宗不余)
(辟余獨焉辟之賦詩斷章余取所求焉惡識宗癸言王/何而反之三人皆嬖使執寢戈而先後之公膳日雙雞)
(饔人竊更之以鶩御者知之則去其肉而以其洎饋子/雅子尾怒慶封告盧蒲嫳盧蒲嫳曰譬之如禽獸吾寢)
(處之矣使析歸父告晏平仲平仲曰嬰之衆不足用也/知無能謀也言弗敢出有盟可也子家曰子之言云又)
(焉用盟告北郭子車子車曰人名有以事君非佐之所/能也陳文子謂桓子曰禍將作矣吾其何得對曰得慶)
(氏之木百車于莊文子曰可慎守也已盧蒲癸王何卜/攻慶氏示子之兆曰或卜攻讐敢獻其兆子之曰克見)
(血冬十月慶封田于萊陳無宇從丙辰文子使召之請/曰無宇之母疾病請歸慶季卜之示之兆曰死奉龜而)
(泣乃使歸慶嗣聞之曰禍將作矣謂子家速歸禍作必/於嘗歸猶可及也子家弗聽亦無悛志子息曰亡矣幸)
(而獲在吳越陳無宇濟水而戕舟發梁盧蒲姜謂癸曰/有事而不告我必不捷矣癸告之姜曰夫子愎莫之止)
(將不出我請止之癸曰諾十一月乙亥嘗于太公之廟/慶舍涖事盧蒲姜告之且止之弗聽曰誰敢者遂如公)
(麻嬰為尸慶奊為上獻盧蒲癸王何執寢戈慶氏以其/甲環公宫陳氏鮑氏之圉人為優慶氏之馬善驚士皆)
(釋甲束馬而飲酒且觀優至於魚里欒髙陳鮑之徒介/慶氏之甲子尾抽桷擊扉三盧蒲癸自後刺子之王何)
(以戈擊之解其左肩猶援廟桷動於甍以俎壺投殺人/而後死遂殺慶繩麻嬰公懼鮑國曰羣臣為君故也陳)
(須無以公歸税服而如内宮慶封歸遇告亂者丁亥伐/西門不克還伐北門克之入伐内宫弗克反陳于嶽請)
(戰弗許遂來奔獻車於季武子美澤可以鑑展莊叔見/之曰車甚澤人必瘁宜其亡也叔孫穆子食慶封慶封)
(汜祭穆子不説使工為之誦茅鴟亦不知既而齊人來/讓奔吳吳勾餘予之朱方聚其族焉而居之富於其舊)
(子服惠伯謂叔孫曰天殆富淫人慶封又富矣穆子曰/善人富謂之賞淫人富謂之殃天其殃之也其將聚而)
(殱旃家氏曰盧蒲癸王何莊公之倖臣也殺慶舍逐慶/封而戮崔杼莊之弑也倖臣與之俱死者十人今為之)
(討賊亦倖臣也身為圍君以倖臣為羽翼莊固可鄙矣/而卿大夫無能為君討賊復讎者而幸臣乃能之亦卿)
(大夫之恥也汪氏曰齊殺崔杼不書皆非以賊討也宋/人以賂請萬於陳而醢之且不書殺况杼以家亂而自)
(斃/乎)
　附録(左傳癸巳天王崩未來赴亦未書禮也○崔氏/之亂喪羣公子故鉏在魯叔孫還在燕賈在句)
　(瀆之丘及慶氏亡皆召之具其器用而反其邑焉與/晏子弼殿其鄙六十弗受子尾曰富人之所欲也何)
　(獨弗欲對曰慶氏之邑足欲故亡吾邑不足欲也益/之以弼殿乃足欲足欲亡無日矣在外不得宰吾一)
　(邑不受弼殿非惡富也恐失富也且夫富如布帛之/有幅焉為之制度使無遷也夫民生厚而用利於是)
　(乎正德以幅之使無黜嫚謂之幅利利過則為敗吾/不敢貪多所謂幅也與北郭佐邑六十受之與子雅)
　(邑辭多受少與子尾邑受而稍致之公以為忠故有/寵釋盧蒲嫳于北竟求崔杼之尸將戮之不得叔孫)
　(穆子曰必得之武王有亂十人崔杼其有乎不十人/不足以葬既崔氏之臣曰與我其拱璧吾獻其柩於)
　(是得之十二月乙亥齊人遷莊公殯于大寢以/其棺尸崔杼於市國人猶知之皆曰崔子也)
十有一月公如楚
(諸夏之君始旅見於楚左傳為宋之盟故公及宋公陳/侯鄭伯許男如楚公過鄭鄭伯不在伯有廷勞於黄崖)
(不敬穆叔曰伯有無戾於鄭鄭必有大咎敬民之主也/而棄之何以承守鄭人不討必受其辜濟澤之何行潦)
(之蘋藻寘諸宗室季蘭尸之敬也敬可棄乎孫氏曰桓/文既没蠻荆日熾中國日微故公逺朝强楚也陳氏曰)
(舉魯以見其餘也是故書公朝王所見王業之衰書公/如楚見霸業之衰凡舉魯以見其餘者則天下之辭也)
(臨川吳氏曰齊晉霸國也以魯朝之猶云可也楚蠻荒/也初亦小弱後以吞滅小國憑陵中夏而浸强大晉霸)
(既衰不能與伉魯之朝楚非得已也屈禮義之望國朝/崛起之蠻荆儻書曰朝辱莫甚焉止書曰如猶為諱其)
(恥也汪氏曰僖十八年鄭文公始朝于楚二十二年鄭/伯又如楚二十四年宋成公亦如楚自是而後鄭伯屢)
(朝于楚而陳許諸君朝楚傳亦閒見葢至于今年而中/國之諸侯旅朝于楚以事天子之禮事之矣迨昭九年)
(而諸侯之大夫亦旅見于楚矣迄哀之四年而/晉亦京師楚矣世變至是聖人葢傷之甚矣)
十有二月甲寅天王崩
(左傳王人來告喪問崩日以甲寅告故書/之以徵過也汪氏曰不書葬諸侯不㑹也)
乙未楚子昭卒
(左傳及漢楚康王卒公欲反叔仲昭伯曰我楚國之為/豈為一人行也子服惠伯曰君子有逺慮小人從邇饑)
(寒之不恤誰遑其後不如姑歸也叔孫穆子曰叔仲子專/之矣子服子始學者也榮成伯曰逺圖者忠也公遂行宋)
(向戌曰我一人之為非為楚也饑寒之不恤誰能/恤楚姑歸而息民待其立君而為之備宋公遂反)
　甲寅天王崩乙未楚子昭卒相距四十二日則閏月
　之驗也然不以閏書見喪服之不數閏也齊景公葬
　書閏月明殺恩之非禮也(吕氏曰此明閏月之驗然/不書閏者承前月而受其)
　(餘日故書閏月之日繫前月之下史策常體又有定/例故不必每月書傳此范甯之説也杜預以十二月)
　(無乙未曰誤孫頴達以為甲寅乙未不得/同月是皆不知閏月之日繫前月之下耳)
　附録(左傳楚屈建卒趙文/子喪之如同盟禮也)
(丁景王/巳元年)二十有九年(晉年十四齊景四衞獻三十三蔡/景四十八鄭簡二十二曹武十一)
(陳哀二十五把文六宋平三十二秦景/三十三楚郟敖䴢元年吳餘祭四弑)
春王正月公在楚
(左傳釋不朝正于廟也楚人使公親襚公患之穆叔曰/袚賔而襚則布幣也乃使巫以桃茢先被殯楚人弗禁)
(既而悔之公羊傳何言乎公在楚/正月以存君也穀梁傳閔公也)
　嵗之首月公在他國者有矣(汪氏曰莊二十二年冬/公如齊二十三年春至)
　(自齊文三年冬公如晉四年春至自晉十三年冬公/如晉十四年正月至自晉成十年七月公如晉十一)
　(年三月至自晉襄四年冬公如晉五年春至自晉十/二年冬公如晉十三年春至自晉昭十五年冬公如)
　(晉十六年/夏至自晉)此獨書公在楚者外為夷狄所制以俟其
　葬而不得歸(唐陳氏曰如晉而不朝正者常也故不/書楚外夷也如楚不朝正者非常也故)
　(書孫氏曰公在中國猶可在夷狄則甚矣公留于楚/者七月故詳而録之薛氏曰在楚之書也危其在中)
　(國之/外也)内為强臣所逼欲擅其國而不敢入(劉氏曰昭/公去國以)
　(乾侯寄季氏居君之位攝君之祭魯之一民非公之/有聖人嫌于國無公公無國也故因正月書公在以)
　(正之今襄公亦去其國季孫亦叛於内居君之位攝/君之祭其與乾侯也同同則其文等矣故有公則無)
　(所復存存公則失國可知矣坤之剥曰龍戰于野夫/嫌於無陽而後稱龍猶嫌於無君而後存公安可不)
　(察/也)故特書所在以存君也(何氏曰襄公久在夷狄危/録之范氏曰閔公為楚所)
　(制故存録廬陵李氏曰左氏疏曰僖十六年冬㑹淮/宣七年冬㑹黒壤成十年秋如晉襄十二年冬如晉)
　(皆以次年至此等正月公皆不在其數多矣惟此一/年書者釋例曰凡公之行國之守臣每月亦以公不)
　(朝之故告於廟每日必告而特于正月釋之者葢嵗/之正也月之正也日之正也三始之正嘉禮所重人)
　(理所以自新故特顯以通他月也惟書此年者/如楚既非常公又踰年故發此一例以示法也)按左
　氏楚人使公親襚夏四月送楚子葬至于西門之外
　還及方城(杜氏曰方城山/在南陽葉縣南)季武子取卞以自封(杜氏/曰魯)
　(國卞/縣)使公冶告曰聞守卞者將叛臣帥師徒以討既
　得之矣公曰欲而言叛祇見疏也吾不可以入矣將
　適諸侯有賦式微者乃歸故特於嵗首朝正之時而
　書曰公在楚使後世臣子戴天履地視君父之危且
　困者必有天威不違顔咫尺(見左傳僖/公九年)食坐見於羮
　墻之意(後漢書李固傳昔堯殂之後舜仰慕/三年坐則見堯於墻食則覩堯於羮)而不以
　頃刻忘也(董子繁露曰公在楚臣子/思君無一日無君之意)此義一行豈敢
　有顧其身與妻子與其家而不恤國朋附權臣以圖
　富貴而背其君者乎(髙氏曰君在齊晉多矣闕朝王/之禮亦不少矣但書公如齊如)
　(晉而義自見也今書公在楚則聖人之㫖深矣二十/八年十一月公如楚十二月甲寅天王崩乙未楚子)
　(昭卒公不篤君臣之義以奔天王之喪而徇夷狄之/强以俟楚子之葬久留于楚迨夏乃歸故聖人特於)
　(朝正之時書公所在與昭公失國在乾侯同且以責/季氏之無君也家氏曰公在乾侯以内外言也公在)
　(楚則去中國之辭也向戌售其邪説屈列國而伸蠻/荒俾中國諸侯相率而朝于楚公復為楚人所侮辱)
　(久乃得歸春秋閔中國諸侯之為蠻荒屈故於歳首/書公在楚外楚也夫楚朝於中國理之常也中國旅)
　(朝于楚反常也春秋於事之反常者每變例而特書/此類是也○啖氏曰左傳云釋不朝正于廟也按前)
　(後正月公不在例不書何獨於此釋不朝正乎趙氏/曰凡君在外不應都廢告朔之禮當是大臣攝行矣)
　附録(左傳二月癸卯齊人葬莊公于北郭○夏四月/葬楚康王公及陳侯鄭伯許男送葬至于西門)
　(之外諸侯之大夫皆至于墓楚郟敖即位王子圍為/令尹鄭行人子羽曰是謂不宜必代之昌松柏之下)
　(其草/不殖)
夏五月公至自楚
(左傳公還及方城季武子取卞使公治問璽書追而與/之曰聞守下者將叛臣帥徒以討之既得之矣敢告公)
(冶致使而退及舍而後聞取卞公曰欲之而言叛祇見/疏也公謂公冶曰吾可以入乎對曰君實有國誰敢違)
(君公與公冶冕服固辭强之而後受公欲無入榮成伯/賦式微乃歸五月公至自楚公冶致其邑於季氏而終)
(不入焉曰欺其君何必使余季孫見之則言季氏如他/目不見則終不言季氏及疾聚其臣曰我死必無以冕)
(服斂非德賞也且無使季氏葬我穀梁傳喜之也致君/者殆其往而喜其反此致君之意義也范氏曰逺之蠻)
(國喜得/全歸)
庚午衞侯衎卒
　附録(左傳葬靈王鄭上卿有事子展使印段往伯有/曰弱不可子展曰與其莫往弱不猶愈乎詩云)
　(王事靡盬不遑啟處東西南北誰敢寧處堅事晉楚/以蕃王室也王事無曠何常之有遂使印段如周)
閽弑吳子餘祭
(左傳吳人伐越獲俘焉以為閽使守舟吳子餘祭觀舟/閽以刀殺之公羊傳閽者何門人也刑人也刑人則曷)
(為謂之閽刑人非其人也君子不近刑人近刑人則輕/死之道也穀梁傳閽門者也寺人也不稱名姓閽不得)
(齊於人不稱其君閽不得君其君也禮君不使無恥不/近刑人不狎敵不邇怨賤人非所貴也貴人非所刑也)
(刑人非所近也舉至賤而加之吳子吳/子近刑人也閽殺吳子餘祭仇之也)
　榖梁子曰閽門者寺人也不稱名姓閽不得齊於人
　不稱其君閽不得君其君也(沙隨程氏曰謂之弑葢/其君也不曰其君賤閽)
　(也盜殺蔡侯申書殺閽書弑何/也以閽食庶人在官者之禄也)禮君不使無恥不近
　刑人(禮記曲禮刑人不在君側/祭統古者不使刑人守門)不狎敵不邇怨賤人
　非所貴也貴人非所刑也刑人非所近也舉至賤而
　加之吳子吳子近刑人也閽殺吳子餘祭仇之也左
　氏以為伐越獲俘焉以為閽使守舟吳子觀舟閽以
　刀弑之亦邇怨之失也(家氏曰春秋所以書言禍生/於所忽也吳之諸君往往輕)
　(以蹈禍遏卒于巢餘祭於閽僚死於/專諸春秋之書良以垂戒示後焉耳)
　附録(左傳鄭子展卒子皮即位於是鄭饑而未及麥/民病子皮以子展之命餼國人粟户一鍾是以)
　(得鄭國之民故罕氏常掌國政以為上卿宋司城子/罕聞之曰鄰於善民之望也宋亦饑請於平公出公)
　(粟以貸使大夫皆貸司城氏貸而不書為大夫之無/者貸宋無饑人叔向聞之曰鄭之罕宋之樂其後亡)
　(者也二者其皆得國乎民之歸也施/而不得樂氏加焉其以宋升降乎)
仲孫羯㑹晉荀盈齊髙止宋華定衞世叔儀鄭公孫段
曹人莒人滕人薛人小邾人城杞
(左傳晉平公杞出也故治杞六月知悼子合諸侯之大/夫以城杞孟孝伯㑹之鄭子大叔與伯石往子大叔見)
(大叔文子與之語文子曰甚乎其城把也子大叔曰若/之何哉晉國不恤周宗之闕而夏肄是屏其棄諸姬亦)
(可知也已諸姬是棄其誰歸之吉也聞之棄同即異是/謂離德詩曰協比其鄰婚姻孔云晉不鄰矣其誰云之)
(齊髙子容與宋司徒見知伯女齊相禮賔出司馬侯言/於知伯曰二子皆將不免子容專司徒侈皆亡家之主)
(也知伯曰何如對曰專則速及侈將以其力斃專則人/實斃之將及矣穀梁傳古者天子封諸侯其地足以容)
(其民其民足以滿城以自守也把危而不能自/守故諸侯之大夫相帥以城之此變之正也)
　晉平公杞出也(杜氏曰平公母悼夫人乃杞孝/公姊妹爾雅姊妹之子為出)故合
　諸侯之大夫以城杞古之建國立家者必親九族(歐/陽)
　(氏曰父族四謂父之姓一族也父女昆弟適人有子/二族也已女昆弟適人有子三族也已女子適人有)
　(子四族也母族三謂母之父一族也母之母二族也/母之昆弟三族也妻族二謂妻之父為一族妻之母)
　(為一/族)然有父族而後及母族有母族而後及妻族此
　葛藟之詩所為次也(汪氏曰葛藟九族刺平王也周/室道衰棄其九族焉一章曰謂)
　(他人父二章曰謂他人/母三章曰謂他人昆)晉主夏盟令行中國平公不
　能修文襄悼公之業尊奬王室恤宗周之闕而夏肄
　是屏(肄以二反陸氏曰斬而復/生曰肄方言云枿餘也)輕棄諸姬可謂知本
　乎平王惟不撫其民而逺屯戌于母家周人怨思焉
　(汪氏曰楊之水小序詩曰彼其之子/不與我戌申申國平王之母家也)揚之水所以降
　為國風不得列于雅也城杞之役亦不待貶絶而可
　見矣(襄陵許氏曰齊桓城衛而諸侯歸心者桓公之/志公天下也晉平城杞而人疾其役其志私也)
　(動又不時能無攜乎汪氏曰齊桓恤杞而城縁陵雖/僭天子封國之權而得方伯救患之義事雖專而心)
　(則公也故春秋書曰諸侯城縁陵畧諸侯而不序且/不曰城把而曰城縁陵所以隠其專也晉平治杞而)
　(城之以大夫合天下之衆而修其私親之城郭初非/救災䘏患之舉心既私而事亦悖矣故春秋列序十)
　(有一國之大夫而曰城把所以著其失也陳氏曰合/十一國諸侯之大夫而書城把為悼夫人也合十三)
　(國諸侯之大夫于澶淵而書宋災故為共姬也衞甯/喜弑其君孫林父以邑叛蔡世子般弑其父吳楚之)
　(大夫交聘於中國天下亦多故矣晉為盟主而區區/於宋杞是晉之已細也晉之已細而後有執齊慶封)
　(放陳招殺蔡侯般假討賊之義以盟諸夏如楚靈王/者矣廬陵李氏曰僖公為成風伐邾而春秋不予以)
　(救患之義平公為悼夫人城杞而春秋/不予以保小之仁則於公私之際審矣)
晉侯使士鞅來聘
(左傳范獻子來聘拜城杞也公享之展莊叔執幣射者/三耦公臣不足取於家臣家臣展瑕展王父為一耦公)
(臣公巫召伯仲顔莊叔為一耦􁑘鼓父黨叔為一耦髙/氏曰謝城把且使我歸把田也廬陵李氏曰觀拜城把)
(之使即私情之不足/以令諸侯可知矣)
杞子來盟
(左傳晉侯使司馬女叔侯來治杞田弗盡歸也晉悼夫/人愠曰齊也取貨先君若有知也不尚取之公告叔侯)
(叔侯曰虞虢焦滑霍揚韓魏皆姬姓也晉是以大若非/侵小將何所取武獻以下兼國多矣誰得治之杞夏餘)
(也而即東夷魯周公之後也而睦於晉以把封魯猶可/而何有焉魯之於晉也職貢不乏玩好時至公卿大夫)
(相繼於朝史不絶書府無虚月如是可矣何必瘠魯以/肥把且先君而有知也母寧夫人而焉用老臣杞文公)
(來盟書曰子賤之也杜氏曰賤其用夷禮陳氏曰凡來/盟皆大夫也把伯親之故賤之也把雖稱子矣前乎此)
(夷儀之㑹稱伯後乎此卒復稱伯來盟特稱子見春秋/之貶諸侯也春秋之褒貶君大夫莫備於隠桓莊之世)
(寓王法也成襄而卞舍杞子無削其爵者舍楚子䖍無/生名之者經之變文也汪氏曰把自莊二十七年稱伯)
(至僖二十三年二十七年兩稱子自後並稱伯惟此年/來盟稱子厥後終春秋稱伯義見桓二年髙氏曰晉使)
(魯歸前所侵把田故書杞子來盟於士鞅來聘之下廬/陵李氏曰此非前定之盟亦非因朝而盟葢晉之冶把)
(田非出於公義魯之歸杞田未必出/於誠心故把子親來以要結之耳)
吴子使札來聘
(吳始聘吳始君臣並見左傳吳公子札來聘見叔孫穆/子説之謂穆子曰子其不得死乎好善而不能擇人吾)
(聞君子務在擇人吾子為魯宗卿而任其大政不慎舉/何以堪之禍必及子請觀於周樂使工為之歌周南召)
(南曰美哉始基之矣猶未也然勤而不怨矣為之歌邶/鄘衞曰美哉淵乎憂而不困者也吾聞衞康叔武公之)
(德如是是其衞風乎為之歌王曰美哉思而不懼其周/之東乎為之歌鄭曰美哉其細已甚民弗堪也是其先)
(亡乎為之歌齊曰美哉泱泱乎大風也哉表東海者其/大公乎國未可量也為之歌豳曰美哉蕩乎樂而不淫)
(其周公之東乎為之歌秦日此之謂夏聲夫能夏則大/大之至也其周之舊乎為之歌魏曰美哉渢渢乎大而)
(婉險而易行以德輔此則明主也為之歌唐曰思深哉/其有陶唐氏之遺民乎不然何憂之逺也非令德之後)
(誰能若是為之歌陳曰國無主其能久乎自鄫以下無/譏焉為之歌小雅曰美哉思而不貳怨而不言其周德)
(之衰乎猶有先王之遺民焉為之歌大雅曰廣哉熈熈/乎曲而有直體其文王之徳乎為之歌頌曰至矣哉直)
(而不倨曲而不屈邇而不偪逺而不攜遷而不淫復而/不厭哀而不愁樂而不荒用而不匱廣而不宣施而不)
(費取而不貪處而不底行而不流五聲和八風平節有/度守有序盛德之所同也見舞象箾南籥者曰美哉猶)
(有憾見舞大武者曰美哉周之盛也其若此乎見舞韶/濩者曰聖人之𢎞也而猶有慙德聖人之難也見舞大)
(夏者曰美哉勤而不德非禹其誰能脩之見舞韶箾者/曰德至矣哉大矣如天之無不幬也如地之無不載也)
(雖甚盛德其蔑以加於此矣觀止矣若有他樂吾不敢/請已其出聘也通嗣君也故遂聘于齊説晏平仲謂之)
(曰子速納邑與政無邑與政乃免於難齊國之政將有/所歸未獲所歸難未歇也故晏子因陳桓子以納政與)
(邑是以免於欒髙之難聘於鄭見子産如舊相識與之/縞帶子産獻紵衣焉謂子産曰鄭之執政侈難將至矣)
(政必及子子為政慎之以禮不然鄭國將敗適衞説蘧/瑗史狗史鰌公子荆公叔發公子朝曰衞多君子未有)
(患也自衞如晉將宿於戚聞鐘聲焉曰異哉吾聞之也/辯而不德必加於戮夫子獲罪於君以在此懼猶不足)
(而又何樂夫子之在此也猶燕之巢於幕上君又在殯/而可以樂乎遂去之文子聞之終身不聽琴瑟適晉説)
(趙文子韓宣子魏獻子曰晉國其萃于三族乎説叔向/將行謂叔向曰吾子勉之君侈而多良大夫皆富政將)
(在家吾子好直必思自免於難公羊傳吳無君無大夫/此何以有君有大夫賢季子也何賢乎季子讓國也其)
(讓國奈何謁也餘祭也夷昧也與季子同母者四季子/弱而才兄弟皆愛之同欲立之以為君謁曰今若是迮)
(而與季子國季子猶不受也請無與子而與弟弟兄迭/為君而致國乎季子皆曰諾故諸為君者皆輕死為勇)
(飲食必祝曰天苟有吳國尚速有悔於予身故謁也死/餘祭也立餘祭也死夷昧也立夷昧也死則國宜之季)
(子者也季子使而亡焉僚者長庶也即之季子使而反/至而君之爾闔廬曰先君之所以不與子國而與弟者)
(凡為季子故也將從先君之命與則國宣之季子者也/如不從先君之命與則我宜立者也僚惡得為君乎於)
(是使專諸刺僚而致國乎季子季子不受曰爾弑吾君/吾受爾國是吾與爾為篡也爾弑吾兄吾又殺爾是父)
(子兄弟相殺終身無己也去之延陵終身不入吳國故/君子以其不受為義以其不殺為仁賢季子則吳何以)
(有君有大夫以季子為臣則宜有君者也札者何吳季/子之名也春秋賢者不名此何以名許夷狄者不壹而)
(足也季子者所賢也曷為不足乎季子許人臣者必使/臣許人子者必使子也榖梁傳吳其稱子何也善使延)
(陵季子故進之也身賢賢也使賢亦賢也延陵季子之/賢尊君也其名成尊於上也杜氏曰餘祭既遣札聘上)
(國而後弑札以六/月到魯未聞喪也)
　札者吳之公子何以不稱公子貶之也辭國而生亂
　者(或問季札胡文定公言其辭國以生亂温公又/其明君臣之大分朱子曰可以受可以無受)札
　為之也故因其來聘而貶之示法焉(常山劉氏曰札/何以不稱公子)
　(辭國而生亂者札為之也吳子壽夢有四子季則札/也夀夢欲立札札辭而去遏縁先君之志約以次必)
　(致國於札夷昧之卒札宜受命以安社稷而徇匹夫/之節辭位以逃夷昧之子僚於是代立遏之子光乃)
　(弑僚而代之是以吳之亂札實為之也/故春秋因札來聘去其公子以示貶焉)按吳子壽夢
　有子四人長曰諸樊次曰餘祭次曰夷末札其季子
　也壽夢賢季札欲立以為嗣札辭不可然後立諸樊
　諸樊既除喪則致國於季子季子又辭而去之諸樊
　乃舍其子而立弟約以次傳必及季子故諸樊卒而
　餘祭立餘祭卒而夷末立夷末卒則季子宜受命以
　安社稷成父兄之志矣乃徇匹夫之介節辭位以逃
　夷末之子僚僚既立諸樊之子光曰先君所以不與
　子國而與弟者凡為季子爾將從先君之命歟則季
　子宜有國也如不從先君之命則我宜立僚烏得為
　君於是使專諸刺僚而致國乎季子季子不受去之
　延陵終身不入吳國故曰季子辭國以生亂因其來
　聘而貶之示法焉或謂子貢問於孔子曰伯夷叔齊
　何人也曰古之賢人也怨乎曰求仁而得仁又何怨
　子貢以先聖賢夷齊知其惡謂輒之爭而不為也季
　子辭位獨不為賢而奚貶乎曰叔齊之德不越伯夷
　孤竹舍長而立幼私意也諸樊兄弟父子無及季札
　之賢者其父兄所為眷眷而欲立札公心也以其私
　意故夷齊讓國為得仁而先聖之所賢以其公心故
　季子辭位為生亂而春秋之所貶苟比而同之過矣
　或曰世衰道微暴行交作臣篡其君者有之子篡其
　父者有之季子於是焉而辭位則將使聞其風者貪
　夫亷爭夫讓而篡弑奪攘之禍損矣其於名教豈不
　有補何貶之深也曰春秋達節而不守者也昔大伯
　奔吳而不反季歴嗣位而不辭(史記周本紀大王三/子長大伯次虞仲少)
　(子季歴季歴生昌有聖瑞大伯知大王欲立季歴以/傳昌乃與虞仲亡如荆蠻以讓季歴鄭子美曰大伯)
　(讓而王季立此季札之家法也札當成其諸兄効/始祖之讓而已自附於季歴以受國則吳亂弭矣)武
　王繼綂受命作周亦不以配天之業讓伯邑考官天
　下也彼王僚無季歴之賢武王之聖而季子為大伯
　之讓豈至德乎使爭弑禍興覆師喪國其誰階之也
　若季子之辭位守節立名全身自牧則可矣概諸聖
　王之道則過矣中庸曰道之不明不行也我知之矣
　季子所謂賢且智過而不得其中者也使由於季歴
　武王之義其肯附子臧之節而不受乎惜其擇乎中
　庸失時措之宜爾此仲尼所以因其辭國生亂而貶
　之也或曰吳子使札與楚子使椒秦伯使術一例爾
　吳楚蠻夷之國秦介戎狄之間其禮未同於中夏故
　使人之來皆畧之而札何以獨為貶乎曰春秋多變
　例聖筆有特書荆楚無大夫而屈完書族王朝下士
　以人通而子突書字諸侯公子以名著而季友書子
　母弟之無列者不登其姓名而叔肸書氏皆賢而特
　書者也季札讓國天下賢之若仲尼亦賢季札必依
　此例或以字或以氏或以公子特書之矣今乃畧以
　名紀比於楚椒秦術之流無異稱焉是知仲尼不以
　其讓國為賢而貶之也噫世之君子盛稱季札之賢
　於讓國之際以為禮之大節不可亂也公子喜時春
　秋猶賢其後世(見公羊傳昭公二/十年喜時即子臧)於季札則何獨貶
　之深也曰仲尼於季子望之深矣責之備矣惟與天
　地同德而達乎時中然後能與於此非聖人莫能修
　之豈不信夫(問先儒謂札讓位以召亂貶不稱公子/然秦伯使術楚子使椒亦畧之説者以)
　(三者皆蠻裔其禮未同於中夏是以於其使人之來/畧其官與族此説當否茅堂胡氏曰春秋有變例有)
　(特書謂三者皆蠻裔故畧之是以死法觀春秋而不/見聖人之用者也春秋史外傳心之書當以活法觀)
　(之黙識心通㑹於言意之表斯得之矣或問大伯讓/位適吳聖人以至德稱之季子辭位守節春秋以名)
　(責之何也曰大伯時中季子過中自衆人觀之過者/為賢自道觀之過猶不及故褒貶如此或曰季子之)
　(節而見貶後之權廢立者將有奸名犯分託於賢否/之説以濟其私欲而天下亂矣季子之處心積慮其)
　(在天下後世非計宗國之私一時之事也曰後之權/廢立者如有壽夢之命諸樊餘祭夷末之勤勤於致)
　(國公子僚之不肖而季札之賢則非奸名犯分合於/天下一國之公心矣不然苟欲濟其私欲是特篡弑)
　(攘奪之倫春秋之所誅而不以聽者也奚有賢否之/説而可託哉張氏曰辭讓之心人皆有之至於義之)
　(所當受分之所當處而不得辭雖聖人不敢徇小節/而以退讓為安舜禹之受天下季歴武王之受國皆)
　(擇乎時中當其可而居之者也季子者其父命之其/兄讓之受之則父兄之意慊而國家安榮不受則父)
　(兄之命塞而適以長亂君子于此將何處而可哉况/身為貴戚古之聖賢未有視社稷之安危若是恝者)
　(微子箕子比干之在商反覆詔告自靖自獻以求無/愧於先王孔子曰殷有三仁焉葢必若是而後心德)
　(始全而吾可以有辭於永世矣季子為其父之所立/其兄之所屬違父兄之命而徒以潔身而去為髙觀)
　(宗國之危難僚與光之相殘賊若秦人視越人之肥/瘠正夫子所謂果哉末之難矣者其復位而待之言)
　(曰非我生亂君子殆未之信也劉質夫之言得聖人/之㫖矣汪氏曰公穀為春秋賢季札然書法無異於)
　(鬬越椒西乞術則非賢之之辭劉氏胡氏張氏謂春/秋貶之非以聖人待之不如椒術也特以稱名而不)
　(稱族不稱氏不稱字曾不殊於椒術比於賢者之異/稱則為貶爾聖人之意若曰季子有讓國之賢而未)
　(合於中庸春秋苟特筆而褒之則人將爭為過髙之/行而不能與於時中之權也或者謂季子辭國於三)
　(十年之後春秋不當貶之於三十年之前今考夀夢/已欲立季子諸樊之除喪又致國乎季子則季子之)
　(讓不待三十年之後使札為季歴則吳亂弭矣襄二/十五年諸樊卒而餘祭立是年餘祭弑而夷末立則)
　(季札衘命來聘之時三兄皆讓國不從而迭立矣僚/光之亂雖在三十年之後而致亂之由則在三十年)
　(之前也責備賢者之法安得不於其來聘而示意哉/廬陵李氏曰札其稱公子杜氏以為其禮未同於中)
　(國公羊以為許夷狄者不一而足榖梁以為成尊於/上而陳氏又以為楚秦之使皆以再至而後進之今)
　(吳一聘而遂同於楚椒秦術之例者吳驟强也書札/如椒術者皆非命大夫之詞也其説不一獨常山劉)
　(質夫以為貶詞而胡氏張氏皆從之胡氏辨/難已精無復他論光弑僚在昭二十七年)
秋九月葬衞獻公
齊髙止出奔北燕
(北燕始見經左傳秋九月齊公孫蠆公孫竈放其大夫/髙止於北燕乙未出書曰出奔罪髙止也髙止好以事)
(自為功且專故難及之榖梁傳其曰北燕從史文也襄/陵許氏曰君放大夫可也臣放大夫是無君也不可以)
(訓故以出奔書也杜氏曰止髙厚之子北燕/燕國薊縣張氏曰北燕姬姓召公奭之後)
冬仲叔羯如晉
(左傳冬孟孝伯/如晉報范叔也)
　附録(左傳為髙氏之難故髙豎以盧叛十月庚寅閭/丘嬰帥師圍盧髙豎曰苟使髙氏有後請致邑)
　(齊人立敬仲之曾孫酀良敬仲也十一月乙卯髙豎/致盧而出奔晉晉人城綿而寘旃○鄭伯有使公孫)
　(黒如楚辭曰楚鄭方惡而使余往是殺余也伯有曰/世行也子晢曰可則往難則已何世之有伯有將强)
　(使之子晳怒將伐伯有氏大夫和之十二月己巳鄭/大夫盟於伯有氏禆諶曰是盟也其與幾何詩曰君)
　(子屢盟亂是用長今是長亂之道也禍未歇也必三/年而後能紓然明曰政將焉往禆諶曰善之代不善)
　(天命也其焉辟子産舉不踰等則位班也擇善而舉/則世隆也天又除之奪伯有魄子西即世將焉辟之)
　(天禍鄭久矣其必使子産息/之乃猶可以戾不然將亡矣)
(戊景王/午二年)三十年(晉平十五齊景王衞襄公惡元年蔡景/四十九弑鄭簡二十三曹武十二陳哀)
(二十六杞文七宋平三十三秦景/三十四楚郟敖二吳夷末元年)
春王正月楚子使薳罷來聘
(左傳通嗣君也穆叔問王子之為政何如對曰吾儕小/人食而聽事猶懼不給命而不免於戾焉與知政固問)
(焉不告穆叔告大夫曰楚令尹將有大事子蕩將與焉/助之匿其情矣余氏曰且報朝也張氏曰魯以君行而)
(楚以大夫聘此齊桓晉文所以行乎列國者故自宋之/盟中外不辨楚人行霸王之禮於中國非晉平趙武之)
(責而何哉髙氏曰公踰年在楚楚郟敖新即位故使薳/罷來聘以報之自文公大年至此歴七十餘年未嘗來)
(聘今薳罷之來葢為恭也自是吳楚皆不復來聘矣王/氏曰楚至此君臣之詞與中國無異者荆蠻盛强中國)
(諸侯服役不暇矣廬陵李氏曰楚/聘魯者三至此書法始同於中國)
　附録(左傳子産相鄭伯以如晉叔向問鄭國之政焉/對曰吾得見與否在此嵗也駟良方爭未知所)
　(成若有所成吾得見乃可知也叔向曰不既和矣乎/對曰伯有侈而愎子晳好在人上莫能相下也雖其)
　(和也猶相積惡也惡至無日矣○三月癸未晉悼夫/人食輿人之城杞者絳縣人或年長矣無子而往與)
　(於食有與疑年使之年曰臣小人也不知紀年臣生/之嵗正月甲子朔四百有四十五甲子矣其季於今)
　(三之一也吏走問諸朝師曠曰魯叔仲惠伯㑹郤成/子于承國之嵗也是嵗也狄伐魯叔孫莊叔於是乎)
　(敗狄于鹹獲長狄僑如及虺也豹也而皆以名其子/七十三年矣史趙曰亥有二首六身下二如身是其)
　(日數也士文伯曰然則二萬六千六百有六旬也趙/孟間其縣大夫則其屬也召之而謝過焉曰武不才)
　(任君之大事以晉國之多虞不能由吾子使吾/子辱在泥途久矣武之罪也敢謝不才遂仕之)
　(使助為政辭以老與之田使為君復陶以為絳/縣師而廢其輿尉於是魯使者在晉歸以語諸)
　(大夫季武子曰晉未可媮也有趙孟以為大夫/有伯瑕以為佐有史趙師曠而咨度焉有叔向)
　(女齊以師保其君其朝多君子其庸可媮乎勉/事之而後可○夏四月己亥鄭伯及其大夫盟)
　(君子是以知鄭/難之不已也)
夏四月蔡世子般弑其君固
(左傳蔡景侯為太子般娶于楚通焉太子弑景侯家氏/曰般之惡景之禍其襀習有自來矣人莫不有義理之)
(心所謂義理之心夫人之所同也蔡與陳鄭本皆諸侯/之與國中間為楚所廹去來無常惟蔡自厥貉之㑹甘)
(於從楚去而不復者七十有餘年染於商臣之俗積習/葢有自來也○劉氏曰向若書日者可遂云非奪父政)
(乎又何云非外之/乎榖梁之説非也)
五月甲午宋災宋伯姬卒
(左傳或呌于宋大廟曰譆譆出出鳥鳴于亳社如曰譆/譆甲午宋大災宋伯姬卒待姆也君子謂宋共姬女而)
(不婦女待人婦義事也榖梁傳取卒之日加之災上者/見以災卒也其見以災卒奈何伯姬之舍失火左右曰)
(夫人少辟火乎伯姬曰婦人之義傳姆不在宵不下堂/左右又曰夫人少辟火乎伯姬曰婦人之義傳姆不在)
(宵不下堂遂逮乎火而死婦人以貞為行/者也伯姬之婦道盡矣詳其事賢伯姬也)
　榖梁子曰取卒之日加之災上者見以災卒也伯姬
　之舍失火左右曰夫人少避火乎曰婦人之義傳姆
　不在(姆音茂王氏/曰女師也)宵不下堂遂逮乎火而死婦人以
　貞為行者也伯姬之婦道盡矣詳其事賢伯姬也易
　曰恒其德貞婦人吉夫子凶(程子曰以順從為恒者/婦人之道在婦人則為)
　(貞故吉若丈夫而以順從於人/為恒則失其剛陽之正乃凶也)而或以為共姬女而
　不婦非也世衰道微暴行交作女德不貞婦道不明
　能全其節守死不回見於春秋者宋伯姬耳聖人冠
　以夫諡書於春秋曰葬宋公姬以著其賢行勵天下
　之婦道也(安定胡氏曰伯姬乃婦人中之伯夷也襄/陵許氏曰王化始於正家春秋撥亂謹禮)
　(以宋共姬為婦道之表故詳録焉劉氏曰使共姬避/火而全生未足以害其貞也然而不以己之可以全)
　(其生之故而違天下之常義此安乎性命者乃能之/故審乎生死之度辨乎榮辱之境知禮之重重於生)
　(辱之甚甚於死伯夷叔齊餓于首陽之下求仁得仁/何以過乎左氏曰共姬女而不婦女待人婦義事也)
　(非也如共姬之守禮死義不求生以害仁亦可免矣/反謂之不婦乎易曰恒其德貞婦人吉共姬恒之矣)
　(所謂婦也臨川吳氏曰葢亦罪宋之子與臣不能救/其君母使之逮乎火而死也汪氏曰伯姬以成九年)
　(歸于宋共公成十五年共公卒婺居三十有四年其/年葢六十矣大延其宫必待傳姆而後避固守婦節)
　(以及於死或者云傳姆宵出必有常處伯姬守常而/不知變必逮于火以是為賢則嫂溺援之以手者非)
　(也竊謂援溺之權乃丈夫變禮以救他人之死婦人/越禮以貪生而免己之死則非義矣伯姬年邁六十)
　(雖曰避火全生未害其貞然君子之道過乎厚小人/之道過乎薄春秋賢伯姬所以著其秉節不愉庶幾)
　(風勵千古使夫不當避而避以失節於造/次顛沛之際者知所警也豈曰小補之哉)
天王殺其弟佞夫
(左傳初王儋季卒其子括將見王而歎單公子愆期為/靈王御士過諸廷聞其歎而言曰嗚呼必有此夫入以)
(告王且曰必殺之不慼而願大視躁而足髙心在他矣/不殺必害王曰童子何知及靈王崩儋括欲立王子佞)
(夫佞夫弗知戊子儋括圍蒍逐成愆成愆奔平畤五月/癸巳尹言多劉毅單蔑甘過鞏成殺佞夫括瑕廖奔晉)
(書曰天王殺其弟佞夫罪在王也榖梁傳傳曰諸侯且/不首惡况於天子乎君無忍親之義天子諸侯所親者)
(唯長子母弟耳天王殺其弟佞夫甚之也孫氏曰春秋/之義天子無專殺故二百四十年無天王殺大夫文此)
(言殺其弟佞夫者景王不能容一母弟不可不見也吕/氏曰言殺其弟無親親之恩也張氏曰王者之道親親)
(而及天下則治有序别嫌疑以明賞罰則政有經周景/王初立儋括謀亂而免佞夫不知而死所厚者薄本心)
(亡矣所以終欲黜嫡立庶而致子朝之亂也臨川吳氏/曰象欲殺舜而舜封之為諸侯仁人之於弟葢如此儋)
(括為亂佞夫實不知謀而尹劉諸人乃殺佞夫書王殺/者罪王不能免其弟也陳氏曰凡王殺不書雖王子不)
(書甚者母弟亦不書/必殺無罪也而後書)
王子瑕奔晉
(臨川吳氏曰瑕天王之子葢亦與聞乎儋括之謀括事/敗而佞夫見殺瑕懼及禍而奔晉瑕不能明為子事父)
(之孝而自比於逆亂之黨葢逆子也奔以逃死而自絶/於父有罪而奔不可復入與王子朝奔楚同故不言出)
(汪氏曰瑕朝皆為逆亂無所容身避罪逃竄非居禄位/而出奔如國滅之君與在外之臣故不言出而止言奔)
　附録(左傳六月鄭子産如陳涖盟歸復命告大夫曰/陳亡國也不可與也聚禾粟繕城郭恃此二者)
　(而不撫其民其君弱植公子侈太子卑大夫敖/政多門以介於大國能無亡乎不過十年矣)
秋七月叔弓如宋葬宋共姬
(公羊傳外夫人不書葬此何以書隠之也何隠耳宋災/伯姬卒焉其稱諡何賢也何賢爾宋災伯姬存焉有司)
(復曰火至矣請出伯姬曰不可吾聞之也婦人夜出不/見傅姆不下堂傅至矣母未至也逮乎火而死榖梁傳)
(外夫人不書葬此其言葬何也吾女也卒災故隠而葬/之也杜氏曰共姬從夫諡也叔弓叔老之子卿共葬事)
(禮過厚陸氏曰為災而死髙其志行使卿往㑹所以書/之薛氏曰古者夫人無諡從夫之諡東遷之後其制隳)
(矣共姬執禮而死宋人不敢加非禮/之諡一人守正知天下莫之違矣)
鄭良霄出奔許自許入于鄭鄭人殺良霄
(左傳鄭伯有耆酒為窟室而夜飲酒擊鐘焉朝至未已/朝者曰公焉在其人曰吾公在壑谷皆自朝布路而罷)
(既而朝則又將使子晳如楚歸而飲酒庚子子晳以駟/氏之甲伐而焚之伯有奔雍梁醒而後知之遂奔許大)
(夫聚謀子皮曰仲虺之志云亂者取之亡者侮之推亡/固存國之利也罕駟豐同生伯有汰侈故不免人謂子)
(産就直助疆子産曰豈為我徒國之禍難誰知所敝或/主疆直難乃不生姑成吾所辛丑子産斂伯有氏之死)
(者而殯之不及謀而遂行印段從之子皮止之衆曰人/不我順何止焉子皮曰夫子禮於死者况生者乎遂自)
(止之壬寅子産入癸卯子石入皆受盟于子晳氏乙巳/鄭伯及其大夫盟于大宫盟國人于師之梁之外伯有)
(聞鄭人之盟已也怒聞子皮之甲不與攻已也喜曰子/皮與我矣癸丑晨自墓門之瀆入因馬師頡介于襄庫)
(以伐舊北門駟帶帥國人以伐之皆召子産子産曰兄/弟而及此吾從天所與伯有死於羊肆子産禭之枕之)
(股而哭之斂而殯諸伯有之臣在市側者既而葬諸斗/城子駟氏欲攻子産子皮怒之曰禮國之幹也殺有禮)
(禍莫大焉乃止於是游吉如晉還聞難不入復命于介/八月甲子奔晉駟帶追之及酸棗與子上盟用兩珪質)
(于河使公孫肸入盟大夫己巳復歸書曰鄭人殺良霄/不稱大夫言自外入也於子蟜之卒也將葬公孫揮與)
(禆竈晨㑹事焉過伯有氏其門上生莠子羽曰其莠猶/在乎於是嵗在降婁降婁中而旦禆竈指之曰猶可以)
(終嵗嵗不及此次也已及其亡也嵗在娵訾之口其明/年乃及降婁僕展從伯有與之皆死羽頡出奔晉為任)
(大夫雞澤之㑹鄭樂成奔楚遂適晉羽頡因之與之比/而事趙文子言伐鄭之説焉以宋之盟故不可子皮以)
(公孫鉏為馬師榖梁/傳不言大夫惡之也)
　按左氏良霄汰侈嗜酒諸大夫皆惡之而與公孫黒
　爭黒因其醉伐之良霄奔許自許襲鄭以伐公門弗
　勝死于羊肆不言復入者其位未絶也若宋魚石晉
　欒盈去國三年其稱復入位已絶矣不言叛者將以
　滅國非直叛也若華亥之入南里宋辰之入蕭其書
　叛者皆據土背君以自保未有滅國之謀也不言殺
　其大夫者非其大夫矣討賊之詞也(張氏曰良霄之/出公孫黒葢有)
　(罪焉春秋舍黒專伐之罪而罪良霄何也伯有之所/為有喪家亡身之道焉雖微公孫黒其能免於死乎)
　(既亡而不自省又入伐君而大亂其國此春秋所以/正名以討賊之辭也春秋於喪國失家者皆不書所)
　(逐之人以明其身之有罪使有國有家者兢兢自/謹而求所以反身自修之道則奔亡之禍逺矣)
冬十月葬蔡景公
(公羊傳賊未討何以書葬君子辭也榖梁傳不日卒而/月葬不葬者也卒而葬之不忍使父失民於子也○劉)
(氏曰凡不書葬者豈失民之謂乎榖梁之説非也汪氏/曰公羊云君子辭也説者以為殺父恥重為中國諱夫)
(既明書世子殺君/又曰諱之可乎)
　附録(左傳楚公子圍殺大司馬蒍掩而取其室申無/宇曰王子必不免善人國之主也王子相楚國)
　(將善是封殖而虐之是禍國也且司馬令尹之偏而/王之四體也絶民之主去身之偏艾王之體以禍其)
　(國無不祥大/也何以得免)
晉人齊人宋人衞人鄭人曹人莒人邾人滕人薛人杞
人小邾人㑹于澶淵宋災故
(左傳為宋災故諸侯之大夫㑹以謀歸宋財冬十月叔/孫豹㑹晉趙武齊公孫蠆宋向戌衞比宫佗鄭罕虎及)
(小邾之大夫㑹于澶淵既而無歸於宋故不書其人君/子曰信其不可不慎乎澶淵之㑹卿不書不信也夫諸)
(侯之上卿㑹而不信寵名皆棄不信之不可也如是詩/曰文王陟降在帝左右信之謂也又曰淑慎爾止無載)
(爾偽不信之謂也書曰某人某人㑹于澶淵宋災故尤/之也不書魯大夫諱之也公羊傳宋災故者何也諸侯)
(㑹于澶淵凡為宋災故也㑹未有言其所為者此言所/為何録伯姬也諸侯相聚而更宋之所喪曰死者不可)
(復生爾財復矣此大事也曷為使微者卿也卿則其稱/人何貶曷為貶卿不得憂諸侯也榖梁傳㑹不言其所)
(為其曰宋災故何也不言災故則無以見其善也其曰/人何也救災以衆何救焉更宋之所喪財也澶淵之㑹)
(中國不侵伐夷狄夷狄不入中國無侵伐八年善之也/晉趙武楚屈建之力也程子曰左氏傳叔孫豹㑹晉趙)
(武而下諸國之卿既/貶魯卿諱而不書)
　春秋大法君弑而賊不討則不書葬况世子之於君
　乎蔡景公何以獨書葬遍刺天下之諸侯也葬送之
　禮在春秋時視人情之疎密而為之者也有
　甞同盟卒而不赴者(汪氏曰蔡莊公甲午于/齊于薄踐土翟泉四同)
　(盟文十五/年卒不書)有雖同姓赴而不㑹者(汪氏曰莊/二十五年)
　(衛惠公卒宣九年衛成公卒僖九年晉獻公/卒二十四年晉惠公卒十四年蔡穆公卒三)
　(十二年鄭文公卒成六年鄭悼公卒襄二年/鄭成公卒隱七宣九成十六年三書滕君卒)
　(皆不/葬)則以哀死而致禭為輕弔生而歸賻為
　重必矣今蔡世子般弑其君藏在諸侯之䇿
　而往㑹其葬是恩義情禮之篤於世子般不
　　以為賊而討之也豈不廢人倫滅天理乎故
　　春秋大法君弑賊不討則不書而葬蔡景公特
　　書葬者聖人深痛其所為遍刺天下之諸侯
　　也魯隠宋殤之賊不討則不書葬蔡景公賊
　　亦不討而特書葬猶閔僖二公不承國于先
　　君則不書即位桓宣簒弑以立而反書之也
　　(汪氏曰春秋君弑賊不討而書葬者為蔡景/公許悼公皆世子弑君然許止但不甞藥非)
　　(真弑君者故特書葬以滅其罪蔡般罪大惡極/而諸侯不討故春秋書葬且貶㑹澶淵之大夫)
　(而書宋災故所以深/著其不能討賊也)何以知聖人罪諸侯之意如此
　乎以下文書㑹于澶淵宋災故而貶其大夫則知之
　矣(朱子曰程子所謂春秋大義數十如成宋亂宋災/故之類乃是聖人直著誅貶李氏集義曰書宋災)
　(故起大夫為㑹之意亦/猶桓三年書以成宋亂)二百四十二年之間列㑹亦
　衆而未有言其所為者此獨言其所為何遍刺天下
　之大夫也(劉氏曰㑹未有言其所為者此其言所為/何晉人與諸侯十二國之大夫㑹于澶淵)
　(凡為宋災故謀之也曰更宋之所喪雖死者不可復/生其財復矣非務也何言乎非務蔡侯弑其君而不)
　(謀宋災而謀之微矣夫災雖諸侯所當救然而一時/之變一國之禍也財足以周其乏粟足以濟其用則)
　(已矣非所以為天下之憂也被天下之憂者臣弑君/子弑父如是則大亂矣雖有粟吾得而食諸故孔子)
　(論天下之信則曰寧去食論陳恒之變則曰請討之/其察於道之輕重緩急大小先後也審矣豈以姑息)
　(愛人/哉)大夫以智帥人者也智者無不知當務之為急
　不能三年之喪而緦小功之察放飯流啜而問無齒
　決是之謂不知務蔡世子般弑其君天下之大變天
　理所不容也則㑹其葬而不討宋國有災小事也則
　合十二國之大夫更宋之所喪而歸其財則可謂知
　務乎陳恒弑簡公孔子沐浴而朝告於哀公請討之
　公曰告夫三子者子曰以吾從大夫之後不敢不告
　也之三子告不可子曰以吾從大夫之後不敢不告
　也叔孫豹晉趙武而下皆諸侯上卿執國之政者也
　三綱國政之大至於淪絶無父與君是禽獸也禽獸
　逼人雖得天下弗能一朝處矣昔者伯禹過門而不
　入放龍蛇也周公坐而俟旦驅猛獸也今世子弑君
　三綱淪絶禽獸逼人則與之同羣而不恤有國者不
　戒于火自亡其財苟其來告弔之可也則合十二國
　之大夫駐于澶淵而謀更其所喪尚為知類也乎夫
　蔡之亂其猶人身有腹心之疾而宋之災譬諸桐梓
　與雞犬也謀宋災而不恤蔡之亂奚啻於養桐梓求
　雞犬不顧其身有腹心危疾而不知療者哉以為未
　之察也可謂不智苟察此而不謀則亦不仁矣是故
　諸國之大夫貶而稱人魯卿諱而不書又特言㑹之
　所為以垂戒後世其欲人之自别於禽獸之害也可
　謂深􁂒著明矣或曰夫穆叔趙孟向戌子皮皆諸侯
　之良也而所謀若是何也世衰道㣲邪説交作以利
　害謀國家而不知本於仁義也久矣是以至此極孔
　子所為懼春秋所以作乎(○劉氏曰左氏云謀歸宋/財既而無歸故不書其人)
　(非也失信者如清丘之盟直貶其人而已矣今獨舉曷/其事又貶其人非特惡失信而已也公羊云此大事)
　(為使㣲者卿也其稱人卿不得憂諸侯也亦非也諸/侯相聚而更宋之所喪何大事之有大夫受君命以)
　(出是諸侯耳何用必其非諸侯之命乎榖梁云善之/也其曰人何也救災以衆亦非也一國失火自焚其)
　(財小事耳諸侯至羣聚而謀之乎以此為善是春秋/貴小恵而不貴道也且宋以五月失火諸侯以冬㑹)
　(澶淵是可謂救災乎廬陵李氏曰此條穀梁以為善/之書人者衆詞固失之矣而左氏止非其不信公羊)
　(又謂卿不得憂諸侯夫春秋盟㑹之不信者多矣城/把卿之憂諸侯也何獨于此而貶之深乎故胡氏獨)
　(從劉質夫之言而張/氏亦用之其義精矣)
　附録(左傳鄭子皮授子産政辭曰國小而偪族大寵/多不可為也子皮曰虎帥以聽誰敢犯子子善)
　(相之國無小小能事大國乃寛子産為政有事伯石/賂與之邑子太叔曰國皆其國也奚獨賂焉子産曰)
　(無欲實難皆得其欲以從其事而要其成非我有成/其在人乎何愛於邑邑將焉往子太叔曰若四國何)
　(子産曰非相違也而相從也四國何尤焉鄭書有之/曰安定國家必大焉先姑先安大以待其所歸既伯)
　(石懼而歸邑卒與之伯有既死使太史命伯石為卿/辭太史退則請命焉復命之又辭如是三乃受策八)
　(拜子産是以惡其為人也使次已位子産使都鄙有/章上下有服田有封洫廬井有伍大人之忠儉者從)
　(而與之泰侈者因而斃之豐卷將祭請田焉弗許曰/唯君用鮮衆給而已子張怒退而徴役子産奔晉子)
　(皮止之而逐豐卷豐卷奔晉子産請其田里三年而/復之反其田里及其入焉從政一年輿人誦之曰取)
　(我衣冠而楮之取我田疇而伍之孰殺子産吾其與/之及三年又誦之曰我有子弟子産誨之我有田疇)
　(子産殖之子産/而死誰其嗣之)
(已景王/未三年)三十有一年(晉平十六齊景六衞襄二蔡靈公/般元年鄭簡二十四曹武十三陳)
(哀二十七把文八宋平三十四秦/景三十五楚郟敖三吳夷末二)
春王正月
　附録(左傳春王正月穆叔至自㑹見孟孝伯語之曰/趙孟將死矣其語偷不似民主且年未盈五十)
　(而諄諄焉如八九十者弗能久矣若趙孟死為政者/其韓子乎吾子盍與季孫言之可以樹善君子也晉)
　(君將失政矣若不樹焉使早備魯既而政在大夫韓/子懦弱大夫多貪求欲無厭齊楚未足與也魯其懼)
　(哉孝伯曰人生幾何誰能無偷朝不及夕將安用樹/穆叔出而告人曰孟孫將死矣吾語諸趙孟之偷也)
　(而又甚焉又與季孫語晉故季孫不從及趙文子卒/晉公室卑政在侈家韓宣子為政不能圖諸侯魯不)
　(堪晉求讒慝𢎞多是以有平丘之㑹○齊子尾害閭/丘嬰欲殺之使帥師以伐陽州我問師故夏五月子)
　(尾殺閭丘嬰以説于我師工僂灑/渻竈孔虺賈寅出奔莒出羣公子)
夏六月辛巳公薨于楚宫
(左傳公作楚宫穆叔曰太誓云民之所欲天必從之君/欲楚也夫故作其宫若不復適楚必死是宫也六月辛)
(巳公薨于楚宫叔仲帶竊其拱璧以與御人納諸其懐/而從取之由是得罪穀梁傳楚宫非正也杜氏曰公適)
(楚好其宫歸而作之不居先君之路寢而安所樂失其/所也薛氏曰楚宫别宫也小寢猶非正也况别宫乎襄)
(陵許氏曰公還自楚不能増修德政而反勤民傷財務/作楚宫公之志亦荒矣其何政之有又况變夏從夷亂)
(國經常所以為不祥之道也廬陵李氏曰襄公在位三/十一年當其初立外則晉悼之伯方務綏睦親隣内則)
(季孫行父仲孫蔑叔孫豹皆賢大夫故魯國自事伯外/曽無他虞奈何自五年季文子卒後武子繼之專權肆)
(欲城費而私邑張作三軍而公室卑入鄆而君命不行/於楚諸大夫則而象之城成郛而孟氏强矣城防而臧)
(氏亦强矣悼公既没齊邾交伐魯之不振益甚葢以兵/權分于三家故也至其末年乃俯首南面而朝於楚雖)
(晉伯之失使然而魯之人望亦泯矣孔子曰禄之去公/室五世矣政逮于大夫四世矣葢宣成以來已然而實)
(成于襄公也季氏曰仲孫之用事者五叔孫之用事者/有四季孫之用事者十則三卿專政之形成齊人伐我)
(者七邢人伐我者二莒人侵我者四則隣國交爭之禍/起雖享國長久倚晉為重已階削弱之端此襄公生亂)
(而不悟其變也/斯言得之矣)
秋九月癸巳子野卒
(左傳立胡女敬歸之子子野次于季氏秋九月癸已卒/毁也立敬歸之娣齊歸之子公子稠穆叔不欲曰太子)
(死有母弟則立之無則立長年均擇賢義鈞則卜古之/道也非適嗣何必娣之子且是人也居喪而不哀在慼)
(而有嘉容是謂不度不度之人鮮不為患若果立之必/為季氏憂武子不聽卒立之比及葬三易衰衰袵如故)
(衰于是昭公十九年矣猶有童心君子是/以知其不能終也榖梁傳子卒日正也)
　子般子赤弑而書卒子野過毁亦書卒何以别乎曰
　閔公内無所承不書即位則子般之弑可知下書夫
　人姜氏歸于齊上書公子遂叔孫得臣如齊赤之卒
　也隠而不日則子赤之弑可知與子野異矣子野有
　命立昭公故穆叔雖不欲而不能止也(孫氏曰子野/襄公太子未)
　(逾年之君也名未葬也不薨不地降成君也杜氏曰/不書葬未成君汪氏曰居喪毁瘠不形者先王之禮)
　(也毁不滅性者先王之教也故不勝喪者比於/不慈不孝野過哀毁瘠以致滅性亦不子矣)
已亥仲孫羯卒
(左傳己亥孟孝伯卒王氏曰/子玃嗣為大夫是為僖子)
冬十月滕子來㑹葬
(諸侯始親來㑹葬左傳滕成公來㑹葬惰而多涕子服/惠伯曰滕君將死矣怠於其位而哀已甚兆於死所矣)
(能無從乎襄陵許氏曰先王之制諸侯之喪士弔大夫/送葬滕子㑹葬非禮也陳氏曰改葬惠公也衞侯來㑹)
(葬隠公不見春秋之初魯猶秉禮也晉景公之喪成公/弔焉亦已卑矣晉於是止公使送葬諸侯莫在魯人辱)
(之雖伯主未有君㑹葬者也葬楚康王也公及陳侯鄭/伯許男送於西門之外則天下諸侯有㑹葬于楚者矣)
(於是滕子㑹葬於魯是春秋之季也㑹葬猶可奔喪甚/矣家氏曰魯君未嘗㑹天王之葬而滕君來㑹魯葬滕)
(之來魯之/受皆貶也)
癸酉葬我君襄公
　附録(左傳公薨之月子産相鄭伯以如晉晉侯以我/喪故未之見也子産使盡壊其館之垣而納車)
　(馬焉士文伯讓之曰敝邑以政刑之不修宼盜充斥/無若諸侯之屬辱在寡君者何是以令吏人完客所)
　(館髙其閈閎厚其牆垣以無憂客使今吾子壊之雖/從者能戒其若異客何以敝邑之為盟主繕完葺牆)
　(以待賔客若皆毁之其何以共命寡君使匄請命對/曰以敝邑褊小介於大國誅求無時是以不敢寧居)
　(悉索敝賦以來㑹時事逢執事之不間而未得見又/不獲聞命未知見時不敢輸幣亦不敢暴露其輸之)
　(則君之府實也非薦陳之不敢輸也其暴露之則恐/燥濕之不時而朽蠧以重敝邑之罪僑聞文公之為)
　(盟主也宫室卑痺無觀臺榭以崇大諸侯之館館如/公寢庫廐繕修司空以時平易道路圬人以時塓館)
　(宫室諸侯賔至甸設庭燎僕人巡宫車馬有所賔從/有代巾車脂轄隸人牧圉各瞻其事百宫之屬各展)
　(其物公不留賔而亦無廢事憂樂同之事則巡之教/其不知而恤其不足賔至如歸無寧菑患不畏冦盜)
　(而亦不患燥濕今銅鞮之宫數里而諸侯舍於隸人/門不容車而不可踰越盜賊公行而天癘不戒賔見)
　(無時命不可知若又勿壊是無所藏幣以重罪也敢/請執事將何所命之雖君之有魯喪亦敝邑之憂也)
　(若獲薦幣修垣而行君之惠也敢憚勤勞文伯復命/趙文子曰信我實不德而以隸人之垣以嬴諸侯是)
　(吾罪也使士文伯謝不敏焉晉侯見鄭伯有加禮厚/其宴好而歸之乃築諸侯之館叔向曰辭之不可以)
　(已也如是夫子産有辭諸侯賴之若之何其釋辭也/詩曰辭之輯矣民之協矣辭之懌矣民之莫矣其知)
　(之矣鄭子皮使印段/如楚以適晉告禮也)
十有一月莒人弑其君密州
(左傳莒犂比公生去疾及展輿既立展輿又廢之犂比/公虐國人患之十一月展輿因國人以攻莒子弑之乃)
(立去疾奔齊齊出也展輿吳出也書曰莒人弑其君買/朱鉏言罪之在也程子曰莒子虐國人弑之而立展輿)
(展輿非親弑/也故書國人)
　經以傳為案傳有乖繆則信經而棄傳可也(程子曰/春秋傳)
　(為案經為斷以傳考經之/事迹以經别傳之真偽)若密州之事是矣左氏稱
　莒子生去疾及展輿既立展輿又廢之莒子虐國人
　患焉展輿因國人以攻莒子弑之乃立信斯言則子
　弑其父也而春秋有不書乎故趙匡謂其文當曰展
　輿因國人之攻莒子弑之乃立而後來傳寫誤為以
　字爾左氏博通諸史叙事尤詳能令後人得見本末
　因以求意經文可知而門弟子轉相傳受日月既久
　浸失本真如書晉趙盾許世子止等事詳考傳之所
　載以求經之大義可也而傳不可疑如莒人弑其君
　密州獨依經之所言以證傳之謬誤可也而傳不可
　信(或問左氏可信否程子曰/不可全信信其可信者耳)盡以為可疑而廢傳則
　無以知其事之本末盡以為可信而任傳則經之𢎞
　意大㫖或泥而不通矣要在學者詳攷而精擇之可
　也(家氏曰左氏云書莒人之弑其君言罪之在也置/其子之大惡歸過於其父春秋必不然葢犂比公)
　(虐國人作亂而弑之展輿既廢於父而見立於/國人使展輿能討賊於既立之後庶乎可免矣)
　附録(左傳吳子使屈狐庸聘于晉通路也趙文子問/焉曰延州來季子其果立乎巢隕諸樊閽戕戴)
　(吳天似啟之何如對曰不立是二王之命也非啟季/子也若天所啟其在今嗣君乎甚德而度德不失民)
　(度不失事民親而事有序其天所啟也有吳國者必/此君之子孫實終之季子守節者也雖有國不立○)
　(十二月北宫文子相衞襄公以如楚宋之盟故也過/鄭印段迋勞于棐林如聘禮而以勞辭文子入聘子)
　(羽為行人馮簡子與子大叔逆客事畢而出言於衞/侯曰鄭有禮其數世之福也其無大國之討乎詩云)
　(誰能執熱逝不以濯禮之於政如熱之有濯也濯以/救熱何患之有子産之從政也擇能而使之馮簡子)
　(能斷大事子大叔美秀而文公孫揮能知四國之為/而辨於其大夫之族姓班位貴賤能否而又善為辭)
　(令禆諶能謀謀於野則獲謀於邑則否鄭國將有諸/侯之事子産乃問四國之為於子羽且使多為辭令)
　(與禆諶乗以適野使謀可否而告馮簡子使斷之事/成乃授子大叔使行之以應對賔客是以鮮有敗事)
　(比宫文子所謂有禮也○鄭人游于鄉校以論執政/然明謂子産曰毁鄉校如何子産曰何為夫人朝夕)
　(退而游焉以議執政之善否其所善者吾則行之其/所惡者吾則改之是吾師也若之何毁之我聞忠善)
　(以損怨不聞作威以防怨豈不遽止然猶防川大決/所犯傷人必多吾不克救也不如小决使道不如吾)
　(聞而藥之也然明曰蔑也今而後知吾子之信可事/也小人實不才若果行此其鄭國實賴之豈唯二三)
　(臣仲尼聞是語也曰以是觀之人謂子産不仁吾不/信也○子皮欲使尹何為邑子産曰少未知可否子)
　(皮曰愿吾愛之不吾叛也使夫往而學焉夫亦愈知/治矣子産曰不可人之愛人求利之也今吾子愛人)
　(則以政猶未能操刀而使割也其傷實多子之愛人/傷之而已其誰敢求愛於子子於鄭國棟也棟折榱)
　(崩僑將厭焉敢不盡言子有美錦不使人學製焉大/官大邑身之所庇也而使學者製焉其為美錦不亦)
　(多乎僑聞學而後入政未聞以政學者也若果行此/必有所害譬如田獵射御貫則能獲禽若未嘗登車)
　(射御則敗績厭覆是懼何暇思獲子皮曰善哉虎不/敏吾聞君子務知大者逺者小人務知小者近者我)
　(小人也衣服附在吾身我知而慎之大官大邑所以/庇身也我逺而慢之微子之言吾不知也他日我曰)
　(子為鄭國我為吾家以庇焉其可也今而後知不足/自今請雖吾家聽子而行子産曰人心之不同如其)
　(面焉吾豈敢謂子面如吾面乎抑心所謂危亦以告/也子皮以為忠故委政焉子産是以能為鄭國○衞)
　(侯在楚北宫文子見令尹圍之威儀言於衞侯曰令/尹似君矣將有他志雖𫉬其志不能終也詩云靡不)
　(有初鮮克有終終之實難令尹其將不免公曰子何/以知之對曰詩云敬慎威儀惟民之則令尹無威儀)
　(民無則焉民所不則以在民上不可以終公曰善哉/何謂威儀對曰有威而可畏謂之威有儀而可象謂)
　(之儀君有君之威儀其臣畏而愛之則而象之故能/有其國家令聞長世臣有臣之威儀其下畏而愛之)
　(故能守其官職保族宜家順是以下皆如是是以上/下能相固也衞詩曰威儀棣棣不可選也言君臣上)
　(下父子兄弟内外大小皆有威儀也周詩曰朋友攸/攝攝以威儀言朋友之道必相教訓以威儀也周書)
　(數文王之德曰大國畏其力小國懐其德言畏而愛/之也詩云不識不知順帝之則言則而象之也紂囚)
　(文王七年諸侯皆從之囚紂於是乎懼而歸之可謂/愛之文王伐崇再駕而降為臣蠻夷帥服可謂畏之)
　(文王之功天下誦而歌舞之可謂則之文王之行至/今為法可謂象之有威儀也故君子在位可畏施舍)
　(可愛進退可度周旋可則容止可觀作事可法德行/可象聲氣可樂動作有文言語有章以臨其下謂之)
　(有威/儀也)
　
　
　
　
　
　
　
　
　
　
　春秋大全卷二十八
欽定四庫全書
　春秋大全卷二十九
　　　　　　　　　　　　明　胡廣等　撰
　　昭公上
　公名稠襄公妾齊歸之子夫人孟子二十嵗即位在
　位二十五年孫齊在外七年凡三十二年薨于乾侯
　諡法威儀恭明曰昭
周　魯昭公二十二年景王崩王猛立是年卒王室亂
　　弟敬王立昭二十三年尹氏立王子朝昭二十六
　　年敬王入于成周王子朝出奔楚
鄭　魯昭公十二年簡公卒子定公寧立昭二十八年
　　定公卒獻公蠆立
齊　詳見襄公元年
宋　魯昭公十年平公卒子元公佐立昭二十五年元
　　公卒子景公頭曼立
晉　晉趙武為政魯昭公元年冬趙武卒韓起為政魯
　　昭公十年平公卒子昭公夷立魯昭公十六年晉
　　昭公卒子頃公去疾立昭二十八年魏舒為政昭
　　三十年頃公卒子定公午立
衞　魯昭公七年襄公卒子靈公元立
蔡　魯昭公十一年楚殺蔡靈公滅蔡昭十三年楚平
　　王封蔡蔡侯廬立是為平公昭二十年平公卒太
　　子朱立昭二十一年朱奔楚平公弟悼公東國立
　　昭二十三年悼公卒弟昭公申立
曹　魯昭公十四年武公卒子平公須立昭十八年平
　　公卒子悼公午立昭二十七年悼公卒弟聲公野
　　立昭三十二年平公弟通弑聲公代立是為隠公
滕　魯昭公三年成公卒悼公寧立昭二十八年悼公
　　卒頃公結立
陳　魯昭公八年哀公卒楚滅陳昭十三年楚平王封
　　陳陳侯吳立是為惠公
杞　魯昭公六年文公卒弟平公郁釐立昭二十四年
　　平公卒子悼公成立
薛　魯昭公三十一年見薛獻公榖卒入春秋來薛始
　　書名子襄公定立
莒　魯昭公元年齊納莒公子去疾是為著丘公展輿
　　奔吳昭十四年著丘公卒子郊公立是年奔齊著
　　丘之弟庚輿立是為共公昭二十三年庚輿來奔
　　齊納郊公
邾　魯昭公元年悼公卒莊公穿立
許　魯昭公九年遷于夷昭十八年遷于白羽昭十九
　　年悼公弑斯立
小邾　魯昭公十七年小邾穆公來朝
楚　魯昭公九年楚圍弑郟敖而自立改名䖍是為靈
　　王楚薳罷為令尹昭十三年靈王弑平王居立即
　　棄疾使子旗為令尹昭十四年殺成然子瑕為令
　　尹昭二十三年子常為令尹昭二十六年平王卒
　　子昭王軫立
秦　魯昭公五年景公卒子哀公立
吳　魯昭公十五年夷末卒子王僚立昭二十七年僚
　　弑闔閭立一名光諸樊子
越　魯昭公五年越㑹楚伐吳始見經即書人
(庚景王/申四年)元年(晉平十七年齊景七年衞襄三年蔡靈二/年鄭簡二十五年曹武十四年陳哀二十)
(八年杞文九年宋平三十五年秦景三/十六年楚郟敖四年卒吳夷末三年)
春王正月公即位
(榖梁傳繼正即位正也茅堂胡氏曰子野毁而卒穆叔/方言昭公有童心不可立然則昭公受誰之命乎其書)
(即位者有子野之命矣故/穆叔雖不欲而不能止也)
叔孫豹㑹晉趙武楚公子圍齊國弱宋向戌衞齊惡陳
公子招蔡公孫歸生鄭罕虎許人曹人于虢
(左傳春楚公子圍聘于鄭且娶于公孫段氏伍舉為介/將入館鄭人惡之使行人子羽與之言乃館于外既聘)
(將以衆逆子産患之使子羽辭曰以敝邑褊小不足以/客從者請墠聽命令尹命大宰伯州犂對曰君辱貺寡)
(大夫圍謂圍將使豐氏撫有而室圍布几筵告於莊共/之廟而來若野賜之是委君貺於草莽也是寡大夫不)
(得列於諸卿也不寧唯是又使圍蒙其先君將不得為/寡君老其蔑以復矣唯大夫圖之子羽曰小國無罪恃)
(實其罪將恃大國之安靖已而無乃包藏禍心以圖之/小國失恃而懲諸侯使莫不憾者距違君命而有所壅)
(塞不行是懼不然敝邑館人之屬也其敢愛豐氏之祧/伍舉知其有備也請垂櫜而入許之正月乙未入逆而)
(出遂㑹于虢尋宋之盟也祁午謂趙文子曰宋之盟楚/人得志於晉今令尹之不信諸侯之所聞也子弗戒懼)
(又如宋子木之信稱於諸侯猶詐晉而駕焉况不信之/尤者乎楚重得志於晉晉之恥也子相晉國以為盟主)
(於今七年矣再合諸侯三合大夫服齊狄寧東夏平秦/亂城淳于師徒不頓國家不罷民無謗讟諸侯無怨天)
(無大災子之力也有令名矣而終之以恥午也是懼吾/子其不可以不戒文子曰武受賜矣然宋之盟子木有)
(禍人之心武有仁人之心是楚所以駕於晉也今武猶/是心也楚又行僭非所害也武將信以為本循而行之)
(譬如農夫是穮是蓘雖有饑饉必有豐年且吾聞之能/信不為人下吾未能也詩曰不僭不賊鮮不為則信也)
(能為人則者不為人下矣吾不能是難楚不為患楚令/尹圍請用牲讀舊書加于牲上而已晉人許之三月甲)
(辰盟楚公子圍設服離衞叔孫穆子曰楚公子美矣君/哉鄭子皮曰二執戈者前矣蔡子家曰蒲宫有前不亦)
(可乎楚伯州犂曰此行也辭而假之寡君鄭行人揮曰/假不反矣伯州犂曰子姑憂子晳之欲背誕也子羽曰)
(當璧猶在假而不反子其無憂乎齊國子曰吾代二子/愍矣陳公子招曰不憂何成二子樂矣衞齊子曰苟或)
(知之雖憂何害宋合左師曰大國令小國共吾知共而/已晉樂王鮒曰小旻之卒章善矣吾從之退㑹子羽謂)
(子皮曰叔孫絞而婉宋左師簡而禮樂王鮒字而敬子/與子家持之皆保世之主也齊衞陳大夫其不免乎國)
(子代人憂子招樂憂齊子雖憂弗害夫弗及而憂與可/憂而樂與憂而弗害皆取憂之道也憂必及之大誓曰)
(民之所欲天必從之三大夫兆憂憂能無至乎言以知/物其是之謂矣公羊傳此陳侯之弟招也何以不稱弟)
(貶曷為貶為殺世子偃師貶曰陳侯之弟招殺陳世子/偃師大夫相殺稱人此其稱名氏以殺何言將自是弑)
(君也今將爾詞曷為與親弑者同君親無將將而必誅/焉然則曷為不於其弑焉貶以親者弑然後其罪惡甚)
(春秋不待貶絶而罪惡見者不貶絶以見罪惡也貶絶/然後罪惡見者貶絶以見罪惡也今招之罪已重矣曷)
(為復貶乎此著招之有罪也何著乎招之有罪/言楚之托乎討招以滅陳也杜氏曰虢鄭地)
　此陳侯之弟招也何以不稱弟諸侯之尊弟兄不得
　以屬通曰公子者其本當稱者也曰弟者因事而特
　稱之也所以然者諸侯非始封之君則臣諸父昆弟
　族人不得以屬戚君也㑹于虢尋宋之盟而經何以
　不書在宋之盟楚人先歃若曰狎主諸侯則懼宋之
　先也故圍請讀舊書加于牲上而晉人許之觀其事雖
　若楚重得志晉少懦矣然春秋不貴修盟晉人以信為
　本故每書必先趙武(杜氏曰楚雖先晉而先書趙武者/亦如宋盟貴武之信故尚之也)
三月取鄆
(左傳季武子伐莒取鄆莒人告於㑹楚告於晉曰尋盟/未退而魯伐莒瀆齊盟請戮其使樂桓子相趙文子欲)
(求貨於叔孫而為之請使請帶焉弗與梁其踁曰貨以/藩身子何愛焉叔孫曰諸侯之㑹衛社稷也我以貨免)
(魯必受師是祸之也何衞之為人之有牆以蔽惡也牆/之隙壞誰之咎也衞而惡之吾又甚焉雖怨季孫魯國)
(何罪叔出季處有自來矣吾又誰怨然鮒也賄弗與不/已召使者裂裳帛而與之曰帶其褊矣趙孟聞之曰臨)
(患不忘國忠也思難不越官信也圖國忘死貞也謀主/三者義也有是四者又可戮乎乃請諸楚曰魯雖有罪)
(其執事不辟難畏威而敬命矣子若免之以勸左右可/也若子之羣吏處不辟汚出不逃難其何患之有患之)
(所生汚而不治難而不守所由來也能是二者又何患/焉不靖其能其誰從之魯叔孫豹可謂能矣請免之以)
(靖能者子㑹而赦有罪又賞其賢諸侯誰不欣焉望楚/而歸之視逺如邇疆埸之邑一彼一此何常之有王伯)
(之令也引其封疆而樹之官舉之表旗而著之制令過/則有刑猶不可壹於是乎虞有三苗夏有觀扈商有姺)
(邳周有徐奄自無令王諸侯逐進狎主齊盟其又可壹/乎恤大舍小足以為盟主又焉用之封疆之削何國蔑)
(有主齊盟者誰能辯焉吳濮有釁楚之執事豈其顧盟/莒之疆事楚勿與知諸侯無煩不亦可乎莒魯爭鄆為)
(日久矣苟無大害於其社稷可無亢也去煩宥善莫不/競勸子其圖之固請諸楚楚人許之乃免叔孫令尹享)
(趙孟賦大明之首章趙孟賦小苑之二章事畢趙孟謂/叔向曰令尹自以為王矣何如對曰王弱令尹彊其可)
(哉雖可不終趙孟曰何故對曰彊以克弱而安之彊不/義也不義而彊其斃必速詩曰赫赫宗周褒姒滅之彊)
(不義也令尹為王必求諸侯晉少懦矣諸侯將往若𫉬/諸侯其虐滋甚民弗堪也將何以終夫以彊取不義而)
(克必以為道道以淫虐弗可久已矣公羊傳運者何内之/邑也其言取之何不聽也程子曰乗莒之亂而取之故)
(隠避/其辭)
　按左氏季孫宿伐莒取鄆莒人訴於㑹楚告晉曰尋
　盟未退而魯伐莒瀆齊盟請戮其使有欲求貨於叔
　孫豹而為之請者豹弗與曰諸侯之㑹衞社稷也我
　以貨免魯必受師是禍之也何衞之為雖怨季孫魯
　國何罪趙孟聞之請於楚曰魯雖有罪其執事不避
　難子若免之以勸左右可也莒魯爭鄆為日久矣苟
　無大害於其社稷可無亢也(汪氏曰/亢禦也)乃免叔孫其不
　曰伐莒取鄆者乗莒亂而取邑故不悉書為内諱也
　(問伐莒取鄆何以不書莒或以為鄆國也然否茅堂/胡氏曰鄆莒邑也伐國而奪其地者王法所當誅魯)
　(乗莒亂奪其邑故隠避其詞特書取鄆爾與書外事/詞固異也以鄆為國者誤矣汪氏曰文十二年城諸)
　(及鄆實莒魯爭鄆之始○劉氏曰公羊云運者内之/邑也非也運常見於春秋皆與莒事相附此運本屬)
　(莒明矣廬陵李氏曰季孫伐莒取鄆與歸父伐邾取/繹何異而書法不同程氏胡氏以為乗亂取邑故隠)
　(諱其詞然則不乗亂而取之者不貶乎陳氏曰歸父/伐邾猶公命也此則專取邑而已此亦未當然則云)
　(何曰書伐莒是以討賊予魯也/不書伐而書取則收奪而已矣)
　附録(左傳夏四月趙孟叔孫豹曹大夫入于鄭鄭伯/兼享之子皮戒趙孟禮終趙孟賦瓠葉子皮遂)
　(戒穆叔且告之穆叔曰趙孟欲一獻子其從之子皮/曰敢乎穆叔曰夫人之所欲也又何不敢及享具五)
　(獻之籩豆於幕下趙孟辭私於子産曰武請於冢宰/矣乃用一獻趙孟為客禮終乃宴穆叔賦鵲巢趙孟)
　(曰武不堪也又賦采蘩曰小國為蘩大國省穡而用棣/之其何實非命子皮賦野有死麕之卒章趙孟賦常)
　(且曰吾兄弟比以安尨也可使無吠穆叔子皮及曹/大夫興拜舉兕爵曰小國賴子知免於戾矣飲酒樂)
　(趙孟出曰吾不復此矣○天王使劉定公勞趙孟於/潁館於雒汭劉子曰美哉禹功明德逺矣微禹吾其)
　(魚乎吾與子弁冕端委以治民臨諸侯禹之力也子/盍亦逺績禹功而大庇民乎對曰老夫罪戾是懼焉)
　(能恤逺吾儕偷食朝不謀夕何其長也劉子歸以語/王曰諺所謂老將知而耄及之者其趙孟之謂乎為)
　(晉正卿以主諸侯而儕於隸人朝不謀夕棄神人矣/神怒民叛何以能久趙孟不復年矣神怒不歆其祀)
　(民叛不即其事祀事不從又何以年○叔孫歸曽夭/御季孫以勞之旦及日中不出曽夭謂曽阜曰旦及)
　(日中吾知罪矣魯以相忍為國也忍其外不忍其内/焉用之阜曰數月於外一旦於是庸何傷賈而欲贏)
　(而惡囂乎阜謂叔孫曰可以出矣叔孫指楹曰雖惡/是其可去乎乃出見之○鄭徐吾犯之妹美公孫楚)
　(聘之矣公孫黑又使彊委禽焉犯懼告子産子産曰/是國無政非子之患也唯所欲與犯請於二子請使)
　(女擇焉皆許之子晳盛飾入布幣而出子南戎服入/左右射超乗而出女自房觀之曰子晳信美矣抑子)
　(南夫也夫夫婦婦所謂順也適子南氏子晳怒既而/櫜甲以見子南欲殺之而取其妻子南知之執戈逐)
　(之及衝擊之以戈子晳傷而歸告大夫曰我好見之/不知其有異志也故傷大夫皆謀之子産曰直鈞幼)
　(賤有罪罪在楚也乃執子南而數之曰國之大節有/五女皆奸之畏君之威聽其政尊其貴事其長養其)
　(親五者所以為國也今君在國女用兵焉不畏威也/奸國之紀不聽政也子晳上大夫女嬖大夫而弗下)
　(之不尊貴也幼而不忌不事長也兵其從兄不養親/也君曰余不女忍殺宥女以逺勉速行乎無重而罪)
　(五月庚辰鄭放游楚於吳將行子南子産言于大叔/大叔曰吉不能亢身焉能亢宗彼國政也非私難也)
　(子圖鄭國利則行之又何疑焉周公殺管叔而蔡蔡/叔夫豈不愛王室故也吉若獲戾子將行之何有於)
　(諸/游)
夏秦伯之弟鍼出奔晉
(左傳秦后子有寵於桓如二君於景其母曰弗去懼選/癸卯鍼適晉其車千乗書曰秦伯之弟鍼出奔晉罪秦)
(伯也后子享晉侯造舟于河十里舍車自雍及絳歸取/酬幣終事八反司馬侯問焉曰子之車盡於此而已乎)
(對曰此之謂多矣若能少此吾何以得見女叔齊以告/公且曰秦公子必歸臣聞君子能知其過必有令圖令)
(圖天所賛也后子見趙孟趙孟曰吾子其曷歸對曰鍼/懼選於寡君是以在此將待嗣君趙孟曰秦君何如對)
(曰無道趙孟曰亡乎對曰何為一世無道國未艾也國/於天地有與立焉不數世淫弗能斃也趙孟曰天乎對)
(曰有焉趙孟曰其幾何對曰鍼聞之國無道而年穀和/熟天賛之也鮮不五稔趙孟視䕃曰朝夕不相及誰能)
(待五后子出而告人曰趙孟將死矣主民翫嵗而愒日/其與幾何公羊傳秦無大夫此何以書仕諸晉也曷為)
(仕諸晉有千乗之國而不能容其母弟故君子謂之出/奔也穀梁傳諸侯之尊弟兄不得以屬通其弟云者親)
(之也親而/奔之惡也)
　按左氏秦后子有寵於桓如二君於景(杜氏曰后子/鍼也桓公子)
　(景公母弟其/權寵如兩君)其母曰弗去懼選(杜氏曰數也恐景/公數其罪而加戮)鍼
　遂出奔書此見人君寵愛其子不差以禮是禍之也
　鍼之適晉其車千乗司馬侯問焉曰子之車盡於此
　乎對曰此謂多矣若能少此吾何以得見叔齊曰秦
　公子必歸能知其過必有令圖令圖天所贊也後五
　年秦伯卒后子歸書曰弟者罪秦伯也夫后子出奔
　其父過之而罪秦伯何也春秋以均愛望人父以能
　友責人兄父母有愛妾猶没身敬之不衰况兄弟乎
　兄弟翕而後父母順矣故不曰公子而特稱秦伯之
　弟云(○劉氏曰公羊云秦無大夫仕諸晉也非也如/傳所説當書曰秦伯放其弟鍼于晉今經言奔)
　(何以見秦伯仕之於晉乎所/謂秦無大夫者直虚言爾)
　附録(左傳鄭為游楚亂故六月丁巳鄭伯及其大夫/盟于公孫段氏罕虎公孫僑公孫段印段游吉)
　(駟帶私盟于閨門之外實薫隧公孫黒强與/於盟使太史書其名且曰七子子産弗討)
六月丁巳邾子華卒
晉荀吴帥師敗狄于大鹵
(左傳晉中行穆子敗無終及羣狄于大原崇卒也將戰/魏舒曰彼徒我車所遇又阨以什共車必克困諸阨又)
(克請皆卒自我始乃毁車以為行五乗為三伍荀吳之/嬖人不肯即卒斬以徇為五陳以相離兩於前伍於後)
(專為右角參為左角偏為前拒以誘之翟人笑之未陳/而薄之大敗之公羊傳此大鹵也曷為謂之太原地物)
(從中國邑人名從主人原者何上平曰原下平曰隰穀人/梁傳傳曰中國曰太原夷狄曰大鹵號從中國名從主)
(杜氏曰大鹵/太原晉陽縣)
　大鹵太原也按六月宣王北伐之詩其辭曰薄伐玁
　狁至于太原而詩人美之者謂不窮追逺討及封境
　而止也(朱子曰至于太原言逐出之而已/不窮追也先王治戎狄之法如此)然則太原
　在禹服之内而狄人來侵攘斥宜矣其過在毁車崇
　卒以詐誘狄人而敗之非王者之師耳使後世車戰
　法亡崇尚步卒(汪氏曰如魏之/武士秦之戎卒)爭以變詐相髙日趍
　苟簡皆此等啟之矣書敗狄譏之也(髙氏曰箕與交/剛之役皆晉人)
　(至是卿帥師則晉益衰矣陳氏曰晉自悼公以來狄/師不出敗狄至是而再見其再見何晉彌衰也悼公)
　(之霸也魏絳誎曰勞師於戎而楚伐陳必弗能救是/棄陳也諸華必叛獲戎失華母乃不可乎盖是時晉)
　(悼公卒復有事於戎狄至/伐鮮虞春秋遂狄晉矣)
秋莒去疾自齊入于莒
(左傳莒展輿立而奪羣公子秩公子/召去疾于齊秋齊公子鉏納去疾)
　天下國家定于一吳楚僭號經不書葬土無二王也
　以忽繫之鄭則突不稱國以小白繫之齊則糾不書
　子國無二君也展輿乃莒子而去疾曷為又以國氏
　乎程氏曰去疾假齊之力以入莒討展輿之罪正也
　其以國氏與去疾之討有罪也此莒之公子曷為不
　稱公子自謂先公之子可以有國不疑遂立乎其位
　而無所稟也其書入者難詞也(陳氏曰前言齊無知/弑其君後言小白入)
　(于齊前言莒人弑其君後言去疾入于莒則不與弑/之辭也前言衞侯入于夷儀後言衞甯喜弑其君前)
　(言齊陽生入于齊後言齊陳乞弑其君/與弑之辭也故曰屬辭比事春秋教也)
莒展輿出奔吳
(左傳展輿奔吳程子曰為弑君/者所立而以國氏者罪諸侯也)
　展輿莒子也曷為不稱爵為弑君者所立既立乎其
　位而不能討賊則是與(音/預)聞乎故也斯不可以有國
　矣(趙氏曰鄭忽曹羈未踰年出奔不稱爵言不能嗣/先君也莒展雖踰年不稱爵其罪大也劉氏曰莒)
　(展子也而不謂之子展失子之道也凡人之所以稱/乎臣者以有君也所以稱乎子者以有父也君弑矣)
　(而臣不討賊父殺矣而子不復讎是固無臣子之理/也展之見奪不亦宜乎魯叔孫氏之豎牛殺孟丙仲)
　(壬以立昭子昭子既立殺豎牛仲尼聞之曰叔孫昭/子不賞私勞不可能也豈其掩義隠賊而忘君父哉)
　不可以有國則曷為以國氏程子曰罪諸侯之與其
　立也虢之㑹展輿無列何以見諸侯之與其立乎莒
　雖以亂未能預㑹然訴魯取鄆而在㑹者欲報叔孫
　則知諸侯之與其立矣亦以國氏惡崇亂也(髙氏曰/莒人弑)
　(君諸侯不共討之是時楚人方聽莒人之訴而欲執/魯大夫是不以莒人為可討也展不稱爵聖人不予)
　(其為君也廬陵李氏曰此條莒去疾與齊小白之例/同固無疑矣獨展輿以國氏程氏謂罪諸侯之與其)
　(立此意似晦竊意國無二君常例也衞衎與剽莒展/與去疾皆以二君書者變例也彼突方入國糾方爭)
　(國故不得書國書子今展輿既立踰年成君矣其不/書爵已足以見絶之之意若又不書莒何以見其已)
　(立乎陳佗以討賊書亦係以國則展輿之係國不必/求他義也若州吁無知之被討不係國則上文已見)
　(矣/)
叔弓帥師疆鄆田
(左傳因莒亂也於是莒務婁瞀胡及公子滅明以大龎/與常儀靡奔齊君子曰莒展之不立棄人也夫人可棄)
(乎詩曰無兢維人善矣公羊傳疆鄆田者何與莒為竟/也與莒為竟則曷為帥師而往畏莒也榖梁傳疆之為)
(言猶竟也杜氏曰春取鄆今正其封疆髙氏曰文十二/年季孫行父嘗帥師而城之復為莒所取今乗莒之亂)
(而取之又帥師以疆其田必帥師者以不義得之懼不/服也疆之者溝封之以别乎莒也何以書譏其乗亂牟)
(利也劉氏曰譏以亂為利也王氏曰取鄆不書帥師疆/田書之者以見其因莒亂出不意而取得之為易今欲)
(固其所得則莒人來爭必矣故遣卿帥師而疆之然魯/秉周禮既因人之亂以取田又持其帥衆而疆之則先)
(王封域不復守矣書者所以志亂也汪氏曰春秋一經/書假田者一譏予之之非義也書疆田者一譏取之之)
(非義也凡此皆聖人之特筆所以垂訓戒也○劉氏曰/左氏云君子曰莒展之不立棄人也夫若是未哉君子)
(之言也夫展輿弑君而不譏棄人而譏之是謂棄人重/於弑父也藉使展輿但勿棄人以濟其不義之身則固)
(以為賢矣不亦害天下之教乎公羊云畏莒也非也鄆/本屬莒故魯取其邑未得其地故因莒亂帥師而往分)
(明疆土此乃欺之非畏之也且魯/疆莒小魯安莒亂何為乃畏莒哉)
葬邾悼公
(髙氏曰入春秋來邾始書葬葢邾滕薛小國也秦逺國/也皆至昭公而書葬是魯衰甚矣小國如大國逺國如)
(近/國)
　附録(左傳晉侯有疾鄭伯使公孫僑如晉聘且問疾/叔向問焉曰寡君之疾病卜人曰實沈臺駘為)
　(祟史莫之知敢問此何神也子産曰昔髙辛氏有二/子伯曰閼伯季曰實沈居於曠林不相能也日尋干)
　(戈以相征討后帝不臧遷閼伯于商丘主辰商人是/因故辰為商星遷實沈于大夏主參唐人是因以服)
　(事夏商其季世曰唐叔虞當武王邑姜方震大叔夢/帝謂已余命而子曰虞將與之唐屬諸參而蕃育其)
　(子孫及生有文在其手曰虞遂以命之及成王滅唐而/封大叔焉故參為晉星由是觀之則實沈參神也昔)
　(金天氏有裔子曰昧為𤣥㝠師生允格臺駘臺駘能/業其官宣汾洮障大澤以處大原帝用嘉之封諸汾)
　(川沈姒蓐黄實守其祀今晉主汾而滅之矣由是觀/之則臺駘汾神也抑此二者不及君身山川之神則)
　(水旱癘疫之災於是乎禜之日月星辰之神則霜雪/風雨之不時于是乎禜之若君身則亦出入飲食哀)
　(樂之事也山川星辰之神又何為焉僑聞之君子有/四時朝以聽政晝以訪問夕以修令夜以安身於是)
　(乎節宣其氣勿使有所壅閼湫底以露其體茲心不/爽而昏亂百度今無乃壹之則生疾矣僑又聞之内)
　(官不及同姓其生不殖美先盡矣則相生疾君子是/以惡之故志曰買妾不知其姓則卜之違此二者古)
　(之所慎也男女辨姓禮之大司也今君内實有四姬/焉其無乃是也乎若由是二者弗可為也已四姬有)
　(省猶可無則必生疾矣叔向曰善哉肹未之聞也此/皆然矣叔向出行人揮送之叔向問鄭故焉且問子)
　(晳對曰其與幾何無禮而好陵人怙富而卑其上弗/能久矣晉侯聞子産之言曰博物君子也重賄之晉)
　(侯求醫於秦秦伯使醫和視之曰疾不可為也是謂/近女室疾如蠱非鬼非食惑以喪志良臣將死天命)
　(不祐公曰女不可近乎對曰節之先王之樂所以節/百事也故有五節遲速本末以相及中聲以降五降)
　(之後不容彈矣于是有煩手淫聲慆堙心耳乃忘平/和君子不聽也物亦如之至於煩乃舍也已無以生)
　(疾君子之近琴瑟以儀節也非以慆心也天有六氣/降生五味發為五色徴為五聲淫生六疾六氣曰隂)
　(陽風雨晦明也分為四時序為五節過則為菑隂淫/寒疾陽淫熱疾風淫末疾雨淫腹疾晦淫惑疾明淫)
　(心疾女陽物而晦時淫則生内熱惑蠱之疾今君不/節不時能無及此乎出告趙孟趙孟曰誰當良臣對)
　(曰主是謂矣主相晉國於今八年晉國無亂諸侯無/闕可謂良矣和聞之國之大臣榮其寵禄任其大節)
　(有菑禍興而無改焉必受其咎今君至於淫以生疾/將不能圖恤社稷禍孰大焉主不能禦吾是以云也)
　(趙孟曰何為蠱對曰淫溺惑亂之所生也於文皿蟲/為蠱榖之飛亦為蠱在周易女惑男風落山謂之蠱)
　(䷑皆同物也趙孟曰之/良醫也厚其禮而歸)
冬十有一月己酉楚子麇卒
(左傳楚公子圍使公子黒肱伯州犂城犨櫟郟鄭人懼/子産曰不害令尹將行大事而先除二子也禍不及鄭)
(何患焉冬楚公子圍將聘于鄭伍舉為介未出竟聞王/有疾而還伍舉遂聘十一月己酉公子圍至入問王疾)
(縊而弑之遂殺其二子幕及平夏右尹子干出奔晉宫/廐尹子晳出奔鄭殺大宰伯州犂於郟葬王于郟謂之)
(郟敖使赴于鄭伍舉問應為後之辭焉對曰寡大夫圍/伍舉更之曰共王之子圍為長子干奔晉從車五乗叔)
(向使與秦公子同食皆百人之餼趙文子曰秦公子富/叔向曰底禄以德德鈞以年年同以尊公子以國不聞)
(以富且夫以千乗去其國疆禦己甚詩曰不侮鰥寡不/畏疆禦秦楚匹也使后子與子干齒辭曰鍼懼選楚公)
(子不獲是以皆來亦唯命且臣與羇齒無乃不可乎史/佚有言曰非羇何忌楚靈王即位薳罷為令尹薳啟疆)
(為太宰鄭游吉如楚葬郟敖且聘立君謂子産曰具行/器矣楚王汰侈而自説其事必合諸侯吾往無日矣子)
(産曰不數/年未能也)
　按左氏楚令尹圍將聘於鄭未出竟聞王有疾而還
　入問王疾縊而弑之使赴於諸侯應為後之詞曰共
　王之子圍為長初圍之未動於惡入預夏盟緝蒲為
　宫設服離衞(杜氏曰緝蒲為王殿屋屏蔽以自殊異/設君服二人執戈陳於前以自衞離陳)
　(也/)中國大夫莫不知其有無君之心矣雖以疾赴曷
　為承偽藏在諸侯之策乎(杜氏曰楚以瘧/疾赴故不書弑)當是時仲
　尼已生將志于學(汪氏曰襄二十一年/孔子生是年十二嵗)乃所見之世
　非祖之所逮聞也又曷為因之而不革乎曰此春秋
　之所以為春秋非聖人莫能修之者也薨則書薨卒
　則書卒弑則書弑葬則書葬各紀其寔載於簡策國
　史掌之此史官之所同而凡為史者皆可及也或薨
　或不薨(汪氏曰魯君夫人没則書薨/外諸侯没則書卒而不曰薨)或卒或不卒(汪/氏)
　(曰内大夫書卒而/公子翬不書卒)或弑或不弑(汪氏曰外諸侯見弑/皆書惟鄭髠厚楚麇)
　(齊陽生不書弑魯/君見弑者但書薨)或葬或不葬(汪氏曰外諸侯葬魯/往㑹皆書而吳楚之)
　(君雖往㑹不書葬君/弑賊不討者亦不葬)筆削因革裁自聖心以達王事
　此仲尼之所獨而游夏亦不能與焉者也然則郟敖
　寔弑而書卒何歟(杜氏曰楚人謂/未成君為敖)令尹圍弑君以立
　中國力所不加而莫能致討則亦已矣至大合諸侯
　于申與㑹者凡十有三國其臣舉六王二公之事其
　君用齊桓召陵之禮而宋向戌鄭子産皆諸侯之良
　也而皆有獻焉不亦傷乎若革其偽赴而正以弑君
　將恐天下後世以篡弑之賊非獨不必致討又可從
　之以主㑹盟而無惡矣聖人至此憫之甚懼之甚憫
　之甚者憫中國之衰微而不能振也懼之甚者懼人
　欲之横流而不能遏也是故察微顯權輕重而畧其
　篡弑以扶中國制人欲存天理其義微矣(問圍弑郟/敖而立春)
　(秋書卒而不書弑申之㑹諸侯從弑君之賊而無貶/黜之辭則為惡之人何所懲戒亂臣賊子又何懼焉)
　(茅堂胡氏曰見弑之君有書殺者弑君之人有書盜/者有書人者有書國者有書其名氏者有畧而不書)
　(者此聖人之精意也若概以一法書之而不當於義/則夫人而能為春秋矣圍弑郟敖而不書其以申之)
　(㑹乎明此義其可與權矣雖承其偽赴而下書公子/比出奔晉又申之㑹不殊淮夷又書執齊慶封殺之)
　(楚䖍弑逆之罪亦著矣玉氏箋義曰歸生□老陳乞/流涕而加弑君之罪今圍弑君而不稱弑何也良以)
　(圍弑麇之後數行無道暴滅中國其罪惡尤甚葢賊/臣弑君一國之惡也荆楚滅中國天下之禍故㑹于)
　(申不殊淮夷夷之也若先書圍弑其後誘蔡侯滅陳/蔡之罪尤重故擇其重而誅絶之髙氏曰戰國策載)
　(不修春秋之言曰楚王子圍聘于鄭未出竟聞王病/反問疾遂以冠纓絞王弑之因自立然則郟敖實弑)
　(也聖人書卒者葢春秋新意也張氏曰隠公弑而書/薨為魯諱也楚麇弑而書卒為中國諱也鄭僖齊悼)
　(弑而書卒為賢者諱也考是三者足以見聖人微顯/志晦之法矣陳氏曰圍弑其君晏然赴於他國如恒)
　(詞猶鄭騑也而其臣子聽焉相與設應為後之詞甚/矣無人紀也從而書卒所以誅楚之臣子聽賊之所)
　(為也圍之未弑也魯蔡鄭之大夫固知之矣㑹于申/以齊慶封徇于諸侯曰無或如齊慶封弑其君弱其)
　(孤以盟其大夫慶封曰無或如楚共王之庶子圍弑/其君兄之子䴢而代之以盟諸侯軍人粲然皆笑史)
　(見其事春秋著其心則後世有考矣汪氏曰楚䖍之/戮慶封也其臣椒舉曰無瑕者可以戮人播于諸侯)
　(焉用之則䖍篡弑/之跡不可掩矣)
楚公子比出奔晉
(髙氏曰靈王既殺其君之子而自立比為右尹力不/能制是以出奔春秋書之為十三年乾谿事起也)
　附録(左傳十二月晉既烝趙孟適南陽將㑹孟子餘/甲辰朔烝于愠庚戌卒鄭伯如晉弔及雍乃復)
(辛景王/酉五年)二年(晉平十八齊景八衞襄四蔡靈二鄭簡二/十六曹武十五陳哀二十九杞文十宋平)
(三十六秦景三十七楚/靈王䖍元年吳夷末四)
春晉侯使韓起來聘
(左傳春晉侯使韓宣子來聘且告為政而來見禮也觀/書於太史氏見易象與魯春秋曰周禮盡在魯矣吾乃)
(今知周公之德與周之所以王也公享之季武子賦緜/之卒章韓子賦角弓季武子拜曰敢拜子之彌縫敝邑)
(寡君有望矣武子賦節之卒章既享宴于季氏有嘉樹/焉宣子譽之武子曰宿敢不封殖此樹以無忘角弓遂)
(賦甘棠宣子曰起不堪也無以及召公宣子遂如齊納/幣見子雅子雅召子旗使見宣子宣子曰非保家之主)
(也不臣見子尾子尾見疆宣子謂之如子旗大夫多笑/之唯晏子信之曰夫子君子也君子有信其有以知之)
(矣自齊聘于衞衞侯享之北宫文子賦淇澳宣子賦木/瓜王氏曰前此晉之聘魯者九未嘗以上卿執政者將)
(命今韓起始以去年為政而是春來聘/于魯葢晉霸漸衰而欲以嘉好結魯也)
　附録(左傳夏四月韓須如齊逆女齊陳無宇送女致/少姜少姜有寵於晉侯晉侯謂之少齊謂陳無)
　(宇非卿執諸中都少姜為之請曰送從/逆班畏大國也猶有所易是以亂作)
夏叔弓如晉
(左傳叔弓聘于晉報宣子也晉侯使郊勞辭曰寡君使/弓來繼舊好固曰女無敢為賔徹命於執事敝邑𢎞矣)
(敢辱郊使請辭致館辭曰寡君命下臣來繼舊好好合/使成臣之禄也敢辱大館叔向曰子叔子知禮哉吾聞)
(之曰忠信禮之器也卑讓禮之宗也辭不忘國忠信也/先國後己卑讓也詩曰敬慎威儀以近有德夫子近德)
(矣/)
秋鄭殺其大夫公孫黒
(左傳秋鄭公孫黑將作亂欲去游氏而代其位傷疾作/而不果駟氏與諸大夫欲殺之子産在鄙聞之懼弗及)
(乗遽而至使吏數之曰伯有之亂以大國之事而未爾/討也爾有亂心無厭國不女堪專伐伯而有罪一也昆)
(弟爭室而罪二也薫隧之盟女矯君位而罪三也有死/罪三何以堪之不速死大刑將至再拜稽首辭曰死在)
(朝夕無助天為虐子産曰人誰不死凶人不終命也作/凶事為凶人不助天其助凶人乎請以印為褚師子産)
(曰印也若才君將任之不才將朝夕從女女罪之不恤/而又何請焉不速死司寇將至七月壬寅縊尸諸周)
(氏之衢/加木焉)
　按左氏鄭駟黒好在人上攻良霄而逐之又與公孫
　楚爭室(事見左傳襄三/十年及昭元年)又將作亂去游氏代其位傷
　疾作而不果子産使吏數之曰爾有亂心無厭國不
　女堪專伐伯有而罪一也兄弟爭室而罪二也矯君
　之位而罪三也不速死大刑將至遂縊而尸之黒則
　有罪而鄭人初畏其强不討之也因其疾而幸勝之
　則亦云殆矣故稱國以殺累乎上也(劉氏曰稱國以/殺大夫者罪累)
　(上也黒有罪其以累上言何惡鄭伯也何惡乎鄭伯/言不能討有罪以放乎亂也其放乎亂奈何黒伐良)
　(宵而逐之君弗誅也以為大夫又與公孫楚爭娶徐/吾氏徐吾氏歸于楚君放楚也而盟諸大夫黒於是)
　(自以為卿又將為亂疾作而卧子産使吏數諸其家/則幸而勝之耳夫君專殺大夫非王法所得為者也)
　(然而春秋或予之所以見君臣之禮扶上而抑下也/聖王之罰不誅不教不誣無罪及其惡成而罪見誅)
　(之猶鷹鸇之發也無留/獄矣豈幸而勝之哉)
冬公如晉至河乃復季孫宿如晉
(左傳晉少姜卒公如晉及河晉侯使士文伯來辭曰非/伉儷也請君無辱公還季孫宿遂致服焉叔向言陳無)
(宇於晉侯曰彼何罪君使公族逆之齊使上大夫送之/猶曰不共君求以貪國則不共而執其使君刑已頗何)
(以為盟主且少姜有辭冬十月陳無宇歸十一月鄭印/段如晉弔公羊傳其言至河乃復何不敢進也榖梁傳)
(恥如晉故著有疾也公如晉而不得/入季孫宿如晉而得入惡季孫宿也)
　按左氏晉少姜卒公如晉及河晉侯使士文伯來辭
　曰非伉儷也請君無辱公還(音/旋)季孫宿遂致服焉(杜/氏)
　(曰致少姜/之襚服)舉動人君之大節賢哲量之以行藏其道
　姦邪窺之以作止其惡四鄰視之以厚薄其情故有
　國者必謹於禮而後動此守身之本保國之基也禮
　雖自卑而尊人亦不妄悦人以自辱(禮記曲禮夫禮/者自卑而尊人)
　(又曰禮不/妄説人)昭公既不能據經守正失禮而妄動又不
　能從權適變無故而輕復終復失國出奔客死他境
　葢始諸此行矣(常山劉氏曰凡人君動止有度豈可/非禮而行無故而復哉葢進退皆非)
　(義也劉氏曰千乗之國至重也而動不以禮雖為之/卑伏曲從猶之無益也適得輕焉譬之鄭衞之處子)
　(蒙珠玉而過中山之盜也滋益恭而滋益侵/耳以此觀之為國或以禮者處勝人之地矣)曰禮者
　明微正於未動之前可也已至於河而見郤雖欲勿
　反將得已乎曰以周公之胄千乗之國輕身以修鄰
　好乃欲卻而不納夫何敢若曰敝邑褊小敬事大國
　惟恐獲戾聞陳無宇見執於中都(杜氏曰晉欲使齊/以適夫人禮送少)
　(姜/)謂少姜之數於守適(丁歴反杜氏曰/禮數如適夫人)信也用是不
　遑寧處跋履山川來修弔事今若不獲進見剪為仇
　讎他國誰敢朝夕在廷修事大之禮乎夫小國之去
　就從違聽大國之令也若非伉儷齊人請陳無宇之
　罪何以令之也苟有二命又何以為盟主如此晉人
　其將謝過之不暇敢不納乎昭公習儀以亟(見左傳/五年)
　而不明乎禮其及也宜經書公如晉至河乃復季孫
　宿如晉而昭公失國之因季氏逐公之漸晉人下比
　之迹不待貶絶而皆見矣(何氏曰乃難詞也時聞晉/欲執之不敢往君子榮見)
　(與恥見拒故諱使若至河河水有難而反或問公如/晉至河而晉卻之恥孰甚焉直書不諱何也茅堂胡)
　(氏曰如晉而見卻雖亦可恥而非惡之大也恥有甚/於此者衆矣是以直書不諱舉動人君之大節書有)
　(疾乃復則勢當復者也其餘非譏晉則罪公髙氏曰/公如晉而晉不納春秋以公至河乃復為文者臣子)
　(之心不欲其君見拒於人而以為公臨河而不濟懼/涉難而自復也乃者有阻之辭盧氏曰君返臣往惡)
　(莫大矣項氏曰自是霸者之令抑君助臣而天下之/為君者無以自立而晉之君亦無以自立矣孫氏曰)
　(公如晉而拒之季孫如晉而納之是昭公季孫宿之/不若也此晉侯之惡亦可見矣經書公如晉至河者)
　(六唯二十三年書有疾明有疾而反餘皆譏公數如/晉見拒不能以禮自重大取困辱也永嘉吕氏曰如)
　(晉而復者六而昭公居其五足以見昭公之自取屈/辱由其舉動不能謹於禮也汪氏曰昭公服喪已畢)
　(當類見於天子而受命之時也嗣守社稷之重不朝/于周以少姜之喪而特如晉親修士弔之事是以妄)
　(説人而取辱也晉平以閨闥之愛勤動天下之君大/夫以為嬖妾之哀榮其為盟主抑末矣宣公如齊奔)
　(惠公之喪成公如晉奔景公之喪已為非禮而况於/弔寵妾之喪乎積習之弊至於趙文子卒鄭簡公如)
　(晉弔晉人辭之及雍乃復則不唯弔其妾而且弔其/臣矣春秋書昭公適晉不至而復所以譏昭公之取)
　(辱亦以傷世道之衰也○劉氏曰榖梁云恥如晉故/著有疾非也但云至河乃復安知有疾哉廬陵李氏)
　(曰昭公如晉未得入而欲見止者二五年十五年也/至河而見卻者四此年十二年十三年二十一年也)
　(有疾而復者一二十三年也次乾侯者二二十八年/二十九年也此條公羊以為晉欲執公榖梁以為季)
　(氏訴公與左氏少姜之事不同誠如左氏説晉之辭/公未為失也則春秋止罪公之輕動矣若胡氏説無)
　(乃成少姜之為適乎又聞義不/徙而强為非禮之行亦非也)
(壬景王/戌六年)三年(晉平十九齊景九衞襄五蔡靈四鄭簡二/十七曹武十六陳哀三十杞文十一宋平)
(三十七秦景三十八/楚靈三吳夷末五)
春王正月
　附録(左傳鄭游吉如晉送少姜之葬梁丙與張趯見/之梁丙曰甚矣哉子之為此來也子太叔曰將)
　(得已乎昔文襄之霸也其務不煩諸侯令諸侯三嵗/而聘五嵗而朝有事而㑹不協而盟君薨大夫弔卿)
　(共葬事夫人士弔大夫送葬足以昭禮命事謀闕而/已無加命矣今嬖寵之喪不敢擇位而數於守適唯)
　(懼獲戾豈敢憚煩少姜有寵而死齊必繼室今茲吾/又將來賀不唯此行也張趯曰善哉吾得聞此數也)
　(然自今子其無事矣譬如火焉火中寒暑乃退此其/極也能無退乎晉將失諸侯諸侯求煩不獲二大夫)
　(退子大叔告人曰張趯有/知其猶在君子之後乎)
丁未滕子原卒
(左傳同盟/故書名)
　附録(左傳齊侯使晏嬰請繼室於晉曰寡君使嬰曰/寡人願事君朝夕不倦將奉質幣以無失時則)
　(國家多難是以不獲不腆先君之適以備内官焜燿/寡人之望則又無禄早世隕命寡人失望君若不忘)
　(先君之好惠顧齊國辱收寡人徼福於太公丁公照/臨敝邑鎮撫其社稷則猶有先君之適及遺姑姊妹)
　(若而人君若不棄敝邑而辱使董振擇之以備嬪嬙/寡人之望也韓宣子使向叔對曰寡君之願也寡君)
　(不能獨任其社稷之事未有伉儷在縗絰之中是以/未敢請君有辱命惠莫大焉若惠顧敝邑撫有晉國)
　(賜之内主豈唯寡君舉羣臣寔受其貺其自唐叔以/下寔寵嘉之既成昏晏子受禮叔向從之晏相與語)
　(叔向曰齊其何如晏子曰此季世也吾弗知齊其為/陳氏矣公棄其民而歸于陳氏齊舊四量豆區釡鍾)
　(四升為豆各自其四以登於釡釡十則鍾陳氏三量/皆登一焉鍾乃大矣以家量貸而以公量收之山木)
　(如市弗加於山魚鹽蜃蛤弗加於海民參其力二入/於公而衣食其一公聚朽蠧而三老凍餒國之諸市)
　(屨賤踊貴民人痛疾而或燠休之其愛之如父母而/歸之如流水欲無獲民將焉辟之箕伯直枘虞遂伯)
　(戲其相胡公大姬已在齊矣叔向曰然雖吾公室今/亦季世也戎馬不駕卿無軍行公乗無人卒列無長)
　(庶民罷敝而宫室滋侈道殣相望而女富溢尤民聞/公命如逃宼讎欒卻胥原狐續慶伯降在皁隸政在)
　(家門民無所依君日不悛以樂慆憂公室之卑其何/日之有讒鼎之銘曰昧旦丕顯後世猶怠况日不悛)
　(其能久乎晏子曰子將若何叔向曰晉之公族盡矣/肸聞之公室將卑其宗族枝葉先落則公從之肸之)
　(宗十一族唯羊舌氏在而已肸又無子公室無度幸/而得死豈其獲祀初景公欲更晏子之宅曰子之宅)
　(近市湫隘囂塵不可以居請更諸爽塏者辭曰君之/先臣容焉臣不足以嗣之於臣侈矣且小人近市朝)
　(夕得所求小人之利也敢煩里旅公笑曰子近市識/貴賤乎對曰既利之敢不識乎公曰何貴何賤於是)
　(景公繁於刑有鬻踊者故對曰踊貴屨賤既已告於/君故與叔向語而稱之景公為是省於刑君子曰仁)
　(人之言其利博哉晏子一言而齊侯省刑詩曰君子/如祉亂庶遄已其是之謂乎及晏子如晉公更其宅)
　(反則成矣既拜乃毁之而為里室皆如其舊則使宅/人反之且諺曰非宅是卜唯鄰是卜二三子先卜鄰)
　(矣違卜不祥君子不犯非禮小人不犯不祥古之制/也吾敢違諸乎卒復其舊宅公弗許因陳桓子以請)
　(乃許之○夏四月鄭伯如晉公孫段相甚敬而卑禮/無違者晉侯嘉焉授之以策曰子豐有勞於晉國余)
　(聞而弗忘賜女州田以胙乃舊勲伯石再拜稽首受/策以出君子曰禮其人之急也乎伯石之汰也一為)
　(禮於晉猶荷其禄况以禮終始乎詩曰人而無禮胡/不遄死其是之謂乎初州縣欒豹之邑也及欒氏亡)
　(范宣子趙文子韓宣子皆欲之文子曰温吾縣也二/宣子曰自卻稱以别三傳矣晉之别縣不唯州誰獲)
　(治之文子病之乃舍之二子曰吾不可以正議而自/與也皆舍之及文子為政趙獲曰可以取州矣文子)
　(曰退二子之言義也違義禍也余不能治余縣又焉/用州其以徼禍也君子曰弗知寔難知而弗從禍莫)
　(大焉有言州必死豐氏故主韓氏伯石之獲/州也韓宣子為之請之為其復取之之故)
夏叔弓如滕五月葬滕成公
(滕始書葬左傳五月叔弓如滕葬滕成公子服椒為介/及郊遇懿伯之忌敬子不入惠伯曰公事有公利無私)
(忌椒請先入乃先受館敬子從之杜氏曰卿共小國之/葬禮過厚葬襄公滕子來㑹故魯厚報之髙氏曰與二)
(十二年葬景/王無辨矣)
　附録(左傳晉韓起如齊逆女公孫蠆為少姜之有寵/也以其子更公女而嫁公子人謂宣子子尾欺)
　(晉晉胡受之宣子曰我欲得齊而逺其寵寵將來乎/○秋七月鄭罕虎如晉賀夫人且告曰楚人日徴敝)
　(邑以不朝立王之故敝邑之往則畏執事其謂寡人/而固有外心其不往則宋之盟云進退罪也寡君使)
　(虎布之宣子使叔向對曰君若辱有寡君在楚何害/修宋盟也君苟思盟寡君乃知免於戾矣君若不有)
　(寡君雖朝夕辱於敝邑寡君猜焉君寔有心何辱命/焉君其往也苟有寡君在楚猶在晉也張趯使謂大)
　(叔曰自子之歸也小人糞除先人之敝廬曰子將大/來今子皮寔來小人失望大叔曰吉賤不獲來畏)
　(國尊夫人也且孟曰/而將無事吉庶幾焉)
秋小邾子來朝
(左傳小邾穆公來朝季武子欲卑之穆叔曰不可曹滕/二邾寔不忘我好敬以逆之猶懼其貳又卑一睦焉逆)
(羣好也其如舊而加敬焉志曰能敬無災又曰敬逆來/者天所福也季孫從之髙氏曰公即位之初大國來聘)
(小國來朝非不可為之國也而終之以流/播詩曰靡不有初鮮克有終可不戒哉)
八月大雩
(左傳旱也汪氏曰春秋書雩二十有一而昭公之世有/六焉此年及六年八年十六年二十四年二十五年再)
(雩是也左氏唯八年無傳餘皆云旱也於再雩則曰旱/甚也亦可見災變之數見矣是年既遭旱暵未幾而連)
(月雨雹昭公昏懦畧無遇災而/懼之意終及於難吁可歎哉)
　附録(左傳齊侯田於莒盧蒲嫳見泣且請曰余髪如/此種種余奚能為公曰諾吾告二子歸而告之)
　(子尾欲復之子雅不可曰彼其髪短而心甚長/其或寢處我矣九月子雅放盧蒲嫳于北燕)
冬大雨雹
(杜氏曰記災張氏曰雹戾氣也此/中國不振夷狄㑹諸侯之兆也)
北燕伯欵出奔齊
(左傳燕簡公多嬖寵欲去諸大夫而立其寵人冬燕大/夫比以殺公之外嬖公懼奔齊書曰北燕伯欵出奔齊)
(罪之也穀梁傳其/曰北燕從史文也)
　按左氏燕簡公多嬖寵欲去諸大夫而立其寵人燕
　大夫比以殺公之外嬖公懼奔齊書曰比燕伯欵出
　奔齊罪之也(杜氏曰不書大夫逐之而言奔罪之也/啖氏曰出君之罪史氏知之也春秋舉)
　(王綱正君則治道興矣書名/者罪其失地非復諸侯也)君雖不君臣不可不臣
　燕伯欲去諸大夫固不君矣而大夫相與比以殺其
　外嬖是威脇其主而出之也與鬻(音/育)拳之以兵諫無
　異而獨罪燕伯何哉大夫國君之陪貳以公心選之
　而不可私也以誠意委之而不可疑也以隆禮待之
　而不可輕也以直道馭之而不可辱也否則是忽其
　陪貳以自危矣晉厲公殺三卻立胥童而弑於麗氏
　(事見成公十/七年十八年)漢隠帝殺楊史立郭允明而弑於趙村
　(五代史漢隠帝乾佑三年同平章事楊邠侍中史𢎞/肇樞密使郭儀輔政專權上厭為大臣所制左右嬖)
　(幸浸用事郭允明聶文進閻晉卿等皆有寵因乗閒/言邠等終當為亂上信之遂與允明等謀誅之邠𢎞)
　(肇入朝伏甲士殺之於東廡遣使齎密詔殺郭威威/將兵入朝上出兵拒之至趙村為亂兵所弑允明等)
　(皆自/殺)衞獻公蔑冢卿而信左右亦奔夷儀久而後復
　也(事見左傳襄公十/四年二十六年)故人主不尊陪貳而與賤臣圖
　柄臣者事成則失身而見弑事不成則失國而出奔
　此有國之大戒也春秋凡見逐於臣者皆以自奔為
　文正其本之意也而垂戒逺矣(家氏曰所貴乎國君/者選賢拔能布在有)
　(位信之任之與之共國政嬖寵不得間/也國有公卿大夫而近習間之亂也)
　附録(左傳十月鄭伯如楚子産相楚子享之賦吉日/既享子産乃具田備王以田江南之夢○齊公)
　(孫竈卒司馬竈見晏子曰又喪子雅矣晏子曰惜也/子旗不免殆哉姜族弱矣而媯將始昌二惠競爽猶)
　(可又弱一个/焉姜已危哉)
(癸景王/亥七年)四年(晉平二十齊景十衞襄六蔡靈五鄭簡二/十八曹武十七陳哀三十一杞文十一宋)
(平二十八秦景三十/九楚靈二吳夷末六)
春王正月大雨雹
(左傳季武子問於申豐曰雹可禦乎對曰聖人在上無/雹雖有不為災古者日在北陸而藏氷西陸朝覿而出)
(之其藏氷也深山窮谷固隂沍寒於是乎取之其出之/也朝之禄位賔食喪祭於是乎用之其藏之也黒牡秬)
(黍以享司寒其出之也桃弧棘矢以除其災其出入也/時食肉之禄氷皆與焉大夫命婦喪浴用氷祭寒而藏)
(之獻羔而啟之公始用之火出而畢賦自命夫命婦至/於老疾無不受氷山人取之縣人傳之輿人納之𨽻人)
(藏之夫氷以風壯而以風出其藏之也周其用之也徧/則冬無愆陽夏無伏隂春無凄風秋無苦雨雷出不震)
(無菑霜雹厲疾不降民不夭札今藏川池之冰棄而不/用風不越而殺雷不發而震雹之為菑誰能禦之七月)
(之卒章藏/冰之道也)
　隂陽之氣和而散則為霜雪雨露不和而散則為戾
　氣曀□雹戾氣也隂脇陽臣侵君之象(宋氏曰凡陽/侵隂不入為)
　(霰隂侵陽不入為雹周之正月夏之十一月也是隂/極陽微之時以極隂而侵微陽乃季氏爭權脅公專)
　(制之/象也)當是時季孫宿襲位世卿將毁中軍專執兵權
　以弱公室故數月之間再有大變申豐季氏之孚也
　(何氏曰孚信也/季氏所信任臣)不肯端言其事故暴揚於朝歸咎藏
　冰之失(劉氏曰夫申豐言聖王在上無雹可也言雹/之為災由藏冰故非也魯雖藏川池之冰未)
　(為不藏冰如五帝以前未有藏氷之時豈長雨雹乎/且豐之為人奸佞人也黨於季氏不敢端言其罪故)
　(推雹災歸之藏氷欲以諂媚强臣抺殺災異此與張/禹谷永何異哉所以使昭公死於外者未必非此人)
　(也/)夫山谷之冰藏之也周用之也徧亦古者本末備
　舉燮調之一事耳謂能使四時無愆伏凄苦之變雷
　出不震無菑霜雹則亦誣矣意者昭公遇災而懼以
　禮為國行其政令無失其民雹之災也庶可禦也不
　然雖得藏氷之道合於豳風七月之詩其將能乎(髙/氏)
　(曰自去年冬至今年春正月連大雨雹故前/以時紀此以月紀夫天道如此人事可知)
　附録(左傳春王正月許男如楚楚子止之遂止鄭伯/復田江南許男與焉使椒舉如晉求諸侯二君)
　(待之椒舉致命曰寡君使舉曰日君有惠賜盟於宋/曰晉楚之從交相見也以嵗之不易寡人願結驩於)
　(二三君使舉請閒君若苟無四方之虞則願假寵以/請於諸侯晉侯欲勿許司馬侯曰不可楚王方侈天)
　(或者欲逞其心以厚其毒而降之罰未可知也其使/能終亦未可知也晉楚唯天所相不可與爭君其許)
　(之而修德以待其歸若歸於德吾猶將事之况諸侯/乎若適淫虐楚將棄之吾又誰與爭公曰晉有三不)
　(殆其何敵之有國險而多馬齊楚多難有是三者何/鄉而不濟對曰恃險與馬而虞鄰國之難是三殆也)
　(四嶽三塗陽城大室荆山中南九州之險也是不一/姓冀之北土馬之所生無興國焉恃險與馬不可以)
　(為固也從古以然是以先王務修德音以亨神人不/聞其務險與馬也鄰國之難不可虞也或多難以固)
　(其國啟其疆土或無難以喪其國失其守宇若何虞/難齊有仲孫之難而獲桓公至今賴之晉有里㔻之)
　(難而獲文公是以為盟主衞邢無難敵亦喪之故人/之難不可虞也恃此三者而不修政德亡於不暇又)
　(何能濟君其許之紂作淫虐文王惠和殷是以隕周/是以興夫豈爭諸侯乃許楚使使叔向對曰寡君有)
　(社稷之事是以不獲春秋時見諸侯君實有之何辱/命焉椒舉遂請昏晉侯許之楚子問於子産曰晉其)
　(許我諸侯乎對曰許君晉君少安不在諸侯其大夫/多求莫匡其君在宋之盟又曰如一若不許君將焉)
　(用之王曰諸侯其來乎對曰必來從宋之盟承君之/歡不畏大國何故不來不來者其魯衞曹邾乎曹畏)
　(宋邾畏魯魯衞偪於齊而親於晉唯是不來其餘君/之所及也誰敢不至王曰然則吾所求者無不可乎)
　(對曰求逞於人不/可與人同欲盡濟)
夏楚子蔡侯陳侯鄭伯許男徐子滕子頓子胡子沈子
小邾子宋世子佐淮夷㑹于申
(楚子專㑹諸侯始此左傳夏諸侯如楚魯衞曹邾不㑹/曹邾辭以難公辭以時祭衞侯辭以疾鄭伯先待于申)
(六月丙午楚子合諸侯于申椒舉言於楚子曰臣聞諸/侯無歸禮以為歸今君始得諸侯其慎禮矣霸之濟否)
(在此㑹也夏啟有釣臺之享商湯有景毫之命周武有/孟津之誓成有岐陽之蒐康有鄷宫之朝穆有塗山之)
(㑹齊桓有召陵之師晉文有踐土之盟君其何用宋向/戌鄭公孫僑在諸侯之良也君其選焉王曰吾用齊桓)
(王使問禮於左師與子産左師曰小國習之大國用之/敢不薦聞獻公合諸侯之禮六子産曰小國共職敢不)
(薦守獻伯子男㑹公之禮六君子謂合左師善守先代/子産善相小國王使椒舉侍於後以規過卒事不規王)
(問其故對曰禮吾未見者有六焉又何以規宋太子曰/佐後至王田於武城久而弗見椒舉請辭焉王使往)
(屬有宗祧之事於武城寡君將墮幣焉敢謝後見徐子/吳出也以為貳也故執諸申楚子示諸侯侈椒舉曰夫)
(六王二公之事皆所以示諸侯禮也諸侯所由用命也/夏桀為仍之㑹有緍叛之商紂為黎之蒐東夷叛之周)
(幽為大室之盟戎狄叛之皆所以示諸侯汰也諸侯所/由棄命也今君以汰無乃不濟乎王弗聽子産見左師)
(曰吾不患楚矣汰而愎諫不過十年左師曰然不十年/侈其惡不逺逺惡而後棄善亦如之德逺而後興程氏)
(曰晉平公不在諸侯楚如是强為霸者之事王氏曰春/秋以來蔡常在陳衞上莊十六年後以服屬于楚未嘗)
(先陳衞今楚大合/諸侯復居陳上)
　申之㑹楚子為主而不殊淮夷是在㑹之諸侯皆狄
　也(何氏曰不殊淮夷者楚子主㑹故君子不殊其數/所以病中國王氏曰晉嘗與吳為㑹而殊㑹之者)
　(不使吳之得同夏盟也此申之㑹十二國諸侯在㑹/而楚䖍寔主之晉雖不在㑹亦許之㑹矣故淮夷與)
　(㑹累數而不殊之者徧刺天下之諸侯以中國之君/而甘爲蠻荆所役也家氏曰宋之盟虢之㑹晉楚同)
　(之猶以紊尊卑内外之辨春秋譏焉今楚䖍新立逞/其狂悖從晉人求諸侯晉之君臣不知為中國惜輕)
　(以許之楚遂合列國之君十有三國而為此㑹楚主/夏盟㑹盟之一大變也是㑹也楚主之楚㑹之是之)
　(謂列姦中國諸侯/預於是㑹者辱也)其意也何楚䖍弑麇以立而求諸
　侯於晉晉人許之中國從之執徐子圍朱方遷賴於
　鄢城竟莫校(杜氏曰謂築城於/外竟諸侯無與爭)畏其强盛則曰晉楚
　唯天所相不可與爭滅陳不能救則曰陳亡而楚克
　有之天道也(事見左/傳九年)滅蔡而又不能救則曰天將棄
　蔡以壅楚盈而降之罰也(事見左傳/十一年)至使窮凶極惡
　師潰於訾梁身竄於棘里而縊於申亥人不致討而
　天自討之是責命于天而以人事為無益而弗為也
　而可乎弑君之賊在春秋時有臣子討之則衞人殺
　州吁是也有四鄰討之則蔡人殺陳佗是也臣子不
　能討之於内四鄰不能討之於外有與之㑹以定其
　位則齊侯及魯宣公㑹于平州是也有受其賂以免
　於討則晉侯及諸國㑹于扈是也然至此極矣則未
　有不以為賊而又推為盟主相與朝事之以聽順其
　所為而不敢忤者也故申之㑹不殊淮夷者以在㑹
　諸侯皆為悖亂之行皆王法之所當斥而不使去順
　効逆之意也或曰晉叔向鄭子産宋向戌皆諸侯之
　良也謀其國至逆於理而不校何哉聖人以天自處
　賢者聽天所命春秋之法以人合天不任於天以義
　立命不委於命而宇宙在其手者也故楚麇書卒不
　革其偽赴於前諸侯㑹申與淮夷累數於後此以恕
　待人而責備賢者之意其垂訓之義大矣(問申之㑹/諸侯從靈)
　(王者不貶豈以靈王為可從乎豈以楚國天下莫强/焉從之者乃不得已其情可恕歟抑從之者衆誅之)
　(則不可勝誅歟不然聖人之深意安在茅堂胡氏曰/申之㑹不殊淮夷者在㑹諸侯皆狄也其臣舉六王)
　(二公之事其君用齊桓召陵之禮於是天下之政中/國之事制在蠻荆聖人哀人倫之滅傷中夏之衰故)
　(其詞變而楚麇書卒畧其弑而不見此變者道之中/惟可與權者其知之矣張氏曰春秋不書楚子䖍之)
　(弑君者為㑹于申而中國諸侯皆宗之故用魯君見/弑之法而楚子麇書卒為中國諱也然淮夷不殊㑹)
　(以見其類之同則在㑹諸侯之從逆黨惡亦不可掩/矣志而晦微而顯婉而成章其斯之謂歟陳氏曰楚)
　(初專合諸侯也齊桓卒楚宋嘗爭長矣敗于城濮楚/師不出者八年晉志不在諸侯而后楚莊盟于辰陵)
　(以莊王之賢從之者陳鄭焉耳申之㑹合有十二國/楚之得志於中國未有盛于此時者也孫氏曰中國)
　(自宋之㑹政在大夫諸侯不見者十年楚子得大合/諸侯于此者中國不振幅裂横潰自是天下之政中)
　(國之事皆楚人制之至于平丘召陵之㑹諸侯雖再/出尋復叛去事無所救不足道也髙氏曰楚子㑹諸)
　(侯尋宋之盟謀吳也圖伯也葢中國自晉平始衰齊/靈莊背之平公屢合諸侯以討焉襄二十五年莊公)
　(遇弑始與晉平晉侯自是不復出與盟㑹其大夫趙/武為政不在諸侯故諸侯少安然而晉日以衰政在)
　(六卿楚子始求合諸侯問於子産曰晉其許我乎又/曰諸侯其來乎則固自以為不足服諸侯而懼其未)
　(必從矣使晉稍自强其誰敢與爭晉强而諸侯從之/則楚亦不能肆其志也而晉方且溺於嬖寵故楚偃)
　(然得專諸侯諸侯舍晉無所附亦不得已而從楚此/書楚子諸侯淮夷㑹於申者蠻荆為主而合諸侯也)
　(雖然楚之㑹諸侯也非與國則小國耳魯齊衞曹薛/邾把不㑹也宋鄭滕小邾雖㑹而不終與也是以知)
　(蠻荒必不能主中國也汪氏曰楚䖍弑君篡國僭王/肆虐靡攸不為然大合諸侯不敢用六王之禮而用)
　(齊桓非有所畏也葢其羞惡之本心未敢遽擬古聖/王之事猶賊盜之不敢比君子也○廬陵李氏曰胡)
　(氏不殊淮夷之説本何休但何休以為楚子主㑹能/行義以誅慶封故君子不殊其類所以順楚而病中)
　(國其不殊之義與胡氏異矣故張氏削其行義之説/而止曰楚子主㑹故君子不殊其類然後與胡氏合)
楚人執徐子
(髙氏曰執之非道也葢欲效桓文之舉以示威諸侯爾/不言以歸者申楚地且因以伐吳故也陳氏曰外國相)
(執不書如文十二年楚執舒子平昭三十年吳執鍾吾/子皆不書書執徐子危㑹申之諸侯也自宋之盟中國)
(無大㑹越九年而十二國之君皆受命于楚楚於是執/徐子將以威中國也是故外國相執不志為中國危之)
(故志之也汪氏曰僖十九/年傳稱人不得為伯討)
秋七月楚子蔡侯陳侯許男頓子胡子沈子淮夷伐吳
(左傳秋七月楚子以諸侯伐吳宋太子鄭伯先歸宋華/費遂鄭大夫從徐氏曰諸侯復序有不與伐者也或問)
(伐吳之役諸侯從靈王者不貶茅堂胡氏曰欲見諸侯/之善著楚䖍之惡也為討弑君之賊故曰欲見諸侯之)
(善書執齊慶封弑之故曰著楚䖍之惡其㫖微矣髙氏/曰諸侯畏楚之疆守宋之盟而從之然猶不能致魯衞)
(曹薛邾把至伐吳之後則中國之諸侯皆/去唯屬楚者從之爾人心之響背可知也)
執齊慶封殺之
(左傳使屈申圍朱方八月甲申克之執齊慶封而盡滅/其族將戮慶封椒舉曰臣聞無瑕者可以戮人慶封唯)
(逆命是以在此其肯從於戮乎播於諸侯焉用之王弗/聽負之斧鉞以徇於諸侯使言曰無或如齊慶封弑其)
(君弱其孤以盟其大夫慶封曰無或如楚共王之庶子/圍弑其君兄之子麇而代之以盟諸侯王使速殺之公)
(羊傳此伐吳也其言執齊慶封何為齊誅也其為齊誅/奈何慶封走之吳吳封之於防然則曷為不言伐防不)
(與諸侯專封也慶封之罪何脅齊君而亂齊國也榖梁/傳此入而殺其不言入何也慶封封乎吳鍾離其不言)
(伐鍾離何也不與吳封也慶封其以齊氏何也為齊討/也靈王使人以慶封令於軍中曰有若齊慶封弑其君)
(者乎慶封曰子一息我亦且一言曰有若楚公子圍弑/其兄之子而代之為君者乎軍人粲然皆笑慶封弑其)
(君而不以弑君之罪罪之者慶封不為靈王服也不為/楚討也春秋之義用貴治賤用賢治不肖不以亂治亂)
(也孔子曰懐惡而討雖死不服其斯之謂與趙氏曰慶/封時已非齊臣夫子以其與弑君之賊所當討故係之)
(齊焉張氏曰春秋書殺他國大夫之法有二凡有罪而/當誅者曰某人殺某若楚人殺陳夏徴舒是也無罪而)
(不服者書執而殺之若執蔡世子有以歸用之楚人執/陳行人于徴師殺之是也慶封有與弑其君之罪楚子)
(殺之宜也不曰殺齊慶封而曰執齊慶封殺之者楚靈/有諸己而非諸人是以慶封不服而春秋亦不得純以)
(討賊之法書之也陳氏曰此執有罪曷為不再言楚子/不予楚以討齊慶封之辭也猶曰諸侯執之焉耳申之)
(㑹夷夏之大變也宋虢之事猶曰二伯至是楚專合諸/侯訖于厥慗諸夏無㑹同者十年而楚執齊慶封放陳)
(招殺蔡般假討賊之義以號令天下由是而滅賴滅陳/滅蔡矣汪氏曰執宋公而不書此執分其惡於諸侯也)
(討齊慶封而不書楚討移其善於諸侯/也若曰不使楚䖍得以竊討賊之名也)
遂滅賴
(左傳遂以諸侯滅賴賴子面縛銜璧士袒輿襯從之造/於中軍王問諸椒舉對曰成王克許許僖公如是王親)
(釋其縛受其璧焚其襯王從之遷賴於鄢楚子欲遷許/於賴使鬭韋龜與公子棄疾城之而還申無宇曰楚禍)
(之首將在此矣召諸侯而來伐國而克城竟莫校王心/不違民其居乎民之不處其誰堪之不堪王命乃禍亂)
(也穀梁傳遂繼事也襄陵許氏曰惡其因義而為利以/惡終也家氏曰遂滅賴著楚之暴也齊桓侵蔡遂伐楚)
(為中國攘暴亂遂事之正也楚䖍怙其强横刼中國之/諸侯而滅無罪之國書遂所以誅也遂之為義要當隨)
(事以求經意執一例則拘矣髙氏曰楚子㑹中國之諸/侯又帥之以伐吳專殺中國之大夫遂以諸侯之兵滅)
(人之國流毒如此葢出於向戌弭兵之謀也○啖氏曰/左氏云賴子面縳銜璧楚子焚襯按經但言滅是死位)
(也他年賴降而/舍之故誤耳)
九月取鄫
(左傳言易也莒亂著丘公立而不撫鄫鄫叛而來故曰/取凡克邑不用師徒曰取公羊傳其言取之何滅之也)
(滅之則其言取之何内大惡諱也家氏曰前此莒人滅/鄫鄫之廟社猶存今為魯所取而鄫於是始滅春秋書)
(取鄫責魯也王氏曰鄫立莒公子為後今來歸魯魯能/請於天子復立其社稷則為善因而兼之則惡矣故變)
(文書取而從内諱之例孫氏曰盖莒滅鄫以為附庸今/魯取之也楊士勛曰襄六年莒滅鄫今又云取者彼以)
(立莒公子為後故以滅言之其寔非滅也/故今魯得取之不言㓕者諱故以易言之)
　附録(左傳鄭子産作丘賦國人謗之曰其父死於路/已為蠆尾以令於國國將若之何子寛以告子)
　(産曰何害苟利社稷死生以之且吾聞為善者不改/其度故能有濟也民不可逞度不可改詩曰禮義不)
　(愆何恤於人言吾不遷矣渾罕曰國氏其先亡乎君/子作法於涼其敝猶貪作法於貪敝將若之何姬在)
　(列者蔡及曹滕其先亡乎偪而無禮鄭先衞亡偪而/無法政不率法而制於心民各有心何上之有○冬)
　(吳伐楚入棘櫟麻以報朱方之役楚沈尹射奔命於/夏汭箴尹宜咎城鍾離薳啟彊城巢然丹城州來東)
　(國水不可以城/彭生罷賴之師)
冬十有二月乙卯叔孫豹卒
(左傳初穆子去叔孫氏及庚宗遇婦人使私為食而宿/焉問其行告之故哭而送之適齊娶於國氏生孟丙仲)
(壬夢天壓已弗勝顧而見人黒而上僂深目而豭喙號/之曰牛助余乃勝之旦而皆召其徒無之且曰志之及)
(宣伯奔齊饋之宣伯曰魯以先子之故將存吾宗必召/女召女何如對曰願之久矣魯人召之不告而歸既立)
(所宿庚宗之婦人獻以雉問其姓對曰余子長矣能奉/雉而從我矣召而見之則所夢也未問其名號之曰牛)
(曰唯皆召其徒使視之遂使為豎有寵長使為政公孫/明知叔孫於齊歸未逆國姜子明取之故怒其子長而)
(後使逆之田於丘蕕遂遇疾焉豎牛欲亂其室而有之/彊與孟盟不可叔孫為孟鐘曰爾未際饗大夫以落之)
(既具使豎牛請日入弗謁出命之日及賔至聞鐘聲牛/曰孟有北婦人之客怒將往牛止之賔出使拘而殺諸)
(外牛又彊與仲盟不可仲與公御萊書觀於公公與之/環使牛入示之入不示出命佩之牛謂叔孫見仲而何)
(叔孫曰何為曰不見既自見矣公與之環而佩之矣遂/逐之奔齊疾急命召仲牛許而不召杜洩見告之饑渴)
(授之戈對曰求之而至又何去焉豎牛曰夫子疾病不/欲見人使寘饋於个而退牛弗進則置虚命徹十二月)
(癸丑叔孫不食乙卯卒牛立昭子而相之公使杜洩葬/叔孫豎牛賂叔仲昭子與南遺使惡杜洩於季孫而去)
(之杜洩將以路葬且盡卿禮南遺謂季孫曰叔孫未乗/路葬焉用之且冢卿無路介卿以葬不亦左乎季孫曰)
(然使杜洩舍路不可曰夫子受命於朝而聘於王王思/舊勲而賜之路復命而致之君君不敢逆王命而復賜)
(之使三官書之吾子為司徒實書名夫子為司馬與工/正書服孟孫為司空以書勲今死而弗以是棄君命也)
(書在公府而弗以是廢三官也若命服生弗敢服死又/不以將焉用之乃使以葬季孫謀去中軍豎牛曰夫子)
(固欲去之襄陵許氏曰豹卒而毁中軍則公若寄/矣以是知豹之有力於公室所謂剥之無咎者歟)
(甲景王/子八年)五年(晉平二十一齊景十一衞襄七蔡靈六鄭/簡二十九曹武十八陳哀三十二杞文十)
(三宋平三十九秦景四/十卒楚靈四吳夷末七)
春王正月舍中軍
(左傳卑公室也毁中軍於施氏成諸臧氏初作中軍三/分公室而各有其一季氏盡征之叔孫氏臣其子弟孟)
(氏取其半焉及其舍之也四分公室季氏擇二二子各/一皆盡征之而貢於公以書使杜洩告於殯曰子固欲)
(毁中軍既毁之矣故告杜洩曰夫子唯不欲毁也故盟/諸僖閎詛諸五父之衢受其書而投之帥士而哭之叔)
(仲子謂季孫曰帶受命於子叔孫曰葬鮮者自西門季/孫命杜洩杜洩曰卿喪自朝魯禮也吾子為國政未改)
(禮而又遷之羣臣懼死不敢自也既葬而行仲至自齊/季孫欲立之南遺曰叔孫氏厚則季氏薄彼實家亂子)
(勿與知不亦可乎南遺使國人助豎牛以攻諸大庫之/庭司宫射之中目而死豎牛取東鄙三十邑以與南遺)
(昭子即位朝其家衆曰豎牛禍叔孫氏使亂大從殺適/立庶又披其邑將以赦罪罪莫大焉必速殺之豎牛懼)
(奔齊孟仲之子殺諸塞闗之外投其首於寧風之棘上/仲尼曰叔孫昭子之不勞不可能也周任有言曰為政)
(者不賞私勞不罰私怨詩云有覺德行四國順之初穆/子之生也莊叔以周易筮之遇明夷☷之謙☷以)
(示卜楚丘曰是將行而歸為子祀以讒人入其名曰牛/卒以餒死明夷日也日之數十故有十時亦當十位自)
(王已下其二為公其三為卿日上其中食日為二旦日/為三明夷之謙明而未融其當旦乎故曰為子祀日之)
(謙當鳥故曰明夷于飛明而未融故曰垂其翼象日之/動故曰君子于行當三在旦故曰三日不食離火也艮)
(山也離為火火焚山山敗於人為言敗言為讒故曰有/攸往主人有言言必讒也純離為牛世亂讒勝勝將適)
(離故曰其名曰牛謙不足飛不翔垂不峻翼不廣故曰/其為子後乎吾子亞卿也抑少不終公羊傳舍中軍者)
(何復古也然則曷為不言三卿五亦/有中三亦有中穀梁傳貴復正也)
　按左氏舍中軍卑公室也初作中軍三分公室而各
　有其一及其舍之也四分公室季氏擇二三子各一
　皆盡征之而貢于公(孔氏曰初作三軍季氏盡征之/並不入公室也叔孫氏臣其子)
　(弟以一家之内有父子兄弟四品以父兄之税入公/子弟之税入已大率半屬公半入已孟氏則於子弟)
　(中取其半或取子或取弟大率三分歸公一分入已/十二分其國民二家得七公得五國民不盡屬公公)
　(室已卑矣今舍中軍四分公室三家自取其税而隨/時獻公公室彌卑矣初云作三軍今不云舍三軍者)
　(初作時三家各毁其乗足成三軍今此唯舍中軍之/衆屬上下二軍季氏因叔孫家禍退之使同孟孫獨)
　(取其半為專已甚又擇取善者是專之極故傳言擇/二以見之髙氏曰自是公室有貢而已無復有民矣)
　然則三軍作舍皆自三家公不與焉公室益卑而魯
　國之兵權悉歸于季氏矣(家氏曰前作三軍者非公/作也三家之作也此言舍)
　(中軍者非公舍也三家舍也作之非公舍/之又非公國人盡屬於三家公室其貧乎)兵權有國
　之司命三綱兵政之本原書其作舍而公孫於齊薨
　于乾侯定公無正必至之理也已則不臣三綱淪替
　南蒯叛(事見左傳/十二年)陽虎專季孫囚(事見左傳/定公五年)而三桓
　之子孫微矣亦能免乎(家氏曰當是時諸侯大夫狂/恣犯上未有若季氏之甚者)
　(使非家臣内叛有以掣其篡弑之肘則田常/所為不在齊而在魯禍不止於乾侯之出也)書曰舍
　中軍微詞以著其罪也(張氏曰季宿自承行父為政/即城費以保障私家為竊兵)
　(權之計自作三軍之初叔孫豹已知其必改而以盟/詛要之今叔孫死未期年而改更前制蔑公室以歸)
　(私家利昭公之猶有童心而穆叔既卒魯遂無人春/秋舍中軍之書殆著堅氷之已成也○蜀杜氏曰魯)
　(之軍法或作或舍皆出于季氏而洊亂舊制安可謂/復古復正乎作與舍其寔皆譏汪氏曰襄二十九年)
　(享范獻子公臣不能具三耦則公室已無民矣今季/孫復舍中軍以國民四分之而已取其半非獨欲弱)
　(公室亦欲乗叔孫婼之未定其位弱仲叔二家而强/已也經書舍中軍而不言其故至十年伐莒列書三)
　(卿此事以觀而罪自見矣公羊以為復古榖梁以為/復正非也苟曰後此不立三卿不設三軍則季孫意)
　(如叔弓仲孫貜帥師伐莒及哀二年季孫斯叔孫州/仇仲孫何忌帥師伐邾何以三位並將而三軍並出)
　(耶苟悦云春秋之義舍中軍則善/之皆惑於公穀之説而未之考也)
楚殺其大夫屈申
(左傳楚子以屈申為貳於吳乃殺之以屈生為莫敖使/與令尹子蕩如晉逆女過鄭鄭伯勞子蕩於汜勞屈生)
(於菟氏晉侯送女於邢丘子産相鄭伯㑹晉侯於邢丘/劉氏曰稱國以殺大夫者罪累上也屈申之累上奈何)
(楚人仇吳而疑屈申謂屈申貳於吳也而殺之然屈申/之為人臣也自殺而不能討國亂而不能去北面而事)
(寇讎足以殺/其身而已矣)
公如晉
(左傳公如晉自郊勞至於贈賄無失禮晉侯謂女叔齊/曰魯侯不亦善於禮乎對曰魯侯焉知禮公曰何為自)
(郊勞至於贈賄禮無違者何故不知對曰是儀也不可/謂禮禮所以守其國行其政令無失其民者也今政令)
(在家不能取也有子家羈弗能用也奸大國之盟陵虐/小國利人之難不知其私公室四分民食於他思莫在)
(公不圖其終為國君難將及身不恤其所禮之本末將/於此乎在而屑屑焉習儀以亟言善於禮不亦逺乎君)
(子謂叔侯於是乎知禮汪氏曰昭公如晉凡七至晉而/見止者一及河而不至者五惟此年得善往返然以莒)
(人之愬幾不免於辱葢昭公習於威儀之節而不知/禮之本是以晉平雖稱其善於禮猶欲止而討之也)
　附録(左傳晉韓宣子如楚送女叔向為介鄭子皮子/大叔勞諸索氏大叔謂叔向曰楚王汰侈已甚)
　(子其戒之叔向曰汰侈已甚身之災也焉能及人若/奉吾幣帛慎吾威儀守之以信行之以禮敬始而思)
　(終終無不復從而不失儀敬而不失威道之以訓辭/奉之以舊法考之以先王度之以二國雖汰侈若我)
　(何及楚楚子朝其大夫曰晉吾仇敵也苟得志焉無/恤其他今其來者上卿上大夫也若吾以韓起為閽)
　(以羊舌肸為司宫足以辱晉吾亦得志矣可乎大夫/莫對薳啟疆曰可苟有其備何故不可恥匹夫不可)
　(以無備况恥國乎是以聖王務行禮不求恥人朝聘/有珪享頫有璋小有述職大有巡功設機而不倚爵)
　(盈而不飲宴有好貨飱有陪鼎入有郊勞出有贈賄/禮之至也國家之敗失之道也則禍亂興城濮之役)
　(晉無楚備以敗於邲邲之役楚無晉備以敗於鄢自/鄢以來晉不失備而加之以禮重之以睦是以楚弗)
　(能報而求親焉既獲姻親又欲恥之以召寇讎備之/若何誰其重此若有其人恥之可也若其未有君亦)
　(圖之晉之事君臣曰可矣求諸侯而麇至求昏而薦/女君親送之上卿及上大夫致之猶欲恥之君其亦)
　(有備矣不然奈何韓起之下趙成中行吳魏舒范鞅/知盈羊舌肸之下祁午張趯籍談女齊梁丙張骼輔)
　(躒苗賁皇皆諸侯之選也韓襄為公族大夫韓須受/命而使矣箕襄邢帶叔禽叔椒子羽皆大家也韓賦)
　(七邑皆成縣也羊舌四族皆彊家也晉人若喪韓起/楊肸五卿八大夫輔韓須楊石因其十家九縣長轂)
　(九百其餘四十縣遺守四千奮其武怒以報其大恥/伯華謀之中行伯魏舒帥之其蔑不濟矣君將以親)
　(易怨實無禮以速寇而未有其備使羣臣往遺之禽/以逞君心何不可之有王曰不榖之過也大夫無辱)
　(厚為韓子禮王欲敖叔向以其所不知而不能亦厚/其禮韓起反鄭伯勞諸圉辭不敢見禮也○鄭罕虎)
　(如齊娶於子尾氏晏子驟見之陳桓/子問其故對曰能用善人民之主也)
夏莒牟夷以牟婁及防茲來奔
(左傳牟夷非卿而書尊地也公羊傳莒牟夷者何莒大/夫也莒無大夫此何以書重地也其言及防茲來奔何)
(不以私邑累公邑也穀梁傳以者不以者也來奔者不/言出及防茲以大及小也莒無大夫其曰牟夷何也以)
(其地來也以地來則/何以書也重地也)
　邾莒之大夫名姓不登於史策微也牟夷莒大夫曷
　為以姓氏通重地也以地叛雖賤必書地以名其人
　終為不義弗可滅矣其書來奔是接我以利而我入
　其利兩譏之也(汪氏曰書以書奔/貶牟夷書來責魯)為國以義不以利
　如以利則上下交征而國必危矣為己以義不以利
　如以義則患得患失亦無所不至矣春秋於三叛人
　雖賤特書其名以懲不義懼淫人為後戒也邑而言
　及者公羊所謂不以私邑累公邑是也(何氏曰公邑/君邑也私邑)
　(臣邑也義不可使臣邑與君邑相次序故言及襄陵/許氏曰卿㑹號方盟而伐莒取鄲公如晉未返而受)
　(莒牟婁及防茲惡季氏之專也家氏曰庶其牟夷邾/莒之盜也季孫宿魯之盜也襄二十一年公如晉庶)
　(其以地來奔季氏納之今公如晉在行牟夷復以地/來奔季氏又納之季氏乗魯君之出招納邾莒之叛)
　(人叛邑以為己之私有不曰魯之内盜可乎襄公如/楚還及方城季孫宿取卞使人以告公懼不敢入幾)
　(欲適諸侯今公在晉而宿所為復爾葢置其君於陷/穽罟擭之地將使晉公執之而已得以遂其竊國之)
　(計意如逐君之謀寔兆於宿矣汪氏曰三叛之受皆/非魯君之意黒肱之來乃昭公已孫定公未立之時)
　(葢水流濕火就燥季孫有/叛君之心是以納叛人也)
秋七月公至自晉
(左傳莒人愬于晉晉侯欲止公范獻子曰不可人朝而/執之誘也討不以師而誘以成之惰也為盟主而犯此)
(二者無乃不可乎請歸之間而以師討焉乃歸公秋/七月公至自晉汪氏曰歴三時乃得歸書至危之也)
戊辰叔弓帥師敗莒師于蚡泉
(左傳莒人來討不設備戊辰叔弓敗諸蚡泉莒未陳也/公羊傳濆泉者何直泉也直泉者何涌泉也榖梁傳狄)
(人謂賁泉水名號從中國名從主人杜氏曰蚡泉魯地/張氏曰晉人方欲止公而受牟夷敗莒人不顧伯討君)
(辱此書而罪大夫之專可見矣髙氏曰書敗莒師幸魯/之勝乃所以罪之也孫氏曰魯既受莒叛人邑又敗莒)
(師于蚡泉其惡可知也○劉氏曰公羊云濆泉/者直泉也非也此地名爾豈謂戰而泉涌乎)
秦伯卒
(公羊傳何以不名秦者狄也匿嫡之名也其名何嫡得/之也○劉氏曰公羊云何以不名秦者狄也匿嫡之名)
(也非也諸侯卒不名者多矣可以悉謂之夷乎罃稻書/卒又各有名非匿之也公羊又云嫡得之則秦未盡用)
(俗禮安知彼不名者與/中國諸侯不名同哉)
冬楚子蔡侯陳侯許男頓子沈子徐人越人伐吳
(越始見經左傳冬十月楚子以諸侯及東夷伐吳以報/棘櫟麻之役薳射以繁揚之師㑹於夏汭越大夫常壽)
(過帥師㑹楚子於瑣聞吳師出薳啟彊帥師從之遽不/設備吳人敗諸鵲岸楚子以驛至于羅汭吳子使其弟)
(㙭由犒師楚人執之將以釁鼓王使問焉曰女卜來吉/乎對曰吉寡君聞君將治兵於敝邑卜之以守龜曰余)
(亟使人犒師請行以觀王怒之疾徐而為之備尚克知/之龜兆告吉曰克可知也君若驩焉好逆使臣滋敝邑)
(休怠而忘其死亡無日矣今君奮焉震電馮怒虐執使/臣將以釁鼓則吳知所備矣敝邑雖羸若早修完其可)
(以息師難易有備可謂吉矣且吳社稷是卜豈為一人/使臣獲釁軍鼓而敝邑知備以禦不虞其為吉孰大焉)
(國之守龜其何事不卜一臧一否其誰能常之城濮之/兆其報在邲今此行也其庸有報志乃弗殺楚師濟於)
(羅汭沈尹赤㑹楚子次於萊山薳射帥繁揚之師先入/南懐楚師從之及汝清吳不可入楚子遂觀兵於坻箕)
(之山是行也吳早設備楚無功而還以蹶由歸楚子/懼吳使沈尹射待命於巢薳啟彊待命於雩婁禮也)
　越始見經而與徐皆得稱人何也吳以朱方處齊慶
　封而富於其舊崇惡也楚圍朱方執齊慶封殺之討
　罪也吳不顧義入棘櫟麻以報朱方之役亂道也楚
　於是以諸侯伐吳為善而師亦有名其從之者進而
　稱人可也或者以詞為主而謂不可云沈子徐越伐
　吳故特稱人誤矣以不可為文詞而進人於越一字
　褒貶義安在乎且吳楚徐越雖處於僻陋而劉敞以
　為其寔不同吳大伯之後也楚祝融之後也徐伯益
　之後也越大禹之後也其上世皆為元德顯功通于
　周室與中國冠帶之君無以異徐始稱王(史記秦紀/顓頊之苗)
　(裔曰大費與禹平水土是為柏翳舜賜姓嬴氏柏翳/二子大亷後為秦若水為徐穆天子傳徐夷作亂伐)
　(宗周穆王畏其方熾乃分東方諸侯命徐子主之徐/子處黄池東地方五百里行仁義通溝陳蔡之間欲)
　(舟行上國得朱弓赤矢/以為天瑞乃稱偃王)楚後稱王(史記楚世家帝髙/陽之曽孫吳回為)
　(火正祝融生陸終陸少少子季連之苗裔曰鬻熊封/於楚夷王時熊渠甚得江漢間民和乃立二子為王)
　吳越因遂稱王(史記吳越世家太伯犇荆蠻荆蠻義/而歸之立為吳太伯至壽夢立始大)
　(稱王夏少康之庶子封於/越二十餘世至勾踐稱王)王非諸侯所當稱也故春
　秋擯諸中國雖然猶不欲絶其類是以列號則舉其
　始封正名則黜其僭妄推之可逺引之可來此聖人
　慎絶人亦春秋之意也(陳氏曰初書越而常壽過得/稱人越驟强也通吳以制楚)
　(者晉謀之失也通越以制吳者楚謀之失也汪氏曰/楚䖍乃蠻荆篡弑之賊其從之者有黨惡之罪春秋)
　(於徐越書人所以稱責蔡陳許諸君之從楚也廬陵/李氏曰此書楚通越制吳之始昭三十二年書吳伐)
　(越定五年書於越入吳十四年書於越敗吳于擕李/哀元年吳夫差敗越於夫椒勾踐行成既歸國十年)
　(生聚十年教訓至黄池之後又書於越入吳/至哀二十年而越滅吳矣越惟此條書人)
　附録(左傳秦后子復歸/於秦景公卒故也)
(乙景王/丑九年)六年(晉平二十二齊景十二衞襄八蔡靈七鄭/簡三十曹武十九陳哀三十三把文十四)
(卒宋平四十秦哀公元/年楚靈五吳夷末八年)
春王正月杞伯益姑卒
(左傳把文公卒弔如同盟禮也杜氏曰魯/怨把因晉取其田而不廢喪紀禮也)
葬秦景公
(秦始書葬左傳大夫/如秦葬景公禮也)
　附録(左傳三月鄭人鑄刑書叔向使詒子産書曰始/吾有虞於子今則已矣昔先王議事以制不為)
　(刑辟懼民之有爭心也猶不可禁禦是故閑之以義/糾之以政行之以禮守之以信奉之以仁制為禄位)
　(以勸其從嚴斷刑罰以威其淫懼其未也故誨之以/忠聳之以行教之以務使之以和臨之以敬涖之以)
　(彊斷之以剛猶求聖哲之上明察之官忠信之長慈/惠之師民於是乎可任使也而不生禍亂民知有辟)
　(則不忌於上並有爭心以徴於書而徼幸以成之弗/可為矣夏有亂政而作禹刑商有亂政而作湯刑周)
　(有亂政而作九刑三辟之興皆叔世也今吾子相鄭/國作封洫立謗政制參辟鑄刑書將以靖民不亦難)
　(乎詩曰儀式刑文王之德日靖四方又曰儀刑文王/萬邦作孚如是何辟之有民知爭端矣將棄禮而徴)
　(於書錐刀之末將盡爭之亂獄滋豐賄賂並行終子/之世鄭其敗乎肸聞之國將亡必多制其此之謂乎)
　(復書曰若吾子之言僑不才不能及子孫吾以救世/也既不承命敢忘大惠士文伯曰大見鄭其火乎火)
　(未出而作火以鑄刑器藏爭/辟焉火如象之不火何為)
夏季孫宿如晉
(左傳拜莒田也晉侯享之有加籩武子退使行人告曰/小國之事大國也苟免於討不敢求貺得貺不過三獻)
(今豆有加下臣弗堪無乃戾也韓宣子曰寡君以為驩/也對曰寡君猶未敢况下臣君之隸也敢聞加貺固請)
(徹加而後卒事晉人以為知禮重其好貨髙氏曰謝前/年取莒牟夷叛邑葢莒既伐魯則魯有辭是以晉受季)
(孫之聘而/不見討也)
葬把文公
宋華合比出奔衞
(左傳宋寺人柳有寵大子佐惡之華合比曰我殺之柳/聞之乃坎用牲埋書而告公曰合比將納亡人之族既)
(盟于北郭矣公使視之有焉遂逐華合比合比奔衞於/是華亥欲代右師乃與寺人柳比從為之徴曰聞之久)
(矣公使代之見於左師左師曰女夫也必亡女喪而宗/室於人何有人亦於女何有詩曰宗子維城母俾城壊)
(母獨斯畏/女其畏哉)
　左氏曰宋寺人柳有寵太子佐惡之華合比請殺之
　柳聞坎用牲埋書而告公曰合比將納亡人之族(杜/氏)
　(曰亡人華臣也/襄十七年奔陳)既盟于比郭矣公使視之有焉遂逐
　合比於是華亥欲代為右師乃與柳比從為之徴公
　使代之宋公寵信閽寺殺世適痤而父子之恩絶(事/見)
　(左傳襄公/二十六年)逐華合比而君臣之義暌刑人之能敗國
　亡家亦可畏矣猶有任趙髙以亡秦(汪氏曰史記李/斯傳始皇出遊)
　(㑹稽宦者趙髙為中軍府令兼行符璽事始皇至沙/丘病甚賜長子扶蘇書未受使者崩趙髙與丞相李)
　(斯文幸宦者五六人祕不發喪髙謂公子胡亥曰天/下之權存亡在子與髙及丞相耳胡亥曰廢兄而立)
　(弟是不義也髙與李斯謀斯不可强之乃相詐為詔/立胡亥為二世皇帝髙為郎中令用事教二世嚴法)
　(峻刑誅罰日益刻深陳勝等作亂及沛公屠武闗髙/懼弑二世於望夷宫立子嬰為王嬰刺殺髙遂降漢)
　信恭顯十常侍以亡漢(汪氏曰前漢書石顯傳宣帝/任宦官𢎞恭為中書令顯為)
　(僕射元帝時恭死顯代為中書令委以政事蕭望之/以顯專權言罷中書宦官被譖自殺自是姦邪並進)
　(卒移漢祚後漢書宦者傳明帝以後置中常侍十人/和帝時竇憲專權帝用鄭衆謀誅憲遂超官卿之位)
　(其後孫程定立順之功曹騰參建桓之策/騰養子嵩位至太尉嵩子操遂遷漢鼎)寵王守澄
　田令孜(音/茲)以亡唐(汪氏曰唐書宦者傳𤣥宗增宦官/衣朱紫千餘人稱㫖者輒拜三品)
　(肅代庸弱倚為扜衞李輔國以尚父顯程元振以援/立奮魚朝恩以軍容重其後陳𢎞志劉克明弑憲敬)
　(而穆文之立皆王守澄專之文宗欲誅宦官不克遂/以憂殂武宣懿僖皆宦官所立僖宗童孺政事一委)
　(田令孜令孜畏藩鎮之誅刼帝奔竄極於/天祐凶愎參㑹黨類殱滅而王室亡矣)而不知鑒
　覆(音/腹)車之轍者不亦悲夫凡此類直書而義自見矣
　(襄陵許氏曰經書宋公殺其世子痤宋華合比出奔/衞皆著寺人讒慝敗國以為世戒而秦漢以來庸君)
　(衰季溺心嬖習逺去忠良亂亡相屬若出一軌春秋/之義惡可一日而不明哉家氏曰伊戾與柳所以譖)
　(太子與右師皆坎用牲埋書以售其險謀後先如出/一轍而華亥之比柳與向戌之比伊戻適以相似而)
　(平公不知悟也嗟夫閹宦禍人國家必外廷臣與之/合而其譖乃售伊柳戌亥之事後世往往有之可不)
　(戒之/哉)
　附録(左傳六月丙戌鄭災○楚公子棄疾如晉報韓/子也過鄭鄭罕虎公孫僑游吉從鄭伯以勞諸)
　(租辭不敢見固請見之見如見王以其乗馬八匹私/面見子皮如上卿以馬六匹見子産以馬四匹見子)
　(大叔以馬二匹禁芻牧採樵不入田不樵樹不採蓻/不抽屋不强匄誓曰有犯命者君子廢小人降舍不)
　(為暴主不慁賔往來如是鄭三卿皆知其將為王也/韓宣子之適楚也楚人弗逆公子棄疾及晉境晉侯)
　(將亦弗逆叔向曰楚辟我衷若何效辟詩曰爾之教/矣民胥效矣從我而已焉用效人之辟書曰聖作則)
　(無寧以善人為則而則人之辟乎匹夫為/善民猶則之况國君乎晉侯説乃逆之)
秋九月大雩
(左傳/旱也)
楚薳罷帥師伐吳
(左傳徐儀楚聘于楚楚子執之逃歸懼其叛也使薳洩/伐徐吳人救之令尹子蕩帥師伐吳師于豫章而次于)
(乾谿吳人敗其師于房鍾獲宫廏尹棄疾子蕩歸罪於/薳洩而殺之髙氏曰三書伐吳者見楚終不得志於吳)
(也襄陵許氏曰敗楚師者非薳洩也而洩伏其誅故書/薳罷伐吳以正之楚再不競於吳乃移兵有事陳蔡至)
(復伐徐而/國亂矣)
冬叔弓如楚
(左傳聘且弔敗也張氏曰楚與吳仇敵之國而昭公婚/吳逺楚故申之㑹魯不與焉今楚復伐吳其惡益逺昭)
(公非能以中國自强而逺強暴者今始通好于楚葢不/待薳啟疆之召已服楚而將朝之矣王氏曰昭公内見)
(迫於强臣外見絶於盟主區區求附於不信之蠻夷宜/其終見逐也○髙氏曰左氏以為弔敗非也楚恃强暴)
(雖敗猶諱之魯豈敢弔乎葢四年公不㑹申已而震楚/兵威將朝楚而不能故以叔弓先聘而明年躬繼之也)
齊侯伐北燕
(左傳十一月齊侯如晉請伐北燕也士匄相士鞅逆諸/河禮也晉侯許之十二月齊侯遂伐北燕將納簡公晏)
(子曰不入燕有君矣民不貳吾君賄左右諂諛作大事/不以信未嘗可也汪氏曰晉人納捷菑于邾則書弗克)
(納此不書齊侯納北燕伯弗克納者諸侯失國諸侯納/之正也非奉少奪長之比也但齊景受賄而退故止書)
(伐北燕若以强陵/弱而非納燕君耳)
　
　
　
　
　春秋大全卷二十九
欽定四庫全書
　春秋大全卷三十
　　　　　　　　　　　　明　胡廣等　撰
　　昭公中
(丙景王/寅十年)七年(晉平二十三齊景十三衛襄九卒蔡靈八/鄭簡三十一曹武二十陳哀三十四杞平)
(公郁釐元年宋平四十一/秦哀二楚靈六吳夷未九)
春王正月暨齊平
(左傳齊求之也癸巳齊侯次于虢燕人行成曰敝邑知/罪敢不聽命先君之敝器請以謝罪公孫哲曰受服而)
(退俟釁而動可也二月戊午盟于濡上燕人歸燕姬賂/以瑶罋玉櫝斚耳不克而還穀梁傳平者成也暨猶暨)
(暨也暨者不得已/也以外及内曰暨)
　我所欲曰及不得已曰暨當是時昭公結婚强吳外
　附荆楚其與齊平無汲汲之意(何氏曰時魯方結婚/於吳外附强楚故不)
　(汲汲/於齊)乃齊求於魯而許之平也故曰暨(陸氏曰爾雅/云暨不及也)
　(齊及魯平非魯欲之不可言㑹齊平又不/可言齊及我平故書曰暨以明非魯志也)至定公八
　年魯再侵齊結大國之怨見復必矣其與齊平非不
　得已乃魯求於齊而欲其平也故曰及平者聖人之
　所貴(周禮調人掌司萬/民之難而諧和之)然或以賄賂而結平或以臣
　下而擅平或以附外援而得平或以侵犯大國而急
　於平則皆罪也攷其事而輕重見矣(何氏曰不出主/名者君相與平)
　(國中皆安故以舉國言之劉氏曰凡平者舉國而已/故不稱其人於時昭公外娶於吳而朝聘於楚深恃)
　(其威因此以强逼齊為平夫齊大魯小魯為齊弱久/矣不自計德之厚薄勢之利害而借人之威以憑諸)
　(侯是以逺者不服近者不親昭公棄其國死於外諸/侯莫之救也從此生矣襄陵許氏曰襄公之世齊數)
　(伐魯至齊景公一使慶封來聘而不書魯報至是乃/暨齊平汪氏曰書及者乃汲汲而從他書暨者他人)
　(不得已而從我而我遂暨之也若宋辰暨佗彄出奔/是佗彄不得已也葢魯倚强夷之勢是以齊不敢軋)
　(魯而反求平於魯也或疑春秋書及齊平及鄭公皆/舉其國而不言君臣與衛人及狄盟書法不異若狄)
　(之者吁是不然凡㑹盟則目其人凡平但以國言之/鄭人來輸平鄭使微者納平於魯及齊平及鄭平魯)
　(使微者納成於齊鄭故書及某國平若曰為平於某/國耳下書叔孫婼叔還涖盟㑹於夾谷所以結成也)
　(苟以齊鄭舉號為貶則平莒及郯邢衛許蔡之遺於/某諸稱國以殺大夫之類皆可謂外之乎○劉氏曰)
　(左氏云齊求之者指齊求與魯為平也杜云燕從齊/求平然下云齊侯次虢燕人行成若齊已暨燕平無)
　(縁更進次于虢而燕乃行成也自昭公即位未嘗與/魯通好此年三月叔孫婼如齊涖盟此則魯與齊平)
　(之驗矣亦猶定十一年及鄭平叔還如鄭涖盟章灼/不疑廬陵李氏曰禮記曰戎容暨暨果毅貌也襄公)
　(之世齊數伐魯景公初立使慶封來聘而不書魯報/則魯葢無汲汲於齊可知矣春秋書暨二又見定十)
　(年但諸家皆以暨為已之不得已而劉氏獨以為人/之不得已齊以莒故與魯搆怨魯挾吳楚之威强齊)
　(以平耳據此説似與宋辰强仲佗石彄之暨合然胡/氏葢用其説而不用其暨字之義又曰按左氏注暨)
　(齊平者齊求於燕而與之平間無異事故不重言燕/葢杜氏從許惠卿之説也趙子陳氏亦從之陳氏曰)
　(平不書必闗於天下之故然後書齊侯伐北燕納簡/公庶幾乎天下之大義也而取燕姬與其寶玉而還)
　(不書平是予齊以定燕也靈公以來齊首敗伯主之/約納晉欒盈叛人也納北燕伯猶庶幾乎天下之大)
　(義而卒與之平是黨亂臣逆子也是故昭定而下春/秋多罪齊書伐衛遂伐晉同圍齊襲莒暨平盟于鹹)
　(次于五氏皆特筆也孔子曰齊景公有馬千駟死之/日民無德而稱焉葢不與齊也此説固善但推之經)
　(例則暨齊平之文正與及齊平及鄭平句法相似而/下文又有叔孫涖盟正與叔還涖盟之事相類且左)
　(氏下文明説燕人行成而上文又以為齊求之文法/自相背故服䖍亦疑之今若截齊求之也四字正解)
　(齊魯之平而以癸巳以下方終齊燕之事則兩得之/矣葢左氏本無誤而許惠卿之誤也五年傳有齊燕)
　(平之月則謂濡上之盟耳/疏强増暨字以實之非)
　附録(左傳楚子之為令尹也為王旌以田芉尹無宇/斷之曰一國兩君其誰堪之及即位為章華之)
　(宫納亡人以實之無宇之閽入焉無宇執之有司弗/與曰執人於王宫其罪大矣執而謁諸王王將飲酒)
　(無宇辭曰天子經畧諸侯正封古之制也封畧之内/何非君土食土之毛誰非君臣故詩曰普天之下莫)
　(非王土率土之濵莫非王臣天有十日人有十等下/所以事上上所以共神也故王臣公公臣大夫大夫)
　(臣士士臣皁皁臣輿輿臣𨽻𨽻臣僚僚臣僕僕臣臺/馬有圉牛有牧以待百事今有司曰女何執人於王)
　(宫將焉執之周文王之法曰有亡荒閲所以得天下/也吾先君文王作僕區之法曰盗所隱器與盗同罪)
　(所以封汝也若從有司是無所執逃臣也逃而舍之/是无陪臺也王事无乃闕乎昔武王數紂之罪以告)
　(諸侯曰紂為天下逋逃主萃淵藪故夫致死焉君王/始求諸侯而則紂無乃不可乎若以二文之法取之)
　(盗有所在矣王曰取而臣以/往盗有寵不可得也遂赦之)
三月公如楚
(左傳楚子成章華之臺願與諸侯落之太宰薳啓疆曰/臣能得魯侯薳啓疆來召公辭曰昔先君成公命我先)
(大夫嬰齊曰吾不忘先君之好將使衡父照臨楚國願/撫其社稷以輯寧爾民嬰齊受命于蜀奉承以來弗敢)
(失隕而致諸宗祧日我先君共王引領北望日月以兾/傳序相受於今四王矣嘉惠未至唯襄公之辱臨我喪)
(孤與其二三臣悼心失圖社稷之不皇况能懷思君徳/今君若步玉趾辱見寡君寵臨楚國以信蜀之役致君)
(之嘉惠是寡君既受貺矣何蜀之敢望其先君鬼神實/嘉頼之豈唯寡君君若不來使臣請問行期寡君將承)
(質幣而見於蜀以請先君之貺公將往夢襄公祖梓慎/曰君不果行襄公之適楚也夢周公祖而行今襄公實)
(祖君其不行子服惠伯曰行先君未嘗適楚故周公祖/以道之襄公適楚矣而祖以道君不行何之三月公如)
(楚鄭伯勞于師之梁孟僖子為介不能相儀及楚不能/答郊勞高氏曰楚靈非强君也數㑹諸侯皆微國又且)
(多叛而吳人之闚未艾也亦奚庸必朝哉葢晉平不能/脩文公之業使我不能自安而玉帛驛馳歲不遑假以)
(是知王室不綱而霸主猶有功於諸夏也汪氏曰昭公/屢朝於晉而不納又迫於强令而朝楚其卑辱亦甚矣)
(義并見襄/二十八年)
叔孫舍如齊涖盟
(穀梁傳莅位也内之前定之辭謂之莅外之前定/之辭謂之來襄陵許氏曰始暨齊平故盟以結好)
夏四月甲辰朔日有食之
(左傳晉侯問於士文伯曰誰將當日食對曰魯衛惡之/衛大魯小公曰何故對曰去衛地如魯地於是有災魯)
(實受之其大咎其衛君乎魯將上卿公曰詩所謂彼日/而食于何不臧者何也對曰不善政之謂也國無政不)
(用善則自取謫于日月之災故政不可不慎/也務三而已一曰擇人二曰因民三曰從時)
　附録(左傳晉人來治把田季孫將以成與之謝息為/孟孫守不可曰人有言曰雖有挈缾之知守不)
　(假器禮也夫子從君而守臣喪邑雖吾子亦有猜焉/季孫曰君之在楚於晉罪也又不聽晉魯罪重矣晉)
　(師必至吾無以待之不如與之間晉而取諸把吾與/子桃成反誰敢有之是得二成也魯无憂而孟孫益)
　(邑子何病焉辭以無山與之萊柞乃遷于桃晉人為/杞取成○楚子享公于新臺使長鬛者相好以大屈)
　(既而悔之薳啓疆聞之見公公語之拜賀公曰何賀/對曰齊與晉越欲此久矣寡君无適與也而傳諸君)
　(君其備禦三鄰慎守寶矣敢不賀乎公懼乃反之○/鄭子産聘于晉晉侯有疾韓宣子逆客私焉曰寡君)
　(寢疾於今三月矣並走羣望有加而無瘳今夢黄熊/入于寢門其何厲鬼也對曰以君之明子為大政其)
　(何厲之有昔堯殛鯀于羽山其神化為黄熊以入于/羽淵實為夏郊三代祀之晉為盟主其或者未之祀)
　(也乎韓子祀夏郊晉侯有間賜子産莒之二方鼎子/産為豐施歸州田於韓宣子曰日君以夫公孫段為)
　(能任其事而賜之州田今无禄早世不獲久享君德/其子弗敢有不敢以聞於君私致諸子宣子辭子産)
　(曰古人有言曰其父析薪其子弗克負荷施將懼不/能任其先人之禄其况能任大國之賜縱吾子為政)
　(而可後之人若屬有疆場之言敝邑獲戾而豐氏受/其大討吾子取州是免敝邑於戾而建置豐氏也敢)
　(以為請宣子受之以告晉侯晉侯以與宣子宣子為/初言病有之以易原縣於樂大心○鄭人相驚以伯)
　(有曰伯有至矣則皆走不知所往鑄刑書之歲三月/或夢伯有介而行曰壬子余將殺帶也明年壬寅余)
　(又將殺段也及壬子駟帶卒國人益懼齊燕平之月/壬寅公孫段卒國人愈懼其明月子産立公孫洩及)
　(良止以撫之乃止子太叔問其故子産曰鬼有所歸/乃不為厲吾為之歸也太叔曰公孫洩何為子産曰)
　(説也為身無義而圖説從政有所反之以取媚也不/媚不信不信民不從也及子産適晉趙景子問焉曰)
　(伯有猶能為鬼乎子産曰能人生始化曰魄既生魄/陽曰魂用物精多則魂魄强是以有精爽至於神明)
　(匹夫匹婦强死其魂魄猶能馮依於人以為淫厲况/良霄我先君穆公之胄子良之孫子耳之子敝邑之)
　(卿從政三世矣鄭雖無腆抑諺曰蕞爾國而三世執/其政柄其用物也𢎞矣其取精也多矣其族又大所)
　(馮厚矣而强死能為鬼不亦宜乎○子皮之族飲酒/無度故馬師氏與子皮氏有惡齊師還自燕之月罕)
　(朔殺罕魋罕朔奔晉韓宣子問其位於子産子産曰/君之覊臣苟得容以逃死何位之敢擇卿違從大夫)
　(之位罪人以其罪降古之制也朔於敝邑亞大夫也/其官馬師也獲戾而逃唯執政所寘之得免其死為)
　(惠大矣又敢求位宣子為/子産之敏也使從嬖大夫)
秋八月戊辰衛侯惡卒
(左傳衛襄公卒晉大夫言於范獻子曰衛事晉為睦晉/不禮焉庇其賊人而取其地故諸侯貳詩曰鶺鴒在原)
(兄弟急難又曰死喪之威兄弟孔懷兄弟之不睦於是/乎不弔况逺人誰敢歸之今又不禮於衛之嗣衛必叛)
(我是絶諸侯也獻子以告韓宣子宣子説使獻子如衛/弔且反戚田衛齊惡告喪于周且請命王使成簡公如)
(衛弔且追命襄公曰叔父陟恪在我先王之左右以佐/事上帝余敢忘髙圉亞圉穀梁傳鄉曰衛齊惡今曰衛)
(侯惡此何為君臣同名也君子不奪人名不/奪人親之所名重其所以來也王父名子也)
九月公至自楚
(左傳孟僖子病不能相禮乃講學之苟能禮者從之及/其將死也召其大夫曰禮人之幹也無禮無以立吾聞)
(將有達者曰孔丘聖人之後也而滅於宋其祖弗父何/以有宋而授厲公及正考父佐戴武宣三命兹益共故)
(其鼎銘云一命而僂再命而傴三命而俯循墻而走亦/莫余敢侮饘於是鬻於是以餬余口其共也如是臧孫)
(紇有言曰聖人有明德者若不當世其後必有達人今/其將在孔丘乎我若獲没必屬説與何忌於夫子使事)
(之而學禮焉以定其位故孟懿子與南宫敬叔師事仲/尼仲尼曰能補過者君子也詩曰君子是則是效孟僖)
(子可則效已矣汪氏曰自如楚/今七越月危公之意可見矣)
　附録(左傳單獻公棄親用羈冬十月辛/酉襄頃之族殺獻公而立成公)
冬十有一月癸未季孫宿卒
(左傳十一月季武子卒晉侯謂伯瑕曰吾所問日食從/矣可常乎對曰不可六物不同民心不壹事序不類官)
(職不則同始異終胡可常也詩曰或燕燕居息或憔悴/事國其異終也如是公曰何謂六物對曰歲時日月星)
(辰是謂也公曰多語寡人辰而莫同何謂辰對曰日月子/之㑹是謂辰故以配日汪氏曰此季文子之子武子也)
(紇嗣是/為悼子)
十有二月癸亥葬衛襄公
(左傳衛襄公夫人姜氏無子嬖人婤姶生孟縶孔成子/夢康叔謂已立元余使羈之孫圉與史苟相之史朝亦)
(夢康叔謂已余將命而子苟與孔烝鉏之曽孫圉相元/史朝見成子告之夢夢協晉韓宣子為政聘于諸侯之)
(歲婤姶生子名之曰元孟縶之足不良弱行孔成子以/周易筮之曰元尚享衛國主其社稷遇屯☵又曰余)
(尚立縶尚克嘉之遇屯☵之比☵以示史朝史朝曰元/亨又何疑焉成子曰非長之謂乎對曰康叔名之可謂)
(長矣孟非人也將不列于宗不可謂長且其繇曰利建/侯嗣吉何建建非嗣也二封皆云子其建之康叔命之)
(二卦告之筮襲於夢武王所用也弗從何為弱足者居/侯主社稷臨祭祀奉民人事鬼神從㑹朝又焉得居各)
(以所利不亦可乎故孔成子立/靈公十二月癸亥葬衛襄公)
(丁景王十/卯一年)八年(晉平二十四齊景十四衛靈公元年蔡/靈九鄭簡三十二曹武二十一陳哀三)
(十五卒杞平二宋平四十二/秦哀三楚靈七吳夷末十)
春
　附録(左傳石言于晉魏榆晉侯問於師曠曰石何故/言對曰石不能言或馮焉不然民聽濫也抑臣)
　(又聞之曰作事不時怨讟動于民則有非言之物而/言今宫室崇侈民力彫盡怨讟並作莫保其性石言)
　(不亦宜乎於是晉侯方築虒祁之宫叔向曰子野之/言君子哉君子之言信而有徵故怨逺於其身小人)
　(之言僭而無徵故怨咎及之詩曰哀哉不能言匪舌/是出唯躬是瘁哿矣能言巧言如流俾躬處休其是)
　(之謂乎是宫也成諸侯必/叛君必有咎夫子知之矣)
陳侯之弟招殺陳世子偃師
(左傳陳哀公元妃鄭姬生悼太子偃師二妃生公子留/下妃生公子勝二妃嬖留有寵屬諸司徒招與公子過)
(哀公有廢疾三月甲申公子招公子過殺悼太子偃師/而立公子留穀梁傳鄉曰陳公子招今曰陳侯之弟招)
(何也曰盡其親所以惡招也兩下相殺不志乎春秋此/其志何也世子云者唯君之貳也云可以重之存焉志)
(之也諸侯之尊兄弟不得以屬通/其弟云者親之也親而殺之惡也)
　此公子招特以弟稱者著招憑寵稔惡而陳侯失親
　親之道也(陸氏曰稱弟以殺世子既罪其逆/且言骨肉相殘又譏陳侯失教也)招以公
　子為司徒乃貴戚之卿親則介弟尊則叔父號令廢
　立自已而出莫敢干之者也不能援立嫡冡安靖國
　家而逢君之惡戕(在良/反)殺偃師以致大冦宗社覆(音/腹)
　没罪固大矣(孫氏曰招以叔父之親不顧宗社之重/殞冢嗣以立庶孽致楚滅陳招之由也)
　(其曰陳侯之弟親之/者所以甚招之惡也)陳侯信愛其弟何以為失親親
　乎尊賢者親親之本不能擇親之賢者厚加尊寵以
　表儀公族而徇其私愛施於不令之人以至亡國敗
　家豈不失親親之道乎(汪氏曰隱七年傳書盟書帥/師而稱弟者罪其有寵愛之)
　(私今按此書殺世子/亦罪其寵任之私也)其曰陳侯之弟招殺陳世子偃
　師交貶之也(陳氏曰哀有世子矣又屬其嬖子于二/公子為是殺世子則譏不但其人也書)
　(曰陳侯斥君之辭也襄陵許氏曰陳哀寵其世子資/以强輔而齊之權以軋太子使之失職至於亂作躬)
　(受其禍惟其溺愛法不勝私也悲夫汪氏曰經書殺/世子者三晉獻嬖奚齊卓子而殺申生宋平嬖佐而)
　(殺座陳哀嬖留而殺偃師皆嬖子匹嫡之禍也然申/生座之誅權在于晉宋之君故雖亂國而不至于亡)
　(陳哀基怨造禍勢不兩全遂至寵弟戕其國本而且/以憂殞其身而國隨以亡矣其罪得不又甚於晉獻)
　(宋平者歟故申生與座皆自君以殺唯偃師之殺目/陳侯之弟招夫以弟招繫之陳侯則陳哀之罪章章)
　(明矣不曰殺其世子而重舉國者偃師非招之世子/也下書楚滅陳執招放之以見楚之滅陳託於討招)
　(而公子留之嬖實/亡陳之本也歟)
夏四月辛丑陳侯溺卒
(左傳夏四月辛亥哀公縊杜氏曰憂恚自殺髙氏曰楚/觀從納公子比而靈王縊春秋謂比弑其君陳侯之弟)
(招立公子留而哀公縊不書留弑君何也比之立無君/者也靈雖不縊亦不與比並存是靈王之死由比也招)
(之立留由君之廢也見君有命哀雖不縊亦不可以君/國是哀之死不以留也君臣之間死生之際善惡之嫌)
(賞罰之别大矣聖/人所以正其名也)
叔弓如晉
(左傳賀虒祁也游吉相鄭伯以如晉亦賀虒祁也史趙/見子太叔曰甚哉其相蒙也可弔也而又賀之子太叔)
(曰若何弔也其非唯我賀將天下實賀襄陵許氏曰財/費則國貧役煩則民叛締搆雕琢輪奐之功盛則恭儉)
(純茂之德衰矣此之謂可弔而諸侯賀之是以人君安/于危亡而不自知葢諛之者衆也當楚之隆勢專諸夏)
(而晉弗慮圖唯宫室之崇以為安榮平公可謂志卑矣/髙氏曰前年楚成章華之臺召諸侯落之至是晉成虒)
(祁之宫而諸侯皆往賀之晉之/效尤如此霸業之不振宜哉)
楚人執陳行人干徵師殺之
(左傳干徵師赴于楚且告有立君公子勝愬之于楚楚/人執而殺之公子留奔鄭書曰陳侯之弟招殺陳世子)
(偃師罪在招也楚人執陳行人干徵師殺之罪不在行/人也穀梁傳稱人以執大夫執有罪也稱行人怨接於)
(上也茅堂胡氏曰干徵師稱行人殺非其罪也劉氏曰/稱人以執者非伯討也此其為非伯討何楚惡陳公子)
(招而殺干徵師非其罪也古者兵交使在其間可也家/氏曰楚靈因陳亂以為利賊殺不辜欲以震怖陳國而)
(墟其宗社殺人以行其詐者也○汪氏曰穀梁云稱人/以執大夫執有罪也非也書曰行人則非有罪矣苟若)
(有罪何為不以殺夏/徵舒之例書之乎)
陳公子留出奔鄭
(杜氏曰留為招所立未成君而出奔茅堂胡氏曰留既/為君矣而曰公子其意不當也蘇氏曰楚將討陳故留)
(出奔留既為君不曰陳留何也留立于招爾未成/為君也髙氏曰偃師曰世子留曰公子别嫡庶也)
秋蒐于紅
(書蒐始此左傳秋大蒐于紅自根牟至于商衛革車千/乘公羊傳蒐者何簡車徒也何以書葢以罕書也穀梁)
(傳正也因蒐狩以習用武事禮之大者也艾蘭以為防/置旃以為轅門以葛覆質以為槷流旁握御轂者不得)
(入車軌塵馬候蹄揜禽旅御者不失其馳然後射者能/中過防弗逐不從奔之道也面傷不獻不成禽不獻禽)
(雖多天子取三十焉其餘與士衆以習射于射宫射而/中田不得禽則得禽田得禽而射不中則不得禽是以)
(知古之貴仁義而賤勇力也○杜/氏曰紅魯地沛國蕭縣西有紅亭)
　蒐春事也秋興之則違天時有常所矣其于紅則易
　地利三家專行公不與焉而兵權在臣下則悖人理
　(薛氏曰春田而夏行之于紅非常處也非時之狩不/于其常地見三家之擅也舍中軍變軍變蒐禮見兵)
　(權之移于下/且奪民時也)此亦直書其事不待貶絶而自見者也
　凡亂臣之欲竊國命必先為非禮以動民而後上及
　於君父昭公至是民食於他不恤其所昧於履霜之
　戒甚矣(劉氏曰蒐春事也秋興之非正也蒐有常地/矣于紅亦非正也曷為不言公公不得與於)
　(蒐爾三家專魯而分之政令出焉公寄食焉爾奸臣/之將蔽其君而奪之也未嘗不先為非禮而動民也)
　(紅之蒐吾見其反天時矣吾見其易地利矣吾見其/悖人倫矣而昭公猶未之悟也至於奔走失其社稷)
　(以死豈不哀哉茅堂胡氏曰昭定之蒐皆不言公權/在三家也陳氏曰蒐狩不書必違禮而後書於是舍)
　(中軍四分公室季氏擇二三子各一皆盡征之而貢/於公蒐于紅也革車千乘皆三家之師也自是而屢)
　(蒐三家所以耀武焉爾是故桓莊之狩必言公昭定/之蒐不言公矣髙氏曰蒐非秋事也紅非蒐地也况)
　(當旱歲乎按傳紅亦大蒐而不言大者以無君故微/之首一見也王氏曰根牟魯東界商宋地魯西界與)
　(宋衛接境則其地亦廣矣四蒐皆書大而此獨不稱/大者道著公不得與而歸惡於三家也○劉氏曰公)
　(羊曰以罕書非也穀梁曰正也亦非也葢不學周禮/者廬陵李氏曰經書蒐五昭十一年夏比蒲二十二)
　(年春昌間定十三年夏比蒲十四年秋比蒲皆書大/者用天子大蒐之禮也此年不書大者杜氏以為經)
　(闕者或然至謂時史闕畧仲尼畧而從之者非也蒐/狩合禮者常事不書非時非地及越禮則書之而穀)
　(梁以秋蒐為正公羊以為以罕書以亟書者皆非也/其胡氏陳氏詳矣胡氏本劉質夫公羊説見定十四)
　(年/)
　附録(左傳七月甲戌齊子尾卒子旗欲治其室丁丑/殺梁嬰八月庚戌逐子成子工子車皆來奔而)
　(立子良氏之宰其臣曰孺子長矣而相吾室欲兼我/也授甲將攻之陳桓子善於子尾亦授甲將助之或)
　(告子旗子旗不信則數人告將往又數人告於道遂/如陳氏桓子將出矣聞之而還游服而逆之請命對)
　(曰聞彊氏授甲將攻子子聞諸曰弗聞子盍亦授甲/無宇請從子旗曰子胡然彼孺子也吾誨之猶懼其)
　(不濟吾又寵秩之其若先人何子盍謂之周書曰惠/不惠茂不茂康叔所以服𢎞大也桓子稽顙曰頃靈)
　(福子吾猶有望/遂和之如初)
陳人殺其大夫公子過
(左傳陳公子招歸罪於公子過而殺之茅堂胡氏曰稱/人以殺而不去其官國亂無政衆人擅殺非討賊之詞)
(也葢殺世子偃師招實主謀孔奐行之而非過之所欲/為爾過不欲為招於是歸罪於過而殺之故稱人以殺)
(而不去其官也春秋坐招殺偃師於前又書楚師殺陳/孔奐於後而過稱大夫其不與殺世子明矣孫氏曰其)
(言陳人殺其大夫不與公子招殺也故以陳人殺之為/文臨川吳氏曰按哀公屬留於招與過故招過同殺太)
(子二人之罪均也招畏國人公論懼楚人/來討故歸罪於過而欲免已人其可欺乎)
大雩
(杜氏曰秋/雩過也)
冬十月壬午楚師滅陳執陳公子招放之于越殺陳
孔奐
(左傳九月楚公子棄疾帥師奉孫吳圍陳宋戴惡㑹之/冬十一月壬午滅陳輿嬖袁克殺馬毁玉以葬楚人將)
(殺之請寘之既又請私私于幄加絰於顙而逃使穿封/戌為陳公曰城麇之役不諂侍飲酒于王王曰城麇之)
(役女知寡人之及此女其辟寡人乎對曰若知君之及/此臣必致死禮以息楚國晉侯問于史趙曰陳其遂亡)
(乎對曰未也公曰何故對曰陳顓頊之族也歲在鶉火/是以卒滅陳將如之今在析木之津猶將復由且陳氏)
(得政於齊而後陳卒亡自幕至于瞽瞍無違命舜重之/以明德寘德于遂遂世守之及胡公不淫故周賜之姓)
(使祀虞帝臣聞盛德必百世祀虞之世數未也繼守將/在齊其兆既存矣穀梁傳惡楚子也徐氏曰楚莊入陳)
(先書殺者彼乃楚子行義故先書其殺今楚子託義討/賊書在滅後見其本懷滅心也齊侯使國佐及國佐盟)
(不重舉齊此重舉陳者已滅陳也杜氏曰孔奐招之黨/茅堂胡氏曰楚師滅陳曷為不以號舉而稱師見挾衆)
(恃强肆行暴虐莫之較也覆人邦國為至不仁宥人亂/賊為至不義又討其逆黨而禮葬其君是猶斧鉞加人)
(而以手撫之也而惡可掩乎其所執所葬皆繫于陳者/深著其滅國之罪也公子招固有罪矣當莊王之殺徵)
(舒也置其君而反焉今執招而遂滅陳聖人不與蠻荆/滅中國故雖招有罪而猶以公子書之見楚子懐惡而)
(執招不與其執也故書公子招也孔奐嘗與楚子通謀/以滅陳者旋以不忠見戮奐陳之賊臣也葢殺世子偃)
(師招實主謀而孔奐行之故書曰殺陳孔奐不言大夫/非陳之大夫也王氏曰楚棄疾奉世子偃師之子吳圍)
(陳及棄疾立又封吳于陳則知放招殺奐葢討其殺偃/師也陸氏曰招殺世子之賊也宥而放之奐招之黨也)
(執而殺之楚子滅人之國又為淫刑此不待貶絶而惡/見者也髙氏曰春秋書殺他國之大夫者四皆楚人殺)
(之而中國未有書殺之者此見蠻荆暴虐之甚廬陵李/氏曰楚之討罪四殺徵舒也執慶封也執公子招也誘)
(蔡侯般也書法皆不/同春秋之權度審矣)
葬陳哀公
(穀梁傳不與楚滅憫公也孫氏曰十月壬午楚師滅陳/葬陳哀公如不滅之辭者楚子葬之也不言楚子葬之)
(者不與楚子滅陳葬哀公故以陳人自葬為文所以存/陳也黎氏曰書葬陳哀公非謂我往㑹而書時陳已滅)
(矣國為楚師所據魯豈于其葬而使臣往㑹之葢楚入/陳自以其君在殯因取而葬之與莊四年齊侯葬紀伯)
(姬同彼日齊者葢上文無齊滅紀之文故下文云爾今/已書楚師滅陳則下云執公子招殺孔奐葬哀公皆蒙)
(上文云家氏曰自春徂冬凡九見皆陳事言之重辭之/複閔陳而罪楚也責中國諸侯不能治陳之亂使夷得)
(以行詐而墟人之國也○趙氏曰左氏云袁克葬之按/國已滅矣克又非大臣何能辦葬死君又何能告諸侯)
(使㑹/葬乎)
(戊景王十/辰二年)九年(晉平二十五齊景十五衛靈二蔡靈十/鄭簡三十三曹武三十二陳滅杞平三)
(宋平四十三秦哀四/楚靈八吳夷末十一)
春叔弓㑹楚子于陳
(左傳春叔弓宋華亥鄭游吉衛趙黶㑹楚子于陳杜氏/曰楚子在陳故四國大夫往不行㑹禮故不總書襄陵)
(許氏曰楚既滅陳威震諸夏是以無所號召而諸國之/大夫㑹之陳氏曰諸夏之大夫旅見于楚于是始舉魯)
(以見其餘也髙氏曰中國諸侯為蠻荆所滅中國既不/能救亦宜同心疾之奈何反使大夫往聘問耶書㑹于)
(陳與宣十五年㑹于宋同義觀去年叔弓如晉之事有/以使天下之宗楚矣王氏箋義曰内朝聘皆言如今楚)
(子在陳不可言如陳故以㑹為文春秋不與楚滅陳故/上書葬哀公下書陳災今書叔弓㑹楚子于陳皆以存)
(陳/也)
許遷于夷
(左傳二月庚申楚公子棄疾遷許于夷實城父取州來/淮北之田以益之伍舉授許男田然丹遷城父人于陳)
(以夷濮西田益之遷方城外人于許杜氏曰譙國城父/縣許畏鄭欲遷故以自遷為文或問許四遷葉夷曰羽)
(皆楚遷之而以自遷書何也茅堂胡氏曰許遷于葉之/後專意事楚襄十六年許男請遷于晉其大夫不可諸)
(侯再伐許許男如楚請伐鄭遂卒于楚楚為之伐鄭而/後葬靈公其仇怨深矣至是鄭子産為政四鄰畏之而)
(楚方滅陳故欲遷于夷以還鄭而楚使棄疾遷之也高/氏曰陳滅許遷皆中國無伯之故也汪氏曰夷一名城)
(父本陳地楚滅陳遂遷許于此蜀杜氏曰許自成十五/年遷于葉至此又遷于夷春秋詳録以見許之危弱不)
(能自守矣廬陵李氏曰穀梁疏曰邢衛之遷皆書月今/許遷畧而不月者許比遷徙所都無常居處淺薄如一)
(邑之移故畧之不/得徙國遷常例)
　附録(左傳周廿人與晉閻嘉爭閻田晉梁丙張趯率/隂戎伐潁王使詹桓伯辭於晉曰我自夏以后)
　(稷魏駘苪岐畢吾西土也及武王克商蒲姑商奄吾/東土也巴濮楚鄧吾南土也肅慎燕亳吾北土也吾)
　(何邇封之有文武成康之建母弟以藩屏周亦其廢/隊是為豈如弁髦而因以敝之先王居檮杌于四裔)
　(以御魑魅故允姓之姦居于瓜州伯父惠公歸自秦/而誘以來使偪我諸姬入我郊甸則戎焉取之戎有)
　(中國誰之咎也后稷封殖天下今戎制之不亦難乎/伯父圖之我在伯父猶衣服之有冠冕木水之有本)
　(原民人之有謀主也伯父若裂冠毁冕拔本塞原專/棄謀主雖戎狄其何有余一人叔向謂宣子曰文之)
　(伯也豈能改物翼戴天子而加之以共自文以來世/有衰德而暴滅宗周以宣示其侈諸侯之貳不亦宜)
　(乎且王辭直子其圖之宣子説王有姻喪使趙成如/周弔且致閻田與襚反潁俘王亦使賔滑執甘大夫)
　(襄以説於晉晉/人禮而歸之)
夏四月陳災
(左傳陳災鄭禆竈曰五年陳將復封封五十二年而遂今/亡子産問其故對曰陳水屬也火水妃也而楚所相也)
(火出而火陳逐楚而建陳也妃以五成故曰五年歲五/及鶉火而後陳卒亡楚克有之天之道也故曰五十二)
(年公羊傳陳已滅矣其言陳火何存陳也曰存陳悕矣/曷為存陳滅人之國執人之罪人殺人之賊葬人之君)
(若是則陳存悕矣穀梁傳國曰災邑曰/火火不志此何以志閔陳而存之也)
　凡外災告則書今楚已滅陳夷于屬縣使穿封戌為
　公矣必不遣使告于諸侯言亡國之有天災也何以
　書于魯國之策乎當是時叔弓與楚子㑹于陳則目
　擊其事矣雖彼不來告此不往弔叔弓使畢而歸語
　陳故也魯史遂書之耳或曰國史所書必承赴告豈
　有憑使人之言而載之于史者曰周景王崩有尹單
　猛朝之變固無赴告矣叔鞅至自京師言王室之亂
　也春秋承其言遂書於策亦此類耳仲尼作經存而
　弗革者葢興滅國繼絶世以堯舜三代公天下之心
　為心異于孤秦罷侯置守欲私一人以自奉者所以
　歸民心合天德也穀梁以為存陳得其旨矣(髙氏曰/陳雖為)
　(楚所滅而土地居民猶在焉聖人不與楚滅之也故/還係之陳如邶鄘二國既為衛所并聖人還存邶國)
　(鄘國之風亦不與衛人并諸侯而存天子之建國也/家氏曰陳已為楚所縣俾其臣僭爵以居之而猶書)
　(陳災者以盛徳之後見翦于夷特著義存之耳不與/楚得陳也朱子曰漢建安二十五年之初漢尚未亡)
　(通鑑便作魏黄初元年奪漢太速與魏太遽大非春/秋存陳之意○趙氏曰左氏作災公穀皆為火按前)
　(後未有書外火也小事若一一書之不可勝記且諸/侯亦不當告也災是天火事大故書之廬陵李氏曰)
　(此條公穀説本可通但穀梁以為國曰災/邑曰火公羊以為天意存陳者皆非也)
　附録(左傳晉荀盈如齊逆女還六月卒於戲陽殯於/絳未葬晉侯飲酒樂膳宰屠蒯趨入請佐公使)
　(尊許之而遂酌以飲工曰女為君耳將司聰也辰在/子卯謂之疾日君徹晏樂學人舍業為疾故也君之)
　(卿佐是為股肱股肱或虧何痛如之女弗聞而樂是/不聰也又飲外嬖嬖叔曰女為君目將司明也服以)
　(旌禮禮以行事事有其物物有其容今君之容非其/物也而女不見是不明也亦自飲也曰味以行氣氣)
　(以實志志以定言言以出令臣實司味二御失官而/君弗命臣之罪也公説徹酒初公欲廢知氏而立其)
　(外嬖為是悛而正秋八月/使荀躒佐下軍以説焉)
秋仲孫貜如齊
(左傳孟僖子如齊殷聘禮也杜氏曰自叔老聘齊至今/二十年禮意久曠今脩盛聘以無忘舊好髙氏曰此暨)
(齊平之故也齊平而不來聘則著/齊輕公非特居鄆時也其來久矣)
冬築郎囿
(左傳書時也季平子欲其速成也叔孫昭子曰詩曰經/始勿亟庶民子來焉用速成其以勦民也無囿猶可無)
(民其可乎襄陵許氏曰公内制于强臣引輕于大國亂/亡危辱兆矣是之弗慮而築郎囿知公之志日以荒也)
(張氏曰以左傳觀之有以見意如逢其君以耳目之娛/而竊其權昭公安之而不悟也人君於此可不戒哉家)
(氏曰桓四年公狩于郎莊三十一年築臺于郎今復築/郎以為囿非以為講武之處特以為游觀之地耳是時)
(三家用事魯君擁虛器而猶興/築囿之役其為季氏敺民矣)
(巳景王十/已三年)十年(晉平二十六卒齊景十六衛靈三蔡靈/十一鄭簡三十四曹武一十三陳滅把)
(平四宋平四十四卒秦哀/五楚靈九吳夷末十二)
春王正月
　附録(左傳春王正月有星出于婺女鄭裨竈言于子/産曰七月戊子晉君將死今兹歲在顓頊之虛)
　(姜氏任氏實守其地居其維首而有妖星焉告邑姜/也邑姜晉之妣也天以七紀戊子逢公以登星斯於)
　(是乎出吾/是以譏之)
夏齊欒施來奔
(左傳齊惠欒髙氏皆耆酒信内多怨彊於陳鮑氏而惡/之夏有告陳桓子曰子旗子良將攻陳鮑亦告鮑氏桓)
(子授甲而如鮑氏遭子良醉而騁遂見文子則亦授甲/矣使視二子則皆將飲酒桓子曰彼雖不信聞我授甲)
(則必逐我及其飲酒也先伐諸陳鮑方睦遂伐欒髙氏/子良曰先得公陳鮑焉往遂伐虎門晏平仲端委立於)
(虎門之外四族召之無所往其徒曰助陳鮑乎曰何善/焉助欒髙乎曰庸愈乎然則歸乎曰君伐焉歸公召之)
(而後入公卜使王黒以靈姑銔率吉請斷三尺焉而用/之五月庚辰戰于稷欒髙敗又敗諸莊國人追之又敗)
(諸鹿門欒施髙彊來奔陳鮑分其室晏子謂桓子必致/諸公讓德之主也讓之謂懿德凡有血氣皆有爭心故)
(利不可强思義為愈義利之本也藴利生孽姑使無藴/乎可以滋長桓子盡致諸公而請老于莒桓子召子山)
(私具幄幕器用從者之衣屨而反棘焉子商亦如之而/反其邑子周亦如之而與之夫于反子城子公公孫捷)
(而皆益其禄凡公子公孫之無禄者私分之邑國之貧/約孤寡者私與之粟曰詩云陳錫載周能施也桓公是)
(以霸公與桓子莒之旁邑辭穆孟姬為之請髙唐陳氏/始大髙氏曰欒施與髙强以兵攻君宫欲伐君以伐陳)
(鮑遂與君戰不勝而來奔此罪大矣不書髙强非卿故/也魯方通聘而受其奔亡之臣非義也髙氏曰公羊)
(以為晉臣葢見晉/有欒氏而誤爾)
秋七月季孫意如叔弓仲孫貜帥師伐莒
(左傳秋七月平子伐莒取郠獻俘始用人於亳社臧武/仲在齊聞之曰周公其不饗魯祭乎周公饗義魯無義)
(詩曰德音孔昭視民不佻佻之/謂甚矣而壹用之將誰福哉)
　前已舍中軍矣曷為猶以三卿並將乎季氏毁中軍
　四分公室擇其二二家各有其一至是季孫身為主將
　二子各率一軍為之副(王氏曰經書三卿而傳止/書平子則季孫主兵而叔)
　(仲副之也家氏曰叔弓非叔孫氏乃臨事所置之師/項氏曰既舍中軍公室無兵每有征役三家各將其)
　(兵以行經皆據實並書伐莒之役三家並將獨叔孫/氏之兵使叔弓帥之此可見叔孫舍之賢雖曰家徒)
　(然猶使公/臣帥之也)則三軍固在其曰舍之者特欲中分魯國
　之衆為己私耳以為復古則誤矣襄公以來既作三
　軍地皆三家之土民皆三家之兵每一軍出各將其
　所屬而公室無與焉是知雖舍中軍而三卿並將舊
　額固存矣(王氏箋義曰三子伐莒皆書者惡其專國/而公不得為政也髙氏曰是時魯間晉之)
　(衰故三卿帥師同伐莒欲一舉滅之而三卿擅以為/己功也杜氏曰取郠不書公見討于平丘故諱之陳)
　(氏曰内取邑悉書於是取郠不書不足詳也由是定/六年取鄭匡不書哀元年取晉棘蒲不書○廬陵李)
　(氏曰陳氏云鞌之戰書季孫行父臧孫許叔孫僑如/公孫嬰齊葢二卿之將佐也今舍中軍矣曷為書三)
　(卿帥師葢四分公室季氏擇二叔弓佐意如序於仲而/孫貜之上而叔孫婼居守也自是訖春秋魯有四卿)
　(權歸三家此説得之又曰左氏用人於/亳社之説事不經見恐魯未必至此)
戊子晉侯彪卒
(左傳戊子晉平公卒鄭伯如晉/及河晉人辭之游吉遂如晉)
九月叔孫舍如晉葬晉平公
(左傳九月叔孫婼齊國弱宋華定衛北宫喜鄭罕虎許/人曹人莒人邾人滕人薛人杞人小邾人如晉葬平公)
(也鄭子皮將以幣行子産曰喪焉用幣用幣必百兩百/兩必千人千人至將不行不行必盡用之幾千人而國)
(不亡子皮固請以行既葬諸侯之大夫欲因見新君叔/孫昭子曰非禮也弗聽叔向辭之曰大夫之事畢矣而)
(又命孤孤斬焉在衰絰之中其以嘉服見則喪禮未畢/其以喪服見是重受弔也大夫將若之何皆無辭以見)
(子皮盡用其幣歸謂子羽曰非知之實難將在行之夫/子知之矣我則不足書曰欲敗度縱敗禮我之謂矣夫)
(子知度與禮矣我實縱欲而不能自克也昭子至自晉/大夫皆見髙彊見而退昭子語諸大夫曰為人子不可)
(不慎也哉昔慶封亡子尾多受邑而稍致諸君君以為/忠而甚寵之將死疾于公宫輦而歸君親推之其子不)
(能任是以在此忠為令德其子弗能任罪猶及之難不/慎也喪夫人之力棄德曠宗以及其身不亦害乎詩曰)
(不自我先不自我後其是之謂乎廬陵李氏曰平公在/位二十五年有溴梁祝柯澶淵商任沙隨夷儀重丘澶)
(淵于宋澶淵于虢之㑹盟是時承悼公之後諸侯/亦和但除祝柯圍齊無貶之外其餘皆無足取也)
十有二月甲子宋公成卒
(左傳冬十二月宋平公卒初元公惡寺人栁欲殺之及/喪栁熾炭于位將至則去之比葬又有寵杜氏曰無冬)
(闕文○汪氏曰何休謂昭公取吳孟子之年故貶之非/也桓公四年七年削秋冬而貶之則皆不書事與月此)
(年書十二月宋公卒而脱冬一字則傳受承誤/而漏之耳况經無取孟子之文安得妄説耶)
(庚景王十/午四年)十有一年(晉昭公夷元年齊景十七衛靈四/蔡靈十二弑鄭簡三十五曹武二)
(十四陳滅杞平五宋元公佐元/年秦哀六楚靈十吳夷末十三)
春王二月叔弓如宋葬宋平公
(髙氏曰卿共盟主之葬猶可言/也卿共同列之葬非禮甚矣)
夏四月丁巳楚子䖍誘蔡侯般殺之于申
(左傳景王問于萇𢎞曰今兹諸侯何實吉何實/凶對曰蔡凶此蔡侯般弑其君之歲也嵗在豕)
(韋弗過此矣楚將有之然壅也歲及大梁蔡復/楚凶天之道也楚子在申召蔡靈侯靈侯將徃)
(蔡大夫曰王貪而無信唯蔡於感今幣重而言/甘誘我也不如無往蔡侯不可三月丙申楚子)
(伏甲而饗蔡侯於申醉而執之夏四月丁巳殺/之刑其士七十人公羊傳楚子䖍何以名絶曷)
(為絶之為其誘討也此討賊也雖誘之則曷為/絶之懐惡而討不義君子不與也穀梁傳稱時)
(稱月稱日稱/地謹之也)
楚公子棄疾帥師圍蔡
(左傳公子棄疾帥師圍蔡韓宣子問於叔向曰楚其克/乎對曰克哉蔡侯獲罪於君而不能其民天將假手於)
(楚以斃之何故不克然肸聞之不信以幸不可再也楚/王奉孫吳以討於陳曰將定而國陳人聽命而遂縣之)
(今又誘蔡而殺其君以圍其國雖幸而克必受其咎弗/能久矣桀克有緡以喪其國紂克東夷以隕其身楚小)
(位下而亟暴于二王能無咎乎天之假助不善非祚之/也厚其凶惡而降之罸也且譬之如天其有五材而將)
(用之力盡而敝之是以無拯不可没振陳氏曰滅不言/圍此言圍所以病晉也韓起合八國之大夫于厥憖以)
(謀救蔡而蔡卒滅於楚言圍所以病晉也前年棄疾奉/孫吳圍陳已而滅陳曷不於此焉病晉合八國于厥憖)
(而不能/師甚矣)
　左氏曰楚子在申召蔡侯其大夫曰王貪而無信幣
　重言甘誘我也不如無往蔡侯不可楚子伏甲饗般
　於申執而殺之此討賊也雖誘殺之宜若無罪春秋
　深惡楚子貶而稱名何也世子般弑其君諸侯與通
　㑹盟十有三年矣(汪氏曰襄三十年般弑景公而楚/立昭元年使大夫㑹虢四年同)
　(子諸侯㑹申又㑹伐吳五年再㑹伐吳今按晉人請/負芻於晉曰若以為有罪則君列諸㑹矣雖大逆之)
　(罪萬世不貸然楚䖍屢寵之以㑹禮今利其國顧用/詭謀詐計醉以酒而戕之惡在其為討賊哉楚莊殺)
　(徵舒猶曰假討賊之義今/此直誘殺蔡侯非討賊也)是忘其為亂賊而莫之
　覺也楚子若以大義唱天下奉詞致討執般於蔡討
　其弑父之罪而在宫者無赦焉討其弑君之罪而在
　官者無赦焉(汪氏曰謂討其與弑君父之人凡聞乎/故者皆誅之而不赦非謂在官在宫者)
　(盡誅/之也)殘其身瀦其宫室謀於蔡衆置君而去雖古之
　征暴亂者不越此矣又何惡乎今䖍本心欲圖其國
　不為討賊舉也而又挾欺毁信重幣甘言詐誘其君
　執而殺之肆行無道貪得一時流毒於後棄疾以是
　殺戎蠻商鞅以是紿(徒亥/反)魏將(史記商君傳秦孝公公/使鞅將而伐魏魏使)
　(子卬將而擊之軍既相拒鞅遺卬書曰吾始與公子/驩今俱為兩國將不忍相攻欲與公子面相見盟樂)
　(飲而罷兵卬以為然乃與㑹盟而/飲鞅伏甲襲卬虜之大破魏師)秦人以是刧懷王
　(史記楚世家秦昭王遺懷王書曰願與君王㑹武關/面相約結盟而去乃詐令將軍伏兵武闗號秦王楚)
　(王至則閉闗遂/與西至咸陽)傾危成俗天下大亂劉項之際死者
　十九聖人深惡楚䖍而名之也其慮逺矣後世誅討
　亂臣者或畏其强或幸其弱不以大義興師至用詭
　謀詐力徼倖勝之若事之捷反側皆懼苟其不捷適
　足長亂如代宗之圖思明(通鑑乾元元年史思明既/降李光弼以其終當叛亂)
　(勸上以烏承恩為范陽節度副使令圖思/明承恩至范陽謀泄思明殺承恩及其黨)憲宗之紿
　王弁(通鑑元和十四年沂州役卒王弁作亂朝廷議/興兵討之恐青鄆相扇繼變乃用曹華為沂海)
　(觀察使除弁開州刺史賜告身中使給之弁即日發/所在减其導從遂械繫斬東市華至許圍沂卒千二)
　(百盡殺之司馬公曰楚子䖍誘殺蔡侯般彼列國也/孔子猶深貶之惡其誘討也况為天子而誘匹夫乎)
　昧於春秋垂戒之㫖矣(陸氏曰般弑君父之賊也誘/而殺之何為其不可乎楚子)
　(内利其國外託討罪故不許其誘而責其詐也夫以/大國之力而討小國之逆當聲其罪而伐之倡大義)
　(於天下今乃誘而殺之雖當討賊實取其國蔡侯之/罪自不容誅楚子之惡亦已甚矣棄疾不能諫止又)
　(帥師圍蔡此不待貶絶而惡見者也髙氏曰蔡般弑/逆之罪雖義當討而楚子亦弑逆之賊也以賊討賊)
　(何辨曲直况楚子非真治般志在滅蔡也故春秋書/楚子䖍蔡侯般同斥其名以見其罪同又曰楚滅陳)
　(易滅蔡難此書圍蔡者般出㑹而世子有守尚能有/拒且望中國諸侯之救也陳氏曰諸侯之罪非滅同)
　(姓不名邾文公用鄫子未嘗名之楚䖍何以名以蠻/荆殺中國甚矣蔡般夫人之所得討也曷為謂之蠻)
　(荆殺中國楚子假大義以號于天下放陳公子殺蔡/侯於是滅陳蔡是之謂討賊歟殺中國之君大夫歟)
　(國君見殺者如鄫子戎蠻子恒不名蔡侯何以名自/楚商臣而下弑父無討者必若蔡般殺以他故而後)
　(見焉爾/故名之)
五月甲申夫人歸氏薨
(左傳五月齊歸薨杜氏曰胡女歸姓汪氏曰襄三十一/年左傳敬歸之姊齊歸則襄公之妾也妾母稱夫人義)
(見成風/薨葬)
大蒐于比蒲
(左傳非禮也公羊傳大蒐者簡/車徒也何以書葢以罕書也)
　其曰大蒐越禮也(髙氏曰大云者僭天子之制也八/年書蒐此書大蒐見三家益强車)
　(徒日衆也夫蒐雖素定然公以夫人之喪不自臨也/而大蒐不廢則是三家者以馳騁田獵間君喪也王)
　(氏箋義曰蒐于紅夫子黜三家之盛故不言大/今君有大喪三家復大蒐於比蒲故書曰大蒐)君有
　重喪國不廢蒐不忌君也(劉氏曰何以書譏何譏爾/夫人薨而大蒐非禮也)
　三綱軍政之本君執此以馭其下臣執此以事其上
　政之大本於是乎在君有三年之慼而國不廢一日
　之蒐(家氏曰歸氏雖非嫡母魯君既尊以夫人之稱/禮則當從大喪之制今也蒐不為輟是强家之)
　(不忌君故智者知公室之將卑乾侯之禍不旋踵而/作春秋繼夫人薨而書大蒐以其同在此一月之内)
　(也/)則無本矣然則君有重喪喪不貳事以簡車徒為
　非禮也乃有身從金革而無避者(禮記曽子問子夏/曰三年之喪卒哭)
　(金革之事無辟也者非與子曰昔者魯公伯禽有/為為之也今以三年之喪從其利者吾弗知也)獨
　何歟曰喪不貳事大比而簡車徒則廢其常可也有
　門庭之寇而宗廟社稷之存亡繫焉必從權制而無
　避矣伯禽服喪(臨川吳氏曰/服武王之喪)徐夷並興至于東郊出
　戰之師與築城之役同日並舉度緩急輕重葢有不
　得已焉者矣晉王克用薨梁兵壓境而莊宗決勝於
　夾寨(五代史唐紀天祐五年克用卒長子存朂即王/位梁夾城兵聞晉有大喪頗懈王乃出兵上黨)
　(直抵夾寨分兵為三道/鼓譟而入梁軍大敗)周太祖殂契丹入冦而世宗
　接戰于髙平(五代史東漢世家顯德元年太祖崩世/宗即位劉旻聞太祖晏駕請兵于契丹)
　(契丹以十萬助旻旻自將兵三萬趨潞/州世宗親征與旻戰于髙平漢兵敗績)若此者君行
　為顯親非不顧也臣行為愛君非不忌也惟審於緩
　急輕重之宜斯可矣(汪氏曰君有喪既葬卒哭而服/王事大夫士既葬卒哭弁絰帶)
　(從金革之事惡有小君之喪/未葬而不廢講武之常事乎)
仲孫貜㑹邾子盟于祲祥
(左傳孟僖子㑹邾莊公盟于祲祥脩好禮也泉丘人有/女夢以其帷幕孟氏之廟遂奔僖子其僚從之盟于清)
(丘之社曰有子無相棄也僖子使助薳氏之簉反自祲/祥宿于薳氏生懿子及南宫敬叔於泉丘人其僚無子)
(使字敬叔王氏曰季孫當昭公有喪而講蒐禮仲孫背/齊歸之殯而從㑹盟魯之臣子於君親盡矣髙氏曰始)
(也盟蔑盟趡是魯君親與之盟今公雖以夫人之喪使/貜㑹盟自是何忌盟拔州仇何忌盟句繹是吾大夫與)
(君盟魯邾之强弱斷可知矣雖與邾盟以脩好然魯人/之志必欲滅邾而後已此盟豈可信邪汪氏曰自邾倚)
(齊靈屢致兵於魯魯藉晉霸之力溴梁祝柯兩執邾子/又取其田既而魯納庶其畀我之奔邾受臧紇之奔仇)
(隙益深至同盟重丘齊晉既睦襄二十八年邾君來朝/昭元年魯㑹悼公之葬是以此盟祲祥以脩好也○趙)
(氏曰左氏云禮也按春秋盟㑹是/常何獨於有畏之時而稱得禮)
秋季孫意如㑹晉韓起齊國弱宋華亥衛北宫佗鄭
罕虎曹人把人于厥憖
(左傳楚師在蔡晉荀吳謂韓宣子曰不能救陳又不能/救蔡物無以親晉之不能亦可知也已為盟主而不恤)
(亡國將焉用之秋㑹于厥憖謀救蔡也鄭子皮將行子/産曰行不逺不能救蔡也蔡小而不順楚大而不德天)
(將棄蔡以壅楚盈而罰之蔡必亡矣且喪君而能守者/鮮矣三年王其有咎乎美惡周必復王惡周矣晉人使)
(狐父請蔡/于楚弗許)
　按左氏楚師在蔡晉荀吳曰不能救陳又不救蔡物
　無以親己為盟主而不恤亡國將焉用之㑹于厥憖
　謀救蔡也使狐父請蔡于楚弗許(杜氏曰不書/救蔡不果救)文十
　五年晉靈公帥八國之諸侯盟于扈春秋畧而不序
　者謀伐齊而不克定其亂也襄公三十年叔孫豹㑹
　十二國之大夫于澶淵諸國之大夫皆稱人魯卿諱
　而不書者視蔡亂而不能討其賊也今楚將滅蔡請
　于楚而弗許晉之不能亦可知矣曷為諸國猶序而
　大夫無貶乎扈之盟晉侯受賂弗克而還(音/旋)諸侯畧
　而不序亡義利之分也澶淵之㑹謀救宋災而不討
　蔡罪大夫貶而稱人魯卿諱而不書失重輕之别也
　亡義利之分為不仁失重輕之别為不智今晉與諸
　侯心欲救蔡而力弗加焉則無惡也凡此見春秋明
　義利審重輕以恕待人而不求其備矣(襄陵許氏曰/蔡能嬰城堅)
　(不下楚此易助也厥憖合天下之兵畏不敢救遣使/請命示之不能使楚益驕有以量中國之力而卒取)
　(之此韓起之罪也汪氏曰春秋書八國大夫㑹厥憖/於楚師圍蔡之後滅蔡之前則中國失救患之義雖)
　(微傳其事著矣夫恃强幷弱春秋之常也故厥憗之/大夫不能救蔡不待貶絶而罪惡見臣弑君子弑父)
　(非常之變也故于扈之諸侯澶淵之/大夫不能討賊必待貶絶以見罪惡)
　附録(左傳單子會韓宣子于戚視下言徐叔向曰單/子其將死乎朝有著定㑹有表衣有禬帶有結)
　(㑹朝之言必聞于表著之位所以昭事序也視不過/結禬之中所以道容貌也言以命之容貌以明之失)
　(則有闕今單子為王官伯而命事於㑹視不登帶言/不過步貌不道容而言不昭矣不道不共不昭不從)
　(無守/氣矣)
九月己亥葬我小君齊歸
(左傳葬齊歸公不慼晉士之送葬者歸以語史趙史趙/曰必為魯郊侍者曰何故曰歸姓也不思親祖不歸也)
(叔向曰魯公室其卑乎君有大喪國不廢蒐有三年之/喪而無一日之慼國不恤喪不忌君也君無慼容不顧)
(親也國不忌君君不顧親能無卑乎殆/其失國公羊傳齊歸者何昭公之母也)
冬十有一月丁酉楚師滅蔡執蔡世子有以歸用之
(左傳冬十一月楚子滅蔡用隱大子于岡山申無宇曰/不祥五牲不相為用况用諸侯乎王必悔之公羊傳此)
(未踰年之君也其稱世子何不君靈公不成其子也不/君靈公則曷為不成其子誅君之子不立非怒也無繼)
(也惡乎用之用之防也其用之防奈何葢以築防也穀/梁傳此子也其曰世子何也不與楚殺也一事註乎志)
(所以惡/楚子也)
　内入國而以其君來外滅國而以其君歸皆服而以
　之易詞也既書滅蔡矣又書執蔡世子有者世子無
　降服之狀强執以歸而虐用之也(陳氏曰滅而以歸/未有言執者言執)
　(弗臣之之辭也是故均之為滅國也嘗臣之矣書以/沈子嘉歸殺之未嘗臣之也書曰執蔡世子有以歸)
　(用/之)或以為未踰年之君其稱世子者不君靈公故不
　成其子非也楚䖍殺蔡般棄疾圍其國凡八月而見
　滅世子在窮迫危懼之中固未暇立乎其位(孫氏曰/言世子)
　(有者有未立也公殺國圍有窮迫/危懼以至于死此未立可知也)安得以為未踰年
　之君而稱子也假使立乎其位而般死於楚其喪未
　至不歛不葬世子亦不成乎為君矣然世子繼世有
　國之稱必以此稱蔡有者父母之仇不與共天下與
　民守國效死不降至於力屈就擒虐用其身而不顧
　也則有之為世子之道得矣(劉氏曰世子猶世世子/也靈公弑其君其子非)
　(正也曷為與之繼世春秋之設辭也非其人之謂也/葢其道之謂也楚子䖍誘蔡侯般殺之世子有守國)
　(楚師圍之八月而克之不能服於是乎虐用之古者/父母之仇不與共天下寢苫枕戈終身則有之為者)
　(盡於世子矣髙氏曰楚子滅陳蔡皆稱師者著其無/道恃衆强滅之也四月圍而十一月方滅者世子有)
　(之力也滅國而用世子者怒其拒師之久也用之者/以為牲也夫蔡本中國之諸侯乃背中國而即蠻荆)
　(必以蠻荆為可恃也今蔡侯既為楚人所誘而殺之/又從而滅其國其世子又為所執而虐用之以絶其)
　(世然則從楚何補於蔡哉此萬世人君之戒也楚子/誘人君而殺之乘人之喪而滅之執其嫡嗣而歸用)
　(之此不道之甚聖人所以詳録之者非專罪楚人也/乃所以罪吾中國王綱既墜伯統又絶諸侯莫敢救)
　(致狂楚之自恣一至於此也然則向戌之謀實何利/於中國哉師氏曰春秋書滅國多矣未有如此其暴)
　(者聖人詳其始末而記之書誘書殺書圍書執書用/葢以傷中國之微而深惡夷楚之暴也汪氏曰申無)
　(宇稱用諸侯則世子有已嗣君位矣特以其父誘死/于外其國被圍于内狼狽憂虞未能備為君之禮其)
　(書世子者又以著世嫡之正也○劉氏曰公羊云其/稱世子何不君靈公不成其子也予謂不成其子而)
　(稱世子義與文反鄭忽亦稱世子豈復不成其子哉/又曰用之築防此似兒戲非可信也廬陵李氏曰有)
　(之稱世子公羊以為此未踰年之君宜稱子今不君/靈公故不成其子也誅君之子不立非怒也無繼也)
　(此説胡氏已辨之矣穀梁以為不與楚殺也其注尤/無意義獨胡氏主劉氏之言為得之其用之之義左)
　(氏以為祭山范氏以為祭社公羊以為用之/築防何氏曰持其足以頭築防也左氏是)
　附録(左傳十二月單成公卒○楚子城陳蔡不羮使/棄疾為蔡公王問于申無宇曰棄疾在蔡何如)
　(對曰擇子莫如父擇臣莫如君鄭莊公城櫟而寘子/元焉使昭公不立齊桓公城穀而寘管仲焉至于今)
　(頼之臣聞五大不在邊五細不在庭親不在外羈不/在内今棄疾在外鄭丹在内君其少戒王曰國有大)
　(城何如對曰鄭京櫟實殺曼伯宋蕭亳實殺子游齊/渠丘實殺無知衛蒲戚實出獻公若由是觀之則害)
　(於國末大必折尾/大不掉君所知也)
(辛景王十/未五年)十有三年(晉昭二齊景十八衛靈五蔡滅鄭/簡三十六卒曹武二十五陳滅杞)
(平六宋元二秦哀七楚/靈十一吳夷末十四)
春齊髙偃帥師納北燕伯于陽
(左傳春齊髙偃納北燕伯欵于唐因其衆也公羊傳伯/于陽者何公子陽生也子曰我乃知之矣在側者曰子)
(茍知之何以不革曰如爾所不知何春秋之信史也其/序則齊桓晉文其㑹則主㑹者為之也其詞則丘有罪)
(焉爾穀梁傳納者内不受也燕伯之不名何也不以髙/偃挈燕伯也杜氏曰三年燕伯出奔齊今因唐衆欲納)
(之故得先入唐不言于燕未得國都也偃髙奚𤣥孫陽/即唐燕别邑中山有唐燕茅堂胡氏曰諸侯失國諸侯)
(納之正也大夫納之非也高氏曰三年北燕伯出奔齊/六年齊將納之而不果欵播越在外葢十年矣不能自)
(復而藉齊之力僅能納之于别邑而已失國之難反如/此張氏曰燕伯出奔名而納之不名其罪未至如衛朔)
(鄭突家氏曰燕伯入陽與衛獻入夷儀皆以亂臣迫逐/而出因大國之力以入于其邑皆不名所以正君臣之)
(分陳氏曰于陽内弗受也衛侯朔入衛不言納納頓子/不言奔奔且言納者北燕伯欵衛世子蒯瞶也是内弗)
(受之辭也○劉氏曰公羊云伯于陽者公子陽生也非/也公羊謂孔子作春秋用百二十國寶書豈悉如此殘)
(缺/乎)
三月壬申鄭伯嘉卒
(左傳三月鄭簡公卒將為葬除及游氏之廟將毁焉子/太叔使其除徒執用以立而無庸毁曰子産過女而問)
(何故不毁乃曰不忍廟也諾將毁矣既如是子産乃使/辟之司墓之室有當道者毁之則朝而塴弗毁則日中)
(而塴子太叔請毁之曰無若諸侯之賔何子産曰諸侯/之賔能來㑹吾喪豈憚日中無損於賔而民不害何故)
(不為遂弗毁日中而葬君子謂子産於是乎知禮禮無/毁人以自成也髙氏曰鄭去中國即楚久矣至于簡公)
(乘晉悼之方興以國反正遂息諸侯之兵子産/相之薰然慈仁民蒙其惠蔚為春秋之賢諸侯)
夏宋公使華定來聘
(左傳夏宋華定來聘通嗣君也享之為賦蓼蕭弗知又/不答賦昭子曰必亡宴語之不懷寵光之不宣令德之)
(不知同福之不受將何以在髙氏曰公始以卿/共平公之葬故宋元公嗣位而即使來聘也)
　附録(左傳齊侯衛侯鄭/伯如晉朝嗣君也)
公如晉至河乃復
(左傳取郠之役莒人愬于晉晉有平公之喪未之治也/故辭公公子憖遂如晉穀梁傳季孫氏不使遂乎晉也)
(茅堂胡氏曰穀梁曰季孫氏不使遂乎晉也然公有夫/人齊歸之喪未及練祥而出行朝禮已不立矣雖微季)
(孫氏其能遂乎家氏曰魯受莒之叛臣叛邑敗其師伐/其國又取其地然皆季氏之所為明年晉人執意如亦)
(知罪之所在而公每至晉輒為所卻豈晉之諸/臣曲為季氏之地公有辭而不能以自伸歟)
　附録(左傳晉侯享諸侯子産相鄭伯辭於享請免喪/而後聽命晉人許之禮也晉侯以齊侯晏中行)
　(穆子相投壺晉侯先穆子曰有酒如淮有肉如坻寡/君中此為諸侯師中之齊侯舉矢曰有酒如澠有肉)
　(如陵寡人中此與君代興亦中之伯瑕謂穆子曰子/失辭吾固師諸侯矣壺何為焉其以中儁也齊君弱)
　(吾君歸不來矣穆子曰吾軍帥强禦卒乘競勸今猶/古也齊將何事公孫傁趨進曰日旰君勤可以出矣)
　(以齊/侯出)
五月葬鄭簡公
(左傳六月葬鄭簡公/杜氏曰三月而葬速)
楚殺其大夫成熊
(左傳楚子謂成虎若敖之餘也遂殺之或譖成虎於楚/子成虎知之而不能行書曰楚殺其大夫成虎懷寵也)
(家氏曰虎以猜忌信讒殺無罪/之大夫故以累上之辭書之)
　附録(左傳晉荀吳偽㑹齊師者假道於鮮虞遂入昔/陽秋八月壬午滅肥以肥子緜臯歸○周原伯)
　(絞虐其輿臣使曹逃冬十月壬申朔原輿人逐絞而/立公子跪尋絞奔郊○甘簡公無子立其弟過過將)
　(去成景公之族成景之族賂劉獻公丙申殺甘悼公/而立成公之孫鰌丁酉殺獻太子之傅庾皮之子過)
　(殺瑕辛于市及宫嬖綽王/孫没劉州鳩隂忌老陽子)
秋七月
冬十月公子憖出奔齊
(左傳季平子立而不禮於南蒯南蒯謂子仲吾出季氏/而歸其室於公子更其位我以費為公臣子仲許之南)
(蒯語叔仲穆子且告之故季悼子之卒也叔孫昭子以/再命為卿及平子伐莒克之更受三命叔仲子欲構二)
(家謂平子曰三命踰父兄非禮也平子曰然故使昭子/昭子曰叔孫有家禍殺適立庶故婼也及此若因禍以)
(斃之則聞命矣若不廢君命則固有著矣昭子朝而命/吏曰婼將與季氏訟書辭無頗季孫懼而歸罪於叔仲)
(子故叔仲小南蒯公子憖謀季氏憖告公而遂從公如/晉南蒯懼不克以費叛如齊子仲還及衛聞亂逃介而)
(先及郊聞費叛遂奔齊南蒯之將叛也其鄉人或知之/過之而歎且言曰恤恤乎湫乎攸乎深思而淺謀邇身)
(而逺志家臣而君圖有人矣哉南蒯枚筮之遇坤☷☷/之比☵☷曰黄裳元吉以為大吉也示子服惠伯曰即)
(欲有事何如惠伯曰吾嘗學此矣忠信之事則可不然/必敗外强内温忠也和以率貞信也故曰黄裳元吉黄)
(中之色也裳下之飾也元善之長也中不忠不得其色/下不共不得其飾事不善不得其極外内倡和為忠率)
(事以信為共供養三德為善非此三者弗當且夫易不/可以占險將何事也且可飾乎中美能黄上美為元下)
(美則裳參成可筮猶有闕也筮雖吉未也將適費飲鄉/人酒鄉人或歌之曰我有圃生之把乎從我者子乎去)
(我者鄙乎倍其鄰者恥乎已乎已乎非吾黨之士乎平/子欲使昭子逐叔仲小小聞之不敢朝昭子命吏謂小)
(待政於朝曰吾不為怨府陳氏曰奔辭有三公孫敖如/京師不至而復丙戌奔莒未將命之辭也公孫歸父如)
(晉還自晉至笙遂奔齊復命之辭也憖與南蒯謀季氏/告公而遂從公如晉南蒯以費叛憖還及郊未復命聞)
(亂遂奔齊季氏之出必將有以也則憖有奔焉耳高氏/曰季氏之臣南蒯將去季氏而立憖不克而以費叛憖)
(遂奔齊是以君子譏/其妄而哀其志也)
楚子伐徐
(左傳楚子狩于州來次于潁尾使蕩侯潘子司馬督囂/尹午陵尹喜帥師圍徐以懼吳楚子次于乾谿以為之)
(援雨雪王皮冠秦復陶翠被豹舄執鞭以出僕析父從/右尹子革夕王見之去冠被舍鞭與之語曰昔我先王)
(熊繹與吕級王孫牟燮父禽父並事康王四國皆有分/我獨無有今吾使人於周求鼎以為分王其與我乎對)
(曰與君王哉昔我先王熊繹辟在荆山篳路藍縷以處/草莽跋涉山林以事天子唯是桃弧棘矢以共禦王事)
(齊王舅也晉及魯衛王母弟也楚是以無分而彼皆有/今周與四國服事君王將唯命是從豈其愛鼎王曰昔)
(我皇祖伯父昆吾舊許是宅今鄭人貪頼其田而不我/與我若求之其與我乎對曰與君王哉周不愛鼎鄭敢)
(愛田王曰昔諸侯逺我而畏晉今我大城陳蔡不羮賦/皆千乘子與有勞焉諸侯其畏我乎對曰畏君王哉是)
(四國者專足畏也又加之以楚敢不畏君王哉工尹路/請曰君王命剥圭以為鏚柲敢請命王入視之析父謂)
(子革吾子楚國之望也今與王言如響國其若之何子/革曰摩厲以須王出吾刃將斬矣王出復語左史倚相)
(趨過王曰是良史也子善視之是能讀三墳五典八索/九丘對曰臣嘗問焉昔穆王欲肆其心周行天下將皆)
(必有車轍馬跡焉祭公謀父作祈招之詩以止王心王/是以𫉬没于祇宫臣問其詩而不知也若問逺焉其焉)
(能知之王曰子能乎對曰能其詩曰祈招之愔愔式昭/徳音思我王度式如玉式如金形民之力而無醉飽之)
(心王揖而入饋不食寢不寐數日不能自克以及于難/仲尼曰古也有志克己復禮仁也信善哉楚靈王若能)
(如是豈其辱於乾谿髙氏曰徐吴之姻國也楚人疾吴/故遷怒于徐既執其君又伐其國也廬陵李氏曰僖十)
(五年書楚人伐徐敗徐之後徐/世從楚至是再伐則以吴故也)
晉伐鮮虞
　左氏曰晉荀吴偽㑹齊師者假道鮮虞遂入昔陽故
　書晉伐鮮虞外之也楚奉孫吴討陳因以滅陳誘蔡
　般殺之因以滅蔡晉人視其殘虐莫能救則亦已矣
　而效其所為以伐人國是豈伯國所宜為者哉自春
　秋末世至於六國亡秦變詐並興傾危成俗河決魚
　爛不可壅而收之皆失信棄義之明騐也春秋謹嚴
　於此制治未亂拔本塞源之意豈曰過乎
(壬景王十/申六年)十有三年(晉昭三齊景十九衛靈六蔡平公/廬元年鄭定公寧元年曹武二十)
(六陳恵公吴元年杞平七宋元三/秦哀八楚靈二十弑吴夷末十五)
春叔弓帥師圍費
(左傳春叔弓圍費弗克敗焉平子怒令見費人執之以/為囚俘冶區夫曰非也若見費人寒者衣之飢者食之)
(為之令主而共其乏困費來如歸南氏亡矣民將叛之/誰與居邑若憚之以威懼之以怒民疾而叛為之聚也)
(若諸侯皆然費人無歸不親南氏/將焉入矣平子從之費人叛南氏)
　費内邑也命正卿為主將舉大衆圍其城若敵國然
　者家臣强大夫弱也語不云乎有一言而可以終身
　行之者其恕矣夫己所不欲勿施於人所惡於下者
　毋以事上也所惡於上者毋以使下也然後家齊而
　國治矣季孫意如以所惡於下者事其上而不忠於
　其君以所惡於上者使其下而不禮於其臣出乎爾
　者反乎爾宜南蒯之及此也春秋之法不書内叛反
　求諸已而已矣其書圍費欲著其實不没之也(陸氏/曰凡)
　(家臣以邑叛悉不書叛但書大夫圍之則邑叛可知/矣且罪大夫無政而使家臣得專邑以叛也克之不)
　(書本非他國之邑也髙氏曰費季氏邑也叔弓帥師/圍之見家臣之强季氏之無君也家臣以邑叛不以)
　(君命而使大夫討之如是則大夫非魯之大夫也季/氏之大夫也師非魯之師也季氏之師也如是而欲)
　(討蒯不思之甚也○劉氏曰使周之王必無廢文武/之法無過失之道諸侯雖大國孰敢慢諸侯必無僭)
　(天子其大夫孰陵大夫必無脅其君其陪臣孰叛故/南蒯雖以費入齊而春秋未以叛誅蒯非寛蒯弗誅)
　(也事有本末法有原委季氏未得以叛名蒯其不正/相乘非一日之積正己而物正此之謂王者之術汪)
　(氏曰經書帥師圍内邑者五圍棘者復汶陽田而棘/不服也圍費圍鄆兩圍郈者家臣强而以邑叛也復)
　(本國之邑而書之如攻他國之邑者譏不能修德以/服其民也討本邑之叛而書之如復舊邑者譏不能)
　(正己以馭其臣也故曰治人不/治反其智其身正而天下歸之)
夏四月楚公子比自晉歸于楚弑其君䖍于乾谿
(左傳楚子之為令尹也殺大司馬薳掩而取其室及即/位奪薳居田遷許而質許圍蔡洧有寵於王王之滅蔡)
(也其父死焉王使與於守而行申之㑹越大夫戮焉王/奪鬬韋龜中犨又奪成然邑而使為郊尹蔓成然故事)
(蔡公故薳氏之族及薳居許圍蔡洧蔓成然皆王所不/禮也因羣喪職之族啟越大夫常壽過作亂圍固城克)
(息舟城而居之觀起之死也其子從在蔡事朝吳曰今/不封蔡蔡不封矣我請試之以蔡公之命召子干子晳)
(及郊而告之情强與之盟入襲蔡蔡公將食見之而逃/觀從使子干食坎用牲加書而速行已徇於蔡曰蔡公)
(召二子將納之與之盟而遣之矣將師而從之蔡人聚/將執之辭曰失賊成軍而殺余何益乃釋之朝吳曰二)
(三子若能死亡則如違之以待所濟若求安定則如與/之以濟所欲且違上何適而可衆曰與之乃奉蔡公召)
(二子而盟于鄧依陳蔡人以國楚公子比公子黑肱公/子棄疾蔓成然蔡朝吳帥陳蔡不羮許葉之師因四族)
(之徒以入楚及郊陳蔡欲為名故請為武軍蔡公知之/曰欲速且役病矣請藩而已乃藩為軍蔡公使須務牟)
(與史俾先入因正僕人殺太子禄及公子罷敵公子比/為王公子黑肱為令尹次于魚陂公子棄疾為司馬先)
(除王宫使觀從從師于乾谿而遂告之且曰元歸復所/後者劓師及訾梁而潰王聞羣公子之死也自投于車)
(下曰人之愛其子也亦如余乎侍者曰甚焉小人老而/無子知擠于溝壑矣王曰余殺人子多矣能無及此乎)
(右尹子革曰請待于郊以聽國人王曰衆怒不可犯也/曰若入于大都而乞師于諸侯王曰皆叛矣曰若亡于)
(諸侯以聽大國之圖君也王曰大福不再祇取辱焉然/丹乃歸于楚王沿夏將欲入鄢芉尹無宇之子申亥曰)
(吾父再奸王命王弗誅惠孰大焉君不可忍惠不可棄/吾其從王乃求王遇諸棘圍以歸夏五月癸亥王縊于)
(芉尹申亥氏申亥以其二女殉而葬之公羊傳此弑其王/君其言歸何歸無惡于弑立也歸無惡于弑立者何靈)
(為無道作乾谿之臺三年不成楚公子棄疾脅比而立/之然後令于乾谿之役曰比已立矣後歸者不得復其)
(田里衆罷而去之靈王經而死穀梁傳自晉晉有奉焉/爾歸而弑不言歸言歸非弑也歸一事也弑一事也而)
(遂言之以比之歸弑比不弑也弑君者日不/日比不弑也杜氏曰乾谿在譙國城父縣南)
　楚師伐徐楚子䖍次於乾谿為之援公子棄疾君陳
　蔡主方城之外有觀從者率羣失職以棄疾命召比
　于晉既至脅比而立之令于乾谿曰先至者復其田
　里師潰而歸楚子經而死或曰昭元年楚䖍弑立比
　出奔晉十三年比歸而䖍縊于棘圍則比未嘗一日
　北面事䖍為之臣䖍又弑立固非比之君矣而書曰
　比弑其君䖍何也曰凡去國出奔而君不以為臣則
　晉於欒盈是也(事見左傳襄/公二十一年)臣不以為君則公子鱄
　於衛是也(事見左傳襄/公二十七年)若去國雖久而爵禄有列於
　朝出入有詔於國(禮記曲禮注君不絶其祖祀復立/其族卿大夫吉凶往來相赴告)
　不掃其墳墓不收其田里不繫纍其宗族即君臣之
　分猶在也比雖奔晉而晉人以羇待比以國㡳(音/旨)禄
　固楚之亡公子也楚又未嘗錮之如晉之於欒盈比
　又未嘗不向楚而坐如子鮮之於衛安得以為比非
　楚臣而䖍非比之君乎春秋書比弑其君䖍明於君
　臣之義也(資中黄氏曰比立時靈玉未死使靈/王若得復國則比自是首惡無疑)或曰
　䖍弑郟敖以立比之𫉬罪豈其無討賊之心而徒貪
　夫位歟曰春秋罪比不明乎君臣之義不責其無討
　賊之心夫比雖當次及之序而棄疾亦居楚國之常
　以取國言之比具五難而棄疾有五利此事之變也
　為比者宜乎效死不立若國有所歸為曹子臧魯叔
　肸不亦善乎不然身居令尹都貴戚之卿為社稷鎮
　亂不自已亦可也今乃脅於勢而忘其守怵於利而
　忘其義被之大惡欲辭而不可得矣為人臣而不知
　春秋守經事而不知其宜遭變事而不知其權者若
　此類是也悲夫聖人垂戒之意明矣(蘇氏曰比將為/君不曰楚比而)
　(曰公子比何也比之歸非其謀也亂始於觀從而成/於棄疾以比為名而已比迫於觀從而以身許之以)
　(致䖍死則比雖不弑而弑君之名比尸之矣比之歸/也䖍猶在楚其不曰入何也觀從召之蔡人與之楚)
　(人不拒則比之歸無難矣髙氏曰先書比歸者明在/外本無弑君之心也及其以棄疾之請遂有得位之)
　(心故復言弑者正比之首惡也既曰歸於楚又曰弑/於乾谿者非比親弑之也加之罪耳比奔晉十三年)
　(矣其能一旦自外歸而弑其君乎然棄疾脅比而立/䖍自縊而死若比不從棄疾之脅則䖍未必死棄疾)
　(不得比則無以濟其亂比見利而動遽欲為君則成/䖍之縊者比也比效死不立則可矣既立又焉得避)
　(是名哉若使人之受其名也已享其利則後世姦人/茍有藉口以濟其私者莫不皆寘力焉故聖人正名)
　(比之弑君所以絶後世姦人之禍也家氏曰䖍雖簒/弑之賊然賊可討而不可代也代之則與之俱為簒)
　(弑之人春秋之義必有所不容矣始䖍之簒有能仗/大義而殺之求郟敖之後而立之則殺者為義簒者)
　(為賊從討州吁無知之例可也及今而後殺之又代/居其位不得謂之討賊矣比雖未嘗事䖍然䖍兄也)
　(比弟也䖍君楚國比自外歸為君而䖍死不曰弑君/可乎○汪氏曰公羊云歸無惡於弑立夫弑逆大惡)
　(聖人不以妄加於人豈以無惡而稱弑乎穀梁亦云/言歸非弑也弑君者日不日比不弑也然里克商人)
　(陳乞之弑皆不日豈皆不弑乎穀梁於許買之弑則/曰日弑正卒也正卒則正不弑也或日或不日皆曰)
　(不弑若何而明之哉今考之經齊連稱管至父弑諸/兒而立無知為君則書曰無知弑君晉夷臯州蒲既)
　(弑而後公子黑臀公孫周歸于晉以為君則不書黑/臀與周為弑君也春秋以弑䖍之罪歸獄于比者葢)
　(楚共之子長則康王次䖍次比次黒肱次棄疾棄疾/因䖍無道而謀代其位以己次居㓜不足以服國人)
　(故脅比而君之而䖍之殞實在比立之後叔向謂比/涉五難以弑舊君當時葢亦以比為首惡矣隋煬無)
　(道其臣司馬德戡裴䖍通等與宇文智及弑帝推智/及之兄化及而立之雖化及聞謀變色流汗迎入朝)
　(堂戰慄不能言而邵子經世書朱子綱目皆書化及/弑君且不以煬帝為弑君父之賊而末減也其得春)
　(秋書楚比/之義矣)
楚公子棄疾殺公子比
(左傳觀從謂子干曰不殺棄疾雖得國猶受禍也子干/曰余不忍也子玉曰人將忍子吾不忍俟也乃行國每)
(夜駭曰王入矣乙卯夜棄疾使周走而呼曰王至矣國/人大驚使蔓成然走告子干子晳曰王至矣國人殺君)
(司馬將來矣君若早自圖也可以無辱衆怒如水火焉/不可為謀又有呼而走至者曰衆至矣二子皆自殺丙)
(辰棄疾即位名曰熊居葬子干于訾實訾敖殺囚衣之/王服而流諸漢乃取而葬之以靖國人使子旗為令尹)
(楚師還自徐吳人敗諸豫章𫉬其五帥平王封陳蔡復/遷邑致羣賂施舍寛民宥罪舉職召觀從王曰唯爾所)
(欲對曰臣之先佐開卜乃使為卜尹使枝如子躬聘于/鄭且致犨櫟之田事畢弗致鄭人請曰聞諸道路將命)
(寡君以犨櫟敢請命對曰臣未聞命既復王問犨櫟降/服而對曰臣過失命未之致也王執其手曰子毋勤姑)
(歸不穀有事其告子也他年芉尹申亥以王柩告乃改/葬之初靈王卜曰余尚得天下不吉投龜詬天而呼曰)
(是區區者而不余卑余必自取之民患王之無厭也故/從亂如歸初共王無冡適有寵子五人無適立焉乃大)
(有事于羣望而祈曰請神擇于五人者使主社稷乃徧/以璧見于羣望曰當璧而拜者神所立也誰敢違之既)
(乃與巴姬密埋璧于大室之庭使五人齊而長入拜康/王跨之靈王肘加焉子干子晳皆逺之平王弱抱而入)
(再拜皆厭紐鬭韋龜屬成然焉且曰棄禮違命楚其危/哉子干歸諱宣子問於叔向曰子干其濟乎對曰難宣)
(子曰同惡相求如市賈焉何難對曰無與同好誰與同/惡取國有五難有寵而無人一也有人而無主二也有)
(主而無謀三也有謀而無民四也有民而無德五也子/干在晉十三年矣晉楚之從不聞達者可謂無人族盡)
(親叛可謂無主無釁而動可謂無謀為羇終世可謂無/民亡無愛徵可謂無德王虐而不忌楚君子干涉五難)
(以弑舊君誰能濟之有楚國者其棄疾乎君陳蔡城外/屬焉苛慝不作盗賊伏隱私欲不違民無怨心先神命)
(之國民信之芉姓有亂必季實立楚之常也𫉬神一也/有民二也令德三也寵貴四也居常五也有五利以去)
(五難誰能害之子干之官則右尹也數其貴寵則庶子/也以神所命則又逺之其貴亡矣其寵棄矣民無懷焉)
(國無與焉將何以立宣子曰齊桓晉文不亦是乎對曰/齊桓衛姬之子也有寵於僖有鮑叔牙賔須無隰朋以)
(為輔佐有莒衛以為外主有國髙以為内主從善如流/下善齊肅不藏賄不從欲施舍不倦求善不厭是以有)
(國不亦宜乎我先君文公狐季姬之子也有寵於獻好/學而不貳生十七年有士五人有先大夫子餘子犯以)
(為腹心有魏犨賈佗以為股肱有齊宋秦楚以為外主/有欒郤狐先以為内主亡十九年守志彌篤惠懷棄民)
(民從而與之獻無異親民無異望天方相晉將何以代/文此二君者異於子干共有寵子國有奥主無施於民)
(無援於外去晉而不送歸楚而不逆何以冀國公羊傳加/比已立矣其稱公子何其意不當也其意不當則曷為)
(弑焉爾比之義宜乎效死不立大夫相殺稱人此其稱/名氏以弑何言將自是為君也穀梁傳當上之辭也當)
(上之辭者謂不稱人以殺乃以君殺之也討賊以當上/之辭殺非弑也比之不弑有四取國者稱國以弑楚公)
(子棄疾殺公子比比不嫌也春秋/不以嫌代嫌棄疾主其事故嫌也)
　棄疾立比為王而已為司馬固君比矣而又殺之則
　宜書曰棄疾弑其君比而曰弑公子比何也初子干
　歸自晉觀從假棄疾命而召之來則來坎牲加書而
　强之盟則盟帥四族衆而使之入楚則入殺太子禄
　而立之為王則王周走而呼於國中謂衆怒如水火
　而逼之自殺則自殺其行止遲速去就死生皆觀從
　與國人所為而比未嘗可否之也安得為棄疾之君
　乎(汪氏曰比未能君楚/故不為棄疾之君也)然比兄也黒肱弟也棄疾其
　季弟也立比為王肱為令尹疾為司馬葢國人以長
　幼之序立之也則宜書曰楚人殺比而春秋變文歸
　獄棄疾者誅其本意在於代比而非討之也(汪氏曰/比纂立)
　(為君而棄疾不以賊討比則是殺/比而奪之位雖微傳其事著矣)所謂輕重之權衡
　曲直之繩墨而懷惡者亦無所隱其情矣(趙氏曰棄/疾假立為)
　(君國人心亦未服比雖立亦未如君故以兩下相殺/之辭言之也不言棄疾之殺其兄比亦殺兄俱無骨)
　(肉之愛也張氏曰公子比己為王棄疾為司馬則君/臣若已定矣及棄疾殺比乃不以弑君書者君臣之)
　(分未定而棄疾譎殺之也比貪為君之利不能效死/不立不得不伏首惡之罪若夫分未正而以譎殺之)
　(於曖昧之中目之以兩下相殺可矣未可稱弑君也/髙氏曰比復稱公子不以討賊之辭加之者非討賊)
　(也殺而代之也憫比墮棄疾之謀以深罪棄疾也棄/疾本圖位而脅立比比既立遂殺而簒之改名曰居)
　(葢殺君之人名在諸侯之策故公子圍改名䖍公子/棄疾改名居陳氏曰比蒙首惡之名則殺之宜稱人)
　(其曰楚公子棄疾殺公子比何靈王之弑棄疾為之/也則是以公子殺公子耳非討賊也書弑其君比則)
　(比疑於齊舍書楚人殺比則棄疾疑於石碏雍廪不/然是兩下之獄勿書可也春秋之脩辭謹矣廬陵李)
　(氏曰比若實弑君則不當仍書公子棄疾若真討賊/則不當不書人楚國若實君比則不當不書其君書)
　(公子則比異於州吁無知不書人則棄疾異於石碏/雍廩不書其君則楚人視比異於商人蔡般此春秋)
　(之變文也○汪氏曰公羊作弑公子比夫弑者下殺/上之辭故雖里克弑君之子猶書曰殺安有書公子)
　(某弑公子/某之文哉)
秋公㑹劉子晉侯齊侯宋公衛侯鄭伯曹伯莒子邾子
滕子薛伯把伯小邾子于平丘
(左傳晉成虒祁諸侯朝而歸者皆有貳心為取郠故晉/將以諸侯來討叔向曰諸侯不可以不示威乃並徵㑹)
(告于吳秋晉侯㑹吳子于良水道不可吳子辭乃還七/月丙寅治兵于邾南甲車四千乘羊舌鮒攝司馬遂合)
(諸侯于平丘子産子太叔相鄭伯以㑹子産以幄幕九/張行子太叔以四十既而悔之每舍損焉及㑹亦如之)
(次於衛地叔鮒求貨於衛淫芻蕘者衛人使屠伯饋叔/向羮與一篋錦曰諸侯事晉未敢攜貳况衛在君之宇)
(下而敢有異志芻蕘者異於他日敢請之叔向受羮反/錦曰晉有羊舌鮒者瀆貨無厭亦將及矣為此役也子)
(若以君命賜之其已客從之未退而禁之汪氏/曰劉子獻公王卿士平丘在陳留長垣縣南)
　按左氏晉成虒祁諸侯朝而歸者皆有貳心齊侯往
　朝于晉燕而投壺曰寡人中此與君代興晉人知其
　亦將貳也叔向曰諸侯不可以不示威乃並徵㑹治
　兵于邾南甲車四千乘遂合諸侯于平丘方是時楚
　人暴橫陵蔑中華在宋之盟爭晉先歃及虢之㑹仍
　讀舊書遂召諸侯為申之舉遷頼於鄢縣陳滅蔡此
　乃敵國外患臨深履薄恐懼省戒之時其君當倚於
　法家拂(音/弼)士以德脩國政其臣當急於責難陳善以
　禮格君心内結夏盟外敵王愾復悼公之業若弗暇
　也今乃施施然安於不競無憤恥自强之志惟宫室
　臺榭是崇是飾及諸侯皆貳顧欲示威徵㑹而以兵
　甲耀之不亦末乎春秋之法制治于未亂保邦于未
　危貴事之預恥以茍成而不要諸道者也是以深惡
　此㑹如下文所貶云明其義者然後知仲尼作經於
　一臺囿之築一宫室門觀之作必謹而書以重民力
　其弭亂持危固結人心之慮逺矣(張氏曰晉平主盟/内惑於寵嬖以女)
　(色蠱其心外崇建宫室以侈麗誇諸侯故楚䖍盡召/諸侯而肆為宗主吞滅親姻坐視不救及平公卒昭)
　(公立而楚䖍斃乃幸楚亂欲立威以服諸侯而不知/大勢已去徒洽親䁥本末倒置内外離心諸侯益貳)
　(此平丘之㑹所以益隳霸業也陳氏曰晉之不自强/於主盟自重丘而後皆大夫爾於是復合諸侯叔向)
　(請之劉子臨之諸夏猶有屬焉而齊人不可鄭人爭/承魯不預盟列國之君大夫旅見於楚晉之合諸侯)
　(由是止鄟陵之後參盟復作晉非盟主矣汪氏曰晉/主夏盟不競於楚久矣以諸侯皆貳而㑹平丘然不)
　(能脩德以感人心而徒示甲兵之威不能辨分以服/人心而乃盟天子之老是以雖大合十三國之君而)
　(臨之以劉獻公文悼之㑹盟未有如斯之盛而卒失/霸業者無其本而專事其末故也晉昭在位僅六年)
　(始㑹八國之大夫而不能救蔡繼㑹十三/國之諸侯而不能振霸業其亦不足稱矣)
八月甲戌同盟于平丘
(左傳晉人將尋盟齊人不可晉侯使叔向告劉獻公曰/抑齊人不盟若之何對曰盟以底信君茍有信諸侯不)
(貳何患焉告之以文辭董之以武師雖齊不許君庸多/矣天子之老請帥王賦元戎十乘以先啓行遲速唯君)
(叔向告于齊曰諸侯求盟已在此矣今君弗利寡君以/為請對曰諸侯討貳則有尋盟若皆用命何盟之尋叔)
(向曰國家之敗有事而無業事則不經有業而無禮經/則不序有禮而無威序則不共有威而不昭共則不明)
(不明棄共百事不終所由傾覆也是故明王之制使諸/侯歲聘以志業間朝以講禮再朝而㑹以示威再㑹而)
(盟以顯昭明志業於好講禮於等示威於衆昭明於神/自古以來未之或失也存亡之道恒由是興晉禮主盟)
(懼有不治奉承齊犧而布諸君求終事也君曰余必廢/之何齊之有惟君圖之寡君聞命矣齊人懼對曰小國)
(言之大國制之敢不聽從既聞命矣敬共以往遲速唯/君叔向曰諸侯有間矣不可以不示衆八月辛未治兵)
(建而不斾壬申復斾之諸侯畏之邾人莒人愬于晉曰/魯朝夕伐我幾亡矣我之不共魯故之以晉侯不見公)
(使叔向來辭曰諸侯將以甲戌盟寡君知不得事君矣/請君無勤子服惠伯對曰君信蠻夷之訴以絶兄弟之)
(國棄周公之後亦唯君寡君聞命矣叔向曰寡君有甲/車四千乘在雖以無道行之必可畏也况其率道其何)
(敵之有牛雖瘠僨於豚上其畏不死南蒯子仲之憂其/庸可棄乎若奉晉之衆用諸侯之師因邾莒杞鄫之怒)
(以討魯罪間其二憂何求而弗克魯人懼聽命甲戌同/盟于平丘齊服也令諸侯日中造于除癸酉退朝子産)
(命外僕速張于除子太叔止之使待明日及夕子産聞/其未張也使速往乃無所張矣及盟子産爭承曰昔天)
(子班貢輕重以列列尊貢重周之制也卑而貢重者甸/服也鄭伯男也而使從公侯之貢懼弗給也敢以為請)
(諸侯靖兵好以為事行理之命無月不至貢之無藝小/國有闕所以得罪也諸侯修盟存小國也貢獻無極亡)
(可待也存亡之制將在今矣自日中以爭至于昏晉人/許之既盟子大叔咎之曰諸侯若討其可瀆乎子産曰)
(晉政多門貳偷之不暇何暇討國不競亦陵何國/之為程子曰楚棄疾立諸侯懼之故同盟以自為)
　按左氏晉將尋盟齊人不可叔向曰諸侯有間矣不
　可以不示衆辛未治兵建而不斾(汪氏曰建立旌旗/不曵其斾斾游也)
　壬申復斾諸侯畏之(汪氏曰軍將戰則/斾故曳斾以恐之)辭諸魯曰寡
　君有甲車四千乘在雖以無道行之猶必可畏牛雖
　瘠僨於豚上其畏不死南蒯子仲之憂庸可棄乎若
　奉晉之衆間其二憂何求而弗克請君無勤魯人聽
　命甲戌同盟于平丘其書同盟者劉子與盟同懼楚
　也(汪氏曰首止葵丘王世子宰周公不與盟故書諸/侯盟此不書諸侯而但言同盟則劉子亦與是盟)
　(也楚棄疾立復封陳蔡而中國恐/諸侯同有懼楚之心故書同盟)㑹與盟同地再書
　平丘者書之重詞之複其中必有美惡焉見行事之
　深切著明故詞繁而不殺也是盟葢或善之而以為
　惡何哉(汪氏曰劉氏意林謂平丘興滅繼絶推其美/殆與葵丘明王禁無以異故皆㑹盟同地而)
　(再言之今考陳蔡之復國實由於楚而晉昭未嘗有/懿德美行超絶卓異非常之迹也謂春秋美平丘過)
　(矣/)盟雖衰世之事然有定人道之大倫者矣有備天
　子之明禁者矣有束牲不歃相命而信自喻者矣有
　納斥候禁侵掠誠格而不復叛者矣其次猶以載書
　詞命相爭約於大神而不敢越者則未聞主盟中國
　奉承齊犠而矜其威力恐迫諸侯又信蠻夷之訴絶
　兄弟之歡求逞私憤間其憂疑如此盟者流及戰國
　强衆相誇恫疑恐喝恣行陵暴死者十九積習所致
　有自來矣春秋禮義之大宗也曽是以為善乎詞繁
　而不殺則惡其競力不道為後世鑒也(家氏曰自晉/楚為成晉之)
　(君臣自謂天下無事媮惰茍安無復自强之志楚由/是竊霸權虎視中夏晉君臣䑕伏而不敢出幾二十)
　(年今楚䖍罪盈惡稔自㡳覆亡晉昭乃復為㑹于平/丘號召諸夏如病痱沉痼之人强自支拄人之見之)
　(者知其無能有為是㑹也齊不肯受盟晉人治兵邾/南大陳戎馬脅而與之盟晉亦可鄙甚矣書同盟譏)
　(王臣不當下同列國之盟且譏晉人不當以兵脅諸/侯而與之同盟是所謂一書再譏也髙氏曰晉若果)
　(能與劉子大合諸侯以討楚平弑逆之罪亦足以强/中國之威矣今但同盟於此何所為哉雖然楚人自)
　(是不入冦而中國為之少安亦由此盟也○廬陵李/氏曰晉自重丘之後㑹盟皆大夫至此而再合諸侯)
　(葢晉昭即位乘楚之亂中國又將有可為之機矣惜/乎叔向以晉之賢大夫不能以義匡其君而乃導之)
　(以威力是以諸侯不服而晉之合諸侯遂止於此穀/梁以為善其因楚有難而反陳蔡之君公羊注又以)
　(為諸侯欲討棄疾是皆不得其傳而臆度之言也陳/氏則又幸晉之能合諸侯而罪諸侯之不能崇晉亦)
　(是一/説)
公不與盟
(穀梁傳同者有同也同外楚也公不與盟者可以與而/不與譏在公也其日善是盟也程子曰晉罪公不使與)
(盟雖欲辱公然得不與/同盟之罪實為幸也)
　臣子之於君父隱諱其恥禮也十二國㑹于平丘公
　獨見辭不得與盟斯亦可恥矣曷為直書其事而不
　隱也晉主此盟德則不競而矜兵甲之威肆脅持之
　術以諸侯上要天子之老而歃血(禮記曲禮五官之/長曰伯自稱於諸)
　(侯曰天/子之老)以中國同於蠻荆簒立之主而結盟無禮義
　忠信誠慤之心而以威詐涖之具此五不韙者得不
　與焉幸也聖人筆削春秋凡魯君可恥者必為之隱
　諱至㑹于沙隨而公不得見盟于平丘而公不得與
　自衆人常情必深沮喪以為辱矣仲尼推明其故自
　反而縮雖晉國之嚴不可及也彼以其威我以其理
　彼以其勢我以其義夫何慊乎哉直書其事示後世
　立身行己之道也其垂訓之用大矣(茅堂胡氏曰叔/向之言北宫黝)
　(也魯人之言曽子守約者也魯人能言而不能信故/恐而不敢與盟聖人信其義以訓後世故直書其事)
　(而不以為諱也髙氏曰此晉侯聽邾莒之訴而辱公/使不得與盟也夫晉侯與公同體當同心同力以攘)
　(夷狄而諸侯咸㑹乃聽邾莒之妄訴與衆棄公不以/比數孫氏曰與公同事而不同盟非所以宗諸侯也)
　(天下孰不解體故自是訖㑹召陵諸侯復不出者二/十四年如鄟陵之㑹晉自不出其不足以宗諸侯矣)
　(○劉氏曰穀梁云可以與而不與譏在公也非也公/於晉唯令之從豈其獨能違衆不盟乎推穀梁之意)
　(以與為相與之與推春秋之意以與為與及之與汪/氏曰或謂春秋揭公於不與盟之上則是不與盟之)
　(意主於魯非也沙隨之不見公不可言公不見而平/丘之不與盟不可言諸侯不盟公此屬辭之體也苟)
　(曰魯昭不肯與盟則其㑹諸侯于平丘果何為乎廬/陵李氏曰程子曰楚棄疾立諸侯懼之故同盟公不)
　(得與於同盟之罪實為幸也胡氏全本此若穀梁以/平丘為善則固宜以不與為譏公矣公羊以為晉疑)
　(公與楚故不與公盟而春秋諱公若自公不肯與盟/然此説亦通至陳氏説又不然葢如胡氏則以沙隨)
　(不見平公不與作一例而與黒壊相對為曲直之辭/如陳氏則以沙隨之不見公與平丘之公不與自相)
　(對為曲直之詞竊嘗考之不見公與公不與文意誠/若小不同而陳氏説亦精究事理胡氏則全無貶魯)
　(之文恐亦小偏故㕘校二家論之黒壤之曲全在魯/故諱而不書沙隨平丘之曲雖在晉然沙隨以僑如)
　(之譖魯實無罪而平丘以邾莒之訴魯亦不能無責/焉故於曲之中又分曲直也如此則書法兩通矣)
晉人執季孫意如以歸
(左傳公不與盟晉人執季孫意如以幕䝉之使狄人守/之司鐸射懷錦奉壺飲氷以蒲伏焉守者御之乃與之)
(錦而入晉人以平/子歸子服湫從)
　稱人以執非伯討也自文以來公室微弱三家專魯
　而季氏罪之首也宿及意如尤為强逼元年伐莒疆
　鄆十年伐莒取郠中分魯國以自封殖而使其君民
　食於家其不臣甚矣何以為非伯討乎晉人若按邾
　莒所訴有無之狀究南蒯子仲奔叛之因告於諸侯
　以其罪執之請於天子以大義廢之選於魯卿更意
　如之位收歛私邑為公室之民使政令在君三家臣
　順則方伯之職脩矣今魯與邾通好亦不朝夕伐莒
　而鄆郠之故又非昭公意也徒以邾莒之言曰我之
　不共(汪氏曰謂/不供晉貢)魯故之以遂辭魯君而執意如則是
　意在貨財而不責其無君臣之義也何得為伯討乎
　稱人以執罪晉之偷也(汪氏曰沙隨不見公則執行/父平丘公不得與盟則執意)
　(如晉人固知季氏之專魯政矣惜乎汨於私欲但知/以霸令威魯而不能以霸政治季氏是以徒能辱魯)
　(君而季孫得逭其討由晉之/諸卿專權而芘强家故也)
　附録(左傳子産歸未至聞子皮卒哭且曰吾已無為/為善矣唯夫子知我仲尼謂子産於是行也足)
　(以為國基矣詩曰樂只君子邦家之基子産/君子之求樂者也且曰合諸侯藝貢事禮也)
公至自㑹
(公羊傳公不與盟者何公不見與盟也公不見與盟大/夫執何以致㑹不恥也曷為不恥諸侯遂亂反陳蔡君)
(子不恥不與焉臨川吳氏曰公雖不與同盟然已與平/丘之㑹矣故以㑹致○廬陵李氏曰公羊以公與二國)
(以上出㑹盟得意致㑹不得意不致為例故此條致命/以為不恥也此説似然矣但其下文以為諸侯遂亂反)
(陳蔡君子不恥不與焉注云時諸侯將征棄疾棄疾封/陳蔡以説諸侯諸侯不復討楚楚亂遂成故公直不與)
(也其説無/據故不取)
　附録(左傳鮮虞人聞晉師之悉起也而不警邊且不/脩備晉荀吳自著雍以上軍侵鮮虞及中人驅)
　(衝競大/𫉬而歸)
蔡侯廬歸于蔡陳侯吳歸于陳
(左傳楚之滅蔡也靈王遷許胡沈道房申於荆焉平王/即位既封陳蔡而皆復之禮也隱太子之子廬歸於蔡)
(禮也悼太子之子吳歸於陳禮也公羊傳此皆滅國也/其言歸何不與諸侯專封也穀梁傳善其成之㑹而歸)
(之故謹而日之此未嘗有國也/使如失國辭然者不與楚滅也)
　楚䖍遷六小國於荆山(汪氏曰許胡/沈道房申)又滅陳蔡而縣
　之及棄疾即位復諸遷國封蔡及陳隱太子有之子
　廬歸于蔡悼太子偃師之子吳歸于陳曰歸者順詞
　也陳蔡昔皆滅矣不稱復歸者不與楚䖍之得滅也
　其稱歸于者國其所宜歸也(何氏曰使若有/國自歸者也)廬與吳
　皆亡世子之子也而棄疾封之可謂有奉矣不言自
　楚者不與楚子之得封也其稱侯者位其所固有也
　(常山劉氏曰陳蔡者先王之封國非楚可滅非楚可/復也故書爵書歸言二君之嗣位其所固有國其所)
　(宜歸也二君名者素非諸侯至此始立也髙氏曰楚/靈不道暴滅陳蔡而平王始依陳蔡之國藉以發難)
　(今既得位遂復陳蔡以報其功暴靈之惡而歸恩於/己以説中國而春秋不言歸自楚者見二國之復乃)
　(自當復非楚人/得滅而復之也)陳列聖之後蔡王室之親見滅於楚
　䖍而諸侯不能救復封於棄疾而諸侯不能與是以
　蠻荆制諸夏也聖人至是懼之甚葢有不得已焉制
　春秋為後法大要皆天子之事也其義則以公天下
　為心興滅國繼絶世異於自私其身欲擅而有之者
　也故書法如此為天下國家而不封建欲望先王之
　治難矣(孫氏曰楚平既立將矯楚靈之惡以説中國/也然則善歟非善也聖人不作諸侯不振二)
　(國之命制在蠻荆孔子以陳蔡二君自歸為文所以/抑强楚而存中國也臨川吳氏曰楚䖍滅陳蔡而并)
　(其上地廬蔡靈之孫吳陳哀之孫當有其國而為君/者也故其復國也書國書爵書名知失國之君歸其)
　(國然突亦歸而簒國者也不當有國故不係國○王/氏曰齊桓之存亡國春秋雖不予以專封之權猶不)
　(没其救患之美故書城楚丘城縁陵而不書城衛杞/也楚䖍滅陳蔡而棄疾復其國春秋既不予以擅權)
　(而專封亦不予其悔過而繼絶故止書蔡平陳惠之/歸其國而不言自楚歸若二國之自能興復焉爾公)
　(穀以為二國之復出于平丘之諸侯夫厥憖之大夫/欲救蔡而不能救豈以陳蔡之地既入于楚中國諸)
　(侯不興兵伐楚而遽能復之耶資中黄氏曰二君歸/國是已入國來告之詞則楚之復二君在盟以前矣)
　(若以二君歸為晉盟之功則其歸當在九月十月今/盟後便書歸未聞盟之功如此神速也廬陵李氏曰)
　(二君書法與衛侯鄭歸于衛同所謂同於舊有國之/例也諸説皆通胡氏此條不稱復歸之例似與不書)
　(復絶之也之例不同夫既不與楚䖍之得滅當書復/以見其未絶何得反不書復乎穀疏曰不言復歸者)
　(雖同失國之辭實未嘗有國/故不得言復歸其説似可通)
冬十月葬蔡靈公
(左傳禮也穀梁傳變之不葬有三失德不葬弑君不葬/滅國不葬然且葬之不與楚滅且成諸侯之事也陸氏)
(曰國復乃葬凡三十有一月○劉氏曰榖梁云不與楚/滅且成諸侯之事非也楚本不當滅蔡則蔡雖滅非滅)
(也不為諸侯而成之也茅堂胡氏曰夫不與楚滅使蔡/侯得以禮葬其祖信矣葬自内録我有往則書而靈公)
(者即世子般也前葬其父今葬其身於此見恩意之施/於般厚矣不以其有罪明矣乃以此為成諸侯之事殆)
(非春秋/之意乎)
公如晉至河乃復
(左傳公如晉荀吳謂韓宣子曰諸侯相朝講舊好也執/其卿而朝其君有不好焉不如辭之乃使士景伯辭公)
(于河汪氏曰公之如晉葢以請季孫也既不得與平丘/之同盟而猶欲託躬朝之禮以請其臣其失進退之義)
(亦甚矣宜其見辭/於晉而不得入也)
吴滅州來
(左傳令尹子旗請伐吳王弗許曰吾未撫民人未事鬼/神未修守備未定國家而用民力敗不可悔州來在吳)
(猶在楚也子姑待之髙氏曰成六年吳入州來葢本楚/屬也至是取之春秋詳楚伐吳畧吳伐楚而志其甚者)
(滅州來是也吳人以州來封季子之後又以遷蔡焉王/氏曰州來本近楚小國楚嘗取以為附庸及兹楚亂吳)
(遂出其不意而滅之不書帥師/不書侵伐以見其滅之之易也)
　附録(左傳季孫猶在晉子服惠伯私於中行穆子曰/魯事晉何以不如夷之小國魯兄弟也土地猶)
　(大所命能具若為夷棄之使事齊楚其何瘳於晉親/親與大賞共罰否所以為盟主也子其圖之諺曰臣)
　(一主二吾豈無大國穆子告韓宣子且曰楚滅陳蔡/不能救而為夷執親將焉用之乃歸季孫惠伯曰寡)
　(君未知其罪合諸侯而執其老若猶有罪死命可也/若曰無罪而惠免之諸侯不聞是逃命也何免之為)
　(請從君惠於㑹宣子患之謂叔向曰子能歸季孫乎/對曰不能鮒也能乃使叔魚叔魚見季孫曰昔鮒也)
　(得罪於晉君自歸於魯君微武子之賜不至於今雖/𫉬歸骨於晉猶子則肉之敢不盡情歸子而不歸鮒)
　(也聞諸吏將為子除館於西河其若/之何且泣平子懼先歸惠伯待禮)
　
　
　春秋大全卷三十
欽定四庫全書
　春秋大全卷三十一
　　　　　　　　　　　　明　胡廣等　撰
　　昭公下
(癸景王十/酉七年)十有四年(晉昭四齊景二十衛靈七蔡平二/鄭定二曹武二十七卒陳惠二杞)
(平八宋元四秦哀九楚平/王居元年吳夷末十六)
春意如至自晉
(左傳尊晉罪已也尊晉罪己禮也穀梁傳大夫/執則致致則名意如惡然而致見君臣之禮也)
　按左氏季孫猶在晉子服惠伯私於中行穆子曰魯
　事晉何以不如夷之小國土地猶大所命能具若為
　夷棄之使事齊楚何瘳於晉乃歸季孫其始執之為
　乏邾莒之供而非有扶弱擊强之義也其終歸之為
　土地猶大所命能具而非有不能救蔡為夷執親之
　悔也然則晉人喜怒皆以利發其勸沮皆以利行違
　道甚矣故平丘之㑹深加貶斥自是而後諸侯不合
　二十餘年至于召陵又以賄敗十有八國之諸侯而
　書侵楚以譏之於是晉日益衰外攜内叛不復振矣
　利之能敗人國家乃如此春秋之深戒也(陳氏曰大/夫不致必)
　(見執也而後致亦危之也孫氏曰至名不稱氏前見/也劉氏曰左氏以舍族為尊晉罪已非也一事再)
　(見卒名爾魯本無/罪何罪己之有)
　附録(左傳南蒯之將叛也盟費人司徒老祁慮癸偽/廢疾使請於南蒯曰臣願受盟而疾興若以君)
　(靈不死請待間而盟許之二子因民之欲叛也請朝/衆而盟遂刼南蒯曰羣臣不忘其君畏子以及今三)
　(年聽命矣子若弗圖費人不忍其君將不能畏子矣/子何所不逞欲請送子請期五日遂奔齊侍飲酒於)
　(景公公曰叛夫對曰臣欲張公室也子韓晳曰家臣/而欲張公室罪莫大焉司徒老祁慮癸來歸費齊侯)
　(使鮑文/子致之)
三月曹伯滕卒
夏四月
　附録(左傳夏楚子使然丹簡上國之兵於宗丘且撫/其民分貧振窮長孤㓜養老疾收介特救災患)
　(宥孤寡赦罪戾詰姦慝舉淹滯禮新叙舊禄勲合親/任良物官使屈罷簡東國之兵於召陵亦如之好於)
　(邊疆息民五年/而後用師禮也)
秋葬曹武公
八月莒子去疾卒
(在位十四年子郊公嗣左傳秋八月莒著丘公卒郊公意/不慼國人弗順欲立著丘公之弟庚輿蒲餘侯惡公子)
(恢而善於庚輿郊公惡公子鐸而善於意恢公子鐸因/蒲餘侯而與之謀曰爾殺意恢我出君而納庚輿許之)
　卒自外録者也莒人來赴故魯史書其卒葬自内録
　者也魯人不往是以闕其葬自昭公以來雖薛杞微
　國無不㑹其葬者(汪氏曰六年葬杞文公二十四年/葬把平公三十一年葬薛獻公)
　何獨於莒則不往乎方是時意如專政而莒嘗訴其
　疆鄆取郠之罪於方伯而見執矣為是怒莒故獨不
　㑹其葬也夫怨不棄義惡不忘親怒不廢禮在桓公
　時雖與衛戰而宣公卒則往葬之(汪氏曰襄十八年/同圍齊十九年猶)
　(葬靈/公)不以私故絶吉凶慶弔往來施執之常禮也以
　此見意如之專恣矣若意如者其傲狠修怨敢施於
　昭公與莒子及其在晉聞除館西河則恐懼逃歸如
　一匹夫何也小人無禮喜怒勇怯不中節皆若是耳
　茍不逺之其能國乎(襄陵許氏曰昭公以來微國皆/葬而莒著丘公不葬者莒卒無)
　(謚/也)
　附録(左傳楚令尹子旗有德於王不知度與養氏比/而求無厭王患之九月甲午楚子殺闕成然而)
　(滅養氏之族使闕辛/居鄖以無忘舊勲)
冬莒殺其公子意恢
(左傳冬十二月蒲餘侯兹夫殺公子意恢郊公奔齊公/子鐸逆庚輿於齊齊隰黨公子鉏送之有賂田穀梁傳)
(言公子而不言大夫莒無大夫也莒無大夫而曰公子/意恢意恢賢也曹莒皆無大夫其所以無大夫者其義)
(異也髙郵孫氏曰公穀皆以為曹莒無大夫葢曹莒小/國其大夫之位纔當大國之士春秋諸侯之士皆不書)
(名故曹莒大夫之名不見於經其有事繫懲勸法當書/者則雖賤而名之邾庶其黒肱莒牟夷意恢是也陳氏)
(曰書殺意恢以非其罪也汪氏曰意恢之死罪累上也/故以國殺為文而不去其族襄陵許氏曰公子鐸首亂)
(而無見焉者韓愈曰春秋書王法不誅其人/身此類皆所以表見王道若鐸不書者多矣)
　附録(左傳晉邢侯與雍子爭鄐田久而無成士景伯/如楚叔魚攝理諱宣子命斷舊獄罪在雍子雍)
　(子納其女於叔魚叔魚蔽罪邢侯邢侯怒殺叔魚與/雍子於朝宣子問其罪於叔向叔向曰三人同罪施)
　(生戮死可也雍子自知其罪而賂以買直鮒也鬻獄/邢侯專殺其罪一也已惡而掠美為昏貪以敗官為)
　(墨殺人不忌為賊夏書曰昏墨賊殺臯陶之刑也請/從之乃施邢侯而尸雍子與叔魚於市仲尼曰叔向)
　(古之遺直也治國制刑不隱於親三數叔魚之惡不/為末減曰義也夫可謂直矣平丘之㑹數其賄也以)
　(寛衛國晉不為暴歸魯季孫稱其詐也以寛魯國晉/不為虐邢侯之獄言其貪也以正刑書晉為不頗三)
　(言而除三惡加三利/殺親益榮猶義也夫)
(甲景王十/戌八年)十有五年(晉昭五齊景二十一衛靈八蔡平/三鄭定三曹平公須元年陳惠三)
(把平九宋元五秦哀十/楚平二吳夷末十七卒)
春王正月吳子夷末卒
二月癸酉有事于武宫籥入叔弓卒去樂卒事
(左傳春將禘于武公戒百官梓慎曰禘之日其有咎乎/吾見赤黒之祲非祭祥也喪氛也其在涖事乎二月癸)
(酉禘叔弓涖事籥入而卒去樂卒事禮也公羊傳其言/去樂卒事何禮也君有事于廟聞大夫之喪去樂卒事)
(大夫聞君之喪攝主而往大夫聞大夫之喪尸事畢而/往穀梁傳君在祭樂之中聞大夫之喪則去樂卒事禮)
(也君在祭樂之中大夫有變以聞可乎大/夫國體也古之人重死君命無所不通)
　左氏曰禘于武宫(杜氏曰武宫魯武/公廟成六年復立)叔弓涖事籥入
　而卒去樂卒事有事於宗廟聞大夫之喪則去樂而
　祭可乎按曽子問君在祭不得成禮者夫子語之詳
　矣(禮記曽子問諸侯祭社稷爼豆既陳聞天/子崩后之喪君薨夫人之喪孔子曰廢)而無有
　及大臣者是知祭而去樂不可也有事於宗廟遭大
　夫之變則以聞可乎按禮衛有大史栁莊寢疾君曰
　若疾革雖當祭必告是知祭而以聞不可也禮莫重
　於當祭大夫有變而不以聞則内得盡其誠敬之心
　於宗廟外全隱恤之意於大臣是兩得之也然則有
　事於宗廟大臣涖事籥入而卒於其所則如之何禮
　雖未之有可以義起也有事於宗廟大臣涖事籥入
　而卒於其所去樂卒事其可也縁先祖之心見大臣
　之卒必聞樂不樂縁孝子之心視已設之饌必不忍
　輕徹故去樂而卒事其可也宗廟合禮者常事不書
　茍以為可則春秋何書乎此記禮之變而書之者也
　(家氏曰祭者主於誠慤不貳事者也故當祭雖大夫/之喪不得以聞衛臣栁莊疾革其君必使以告為之)
　(變其常也叔弓預於祭猝有疾而死則君為之徹樂/卒事可也若叔弓自殁於其家知栁莊之比則當待)
　(祭畢而後告不當以卑而廢尊春秋書之記禮之變/其常耳此與襄仲之卒去籥其禮不同不可引以為)
　(證也髙氏曰成六年武宫非禮也此有事于武宫則/知自立宫之後祭之如親廟方其祭也而叔弓涖事)
　(籥入而卒此豈雉鼎之變而已哉○啖氏曰穀梁言/大夫之卒雖當祭禮皆告于君按宗廟大事大夫卒)
　(小事以理言之應待祭畢趙氏曰左氏云禘于武宫/僖宫襄宮葢見經中禘于莊公以為廟合行之故妄)
　(云爾汪氏曰行有事武宫乃春祠之祭而不書祭名/者以叔弓之卒去樂卒事變禮而書之非時祭之失)
　(故止曰有事而不曰祠也左氏以/禘為四時之祭遂誤以為禘耳)
夏蔡朝吳出奔鄭
(左傳楚費無極害朝吳之在蔡也欲去之乃謂之曰王/唯信子故處子於蔡子亦長矣而在下位辱必求之吾)
(助子請又謂其上之人曰王唯信吳故處諸蔡二三子/莫之如也而在其上不亦難乎弗圖必及於難夏蔡人)
(逐朝吳朝吳出奔鄭王怒曰余唯信吳故寘諸蔡且微/吳吾不及此女何故去之無極對曰臣豈不欲吳然而)
(前知其為人之異也吳在蔡蔡必速飛去吳所以翦/其翼也杜氏曰朝吳故蔡大夫公孫聲子歸生之子)
　朝吳蔡之忠臣雖不能存蔡而能復蔡其從於棄疾
　者謂蔡滅而棄疾必能封之也棄疾以其忠於舊君
　而信之使居舊國可謂知所信矣則曷為出奔費無
　極害其寵也無極楚之讒人去朝吳出蔡侯朱喪大
　子建殺連尹奢屏王耳目使不聰明卒使吳師入郢
　辱及宗廟讒人為亂可不畏乎為國有九經而尊賢
　為上勸賢有四事而去讒為首志朝吳出奔而入郢
　之使兆矣然朝吳身居舊國處危疑之地茍有譖之
　者則王不能無動也能以忠信自任而杜讒諂之謀
　則善矣而費無極乃語之曰子亦長矣而在下位辱
　也欲為之請以名利累其心而莫之覺不知亦甚矣
　故特書其出奔以罪吳為後戒也
六月丁巳朔日有食之
　附録(左傳六月乙丑王太子壽/卒秋八月戊寅王穆后崩)
秋晉荀吳帥師伐鮮虞
(左傳晉荀吳帥師伐鮮虞圍鼓鼓人或請以城叛穆子/弗許左右曰師徒不勤而可以𫉬城何故不為穆子曰)
(吾聞諸叔向曰好惡不愆民知所適事無不濟或以吾/城叛吾所甚惡也人以城來吾獨何好焉賞所甚惡若)
(所好何若其弗賞是失信也何以庇民力能則進否則/退量力而行吾不可以欲城而邇姦所喪滋多使鼓人)
(殺叛人而繕守備圍鼓三月鼓人或請降使其民見曰/猶有食色姑修而城軍吏曰𫉬城而不取勤民而頓兵)
(何以事君穆子曰吾以事君也𫉬一邑而教民怠將焉/用邑邑以賈怠不如完舊賈怠無卒棄舊不祥鼓人能)
(事其君我亦能事吾君率義不爽好惡不愆城可𫉬而/民知義所有死命而無二心不亦可乎鼓人告食竭力)
(盡而後取之克鼓而反不/戮一人以鼓子䳒鞮歸)
　晉滅潞氏甲氏及再伐鮮虞皆用大夫為主將而或
　稱人或稱國或稱其名氏何也(汪氏曰宣十二年荀/林父滅潞稱晉師宣)
　(十六年士㑹滅甲氏留吁稱晉人昭十二年荀吳伐/鮮虞稱晉此年及定四年五年士鞅伐圍鮮哀六年)
　(趙鞅伐鮮虞皆/稱將稱帥師)以殄滅為期而無矜惻之意則稱人
　見利忘義而以譎計欺詐行之則稱國以正兵加敵
　而不納其叛臣則稱名氏夫稱其名氏非褒之也纔
　免於貶爾而春秋用兵禦狄之畧咸見矣(蜀杜氏曰/前既外之)
　(今不復貶者春秋擇其重者而為之辭陳氏曰嘗狄/晉矣則荀吳何以無貶於初伐貶餘實録而已爾)
冬公如晉
(左傳平丘之㑹故也臨川吳氏曰平丘之㑹公不與盟/大夫被執公既往朝而不見納辱亦甚矣至此又往朝)
(焉葢畏大國不/敢以辱為恥也)
　附録(左傳十二月晉荀躒如周葬穆后籍談為介既/葬除喪以文伯宴樽以魯壺王曰伯氏諸侯皆)
　(有以鎮撫王室晉獨無有何也文伯揖籍談對曰諸/侯之封也皆受明器於王室以鎮撫其社稷故能薦)
　(彞器於王晉居深山戎狄之與鄰而逺於王室王靈/不及拜戎不暇其何以獻器王曰叔氏而忘諸乎叔)
　(父唐叔成王之母弟也其反無分乎密須之鼓與其/大路文所以大蒐也闕鞏之甲武所以克商也唐叔)
　(受之以處參虛匡有戎狄其後襄之二路鏚鉞秬鬯/彤弓虎賁文公受之以有南陽之田撫征東夏非分)
　(而何夫有勲而不廢有績而載奉之以土田撫之以/彝器旌之以車服明之以文章子孫不忘所謂福也)
　(福祚之不登叔父焉在且昔而髙祖孫伯黶司晉之/典籍以為大政故曰籍氏及辛有之二子董之晉於)
　(是乎有董史女司典之後也何故忘之籍談不能對/賔出王曰籍父其無後乎數典而忘其祖籍談歸以)
　(告叔向叔向曰王其不終乎吾聞之所樂必卒焉今/王樂憂若卒以憂不可謂終王一歲而有三年之喪)
　(二焉於是乎以喪賔宴又求彞器樂憂甚矣且非禮/也彞器之來嘉功之由非由喪也三年之喪雖貴遂)
　(服禮也王雖弗遂宴樂以早亦非禮也禮王之大經/也一動而失二禮無大經矣言以考典典以志經忘)
　(經而多言舉/典將焉用之)
(乙景王十/亥九年)十有六年(晉昭六卒齊景二十二衛靈九蔡/平四鄭定四曹平二陳惠四杞平)
(十宋元六秦哀十一/楚平三吳僚元年)
春
　附録(左傳春王正月公在晉/晉人止公不書諱之也)
齊侯伐徐
(左傳二月丙申齊師至于蒲隧徐人行成徐子及郯人/莒人㑹齊侯盟于蒲隧賂以甲父之鼎叔孫昭子曰諸)
(侯之無伯害哉齊君之無道也興師而伐逺方㑹之有/成而還莫之亢也無伯也夫詩曰宗周既滅靡所止戾)
(正大夫離居莫知我肄其是之謂乎襄陵許氏曰景公/之時吳楚方爭晉既不能逺畧以齊之强務德修政以)
(通天下之志糾合諸侯復霸可也而區區務爭徐伐莒/之利志亦卑矣家氏曰徐之封在齊南鄙桓公之霸楚)
(成伐徐桓公躬率諸侯盟于牡丘次于匡以救之又出/偏師伐厲以攻其所必救非但為徐計亦自為齊計今)
(齊景睥睨晉霸而不能志其逺者乃伐徐以為左右望/之計視桓公之保徐有愧多矣汪氏曰楚䖍之立徐屢)
(從楚伐莒昭十二年以為貳於吳而圖之葢徐實楚之/與國也此年盟蒲隧而遂與齊踰十五年吳卒滅徐則)
(甲父之鼎固不足以保徐之社稷也廬陵李氏曰此為/晉伯既衰齊景公爭伯之始事盟而不書春秋不忍絶)
(晉也齊景即位於襄二十五年今二十餘年矣自崔慶/相殘之後委政二惠及欒髙敗乃始親政不能明政刑)
(以强其國委任陳氏觀晏子之言而景公之自治疎矣/乃欲以無政之國爭强圖霸宜其不遂振也晉自重丘)
(以賄故不克有功於齊/於是亦坐視而莫較矣)
楚子誘戎蠻子殺之
(左傳楚子聞蠻氏之亂也與蠻子之無質也使然丹誘/戎蠻子嘉殺之遂取蠻氏既而復立其子焉禮也公羊)
(傳楚子何以不名戎蠻相誘君子不/疾也曷為不疾若不疾乃疾之也)
　楚子之誘一也或名或不名者䖍欲滅中國而棄疾
　討蠻氏謹内外之辨也(范氏曰楚子不名/戎蠻子非中國故)蔡侯與蠻
　子之見殺一也或名或不名者蔡般弑父與君蠻氏
　亂而無質其罪之輕重亦差矣(蘇氏曰楚子誘蔡侯/殺之書月書日書名)
　(書地以荆蠻害中國疾之也誘殺戎蠻皆不書同類/相殘畧之也家氏曰楚大蠻小皆以子稱以見四夷)
　(雖有大小强弱之不同而於周班皆/為子不得擅相侵伐况誘而殺之乎)
　附録(左傳三月晉韓起聘于鄭鄭伯享之子産戒曰/茍有位于朝無有不共恪孔張後至立於客間)
　(執政禦之適客後又禦之適縣間客從而笑之事畢/富子諫曰夫大國之人不可不慎也幾為之笑而不)
　(陵我我皆有禮夫猶鄙我國而無禮何以求榮孔張/失位吾子之恥也子産怒曰發命之不衷出令之不)
　(信刑之頗類獄之放紛㑹朝之不敬使命之不聽取/陵於大國罷民而無功罪及而弗知僑之恥也孔張)
　(君之昆孫子孔之後也執政之嗣也為嗣大夫承命/以使周於諸侯國人所尊諸侯所知立於朝而祀於)
　(家有禄於國有賦於軍喪祭有職受脤歸脤其祭在/廟已有著位在位數世世守其業而忘其所僑焉得)
　(恥之辟邪之人而皆及執政是先王無刑罰也子寧/以他規我○宣子有環其一在鄭商宣子謁諸鄭伯)
　(子産弗與曰非官府之守器也寡君不知子大叔子/羽謂子産曰韓子亦無幾求晉國亦未可以貳晉國)
　(韓子不可偷也若屬有讒人交鬬其間鬼神而助之/以興其凶怒悔之何及吾子何愛於一環其以取憎)
　(於大國也盍求而與之子産曰吾非偷晉而有二心/將終事之是以弗與忠信故也僑聞君子非無賄之)
　(難立而無令名之患僑聞為國非不能事大字小之/難無禮以定其位之患夫大國之人令於小國而皆)
　(𫉬其求將何以給之一共一否為罪滋大大國之求/無禮以斥之何饜之有吾且為鄙邑則失位矣若韓)
　(子奉命以使而求玉焉貪淫甚矣獨非罪乎出一玉/以起二罪吾又失位韓子成貪將焉用之且吾以玉)
　(賈罪不亦鋭乎韓子買諸賈人既成賈矣商人曰必/告君大夫韓子請諸子産曰日起請夫環執政弗義)
　(弗敢復也今買諸商人啇人曰必以聞敢以為請子/産對曰昔我先君桓公與商人皆出自周庸次比耦)
　(以艾殺此地斬之蓬蒿黎藿而共處之世有盟誓以/相信也曰爾無我叛我無强賈毋或匄奪爾有利市)
　(寶賄我勿與知恃此質誓故能相保以至于今今吾/子以好來辱而謂敝邑强奪商人是教敝邑背盟誓)
　(也毋乃不可乎吾子得玉而失諸侯必不為也若大/國令而共無藝鄭鄙邑也亦弗為也僑若獻玉不知)
　(所成敢私布之韓子辭玉曰起不敏敢求玉以徼二/罪敢辭之○夏四月鄭六卿餞宣子于郊宣子曰二)
　(三君子請皆賦起亦以知鄭志子齹賦野有蔓草宣/子曰孺子善哉吾有望矣子産賦鄭之羔裘宣子曰)
　(起不堪也子太叔賦褰裳宣子曰起在此敢勤子至/於他人乎子太叔拜宣子曰善哉子之言是不有是)
　(事其能終乎子游賦風雨子旗賦有女同車子栁賦/蘀兮宣子喜曰鄭其庶乎二三君子以君命貺起賦)
　(不出鄭志皆昵燕好也二三君子數世之主也可以/無懼矣宣子皆獻馬焉而賦我將子産拜使五卿皆)
　(拜曰吾子靖亂敢不拜德宣子私覲於子産以玉與/馬曰子命起舍夫玉是賜我玉而免吾死也敢不藉)
　(手以/拜)
夏公至自晉
(左傳子服昭伯語季平子曰晉之公室其將遂卑矣君/㓜弱六卿强而奢傲將因是以習習實為常能無卑乎)
(平子曰爾/幼惡識國)
　左氏曰公如晉平丘之㑹故也至是始歸者晉人止
　公其不書諱之也昭公數朝于晉三至于河而不得
　入(汪氏曰十二年莒人愬取郠十三年平丘不與盟/執意如士文伯辭公二十一年辭將伐鮮虞惟二)
　(十三年有疾乃復又/二年辭弔少姜非朝)兩得見晉侯又欲討其罪而止
　旃(汪氏曰五年如晉莒人愬受牟/夷欲止公范獻子諫乃歸公)其困辱亦甚矣在
　易之困曰困亨者因困窮而致亨也(朱子曰困者窮/而不能自振之)
　(義身雖困而/道則亨也)夫困於心衡於慮而後作徵於色發於
　聲而後喻此正憤悱自强之時而夏少康衛文公越
　勾踐燕昭王四君子者由此其選也(汪氏曰夏少康/事見左傳哀公)
　(元年衛文公事見左傳閔公二年史記句踐保棲於/㑹稽嘗膽報吳燕昭王於破燕之後卑身厚幣以招)
　(賢者用樂/毅以敗齊)今昭公安於危辱無激昂勉勵之志即所
　謂自暴自棄不可與有為而人亦莫之告矣不亦悲
　乎諱而不書深貶之也(汪氏曰公行一百七十有六/惟僖公十七年十二月㑹淮)
　(明年九月書至襄公二十八年十一月如楚明年五/月書至昭公去年冬如晉今夏書至皆受制於大國)
　(踰三時而始返雖不書晉人止/公考其時則微傳而事著矣)
秋八月己亥晉侯夷卒
(左傳秋八月晉昭公卒廬陵李氏曰晉昭立於昭公之/十年在位日淺僅有厥憖平丘之會其餘則再伐鮮虞)
(而已李氏曰晉至平昭伯事陵遲隳廢春秋所書皆録/變之大者也孟子曰晉平公之於亥唐弗與共天位也)
(弗與治天職也政在侈家賢者壅棄此其所以削弱不/亢與平公五盟六㑹服齊狄寧東夏平秦亂城淳于晉)
(祁午數當時之功如此然内有變而不知外有患而不/悟尚何有功足云哉方桓公之初每患伯權太强而王)
(政弱文襄以後王政不必論矣惟恐伯權之不能强也/權者大物也上不能制而授之下則下强而上弱中國)
(不能制而授之外國則外國强而中國弱家有千金之/利已弗能受呼庸人而分之雖三尺之童弗為豈有尊)
(為邦君而授權於大夫此溴梁之㑹平公所謂内有變/而不知者也人欲自毁藩籬揖仇讎於廡下而與之干)
(櫓此不待智者而知其不可豈有身主夏盟而授權於/夷狄此宋之盟平公所謂外有患而不悟者也葢世有)
(茍道自便者媮於及身之謀而忘乎後日之害平公則/謀出於身而害見乎身何其謬歟溴梁之事諸侯在㑹)
(而大夫實主載書是委權以與之也荀偃一怒而十二/國興戎後五年欒盈之變作曲沃之民惟主欒氏不知)
(公室晉幾分國而並立矣宋之盟晉主夏盟而挈諸侯/以畀楚是棄權以假之也虢之㑹再讀舊書後八年楚)
(靈㑹于申實用齊桓召陵之典晉葢十年無與國之事夫/矣此皆身致之也至於昭公之政則又微矣僅一㑹大)
(僅一盟諸侯方楚䖍辱於乾谿諸夏庶幾復伯為晉君/臣者改物厲志憤悱警懼以率舊烈猶恐不逮今也四)
(方未觀德而虒祁崇侈以啟貳列國未聞信而邾南盛/兵以示汰平丘雖曰同盟齊敢拒令鄭敢爭承衛病芻)
(蕘之擾魯困蠻夷之訴坐視諸侯之去而/不之顧况能駕敵國哉宜乎晉之卑也)
九月大雩
(左傳/旱也)
　附録(左傳鄭大旱使屠擊祝𣢾豎拊有事於桑山斬/其木不雨子産曰有事於山蓻山林也而斬其)
　(木其罪大矣/奪之官邑)
季孫意如如晉
(臨川吳氏曰卿/共葬事畏晉也)
冬十月葬晉昭公
(左傳冬十月季平子如晉葬昭公平子/曰子服回之言猶信子服氏有子哉)
(丙景王二/子十年)十有七年(晉頃公去疾元年齊景二十三衛/靈十蔡平五鄭定五曹平三陳惠)
(五把平十一宋元七秦/哀十二楚平四吳僚二)
春小邾子來朝
(左傳春小邾穆公來朝公與之燕季平子賦采菽穆公/賦菁菁者莪昭子曰不有以國其能久乎汪氏曰三年)
(小邾穆公來朝至是十/有五年再朝于昭公也)
夏六月甲戌朔日有食之
(左傳祝史請所用幣昭子曰日有食之天子不舉伐鼓/於社諸侯用幣于社伐鼓於朝禮也平子禦之曰止也)
(惟正月朔慝未作日有食之於是乎有伐鼓用幣禮也/其餘則否太史曰在此月也日過分而未至三辰有災)
(於是乎百官降物君不舉辟移時樂奏鼓祝用幣史用/辭故夏書曰辰不集于房瞽奏鼓嗇夫馳庶人走此月)
(朔之謂也當夏四月是謂孟夏平子弗從昭子退曰夫/子將有異志不君君矣杜氏曰正月建巳正陽之月於)
(周為六月於/夏為四月)
秋郯子來朝
(左傳公與之宴昭子問焉曰少皥氏鳥名官何故也郯/子曰吾祖也我知之昔者黄帝氏以雲紀故為雲師而)
(雲名炎帝氏以火紀故為火師而火名共工氏以水紀/故為水師而水名大皥氏以龍紀故為龍師而龍名我)
(髙祖少皥摯之立也鳳鳥適至故紀於鳥為鳥師而鳥/名鳳鳥氏歴正也𤣥鳥氏司分者也伯趙氏司至者也)
(青鳥氏司啓者也丹鳥氏司閉者也祝鳩氏司徒也鴡/鳩氏司馬也鳲鳩氏司空也爽鳩氏司宼也鶻鳩氏司)
(事也五鳩鳩民者也五雉為五工正利器用正度量夷/民者也九扈為九農正扈民無淫者也自顓頊以來不)
(能紀逺乃紀於近為民師而命以民事則不能故也仲/尼聞之見於郯子而學之既而告人曰吾聞之天子失)
(官學在四夷猶信家氏曰周魯俱衰典章闕壞而逺方/小國之君乃知前古官名之沿革葢録之也汪氏曰世)
(亂禮廢而博學多識之士猶有存者有王者作皆可/用為政故仲尼嘆中國寡陋不若郯之猶有人也)
八月晉荀吳帥師滅陸渾之戎
(左傳晉侯使屠蒯如周請有事於雒與三塗萇𢎞謂劉/子曰客容猛非祭也其伐戎乎陸渾氏甚睦於楚必是)
(故也君其備之乃警戎備九月丁夘晉荀吳帥師涉自/棘津使祭史先用牲于雒陸渾人弗知師從之庚午遂)
(滅陸渾數之以其貳於楚也陸渾子奔楚其衆奔甘鹿/周大𫉬宣子夢文公攜荀吳而授之陸渾故使穆子帥)
(師獻俘/于文宮)
　林父之於潞氏士㑹之於甲氏荀吳之於陸渾戎皆
　滅之也而林父士㑹稱師稱人荀吳舉其名氏何哉
　内外有辨陸渾之戎密邇王室而縱之逼處則非肅
　畿輔别内外之義也與闢土服逺以圖强霸則異矣
　然舉其名氏非褒詞也纔得無貶耳則窮兵於逺虛
　内事外者可知矣(髙氏曰宣三年楚子伐陸渾之戎/自是陸渾睦於楚而為中國之害)
　(至是荀吳滅之汪氏曰戎居諸夏之區固周室之大/害也晉武不能徙戎卒至於神州陸沉則中行穆子)
　(之滅陸渾疑可褒矣然陸渾之戎本居秦晉之西北/在荒服之外自僖之二十二年晉乃與秦遷之於伊)
　(川侵逼王畿則是晉人始謀不臧之過也今也與楚/爭强掩其不備而滅之葢不足以贖前過矣奚可褒)
　(之有哉陳氏曰自是凡滅稱大夫矣/滅不書大夫者吳也吳無大夫也)
冬有星孛于大辰
(左傳有星孛于大辰西及漢申須曰彗所以除舊布新/也天事恒象今除於火火出必布焉諸侯其有火災乎)
(梓慎曰往年吾見之是其徵也火出而見今兹火出而/章必火入而伏其居火也久矣其與不然乎火出於夏)
(為三月於商為四月於周為五月夏數得天若火作其/四國當之在宋衛陳鄭乎宋大辰之虛也陳大皥之虛)
(也鄭祝融之虛也皆火房也星孛及漢漢水祥也衛顓/頊之虛也故為帝丘其星為大水水火之牡也其以丙)
(子若壬午作乎水火所以合也若火入而伏必以壬午/不過其見之月鄭禆竈言於子産曰宋衛陳鄭將同日)
(火若我用瓘斝玉瓉鄭必不火子産弗與公羊傳孛者/何彗星也其言于大辰何在大辰也大辰者何大火也)
(大火為大辰伐為大辰北辰亦為大辰何以書記異/也穀梁傳一有一亡曰有于大辰者濫于大辰也)
　大辰心也(爾雅大火謂之大辰孔氏曰大/火蒼龍宿心以侯四時故曰辰)心為明堂
　天子之象其前星太子後星庶子(春秋元命苞心三/星五度有天子明)
　(堂布政之宫前漢書五行志心天子之象也天文志/心三星天王正位也中心曰明堂天子位為大辰前)
　(星為太子後/星為庶子)孛星加心象天子適庶將分爭也(何氏/曰心)
　(者天子明堂孛彗者邪亂之氣掃故/置新之象是後周分為二天下兩主)後五年景王崩
　王室亂劉子單子立王猛尹氏召伯立子朝歴數載
　而後定(事見左傳二十二年/二十六年三十二年)至哀十三年有星孛于
　東方不言宿名者不加宿也當是時吳人僭亂憑陵
　上國日敝於兵暴骨如莽其戾氣所感固將壅吳而
　降之罰也故氛祲所指在於東方假手越人吳國遂
　滅天之示人顯矣史之有占明矣(宋氏曰大辰大火/周木徳火將出木)
　(將焚掃舊布新之象天人之際此其見乎襄陵許氏/曰星孛大辰火災應之天地之符也大辰明堂當宋)
　(之分故王室亂宋亦亂衛陳鄭災氣所溢也衛亂君/奔陳敗卿𫉬唯鄭有令政而無後災是知禍福之可)
　(轉/也)
楚人及吳戰于長岸
(左傳吳伐楚陽匄為令尹卜戰不吉司馬子魚曰我得/上流何故不吉且楚故司馬令龜我請改卜令曰魴也)
(以其屬死之楚師繼之尚大克之吉戰于長岸子魚先/死楚師繼之大敗吳師𫉬其乘舟餘皇使隨人與後至)
(者守之環而塹之及泉盈其隧炭陳以待命吳公子光/請於其衆曰喪先王之乘舟豈唯光之罪衆亦有焉請)
(藉取之以救死衆許之使長鬛者三人潛伏於舟側曰/我呼餘皇則對師夜從之三呼皆迭對楚人從而殺之)
(楚師亂吳人大敗之取餘皇以歸公羊傳詐戰不言戰/此其言戰何敵也穀梁傳楚人及吳戰于長岸進楚子)
(故曰/戰)
　言戰不言敗勝負敵也(汪氏曰楚先勝/吳吳後復勝楚)楚地五千里
　帶甲數十萬戰勝諸侯威服天下本非吳敵也惟不
　能去讒賤貨使費無極以讒勝囊瓦以貨行而策士
　竒才為敵國用(汪氏曰如屈/巫伍員之類)故日以侵削至雞父之
　師七國皆敗柏舉之戰國破君奔幾於亡滅吳日益
　强而楚削矣是故為國必以得賢為本勸賢必以去
　讒賤貨為先不然雖廣土衆民不足恃也考其所書
　本末强弱之由其為後世戒明矣(陳氏曰此楚令尹/陽匄也書人吳公)
　(子光也書國畧之也楚之君大夫不見於春秋者十/八年而吳入郢矣五年吳嘗敗楚于鵲岸不書六年)
　(敗楚于房鍾不書書伐吳而已於是始書戰則以吳/楚敵言之也○劉氏曰穀梁云進楚子故曰戰非也)
　(戰則云戰敗則云敗豈擇於吳楚哉且/楚與中國並久矣豈至此而進之哉)
(丁景王二/丑十一年)十有八年(晉頃二齊景二十四衛靈十一蔡/平六鄭定六曹平四卒陳惠六杞)
(平十二宋元八秦哀/十三楚平五吳僚三)
春
　附録(左傳春王三月乙卯周毛得殺毛伯過而代之/萇𢎞曰毛得必亡是昆吾稔之日也侈故之以)
　(而毛得以濟侈於/王都不亡何待)
王三月曹伯須卒
(左傳曹/平公卒)
夏五月壬午宋衛陳鄭災
(左傳五月火始昏見丙子風梓慎曰是謂融風火之始/也七日其火作乎戊寅風甚壬午大甚宋衛陳鄭皆火)
(梓慎登大庭氏之庫以望之曰宋衛陳鄭也數日皆來/告火禆竈曰不用吾言鄭又將火鄭人請用之子産不)
(可子大叔曰寶以保民也若有火國幾亡可以救亡子/何愛焉子産曰天道逺人道邇非所及也何以知之竈)
(焉知天道是亦多言矣豈不或信遂不與亦不復火鄭/之未災也里析告子産曰將有大祥民震動國幾亡吾)
(身泯焉弗良及也國遷其可乎子産曰雖可吾不足以/定遷矣及火里析死矣未葬子産使輿三十人遷其柩)
(火作子産辭晉公子公孫于東門使司宼出新客禁舊/客勿出於宫使子寛子上巡羣屏攝至于太宫使公孫)
(登徙大龜使祝史徙主祏於周廟告于先君使府人庫/人各儆其事商成公儆司宫出舊宫人寘諸火所不及)
(司馬司冦列居火道行火所焮城下之人伍列登城明/日使野司冦各保其徵郊人助祝史除於國北禳火于)
(𤣥冥回禄祁于四鄘書焚室而寛其征與之材三日哭/國不市使行人告於諸侯宋衛皆如是陳不救火許不)
(弔災君子是以知陳許之先亡也公羊傳何以書記異/也何異耳異其同日而俱災也外異不書此何以書為)
(天下記異也穀梁傳其志以同日也其日亦以同日也/或曰人有謂鄭子産曰某日有災子産曰天者神子惡)
(知之是人也同/日為四國災也)
　按左氏鄭災子産臨事而備至于書焚室而寛其征
　(杜氏曰記所焚之/户數而寛其賦税)與之材三日哭國不市使行人告
　於諸侯宋衛皆如是陳不救火許不弔災君子以是
　知陳許之先亡也初禆竈言于子産宋衛陳將同
　日火若我用瓘斝玉瓚(杜氏曰瓘珪也斝玉爵/也瓚勺也欲以禳火)鄭必
　不火子産弗與及鄭既災竈曰不用吾言鄭又將火
　鄭人請用之子産不可曰天道逺人道邇非所及也
　何以知之亦不復火禆竈所言葢以象推非妄也而
　鄭不復火者子産當國方有令政此以德消變之驗
　矣是知吉凶禍福固有可移之理古人所以必先人
　事後言命也(劉氏曰四國同日而災非人所能為也/其序宋衛陳鄭春秋之正也同德則尚)
　(爵同爵/則尚親)
六月邾人入鄅
(左傳鄅人藉稻邾人襲鄅鄅人將閉門邾人羊羅攝其/首焉遂入之盡俘以歸鄅子曰余無歸矣從帑于邾邾)
(莊公反鄅夫人而舍其女杜氏曰鄅妘姓國在瑯/琊開陽縣汪氏曰書以惡邾且為宋公伐邾起也)
秋葬曹平公
(左傳葬曹平公往者見周原伯魯焉與之語不説學歸/以語閔子馬閔子馬曰周其亂乎夫必多有是説而後)
(及其大人大人患失而惑又曰可以無學無學不害不/害而不學則茍而可於是乎下陵上替能無亂乎夫學)
(殖也不學將落/原氏其亡乎)
　附録(左傳七月鄭子産為火故大為社祓禳於四方/振除火災禮也乃簡兵大蒐將為蒐除子太叔)
　(之廟在道南其寢在道北其庭小過期三日使除徒/陳於道南廟北曰子産過女而命速除乃毁於而鄉)
　(子産朝過而怒之除者南毁子産及衝使從者止之/曰毁於北方火之作也子産授兵登陴子太叔曰晉)
　(無乃討乎子産曰吾聞之小國忘守則危况有災乎/國之不可小有備故也既晉之邊吏讓鄭曰鄭國有)
　(災晉君大夫不敢寧居卜筮走望不愛牲玉鄭之有/災寡君之憂也今執事􁄕然授兵登陴將以誰罪邊)
　(人恐懼不敢不告子産對曰若吾子之言敝邑之災/君之憂也敝邑失政天降之災又懼讒慝之間謀之)
　(以啓貪人薦為敝邑不利以重君之憂幸而不亡猶/可説也不幸而亡君雖憂之亦無及也鄭有他竟望)
　(走在晉既事晉/矣其敢有二心)
冬許遷于白羽
(左傳楚左尹王子勝言於楚子曰許於鄭仇敵也而居/楚地以不禮於鄭晉鄭方睦鄭若伐許而晉助之楚喪)
(地矣君盍遷許許不專於楚鄭方有令政許曰余舊國/也鄭曰余俘邑也葉在楚國方城外之蔽也土不可易)
(國不可小許不可俘讐不可啟君其圖之楚子説冬楚/子使王子勝遷許於析實白羽張氏曰白羽一名析楚)
(邑杜氏曰自葉遷也畏鄭而樂遷故以自遷為文茅堂/胡氏曰本所以存許非强之也汪氏曰復封陳蔡而許)
(亦遷葉故今自葉而/遷許至是三遷矣)
(戊景王二/寅十二年)十有九年(晉頃三齊景二十五衛靈十二蔡/平七鄭定七曹悼公午元年陳惠)
(七杞平十三宋元九秦/哀十四楚平六吳僚四)
春
　附録(左傳春楚工尹赤遷隂于下隂令尹子瑕城郟/叔孫昭子曰楚不在諸侯矣其僅自完也以持)
　(其世而已○楚子之在蔡也郹陽封人之女奔之生/太子建及即位使伍奢為之師費無極為少師無寵)
　(焉欲譖諸王曰建可室矣王為之聘於秦無/極與逆勸王取之正月楚夫人嬴氏至自秦)
宋公伐邾
(左傳鄅夫人宋向戌之女也故向寧請師二月宋公伐/邾圍蟲三月取之乃盡歸鄅俘邾人郳人徐人㑹宋公)
(乙亥同/盟于蟲)
　按左氏宋公伐邾圍蟲取之而經不書圍與取何也
　初鄅人藉稻邾人襲鄅盡俘之鄅子曰余無歸矣從
　帑於邾邾子反其夫人而舍其女夫人宋向戌之女
　也故向寧請師圍蟲取之盡歸鄅俘此所謂聲罪執
　言之兵歸鄅之俘其善意也故書伐邾而釋其取邑
　之罪此亦善善長惡惡短之義(髙氏曰天下無霸而/宋元於此一正入鄅)
　(之亂是以春秋録而進之家氏曰凡書爵而書侵伐/者多貶此繼邾人入鄅而書宋公伐邾則與宋公之)
　(討有罪也王氏曰因其臣之私請而興/師伐國當時列國之政大夫專之故也)
夏五月戊辰許世子止弑其君買
(左傳夏許悼公瘧五月戊辰飲太子止之藥卒太子奔/晉書曰弑其君君子曰盡心力以事君舍藥物可也穀)
(梁傳日弑正卒也正卒則止不弑也不弑而曰弑責止/也止曰我與夫弑者不立乎其位以與其弟虺哭泣歠)
(飦粥嗌不容粒未踰年而死故君子即止自責而責之/也汪氏曰悼公在位二十四年世子止之弟斯立是為)
(元/公)
　按左氏許悼公瘧戊辰飲世子止之藥卒書曰弑其
　君者止不嘗藥也(禮記文王世子疾/之藥必親嘗之)古者醫不三世
　不服其藥夫子之所慎者三疾居其一(朱子曰疾吾/身之所以死)
　(生存亡者不/可以不謹也)季康子饋藥曰丘未達不敢嘗(揚氏曰/謹疾也)
　敬慎其身如此也而於君父可忽乎君有疾飲藥臣
　先嘗之父有疾飲藥子先嘗之葢言慎也止不擇醫
　而輕用其藥藥不先嘗而誤進於君是有忽君父之
　心而不慎矣(茅堂胡氏曰悼公不起是飲非其藥而/致卒也止不嘗藥是有忽君父之心而)
　(不敬也樂正子下堂傷足而有憂色跬步之/間猶不敢忘父母况父母之疾而可輕之乎)自小人
　之情度之世子弑君欲速得其位而止無此心故曰
　我與夫弑者不立乎其位哭泣歠飦粥嗌不容粒(嗌/音)
　(益咽/喉也)未逾年而卒無此心故被以大惡而不受自君
　子聽之止不嘗藥是忽君父之尊而不慎也而止有
　此心忽君父之尊而不慎此簒弑之萌堅氷之漸而
　春秋之所謹也有此心故加以大惡而不得辭書許
　世子止弑君乃除惡於微之意也而或者顧以操刄
　而殺與不躬進藥及進藥而不嘗三者罪當殊科疑
　於三傳之説則誤矣(汪氏曰歐陽公辨/三傳論止為真弑)必若此言夫
　人而能為春秋奚待於聖筆乎墨翟兼愛豈其無父
　楊朱為我豈其無君孟軻氏辭而闢之以為禽獸逼
　人人將相食後世推明其功不在禹下未有譏其過
　者知此説則知止不嘗藥春秋以為弑君之意矣(陸/氏)
　(曰世子君之貳也許其進藥則亂臣賊子得容其姦/矣故聖人罪止一人以絶萬世之禍也張氏曰藥劑)
　(所以致人之死者非一端姑以瘧言之今之治瘧以/砒煆而餌之多愈然煆不得法而反殺人者多矣悼)
　(公之死必此類也然止以弑書何也孟子曰殺人以/挺與刄有以異乎曰無以異也以刄與政有以異乎)
　(曰無以異也進藥而藥殺可不謂之弑哉其所以異/於商臣蔡般者過與故不同耳心雖不同而春秋之)
　(文一施之者以臣子之於君父不可過也鄱陽萬氏/曰許止之事雖若可恕萬一後世臣子幸君父之疾)
　(進藥以斃之而自附於不知嘗藥之義是啓之為亂/原也陳氏曰哀姜慶父弑閔公書曰公薨夫人姜氏)
　(孫于邾公子慶父出奔莒則罪人斯得矣許悼公飲/世子止之藥而卒世子奔晉世子止誠不嘗藥爾春)
　(秋將為後人戒書曰世子止弑其君不言奔可也劉/氏曰穀梁云日弑正卒也非也州吁無知督萬商)
　(臣趙盾歸生夏徵舒崔杼寗喜弑君皆書日可云皆/正卒乎春秋褒貶豈不明恃日月而後見之此泥而)
　(不通也廬陵李氏曰春秋加趙盾弑君訓人以臣道/也加許止弑君訓人以子道也二事相類然晉靈公)
　(不書葬而許悼公書葬者許止自責逾年而卒其心/可知矣趙盾力能討賊而不討春秋不得不終誅之)
　(也若陳氏因左氏止奔晉之説而疑止真弑父/則又恐未可以一家一句而盡廢諸傳之文也)
己卯地震
(汪氏曰經書地震者五昭公之世再見此年及二十三/年是也夫地道安靜以震動為反常之異臣道恭順以)
(悖逆為犯上之惡是時季孫强僭已甚天之示變欲人/君之有所警而以德銷之也昭公漫不知省遄及於難)
(悲/夫)
　附録(左傳楚子為舟師以伐濮費無極言於楚子曰/晉之伯也邇於諸夏而楚辟陋故弗能與爭若)
　(大城城父而寘太子焉以通北方王收南方是得天/下也王説從之故大子建居于城父令尹子暇聘于)
　(秦拜夫/人也)
秋齊髙發帥師伐莒
(左傳齊髙發帥師伐莒莒子奔紀鄣使孫書伐之初莒/有婦人莒子殺其夫已為嫠婦及老託於紀鄣紡焉以)
(度而去之及師至則投諸外或獻諸子占子占使師夜/縋而登登者六十人縋絶師鼓譟城上之人亦譟莒共)
(公懼啓西門而出七月丙子齊師入紀髙氏曰莒不事/齊故汪氏曰齊景爭霸之心不下於僖桓而徒計近功)
(汲汲焉有事於徐莒以晏子之賢為之輔佐而亦/不能有所匡正則所謂以其君顯者何足稱哉)
冬葬許悼公
(公羊傳賊未討何以書葬不成于弑也曷為不成于弑/止進藥而藥殺也止進藥而藥殺則何為加弑焉耳譏)
(子道之不盡也其譏子道之不盡奈何曰樂正子春之/視疾也復加一飯則脱然愈復損一飯則脱然愈復加)
(一衣則脱然愈復損一衣則脱然愈止進藥而藥殺是/以君子加弑焉爾曰許世子止弑其君買是君子之聽)
(止也葬許悼公是君子之赦止也赦止者免止之罪辭/也穀梁傳日卒時葬不使止為弑父也曰子既生不免)
(乎水火母之罪也羈貫成童不就師傅父之罪也就師/學問無方心志不通身之罪也心志既通而名譽不聞)
(友之罪也名譽既聞有司不舉有司之罪也有司舉之/王者不用王者之過也許世子不知嘗藥累及許君也)
(程子曰蔡般許/止疑同故書葬)
　何以書葬穀梁子曰不使止為弑父也其説曰子既
　生不免乎水火母之罪也羈貫成童(范氏曰羈貫謂/交午剪髪以為)
　(飾成童八/歲以上)不就師傅父之罪也就師學問無方心志
　不通身之罪也心志既通而名譽不聞友之罪也名
　譽既聞有司不舉有司之罪也有司舉之王者不用
　王者之過也許世子止不知嘗藥累及許君也(范氏/曰許)
　(君不授子以師傅使不/識嘗藥之義故累及之)觀止自責可謂有過人之質矣
　乃至以弑君𫉬罪此為人臣子而不知春秋之義者
　也古者太子自其初生固舉以禮有司端冕見之南
　郊過闕則下過廟則趨為赤子而其教已有齊肅敬
　慎之端矣此春秋訓臣子除惡於微積善於早之意
　也(家氏曰或問蔡般之弑景許止之弑悼皆/書葬同乎否乎曰其弑異其葬惡得而同)
　附録(左傳是歲也鄭駟偃卒子游娶於晉大夫生絲/弱其父兄立子瑕子産憎其為人也且以為不)
　(順弗許亦弗止駟氏聳他日絲以告其舅冬晉人使/以幣如鄭問駟乞之立故駟氏懼駟乞欲逃子産弗)
　(遣請龜以卜亦弗予大夫謀對子産不待而對客曰/鄭國不天寡君之二三臣札瘥夭昏今又喪我先大)
　(夫偃其子幼弱其一二父兄懼隊宗主私族於謀而/立長親寡君與其二三老曰抑天實剥亂是吾何知)
　(焉諺曰無過亂門民有兵亂猶憚過之而况敢知天/之所亂今大夫將問其故抑寡君實不敢知其誰實)
　(知之平丘之㑹君尋舊盟曰無或失職若寡君之二/三臣其即世者晉大夫而專制其位是晉之縣鄙也)
　(何國之為辭客幣而報其使晉人舍之○楚人城州/來沈尹戌曰楚人必敗昔吳滅州來子旗請伐之王)
　(曰吾未撫吾民今亦如之而城州來以挑吳能無敗/乎侍者曰王施舍不倦息民五年可謂撫之矣戌曰)
　(吾聞撫民者節用於内而樹德於外民樂其性而無/冦讎今宫室無量民人日駭勞罷死轉忘寢與食非)
　(撫之也○鄭大水龍鬭于時門之外洧淵國人請為/禜焉子産弗許曰我鬬龍不我覿也龍鬬我獨何覿)
　(焉禳之則彼其室也吾無求於龍龍亦無求於我乃/止也○令尹子瑕言蹶由於楚子曰彼何罪諺所謂)
　(室於怒市於色者楚之謂矣/舍前之忿可也乃歸蹶由)
(巳景王二/卯十三年)二十年(晉頃四齊景二十六衛靈十三蔡平/八卒鄭定八曹悼二陳惠八杞平十)
(四宋元十秦哀十/五楚平七吳僚五)
春王正月
　附録(左傳春王二月己丑日南至梓慎望氛曰今兹/宋有亂國幾亡三年而後弭蔡有大喪叔孫昭)
　(子曰然則戴桓也汰侈無禮已甚亂所在也○費無/極言於楚子曰建與伍奢將以方城之外叛自以為)
　(猶宋鄭也齊晉又交輔之將以害楚其事集矣王信/之問伍奢伍奢對曰君一過多矣何信于讒王執伍)
　(奢使城父司馬奮揚殺太子未至而使遣之三月太言出/子建奔宋王召奮揚奮揚使城父人執已以至王曰)
　(於余口入於爾耳誰告建也對曰臣告之君王命臣/曰事建如事余臣不佞不能茍貳奉初以還不忍後)
　(命故遣之既而悔之亦無及已王曰而敢來何也對/曰使而失命召而不來是再奸也逃無所入王曰歸)
　(從政如他日無極曰奢之子材若在吳必憂楚國盍/以免其父召之彼仁必來不然將為患王使召之曰)
　(來吾免而父棠君尚謂其弟員曰爾適吳我將歸死/吾知不逮我將死爾能報聞免父之命不可以莫之)
　(奔也親戚為戮不可以莫之報也奔死免父孝也度/功而行仁也擇任而往知也知死不辟勇也父不可)
　(棄名不可廢爾其勉之相從為愈伍尚歸奢聞員不/來曰楚君大夫其旴食乎楚人皆殺之員如吳言伐)
　(楚之利於州于吳公子光曰是宗為戮而欲反其讎/不可從也員曰彼將有他志余姑為之求士而鄙以)
　(待之乃見鱄設/諸焉而耕於鄙)
夏曹公孫㑹自鄸出奔宋
(公羊傳奔未有言自者此其言自何畔也畔則曷為不/言其畔為公子喜時之後諱也春秋為賢者諱何賢乎)
(公子喜時讓國也其讓國奈何曹伯廬卒于師則未知/公子喜時從與公子負芻從與或為主于國為主于師)
(公子喜時見公子負芻之當主也逡巡而退賢公子惡/喜時則曷為為㑹諱君子之善善也長惡惡也短惡)
(止其身善善及子孫賢者子孫故君子為之諱也穀梁/傳自夢者專乎夢也曹無大夫其曰公孫何也言其以)
(貴取之而不以叛也髙氏曰㑹/子臧之子鄸子臧之采邑也)
　奔未有言自者此其言自何(劉氏曰大夫之奔未有/言其自者獨此言自鄸)
　(是變/例也)劉敞曰待放也古者大夫有罪待放於其境三
　年君賜之環則復之賜玦則去(荀子大畧篇絶人以/玦反絶以環注内好)
　(如一謂之還/玦如環而缺)逾境則為位向國而哭素衣裳冠不説
　人以無罪此去國之禮曹無大夫其曰公孫賢之也
　(范氏曰㑹以公孫之貴而得鄸既而不以之叛明/曹君無道致令其奔非㑹之罪故書公孫以善之)待
　放而後出奔臣子常禮免於貶足矣而何以賢之為
　公子喜時之後賢之也喜時者曹之社稷鎮公子能
　以國讓不取乎為諸侯所謂子臧是也春秋之義善
　善也長惡惡也短善善及子孫惡惡止其身以其賢
　者之後茍可善焉斯進之矣此舜典罰弗及嗣賞延
　于世之意也後世議者有乞録用賢者之類功臣之
　世(汪氏曰如漢武帝封姬嘉成帝封孔吉宣帝/求髙祖功臣子孫失侯者封蕭何子孫之類)葢得
　春秋之㫖矣(孫氏曰鄸公孫㑹之邑也言自鄸出奔/宋以别從國都而去也○劉氏曰公羊)
　(云不言其畔為公子喜時之後諱也非也所以諱賢/者之過也謂小不足以妨大短不足以毁長而可以)
　(成人之美者也若乃大惡至叛君專地反臣子之義/亂人倫之常矣而猶為之諱乎汪氏曰春秋書大夫)
　(自其叛邑出奔者皆先書叛故宋華亥向寜華定自/南里出奔楚先書入南里以叛宋公弟辰自蕭來奔)
　(先書入蕭以叛此書自鄸出奔而先不書叛則非叛/也葢鄸乃公孫㑹繼其父之食邑而得專制之者如)
　(穀梁之説爾得罪待放君無赦命是以自其所食之/邑而奔他國也廬陵李氏曰此條書法與華向自宋)
　(南里出奔楚同左氏杜預無傳已不可考賈逵及公/羊皆以為叛然經既不書叛且既叛則不應書公孫)
　(故公羊有為喜時諱之説夫叛逆而以其祖父故諱/之是管蔡不當誅於周也大傷教矣惟劉氏意林曰)
　(春秋之時臣能專其邑無不叛其國者能使其衆無/不要其君者臧武仲之智猶據防以求後是以孔子)
　(譏之以謂其罪與不孝非聖者均也故深察公孫歸/父之至檉奔齊公孫會之自鄸奔宋其賢於臧武仲)
　(逺矣降而無憾憾而能眕惟知命而好禮者能之此/説葢本穀梁而胡氏亦取之然公孫㑹之書例之公)
　(子未可矣胡氏亦以為/賢者之後諱之似鑿)
　附録(左傳宋元公無信多私而惡華向華定華亥與/向寧謀曰亡愈於死先諸華亥偽有疾以誘羣)
　(公子公子問之則執之夏六月丙申殺公子寅公子/御戎公子未公子固公孫援公孫丁拘向勝向行於)
　(其廩公如華氏請焉弗許遂刼之癸卯取太子欒與/母弟辰公子地以為質公亦取華亥之子無慼向寧)
　(之子羅華定之子啓/與華氏盟以為質)
秋盗殺衛侯之兄縶
(左傳衛公孟縶狎齊豹奪之司冦與鄄有役則反之無/則取之公孟惡北公喜褚師圃欲去之公子朝通于襄)
(夫人宣姜懼而欲以作亂故齊豹北宫喜褚師圃公子/朝作亂初齊豹見宗魯於公孟為驂乘焉將作亂而謂)
(之曰公孟之不善子所知也勿與乘吾將殺之對曰吾/由子事公孟子假吾名焉故不吾逺也雖其不善吾亦)
(知之抑以利故不能去是吾過也今聞難而逃是僭子/也子行事乎吾將死之以周事子而歸死於公孟其可)
(也丙辰衛侯在平壽公孟有事於葢𫉬之門外齊子氏/帷於門外而伏甲焉使祝鼃寘戈於車薪以當門使一)
(乘從公孟以出使華齊御公孟宗魯驂乘及閎中齊氏/用戈擊公孟宗魯以背蔽之斷肱以中公孟之肩皆殺)
(之公聞亂乘驅自閲門入慶比御公公南楚驂乘使華/寅乘貳車及公宫鴻駵魋駟乘于公公載寶以出褚師)
(子申遇公于馬路之衢遂從過齊氏使華寅肉袒執葢/以當其闕齊氏射公中南楚之背公遂出寅閉郭門踰)
(而從公公如死鳥析朱鉏宵從竇出徒行從公齊侯使/公孫青聘于衛既出聞衛亂使請所聘公曰猶在境内)
(則衛君也乃將事焉遂從諸死鳥請將事辭曰亡人不/佞失守社稷越在草莽吾子無所辱君命賔曰寡君命)
(下臣於朝曰阿下執事臣不敢貳主人曰君若惠顧先/君之好照臨敝邑鎮撫其社稷則有宗祧在乃止衛侯)
(固請見之不𫉬命以其良馬見為未致使故也衛侯以/為乘馬賔將掫主人辭曰亡人之憂不可以及吾子草)
(莽之中不足以辱從者敢辭賔曰寡君之下臣君之牧/圉也若不𫉬扞外役是不有寡君也臣懼不免於戾請)
(以除死親執鐸終夕與於燎齊氏之宰渠子召北宫子/北宫氏之宰不與聞謀殺渠子遂伐齊氏滅之丁巳晦)
(公入與北宫喜盟于彭水之上秋七月戊午朔遂盟國/人八月辛亥公子朝褚師圃子玉霄子髙魴出奔晉閏)
(月戊辰殺宣姜衛侯賜北宫喜諡曰貞子賜析朱鉏諡/曰成子而以齊氏之墓予之衛侯告寧于齊且言子石)
(齊侯將飲酒徧賜大夫曰二三子之教也苑何忌辭曰/與於青之賞必及於其罰在康誥曰父子兄弟罪不相)
(及况在羣臣臣敢貪君賜以干先王琴張聞宗魯死將/往弔之仲尼曰齊豹之盗而孟縶之賊女何弔焉君子)
(不食姦不受亂不為利疚於回不以回待人不葢不義/不犯非禮公羊傳母兄稱兄兄何以不立有疾也何疾)
(爾惡疾也穀梁傳盜賤也其曰兄母兄也目衛侯衛侯/累也然則何為不為君也曰有天疾者不得入乎宗廟)
(輒者何也曰兩足不能相過齊/謂之綦楚謂之踙衛謂之輒)
　左氏以為齊豹殺之也齊豹為衛司冦守嗣大夫其
　書為盗所謂求名而不得者也若艱難其身以險危
　大人而有名章徹攻難之士將奔走之臣竊以為仲
　尼書斷此獄罪在宗魯宗魯孟縶之驂乘也於法應
　書曰盗非求名而不得者也天下豈有欲求險危大
　人之惡名而聖人又靳此名而不與者哉然則齊豹
　首謀作亂宗魯雖與聞行事又以身死之矣今乃釋
　豹不誅而歸獄於宗魯不亦頗乎曰豹之不義夫人
　皆知之也若宗魯欲周事豹而死於公孟葢未有知
　其罪者故琴張聞其死將往弔之仲尼曰齊豹之盗
　孟縶之賊汝何弔焉非聖人發其食姦受亂葢不義
　犯非禮之罪書於春秋則齊豹所畜養之盗孟縶所
　見殺之賊其大惡隱矣(家氏曰宗魯始因齊豹而事/公孟豹將作亂語宗魯使之)
　(先去宗魯不能去亦不以告其主既而乃與公孟俱/死於齊豹之難彼自謂忠於縶信於豹而於二者皆)
　(失之知公孟之惡而事之不能早去耽禄也聞齊豹/將作亂不以告其主不忠也雖與公孟俱死而死不)
　(足録所謂求名而不得者也文定之説有得於聖人/之意臨川吳氏曰凡稱盜葢皆賤者但當稱人以其)
　(所作不義故不稱人而稱盜范氏曰諸侯之尊弟兄/不得以屬通經不書衛公子而斥言衛侯之兄者惡)
　(其不能保䕶其兄乃為盗所殺故稱至賤殺至貴孫/氏曰以衛侯之母兄盗得殺之衛侯之無刑政也若)
　(此故書以著其惡張氏曰縶以有疾不得列於宗而/廢是以靈公得立則所以事其兄使全其身者必無)
　(所不用其至親愛之而死不得有為於其國此舜所/以盡其恩於兄弟也靈公受國於有疾之兄乃聽其)
　(無禮於大夫且俾之預於政而又不能防閑其母以/預制其禍亂使盗賊竊發兄死身危幾亡其國故書)
　(盗殺衛侯之兄縶以深罪之也○劉氏曰左氏云齊/豹殺之求名而亡非也豹挾怨除憤發泄為亂耳本)
　(無不畏强禦之名不畏强禦之名亦非豹所求也意/豹作亂不能不心愧此正欲葢非求名者有云險危)
　(大人而有名章徹攻難之士將奔走之設春秋書齊/豹殺衛侯之兄縶其貶甚於稱盗矣人亦未肯奔走)
　(其民也廬陵李氏曰左氏説見昭三十一年胡氏不/取然春秋書盗者四尉止也齊豹也公孫翩也陽虎)
　(也皆大夫也故任公輔以為豹非卿故曰盗而陳氏/亦曰既奪之司冦則非卿矣恐其説亦是其罪衛侯)
　(之説公穀得/之諸家皆同)
冬十月宋華亥向寧華定出奔陳
(左傳宋華向之亂公子城公孫忌樂舍司馬彊向宜向/鄭楚建郳申出奔鄭其徒與華氏戰于鬼閻敗子城子)
(城適晉華亥與其妻必盥而食所質公子者而後食公/與夫人每日必適華氏食公子而後歸華亥患之欲歸)
(公子向寧曰唯不信故質其子若又歸之死無日矣公/請於華費遂將攻華氏對曰臣不敢愛死無乃求去憂)
(而滋長乎臣是以懼敢不聴命公曰子死亡有命余不/忍其訽冬十月公殺華向之質而攻之戊辰華向奔陳)
(華登奔吳向寧欲殺太子華亥曰干君而出又殺其子/其誰納我且歸之有庸使少司冦牼以歸曰子之齒長)
(矣不能事人以三公子為質必免公子既入華牼將自/門行公遽見之執其手曰余知而無罪也入復而所家)
(氏曰春秋書三卿同日而奔不唯誅華向其君亦有責/焉爾陳氏曰公子城公孫忌八子奔鄭華亥向寧華定)
(奔陳其但書三子何凡奔罪也衆不可勝罪則罪其甚/者入南里以叛乞師于楚為宋患之日久是以甚三子)
(也/)
十有一月辛卯蔡侯廬卒
　附録(左傳齊侯疥遂痁期而不瘳諸侯之賔問疾者/多在梁丘據與裔𣢾言於公曰吾事鬼神豐於)
　(先君有加矣今君疾病為諸侯憂是祝史之罪也諸/侯不知其謂我不敬君盍誅於祝固史嚚以辭賔公)
　(説告晏子晏子曰日宋之盟屈建問范㑹之德於趙/武趙武曰夫子之家事治言於晉國竭情無私其祝)
　(史祭祀陳信不愧其家事無猜其祝史不祈建以語/康王康王曰神人無怨宜夫子之光輔五君以為諸)
　(侯主也公曰據與欵謂寡人能事鬼神故欲誅於祝/史子稱是語何故對曰若有德之君外内不廢上下)
　(無怨動無違事其祝史薦信無愧心矣是以鬼神用/饗國受其福祝史與焉其所以蕃祉老壽者為信君)
　(使也其言忠信於鬼神其適遇淫君外内頗邪上下/怨疾動作辟違從欲厭私髙臺深池撞鐘舞女斬刈)
　(民力輸掠其聚以成其違不恤後人暴虐淫從肆行/非度無所還忌不思謗讟不憚鬼神神怒民痛無悛)
　(于心其祝史薦信是言罪也其葢失數美是矯誣也/進退無辭則虛以求媚是以鬼神不饗其國以禍之)
　(祝史與焉所以夭昏孤疾者為暴君使也其言僭嫚/於鬼神公曰然則若之何對曰不可為也山林之木)
　(衡鹿守之澤之萑蒲舟鮫守之藪之薪蒸虞候守之/海之鹽蜃祈望守之縣鄙之人入從其政偪介之闗)
　(暴征其私承嗣大夫强易其賄布常無藝徵歛無度/宫室日更淫樂不違内寵之妾肆奪於市外寵之臣)
　(僭令於鄙私欲養求不給則應民人苦病夫婦皆詛/祝有益也詛亦有損聊攝以東姑尤以西其為人也)
　(多矣雖其善祝豈能勝億兆人之詛君若欲誅於祝/史修德而後可公説使有司寛政毁闗去禁薄歛已)
　(責○十二月齊侯田于沛招虞人以弓不進公使執/之辭曰昔我先君之田也旃以招大夫弓以招士皮)
　(冠以招虞人臣不見皮冠故不敢進乃舍之仲尼曰/守道不如守官君子韙之○齊侯至自田晏子侍於)
　(遄臺子猶馳而造焉公曰唯據與我和夫晏子對曰/據亦同也焉得為和公曰和與同異乎對曰異和如)
　(羮焉水火醯醢鹽梅以烹魚肉燀之以薪宰夫和之/齊之以味濟其不及以洩其過君子食之以平其心)
　(君臣亦然君所謂可而有否焉臣獻其否以成其可/君所謂否而有可焉臣獻其可以去其否是以政平)
　(而不干民無爭心故詩曰亦有和羮既戒既平鬷嘏/無言時靡有爭先王之濟五味和五聲也以平其心)
　(成其政也聲亦如味一氣二體三類四物五聲六律/七音八風九歌以相成也清濁大小短長疾徐哀樂)
　(剛柔遲速髙下出入周疏以相濟也君子聽之以平/其心心平德和故詩曰德音不瑕今據不然君所謂)
　(可據亦曰可君所謂否據亦曰否若以水濟水誰能/食之若琴瑟之專壹誰能聽之同之不可也如是飲)
　(酒樂公曰古而無死其樂若何晏子對曰古而無死/則古之樂也君何得焉昔爽鳩氏始居此地季萴因)
　(之有逢伯陵因之蒲姑氏因之而後大公因之古者/無死爽鳩氏之樂非君所願也○鄭子産有疾謂子)
　(太叔曰我死子必為政唯有德者能以寛服民其次/莫如猛夫火烈民望而畏之故鮮死焉水懦弱民狎)
　(而翫之則多死焉故寛難疾數月而卒太叔為政不/忍猛而寛鄭國多盗取人於萑苻之澤太叔悔之曰)
　(吾早從夫子不及此興徒兵以攻萑苻之盗盡殺之/盗少止仲尼曰善哉政寛則民慢慢則糾之以猛猛)
　(則民殘殘則施之以寛寛以濟猛猛以濟寛政是以/和詩曰民亦勞止迄可小康惠此中國以綏四方施)
　(之以寛也毋從詭隨以謹無良式遏㓂虐慘不畏明/糾之以猛也柔逺能邇以定我王平之以和也又曰)
　(不競不絿不剛不柔布政優優百禄是遒和之/至也及子産卒仲尼聞之出涕曰古之遺愛也)
(庚景王二/辰十四年)二十有一年(晉頃五齊景二十七衛靈十四/蔡悼公東國元年鄭定九曹悼)
(三陳惠九杞平十五宋元十/一秦哀十六楚平八吳僚六)
春
　附録(左傳春天王將鑄無射泠州鳩曰王其以心疾/死乎夫樂天子之職也夫音樂之輿也而鐘音)
　(之器也天子省風以作樂器以鍾之輿以行之小者/不窕大者不槬則和於物物和則嘉成故和聲入於)
　(耳而藏於心心億則樂窕則不咸槬則不容心是/以感感實生疾今鐘槬矣王心弗堪其能久乎)
王三月葬蔡平公
(左傳三月葬蔡平公蔡太子朱失位位在卑大夫送葬/者歸見昭子昭子問蔡故以告昭子歎曰蔡其亡乎若)
(不亡是君也必不終詩曰不解于位民之/攸塈今蔡侯始即位而適卑身將從之)
夏晉侯使士鞅來聘
(書聘止此左傳夏晉士鞅來聘叔孫為政季孫欲惡諸/晉使有司以齊鮑國歸費之禮為士鞅士鞅怒曰鮑國)
(之位下其國小而使鞅從其牢禮是卑蔽邑也將復諸/寡君魯人恐加四牢焉為十一牢杜氏曰晉頃公即位)
(通嗣君襄陵許氏曰禮好不結而財求無度則聘義亡/矣葢自是聘不復志汪氏曰二十三年晉執舍葢原於)
(士鞅之怒也晉之聘魯者十有一始於荀庚而終於士/鞅始則伉而要盟終則怒而責禮霸者之臣所以修聘)
(於望國之魯其非/邦交之舊亦甚矣)
宋華亥向寜華定自陳入于宋南里以叛
(左傳宋華費遂生華貙華多僚華登貙為少司馬多僚/為御士與貙相惡乃譖諸公曰貙將納亡人亟言之公)
(曰司馬以吾故亡其良子死亡有命吾不可以再亡之/對曰君若愛司馬則如亡死如可逃何逺之有公懼使)
(侍人召司馬之侍人宜僚飲之酒而使告司馬司馬歎/曰必多僚也吾有讒子而弗能殺吾又不死抑君有命)
(可若何乃與公謀逐華貙將使田孟諸而遣之公飲之/酒厚酬之賜及從者司馬亦如之張匄尤之曰必有故)
(使子皮承宜僚以劒而訊之宜僚盡以告張匄欲殺多/僚子皮曰司馬老矣登之謂甚吾又重之不如亡也五)
(月丙申子皮將見司馬而行則遇多僚御司馬而朝張/匄不勝其怒遂與子皮臼任鄭翩殺多僚刼司馬以叛)
(而召亡人壬寅華向入樂大心豐愆華牼禦諸横華氏/居盧門以南里叛六月庚午宋城舊鄘及桑林之門而)
(守之公羊傳宋南里者何若曰因諸者然穀梁傳自陳/陳有奉焉爾入者内弗受也其曰宋南里宋之南鄙也)
(以者不以者/也叛直叛也)
　按左氏初宋元公無信夕夕私而惡華向三大夫謀曰
　亡愈於死先諸乃誘羣公子殺之公如華氏請焉弗
　許遂刼公取太子及其母弟以為質公怒攻之華向
　奔陳至是入于南里以叛凡書叛有入于戚者而不
　言衛(見襄公二/十六年)有入于朝歌者而不言晉(見定公/十三年)有
　入于蕭者而不言宋(見定公/十一年)此獨言宋南里何也戚
　與朝歌及蕭見其所食私邑也若南里則宋國城内
　之里名也傳稱華氏居盧門南里以叛而宋城舊鄘
　及桑林門以守是華氏與宋分國而居矣故其入其
　出皆以南里繫之宋此深罪叛臣逼脅其君已甚之
　詞也(孫氏曰前年出奔當絶復見者以入宋南里叛/犯君當誅○劉氏曰公羊云南里者何若曰因)
　(諸者然非也入宋而居南里也汪氏曰穀梁云南里/宋之南鄙非也凡書叛不言四鄙必書其邑此不言)
　(邑而繫之宋則為宋城内之里名無疑矣又曰叛直/叛也謂直叛而不作亂夫外挾吳楚之援將以覆其)
　(宗國其君幾不能自保猶曰不作亂耶其書自陳陳/亦有罪矣以奔亡之臣而能入國以為亂非陳助之)
　(兵力則未見其可也晉荀吳㑹齊衛曹之師以救宋/而不書圍宋南里者悼公圍彭城則以五大夫歸荀)
　(吳救宋而逸賊使華向得逭不/臣之誅故不以討叛予之也)
秋七月壬午朔日有食之
(左傳公問於梓慎曰是何物也禍福何為對曰二至二/分日有食之不為災日月之行也分同道也至相過也)
(其他月則為災陽不克也故常為水汪氏曰日食三十/六昭公之世凡七見比之他公災異最數自即位至是)
(年四書日有食之矣梓慎不能因公之問告以遇災而/懼之意乃云不為災使公怠於修政遂致失國葢黨於)
(季氏而姑為諂/諛以説君也)
八月乙亥叔輒卒
　附録(左傳冬十月華登以吳師救華氏齊烏枝鳴戌/宋厨人濮曰軍志有之先人有奪人之心後人)
　(有待其衰盍及其勞且未定也伐諸若入而固則華/氏衆矣悔無及也從之丙寅齊師宋師敗吳師于鴻)
　(口獲其二帥公子苦雂偃州員華登帥其餘以敗宋/師公欲出厨人濮曰吾小人可藉死而不能送亡君)
　(請待之乃徇曰楊徽者公徒也衆従之公自楊門見/之下而巡之曰國亡君死二三子之恥也豈專孤之)
　(罪也齊烏枝鳴曰用少莫如齊致死齊致死莫如去/備彼多兵矣請皆用劍從之華氏北復即之厨人濮)
　(以裳裹首而荷以走曰得華登矣遂敗華氏于新里/翟僂新居于新里既戰説甲于公而歸華妵居于公)
　(里亦如之十一月癸未公子城以晉師至曹翰胡㑹/晉荀吳齊苑何忌衛公子朝救宋丙戌與華氏戰于)
　(赭丘鄭翩願為鸛其御願為鵝子禄御公子城莊堇/為右干犨御吕封人華豹張匄為右相遇城還華豹)
　(曰城也城怒而反之將注豹則闗矣曰平公之靈尚/輔相余豹射出其間將注則又闗矣曰不狎鄙抽矢)
　(城射之殪張匄抽殳而下射之折股扶伏而擊之折/軫又射之死干犨請一矢城曰余言女於君對曰不)
　(死五乘君之大刑也干刑而從子君焉用之子速諸/乃射之殪大敗華氏圍諸南里華亥搏膺而呼見華)
　(貙曰吾為欒氏矣貙曰子無我迋不幸而後亡使華/登如楚乞師華貙以車十五乘徒七十人犯師而出)
　(食於睢上哭而送之乃復入楚薳越帥師將逆華氏/大宰犯諫曰諸侯唯宋事其君今又爭國釋君而臣)
　(是助無乃不可乎王曰/而告我也後既許之矣)
冬蔡侯朱出奔楚
(左傳費無極取貨於東國而謂蔡人曰朱不用命於楚/君王將立東國若不先從王欲楚必圍蔡蔡人懼出朱)
(而立東國朱愬於楚楚子將討蔡無極曰平侯與楚有/盟故封其子有二心故廢之靈王殺隱太子其子與君)
(同惡德君必甚又使立之不亦可乎且廢置在君蔡無/他矣穀梁傳東者東國也何為謂之東也王父誘而殺)
(焉父執而用焉奔而又奔之曰東惡之而貶之也劉之/氏曰穀梁云東者東國也曰東惡而貶之非也如貶)
(書東國不亦足乎即貶其半名為法者使蔡侯止名東/當復貶去其上下而云蔡侯出乎汪氏曰或疑此書朱)
(出奔楚後書東國卒于楚朱無歸入葬之文東國無出/奔之事疑只是一事東即東國而誤為朱也然左傳昭)
(二十七年記沈尹戌之言亦曰出蔡侯朱而史記蔡世/家亦曰隱太子東國攻平侯子而代立則朱東國固兩)
(人也豈穀梁經文因/後書東國而誤也歟)
公如晉至河乃復
(左傳公如晉及河鼓叛晉晉將伐鮮虞故辭公襄陵許/氏曰公失其重久矣故晉得輕進退之汪氏曰晉之伐)
(鮮虞豈妨於邦交之禮如文三年晉將伐楚以救江而/公如晉成三年晉將伐廧咎如而公亦如晉未聞辭公)
(也况是年晉實未嘗有事于鮮虞葢托辭以拒公耳髙/氏曰魯衰而朝於齊晉晉愈强則其往也愈數及魯之)
(益衰也則往而辭焉春秋葢傷魯/之削也滋甚而不能以義自强耳)
　
　
　
　
　
　
　
　春秋大全卷三十一
欽定四庫全書
　春秋大全卷三十二
　　　　　　　　　　　　明　胡廣等　撰
　　昭公
(辛景王二十/巳五年崩)二十有二年(晉頃六齊景二十八衛靈十/五蔡悼二鄭定十曹悼四陳)
(惠十杞平十六宋元十二/秦哀十七楚平九吳僚七)
春齊侯伐莒
(左傳春壬二月甲子齊北郭啓帥師伐莒莒子將戰苑/羊牧之諫曰齊帥賤其求不多不如下之大國不可怒)
(也弗聽敗齊師于壽餘齊侯伐莒莒子行成司馬竈如/莒涖盟莒子如齊涖盟盟于稷門之外莒於是乎大惡)
(其君髙氏曰齊景矜而/自功如此安能及逺哉)
宋華亥向寜華定自宋南里出奔楚
(左傳楚薳越使告于宋曰寡君聞君有不令之臣為君/憂無寜以為宗羞寡君請受而戮之對曰孤不佞不能)
(媚於父兄以為君憂拜命之辱抑君臣日戰君曰余必/臣是助亦惟命人有言曰唯亂門之無過君若惠保敝)
(邑無亢不衷以奬亂人孤之望也唯君圖之楚人患之/諸侯之戌謀曰若華氏知困而致死楚恥無功而疾戰)
(非吾利也不如出之以為楚功其亦無能為也已救宋/而除其害又何求乃固請出之宋人從之己巳宋華亥)
(向寧華定華貙華登皇奄傷省臧士平出奔楚宋公使/公孫忌為大司馬邊卬為大司徒樂祁為司城仲幾為)
(左師樂大心為右師樂輓為大司冦/以靖國人穀梁傳自宋南里者專也)
　華向誘殺羣公子又刼其君取其太子母弟為質又
　求助於吳楚蠻夷入披其國都以叛此必誅不赦之
　賊也宋宜竭力必討之於内諸侯宜協心必救之於
　外楚子宜執叛臣之使而戮之於境今楚人釋君而
　臣是助諸侯之戌怠於救患固請逸賊而宋又從之
　則皆罪也故晉荀吳齊苑何忌衛公子朝曹大夫皆
　畧而不書其曰自宋南里者譏宋之縱釋有罪不能
　致討出奔楚者不待貶絶而亢不衷奬亂人之惡自
　見矣(陳氏曰齊慶封衛公孟彄再奔皆不書必嘗入/叛也而後書晉欒盈鄭良霄猶及殺之矣書奔)
　(譏佚賊也書奔猶可也書歸若晉趙鞅甚矣家氏曰/晉楚交兵百有餘年宋人為之弭兵使楚得以竊霸)
　(權號召天下今宋大夫為亂於内楚乃從而羽翼之/利人之難而欲伐取其國謂楚非夷不可也先書叛)
　(繼書奔楚罪楚/之納叛臣也)
大蒐于昌間
(穀梁傳秋而曰蒐此者也其曰蒐/何也以蒐事也啖氏曰昌間魯地)
　昭公之時凡三書蒐或以非其時(汪氏曰八年秋蒐/于紅十二年夏大)
　(蒐于/比蒲)或以非其地(汪氏曰紅比蒲昌間/皆非蒐田之常所)而大意在權
　臣專行公不與也(劉氏曰何以書譏何譏爾公/不與非禮也葢不得與爾)三綱
　軍政之本(茅堂胡氏曰三綱軍政之本春秋寓軍政/於三綱以辨上下定民志孔子曰我戰則)
　(克於春秋見之矣兵家上策先自治凡居於天地之/間者有夫婦然後有父子有父子然後有君臣有君)
　(臣然後上下有上下然後禮義有所/措此戡亂除殘百戰百勝之幾也)古者春蒐夏苗
　秋獮冬狩皆於農隙以講事而所主者明貴賤辨等
　列順少長習威儀則皆納民於軌物而非馳射擊刺
　之末矣(禮記仲尼燕居田獵/有禮故戎事閑也)是故觀于有莘少長有
　禮知可用也而文公遂霸(見左傳僖公/二十八年)臨于洛陽(臨/力)
　(鴆反衆/哭日臨)袒而伐喪為義帝也而漢祖遂王(見前漢書/髙祖二年)
　(本/紀)今魯國其君則設兩觀乘大輅其臣則八佾舞於
　庭旅泰山以雍徹其宰則據大都(汪氏曰南蒯侯/犯公山不狃)執
　國命(汪氏曰/陽虎)而軍政之本亡矣何以蒐為此春秋所
　書為後戒之意也(襄陵許氏曰八年秋蒐十一年夏/蒐以為書不時也今此春蒐時矣)
　(而書則凡昭公書蒐主刺大夫盛强公失其政兵戎/是講而禮防不興也文王之時人倫既正而後軍旅)
　(以律朝廷既治而後田野即功是以詩歌庶類蕃殖/而蒐田以時當魯昭之季朝廷人倫逆亂極矣而惟)
　(蒐田之是務是/以屢書以刺之)
夏四月乙丑天王崩
(左傳王子朝賔起有寵於景王王與賔孟説之欲立之/劉獻公之庶子伯蚠事單穆公惡賔孟之為人也願殺)
(之又惡王子朝之言以為亂願去之賔孟適郊見雄雞/自斷其尾問之侍者曰自憚其犧也遽歸告王且曰雞)
(其憚為人用乎人異於是犧者實用人人犧實難已犧/何害王弗應夏四月王田北山使公卿皆從將殺單子)
(劉子王有心疾乙丑崩於榮錡氏戊辰劉子摯卒無子/單子立劉蚠五月庚辰見王遂攻賔起殺之盟羣王子)
(于單/氏)
　附録(左傳晉之取鼔也既獻而反鼔子焉又叛於鮮/虞六月荀吳畧東陽使師偽糴者負甲以息於)
　(昔陽之門外遂襲鼓滅之以/鼓子鳶鞮歸使涉佗守之)
六月叔鞅如京師葬景王
(如京師止此髙氏曰天子崩天下諸侯九夷八蠻莫不/奔其喪故七月而葬者盡天下臣子之心使逺近得㑹)
(其葬也今天王崩諸侯無一奔喪者昭公但使叔鞅/往㑹之又以三月而葬是天子而用大夫之禮也)
王室亂
(左傳丁巳葬景王王子朝因舊官百工之喪職秩者與/靈景之族以作亂帥郊要餞之甲以逐劉子壬戌劉子)
(奔揚單子逆悼王于莊宫以歸王子還夜取王以如莊/宫癸亥單子出王子還與召莊公謀曰不殺單旗不捷)
(與之重盟必來背盟而克者多矣從之樊頃子曰非言/也必不克遂奉王以追單子及領大盟而復殺摯荒以)
(説劉子如劉單子亡乙丑奔于平畤羣王子追之單子/殺還姑發弱鬷廷定稠子朝奔京丙寅伐之京人奔山)
(劉子入于王城辛未鞏簡公敗績于京乙亥甘平公亦/敗焉叔鞅至自京師言王室之亂也閔馬父曰子朝必)
(不克其所與者天所廢也公羊傳何言乎王室亂/言不及外也穀梁傳亂之為言事未有所成也)
　何言乎王室亂王者以天下為家則以京師為室京
　師者本也周公作立政曰迪惟有夏乃有室大競(蔡/氏)
　(曰古之人行此道者惟有/夏之君當王室大强之時)其作鴟鴞詩以遺成王亦
　曰既取我子無毁我室(朱子曰鴟鴞惡鳥攫鳥子而/食室鳥自名其巢也以比武)
　(庚既敗管蔡不可/更毁我王室也)皆指京師言之也以京師為室王
　畿為堂諸夏為庭户四夷為藩籬治外者先自内治
　逺者先自近本亂而末治者否矣景王寵愛子朝使
　孽子配嫡以本亂者其言王室譏國本之不正也本
　正而天下定矣(茅堂胡氏曰易曰正家而天下定矣/書王室亂譏景王任情溺愛不明庶)
　(嫡之分以譏致爭亂失正家之道也不曰京師亂者/京師衆大之稱吕氏曰言京師則通乎上下言王室)
　(則其父子兄弟自亂之耳劉氏/曰言王室亂亂自内作者也)唐虞公天下則相禪
　而與賢三代家天下則相繼而與子(禮記禮運大道/之行天下為公)
　(選賢與能不獨親其親子其子大道既隱天下/為家各親其親各子其子大人世及以為禮)春秋
　兼帝王之道可公也則以達節為權故季札辭國貶
　而稱名可家也則以居正為大故莊公始生即書于
　策鄭突歸而不氏以國陽生入而得係於齊此皆正
　本以及天下之義也其義苟行無易樹子王室豈有
　亂離之禍乎春秋書子同生於前而記王室亂於後
　其為來世法戒明矣(髙氏曰春秋記事必指其實下/書王猛子朝之事自足見王室)
　(之亂聖人乃於此不隱其辭何哉前此者王室衰微/猶未至於亂也故聖人每扶而尊之言王則曰天王)
　(不混稱於吳楚也言周則曰京師不下同於列國也/王敗於鄭而曰蔡衛陳人從王伐鄭以諸侯不可敵)
　(王故明君臣之大義也王與戎戰而書王師敗績于/茅戎以夷狄不可抗王故以自敗為文也以至襄王)
　(出奔而書天王出居于鄭晉侯召王而書天王狩于/河陽王臣雖微者亦序諸侯之上則所以嚴其名分)
　(者至矣故凡王室可譏可貶者皆遷就其辭而為之/隱避今景王不能正其家而致諸子之爭立於是劉)
　(單立猛尹氏立朝遂以干戈相向迭勝迭負五年之/間國無定主王室之亂莫此為甚故特書之子頹子)
　(帶之亂不書景王之亂乃自取之是王室自亂有甚/於惠襄也陳氏曰周亂不書書王室亂則天下無人)
　(紀矣昔者惠襄之世子頽亂鄭虢討之子帶亂晉討/之春秋不書猶有臣子焉耳於是景王崩悼王即位)
　(既葬矣子朝欲簒悼王而立凡歴悼敬五年而後定/而訖於佚賊則天下無人紀矣汪氏曰天子以四海)
　(為家故普天之下天子皆可居之然一家之内自門/而堂自堂而室室者所常居之所也故春秋書王猛)
　(居于皇天王居于狄泉言天子之所當居也書天王/出居于鄭言居于所不當居也書王室亂則著其禍)
　(起於所常居之地也惠襄之世不書王室亂者頽帶/之亂周有君天下有王未足以言亂也景王崩王猛)
　(未能定其位子朝爭國故特書王室亂○劉氏曰公/羊云言不及外也非也謂王室亂者嫡庶並爭亂在)
　(宗室者也本不得言京/師亂成周亂王城亂耳)
劉子單子以王猛居于皇
(左傳單子欲告急於晉秋七月戊寅以王如平畤遂如圃/車次于皇公羊傳其稱王猛何當國也穀梁傳以者不)
(以者也王/猛嫌也)
　凡稱以者不以者也(范氏曰不以者本非/所得制今得以之也)師而曰以
　能左右之也地而曰以能取與之也人而曰以能死
　生之也尊不以乎卑貴不以乎賤大不以乎小劉蚠
　單旗臣也曷為能以王猛乎猛無寵於景王不能自
　定其位制在劉單其曰以者能廢立之也(孫氏曰言/劉單以王)
　(猛者猛位未定進退在二子安定胡氏奉王正也以/王非正臣不宜以君也劉氏曰大不以乎小貴不)
　(以乎賤君顧可以乎臣哉夫臣者治煩去惑以道事/君不可則止不挾君之勢而以崇黨者也今劉單之)
　(為天子臣也君昏則不諫國危則不憂禍已成矣然/後挾天子以令諸侯此則姦雄之所以冀非望者也)
　(上下舛逆是謂之以王猛居于皇也大夫之以大夫/有君命存焉劉單以王猛則專之爾陳氏曰凡以非)
　(予辭也以虢公鄭伯晉侯不書以則非予二子也非/予二子是單旗劉蚠以大夫專廢置君也以大夫專)
　(廢置君則曷為無貶前言王室亂後言二子以王猛/居于皇入于王城則二子有不得已焉者而非其罪)
　(也是故殺子朝於楚儋翩率子朝之徒以作亂敬王/嘗處于姑蕕逾年克之子朝不書殺天王不書出是)
　(予單劉以復/辟之義也)按左氏景王太子壽以昭十五年卒至
　是八年矣猛與匄皆其母弟(杜氏曰太子壽卒王立/子猛後復立子朝單劉)
　(以王子猛次正故立之王子匄猛母弟史記景王愛/子朝欲立之㑹崩國人立長子猛子朝攻殺猛晉人)
　(攻朝立匄是為敬王汪氏曰杜説猛為次正葢太子/壽之母弟或穆后姊娣之子汪氏曰傳注皆不明言)
　(王猛為太子壽之母弟然春秋於猛直稱王而不書/立於朝則書立而稱王子於匄則直稱天王則猛匄)
　(與朝嫡庶之分明矣故文定謂猛匄皆太子母弟而/安定先生則曰太子有母弟者王猛是也敬王又猛)
　(弟也吳興沈文伯亦云以意推之太子子猛敬王皆/后所生子猛適子之長子朝庶子之長猛當立而朝)
　(不當/立也)禮無疑於當立然久而未立者王愛庶子朝欲立
　以為嗣未果而王崩故諸大臣競立君諸王子爭欲
　立以正則有猛以寵則有朝猛雖正而無寵其威不
　足以懾羣下朝雖寵而不正其分不足以服人心二
　子廢立皆恃大臣强弱而後定者也故特稱曰以而
　景王之弱其後嗣輕其宗社之罪亦著矣(李氏瑾曰/景王立子)
　(而不能定寵不正而不能辨賤宗社之本啓禍亂之/原莫此為大然則王室之亂非子朝之亂景王自亂)
　(之/也)易曰王居无咎(渙九五象程子曰王居/謂正位人君之尊位也)稱居于皇
　者明其有土當得位之稱也(襄陵許氏曰易曰王居/无咎曰居于皇者春秋)
　(所正也其稱王猛未即位也顧命康王當喪書王而/悼王以名繫之者書志事春秋書法也○劉氏曰穀)
　(梁云王猛嫌也非也若/王猛嫌豈得云居乎)
秋劉子單子以王猛入王城
(左傳劉子如劉單子使王子處守於王城盟百工于平/宫辛卯鄩肸伐皇大敗獲鄩肸壬辰焚諸王城之市八)
(月辛酉司徒醜以王師敗績于前城百工叛己巳伐單/氏之宫敗焉庚午反伐之辛未伐東圉冬十月丁巳晉)
(籍談荀躒帥九州之戎及焦瑕温原之師以納王于王/城庚申單子劉蚠以王師敗績于郊前城人敗陸渾于)
(社公羊傳王城者何西周也其言入何簒辭也穀梁傳/以者不以者也入者内弗受也髙氏曰王城天子都而)
(子朝之黨在/焉故言入)
　猛未踰年何以稱王示當立也(陳氏曰武氏子毛伯/不稱使則王在喪雖)
　(踰年猶未稱王也此爭立也其遂/稱王成猛之為王也猛宜立者也)既當立矣何以稱
　名明嗣君也曰王猛者見居尊得正又以别乎諸王
　子也(茅堂胡氏曰王猛在喪不稱子而稱王明正也/書名者别子朝也居于皇入于王城而書猛别)
　(嫌也劉氏曰王猛乃王矣未踰年是以不可稱天王/又不可以諸侯例稱子也獨言子則似魯之子冠王)
　(於子又與他王子相亂故稱王繫猛張氏曰以經書/魯之法推之天王之喪未葬當稱王子某既葬當稱)
　(王子逾年稱王今王猛當稱王子者也適當子朝爭/立之際猛雖正而位未定不可以不名故書王猛焉)
　(以别嫌而/明其正也)君前臣名劉單不名而王名不嫌於倒置
　乎曰君前臣名常禮也禮當其變臣有不名名其君
　而不嫌者矣王不當稱未踰年而稱王名不當稱立
　為君而稱猛(安定胡氏曰王不當稱非王無以定/尊位猛不當顯非猛無以明嗣君)皆
　禮之變也惟可與權者能知其變而不越乎道之中
　再書劉子單子之以王何也春秋詞繁而不殺者必
　有美惡焉劉子單子葢挾天子以令諸侯而專國柄
　者也書而未足故再書于策以著上下舛逆為後世
　之深戒也(張氏曰劉單輔猛苟能如諸葛亮輔後主/則必不如是書矣陳氏曰居于皇言失京)
　(師也入于王城言始得京師也汪氏曰劉單當艱難/之秋任託孤之寄擁悼立敬其功亦不細矣劉原父)
　(及文定公所以責二子者葢猶霍光驂乘之戒罪其/太專無人臣之禮耳茅堂胡氏曰入者難詞也○劉)
　(氏曰公羊云其言入何簒辭也若以入為簒下有天/王入于成周亦可謂簒乎穀梁云入者内弗受也亦)
　(非也必以入為内弗受則/天王入于成周亦弗受乎)
冬十月王子猛卒
(左傳十一月乙酉王子猛卒不成喪也己丑敬王即位/館于子旅氏十二月庚戌晉籍談荀躒賈辛司馬督帥)
(師軍于隂于侯氏于谿泉次于社王師軍于汜于解次/于任人閏月晉箕遺樂徴右行詭濟師取前城軍其東)
(南王師軍于京楚辛丑伐京毁其西南公羊傳此未踰/年之君也其稱王子猛卒何不與當也不與當者不與)
(當父死子繼兄死弟及之辭也穀梁傳此不卒者也其/曰卒失嫌也杜氏曰未即位故不言崩周人諡曰悼王)
(茅堂胡氏曰未踰年不崩不葬卒而加子者正名也孫/氏曰言王所以明當嗣之人也言子所以見未踰年之)
(君也言猛所以别羣王子也不崩不葬降成君也安定/胡氏曰生則書王明實為嗣死乃稱子正未踰年未成)
(天子之至尊臨川吳氏曰子上加王字者表其為天王/未踰年之子以别於諸侯未踰年之子也劉氏曰未踰)
(年則以王繫名通謂之小子王生名之死亦名之明尊/未成也前書王猛是生名之也此書王子猛是死亦名)
(之也王氏曰其稱卒雖與王子虎同然書居于皇入于/王城則見其正而當立矣陳氏曰未踰年之君雖有諡)
(猶不列於廟次是故衛侯申雖謚曰戴公猛雖謚曰悼/王均之為不成君也王猛矣則稱王子猛何於其卒從)
(其恒稱爾春秋之誼苟廢立也足以亂名實則不可弗/辨苟非廢立也無亂於名實則弗辨也是故成之為君)
(則稱王猛于其卒也從其恒稱為王子猛不成之為君/則稱鄭忽于其歸也從其恒稱為世子忽義不在焉則)
(不没其實而已矣○劉氏曰公羊謂不與當父死子繼/兄死弟及之辭非也向言王猛者以文不可繫子今言)
(王子者死當以子禮治之言卒者未踰年之君猶子赤/子般皆言卒也言卒則可言薨則不可不必未踰年之)
(諸侯則稱卒未踰年之王則當稱薨也穀梁云其曰卒/失嫌也亦非也謂之小子王卒固當告于諸侯猛未踰)
(年不可言崩又不可言薨是以通言卒耳何嫌之失/廬陵李氏曰公穀皆以子猛為簒故卒義不可從)
十有二月癸酉朔日有食之
(壬敬王/午元年)二十有三年(晉頃七齊景二十九衛靈十六蔡/悼三卒鄭定十一曹悼五陳惠十)
(一把平十七宋元十三秦/哀十八楚平十吳僚八)
春王正月叔孫婼如晉
癸丑叔鞅卒
(汪氏曰叔弓之子輙之/弟也子詣嗣為大夫)
晉人執我行人叔孫婼
(左傳邾人城翼還將自離姑公孫鉏曰魯將御我欲自/武城還循山而南徐鉏丘弱茅地曰道下遇雨將不出)
(是不歸也遂自離姑武城人塞其前斷其後之木而弗/殊邾師過之乃推而蹷之遂取邾師獲鉏弱地邾人愬)
(于晉晉人來討叔孫婼如晉晉人執之書曰晉人執我/行人叔孫婼言使人也晉人使與邾大夫坐叔孫曰列)
(國之卿當小國之君固周制也邾又夷也寡君之命介/子服回在請使當之不敢廢周制故也乃不果坐韓宣)
(子使邾人聚其衆將以叔孫與之叔孫間之去衆與兵/而朝士彌牟謂諱宣子曰子弗良圖而以叔孫與其讐)
(叔孫必死之魯亡叔孫必亡邾邾君亡國將焉歸子雖/悔之何及所謂盟主討違命也若皆相執焉用盟主乃)
(弗與使各居一館士伯聽其辭而愬諸宣子乃皆執之/士伯御叔孫從者四人過邾館以如吏先歸邾子士伯)
(曰以芻蕘之難從者之病將館子於都叔孫旦而立期/焉乃館諸箕舍子服昭伯於他邑范獻子求貨於叔孫)
(使請冠焉取其冠法而與之兩冠曰盡矣為叔孫故申/豐以貨如晉叔孫曰見我吾告女所行貨見而不出吏)
(人之與叔孫居於箕者請其吠狗弗與及將歸殺而與/之食之叔孫所館者雖一日必葺其墻屋去之如始至)
(髙氏曰晉雖以取邾師為罪而執行人其實則為士鞅/來聘以魯為卑已故也胡氏曰晉聽邾人之愬而執叔)
(孫使與邾大夫坐婼以周禮爭之乃不果坐又欲以叔/孫與邾人婼去衆與兵臣朝示必死之乃不果與又卻)
(范獻子而拘申豐書執我行人則不所其罪也稱晉人/則非伯討也家氏曰叔孫豹㑹于虢莒人訴取鄆將戮)
(之樂王鮒求貨於叔孫使請帶焉豹召使者裂裳帛而/與之卒弗與賄婼豹之子也今為晉所執范鞅求貨亦)
(弗與父子所守如此亦可嘉矣魯有賢大夫如此而昭/公不與共圖國事坐視强臣之脅制以至於亡悲夫)
晉人圍郊
(左傳春王正月壬寅朔二師圍郊癸卯郊鄩潰丁未晉/師在平隂王師在澤邑王使告間庚戌還公羊傳郊者)
(何天子之邑也曷為不係于周不與/伐天子也杜氏曰討子朝也郊周邑)
　按左氏晉籍談荀躒(即狄/反)帥師軍于侯氏箕遺樂徵
　(知陵/反)濟師軍其東南正月二師圍郊郊子朝邑也(髙/氏)
　(曰郊王畿之邑不繫國者天下皆王土也葢土無二/王所以别異於諸侯也春秋諸侯更相侵伐未嘗敢)
　(及于周其心實無王而不敢犯王室者懼天下/諸侯執言而攻已也此圍郊者子朝在焉故也)既不
　書大夫之名氏又不稱師而曰晉人微之也所謂以
　其事而微之者也當是時天子蒙塵晉為方伯不奔
　問官守(手又/反)省視器具徐遣大夫往焉勤王尊主之
　義若是乎書晉人圍郊而罪自見(音/現)矣(茅堂胡氏曰/按傳乃助天)
　(王攻子朝也然不書救王又無他褒異之辭與伐天/子何别故公羊直以為伐天子也意者王室危亂之)
　(甚晉為方伯不躬率諸侯以赴其急伸臣子之義徒/以微者帥偏師薄為之援亂不早定職此之由故不)
　(足美也薛氏曰著晉人之不急勤王也東萊吕氏曰/當是時王必自以為無假於晉師故使之間而晉因)
　(此遂還然晉師還而子朝之勢復熾若因郊潰遂取/子朝不至如後日之難也汪氏曰明年晉侯使士景)
　(伯涖問周故然後辭王子朝不納其使則是時雖遣/師圍郊尚來察於嫡庶是非之辨是以助敬王之不)
　(力也○趙氏曰公羊云不與伐天子也此實非伐天/子也若實伐周豈為其掩惡哉廬陵李氏曰公羊注)
　(以郊為天子間田有大夫主之春秋不與伐天子故/不係于周此不知事實者也陳氏曰向者子帶之亂)
　(晉文嘗圍温矣不書以其討亂也今敬王即位逾年/而後圍郊則討亂非晉志也是故貶人之此説極是)
　(但圍温不見經亦/未知果與之否)
夏六月蔡侯東國卒于楚
(茅堂胡氏曰失德不葬若蔡侯東國是也王父殺/父見用又奔之失德也髙氏曰因朝于楚而卒)
秋七月莒子庚輿來奔
(左傳莒子庚輿虐而好劒苟鑄劒必試諸人國人患之/又將叛齊烏存帥國人以逐之庚輿將出聞烏存執殳)
(而立於道左懼將止死苑羊牧之曰君過之烏存以/力聞可矣何必以弑君成名遂來奔齊人納郊公)
　左氏曰庚輿虐而好(呼報/反)劔苟鑄劔必試諸人國人
　患之又將叛齊烏存帥國人逐之庚輿來奔齊人納
　郊公(杜氏曰庚輿著丘公之弟郊/公著丘公子十四年奔齊)三代之得失天下
　仁與不仁而已矣苟無仁心甚則身弑國亡不甚則
　身危國削庚輿免死道左而出奔於魯幸耳入國不
　書而書其出奔惡(烏故/反)之也(髙氏曰庚輿不正而立/又不安其國而出奔與)
　(鄭突/同)郊公出入皆不書微之也所謂以其人而微之
　者也(家氏曰郊公在喪不慼亂臣持以/為過而逐之不能君而可微者也)微之為義或
　以位或以人或以事春秋書法達王事名氏不登於
　史策若此類亦衆矣
戊辰吳敗頓胡沈蔡陳許之師于雞父胡子髠沈子逞
滅獲陳夏齧
(左傳吳人伐州來楚薳越帥師及諸侯之師奔命救侯/州來吳人禦諸鍾離子瑕卒楚師熸吳公子光曰諸)
(從於楚者衆而皆小國也畏楚而不獲已是以來吾聞/之曰作事威克其愛雖小必濟胡沈之君㓜而狂陳大)
(夫齧壯而頑頓與許蔡疾楚政楚令尹死其師熸帥賤/多寵政令不壹七國同役而不同心帥賤而不能整無)
(大威命楚可敗也若分師先以犯胡沈與陳必先奔三/國敗諸侯之師乃揺心矣諸侯乖亂楚必大奔請先者)
(去備薄威後者敦陳整旅吳子從之戊辰晦戰于雞父/吳子以罪人三千先犯胡沈與陳三國爭之吳為三軍)
(以繫於後中軍從王光帥右掩餘帥左呉之罪人/或奔或止三國亂呉師擊之三國敗獲胡沈之君)
(及陳大夫舍胡沈之囚使奔許與蔡頓曰吾君死/矣師譟而從之三國奔楚師大奔書曰胡子髠沈)
(子逞滅獲陳夏齧君臣之辭也不言戰楚未陳也/穀梁傳中國不言敗此其言敗何也中國不敗胡)
(子髠沈子逞其滅乎其言敗釋其滅/也獲者非與之辭也上下之稱也)
　呉伐州來楚令尹帥師及諸侯之師與呉戰曷
　為不書楚令尹既喪(息浪/反)楚師已熸(子僣反杜/氏曰火滅)
　(為熸軍之重主喪亡/故其軍人無復氣勢)六國先敗楚師遂奔是以
　不書楚也(劉氏曰疑楚本與諸侯同救州來既/而令尹卒楚軍留而諸侯之師先至)
　(呉以詭計勝之楚師實未與呉相接故經不書/楚也汪氏曰左傳記令尹卒楚師熸吴光設)
　(詐先犯胡沈與陳三國既敗又縱其囚使奔/許與蔡頓而許蔡頓之師亦奔六國敗奔之)
　(後然後楚師大奔則楚師未嘗與吳師相接/明矣髙氏曰此見呉之强而楚人益弱夫頓)
　(胡沈蔡陳許皆楚與國也吴伐州來楚人帥/六國之師以救之於是吴人禦之盡敗其師)
　(於雞/父也)諸侯之師曷為畧而不序頓胡沈則其
　君自將蔡陳許則大夫帥師言戰則未陳也
　言敗績則或滅或獲其事亦不同也故總言
　呉人以詐取勝於前而以君與大夫序六國
　於後胡沈書爵書名書滅者二國之君幼而狂
　不能以禮自守役屬于楚悉師以出一敗而
　身與衆俱亡也其曰胡子髠沈子逞滅者若
　曰非有能滅之者咸其自取焉耳亦猶梁亡
　自亡也鄭棄其師自棄也齊人殱遂自殱也
　或曰滅或曰獲别君臣也(杜氏曰國君社稷/之主與宗廟共其)
　(存亡者故稱滅大夫/輕故曰獲獲得也)君死曰滅胡子髠沈子
　逞是也生得曰獲秦晉戰于韓原獲晉侯是
　也大夫生死皆曰獲鄭獲宋華元生也呉獲
　陳夏齧死也(啖氏曰凡戰而死者君曰滅言/與國滅同也生禽曰獲大夫生)
　(死皆曰獲諸侯滅/則書名以其死也)書其敗不以國分而以君大
　夫為序書其死不以事同而以君臣為别皆
　所以辨上下定民志雖顛沛必於是也其義
　行而亂自熄矣(孫氏曰春秋之戰書敗者多矣未有諸/侯之師畧而不序者此六國之師畧而)
　(不序賤其舍中國而與蠻荒故胡子髠沈子逞滅/者深惡二國之君不得其死皆以自滅為文也)
天王居于狄泉尹氏立王子朝
(左傳夏四月乙酉單子取訾劉子取牆人直人六月壬/午王子朝入于尹癸未尹圉誘劉佗殺之丙戌單子從)
(阪道劉子從尹道伐尹單子先至而敗劉子還己丑召/伯奐南宫極以成周人戌尹庚寅單子劉子樊齊以王)
(如劉甲午王子朝入于王城次于左巷秋七月戊申鄩/羅納諸莊宫尹辛敗劉師于唐丙辰又敗諸鄩甲子尹)
(辛取西闈丙寅攻蒯蒯潰公羊傳此未三年其稱天王/何著有天子也穀梁傳始王也其曰天王因其居而王)
(之也立者不宜立者也朝之不/名何也别嫌乎尹氏之朝也)
　立者不宜立也王猛當立而不能立故稱大臣以之
　而不言立敬王當立又能立矣故直稱居于狄泉而
　不言立(茅堂胡氏曰春秋與敬王者以其為王猛之/母弟得繼正統也稱天王者既葬已踰年矣)
　(春秋之法未葬未踰年則不稱王已葬而未踰年亦/不稱王已踰年而未葬亦不稱王既葬又踰年則稱)
　(王高氏曰敬王始立而遽稱天王者景王崩已踰年/矣不可曠年無王故稱之且明正也著天下已有王)
　(而子朝不可以亂之也陳氏曰敬王居狄泉在王城/之東謂之東王子朝在王城謂之西王書曰天王居)
　(于狄泉黜子朝也薛氏曰狄/泉不書出在王畿之内也)子朝庶孽奪正以賤妨
　貴基亂周室不當立者也故特稱立而目尹氏(杜氏/曰尹)
　(氏周世卿也書尹氏立王子朝明非周人所欲立劉/氏曰衛人立晉衆人所欲立也不曰公子君位定矣)
　(尹氏立王子朝獨尹氏所欲立也已僣位號猶稱王/子言莫之君也孫氏曰嗣子有常位不言立立者簒)
　(辭髙氏曰衛人立晉衆人同欲立猶曰不可今尹氏/一己之私而立之以亂周室罪尹氏也尹氏即尹子)
　(此稱氏者著其/世執國柄也)尹氏天子之卿也王朝公卿書爵而
　變文稱氏者見世卿之擅權亂國為後戒也或曰稱
　氏者時以氏稱之也詩云王謂尹氏此大雅美宣王
　詩也亦譏世卿歟為此説者誤矣詩人主文而不以
　害意有美而或過有刺而或深以意逆之可也春秋
　所書或稱爵或稱字或稱名或稱氏或稱子或稱人
　名分所由立是非所由定禮義所由出皆斷自聖心
　游夏不能與也徇時之所稱而稱之豈其然乎(陸氏/曰大)
　(夫稱氏者皆譏世卿也言氏則世卿之意可見矣時/世卿既多不可勝譏因尹氏私赴不以名武氏以子)
　(代父尹氏立王子朝奔楚皆以世卿亂王室故從而/書之譏此數者足以見世卿之惡也陳氏曰書居黜)
　(子朝也言尹氏獨尹氏所欲立也將以王天下獨尹/氏立之則莫之與也廬陵李氏曰衛晉之立書衛人)
　(衆立之詞也子朝之立書尹氏簒立之詞也書衛人/而復書公子則嫌於當立書尹氏而不書王子則嫌)
　(於外姓此春秋之精意也○劉氏曰公羊意謂未三/年不當言天王非也王者雖諒闇三年然踰年之後)
　(臣子可以天王稱之矣毛伯求金不稱天王明命自/上下不合稱之也天王君于狄泉臣子稱之理自得)
　(稱天王也穀梁云朝之不名别嫌乎尹氏之朝也亦/非也春秋豈嫌於尹氏之朝哉茅堂胡氏曰穀梁曰)
　(朝之不名别嫌乎尹氏之朝也釋者謂據衛人立晉/不稱公子竊恐未然衛人既討弑君之賊國無君矣)
　(衆奉晉而立之疑其可也不去其公子則無以明其/不當立子朝則異乎是既書王居于狄泉又書尹氏)
　(立之則其為簒可知矣固不待去其王子而後/明也書王子乃所以見景王寵庶間嫡之失爾)
八月乙未地震
(左傳八月丁酉南宫極震萇𢎞謂劉文公曰君其勉之/先君之力可濟也周之亡也其三川震今西王之大臣)
(亦震天棄之矣東王必大克杜氏曰經書地震魯地也/南宫極為屋所壓而死周地亦震也江氏曰王城地震)
(而有子朝之奔魯地震而有/陽州之孫天之示人顯矣)
　附録(左傳楚大子建之母在郹召吳人而啟之冬十/月甲申呉大子諸樊入郹取楚夫人與其寶器)
　(以歸楚司馬薳越追之不及將死衆曰請遂伐吳以/徼之薳越曰再敗君師死且有罪亡君夫人不可以)
　(莫之死也乃/縊于薳澨)
冬公如晉至河有疾乃復
(左傳公為叔孫故如晉及河有疾而復公羊傳何言乎/公有疾乃復殺恥也穀梁傳疾不志此其志何也釋不)
(得入乎/晉也)
　昭公兩朝於晉而一見止(汪氏曰五年晉欲止公/不果十五年晉人止公)五
　如晉而四不得入焉(汪氏曰二年十二年/十三年二十一年)今此書有
　疾乃復殺恥也(汪氏曰殺猶滅也何氏曰因有疾以/殺畏晉之恥楊士勛曰公之如晉四)
　(不得入假言有疾實由季孫之不/入今實有疾别於無疾而反也)以周公之胄千乘
　之君執幣帛修兩君之好而不見納斯亦可恥矣有
　恥而後能知憤知憤而後能自强自强而後能為善
　為善而後能立身身立而後能行其政令保其國家
　以昭公内則受制於權臣外則見陵於方伯此正憂
　患疢疾有德慧術智保生免死之時也而安於屈辱
　甘處微弱無憤恥自强之心其失國出奔死於境外
　其自取之哉(汪氏曰是時叔孫婼拘囚於晉未有赦/命昭公是行本以請婼而中懼晉之不)
　(見納故托疾而返春秋因其託疾而書之以免其不/得至晉之恥也人臣將命以修聘雖有疾亦不當復)
　(不可壅君命也人君修鄰國之好有疾/則不可復既有疾則不得成禮故也)
　附録(左傳楚囊瓦為令尹城郢沈尹戌曰子常必亡/郢苟不能衛城無益也古者天子守在四夷天)
　(子卑守在諸侯諸侯守在四鄰諸侯卑守在四竟慎/其四竟結其四援民狎其野三務成功民無内憂而)
　(又無外懼國焉用城今吳是懼而城於郢守已小矣/卑之不獲能無亡乎昔梁伯溝其公宫而民潰民棄)
　(其上不亡何待夫正其疆場修其土田險其走集親/其民人明其伍候信其鄰國慎其官守守其交禮不)
　(僭不貪不懦不耆完其守備以待不虞又何畏矣詩/曰無念爾祖聿修厥德無亦監乎若敖蚡冐至于武)
　(文土不過同慎其四竟猶不城郢/今土數圻而郢是城不亦難乎)
(癸敬王/未二年)二十有四年(晉頃八齊景三十衛靈十七蔡昭/公申元年鄭定十二曹悼六陳惠)
(十二把平十八卒宋元十四/秦哀十九楚平十一吳僚九)
春
　附録(左傳春王正月辛丑召簡公南宫嚚以甘桓公/見王子朝劉子謂萇𢎞曰甘氏又往矣對曰何)
　(害同德度義泰誓曰紂有億兆夷人亦有離德余有/亂臣十人同心同德此周所以興也君其務德無患)
　(無人戊午王/子朝入于鄔)
王二月丙戌仲孫貜卒
(汪氏曰孟僖子也子何/忌嗣為大夫是為懿子)
叔孫舍至自晉
(左傳晉士彌牟逆叔孫于箕叔孫使梁其踁待于門内/曰余左顧而欬乃殺之右顧而笑乃止叔孫見士伯士)
(伯曰寡君以為盟主之故是以久子不腆敝邑之禮將/致諸從者使彌牟逆吾子叔孫受禮而歸二月婼至自)
(晉尊晉也穀梁傳大夫執/則致致則挈由上致之也)
　大夫執而致則名(汪氏曰據十四年意/如至自晉不書氏)此獨書其姓
　氏何賢之也叔孫舍以禮立身而不屈於强國以忠
　事主而不順於强臣此社稷之衛魯之良大夫也使
　昭公稍有動心忍性强於為善之意舉國以聽豈其
　死於乾侯觀意如之稽顙於昭子叔孫之以逐君責
　意如(事見左傳/二十五年)其事可見矣及意如有異志而昭子
　使祝宗祈死所謂知其無可奈何安之若命者故舍
　至自晉特以姓氏書其死也公雖在外而特書日以
　卒之所以表其節為後世勸也(劉氏曰婼不忍自同/於季氏而謀納公正)
　(也不忍見欺於季氏而反自殺忠也故因其可褒而/褒之三傳皆無叔孫公羊獨有此似聖人本意所謂)
　(辭繫而不殺者也廬陵李氏曰此條胡氏獨取公羊/而公羊又無傳疏者以為意如有罪故去其氏叔孫)
　(無罪故無貶文其説似是胡氏葢用/臨江劉氏因其可褒而褒之之意)
　附録(左傳三月庚戌晉侯使士景伯涖問周故士伯/立于乾祭而問於介衆晉人乃辭王子朝不納)
　(其/使)
夏五月乙未朔日有食之
(左傳梓慎曰將水昭子曰旱也日過分而陽猶/不克克必甚能無旱乎陽不克莫將積聚也)
　附録(左傳六月壬申王子朝之師攻瑕及杏皆潰○/鄭伯如晉子大叔相見范獻子獻子曰若王室)
　(何對曰老夫其國家不能恤敢及王室抑人亦有言/曰嫠不恤其緯而憂宗周之隕為將及焉今王室實)
　(蠢蠢焉吾小國懼矣然大國之憂也吾儕何知焉吾/子其早圖之詩曰缾之罄矣惟罍之恥王室之不寜)
　(晉之恥也獻子懼而與宣子圖/之乃徵㑹於諸侯期以明年)
秋八月大雩
(左傳/旱也)
丁酉杞伯郁釐卒
　附録(左傳冬十月癸酉王子朝用成周之寶珪于河/甲戌津人得諸河上隂不佞以温人南侵拘得)
　(玉者取其玉將賣之則為/石王定而獻之與之東訾)
冬吳滅巢
(左傳楚子為舟師以畧吳疆沈尹戌曰此行也楚必亡/邑不撫民而勞之吳不動而速之吳踵楚而疆埸無備)
(邑能無亡乎越大夫胥犴勞王於豫章之汭越公子倉/歸王乘舟倉及夀夢帥師從王王及圉陽而還吳人踵)
(楚而邊人不備遂滅巢及鍾離而還沈尹戌曰亡郢之/始于此在矣王壹動而亡二姓之帥幾如是而不及郢)
(詩曰誰生厲階至今/為梗其王之謂乎)
　巢楚之附庸實邑之也(劉氏曰書曰巢伯來朝巢為/諸侯審矣王氏曰巢吳楚間)
　(小國楚取之以為附庸汪氏曰文十三年楚人圍巢/則巢猶自為國至襄二十五年吳伐楚門于巢則巢)
　(服屬於/楚矣)書吳入州來著陵楚之漸書吳滅巢著入郢
　之漸四鄰封境之守既不能制則封境震矣四境國
　都之守既不能保則國都危矣故沈尹戌以此為亡
　郢之始也春秋内失地不書(汪氏曰如書取濟西齊/取汶陽鄆讙龜隂皆不)
　(書/)明此為有國之大罪外取滅皆書明見取滅者之
　不能有其土地人民則不君矣故諸侯之寶三以土
　地為首(家氏曰吳之滅巢能復諸/樊門巢之仇故録之也)
葬把平公
(甲敬王/申三年)二十有五年(晉頃九齊景三十一衛靈十八蔡/昭二鄭定十三曹悼七陳惠十三)
(杞悼公成元年宋元十五卒/秦哀二十楚平十二吳僚十)
春叔孫婼如宋
(左傳春叔孫婼聘于宋桐門右師見之語卑宋大夫而/賤司城氏昭子告其人曰右師其亡乎君子貴其身而)
(後能及人是以有禮今夫子卑其大夫而賤其宗是賤/其身也能有禮乎無禮必亡宋公享昭子賦新宫昭子)
(賦車轄明曰宴飲酒樂宋公使昭子右坐語相泣也樂/祁佐退而告人曰今兹君與叔孫其皆死乎吾聞之哀)
(樂而樂哀皆喪心也心之精爽是謂魂魄魂魄去之何/以能久季公若之姊為小邾夫人生宋元夫人生子以)
(妻季平子昭子如宋聘且逆之公若從謂曹氏勿與魯/將逐之曹氏告公公告樂祁樂祁曰與之如是魯君必)
(出政在季氏三世矣魯君喪政四公矣無民而能逞其/志者未之有也國君是以鎮撫其民詩曰人之云亡心)
(之憂矣魯君失民矣焉得逞其志靖以待命猶可動必/憂汪氏曰季孫行父之如陳公孫兹之如牟嬰齊之如)
(莒皆因聘而娶託公命以濟其私然皆自逆其妻也今/意如遣公室之正卿為已逆婦專恣甚矣昔也討私邑)
(使公室之卿圍之今也娶己妻使公室之卿逆之則名/雖為臣而實行魯君之事尚何待昭公孫齊而後專魯)
(哉/)
夏叔詣㑹晉趙鞅宋樂大心衛北宫喜鄭游吉曹人
邾人滕人薛人小邾人于黄父
(左傳夏㑹于黄父謀王室也趙簡子令諸侯之大夫輸/王粟具戌人曰明年將納王子太叔見趙簡子簡子問)
(揖讓周旋之禮焉對曰是儀也非禮也簡子曰敢問何/謂禮對曰吉也聞諸先大夫子産曰夫禮天之經也地)
(之義也民之行也天地之經而民實則之則天之明因/地之性生其六氣用其五行氣為五味發為五色章為)
(五聲淫則昏亂民失其性是故為禮以奉之為六畜五/牲三犧以奉五味為九文六采五章以奉五色為九歌)
(八風七音六律以奉五聲為君臣上下以則地義為夫/婦外内以經二物為父子兄弟姑姊甥舅昏媾姻亞以)
(象天明為政事庸力行務以從四時為刑罰威獄使民/畏忌以類其震曜殺戮為温慈惠和以效天之生殖長)
(育民有好惡喜怒哀樂生于六氣是故審則宜類以制/六志哀有哭泣樂有歌舞喜有施舍怒有戰鬬喜生於)
(好怒生於惡是故審行信令禍福賞罰以制死生生好/物也死惡物也好物樂也惡物哀也哀樂不失乃能協)
(于天地之性是以長久簡子曰甚哉禮之大也對曰禮/上下之紀天地之經緯也民之所以生也是以先王尚)
(之故人之能自曲直以赴禮者謂之成人大不亦宜乎/簡子曰鞅也請終身守此言也宋樂大心曰我不輸粟)
(我於周為客若之何使客晉士伯曰自踐土以來宋何/役之不㑹而何盟之不同曰同恤王室子焉得辟之子)
(奉君命以㑹大事而宋背盟無乃不可乎右師不敢使/對受牒而退士伯告簡子曰宋右師必亡奉君命以)
(而欲背盟以干盟主其不祥大/焉張氏曰黄父即黒壤晉地)
　按左氏鄭子大叔如晉范獻子曰若王室何對曰王
　室之不寧大國之憂晉之恥也吾子其早圖之獻子
　懼乃徵㑹於諸侯㑹於黄父謀王室也趙簡子令諸
　侯之大夫輸王粟具戍人將納王夫以王猛之無寵
　單旗劉蚠之屢敗敬王初立子朝之衆召伯奐南宫
　嚚甘桓公之黨疑若多助之在朝也然㑹于黄父凡
　十國而諸侯之大夫無異議焉是知邪不勝正久矣
　猶有寵愛庶孽配適奪正至於滅亡而不寤者不知
　幽王晉獻之父子亦何足效哉(汪氏曰幽王愛伯服/立為太子而黜宜臼)
　(晉獻公寵奚齊/卓子而殺申生)然則黄父之㑹王事也而無美辭何
　也王室不靖亦惟友邦冡君克修厥職以綏定王都
　非異人任亦何美之有免於譏貶足矣此春秋以正
　待人之體也後世以濫賞報臣子所當為之事為臣
　子者亦受而不辭(汪氏曰如漢以宦官誅外戚而封/列侯唐以藩鎮平亂而進爵為王)
　(之/類)失此義矣(髙氏曰自二十二年景王崩王室亂天/王播越諸侯皆莫奔救四年之後晉始)
　(為此㑹而諸侯不至但合諸大夫以謀之曰明年將/納王夫王室之急如此豈可坐待明年哉有霸者作)
　(如齊桓公盟首止以定王世子鄭晉文公誅叔帶以/逆襄王豈不美哉桓文不作猛朝相競王室世臣不)
　(能明先王一定之制順非而廢適使頃公而為桓文/果至是乎是以聖人傷王室之亂而又於此著諸侯)
　(之無霸也汪氏曰晉頃承世霸之業昏庸怠惰畧弗/克振在位四年僅能兩合大夫而黄父之謀納王既)
　(不躬帥三軍以造于京師又待來年遣大夫將兵俟/王室之將定而竊其功至于扈之役欲納昭公于魯)
　(而蔽於權臣反却宋衛之請葢是時晉之/政權全在六卿頃若贅旒而已尚奚責哉)
有鸜鵒來巢
(左傳書所無也師已曰異哉吾聞文武之世童謡有之/曰鸜之鵒之公出辱之鸜鵒之羽公在外野往饋之馬)
(鸜鵒跦跦公在乾侯徵褰與襦鸜鵒之巢逺哉遥遥裯/父喪勞宋父以驕鸜鵒鸜鵒往歌來哭童謡有是今鸜)
(鵒來巢其將及乎公羊傳何以書記異也何異爾非中中/國之禽也宜穴又巢也穀梁傳一有一亡曰有來者來)
(國也鸜鵒穴者而/曰巢或曰増之也)
　傳曰鸜鵒不踰濟(周禮考工記注不/踰濟無妨中國有)濟水東北㑹于
　汶(書禹貢蔡氏傳濟水出絳州坦由縣王屋山東南/汶此汶也濟水東北至東平府壽張縣安民亭合)
　(汶水至青州/博興縣入海)魯在汶南其所無也故書曰有(顔師古/曰公羊)
　(云夷狄禽今之鸜鵒中國有但皆不踰濟/水耳故左氏以為魯所常無異而書之)巢者去穴
　而巢隂居陽位臣逐君象也(劉向曰象季氏將逐昭/公言來者氣所致所謂)
　(祥也何氏曰此權臣/欲國自下居上之徵)鸜鵒宜穴處於下而巢居於上
　季氏宜臣順於家而主祭於國反常為異之兆能以
　德消則無其應矣或曰此公子宋有國之祥也(汪氏/曰劉)
　(歆云羽蟲之孽其色黒乃視不明聽不聰之罰葢人/反德為亂物反常為妖天地之氣以類相應譴告人)
　(君反應甚微而著髙宗有雊雉之異謀於忠賢修德/正事能禳其災宋有雀生􁑶康王用兵暴虐射天答)
　(地尋至殞滅今昭公昏庸視天戒而不知省奔于陽/州尚誰懟哉張氏曰邵子曰天下將治則天地之氣)
　(自比而南天下將亂則天地之氣自南而北禽鳥之/類得氣之先者也鸜鵒不踰濟而至魯豈非氣自南)
　(而北之驗哉當此之先楚雖為中國患而齊晉猶足/以抑之自此之後晉霸不競吳越皆以南夷迭主夏)
　(盟諸侯歛衽事之馴至大亂則知鸜鵒/來巢之祥不特昭公出奔之兆而已)
秋七月上辛大雩季辛又雩
(左傳秋書再雩旱甚也公羊傳又雩者何又雩者非雩/也聚衆以逐季氏也穀梁傳季者有中之辭也又有繼)
(之辭也杜氏曰季辛下旬之辛言又重/上事啖氏曰季辛不言大承上可知)
　左氏以再雩為旱甚聖人書此者以志禦災之非道
　而區區於禱祠之末也昭公之時雨雹地震四見於
　經(三年四年大雨雹十/九年二十三年地震)旱乾為虐相繼而起(三年六/年八年)
　(十六年二十四年/及此年七書雩)有鸜鵒來巢異之甚也季辛又雩
　災之甚也考諸列位則國有人焉觀諸天時則猶有
　眷顧之心未終棄也若反身修德信用忠賢災異之
　來必可禦矣昔髙宗彤(音/融)日雉升鼎耳異亦甚矣聽
　於祖已克正厥事故能嘉靖殷邦享國長久(劉歆曰/野鳥自)
　(外來登於宗廟器是繼嗣將易也髙宗恐駭/謀於忠賢修德正事能禳其妖致百年之壽)宣王之
　時旱魃藴隆災亦甚矣側身修行遇災而懼故能興
　衰撥亂王化復行此皆以人勝天以德消變之驗也
　昭公至是猶不知畏罔克自省而求於禱祠之末將
　能勝乎故特書此以為後世鑒(廬陵李氏曰春秋書/一歲而二烝一月而)
　(再雩皆黷祀也啖氏曰公羊云聚徒以攻季氏按雩/但禮官與女巫而已何足以攻季氏乎劉氏曰若七)
　(月聚衆則何至九/月公乃出奔乎)
九月己亥公孫于齊次于陽州
(左傳初季公鳥娶妻於齊鮑文子生申公鳥死季公亥/與公思展與公鳥之臣申夜姑相其室及季姒與饔人)
(檀通而懼乃使其妾抶已以示秦遄之妻曰公若欲使/余余不可而抶余又訴於公甫曰展與夜姑將要余秦)
(姬以告公之公之與公甫告平子平子拘展于卞而執/夜姑將殺之公若泣而哀之曰殺是是殺余也將為之)
(請平子使豎勿内日中不得請有司逆命公之使速殺/之故公若怨平子季郈之雞鬬季氏介其雞郈氏為之)
(金距平子恕益宫於郈氏且讓之故郈昭伯亦怨平子/臧昭伯之從弟㑹為讒於臧氏而逃於季氏臧氏執旃)
(平子怒拘臧氏老將禘於襄公萬者二人其衆萬於季/氏臧孫曰此之謂不能庸先君之廟大夫遂怨平子公)
(若獻弓於公為且與之出射於外而謀去季氏公為告/公果公賁公果公賁使侍人僚柤告公公寢將以戈擊)
(之乃走公曰執之亦無命也懼而不出數月不見公不/怒又使言公執戈以懼之乃走又使言公曰非小人之)
(所及也公果自言公以告臧孫臧孫以難告郈孫郈孫/以可勸告子家懿伯懿伯曰讒人以君徼幸事若不克)
(君受其名不可為也舍民數世以求克事不可必也且/政在焉其難圖也公退之辭曰臣與聞命矣言若洩臣)
(不獲死乃館於公叔孫昭子如闞公居於長府九月戊/戌伐季氏殺公之于門遂入之平子登臺而請曰君不)
(察臣之罪使有司討臣以干戈臣請待於沂上以察罪/弗許請囚于費弗許請以五乘亡弗許子家子曰君其)
(許之政自之出久矣隱民多取食焉為之徒者衆矣日/入慝作弗可知也衆怒不可蓄也蓄而弗治將蕰蕰蓄)
(民將生心生心同求將合君必悔之弗聽郈孫曰必殺/之公使郈孫逆孟懿子叔孫氏之司馬鬷戾言於其衆)
(曰若之何莫對又曰我家臣也不敢知國凡有季氏與/無於我孰利皆曰無季氏是無叔孫氏也鬷戾曰然則)
(救諸帥徒以往陷西北隅以入公徒釋甲執冰而踞遂/逐之孟氏使登西北隅以望季氏見叔孫氏之旌以告)
(孟氏執郈昭伯殺之于南門之西遂伐公徒子家子曰/諸臣偽劫君者而負罪以出君止意如之事君也不敢)
(不改公曰余不忍也與臧孫如墓謀遂行己亥公孫于/齊次于陽州穀梁傳孫之為言猶孫也諱奔也次止也)
　内出奔稱孫隱也(家氏曰季氏逐君而以自孫自/次為文者譏公有以自取也)次
　于陽州待齊命也(杜氏曰陽州齊魯竟上邑未敢直/前故次于竟陳氏曰公行書次自)
　(莊以來未之有也于是再見以昭/公之失國不可不詳其所如往也)昭公欲伐季氏子
　家子曰季氏得民久君無多辱公不從意如登臺而
　請待於沂上以察罪弗許請囚于費弗許請以五乘
　亡弗許子家子曰君其許之政自之出久矣隱民多
　取食焉為之徒者衆矣日入慝作弗可知也弗聽叔
　孫氏之司馬陷西北隅以入孟氏殺郈昭伯遂伐公
　徒公與臧孫如墓謀(杜氏曰辭先/君且謀所奔)遂行以君伐臣曷
　為不勝魯自東門遂殺適立庶魯君於是乎失政禄
　去公室政在季氏於此君也四公矣作三軍盡征其
　一舍中軍兼有其二民賦入於其家半矣受命救台
　也遂入鄆帥師取卞也不以聞軍政在其手專矣行
　父片言而東門氏逐南蒯一動而公子憖奔魯之羣
　臣亦無敢忠於公室而獻謀者所謂屯難之時也在
　易屯之六五曰屯其膏小貞吉大貞凶(程子曰人君/之尊雖屯難)
　(之世於其名位非有損也唯其施為有所不行德澤/有所不下是屯其膏既膏澤有所不下是威權不在)
　(已也威權去已而欲驟正之求凶之道魯昭公髙貴/鄉公之事是也故小貞則吉小貞則漸正之也若盤)
　(庚周宣修德用賢以/道馴致為之不暴也)象曰屯其膏施未光也(程子曰/膏澤不)
　(下及是其德施/未能光大也)昭公不明乎消息盈虛之理正身率
　德擇任忠賢待時馴致不忍一朝之忿求逞其私欲
　而以羣小謀之其及也宜矣(東萊吕氏曰使叔孫昭/子而在則昭公必不至)
　(孫也汪氏曰秦之趙髙專政權者三世廢置其君在/其掌握而子嬰庸弱尚能討之而夷其三族昭公君)
　(千乘之國二十有五年討一季氏不克而出奔者何/哉即位雖久而民不見德則無德也以叔孫舍子家)
　(駒之賢而不能專任以聽其言則無人也臧孫及子/家子皆以為不可不能修政蓄備而遽信羣小之言)
　(以圖之則無謀也公徒釋甲執冰而踞莫有鬬心則/無兵也四者無一焉而奮然怒螳螂之臂以當車轍)
　(其不為曹髦之刃出於背者幸而免爾使昭公果能/修德用賢俟其信孚於人而援之者衆然後審謀治)
　(兵一舉而戮巨姦其誰曰不濟苟/恬然不為而終於亡亦何足取哉)
齊侯唁公于野井
(左傳齊侯將唁公于平隂公先至于野井齊侯曰是寡/人之罪也使有司待于平隂為近故也書曰公孫于齊)
(次于陽州齊侯唁公于野井禮也將求於人則先下之/禮之善物也齊侯曰自莒疆以西請致千社以待君命)
(寡人將帥敝賦以從執事唯命是聽君之憂寡人之憂/也公喜子家子曰天禄不再天若胙君不過周公以魯)
(足矣失魯而以千社為臣誰與之立且齊君無信不如/早之晉弗從臧昭伯率從者將盟載書曰戮力壹心好)
(惡同之信罪之有無繾綣從公無通外内以公命示子/家子子家子曰如此吾不可以盟羈也不佞不能與二)
(三子同心而以為皆有罪或欲通外内且欲去君二三/子好亡而惡定焉可同也陷君於難罪孰大焉通外内)
(而去君君將速入弗通何為而何守焉乃不與盟公羊/傳唁公者何昭公將弑季氏告子家駒曰季氏為無道)
(僣於公室久矣吾欲弑之何如子家駒曰諸侯僭於天/子大夫僭於諸侯久矣昭公曰吾何僭矣哉子家駒曰)
(設兩觀乘大路朱干玉戚以舞大夏八佾以舞大武此/皆天子之禮也且夫牛馬維婁委已者也而柔焉季氏)
(得民衆久矣君無多辱焉昭公不從其言終弑而敗焉/走之齊齊侯唁公于野井曰奈何君去魯國之社稷昭)
(公曰喪人不佞失守魯國之社稷執事以羞再拜顙慶/子家駒曰慶子免君於大難矣子家駒曰臣不佞陷君)
(於大難君不忍加之以鈇鑕賜之以死再拜顙髙子執/簞食與四脡脯國子執壺漿曰吾寡君聞君在外餕饔)
(未就敢致糗于從者昭公曰君不忘吾先君延及喪人/錫之以大禮再拜稽首以衽受髙子曰有夫不祥君無)
(所辱大禮昭公葢祭而不嘗景公曰寡人有不腆先君/之服未之敢服有不腆先君之器未之敢用敢以請昭)
(公曰喪人不佞失守魯國之社稷執事以羞敢辱大禮/敢辭景公曰寡人有不腆先君之服未之敢服有不腆)
(先君之器未之敢用敢固以請昭公曰以吾宗廟之在/魯也有先君之服未之能以服有先君之器未之能以)
(用敢固辭景公曰寡人有不腆先君之服未之敢服有/不腆先君之器未之敢用請以饗乎從者昭公曰喪人)
(其何稱景公曰孰君而無稱昭公於是噭然而哭諸大/夫皆哭既哭以人為菑以幦為席以鞌為几以遇禮相)
(見孔子曰其禮與其辭足觀矣穀梁傳弔失國/曰唁唁公不得入於魯也孫氏曰野井齊地)
　唁者弔也生事曰唁(趙氏曰弔生曰/唁詩歸唁衛侯)死事曰弔齊侯
　唁公于野井(高氏曰凡唁皆造其所居其曰于野井/者齊侯將唁公公自陽州逆之葢為恭)
　(也/)以遇禮相見(杜氏曰遇者草次之禮若道路偶相/邂逅齊景以昭公失國故簡其禮不)
　(以㑹禮/相見)孔子曰其禮與其辭足觀矣然則何以失國
　而不反乎禮有本末正身治人禮之本也威儀文辭
　禮之末也昭公喪齊歸無慼容而不顧(見左傳/十一年)娶孟
　子為夫人而不命(禮記雜記夫人之不命於天子自/昭公始以娶同姓不敢告天子)
　政令在家而不能取有子家子而不能用而屑屑焉
　習儀以亟能有國乎雖齊侯來唁其禮與辭是矣而
　方伯連帥之職則未修也又豈所以為禮哉其言曰
　自莒疆以西請致千社(杜氏曰二十五家為社千/社二萬五千家欲以給公)將
　率敝賦以從而子家子曰失魯而以千社為臣誰與
　之立且齊君無信不如早之晉書曰唁公亦明其無
　納公之實譏之也(孫氏曰唁慰安之辭齊大國也不/能討意如于魯國徒能唁昭公于)
　(野井此齊侯之惡亦可見矣石氏曰觀齊侯致餕饔/之禮與昭公喪人之稱則其為禮不誠其辭不哀可)
　(見矣任氏曰公孫于齊求齊之援也次于陽州俟齊/之命也齊侯唁公于野井以唁為名拒公之適已也)
　(昭公微弱季氏盛强迫脅而出欲求救拯以齊大國/之力伐季氏至易也為君而伐臣至順也行至易以)
　(成至順速若發麴惜乎齊景不知為此野井之唁豈/弔失國之禮乎拒公而已家氏曰書齊侯唁者再非)
　(與其能唁也譏其無救災恤患之實也徒行虛禮而/誠不在焉廬陵李氏曰經書唁者三皆所以罪齊晉)
　(忘大義而/崇微禮也)
冬十月戊辰叔孫婼卒
(左傳昭子自闞歸見平子平子稽顙曰子若我何昭子/曰人誰不死子以逐君成名子孫不忘不亦傷乎將若)
(子何平子曰苟使意如得改事君所謂生死而肉骨也/昭子從公于齊與公言子家子命適公館者執之公與)
(昭子言於幄内曰將安衆而納公公徒將殺昭子伏諸/道左師展告公公使昭子自鑄歸平子有異志冬十月)
(辛酉昭子齊於其寢使祝宗祈死戊辰卒左師展將以/公乘馬而歸公徒執之家氏曰繼公孫而書舍卒言舍)
(之為公死也王氏曰春秋賢臣憂國而祈死者二晉范/文子以厲公無道慮國難之將作魯叔孫舍以昭公失)
(國憤意如之見欺皆愛君憂國之至因禱以自裁也是/時昭公在外特書日以卒之所以録君臣之恩表其節)
(為後世勸汪氏曰舍子不敢嗣為大夫是為叔孫成子/廬陵李氏曰劉氏曰婼不忍自同於季氏而謀納公正)
(也不忍見欺於季氏而反自殺忠也然顔子曰子在回/何敢死昭公在外婼可以無死此春秋所由不以死褒)
(婼也婼之死雖不可以當褒而其忠也不可忘矣故于/其至自晉而褒之傳曰苟志於仁矣無惡也此之謂也)
(胡氏主此説夫昭公之禍原於叔孫氏之司馬昭子既/歸倘正鬷戾之罪而誅之亦庶足以翦季氏之羽翼而)
(徐為之圖今乃付之無可奈何之命不及寗俞逺矣此/意林所為不滿也然祈死之説本不可信此年春昭子)
(在宋與元公對語而泣樂祁已/知其魂魄去矣何待於祈哉)
　附録(左傳壬申尹文公涉/于鞏焚東訾弗克)
十有一月己亥宋公佐卒于曲棘
(左傳十一月宋元公將為公故如晉夢太子欒即位於/廟已與平公服而相之旦召六卿公曰寡人不佞不能)
(事父兄以為二三子憂寡人之罪也若以羣子之靈獲/保首領以没唯是楄柎所以籍幹者請無及先君仲幾)
(對曰君若以社稷之故私降昵宴羣臣弗敢知若夫宋/國之法死生之度先君有命矣羣臣以死守之弗敢失)
(隊臣之失職常刑不赦臣不忍其死君命祗辱宋公遂/行己亥卒于曲棘公羊傳曲棘者何宋之邑也諸侯卒)
(其封内不地此何以地憂内也穀梁傳邡公也/杜氏曰曲棘宋地陳留外黄縣城中有曲棘里)
　按左氏宋元公為公故如晉卒于曲棘曲棘宋地也
　宋元之夫人曹氏生子妻意如或謂曹氏勿與魯將
　逐之曹氏告元公公告樂祁祁曰與之如是魯君必
　出無民而能逞其志者未之有也魯君失民久矣然
　則宋元意如之外舅也不此之願而求欲納公是以
　正倫恤患為心而不匿其私親之惡者也其賢於當
　時諸侯逺矣故雖卒于封内而特書其地以别之也
　(劉氏曰諸侯有方伯連帥分災救患扶傾濟弱誅叛/討亂王政之所急仁義之本也諸侯卒其竟内猶大)
　(夫之卒其家未有言其地者而佐卒獨見以其有親/附鄰國憂諸侯之心也家氏曰齊晉二大國坐視季)
　(氏逐君恬不加省而宋元特為此行將以其前日逐/華向者而討魯之强家非能視天下之惡猶已之惡)
　(豈能及此春秋書/其卒于行録之也)
十有二月齊侯取鄆
(左傳十二月庚辰齊侯圍鄆公羊傳外取邑不書此何/以書為公取之也穀梁傳取易辭也内不言取以其為)
(公取之故/易言之也)
　鄆魯邑也直書齊侯取之何也齊不自取而為公取
　鄆使居之也昭公出奔經書次于陽州見公於魯未
　絶而季氏逐君為不臣(汪氏曰經書諸侯失國出奔/皆不言次獨昭公之孫特言)
　(次于陽州是昭公雖為季氏所逐而未見絶/於國人故次止於齊魯之境而謀獲國也)及書齊
　侯取鄆則見公已絶於魯而逐於季氏為不君(汪氏/曰晉)
　(平公使魏舒逆衛獻公使衛與之夷儀則書衛侯入/于夷儀不言晉取夷儀也齊髙偃納北燕伯于陽亦)
　(不言齊取陽也今書齊侯取鄆于公至自齊居于鄆/之上則是國内之人皆叛無有愛念之者非假鄰國)
　(之力以取邑則鄆人不/受命而無所於居矣)君者有其土地人民以奉宗
　廟之典籍者也已不能有而他人是保則不君矣春
　秋之義欲為君盡君道為臣盡臣道各守其職而不
　渝也昭公失君道季氏為亂臣各渝其職而不守矣
　其為後世戒深切著明矣(吕氏曰齊侯不能討季氏/以正君臣大義而獨取鄆)
　(以處公其無意於善而忽逺畧可知也陳氏曰外取/邑不書雖取諸我不書取鄆以居公則何以書病齊)
　(侯也齊侯將納公以梁丘據一言而遂不果鄟陵之/盟合諸侯徒曰納公三年而無成則是取鄆而已矣)
　(是故取鄆則書齊圍成則書公家氏曰是時晉政已/衰霸權未有所屬齊景有志修桓公之業當請命天)
　(王號召與國納昭公于魯戮意如以示天下而霸政/舉矣乃以取鄆為首務姑塞已責勇於義者不爾或)
　(謂嘉其取鄆故爵之此目其人以貶之爾奚其爵汪/氏曰不書諸侯伐圍以討逐君之臣但志取鄆與外)
　(取田邑同文而不異其辭則齊景仗義之功末矣廬/陵李氏曰胡氏之説本程氏吕氏以為譏齊侯之忽)
　(逺略者亦得之謝氏曰言之矣而不能為之討賊居/之矣而不能為之復國齊侯之罪也然書齊侯則異)
　(乎洛西讙闡之取書人矣故意林以/為齊侯有修伯討不登叛人之意)
　附録(左傳初臧昭伯如晉臧㑹竊其寶龜僂句以卜/為信與僭僭吉臧氏老將如晉問㑹請往昭伯)
　(問家故盡對及内子與母弟叔孫則不對再三問不/對歸及郊㑹逆問又如初至次於外而察之皆無之)
　(執而戮之逸奔郈郈魴假使為賈正焉計於季氏臧/氏使五人以戈楯伏諸桐汝之閭㑹出逐之反奔執)
　(諸季氏中門之外平子怒曰何故以兵入吾門拘臧/氏老季臧有惡及昭伯從公平子立臧㑹㑹曰僂句)
　(不余欺也○楚子使薳射城州屈復茄人焉城丘皇/遷訾人焉使熊相謀郭巢季然郭卷子太叔聞之曰)
　(楚王將死矣使民不安其土/民必憂憂將及王弗能久矣)
　
　
　
　春秋大全卷三十二
欽定四庫全書
　春秋大全卷三十三
　　　　　　　　　　　　明　胡廣等　撰
　　昭公五
(乙敬王/酉四年)二十有六年(晉頃十齊景三十二衞靈十九蔡/昭三鄭定十四曹悼八陳惠十四)
(杞悼二宋景公欒元年秦哀二/十一楚平十三卒吳僚十一)
春王正月葬宋元公
(左傳葬宋元公如先君禮也汪氏曰昭公在外而魯於/宋晉鄭曹滕薛每遣使㑹葬不廢喪紀則意如之專魯)
(與君無/異矣)
　附録(左傳春王正月/庚申齊侯取鄆)
三月公至自齊居于鄆
(左傳三月公至自齊處于鄆言魯地也穀梁傳公次于/陽州其曰至自齊何以齊侯之見公可以言至自齊也)
(居于鄆者公在外也至自齊道義不外公也范氏曰至/自齊者臣子喜君父得反致宗廟之辭今君雖在外猶)
(以在國之禮録是崇君之道杜氏曰入魯境故書至猶/在外故書地王氏曰公自野井來居于鄆初未及齊國)
(都而曰至自齊者/野井齊地故也)
　居者有其土地人民之稱也(王氏曰居猶處也處已/所有之地也衞侯出居)
　(于襄牛楚子入居于申皆在國也此已失國而書居/使之如未失國然若曰魯地非意如之所得有也鄭)
　(伯突失國而取櫟以居之衞侯衎失國而取夷儀以/居之皆書曰入此不言入而言居者内辭也為尊者)
　(諱為親者諱使若適/他國而返居于是也)昭公失國出奔而稱居于鄆者
　存一國之防也襄王已出而稱居于鄭敬王未入而
　稱居于狄泉者存天下之防也天子之於天下率土
　之濵莫非其臣非諸侯所敢擅也諸侯之於封國四
　境之内莫非其土非大夫所得專也(禮記坊記君適/其臣升自阼階)
　(即立於堂示民/不敢有其室也)故諸侯避舍以待巡守(禮記祭義天/子巡守諸侯)
　(待于/竟)而大夫專邑是謂叛君(汪氏曰凡據土背君曰/叛如衞孫林父晉趙鞅)
　(荀寅士吉/射之類)曰居于鄆其為防也至矣(啖氏曰王者至/尊雖在外皆曰)
　(居諸侯奔在境内亦曰居者言猶居其地但不得其/所耳劉氏曰有天下者固家天下有一國者固家一)
　(國上雖失之下莫敢有也天子棄天下而不守諸侯/失其國而不保是以天子有曰出居于鄭諸侯有曰)
　(居于鄆髙郵孫氏曰凡公行反而告廟則書至在外/雖不告而書至所以存公也家氏曰居于鄆志公之)
　(失位也失位矣而猶書至書居所以存魯君而抑亂/賊也自是每嵗書至書居凡五見焉及鄆潰乃書公)
　(在乾侯亦所以存公而繫魯國臣民之望也鄆魯境/故書居乾侯晉地故書在臨川吳氏曰曰居雖非所)
　(宜居然猶吾土也曰在者非吾土矣蜀杜氏曰春秋/書王猛居于皇天王居于狄泉志天王之失政而尹)
　(氏專之也書公次于陽州居于鄆公/圍成志魯君失政而季氏專之也)
夏公圍成
(左傳夏齊侯將納公命無受魯貨申豐從女賈以幣錦/二兩縳一如瑱適齊師謂子猶之人髙齮能貨子猶為)
(髙氏後粟五千庾髙齮以錦示子猶子猶欲之齮曰魯/人買之百兩一布以道之不通先入幣財子猶受之言)
(於齊侯曰羣臣不盡力于魯君者非不能事君也然據/有異焉宋元公為魯君如晉卒于曲棘叔孫昭子求納)
(其君無疾而死不知天之棄魯耶抑魯君有罪於鬼神/故及此也君若待于曲棘使羣臣從魯君以卜焉若可)
(師有濟也君而繼之茲無敵矣若其無成君無辱焉齊/侯從之使公子鉏帥師從公成大夫公孫朝謂平子曰)
(有都以衞國也請我受師許之請納質弗許曰信女足/矣告於齊師曰孟氏魯之敝室也用成已甚弗能忍也)
(請息肩于齊齊師圍成成人伐齊師之飲馬于淄者曰/將以厭衆魯成備而後告曰不勝衆師及齊師戰于炊)
(鼻齊子淵捷從洩聲子射之中楯瓦繇朐汰輈七入者/三寸聲子射其馬斬鞅殪改駕人以為鬷戾也而助之)
(子車曰齊人也將繫子車子車射之殪其御曰又之子/車曰衆可懼也而不可怒也子囊帶從野洩叱之洩曰)
(軍無私怒報乃私也將亢子又叱之亦叱之冉豎射陳/武子中手失弓而罵以告平子曰有君子白晳鬒鬚眉)
(甚口平子曰必子彊也無乃亢諸對曰謂之君子何敢/亢之林雍羞為顔鳴右下苑何忌取其耳顔鳴去之苑)
(子之御曰視下顧苑子刜林雍斷其足鑋而乗於他車/以歸顔鳴三入齊師呼曰林雍乗榖梁傳非國不言圍)
(所以言圍者/以大公也)
　成者孟氏之邑左氏曰齊侯將納公命無受魯貨申
　豐適齊貨梁丘據據受之言於齊侯曰羣臣不盡力
　于魯君者非不能事君也據有異焉宋元公為(于為/反)
　魯君如晉卒于曲棘叔孫昭子求納其君無疾而死
　不知天之棄魯邪抑魯君有罪於鬼神故及此也若
　使羣臣從魯君以卜師有濟也而繼焉茲無敵矣齊
　侯從之使公子鉏(仕居/反)帥師從公圍成不書齊師者
　景公怵(雪律/反)於邪説為義不終故微之也(王氏箋義/曰齊侯謀)
　(納公若齊侯自行當書曰公及齊侯圍成善伐叛也/反惑幸臣之説使公子鉏帥師圍成公失國之君無)
　(師衆亦當書曰公以齊師圍成今直書曰公/圍成惡齊受季氏之賂雖得其師不足以也)書公圍
　成則季氏之不臣昭公之不君齊侯之不能脩方伯
　連帥(所類/反)之職其罪咸具矣(茅堂胡氏曰書公圍成/猶言成非昭公所有矣)
　(孫氏曰公圍成書者見國内皆叛也陳氏曰齊侯將/納公以梁丘據一言而止鄟陵之盟將以合諸侯云)
　(爾而徒曰納公三年而無成則是取鄆而已矣故取/鄆則書齊圍成則書公汪氏曰書取鄆圍成以見意)
　(如據有魯國之土脅制魯國之民而使昭公不得入/國也取鄆不書公而圍成不言取又以見昭公無德)
　(於國無恩於民而魯人皆不附也既不書公以齊師/圍成又不言公及齊師圍成圍成不服而昭公終居)
　(于鄆則齊景救患之功不足乎揚而昭公之主齊失/所因矣春秋凡公出在境内而返不書至定公在國)
　(而致圍成者所以著公之危弱攻私邑如敵國也昭/公已去國而不致圍成者所以存公如公之在國也)
　(然昭公既孫自他國而返必書至唯自圍成而復居/于鄆則不言至亦以示内外之别也或謂昭公當討)
　(意如不當急近利而圍孟氏之成夫當是時舉魯國/之民皆聽順於季氏成近於齊故能圍之猶不能取)
　(况能入竟而討季氏邪廬陵李氏曰經書公圍成二/昭公圍成見季氏之强也定公圍成見家臣之强也)
　(昭公圍成不能得夫人心也定公圍成不能俟夫聖/化也○劉氏曰穀梁云言圍大公也非也公失國而)
　(圍成此小之甚/者不可謂大)
　附録(左傳四月單子如晉告急五月戊午劉人敗王/城之師于尸氏戊辰王城人劉人戰于施谷劉)
　(師敗/績)
秋公㑹齊侯莒子邾子杞伯盟于鄟陵
(左傳秋盟于鄟陵謀納公也孫氏曰盟于鄟陵謀納公/而不能也髙氏曰公失國而㑹諸侯者求入也求入不)
(主晉而主齊故齊侯矯為此盟以莒邾把皆魯之與國/也王氏曰齊盟諸侯于鄟陵謀納公也而公止居于鄆)
(晉㑹諸侯之大夫于扈亦謀納公也而公終薨于乾侯/葢是時諸侯之權不足以制大夫而梁丘據士鞅之奸)
(與季氏表裏故也陳氏曰此參盟也參盟自齊桓以來/未之有也於是再見其再見何晉不復主盟也十六年)
(齊徐郯莒嘗盟於蒲隧十九年宋邾郳徐嘗盟于蟲則/諸侯有不待伯主而自盟㑹久矣於是始書以晉之不)
(復主盟也晉不復主盟而後齊專盟矣廬陵李氏曰鄟/陵之盟乃齊侯假納公之大義以為糾合之謀此于鹹)
(于沙之漸也使能充此志則復北杏之業何難哉既而/卒不能納公則叛伯而已矣故陳氏得之春秋無貶詞)
(亦望/之也)
公至自㑹居于鄆
(穀梁傳公在外也至自㑹道義不外公也汪氏曰君行/而返返必告廟告廟則書至召誥稱王朝步自周至于)
(豐豐去鎬京二十五里而文武廟在焉故告于文武也/昭公之居鄆則非宗廟之所在矣而昭公㑹鄟陵如齊)
(如乾侯無不書至若公之在國春秋大義所以存君而/勵臣子忠義之心銷亂賊悖逆之惡也雖然曽子問云)
(君去其國太宰取羣廟之主以從則昭公之去鄆而返/亦或告于祖禰矣顧季氏强悖專有魯國當時史官阿)
(附必不書公至吾聖人以所見之世而特志也耳/五書至必繫以居于鄆不言居鄆則疑於復國)
　附録(左傳七月己巳劉子以王出庚午次于渠王城/人焚劉丙子王宿于褚氏丁丑王次于萑谷庚)
　(辰王入于胥靡辛巳王次于滑晉知/躒趙鞅帥師納王使女寛守闕塞)
九月庚申楚子居卒
(左傳九月楚平王卒令尹子常欲立子西曰太子壬弱/其母非適也王子建實聘之子西長而好善立長則順)
(建善則治王順國治可不務乎子西怒曰是亂國而惡/君王也國有外授不可瀆也王有適嗣不可亂也敗親)
(速讎亂嗣不祥我受其名賂吾以天下吾茲不/從也楚國何為必殺令尹令尹懼乃立昭王)
冬十月天王入于成周
(公羊傳成周者何東周也其言入/何不嫌也穀梁傳周有入無出也)
　左氏曰晉知(音/智)躒(音/歴)趙鞅帥師納王入于成周使成
　公般(音/班)戍周而還(音旋李氏瑾曰晉人納王之善無/一言及之何也罪晉不臣而哀周)
　(之衰也晉為同姓大國爵為侯伯主盟於時不能即/逐子朝之黨而安定之二十三年一圍郊而亟還坐)
　(視成敗踰五年然後興師納王原情責實不忠不臣/之甚者也若以納王之功而善之則藏姦觀釁不忠)
　(不臣者/勝矣)不曰入于京師者京師衆大之稱不可繫之
　入也其曰成周云者黍離而次不列于雅降為國風
　之意而景王寵愛庶孽(魚列/反)弱其世適(音/嫡)之罪著矣
　(安定胡氏曰因狄泉故稱入孫氏曰子朝之亂甚矣/悼王既死敬王即位于外四年始反正于宗廟不言)
　(歸而言入者言歸嫌與即位于内者同故變文言入/以著即位于外也陳氏曰惠王出入皆不書襄王雖)
　(書出猶不書入也於是悼王自皇敬王自狄泉則曷/為皆書入幸之也王室亂矣入無足諱焉爾東萊吕)
　(氏曰漢河南縣即郟鄏周武王遷九鼎周公營以為/都是為王城洛誥所謂卜澗水東瀍水西惟洛食者)
　(也漢洛陽縣周公宫下都以遷殷頑民是為成周洛/誥所謂卜瀍水東亦惟洛食者也平王東遷定都于)
　(王城子朝之亂其餘黨多在王城敬王畏之徙都成/周臨川吳氏曰王城王東都葢以鎬京為周之西都)
　(東對西而言也成周曰下都葢以王城為洛之上都/下對上而言也時子朝據王城故王入于成周而居)
　(左氏叙事以王入成周在子朝之後合依經正之汪/氏曰成周在王城之東故公羊以為東周萇𢎞謂敬)
　(王為東王子朝為西王也然左傳記王入于莊宫杜/氏注莊宫在王城則敬王亦入王城矣三十二年書)
　(城成周葢敬王畏子朝黨入王城而弗居遂定都成/周也天子之都必稱之曰京師故襄二十四年齊人)
　(城郟而叔孫豹賀城書曰如京師三十二年城成周/晉人執宋仲幾亦曰執之于京師京師衆大之綂㑹)
　(天子之居必以衆大言之也悼王入王城敬王入成/周皆不稱京師而以地名書之著其衰弱不能自振)
　(與列國之諸侯無以異耳其不稱京師者見天王之/失尊也其稱京師者示天下之當尊也○劉氏曰公)
　(羊云其言入何不嫌也何休云不/嫌為篡然則於王猛何以惜此義)
尹氏召伯毛伯以王子朝奔楚
(左傳冬十月丙申王起師於滑辛丑在郊遂次於尸十/一月辛酉晉師克鞏召伯盈逐王子朝王子朝及召氏)
(之族毛伯得尹氏固南宫嚚奉周之典籍以奔楚隂忌/奔莒以叛召伯逆王於尸及劉子單子盟遂軍圉澤次)
(於隄上癸酉王入於成周甲戌盟於襄宫晉師使成公/般戍周而還十二月癸未王入於莊宫王子朝使告于)
(諸侯曰昔武王克殷成王靖四方康王息民並建母弟/以蕃屏周亦曰吾無專享文武之功且為後人之迷敗)
(傾覆而溺入於難則振救之至於夷王王愆於厥身諸/侯莫不並走其望以祈王身至於厲王王心戾虐萬民)
(弗忍居王于彘諸侯釋位以間王政宣王有志而後效/官至于幽王天不弔周王昏不若用愆厥位攜王奸命)
(諸侯替之而建王嗣用遷郟鄏則是兄弟之能用力于/王室也至於惠王天不靖周生頹禍心施于叔帶惠襄)
(辟難越去王都則有晉鄭咸黜不端以綏定王家則是/兄弟之能率先王之命也在定王六年秦人降妖曰周)
(其有頿王亦克能脩其職諸侯服享二世共職王室其/有間王位諸侯不圖而受其亂災至於靈王生而有頿)
(王甚神聖無惡於諸侯靈王景王克終其世今王室亂/單旗劉狄剥亂天下壹行不若謂先王何常之有唯余)
(心所命其誰敢討之帥羣不弔之人以行亂於王室侵/欲無厭規求無度貫瀆鬼神慢棄刑法倍奸齊盟傲狠)
(威儀矯誣先王晉為不道是攝是賛思肆其罔極茲不/榖震盪播越竄在荆蠻未有攸厎若我一二兄弟甥舅)
(奬順天法無助狡猾以從先王之命毋速天罰赦圖不/榖則所願也敢盡布其腹心及先王之經而諸侯實深)
(圖之昔先王之命曰王后無適則擇立長年鈞以德德/鈞以卜王不立愛公卿無私古之制也穆后及大子壽)
(早夭即世單劉賛私立少以間先王亦唯伯仲叔季圖/之閔馬父聞子朝之辭曰文辭以行禮也子朝干景之)
(命逺晉之大以專其志無禮甚矣文辭何為榖梁傳/尹氏召伯毛伯以王子朝奔楚逺矣非也奔直奔也)
　取國有五利寵居一焉子朝有寵於景王為之黨者
　衆矣卒不能立至於奔楚何也是非有出於人之本
　心者不可以私愛是亦不可以私惡(烏故/反)非卒歸於
　公而止矣景王寵愛子朝將蘄於見是而天下不以
　為是疎薄子猛將蘄於見非而天下卒不以為非徒
　設此心兩棄之也庶孽憑寵為羣小之所宗而人心
　不附適(音/嫡)子恃正人心之所向而羣小不從故伯服
　雖殺而平王亦不能復宗周之盛申生已死而奚齊
　卓子亦不能勝里克之兵是兩棄之也景王不鑒覆
　(音/腹)車王猛子朝之際危亦甚矣春秋詳書為後世戒
　可謂深切著明也哉(何氏曰立子朝獨舉尹氏出奔/并舉召毛者明本在尹氏當先)
　(誅首惡後治其黨陳氏曰尹氏獨欲立子朝矣兼言/召伯毛伯者敬王在外四年而後入則二子為之也)
　(然則曷為不以二子首惡以二子首惡則有奉子朝/者矣皆卿士也單劉奉猛毛召奉朝將又莫知其誰)
　(宜立也是故終始乎尹氏以二卿序尹氏之下則從/之者而已王氏箋義曰子朝謀亂王室兵敗而奔夷)
　(狄其罪不容誅矣然由三子所黨助故書曰尹氏召/伯毛伯以王子朝奔楚以者不以者也言子朝之罪)
　(由三子所致也先書天王入于成周後書子朝奔楚/大天子之能反正然後罪人咸服也汪氏曰尹氏世)
　(卿秉政擅權書立朝書以朝奔楚著始終黨惡而不/悛也奔不言出者篡賊逃竄以逭天討無所出也故)
　(比於國滅之君與在竟外之臣但書奔爾書曰奔楚/則楚受篡賊之罪亦見矣○劉氏曰左傳云召伯盈)
　(逐王子朝杜云召伯當言召氏經誤非也召伯既逐/子朝而歸敬王矣又何為以子朝奔乎若云召内則)
　(又不與經合且召伯既自歸周同其族亦必隨之何/故猶奉子朝為亂乎且召伯尊也召族卑也今召伯)
　(不奔召族自出法不當書於經而叙毛伯之上也又/不得以尹氏為比尹氏所以書者以有尹固也固尊)
　(自得書爾召族無盈/則卑何以得書乎)
　附録(左傳齊有彗星齊侯使禳之晏子曰無益也祗/取誣也天道不諂不貳其命若之何禳之且天)
　(之有彗也以除穢也君無穢德又何禳焉若德之穢/禳之何損詩曰惟此文王小心翼翼昭事上帝聿懐)
　(多福厥德不回以受方國君無違德方國將至何患/於慧詩曰我無所監夏后及商用亂之故民卒流亡)
　(若德回亂民將流亡祝史之為無能補也公説乃止/○齊侯與晏子坐于路寢公歎曰美哉室其誰有此)
　(乎晏子曰敢問何謂也公曰吾以為在德對曰如君/之言其陳氏乎陳氏雖無大德而有施於民豆區釡)
　(鍾之數其取之公也薄其施之民也厚公厚斂焉陳/氏厚施焉民歸之矣詩曰雖無德與女式歌且舞陳)
　(氏之施民歌舞之矣後世若少惰陳氏而不亡則國/其國也已公曰善哉是可若何對曰唯禮可以已之)
　(在禮家施不及國民不遷農不移工賈不變士不濫/宫不滔大夫不收公利公曰善哉我不能矣吾今而)
　(後始知禮之可以為國也對曰禮之可以為國也久/矣與天地並君令臣共父慈子孝兄愛弟恭夫和妻)
　(柔姑慈婦聽禮也君令而不違臣共而不貳父慈而/教子孝而箴兄愛而友弟敬而順夫和而義妻柔而)
　(正姑慈而從婦聽而婉禮之善物也公曰善哉寡人/今而後聞此禮之上也對曰先王所稟於天地以為)
　(其民也是以/先王上之)
(丙敬王/戌五年)二十有七年(晉頃十一齊景三十三衞靈二十/蔡昭四鄭定十五曹悼九卒陳惠)
(十五杞悼三宋景二秦哀二十/二楚昭王軫元年吳僚十二弑)
春公如齊公至自齊居于鄆
(左傳公至自齊處于鄆言在外也榖梁傳公在外也髙/氏曰書公至自齊居于鄆者三至自㑹居于鄆者一至)
(自乾侯居于鄆者一書至書居我君故也君播越于外/不得其所而魯國臣子之義可絶乎春秋之作明君臣)
(也/)
夏四月吴弑其君僚
(左傳吳子欲因楚喪而伐之使公子掩餘公子燭庸帥/師圍潛使延州來季子聘于上國遂聘于晉以觀諸侯)
(楚莠尹然工尹麇帥師救潛左司馬沈尹戌帥都君子/與王馬之屬以濟師與吳師遇于窮令尹子常以舟師)
(及沙汭而還左尹郤宛工尹壽帥師至于潛吳師不能/退吳公子光曰此時也弗可失也告鱄設諸曰上國有)
(言曰不索何獲我王嗣也吾欲求之事若克季子雖至/不吾廢也鱄設諸曰王可弑也母老子弱是無若我何)
(光曰我爾身也夏四月光伏甲於堀室而享王王使甲/坐於道及其門門階户席皆王親也夾之以鈹羞者獻)
(體改服於門外執羞者坐行而入執鈹者夾承之及體/以相授也光偽足疾入于堀室鱄設諸寘劍於魚中以)
(進抽劍刺王鈹交於胷遂弑王闔廬以其子為卿季子/至曰苟先君無廢祀民人無廢主社稷有奉國家無傾)
(乃吾君也吾誰敢怨哀死事生以待天命非我生亂立/者從之先人之道也復命哭墓復位而待吳公子掩餘)
(奔徐公子燭庸奔鍾/吾楚師聞吳亂而還)
　此公子光使專諸弑之而稱國何也吳子壽夢有四
　子長(展兩/反)諸樊次餘祭(側界/反)次夷末次季札光諸樊
　之子也僚夷末之子也諸樊兄弟以次相及必欲致
　國於季子而季子終不受則國宜之光者也僚烏得
　為君故稱國以弑而不歸獄於光其稱國以弑者吳
　大臣之罪也大臣任大事事莫大於置君矣故君存
　而國本定君終而嗣子立社稷嘉靖人無間(去/聲)言此
　秉政大臣之任伊召(音/邵)之所以安商周(汪氏曰伊尹/相太甲召公)
　(立康/王)孔明之所以定劉漢也(三國志諸葛亮傳先主/病篤召亮曰君才十倍)
　(曹丕若嗣子可輔則輔之如其不才君可自取亮/涕泣曰臣竭股肱之力效忠貞之節繼之以死)若
　廢立進退出於羣小閽寺(如字又/音侍)而當國大臣不預
　焉(汪氏曰如齊豎刁易牙立武孟秦趙髙立胡亥漢/中常侍立順帝唐宦官立穆文武宣懿僖昭七君)
　(之/類)則將焉(於䖍/反)用彼相(息亮/反)矣此春秋歸罪大臣稱
　國弑君之意其經世之慮深矣(問公子光嘗曰事若/克季子雖至不吾廢)
　(也季子當如何茅堂胡氏曰光當立罪在僚故猶稱/國以弑季子自度其力有不能辨者故歸潔其身而)
　(已矣使札有周公之才之美必討弑君之賊正僭竊/之名奉周正朔以治吳國為萬邦之憲矣劉氏曰僚)
　(廢讓而毁義篡也國人莫説故謂之衆弑其君陳氏/曰僚越光而代札是自禍也故賊不書主名臨川吳)
　(氏曰國之大臣及臣民皆欲弑僚而還國於光也故/稱國弑汪氏曰光者諸樊之冢嗣壽夢之嫡孫也壽)
　(夢父子諸樊兄弟欲致國季札而不可則當立光以/為君吳之大臣不立光而立僚故僚之弑不以光首)
　(惡而歸罪於吳國之大臣也史記以僚為夷昧之子/而公羊以僚為札之庶兄公羊傳及史記皆以光為)
　(諸樊子而世本以光為夷昧/之子竊詳事勢史記為是)
楚殺其大夫郤宛
(左傳郤宛直而和國人説之鄢將師為右領與費無極/比而惡之令尹子常賄而信讒無極譖郤宛焉謂子常)
(曰子惡欲飲子酒又謂子惡令尹欲飲酒於子氏子惡/曰我賤人也不足以辱令尹令尹將必來辱為惠已甚)
(吾無以酬之若何無極曰令尹好甲兵子出之吾擇焉/取五甲五兵曰寘諸門令尹至必觀之而從以酬之及)
(饗日帷諸門左無極謂令尹曰吾幾禍子子惡將為子/不利甲在門矣子必無往且此役也吳可以得志子惡)
(取賂焉而還又誤羣帥使退其師曰乗亂不祥吳乗我/喪我乗其亂不亦可乎令尹使視郤氏則有甲焉不往)
(召鄢將師而告之將師退遂令攻郤氏且爇之子惡聞/之遂自殺也國人弗爇令曰不爇郤氏與之同罪或取)
(一編菅焉或取一秉秆焉國人投之遂弗爇也令尹炮/之盡滅郤氏之族黨殺陽令終與其弟完及陀與晉陳)
(及其子弟晉陳之族呼於國曰鄢氏費氏自以為王專/禍楚國弱寡王室蒙王與令尹以自利也令尹盡信之)
(矣國將如何令尹病之劉氏曰君不明故臣得專其威/殺其大夫而莫之止也不亦甚乎然而郤宛則有以取)
(之有以取之者辟嫌不審也辟嫌不審罪也詩云哆兮/侈兮成是南箕張氏曰恃國人之悦已而無見幾知人)
(之明以立于無道之/朝至於見殺宜矣)
秋晉士鞅宋樂祁犂衞北宫喜曹人邾人滕人㑹于
扈
(左傳秋㑹于扈令戍周且謀納公也宋衞皆利納公固/請之范獻子取貨於季孫謂司城子梁與北宫貞子曰)
(季孫未知其罪而君伐之請囚請亡於是乎不獲君又/弗克而自出也夫豈無備而能出君乎季氏之復天救)
(之也休公徒之怒而啟叔孫氏之心不然豈其伐人而/説甲執冰以游叔孫氏懼禍之濫而自同於季氏天之)
(道也魯君守齊三年而無成季氏甚得其民淮夷與之/有十年之備有齊楚之援有天之賛有民之助有堅守)
(之心有列國之權而弗敢宣也事君如在國故鞅以為/難二子皆圖國者也而欲納魯君鞅之願也請從二子)
(以圍魯無成死之二子懼/皆辭乃辭小國而以難復)
　按左氏扈之㑹令戍周且謀納公也宋衞皆利納公
　固請之士鞅取貨於季孫謂樂祁北宫喜曰魯君守
　齊三年而無成季氏甚得其民淮夷與之有十年之
　備有齊楚之援有堅守之心有列國之權而弗敢宣
　也事君如在國鞅以為難二子皆圖國者也而欲納
　魯君請從二子以圍魯無成死之二子懼皆辭乃辭
　小國而以難復文十五年諸侯盟于扈將為(于偽/反)魯
　討齊齊侯賂之而不克討故在㑹諸侯畧而不序今
　此謀納公亦以賂故不克納而諸國之大夫皆序何
　也曰利於納公者宋衞之大夫也受賂而不欲納公
　者獨范鞅主之耳又况戍周之令行乎所以列序而
　不畧也以此見聖人取舍之大情而輕重審矣(襄陵/許氏)
　(曰士鞅謀納公而以貨解無貶辭者以令成周故也/霸圖不競苟有一善則為之匿諸慝而存之此春秋)
　(所以扶衰亂也家氏曰齊景為鄟陵之盟而梁丘據/入季氏之錦晉頃為扈之㑹而士鞅納季氏之貨二)
　(君懵然無知以為魯之休戚無闗於已孰知田常韜/禍於齊六卿伏憂於晉廣火積薪而不悟使二君能)
　(為魯討賊亦足以警内盜之膽也汪氏曰文十五年/之盟扈謀討齊商人弑舍之罪晉靈受其賂而弗克)
　(討此年之㑹扈本非謀討意如但謀納昭公耳士鞅/受意如之賄而弗克納然皆廢天討矣春秋序于扈)
　(之大夫而無貶辭葢以藉秦致諸侯之成于周而能/踐成周之言故也抑亦聖人於所見之世直書見義)
　(主人習其讀而問其傳/未知已之有罪焉爾)
冬十月曹伯午卒
邾快來奔
(公羊傳邾婁快者何邾婁之大夫也邾婁無大夫此何/以書以近書也范氏曰自此已前邾卑我庶其並來奔)
(今邾快又至三叛之人俱以魯為主邾魯鄰國而聚其/逋逃為過之甚故悉書之以示譏也徐邈曰小國無大)
(夫故但舉名而畧其氏髙氏曰快亦三叛人之黨魯為/逋逃淵藪而受之魯之疆臣逐君而邾快來奔從其類)
(也家氏曰庶其卑我來奔季孫宿始納之今邾快又來/奔意如復納之宿意如世濟其兇不君其君又誘人之)
(臣使之叛其君而已為之逋逃主罪可勝誅乎快邾之/賤者不足録也春秋所以録之而無所遺誅季氏之無)
(君也三十一年黒肱以濫來復受之而不疑推其無忌/憚之心亦何所不至春秋詳書之非誅叛人實譏季氏)
(也/)
　附録(左傳孟懿子陽虎伐鄆鄆人將戰子家子曰天/命不惂久矣使君亡者必此衆也天既禍之而)
　(自福也不亦難乎猶有鬼神此必敗也嗚呼為無望/也夫其死於此乎公使子家子如晉公徒敗於且知)
　(○楚郤宛之難國言未已進胙者莫不謗令尹沈尹/戍言於子常曰夫左尹與中廏尹莫知其罪而子殺)
　(之以興謗讟至於今不己戌也惑之仁者殺人以掩/謗猶弗為也今吾子殺人以興謗而弗圖不亦異乎)
　(夫無極楚之讒人也民莫不知去朝吳出蔡侯朱喪/大子建殺連尹奢屏王之耳目使不聰明不然平王)
　(之温惠共儉有過成莊無不及焉所以不獲諸侯邇/無極也今又殺三不辜以興大謗幾及子矣子而不)
　(圖將焉用之夫鄢將師矯子之命以滅三族國之良/也而不愆位吳新有君疆埸日駭楚國若有大事子)
　(其危哉知者除讒以自安也今子愛讒以自危也甚/矣其惑也子常曰是瓦之罪敢不良圖九月己未子)
　(常殺費無極與鄢將師盡滅/其族以説於國謗言乃止)
公如齊
(左傳齊侯請饗之子家子曰朝夕立于其朝又何饗焉/其飲酒也乃飲酒使宰獻而請安子仲之子曰重為齊)
(侯夫人曰請使重見子家子乃以君出杜氏曰禮君宴/大夫使宰為獻主比公於大夫也齊侯請自安不在坐)
(也子仲魯公子愸十二年謀逐季氏不能而/奔齊今行飲酒禮而欲使重見從宴媟也)
公至自齊居于鄆
(髙氏曰公以齊之卑我也遂歸而明年如晉據范獻子/之言曰季氏有齊楚之援然則齊固助季氏安肯納公)
(汪氏曰孟懿子陽虎伐鄆公徒敗于且知春秋不書皆/所以存公也上之于下有征而無戰而况敗乎以君而)
(伐臣也褻其威而况見伐於其臣乎陽虎逆儔不足責/仲孫何忌嘗學於聖人者也何乃昧于君臣之大義亦)
(至于此極乎/嘻可歎也)
　附録(左傳十二月晉籍秦致諸/侯之戌于周魯人辭以難)
(丁敬王/亥六年)二十有八年(晉頃十二齊景三十四衞靈二十/一蔡昭五鄭定十六卒曹聲公野)
(元年陳惠十六杞悼四宋景三秦/哀二十三楚昭二吳闔廬元年)
春王三月葬曹悼公
公如晉次于乾侯
(左傳春公如晉將如乾侯子家子曰有求於人而即其/安人孰矜之其造於竟弗聽使請逆於晉晉人曰天禍)
(魯國君淹恤在外君亦不使一介辱在寡人而即安於/甥舅其亦使逆君使公復于竟而後逆之榖梁傳公在)
(外也杜氏曰乾侯晉竟内邑孫氏曰公一年如齊者再/皆不見禮故如晉也公既不見禮於齊又不得入于晉)
(其窮辱如此任氏曰齊晉大國也皆於季氏不恤昭公/中國主盟所以在外之乎或問公孫于齊次於陽州公)
(如晉次于乾侯禮宜止于逺境乎昭公自不欲進乎抑/齊晉之君阻之而不使之前乎筆之之意安在茅堂胡)
(氏曰次者止而有待之意于陽州者不得入于齊也于/乾侯者不得見于晉也人君失國出奔而羣書其所在)
(見臣子不可頃刻忘君父必欲知其所居之安與否也/而進退去就之是非亦自見矣季氏逐君不待貶而惡)
(自見聖人至此全罪昭公之不君也汪氏曰昭公之春/秋五書如晉至河乃復傷其見拒於普不得入而徒返)
(也兩書如晉次于乾侯傷其既不得入于晋亦不得返/其國也書至書復外雖見辱而内猶不失其國也書此)
(則止於是而已矣無可復之道矣次于陽州猶曰齊魯/之竟也次于乾侯進退維谷則羈旅之人耳書次于乾)
(侯而後書在乾侯是僅存眎息而已矣聖人汲汲於存/公而屢書不一書然昭公之跡愈逺愈微而愈不能自)
(振亦可見矣公之在齊猶有齊侯取鄆圍成之事晉頃/拒而弗受畧無兄弟孔懐同惡相恤之義豈不重可歎)
(哉○劉氏曰左傳記晉人云魯不告于晉去/年謀納公是魯告晉矣豈得誣其不告哉)
夏四月丙戌鄭伯寧卒
六月葬鄭定公
　附録(左傳晉祁勝與鄔臧通室祁盈將執之訪於司/馬叔游叔游曰鄭書有之惡直醜正實蕃有徒)
　(無道立矣子懼不免詩曰民之多辟無自立辟姑已/若何盈曰祁氏私有討國何有焉遂執之祁勝賂荀)
　(躒荀躒為之言於晉侯晉侯執祁盈祁盈之臣曰鈞/將皆死愸使吾君聞勝與臧之死也以為快乃殺之)
　(夏六月晉殺祁盈及楊食我食我祁盈之黨也而助/亂故殺之遂滅祁氏羊舌氏初叔向欲娶於申公巫)
　(臣氏其母欲娶其黨叔向曰吾母多而庶鮮吾懲舅/氏矣其母曰子靈之妻殺三夫一君一子而亡一國)
　(兩卿矣可無懲乎吾聞之甚美必有甚惡是鄭穆少/妃姚子之子子貉之妹也子貉早死無後而天鍾美)
　(於是將必以是大有敗也昔有仍氏生女黰黒而甚/美光可以鑑名曰𤣥妻樂正后夔取之生伯封實有)
　(豕心貪惏無饜忿類無期謂之封豕有窮后羿滅之/夔是以不祀且三代之亡共子之廢皆是物也女何)
　(以為哉夫有尤物足以移人苟非德義則必有禍叔/向懼不敢取平公强使取之生伯石伯石始生子容)
　(之母走謁諸姑曰長叔姒生男姑視之及堂聞其聲/而還曰是豺狼之聲也狼子野心非是莫喪羊舌氏)
　(矣遂/弗視)
秋七月癸巳滕子寧卒
　附録(左傳秋晉韓宣子卒魏獻子為政分祁氏之田/以為七縣分羊舌氏之田以為三縣司馬彌牟)
　(為鄔大夫賈辛為祁大夫司馬烏為平陵大夫魏戊/為梗陽大夫知徐吾為塗水大夫韓固為馬首大夫)
　(孟丙為盂大夫樂霄為銅鞮大夫趙朝為平陽大夫/僚安為楊氏大夫謂賈辛司馬烏為有力於王室故)
　(舉之謂知徐吾趙朝韓固魏戊餘子之不失職能守/業者也其四人者皆受縣而後見於魏子以賢舉也)
　(魏子謂成鱄吾與戊也縣人其以我為黨乎對曰何/也戊之為人也逺不忘君近不偪同居利思義在約)
　(思純有守心而無淫行雖與之縣不亦可乎昔武王/克商光有天下其兄弟之國者十有五人姬姓之國)
　(者四十人皆舉親也夫舉無他唯善所在親疏一也/詩曰唯此文王帝度其心莫其德音其德克明克明)
　(克類克長克君王此大國克順克比比于文王其德/靡悔既受帝祉施于孫子心能制義曰度德正應和)
　(曰莫照臨四方曰明勤施無私曰類教誨不倦曰長/賞慶刑威曰君慈和徧服曰順擇善而從之曰比經)
　(緯天地曰文九德不愆作事無悔故襲天禄子孫賴/之主之舉也近文德矣所及其逺哉賈辛將適其縣)
　(見於魏子魏子曰辛來昔叔向適鄭鬷蔑惡欲觀叔/向從使之收器者而往立於堂下一言而善叔向將)
　(飲酒聞之曰必鬷明也下執其手以上曰昔賈大夫/惡娶妻而美三年不言不笑御以如臯射雉獲之其)
　(妻始笑而言賈大夫曰才之不可以已我不能射女/遂不言不笑夫今子少不颺子若無言吾幾失子矣)
　(言之不可以已也如是遂如故知今女有力於王室/吾是以舉女行乎敬之哉母墮乃力仲尼聞魏子之)
　(舉也以為義曰近不失親逺不失舉可謂義矣又聞/其命賈辛也以為忠詩曰永言配命自求多福忠也)
　(魏子之舉也義其命也/忠其長有後於晉國乎)
冬葬滕悼公
(髙氏曰公不在國凡喪葬之禮皆季氏專之也王氏曰/諸侯之葬魯往㑹之則書昭公在外季氏使人㑹諸侯)
(之葬以結/外援也)
　附録(左傳冬梗陽人有獄魏戊不能斷以獄上其大/宗賂以女樂魏子將受之魏戊謂閻没女寛曰)
　(主以不賄聞於諸侯若受梗陽人賄莫甚焉吾子必/諫皆許諾退朝待於庭饋入召之比置三歎既食使)
　(坐魏子曰吾聞諸伯叔諺曰唯食忘憂吾子置食之/間三歎何也同辭而對曰或賜二小人酒不夕食饋)
　(之始至恐其不足是以歎中置自咎曰豈將軍食之/而有不足是以再歎及饋之畢願以小人之腹為君)
　(子之心屬厭而已/獻子辭梗陽人)
(戊敬王/子七年)二十有九年(晉頃十三齊景三十五衞靈二十/二蔡昭六鄭獻公蠆元年曹聲二)
(陳惠十七把悼五宋景四秦/哀二十四楚昭三吳闔廬二)
春公至自乾侯居于鄆
(杜氏曰以乾侯至不得見晉侯/故何氏曰不致以晉者未至晉)
齊侯使髙張來唁公
(左傳春公至自乾侯處于鄆齊侯使髙張來唁公稱主/君子家子曰齊卑君矣君祗辱焉公如乾侯榖梁傳言)
(公不得入於魯也杜氏曰張髙偃子唁公至/晉不見受何氏曰言來者居鄆從國内辭)
　遣使(疏吏/反)來唁(襄陵許氏曰荀躒唁公也髙張不地/以公居鄆猶以魯志也故稱來焉髙)
　(氏曰唁于野井齊地也唁于乾侯晉/地也今在鄆乃魯地故但書來而已)淺事也亦書于
　經者罪齊侯不能脩方伯連帥(所類/反)之職也昔狄人
　迫逐黎侯黎侯寓于衞衞人弗恤黎之臣子勸其君
　以歸而賦式微其一章曰微君之故者以事求人而
　人不有其事是謂微君之故若昭公見逐出奔而齊
　莫之討淹恤日久而齊莫之納微君之故矣其二章
　曰微君之躬者以身下人而人不有其身是謂微君
　之躬若齊侯設禮以享而使宰獻(儀禮聘禮大夫聘/公拜送醴宰夫薦)
　(籩豆/脯醢)遣使來唁而稱主君(杜氏曰比/公於大夫)微君之躬矣諸
　侯失國託於諸侯禮也諸侯失國諸侯納之正也齊
　之先世嘗主夏盟而太公受先王五侯九伯之命矣
　魯為鄰境甥舅之國也昭公朝夕立於其朝曾不能
　陳師境上討意如逐君之罪而遣使唁公豈得禮乎
　(家氏曰唁虛禮也茅堂胡氏曰歸唁衞侯婦人之事/也齊晉大國亦止唁公而不能討意如之罪春秋書)
　(唁譏之也汪氏曰衞獻公出奔齊臧紇如齊唁衞侯/春秋不書以是為不足書也而昭公之孫齊侯野井)
　(之唁髙張之唁晉荀躒之唁莫不悉書所以譏齊晉/之徒能唁公而不能納公也齊侯始親唁猶有恤患)
　(之意今使髙張來而弔其至晉不見受/且比公於大夫適以恥公而已奚益哉)
　附録(左傳三月己卯京師殺召伯盈尹氏固及原伯/魯之子尹固之復也有婦人遇之周郊尤之曰)
　(處則勸人為禍行則數日而反是夫地其過三嵗乎/夏五月庚寅王子趙車入於鄻以叛隂不佞敗之)
公如晉次于乾侯
(左傳平子每嵗賈馬具從者之衣屨而歸之于乾侯公/執歸馬者賣之乃不歸馬衞侯來獻其乗馬曰啟服塹)
(而死公將為之櫝子家子曰從者病矣請以食之乃以/幃裹之公賜公衍羔裘使獻龍輔於齊侯遂入羔裘齊)
(侯喜與之陽穀公衍公為之生也其母偕出公衍先生/公為之母曰相與偕出請相與偕告三日公為生其母)
(先以告公為為兄公私喜於陽穀而思於魯曰務人為/此禍也且後生而為兄其誣也久矣乃黜之而以公衍)
(為太子襄陵許氏曰書次于乾侯復不見受也髙氏曰/齊侯比公于大夫故復如晉冀晉見恤也而晉復不受)
(故次于乾侯諸侯出奔狼狽未有如公之甚者汪氏曰/竊疑意如剛忍兇悖必無歸馬之事昭公居鄆四年始)
(適乾侯鄆猶未潰而左氏云每嵗歸馬於乾侯不亦謬/乎脱有是事亦鄭莊射王中肩使祭足勞王且問左右)
(之類耳加刃於人而以手撫之此小人之欲掩其惡者/也又云昭公黜公子務人而以公衍為太子是昭公在)
(外無宗廟朝廷/何暇易太子乎)
夏四月庚子叔詣卒
(榖梁傳季孫意如曰叔倪無病而死此皆無公也/是天命也非我罪也髙氏曰叔詣欲納公而卒)
秋七月
　附録(左傳秋龍見於絳郊魏獻子問於蔡墨曰吾聞/之蟲莫知於龍以其不生得也謂之知信乎對)
　(曰人實不知非龍實知古者畜龍故國有豢龍氏有/御龍氏獻子曰是二氏者吾亦聞之而不知其故是)
　(何謂也對曰昔有飂叔安有裔子曰董父實甚好龍/能求其耆欲以飲食之龍多歸之乃擾畜龍以服事)
　(帝舜帝賜之姓曰董氏曰豢龍封諸鬷川鬷夷氏其/後也故帝舜氏世有畜龍及有夏孔甲擾於有帝帝)
　(賜之乗龍河漢各二各有雌雄孔甲不能食而未獲/豢龍氏有陶唐氏既衰其後有劉累學擾龍於豢龍)
　(氏以事孔甲能飲食之夏后嘉之賜氏曰御龍以更/豕韋之後龍一雌死潛醢以食夏后夏后饗之既而)
　(使求之懼而遷於魯縣范氏其後也獻子曰今何故/無之對曰夫物物有其官官脩其方朝夕思之一日)
　(失職則死及之失官不食官宿其業其物乃至若泯/棄之物乃坻伏鬱湮不育故有五行之官是謂五官)
　(實列受氏姓封為上公祀為貴神社稷五祀是尊是/奉木正曰句芒火正曰祝融金正曰蓐收水正曰𤣥)
　(冥土正曰后土龍水物也水官棄矣故龍不生得不/然周易有之在乾䷀之姤䷫曰潛龍勿用其同)
　(人䷌曰見龍在田其大有䷍曰飛龍在天其夬/䷪曰亢龍有悔其坤䷁曰見羣龍無首吉坤之)
　(剥䷖曰龍戰于野若不朝夕見誰能物之獻子曰重/社稷五祀誰氏之五官也對曰少皥氏有四叔曰)
　(曰該曰脩曰熈實能金木及水使重為句芒該為蓐/收脩及熈為𤣥㝠世不失職遂濟窮桑此其三祀也)
　(顓頊氏有子曰犂為祝融共工氏有子曰句龍為后/土此其二祀也后土為社稷田正也有烈山氏之子)
　(曰柱為稷自夏以上祀之周/棄亦為稷自商以來祀之)
冬十月鄆潰
(公羊傳邑不言潰此其言潰何郛之也曷為郛之君存/焉爾榖梁傳潰之為言上下不相得也上下不相得則)
(惡矣亦譏公也昭公/出奔民如釋重負)
　民逃其上曰潰(汪氏曰上失民也孫氏曰季/氏專魯民不輔公故鄆潰)自是昭
　公削迹於魯尺地一民皆非其有矣公之出奔處鄆
　四年民不見德亡無愛徴(知陵/反)至於潰散豈非昏迷
　不返自納於罟(音/古)擭(胡化/反)陷穽(才性/反)之中其從(才用/反)
　者又皆艾(魚昔反/與刈同)殺其民視如土芥其下不堪所以
　潰歟(范氏曰公既出奔不能改德脩行居鄆/小邑復使潰散德之不建如此之甚)然則去
　宗廟社稷出奔而猶不惕然恐懼蘄改過以補前行
　(下孟/反)之愆也自棄甚矣欲不亡得乎噫故建以為後
　世戒(茅堂胡氏曰鄆本魯邑書齊人取鄆而居昭公/言鄆非魯地也又書鄆潰則民之不與昭公可)
　(知皆稱罪昭公之意髙氏曰昭公居於國而國人逐/之出居於鄆而鄆潰見魯民皆叛但知畏季氏也汪)
　(氏曰或謂意如問公如乾侯誘其民而使之潰夫苟/昭公之德澤足以固結其民而民心不忘昭公則雖)
　(誘之使叛其民亦必深思逺念而不忍叛去也燕樂/毅以秦魏韓趙之師破齊與楚淖齒共殺齊涽王分)
　(其地未期年而王孫賈一呼齊人皆袒右攻賊以季/氏之彊孰與六國而魯人之思昭公不若齊人之思)
　(念其君何也豈非昭公失民既久而若是耶然則鄆/民之見誘於季氏實以耳濡目染之有素而非一朝)
　(一夕之/故也)
　附録(左傳冬晉趙鞅荀寅帥師城汝濵遂賦晉國一/鼓鐵以鑄刑鼎著范宣子所為刑書焉仲尼曰)
　(晉其亡乎失其度矣夫晉國將守唐叔之所受法度/以經緯其民卿大夫以序守之民是以能尊其貴貴)
　(是以能守其業貴賤不愆所謂度也文公是以作執/秩之官為被廬之法以為盟主今棄是度也而為刑)
　(鼎民在鼎矣何以尊貴貴何業之守貴賤無序何以/為國且夫宣子之刑夷之蒐也晉國之亂制也若之)
　(何以為法蔡史墨曰范氏中行氏其亡乎中行寅為/下卿而干上令擅作刑器以為國法是法姦也又加)
　(范氏焉易之亡也其及趙氏趙/孟與焉然不得已若德可以免)
(己敬王/丑八年)三十年(晉頃十四卒齊景三十六衞靈二十三/蔡昭七鄭獻二曹聲三陳惠十八杞悼)
(六宋景五秦哀二十/五楚昭四吳闔廬三)
春王正月公在乾侯
(左傳不先書鄆與乾侯非公且徴過也榖梁傳中國不/存公存公故也何氏曰閔公鄆潰無尺土之居逺在乾)
(侯故以/存君)
　公去社稷于今五年每嵗首月不書公者在魯四封
　之内則無適而非其所也至是鄆潰客寄乾侯非其
　所矣嵗首必書公之所在者葢以存君不與季氏之
　專國也(陸氏曰此時鄆潰公無所容寄在乾侯既非/其地不得書居故每嵗首皆書所在劉氏曰)
　(其言公在乾侯何正月以存公也曷為存公公在外/也公在外久矣曷為於此乎存公居于鄆有魯也在)
　(乾侯無魯也公雖無魯魯不可以無公向曰居今日/在向也魯而今也晉一民莫得使焉尺地莫得有焉)
　(今故曰乾侯之君耳而春秋則以為吾君也薛氏曰/鄆潰而遂不反故書公在乾侯鄆之書居乾侯書在)
　(内外之别也王氏曰天子所在稱居土者以天下為/家示無外也故襄王奔鄭曰出居于鄭諸侯在其國)
　(稱居寄他國稱在示有尊也故/昭公於鄆稱居於乾侯稱在)而罪臣子譏諸侯之
　意具矣(常山劉氏曰君失其居在乾侯而不得歸故/因朝正之時而書公所在則存君父罪臣子)
　(譏諸侯之意/皆可具見也)唐武后廢遷中宗革命自立史臣列于
　本紀欲著其罪而君子以為非春秋之法其言曰天
　下者唐之天下中宗受之於其父武后安得絶先君
　之世復(扶又/反)繫嗣君之年黜武氏之號自以為竊取
　春秋之義信矣(范氏祖禹曰季氏出其君魯無君者/八年春秋每嵗必書公之所在不與)
　(季氏之專國也唐史列武后于本紀欲不殺其實以/著其惡竊以為不然中宗之有天下受之於髙宗天)
　(下者唐之天下也武氏安得而間之復繋嗣聖之年/黜武氏之號竊取春秋之義雖獲罪於君子而不辭)
　(也廬陵李氏曰經書公在楚一公在乾侯三皆於正/月以存公也○劉氏曰左傳云不先書鄆與乾侯非)
　(公且徴過也非也向者公雖去國然猶居鄆古人所/謂君在竟内則猶君也是以不嵗首書鄆耳去年公)
　(如晉次于乾侯但謂暫時次止之名猶以鄆為居自/然不得書公在乾侯也今鄆又潰散公無所入羇旅)
　(他國國非其有故書公在以繋一國之事是聖人至/意深淺各有所出豈但徴過哉公雖有過不若季氏)
　(之悖也其寧縱釋季氏專攻公身而已汪氏曰杜氏/云釋不朝正于廟夫魯之諸君不朝正者多矣惟襄)
　(公之留于楚昭公之次乾侯則書公所在者葢襄公/為季宿擅其國而不得入昭公為意如所逐越在他)
　(竟故特志所在以繫臣民之望也或謂春秋不與季/氏以頒朔夫昭公自二十五年奔竄在外不朝正頒)
　(朔于今五年意如攝祭專國之罪/不書而自見矣何獨至是始書哉)
夏六月庚辰晉侯去疾卒八月葬晉頃公
(左傳夏六月晉頃公卒秋八月葬鄭游吉弔且送葬魏/獻子使士景伯詰之曰悼公之喪子西弔子蟜送葬今)
(吾子無貳何故對曰諸侯所以歸晉君禮也禮也者小/事大大字小之謂事大在共其時命字小在恤其所無)
(以敝邑居大國之間共其職貢與其備御不虞之患豈/忘共命先王之制諸侯之喪士弔大夫送葬惟嘉好聘)
(享三軍之事於是乎使卿晉之喪事敝邑之間先君有/所助執紼矣若其不間雖士大夫有所不獲數矣大國)
(之惠亦慶其加而不討其乏明底其情取備而已以為/禮也靈王之喪我先君簡公在楚我先大夫印段實往)
(敝邑之少卿也王吏不討恤所無也今大夫曰女盍從/舊舊有豐有省不知所從從其豐則寡君幼弱是以不)
(共從其省則吉在此矣唯大夫圖之晉人不能詰汪氏/曰是時公在晉地不弔其喪不送其葬者晉不受公公)
(亦淹恤在外不/能備其禮也)
冬十有二月吳滅徐徐子章羽奔楚
(左傳吳子使徐人執掩餘使鍾吾人執燭庸二公子奔/楚楚子大封而定其徙使監馬尹大心逆吳公子使居)
(養莠尹然左司馬沈尹戌城之取於城父與胡田以與/之將以害吳也子西諫曰吳光新得國而親其民視民)
(如子辛苦同之將用之也若好吳邊疆使柔服焉猶懼/其至吾又疆其讎以重怒之無乃不可乎吳周之胄裔)
(也而棄在海濵不與姬通今而始大比於諸華光又甚/文將自同於先王不知天將以為虐乎使翦喪吳國而)
(封大異姓乎其抑亦將卒以祚吳乎其終不逺矣我盍/姑億吾鬼神而寧吾族姓以待其歸將焉用自播揚焉)
(王弗聽吳子怒冬十二月吳子執鍾吾子遂伐徐防山/以水之己卯滅徐徐子章禹斷其髪攜其夫人以逆吳)
(子吳子唁而送之使其邇臣從之遂奔楚楚沈尹戌帥/師救徐弗及遂城夷使徐子處之啖氏曰徐子名者初)
(已服吳吳子唁而送之非能自奔也常山劉氏曰齊滅/譚楚滅弦狄滅温君奔皆不名者强暴加于小弱力不)
(能勝而奔義未絶也訴於天子方伯則理可伸而國可/復豈可遽絶之哉章羽既已服吳而後奔楚則既降矣)
(安有興復之志哉故名之以著其絶也陳氏曰奔非其/罪莫甚于被兵者也雖不死社稷猶不名也其名徐子)
(臣吳而後奔也滅國有三辭以歸臣之之辭也奔猶弗/臣之之辭也不言歸若奔死之之辭也是故奔者不必)
(名以歸而後名之徐子不名/則疑於譚子弦子温子矣)
　附録(左傳吳子問於伍員曰初而言伐楚余知其可/也而恐其使余往也又惡人之有余之功也今)
　(余將自有之矣伐楚何如對曰楚執政衆而乖莫適/任患若為三師以肄焉一師至彼必皆出彼出則歸)
　(彼歸則出楚必道敝亟肄以罷之多方以誤之既罷/而後以三軍繼之必大克之闔廬從之楚於是乎始)
　(病/)
(庚敬王/寅九年)三十有一年(晉定公午元年齊景三十七衞靈/二十四蔡昭八鄭獻三曹聲四陳)
(惠十九杞悼七宋景六秦哀/二十六楚昭五吳闔廬四)
春王正月公在乾侯
(左傳言不能外内也杜氏曰公内不容/於臣子外不容於齊晉所以久在乾侯)
季孫意如㑹晉荀躒于適歴
(左傳晉侯將以師納公范獻子曰若召季孫而不來則/信不臣矣然後伐之若何晉人召季孫獻子使私焉曰)
(子必來我受其無咎季孫意如㑹晉荀躒于適歴荀躒/曰寡君使躒謂吾子何故出君有君不事周有常刑子)
(其圖之季孫練冠麻衣跣行伏而對曰事君臣之所不/得也敢逃刑命君若以臣為有罪請囚於費以待君之)
(察也亦唯君若以先臣之故不絶季氏而賜之死若弗/殺弗亡君之惠也死且不朽若得從君而歸則固臣之)
(願也敢有異心杜/氏曰適歴晉地)
　左氏曰晉侯將以師納公士鞅曰若召季孫而不來
　則信不臣矣然後伐之若何晉人召季孫鞅使私焉
　曰子必來我受其無咎意如出君不事專有魯國晉
　實主盟不能致討而寵以㑹禮不亦悖哉或曰季孫
　事君如在國未知其罪而君伐之是昭公之過也則
　非矣行貨齊晉使不納公禱於煬宫求君不入及其
　復也猶欲絶其兆域加之惡諡安在乎事君如在國
　猶曰未知其罪乎齊晉不能誅亂禁姦悖君臣之義
　不知其從自及也陸淳以謂逐君之臣晉不之罪而
　反與為㑹書曰意如㑹晉荀躒于適歴晉侯之為盟
　主可見矣荀躒之為人臣可知矣此不待貶絶而罪
　惡見(音/現)者也得春秋所書之意矣(陳氏曰季氏出其/君而納邾快黒肱)
　(卒大夫㑹葬晉宋滕薛晏然如二君矣君在外雖卿/有事不書必有諸侯之事而後書故文公在晉敖㑹)
　(垂隴襄公在晉宿㑹邢丘皆伯令也昭公在乾侯意/如㑹適歴非諸侯之事也則何以書以晉之釋君而)
　(助臣也士鞅㑹諸侯之大夫于扈將以納公取貨于/季孫而遂不果荀躒復為此㑹昭公所以死于外也)
　(襄昭之際大夫無君之禍晉人為之也書公如晉次/于乾侯公在乾侯意如㑹晉荀躒于適歴公薨于乾)
　(侯皆罪晉之辭也永嘉吕氏曰昭公在外託於齊晉/而皆不果納未嘗不歎世道之薄而亂賊之無所懼)
　(也夫以臣逐君意如之罪易見也昭公奔愬二國其/情亦可矜也苟有人心者孰不憤意如而慼昭公而)
　(况齊晉乎齊大國也鄟陵之㑹晉國同之伐季氏以/納昭公何不可之有而所以不克納公者則以梁丘)
　(據之受賂也晉盟主也扈之㑹六國同之伐季氏以/納昭公尤易為力而所以不克納者以士鞅之取貨)
　(也自其為義之心不勝其貪利之心而其為義者不/勇矣此齊晉納公之謀所以姑為之名而卒之無功)
　(歟抑不但其貨利之行而已也觀晉侯欲以師納公/而士鞅使人私於意如則其互為唇齒久矣當是時)
　(晉之六卿猶意如也晉君猶昭公也其肯并心一意/以誅其臣而納其君哉汪氏曰意如之練冠麻衣跣)
　(行卑辭伏罪皆外飾詐偽以欺晉晉定既惑於范鞅/之巧言而知躒亦墮其計而不悟非惟奉命與之好)
　(㑹又導之叛逆而不恤魯君有汲汲求哀之請不亦/甚乎千載而下説春秋者如何休杜預猶謂意如負)
　(捶謝過以示憂慼則其姦譎之志不/惟可以欺當年而且可以欺後世也)
夏四月丁巳薛伯榖卒
(左傳同/盟故書)
晉侯使荀躒唁公於乾侯
(左傳夏四月季孫從知伯如乾侯子家子曰君與之歸/一慙之不忍而終身慙乎公曰諾衆曰在一言矣君必)
(逐之荀躒以晉侯之命唁公且曰寡君使躒以君命討/於意如意如不敢逃死君其入也公曰君恵顧先君之)
(好施及亡人將使歸糞除宗祧以事君則不能見夫人/已所能見夫人者有如河荀躒掩耳而走曰寡君其罪)
(之恐敢與知魯國之難臣請復於寡君退而謂季孫君/怒未怠子姑歸祭子家子曰君以一乗入於魯師季孫)
(必與君歸公欲從之衆從者脅公不得歸榖梁傳唁公/不得入於魯也曰既為君言之矣不可者意如也陸氏)
(曰在晉地故不言來吳氏曰齊侯唁公于野井晉侯使/荀躒唁公于乾侯言大國盟主皆不能討亂無助順向)
(正之意也髙氏曰荀躒既㑹季孫于適歴復以晉侯之/命唁公于乾侯葢季孫有不納公之言故荀躒唁公之)
(不得入必使荀躒然從意如之意得通乎君矣夫不恤/見逐之君而信不臣者之言隂交其臣陽唁其君空言)
(無實卒使六卿之疆遂分晉國/而有之則晉侯亦魯侯而已)
秋葬薛獻公
　附録(左傳秋吳人侵楚伐夷侵潛六楚沈尹戌帥師/救潛吳師還楚師遷潛於南岡而還吳師圍弦)
　(左司馬戍右司馬稽帥師救弦及/豫章吳師還始用子胥之謀也)
冬黒肱以濫來奔
(左傳冬邾黒肱以濫來奔賤而書名重地故也君子曰/名之不可不慎也如是夫有所有名而不如其已以地)
(叛雖賤必書地以名其人終為不義弗可滅已是故君/子動則思禮行則思義不為利回不為義疚或求名而)
(不得或欲葢而名章懲不義也齊豹為衞司寇守嗣大/夫作而不義其書為盜邾庶其莒牟夷邾黒肱以土地)
(出求食而已不求其名賤而必書此二物者所以懲肆/而去貪也若艱難其身以險危大人而有名章徹攻難)
(之士將奔走之若竊邑叛君以徼大利而無名貪冒之/民將寘力焉是以春秋書齊豹曰盜三叛人名以懲不)
(義數惡無禮其善志也故曰春秋之稱微而顯婉而辨/上之人能使昭明善人勸焉淫人懼焉是以君子貴之)
(公羊傳文何以無邾婁通濫也曷為通濫賢者子孫宜/有地也賢者孰謂謂叔術也何賢乎叔術讓國也其讓)
(國奈何當邾婁顔之時邾婁女有為魯夫人者則未知/其為武公與懿公與孝公幼顔淫九公子于宫中因以)
(納賊則未知其為魯公子與邾婁公子與臧氏之母養/公者也君幼則宜有養者大夫之妾士之妻則未知臧)
(氏之母者曷為者也養公者必以其子入養臧氏之母/聞有賊以其子易公抱公以逃賊至湊公寢而弑之臣)
(有鮑廣父與梁買子者聞有賊趍而至臧氏之母曰公/不死也在是吾以吾子易公矣於是負孝公之周訴天)
(子天子為之誅顔而立叔術反孝公于魯顔夫人者嫗/盈女也國色也其言曰有能為我殺殺顔者吾為其妻)
(叔術為之殺殺顔者而以為妻有子焉謂之盱夏父者/其所為有於顔者也盱幼而皆愛之食必坐二子於其)
(側而食之有珍怪之食盱必先取足焉夏父曰以來人/未足而盱有餘叔術覺焉曰嘻此誠爾國也夫起而致)
(國于夏父夏父受而中分之叔術曰不可三分之叔術/曰不可四分之叔術曰不可五分之然後受之公扈子)
(者邾婁之父兄也習乎邾婁之故其言曰惡有言人之/國賢若此者乎誅顔之時天子死叔術起而致國于夏)
(父當此之時邾婁人常被兵于周曰何故死吾天子通/濫則文何以無邾婁天下未有濫也天下未有濫則其)
(言以濫來奔何叔術者賢大夫也絶之則為叔術不欲/絶不絶則世大夫也大夫之義不得世故於是推而通)
(之也榖梁傳其不言邾黒肱何也别乎邾也其不言濫/子何也非天子所封也來奔内不言叛也杜氏曰黒肱)
(邾大夫濫東海昌慮縣不書邾史闕文襄陵許氏曰邾/快黒肱相繼來奔季孫當國以類至也○劉氏曰公羊)
(云通濫非也以叔術為賢賢既不足又懸隔數十世之/外而通叛君之黒肱使當有國誰能信之乎唐陳氏曰)
(不曰邾史闕文二傳不言其闕互相穿鑿汪氏曰二傳/皆云邾黒肱而公榖經文不係邾者闕文耳有習於公)
(榖而不得其義者或以為通濫為國或以為别乎邾皆/妄説也齊楚大國且未嘗分其地以封子弟况蕞爾之)
(邾乎苟别於邾而自為國又何為挾地以歸他國乎惟/左氏所引經文則曰邾黒肱故啖趙纂列從之亦加邾)
(字今左傳所附之經則杜預别以經文攙入而亦闕邾/字如襄十七年齊髙厚圍坊左傳經文獨闕齊字不可)
(以為非齊之髙厚也或者又謂濫乃天下之地而黒肱/乃天子之命吏此尤穿鑿之臆説夫王吏守土則得自)
(專其地矣何為奔於諸侯邪豈以二百四十二年之久/而天子守土之吏僅一見也左傳又何以皆稱濫為邾)
(地邪廬陵李氏曰此條大例本只與庶其牢夷書法同/左氏得之但左氏於齊豹書盜之説先儒多不取已見)
(衞縶下注獨黒肱不繋邾杜氏謂闕文亦是公羊通濫/之事出於傳聞不可信劉敞極非之是矣然榖梁亦曰)
(别乎邾也注曰邾以濫邑封黒肱故别之若國陳氏亦/曰不係之邾濫嘗自别於邾也二家又本公羊葢未可)
(據/)
十有二月辛亥朔日有食之
(左傳是夜也趙簡子夢童子臝而轉以歌旦占諸史墨/曰吾夢如是今而日食何也對曰六年及此月也吳其)
(入郢乎終亦弗克入郢必以庚辰日月在/辰尾庚午之日日始有謫火勝金故弗克)
(辛敬王/卯十年)三十有二年(晉定二齊景三十八衞靈二十五/蔡昭九鄭獻四曹聲五陳惠二十)
(把悼六宋景七秦哀二/十七楚昭六吳闔廬五)
春王正月公在乾侯
(左傳言不能外内又不能用其人也薛氏曰公居乾侯/晉大夫出㑹城成周晉侯之令固行於魯也公之不入)
(晉之罪也○劉氏曰左傳之説非也以三十年始居乾/侯春秋嵗嵗書之傳亦嵗嵗為説説之盡異此不知春)
(秋之本意也設公今嵗未死明年/正月亦書之復以何事為解乎)
取闞
(公羊傳闞者何邾婁之邑也曷為不繋乎邾婁諱亟也/杜氏曰闞魯地在東平湏昌縣東南公居乾侯遣人誘)
(闞而取之張氏曰昭公之難叔孫如闞定元年季孫使/役如闞公氏將溝焉此魯地而公取之也蜀杜氏曰志)
(公在外而得邑於季氏雖復得之如取諸外也臨川吳/氏曰昭公為魯國之君四封之内皆其土地今公為季)
(氏所逐而書取鄆取闞以見季氏據國公無尺上矣雖/得魯邑猶取之於外云爾家氏曰闞者魯羣公墓之所)
(在公不得奉宗廟祭祀而先君墳墓所在特以取書著/賊臣據國拒君之罪屢書持書致討於季氏也杜氏曰)
(公羊云不繫邾婁諱亟也凡春秋書取地而不繫國公/羊皆以為邾邑而諱亟抑何謬邪廬陵李氏曰謝氏曰)
(公旅寄乾侯久矣非有兵力可以得邑也所以取闞者/魯人以闞與公而公取之也書取闞著其微弱也闞魯)
(㣲邑此説疑得之公/羊以為邾邑者非)
夏吴伐越
(左傳始用師於越也史墨曰不及四十年越其有吳乎/越得嵗而吳伐之必受其凶薛氏曰越自楚䖍伐吳一)
(見今年而吳伐之同惡相攻/本不足道見吳越之事始也)
秋七月
冬仲孫何忌㑹晉韓不信齊髙張宋仲幾衞世叔申
鄭國參曹人莒人薛人杞人小邾人城成周
(左傳秋八月王使富辛與石張如晉請城成周天子曰/天降禍於周俾我兄弟並有亂心以為伯父憂我一二)
(親昵甥舅不皇啟處於今十年勤戍五年余一人無日/忘之閔閔焉如農夫之望嵗懼以待時伯父若肆大惠)
(復二文之業弛周室之憂徼文武之福以固盟主宣昭/令名則余一人有大願矣昔成王合諸侯城成周以為)
(東都崇文德焉今我欲徼福假靈於成王修成周之城/俾戍人無勤諸侯用寧蝥賊逺屏晉之力也其委諸伯)
(父使伯父實重圖之俾我一人無徴怨於百姓而伯父/有榮施先王庸之范獻子謂魏獻子曰與其戍周不如)
(城之天子實云雖有後事晉勿與知可也從王命以紓/諸侯晉國無憂是之不務而又焉從事魏獻子曰善使)
(伯音對曰天子有命敢不奉承以奔告於諸侯遲速衰/序於是焉在冬十一月晉魏舒韓不信如京師合諸侯)
(之大夫於狄泉尋盟且令城成周魏子南面衞彪傒曰/魏子必有大咎干位以令大事非其任也詩曰敬天之)
(怒不敢戲豫敬天之渝不敢馳驅況敢干位以作大事/乎己丑士彌牟營成周計丈數揣髙卑度厚薄仞溝洫)
(物土方議逺邇量事期計徒庸慮財用書餱糧以令役/於諸侯屬役賦丈書以授帥而效諸劉子韓簡子臨之)
(以為成命榖梁傳天子徴諸侯不享覲天子之在者/惟祭與號故諸侯之大夫相帥以城之此變之正也)
　天子有道守在四夷(杜氏曰/德及逺)今至於城王都可以不
　書乎(汪氏曰子常城郢沈尹戌曰天子卑守在諸侯/諸侯卑守在四境今吳是懼而城於郢守已小)
　(矣卑之不獲能無亡乎夫諸侯而城其國都其守已/小况天子以四海為家而動天下之衆以築百雉之)
　(城不務其逺者大者而僅守至近之地亦可歎也故/不貶大夫而但曰城成周正其本也㑹于狄泉尋盟)
　(不書諱之也茅堂胡氏曰諸侯大夫承天子之命而/往城焉無所貶也故大夫不稱人未有可與者故其)
　(辭平而不復吕氏曰周室雖衰諸侯猶/勤之如此先王之德澤猶有存者也)不曰城京師
　而曰城成周者京師衆大之稱成周地名也與死國
　等矣(張氏曰此敬王徙都成周曰王城而遷故因諸/大夫之城而書成周以紀實也髙郵孫氏曰不)
　(書京師所以見王室之衰同於列國黍離降為國風/之意臨川吳氏曰王城自平王東遷以來天子世世)
　(居之故其城完固子朝據王城敬王居狄泉晉師納/王然後王入于城周子朝棄王城奔楚王畏子朝餘)
　(黨尚多故不居王城而留居成周成周乃昭公遷殷/頑民之地其城圮惡故諸侯以兵戍之至此晉率諸)
　(侯城成周之後始徹諸侯之戍陳氏曰諸侯有事於/京師如隠六年歸粟宣十五年成二年十六年獻捷)
　(皆不書僖十三年十六年戍之亦不書襄二十四年/城之猶不書也以是為常事也書城成周王使請而)
　(後城之是非常也魏舒南面韓不信專執于京師宋/仲幾不受功齊髙張後大夫之無王甚矣薛氏曰成)
　(周京師之所在也王之所都曰京師其地曰成周諸/侯謂之王室其實皆京師也事之大者莫若城京師)
　(而諸侯不至大夫于役可見天王之失政諸侯之不/臣而大夫之專恣也陸氏曰公為旅人何忌不能從)
　(季氏逐君何忌不能去罪大矣雖受晉命而城成周/亦無補於過也此實覩文知罪不待貶絶而惡見者)
　(也廬陵李氏曰晉自城虎牢以來有城杞城成周書/法雖若無異然城杞之下書士鞅來聘杞子來盟則)
　(私親之意已著今書城成周於天王入成周之下則/雖非盛時之美事終是情出於公亦衰世之幸也胡)
　(氏但傷成周之等於列國而未嘗譏列國之城成周/葢與公朝于王所意同得之矣若薛氏陳氏重貶諸)
　(大夫則已甚之責也惟謝氏曰諸侯不勤王事久矣/當王室危弱之時列國乃能從王命以安王室善之)
　(大者也書城成/周善之也可從)
十有二月己未公薨于乾侯
(左傳十二月公疾徧賜大夫大夫不受賜子家子雙琥/一環一璧輕服受之大夫皆受其賜己未公薨子家子)
(反賜於府人曰吾不敢逆君命也大夫皆反其賜書曰/公薨於乾侯言失其所也趙簡子問於史墨曰季氏出)
(其君而民服焉諸侯與之君死於外而莫之或罪也對/曰物生有兩有三有五有陪貳故天有三辰地有五行)
(體有左右各有妃耦王有公諸侯有卿皆有貳也天生/季氏以貳魯侯為日久矣民之服焉不亦宜乎魯君世)
(從其失季氏世脩其勤民忘君矣雖死於外其誰矜之/社稷無常奉君臣無常位自古以然故詩曰髙岸為谷)
(深谷為陵三后之姓於今為庶主所知也在易卦雷乗/乾曰大壯☳天之道也昔成季友桓之季也文姜之)
(愛子也始震而卜卜人謁之曰生有嘉聞其名曰友為/公室輔及生如卜人之言有文在其手曰友遂以名之)
(既而有大功於魯受費以為上卿至於文子武子世増/其業不廢舊績魯文公薨而東門遂殺適立庶魯君於)
(是乎失國政在季氏於此君也四公矣民不知/君何以得國是以為君慎器與名不可以假人)
　諸侯失國出奔者衆矣鄭伯突為祭(側界/反)仲所逐而
　出奔入于櫟而復國衞侯衎(苦旦/反)為孫甯所逐而出
　奔入于夷儀而復國昭公在外八年終以客死為天
　下笑何也祭仲雖專而世權不重於季氏衞侯失國
　猶夫人也而有推(通回/反)挽之者所以雖失而復(抉又/反)
　得也魯自季友受費(音/祕)以為上卿至於意如專執國
　命四世矣其臣皆季氏之孚也(汪氏曰孚信也/季氏所信任)其民
　皆季氏之獲也而昭公有一子家駒言不見聽計不
　行也不能復國宜矣故春秋詳録其所因為後世之
　戒公雖失國然每嵗之首月必書公在乾侯誅意如
　也書齊侯取鄆公圍成鄆潰絶昭公也為人臣者觀
　每嵗必書公所在必不敢萌跋扈不臣之心(汪氏曰/跋扈猶)
　(强梁也詩疏凶/横自恣之貌)為人君者觀春秋所書圍成鄆潰知
　社稷之無常奉也(孟子諸侯危/社稷則變置)亦必少警矣嗚呼可
　謂深切著明者矣(劉氏曰昭公七年於外齊晉不能/討意如而納之者豈非諸侯之政)
　(柄各授於大夫黨同伐異皆為季氏之所為其君畏/偪而不敢歟然意如攝祭而不敢篡亦由周公忠義)
　(之澤流入人心猶未忘耳汪氏曰鄭祭仲逐昭公而/昭公奔衞則立突衞公子洩公子職逐惠公而惠公)
　(奔齊則立公子黔牟衞孫林父甯殖逐獻公而獻公/奔齊則立公孫剽意如逐昭公魯國八年無君意如)
　(非惟不敢如田和二晉之篡立亦不敢别立君者良/以魯秉周禮理義之在人者深是以猶懼公義之或)
　(見討而未敢肆無忌憚也然史墨之言謂魯民忘君/而君臣無常位專於責昭公而畧無一語責意如與)
　(師曠之所以論衞獻者無異此可以儆乎人君而非/所以告為臣者也率天下之强臣而為篡奪之謀者)
　(未必非此言啟之且慎器與名此可以責魯之先君/而非所以責昭公也或曰桓公薨于齊昭公薨于乾)
　(侯皆没于外或弑或非弑何以辨歟經書公與夫人/如齊公薨于齊喪至自齊夫人孫于齊則桓公之弑)
　(可知書公在乾侯薨于乾侯喪至自乾侯葬我君昭/公則非意如弑公可見矣内弑君則不書葬矣廬陵)
　(李氏曰昭公在位二十四年居鄆五年客乾侯三年/乃魯國衰惰不振之君也當其初年居喪無慼容而)
　(父子之親喪娶妻以同姓而夫婦之倫乖立國立身/之本皆無矣李氏之禍雖積習於成襄之世然取鄆)
　(而不能正納牟夷而不能郤大雩大雨雹天戒屢見/而不知警舍中軍蒐于紅軍政盡失而不能收卒之)
　(得罪於伯主則五如晉而不得入十三國同盟而不/得與昭公果何以保其國哉當是時齊有陳氏晉有)
　(六卿與三家葢聲勢相倚迭為輔車宜昭公之不入/也史墨之言其論魯事則善矣母乃速三晉為諸侯)
　(之勢/乎)
　
　
　
　
　
　
　
　
　
　
　
　
　
　
　春秋大全巻三十三
欽定四庫全書
　春秋大全卷三十四
　　　　　　　　　　　　明　胡廣等　撰
　　定公上
周　詳見昭公元年
鄭　定九年獻公卒子聲公勝立
齊　魯定公七年齊鄭盟于鹹叛晉圖霸
宋　詳見昭公元年
晉　魯定公元年魏舒卒范鞅為政定十四年晉逐范
　　中行氏趙鞅歸于晉自是晉知氏韓氏魏氏趙氏
　　並强分晉之勢成矣
衞　詳見昭公元年
蔡　魯定公四年蔡昭侯以吳子及楚人戰于柏舉
曹　魯定公四年聲公弟露弑隠公代立是為靖公定
　　八年靖公卒子陽立
滕　頃公五年
陳　魯定公四年惠公卒子懐公柳立定八年懐公卒
　　子閔公越立
杞　魯定公四年悼公卒子隠公乞立是年七月隠公
　　弟遇弑隠公自立是為僖公
薛　襄公二年魯定公十二年襄公卒比立定十三年
　　比弑惠公夷立又名寅
莒　郊公
邾　莊公三十三年魯定公三年莊公卒隠公益立
許　魯定公六年鄭滅許以許男斯歸元公成立
小邾　詳見昭公元年
楚　魯定公四年吳入楚楚令尹子常奔鄭昭王復國
　　子西為令尹
秦　魯定公九年哀公卒孫惠公立
吳　魯定公四年吳入楚於越入吳定十四年於越敗
　　吳于檇卒闔廬傷而卒子夫差立
越　魯定公四年越入吳定十四允常卒句踐立吳闔
　　廬聞允常死吳師伐越越句踐襲敗吳于檇李射
　　殺闔廬
(壬敬王十/辰一年)元年(晉定三年齊景三十九年衞靈二十六/年蔡昭十年鄭獻五年曹隠公通元年)
(陳惠二十一年杞悼九年宋景八年秦/哀二十八年楚昭七年吳闔廬六年)
春王
(公羊傳定何以無正月正月者正即位也定無正月者/即位後也即位何以後昭公在外得入不得入未可知)
(也曷為未可知在季氏也定哀多微辭主人習其讀而/問其傳則未知已之有罪焉爾榖梁傳不言正月定無)
(正也定之無正何也昭公之終非正終也定之始非/正始也昭無正終故定無正始不言即位喪在外也)
　元年必書正月謹始也(何氏曰本有正月/者正諸侯之即位)定何以無
　正月昭公薨於乾侯不得正其終定公制在權臣不
　得正其始(唐陳氏曰春秋諸公即位之嵗有書即位/者有不書即位者然其備正始以謹其始)
　(唯定公即位苐書以元年春王而不書正月劉氏曰/其非正始奈何定公者公子宋也昭公之弟也昭薨)
　(於乾侯季孫逆其喪廢太子衍及務人而立公子宋/焉喪至於壊隤公子宋先入以主社稷葢受之季氏)
　(也非受之先君者也定/無正不言正月微辭也)魯於是曠年無君春秋欲謹
　之而不可也季氏廢太子衍及務人而立公子宋宋
　者昭公之弟其主社稷非先君所命而專受之於意
　如者也故不書正月見(音/現)魯國無君定公無正主人
　習其讀而問其傳(林戀/反)則未知己之有罪焉耳(何氏/曰主)
　(人謂定哀讀謂經傳謂訓詁設使定哀習其經而讀/之問其傳解詁則不知己之有罪孫氏曰不書正月)
　(者定公未立不與季氏承其正朔所以黜强臣而存/公室也張氏曰昭公自去年十二月薨于乾侯魯國)
　(之政聽命强臣不書正月見一國之無主而正朔之/無所承也家氏曰子惡之弑宣公之立襄仲立之也)
　(春秋猶書正月今昭薨定立季氏立之而不書正月/者正月者天王以頒朔於諸侯諸侯受之而頒之國)
　(中者也惡弑宣篡是雖為篡而魯猶有君今昭公之/喪未返公子宋未立魯無君也魯無君而季氏自以)
　(為君頒朔於廟如常禮春秋黜之故書王不書正書/王明王法以治季氏也不書正月正朔非季氏所得)
　(而頒也前此公雖在外而嵗首必書公在存公也存/公是故頒朔今公已卒於外嗣子為賊臣所廢魯國)
　(無君是故不書正月見魯國無正王朔在廟非賊臣/所得頒也蜀杜氏曰定公元年之正月政無所繋故)
　(不書正月然必書王者春秋樹王法不可不書王以/端本也且王者所以正天下天下不可無王故不可)
　(以不存也正者所以繋一國今國之政無所稟故不/復出正月之文以見魯國無正而不與季氏之專也)
　(薛氏曰元年書正以正其始昭公已卒定公未克踐/阼是昭公之末世未得為定公之始年也沙隨陳氏)
　(曰定公未立先書元年春者追書之也汪氏曰秦以/前皆踰年即位漢惠以後即位於先君即世之年然)
　(猶踰年改元自漢帝禪即位改元于昭烈崩之次月/厥後皆一年二君而兩建元矣然朱子綱目必大書)
　(先君之年分注嗣君之改元以為君臣父子之教所/闗甚大皆取法於春秋踰年改元之意此年雖定公)
　(未即位而追書元年春者以昭公已薨則是年實嗣/君之年不可不書元年春亦猶晉建武元年愍帝既)
　(廢元帝始於三月即晉王位而綱目追書建武元年/春正月也廬陵李氏曰隠元年事在三月莊元年亦)
　(事在三月定元年亦事在三月然隠莊皆書正月則/定公之無正始可知矣葢隠莊雖無正始而即位皆)
　(在正月定即位在六月故也又曰定哀多㣲辭公羊/之言是也然何氏指定定公無正新作雉門喪夫國)
　(寶黄池之㑹獲麟五事/以當之則非本㫖矣)
三月晉人執宋仲幾于京師
(大夫專執於是始左傳春王正月辛巳晉魏舒合諸侯/之大夫於狄泉將以城成周魏子涖政衞彪傒曰將建)
(天子而易位以令非義也大事奸義必有大咎晉不失/諸侯魏子其不免乎是行也魏獻子屬役於韓簡子及)
(原壽過而田於大陸焚焉還卒於甯范獻子去其柏椁/以其未復命而田也孟懿子㑹城成周庚寅栽宋仲幾)
(不受功曰滕薛郳吾役也薛宰曰宋為無道絶我小國/於周以我適楚故我常從宋晉文公為踐土之盟曰凡)
(我同盟各復舊職若從踐土若從宋亦唯命仲幾曰踐/土固然薛宰曰薛之皇祖奚仲居薛以為夏車正奚仲)
(遷於邳仲虺居薛以為湯左相若復舊職將承王官何/故以役諸侯仲幾曰三代各異物薛焉得有舊為宋役)
(亦其職也士彌牟曰晉之從政者新子姑受功歸吾視/諸故府仲幾曰縱子忘之山川鬼神其忘諸乎士伯怒)
(謂韓簡子曰薛徴於人宋徴於鬼宋罪大矣且已無辭/而抑我以神誣我也啟寵納侮其此之謂矣必以仲幾)
(為戮乃執仲幾以歸三月歸諸京師城三旬而畢乃歸/諸侯之戍齊髙張後不從諸侯晉女叔寛曰周萇𢎞齊)
(髙張皆將不免萇叔違天髙子違人天之所壊不可支/也衆之所為不可奸也公羊傳仲幾之罪何不蓑城也)
(其言于京師何伯討也伯討則其稱人何貶曷為貶不/與大夫專執也曷為不與實與而文不與文曷為不與)
(大夫之義不得專執也榖梁傳此其大夫其曰人何也/微之也何為微之不正其執人於尊者之所也不與大)
(夫之伯/討也)
　按左氏諸侯㑹城成周宋仲幾不受功曰滕薛郳吾
　役也(杜氏曰欲使三/國代宋受功役)為(于偽/反)是執之則有罪矣書晉
　人執仲幾于京師則貶辭也以王事討有罪何貶乎
　按周官司隸掌凡因執人之事屬於司寇(汪氏曰周/禮司隸乃)
　(大司寇刑/官之屬)凡諸侯之獄訟定以邦典凡卿大夫之獄
　訟斷(丁亂/反)以邦法則大司寇之職也不告諸司寇而
　執人於天子之側故雖以王事討有罪猶貶凡此類
　皆篡弑之萌履霜之漸執而書其地(汪氏曰春秋書/執三十有一皆)
　(不書/地)謹之也每謹於初而禍亂熄矣(孫氏曰春秋之/義諸侯不得專)
　(執况大夫乎宋仲幾㑹城成周韓不信陪臣也非天/子命執仲幾于天子之側甚矣故曰晉人執于京師)
　(疾之也髙郵孫氏曰諸國之大夫相率而城天子之/都義也仲幾不受功不義也以義而討不義當也然)
　(而在尊者之側請命而後執可也既不請命則歸于/王可也諸侯執人而自治之猶以為不可在尊者之)
　(側既不請命又不歸于王其無王甚矣其稱人以為/雖執得其罪不與其專也汪氏曰左傳云㑹城成周)
　(而執仲幾是執之于成周也不曰成周而曰京師所/以尊王室而正晉大夫無王之罪也城成周不稱京)
　(師所以見周室下同於列國無自尊之實也執仲幾/于成周特稱京師者所以誅晉人視周室比於小國)
　(失常尊之分也地非兩地而或曰成周或曰京師聖/人之意葢有在矣○啖氏曰前年冬十月城成周左)
　(氏云㑹于狄泉此年正月又言合諸侯之大夫于狄/泉按此説重也一用夏正一用周正以此誤也臨川)
　(吳氏曰左傳有歸于京師四字據經所書但見其執/于京師不見其歸于京師也廬陵李氏曰此條以事)
　(言之則以王事討有罪以義言之則大夫專執人於/王側而不歸之王吏故春秋亦不與以伯討榖梁胡)
　(氏是矣公羊以為大夫不得專執則是以于京師為/伯討則非左氏序仲幾不受功之事則實以為執以)
　(歸晉復歸諸京師則恐非事實矣楊士勛曰/不書所歸唯舉其地者此晉自治之效是也)
夏六月癸亥公之喪至自乾侯戊辰公即位
(左傳叔孫成子逆公之喪於乾侯季孫曰子家子亟言/於我未嘗不中吾志也吾欲與之從政子必止之且聽)
(命焉子家子不見叔孫易幾而哭叔孫請見子家子子/家子辭曰羈未得見而從君以出君不命而薨羈不敢)
(見叔孫使告之曰公衍公為實使羣臣不得事君若公/子宋主社稷則羣臣之願也凡從君出而可以入者將)
(唯子是聽子家氏未有後季孫願與子從政此皆季孫/之願也使不敢以告對曰若立君則有卿士大夫與守)
(龜在羈弗敢知若從君者則貌而出者入可也寇而出/者行可也若羈也則君知其出也而未知其入也羈將)
(逃也喪及壊隤公子宋先入從公者皆自壊隤反六月/癸亥公之喪至自乾侯戊辰公即位公羊傳癸亥公之)
(喪至自乾侯則曷為以戊辰之日然後即位正棺於兩/楹之間然後即位子沈子曰定君乎國然後即位即位)
(不日此何以日録乎内也榖梁傳殯然後即位也定無/正見無以正也踰年不言即位是有故公也言即位是)
(無故公也即位授受之道也先君無正終則後君無正/始也先君有正終則後君有正始也戊辰公即位謹之)
(也定之即位不可不察也公即位何以日也戊辰之日/然後即位也癸亥公之喪至自乾侯何為戊辰之日然)
(後即位也正君乎國然後即位也沈子曰正棺乎兩楹/之間然後即位也内之大事日即位君之大事也其不)
(日何也以年決者不以日決也此則其日何也著之也/何著焉踰年即位厲也於厲之中又有義焉未殯雖有)
(天子之命猶不敢况臨諸臣乎周人有喪魯人有喪周/人弔魯人不弔周人曰固吾臣也使人可也魯人曰吾)
(君也親之者也使大夫則不可也故周人弔魯人不弔/以其下成康為未久也君至尊也去父之殯而往弔猶)
(不敢况未殯而臨諸臣乎范氏曰諸侯五日而殯今以/君始死之禮治之故六日而後即位趙氏曰即位皆于)
(朔日故不書日定公待昭公/喪至既殯而即位故書日)
　昭公之薨已越葬期猶未得返至于六月癸亥然後
　喪至(汪氏曰桓公薨于齊二十有二日而喪至昭公/薨七月喪始至已踰五月而葬之期故春秋詳)
　(書日以誅/季氏也)而定之即位乃在是月之戊辰葢遲速進
　退為意如所制不得專也(孫氏曰定公繼奔亡之後/制在季氏故昭公之喪至)
　(六日而始得即位此制在季氏可知也故書以著其/惡程子曰定公至六月方即位以見季氏之制也)
　以周書顧命考之成王之崩在四月乙丑宰臣太保
　即於是日命仲桓南宫毛俾爰齊侯吕伋以二干戈
　虎賁(音/奔)百人逆王世子釗(音/昭)于南門之外延入翼室
　宅憂為天下主(吕氏曰成王方崩大保以冢宰命桓/毛二臣使齊侯吕伋逆太子釗入自)
　(端門延入翼室為憂居之宗/示天下不可一日無綂也)不待崇朝而後定也今
　昭公喪至在葬期之後公子宋自壊隤(徒回/反)先入猶
　未得立是知為意如所制不得以時定非謂正棺乎
　兩楹之間(禮記檀弓殷人殯于兩楹之間注兩楹/之間南面向明人君聽治正坐之處)故
　定之即位不可不察也夫即位大事也宗嗣先定則
　變故不生葢代君享國而主其祭宜戚宜懼(三國志/魏志辛)
　(毗女憲英曰太子代君主宗廟社稷者也代/君不可以不戚主國不可以不懼宜戚宜懼)一失幾
　㑹或萌窺伺(音/笥)之心至於生變則為不孝矣古人所
　以貴於早定國家之本也今昭公之薨定公之即位
　春秋詳書于策非為後法乃見(音/現)諸行事為永鑒耳
　(張氏曰意如親逐其君既薨暴露七月而後返國黜/適而立不正至於喪歸君立乃欲辯區區之禮文而)
　(行之豈非所謂不能三年之喪而緦小功之察乎春/秋詳書以見亂臣擅國定公不正三綱淪斁魯之君)
　(臣罔不盡傷心之時大本既失而進退舉指尚何理/之足言哉此所謂為永鑒者也髙氏曰國不可一日)
　(無君昭公薨至今綂紀之絶若是其久也故日以謹/之季氏既逐其君君薨又不即以國君喪禮迎之今)
　(又廢其嫡嗣而專立其弟宋不擇所處汙於偽誘於/利昭公喪至五日而殯遂自即位此非受之先君而)
　(專受之意如者也既為意如所立故不復討意如之/罪家氏曰定公之立不書即位正也今書即位以其)
　(篡君之子受位于賊特書即位以正之也定公而能/執子臧季札之讓逃而去之夫然後於義為盡今也)
　(受位于賊臣曽不曰先君有嫡子在我不當立偃然/自以為己之所當得是與篡何逺哉春秋書即位從)
　(桓宣之例夫豈與之亦以誅之也汪氏曰定公為逐/君者所立受之而不討賊幸於禍而忘其讎訹於利)
　(而忘其辱故雖内無所承上不稟命亦如其意而書/即位以著其自立之罪比於文成襄昭哀而無貶者)
　(美惡不嫌同詞○廬陵李氏曰公榖所謂定君乎國/然後即位者謂諸侯五日而殯今以君始死之禮治)
　(之故須殯而後即位也胡氏之説得其大指但所引/康王延入翼室之事則此乃柩前之定位而非告廟)
　(臨羣臣之/即位也)
秋七月癸巳葬我君昭公
(左傳季孫使役如闞公氏將溝焉榮駕鵝曰生不能事/死又離之以自旌也縱子忍之後必或恥之乃止季孫)
(問於榮駕鵝曰吾欲為君諡使子孫知之對曰生弗能/事死又惡之以自信也將焉用之乃止秋七月癸巳葬)
(昭公於墓道南孔子之為司寇也溝而合諸墓髙氏曰/昭公薨半載餘始以喪歸歸及踰月而遽葬見魯之臣)
(子無恩於先君如此吕氏曰葬必曰我君所以隆君父/之恩盡忠愛之義至於此時詳味書法然後有以大警)
(動於其臣下者廬陵李氏曰昭/公書葬罪魯不以季氏為逆也)
九月大雩
(榖梁傳雩月雩之正也秋大雩非正也冬大雩非正也/秋大雩雩之為非正何也毛澤未盡人力未竭未可以)
(雩也雩月雩之正也月之為雩之正何也其時窮人力/盡然從雩雩之正也何謂其時窮人力盡是月不雨則)
(無及矣是年不艾則無食矣是謂其時窮人力盡也雩/之必待其時窮人力盡何也雩者為旱求者也求者請)
(也古之人重請何重乎請人之所以為人者讓也請道/去讓也則是舍其所以為人也是以重之焉請哉請乎)
(應上公古之神人有應上公者通乎隂陽君親帥諸大/夫道之而以請焉夫請者非可詒託而往也必親之者)
(也是以重之薛氏曰有三年之喪而行大雩之禮見三/桓之無上也○啖氏曰公榖言月雩正秋冬大雩皆非)
(正也毛澤未盡人力未竭未可雩按雩者以祈雨也若/待毛澤盡人力竭雖雨何救哉葢傳以日月為例故有)
(此分/别)
立焬宫
(左傳昭公出故季平子禱于煬公九月立煬宫公羊傳/煬宫者何煬公之宫也立者何立者不宜立也立煬宫)
(非禮也榖梁傳立/者不宜立者也)
　煬公伯禽之子其曰立者不宜立也喪事即逺有進
　而無退宫廟即逺有毁而無立(張氏曰季氏妄禱而/踰祀典以立久祧之)
　(宫聖人特書必有曽謂煬公不如林放之歎乎鄱陽/萬氏曰煬公考公之弟也魯之以弟繼兄而立葢始)
　(乎此昭公之在魯已立公為為大子及其居鄆又黜/公為而立公衍則國固有適嗣矣季孫舍適嗣不立)
　(而立定公定公乃昭公之弟季孫恐人之議已於是/而立煬宫其意若曰煬公以弟而繼兄魯一生一及)
　(之所自始今定公以弟而繼昭公則亦煬公之以弟/而繼考公者也則舍公衍公為而立定公者非吾之)
　(私意葢魯國之舊制爾汪氏曰季孫行父立武宫已/為非禮矧煬公至昭公已二十世廟毁已久而復立)
　(意如得罪於魯之先祖擢髪不足數而猶欲/諂事煬宫以徼福吾知煬公之不享其祭也)
　附録(左傳周鞏簡公棄其/子弟而好用逺人)
冬十月隕霜殺菽
(公羊傳何以書記異也此災菽也曷為以異書異大乎/災也榖梁傳未可以殺而殺舉重可殺而不殺舉輕其)
(曰菽舉/重也)
　榖梁子曰菽舉重也未可以殺而殺舉重(范氏曰建/酉之月隕)
　(霜殺菽非常之災舉/殺豆則殺草可知)可殺而不殺舉輕其象則刑罰
　不中(陟仲/反)之應(於證反劉氏曰周十月今八月隂氣/未至君位而殺誅罰不由君出在臣)
　(下之象何氏曰八月微陽用事未可殺菽定公得位/不念先君黜逐之恥故天示以當早誅季氏蘇氏曰)
　(於其不殺而言草言其廣也於其殺而言菽言其所/害也髙氏曰菽草之難殺者也言殺菽則草皆死矣)
　(言不殺草則知菽亦不死也○汪氏曰或言春秋用/夏正引孔氏正義謂耐霜之菽為霜所推是以為異)
　(若十月隕霜不應專殺豆苗不及餘榖今考僖三十/三年隕霜不殺草亦但舉易殺者而言非霜殺他苗)
　(而不殺草也此年殺菽則舉難殺者而言他苗亦傷/可知矣苟禾稼已收則耐霜晩熟之菽為霜所殺又)
　(何足以煩聖人之筆乎王莽地皇二年秋隕霜殺菽/亦謂其獨殺耐霜之菽可乎廬陵李氏曰此條榖梁)
　(得之疏曰傳嫌獨殺菽不害餘物故以輕重别之菽/易長而難殺故以殺之為重重者殺則輕者死矣輕)
　(而不死重者不殺居然可知蘇氏之説亦近之若何/氏以為止殺菽而不及他物恐非又且以菽為五榖)
　(第三以比季/氏其説亦鑿)
(癸敬王十/巳二年)二年(晉定四齊景四十衞靈二十七蔡昭十/一鄭獻六曹隠二陳惠二十二把悼十)
(宋景九秦哀二十九/楚昭八吳闔廬七)
春王正月
　附録(左傳夏四月辛酉鞏/氏之羣子弟賊簡公)
夏五月壬辰雉門及兩觀災
(公羊傳其言雉門及兩觀災何兩觀微也然則曷為不/言雉門災及兩觀主災者兩觀也主災者兩觀則曷為)
(後言之不以微及大也何以書記災也榖梁傳其不曰/雉門災及兩觀何也災自兩觀始也不以尊者觀災也)
(先言雉門尊尊也杜氏曰雉門公宫之南門兩觀闕也/天火曰災何氏曰天子諸侯臺門天子外闕兩觀諸侯)
(外闕一觀孔氏曰雉門公宫南門之中門觀謂之闕闕/在門兩旁中央闕然為道也其上縣法象其狀巍然髙)
(大謂之象魏使之觀之謂之觀兩觀也象魏也闕也一/物而三名也觀與雉門俱災則兩觀在雉門之兩旁也)
(崔氏豹曰葢為一臺于門外作樓觀于上兩觀雙值中/不為門蜀杜氏曰魯以周公之故立雉門兩觀僭天子)
(也魯之僭禮聖人譏之必因其事而託義焉此雉門兩/觀其僭久矣若不災則不可得而録之今災及而書實)
(譏其僭也○劉氏曰公羊云兩觀微也主災者兩觀也/非也災有先後據見而書又云曷不言雉門災及兩觀)
(其意以下新作雉門及兩觀為比亦非也新作不可序/下災不可序上亦常理爾榖梁云災自兩觀始亦非也)
(汪氏曰何休云雉門兩觀僭天子不可言雖在春秋中/猶不書今考延廏南門之新作皆書而郊禘僭禮皆不)
(諱則雉門兩觀之作葢在春秋之前故不見耳抑豈所/謂新作南門者即雉門之類歟廬陵李氏曰此條公榖)
(惑于僖宫桓宫災不言及之説遂以為此兩觀先災春/秋不以微及大不以卑及尊故先言雉門尊之也此説)
(非大概桓宫僖宫二廟分明故不必言及此若不言/及則嫌于雉門之兩觀獨災耳文法合如此何疑)
秋楚人伐吴
(左傳桐叛楚吳子使舒鳩氏誘楚人曰以師臨我我伐/桐為我使之無忌秋楚囊瓦伐吳師於豫章吳人見舟)
(於豫章而潛師於巢冬十月吳軍楚師於豫章敗之遂/圍巢克之獲楚公子繁襄陵許氏曰自襄三年書楚伐)
(吳終于入之則楚力竭矣于是有吳入郢自昭三十二/年書吳伐越終于越再入吳于是吳亡吳楚介在南荒)
(蠻夷相攻不可殫録故刪取其要如此以為伐國之戒/七書楚伐僅能一克于朱方他役皆敗無功書伐而不)
(書敗者積其陵暴首兵之咎將至于禍敗失國也陳氏/曰此囊瓦也貶人之廬陵李氏曰經書楚伐吳七止也)
　附録(左傳邾莊公與夷射姑飲酒私/出閽乞肉焉奪之杖以敲之)
冬十月新作雉門及兩觀
(公羊傳其言新作之何脩大也脩舊不書此何以書譏/何譏耳不務乎公室也榖梁傳言新有舊也作為也有)
(加其度也此不正其以尊者親/之何也雖不正也于美猶可也)
　書新作者譏僭王制而不能革也雉門象魏之門(周/禮)
　(縣治象之/法于象魏)其外為庫門而臯門在庫門之外其内為
　應門而路門在應門之内是天子之五門也(禮記明/堂位注)
　(天子五門臯庫雉應路魯有庫雉路庫門制似天子/臯門雉門制似天子應門謂制度髙大如天子不必)
　(事事/皆同)僖公嘗修泮宫復閟宫非不用民力也而春秋
　不書新作南門則獨書者南非一門也必有不當為
　者子家駒以設兩觀為僭天子是非諸侯之制明矣
　(何氏曰御廩桓宫僖宫西宫新宫亳社災大室屋壊/皆不言别葺獨雉門兩觀僭王者法度天災示變宜)
　(有所革而復大其規模故/經云新作以見非正也)夫撥亂反正者必本諸身
　身正者物必正春秋於僭君必書者必正之意也使
　定公遇災而懼革其僭禮三家陪臣雖欲僭諸侯執
　國命其敢乎習舊而不知以為非何以禁季氏之脅
　其主矣故特書新作以譏之也(孫氏曰公不知僭之/惡也書新作侈而大)
　(之也劉氏曰魯用王禮是以其庫門天子臯門雉門/天子應門而設兩觀僭君甚矣習舊而不知以為非)
　(覩變而不知以為戒無怪於季氏之脅其主矣此春/秋之微辭至意也髙氏曰莊二十五年新延廏不言)
　(作言作者改舊制而増大之也魯僭天子之禮天示/變以警之遇災而不知以為戒乃更作而新之反加)
　(其度焉是魯之僭終無已也特書新作罪在定公也/家氏曰定公受位於賊臣舉國以聽賊臣之所為君)
　(不能君者也天示之異災及雉門兩觀諸侯所以臨/涖其臣民者一朝化為煨燼變亦駭矣乃又從而新)
　(之有加於其舊是謂天變為不足畏也○劉氏曰榖/梁云其以尊者親之何也雖不正也於美猶可也非)
　(也雉門先災不得不曰雉門及兩觀災既災之後魯/人脩舊理當先門門者出入處也觀者門節也各順)
　(其序而書之耳廬陵李氏曰經書新作南門胡氏曰/言新有故也言作創始也新作雉門及兩觀胡氏曰)
　(譏僭王制而不能革彼以本有而改作之其髙大過/常故曰創始此以既災而復為之其制度無損故曰)
　(不能革謝氏曰延廏因舊而葺之故曰新南門雉門/兩觀門去舊而為之故曰新作其説亦是雉門者五)
　(門之中門南門者五/門之外别有一門也)
(甲敬王十/午三年)三年(晉定五齊景四十一衞靈二十八蔡昭/十三鄭獻七曹隠三陳惠三十三杞悼)
(十一宋景十秦哀三/十楚昭九吳闔廬八)
春王正月公如晉至河乃復
(程子曰季孫意如上不請於天子下不告於方伯而立/定公故晉怒而公往朝焉晉辭公而復故明年因㑹而)
(請盟于臯鼬何氏曰内有强臣之/讎外不見答于晉故危而月之)
二月辛夘邾子穿卒
(左傳春二月辛卯邾子在門臺臨廷閽以瓶水沃廷邾/子望見之怒閽曰夷射姑旋焉命執之弗得滋怒自投)
(於牀廢於鑪炭爛遂卒先葬以車五乗殉五人莊公卞/急而好潔故及是汪氏曰莊公也在位三十三年子益)
(嗣是為/隠公)
夏四月
秋葬邾莊公
　附録(左傳秋九月鮮虞人敗晉師/于平中獲晉觀虎恃其勇也)
冬仲孫何忌及邾子盟于拔
(左傳冬盟于郯脩邾好也髙氏曰邾子居喪而以吉禮/與魯大夫盟其微弱可知薛氏曰魯大夫而盟諸侯邾)
(喪未期而為盟㑹交失之也襄陵許氏曰公至河乃復/晉之輕魯也仲孫及邾子盟魯之輕邾也當昭公時祲)
(祥之㑹猶未爾也汪氏曰魯以大夫而盟邾君紊君臣/之分也邾隠公父喪纔九月而出㑹盟薄父子之親也)
(哀二年取漷沂田州仇何忌並書二卿及邾子盟句/繹既奪其地而二大夫脅勢以盟其君則又甚矣)
　附録(左傳蔡昭侯為兩佩與兩裘以如楚獻一佩一/裘於昭王昭王服之以享蔡侯蔡侯亦服其一)
　(子常欲之弗與三年止之唐成公如楚有兩肅爽馬/子常欲之弗與亦三年止之唐人或相與謀請代先)
　(從者許之飲先從者酒醉之竊馬而獻之子常子常/歸唐侯自拘於司敗曰君以弄馬之故隠君身棄國)
　(家羣臣請相夫人以償馬必如之唐侯曰寡人之過/也二三子無辱皆賞之蔡人聞之固請而獻佩於子)
　(常子常朝見蔡侯之徒命有司曰蔡君之久也官不/共也明日禮不畢將死蔡侯歸及漢執玉而沈曰余)
　(所有濟漢而南者有若大川蔡侯如晉以/其子元與其大夫之子為質焉而請伐楚)
(乙敬王十/未四年)四年(晉定六齊景四十二衞靈二十九蔡昭/十三鄭獻八曹隠四弑陳惠三十四卒)
(把悼十二卒宋景十一秦哀/三十一楚昭十吳闔廬九)
春王二月癸巳陳侯吳卒
三月公㑹劉子晉侯宋公蔡侯衞侯陳子鄭伯許男
曹伯莒子邾子頓子胡子滕子薛伯把伯小邾子齊國
夏于召陵侵楚
(晉楚交兵止此左傳三月劉文公合諸侯于召陵謀伐/楚也晉荀寅求貨於蔡侯弗得言於范獻子曰國家方)
(危諸侯方貳將以襲敵不亦難乎水潦方降疾瘧方起/中山不服棄盟取怨無損於楚而失中山不如辭蔡侯)
(吾自方城以來楚未可以得志祇取勤焉乃辭蔡侯晉/人假羽旄於鄭鄭人與之明日或斾以㑹晉於是乎失)
(諸侯程子曰楚恃其强侵陵諸侯晉上請于天子大合/諸侯以伐之而不能明暴其罪以行天討無功而還故)
(書/侵)
　按左氏傳(林戀/反)書伐而經書侵楚者楚為無道憑陵
　諸夏為(于偽/反)一裘一馬拘唐蔡二君三年而後遣蔡
　侯既歸請師于晉晉人請命于周大合諸侯天子之
　元老在焉若能暴(蒲卜/反)明其罪恭行天討庶幾哉王
　者之師齊桓晉文之功褊矣(汪氏曰據齊桓伐楚晉/文戰楚皆未嘗請命于)
　(周/)有荀寅者求貨於蔡侯弗得遂辭蔡人晉由是失
　諸侯無功而還(音/旋)書曰侵楚陋之也(杜氏曰入楚境/故書侵孫氏曰)
　(蔡人病楚使告于晉故晉㑹諸侯于此此救蔡伐楚/也書㑹于召陵侵楚者諸侯不振不能救蔡伐楚也)
　(故使救伐之功歸于强吳張氏曰書十八國諸侯之/衆所以見其勢之足以有為也而終之以侵楚深以)
　(罪其志卑而義不勝終之以無能為也而晉自此微/矣劉氏曰楚之不義甚矣晉以霸主之勢憑王命之)
　(重而不能討顧使吳乗其釁中國不振旅功近而禍/逺矣不亦病乎髙氏曰入春秋來蔡人首叛中國而)
　(附楚至是蔡人不勝楚之陵虐乃告于諸侯而請伐/楚晉為盟主大合諸侯十八國之衆天子使大夫臨)
　(之可謂盛矣乃不能攘荆楚之患而吳以一國之師/敗之晉是以失諸侯中國遂大亂吳子主黄池之㑹)
　(自此始也王氏箋義曰楚為不道晉率諸侯為蔡伐/楚正也反以不得貨而止故經以無名譏之襄陵許)
　(氏曰梁丘據説錦幣而昭公不復囊瓦志于佩裘使/蔡侯自絶晉士鞅以賂罷扈之盟荀寅求貨沮召陵)
　(之謀故正勝於明時而賄流於衰世此晉霸之所以/衰而吳所以横行于上國也永嘉吕氏曰召陵之㑹)
　(晉可以復伯而失其機也夫蔡陳鄭許頓胡葢服役/於楚者也而皆與於㑹則病楚而歸晉也晉自平丘)
　(以來不能㑹諸侯者二十四年矣今而上致劉子下/合十七國之君以為此㑹齊桓之師不如是之盛也)
　(然齊桓之師書曰伐楚盟于召陵晉定之師書曰㑹/于召陵侵楚侵淺事也晉合十七國之君以㑹于召)
　(陵徒能侵楚而已是不足與有為也晉自是無復宗/諸侯之望矣家氏曰春秋有以書侵書伐見褒貶者)
　(兩召陵是也齊桓以八國伐楚而書伐大桓公攘夷/之功也晉定以十八國之師伐楚而書侵鄙晉定之)
　(無能為也葢奉辭伐罪仗義必往然後稱其為伐師/雖衆義雖直而逗撓因循無以副衆人之望是雖伐)
　(而不足言伐故書侵以微之蔡侯以吳師入郢成攘/夷之大功春秋貴之昭侯乃隠太子之子明於復讎)
　(之義故為春秋所與是㑹也序之宋公之次諸侯之/上及柏舉之戰書蔡侯以吳子學者知柏舉之為褒)
　(則知召陵之為貶也陳氏曰晉之合諸侯至平丘而/止是役劉子為之也劉子定内難復辟于周而楚納)
　(子朝于是合十有八國之師伐楚雖五伯未有盛于/此時者也以周之不競而能合諸侯盛于五伯俄而)
　(劉子卒君子葢深悲之也○廬陵李氏曰一召陵書/法詳見僖四年三地㑹書法詳見桓十五年此條陳)
　(氏説亦佳然直以為為子朝則夫子當有美辭又明/年王人殺子朝于楚不可謂之無功不應書侵故胡)
　(氏止從左氏程子云上以能請/命為幸下以不能討楚為譏)
夏四月庚辰蔡公孫姓帥師滅沈以沈子嘉歸殺之
(左傳沈人不㑹于召陵晉/人使蔡伐之夏蔡滅沈)
　沈人不㑹于召陵晉人使蔡伐之(項氏曰齊桓先侵/蔡而後伐楚故小)
　(者懐大者畏今此先侵楚而後/滅沈故大者不服而小者不懐)書滅沈罪公孫姓也
　(吕氏曰公孫姓不能正其君之失而/遂滅沈至以沈子歸殺之其罪極矣)書以歸罪沈子
　嘉也書殺之罪蔡侯也(陵氏曰書滅罪蔡也書以歸/罪沈子不死于位也言殺之)
　(又譏蔡/侯也)奉詞致討而覆(音/腹)其邦家為敵所執不死于
　位皆不仁矣所惡(烏故/反)於前無以先(去/聲)後出乎爾者
　反乎爾者也蔡侯視楚猶沈視蔡也昭公拘于郢三
　年而後反非以國小而弱乎沈雖不㑹召陵未有大
　罪惡也而恃强殺之甚矣能無公孫翩之及哉(髙氏/曰沈)
　(不與于召陵者與楚故也與楚者不受晉令也故晉/因使蔡逞其忿焉夫蔡屢為楚所滅今而舍楚不易)
　(矣晉定不能恢𢎞霸業求所以服楚而保蔡一沈不/能容而殺之歸惡于蔡是重楚人怒蔡而易晉爾蔡)
　(雖齊桓之世不深即中國非不即中國也國近楚有/畏焉不能保其無他也昭公毅然棄之計則失而意)
　(則可嘉乃復為此舉其亦不思之甚矣哉薛氏曰侵/楚無功而僅能加誅於沈也家氏曰春秋書滅沈于)
　(㑹召陵之後盟臯鼬之前責蔡也亦責晉也晉大合/諸侯辭曰伐楚不能損楚之毫毛乃以沈子不㑹命)
　(蔡伐之伐之猶可而蔡為不道乗其未及設/守襲而滅之慘矣哉故書滅書殺以正其罪)宋以曹
　伯陽歸蔡以沈子嘉歸皆殺之也而或書或不書其
　不書者賤而畧之也(汪氏曰沈子嘉微弱近楚其不/㑹晉勢使之然非其罪也特貶)
　(其不能死位耳故書殺以著蔡昭之罪曹伯陽田/弋荒淫自取滅亡故賤而畧之不書宋人殺之也)
五月公及諸侯盟于臯鼬
(左傳將㑹衞子行敬子言於靈公曰㑹同難嘖有煩言/莫之治也其使祝佗從公曰善乃使子魚子魚辭曰臣)
(展四體以率舊職猶懼不給而煩刑書若又共二徼大/罪也且夫祝社稷之常隸也社稷不動祝不出竟官之)
(制也君以軍行祓社釁鼓祝奉以從于是乎出竟若嘉/好之事君行師從卿行旅從臣無事焉公曰行也及臯)
(鼬將長蔡於衞衞侯使祝佗私于萇𢎞曰聞諸道路不/知信否若聞蔡將先衞信乎萇𢎞曰信蔡叔康叔之兄)
(也先衞不亦可乎子魚曰以先王觀之則尚德也昔武/王克商成王定之選建明德以藩屏周故周公相王室)
(以尹天下於周為睦分魯公以大路大旂夏后氏之璜/封父之繁弱殷民六族條氏徐氏蕭氏索氏長勺氏尾)
(勺氏使帥其宗氏輯其分族將其類醜以法則周公用/即命于周是使之職事於魯以昭周公之明德分之土)
(田陪敦祝宗卜史備物典策官司彞器因商奄之民命/以伯禽而封于少皥之虛分康叔以大路少帛綪茷旃)
(旌大吕殷民七族陶氏施氏繁氏錡氏樊氏饑氏終葵/氏封畛土畧自武父以南及圃田之北竟取于有閽之)
(土以共王職取于相土之東都以㑹王之東蒐聃季授/土陶叔授民命以康誥而封於殷虛皆啟以商政疆以)
(周索分唐叔以大路密須之鼓闕鞏姑洗懐姓九宗職/官五正命以唐誥而封于夏虛啟以夏政疆以戎索三)
(者皆叔也而有令德故昭之以分物不然文武成康之/伯猶多而不獲是分也唯不尚年也管蔡啟商惎間王)
(室王于是乎殺管叔而蔡蔡叔以車七乗徒七十人其/子蔡仲改行帥德周公舉之以為已卿士見諸王而命)
(之以蔡其命書云王曰胡無若爾考之違王命也若之/何其使蔡先衞也武王之母弟八人周公為大宰康叔)
(為司寇聃季為司空五叔無官豈尚年哉曹文之昭也/晉武之穆也曹為伯甸非尚年也今將尚之是反先王)
(也晉文公為踐土之盟衞成公不在夷叔其母弟也猶/先蔡其載書云王若曰晉重魯申衞武蔡甲午鄭捷齊)
(潘宋王臣莒期藏在周府可覆視也吾子欲復文武之/畧而不正其德將如之何萇𢎞説告劉子與范獻子謀)
(之乃長衞侯于盟反自召陵鄭子大叔未至而卒晉趙/簡子為之臨甚哀曰黄父之㑹夫子語我九言曰無始)
(亂無怙富無恃寵無違同無敖禮無驕能無復怒無謀/非德無犯非義榖梁傳後而再㑹公志于後㑹也後志)
(疑也程子曰公以不獲見于晉故因㑹而求盟焉則此/盟公意也故書公及杜氏曰召陵㑹劉子諸侯總言之)
(也復稱公者㑹盟異處故也何氏曰再言公者昭公數/如晉不見答卒為季氏所逐定公初即位得與諸侯盟)
(故嘉録之鄭氏曰/臯鼬鄭地城臯也)
　定公之立上不請于天王下不告于方伯而受國於
　季孫意如故三年朝晉至河而復今㑹諸侯求為此
　盟書公及者内為志也召陵之㑹必序不序十有八
　國之諸侯則無以見(音/現)侵楚之陋臯鼬之盟序與不
　序非義所繋則以凡舉可矣(陸氏曰重言諸侯劉子/不與盟也陳氏曰書公)
　(及諸侯盟非晉主盟也自是諸侯無㑹同有特相盟/者矣汪氏曰首止葵丘之盟王世子宰周公不與盟)
　(則㑹盟同地而書諸侯柯陵雞澤平丘之盟尹子單/子劉子與盟則不書諸侯此言諸侯則劉文公不盟)
　(可知矣薄之盟公不與㑹盂而與于盟則書公㑹諸/侯盟于薄朱之盟公不與圍宋而與于盟則書公㑹)
　(諸侯盟于宋扈之盟公後至則書公㑹諸侯晉大夫/盟于扈此年公與于召陵之㑹又與于臯鼬之盟則)
　(非後至也㑹與盟公皆與焉而劉子不與則但當書/曰諸侯盟于臯鼬如祝柯重丘㑹盟殊地之例而又)
　(書公及者所以著定公汲汲於後㑹求為此盟也蜀/之盟春秋不與楚主盟故書公及此書公及亦以著)
　(晉之不復能主盟也○陸氏曰左氏云將長蔡于衞/祝佗私于萇𢎞言踐土之盟衞先于蔡按踐土先書)
　(蔡盟此傳妄也劉氏曰杜云復稱公者㑹盟異處故/非也襄二十五年㑹于夷儀盟于重丘亦㑹盟異處)
　(矣何不别出公及耶何休注定公得與諸侯盟故嘉/録之亦非也春秋諸侯之㑹常事耳非王道之正也)
　(春秋何嘉哉廬陵李氏曰王官與㑹不與盟之説詳/首止下雖杜氏范氏皆以為諸侯總言劉子亦與然)
　(考之于經未見此例合從陸氏為是公及之説胡氏/主程子葢亦從公羊注意𤼵之而微不同矣陳氏説)
　(亦/佳)
把伯成卒于㑹
(汪氏曰世子乞嗣是為隠公七月其弟過弑隠公自立/是為僖公髙氏曰不言卒于師者以不成乎伐楚也)
六月葬陳惠公
(髙氏曰此見陳侯背殯出㑹也葢君在殯則辭/㑹可也雖不得已於晉令而齊亦使國夏來耳)
許遷于容城
(張氏曰容城地闕任公輔以為華容縣亦析之近地髙/氏曰許至是葢四遷矣王氏曰許四遷皆受楚令經悉)
(以自遷為文葢違害就利而願遷也然不能脩德/固圉而遷徙無常亦何益乎聖人詳書以為後鑑)
秋七月公至自㑹
(襄陵許氏曰不至侵楚譏無功也髙氏曰晉以伐楚召/諸侯而以㑹致者不成乎伐也張氏曰不致以侵楚者)
(公以得盟為幸危不在侵也○廬陵季氏曰致後事之/説已見僖四年至伐楚下此條何休以為得意致㑹故)
(以上文侵楚書召陵為詳義兵臯鼬不曰為與信辭又/再言公為喜文似若近之然於書侵書及之義不通矣)
(大抵侵楚既淺事不足乎楊故以臯鼬為重而致之啖/子所謂夫子擇其重者而志之者是也張氏説亦發明)
(上文公/及之義)
劉卷卒
(公羊傳劉卷者何天子之大夫也外大夫不卒此何以/卒我主之也榖梁傳此不卒而卒者賢之也寰内諸侯)
(也非列土諸侯此何以卒也天王崩為諸侯主也杜氏/曰即劉蚠趙氏曰畿内諸侯不同列國故不言劉子卷)
(卒亦譏來赴故書之劉氏曰王者之制内諸侯禄外諸/侯嗣故生稱爵其禄也卒稱名從正也葬稱公主人之)
(事也髙氏曰召陵㑹罷而卒則知臯鼬之盟以疾不與/也陳氏曰王卿士不卒有闗于天下之故則卒之于襄)
(王之難有王子虎焉于敬王之難有劉子焉君子曰王/室其庶幾乎而無救于周是故特卒之也司馬遷于諸)
(國世家多卒孔子葢知此著也○劉氏曰榖梁云此不/卒而卒者賢也天王崩為諸侯主也所謂天王崩則昭)
(三十二年景王矣為諸侯主則劉子單子以王猛居于/皇是矣是王猛本正也榖梁謂其篡何哉汪氏曰諸儒)
(之説謂劉子定内難復辟于周有大功于王室故特書/卒葬然單旗不書卒而尹氏專權亦書率故知其從赴)
(告云爾廬陵李氏曰胡氏無傳義同尹氏子虎/而陳氏之説亦得春秋意外之㫖不可不取也)
葬杞悼公
楚人圍蔡
(左傳秋楚為沈故圍蔡何氏曰囊瓦稱人者罪重異于/凡圍也襄陵許氏曰圍蔡不書卿帥師者見其驕暴而)
(不自反溢而必決將敗之徴是以微之廬陵李氏曰圍/國自襄公七年書楚公子貞後凡圍蔡書棄疾圍鮮虞)
(書士鞅圍衞書趙鞅獨此囊瓦將/而書人故何氏許氏之説如此)
晉士鞅衞孔圉帥師伐鮮虞
(襄陵許氏曰謀楚而不能討盟蔡而不能救唯中山是/伐書帥與師著威勝不行于强暴而行于寡弱也蘇氏)
(曰昭十二年楚滅陳蔡晉人不救而伐鮮虞稱晉以夷/之今晉既不為蔡伐楚楚人圍蔡亦弗之救而于其伐)
(鮮虞也稱晉士鞅衞孔圉何也晉雖有棄諸侯之罪而/蔡無國滅之禍輕重之異也汪氏曰荀吳首伐鮮虞以)
(其挾詐故外之此非詐襲/故稱將稱帥以著其暴耳)
葬劉文公
(公羊傳外大夫不書葬此何以書録我主也趙氏曰劉/文公天子畿内諸侯列國不當與行交往之禮今㑹其)
(葬非禮也髙氏曰尹氏王子虎皆不書葬此書葬以魯/特往㑹之也○廬陵李氏曰天子三公稱公魯為三公)
(而有土為畿内諸侯者亦曰公皆以其地配公字言之/若祭公周公州公之類是也天子卿大夫有封為畿内)
(諸侯者皆曰子温子劉子單子尹子之類是也然周末/畿内諸侯卒皆諡公如成肅公單平公皆然春秋因劉)
(文公之葬特書以志其僭耳生稱劉子卒稱劉卷葬稱/劉文公皆聖人謹嚴之筆也而何氏注公羊乃以其稱)
(公之故而謂劉子本外諸侯入為天子大夫/故上繋采邑下繋本爵其説無據不可從)
冬十有一月庚午蔡侯以吳子及楚人戰于柏舉楚
師敗績楚囊瓦出奔鄭
(吳始書子書戰左傳伍員為吳行人以謀楚楚之殺郤/宛也伯氏之族出伯州犂之孫嚭為吳太宰以謀楚楚)
(自昭王即位無嵗不有吳師蔡侯因之以其子乾與其/大夫之子為質於吳冬蔡侯吳子唐侯伐楚舍舟於淮)
(汭自豫章與楚夾漢左司馬戍謂子常曰子沿漢而與/之上下我悉方城外以毁其舟還塞大隧直轅㝠阨子)
(濟漢而伐之我自後撃之必大敗之既謀而行武城黑/謂子常曰吳用木也我用革也不可久也不如速戰史)
(皇謂子常楚人惡子而好司馬若司馬毁吳舟於淮塞/城口而入是獨克吳也子必速戰不然不免乃濟漢而)
(陳自小别至于大别三戰子常知不可欲奔史皇曰安/求其事難而逃之將何所入子必死之初罪必盡説十)
(一月庚午二師陳於柏舉闔廬之弟夫概王晨請於闔/廬曰楚瓦不仁其臣莫有死志先伐之其卒必奔而後)
(大師繼之必克弗許夫概王曰所謂臣義而行不待命/者其此之謂也今日我死楚可入也以其屬五千先撃)
(子常之卒子常之卒奔楚師亂吳師大敗之子常奔鄭/史皇以其乗廣死公羊傳吳何以稱子夷狄也而憂中)
(國其憂中國奈何伍子胥父誅于楚挾弓而去楚以干/闔廬闔廬曰大之甚勇之甚將為之興師而復讎于楚)
(伍子胥復曰諸侯不為匹夫興師且臣聞之事君猶事/父也虧君之義復父之讎臣不為也於是止蔡昭公朝)
(乎楚有美裘焉囊瓦求之昭公不與為是拘昭公于南/郢數年然後歸之于其歸焉用事乎河曰天下諸侯苟)
(有能伐楚者寡人請為之前列楚人聞之怒為是興師/使囊瓦將而伐蔡蔡請救于吳伍子胥復曰蔡非有罪)
(也楚人為無道君如有憂中國之心則若時可矣于是/興師而救蔡曰事君猶事父也此其為可以復讎奈何)
(曰父不受誅子復讎可也父受誅子復讎推刃之道也/復讎不除害朋友相衞而不相殉古之道也榖梁傳吳)
(其稱子何也以蔡侯之以之舉其貴者也蔡侯之以之/則其舉貴者何也吳信中國而攘夷狄吳進矣其信中)
(國而攘夷狄奈何子胥父誅于楚也挾弓持矢而干闔/廬闔廬曰大之甚勇之甚為是欲興師而伐楚子胥諫)
(曰臣聞之君不為匹夫興師且事君猶事父也虧君之/義復父之讎臣弗為也于是止蔡昭公朝于楚有美裘)
(正是日囊瓦求之昭公不與為是拘昭公于南郢數年/然後得歸歸乃用事乎漢曰苟諸侯有欲伐楚者寡人)
(請為前列焉楚人聞之而怒為是興師而伐蔡蔡請救/于吳子胥曰蔡非有罪楚無道也君若有憂中國之心)
(則若此時可矣為是興師而伐楚何以/不言救也救大也杜氏曰柏舉楚地)
　吳何以稱子善伐楚解蔡圍也荆楚暴横(去/聲)盟主不
　能致其討天王不能達其命長(上/聲)惡不悛(音/痊)復(扶又/反)
　興師而圍蔡王法所當討而不赦也吳能自卑聽蔡
　侯之義以達天子之命興師救蔡戰于柏舉大敗(必/邁)
　(反/)楚師成伯討之功善矣晉主夏盟中國所仰若嘉
　榖之望雨也有請于晉如彼其難吳國天下莫强焉
　非諸侯所能以也有請于吳如此其易(以豉/反)故召陵
　之㑹大合諸侯而書侵楚柏舉之戰蔡用吳師特書
　曰以者(杜氏曰師能左右之曰以吳為蔡討楚從/蔡計謀故書蔡侯以吳子言能左右之也)深
　罪晉人保利棄義難於救蔡也然則何以不言救乎
　救大矣闔閭子胥宰嚭(晉鄙/反)皆懐謀楚之心蔡人往
　請㑹逢其適(汪氏曰適猶偶然也謂/適逢其偶然之幾㑹也)非有救災恤鄰
　從簡書憂中國之實也聖人道大德宏樂(音/洛)與人為
　善故因其從蔡特進而書爵(孫氏曰吳稱子大救蔡/也自是諸侯大小皆宗)
　(于吳汪氏曰吳進而書子所以罪中國盟主之不振/諸侯之不君也陳氏曰以蠻荒憂中國故吳始稱子)
　(書戰書敗績/皆進吳也)囊瓦貪以敗國又不能死可賤甚矣故
　記其出奔特貶而稱人(杜氏曰囊瓦稱人貪以致敗/不能死難罪賤之家氏曰自)
　(楚昭繼世舉國事付之囊瓦黷貨無厭殺人不忌以/至内外離叛莫有鬭心由是有入郢之禍國破君逃)
　(瓦不能死又不能與君俱行奉頭䑕竄以為偷生之/計罪不可勝誅矣春秋繼柏舉之敗書瓦出奔誅大)
　(臣之敗國而/以身免也)春秋之情見(音/現)矣(汪氏曰春秋書以師/者三桓十四年宋以)
　(齊蔡衞陳伐鄭以中國而陵中國也僖二十六年魯/以楚師伐齊以蠻荒而虐中國也此年蔡以吳子戰)
　(楚以蠻荒之兵力而救中國也三書以唯柏舉為善/故蔡侯吳子皆書爵以美之廬陵李氏曰用兵以例)
　(三詳見桓十四年此條戰書楚人敗書師奔書名與/城濮戰書人敗書師殺其大夫書名同一書法葢子)
　(玉子常之罪固同而楚之輕于任/人以至敗師亡衆前後一轍矣)
庚辰吳入郢
(左傳吳從楚師及清發將撃之夫概王曰困獸猶鬭况/人乎若知不免而致死必敗我若使先濟者知免後者)
(慕之蔑有鬭心矣半濟而後可撃也従之又敗之楚人/為食吳人及之奔食而從之敗諸雍澨五戰及郢己卯)
(楚子取其妹季芉畀我以出涉雎鍼尹固與王同舟王/使執燧象以奔吳師庚辰吳入郢以班處宫子山處令)
(尹之宫夫概王欲攻之懼而去之夫概王入之左司馬/戍及息而還敗吳師於雍澨傷初司馬臣闔廬故恥為)
(禽焉謂其臣曰誰能免吾首吳句卑曰臣賤可乎司馬/曰我實失子可哉三戰皆傷曰吾不可用也已句卑布)
(裳剄而裹之藏其身而以其首免楚子涉雎濟江入於/雲中王寢盜攻之以戈撃王王孫由于以背受之中肩)
(王奔鄖鍾建負季芉以從由于徐蘇而從鄖公辛之弟/懐將弑王曰平王殺吾父我殺其子不亦可乎辛曰君)
(討臣誰敢讎之君命天也若死天命將誰讎詩曰柔亦/不茹剛亦不吐不侮矜寡不畏强禦唯仁者能之違强)
(陵弱非勇也乗人之約非仁也滅宗廢祀非孝也動無/令名非知也必犯是余將殺女鬭辛與其弟巢以王奔)
(隨吳人從之謂隨人曰周之子孫在漢川者楚實盡之/天誘其衷致罰于楚而君又竄之周室何罪君若顧報)
(周室施及寡人以奬天衷君之惠也漢陽之田君實有/之楚子在公宫之北吳人在其南子期似王逃王而已)
(為王曰以我與之王必免隨人卜與之不吉乃辭吳曰/以隨之辟小而密邇于楚楚實存之世有盟誓至于今)
(未改若難而棄之何以事君執事之患不唯一人若鳩/楚竟敢不聽命吳人乃退鑪金初宦於子期氏實與隨)
(人要言王使見辭曰不敢以約為利王割子期之心以/與隨人盟初伍員與申包胥友其亡也謂申包胥曰我)
(必復楚國申包胥曰勉之子能復之我必能興之及昭/王在隨申包胥如秦乞師曰吳為封豕長蛇以薦食上)
(國虐始於楚寡君失守社稷越在草莽使下臣告急曰/夷德無厭若鄰于君疆埸之患也逮吳之未定君其取)
(分焉若楚之遂亡君之土也若以君靈撫之世以事君/秦伯使辭焉曰寡人聞命矣子姑就館將圖而告對曰)
(寡君越在草莽未獲所伏下臣何敢即安立依于庭牆/而哭日夜不絶聲勺飲不入口七日秦哀公為之賦無)
(衣九頓首而坐秦師乃出公羊傳吳何以不稱子君舎/于君室大夫舎于大夫室葢妻楚王之母也榖梁傳日)
(入易無楚也易無楚者壊宗廟徙陳噐撻平王之墓何/以不言滅也欲存楚也其欲存楚奈何昭王之軍敗而)
(逃父老送之曰寡人不肖亡先君之邑父老反矣何憂/無君寡人且用此入海矣父老曰有君如此其賢也以)
(衆不如呉以必死不如楚相與撃之一夜而三敗呉人/復立君居其君之寢而妻其君之妻大夫居其大夫之)
(寢而妻其大夫之妻葢有欲妻楚王之母者不正乗敗/人之績而深為利居人之國也汪氏曰郢楚都文王遷)
(郢/)
　及楚人戰則稱爵入郢則舉其號何也君舍于其君
　之室大夫舍于大夫之室亂極矣聖人誰毁誰譽(平/聲)
　救災恤鄰則進而書爵非有心於與之順天命也乗
　約肆淫則黜而舉號非有心於貶之奉天討也伐國
　者固將拯民於水火之中而鳩(聚/也)集之耳殺其父兄
　係其子弟毁其宗廟遷其重器而亂男女之配也如
　水益深如火益熱則善小而惡大功不足以掩之矣
　(孫氏曰吳子救蔡伐楚善也乗囊瓦之敗長驅/入郢夷其宗廟壊其宫室則甚矣故反狄之也)聖人
　心無毁譽如鏡之無妍醜也因事物善惡而施褒貶
　焉不期公而自公爾明此義然後可以司賞罰之權
　得春秋之法矣(薛氏曰楚不書楚而書郢見楚之大/其都猶不能守也陳氏曰入國不言)
　(邑入楚也而曰入郢非得國之辭也家氏曰前書吳/子褒之也此書吳貶之也夫吳乃太伯之裔不與楚)
　(同使其入郢之後止兵休掠命蔡昭子胥之徒分定/楚地撫輯其民人請命于周明正楚莊共靈以來憑)
　(陵諸夏之罪削而奪之以其地封有功諸侯而吳不/自以為有則霸業可成雖以繼齊桓晉文可也而夷)
　(狄之人志不在大驕心易生故敗不旋踵良可惜夫/○趙氏曰楚君尋反國國不絶祀故不言滅榖梁妄)
　(為臆説不足取也劉氏曰榖梁云何以不言滅欲存/楚也非也楚實未滅當言人而已矣凡滅國春秋未)
　(嘗不存也豈于楚獨存之耶汪氏曰僖二十八年晉/侯侵曹丙午入曹文十五年晉郤缺伐蔡戊申入蔡)
　(皆書國而不書地獨此年不書吳入楚而以楚之國/都地名書之恐因昭三十一年吳其入郢之文而誤)
　(也左傳于是後十五年楚滅胡亦稱吳之入楚也而/不曰入郢當從公穀作入楚于義頗通廬陵李氏曰)
　(此條狄吳之説公榖胡氏皆同獨杜氏以為史畧文/者非也書郢之説左氏胡氏同陳氏得之公榖作入)
　(楚者非也書日之説榖梁注曰易無楚者若曰楚無/人也夫以赫赫楚國而浹辰之間吳得以入其國都)
　(無人可知矣故書法與公子嬰齊伐莒入鄆同榖梁/精矣至于存楚之説則非也吳本未滅楚何得書滅)
　(乎/)
(丙敬王十/申五年)五年(晉定七齊景四十三衞靈三十蔡昭十/四鄭獻九曹靖公露元年陳懐公柳元)
(年杞僖公過元年宋景十二秦/哀三十二楚昭十一吳闔廬十)
春王三月辛亥朔日有食之
　附録(左傳春王人/殺子朝于楚)
夏歸粟于蔡
(左傳以周亟矜無資公羊傳孰歸之諸侯歸之曷為不/言諸侯歸之離至不可得而序故言我也榖梁傳諸侯)
(無粟諸侯相歸粟正也孰歸之諸侯也不言歸之者專/辭也義邇也杜氏曰蔡為楚所圍饑乏故歸之栗范氏)
(曰此邇近之事不足具列諸侯茅堂胡氏曰二傳皆稱/諸侯歸蔡粟其畧而不序何也蔡為楚人所困則環視)
(而不得救吳既破楚入郢解蔡圍矣然後相率而歸之/粟非救災恤鄰從簡書之道也故特書魯而不序諸侯)
(見其事之末矣汪氏曰昭二十五年輸王粟不書以諸/侯歸粟于王常事也襄三十年㑹澶淵謀更宋之所喪)
(而歸其財則書曰宋災故以宋災歸財非所當急也此/年諸侯歸粟于蔡而不書諸侯以不能救蔡之難徒歸)
(粟于蔡耳故畧言之與城楚丘戍陳同義或以為諸侯/歸粟合先王之制而春秋書歸以美之過矣苟以書歸)
(皆為美辭則歸含且賵亦可以為美乎○廬陵李氏曰/此條為春秋特筆所以罪中國之忘大義而事小惠公)
(榖之㫖甚精左氏得其事/實而不知聖人之意也)
於越入吴
(左傳越入吳吳在楚也公羊傳於越者何越者何於越/者未能以其名通也越者能以其名通也杜氏曰於發)
(聲也范氏曰於越夷言也春秋即其所以自稱者書之/見其不能慕中國故以本俗自通劉氏曰於越者其自)
(稱者也越者中國稱之者也陳氏曰向曰越人今曰於/越復從其舊號也吳楚爭而後越入中國昭五年常壽)
(過始見於經而亟稱人後三十年而入吳不復稱人矣/髙氏曰吳之伐楚有安中國之意焉越乃乗其士卒罷)
(敝掩入其國至十四年又敗吳哀十三年再入吳若為/楚復讎者是以君子惡之嗟夫闔廬爭入郢之利而於)
(越入吳夫差取盟晉之功而于越又入吳意有所逐而/愛有所忘矣王氏曰吳越相攻俱不以中國之號目之)
(葢交譏之汪氏曰汲冢周書王㑹篇有東越於越則於/越或當時之所稱歟○廬陵李氏曰於越入吳二胡氏)
(説見哀十三年劉氏曰於越者其自稱者也越者中國/稱之者也考之經文入吳敗吳皆越人來告故書于越)
(吳伐越則吳來告也/故止書越劉説為合)
六月丙申季孫意如卒
(左傳六月季平子行東野還未至丙申卒于房陽虎將/以璵璠斂仲梁懐弗與曰改步改玉陽虎欲逐之告公)
(山不狃不狃曰彼為君也子何怨焉既葬桓子行東野/及費子洩為費宰逆勞於郊桓子敬之勞仲梁懐仲梁)
(懐弗敬子洩怒謂/陽虎子行之乎)
　内大夫有罪見討則不書卒公子翬是也仲遂殺惡
　及視罪與翬同而書卒者以事之變卒之也(汪氏曰/因事之)
　(變以明卿卒/不繹之禮)意如何以書卒見(音/現)定公不討逐君之
　賊以為大夫全始終之禮也定雖受國於季氏苟有
　叔孫婼之見不賞私勞(事見左傳/昭公五年)致辟(音/僻)意如以明
　君臣之義則三綱可正公室强矣今苟於利而忘其
　讎三綱滅公室益侵陪臣執命宜矣故意如書卒主
　人習其讀而問其傳(林戀/反)則未知己之有罪焉爾(劉/氏)
　(曰意如親逐其君而卒之其異于翬何也曰以定公/為君則不得不以意如為大夫孰有大夫卒而君不)
　(為之變乎夫意如之逐昭公也明翬遂之弑君也隠/而叔仲惠伯之蔽惡也未形春秋固有不待貶絶而)
　(罪惡見此之謂也且夫意如之罪固著矣及其卒也/而絶之則其著不亦彌信乎而春秋弗為也以謂定)
　(不書正月適足以見定之非正而猶未足以見其受/國于季氏故于是復明意如為定之大夫也使定公)
　(誠能明君臣之義不賞私勞討先君之賊致季氏之/誅則意如不免矣今乃不然苟于利而忘其辱幸於)
　(禍而忘其讎謂意如定之大夫也不亦宜乎家氏曰/春秋卒意如不貶之貶乃所以深貶之也蜀杜氏曰)
　(于桓公之年書公子翬所以貶桓公也於宣公之年/書公子遂所以譏宣公也于此年書季孫意如卒所)
　(以疾定/公也)
秋七月壬子叔孫不敢卒
(婼之子成子也子州仇/嗣為大夫是為武叔)
　附録(左傳申包胥以秦師至秦子蒲子虎帥車五百/乗以救楚子蒲曰吾未知吳道使楚人先與吳)
　(人戰而自稷㑹之大敗夫概王於沂吳人獲薳射于/柏舉其子帥奔徒以從子西敗吳師于軍祥秋七月)
　(子期子蒲滅唐九月夫概王歸自立也以與王戰而/敗奔楚為堂谿氏吳師敗楚師于雍澨秦師又敗吳)
　(師吳師居麇子期將焚之子西曰父兄親暴骨焉不/能收又焚之不可子期曰國亡矣死者若有知也可)
　(以歆舊祀豈憚焚之焚之而又載吳師敗又戰于公/壻之谿吳師大敗吳子乃歸囚闉輿罷闉輿罷請先)
　(遂逃歸葉公諸梁之弟后臧從其母于吳不待而歸/葉公終不正視○乙亥陽虎囚季桓子及公父文伯)
　(而逐仲梁懐冬十月丁亥殺公何藐己丑盟桓子于/稷門之内庚寅大詛逐公父歇及秦遄皆奔齊○楚)
　(子入於郢初鬭辛聞吳人之爭宫也曰吾聞之不讓/則不和不和不可以逺征吳爭于楚必有亂有亂則)
　(必歸焉能定楚王之奔隨也將涉于成臼藍尹亹涉/其帑不與王舟及寧王欲殺之子西曰子常唯思舊)
　(怨以敗君何效焉王曰善使復其所吾以志前惡王/賞鬬辛王孫由于王孫圉鍾建鬬巢申包胥王孫賈)
　(宋木鬬懐子西曰請舍懐也王曰大德滅小怨道也/申包胥曰吾為君也非為身也君既定矣又何求且)
　(吾尤子旗其又為諸遂逃賞王將嫁季芈季芈辭曰/所以為女子逺丈夫也鍾建負我矣以妻鍾建以為)
　(樂尹王之在隨也子西為王輿服以保路國於脾洩/聞王所在而後從王王使由于城䴢復命子西問髙)
　(厚焉弗知子西曰不能如辭城不知髙厚小大何知/對曰固辭不能子使余也人各有能有不能王遇盜)
　(于雲中余受其戈其所猶在袒而示之背/曰此余所能也脾洩之事余亦弗能也)
冬晉士鞅帥師圍鮮虞
(左傳晉士鞅圍鮮虞報觀虎之役也襄陵許氏曰晉以/土地之故縱兵横加鮮虞而不能服則又圍之兵益忿)
(義益不勝君子/是以惡晉也)
(丁敬王十/酉六年)六年(晉定八齊景四十四衞靈三十一蔡昭/十五鄭獻十曹靖二陳懐二把僖二宋)
(景三十秦哀三十三/楚昭十二吳闔廬十)
春王正月癸亥鄭游速帥師滅許以許男斯歸
(左傳春鄭滅許因楚敗也髙氏曰許恃楚以固其國至/于四遷鄭游速偏師一出滅其國而俘其君楚雖不能)
(保許而鄭之肆暴亦甚矣故謹而日之張氏曰許自隠/十一年齊魯鄭之入大抵困於與鄭為鄰至成十五年)
(畏鄭而遷葉昭九年遷夷十八年遷析定四年又自析/遷容城以依楚不三年楚困于吳鄭遂滅之然哀元年)
(以後許復見者楚又存之也大岳之後其亡一見害于/鄭其存一恃于楚不過百年韓送滅鄭亦有由矣汪氏)
(曰伐國而滅之春秋所惡也况以人臣而專兵滅國乎/前此晉荀吳嘗滅陸渾之戎然以除惡而滅其國則罪)
(猶可恕蔡公孫姓嘗滅沈矣然受晉令而伐沈則事無/專命今游速因楚之敗興兵滅許無晉之命非攘外安)
(内之師是弱晉而間楚耳此皆鄭國君臣之罪也若夫/以其君歸則游速許男均有罪焉廬陵李氏曰此鄭叛)
(伯之始也自隠十一年鄭入許而齊鄭之黨合天下遂/無王自定六年鄭㓕許而齊鄭之黨又合天下遂無晉)
(許以大岳之裔不能屈節於鄭而甘心向楚其亡固宜/獨至是而晉楚俱弱春秋以終則世變亦可感也夫)
二月公侵鄭
(左傳二月公侵鄭取匡為晉討鄭之伐胥靡也往不假/道於衞及還陽虎使季孟自南門入出自東門舍於豚)
(澤衞侯怒使彌子瑕追之公叔文子老矣輦而如公曰/尤人而效之非禮也昭公之難君將以文之舒鼎成之)
(昭兆定之鞶鑑苟可以納之擇用一焉公子與二三臣/之子諸侯苟憂之將以為之質此羣臣之所聞也今將)
(以小忿蒙舊德無乃不可乎大姒之子唯周公康叔為/相睦也而效小人以棄之不亦誣乎天將多陽虎之罪)
(以斃之君姑待之若何乃止髙氏曰召陵之盟口血未/乾而鄭保囊瓦滅許故晉命公興師而討之是時季孫)
(斯初嗣卿位陪臣陽虎執國命又迫于晉令進退皆不/由公也汪氏曰定公親帥師以討鄭之黨亂人固有奬)
(王室之義然不能聲罪致武僅為潛師以掠境故不書/伐而書侵觀季孫獻俘于晉則實迫于霸令而非有奬)
(王之實矣况是時陪臣執國命兵權亦不屬公也廬陵/李氏曰自宣公十八年書公伐把之後魯無君將者八)
(十年至是而後一侵鄭再侵齊一圍成皆書公則三桓/既微之徴也然本非公室能張實以陪臣公山不狃侯)
(犯陽虎之專故托公以出師耳當是時晉伯已失諸侯/皆離惟魯未叛故侵鄭侵衞之師雖出晉令而陽虎之)
(徒釁於勇嗇於禍以逞其欲春秋皆書侵以志其無名/行師而輔伯之非其道也此與成六年二侵宋同一書)
(法不然奉伯令而討伐/周之國何不書伐哉)
公至自侵鄭
(髙氏曰公内有强臣不能討乃為晉討鄭内外結怨危/之道也張氏曰陽虎専政欲徼釁于鄰國使衞侯不聽)
(公叔發之言魯/師危矣故致之)
夏季孫斯仲孫何忌如晉
(左傳夏季桓子如晉獻鄭俘也陽虎强使孟懿子往報/夫人之幣晉人兼享之孟孫立於房外謂范獻子曰陽)
(虎若不能居魯而息肩於晉所不以為中軍司馬者有/如先君獻子曰寡君有官將使其人鞅何知焉獻子謂)
(簡子曰魯人患陽虎矣孟孫知其釁以為必適晉故强/為之請以取入焉劉氏曰陽虎陪臣也而執國命欲蕩)
(覆公室以自封己三世矣事不成故盜寶玉大弓以逃/春秋本其禍之所搆自二子之使夫以二子之力專國)
(擅君而陽虎熊制之進云則進止云則止猶僕𨽻也乃/復為之請于霸主之國此其無所忌必為亂之效也子)
(惡之卒陽虎之盜皆篡君亡國之禍故録之必自其禍/之所起矣髙氏曰一卿將命可兼他事豈可每事一卿)
(乎故累數之見二卿為陽虎所制也嗚呼天子㣲諸侯/僭諸侯㣲大夫陵大夫㣲陪臣脅理勢然爾○廬陵李)
(氏曰春秋書内卿並使者唯文十八年公子遂叔孫得/臣及此年斯何忌耳胡氏于公子遂之事以為變文書)
(介副者欲以起問者見事情也此獨無所起乎葢遂得/臣之並使乃仲遂邪謀之所起而斯何忌之並使亦陽)
(虎專權之所為讀者不可不察也左氏記范獻子之言/曰魯人患陽虎矣夫陽虎陪臣也而執國命三子俛焉)
(為其所使猶為國有人乎劉氏謂春秋本其禍之所構/自二子之使者是矣故特書以見焉杜氏以為晉不備)
(禮故經不備書此未/為知聖人之㫖也)
　附録(左傳四月己丑吳太子終纍敗楚舟師獲潘子/臣小惟子及大夫七人楚國大惕懼亡子期又)
　(以陵師敗於繁揚令尹子西喜曰乃今可為矣於是/乎遷都於鄀而改紀其政以定楚國○周儋翩率王)
　(子朝之徒因鄭人將以作亂于周鄭于是乎伐馮滑/胥靡負黍狐人闕外六月晉閻没戍周且城胥靡)
秋晉人執宋行人樂祁犂
(左傳秋八月宋樂祁言於景公曰諸侯唯我事晉今使/不往晉其憾矣樂祁告其宰陳寅陳寅曰必使子往他)
(日公謂樂祁曰唯寡人説子之言子必往陳寅曰子立/後而行吾室亦不亡唯君亦以我為知難而行也見溷)
(而行趙簡子逆而飲之酒于緜上獻楊楯六十於簡子/陳寅曰昔吾主范氏今子主趙氏又有納焉以楊楯賈)
(禍弗可為也已然子死晉國子孫必得志於宋范獻子/言於晉侯曰以君命越疆而使未致使而私飲酒不敬)
(二君不可不討也乃執樂/祁杜氏曰稱人非其罪)
　稱人以執非伯討也祁犂聘于晉主趙簡子飲(於鴆/反)
　以酒焉獻楊楯(食允/反)六十范趙方惡(如字又/烏路反)其宰曰
　昔吾主范氏今子主趙氏是賈(音/古)禍也范獻子果怒
　言於晉侯曰以君命越疆未致使(疏吏/反)而私飲酒不
　敬二君不可不討也乃執樂祁執非無名何以非伯
　討也使范趙方睦皆有獻焉則弗執之矣執異國行
　人出於列卿私意威福之柄移矣三家分晉而靖公
　廢為家人(通鑑索隠曰家人居/家之人無官職也)豈一朝一夕之故哉
　(張氏曰諸侯唯宋事晉懼討而遣使善逆以懐之猶/懼不來而大夫凟貨賄爭權利卒使來者見執叛者)
　(得志晉人亂政亟行霸統所由絶也廬陵李氏曰經/書執行人六詳見襄十一年此為晉三卿内叛之始)
　(亦宋叛伯/之始也)
冬城中城
(榖梁傳城中城者三家張也或曰非外民也范氏曰三/家侈張故公懼而修内城譏公不務德政恃城以自固)
(也杜氏曰公為晉侵鄭故懼而城之髙氏曰三家張公/之所以中城而已成九年城之矣此復城者外有齊鄭)
(之怨故懼而城焉汪氏曰是時政在三家公室無民定/公豈能役衆修城以備外患哉葢陽虎欲去三家故託)
(於懼齊鄭而城中城/將挾公以自固耳)
季孫斯仲孫忌帥師圍鄆
(公羊傳此仲孫何忌也曷為謂之仲孫忌譏二名二名/非禮也杜氏曰鄆貳于齊故圍之何忌不言何闕文髙)
(氏曰鄆衆昭二十五年齊侯取之以居昭公三十年鄆/潰遂貳於齊至是二卿圍而欲復取之葢陽虎欲傾季)
(氏以謀政也季仲圍而曰陽虎者虎專季氏季氏專魯/也仲何為哉家氏曰齊之取鄆固非而二子之圍亦非)
(也為定公者當以善辭告之齊曰我先君失守宗祧君/取鄆以居之魯國實受君賜今鄆潰矣寡君欲復舊疆)
(敢以請之執事以景公之賢必將歸之不應遽用師也/明年國夏伐西鄙自是連嵗交兵葢始于此役也○劉)
(氏曰公羊云仲孫忌譏二名意謂二名難諱也古者君/之名臣不諱父之名子不諱至周臣諱君名子諱父名)
(然猶諱其死不諱其生諱其同不諱其嫌二名則不偏/諱也仲尼不能諱二名况其他乎廬陵李氏曰何忌不)
(言何杜氏是/公羊説無據)
　附録(左傳陽虎又盟公及三桓於周社盟國人于亳/社詛于五父之衢○冬十二月天王處于姑蕕)
　(辟儋翩/之亂也)
(戊敬王十/戌七年)七年(晉定九齊景四十五衞靈三十二蔡昭/十六鄭獻十一曹靖三陳懐三把僖三)
(宋景十四秦哀三十四/楚昭十三吳闔廬十二)
春王正月
　附録(左傳春二月周儋翩入於儀栗以叛/○齊人歸鄆陽闗陽虎居之以為政)
夏四月
　附録(左傳夏四月單武公劉/桓公敗尹氏于窮谷)
秋齊侯鄭伯盟于鹹
(諸侯始復特盟左傳齊侯鄭伯盟于鹹徴㑹于衞杜氏/曰鹹衞地襄陵許氏曰齊鄭之盟叛晉也霸道隳諸侯)
(散離盟始復志此葢自是中國無殷㑹矣陳氏曰持相/盟自齊桓以來未之有也於是再見諸侯無主盟矣是)
(故石門志諸侯之合也于鹹志諸侯之散也家氏曰于/鹹于沙齊景圖霸之始事也是時天王辟儋翩之難出)
(居姑蕕景公不能伸勤王之義乃今日求之鄭盟于鹹/明日求之衞盟于沙皆强人之從我非心悦而誠服豈)
(能小大翕然不期而俱至乎廬陵李氏曰此為齊景公/圖復伯之始而鄭實左右之自是以後有盟沙盟曲濮)
(㑹安甫盟黄㑹牽㑹洮皆齊鄭/糾合之事可與隠公初年對看)
齊人執衞行人北宫結以侵衞
(榖梁傳以重辭也衞人重北宫結杜氏曰稱行人非使/人之罪劉氏曰善為國者親近而逺信之附内而外歸)
(之諸侯欺其羣臣以紿晉殘其百姓以奉齊齊之執結/也固非伯討矣而衞之無良又甚焉從此觀之孟子曰)
(今之諸侯五霸之罪人也不亦信乎汪氏曰齊侯稱人/而又書侵所以重貶之也挾詐恃力夫豈圖霸之道乎)
(書執結以侵衞與楚成執宋公以伐宋書法正同聖人/之意見矣○劉氏曰執其使伐其國文加以乃其理然)
(豈為重乎榖/梁之説非也)
齊侯衞侯盟于沙
(左傳衞侯欲叛晉諸大夫不可使北宫結如齊而私於/齊侯曰執結以侵我齊侯從之乃盟于瑣汪氏曰結叛)
(晉也瑣即沙陽平元城縣東南有沙亭襄陵許氏曰齊/衞之盟叛晉也晉定之季鄭獻衞靈叛而從齊齊可以)
(霸而景不足望也臨川吳氏曰執其行人而與其君結/盟以叛晉齊衞之罪均矣髙氏曰執其使侵其國以求)
(盟焉是刼盟也何有於信哉廬陵李氏曰此齊衞合黨/之始自此以後次五氏次垂葭次渠蒢至哀元年而伐)
(晉矣夫當晉楚皆衰弱之餘吳越之禍未至于中國使/齊景公果能撫伯國之餘業尊事王室輯寧中夏則桓)
(公之功獨不可復乎奈何今日之㑹明日之次無非包/藏禍心以圖晉為事子言衞靈公之無道也又曰齊景)
(公有馬千駟死之日民無得而稱焉/春秋屢書而不削二君之罪見矣)
大雩
齊國夏帥師伐我西鄙
(左傳齊國夏伐我陽虎御季桓子公斂處父御孟懿子/將宵軍齊師齊師聞之墮伏而待之處父曰虎不圖禍)
(而必死苫夷曰虎陷二子於難不待有司余必殺女虎/懼乃還不敗髙氏曰齊叛晉與鄭盟故為鄭伐我且報)
(二卿之圍鄆襄陵許氏曰東夏諸侯唯魯事晉故齊伐/之景公乗晉之衰不思惟德之務以懐諸侯而欲力征)
(經營以定霸綂是知時之或可而不知己之不可者也/家氏曰昭公流離顛沛惟齊景是依如是五六年卒不)
(能為之出偏師向魯鄙問意如之罪今乃興無名之師/而加于魯當為而不為與不必伐而伐失其所以為方)
(伯之道矣春秋繼鹹沙二盟而書國夏伐我皆貶也廬/陵李氏曰齊自襄二十五年崔杼伐我之後四十餘年)
(兵不至魯至是再見則以晉伯之不復振/也國夏兩伐晉救無功于是而及齊平矣)
九月大雩
(薛氏曰一秋而兩大雩僭瀆之甚也汪氏曰左氏以再/雩為旱甚經書雩祭二十有一惟昭二十五年及此年)
(書再雩災之甚而變之大者也昭公不克自省而有陽/州之孫定公又不知儆而有二玉之竊世卿之逆陪臣)
(之横其致一也故比/事書之以為後鑑)
冬十月
　附録(左傳冬十一月戊午單子劉子逆王於慶氏晉/籍秦送王己巳王入於王城館於公族黨氏而)
　(後朝於/莊宫)
　
　
　
　
　
　
　
　
　
　
　
　
　
　
　春秋大全卷三十四
欽定四庫全書
　春秋大全卷三十五
　　　　　　　　　　　　明　胡廣等　撰
　　定公中
(已敬王十/亥八年)八年(晉定十齊景四十六衛靈三十三蔡昭/十七鄭獻十二曹靖四卒陳懷四卒把)
(僖四宋景十五秦哀三十/五楚昭十四吳闔廬十三)
春王正月公侵齊
(左傳門于陽州士皆坐列曰顔髙之弓六鈞皆取而傳/觀之陽州人出顔髙奪人弱弓籍丘子鉏擊之與一人)
(俱斃偃且射子鉏中頰殪顔息射人中眉退曰我無勇/吾志其目也師退冉猛偽傷足而先其兄㑹乃呼曰猛)
(也殿杜氏曰報國夏之伐也傳言魯無軍政士無鬭志/髙氏曰去年齊伐我西鄙有辭於我也今公復加兵于)
(齊則無名矣魯政不復在公而三/家者實使公欲歸怨於公故也)
公至自侵齊
(髙氏曰侵齊本出于三家而三家欲歸怨於公故未逾/月而致之且為下復侵齊起也張氏曰魯陽虎用事用)
(兵無法故以侵書之軍政不/立而公親行故書致以危之)
　附錄(左傳二月己丑單子伐榖城劉子伐儀栗辛卯/單子伐簡城劉子伐盂以定王室○趙鞅言於)
　(晉侯曰諸侯唯宋事晉好逆其使猶懼不至今又執/之是絶諸侯也將歸樂祁士鞅曰三年止之無故而)
　(歸之宋必叛晉獻子私謂子梁曰寡君懼不得事宋/君是以止子子姑使溷代子子梁以告陳寅陳寅曰)
　(宋將叛晉是棄溷也不如待之樂祁歸卒于大行/士鞅曰宋必叛不如止其尸以求成焉乃止諸州)
二月公侵齊
(左傳攻廪丘之郛主人焚衝或濡馬褐以救之遂毁之/主人出師奔陽虎偽不見冉猛者曰猛在此必敗猛逐)
(之顧而無繼偽顛虎曰盡客氣也苫越生子將待事而/名之陽州之役獲焉名之曰陽州杜氏曰未得志故孫)
(氏曰公再侵齊/以重其怨甚矣)
三月公至自侵齊
(榖梁傳公如往時致月危致也往月致時危往也往月/致月惡之也髙氏曰公逾月之間再出侵齊雖三家者)
(之為然乍往乍來不得休息見公之進退益不自專矣/故兩書侵至以見之○劉氏曰文公十三年冬如晉十)
(四年正月公至自晉是時公一出而三國附最榮矣何/以危致宣公十七年六月同盟于斷道秋公至自㑹是)
(時諸侯協心而同外楚中國為一無有他變何以危往/僖公四年正月侵蔡遂伐楚八月公至自伐楚是時齊)
(桓主諸侯穀梁以為大伐楚/何以惡之也穀梁之説非也)
曹伯靈卒
(汪氏曰自聲公立五年其弟通弑之代立是為隱公隱/公立四年其弟露又弑之代立凡立四年卒子陽嗣)
夏齊國夏帥師伐我西鄙
(左傳夏齊國夏髙張伐我西鄙髙氏曰以公不與鹹沙/之盟且報此春之再侵也昭公之孫也齊雖不克納而)
(有意存之矣定公即位未嘗修好於齊故齊比年伐我/而我亦再侵齊觀春秋書齊伐公侵則其曲直可見矣)
(襄陵許氏曰春秋書内伐十六宣以後七内侵七宣以/後六伐我二十一宣以後十七侵我五宣以後一用兵)
(則侵多而伐少被兵則伐多而侵少葢魯自中/世衰矣而欲與齊搆怨以侵易伐其能久乎)
公㑹晉師于瓦
(左傳晉士鞅趙鞅荀寅救我公㑹晉師于瓦范獻子執/羔趙簡子中行文子皆執鴈魯於是始尚羔杜氏曰將)
(來救魯公逆㑹之救不書齊師已/去瓦衛地東郡燕縣東北有瓦亭)
　按左氏晉士鞅荀寅救魯則其書公㑹晉師何也春
　秋大法雖師次於君而與大夫敵至用大衆則君與
　大夫皆以師為重而不敢輕也(汪氏曰莊八年圍郕/慶父請伐齊師公曰)
　(不可九年戰乾時公喪戎路則皆/公親帥師而經皆止書師不書公)故棐林之㑹不言
　趙盾而言晉師瓦之㑹言晉師而不書士鞅(汪氏曰/僖三年)
　(里克荀息滅下陽書晉師宣十/五年荀林父滅潞亦書晉師)於以見人臣不可取
　民有衆專主兵權之意陳氏厚施(式智/反)於齊以移其
　國季孫盡征於魯以奪其民皆王法所禁也春秋之
　義行則不得為爾矣(陳氏曰不曰㑹士鞅曰㑹晉師/重師也鞍之戰公㑹晉師于上)
　(鄍不書諱之也四卿並將而以禽鄭自師逆公三家/之張成於此矣故諱之也於是齊師伐我晉士鞅趙)
　(鞅荀寅救我公㑹晉師勿諱可也劉氏曰晉人興師/救魯春秋不以救書何哉夫所謂救者仗大義以拯)
　(人之急者也魯昭栖遲乾侯之境困亦甚矣晉之諸/卿惟賄是狥黨臣而抑君今齊師之來初非危急之)
　(㑹而晉三卿亟以兵赴之此與齊爭霸而非為魯國/宗社計也故春秋不與之以救何氏曰此趙鞅之師)
　(也不言大夫者君/不㑹大夫之辭也)
公至自瓦
(髙氏曰不以㑹至者公非出㑹也汪氏曰此亦特相㑹/往來稱地之例廬陵李氏曰㑹師之説胡氏於棐林全)
(主公羊而此條又發重師之義與前説微異葢二義互/相發明也要之春秋之旨不以公㑹大夫特因此又以)
(見師之/為重耳)
秋七月戊辰陳侯栁卒
晉士鞅帥師侵鄭遂侵衛
(左傳晉師將盟衛侯于鄟澤趙簡子曰羣臣誰敢盟衛/君者涉佗成何曰我能盟之衛人請執牛耳成何曰衛)
(吾温原也焉得視諸侯將歃涉佗捘衛侯之手及捥衛/侯怒王孫賈趨進曰盟以信禮也有如衛君其敢不唯)
(禮是事而受此盟也衛侯欲叛晉而患諸大夫王孫賈/使次于郊大夫問故公以晉詬語之且曰寡人辱社稷)
(其改卜嗣寡人從焉大夫曰是衛之禍豈君之過也公/曰又有患焉謂寡人必以而子厚與大夫之子為質大)
(夫曰苟有益也公子則往羣臣之子敢不皆負羈絏以/從將行王孫賈曰苟衛國有難工商未嘗不為患使皆)
(行而後可公以告大夫乃皆將行之行有日公朝國人/使賈問焉曰若衞叛晉晉五伐我病何如矣皆曰五伐)
(我猶可以能戰賈曰然則如叛之病而後質焉何遲之/有乃叛晉晉人請改盟弗許秋晉士鞅㑹成桓公侵鄭)
(圍蟲牢報伊闕也遂侵衛髙氏曰鄭伯與齊為鹹之盟/衛侯與齊為沙之盟二國皆為齊而叛晉晉以是侵鄭)
(侵衛所以絶齊之與國也晉不稱其罪不能取服故兩/書侵襄陵許氏曰招攜以禮懷逺以德鹹沙之盟諸侯)
(已貳晉不思德禮之是務而欲恃力攘服則失霸何日/之有陳氏曰其言遂晉始伐與國也襄之二十三年齊)
(始叛晉取朝歌去年鄭衛迭叛晉於是侵鄭衛又明/及齊平魯亦叛晉矣故悉書之也汪氏曰齊之始伐)　(年/盟)
(主則書伐衛遂伐晉晉之始討與國則書侵鄭遂侵衛/齊書伐而晉書侵於此見晉霸之衰之甚也然成二年)
(楚師鄭師侵衛不書遂侵我十五年楚子侵鄭不書遂/侵衛雖十六年知武子以諸侯之師侵陳遂侵蔡亦不)
(書也必若鄭衛叛晉晉以師兩侵之而後書焉以著諸/侯之不復從晉也廬陵李氏曰晉自召陵之後苟有事)
(於諸侯皆書侵今年士鞅侵鄭衛哀七年魏曼多侵衛/十年趙鞅侵齊十三年曼多侵衛豈果潛師掠境歟葢)
(義不足以服人故春秋/例之以無名之師也)
葬曹靖公
九月葬陳懷公
季孫斯仲孫何忌帥師侵衛
(左傳九月師侵衛晉故也髙氏曰以其為晉興師故書/侵臨川吳氏曰魯於衛無可聲之罪故其師之出為無)
(名汪氏曰成六年蔑僑如侵宋傳云晉命也今斯何忌/侵衞傳亦云晉故也二卿並將以虐婚姻之國陵兄弟)
(之邦非出已意而迫於霸國/之威故春秋皆書侵以譏之)
冬衞侯鄭伯盟于曲濮
(汪氏曰結叛晉曲濮衛地髙氏曰去年公侵鄭今年二/卿侵衛皆為晉故而士鞅又自帥師侵之故二君同為)
(此盟以/固其謀)
從祀先公
(左傳季寤公鉏極公山不狃皆不得志於季氏叔孫輒/無寵於叔孫氏叔仲志不得志於魯故五人因陽虎陽)
(虎欲去三桓以季寤更季氏以叔孫輒更叔孫氏已更/孟氏冬十月順祀先公而祈焉辛卯禘于僖公公羊傳)
(從祀者何順祀也文公逆祀去者三人定公順祀叛者/五人穀梁傳貴復正也杜氏曰從順也先公閔僖也將)
(正二公之位次所順非一故通言/先公將作大事欲以順祀取媚)
　蜀人馮山曰(汪氏曰山字允南普州/人著春秋通解十二卷)昭公至是始得
　從祀於大廟其説是也季氏逐君而制其死生之命
　公薨乾侯不得終於正寢既薨七月又不得以時歸
　葬既葬絶其兆域又不得同於先君(汪氏曰溝絶其/兆域不使與先)
　(君/同)而在墓道之南至孔子為司㓂然後溝而合諸墓
　則其主雖久未得從昭穆而祔祭宜矣及意如巳卒
　陽虎專季氏將殺季孫斯而亂魯國託於正以售(承/呪)
　(反/)其不正始以昭公之主從祀大廟葢欲著季氏之
　罪以取媚於國人然其事雖順其情則逆春秋原情
　制法故不書禘事與日(王氏箋義曰從祀先公大事/也不由公命而由陽虎故不)
　(書禘又不書日劉氏曰從祀先公正也所以從祀先/公則非正矣其非正奈何季氏專魯陽虎專季氏欲)
　(去三桓而代之從祀先公以説焉非能正者也從祀/為祫邪宜曰大事于太廟為禘邪宜曰禘于太廟為)
　(時享邪宜曰有事于某宫所以不正言之者其事可/醜出於陽虎故也陽虎將作亂而惡不得民心故於)
　(是為小正以售其大不正立小義以遂其大不義從/祀先公其事則順矣其情則逆春秋原情情誠善而)
　(功惡弗誅也情誠/惡而功善弗與也)特曰從祀先公於盗竊寶玉大弓
　之上(李氏瑾曰此二事也問/無他文同辭而書之)見(音/現)事出陽虎而不可
　詳也其亦深切著明矣(薛氏曰從祀者何順祀也魯/之祭也躋僖公外昭公從祀)
　(之祀始正其禮也髙氏曰從順也不曰順者其事則/順其意則非故變其辭曰從也夫魯祀之不順多矣)
　(武公煬公在所當祧僖公閔公在所當正昭公則又/當祀而不祀者也今但稱先公則盡從典禮不止為)
　(一公設也然不舉所祀之名不指所祀之所者非時/妄祀其事可醜出於陽虎之矯舉故雖禮之復正者)
　(而聖人實書之在盗竊寶玉大弓之上所以誅陽虎/之亂也所謂定哀多微辭者意在言外也嗚呼千載)
　(之下姦偽之迹禍亂之變彼假託以濟其私者豈特/一陽虎而已哉○汪氏曰三傳皆以從祔為順祀閔)
　(僖二公惟馮氏謂祔祭昭公而文定引其説薛氏髙/氏兩用之今考之經昭公之葬稱諡疑已祔祭祖廟)
　(而從祀不稱昭公與禘于莊公書法不侔則三傳似/亦可通或者謂升閔降僖非當時之急務然陽虎雖)
　(祔祭昭公而道南之墓猶待孔子為司㓂而合乎先/君之兆域則又何也劉原父云陽虎惡季氏以臣而)
　(陵君猶僖公以子而先父故先正逆祀以微諭其意/其説亦佳姑記以俟來哲廬陵李氏曰從祀之説三)
　(傳及諸家皆以為正閔僖之位獨胡氏不取葢陽虎/之意正暴明季氏之罪故從祀昭公以説於國人若)
　(文公逆祀則臧文仲為政之時夏父弗忌所為而非/季氏之惡也且春秋每書宫廟必舉其諡此則不書)
　(閔僖而直云先公故/以為昭公無疑也)
盗竊寶玉大弓
(左傳壬辰將享季氏于蒲圃而殺之戒都車曰癸巳至/成宰公歛處父告孟孫曰季氏戒都車何故孟孫曰吾)
(弗聞處父曰然則亂也必及於子先備諸與孟孫以壬/辰為期陽虎前驅林楚御桓子虞人以鈹盾夾之陽越)
(殿將如蒲圃桓子咋謂林楚曰而先皆季氏之良也爾/以是繼之對曰臣聞命後陽虎為政魯國服焉違之徴)
(死死無益於主桓子曰何後之有而能以我適孟氏乎/對曰不敢愛死懼不免主桓子曰往也孟氏選圉人之)
(壯者三百人以為公期築室於門外林楚怒馬及衢而/騁陽越射之不中築者闔門有自門間射陽越殺之陽)
(虎刼公與武叔以伐孟氏公歛處父帥成人自上東門/入與陽氏戰于南門之内弗勝又戰于棘下陽氏敗陽)
(虎説甲如公宫取寶玉大弓以出舍于五父之衢寢而/為食其徒曰追其將至虎曰魯人聞余出喜於徴死何)
(暇追余從者曰嘻速駕公歛陽在公歛陽請追之孟孫/弗許陽欲殺桓子孟孫懼而歸之子言辨舍爵於季氏)
(之廟而出陽虎入于讙陽闗以叛公羊傳盗者孰謂謂/陽虎也陽虎者曷為者也季氏之宰也季氏之宰則微)
(者也惡乎得國寳而竊之陽虎專季氏季氏專魯國陽/虎拘季孫孟孫與叔孫氏迭而食之睋而鋟其板曰某)
(月某日將殺我于蒲圃力能救我則於是至乎日若時/而出臨南者陽虎之出也御之於其乘焉季孫謂臨南)
(曰以季氏之世世有子子可以不免我死乎臨南曰有/力不足臣何敢不勉陽越者陽虎之從弟也為右諸陽)
(之從者車數十乘至于孟衢臨南投策而墜之陽越下/取策臨南駷馬而由乎孟氏陽虎從而射之矢著于莊)
(門然而甲起於琴如弑不成却反舍于郊皆説然息或/曰弑千乘之主而不克舍此可乎陽虎曰夫孺子得國)
(而已如丈夫何睋而曰彼哉彼哉趣駕既駕公歛處父/帥師而至慬然後得免自是走之晉寳者何璋判白弓)
(繡質龜青純穀梁傳寶玉者封圭也大弓者武王之戎/弓也周公受賜藏之魯非其所以與人而與人謂之亡)
(非其所取而取之謂之盗杜氏曰盗謂陽虎也家臣賤/名氏不見故曰盗孫氏曰盗微賤之稱寶玉大弓國之)
(重器國之重器而盗得竊之則定公為國可知也常山/劉氏曰寶玉大弓天子所賜先君之分器藏之於國子)
(孫世世保之不可失墜而為盗所竊國慢無政可知矣/故書竊以志不恭之大也何氏曰寶者世世寶用之辭)
(此皆魯始封之錫不言取而言竊者正名也蘇氏曰陽/虎將殺季孫斯不勝而出敗寶玉大弓於公宫以行其)
(稱盗陪臣也寶玉大弓魯之分器也是時陽虎以鄆讙/龜隂叛奔齊十年侯犯以郈叛及昭十二年南蒯以費)
(叛皆以賤不書其書竊寶玉大弓何也分器重於地也/分器重於地者賤貨而貴命也茅堂胡氏曰先王分器)
(不能謹守而盗得竊諸公宫此無政之驗也故失地則/諱失寳玉大弓則書失之書得之書重其事也陳氏曰)
(虎陪臣也取周公之分器以出魯莫之禁書曰盗竊寶/玉大弓魯無人之辭也是故陪臣皆不書書陽虎為盗)
(是治陪臣也君子之作春秋治至於陪臣斯極矣廬陵/李氏曰謝氏云寶玉象德大弓象武先君以文德武功)
(受此寶玉厯世守而傳之以為國之寶鎮國之寳鎮盗/得而竊焉則人君不能守其國子孫不能保其鎮可知)
(矣○汪氏曰何休謂季氏逐昭公取寶玉藏於其家陽/虎拘季孫奪其寶玉然昭公之經不書失寶玉而此書)
(盗竊則陽虎竊取於公/宫而非取之於季氏也)
　附録(左傳鄭駟歂嗣/子大叔為政)
(庚敬王十/子九年)九年(晉定十一齊景四十七衛靈三十四蔡/昭十八鄭獻十三卒曹伯陽元年陳閔)
(公越元年杞僖五宋景十六秦哀/三十六卒楚昭十五吳闔廬十四)
春王正月
　附録(左傳春宋公使樂大心盟于晉且逆樂祁之尸/辭偽有疾乃使向巢如晉盟且逆子梁之尸子)
　(明謂桐門右師出曰吾猶衰絰而子擊鐘何也右師/曰喪不在此故也既而告人曰已衰絰而生子余何)
　(故舍鐘子明聞之怒言於公曰右師將不利戴氏不/肯適晉將作亂不然無疾乃逐桐門右師○鄭駟歂)
　(殺鄧析而用其竹刑君子謂子然於是不忠苟有可/以加於國家者棄其邪可也靜女之三章取彤管焉)
　(干旄何以告之取其忠也故用其道不棄其人詩云/蔽芾甘棠勿翦勿伐召伯所茇思其人猶愛其樹况)
　(用其道而不恤其人/乎子然無以勸能矣)
夏四月戊申鄭伯蠆卒
得寳玉大弓
(左傳夏陽虎歸寶玉大弓書曰得器用也凡獲器用曰/得得用焉曰獲六月伐陽闗陽虎使焚萊門師驚犯之)
(而出奔齊請師以伐魯曰三加必取之齊侯將許之鮑/文子諫曰臣嘗為𨽻於施氏矣魯未可取也上下猶和)
(衆庶猶睦能事大國而無天菑若之何取之陽虎欲勤/齊師也齊師罷大臣必多死亡已於是乎奮其詐謀夫)
(陽虎有寵於季氏而將殺季孫以不利魯國而求容焉/親富不親仁君焉用之君富於季氏而大於魯國兹陽)
(虎所欲傾覆也魯免其疾而君又收之無乃害乎齊侯/執陽虎將東之陽虎願東乃囚諸西鄙盡借邑人之車)
(鍥其軸麻約而歸之載䓤靈寢於其中而逃追而得之/囚於齊又以葱靈逃奔宋遂奔晉適趙氏仲尼曰趙氏)
(其世有亂乎公羊傳何以書國寶也喪之書得之書穀/梁傳其不地何也寳玉大弓在家則羞不目羞也惡得)
(之得之堤下或曰/陽虎以解衆也)
　穀梁子曰寶玉封圭大弓武王之戎弓(范氏曰封圭/始封之圭戎)
　(弓武王征/伐之弓)周公受賜藏之魯或曰夏后氏之璜(音/黄)封
　父之繁(扶元/反)弱也(杜氏曰璜美玉名封父/古諸侯繁弱大弓名)子孫世守
　罔敢失墜以昭先祖之德存肅敬之心耳古者告終
　易代𢎞璧琬(於阮/反)琰(以冉/反)天球夷玉兑之戈和之弓
　垂之竹矢(蔡氏曰皆先王所寳器物𢎞璧大璧也琬/琰圭名球鳴球也夷常也兑和皆古之巧)
　(工堯舜時共工制作精巧/中法度故歴代傳寶之)莫不陳列非直為美觀也
　先王所寶傳及其身能全而歸之則可以免矣魯去
　其政陪臣擅權(汪氏曰陪重也大夫為諸侯之臣/家臣又為大夫之臣故曰陪臣)雖
　先公分(扶問/反)器猶不能守而盗得竊諸公宫其能國
　乎故失之書得之書所以譏公與執政之臣見(音/現)不
　恭之大也此義行則有天下國家者各知所守之職
　不敢忽矣(蜀杜氏曰魯不能保守國器以致失今得/而復書之不正其得之於盜也直書曰得)
　(以明其失而復得也孫氏曰不曰盜歸寶玉大弓者/盗微者不可再見番陽萬氏曰寶玉大弓三傳之説)
　(不同然聖經之大法不在乎是所以謹其盗竊與得/之而已夫先王分寶玉於伯叔之國宜世守勿失而)
　(定公見竊於陪臣迨夫陽虎以為無益於近用秖以/為名而自歸之魯有四封而詰其盗不得其盗以正)
　(國之典刑僅得寶玉大弓政刑之失一至於此豈不/重可憐邪噫納莒僕之寶玉曷若不失此分器之寶)
　(玉反楚靈之大屈曷若不失此分物之大弓始也貪/人之所有今不能保已之所有故春秋譏之○趙氏)
　(曰左氏云凡獲器用曰得得用焉曰獲按得者對失/也器用皆合言得則宋大鼎何不言得乎穀梁云不)
　(地羞也按縁未出境而得故但以得為名且書竊猶/不羞書地有何羞乎汪氏曰杜預謂國之分器得之)
　(足以為榮故重而書之按失之固足以為辱然得之/於盗而不能討其罪未足為榮適以彰其失之之恥)
　(耳廬陵李氏曰謝氏曰謂之得者以明既失而復得/也先王所賜非盛德不能受而傳之竊之書得之書)
　(尊之也此説得之陸列曰用力禽之曰獲獲人獲獸/是也非用力禽之曰得寶玉是也故疑穀梁得其實)
　(若左氏以為陽虎歸之恐無此理杜氏反以為無益/近用而祇為名故歸之夫虎豈憚竊玉之為惡名哉)
　(葢既奔而追者獲之耳又曰是年孔子年五/十定公以孔子為中都宰一年四方則之)
六月葬鄭獻公
秋齊侯衞侯次于五氏
(左傳秋齊侯伐晉夷儀敝無存之父將室之辭以與其/弟曰此役也不死反必娶於髙國先登求自門出死於)
(霤下東郭書讓登犂彌從之曰子讓而左我讓而右使/登者絶而後下書左彌先下書與王猛息猛曰我先登)
(書歛甲曰曩者之難今又難焉猛笑曰吾從子如驂之/靳晉車千乘在中牟衛侯將如五氏卜過之龜焦衛侯)
(曰可也衞車當其半寡人當其半敵矣乃過中牟中牟/人欲伐之衛褚師圃亡在中牟曰衛雖小其君在焉未)
(可勝也齊師克城而驕其帥又賤遇必敗之不如從齊/乃伐齊師敗之齊侯致禚媚杏於衛齊侯賞犁彌犁彌)
(辭曰有先登者臣從之皙幘而衣貍製公使視東郭書/曰乃夫子也吾貺子公賞東郭書辭曰彼賔旅也乃賞)
(犁彌齊師之在夷儀也齊侯謂夷儀人曰得敝無存者/以五家免乃得其尸公三襚之與之犀軒與直葢而先)
(歸之坐引者以師哭之親推之三杜氏曰五氏晉地齊/侯在五氏衛侯往助之任氏曰此伐晉也不書伐而書)
(次者晉實大國未敢輕伐始盟于沙中次于五氏又次/于垂葭又次于蕖蒢至哀元年而后伐其欲有所逞也)
(久矣陳氏曰外㑹書次自厥貉以來未之有也於是再/見其再見何中國無伯也齊衛伐盟主則其不書伐春)
(秋重絶晉也於襄之二十三年嘗書齊伐晉至是而不/書何齊始叛晉諸侯猶有盟主也前年鄭叛晉盟齊于)
(鹹衛叛晉盟齊于沙明年及齊平魯亦叛晉諸侯無盟/主矣有盟主非美事也無盟主非細故也是故春秋重)
(絶晉也○汪氏曰杜預云諱伐盟主故不書伐然襄二/十三年書齊侯遂伐晉何以不諱乎或謂中國無霸春)
(秋重絶晉故不言伐然文元年書衛人伐晉何以不重/絶晉乎廬陵李氏曰齊衛三次而後伐胡氏無傳葢同)
(前次而後伐罪甚包藏禍心之義也謝氏以為罪其無/事而出故書次則又與無名妄動之例同矣要之二例)
(皆可通而陳氏説又得聖人之微意大抵齊衛雖有玩/晉之心而晉力尚强二國不過侵尋犯其竟内不敢誦)
(言伐之也杜氏從告之説或然而聖人亦/因其告而書之以示貶齊存晉之意矣)
秦伯卒冬葬秦哀公
(襄陵許氏曰秦自晉悼以後寢不見於春秋則知/秦葢退保西戎軍旅禮聘之事不交於中國矣)
(辛敬王二/丑十年)十年(晉定十二齊景四十八衛靈三十五蔡/昭十九鄭聲公勝元年曹陽二陳閔二)
(把僖六宋景十七秦惠公元/年楚昭十六吳闔廬十五)
春王三月及齊平
(杜氏曰平前八年再侵齊之怨張氏曰及齊平我志也/廬陵李氏曰謝氏云前此魯數侵齊齊數伐魯至孔子)
(為相與齊釋怨相平而齊受之故魯及齊平平一國所/願故不稱公暨齊平者彼欲平而我與之平也及齊平)
(者我欲平而彼從我平也孔子之相魯也以德親懷隣/國講信修睦而二國於此平焉能循其道則雖天下之)
(大可得而平也豈獨一齊國哉宋楚其平起於下故書/人齊魯其平起於上故書國此説固佳然汲汲而平恐)
(亦非聖人之意胡氏説/見暨平下詳見隱六年)
夏公㑹齊侯于夾谷公至自夾谷
(左傳夏公㑹齊侯于祝其實夾谷孔丘相犁彌言於齊/侯曰孔丘知禮而無勇若使萊人以兵刼魯侯必得志)
(焉齊侯從之孔丘以公退曰士兵之兩君合好而裔夷/之俘以兵亂之非齊君所以命諸侯也裔不謀夏夷不)
(亂華俘不干盟兵不偪好於神為不祥於德為愆義於/人為失禮君必不然齊侯聞之遽辟之將盟齊人加於)
(載書曰齊師出境而不以甲車三百乘從我者有如此/盟孔丘使兹無還揖對曰而不反我汶陽之田吾以共)
(命者亦如之齊侯將享公孔丘謂梁丘據曰齊魯之故/吾子何不聞焉事既成矣而又享之是勤執事也且犧)
(象不出門嘉樂不野合饗而既具是棄禮也若其不具/用秕稗也用秕稗君辱棄禮名惡子盍圖之夫享所以)
(昭德也不昭不如其已也乃不果享齊人來歸鄆讙龜/隂之田穀梁傳離㑹不致何為致也危之曰危之則以)
(地致何也為危之也其危奈何曰夾谷之㑹孔子相焉/兩君就壇兩相相揖齊人鼓譟而起欲以執魯君孔子)
(厯階而上不盡一等而視歸乎齊侯曰兩君合好夷狄/之民何為乎來命司馬止之齊侯逡巡而謝曰寡人之)
(過也退而屬其二三大夫曰夫人率其君與之行古人/之道二三子獨率我而入荒裔之俗何為罷㑹齊人使)
(優施舞於魯君之幕下孔子曰笑君者罪當死使司馬/行法焉首足異門而出齊人來歸鄆讙龜隂之田者葢)
(為此也因是以見雖有文事必有武備孔子於夾谷之/㑹見之矣何氏曰致地者夾谷之㑹齊侯作侏儒之樂)
(欲以執定公孔子曰匹夫而熒惑諸侯者誅於是誅侏/儒首足異處齊侯大懼曲節從教得意故致也張氏曰)
(夾谷魯地漢東海/祝其縣有夾山)
　夾谷之㑹孔子相(息亮反下/兩相同)犁彌言於齊侯曰孔丘
　知禮而無勇若使萊人以兵刼魯侯必得志焉齊侯
　從之兩君就壇兩相相揖齊人鼓譟(素報/反)而起欲以
　執魯君孔子歴階而升不盡一等而視歸乎齊侯曰
　兩君合好(呼報反/下同)而裔夷之俘以兵亂之非齊君所
　以命諸侯也裔不謀夏夷不亂華俘不干盟兵不偪
　(彼力/反)好於神為不祥於德為愆義於人為失禮齊侯
　遽止之而屬(章欲/反)其臣曰夫人率其君與行古人之
　道(史記孔子世家魯以/君子之道輔其君)二三子獨使寡人獲罪
　於魯侯如之何晏子曰小人之謝過也以文
　君子之謝過也以質君已知過則謝之以質爾
　於是歸鄆讙龜隂之田仲尼一言威重於三軍亦順
　於理而已矣故天下莫大於理而强衆不與(音/預)焉(劉/氏)
　(曰使魯多其車徒衆其兵革搆怨連禍以攻齊為事/未必能得其故土地也厚其幣帛重其使介繁禮巧)
　(辭以請齊為事亦未必能得其故土地也仲尼一言/爾威重於三軍利加於萬乘豈有他哉順於理故也)
　(天下之事常服於順而違於逆故齊雖彊以其逆而/奪魯雖弱以其順而得得失非彊弱也在道而已不)
　(動而至不言而信不疾而速此之謂也或問夾谷之/㑹孔子數語何以能却萊人之兵朱子曰畢竟齊常)
　(常欺魯魯常常不能與之爭却忽然被一箇人來以/禮問他他如何不動如藺相如秦王擊缶亦是尋常)
　(欺得趙過忽然被一箇人恁地硬棖他如何不動家/氏曰犂彌之奸萊夷之刼使非吾聖人相禮動容貌)
　(出辭氣有以格齊人之彊暴則定公幾不獲免而魯/之危甚矣其致危之也○劉氏曰穀梁謂以地致危)
　(之也非也兩國㑹盟/致皆以地此常例耳)
晉趙鞅帥師圍衛
(左傳晉趙鞅圍衛報夷儀也初衛侯伐邯戰午於寒氏/城其西北而守之宵熸及晉圍衛午以徒七十人門於)
(衛西門殺人於門中曰請報寒氏之役涉佗曰夫子則/勇矣然我往必不敢啟門亦以徒七十人旦門焉歩左)
(右皆至而立如植日中不啟門乃退反役晉人討衛之/叛故曰由涉佗成何於是執涉佗以求成于衛衛人不)
(許晉人遂殺涉佗成何奔燕君子曰此之謂棄禮必不/鉤詩曰人而無禮胡不遄死涉佗亦遄矣哉襄陵許氏)
(曰使晉有以報齊則衛可無用兵而服也今圍衛而不/能服則徒足以堅齊之從而已矣家氏曰書圍不書伐)
(不與其伐也廬陵李氏曰以伯主而圍與國者惟宋襄/圍曹趙鞅圍衛而已晉自召陵以後凡用兵書侵以義)
(之不足以服人也此役書/圍以力之不足以服人也)
齊人來歸鄆讙龜隂田
(公羊傳齊人曷為來歸鄆讙龜隂田孔子行乎季孫三/月不違齊人為是來歸之程子曰齊服義而求歸之書)
(來歸史矢不書解在哀公八年杜氏曰三邑皆汶陽田/也泰山博縣北有龜山隂田在其北也任公冉曰桓三)
(年讙杜氏以為魯地濟北蛇丘縣有讙亭而汶水經濟/北至東平須昌入濟鄆即昭公時齊取以居公者至是)
(并以還魯二邑與/龜隂俱在汶水北)
　齊人前此嘗歸濟(子禮/反)西田矣後此嘗歸讙及闡矣
　而此獨書來歸何也曰歸者魯請而得之也曰來歸
　者齊人心服而歸之也(杜氏曰齊人服義而歸魯田/茅堂胡氏曰言來言歸者彼)
　(自來也不言來者請而得之耳汪氏曰自來曰來猶/來聘來朝之類齊人感夫子之義而歸侵田此綏之)
　(斯來之/效也)定公齊侯㑹于夾谷孔子攝相(息亮/反)事具左
　右司馬以從(才用/反)至于㑹所以禮相見(史記孔子世/家㑹于夾谷)
　(孔子攝相事曰臣聞有文事者必有武備有武事者/必有文備古者諸侯出疆必具官以從請具左右司)
　(馬以㑹遇/之禮相見)卻裔俘拒兵車之命而罷享禮之設于野
　由是齊侯歸三邑以謝過故揚子法言曰仲尼用於
　魯齊人章章歸其侵疆(揚子寡見篇仲尼用於魯齊/人章章歸其侵疆魯不用真)
　(儒故也如用真/儒無敵於天下)桓公以義責楚而楚人求盟夫子以
　禮責齊而齊人歸地皆書曰來序績也春秋夫子之
　筆削自序其績可乎聖人㑹人物於一身萬象異形
　而同體通古今於一息百王異世而同神於上皆安
　而無所避也於我皆真而無所忘(音/妄)也其曰天之將
　喪(息浪反/下同)斯文也後死者不得與(音/預)於斯文也天之
　未喪斯文也匡人其如予何是以天自處矣而亦何
　嫌之有(陳氏曰未有言來歸田者言來歸必自外至/如鄭來歸枋及齊來歸衛寶是也鄆讙龜隂)
　(田言來歸以是為齊人之願也濟西言取讙闌言取/鄆讙龜隂不言取以是為齊人之願則猶齊田也故)
　(以從外來常文與歸衛寶同齊彊於天下伐盟主合/諸侯于鄟陵矣於是願歸田則以孔子相夾谷之㑹)
　(也謂春秋之諸侯不足用為善者是不即人心之論/也故曰如有用我者期月而已可也髙氏曰孔子夾)
　(谷之事人可能也而使大國失守悔過効順所不可/能也此修誠之至崇德之素感于其人之天譬如干)
　(羽格有苗非任智者所能測也家氏曰取濟西取汶/陽書取不言歸以其仗大國而得歸故書曰取歸濟)
　(西歸讙及闡歸疆也言歸不言來歸以其請之而後/得非彼自以歸也惟鄆讙龜隂之歸書齊人來歸言)
　(齊人自以故疆來歸非假兵力智計而得之是之謂/自歸視其他歸疆有不得同也聖人道化所感彊暴)
　(為之革心有莫知其然而然者讀春秋至此可以信/聖人之道不為空言儒者之學果非無實也左氏所)
　(載兹無還之對陋矣○廬陵李氏曰孔子是年為大/司㓂十二年使仲由為季氏宰墮三都葢聖人以王)
　(道化齊而齊景服義以王道用魯而三家墮邑所謂/變齊變魯之幾畧見於此謝氏曰書來者非我求之)
　(於齊齊人至魯歸之德之悦服人心久矣參諸家當/以穀梁及史記謝過之説為正其左氏所載夫子請)
　(齊歸汶陽/之語失之)
叔孫州仇仲孫何忌帥師圍郈
(左傳初叔孫成子欲立武叔公若藐固諫曰不可成子/立之而卒公南使賊射之不能殺公南為馬正使公若)
(為郈宰武叔既定使郈馬正侯犯殺公若弗能其圉人/曰吾以劒過朝公若必曰誰之劍也吾稱子以告必觀)
(之吾偽固而授之末則可殺也使如之公若曰爾欲吳/王我乎遂殺公若侯犯以郈叛武叔懿子圍郈弗克杜)
(氏曰犯以不能副武叔之命故叛任/公輔曰東平無鹽縣東南有郈鄉)
秋叔孫州仇仲孫何忌帥師圍郈
(左傳秋二子及齊師復圍郈弗克叔孫謂郈工師駟赤/曰郈非唯叔孫氏之憂社稷之患也將若之何對曰臣)
(之業在楊水卒章之四言矣叔孫稽首駟赤謂侯犯曰/居齊魯之際而無事必不可矣子盍求事於齊以臨民)
(不然將叛侯犯從之齊使至駟赤與郈人為之宣言於郈/中曰侯犯將以郈易于齊齊人將遷郈民衆兇懼駟赤)
(謂侯犯曰衆言異矣子不如易於齊與其死也猶是郈/也而得紓焉何必此齊人欲以此偪魯必倍與子地且)
(盍多舍甲於子之門以備不虞侯犯曰諾乃多舍甲焉/侯犯請易於齊齊有司觀郈將至駟赤使周走呼曰齊)
(師至矣郈人大駭介侯犯之門甲以圍侯犯駟赤將射/之侯犯止之曰謀免我侯犯請行許之駟赤先如宿侯)
(犯殿每出一門郈人閉之及郭門止之曰子以叔孫氏/之甲出有司若誅之羣臣懼死駟赤曰叔孫氏之甲有)
(物吾未敢以出犯謂駟赤曰子止而與之數/駟赤止而納魯人侯犯奔齊齊人乃致郈)
　郈叔孫氏邑也侯犯以郈叛不書于策書圍郈則叛
　可知矣再書二卿帥師圍郈則彊亦可知矣天子失
　道征伐自諸侯出而後大夫彊諸侯失道征伐自大
　夫出而後家臣强其逆彌甚則其失彌速故自諸侯
　出十世希不失矣自大夫出五世希不失矣陪臣執
　國命三世希不失矣(朱子曰論語孔子曰天下有道/并祿去公室二章疑皆定公時)
　(語/)三家專魯為日已久至是家臣爭叛亦其理宜矣
　春秋制法本忠恕施諸已而不願亦勿施諸人故所
　惡(烏故反/下同)於上不以使下所惡於下不以事上二三
　子知傾公室以自張(如/字)而不知家𨽻之擬其後也凡
　此類皆據事直書深切著明矣(蜀杜氏曰大夫攻叛/邑自夏至秋再圍以)
　(兵春秋離其文而書之不待貶而貶著也朱子曰春/秋之初只是諸侯抗衡後來諸侯纔不奈何便被大)
　(夫專權及大夫稍没奈何又被陪臣擅命如唐之藩/鎮其初是節度抗衡後來牙將孔目官虞侯之屬皆)
　(殺了節度亦來握權夫子説禮樂征伐自天子出一/章極分曉汪氏曰魯以諸侯而僭天子三桓以大夫)
　(而專魯侯犯以家臣而叛叔孫皆上行而下效也叔/孫不知改過遷善退守臣職使家𨽻感化而帥重師)
　(以圍其邑又不能暴明其罪討而誅之乃使犯之僚/屬駟赤多方為詐諼之謀誘之出走是敎通國之又)
　(習為罔上之舉也失政刑矣諂詭欺誑誣偽不誠下/執此以叛其上上執此以危其下雖幸勝之其何以)
　(保有國/家乎)
宋樂大心出奔曹
(髙氏曰辭使非大譴而讒言乘之罪累上矣王氏曰宋/公信讒而刑罰無章固可罪矣然大心不能任象國之)
(難而進退無據且挾詐以避事豈/能自安乎故經亦直書以志其過)
宋公子地出奔陳
(左傳宋公子地嬖蘧富獵十一分其室而以其五與之/公子地有白馬四公嬖向魋魋欲之公取而朱其尾鬛)
(以與之地怒使其徒抶魋而奪之魋懼將走公閉門而/泣之目盡腫母弟辰曰子分室以與獵也而獨卑魋亦)
(有頗焉子為君禮不過出竟君必止子公子地出奔陳/公弗止王氏曰君雖不君臣不可以不臣若地者亦驕)
(伉矣故春秋以自奔為文○廬陵李氏曰經書公子地/宋公之弟辰左氏亦止稱公子地母弟辰是未嘗直指)
(未為景公弟也杜氏因辰有迋吾兄之説遂有指地為/景公之弟辰之兄若然則書法何以一則曰公子一則)
(曰弟乎縁三傳皆有母弟稱弟之文於是以公子地為/庶弟而先儒不主母弟稱弟之説則又難通矣且胡氏)
(亦曰宋公以嬖魋故而失二弟何耶故竊疑公子/地以輩行雖為景之弟而其實非同父之弟也)
冬齊侯衞侯鄭游速㑹于安甫
(張氏曰安甫齊地家氏曰前此齊與鄭衛盟鹹盟沙矣/今而三國復為此㑹無所憚於晉矣前此魯受命於晉)
(而以兵加衛今而盟夾谷棄晉不復顧矣然諸侯雖叛/晉而齊亦不能因諸侯之從而復伯也廬陵李氏曰謝)
(氏云㑹于安甫/以衛有晉難也)
叔孫州仇如齊
(左傳武叔聘于齊齊侯享之曰子叔孫若使郈在君之他/竟寡人何知焉屬與敝邑際故敢助君憂之對曰非寡)
(君之望也所以事君封疆社稷是以敢以家𨽻勤君之/執事夫不令之臣天下之所惡也君豈以為寡君賜杜)
(氏曰謝致郈也齊以致郈徳叔孫叔孫言義在討惡非/所以賜寡君髙氏曰夾谷之㑹歸我鄆讙龜隂田侯犯)
(以郈奔齊齊人又致郈/是以叔孫如齊謝焉)
宋公之弟辰暨仲佗石彄出奔陳
(左傳辰為之請弗聽辰曰是我迋吾兄也吾以國人出/君誰與處冬母弟辰暨仲佗石彄出奔陳杜氏曰暨與)
(也宋公寵向魋不聽辰請辰忿而將大臣出奔虛請自/忿稱弟示首惡也仲佗石彄皆為國卿不能匡君靖難)
(而為辰所率出奔/稱名亦罪之也)
　按左氏宋公子地有白馬四公以與桓魋(徒回/反)地怒
　抶(敇乙/反)魋奪之魋懼將走公泣之母弟辰曰子為君
　禮不過出境君必止子地出奔陳公弗止辰為(于偽/反)
　之請弗聽辰曰是我廷(求狂古况/二反欺也)吾兄也吾以國人
　出君誰與處書曰宋公之弟辰暨仲佗石彄出奔陳
　其弟云者罪宋公以嬖魋故以失二弟無親親之恩
　暨云者罪辰以兄故帥其大夫出奔無尊君之義(家/氏)
　(曰辰於君為同母弟而地則衆公子也景公以嬖臣/之故而奔其二弟辰以地故而自絶於君兄又率仲)
　(佗石彄與之偕行佗彄身為卿佐有世不事而與/辰俱奔兄不友弟不悌臣不忠此一書而並貶也)夫
　暨者不得已之詞又以見(音/現)仲佗石彄見脅(肸業/反)於
　辰不能自立無大臣之節也(孫氏曰佗彄為宋大臣/不能以道事君為辰彊)
　(牽而去故曰暨交譏之也○劉氏曰何休云辰言暨上/者明佗彄强與俱出非也若然辰罪為輕何故反序)
　(乎又何為入蕭書及乎公羊云暨猶暨暨也不得已/也未知謂已不得已乎謂他人不得已乎以吾觀之)
　(則暨使他人不得已是也暨之意彊也親也故曰暨/暨以暨暨之故人不得已從之此可知矣廬陵李氏)
　(曰暨字之義如公穀説則是辰為仲佗石彄所脅如/杜氏胡氏劉氏則是仲佗石彄為辰所脅以左氏事)
　(迹考之則胡劉之説得之但於暨字字義不通如公/穀説則與暨齊平字義稍合然又於事迹相左獨謝)
　(氏曰仲佗石彄首惡搆亂公子辰不能拒絶而從之/故書暨辰縁母弟之寵權勢隆盛以至二卿挾之以)
　(亂故書弟暨者彼為之首而我與之出及者我為之/主而彼從我入出奔書暨者以逆首歸仲佗石彄而)
　(罪之也入蕭書及者以逆首歸宋公之/弟辰而罪之也以主公榖疑得經意)
(壬敬王二/寅十一年)十有一年(晉定十三齊景四十九衛靈三十/六蔡昭二十鄭聲二曹陽三陳閔)
(三把僖七宋景十八秦惠二/楚昭十七吳闔廬十六年)
春宋公之弟辰及仲佗石彄公子地自陳入于蕭以叛
(穀梁傳宋公之弟辰未失其弟也及仲佗石彄公子地/以尊及卑也自陳陳有奉焉耳入于蕭以叛入者内弗)
(受也以者不以也叛直叛也○劉氏曰榖梁云辰未失/其弟也非也公子不去國而辰棄親出奔挾黨為亂謂)
(之未失其弟/何妄甚也)
夏四月
秋宋樂大心自曹入于蕭
(左傳宋公母弟辰暨仲佗石彄公子地入于蕭以叛秋/樂大心從之大為宋患寵向魋故也杜氏曰蕭宋邑)
　出奔陳則稱暨入于蕭以叛則稱及及非不得已之
　詞得已而不已者也夫事君者可貧可賤可殺而不
　可使為亂今不得已而輕于去國猶之可也得已不
　已而果於叛君則無首從(才用/反)之别(筆列/反)其罪一施
　之故不稱暨而稱及(劉氏曰暨非欲之也有不得已/為不得已非大臣也而况乎得)
　(已而不已者乎其出也謂之暨其入也謂之及及非/不得巳之言也得已而不已之説也事君者可貧可)
　(賤可殺而不可使為亂君親無將將而誅焉况據邑/以伐其君者乎其罪一施之何氏曰辰言及者後汲)
　(汲當/坐重)四卿在蕭以叛而大心自曹從之其叛可知矣
　故不書叛而書入于蕭(杜氏曰入蕭從叛人/叛可知故不書叛)入逆詞
　也書自陳自曹者結鄰國以入叛陳與曹之罪亦著
　矣(范氏曰自陳陳以力助廬陵季氏曰此條及字公/羊註得之胡氏説本劉氏詳其意葢以前暨字為)
　(辰不得已而脅二卿以出後及字為辰得已不已而/脅二卿以叛也然語意不明終若上暨字屬仲佗石)
　(彄下及字屬宋/辰為可疑耳)
冬及鄭平叔還如鄭涖盟
(左傳始叛晉也杜氏曰平六年侵鄭取匡之怨魯自僖/公以來出服於晉至今始叛還叔詣曽孫家氏曰自文)
(公之霸魯常事晉中間雖即楚即齊而不敢顯然與晉/絶去年及齊平今又及鄭平既背晉不得不樹黨以自)
(固焉耳臨川吳氏曰及鄭平者我欲之故鄭卿不來盟/而我卿往涖盟也陳氏曰書輸平以志諸侯之合書及)
(鄭平以志諸侯之散此春秋之所以始終也襄陵許氏/曰夫晉之為晉自若也定亦未有他惡而諸侯離心者)
(政在多門貨賄讒慝汨昏其間則無以令天下極於執/樂祁犂也廬陵李氏曰晉伯至此諸侯皆叛矣然魯叛)
(晉本始於平齊之時不於平齊言叛晉者葢春秋之/間魯於齊晉本兩事之也此條當與鄭輸平同看)
(癸敬王二/卯十二年)十有二年(晉定十四齊景五十衛靈三十七/蔡昭二十一鄭聲三曹陽四陳閔)
(四杞僖八宋景十九秦惠三/楚昭十八吳闔廬十七年)
春薛伯定卒
(汪氏曰在位十/三年子比嗣)
夏葬薛襄公
(髙氏曰春秋書薛卒者三/葬者不日不月史文畧也)
叔孫州仇帥師墮郈
(穀梁傳墮猶取也髙郵孫氏曰墮毁也是時三桓之/邑皆為城以自固故其家臣因之以叛於是墮毁之)
衞公孟彄帥師伐曹
(左傳夏衛公孟彄伐曹克郊還滑羅殿未出不退於列/其御曰殿而在列其為無勇乎羅曰與其素厲寧為無)
(勇杜氏曰彄孟縶子家氏曰此及十三年/再書衛彄伐曹者著中國之無盟主也)
季孫斯仲孫何忌帥師墮費
(左傳仲由為季氏宰將墮三都於是叔孫氏墮郈季氏/將墮費公山不狃叔孫輒帥費人以襲魯公與三子入)
(于季氏之宫登武子之臺費人攻之弗克入及公側仲/尼命申句須樂頎下伐之費人北國人追之敗諸姑蔑)
(二子奔齊遂墮費公羊傳曷為帥師墮郈帥師墮費孔/子行乎季孫三月不違曰家不藏甲邑無百雉之城於)
(是帥師墮郈帥師墮費雉者何五板而堵五堵而雉百/雉而城何氏曰書者善定公任大聖復古制强國勢也)
(又曰八尺曰板百雉凡二萬尺周/十里三十三步三尺公侯之制也)
　按左氏仲由為季氏宰將墮三都於是叔孫氏墮郈
　季氏將墮費公山不狃叔孫輒帥費人襲魯公與三
　子入季氏之宫登武子之臺費人攻之入及公側仲
　尼命申句(音/劬)須樂頎(音/祈)下伐之二子奔齊遂墮費禮
　曰制國不過千乘(繩證反/下同)都城不過百雉家富不過
　百乘以此坊(與防/同)民諸侯猶有叛者(見坊/記)故家不藏
　甲邑無百雉之城禮所當謹也郈費成者三家之邑
　政在大夫三卿越禮各固其城公室欲張而不得也
　三桓既微陪臣擅命憑倚其城數(色角/同)有叛者三家
　亦不能制也(常山劉氏曰三家不能制至屢圍而不/克帥師而後墮成强而不服公圍而不)
　(克有天下而不謹於禮/末流之患可勝言哉)而問於仲尼遂墮三都(何氏/曰郈)
　(費叔季所食邑二大夫宰吏數叛患之以問孔子孔/子曰陪臣執國命采長數叛者坐邑有城池之固家)
　(有甲兵之藏故也季/氏説其言而墮之)是謂以禮為國可以為之兆也
　推而行諸魯國而凖則地方五百里凡侵小而得者
　必有興滅國繼絶世之義諸侯大夫各謹於禮不以
　所惡(烏故反/下同)於上者使其下亦不以所惡於下者事
　其上上下交相順而王政行矣故曰苟有用我者期
　(音/朞)月而可三年有成(朱子曰墮邑之事孔子因其機/而為之若漸漸掃除得去其勢)
　(亦自削弱可復正也又曰他合下只説得季桓子透/桓子事事信之所以做得後來被公歛處父一説破)
　(了桓子便不信之髙氏曰墮邑而至於帥師是邑之/力足以抗也王氏曰墮郈以一卿墮費以二卿者費)
　(强於郈故也陳氏曰書叔孫墮郈季孫墮費以是為/二家之願也三家專魯出昭公矣於是願墮其都則)
　(以孔子之相魯也謂春秋之大夫不足用為善者是/不即人心之論也蘇氏曰此孔子之所以聖也孔子)
　(以羇旅之臣得政期月而能以治世之禮律衰世之/臣墮名都出藏甲而三桓不疑其害已此有不言而)
　(信不怒而威者矣夫孔子之聖見於行事至此為無/疑也張氏曰毁其所恃以為固者所以制陪臣抑私)
　(家而復强幹弱枝之勢也仲由之舉此議葢因南蒯/侯犯之叛而為三家忠謀使强臣不敢恃强以叛君)
　(陪臣不能負固以跋扈而上下皆順然南蒯侯犯皆/以叛為季孫叔孫之害故費郈皆墮獨公歛處父方)
　(恃强以敗陽虎而孟孫用之故成獨不服雖定公圍/之而卒弗克也聖人雖用於魯而季孫受女樂而違)
　(孔子孟孫惑於偽不知之説隂與公歛處父比成既/方命而聖人去魯豈非天哉永嘉吕氏曰三家之城)
　(其邑者將以自利也而家臣據邑以叛亦豈三家之/利哉南蒯叛侯犯叛公山不狃叛叛者相踵豈惟魯)
　(國惡之三家亦惡之矣孔子順天理而言之而適有/動乎三家之心故其墮郈墮費者三家之自墮也成)
　(邑不墮而至於圍則孟氏之不欲墮爾夫三家聞夫/子之言而墮其邑者是其天理之萌也孟氏聞處父)
　(之言而不肯墮者是其人欲之蔽也天理之萌不足/以勝其人欲之蔽然後不肯墮也使聖人得志以行)
　(乎魯國則將有不待兵革而自墮者如魯之不終用/孔子何胡氏以為圍成之後然後孔子攝相事理或)
　(然也廬陵李氏曰公羊於齊歸田之下曰孔子行乎/季孫三月不違於墮都之下又云然疏曰不違有二)
　(按家語定十年孔子自邑宰為司空十一年又從司/空為司㓂然則為司空之時能别五土之宜咸得其)
　(所為季孫所重是以三月不違齊人遂懼來歸四邑/矣及作司㓂之時攝行相事國無姦民七日誅少正)
　(卯政化大行季孫重之復不違三月於是有墮郈之/事又曰朱子曰史傳所載亦多可疑如魯國司徒司)
　(馬司空之官乃是三家世為之不知聖人如何做得/考之於傳如臧武仲為司冦公鉏出為公馬正想元)
　(别設官無其人則三家兼之也又曰孟子曰孔子於/季桓子見行可之仕孔子仕於定公而言桓子何也)
　(朱子曰孔子之相皆由桓子及桓子受女樂孔子便/行矣然孔子亦因其機而為之季氏是時自不奈陪)
　(臣何故假孔子之力以去之又吕氏曰聖人為政所/謂立之斯立綏之斯來動之斯和聖人作而萬物覩)
　(同此心者孰不懐同此氣者孰不感仲由以勇鋭兼/人之資感於氣最先者首為墮都之議夫叔季二人)
　(亦非仲由所能令葢聖人在上自有感動仲由特發/之耳汪氏曰史記家語云孔子言於定公而使季氏)
　(宰仲由墮三都公羊云孔子行乎季孫告季孫而墮/二邑左氏又云仲由為季氏宰將墮三都叔孫自墮)
　(郈季氏將墮費費人襲魯仲尼命伐之遂墮費竊疑/是時定公失政豈能命大夫墮邑葢孔子以禮制感)
　(化季孫且使子路為之宰而後墮之耳所紀雖不同/而以為聖人過化之功則一而已或謂叔季自墮其)
　(私邑於聖人無與然昭十三年南蒯以費叛前此十/年侯犯以郈叛曷不以此時墮之而必待聖人之用)
　(於魯而後/墮之耶)
秋大雩
冬十月癸亥公㑹齊侯盟于黄
(杜氏曰結叛晉也張氏曰黄齊地公羊作晉侯誤汪氏/曰隱六年盟于艾齊魯為盟之始也繼而有瓦屋參盟)
(于幽之同盟而齊霸遂成此盟于黄齊魯為/盟之終也固叛晉之交而晉不復能霸矣)
十有一月丙寅朔日有食之
公自至黄
十有二月公圍成公至自圍成
(左傳謂墮成公歛處父謂孟孫墮成齊人必至于北門/且成孟氏之保障也無成是無孟氏也子偽不知我將)
(不墮冬十二月公圍成弗克穀梁傳非國言圍圍成大/公也何以致危之也何危爾邊乎齊也范氏曰以公之)
(重而伐小邑則為恥深矣故大/公之事而言圍使若是國然)
　按左氏將墮成公歛處父謂孟孫曰墮成齊人必至
　於北門且成孟氏之保障無成是無孟氏也子偽不
　知我將不墮書公圍成强也(髙氏曰天子令行乎天/下諸侯令行乎一國故)
　(天子未嘗有伐諸侯者諸侯亦未嘗有伐其國之邑/者以其令之則從也天下無王而諸侯擅命故有王)
　(伐鄭之事陪臣擅國而權在私家故有公圍成之事/叔季既墮郈費矣將墮成而孟氏之臣不服公親圍)
　(之經書二子墮郈費而獨書公/圍成著公之弱不能墮成也)其致危之也(何氏曰/諸侯不)
　(親征叛邑公親圍成不能服不能以一國為家甚危/若從他國來故危録之襄陵許氏曰竟内不致致圍)
　(成者魯與之如列國矣杜氏曰國内而書至者/成强若列國興動大衆故出入皆告于廟也)仲由
　為季氏宰孔子為魯司㓂而不能墮成何也按是冬
　公圍成不克越明年孔子由大司冦攝相(息亮/反)事然
　後誅少正卯與(音/預)聞國政三月而商賈(音/古)信於市男
　女别於途及齊人饋女樂孔子遂行(史記孔子世家/定公十三年十)
　(二月公圍成不克十四年孔子由大司冦行攝相事/於是誅魯大夫亂政者少正卯與聞國政三月粥羔)
　(豚弗飾賈男女行者别於塗道不拾遺齊人聞而懼/於是選女子好者八十人皆衣文衣舞康樂以遺魯)
　(君怠於政/孔子遂行)然則圍成之時仲尼雖用事未能專得魯
　國之政也而辯言亂政如少正卯等必肆疑沮(在吕/反)
　於其間矣成雖未墮無與為比(毗至/反)亦不能為患(蘇氏/曰雖)
　(其不從不/能為患)使聖人得志行乎魯國以及朞月則不待
　兵革而自墮矣(陳氏曰成孟孫之邑公行不越竟不/書至至圍成危之也初作三軍也三)
　(分公室而各有其一季氏盡征之叔孫氏臣其子弟/孟氏取其半焉三家之强孟氏為猶有君也莫難於)
　(墮郈費成墮易耳而公自將圍成弗克是不足與有/為也齊人歸女樂三日不朝故孔子以微罪行也可)
　(堂吳氏曰叔孫武叔毁聖人者也孟懿子學於聖人/者也夫子用於魯而叔孫首墮郈孟氏乃不肯墮成)
　(則聖人之道能行於其所難者未為喜而不得行於/其所易者為可惜耳五峯胡氏曰孔子為魯司冦墮)
　(三都及成不墮三家之慮變矣故經文不言三家直/書公江陵陸氏曰聖人之化既行成雖未墮於魯何)
　(有遲之朞年公歛陽情見勢屈墮之易耳定公何乃/狃於速克躬駕以攻之輕於一出無功而返此一役)
　(也吾知其未訪於仲尼抑季路亦未必在此行也廬/陵李氏曰按朱子語録三家孟氏最弱季氏最强强)
　(者墮之而弱者反不可墮者强者不覺而弱者覺之/故也或問墮三都事費郈已墮而成不可墮是不用)
　(夫子至於此否曰既不用却何故圍成當時夫子行/乎季孫三月不違則費郈之墮出於不意及公歛處)
　(父不肯墮成次第喚醒了叔季二家便做這事不成/及齊人以女樂歸之遂行不然當别有處置也且費)
　(郈之叛薦為叔季之害故叔季自欲墮之公歛在成/方有功於孟氏則孟氏之不肯墮宜矣今按如公榖)
　(説則圍成非孔子意如朱子説則圍成之舉孔子未/必不知之也夫負固弗服雖舜禹文王有所不免如)
　(三苗逆命有崇弗降始皆伐之至班師修德而自格/圍之不克亦何損於聖人觀圍而不再伐安知非班)
　(師之意但仲尼不終用於魯故聖人之化不遂行而/公室之威徒褻耳至胡氏所引史記明年孔子由大)
　(司冦攝相事至十四年然後行則恐未必然故胡氏/宏曰夫聖人所以大過人者無他焉如天之生物隨)
　(其分限為委吏則必㑹計當為乘田則必蓄養蕃為/宰而親民則制為養生送死之節為司空而正封域)
　(則溝合昭公之墓為司冦而治姦亂則誅少正卯而/墮三都及成不墮三家慮變矣故經文不言三家直)
　(書曰公聖人色斯舉矣安有明年由大司㓂攝相之/事所以必知其無者考按經文明年無更敗起廢之)
　(事而築囿大蒐絶與墮都之意不侔故也此説似得/其實故魯世家亦以攝相誅少正卯與聞國政歸女)
　(樂孔子行等皆為十二年事也髙氏曰春秋書公行/凡一百七十六而書至者八十有二皆危之也隱公)
　(當春秋之始天下之亂未甚故雖有㑹盟侵伐未嘗/致也至桓二年及戎盟于唐十六年㑹諸侯伐鄭始)
　(於此致焉葢桓公弑君自立敢外交于戎又助簒伐/鄭踰年始還故危之也莊僖㑹盟最數而無致者時)
　(齊桓外攘荆楚内安諸夏屢合諸侯不以兵車故魯/君之出無他虞也唯牡丘之盟過三時淮之㑹踰年)
　(故致爾成襄之間齊楚爭伯諸侯日尋干戈故盟㑹/侵伐鮮不至焉及㑹于蕭魚之後楚雖稍息然中國)
　(皆大夫專政魯亦有三桓之患至有敢逐其君而自/廢置者故終春秋之世公出罕有不致者此雖伐邑)
　(亦致焉可謂危亂之世矣○汪氏曰穀梁云圍成大/公也夫屈千乘之尊而親圍國中之一邑其小弱甚)
　(矣乃反以為大之乎又云何危爾邊乎齊也是時㑹/夾谷盟黄齊魯交好不足危也其危之者定公沮辱)
　(於陪臣以得/返為幸耳)
(甲敬王二/辰十三年)十有三年(晉定十五齊景五十一衛靈三十/八蔡昭二十二鄭聲四曹陽五陳)
(閔五杞僖九宋景二十秦惠/四楚昭十九吳闔廬十八)
春齊侯衛侯次于垂葭
(左傳春齊侯衛侯次于垂葭實郥氏使師伐晉將濟河/諸大夫皆曰不可邴意兹曰可鋭師伐河内傳必數日)
(而後及絳絳不三月不能出河則我既濟水矣乃伐河/内齊侯皆歛諸大夫之軒唯邴意兹乘軒齊侯欲與衛)
(侯乘與之晏而駕乘廣載甲焉使告曰晉師至矣齊侯/曰此君之駕也寡人請攝乃介而與之乘驅之或告曰)
(無晉師乃止杜氏曰二君將使師伐晉次垂葭以為援/垂葭一名郹氏髙平鉅野縣西南有郥亭髙氏曰書次)
(垂葭與九年/次五氏同)
夏築蛇淵囿
(杜氏曰書不時也汪氏曰昭九年郎囿之築雖當水星/昏正農隙之時且書于築以示戒况盛夏耘耔農事方)
(殷而役民以興苑囿不待貶絶而罪著矣昔叔孫昭子/曰無囿猶可無民可乎于以見魯之無民益甚也襄陵)
(許氏曰魯政不修而非時勤民築囿奉已而已志不及/國也夫圍成不克歸而力此何振之有髙氏曰魯國之)
(囿一而已成築鹿囿昭築郎囿定築蛇淵囿何囿之多/也廬陵李氏曰此正與受女樂事相類定公君臣安知)
(不自以為齊人已服彊都已墮國家閒/暇可以般樂乎此决非孔子為政時)
大蒐于比蒲
(髙氏曰囿所以養禽獸待畋獵也築囿蛇淵今乃蒐于/比蒲則囿何為哉魯既叛晉而三桓日懼人之圖已故)
(數蒐/焉)
衞公孟彄帥師伐曹
(髙氏曰衛比伐曹曹不叛晉故也靈公志存/在軍旅之事而不知以禮為國故亟戰如此)
秋晉趙鞅入于晉陽以叛
(左傳晉趙鞅謂邯鄲午曰歸我衛貢五百家吾舍諸晉/陽午許諾歸告其父兄父兄皆曰不可衛是以為邯鄲)
(而寘諸晉陽絶衛之道也不如侵齊而謀之乃如之而/歸之于晉陽趙孟怒召午而囚諸晉陽使其從者説劍)
(而入涉賔不可乃使告邯鄲人曰吾私有討於午也二/三子唯所欲立遂殺午趙稷涉賔以邯鄲叛夏六月上)
(軍司馬籍秦圍邯鄲邯鄲午荀寅之甥也荀寅范吉射/之姻也而相與睦故不與圍邯鄲將作亂董安于聞之)
(告趙孟曰先備諸趙孟曰晉國有命始禍者死為後可/也安于曰與其害於民寧我獨死請以我説趙孟不可)
(秋七月范氏中行氏伐趙氏之宫趙鞅奔晉陽晉人圍/之榖梁傳以者不以者也叛直叛也汪氏曰晉陽即太)
(原别/名)
　按左氏趙鞅謂邯(音/寒)鄲(音/丹)午曰(午鞅/同族)歸我衛貢五百
　家吾舍(如字/置也)諸晉陽午許諾歸告其父兄皆不可趙
　孟怒遂殺午圍邯鄲午荀寅之甥荀寅士吉射(食亦/反)
　之姻也而相與睦遂伐趙氏鞅奔晉陽晉人圍之趙
　鞅之入拒范中行(戸郎/反)也而直書曰叛何也(劉氏曰/范氏中)
　(行氏伐趙氏之宫趙鞅奔晉陽然則鞅不叛也范/中行逼之耳經何以言叛春秋原情定罪固如此)人
　臣專土與君為市則是簒弑之階堅冰之戒豈無以
　有已之義乎(孔子家語無以有已為人/子者無以惡已為人臣者)後世大臣有
　困於讒間(去/聲)遷延居外不敢釋兵卒以憂死者(唐書/李光)
　(弼傳相州北邙之敗魚朝恩羞其策謬深忌光弼切/骨而程元振尤疾之二人用事日謀有以中傷者吐)
　(蕃冦京師詔入援光弼畏禍遷延不敢/行其在徐州擁兵不朝憂恨成疾而卒)亦未明人臣
　之義故爾故直書入于晉陽以叛入者不順之辭叛
　者不赦之罪(髙氏曰據土背君曰叛鞅入晉陽以拒/范中行而不知投䑕忌器之義故聖人)
　(直名曰叛以著其不由君命專土興兵之罪陳氏曰/鞅非始禍曷為皆以叛書之春秋之季家有藏甲都)
　(邑皆百雉之城矣鞅必奔晉陽/寅吉射必奔朝歌則是皆叛也)
冬晉荀寅士吉射入于朝歌以叛
(左傳范臯夷無寵於范吉射而欲為亂於范氏梁嬰父/嬖於知文子文子欲以為卿韓簡子與中行文子相惡)
(魏襄子亦與范昭子相惡故五子謀將逐荀寅而以梁/嬰父代之逐范吉射而以范臯夷代之荀躒言於晉侯)
(曰君命大臣始禍者死載書在河今三臣始禍而獨逐/鞅刑已不鈞矣請皆逐之冬十一月荀躒韓不信魏曼)
(多奉公以伐范氏中行氏弗克二子將伐公齊髙彊曰/三折肱知為良醫唯伐君為不可民弗與也我以伐君)
(在此矣三家未睦可盡克也克之君將誰與若先伐君/是使睦也弗聽遂伐公國人助公二子敗從而伐之丁)
(未荀寅士吉射奔朝歌杜氏曰朝歌屬汲郡汪/氏曰朝歌衛之舊都衛徙楚丘朝歌後入晉)
　按左氏知(音/智)文韓簡魏襄子與荀寅范吉射相惡將
　逐荀范言於晉侯曰君命大臣始禍者死載書在河
　今三臣始禍而獨逐鞅刑不均矣請皆逐之遂奉公
　以伐二子二子敗奔朝歌晉主夏盟威服天下及大
　夫專政賄賂公行内外離析示威平丘而齊叛辭請
　召陵而蔡叛盟于沙鹹而鄭叛次于五氏而衛叛涖
　于鄭㑹于夾谷歃于黄而魯叛諸侯叛于外大夫叛
　于内故奔于晉陽而趙鞅叛入于朝歌而荀寅與士
　吉射叛以晉國之大天下莫强焉邦分崩而不能守
　也春秋於晉事或畧而不序(汪氏曰文十五年十七/年盟㑹于扈不序諸侯)
　(襄十六年盟溴/梁不序大夫)或賤而稱人(汪氏曰文九年救鄭鄭/四年納捷菑十七年伐)
　(宋宣元年伐鄭二年侵鄭十年伐鄭十六年滅甲氏/成十六年執季孫襄十六年執莒邾子十八年執石)
　(買十九年執邾子二十六年執甯喜三十年㑹澶淵/昭十三年執意如二十三年執叔孫定元年執仲幾)
　(六年執樂祁哀四年/執戎蠻皆貶稱人)或書侵以陋之(汪氏曰定四年/書侵楚八年書)
　(侵鄭/侵衛)責亦備矣至是三卿内叛直書于策見(音現下/見諸同)
　其效也故臧哀伯曰國家之敗由官邪也官之失德
　寵賂章也晉卿始禍縁衛貢也樂祁見執獻楊楯(食/允)
　(反/)也蔡侯從吳荀寅貨也昭公弗納范鞅賂也而晉
　室自是不復(扶又/反)能主盟矣故為國以義不以利春
　秋之大法在焉見諸行事亦可謂深切著明矣(王氏/曰鞅)
　(入晉陽私邑也寅吉射入朝歌公邑也三人之罪若/有等差俱書曰叛者臣之邑君所賜也據其私邑則)
　(專禄以周旋矣趙鞅貪憤專戮其罪宜逐寅吉射以/午之故興兵首禍則又為無君故三臣之奔春秋俱)
　(以叛書之家氏曰人臣不忌其君未有不終於為亂/者也晉大夫不忌其君為日久矣衛孫林父逐君晉)
　(大夫從而羽翼之魯季孫意如逐君晉大夫又從而/羽翼之羽翼他國之亂臣者皆有欲為亂之心也而)
　(其君冥然無所悟一聽其所為及是而三卿俱叛夫/豈一朝一夕之故哉廬陵李氏曰晉六卿三荀氏荀)
　(寅中行氏也荀躒知氏也士氏即范氏也韓氏魏氏/趙氏荀士二家自此亡知氏春秋後亡故止韓趙魏)
　(三家/分晉)
晉趙鞅歸于晉
(左傳韓魏以趙氏為請十二月辛未趙鞅入于絳盟于/公宫公羊傳此叛也其言歸何以地正國也其以地正)
(國奈何晉趙鞅取晉陽之甲以逐荀寅與士吉射荀寅/與士吉射者曷為者也君側之惡人也此逐君側之惡)
(人曷為以叛言之無君命也穀梁傳此叛也其以歸言/之何也貴其以地反也貴其以地反則是大利也非大)
(利也許悔過也許悔過則何以言叛也以地正/國也以地正國則何以言叛其入無君命也)
　按左氏荀范奔朝歌韓魏以趙氏為請鞅入于絳盟
　于公宫然則書歸者易(以豉反/下同)詞也韓魏為(于偽/反)之
　請晉侯許之復而寅與吉射去國出奔則無有難之
　者故其歸為易矣三子之叛其罪一也鞅以有援(於/春)
　(反/)故得復寅吉射以無助故終叛春秋書鞅歸于晉
　非與之也以罪晉侯縱失有罪無政刑耳叛逆人臣
　之大惡始禍晉國之載書既不能致辟(音/闢)於鞅奉行
　天討以警亂臣又亢(苦浪/反)不衷徇韓魏之請而許之
　復無政刑矣其能國乎(陳氏曰欒盈魚石猶書入至/鞅而後書歸則晉無人之辭)
　(也叛臣至於書歸則佚賊不足録矣此韓趙魏分晉/之本也永嘉陳氏曰亂臣以叛出而其歸也無異於)
　(善復以是為晉國之無政刑也家氏曰春秋先書鞅/叛繼書鞅歸言已叛之人非所得歸而歸也非謂鞅)
　(無罪而歸/於晉也)先儒或謂言歸者以地正國也鞅取晉陽
　之甲以逐君側之惡人則其説誤矣以地正國而可
　是人主可得而脅(肸業/反)人臣擅興無罪以兵諫者真
　愛其君也使後世賊臣稱兵向闕以誅君側為名而
　實欲脅君取國者(後漢書董卓傳卓將兵詣京師上/書曰中常侍張讓等竊倖承寵濁)
　(亂四海臣聞昔趙鞅興晉陽之甲以逐君側之/惡今臣輒鳴鍾鼓如雒陽請取讓等以清姦穢)則此
　説啓之也大失春秋之意矣(汪氏曰春秋書趙盾弑/君而又書趙盾侵陳書)
　(趙鞅叛而又書趙鞅歸皆所以責晉君之不討罪也/朱子於通鑑綱目書漢梁冀弑帝帝即位益封梁冀)
　(萬三千戸唐李輔國殺皇后以李輔國為司空兼中/書令皆以譏天子之無政刑此得春秋書鞅叛與歸)
　(之意矣○趙氏曰公羊云以地正國據禮臣無專土/藏兵之義本乃欲以私邑之彊而正國朝是末大而)
　(本小也又云興晉陽之甲以逐君側惡人無君命故/書叛若無君命則是君與范中行同心也君與之同)
　(心而輒興兵伐之是逆亂也但以君宥而召之故書/歸耳穀梁云貴其以地反也豈有身歸而地不歸乎)
　(此至鄙近矣髙氏曰三子既出晉侯自謂趙鞅保其/邑以違荀范之難實非叛故許之歸先儒以歸為善)
　(辭遂謂鞅有叛迹而無叛心春秋先正其罪以厲臣/節此許其歸以廣君恩是不然脱使鞅初入晉陽本)
　(拒荀范而非有叛君之心然人臣無君命輒據土興/兵此豈可赦乎况衛孫林父亦書歸何善之有廬陵)
　(李氏曰按以地正國之説出公穀大傷教故不敢取/胡氏已辨之矣要之此條歸字之義陳氏説得好而)
　(胡氏亦曰使趙鞅以無罪歸國晉之國法不行於叛/逆之人矣前書叛後書歸罪其赦逆臣也説亦好當)
　(與曹伯歸自京師書法同看又曰書大夫歸者九餘/皆書自惟趙鞅不言自季子書來元咺書復特筆也)
薛弑其君比
(汪氏曰比弑/惠公夷立)
　稱國以弑者當國大臣之罪也孫復以為舉國之衆
　皆可誅非矣三晉有國半天下若皆可誅刀鋸不亦
　濫乎頴川常秩曰(汪氏曰秩字夷甫/宋嘉祐熈寧間人)孫復之於春秋
　動輒有罪葢商鞅之法耳棄灰於道者有誅步過六
　尺者有罰(説苑新序孫卿曰衛鞅内刻刀鋸之刑外/深鈇鉞之誅步過六尺者有罰棄灰於道)
　(者被/刑)其不即人心逺矣王回以是尚秩此善議復者
　(家氏曰泰山孫氏言舉國之人皆可誅此求經之過/也儒者辨理未詳立論失中將如秦漢之用法一人)
　(為非流毒一州一道者非獨法家之罪亦學者用意/刻深有以濟其為惡不可不謹也○廬陵李氏曰春)
　(秋稱國以弑者四莒弑庻其晉弑州蒲吳弑僚薛/弑比也啖子曰稱國以弑自大臣也胡氏本此)
　附録(左傳初衛公叔文子朝而請享靈公退見史鰌/而告之史鰌曰子必禍矣子富而君貪罪其及)
　(子乎文子曰然吾不先告子是吾罪也君既許我矣/其若之何史鰌曰無害子臣可以免富而能臣必免)
　(於難上下同之戌也驕其亡乎富而不驕者鮮吾唯/子之見驕而不亡者未之有也戌必與焉及文子卒)
　(衛侯始惡於公叔戌以其富也公叔戌又/將去夫人之黨夫人愬之曰戌將為亂)
(乙敬王二/巳十四年)十有四年(晉定十六齊景五十二衛靈三十/九蔡昭二十三鄭聲五曹陽六陳)
(閔六杞僖十宋景二十一秦惠/五楚昭二十吳闔廬十九卒)
春衛公叔戌來奔衛趙陽出奔宋
(左傳春衛侯逐公叔戌與/其黨故趙陽奔宋戌來奔)
　公叔戌將去南子之黨夫人愬曰戍將為亂故公叔
　來奔趙陽北宫結皆戍黨也故亦出奔而靈公無道
　不能正家以喪其大臣之罪著矣戌又以富見惡於
　衛侯夫富者怨之府也使戌積而能散以財發身不
　為貪人之所怨於以保其爵位倘庶幾乎(家氏曰衛/靈不君南)
　(子不婦比而為惡亦既稔矣公叔戌以宗國之老起/而正之乃戍之所得為而非戌之所能為也人臣欲)
　(正其君者必先自正其身其身既正而後可以格君/心之非而措之於善今戌也怙富而驕素無國中之)
　(譽乃欲以正君自任事不克而速禍宜也春/秋書三大夫之奔所以著衛亂之所從始)
　附録(左傳梁嬰父惡董安于謂知文子曰不殺安于/使終為政於趙氏趙氏必得晉國盍以其先發)
　(難也討于趙氏文子使告於趙孟曰范中行氏雖信/為亂安于則發之是安于與謀亂也晉國有命始禍)
　(者死二子既伏其罪矣敢以告趙孟患之安于曰我/死而晉國寧趙氏定將焉用生人誰不死吾死莫矣)
　(乃縊而死趙孟尸諸市而告於知氏曰主命戮罪人/安于既伏其罪矣敢以告知伯從趙孟盟而後趙氏)
　(定祀安/于于廟)
二月辛巳楚公子結陳公孫佗人帥師滅頓以頓子牂
歸
(左傳頓子牂欲事晉背楚而絶陳好二月楚滅頓何氏/曰不别以歸何國者明楚陳以滅人為重頓子以不死)
(位為重髙氏曰陳佗人專兵以助夷狄滅諸侯之國又/執其國君歸縱或歸于楚其罪等耳家氏曰楚為中國)
(患百有餘年至是始戢諸侯無從楚者而陳之從之不/替頓本楚之與國嘗與夏盟召陵之㑹頓子在焉去逆)
(而効順正也陳以盛徳之後當夷楚既衰猶比而從之/滅國是畧無人心矣春秋書楚結陳佗人連兵滅頓誅)
(楚而罪陳也薛氏曰陳不思輔車之勢助彊大而滅鄰/國不思將自斃也危哉啖氏曰凡書滅又書以歸及名)
(者罪重於奔者也既責其不/死位又責其無興復之志也)
夏衛北宫結來奔
(左傳公叔戌之故也髙氏曰衛靈沈耳于閨/以奔其世臣又及其所與是以其國聽之也)
五月於越敗吳于檇李吳子光卒
(左傳吳伐越越子句踐禦之陳于檇李句踐患吳之整/也使死士再禽焉不動使罪人三行屬劍於頸而辭曰)
(二君有治臣奸旗鼔不敏於君之行前不敢逃刑敢歸/死遂自剄也師屬之目越子因而伐之大敗之靈姑浮)
(以戈擊闔廬闔廬傷將指取其屨還卒於陘去檇李七/里夫差使人立於庭苟出入必謂已曰夫差而忘越王)
(之殺而父乎則對曰唯不敢忘三年乃/報越杜氏曰吳郡嘉興縣南醉李城)
　按左氏吳伐越句(古侯/反)踐禦之患其整也使罪人三
　行(戸郎/反)屬(章欲反/下同)劒于頸吳師屬目因伐之闔閭傷
　而卒書敗者詐戰也定公五年於越入吳至是敗吳
　于檇李㑹黄池之歲越又入吳悉書于史以其告也
　哀之元年吳子敗越棲句踐於㑹稽(古兮/反)之上豈獨
　不告而史策不書疑仲尼削之也吳子光卒夫差使
　人立於庭苟出入必謂已曰而忘越王之殺而父乎
　則對曰唯不敢忘三年乃報越然則夫椒之戰復父
　讎也非報怨也春秋削而不書以為常事也其旨微
　矣(襄陵許氏曰書檇李之敗用見光玩兵滅身以為/殘民伐國之戒家氏曰書於越卑之也吳雖用夷)
　(禮而太伯之後且有攘楚之功春秋於柏舉之戰國/嘗褒之矣越乃襲吳而入之吳不能竟攘楚之功者)
　(越議其後也是故始書越至入吳而書於越賤其援/楚也或曰柏舉之戰吳同爵也今其敗而以國書何)
　(歟曰勝而驕驕而敗敗/而遂亡是故外之耳)
公㑹齊侯衛侯于牽
(齊魯為㑹止此左傳晉人圍朝歌公㑹齊侯衛侯于脾/上梁之間謀救范中行氏析成鮒小王桃甲率狄師以)
(襲晉戰于絳中不克而還士鮒奔周小王桃甲入於朝/歌杜氏曰魏郡黎陽縣東北有牽城廬陵李氏曰謝氏)
(云是時衛有公叔戌之難牽/之㑹著齊不能恤衛難也)
公至自㑹
(張氏曰齊景公欲求霸誅晉之亂臣以正其國可也當/是時孔子已去魯故㑹齊衛合謀救范中行氏三國之)
(君同為㑹而助不衷/故致公以危之也)
秋齊侯宋公㑹于洮
(左傳范氏故也杜氏曰洮曹地襄陵許氏曰齊宋魯衛/崇奬亂逆謀動干戈大義亡矣家氏曰自齊景圖伯衛)
(鄭魯既與之同盟宋猶未忍絶晉至是始及齊為此㑹/葢始從於齊也傳謂牽洮二㑹皆謀救范中行若爾四)
(國相率而預於亂也春秋初年諸侯連興助亂及桓公/之霸明分義以示天下此風頓革今齊景欲復祖業而)
(率三國之君往助叛人彼三國之君㝠然與之俱而不/知黨叛輔逆之為不可世道至是一變春秋降為戰國)
(景公亦有責焉聯書二㑹皆貶也廬陵李氏曰謝氏云/是時宋有公子辰之難洮之㑹著齊不能清宋難也葢)
(時宋衛方多事而宋辰之患為尤/宋豈能舍其國而謀救范氏哉)
天王使石尚來歸賑
(周魯之交止此書天王止此公羊傳石尚者何天子之/士也脤者何俎實也腥曰脤熟曰膰穀梁傳脤者何也)
(俎實也祭肉也生曰脤熟曰膰其辭石尚士也何以知/其士也天子之大夫不名石尚欲書春秋諫曰久矣周)
(之不行禮於魯也請行脤貴復正也汪氏曰石尚天子/之士石氏尚名脤祭社之肉盛以脤器以賜同姓諸侯)
(親兄弟之國與之共福茅堂胡氏曰祭肉曰賑禮諸侯/朝天子助祭於宗廟然後受俎實時魯不助祭而歸脤)
(非禮也劉氏曰受脤禮也歸脤非禮也髙氏曰周自王/季子來聘之後王命不復加於諸侯矣今敬王有事於)
(社魯未嘗有敵愾之功而天王特使石尚忽為此舉雖/天子損禮之甚而聖人於周拳拳如此葢曰天子之在)
(惟祭與號而已汪氏曰成肅公受脤于社是助祭而受/俎實也襄王使宰孔賜齊侯胙是齊桓有奬王之功而)
(加以殊禮也今定公受國意如即位十有四年既不朝/王又不遣使往聘而千里賜宜社之肉非縁助祭於京)
(師曾是以為禮乎春秋之初宰咺歸賵於仲子寵妾媵/而瀆三綱春秋之終石尚歸脤於定公輕宗社而褻五)
(禮葢夫婦為三綱之本祭祀為五禮之首故書以示貶/焉然歸賵為禮之變故咺以冡宰而稱名歸脤乃禮之)
(常故石尚以天子之士而書名氏直書而義自見也苟/以石尚為貶則劉夏以官師而書名氏葢非貶矣廬陵)
(李氏曰王使自宣十年王季子之後至此始見葢晉伯/已衰中國無統而孔子相魯之餘魯勢稍振故王室借)
(此以親望國亦一王伯消長之幾㑹也奈何孔子以為/膰肉不至而行則魯之禮又蕩盡歸脤之意何足以感)
(諷魯哉故以常禮言之古者諸侯入朝朝則各以其職/來祭故天子祭宗廟有與諸侯共福之禮與之同其事)
(必與之同其樂也周衰諸侯職貢不修祀事不相久矣/廟中之賜諸侯何與於此哉敬王乃以脤肉親魯而歸)
(失禮之大者也然以時事言之則典禮廢壞之餘猶能/舉而行之諸侯苟知尊事是王室可以有為之秋惜乎)
(魯之不能奉順此意也春秋書此亦有感矣又曰周禮/行人歸脤以交諸侯之福謝氏曰王受神福頼諸侯所)
(致則神福王宜與諸侯共之故天子分俎實不曰賜而/謂之歸○劉氏曰穀梁云石尚欲書春秋謂行脤於魯)
(不知石尚欲書孔子之春秋乎魯國之春秋乎若孔子/之春秋是時未作石尚安得書如魯國之春秋王人至)
(則書之何/足為榮耶)
衞世子蒯瞶出奔宋
(左傳衛侯為夫人南子召宋朝㑹于洮太子蒯瞶獻盂/于齊過宋野野人歌之曰既定爾婁豬盍歸吾艾豭太)
(子羞之謂戲陽速曰從我而朝少君少君見我我顧乃/殺之速曰諾乃朝夫人夫人見太子太子三顧速不進)
(夫人見其色啼而走曰蒯瞶將殺余公執其手以登臺/太子奔宋盡逐其黨故公孟彄出奔鄭自鄭奔齊太子)
(告人曰戲陽速禍余戲陽速告人曰太子則禍余太子/無道使余殺其母余不許將戕於余若殺夫人將以余)
(説余是故許而弗為以紓余死/諺曰民保於信吾以信義也)
　世子國本也以寵南子故不能保世子而使之去國
　以欲殺南子故不能安其身至於出奔是輕宗廟社
　稷之所付託而恣行矣春秋兩著其罪故特書世子
　其義不繫於與蒯瞶之世其國也而靈公無道不能
　正家以危其國本至使父子相殘毁滅天理之所由
　著矣(徐氏曰父子天倫無相去之義今太子以小小/無道衛侯惡而逐之又無殺已之意太子懟而)
　(去之一則譏衛侯之無恩一則甚太子之不孝胡氏/曰書衛世子奔宋則以罪靈公也書趙鞅納衛世子)
　(蒯瞶于戚則以罪蒯瞶也書齊國夏衛石曼姑帥師/圍戚則以罪輒也○張氏曰臨江劉氏曰左傳殺蒯)
　(瞶事曰蒯瞶欲殺夫人予謂蒯聵雖不善謀安有此/事哉且殺夫人蒯聵獨得全乎彼所羞者以夫人名)
　(惡也如殺其母為惡愈大反不知可羞乎葢蒯聵聞/野人之歌其心慙焉則以謂夫人夫人惡其斥已之)
　(淫則啼而走言太子將殺余以誣之靈公惑於南子/所言必聽從故外則召宋朝内則逐公叔戌趙陽彼)
　(不恥召宋朝固亦不難逐蒯聵矣此其真也不當如/左氏所記及蒯聵出乃奔宋使真有其事者宋南子)
　(家也蒯聵負殺南子之名又走入其家敢乎哉常山/劉氏曰蒯聵出奔春秋不去其世子者衛侯之罪也)
　(南子之惡亦已甚矣其欲去世子之意亦已明矣如/哀姜亂魯驪姬亂晉若此比者不鮮矣而靈公聽南)
　(子之譖謂蒯聵欲弑其母不能為辨明以致其出奔/豈非靈公之罪乎自古讒婦之誣其子多矣考二劉)
　(之言足以知左氏所記乃南子之讒言而非當時之/實録也汪氏曰二劉張氏之説固善然皆泥於書世)
　(子之義故疑左氏之説然楚商臣蔡般弑君而書世/子豈亦與之乎竊考蒯聵忘父之喪而致他人使之)
　(讒忘子之親至迫以兵而必奪之位其於人倫天理/泯滅幾盡則其恥南子之淫行而欲殺之固有是事)
　(朱子集註於論語二章皆以蒯聵欲殺母得罪於父/則左傳未可盡廢也詳觀經文書趙鞅帥師納衛世)
　(子于戚不曰世子復歸而書納則蒯聵有罪明矣何/休乃云子雖見逐無去父之義舍其大而論其細何)
　(居廬陵李氏曰此條公穀亦無殺母之事張氏取二/劉之説極得事情謝氏亦曰驪姬害晉南子害衛其)
　(情一也然則申生蒯聵之賢否雖異而/晉獻衛靈之聽讒則同故皆書世子)
衛公孟彄出奔鄭
(髙氏曰比年志公孟帥師此衛國用事之卿靈公疑其/為蒯聵之黨而逐之屢書大夫之奔著靈公之無道也)
宋公之弟辰自蕭來奔
(髙氏曰宋公不能容一弟既使為奔亡之臣又使為叛/逆之臣奔而入叛叛而復奔三書宋公之弟皆以罪宋)
(公也王氏曰鄭莊公之弟段出奔共則書鄭伯克段而/不言弟所以責鄭莊志殺其弟無親親之恩也宋辰出)
(奔屢書弟者又以責宋景之寵嬖臣而乖兄弟之義也/其不曰宋公逐辰者辰勢窮力屈而卒於奔亡非宋公)
(之能逐/之也)
大蒐于比蒲
(書蒐止此何氏曰書大蒐譏亟也大蒐之禮五年一為/若數于此則書而譏亟若緩於此則書而譏罕張氏曰)
(蒐而邾子來㑹則公親蒐矣而不書公以軍政不屬公/而專於三家則季叔孟孫氏之所為也髙郵孫氏曰春)
(秋田狩之事公行者必書公公觀魚于棠公狩于郎隱/桓之時政猶自公出也自昭之蒐紅政在三桓蒐田之)
(禮雖公自行皆曰大蒐而不曰公焉所以見公之不得/為政而大夫專國也汪氏曰哀三年三卿並將伐邾兵)
(權仍在三家且不念邾子㑹公來朝奔喪之勤而取漷/沂之田則公不得與兵政可知矣番陽萬氏曰夫蒐天)
(子之禮也三家始也僭諸侯之禮以為蒐終/也僭天子之禮而為大蒐是尚忍言之哉)
邾子來㑹公
(杜氏曰㑹公于比蒲來而不用朝禮故曰㑹何氏曰書/者非邾子㑹人于都如入人都當修朝禮言公不受于)
(廟髙氏曰比蒲之蒐三家之事故特言㑹公以别之此/與莊二十三年蕭叔朝公同葢未嘗期約因來朝而偶)
(與公為㑹爾薛氏曰大蒐天子所以㑹諸侯也僭蒐而/諸侯來㑹毋乃太逼乎陳氏曰㑹公于比蒲也自舍中)
(軍公不與兵政者四十年矣於是在比蒲則以季孫斯/叔孫州仇之墮費郈也故曰政逮於大夫四世矣故夫)
(三桓之子孫微矣汪氏曰文十三年衛侯㑹公于沓鄭/伯㑹公于棐皆書地此不書地則知來㑹于比蒲無疑)
(也廬陵李氏曰公及齊遇穀而蕭叔朝公/大蒐于比蒲而邾子來㑹公皆非其所也)
城莒父及霄
(杜氏曰公叛晉助范氏故懼而城二邑家氏曰譏勞民/城諸防城諸鄆同例廬陵李氏曰謝氏曰方墮費郈又)
(城莒霄苟不擇忠良適足為叛人之資而已○家氏曰/是歳無冬闕文耳何休云是年孔子以大司冦攝相事)
(齊人饋女樂令聖人去不書冬者貶也此牽合之説夫/聖人豈以去位之故而削冬不紀乎汪氏曰蒐比蒲城)
(莒父及霄其事葢皆/在冬但脱冬一字耳)
　附録(左傳冬十二月晉人敗范中行氏之師於路/獲籍秦髙疆又敗鄭師及范氏之師于百泉)
(丙敬王二/牛十五年)十有五年(晉定十七齊景五十三衛靈四十/蔡昭二十四鄭聲六曹陽七陳閔)
(七杞僖十一宋景二十一秦惠/六楚昭二十一吳夫差元年)
春王正月邾子來朝
(邾朝止此左傳邾隱公來朝子貢觀焉邾子執五髙其/容仰公受玉卑其容俯子貢曰以禮觀之二君者皆有)
(死亡焉夫禮死生存亡之體也將左右周旋進退俯仰/於是乎取之朝祀喪戎於是乎觀之今正月相朝而皆)
(不度心已亡矣嘉事不體何以能久髙仰驕也卑俯替/也驕近亂替近疾君為主其先亡乎汪氏曰邾子以去)
(年來㑹為未成禮故復來朝未/幾奔魯之喪其卑屈亦甚矣)
鼷䑕食郊牛牛死改卜牛
(公羊傳曷為不言其所食慢也穀梁傳不敬莫大焉何/氏曰徧食其身災不敬也范氏曰不言所食食非一處)
(以至死趙氏曰常怪鼷䑕食郊牛致死上元二年因避/地旅於㑹稽時牛災小䑕噬牛纔傷皮膚無有不死者)
二月辛丑楚子滅胡以胡子豹歸
(左傳吳之入楚也胡子盡俘楚邑之近胡者楚既定胡/子豹又不事楚曰存亡有命事楚何為多取費焉二月)
(楚滅/胡)
　按左氏吳之入楚(定/四)胡子盡俘楚邑之近胡者楚既
　定又不事楚曰存亡有命事楚何為為是楚滅之夫
　滅人之國其罪大矣然胡子豹乘楚之約盡俘其邑
　之近胡者所謂國必自滅而後人滅之非滅之者獨
　有罪也國君造命不可委命者既以為有命而又貪
　生忍辱不死于社稷則是不知命矣書以歸罪豹之
　不能死位而與歸也故楚子書爵而胡子豹名(家氏/曰召)
　(陵之㑹頓胡之君皆在曰以侵楚也是後楚有吳患/不能報去年滅頓今年滅胡所以報召陵之怨葢不)
　(能報之於中國而吞噬/小國以快其宿憾也)
夏五月辛亥郊
(公羊傳曷為以夏五月郊三卜之運也髙氏曰魯郊當/在孟春今以改卜牛在滌三月故至五月乃郊汪氏曰)
(不書卜郊徐彦疏云言郊則知卜吉可知未正月改卜/牛若在滌三月則當以四月郊今郊於五月葢卜以四)
(月郊而不吉又卜五月必龜從而後郊也故但書改卜/牛不書卜郊經於卜郊不從則書之以譏瀆卜卜而從)
(則但書郊之過時以譏其慢耳嘗考史記云定公十四/年魯郊不致膰俎于大夫今春秋不書十四年郊則郊)
(之不見於經者多矣惟因其失禮之中又失禮者則書/以示貶而因見魯郊之僭也廬陵李氏曰此以牛死改)
(卜而致失時也郊説/詳見僖三十一年)
壬申公薨于髙寢
(左傳夏五月壬申公薨仲尼曰賜不幸言而中是使賜/多言者也穀梁傳髙寢非正也杜氏曰髙寢宫名不於)
(路寢失其所襄陵許氏曰内卒凡十一公得正而薨者/惟莊宣成廬陵李氏曰定公在位十有五年當其初立)
(受國於季孫意如而不能正其罪其異於桓宣者無幾/矣故春秋於元年即不書正月以示正始之義而於意)
(如之卒特書日以著定公尊奬亂臣之惡其辭嚴矣然/當其初年陪臣執命國事分崩固無足言但陽虎既奔)
(之後三桓亦微孔子為政綱紀麤立正當可以有為之/時然竟不能使夫子得遂行其道則魯何頼哉李氏曰)
(㑹于夾谷而致侵田之歸行乎季孫而有墮都之謀雖/僅能明禮義之教雉門兩觀之作而僭禮莫之改寶玉)
(大弓之竊而分器莫之保惛於女樂政歸彊家此定公/有聖人而不能用也其言得之矣至其末年㑹牽洮城)
(莒父城霄無非助亂勞/民之舉魯之益弱宜哉)
鄭罕達帥師伐宋
(左傳鄭罕達敗宋師于老丘杜氏曰老丘宋地宋公子/地奔鄭鄭人為之伐宋欲取地以處之襄陵許氏曰宋)
(大國也至於景公而鄭能困之則桓魋之為也無競維/人豈不信哉王氏曰鄭納宋叛人已可罪矣又伐大國)
(以居叛人此不待貶黜而罪惡見廬陵李氏曰自罕達/伐宋之後有哀七年皇瑗之侵九年雍丘之取其秋宋)
(公伐鄭十年夏宋人伐鄭十二年宋向巢伐鄭卒至十/三年罕達取于于嵒之師而後已焉二國之搆怨如此)
(正與隱公初年公/子馮之事相類)
齊侯衞侯次于渠蒢
(左傳齊侯衛侯次于蘧拏謀救宋也杜氏曰不果救故書/次襄陵許氏曰齊衛新與宋鄭同盟叛晉故為宋出請)
(為鄭次止其不言救為其不誠於救也王氏曰伐而後/次其次為善次而後伐其次為譏救而次亦譏也然書)
(次書救則譏其怠於救患書次不書救則譏無名妄動/而非救也齊衛五氏之次傳云伐夷儀垂葭之次傳云)
(伐河内皆遣兵伐晉而二君次正為之援此云救宋而/復不成救是則書齊衛之三次皆貶爾楚蔡次厥貉而)
(後有伐䴢之事齊衛次五氏垂葭渠蒢而明年有伐晉/之事皆謀為不善也比事以觀而義自見矣○廬陵李)
(氏曰五氏垂葭之次皆為伐晉此次疑亦為謀晉而自/故明年有伐晉之舉鄭於此從齊方堅不應齊救宋以)
(仇鄭許氏説雖/善恐非事實)
邾子來奔喪
(諸侯始奔喪公羊傳其言來奔喪何奔喪非禮也榖梁/傳喪急故以奔言之茅堂胡氏曰諸侯為天王服斬衰)
(崩則奔喪而㑹其葬若諸侯或同盟或同位或外姻告/終易代弔賻贈襚固不可緩而奔其喪則非禮也直書)
(于策失自明矣常山劉氏曰當周之衰天子崩葬諸侯/皆無奔喪㑹葬之事而邾滕反行於彊大國非禮明矣)
秋七月壬申姒氏卒
(左傳不稱夫人不赴且不祔也公羊傳姒氏者何哀公/之母也何以不稱夫人哀未君也榖梁傳姒氏卒妾辭)
(也哀公之母也啖氏曰自成風之後妾母皆僭用夫人/禮故亦書薨書夫人著其非禮也哀公母定姒卒時子)
(未踰年雖行喪禮不可加於母故書卒子既未成君故/不稱夫人也茅堂胡氏曰姒氏不稱夫人為正名孟子)
(不稱夫人為隱惡姒氏定公妾也公羊據魯失禮言之/爾論春秋之法哀雖已君豈得稱夫人乎來賵仲子㑹)
(葬成風深貶天王而名冡宰則知哀雖已君亦不得稱/夫人矣陳氏曰自成風訖于宣襄子苟為君則其母為)
(夫人書葬定姒則是哀公以夫人葬其母猶宣襄也則/何以卒不稱夫人葬不稱小君徒以喪在殯不及尊其)
(母焉耳○汪氏曰成風敬嬴齊歸尚以妾母稱夫人小/君豈以定公正夫人而反不稱夫人小君乎葢僖宣昭)
(即位久遂尊妾母為夫人哀初立未踰年故仍其本號/也劉氏曰左氏不稱夫人之説非也安有夫人薨而不)
(書夫人者乎凡夫人始卒則史書之書之固云夫人矣/不待赴祔而書其夫人也姒氏要為妾母哀未成君故)
(亦未敢謂其/母夫人爾)
八月庚辰朔日有食之
九月滕子來㑹葬
(杜氏曰諸侯㑹葬非禮也范氏曰邾滕魯之與國近則/來奔喪逺則來㑹葬同之王者書非禮薛氏曰魯至弱)
(也而二君為非禮之㑹况彊大乎家氏曰周衰小國以/事王者之禮事大國魯君嘗奔齊晉之喪㑹楚之葬春)
(秋不書諱之也邾滕二君來奔喪㑹葬/而皆書者非嘉其來志其禮之僭也)
丁巳葬我君定公雨不克葬戊午日下昃乃克葬
(左傳葬定公雨不克葬事禮也穀梁傳葬既有日不為/雨止禮也雨不克葬喪不以制也乃急辭也不足乎日)
(之辭也茅堂胡氏曰葬速則不懐踰則僭雨經月不止/者有矣及期而遇將止以俟之是僭也孫氏曰雨不克)
(葬譏不能葬也髙氏曰雨不克葬無備之甚也葬敬嬴/言日中而克葬此言日下昃乃克葬日中則裕於日昃)
(矣君子之於親不忍一日離也故葬日虞所以寧親也/日下昃則失虞之時矣○趙氏曰榖梁云乃急辭也按)
(此緩稱乃不得云急詳/經意譏臣子緩慢耳)
辛巳葬定姒
(左傳葬定姒不稱小君不成喪也公羊傳定姒/何以書葬未踰年之君也有子則廟廟則書葬)
　公羊曰有子則廟廟則書葬曾子問並有喪則如之
　何子曰葬先輕而後重其奠也其虞也先重而後輕
　(禮記曾子問篇注同時有父母或祖父母之喪葬則/先母而後父奠則先父而後母葬是奪情之事故先)
　(輕奠是奉養之事故先重虞祭亦奠之類也○劉氏/曰左氏云不稱小君不成喪也非也若姒氏實夫人)
　(固當書夫人姒氏薨已而曰葬定姒不稱小君明不/成喪以責臣子可也今曰姒氏卒非夫人也何足以)
　(見不成喪乎欲責不成喪而不稱夫人適足貶小君/之尊而不足見臣子之罪也廬陵李氏曰諸家皆以)
　(為哀未踰年故止書卒書葬而不書夫人不書薨不/書小君此皆因諸僭禮而為之辭其實子雖踰年成)
　(君亦不可備夫人之禮也其備之者非禮/之常耳故胡氏取公羊而削未踰年之説)
冬城漆
(左傳書不時告也余氏曰前年冬城莒父及霄此年秋/葬定公又葬定姒冬城漆其勞民也甚矣張氏曰城漆)
(謀伐邾也定公之喪邾子來奔事魯謹矣哀公初立不/務善鄰而以土地之故勞民力啟民怨二年取其田七)
(年俘其君卒使吳人乘間以伐其國齊人問罪而取讙/闡利未得而害隨之謀國如此其不終也宜哉○汪氏)
(曰左氏云書不時告夫他國有事或過時而告於魯豈/有魯國城邑過時而告于廟可以揜其罪乎此非人情)
(也/)
　春秋大全卷三十五
欽定四庫全書
　春秋大全卷三十六
　　　　　　　　　　　　明　胡廣等　撰
　　哀公上
　公名蔣定公子母定姒四歲即位在位二十七年其
　十四年春春秋絶筆諡法折仁短恭曰哀
周　敬王四十一年孔子卒魯哀公十九年敬王崩子
　　元王立此據左傳載敬王崩故也按諸本敬王崩
　　皆不同或作哀十七年十八年或作哀二十年未
　　詳孰正
鄭　聲公二十一年孔子卒
齊　魯哀公五年景公卒安孺子荼立是年弑悼公陽
　　生立哀公十年悼公弑子簡公壬立哀十四年田
　　常弑簡公立其弟驁為平公而相之專其國權齊
　　自是為田氏矣
宋　景公三十八年孔子卒
晉　晉霸衰微魯哀公十三年㑹吳黄池吳始稱霸定
　　三十三年孔子卒
衛　魯哀公二年靈公卒孫出公輒立是年六月晉納
　　衛太子蒯聵于戚父子爭國哀十五年父蒯聵入
　　是為莊公輒出奔哀十七年莊公出立公孫般師
　　十二月齊伐衛立公子起執般師以歸哀十八年
　　衛逐起衛侯輒復入
蔡　魯哀公四年昭公弑子成公立成公十二年孔子
　　卒
曹　魯哀公八年宋滅曹
滕　魯哀公四年頃公卒隱公虞母立哀十一年隱公卒
陳　魯哀公十六年楚滅陳弑閔公
把　魯哀公八年僖公卒子閔公維丘立
薛　魯哀公十年惠公卒
莒　郊公
邾　魯哀公七年魯入邾執邾子益哀公八年歸吳又
　　討邾子囚諸樓臺栫之以棘使諸大夫奉子革以
　　為政哀十年邾子益來奔
許　魯哀公十三年元公卒
小邾　詳見昭公元年
楚　魯哀公六年昭王卒子惠王章立哀十六年楚白
　　公勝殺令尹子西攻惠王葉公攻白公白公自殺
　　惠王復國哀十八年惠王卒
秦　魯哀公三年惠公卒悼公立魯哀公十八年悼公
　　卒子厲共公立
吳　魯哀公元年入越棲越㑹稽越行成哀十年吳誅
　　伍員哀十四年㑹晉黄池越入吳哀二十年越圍
　　吳哀二十二年越滅吳
越　魯哀公元年吳入越棲于㑹稽以行成用大夫種
　　范蠡為政哀十四年入吳哀二十年圍吳哀二十
　　一年始來聘魯哀二十二年滅吳乃以兵北渡淮
　　與齊晉諸侯㑹於徐州周元王使人賜句踐胙命
　　為伯當是時越兵横行於江淮東諸侯畢賀號稱
　　霸王
(丁敬王二/未十六年)元年(晉定十八年齊景五十四年衛靈四十/一年蔡昭二十五年鄭聲七年曹陽八)
(年陳閔八年杞僖十二年宋景二十三年/秦惠七年楚昭二十二年吳夫差二年)
春王正月公即位
楚子陳侯隨侯許男圍蔡
(左傳春楚子圍蔡報柏舉也里而栽廣丈髙倍夫屯晝/夜九日如子西之素蔡人男女以辨使疆于江汝之間)
(而還蔡於是乎請遷于吳杜氏曰隨國義陽隨縣隨世/服於楚不通中國吳之入楚昭王奔隨隨人免之卒復)
(楚國楚人德之列於諸侯故見經定六年鄭滅許此復/見者葢楚封之汪氏曰楚復封許春秋不與楚之得封)
(故但以自復為文亦猶蔡平陳/惠之封於楚而以自歸為文也)
　按左氏曰報栢舉也蔡人男女以辨(杜氏曰男女各/别係纍而出降)
　使疆于江汝之間(杜氏曰楚欲使蔡徙國於江水之/北汝水之南求田以自安蔡聼命)
　(故楚/師還)夫男女以辨則是降(户丘反/下同)也疆于江汝則遷
　其國也而獨書圍蔡何也蔡嘗以吳師入郢昭王奔
　隨壞(音/怪)宗廟徙陳器(鄭氏曰陳器樂縣/也禮諸侯軒縣)撻平王之墓
　矣至是楚國復(扶又/反)寧帥師圍蔡降其衆遷其國而
　春秋書之畧者見(音/現)蔡宜得報而楚子復讐之事可
　恕也(王氏曰是年吳敗越于夫椒/春秋亦削而不書猶是意也)聖人本無怨而怨
　出於不怨(汪氏曰謂聖人本心無怨因其事之當怨/而怨之非有心於怨猶不怨也語意與程)
　(子所言舜之誅四凶也可怒在彼已何預焉畧相似/非若莊子云出怒不怒則怒出於不怒乃異端之説)
　(也/)故議讐之輕重有至於不與共戴天者今楚人禍
　及宗廟辱逮父母若包羞忍恥而不能一洒之則不
　可以有立而天理滅矣故特書圍蔡而稱爵恕楚之
　罪詞也(襄陵許氏曰蔡侯怒楚不思務本修德以俟/時而輕謀兵革以得志於大國是益禍也故)
　(蔡昭之志愧於句踐矣廬陵李氏曰楚蔡之交兵止/於此○家氏曰入郢者吳也撻平王之墓者亦吳也)
　(楚不能報之於强吳而乘中國無霸摟二三小國以/釋憾於蔡謂之復讐而讐卒不能復也前年滅頓去)
　(年滅胡今又以兵加蔡其志在於蠶食小國以為利/春秋奚取哉王氏曰楚昭圍蔡未足以為善文定以)
　(宋髙宗不復金國之讐故拳拳以復讐/為説此朱子所謂以義理穿鑿者也)
　附録(左傳吳王夫差敗越于夫椒報檇李也遂入越/越子以甲楯五千保于㑹稽使大夫種因吳太)
　(宰嚭以行成吳子將許之伍員曰不可臣聞之樹德/莫如滋去疾莫如盡昔有過澆殺斟灌以伐斟鄩滅)
　(夏后相后緡方娠逃出自竇歸于有仍生少康焉為/仍牧正惎澆能戒之澆使椒求之逃奔有虞為之庖)
　(正以除其害虞思於是妻之以二姚邑諸綸有田一/成有衆一旅能布其德而兆其謀以收夏衆撫其官)
　(職使女艾諜澆使季杼誘豷遂滅過戈復禹之績祀/夏配天不失舊物今吳不如過而越大於少康或將)
　(豐之不亦難乎句踐能親而務施施不失人親不棄/勞與我同壤而世為仇讐於是乎克而弗取將又存)
　(之違天而長冦讐後雖悔之不可食已姬之衰也日/可俟也介在蠻夷而長冦讐以是求伯必不行矣弗)
　(聽退而告人曰越十年生聚而十年教訓二十年之/外吳其為沼乎三月越及吳平吳入越不書吳不告)
　(慶越不/告敗也)
鼷鼠食郊牛改卜牛夏四月辛巳郊
(穀梁傳此該郊之變而道之也於變之中又有言焉鼷/鼠食郊牛角改卜牛志不敬也郊牛日展斛角而知傷)
(展道盡矣郊自正月至于三月郊之時也夏四月郊不/時也五月郊不時也夏之始可以承春以秋之末承春)
(之始葢不可矣九月用郊用者不宜用者也郊三卜禮/也四卜非禮也五卜强也卜免牲者吉則免之不吉則)
(否牛傷不言傷之者傷自牛作也故其辭緩全曰牲傷/曰牛未牲曰牛其牛一也其所以為牛者異有變而不)
(郊故卜免牛也已牛矣其尚卜免之何也禮與其亡也/寧有嘗置之上帝矣故卜而後免之不敢專也卜之不)
(吉則如之何不免安置之繫而待六月上甲始庀牲然/後左右之子之所言者牲之變也而曰我一該郊之變)
(而道之何也我以六月上甲始庀牲十月上甲始繫牲/十一月十二月牲雖有變不道也待正月然後言牲)
(之變此乃所以該郊郊享道也貴其時大其禮其養牲/雖小不備可也子不志三月卜郊何也郊自正月至于)
(三月郊之時也我以十二月下辛卜正月上辛如不從/則以正月下辛卜二月上辛如不從則以二月下辛卜)
(三月上辛如不/從則不郊矣)
　鼷鼠食郊牛改卜牛志不敬也夏四月郊書不時也
　四卜非禮五卜强(其丈/反)也全曰牲傷曰牛已牛矣其
　尚卜免之何也嘗置之上帝矣故卜而後免之不敢
　專也(范氏曰嘗置之滌宫名之為/上帝牲矣故不敢擅免也)昔者周公郊祀后
　稷以配天(按孝/經)此成王亮隂之時位冡宰攝國政行
　天子之事也魯何以得郊成王追念周公有大勲勞
　於天下而欲尊魯故賜以重祭得郊禘大雩然則可
　乎孔子曰魯之郊禘非禮也周公其衰矣欲尊魯而
　賜以人臣不得用之禮樂豈所以康周公也哉(祭統/康周)
　(公故以賜魯注/康猶褒大也)天子祭天地諸侯祭社稷大夫祭五
　祀庶人祭先祖(見王/制)此定理也今魯得郊以為常事
　春秋欲削而不書則無以見(音/現)其失禮盡書之乎則有
　不勝(音/升)書者故聖人因其失禮之中又有失焉者則
　書于策所謂由性命而發言也(本邵/子)聖人奚容心哉
　因事而書以誌其失為後世戒其垂訓之義大矣(髙/氏)
　(曰魯不當郊故天示變以警之而改卜牛是違天也/雖改卜牛猶非郊時况公斬然在衰絰之中輒行天)
　(子之禮以見上帝可乎汪氏曰定公之薨未及小祥/而僭行天子之郊禮釋凶服而從吉則為不孝於親)
　(矧郊之祭也喪者不敢哭凶服不敢入國門今在喪/而蕆事則為不敬於天一舉而犯三不韙焉春秋書)
　(郊之失禮未有甚於此者也宣三年匡王未葬而不/郊猶三望雖曰廢郊其罪與哀公等爾○廬陵李氏)
　(曰春秋書郊止此故榖梁於/此備言之其義有得有失)
　附録(左傳夏四月齊侯衛侯救邯鄲圍五鹿○吳之/入楚也使召陳懷公懷公朝國人而問焉曰欲)
　(與楚者右欲與吳者左陳人從田無田從黨逢滑當/公而進曰臣聞國之興也以福其亡也以禍今吳未)
　(有福楚未有禍楚未可棄吳未可從而晉盟主也若/以晉辭吳若何公曰國勝君亡非禍而何對曰國之)
　(有是多矣何必不復小國猶復况大國乎臣聞國之/興也視民如傷是其福也其亡也以民為土芥是其)
　(禍也楚雖無德亦不艾殺其民吳日敝於兵暴骨如/莽而未見德焉天其或者正訓楚也禍之適吳其何)
　(日之有陳侯從之及夫差克越乃修/先君之怨秋八月吳侵陳修舊怨也)
秋齊侯衛侯伐晉
(左傳秋齊侯衛侯㑹于乾侯救范氏也師及齊師衛孔/圉鮮虞人伐晉取棘蒲廬陵許氏曰晉為霸主而諸侯)
(至於合從以伐之春秋特書以著中國之無霸也楚得/專封王道盡矣晉受衆伐霸綂亡矣王道既盡霸綂復)
(亡春秋之變至是而窮矣髙氏曰五氏垂葭之役聖人/書次以存晉晉至是益衰聖人不復以盟主厚待之矣)
(以傳考之魯及鮮虞之師在焉春秋以齊衛首晉故没/魯而畧鮮虞也葢晉自召陵之役不能得楚而蔡昭公)
(以吳子勝於是齊衛鄭背之已而我睦齊鄭宋人効之/俱叛晉者也文公之業掃地盡矣至乎黄池之㑹吳人)
(爭長雖欲為成景悼厲之世且不可得矣悲夫汪氏曰/前此齊衛五氏之次伐夷儀垂葭之次伐河内葢皆遣)
(偏師伐晉而二君次止為之援春秋皆不書伐非諱之/也二君實未嘗親帥師以攻晉但頓兵次止以觀其可)
(攻與否故皆書次以著其無名妄動之罪今此並書齊/侯衛侯而以伐晉為文者著霸統之絶而受諸侯之兵)
(且誅齊衛之黨叛臣而陵霸國也夫范中行晉之卿也/卿叛而不能制豈足為諸侯盟主乎無惑乎齊衛之同)
(伐矣然天下之惡一也不命之臣實人人之所同惡今/乃棄君助臣不亦傎乎書曰齊侯衛侯伐晉交貶之也)
(自是晉不復能有為又十二年吳人主㑹于黄池而春/秋終矣陳氏曰伐夷儀不書書次五氏伐河内不書書)
(次垂葭公㑹齊衛于牽帥狄師襲晉戰于絳中猶不書/也諸夏之無霸春秋誠有不忍書也必於是而後書春)
(秋葢將終焉是故春秋之初諸侯無王者齊鄭宋魯衛/為之也春秋之季諸侯無伯者亦齊鄭宋魯衛為之也)
(廬陵李氏曰自晉文興伯以來除秦晉之爭外與國伐/晉者止三文元年衛人伐晉襄二十四年齊侯伐衛遂)
(伐晉雖一時諸侯之玩伯然春秋於衛書人於齊書遂/尚未絶晉也至是而直書二國伐晉晉無異於列國矣)
(故此條陳氏許氏得之○啖氏曰左氏云師/及齊衛鮮虞人伐晉按經不言魯師故不取)
　附録(左傳吳師在陳楚大夫皆懼曰闔廬惟能用其/民以敗我於柏舉今聞其嗣又甚焉將若之何)
　(子西曰二三子恤不相睦無患吳矣昔闔廬食不二/味居不重席室不崇壇器不彤鏤宫室不觀舟車不)
　(飾衣服財用擇不取費在國天有災厲親巡其孤寡/而共其乏困在軍熟食者分而後敢食其所嘗者卒)
　(乘與焉勤恤其民而與之勞逸是以民不罷勞死不/知曠吾先大夫子常易之所以敗我也今聞夫差次)
　(有臺榭陂池焉宿有妃嬙嬪御焉一日之行所欲必/成玩好必從珍異是聚觀樂是務視民如讐而用之)
　(日新夫先自敗/也已安能敗我)
冬仲孫何忌帥師伐邾
(髙氏曰觀定公之末邾之事魯至矣去歲邾子來奔喪/今逾年而遽伐之葢魯人謀邾利取其田不復知有禮)
(義也薛氏曰邾所厚者君也/何忌魯之强臣所以伐之也)
　附録(左傳冬十一月/晉趙鞅伐朝歌)
(戊敬王二/申十七年)二年(晉定十九齊景五十五衛靈四十二卒/蔡昭三十八鄭聲八曹陽九陳閔九杞)
(僖十二宋景二十四秦惠/八楚昭二十三吳夫差三)
春王二月季孫斯叔孫州仇仲孫何忌帥師伐邾取漷
東田及沂西田癸巳叔孫州仇仲孫何忌及邾子盟于
句繹
(書盟止此左傳伐邾將伐絞邾人愛其土故賂以漷沂/之田而受盟榖梁傳取漷東田漷東未盡也及沂西田)
(沂西未盡也三人伐而二人盟何也各盟其所得也何/氏曰漷沂皆水名再出大夫名氏者季孫不與盟杜氏)
(曰句繹/邾地)
　曷為列書三卿哀公得國不張公室三卿並將(去/聲)魯
　衆悉行伐國取地以盟其君而已不與(音/預)焉適越之
　罪兆矣定公之薨邾子來奔喪事魯恭矣而不免於
　見伐徒自辱焉不知以禮為國之故也邾在邦域之
　中不加矜恤而諸卿相繼伐之既取其田而又强(其/丈)
　(反/)與之盟不知以義睦鄰之故也故詳書以著其罪
　(髙氏曰定公之薨邾子來奔喪非能行禮也知三家/者欲并其地故事魯不敢不恭然卒不免故元年伐)
　(邾至是三卿同伐而取漷沂之田入春秋未有伐國/取田者也師氏曰前此嘗取邾田自漷水矣今又取)
　(其漷東之田猶以為未足故又取沂西之田則其貪/欲無厭必至于盡取而後已可知也以區區之邾國)
　(而魯兩納其叛人之邑三取其田時無王霸强陵弱/之亂至于如此家氏曰俱書三卿帥師著三家覆出)
　(為惡擅兵權為已之私有其主不得而制也書取/漷東田及沂西田著魯人之逐利而不知止也)三
　人伐則曷為二人盟盟者各盟其所得也(范氏曰季/孫不得田)
　(故不/與盟)莫强乎季孫何獨無得季氏四分公室有其二
　昭公伐意如叔孫氏救意如而昭公孫(音/遜)陽虎囚桓
　子孟孫氏救桓子而陽虎奔今得邾田葢季氏以歸
　二家而不取也(王氏箋義曰邾近魯魯屢伐之邾人/愬於晉晉人來討今晉不能主盟諸)
　(侯皆叛故邾子懼比來會來朝來奔喪魯人猶以為/憾三卿帥師伐之取其賂田而復盟以要之三子皆)
　(書不舉重者政不自公出罪三子也汪氏曰内臣並/使始於文十八年公子遂叔孫得臣之如齊而未嘗)
　(並將也内臣並將始于成二年季孫行父臧孫許叔/孫僑如公孫嬰齊之戰鞌而未嘗並㑹也内臣並㑹)
　(始于襄十四年季孫宿叔老之㑹吳而未嘗並盟也/今此三卿並將以伐國取地二卿又並盟他國之君)
　(是魯之諸卿與列國諸侯無異大夫之强僭極於此/時矣前此昭十一年仲孫貜嘗盟邾子而非魯志也)
　(定三年何忌盟拔雖魯之志而一卿獨盟之耳今三/卿以兵攻之奪取其地而二卿又脅之以盟陵弱之)
　(暴豈不太甚乎盟蔑與句繹為春秋書盟之始終於/此可以考世變矣陳氏曰自是内外盟皆不書不足)
　(書也是故七年鄫衍盟吳不書八年萊門盟吳不書/甚者十二年㑹于鄖雖三國盟亦不書廬陵李氏曰)
　(謝氏曰邾子來㑹來朝來奔喪猶不免難以魯之所/欲者邾之土地也書取罪其不義也書漷東沂西田)
　(邾之分地也書及罪/其無厭也此説好)
夏四月丙子衛侯元卒
(左傳初衛侯遊於郊子南僕公曰余無子將立汝不對/他日又謂之對曰郢不足以辱社稷君其改圖君夫人)
(在堂三揖在下君命祗辱夏衛靈公卒夫人曰命公子/郢為太子君命也對曰郢異於他子且君没於吾手若)
(有之郢必聞之且亡/人之子輒在乃立輒)
滕子來朝
(滕朝止此諸侯來朝亦止此汪氏曰哀公新立故滕頃/公來朝自襄六年成公朝魯三十一年㑹葬定十五年)
(頃公再㑹葬至是復朝不朝之中七十有三年矣諸國/之朝滕把曹邾居多杞之朝七而止於成十八年曹之)
(朝五而止於襄二十一年小邾之朝亦五而止於昭十/七年邾之朝七而止於定十五年滕之朝五始於隱十)
(一年而止於是年滕與魯皆侯國而自/隱至哀栖栖於兩觀之間葢微弱甚矣)
晉趙鞅帥師納衛世子蒯聵于戚
(左傳六月乙酉晉趙鞅納衛太子於戚宵迷陽虎曰右/河而南必至焉使太子絻八人衰絰偽自衛逆者告於)
(門哭而入遂居之公羊傳戚者何衛之邑也曷為不言/入於衛父有子子不得有父也穀梁傳納者内弗受也)
(帥師而後納者有伐也何用弗受也以輒不受也以輒/不受父之命受之王父也信父而辭王父則是不尊王)
(父也其弗受以尊王父也何氏曰明父得/有子而廢之子不得有父所有故奪其國)
　世子不言納位其所固有國其所宜君謂之儲副則
　無所事乎納矣凡公子出奔復而得國者其順且易
　(以䜴/反)則曰歸有奉焉則曰自其難也則曰入(汪氏曰/鄭世子)
　(忽以順而書歸鄭突曹示以易亦書歸楚/公子比書自晉齊小白莒去疾書入是也)不稱納矣
　况世子哉今趙鞅帥師以蒯聵復國而書納者見(音/現)
　蒯聵無道為國人之所不受也國人不受而稱世子
　者罪衛人之拒之也所以然者縁蒯聵出奔靈公未
　嘗有命廢之而立他子及公之卒大臣又未嘗謀於
　國人數(上/聲)聵之罪選公子之賢者以主其國乃從輒
　之所欲而君之以子拒父此其所以稱世子也人莫
　不愛其親而志於殺莫不敬其父而忘其喪莫不慈
　其子欲其子之富且貴也而奪其位蒯聵之於天理
　逆矣何疑於廢黜然父雖不父子不可以不子輒乃
　據國而與之爭可乎故特繫納衛世子蒯聵于戚於
　趙鞅帥師之下而鞅不知義靈公與衛國大臣不能
　早正國家之本以致禍亂其罪皆見(音/現)矣(茅堂胡氏/曰或謂世)
　(子世世子也君没而稱世子者正疑乎不正君子與/之繼世焉必若此言親可殺父可忘子得國可奪而)
　(有之也人之不為禽獸也幾希豈春秋立言垂範之/意乎晉獻公之喪秦穆公使人弔公子重耳曰亡國)
　(恒於斯得國恒於斯喪亦不可久也時亦不可失也/重耳曰身喪父死不得與哭泣之哀父死之謂何或)
　(敢有他志而穆公納之今靈公方卒而蒯聵御鞅因/以為利不太甚乎書趙鞅帥師罪鞅以大夫憂諸侯)
　(之事也書曼姑圍戚誅輒未嘗受靈公之命特國人/以蒯瞶不當得國以輒為可立而立之爾安得為受)
　(之王父而辭父命哉髙氏曰靈公卒衛人以世子在/外遂立其子輒使輒知已之得立者以父為世子故)
　(因逆其父而還以位則子道得而亂息矣奈何他人/納其父而反拒之耶孫氏曰其言于戚者見蒯聵為)
　(輒所拒而不得入於衛也吳氏曰于戚内弗受也輒/拒父也後十三年而蒯聵自戚入于衛衛侯輒來奔)
　(則是輒拒父也家氏曰為輒者能逆其父而君之人/情之順也為蒯瞶者能反躬自咎以已得罪於先君)
　(無君國之理脱屣千乘而莫之顧天理之正也乃皆/不能然父不父子不子更為爭國之計春秋莫適與)
　(也○劉氏曰汪熙曰若靈公廢蒯聵立輒則蒯聵不/得復稱世子稱蒯瞶為世子則靈公不命輒然則從)
　(王父之言穀梁傳失之其説是矣廬陵李氏曰程子/曰蒯聵得罪於父不得復立輒亦不得背父而不與)
　(其國為輒計者委於所可立使不失君之社稷而身/從父則義矣公穀王父命之説非是此説得之大抵)
　(蒯瞶父子一段胡氏圍戚下一條説極正但君親無/將將而必誅使瞶果有殺母之事則罪在必誅天地)
　(所不容不論靈公有命無命決無得國之理亦何必/曲折如此故不如二劉氏之論明白洞達而無疑也)
　(張氏曰蒯瞶必無殺母之事二劉氏辨之於定十四/年出奔宋之傳矣觀春秋再以世子書則知蒯瞶為)
　(無辜而被此名以出故春秋正其名/而謂之世子所謂與之繼世者也)
秋八月甲戌晉趙鞅帥師及鄭罕達帥師戰于鐵鄭師
敗績
(左傳秋八月齊人輸范氏粟鄭子姚子般送之士吉射/逆之趙鞅禦之遇於戚陽虎曰吾車少以兵車之斾與)
(罕駟兵車先陳罕駟自後隨而從之彼見吾貌必有懼/心於是乎㑹之必大敗之從之卜戰龜焦樂丁曰詩云)
(爰始爰謀爰契我龜謀協以故兆詢可也簡子誓曰范/氏中行氏反易天明斬艾百姓欲擅晉國而滅其君寡)
(君恃鄭而保焉今鄭為不道棄君助臣二三子順天明/從君命經德義除詬恥在此行也克敵者上大夫受縣)
(下大夫受郡士田十萬庶人工商遂人臣𨽻圉免志父/無罪君實圖之若其有罪絞縊以戮桐棺三寸不設屬)
(辟素車樸馬無入于兆下卿之罰也甲戌將戰郵無恤/御簡子衛太子為右登鐵上望見鄭師衆太子懼自投)
(于車下子良授太子綏而乘之曰婦人也簡子巡列曰/畢萬匹夫也七戰皆獲有馬百乘死於牖下羣子免之)
(死不在冦繁羽御趙羅宋勇為右羅無勇麇之吏詰之/御對曰痁作而伏衛太子禱曰曽孫蒯瞶敢昭告皇祖)
(文王烈祖康叔文祖襄公鄭勝亂從晉午在難不能治/亂使鞅討之蒯瞶不敢自佚備持矛焉敢告無絶筋無)
(折骨無面傷以集大事無作三祖羞大命不敢請佩玉/不敢愛鄭人擊簡子中肩斃于車中獲其蠭旗太子救)
(之以戈鄭師比獲温大夫趙羅太子復伐之鄭師大敗/獲齊粟千車趙孟喜曰可矣傳傁曰雖克鄭猶有知在)
(憂未艾也初周人與范氏田公孫龍税焉趙氏得而獻/之吏請殺之趙孟曰為其主也何罪止而與之田及鐵)
(之戰以徒五百人宵攻鄭師取蠭旗于子姚之幕下獻/曰請報主德追鄭師姚般公孫林殿而射前列多死趙)
(孟曰國無小既戰簡子曰吾伏弢嘔血鼔音不衰今日/我上也太子曰吾救主於車退敵于下我右之上也郵)
(良曰我兩靷將絶吾能止之我御之上也駕而乘材兩/靷皆絶杜氏曰鐵衛地在戚城南劉氏曰戰而言及者)
(主之者也猶曰趙鞅為主乎此戰也云爾孫氏曰皆言/帥師者其衆敵也汪氏曰鄭之黨叛人固罪也然鞅不)
(思所以致亂者已實為之苟能引咎責躬改過遷善返/國權於其君修明政事復興伯業則諸侯畏之范中行)
(將覆亡是懼焉敢怙亂今乃納蒯瞶而見拒於衛遇鄭/師而震慄失措既而幸勝且以雋功相與矜夸不思黷)
(武勦民搆怨與國以力勝人奚足恃乎春秋以趙鞅主/乎是戰處已息爭之道逺怨之方也廬陵李氏曰春秋)
(舍齊秦楚外無能與晉戰者葢無能與晉敵也今以蕞/爾之鄭而晉趙鞅及之戰雖勝不武矣書而夷晉於列)
(國也况趙鞅既勝而爭功故羣下皆自伐其不復振也/宜哉謝氏以為罕達為衛討蒯聵趙鞅為蒯瞶禦之故)
(二師交戰於/鐵未知是否)
冬十月葬衞靈公
(范氏曰七月而葬/蒯瞶之亂故也)
十有一月蔡遷于州來蔡殺其大夫公子駟
(書遷止此左傳吳洩庸如蔡納聘而稍納師師畢入衆/知之蔡侯告大夫殺公子駟以説哭而遷墓冬蔡遷于)
(州/來)
　州來吳所滅也(髙氏曰初武王封叔度於汝南上蔡/蔡叔以叛被誅成王復以封其子及)
　(平侯卒徙于新蔡至昭侯乃/徙九江下蔡即州來是也)蔡雖請遷於吳而中悔
　吳人如蔡納聘而師畢入蔡侯告大夫殺公子駟以
　説(如/字)哭而遷墓如此則實吳人之所遷也而經以自
　遷為文何也楚既降(戸江/反)蔡使疆于江汝蔡人聽命
　而還(音/旋)師矣復(扶又反下/有復同)背(音同/下)楚請遷于吳而又
　自悔也其謀之不臧甚矣(杜氏曰畏楚而請/遷故以自遷為文)夫遷國
　大事也盤庚五遷利害甚明衆猶胥怨不適有居至
　于丁寧反復(音/覆)播告之修而後定也(書盤庚不適有/居注言民不肯)
　(往適有/居也)今蔡介(間厠/也)于吳楚二大國之間背楚誑吳
　及其事急又委罪於執政其誰之咎也故經以自遷
　為文而殺公子駟則書大夫而稱國言君與用事大
　臣擅殺之也放公孫獵則書大夫而稱人言國亂無
　政衆人擅放之也駟與獵其以請遷于吳為非者乎
　而委之罪以説誰敢有復盡忠而與謀其國者哉(襄/陵)
　(許氏曰蔡悔請遷及吳師入而委罪于駟焉稱國以/殺殺無罪也聖人殺一不辜雖得天下不為而况於)
　(國乎故蔡自殺公子駟/上下危疑遂以禍敗)
(已敬王二/酉十八年)三年(晉定二十齊景五十六衛出公輒元年/蔡昭二十七鄭聲九曹陽十陳閔十把)
(僖十四宋景二十五秦惠九/卒楚昭二十四吳夫差四)
春齊國夏衛石曼姑帥師圍戚
(左傳春齊衛圍戚求援于中山公羊傳齊國夏曷為與/衛石曼姑帥師圍戚伯討也此其為伯討奈何曼姑受)
(命乎靈公而立輒以曼姑之義為固可以拒之也輒者/曷為者也蒯瞶之子也然則曷為不立蒯聵而立輒蒯)
(聵為無道靈公逐蒯聵而立輒然則輒之義可以立乎/曰可其可奈何不以父命辭王父命以王父命辭父命)
(是父之行乎子也不以家事辭王事以王事辭家事是/上之行乎下也榖梁傳此衛事也其先國夏何也子不)
(圍父也不繫戚于/衛者子不有父也)
　按左氏靈公游于郊公子郢御公曰余無子將立汝
　對曰郢不足以辱社稷君其改圖君夫人在堂三揖
　在下(杜氏曰卿/大夫士)君命祇(音/攴)辱靈公卒夫人曰命公子
　郢為大(音/泰)子君命也對曰郢異於他子且君没於吾
　手若有郢必聞且亡人之子輒在乃立輒以拒蒯瞶
　蒯聵前稱世子者所以深罪輒之見立不辭而拒其
　父也輒若可立則蒯瞶為未絶未絶則是世子尚存
　而可以拒乎主兵者衛也何以序齊為首罪齊人與
　衛之為惡而黨之也公孫文仲主兵伐鄭而序求為
　首以誅殤公(事見隱/公四年)石曼姑主兵圍戚而序齊為首
　以誅國夏訓天下後世討亂臣賊子之法也(唐陳氏/曰先國)
　(夏後曼姑是聖人惡其不義以齊為兵首孫氏曰襄/元年書圍宋彭城此不言圍衛戚者不與國夏助輒)
　(圍父也髙氏曰曼姑為子圍父逆亂人倫莫甚於此/齊國夏帥師助之故為惡首齊與晉為仇若蒯瞶入)
　(則衛從晉矣此齊所以助輒也薛氏曰佐人之子攻/人之父齊之罪有浮於衛也襄陵許氏曰晉以君臣)
　(稱兵而齊為臣伐君衛以父子爭國而齊助子圍父/以是令於諸侯君子是以知齊之不伯而將有亂也)
　古者孫從祖(劉歆曰孫居王父之處正昭穆則孫常/與祖代張純曰父子不並坐而孫從王)
　(父/)又孫氏王父之字(杜氏曰諸侯之孫/以王父字為氏)考於廟制昭
　常為昭穆常為穆(周禮小宗伯注自始祖/之後皆父曰昭子曰穆)不以父命
　辭王命禮也輒雖由嫡孫得立然非有靈公之命安
　得云受之王父辭父命哉故冉有謂子貢曰夫子為
　衛君乎子貢曰諾吾將問之入曰伯夷叔齊何人也
　曰古之賢人也曰怨乎曰求仁而得仁又何怨出曰
　夫子不為也伯夷以父命為尊而讓其弟叔齊以天
　倫為重而讓其兄仲尼以為求仁而得仁者也(朱子/曰夷)
　(齊皆求合乎天理之正而即乎人心之安視棄其國/猶敝屣爾若衛輒之據國拒父而惟恐失之其不可)
　(同年而/語明矣)然則為輒者奈何宜辭於國曰若以父為有
　罪將從王父之命則有社稷之鎮公子在我焉(於䖍/反)
　得為君以為無罪則國乃世子之所有也天下豈有
　無父之國哉而使我立乎其位如此則言順而事成
　矣是故輒辭其位以避父則衛之臣子拒蒯瞶而輔
　之可也輒利其位以拒父則衛之臣子舍(音/捨)爵祿而
　去之可也(朱子曰蒯瞶父子之事其進退可否只看/輒之心如何爾若輒有拒父之心則固無)
　(可論若有避父之心則衛之臣子以君臣之義當拒/蒯瞶而輔之若其必辭則請命而更立君可矣設若)
　(輒賢而不聽其去則為輒者又當權輕重而處之使/君臣父子之間道並行而不相背苟不能然則逃之)
　(而已矣但不可有毫/髪私意於其間耳)惡有父不慈子不孝爭利其國
　滅天理而可為者乎(茅堂胡氏曰意林曰夷齊求仁/得仁故無怨不以能有國家為)
　(貴而以能全其志義為安故孔子稱之春秋抑曼姑/於齊以明臣之不可侵其君離戚於衛以明子之不)
　(可加其父一言而君臣父子之道正矣為曼姑之義/宜明言於其君曰子無討父之道臣不足為三軍將)
　(也為輒之義亦宜明言於其國曰臣無乘君之道我/不可為千乘主也若是上讓下競而兵偃不用矣又)
　(何其紛紛哉此義精矣其上國夏者誅賊子之黨也/廬陵李氏曰衛石曼姑圍戚與宋華元圍宋彭城相)
　(對然宋事以晉首兵者善晉之討逆也衛事以齊首/兵者不以子圍父也彭城書宋者正彭城歸於宋也)
　(戚不書衛者不以子制父也謝氏得之○劉氏曰杜/氏曰曼姑知其不義故推齊為首非也春秋苟從告)
　(為不義者飾非乎汪氏曰公羊以圍戚為伯討然則/曷為不書圍衛戚與宋彭城比乎又云輒不以父命)
　(辭王父命是不以家事辭王事豈可逆父子之倫而/可謂之王法乎禮記子弑父凡在宫者殺無赦説之)
　(者曰除子以外皆得殺其弑父之人葢子弑父而其/子殺之殺之者之子又將得而殺之是聖人之法教)
　(人以父子相殘也豈理也哉唐李存孝以克用養子/叛其父而請命於朝廷先儒以為不可受葢知春秋)
　(貶國夏/之義矣)
夏四月甲午地震
五月辛夘桓宫僖宫災
(左傳夏五月辛卯司鐸火火踰公宫桓僖災救火者皆/曰顧府南宫敬叔至命周人出御書俟於宫曰庀女而)
(不在死子服景伯至命宰人出禮書以待命命不共有/常刑校人乘馬巾車脂轄百官官備府庫慎守宫人肅)
(給濟濡帷幙鬱攸從之蒙葺公屋自太廟始外内以悛/助所不給有不用命則有常刑無赦公父文伯至命校)
(人駕乘車季桓子至御公立於象魏之外命救火者傷/人則止財可為也命藏象魏曰舊章不可亡也富父槐)
(至曰無備而官辦者猶拾瀋也於是乎去表之槖道還/公宫孔子在陳聞火曰其桓僖乎公羊傳此皆毁廟也)
(其言災何復立也曷為不言其復立春秋見者不復見/也何以不言及敵也何以書記災也穀梁傳言及則祖)
(有尊卑由我言之則一也杜氏曰桓僖親盡而/廟不毁宜為天所災故孔子聞火知其必桓僖)
　桓僖親盡矣其宫何以存季氏者出於桓立於僖世
　專魯國之政其諸以是為悦而不毁歟(髙郵孫氏曰/桓公者哀公)
　(之十世祖也僖公者哀公之七世祖也諸侯五廟而/十世七世之廟存焉非禮矣髙氏曰諸侯五廟親盡)
　(則毁桓僖不毁三家者存之僭天子也聖人因其災/而並録之君子於是乎知有天道也家氏曰季氏悖)
　(禮僭上罪不勝誅故天災桓僖廟以示警戒或問漢/髙廟園殿災董相謂髙廟不當居遼東園殿不當居)
　(陵旁何所據而言然茅堂胡氏曰此是/推本孔子在陳聞魯災知桓僖之意也)何以不稱及
　等也(何氏曰親過髙祖親疏適等范氏/曰逺祖恩無差等如一故不言及)稱及則祖有
　尊卑矣或謂祖有功宗有德所以勸也則如之何曰
　孝子慈孫事其祖考仁也或七廟或五廟自是而衰
　(初危反/殺也)禮也奚問其功德之有無也必若此言是子
　孫得選擇其祖宗而尊事之矣豈理也哉(朱子曰商/之三宗周)
　(之世室見於經典皆有明文而功德有無之實天下/後世自有公論若必以此為嫌則秦政之惡子議父)
　(臣議君而除諡法者不為過矣程子晩年嘗論宋朝/廟制太祖太宗皆當百世不遷則知前説若非記者)
　(之誤則或一時之言而未必終身之定論也汪氏曰/家語記孔子對陳侯之言曰禮祖有功而宗有德故)
　(不毁其廟焉今桓僖之親盡矣又功德不足以存其/廟而魯不毁是以天災加之葢桓公簒立無功德可)
　(言季氏存桓僖初非以其有功德實所以隆私恩焉/耳又家語記孔子在齊聞周先王廟災曰此必僖王)
　(之廟今考景王之時上距僖王已八世僖王在位日/淺亦無功德可稱其廟亦在當毁故天災及之與魯)
　(桓僖之廟災無以異也然晉之悼公朝于武宫晉頃/公時獻俘于文宫則當時諸侯之祖廟親盡而不毁)
　(者無國無之故春秋特書桓僖災以示戒歟廬陵李/氏曰左氏載此年救火之事如南宫敬叔至命周人)
　(出御書子服景伯至命宰人出禮書季桓子命藏象/魏曰舊章不可亡也此亦見魯為儒書之國○劉氏)
　(曰公羊云復立也不言復立見者不復見也非也古/之人省文不若是且必若云作三軍舍中軍曷為獨)
　(言/哉)
季孫斯叔孫州仇帥師城啓陽(啟公/作開)
(陸氏曰開者避漢景帝諱杜氏曰啟陽琅琊開陽縣魯/黨范氏故懼晉比年四城汪氏曰益都路沂州臨沂縣)
(有故開陽城襄陵許氏曰所城近敵故帥師焉地震廟/災變異弗圖而取田城邑兵役相繼可謂不畏天命矣)
(中失而外鍵本亡而/末務此魯之季世也)
宋樂髠帥師伐曹
(薛氏曰討樂大心之亂也髙氏曰曹本屬宋既而叛之/廬陵李氏曰此葢曹公孫彊為政之時襄陵許氏曰宋)
(始窺曹曹不量力而奸强國不脩德而圖大功則適足/以取亡而已此年樂髠伐六年向巢伐七年圍八年入)
(而以曹伯/陽歸矣)
　附録(左傳劉氏范氏世為婚姻萇𢎞事劉文公故周/與范氏趙鞅以為討六月癸卯周人殺萇𢎞)
秋七月丙子季孫斯卒
(左傳秋季孫有疾命正常曰無死南孺子之子男也則/以告而立之女也則肥也可季孫卒康子即位既葬康)
(子在朝南氏生男正常載以如朝告曰夫子有遺言命/其圉臣曰南氏生男則以告於君與大夫而立之今生)
(矣男也敢告遂奔衛康子請退公使共劉視之則或殺/之矣乃討之召正常正常不反廬陵李氏曰朱子曰康)
(子奪嫡/即此)
蔡人放其大夫公孫獵于吳
(杜氏曰公子駟之黨髙氏曰放大夫者國也而稱人衆/人逐之也其放之于吳召亂之道也厥後後蔡以公孫)
(氏豈獵之黨與○廬陵李氏曰榖梁注放胥甲父稱國/放無罪也此稱人放有罪也謝氏亦以獵得罪於國人)
(故稱人以放胡氏不取以/書其大夫觀之胡氏得之)
冬十月癸卯秦伯卒
叔孫州仇仲孫何忌帥師圍邾
(髙氏曰邾子已受盟於句繹今二卿踰年而圍之是自/敗其盟也雖邾政不修有以致冦然魯之棄信亦已甚)
(矣自是盟不足恃春秋不志也廬陵李氏曰來㑹來朝/來奔喪猶不免伐取郭沂田受繹盟猶不免圍不至於)
(以邾子益來不止也小國/水火甚矣諸侯無伯害哉)
　附録(左傳冬十月晉趙鞅圍朝歌師于其南荀寅伐/其郛使其徒自北門入已犯師而出癸丑奔邯)
　(鄲十一月趙鞅殺/士臯夷惡范氏也)
(庚敬王二/戌十九年)四年(晉定二十一齊景五十七衛出二蔡昭/二十八殺鄭聲十曹陽十一陳閔十一)
(把僖十五宋景二十六秦悼公/元年楚昭二十五吳夫差五)
春王二月庚戌盗殺蔡侯申
(左傳蔡昭侯將如吳諸大夫恐其又遷也承公孫翩逐/而射之入於家人而卒以兩矢門之衆莫敢進文之鍇)
(後至曰如牆而進多而殺二人鍇執弓而先翩射之中/肘鍇遂殺之故逐公孫辰而殺公孫姓公孫旴公羊傳)
(弑君賤者窮諸人此其稱盗以弑何賤乎賤者也賤乎/賤者孰謂謂罪人也榖梁傳稱盗以弑君不以上下道)
(道也内其君而外弑者不以弑道道也春秋有三盜微/殺大夫謂之盗非所取而取之謂之盗辟中國之正道)
(以襲利/謂之盗)
　按左氏蔡侯將如吳諸大夫恐其又遷也公孫翩逐
　而射之卒然則翩非微者其以盗稱何也蔡侯背(音/佩)
　楚誑吳又委罪於執政(見二/年)其謀國如是則信義俱
　亡禮文並棄無以守身而自衛夫人得而害之矣故
　變文書盗以警有國之君也(蜀杜氏曰蔡侯為一國/之君不能自正而為賤)
　(者所殺其貶可知也陳氏曰盗疏且賤者也稱盗以/殺則凡在官者無人也蔡殺其大夫公子駟蔡放其)
　(大夫公孫獵于吳蕞爾蔡也而連年誅放其大夫是/貴近無人也是故殺翩不書以為不足討也葬昭公)
　(以為不必不葬也張氏曰凡弑君稱弑積漸之名也/葢國君之尊其勢位之崇髙非臣下所得輕而危之)
　(也故其謀必非一朝一夕之故而得行焉今蔡昭不/道上得罪於大國下無道於其民忠謀不用無罪見)
　(殺人心以離故翩之事成於一旦春秋以盗殺書之/所以見其幾於獨夫也餘祭稱弑上下之名猶存也)
　(蔡申稱殺/君道亡矣)翩弑君而畧其名氏姓與霍皆翩之黨稱
　國以殺而不去(起吕/反)其官者二公孫葢嘗謀國不使
　其君至於是而弗見庸者也故書法如此而或者以
　翩非微者而稱盗蘇轍以為求名而不得非矣天下
　豈有欲求弑君之名春秋又惜此名而不與者哉(髙/氏)
　(曰宣十七年蔡侯申卒是為文公此蔡侯申於文公/為曽孫周人以諱事神豈有曽孫與曽祖同名者乎)
　(必有一誤廬陵李氏曰穀梁春秋有三盗微殺大夫/謂之盗盗殺陳夏區夫是也非所取而取之謂之盗)
　(盗竊寶玉大弓是也辟中國之正道以襲利謂之盗/盗殺蔡侯申是也言其辟中國之正道而行同盜賊)
　(不以禮義為主而僥倖以求名/利若齊豹之類故抑而書盗)
蔡公孫辰出奔吳
(陳氏曰書君薨夫人姜氏孫于邾公子慶父出奔莒則/夫人慶父與聞乎弑矣書盗殺蔡侯申蔡公孫辰出奔)
(吳則辰與/聞乎殺矣)
葬秦恵公
宋人執小邾子
(襄陵許氏曰天下無霸故宋人得以執小邾子伐鄭入/曹而無所忌汪氏曰稱人以執非伯討也不稱名無罪)
(也以私怨擅執小國之君又不歸諸京師其罪大矣廬/陵李氏曰伐曹執邾之役葢齊景圖伯無成而宋亦有)
(志於爭權也當合宋襄/執滕用鄫子圍曹等看)
夏蔡殺其大夫公孫姓公孫霍
(汪氏曰霍即/旰傳見上)
晉人執戎蠻子赤歸于楚
(書執止此左傳夏楚人既克夷虎乃謀北方左司馬販/申公壽餘葉公諸梁致蔡於負函致方城之外於繒闗)
(曰吳將沂江入郢將奔命焉為一昔之期襲梁及霍單/浮餘圍蠻氏蠻氏潰蠻子赤奔晉隂地司馬起豐析與)
(狄戎以臨上雒左師軍于莵和右師軍于倉野使謂隂/地之命大夫士蔑曰晉楚有盟好惡同之若將不廢寡)
(君之願也不然將通於少習以聽命士蔑請諸趙孟趙/孟曰晉國未寧安能惡於楚必速與之士蔑乃致九州)
(之戎將裂田以與蠻子而城之且將為之卜蠻子聽卜/遂執之與其五大夫以畀楚師于三戸司馬致邑立宗)
(焉以誘其遺民而盡俘以歸公羊傳赤者何戎曼子之/名也其言歸于楚何子北宫子曰辟伯晉而京師楚也)
　楚圍蠻氏子赤奔晉楚謂晉曰晉楚有盟好(呼報/反)惡
　同之若將不廢則寡人之願也不然將通於少習以
　聽命(杜氏曰少習商縣武闗/也將大開武闗以伐晉)趙鞅曰晉國未寧安能
　惡楚必速與之乃詐執蠻子以畀楚師其曰晉人云
　者罪之也蠻子赤何以名戎蠻也無罪見執亦書名
　外之也文公執曹伯則曰畀宋人今此曷云歸于楚
　歸于楚者猶云京師楚也晉主夏盟為日久矣不競
　至此春秋所惡(唐陳氏曰霸主執列國之君歸于京/師正也今執而與楚宜書如曹伯畀)
　(宋人乃書與歸于京師文無異是責晉不當執不宜/歸于楚而歸于楚明矣髙氏曰諸侯有罪方伯請命)
　(于天子問罪然後執而歸諸京師正也不請王命而/執之歸于京師若晉侯執曹伯歸于京師其罪為輕)
　(若晉侯入曹執曹伯畀宋人執諸侯畀諸侯其罪已/重今晉為中國盟主而執戎蠻子歸于楚以君臣言)
　(則楚為君矣以强弱言則楚為伯矣家氏曰戎蠻雖/邇于楚亦嘗服屬中夏昭十六年楚乘其亂誘其君)
　(而殺之楚實無道戎之叛之宜也於是自投歸晉晉/人倘畏楚之盛彊拒而弗納可也聽其去而適他國)
　(亦可也乃詐而執之以歸于楚執人而歸之蠻荆是/以事京師者而事狂楚晉之罪大矣故書人以貶之)
城西郛
(杜氏曰魯西/郭備晉也)
六月辛丑亳社災
(公羊傳蒲社者何亡國之社也社者封也其言災何亡/國之社葢揜之揜其上而柴其下蒲社災何以書記災)
(也榖梁傳亳社者亳之社也亳亡國也亡國之社以為/廟屏戒也其屋亡國之社不得達上也范氏曰亳即殷)
(立亳社於廟外以為屏蔽程子曰書曰湯既勝夏欲遷/其社不可作夏社國既亡則社自當遷湯存之以為後)
(戒故但屋之則與遷之無異既為亡國之社則自王都/至國都皆有之使為戒也記曰喪國之社屋之不受天)
(陽也又曰亳社北牖使隂明也魯有亳社災屋之故有/災此制計之必始于湯也孔氏曰殷有天下作都于亳)
(亳社殷社也葢武王伐紂使諸侯各立其社以戒亡國/其社有屋故火得焚之災天火也茅堂胡氏曰天子大)
(社必受霜露風雨以達天地之氣亡國之社屋之武王/克商班其社於諸侯以為廟屏其災者劉向以為人君)
(縱心不能警戒之象汪氏曰亡國之社戒魯之危亡也/七年左傳云以邾子來獻于亳社則新作亳社之屋可)
(知矣不書新作亳社者/以其當作故不志也)
秋八月甲寅滕子結卒
(汪氏曰在位二十三年/子虞母嗣是為隱公)
冬十有二月葬蔡昭公
(胡氏曰蔡昭書葬謂殺其大夫公孫姓等為賊已討則/當如衛人殺州吁例書之然後謂之賊今稱國以討而)
(不去其官則不以二大夫為賊也若以為討之不以其/罪故書大夫則當從里克甯喜之例不書葬矣故知此)
(例不通蔡昭之得書葬自别有義也髙氏曰國亂故緩/春秋於定哀之際録蔡昭尤詳者哀其不幸也當齊桓)
(晉文之隆蔡猶不能自拔於楚凌遲至於摽季而昭公/乃鋭然合中國以興召陵之㑹卒能以吳破楚入郢此)
(其志力有過人者遭晉德之不競而不能逺撫使之卒/陷於楚之禍君子是以哀昭之不幸而為之數見於經)
(也使昭公出於晉悼之/世其功烈當如何哉)
葬滕頃公
　附録(左傳秋七月齊陳乞弦施衛甯跪救范氏庚午/圍五鹿九月趙鞅圍邯鄲冬十一月邯鄲降荀)
　(寅奔鮮虞趙稷奔臨十二月弦施逆之遂墮臨國夏/伐晉取邢任欒鄗逆畤隂又盂壺口㑹鮮虞納荀寅)
　(于柏/人)
(辛敬王三/亥十年)五年(晉定二十二齊景五十八卒衛出三蔡/成公朔元年鄭聲十一曹陽十二陳閔)
(十二把僖十六宋景二十七秦/悼二楚昭二十六吳夫差六)
春城毗
(杜氏曰/備晉也)
夏齊侯伐宋
(髙氏曰齊之伐宋所以圖霸也汪氏曰定十四年齊侯/宋公㑹于洮距此六年未有釁端而景公忽興師以伐)
(宋豈以宋人伐曹執小邾子恃强凌弱故託是討之以/圖霸歟然景公内不能正其國區區脅制以爭伯權是)
(以鄭衛魯宋雖從之而不心服也老將知而耄及之猶/不知省無何身殁子弑卒以國與陳氏公孫丑稱晏子)
(以其君顯/抑未矣)
晉趙鞅帥師伐衛
(左傳春晉圍柏人荀寅士吉射奔齊初范氏之臣王生/惡張栁朔言諸昭子使為柏人昭子曰夫非而讐乎對)
(曰私讐不及公好不廢過惡不去善義之經也臣敢違/之及范氏出張栁朔謂其子爾從主勉之我將止死王)
(生授我矣吾不可以僭之遂死於柏人夏趙鞅伐衛范/氏之故也遂圍中牟杜氏曰衛助范氏故也家氏曰輒)
(以子拒父齊國夏為之圍戚逆也蒯瞶以父伐子晉趙/鞅為之伐衛其順矣乎吁齊固失矣晉亦未為得也晉)
(人倘欲脩明伯業陳大義以示天下當請之天王召諸/侯伐衛執輒歸諸京師命公子郢而立之然後於義為)
(正若私于蒯瞶必求其入亦非春秋所許也况實以范/氏之故而納蒯瞶以為名乎廬陵李氏曰晉自侵楚之)
(後惟此年伐衛明年伐鮮虞書伐葢討范氏之黨則師/出庶幾有名耳謝氏以此伐衛為蒯瞶未入故亦是一)
(説/)
秋九月癸酉齊侯杵臼卒
(左傳齊燕姬生子不成而死諸子鬻姒之子荼嬖諸大/夫恐其為太子也言於公曰君之齒長矣未有太子若)
(之何公曰二三子間於憂虞則有疾疢亦姑謀樂何憂/於無君公疾使國惠子髙昭子立荼寘羣公子於萊秋)
(齊景公卒冬十月公子嘉公子駒公子黔奔衛公子鉏/公子陽生來奔萊人歌之曰景公死乎不與埋三軍之)
(事乎不與謀師乎師乎何黨之乎張氏曰景公在位五/十八年前有管嬰後有孔子晏嬰告之以陳氏將竊其)
(國孔子告以君君臣臣父父子子公亦知説而從之矣/而卒不能用及大臣以未有太子告之反使之姑謀樂)
(而勿憂無君卒致死肉未寒子弑國亂曽未十年陳恒/弑簡公而移其社稷真范祖禹所謂治愈久而政愈弊)
(年彌進而德彌退者景公之卒葬書於春秋/豈不為享國日久而曽無逺慮者之戒歟)
冬叔還如齊
(髙氏曰使卿/弔且㑹葬也)
閏月葬齊景公
(公羊傳閏不書此何以書喪以閏數也喪曷為以閏數喪/數畧也穀梁傳不正其閏也何氏曰恩殺故并閏數喪)
(服大功以下以閏月為數劉氏曰喪以年斷者不以閏/數以月斷者則以閏數孫氏曰閏月喪事不數葬齊景)
(公非禮也譏其變常也唐陳氏曰三年之喪二十五月/苟以閏數則三年之内已有二十五月安得謂之三年)
(歟苟以閏數而書則諸書崩/薨卒葬皆宜書矣奚獨斯也)
　附録(左傳鄭駟秦富而侈嬖大夫也而常陳卿之車/服於其庭鄭人惡而殺之子思曰詩曰不懈于)
　(位民之攸暨不守其位而能久者鮮矣/商頌曰不僭不濫不敢怠皇命以多福)
(壬敬王三/子十一年)六年(晉定二十三齊安孺子荼元年弑衛出/四蔡成二鄭聲十二曹陽十三陳閔十)
(三杞僖十七宋景十八秦悼/三楚昭二十七卒吳夫差七)
春城邾瑕
(書城止此杜氏曰備晉也任城亢父縣北有邾婁城髙/氏曰瑕邾邑魯未嘗取於邾而遽城之見魯之迫邾也)
(是年冬伐邾明年遂入邾邾益微弱魯以不義强城之/也聖人因其城而繫之邾者不與魯之擅并人土也王)
(氏曰邾瑕如魯齊之類魯有負瑕故稱邾以别之魯取/不書恐如把成之不見於經耳襄陵許氏曰定哀十六)
(年間凡八城邑魯既不得事晉諸侯方爭是以髙城深/池務守其國以捍禍亂然使魯能脩其政如治城者則)
(天下歸之豈特自守而已三年以來歲書城邑以/著魯無德政勞民薦數如此後雖城邑不復志矣)
晉趙鞅帥師伐鮮虞
(左傳春晉伐鮮虞治范氏之亂也杜氏曰四年鮮虞納/荀寅于柏人薛氏曰昭十二年楚人伐徐之歲楚䖍方)
(熾而書晉伐鮮虞十五年楚冦少安不能輯睦中夏而/荀吳伐之定四年召陵能㑹楚有可乘之機而士鞅及)
(衛孔圉伐鮮虞五年吳方入郢士鞅又伐鮮虞於是盡/失諸侯又有趙鞅之伐則晉伯業之衰皆由陪臣封殖)
(貪伐鮮/虞故也)
吴伐陳
(左傳復脩舊怨也楚子曰吾老君與陳有盟不可以不/救乃救陳師于城父髙氏曰陳楚與也吳之入楚使召)
(陳侯陳侯不來吳人怨之元年侵陳今復伐陳脩怨也/陳自是與吳成張氏曰夫差脩怨黷兵以取滅亡故春)
(秋復/狄之)
夏齊國夏及髙張來奔
(左傳齊陳乞偽事髙國者每朝必驂乘焉所從必言諸/大夫曰彼皆偃蹇將棄子之命皆曰髙國得君必偪我)
(盍去諸固將謀子子早圖之圖之莫如盡滅之需事之/下也及朝則曰彼虎狼也見我在子之側殺我無日矣)
(請就之位又謂諸大夫曰二子者禍矣恃得君而欲謀/二三子曰國之多難貴寵之由盡去之而後君定既成)
(謀矣盍及其未作也先諸作而後悔亦無及也大夫從/之夏六月戊辰陳乞鮑牧及諸大夫以甲入于公宫昭)
(子聞之與惠子乘如公戰于莊敗國人追之國夏奔莒/遂及髙張晏圉弦施來奔襄陵許氏曰陳乞將立陽生)
(乃老逐國髙國髙奔而後陳乞弑君之謀得肆矣陳氏/曰齊殺其大夫髙厚齊崔杼弑其君光齊國夏及髙張)
(來奔齊陳乞弑其君荼聖人之垂誡深矣張氏曰髙國/為國世臣從君於昏受其顧命力不足以衛上委君而)
(逃書奔以罪/其不忠也)
叔還㑹吴于柤
(襄陵許氏曰叔還以吳在柤故往㑹之始結吳好也吳/挟詐術以魯政之不脩務與吳親以資其力君子恥柤)
(之㑹於此知魯之將有吳患矣廬陵李氏曰叔還之㑹/吳與公孫歸父㑹楚子于宋叔弓㑹楚子于陳一也而)
(春秋狄吳何哉伐我之兆見於此矣春秋之末臣與吳/㑹者二然後有黄池之兩伯中國為吳魯不得不任其)
(責/也)
秋七月庚寅楚子軫卒
(左傳秋七月楚子在城父將救陳卜戰不吉卜退不吉/王曰然則死也再敗楚師不如死棄盟逃讐亦不如死)
(死一也其死讐乎命公子申為王不可則命公子結亦/不可則命公子啟五辭而後許將戰王有疾庚寅昭王)
(攻大冥卒于城父子閭退曰君王舍其子而讓羣臣敢/忘君乎從君之命順也立君之子亦順也二順不可失)
(也與子西子期謀潛師閉塗逆越女之子章立之而後/還是歲也有雲如衆赤鳥夾日以飛三日楚子使問於)
(周太史周太史曰其當王身乎若禜之可移於令尹司/馬王曰除腹心之病而寘諸股肱何益不穀不有大過)
(天其夭諸有罪受罰又焉移之遂弗禜初昭王有疾卜/曰河為祟王弗祭大夫請祭諸郊王曰三代命祀祭不)
(越望江漢睢漳楚之望也禍福之至不是過也不穀雖/不德河非所獲罪也遂弗祭孔子曰楚昭王知大道矣)
(其不失國也宜哉夏書曰惟彼陶唐帥彼天常有此冀/方今失其行亂其紀綱乃滅而亡又曰允出兹在兹由)
(已率常可矣髙氏曰昭王委政囊瓦寵費無極使賢人/誅戮諸侯怨叛入郢之禍官瀦冡發幾不免其身迄得)
(返國而卒于位者國有一申包胥也廬陵李氏曰左氏/載楚昭有死讐之志及其命公子啟為王與不肯移禍)
(於令尹司馬等亦足見昭王之賢又載子西子期子閭/之讓國不立亦足見二子之賢故楚不終衰又曰楚子)
(疾卜曰河為祟王弗祭曰三代命祀祭不越望江漢睢/漳楚之望也孔子曰楚昭王知大道矣此足以證諸侯)
(不當三/望之事)
　附録(左傳八月齊/邴意兹來奔)
齊陽生入于齊齊陳乞弑其君荼
(左傳陳僖子使召公子陽生陽生駕而見南郭且于曰/嘗獻馬于季孫不入于上乘故又獻此請與子乘之出)
(萊門而告之故闞止知之先待諸外公子曰事未可知/反與壬也處戒之遂行逮夜至于齊國人知之僖子使)
(子士之母養之與饋者皆入冬十月丁卯立之將盟鮑/子醉而往其臣差車鮑㸃曰此誰之命也陳子曰受命)
(于鮑子遂誣鮑子曰子之命也鮑子曰女忘君之為孺/子牛而折其齒乎而背之也悼公稽首曰吾子奉義而)
(行者也若我可不必亡一大夫若我不可不必忘一公/子義則進否則退敢不唯子是從廢興無以亂則所願)
(也鮑子曰誰非君之子乃受盟使胡姬以安孺子如頼/去鬻姒殺王甲拘江説囚王豹于句竇之丘公使朱毛)
(告于陳子曰徵子則不及此然君異于器不可以二器/二不匱君二多難敢布諸大夫僖子不對而泣曰君舉)
(不信羣臣乎以齊國之困困又有憂少君不可以訪是/以求長君庶亦能容羣臣乎不然夫孺子何罪毛復命)
(公悔之毛曰君大訪于陳子而圖其小可也使毛遷孺/子於駘不至殺諸野幕之下葬諸殳冒淳公羊傳弑而)
(立者不以當國之辭言之此其以當國之辭言之何為/諼也此其為諼奈何景公謂陳乞曰吾欲立荼何如陳)
(乞曰所樂乎為君者欲立之則立之不欲立則不立君/如欲立之則臣請立之陽生謂陳乞曰吾聞子葢將不)
(欲立我也陳乞曰夫千乘之主將廢正而立不正必殺/正者吾不立子者所以生子者也走矣與之玉節而走)
(之景公死而舍立陳乞使人迎陽生于諸其家除景公/之喪諸大夫皆在朝陳乞曰常之母有魚菽之祭願諸)
(大夫之化我也諸大夫皆曰諾於是皆之陳乞之家坐/陳乞曰吾有所為甲請以示焉諸大夫皆曰諾於是使)
(力士舉巨囊而至于中霤諸大夫見之皆色然而駭開/之則闖然公子陽生也陳乞曰此君也已諸大夫不得)
(已皆逡巡北面再拜稽首而君之爾自是往弑舍穀梁/傳陽生入而弑其君以陳乞主之何也不以陽生君荼)
(也其不以陽生君荼何也陽生正荼不正不正則其曰/君何也荼雖不正已受命矣入者内弗受也荼不正何)
(用弗受以其受命可以言弗受也陽生其以國氏何也/取國于荼也程子曰稱齊陽生見景公廢長立少以啓)
(亂/也)
　陽生曷為不稱公子非先君之子也為人子者無以
　有已(見家語注身/父母所有也)則以父母之心為心者景公命荼
　世其國已則簒荼而自立是自絶於先君豈復(扶又/反)
　得為先君之子也不稱公子誅不子也(鄭康成曰陽/生簒國故不)
　(言公/子)陽生不子則曷為繫之齊春秋端本之書也正
　其本則事理陽生之不子也其誰使之然也不有廢
　長(展兩/反)立少(詩昭/反)以啓亂者乎故齊景問政於孔子
　孔子對曰君君臣臣父父子子君不君則臣不臣父
　不父則子不子以陽生繫之齊著亂之所由生也(張/氏)
　(曰春秋譏景公之廢長立少而不稱公子陽生何也/人君立子而不以正者皆徒設此心兩棄之也故凡)
　(當然而君父處之不以其道者君子不立乎其位伯/夷叔齊寧他人有之而不敢當春秋豈敢遂予之以)
　(公子而正/名之哉)然而弑荼者陽生與朱毛也曷為書陳乞
　(杜氏曰弑荼者朱毛與陽生而書陳乞所以明乞立/陽生而荼見弑則禍由乞始也楚比刼立陳乞流涕)
　(子家憚老皆疑於免罪故春秋明而書之以為弑主/髙氏曰春秋書弑君之賊雖其人不自為必以禍所)
　(從發為主所/以誅其意也)初景公謂陳乞吾欲立荼何如對曰所
　樂(音/洛)乎為君者欲立則立之不欲立則不立也君如
　欲立則臣請立之陽生謂乞曰吾聞子葢將不欲立
　我也對曰千乘(細證/反)之主將廢正而立不正必殺正
　者吾不立子者所以生子也與之玉節而走之魯景
　公死荼立陳乞使人迎陽生寘諸家召諸大夫而示
　之曰此君也諸大夫知乞有備不得已逡巡北面再
　拜而君之爾故里克中立不免殺身之刑陳乞獻諛
　終被(皮寄/反)弑君之罪是皆不明春秋之義陷於大惡
　而不知者也(髙郵孫氏曰陽生入齊而陳乞弑君則/是陽生與聞乎故也不以陽生首惡者)
　(陽生之入陳乞召之荼之弑陳乞為之加陽生以弑/君之罪則乞廢立之迹不明書陽生之入而陳乞弑)
　(君則乞之惡著而陽生與有罪焉陳氏曰衛侯入于/夷儀衛寗喜弑其君剽則喜為衛侯弑也齊陽生入)
　(于齊齊陳乞弑其君荼則乞為陽生弑也荼之弑得/國者陽生也曷為不以罪齊無知者罪陽生於是齊)
　(政由陳氏矣彼陽生者亡公子而已乞不有無君之/心則陽生為僇矣家氏曰陽生之入與小白書入同)
　(然小白之入齊無君也陽生之入齊有君矣荼弑在/陽生既入之後然其謀實定於陽生未入之前不與)
　(小白同也晉獻公殺世子而立嬖妾之子其事與此/畧相似荼則卓也陽生則夷吾也陳乞則里克也然)
　(夷吾不預殺而陽生實預於殺則陽生又不得與夷/吾同也且弑荼立陽生乃乞之本謀故專罪陳乞陽)
　(生於諸子為長以序當立景公黜長立幼以是召亂/春秋不坐陽生以首惡之罪示人君立子以長不以)
　(愛其寓戒之意深矣髙氏曰觀從召公子比而䖍死/陳乞召陽生而荼死乞蒙弑君之惡而從乃委罪公)
　(子比何也從陪臣也能始禍而不能定其所立比以/衆立而不顧其君是比弑之也乞大臣也齊已有君)
　(而又外求陽生陽生雖入而不能自定其位乞以强/立之而不顧其君是乞弑之也從雖召比然公子有)
　(三焉比不自立可也乞召陽生固將君之矣陽生為/君則孺子荼何所置哉故春秋别嫌明微不以其迹)
　(而同其誅也○劉氏曰榖梁云陽生正荼不正故不/以陽生君荼然而荼受命陽生不受命陽生弑先君)
　(所命是則弑其君矣何云不以陽生君荼乎假令先/君廢陽生為非義自可聽天子伯主治之耳今躬弑)
　(其君春秋猶詭其罪以與陳乞何哉要之陳乞主陽/生而弑荼可知也廬陵李氏曰齊陽生書法與齊小)
　(白同皆非有君父之命而以次則居長當立故不書/公子而稱國也衛州吁書法與齊無知同皆罪其君)
　(不待以公子之道使之與聞國政而當國故不稱公/子而稱國餘例皆可參通此條公羊當國之説非是)
　(至其載陳乞本末獨詳於左氏有以乞春秋罪乞之/大意則胡氏詳矣葢當廢立之際大臣當據經守正)
　(守死不回然後可不然必陷/於大惡里克陳乞事正同)
冬仲孫何忌帥師伐邾
(髙氏曰魯人必欲滅邾而後已自公即/位以來四用兵於邾積明年入邾之亂)
宋向巢帥師伐曹
(髙氏曰樂髠伐之猶/未服且為入曹起也)
(癸敬王三/丑十二年)七年(晉定二十四齊悼公陽生元年衛出五/蔡成三鄭聲十三曹陽十四陳閔十四)
(把僖十八宋景二十九秦悼/四楚惠王章元年吳夫差八)
春宋皇瑗帥師侵鄭
(左傳春宋師侵鄭鄭叛晉故也髙氏曰不務德而加兵/於人故書侵張氏曰老丘之役宋鄭始因隙地以起兵)
(爭卒致各取其師以逞其殺人之志所以詳其交爭之/實也汪氏曰老丘敗在定十五年是後九年取鄭師于)
(雍丘十三年取宋師于嵒○廬陵李氏曰/宋之叛晉久矣豈復為晉討鄭乎左氏非)
晉魏曼多帥師侵衛
(左傳晉師侵衛衛不服也杜氏曰五年晉伐衛至今未/服髙氏曰衛輒拒其父至今六年矣猶未納也晉不以)
(此致討而以范中行/氏加兵于衛故書侵)
夏公㑹吴于鄫
(左傳夏公㑹吳于鄫吳來徵百牢子服景伯對曰先王/未之有也吳人曰宋百牢我魯不可以後宋且魯牢晉)
(大夫過十吳王百牢不亦可乎景伯曰晉范鞅貪而棄/禮以大國懼敝邑故敝邑十一牢之君若以禮命於諸)
(侯則有數矣若亦棄禮則有淫者矣周之王也制禮上/物不過十二以為天之大數也今棄周禮而曰必百牢)
(亦唯執事吳人弗聽景伯曰吳將亡矣棄天而背本不/與必棄疾於我乃與之太宰嚭召季康子康子使子貢)
(辭太宰嚭曰國君道長而大夫不出門此何禮也對曰/豈以為禮畏大國也大國不以禮命於諸侯苟不以禮)
(豈可量也寡君既共命焉其老豈敢棄其國大伯端委/以治周禮仲雍嗣之斷髮文身臝以為飾豈禮也哉有)
(由然也反自鄫以吳為無能為也杜氏曰鄫今琅邪鄫縣/張氏曰即舊鄫國比年書㑹吳所以著哀公之失謀於)
(始而遺患於後日也髙氏曰吳欲霸諸侯魯先往㑹之/汪氏曰邾茅夷鴻稱盟于鄫衍而經不書盟諱與吳盟)
(也故吳伐我盟于萊門㑹于黄池吳/爭先歃皆不書隱中國之與吳盟也)
秋公伐邾八月己酉入邾以邾子益來
(左傳季康子欲伐邾乃饗大夫以謀之子服景伯曰小/所以事大信也大所以保小仁也背大國不信伐小國)
(不仁民保於城城保於德失二德者危將焉保孟孫曰/二三子以為何如惡賢而逆之對曰禹合諸侯於塗山)
(執玉帛者萬國今其存者無數十焉唯大不字小小不/事大也知必危何故不言魯德如邾而以衆加之可乎)
(不樂而出秋伐邾及范門猶聞鍾聲大夫諫不聽茅成/子請告於吳不許曰魯擊柝聞於邾吳二千里不三月)
(不至何及於我且國内豈不足成子以茅叛師遂入邾/處其公宫衆師晝掠邾衆侯于繹師宵掠以邾子益來)
(獻于亳社囚諸負瑕負瑕故有繹邾茅夷鴻以束帛乘/韋自請救于吳曰魯弱晉而逺吳馮恃其衆而背君之)
(盟辟君之執事以陸我小國邾非敢自愛也懼君威之/不立君威之不立小國之憂也若夏盟於鄫衍秋而背)
(之成求而不違四方諸侯其何以事君且魯賦八百乘/君之貳也邾賦六百乘君之私也以私奉貳唯君圖之)
(吳子從之公羊傳入不言伐此其言伐何内辭也若使/他人然邾婁子益何以名絶曷為絶之獲也曷為不言)
(其獲内大惡諱也穀梁傳以者不以者也益之名惡也/春秋有臨天下之言焉有臨一國之言焉有臨一家之)
(言焉其言來者有外魯之辭/焉范氏曰惡其不能死社稷)
　春秋隱君之惡故滅國書取婉以成章(左/傳)而不失其
　實也恃强凌弱無故伐人而入其國處其宫晝夜掠
　以其君來獻于亳社囚于負瑕此天下之惡也吳師
　為(于偽反下/人為同)是克東陽齊人為是取吾二邑(並在/明年)辱
　國亦甚矣何以備書于策而不諱乎聖人道隆而德
　大人之有惡務去(起吕反/下司)之而不積也則不念其惡
　而進之矣以邾子益來惡也歸邾子益于邾是知其
　為惡能去之而不積也故書以邾子來而不諱者欲
　見(音現/下同)後書歸邾子之為能去其惡而與之也聖人
　之情見矣明此然後可以操(倉力/反)賞罰之權不明乎
　此以操賞罰之權而能濟者鮮(上/聲)矣(薛氏曰伐邾本/三家而公自為)
　(之不得已也公内迫於三家三家歸過於上也劉氏/曰益何以名賤之也賤之奈何虜服也蘇氏曰魯入)
　(邾以邾子益來而不書滅何也邾大夫茅夷鴻保於/茅請救於吳明年吳為之伐魯魯復邾子故不言滅)
　(也在外曰以歸在内曰以來内外之别也○劉氏曰/公羊云入不言伐其言伐内辭也使若他人然非也)
　(初秋伐之八月入之理當並書無取於内辭也入邾/婁使若他人猶可諉以邾婁子益來又可云他人乎)
　(又曰曷為不言其獲内大惡諱也亦非也諸侯擅入/人之國為大惡矣此自入而以歸不得以獲解也穀)
　(梁云其言來者外魯之辭亦非也直書入邾又言以/邾子益來於君親之過而無所隱義已足矣豈以一)
　(失之故遂外其君乎且令不外其君當曰以邾子益/歸乎夫歸可施於人不可施於我來可施於我不可)
　(施於人此春秋之文也唐陳氏曰夾陣而獲其君則/曰獲入國滅國而以其君歸則曰以書於諸侯則曰)
　(歸於魯/則曰來)
宋人圍曹冬鄭駟𢎞帥師救曹
(左傳宋人圍曹鄭桓子思曰宋人有曹鄭之患也不可/以不救冬鄭師救曹侵宋初曹人或夢衆君子立于社)
(宫而謀亡曹曹叔振鐸請待公孫彊許之旦而求之曹/無之戒其子曰我死爾聞公孫彊為政必去之及曹伯)
(陽即位好田弋曹鄙人公孫彊好弋獲白鴈獻之且言/田弋之説説之因訪政事大説之有寵使為司城以聽)
(政夢者之子乃行彊言霸説於曹伯曹伯從之乃背晉/而奸宋宋人伐之晉人不救築五邑於其郊曰黍丘揖)
(丘大城鍾邘髙氏曰曹伯奸宋是以致討然宋之伐曹/數矣今又圍之亦已甚矣故貶而人之苟將卑師少豈)
(能圍之乎鄭與曹疎所以救曹非志於義也欲報皇瑗/之師也家氏曰中國無盟主諸侯擅侵伐更相吞噬不)
(奪不饜春秋書宋圍曹罪宋也書鄭救曹與鄭也春秋/與鄭之能救所以愧齊晉諸大國之不能救也陳氏曰)
(書救曹何曹卒滅於宋也自魯救晉凡晉楚之救皆不/書六十年矣其再見以中國無霸而諸侯自相救也諸)
(侯自相救猶可也吳救陳諸夏幾於亡矣廬陵李氏曰/謝氏曰曹之病于宋久矣大國無一為之援而鄭能帥)
(師救之/善之也)
　
　
　
　
　
　
　
　春秋大全卷三十六
欽定四庫全書
　春秋大全卷三十七
　　　　　　　　　　　　明　胡廣等　撰
　　哀公
(甲敬王三/寅十三年)八年(晉定二十五齊悼二衛出六蔡成四鄭/聲十四曹陽十五國亡陳閔十五把僖)
(十九卒宋景三十秦悼/五楚惠二吳夫差九)
春王正月宋公入曹以曹伯陽歸
(左傳春宋公伐曹將還禇師子肥殿曹人詬之不行師/待之公聞之怒命反之遂滅曹執曹伯及司城彊以歸)
(殺之公羊傳曹伯陽何以名絶曷為絶之滅也曷為不/言其滅諱同姓之滅也何諱乎同姓之滅力能救之而)
(不救/也)
　此滅曹也曷為不言滅滅者亡國之善辭上下之同
　力也(何氏曰言滅者臣子與君/戮力一心共死之辭也)曹伯陽好(乎報/反)田弋
　鄙人公孫彊獲白鴈獻之且言田弋之説因訪政事
　大説(音/悦)之疆言霸説於曹伯因背(音/佩)晉而奸(音/干)宋宋
　人伐之晉人不救書宋公入曹以曹伯陽歸而削其
　見滅之實猶虞之亡書晉人執虞公而不言滅也(蘇/氏)
　(曰此滅曹也其不/書滅言自滅也)春秋輕重之權衡故書法若此有
　國者妄聽辯言以亂舊政自取滅亡之禍可以鑒矣
　(陳氏曰檜亡東周之始也曹亡春秋之終也夫子之/刪詩也繫曹檜於國風之後於檜之卒篇曰思周道)
　(也傷天下之無王也於曹之卒篇曰思治也傷天下/之無伯也春秋作於定哀之際文武之所褒大諸侯)
　(亡國多矣莫强於齊晉晉趙鞅歸于晉則晉亡之漸/也齊陳乞弑其君荼則齊亡之漸也夫子嘗喟然於)
　(此矣興滅國繼絶世修廢官舉逸民葢常有此言也/於是曹不言滅○劉氏曰公羊云不言其滅諱同姓)
　(之滅非也當此時魯人自救不暇豈有不救同姓之/滅春秋遂責之乎且責魯不救而諱曹之滅縱失宋)
　(公之惡苟責無罪/之魯甚無理也)
吳伐我
(書伐我始此左傳吳為邾故將伐魯問於叔孫輒叔孫/輒對曰魯有名而無情伐之必得志焉退而告公山不)
(狃公山不狃曰非禮也君子違不適讎國未臣而有伐/之奔命焉死之可也所託也則隱且夫人之行也不以)
(所惡廢鄉今子以小惡而欲覆宗國不亦難乎若使子/率子必辭王將使我子張病之王問於子洩對曰魯雖)
(無與立必有與斃諸侯將救之未可以得志焉晉與齊/楚輔之是四讎也夫魯齊晉之唇唇亡齒寒君所知也)
(不救何為三月吳伐我子洩率故道險從武城初武城/人或有因於吳竟田焉拘鄫人之漚菅者曰何故使吾)
(水滋及吳師至拘者道之以伐武城克之王犯嘗為之/宰澹臺子羽之父好焉國人懼懿子謂景伯若之何對)
(曰吳師來斯與之戰何患焉且召之而至又何求焉吳/師克東陽而進舍於五梧明日舍於蠶室公賔庚公甲)
(叔子與戰于夷獲叔子與析朱鉏獻於王王曰此同車/必使能國未可望也明日舍於庚宗遂次於泗上微虎)
(欲宵攻王舍私屬徒七百人三踊於幕庭卒三百人有/若與焉及稷門之内或謂季孫曰不足以害吳而多殺)
(國士不如已也乃止之吳子聞之一夕二遷吳人行成/將盟景伯曰楚人圍宋易子而食析骸而爨猶無城下)
(之盟我未及虧而有城下之盟是棄國也吳輕而逺不/能久將歸矣請少待之弗從景伯負載造於菜門乃請)
(釋子服何於吳吳人許之以王子/姑曹當之而後止吳人盟而還)
　吳為(于偽/反)邾故興師伐魯兵加國都而盟于城下經
　書伐我不言四鄙及與吳盟者諱之也(蘇氏曰不言/四鄙而直言)
　(伐我兵加于國都也於是為/城下之盟而還不書諱之也)來戰于郎直書不諱之
　盟于城下何諱之深也楚人圍宋易子而食析骸而
　爨亦云急矣欲盟城下則曰有以國斃不能從也晉
　師從齊齊侯致賂晉人不可國佐對曰子若不許請
　合(如字又/音閤)餘燼(似力/反)背(音/佩)城借一敝邑之幸亦云從
　也遂盟于袁婁而春秋與之今魯未及虧不能少待
　遂有城下之盟是棄國也夫棄國者其能國乎使有
　華(尸化/反)元國佐之臣則不至此矣故春秋不言四鄙
　及與吳盟者欲見(音/現)其實而深諱之以為後世謀國
　之士不能以禮義自强偷生惜死至於侵削陵遲而
　不知恥者之戒也(家氏曰吳伐我以救邾而書伐無/褒辭者春秋之責救貴義也茅成)
　(子之請救于吳也動吳子以利吳子悦於利而動是/以率師造于魯之城下不責魯以存邾遽受盟而返)
　(何救之足言其後吳責報于邾者不已執其君而擾/亂其國存亡國者顧如是乎汪氏曰哀公即位七年)
　(加兵於邾者五而且入其國俘其君自入春秋魯恃/强陵弱未有若是之甚也此年書吳伐我比事以觀)
　(則魯之受伐葢有由矣前此書侵伐必言四鄙見魯/之國都猶足為守也至於是年吳兵直抵魯之城下)
　(則魯之四竟藩屏蕩然而國不足為國矣哀公之經/兩書伐我若曰我能入邾吳能為邾而伐我我能㑹)
　(吳伐齊齊能興師而伐我雖據事直書而詳味書法/亦有反已自咎之意焉廬陵李氏曰春秋伐我者必)
　(書四鄙不使難邇我國也獨此與明年國書伐我為/特筆葢曲在我也胡氏諱城下之盟其説本蘇氏謝)
　(氏曰不至國都則書某鄙至國都則書伐我亦是又/曰是時魯政雖陵無以為國然觀左氏所記盡忠死)
　(難之士皇多有之此所以為禮義之國歟公山不狃/以叛亡之人而處心尚能如此賢於人逺矣孔子之)
　(欲往豈/無意夫)
夏齊人取讙及闡
(左傳齊悼公之來也季康子以其妹妻之即位而逆之/季魴侯通焉女言其情弗敢與也齊侯怒夏五月齊鮑)
(牧帥師伐我取讙及闡公羊傳外取邑不書此何以書/所以賂齊也曷為賂齊為以邾婁子益來也穀梁傳惡)
(内也杜氏曰闡在東平剛縣北程子曰内失邑不書君/辱當諱也不能保其土地民人是不君也已與之彼以)
(非義而受則書取此與濟西田是也魯入邾而以其君/來致齊怒吳伐故賂齊以説之襄陵許氏曰外取邑不)
(書以即歸我故書之也王氏曰魯以兵召釁固不容無/過齊以私憤取非其有故稱人○家氏曰公穀以齊為)
(邾故取讙闡左氏則以季姬未歸故齊人來討觀齊之/兵端當從二傳非以女故葢齊取二邑要魯以存邾爾)
(唐陳氏曰凡用兵而取先書/伐次書取用兵而取苐書取)
　附録(左傳或譖胡姬於齊侯曰安孺/子之黨也六月齊侯殺胡姬)
歸邾子益于邾
(左傳齊侯使如吳請師將以伐我乃歸邾子邾子又無/道吳子使大宰子餘討之囚諸樓臺栫之以棘使諸大)
(夫奉太子革以為政穀梁傳益之名失國也何氏曰書/者善魯能悔過歸之張氏曰凡取邑之類少有復歸之)
(者今魯不遂其惡而歸/之故以順辭言之也)
秋七月
　附録(左傳秋及齊平九月臧賔如如齊涖盟齊閭丘/明來涖盟且逆季姬以歸嬖○鮑牧又謂羣公)
　(子曰使女有馬千乘乎公子愬之公謂鮑子或譖子/子姑居於潞以察之若有之則分室以行若無之則)
　(反子之所出門使以三分之一行半/道使以二乘及潞麋之以入遂殺之)
冬十有二月癸亥把伯過卒
齊人歸讙及闡
(左傳季姬嬖故也程子曰不云我田/既歸邾子亦歸其田非以為惠也)
　按左氏邾子益齊出也魯以益來則齊人取讙及闡
　又如吳請師而怒猶未怠也以此見國君之造(在早/反)
　惡不悛(音/銓)則四鄰謀取其國家莫能保矣歸邾子益
　于邾則齊人歸讙及闡又辭師于吳而德猶未泯也
　以此見國君去(起吕反/下同)惡而不積則四鄰不侵其封
　境而自安矣曰以曰取者逆詞也曰歸者順詞也去
　逆效順息爭休兵齊無取地之罪魯無失地之辱以
　此見遷善之優改過之大而春秋不諱入邾以邾子
　益來者以明歸益于邾之能掩其前惡而美之也(何氏/曰書)
　(歸讙及闡善魯能悔過歸邾婁子益所喪之邑不求/自得汪氏曰不言來者齊本取讙闡脅魯歸邾子今)
　(既歸邾子則齊遂所欲故歸讙闡非/感於義而心悦誠服故下言來歸)
(乙敬王三/卯十四年)九年(晉定二十六齊悼三衛出七蔡成五鄭/聲十五陳閔十六把閔公維元年宋景)
(三十一秦悼六楚/惠三吳夫差十)
春
　附録(左傳春齊侯使公孟綽辭師于吳吳子曰昔歲/寡人聞命今又革之不知所從將進受命於君)
王二月葬把僖公
宋皇瑗帥師取鄭師于雍丘
(左傳鄭武子賸之嬖許瑕求邑無以與之請外取許之/故圍宋雍丘宋皇瑗圍鄭師每日遷舍壘合鄭師哭子)
(姚救之大敗二月甲戌宋取鄭師于雍丘使有能者無/死以郟張與鄭羅歸公羊傳其言取之何易也其易奈)
(何詐之也穀梁傳取易辭也以師而易取鄭病矣杜氏/曰左傳例覆而敗之曰取某師謂威力兼備若羅網所)
(掩覆一軍皆見禽雍丘縣屬陳留襄陵許氏曰春秋之/季日尋干戈詐力相傾竒變滋起於是始志取人之師)
(甚其譎惡其盡也鄭以不義深入敵境而圍其邑此固/喪師之道也廬陵李氏曰胡氏左氏例覆而敗曰取悉)
(虜而俘之曰取觀左氏所載使有能者無死而止以二/人歸則殺人多矣春秋之未特書取師者二謝氏所謂)
(著其禍之大者是也自定十五年老丘之役以來宋鄭/結怨久矣故皇瑗悉力取雍丘之師罕達悉力取嵒之)
(師葢不勝忿怨以至于此也長平之坑所由來/漸矣此當與隱十年鄭莊取三國之師同看)
夏楚人伐鄭
(左傳陳即吳故也汪氏曰陳之為國屢滅於楚而僅存/者也今而從吳亦以楚之屢伐而求以自託焉耳楚不)
(思所以自反而憤陳之背已攻之薦數而不已今年伐/陳明年公子結復伐之十三年公子申又伐之陳之困)
(於楚終春秋之世雖其力弗克自振而楚之暴横不道/其罪蓋不可勝誅矣廬陵李氏曰六年吳伐陳楚昭救)
(之卒于城父不克而還則陳之即吳惟强是從而已昭/王旅卒楚惠君臣不念陳之有德於楚也而亟伐之此)
(春秋所以以/救予吳也歟)
秋宋公伐陳
(汪氏曰鄭雖不義宋覆其師而盡取之亦云憯矣而又/君親帥師以伐其國明年偏師再伐十二年向巢又伐)
(十三年鄭人復取宋師然則/宋鄭之喪師皆其自取之也)
　附録(左傳秋吳城邗溝通江淮○晉趙鞅卜救鄭遇/水適火占諸史趙史墨史龜史龜曰是謂沈陽)
　(可以興兵利以伐姜不利子商伐齊則可敵宋不吉/史墨曰盈水名也子水位也名位敵不可干也炎帝)
　(為火師姜姓其後也水勝火伐姜則可史趙曰是謂/如川之滿不可游也鄭方有罪不可救也救鄭則不)
　(吉不知其他陽虎以周易筮之遇泰䷊之需䷄鄭甥/曰宋方吉不可與也微子啓帝乙之元子也宋)
　(舅也祉禄也若帝乙之元子歸妹/而有吉禄我安得吉焉乃止)
冬十月
　附録(左傳冬吳子使/來儆師伐齊)
(丙敬王三/辰十五年)十年(晉定二十七齊悼四卒衛出八蔡成六/鄭聲十六陳閔十七杞閔二宋景三十)
(二陳悼七楚惠/四吳夫差十一)
春王二月邾子益來奔
(左傳春邾隱公來奔齊甥也故遂奔齊陳氏曰吳人討/邾奉太子為政而後奔則其但書奔何以是為自失國)
(也春秋之法苟其道足以失國雖有敵國猶以自致之/文書之髙氏曰先為魯所俘而又來奔其不知恥甚矣)
公㑹吴伐齊三月戊戌齊侯陽生卒
(左傳公㑹吳子邾子郯子伐齊南鄙師于鄎齊人弑悼/公赴于師吳子三日哭于軍門之外徐承帥舟師將自)
(海入齊齊人敗/之吳師乃還)
　按左氏公㑹吳伐齊齊人弑悼公赴于師春秋
　不著齊人弑君之罪而以卒書者亦猶鄭伯髠
　頑弑而書卒其存天理之意㣲矣魯人入邾以
　其君来罪也齊侯為是取讙及闡如吳請師
　討之也魯人悔懼歸益于邾是知其罪而能
　改也齊侯為是歸讙及闡又辭師于吳是變
　之正也夫變之正者禮義之所在中國之君也
　吳人欲遂前言而背(音佩或/作悖)違正理齊之臣子
　不能将順上及其君此天下大變常理之所無
　也故沒其見弑之禍而以卒書其旨深矣春秋
　弑君大惡不待貶絶而自見(音/現)也君而見弑豈
　無不善之積以及其身乎若夫悼公變而克正
　則無不善之積矣故以卒書而沒其見弑存
　天理之意㣲矣(襄陵許氏曰人事之變有幸有不/幸而春秋之義裁成天地見正命)
　(焉○臨川吳氏曰當時以吳/師在齊而公卒遂以為弑爾)
夏宋人伐鄭
(襄陵許氏曰既取其師伐/而又伐惡其修怨不已也)
晉趙鞅帥師侵齊
(左傳夏趙鞅帥師伐齊大夫請卜之趙孟曰吾卜於此/起兵事不再令卜不襲吉行也於是乎取犂及轅毁髙)
(唐之郛侵及頼而還髙氏曰齊率諸侯以貳晉可以討/矣然趙鞅加兵於有喪之國聖人弗與也故書侵異乎)
(士匄矣臨川吳氏曰吳猶遭齊喪而去之晉乃乘齊喪/而伐之曽吳之不若也廬陵李氏曰傳書伐而經書侵)
(者乘吳之亂伐齊/之喪無名甚矣)
五月公至自伐齊
(髙氏曰齊魯接境而公㑹吳伐之既聞其喪則遂/班師可也所以乆而不歸者公之進退制在吳故)
(也廬陵李氏曰哀公編書公㑹吳者五獨此役/與黄池書至葢聖人擇其危甚者而書之)
(也/)
葬齊悼公
(髙氏曰公雖不廢喪紀往㑹其葬不足以過汪/氏曰悼公書葬與鄭僖公同不及五月禮畧也)
衞公孟彄自齊歸于衛
(薛氏曰孟彄蒯瞶之黨挾齊歸衛衛人納之世子歸之/自也廬陵李氏曰彄蒯瞶之黨今歸于衛必從輒而棄)
(蒯瞶故十五年春蒯/瞶入國彄復奔齊)
薛伯夷卒
秋葬薛恵公
　附録(左傳秋吳子/使来復儆師)
冬楚公子結帥師伐陳吳救陳
(書救止此左傳冬楚子期伐陳吳延州來季子救陳/謂子期曰二君不務徳而力爭諸侯民何罪焉我)
(請退以為子名務徳而安民乃還汪氏曰宣十一/年楚縣陳尋復封之昭八年楚滅陳十三年復)
(封陳陳氏曰自魯救晉凡救皆不書書鄭救曹/則中國無霸諸侯自相救也中國無霸諸侯自)
(相救春秋憫焉而特書之吳救陳/諸侯㡬於亡矣春秋之所甚懼也)
(丁敬王三/已十六年)十有一年(晉定二十八齊簡公壬元年衛出/九蔡成七鄭聲十七陳閔十八杞)
(閔三宋景三十三秦悼/八楚惠五吳夫差十二)
春齊國書帥師伐我
(左傳春齊為鄎故國書髙無㔻帥師伐我及清季孫謂/其宰冉求曰齊師在清必魯故也若之何求曰一子守)
(二子從公禦諸竟季孫曰不能求曰居封疆之間季孫/告二子二子不可求曰若不可則君無出一子帥師背)
(城而戰不屬者非魯人也魯之羣室衆於齊之兵車一/室敵車優矣子何患焉二子之不欲戰也宜政在季氏)
(當子之身齊人伐魯而不能戰子之恥也大不列於諸/侯矣季孫使從於朝俟於黨氏之溝武叔呼而問戰焉)
(對曰君子有逺慮小人何知懿子强問之對曰小人慮/材而言量力而共者也武叔曰是謂我不成丈夫也退)
(而蒐乘孟孺子洩帥右師顔羽御邴洩為右冉求帥左/師管周父御樊遲為右季孫曰須也弱有子曰就用命)
(焉季氏之甲七千冉有以武城人三百為已徒卒老㓜/守宫次于雩門之外五日右師從之公叔務人見保者)
(而泣曰事充政重上不能謀士不能死何以治民吾既/言之矣敢不勉乎師及齊師戰于郊齊師自稷曲師不)
(踰溝樊遲曰非不能也不信子也請三刻而踰之如之/衆從之師入齊軍右師奔齊人從之陳瓘陳莊涉泗孟)
(之側後入以為殿抽矢策其馬曰馬不進也林不狃之/伍曰走乎不狃曰誰不如曰然則止乎不狃曰惡賢徐)
(步而死師獲甲首八十齊人不能師宵諜曰齊人遁冉/有請從之三季孫不許孟孺子語人曰我不如顔羽而)
(賢於邴洩子羽鋭敏我不欲戰而能黙洩曰驅之公為/與其嬖僮汪錡乘皆死皆殯孔子曰能執干戈以衛社)
(稷可無殤也冉有用矛于齊/師故能入其軍孔子曰義也)
　諸侯來伐無有不書四鄙(汪氏曰春秋書伐我二十/有一唯哀八年吳伐此年)
　(齊伐止書伐我/餘皆言四鄙)今齊師及清涉泗非有城下之盟可
　諱之辱亦書伐我何也傅説(音/悦)復于髙宗曰惟甲胄
　起戎惟干戈省厥躬(蔡氏曰干戈所以討有罪必/嚴於省躬者戒其有所輕動)夫
　省厥躬者自反之謂也自反而縮則為壯自反而不
　縮則為老師之老壯在曲直曲直自我而不繫乎人
　者也邾子齊之甥魯嘗入邾以其君來齊人為(于為/反)
　是取讙及闡請師于吳曲在我及歸讙邾益而齊人
　歸讙及闡又辭吳師直在齊矣魯人何名㑹吳伐之
　也故春秋之記斯師特曰伐我者欲省致師之由而
　躬自厚也垂訓之義大矣(劉氏曰君子之道不貴其/勝人而貴自勝也説命曰)
　(干戈省厥躬躬為善而外物横逆者有之矣君子拒/而弗受也躬為不善而外物横逆者亦有之矣君子)
　(受而弗對曰不言鄙者受之也家氏曰伐我云者我/自有以致冦垂後王臨難省躬之戒所以譏哀公也)
　(汪氏曰髙郵孫氏謂春秋之始内魯而外諸夏故魯/為他國所侵伐必曰某鄙哀公之經再書伐我同魯)
　(於諸侯竊以為春秋詳内而畧外故外之侵伐止書/國而魯書四鄙非尊魯而卑諸侯也此書伐我不言)
　(地比於兵加國都之例所以貶之也然傳載老㓜守/宫次于雩門之外齊師及師戰于郊冉求曰一子帥)
　(師背城而戰則齊師逼廹於魯之國都矣杜諤曰直/曰伐我見其以國言之也然則國書之伐與他伐異)
　(矣廬陵李氏曰世家季桓子卒遺言謂康子必召孔/子其臣止之康子乃召冉求是年冉求與齊戰有功)
　(康子乃召孔子而孔子歸魯年六十八矣然魯終不/能用孔子孔子亦不求仕乃叙書傳禮記刪詩正樂)
　(序易弟子/葢三千焉)
夏陳轅頗出奔鄭
(左傳初轅頗為司徒賦封田以嫁公女有餘以為已大/器國人逐之故出道渴其族轅咺進稻醴梁糗腵脯焉)
(喜曰何其給焉對曰器成而具曰何不吾諌對曰懼先/行襄陵許氏曰春秋書轅頗之奔所以為人臣附上以)
(刻下託公以營私者之戒也家氏曰聚歛附上者固當/有討然國不能自討致衆怒而逐之是衆為政也而可)
(哉/)
五月公㑹吳伐齊
(薛氏曰戰不書伐今書伐何難乎公之㑹吳與齊戰也/㑹伐則戰見矣吳自入郢之後困而久不能見公之六)
(年稍出而伐陳叔還㑹之于柤公又㑹之于鄫還而歸/入邾吳以邾故伐我而齊取讙闡由是齊魯始暌齊)
(二邑則固知罪矣我不知寘固與吳合前年㑹伐齊故/有國書之報卒會吳而勝齊吳之威加中夏多魯之力)
(也春秋書公㑹伐而不言㑹戰難言而有以見之也家/氏曰兩年之間書公㑹吳伐齊者再責魯深矣當闔廬)
(之世春秋嘗進吳書子自夫差之立迨今十有三年皆嘉/以號舉為其用兵不戢而外之也狄吳則魯罪著矣永)
(吕氏曰晉既不足以宗諸侯而開門延盜以來被髪文/身之吳乃在于周公之子孫秉禮之望國㑹之伐齊而)
(使之逞其志於中國聖/人望魯之意至是絶矣)
甲戌齊國書帥師及吳戰于艾陵齊師敗績獲齊國書
(書戰書獲止此齊魯交兵止此左傳為郊戰故公㑹吳/子伐齊五月克𫝊壬申至于嬴中軍從王胥門巢將上)
(軍王子姑曹將下軍展如將右軍齊國書將中軍髙無/㔻將上軍宗樓將下軍陳僖子謂其弟書爾死我必得)
(志宗子陽與閭丘明相厲也桑掩胥御國子公孫夏曰/二子必死將戰公孫夏命其徒歌虞殯陳子行命其徒)
(具含玉公孫揮命其徒曰人尋約吳髪短東郭書曰三/戰必死於此三矣使問弦多以琴曰吾不復見子矣陳)
(書曰此行也吾聞鼔而已不聞金矣甲戌戰于艾陵展/如敗髙子國子敗胥門巢王卒助之大敗齊師獲國書)
(公孫夏閭丘明陳書東郭書革車八百乘甲首三千以/獻于公將戰吳子呼叔孫曰而事何也對曰從司馬王)
(賜之甲劒鈹曰奉爾君事敬無廢命叔孫未能對衛賜/進曰州仇奉甲從君而拜公使大史固歸國子之元寘)
(之新篋褽之以𤣥纁加組帶焉寘書於其上曰天若不/識不衷何以使下國杜氏曰艾陵齊地茅堂胡氏曰吳)
(伐齊獲國書晉不主盟制在蠻荒聖人傷之也劉氏曰/吳之無道犯間上國涉數千里之地以伐人之邦固求)
(藥疾於人與之俱靡焉耳國書之用齊也内不能安其/君外不能交鄰國而輕與之戰其不愛百姓也不亦甚)
(乎故善戰者服上刑所謂為志乎此戰者也髙氏曰書/不戰公者没公乃所以深貶公也且書及吳我師戰于)
(艾陵不可也書及公吳戰于艾陵不可也先言公㑹吳/伐齊繼書及吳戰則公與貶可知矣書獲國書與宋華)
(元同然華元生獲而國書死獲故公使太史固歸國子/之元也廬陵李氏曰此戰以國書主之者吳之來伐齊)
(人皆知其不可禦而必敗矣苟能全民兵嚴守備屈之/以義而勿與交鋒則齊可以坐困强吳而却之矣今乃)
(以伐魯方歸之罷兵未息肩未解甲而快志於一朝之/忿師敗身獲為國大殃故艾陵之戰以國書主之者深)
(罪之/也)
　附録(左傳吳將伐齊越子率其衆以朝焉王及列士/皆有饋賂吳人皆喜唯子胥懼曰是豢吳也夫)
　(諫曰越在我心腹之疾也壤地同而有欲於我夫其/柔服求濟其欲也不如早從事焉得志於齊猶獲石)
　(田也無所用之越不為沼吳其泯矣使醫除疾而曰/必遺類焉者未之有也盤庚之誥曰其有顛越不共)
　(則劓殄無遺育無俾易種于兹新邑是商所以興也/今君易之將以求大不亦難乎弗聽使於齊屬其子)
　(於鮑氏為王孫氏反役王聞之使賜之屬鏤以死將/死曰樹吾墓檟檟可材也吳其亡乎三年其始弱矣)
　(盈必毁天/之道也)
秋七月辛酉滕子虞母卒
　附録(左傳秋季孫命修守備曰/小勝大禍也齊至無日矣)
冬十有一月葬滕隱公
衛世叔齊出奔宋
(左傳冬衛大叔疾出奔宋初疾娶于宋子朝其娣嬖子/朝出孔文子使疾出其妻而妻之疾使侍人誘其初妻)
(之娣寘於犂而為之一宫如二妻文子怒欲攻之仲尼/止之遂奪其妻或淫于外州外州人奪之軒以獻恥是)
(二者故出衛人立遺使室孔姞疾臣向魋納美珠焉與/之城鉏宋公求珠魋不與由是得罪及桓氏出城鉏人)
(攻大叔疾衛莊公復之使處巢死焉殯于鄖葬于少禘/初晉悼公子憖亡在衛使其女僕而田大叔懿子止而)
(飲之酒遂聘之生悼子悼子即位故夏戊為大夫悼子/亡衛人翦夏戊孔文子之將攻大叔也訪於仲尼仲尼)
(曰胡簋之事則嘗學之矣甲兵之事未聞之也退命駕/而行曰鳥則擇木木豈能擇鳥文子遽止之曰圉豈敢)
(度其私訪衛國之難也將止魯人以幣召之乃歸髙氏/曰春秋書内外大夫奔者凡六十葢君之股肱故重而)
(書之然春秋之末何其出奔之多也是時政在大/夫各欲自專始則相猜相忌終乃相攻相逐也)
　附録(左傳季孫欲以田賦使冉有訪諸仲尼仲尼曰/丘不識也三發卒曰子為國老待子而行若之)
　(何子之不言也仲尼不對而私於冉有曰君子之行/也度於禮施取其厚事舉其中歛從其薄如是則以)
　(丘亦足矣若不度於禮而貪冒無厭則雖以田賦將/又不足且子季孫若欲行而法則周公之典在若欲)
　(苟而行又何/訪焉弗聽)
(戊敬王三/午十七年)十有二年(晉定二十九齊簡二衛出十蔡成/八鄭聲十八陳閔十九把閔四宋)
(景三十四秦悼九楚/惠六吳夫差十三)
春用田賦
(左傳春王正月用田賦公羊傳何以書譏何譏爾譏/始用田賦也穀梁傳古者公田什一用田賦非正也)
　哀公問於有若曰年饑用不足如之何有若對曰盍
　徹乎曰二吾猶不足如之何其徹也曰百姓足君孰
　與不足百姓不足君孰與足古者公田什一助而不
　税魯自宣公初税畎(朱子曰宣公税/畝什而取二)後世遂以為常
　而不復矣至是二猶不足故又以田賦也夫先王制
　土籍田以力而砥其逺邇賦里以入而重其有無(國/語)
　(注制其肥磽之地以為差等籍田税也以力者三十/受田百畝二十者五十畝砥平也里廛也謂商賈所)
　(居之區域朱子曰賦其/廛者謂收其市地錢)今用田賦軍旅之征(何氏曰/田謂一)
　(井之田賦者歛取其財物也言用田賦者若漢家歛/民錢以田為率矣單賦十井不過一乘哀公外慕强)
　(吳空盡國儲故復用田賦陸氏曰以田多少出軍賦/也孫氏曰言用田以為財賦之率番陽萬氏曰周制)
　(歲時登其夫家之衆寡辨其可任者國中自七尺以/及六十野自六尺以及六十有五皆征之今哀公以)
　(計口率泉為不足於用又/計田而使之出泉以為賦)非矣田以出粟為主而足
　食賦以出軍為主而足兵(前漢書刑法志税/以足食賦以足兵)周制宅
　不毛者有里布無職事者征夫家漆林之税二十而
　五(周禮載師注宅不種桑麻者罰之出一里二十五/家之泉民無常産者罰之使出一夫百畝之税一)
　(家力役之征出士徒車輦給繇役汪氏曰漆林之税/十分中税二分半以其地産漆故重其税若今之税)
　(茶税竹/木也)則弛力薄征當以農民為急而増賦竭作不
　使末業者獨幸而免也今二猶不足而用田賦是重
　困農民而削其本何以為國書曰用田賦用者不宜
　用也近世議弛商賈之征達於時政者欲先省國用
　首寛農民後及商賈(宋鑑慶厯中議弛茶鹽之禁及/減商税范仲淹不可曰茶鹽商)
　(税但分減商賈之利今國用未減既/不取之商賈復取之農恐害農也)知春秋譏田賦
　之意矣(臨川吳氏曰宣公税畝首壞井田什一之法/則賦民之財也非古矣成公作丘甲賦民之)
　(力者非古矣至哀公用田賦而民財民力竭矣陳氏/曰以丘賦為未足又以田賦之也田賦之也者家一)
　(人也家一人管子内政之法也諸侯之益兵自齊始/晉次之春秋之季魯亦行之矣是故作丘甲用田賦)
　(不書初廬陵李氏曰孔子惡冉求聚歛附益之言蓋/在此時○永嘉吕氏曰陳君舉謂以丘賦一乘為未)
　(足又以田賦之田賦之者家一人以為兵也然九夫/為井六十四井為甸甸出革車一乘則是五百七十)
　(六夫而出七十五人今凡受田者皆出一人為兵比/古七倍恐加兵不至如是之甚賈逵以為周制十六)
　(井賦戎馬一匹牛三頭今使一井之田出十六井之/賦是多於常賦十六倍於理亦未宜然汪氏曰杜預)
　(范密皆云丘賦之法因其田財通出馬一疋牛三頭/今别其田及家財各出此賦然丘甲之法増三之一)
　(今别其田及家財各為一賦則是比先王之制而加/倍不翅矣亦未可信要之計田而歛取民財以充軍)
　(賦之用而其數之多寡則不可考爾孔子云丘亦足/矣蓋以計丘而出兵車乃賦之常法安可計田而又)
　(賦其財哉觀哀公年饑用不足以二吾猶不足如之/何其徹也之言則為歛財以足用可知矣廬陵李氏)
　(曰田賦之説杜氏以為丘賦之法因其田財通出馬/一疋牛三頭今欲别其田及家財各為一賦則是一)
　(丘出馬二疋牛六頭也范氏注榖梁同之然杜氏於/作丘甲條内已曰今魯使丘出甸賦是一丘十六井)
　(已出馬四疋牛十二頭矣安得復以為出馬一疋牛/三頭乎此其前後自相戾也况家財有無難均何得)
　(别之賈氏以為一井之田而欲出十六井之賦葢以/為井出兵賦也夫一井八家而使出一馬三牛之賦)
　(可乎故胡氏獨用國語國語載孔子對冉有之言曰/先王制土藉田以力而砥其逺邇賦里以入而量其)
　(有無任力以夫而議其老㓜於是乎有鰥寡孤疾有/軍旅之出則征之無已其歲收田一井出稷禾六百)
　(四十斛秉芻二百四十斗缶米十六斗不過是也先/王以為足君子季孫欲其法也則有周公之籍矣大)
　(率以為田主出粟而賦則取於商賈之里廛今魯以/商賈所當出之賦而令農民出之則非古人重本抑)
　(末之意矣吕氏亦曰古者田出租里出賦要之二家/説為長蓋收區域之征以備馬牛車乘若漢家收田)
　(賦泉以補車馬亦其遺意也縁此賦止里廛出之而/今賦於田土故譏之耳然則司馬法所謂甸出一乘)
　(者其止出一乘之人歟觀春秋傳所載多臨事而始/授以甲授以車則知馬牛車乘決非丘甸所出也何)
　(氏説近之/陳氏非是)
夏五月甲辰孟子卒
(左傳夏五月昭夫人孟子卒昭公娶于吳故不書姓死/不赴故不稱夫人不反哭故不言葬小君孔子與弔適)
(季氏季氏不絻放絰而拜公羊傳孟子者何昭公之夫/人也其稱孟子何諱娶同姓葢吳女也穀梁傳孟子者)
(何也昭公夫人也其不言/夫人何也諱取同姓也)
　孟子吳女昭公之夫人其曰孟子云者諱取(音娶/後同)同
　姓也(蔡氏曰同姓不可書曰夫人姬氏薨故曰/孟子卒朱子曰諱之使若宋女子姓者然)禮取
　妻不取同姓買妾不知其姓則卜之厚男女之别也
　(何氏曰為同宗共祖/亂人倫與禽獸無别)同姓從宗合族屬異姓主名治
　際㑹名著而男女有别矣四世而緦(音/思)服之窮也五
　世而袒免(音/問)殺(色界/反)同姓也六世親屬竭矣其庶姓
　别於上戚單於下(汪氏曰戚親/也單盡也)昬姻可以通乎綴(株/衛)
　(反記作/繫音計)之以姓而弗别合(記作/綴)之以食(音/嗣)而弗殊雖
　百世而昬姻不通周道然也(禮記大傳疏同姓父族/也從宗從大小宗也合)
　(娶族人使昭穆異列同時食故曰合族屬異姓謂他/姓之女來為已姓之妻主為母婦之名治昬姻交結)
　(㑹合之事多著則男女尊卑異等名有分别不相淫/亂四世同承髙祖服緦麻五世共承髙祖之父服袒)
　(免而無正服減殺同姓也六世共承髙祖之祖各為/氏族四從兄弟親盡於下别自為宗昏姻可以通乎)
　(周法雖庶姓别於上而有世繫連繫之以本姓若姬/氏姜氏大宗百世不改連合族人以飲食之禮而不)
　(殊異雖相去百世/而昬姻不得通)昭公不謹於禮欲結好(呼報/反)强吳
　以去(上/聲)三家之權忍取同姓以混男女之别(吕氏曰/魯之君)
　(豈苟為無禮以亂男女之别哉廹於强吳之威而欲/自固其國也徇目前之急忘長久之慮不知以禮自)
　(防遂至流於無義/無别而不辭也)不命於天子以弱其配(禮記雜記/夫人之不)
　(命於天子自昭公始也劉氏曰夫人之必命於天子/猶諸侯之必命於天子也桓公不受命終身無王孟)
　(子亦不受命身死不/得稱夫人其義一也)不見(音/現)於廟不書於策以廢其
　常典禮之大本喪(息浪/反)矣其失國也宜故陳司敗問
　昭公知禮乎子曰知禮子退揖巫馬期而進之曰吾
　聞君子不黨君子亦黨乎君娶於吳為同姓謂之吳
　孟子君而知禮孰不知禮巫馬期以告子曰丘也幸
　苟有過人必知之(朱子曰孔子不可自謂諱君之惡/又不可以娶同姓為知禮故受以)
　(為過而不辭或問昭公娶同姓之事若天王舉法則/如何斷曰此非昭公故為之當時吳盛强中國無霸)
　(昭公藉其勢不得已而然非貪其色也天王舉法則/罪固不免亦須原情自有處置况不曰孟姬而曰孟)
　(子昭公亦已/自知其非矣)書孟子卒雖曰為(于偽/反)君隱而實亦不
　可掩矣(髙氏曰國人不以為非而昭公乃知避其名/春秋亦因其實而書之曰孟子卒薛氏曰知)
　(其非禮而異其名雖欲葢而名彰○何氏曰不言薨/不書葬者深諱之范氏曰葬當書姓諱故亦不書葬)
　(臨川吳氏曰固是以同姓而不書夫人薨亦以見魯/臣不以夫人之禮喪之也昭公君也尚且逐出之而)
　(葬不備禮况其夫人乎一書卒而三義具焉王氏曰/是時季氏當國孔子與弔而季孫不絻孔子亦放絰)
　(而拜是知當時不以小君待之矣汪氏曰或謂舊史/固書夫人孟子薨春秋不書夫人而書卒示天下後)
　(世娶同姓之必不可也然小君之薨必書夫人某氏/當時既鶻突稱呼曰孟子則國史必不可書夫人孟)
　(子薨春秋因魯史之文而非禮之實已見矣按傳襄/二十三年晉嫁女於吳則同姓之婚非自昭公始春)
　(秋於孟子以隱辭書之/所以深責秉禮之魯歟)
公㑹吳于槖臯
(左傳吳子使大宰嚭請尋盟公不欲使子貢對曰盟所/以固信也故心以制之玉帛以奉之言以結之明神以)
(要之寡君以為苟有盟焉弗可改也已若猶可改日盟/何益今吾子曰必尋盟若可尋也亦可寒也乃不尋盟)
(杜氏曰槖臯在淮南逡遒縣東南張氏曰吳地逡遒故/城在廬州巢縣東南家氏曰㑹柤㑹鄫㑹槖臯吳皆以)
(號舉楚之也闔廬稱子以其功也夫差稱號以其罪也/柏舉有攘椘之功艾陵有肆亂之罪此春秋所為進退)
(也王氏曰吳欲尋盟非衛賜之言/不可却故曰不有君子其能國乎)
秋公㑹衛侯宋皇瑗于鄖
(左傳吳徵㑹于衛初衛殺吳行人且姚而懼謀於行人/子羽子羽曰吳方無道無乃辱吾君不如止也子木曰)
(吳方無道國無道必棄疾於人吳雖無道猶足以患衛/往也長木之斃無不摽也國狗之瘈無不噬也而况大)
(國乎秋衛侯㑹吳于鄖公及衛侯宋皇瑗盟而卒辭吳/盟吳人藩衛侯之舍子服景伯謂子貢曰夫諸侯之㑹)
(事既畢矣侯伯致禮地主歸餼以相辭也今吳不行禮/於衛而藩其君舍以難之子盍見大宰乃請束錦以行)
(語及衛故大宰嚭曰寡君願事衛君衛君之來也緩寡/君懼故將止之子貢曰衛君之來必謀於其衆其衆或)
(欲或否是以緩來其欲來者子之黨也其不欲來者子/之讎也若執衛君是墮黨而崇讎也夫墮子者得其志)
(矣且合諸侯而執衛君誰敢不懼墮黨崇讎而懼諸侯/或者難以霸乎大宰嚭説乃舍衛侯衛侯歸效夷言子)
(之尚幼曰君必不免其死於夷乎執焉而又説其言從/之固矣杜氏曰鄖發陽也廣陵海陵縣東南有發繇亭)
(盟不書畏吳竊盟王氏曰初衛人殺吳行人且姚故衛/侯畏吳而竊盟魯宋吳怒藩衛侯之舍子貢陳墮黨崇)
(讎之説而衛侯歸然則子貢於父母之邦亦有功矣/故孟子曰君子居是邦也其君用之則安富尊榮)
宋向巢帥師伐鄭
(左傳宋鄭之間有隙地焉曰彌作頃丘玉暢嵒戈錫子/産與宋人為成曰勿有是及宋平元之族自蕭奔鄭鄭)
(人為之城嵒戈錫九月宋向巢伐鄭取錫殺元公之孫/遂圍嵒十二月鄭罕達救嵒丙申圍宋師廬陵李氏曰)
(自皇瑗取鄭師之後書宋公宋人伐鄭者再宋兵亦可/以釋怨矣而向巢之師復起是必欲殺平元之族而後)
(已也全師復役亦蹈前日鄭人之/覆轍佳兵不祥其事好還信哉)
冬十有二月螽
(左傳季孫問諸仲尼仲尼曰丘聞之火伏而後蟄者畢/今火猶西流司歴過也公羊傳何以書記異也何異爾)
(不時也杜氏曰周十二月今十月是歲應置閏而失不/置雖書十二月寔今九月九月之初尚温故得有螽○)
(永嘉吕氏曰左氏以為失閏之故然明年九月螽又十/二月螽恐不專為失閏家氏曰十二月螽氣燠也宣十)
(五年冬蝝生與此記同左/氏所録疑非聖人之言也)
(已敬王三/未十八年)十有三年(晉定三十齊簡三衛出十一蔡成/九鄭聲十九陳閔二十把閔五宋)
(景三十五秦悼十楚/惠七吳夫差十四)
春鄭罕達帥師取宋師于嵒
(左傳宋向魋救其師鄭子賸使徇曰得桓魋者有賞魋/也逃歸遂取宋師于嵒獲成讙郜延以六邑為虛公羊)
(傳其言取之何易也其易奈何詐反也穀梁傳取易辭/也以師而易取宋病矣孫氏曰報雍丘之師也二國覆)
(師以相償報其惡如此家氏曰春秋書取師誅取者之/不仁以多殺為功也先書宋取鄭師責宋也今書鄭取)
(宋師亦/責鄭也)
夏許男成卒
(汪氏曰元公也/國滅後楚立之)
公㑹晉侯及吳子于黄池
(書㑹止此左𫝊夏公㑹單平公晉定公吳夫差/于黄池公羊𫝊吳何以稱子吳主㑹也穀梁傳)
(吳東方之大國也累累致小國以㑹諸侯以合/乎中國吳能為之則不臣乎吳進矣王尊稱也)
(子卑稱也辭尊稱而居卑稱以㑹乎諸侯以尊/天王吳王夫差曰好冠來孔子曰大矣哉夫差)
(未能言冠而欲冠也汪氏曰黄池或以為在衛或以/為在晉或以為在宋在鄭據杜預所釋陳留封丘縣)
(南地近濟水則/在鄭衛之境也)
楚公子申帥師伐陳
(髙氏曰楚畏吳之强無如之/何故乘吳之出㑹而伐陳也)
於越入吴
(左傳六月丙子越子伐吳為二隧疇無餘謳陽自南方/先及郊吳太子友王子地王孫彌庸壽於姚自泓上觀)
(之彌庸見姑蔑之旗曰吾父之旗也不可以見讎而弗/殺也太子曰戰而不克將亡國請待之彌庸不可屬徒)
(五千王子地助之乙酉戰彌庸獲疇無餘地獲謳陽越/子至王子地守丙戌復戰大敗吳師獲太子友王孫彌)
(庸壽於姚丁亥入吳吳人告敗于/王王惡其聞也自剄七人於幕下)
　吳自柏舉以來憑陵中國黄池之㑹遂及夏盟可謂
　强矣而春秋繼書於越入吳所謂因事屬辭垂戒後
　世而見(音現/下同)深切著明之義也曾子曰戒之戒之出
　乎爾者反乎爾(見孟/子)老氏曰佳兵不祥之器其事好
　(呼報/反)還(音旋道徳經偃武篇夫佳兵不祥之器物或/惡之非君子之器不得已而用之儉武篇以)
　(道佐人主者不以兵/强天下其事好還)夫以力勝者人亦以力勝之矣
　吳嘗破越遂有輕楚之心及其破楚又有驕齊之志
　既勝齊師復(扶又/反)與晉人爭長(展兩/反)自謂莫之敵也
　而越已入其國都矣吳侵中國而越滅之越又不監
　而楚滅之楚又不監而秦滅之秦又不監而漢滅之
　老氏曾子其言豈欺也哉春秋初書於越入吳在柏
　舉之後再書於越入吳在黄池之後皆因事屬辭垂
　戒後世不待貶絶而見深切著明之義也而可廢乎
　(孫氏曰吳子方㑹越乘其無備而入之也薜氏曰吳/子不戒爭中國之諸侯而越卒入吳所謂無逺慮有)
　(近憂矣吳子亡不共戴天之恥而求/諸侯於外此越之所以霸諸侯乎)
　附録(左傳秋七月辛丑盟吳晉爭先吳人曰於周室/我為長晉人曰於姬姓我為伯趙鞅呼司馬寅)
　(曰日旴矣大事未成二臣之罪也建鼓整列二臣死/之長幼必可知也對曰請姑視之反曰肉食者無墨)
　(今吳王有墨國勝乎太子死乎且夷德輕不忍久請/少待之乃先晉人吳人將以公見晉侯子服景伯對)
　(使者曰王合諸侯則伯帥侯牧以見於王伯合諸侯/則侯帥子男以見於伯自王以下朝聘玉帛不同故)
　(敝邑之職貢於吳有豐於晉無不及焉以為伯也今/諸侯㑹而君將以寡君見晉君則晉成為伯矣敝邑)
　(將改職貢魯賦於吳八百乘若為子男則將半邾以屬於/吳而如邾以事晉且執事以伯召諸侯而以侯終之何利)
　(之有焉吳人乃止既而悔之將囚景伯景伯曰何也立後/於魯矣將以二乘與六人從遲速誰命遂囚以還及戸)
　(牖謂太宰曰魯將以十月上辛有事于上帝先王季/辛而畢何世有職焉自襄以來未之改也若不㑹祝)
　(宗將曰吳寔然且謂魯不共而執其賤者七人何損/焉大宰嚭言於王曰無損於魯而衹為名不如歸之)
　(乃歸景伯吳申叔儀乞糧於公孫有山氏曰佩玉繠/兮余無所繫之旨酒一盛兮余與褐之父睨之對曰)
　(粱則無矣麤則有之若登首山以呼曰庚癸乎則諾/王欲伐宋殺其丈夫而囚其婦人太宰嚭曰可勝也)
　(而弗能居/也乃歸)
秋公至自㑹
(髙氏曰吳人主㑹/故書至以危之)
晉魏曼多帥師侵衛
(霸國侵伐止此公羊傳此晉魏曼多也曷為謂之晉魏/多譏二名二名非禮也襄陽許氏曰晉以范中行之難)
(伐衛伐鮮虞間齊之難而一侵之又再侵衛而諸侯卒/莫之宗師雖數出能侵而已髙氏曰蒯瞶在戚十有二)
(年矣晉人不能以此討衛乃以范中行故而數興師故/書侵廬陵李氏曰晉事止於此李氏曰讀隱桓之春秋)
(而知王澤之竭也讀昭定哀之春秋而知伯烈之壞也/晉伯復盛於悼公浸衰於平昭而遂廢於項定夫晉以)
(奕世九君之業豈無積累之功著在中夏至項定一壞/而不可復收嗚呼廢興存亡未有無故而然者也千尋)
(之木物能蠧之必其中先腐壞戕蝕而後蠧生焉嘗原/晉事之顛末而察其所由失矣或曰晉之微也大變在)
(夷狄有楚弗攘有吳弗抑二强並立伯權遂弱自召陵/擁十八國之衆不能振旅至于戎蠻之執晉俛焉北面)
(而事楚以京師之禮自吳滅巢滅徐伐陳伐齊晉不能/誰何迄乎黄池之㑹吳哆然操方伯之令而下以列國)
(於晉春秋由是絶筆焉則晉之失伯寔由吳之强也曰/中國苟合矣彼豈能間乎其端在諸侯之先貳當時以)
(齊景衛靈宋景之君其國皆强戮力周旋何畏於吳楚/今也齊景公有抑晉伐興之志宋衛魯鄭之君無非攘)
(臂以從齊者也葢晉執行人叔孫婼與邾大夫坐而失/魯執宋仲幾樂祁犂而失宋涉佗成何詬衛而失衛荀)
(寅辭蔡而失蔡假羽毛於鄭而失鄭是以齊得以盡取/諸侯鄭則與齊盟于鹹㑹于安甫矣衛則與齊盟于沙)
(次于五氏矣魯則與齊會于牽宋則與齊㑹于洮矣終/而齊侯衛侯且伐晉矣則晉之失伯乃諸侯之離也曰)
(晉國苟治諸侯安得背乎其原在大夫之先叛使六卿/諸臣如先大夫之肅皆盡忠以輔公何憂乎齊衛今也)
(强家多門各求封殖而削弱之禍獨歸宗國自趙鞅取/衛貢五百家動晉陽之甲自韓不信執宋命卿不顧踐)
(土之盟自魏舒南面涖政敢干位以命大事而趙藉魏/斯韓䖍為諸侯之萌也成矣則晉之失伯乃大夫之擅)
(也曰晉之禮義素明則大夫豈得擅乎利勝而義微此/上下之所以不奪不饜也范鞅請冠而魯使蒙執趙鞅)
(受揚楯而宋卿賈禍邯鄲爭貢而三卿亂國或取季孫/之賄而昭公弗納或求蔡侯之貨而伐楚之師徒出或)
(索十牽而吳人藉為口寔孟子曰上下交征利而國危/矣晉伯之衰又誰咎歟此春秋所以謹義利之辯察天)
(理人欲之分正君臣上下之位而示後世以防微杜漸/反本澄源之道也頃公自昭三十一年即位至是凡三)
(十一年至哀/公二十年卒)
葬許元公
九月螽
(髙氏曰周之九月夏之七月也其/為農災又非冬十二月之比也)
冬十有一月有星孛于東方
(公羊傳孛者何彗星也其言于東方何見于旦也何以/書記異也杜氏曰平旦衆星皆没而孛乃見故不言所)
(在之次孫氏曰光芒四出曰孛何氏曰周十一月夏九/月日在房心房心天子明堂布政之庭於此旦見於日)
(爭明者諸侯代主治典法滅絶之象汪氏曰星/孛東方乃東方悖亂吳爭强而越滅之徵也)
盜殺陳夏區夫
(髙氏曰區夫徵舒之後徵舒弑逆楚人殺之而陳人猶/使世執國政春秋由其為盜所殺而書之與華孫同意)
(盗殺蔡侯申盗殺陳夏區夫當春秋之季世變矣/之甚至于盜興而專弑國君卿大夫則亂已極)
十有二月螽
(吕氏曰此年九月螽十二月又螽又此年十二月螽隂/陽錯亂甚矣當世君臣亦可以自省矣襄陵許氏曰春)
(秋書魯人事至用田賦書魯天人至於二年三螽見其/重賦害民傷和致異民力已窮天命已去君子之心於)
(魯已/矣)
　附録(左傳吳/及越平)
(庚敬王三/申十九年)十有四年(晉定三十一齊簡四衛出十二蔡/陳十鄭聲二十陳閔二十一杞閔)
(六宋景三十六秦悼十/一楚惠八吳夫差十五)
春西狩獲麟
(左傳春西狩于大野叔孫氏之車子鉏商獲麟以為不/祥以賜虞人仲尼觀之曰麟也然後取之公羊傳何以)
(書記異也何異爾非中國之獸也然則孰狩之薪采者/也薪采者則微者也曷為以狩言之大之也曷為大之)
(為獲麟大之也曷為為獲麟大之麟者仁獸也有王者/則至無王者則不至有以告者曰有麕而角者孔子曰)
(孰為來哉孰為來哉反袂拭面涕沾袍顔淵死子曰噫/天喪予子路死子曰噫天祝予西狩獲麟孔子曰吾道)
(窮矣春秋何以始乎隱祖之所逮聞也所見異辭所聞/異辭所傳聞異辭何以終乎哀公十四年曰備矣君子)
(曷為為春秋撥亂世反諸正莫近諸春秋則未知其為/是與其諸君子樂道堯舜之道與末不亦樂乎堯舜之)
(知君子也制春秋之義以俟後聖以君子之為亦有樂/乎此也穀梁傳引取之也狩麟不地不狩也非狩而曰)
(狩大獲麟故大其適也其不言來不外麟於中國也其/不言有不使麟不恒於中國也程子曰舊隱周之衰也)
(終麟感之始也世衰道不行有述作之意舊矣但因麟/而發耳麟不出春秋亦必作也春秋之作不過因魯國)
(之史而天地四時之無窮所以察其遷變而紀其差忒/者無一畧也中國外裔之廣莫所以録其交際而别其)
(典禮者無一遺也故曰言天下之至動而不可亂也言/天下之至賾而不可惡也夫子之贊易者即其所以脩)
(春秋也以區區一魯國之史而春秋周齊晉宋諸國之/事其尊卑小大統屬之序秩然無毫髪之不順盡書治)
(忽失得陵僭亂賊之變森然一循乎條理而無一之非/法故曰非聖人誰能修之觀西狩之獲而知天瑞之類)
(應聖人先天後天而天且不違而春秋之終不外乎此/也孔子感麟而作春秋或謂不然如何曰春秋不害感)
(麟而作然麟不出春秋豈不作孔子之意葢亦有素因/此一事乃作故其書之成復以此終大抵須有發端處)
(如畫八卦因見河圖洛書果無河圖洛書八卦亦必作/成問麟鳯和氣所生太平之應也鳳鳥不至孔子曰吾)
(已矣夫而麟見獲於春秋之季何也曰聖人之生乃天/地之交感五行之秀㑹也以仲尼元聖尚生於春秋之)
(時而况麟乎汪氏曰麟者仁獸聖王之嘉瑞也時無明/王出而遇獲仲尼傷周道之不興感嘉瑞之無應故因)
(魯春秋而修諸侯之政絶筆於獲麟之一句者所感而/作因所以為終也冬獵曰狩葢虞人修常職故不書狩)
(者大野在魯西故曰西狩孔氏曰麟麕身牛尾狼額馬/蹄有五采腹下黄髙丈二一角而戴肉設武備而不為)
(害含仁懷義音中鍾吕行步中規折旋中矩/遊必擇土翔必有處不履生蟲不折生草)
　河出圖洛出書而八卦畫簫韶作春秋成而鳳麟至
　事應(於證反/下同)雖殊其理一也易曰(乾文/言)大人者先(悉/薦)
　(反下/同)天而天弗違後(胡豆反/下同)天而奉天時(程子曰聖/人先於天)
　(而天同之後於天而能/順天者合於道而已)舜孔子先天者也先天而天
　弗違志壹之動氣也伏羲氏後天者也後天而奉天
　時氣壹之動志也(朱子曰文定借孟子之/言形容天地感格之意)有見乎此
　者則曰文成而麟至(范氏曰先王之道既𢎞麟感化/而來應因事備而終篇故絶筆)
　(於斯/年)無見乎此者以為妖妄而近誣(杜氏曰先儒以/為制作三年文)
　(成致麟既已妖妄又引/經至仲尼卒亦又近誣)周南闗雎之化王者之風而
　麟之趾關雎之應也(范氏曰關雎之化王者之風麟/之趾應也然則斯麟之來歸於)
　(王德春秋之文廣大悉備/義始于隱公道終於獲麟)召南鵲巢之德先公之教
　而騶虞鵲巢之應也(王氏箋義曰詩稱麟趾騶虞為/關雎鵲巢之應故夫子作春秋)
　(遂以獲麟終篇明王道之終乃致天瑞之應汪氏曰/麟趾騶虞詩人但歎美公子公族之仁厚與其仁心)
　(德澤之廣且盛者此借以喻/麟讀者不以辭害意可也)世衰道微暴行交作臣
　弑其君者有之子弑其父者有之夫子為是作春秋
　明王道正人倫氣志天人交相感應之際深矣制作
　文成而麟至宜矣(何氏曰人道浹王道備必止於麟/者欲見撥亂功成於麟猶堯舜之)
　(隆鳳鳳來儀故麟於周/為異春秋紀以為瑞)商王恭黙思道帝賚良弼
　得於傅巖(書説命王庸作書以誥曰以台正于四方/台恐德弗類兹故弗言恭黙思道夢帝賚)
　(予良弼其代予言乃審厥象俾以形旁求/于天下説築傅巖之野惟肖爰立作相)周公欲以
　身代其兄植璧秉珪而武王疾愈啓金縢之策天乃
　反風(書金縢王有疾弗豫周公植璧秉珪乃告太王/王季文王納策於金縢之匱中王翼日乃瘳武)
　(王既喪管叔及其羣弟流言於國周公居東秋大熟/未穫天大雷電以風王與大夫盡弁以啓金縢之書)
　(乃得周公所自以為功代武/王之説王出郊天乃雨反風)出罪已之言熒惑退舍
　(吕氏春秋宋景公時熒惑在心子韋曰禍當君可移/於宰相公曰宰相所與治國家也曰移於民公曰民)
　(死寡人將誰為君曰可移於歲公曰歲飢民餓必死/誰以我為君乎子韋曰君有至德之言三天必三賞)
　(君熒惑果/徙三舍)至於勇夫志士精誠所格上致日星之應
　召物産之祥葢有之矣(淮南子虞公與夏戰日欲落/公以劒指日日還不落魯陽)
　(公與韓構難戰酣日暮援戈而撝之日反三舍戰國/策專諸刺僚彗星襲月聶政刺韓累白虹貫日前漢)
　(黄霸為潁川太守嘉禾生於府後漢書張堪為遼陽/太守麥秀兩岐晉書孟宗至孝母冬嗜筍宗入林哀)
　(泣筍忽自生劉殷曽祖母冬思堇殷於澤中慟哭視/地堇生王祥性孝母嘗欲生魚時天寒冰凍祥解衣)
　(將剖冰求之忽冰解雙鯉躍出毋又思/黄雀炙有雀數十飛入其幕祥以供母)况聖人之心
　感物而動見(音現下/見之同)於行事以遺(唯季/反)天下與來世
　哉簫韶九奏鳳儀于庭魯史成經麟出於野亦當理
　爾詩以正情書以制事禮以成行樂以養和易以明
　變(莊子詩以道志書以道事禮以道行樂以道和易/以道隂陽春秋以道名分文中子書以辯事詩以)
　(正性禮以制行樂以和德/春秋以舉往易以知來)垂教亦備矣則曷為作春
　秋子曰我欲載之空言不如見之於行事之深切著
　明也知我者其惟春秋乎何以約乎魯史子曰我欲
　觀夏道是故之把而不足徵(知陵/反)也我欲觀殷道是
　故之宋而不足徵也我觀周道幽厲傷之舍魯何適
　矣何以適乎隱公三綱淪九法斁(音/妬)天下無復(扶又/反)
　有王也何以絶筆於獲麟其以天道終乎(宋氏曰易/始天道而)
　(終人事春秋始人事而終天道二百四十二年災異/妖怪無日無之獨麟為瑞亂臣賊子無國無之獨孔)
　(子為聖人天道否極則泰人事亂極則治春秋書極/亂之事以求治至獲麟而絶筆天人之際於斯見矣)
　聖人之於天道命也有性焉君子不謂命也是故春
　秋天子之事聖人之用撥亂反正之書考諸三王而
　不繆(音/謬)建諸天地而不悖質諸鬼神而無疑百世以
　俟聖人而不惑其於格物修身齊家治國施諸天下
　無所求而不得亦無所處而不當(去聲汪氏曰春秋/之經自君臣父子)
　(夫婦兄弟以至邦交之常兵交之變人道之始終物/異之大小逺而日星細而禽蟲與夫宫室之興革城)
　(池之築浚器用之失得土地之予奪無所不紀學是/經者辨其理則可以格物而致其知達其用則可以)
　(修身而復其性推而廣之則/可以齊家治國而平天下)何莫學夫春秋故君子
　誠有樂(音/洛)乎此也由仲尼至於孟子百有餘歲若顔
　曾則見而知之若孟子則聞而知之由孟子而來至
　于今千有餘歲矣其書未亡其出于人心者猶在葢
　有不得已焉耳則亦有不得已焉耳矣(張氏曰麒麟/之於走獸猶)
　(聖人之於人出類拔萃為人物之法則者也夫子生/于周末而麟見于大野以仁聖之君子天錫仁獸之)
　(應乃理之當然韓愈氏曰麟為聖人出也聖人必知/麟是以西狩之獲必夫子觀之而知為麟也然氣數)
　(之不偶固異於堯舜之盛而王霸之道方窮亦非文/王麟趾之時是以麟為夫子出然獲於鉏商謂為不)
　(祥以賜虞人然後取之其與明王不興而天下不能/宗夫子何以異哉家氏曰杜元凱以為春秋感麟而)
　(作胡文定謂春秋成而麟至二義皆通宇宙間惟理/與氣而已理行氣從固當有自然之應而况聖心之)
　(妙貫乎三極致中和而天地可位萬物可育此作彼/應固其理也然以當時之事而觀春秋蓋感麟而作)
　(以麟而終也夫子嘗曰鳳鳥不至河不出圖吾已矣/夫葢麟鳳龜龍帝王之瑞夫子抱帝王之道將以大)
　(拯於斯世今也轍環天下迄無所遇自衛反魯刪詩/定書繫易正禮將載其道以垂之後世而麟應適至)
　(獲而傷焉夫子知道之終不行然後修春秋以明一/王之法春秋天子事也春秋成而聖人不復有用世)
　(意矣故春秋之修獨後于五經葢感麟而作以麟而/然也朱子曰春秋獲麟某不敢指定是書成感麟亦)
　(不敢指定是感麟作大槩出非其時被人殺了是不/祥○趙氏曰公羊穀梁二傳以經不言狩人之名故)
　(有薪采引取之説不知舉獸獲之義是以爾也穀梁/又云不言來不外麟於中國據鸜鵒來巢言之又云)
　(不言有不使麟不行於中國據有􁉃之類耳夫謂之/獲麟則不得言來以言其有為不使恒有有年豈使)
　(不恒有也廬陵李氏曰感麟而作春秋之説杜氏何/氏程子謝氏吕氏張氏諸家多同絶筆獲麟之説諸)
　(家皆不過以為所感而起因以為終而何氏獨以為/春秋之成文致太平托啓太平而瑞應至故就以麟)
　(終焉此其異也文成致麟之説本於范氏而胡氏因/之其意應焉為孔子自衛反魯即修春秋經成道備)
　(嘉瑞應焉而以天道終之比於關雎之應而能事畢/矣葢亦祖於何休之遺意也汪氏曰説左氏者以春)
　(秋感麟而作作起獲麟而文止於所起學公穀者以/謂春秋文成致麟竊疑聖人作經絶筆於獲麟之一)
　(句則非經成而麟至矣苟曰經成而後麟至則春秋/筆絶于哀十三年十二月終殊無意義特世儒推尊)
　(孔子作經之效至于如是之盛故曰文成至麟耳子/程子曰春秋應麟而作然麟不出春秋豈得不作葢)
　(麟為王者之祥獲於鉏商聖人感而作經以垂法于/萬世若聖人不得用于時而垂世立教儀範百王也)
　(前年星孛東方今年西狩獲麟東主生西主殺而戾/氣見于東仁獸獲于西世衰之甚而天變之極也是)
　(亂臣賊子接迹於當世孔子懼作春秋哀王道之不/行也春秋成而亂臣賊子懼聖人之道雖不行於當)
　(時而大行於後世矣為人君而法乎春秋則可以命/德而討罪躋斯世於至治為人臣而學乎春秋則可)
　(以善善而惡惡尊主而庇民其義得行則天理流行/人欲壅遏孟子論孔子作春秋之功以為一治豈不)
　(信/哉)
　
　
　
　
　
　
　
　
　
　春秋大全卷三十七
