#+TITLE: 詩傳大全-明-胡廣
#+DATE: 2018-05-12 10:13:51
#+SOURCE: github.com/kanripo/KR1c0035 master 72563153                
欽定四庫全書　　　　經部三
　詩傳大全　　　　　　詩類
　　提要
　　　　(臣/)等謹按詩集傳大全二十巻明胡廣等撰
　　　　亦永樂中所修五經大全之一也自宋以後
　　　　言詩者皆宗朱子集傳其薈集衆説以相闡
　　　　發者毋慮數十種往往得失互見學者旁參
　　　　博考亦不能専主一家至明成祖始命儒臣
　　　　輯為大全以集其成其與纂修者自胡廣以
　　　　下如楊榮金幼孜等凡四十二人悉一時知
　　　　名之士然其書實本元安成劉瑾所著詩傳
　　　　通釋而稍損益之今劉氏之本尚存取以參
　　　　校大約取其冗蔓者略刪數條又劉本以詩
　　　　小序𨽻各篇之下是書别為一編小變其例
　　　　而大指則全相蹈襲與四書大全之本倪士
　　　　毅輯釋春秋大全之本汪克寛纂疏者約略
　　　　相似故後人多所譏議明代為葩經之學者
　　　　亦不盡據是書然當時頒布學宫凡士子之
　　　　習舉子業者必以此為準則乃一代定制所
　　　　在亦有未可竟廢者故並著之於録以備參
　　　　考焉乾隆四十二年三月恭校上
　　　　　　　總纂官(臣/)紀呁(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
欽定四庫全書
　詩傳大全綱領
大序曰詩者志之所之也在心為志發言為詩(朱子曰/舊闗雎)
　(之序其關有統論詩之綱領者數條乃詩大序宜引/以冠經首使舉者得以考焉乂曰大序好處多然亦)
　(有不滿人意處又曰或者/謂補湊而成亦有此理)
　心之所之謂之志而詩所以言志也(孔氏曰詩人志/意之所之適藴)
　(藏在心為志發見於言為詩○慶源輔氏曰此一節/言詩之自岀○鄭氏曰詩之興也諒不於上皇之世)
　(大庭軒轅逮於髙辛其時有亡載簎亦蔑云焉虞書/曰詩言志然則詩昉於此乎○黄氏曰自有天地有)
　(萬物而詩之理已寓嬰兒之嬉笑童子之謳吟皆有/詩之情而未動也俘以簣鼓以土籥以葦皆有詩之)
　(用而未文也康衢順則之謡元首股肱之歌皆詩也/故曰詩言志至於五子述大禹之戒相與歇詠傷今)
　(而思古則變風/變雅已備矣)
○情動於中而形於言言之不足故嗟嘆之嗟嘆之不
足故永歌之永歌之不足不知手之舞之足之蹈之也
　情者性之感於物而動者也喜怒憂懼愛惡欲謂之
　七情形見(音/現)永長也(黄氏曰寂然不動者謂之性感/於物者謂之情情之所動則惡)
　(可己惡可己則不知手舞足蹈也○三山李氏曰永/歌木足盡其情於是手舞之足蹈之而有舞焉歌詠)
　(其聲舞蹈其容聲容兩盡然後喜怒哀樂之/情宣導於外無所湮鬱此所謂導和之至也)
○情發於聲聲成文謂之音治世之音安以樂其政和
亂世之音怨以怒其政乖亡國之音哀以思其民困(治/直)
(吏反樂音洛/思息吏反)
　聲不止於言凡嗟嘆永歌皆是也成文謂其清濁髙
　下疾徐疏(平/聲)數(音/朔)之節相應而和也然情之所感不
　同則音之所成亦異矣(慶源輔氏口此一節又言嗟/嘆永歌既發於聲因以其聲)
　(播於八音諧以律吕使之相應而和故謂之音而即/其音而復可得其所感之情有如是之不同也○孔)
　(氏曰治世之政和順民述其安樂之心作歌故其音/亦安樂百室盈止婦子寜止安之極也厭厭夜飲不)
　(醉無歸樂之至也亂世之政乖戾民述其怨怒之心/作歌故其音亦怨怒民莫不榖我獨何害怨之至也)
　(取彼譖人投畀豺虎怒之甚也國将亡民遭困厄哀/傷思慕而作歌故其音亦哀以思知我如此不如無)
　(生哀之甚也睠言顧之潜焉出涕思之篤也○臨川/王氏曰治亂言世言政而亡國不言者世絶而無政)
　(也/)
故正得失動天地感鬼神莫近於詩
　事有得失詩因其實而諷詠之使人有所創艾(音/刈)興
　起至其和平怨怒之極又足以達於隂陽之氣而致
　祥召災盖其出於自然而不假人力是以入人深而
　見功速非他教之所及也(慶源輔氏曰此一節又結/上三節而言詩之用廣大)
　(深切非他教之所及也○安成劉氏曰詠其事之得/則可起人善心諷其事之失則可劍人逸志得失於)
　(是乎正其入人之深如此者盖以人心同一理也詠/其實而極其和平則達於隂陽而或致祥諷其實而)
　(極於怨怒則達乎隂陽而或召災其感動之速如此/者亦以天地神人同一氣也詩雖出於人為而理氣)
　(感通則不假人力也達字貼/動感字隂陽貼天地鬼神字)
○先王以是經夫婦成孝敬厚人倫美教化移風俗
　先王指文武周公成王(慶源輔氏曰或疑指周公為/先王先生曰此無甚害盖周)
　(公行王事制禮樂若止/言成王則失其實矣)是指風雅頌之正經(安成劉/氏口序)
　(者言先王以詩為教正綱常而善風/化故知其所指先王與正經如此)經常也女正乎
　内男正乎外夫婦之常也孝者子之所以事父敬者
　臣之所以事君詩之始作多發於男女之間而達於
　父子君臣之際故先王以詩為教使人興於善而戒
　其失所以道夫婦之常而成父子君臣之道也三綱
　既正則人倫厚教化美而風俗移矣(廬陵彭氏曰陳/君舉云夫婦之)
　(經者孝敬之成也盖天下之道只從夫婦中出而夫/婦之道又只從中正中來以此氣象事親則成孝事)
　(君則成敬由是而人倫厚教化美風俗移皆出於詩/之功用也○樂安李氏曰惟能美教化然後可以移)
　(風俗若教化不美非獨不能移風俗天下反為風俗/所移矣如曺風之奢晉風之儉不中於禮皆足以移)
　(人教化之不美其弊必至於此○慶源輔氏曰此一/節乂言文武周公成王以風雅頌之正經為教而後)
　(有此効騐始於夫婦父子君臣之三綱而後極於天/下之風俗也○安成劉氏曰此一節専論正風雅及)
　(周/頌)
○故詩有六義焉一曰風二曰賦三曰比四曰興五曰
雅六曰頌(興虚應/反下同)
　此一條本出於周禮太師之官盖三百篇之綱領管
　轄也(慶源輔氏曰風雅頌者三百篇之節奏實統於/是而無所遺故曰綱領賦比興者三百篇之體)
　(製實出於是而不能外故曰管轄○安成劉氏曰詩/有六義如綱之有綱如衣之有領如車之有管冇轄)
　(管與錧輨同車轂端鐵也轄與鎋舝同車軸頭鐵也/四者皆機要之所在也然綱領之用在綱與衣之上)
　(則風雅頌之比也管轄之用/在車之中則賦比興之譬也)風雅頌者聲樂部分之
　名也風則十五國風雅則大小雅頌則三頌也賦比
　興則所以製作風雅頌之體也(朱子曰周禮太師掌/六詩以教國子而大)
　(序謂之六義盖古今聲詩條理無出此者風則閭巷/風土男女情思之詞雅則朝㑹燕享公卿大夫之作)
　(頌則鬼神宗廟祭祀歌舞之樂其所以分皆以其篇/章節奏之異而别之也賦比興所以分者乂以其屬)
　(詞命意之不同而别之也○問風雅與無天子之風/之義曰鄭漁仲言出於朝廷者為雅出於民俗者為)
　(風文武之時周召之作者謂之周召之風東遷之後/王畿之民作者謂之王風似乎大約是如此亦不敢)
　(為斷然之説但古人作詩體自不同雅自是雅之體/風自是風之體如今人做詩曲亦自有體製不同者)
　(自不可亂不必説雅之降為風今且就詩上理㑹意/義其不可曉處不必反倒○詩有是當時朝廷作者)
　(雅頌是也若國風乃採詩者採之民間以見四方民/情之美惡二南亦是採民言而被樂章爾程子必要)
　(説周公作以教人不知是如何某不敢従○廬陵彭/氏曰李賢良云詩者古之歌曲其聲之曲折氣之髙)
　(下作詩之始或為風為小雅為大雅為頌風之聲不/可以入雅雅之聲不可以入頌不待太師與孔子而)
　(後分也風雅頌乃其音/而賦比興乃其體也)賦者直陳其事如葛覃卷耳
　之類是也比者以彼状此如螽斯綠衣之類是也興
　者託物興詞如闗雎兔罝之類是也(朱子曰凡直指/其名直叙其事)
　(者賦也引物為况者比也本要言其事而虚用兩句/釣起因而接續者興也○比是以一物比一物而所)
　(指之事常在言外興是借彼一物以引起此事而其/事常在下句○説出那箇物事來是興不説出那箇)
　(物事是比如南有喬木只是説漢冇游女奕奕寝廟/君子作之只説箇他人有心予忖度之皆是興體比)
　(體只是從頭比下來不説破興比相近却不同○如/藳砧今何在何日大刀頭此是比體興之為言起也)
　(言興物而起意後來占詩猶有此體如青青原上柏/磊磊澗中石人生天地間忽如逺行客又如髙山有)
　(厓林木有枝憂來無端人莫之知皆是也○興體不/一或借眼前事説起或别将一物説起如唐詩尚冇)
　(此體如青青河畔草青青水中蒲皆是借彼興起其/詞非必有感有見於此物也有将物之所無興起自)
　(家之所有有将物之所有興起自家之所無/前革都理㑹這箇不分明如何説得詩本指)盖衆作
　雖多而其聲音之節製作之體不外乎此故太師之
　敎國子必使之以是六者三經而三緯之則凡詩之
　節奏指歸皆将不待講説而直可吟咏以得之矣(朱/子)
　(曰三經是風雅頌是做詩底骨子賦比興却是裏面/横串底都有賦比興故謂三緯○周禮説以六詩教)
　(國子其實只是這賦比興三箇物事風雅頌詩之標/名理㑹得那興比賦時裏而全不大叚費解今人愛)
　(細觧不道此説為是如奕奕寝廟不認得意在那他/人有心處只管解那奕奕寝廟且詩有六義先儒更)
　(不曾説得明却因周禮説豳詩有豳雅豳頌即於一/詩之中要見六義思之皆不然盖所謂六義者風雅)
　(頌乃是樂章之腔調如言仲吕調大石調越調之類/至比興賦又别立此六義非特使人知其聲音之所)
　(當又欲使歌者知作詩之法度也○問豳之所以為/雅為頌者恐是可以用雅底腔調又可用頌底腔調)
　(否曰恐是如此某亦不敢如此斷今只説恐是亡其/二○慶源輔氏曰聲音之節謂風雅頌制作之體謂)
　(賦比興三經謂風雅頌之體一定也三緯謂賦比興/之用不一也○孔氏曰風雅頌者詩篇之異體賦比)
　(興者詩文之異詞賦比興是詩之所用風雅頌是詩/之成形用彼三事成此三事也○安成劉氏曰聲音)
　(之節非風則雅非雅則頌其在當時固可吟咏以得/其節奏製作之體非賦則比非比則興其在今日猶)
　(可吟咏以得其指歸盖古今之作/者教者學者皆不能外夫六義也)六者之序以其篇
　次風固為先而風則有賦比興矣故三者次之而雅
　頌又次之盖亦以是三者為之也(孔氏曰四始以風/為先風之所用以)
　(賦比興為辭故於風之下即次賦比興然後次以雅/頌既見賦比興於風之下明雅頌亦用賦比興也言)
　(事之道直陳為正故賦在比興之先比興雖同是/託物比顯而興隱當先顯而後隠故比居興先也)然
　比興之中螽斯専於比而綠衣兼於興兔罝専於興
　而闗雎兼於比此其例中又自有不同者學者亦不
　可以不知也(朱子曰比興之中各有兩例興有取所/興為義者則以上句形容下句之情思)
　(下句指言上句之事實有全不取義者則但取一二/字相應而已要之上句全虚下句常實則同也比有)
　(繼所比而言其事者有全不言其事者學者随文㑹/意可也○詩之比興舊來以闗雎之類為興鶴鳴之)
　(類為比嘗為之説甚詳大槩興詩不甚取義特以上/句引起下句亦有取義者比詩則全以彼物譬喻此)
　(物有都不説破者有下文却結在所比之事上者其/體盖不同也上蔡言學詩要先識六義而諷詠以得)
　(之此學詩之要若迂廻穿鑿則便不濟事矣○慶源/輔氏曰此一節則言凡詩聲音之節製作之體有此)
　(六義而教詩與學詩者皆當先辨而識之也綠衣雖/以比妾又因以興起其詞雎鳩雖以起興又以摯而)
　(有别比后妃之徳也獨舉二者以例其餘耳○安成/劉氏曰吕氏嘗謂得風之體多者為風得雅之體多)
　(者為雅得頌之體多者為頌而朱子亦嘗疑以七月/詩變其音節或為風或為雅或為頌則風雅頌之例)
　(中亦恐有不同者不/特比興之例為然也)
○上以風化下下以風刺上主文而譎諫言之者無罪
聞之者足以戒故曰風(風刺之風/福鳯反)
　風者民俗歌謡之詩如物被風而有聲又因其聲以
　動物也上以風化下者詩之美惡其風皆出於上而
　被於下也下以風刺上者上之化有不善則在下之
　人又歌詠其風之所自以譏其上也凡以風刺上者
　皆不主於政事而主於文詞不以正諫而託意以諫
　若風之被物彼此無心而能有所動也(臨川王氏曰/主文譎諫有)
　(㢲入之道故曰風○慶源輔氏曰此一節解風之一/字有此二義也上以風化下謂正風也然變風亦間)
　(有如此者下以風刺上則止謂變風耳風雅有此二/義不同然皆有取於彼此無心而能有所動故皆曰)
　(風/也)
○至于王道衰禮義廢政教失國異政家殊俗而變風
變雅作矣
　先儒舊説二南二十五篇為正風鹿鳴至菁莪二十
　二篇為正小雅文王至卷阿十八篇為正大雅皆文
　武成王時詩周公所定樂歌之詞邶至豳十三國為
　變風六月至何草不黄五十八篇為變小雅民勞至
　召旻十三篇為變大雅皆康昭以後所作故其為説
　如此國異政家殊俗者天子不能統諸侯故國國自
　為政諸侯不能統大夫故家家自為俗也然正變之
　説經無明文可考今姑從之其可疑者則具於本篇
　云(朱子曰先儒本謂周公制作時所定者為正風雅/其後以類附見者為變風雅耳固不謂變者皆作)
　(美詩也大序之文亦有可疑處而小雅篇次尤多不/可曉者此未易考但聖人之意使人法其善戒其惡)
　(此則炳如日星耳今亦不須問其篇章次序事實是/非之如何但玩味得聖人垂示勸戒之意則詩之㫖)
　(在我矣鄭衛之詩篇篇如此乃見其風俗之甚不美/若止載一兩篇則人以為是適然耳大抵聖人之心)
　(寛大平易與今人小小見識遮前掩後底意思不同/○詩之雅盖王道盛時如成王以上詩是也自成王)
　(以後則為變雅矣盖王政之所由衰故黍離降而為/國風則同乎諸侯之詩矣○慶源輔氏曰此一節言)
　(風雅之有變也然正變之説詩經無文可據但其説/有合乎理故且從之所謂可疑者盖指椘茨至車率)
　(十篇之類而言也○安成劉氏曰詩人各随當時政/教善惡人事得失而美刺之未嘗有意於為正為變)
　(後人比而觀之遂有正變之分所以正風雅為文武/成王時詩變風雅為康昭以後所作而邠風不可以)
　(為康昭以後之詩也大扺就各詩論之以美為正以/刺為變猶之可也若拘其時世分其篇帙則其可疑)
　(者多/矣)
○國史明乎得失之迹傷人倫之變哀刑政之苛吟咏
情性以風其上達於事變而懐其舊俗者也(風福/鳯反)
　詩之作或出於公卿大夫或出於匹夫匹婦盖非一
　人而序以為専出於國史則誤矣説者欲盖其失乃
　云國史紬繹詩人之情性而歌詠之以風其上則不
　唯文理不通而考之周禮大史之屬掌書而不掌詩
　其誦詩以諫乃大師之屬瞽矇之職也故春秋傳曰
　史為書瞽為詩説者之云兩失之矣(朱子曰周禮史/官如大史小史)
　(内史外史其職不過掌書無掌詩者不知明得失之/迹干國史甚事又曰周禮禮記中史竝不掌詩左傳)
　(説自分曉以此見得大序亦未必是聖人做○安成/劉氏曰此一節係變風變雅作矣之下冠變風發乎)
　(情之上而謂國史傷人倫哀刑政以作詩則序者之/意以承上文言變風變雅為國史所作非以三百篇)
　(為皆作於國/史然亦誤矣)
○故變風發乎情止乎禮義發乎情民之性也止乎禮
義先王之澤也
　情者性之動而禮義者性之徳也動而不失其徳則
　以先王之澤入人者深至是而猶有不忘者也(黄氏/曰止)
　(乎禮義喜怒哀樂之中節者○臨川王氏曰此獨言/變風者雅雖有變天子猶有政焉言變風則通乎無)
　(雅之後也而猶知止乎禮/義則變雅之時可知矣)然此言亦其大槩有如此
　者其放逸而不止乎禮義者固已多矣(朱子曰如泉/水載馳等詩)
　(固止乎禮義如桑中有甚禮義大序亦只是總説亦/未盡○慶源輔氏曰此一節又言變風之亦冇止乎)
　(禮義者盖由先王之澤入人之深且久故/也不及雅者變風如此則變雅從可知也)
○是以一國之事繫一人之本謂之風
　所謂上以風化下(臨川王氏曰風之本於人君一人/之躬行而其末見於一國之事)
　(慶源輔氏曰此一小節再釋風/之名義然只反前説上截意)
言天下之事形四方之風謂之雅雅者正也言王政之
所由廢興也政有大小故有小雅焉有大雅焉
　形者體而象之之謂(孔氏曰言天下之政事體/象四方之風俗謂之雅也)小雅
　皆王政之小事大雅則言王政之大體也(慶源輔氏/曰此一小)
　(節釋雅之名義與大小雅之别言天下之事以體象/四方之風俗而以見王政之所由廢興也正雅則可)
　(見王政之興變雅則可見王政之廢○孔氏曰小雅/所陳飲食賞勞燕賜征伐皆小事也大雅所陳受命)
　(作周代殷繼伐荷先王之福禄尊祖考以配天醉酒/飽徳求賢用士皆大事也詩體既異樂音亦殊至於)
　(變雅則由音體有小大而不復由政事之大小矣○/朱子曰正小雅二十二萹皆政之一事正大雅十八)
　(篇意不主於一事大抵皆詠歌先王之功徳申固福/禄之辭而政之大本繋焉其音節亦不同矣及其變)
　(也則亦各以其聲而附之也歟○華谷嚴氏曰以政/之小大為二雅之别騐之經而不合竊謂雅之大小)
　(特以其體之不同耳盖明白正大直言其事者雅之/體也純乎雅之體者為雅之大雜乎風之體者為雅)
　(之小太史公稱國風好色而不滛小雅怨誹而不亂/若離騷可謂兼之言離騷兼國風小雅而不言兼大)
　(雅見小雅與風騷相類而/大雅不可與風騷竝言也)
頌者美盛徳之形容以其成功告於神明者也(告古/毒反)
　頌皆天子所制郊廟之樂歌頌容古字通故其取義
　如此(慶源輔氏曰此一小節釋頌之名義頌容古字/通故頌為形容之義○三山李氏曰頌字訓容)
　(漢書曰徐生善容容字作此頌字顔師古注云頌字/與形容字古人通用○廬陵彭氏曰盛徳不可見也)
　(故美其形容成功不可忘也故告于神明○安成劉/氏曰論頌詩之大體固是天子郊廟樂歌而所以美)
　(盛徳告成功者也但騐之/三頌諸篇亦不能盡然也)
是謂四始詩之至也
　史記曰闗雎之亂以為風始(朱子曰閑雎是樂之卒/章故曰闗雎之亂椘辭)
　(亦有亂曰是也自闗闗雎/鳩至鐘鼔樂之皆是亂)鹿鳴為小雅始文王為大
　雅始清廟為頌始所謂四始也(臨川工氏曰風也二/雅也頌也雖相因而)
　(成而其序不相襲也故謂之四始○廬陵彭氏曰吕/博士云自一國之事以下俻言風雅頌之所因而作)
　(而卒之以是謂四始詩之作各有攸始也○程子曰/詩有四始而風居首本乎一人而成乎國俗謂之風)
　(發於正理而形於天下謂之雅稱美盛徳與告其/成功謂之須先之家及於政以㡳成功其叙然也)詩
　之所以為詩者至是無餘藴矣(三山李氏曰四始/以下皆詩之至也)後
　世雖有作者其孰能加於此乎邵子曰刪詩之後世
　不復有詩矣盖謂此也(朱子曰所謂無詩者非謂詩/不復作也但謂夫子不取耳)
　(故康節云自從刪後更無詩盖伯樂之所不碩則謂/之無馬可矣夫子之所不取則謂之無詩可矣又曰)
　(古人發出意思自好看看三百篇詩則後来之詩多/不足觀矣○慶源輔氏曰此二句總結上三節而贊)
　(其為詩之極至也夫詩之作其來逺矣至夫子刪詩/則無復餘藴後世作者連篇累牘不為不多然學之)
　(者果可以興觀羣怨乎用之者果可以正得失動天/地厚人倫美教化乎後之讀之者又果可以達於政)
　(而専對乎至於風雲之状月露之形則固無益於事/矣若夫哀滛愁怨導欲增悲則又非徒無益也邵子)
　(之言警/人深矣)
書舜典帝曰夔命汝典樂教冑子直而温寛而栗剛而
無虐簡而無傲
　夔舜臣名胄子謂天子至卿大夫子弟(安成劉氏曰/即所謂天子)
　(之元子衆子以至公侯卿/大夫元士之適子者也)教之因其徳性之美而防
　其過(安成劉氏曰因其性之直而防其過故欲其温/因其性之寛而防其過故欲其栗因其性之剛)
　(而防其過故欲其無虐因其性之簡而防其過故欲/其無傲凡所以養其中和之徳救其氣質之偏者盖)
　(皆樂之/功用也)
詩言志歌永言聲依永律和聲
　聲謂五聲宫商角徴羽宫最濁而羽極清所以協歌
　之上下律謂十二律黄鐘大吕大簇(音/奏)夾鐘姑洗(音/跣)
　中吕㽔賓林鍾夷則南吕無射(音/亦)應鍾黄最濁而應
　極清又所以旋相為宫而節其聲之上下(朱子曰人/聲自有高)
　(下聖人制五聲以括之宫聲洪濁其次為商羽聲輕/清其次為徵清濁洪纎之中為角此五聲之制以括)
　(人聲之髙下又制十二律以節五聲又各有髙下每/聲乂分十二等謂如以黄鐘為宫則是太蔟為啇姑)
　(洗為角林鐘為微南吕為羽還至無射為宫便是黄/鐘為商太蔟為角中吕為徵林鐘為羽然而無射之)
　(律只長四寸八分有竒而黄鐘長九寸太蔟長八寸/林鐘長六寸則宫聲槩下面商羽角三聲不過故有)
　(所謂四清聲夾鐘大吕黄鐘太蔟是也盖用其半數/謂如黄鐘九寸只用四寸半餘三律亦然如此則宫)
　(聲可以槩之其聲和矣看來十二律皆有清聲只説/四者意其取數之甚多者言之耳○詩之作本言志)
　(而已方其詩也未有歌也及其歌也未有樂也以聲/依永以律和聲則樂乃為詩而作非詩為樂而作也)
　(問詩樂既廢如何曰既無此家具也只得以義理制/其心涵泳從容無斯須不和不樂便是樂○詩者樂)
　(之章也故必學樂然後頌詩所謂樂者盖琴瑟塤箎/之類樂之一物以漸習之而節夫詩之音律者然詩)
　(本於人之情性有美刺風喻之㫖其言近而易曉而/從容詠歎之間所以漸清感動於人者又為易入至)
　(於聲音之髙下舞蹈之疾徐所以飬其耳目和其心/志使人淪肌浹髓而安於仁義禮智之實又有非思)
　(勉之所及者○三代之時禮樂用於朝廷而下達於/閭巷學者諷詠其言以求其志詠其聲執其器舞蹈)
　(其節以涵養其心則聲之所助於詩者為多然猶曰/興於詩成於樂其求之固有序矣是以聖賢言詩主)
　(於聲者少而發於義者多仲尼所謂思無邪孟子所/謂以意逆志者誠以詩之所以作本乎其志之所存)
　(然後詩可得而言也得其志而不得其聲者有矣未/有不得其志而能通其聲者也就使得之止其鐘鼓)
　(之鏗鏘而已豈聖人樂云樂云之意乎況今去孔孟/千餘年古樂散亡無復可考而欲以聲求詩則未知)
　(古樂之遺聲今皆可推而得乎三百五為皆可協之/音律而被之絃管已乎誠能得之則所助於詩多矣)
　(然恐未得為詩之本也況未必可得則今之所請得/無有畫餅之譏乎故愚以為詩出乎志者也樂出乎)
　(詩者也然則志者詩之本而樂者末也末雖亡不害/本之存患學者不能平心和氣從容諷詠以求之情)
　(性之中有得乎此然後可得而言碩所得之淺深何/如耳有舜文之文徳則聲為律而身為度簫詔二南)
　(之聲不患其不竹此雖未易言然其理盖不誣也○/九峯蔡氏曰心之所之謂之志心之所之必形於言)
　(故曰詩言志既形於言必有長短之節故曰歌永言/既有長短必有髙下清濁之殊故曰聲依永大抵歌)
　(聲長而濁者為宫以漸而清且短則為商為角為徵/為羽所為聲依永也既有長短清濁則又必以卜二)
　(律和之乃能成文而不亂假令黄鐘為宫則太蔟為/商姑洗為角林鐘為徵南吕為羽盖以三分損益隔)
　(八相生而得之餘律皆然即禮運所謂五聲六律十/二管還相為宫者所謂律和聲也○安成劉氏曰黄)
　(鐘屬子大吕丑太蔟寅夾鐘卯姑洗辰仲吕已㽔賔/午林鐘未夷則申南吕西無射戍應鐘亥一律一吕)
　(隂陽相間黄鐘生林鐘自子至未凡八位林鐘生太/蔟自未至寅亦八位餘律皆然所謂隔八者也黄鐘)
　(林鐘太蔟南吕姑洗應鐘㽔賔相生則三律下生三/吕皆三分損一三吕上生三律皆三分益一㽔賔大)
　(吕夷則夾鐘無射中吕黄鐘相生則三律下生三吕/反三分益一三吕上生三律反三分損一通六下六)
　(上而十二律旋相為宫焉每律偹五聲則成/六十聲每律加變宫變徵則成八十四聲矣)
八音克諧無相奪倫神人以和
　八音金石絲竹匏土革木也(朱子曰金鐘鎛也石磬/也絲琴瑟也竹管簫也)
　(匏笙也土塤也革鼗鼔也木柷敔也○九峯蔡氏曰/人聲既和乃以其聲被之八音而為樂則為不諧叶)
　(而不相侵亂失其倫次可以奏/之朝廷郊廟而神人以和矣)
周禮大師教六詩曰風曰賦曰比曰興曰雅曰頌
　説見大序
以六徳為之本
　中和祗庸孝友(安成劉氏曰此六者周禮太司樂謂/之樂徳中者無所偏倚和者無所乖)
　(戾祗者荘敬庸者有常孝者/善事父母友者善於兄弟)
以六律為之音
　六律謂黄鐘至無射六陽律也大吕至應鐘為六隂
　律與之相間故曰六間又曰六吕(安成劉氏曰間者/言其隂陽相間吕)
　(者言其隂陽相侶周禮又謂之/六同不言六隂律者陽統隂也)其為教之本末猶舜
　之意也(慶源輔氏曰以六徳為本者無是六徳則雖/强聒以六詩無益也此即舜命夔以樂教胄)
　(子必因其直寛剛簡而使無過之意以六律為之音/此即律和聲之意本謂徳性末謂聲音○安成劉氏)
　(曰本六徳而教六詩而叶六律即帝舜命夔自直温/而詩歌自詩歌而聲律之意○毛氏曰古者教以詩)
　(樂誦之歌之/絃之舞之)
禮記王制天子五年一廵狩命大師陳詩以觀民風(鄭/氏)
　(曰五年者虞夏殷之制也周則十二/年一廵狩陳詩者采其詩而觀之)
論語孔子曰吾自衛反魯然後樂正雅頌各得其所
　前漢禮樂志云王官失業雅頌相錯孔子論而定之
　故其言如此(朱子口魯哀公十一年冬孔子自衛反/魯是時周禮在魯然詩樂亦頗殘缺失)
　(次孔子周流四方㕘互考訂以知其説晚知道終不/行故歸而正之○丹陽洪氏曰王迹熄而詩亡其存)
　(者謬亂失次孔子復得之他國以歸定/著為三百五篇於是雅頌各得其所)史記云古者
　詩本三千餘篇孔子去其重取其可施於禮義者三
　百五篇孔穎達曰按書傳所引之詩見在者多亡逆
　者少則孔子所錄不容十分去九馬遷之言未可信
　也愚按三百五篇其間亦未必皆可施於禮義但存
　其實以為鑒戒耳(廬陵歐陽氏曰周南召南邱鄘衛/王鄭齊豳秦魏唐陳鄶曺小雅大)
　(雅頌此孔子未刪之前周大師樂歌之次第也周召/邶鄘衛王鄭齊魏唐秦陳檜曺豳此今詩次第也周)
　(召邶鄘衛檜鄭齊魏唐秦陳曺豳王此鄭氏詩諧次/第也○程子曰虞之君臣迭相賡和始見於書夏殷)
　(之世雖有作者其傳鮮矣至周而益文人之怨樂必/形於言政之美惡必有刺美至夫子時所傳者多矣)
　(夫子剛之得三百篇可以垂世立教○諸國之風先/後各有義周南召南陳正家之道人倫之端王道之)
　(本風之正也故為首二南之風行則人倫正朝廷冶/及乎周道衰政教失風遂變矣於是諸侯擅相侵伐)
　(衛首并邶鄘之地故為變風之首也且一國之詩而/三其名得於衛地者為衛得於邶鄘者為邶鄘所以)
　(見其首亂也刑政不能治天下諸侯放恣擅相并成/王迹熄矣故雅亡而為一國之風廢法失道則王畿)
　(之内亦不能保鄭本畿内之封因周之衰遂自為列/國故次以鄭君臣上下之分失則人倫亂而入於禽)
　(獸人君身為禽獸之行其風可知故次以齊天下之/風至於如此則無不亂之國無不變之俗魏舜禹之)
　(都唐帝堯之國久被聖人之化漸成美厚之俗歴二/叔之世而遺風尚存今亦變矣故因其舊名而謂之)
　(唐所以見唐魏之風且變則先代之風化中國之禮/義消亡極矣是以夷狄强大天下亦相胥而夷矣故)
　(次以秦秦之始封秦谷西戎之地國亂乃東侵而始/大其俗尚夷故美其始有車馬禮樂而刺其未能用)
　(周禮也禮義之俗亡夷狄之風行先聖王之流風遺/俗盡矣故次以陳陳舜之後也聖人之都風化所原)
　(也聖人之國典法所存也王澤竭而風化熄矣夷道/行而典禮亡矣天下之所以安且治者聖人之道行)
　(也聖人之道絶則危亡至矣人情廹於危亡則思治/安故思治者亂之極也檜曺懼於危亡而思周道故)
　(為亂之終亂既極必有治之之道危既甚必有安之/之理自㫺天下何嘗不極亂而興治革危而為安國)
　(家之先由是道也其居豳也趋時務農以厚民生善/政羙化由兹而始王業之所興也故次以豳王業成)
　(而為政於天下故次以雅雅者王者之政也小之先/大固其叙也政之衰則至於亡詩之亡王道之亡也)
　(天下之治始於政以風風天下其終也感徳之著而/成功可以告於神明始終之義也故次以頌頌之有)
　(魯盖生於不足王道隆所歌頌者如是及其衰也如/魯之事一已足矣商則頌前代之美不可廢也故附)
　(其後焉○臨川吴氏曰風雅頌乃樂章之名其音節/各異如今慢詞小令之分雖欲以彼為此以此為彼)
　(而不可得非編詩者可以己意移易今若曰七月本/可列於雅然雅有篤公劉矣故寘之豳風生民本可)
　(以列於頌然頌有思文后稷矣故寘之於雅如此則/是風雅頌初無一定由人以意安排也生民乃郊祀)
　(之後飲酒受釐時所歌施於人而非施於鬼神者自/當為雅盖祭祀之時歌之於鬼神者頌詩也受釐之)
　(時歌之於生人者雅詩也况頌詩與/雅詩之體製亦自判然有不同也哉)
○子所雅言詩書執禮皆雅言也(朱子曰雅常也詩以/理情性書以道政事)
　(禮以謹節文皆切於日用之實故常言之禮獨/言執者以人所執守而言非徒誦説而已也)
○嘗獨立鯉趨而過庭子曰學詩乎對曰未也不學詩
無以言鯉退而學詩(朱子曰鯉孔子之子伯魚也事理/通達而心氣和平故能言○慶源)
　(輔氏曰詩本人情該物理故學之者事理通達其為/教温柔敦厚使人不狡不詐故學之者心氣和平事)
　(理通達則無昏塞之患心氣和平/則無躁急之失此所以能言也)
○子曰興於詩
　興起也詩本人情其言易曉而諷詠之間優柔浸漬
　又有以感人而入於其心故誦而習焉則其或邪或
　正或勸或懲皆有以使人志意油然興起於善而自
　不能己也(程子曰古之學者必先學詩則誦讀其言/美惡是非勸戒有以啟發故曰興○西山)
　(真氏曰三百篇詩雖難曉今諸老先生發明其義了/然可知如能反覆涵泳真可以感發其性情則所謂)
　(興於詩者亦未嘗不存也○廣平游氏曰學詩者可/以感發人之善心如觀天保之詩則君臣之義修矣)
　(觀常棣之詩則兄弟之愛篤矣觀伐木之詩則朋友/之交親矣觀闗雎鵲巢之風則夫婦之經正矣昔王)
　(裒有至性而弟子至於廢講蓼莪/則詩之興發善心於此可見矣)
○子曰小子何莫學夫詩詩可以興可以觀可以羣可
以怨(勉齋黄氏曰興羣怨皆指學者者而言觀則指詩/而言謂考究其人之得失也然以為觀已得失亦)
(通/)邇之事父逺之事君(朱子曰人倫之道詩無/不備二者舉重而言)多識於
鳥獸草木之名(朱子曰其緒餘乂足以資多識○慶源/輔氏曰論語之論及詩者多矣而惟此)
　(章為偹反復周悉無一或遺學者苟於此而盡心焉/則有以感發其志意而為善不懈有以考見其得失)
　(而於事無惑和而不流則得羣居之道怨而不怒則/盡人情之㣲以至事父事君則於人倫之際各盡其)
　(道多識於鳥獸草木之名則可以為博物冾聞之君/子○廬陵歐陽氏曰詩述商周自𤣥鳥生民上陳稷)
　(契下訖陳靈千五六百年之間旁及列國君臣世次/國地山川封域圖牒鳥獸草木蟲魚之名與其風俗)
　(方言訓詁盛衰治亂/美刺之由無所不載)
○子曰詩三百一言以蔽之曰思無邪
　凡詩之言善者可以感發人之善心惡者可以懲創
　人之逸志其用歸於使人得其情性之正而已然其
　言㣲婉且或各因一事而發求其直指全體而言則
　未有若思無邪之切者故夫子言詩三百篇而惟此
　一言足以盡盖其義(朱子曰思無邪只是要正人心/約而言之三百篇只是一箇思)
　(無邪析而言之一篇之中自有一箇思無邪○勉齊/黄氏曰三百篇之詩亦多矣而一言足以盡盖其義)
　(所以明思無邪一言之辭約而理盡㣲婉者若言人/之善而託之車服之盛親族之貴之類是也各因一)
　(事者若刺奢刺貪之類是也直指全體者直指則非/㣲婉矣全體即非一事矣就人心之思而言其無邪)
　(故曰直指全體也此其所/以能盡三百篇之義也歟)
○南容三(去/聲)復白圭孔子以其兄之子妻(去/聲)之
　白圭大雅抑之五章也(朱子曰南容孔子弟子居南/宫字子容抑篇曰白圭之玷)
　(尚可磨也斯言之玷不可為也南容一日三復此言/事見家語盖深有意於謹言也故孔子以兄子妻之)
○子曰誦詩三百授之以政不達使於四方不能専對
雖多亦奚以為(程子曰須是未讀詩者授以政不達使/不能専對既讀詩後便逹於政便能専)
　(對始是讀詩○勉齊黄氏曰詩三百人未有不讀者/也而逹於政事能専對者何其少邪亦視其所以讀)
　(之者如何耳為人邪為己邪誦説邪踐行邪鹵莽邪/精切邪二者之不同而能不能判矣○胡氏曰詩之)
　(作皆原於人情及諷詠其所言則事物之理莫不具/載故其情合於事理之正則可以知風俗之盛政治)
　(之得其情背於事理之正則可以知風俗之哀政治/之失因是而通為政之方也詩之言温厚不至於薄)
　(和平不致於訐能諷詠則人皆易曉因是故能専對/也然讀詩者每不能如此豈非誦之而不能熟熟之)
　(而不能思思之而不/能切歟可不戒哉)
○子貢曰貧而無諂富而無驕何如子曰可也未若貧
而樂富而好禮者也(樂音洛/好去聲)
　子貢盖自謂能無諂無驕者(朱子曰子貢姓端木名/賜諂卑屈也驕矜肆也)
　(常人溺於貧富之中而不知所以自守故必有二者/之病無諂無驕則知自守矣而未能超乎貧富之外)
　(也/)故以二者質之夫子夫子以為二者特隨處用力
　而免於顯過耳故但以為可盖僅可而有所未盡之
　辭也又言必其理義渾然全體貫徹貧則心廣體胖
　而忘其貧富則安處善樂循理而不自知其富然後
　乃可為至爾(朱子曰無諂無驕是就等富裏用功比/他樂與好禮者自爭一  盖樂自不知)
　(有貧好禮自不知有富曽氏之説亦善曾氏曰以貧/故無諂以富故無驕處貧富之道耳樂非以貧好禮)
　(非以富出於情性而貧富不能解也○處源輔氏曰/心廣體胖者指其樂之之象安處善樂循理者論其)
　(好禮之實○安成劉氏曰隨貧富而用力自守則不/能全體貫徹也無諂無驕免於顯過則不能理義渾)
　(然也是盖為貧富而自守囿於貧富之中者也彼樂/與好禮者則由禮義渾然根於其心流行發見於日)
　(用之間其貧也但知自樂而不知今之為貧其富也/但知好禮而不知今之為富所謂全體貫徹也是其)
　(自始至終此心之理不為貧富而/增損存亡乃超乎貧富之外者也)
子貢曰詩云如(刀/七)如磋知琢如磨其斯之謂與
　治骨角者既切之而復(浮去/聲)磋之治玉石者既琢之
　而復磨之治之之功不已而益精也子貢因夫子告
　以無諂無驕不如樂與好禮而知凡學之不可少得
　而自足必當因其所至而益加勉焉故引此詩以明
　之(朱子曰子貢舉詩之意不是専以此為貧而樂富/而好禮厎工夫盖見得一切事皆合如此不可安)
　(於小成而/不自勉也)
子曰賜也始可與言詩已矣告諸往而知來者
　往者其所已言者來者其所未言者(朱子曰他説意/思闊非只説貧)
　(富故云告徃知來告其所已言者謂處貧富之道而/知其所末言者謂學問之功也○勉齊黄氏曰謂告)
　(以無諂不如樂無驕不如好禮此所已言也知義理/之無窮學之不可以有得而遽足此所未言也夫子)
　(論貧富而子貢悟為學是告徃而知來須是見得切/磋琢磨在無諂無驕樂與好禮之外方曉得所已言)
　(所未/言)
○子夏問曰巧笑倩兮美目盼兮素以為絢兮何謂也
(倩七練反盼暜/莧反絢呼縣反)
　此逸詩也倩好口輔也盼目黑白分也素粉地畫之
　質也絢采色畫之飾也言人有此倩盼之美質而又
　加以華采之飾如有素地而加采色也子夏疑其反
　謂以素為飾故問之(雙峯饒氏曰讀詩須是先理㑹/訓詁曉得訓詁便須涵泳其意)
　(不可只帶在訓詁上然未有不曉訓詁而能通其/意者子夏是未曉得素以為絢一句訓詁所以問)
子曰繪事後素(繪胡/對反)
　繪事繪畫之事也後素後於素也考工記曰繪畫之
　事後素功是也盖先以粉地為質而後可施以五采
　猶人有美質然後可加以文飾
曰禮後乎子曰起予者商也始可與言詩已矣
　禮必以忠信為質猶繪事必以粉素為先起猶發也
　起予言能起發我之志意(龜山偒氏曰子曰繪事後/素而子夏曰禮後乎可謂)
　(能繼其志矣非得於言意之表者能之乎商賜可與/言詩者以此若夫玩心於章句之末則其為詩也固)
　(而已矣所謂起予則亦相長之義也○慶源輔氏曰/子貢因論好禮與樂之學而知切磋琢磨之詩為自)
　(治益精之意子夏因論素以為絢之詩而知人之學/禮當以質為先故皆可與言詩楊氏之説最明切讀)
　(書者不可泥於章句之下而學詩者尤貴有得於言/意之表不然則局於章句訓詁而詩之教孟於人者)
　(鮮矣○雙峯饒氏曰夫子稱商賜可與言詩皆是善/其能觸類而長今學者讀書於見在文意也未能通)
　(解況敢望其能觸類乎○三山李氏曰觀詩者必當/得其外意如衣錦尚絅但言衣服之盛而中庸曰惡)
　(其文之著也推之以為慎獨之學巧笑美目但言顔/色之好而子曰繪事後素子夏則推之遂知其禮後)
　(之説也○止齊陳氏曰六經皆經聖人手而於詩也/致意盖詳論語一書語詩多於他經而二南則正色)
　(言之闗雎一篇尤再惓惓夫子之意深矣○安成劉/氏曰此引論語言詩凡十章而皆不仍其先後之次)
　(朱子於此得無意乎切以淺見推之雅須各得其所/一章首明三百篇之定體也詩體之音節既定則可)
　(學矣故次兩章記夫子常以詩為教也既學則必有/成效如所謂興觀羣怨之類是也故以此二章次之)
　(然學貴乎知要善讀詩而有得雖思無邪之一言白/圭之一章用之有餘不善讀者雖三百其篇而無用)
　(也故此三章又次之若子貢子夏之問荅又皆得詩/人意外意者故以此二章終焉但未知朱子之意然)
　(否/)
咸丘蒙問曰詩云普天之下莫非王土率土之濵莫非
王臣而舜既為天子矣敢問瞽叟之非臣如何孟子曰
是詩也非是之謂也勞於王事而不得飬父母也曰此
莫非王事我獨賢勞也故説詩者不以文害辭不以辭
害志以意逆志是為得之如以辭而已矣雲漢之詩曰
周餘黎民靡有孑遺信斯言也是周無遺民也
　程子曰舉一字是文成句是辭愚謂意謂己意志謂
　詩人之志逆迎之也其至否遅速不敢自必而聼於
　彼也(朱子曰普徧也率循也乃作詩者自言天下皆/王臣何獨使我以賢才而勞苦乎非謂天子可)
　(臣其父也盖説詩之法不可以一字而害一句之義/不可以一句而害設辭之志當以己意迎取作者之)
　(志乃可得之若但以其辭而已則如雲漢所言是周/之民而無遺種矣惟以意迎之則知作詩者之志在)
　(於憂旱而非真無遺民也又曰逆是前去追迎之之/意盖是将自家意思去前而等候詩人之志來又曰)
　(譬如有一客來自家去迎他他來則接之不來則已/若必去捉他來則不可○張子曰知詩莫如孟子以)
　(意逆志讀/詩之法也)
程子曰(顥字伯淳/頣字正叔)詩者言之述也言之不足而長言之
詠歌之所由興也其發於誠感之深至於不知手之舞
足之蹈故其入於人也亦深古之人㓜而聞歌誦之聲
長而識美刺之意故人之學由詩而興後世老師宿儒
尚不知詩之義後學豈能興起乎○又曰興於詩者吟
詠情性涵暢道徳之中而歆動之冇吾與點也之氣象
　(慶源輔氏曰讀詩者吟咏其性情使人意沈攸紓快/於道徳之中有所慕樂而動蕩鼔舞之直與曾㸃浴)
　(沂風雩之氣象/一般方能有益)○又曰學者不可不看詩便使人長
一格(朱子曰讀詩便長人一格如今人讀詩何縁㑹長/一格詩之興最不𦂳要然興起人意處正在興㑹)
　(得詩人之興/便有一格長)
張子曰(名載字/子厚)置心平易然後可以言詩涵泳從容則
忽不自知而自解頤矣若以文害辭以辭害意則㡬何
而不為髙叟之固哉(問詩如何看龜山揚氏曰詩極難/卒説大抵須要尋人體㑹不在推)
　(文義在心為志發言為詩情動於中而形於言言者/情之所發也今觀是詩之言則必先觀是詩之情如)
　(何不知其情則雖精窮文義謂之不知詩可也子夏/問巧笑倩兮美日盼兮何謂也子曰繪事後素曰禮)
　(後乎孔子以為可與言詩如此全要體㑹惟體/㑹得故看詩有味至於有味則詩之用在我矣)○又
曰求詩者貴平易不要崎嶇求合盖詩人之情性温厚
平易老成今以﨑嶇求之其心先狹隘無由可見(慶源/輔氏)
　(曰温厚平易老成六字説盡詩人情性温厚謂和而/不流怨而不怒平易謂所言皆眼前事老成謂憂深)
　(思逺逹於人情事物之變此等意/思唯平心易氣以逆之則可有得)○又曰詩人之志
至平易故無艱險之言大率所言皆目前事而義理存
乎其中以平易求之則思逺以廣愈艱險則愈淺近矣
　(慶源輔氏曰艱險與平易正相反盖云月前事若無/義理在其間是特鄙俚之言耳唯所言皆目前事而)
　(却有義理此其所以為詩也然人能言到此亦甚難/以平易求之則無窒礙故其意思廣逺横渠云置心)
　(平易始知詩然解悠悠蒼天此何人哉却不平易/○黄氏曰横渠數説此知味之學觀詩之法也)
上蔡謝氏曰(名良佐/字顯道)學詩須先識得六義體面而諷咏
以得之
　愚按六義之説見於周禮大序其辨甚明其用可識
　而自鄭氏以來諸儒相襲不唯不能知其所用反引
　異説而汨陳之唯謝氏此説為庶㡬得其用耳(朱子/曰上)
　(蔡甚曉得詩觀此説是他識得要領處○讀詩之法/只是熟讀函咏自然和氣從胷中流出其妙處不可)
　(得而言不待安排措置務自立説只恁平讀著意思/自足須是打叠得這心光蕩蕩地不立一箇字只管)
　(虛心讀他少間推來推去自然推出那箇道理所以/説以此洗心便是以這道理盡洗出那心裏物事渾)
　(然都是道理上蔡曰學詩須先識得六義體面而諷/咏以得之此是讀詩之要法看來書只是要讀讀得)
　(熟時道理自見切忌先自布置立説○程子曰學詩/而不分六義豈能知詩也○慶源蜅氏曰體而盖言)
　(體製體叚言六義各有箇體/面學詩不可不先理㑹得)
古詩即今之歌曲往往能使人感動至學詩却無感動
興起處只為泥章句故也明道先生善説詩未嘗章解
句釋但優游玩味吟哦上下便使人有得處如曰瞻彼
日月悠悠我思道之云逺曷云能來思之切矣百爾君
子不知徳行不忮不求何用不臧歸于正也(慶源輔氏/曰思之切)
　(而不歸于正便入/哀傷滛泆去也)○又曰明道先生談詩竝不曾下
一字訓詁只轉却一兩字點(平/聲)掇地念過便教人省悟
　(東齊陳氏曰烝民詩首四句孔子只就中添四字凔/浪之歌只换兩斯字曾不辭費而意味無窮明道説)
　(詩正得此意○朱子曰詩中頭項多一項是音韵一/項是訓詁名件一項是文體若逐一根究然後討得)
　(些道理則殊不濟事須是通悟者方看得○聖人有/法度之言如春秋書禮是也一字皆有理如詩亦要)
　(逐字将理去讀便都礙了○看詩須是看他詩人意/思好處是如何不好處是如何看他風土看他風俗)
　(又看他人情物態只看伐檀詩便見得他一箇清髙/底意思看碩䑕詩便見他一箇暴斂底意思好底意)
　(思是如此不好底是如彼好底意思令自家善意油/然感物而興起看他不好底自家心下如著搶相似)
　(如此看方得詩意詩有説得曲折後好底有只恁平/直説後自好底如燕燕末後一章這不要看上文考)
　(下章便知得是恁地意思自是髙逺自是説得那人/著○看詩且看他大意如衛諸詩其中有説時事者)
　(固當細考如鄭之滛亂底詩苦苦摉求他有甚意思/一日看五六篇可也○讀詩且只将做今人做底詩)
　(看或每日令人誦讀却從旁聼之其語有未通者略/檢注觧看却時時誦其本文便見其語胍所在人曰)
　(念此一詩既已記得其語却逐箇字将前後一様字/通訓之今注觧中有一字而兩三義者如假字有云)
　(大者有云至者只是隨處旋紐揑耳非通訓也又曰/伊川有詩解數篇説到小雅以後極好盖是王公大)
　(人好生地做都是識道理人言語故他裏面説得儘/冇道理好子細看非如國風戓出於婦人小子之口)
　(但可觀其大槩也○學者於詩須先去了小序只将/本文熟讀玩味仍不可先看諸家註觧看得久之自)
　(然認得此詩是説箇甚事謂如拾得箇無題目詩説/此花既白又香是盛寒開必是梅花詩也卷阿召康)
　(公戒成王其始只説箇好意思如豈弟君子皆指成/王純嘏爾常之類皆説優㳺享福之事至有馮有翼)
　(以下方説用賢大抵告人之法亦當如此須先令人/歆慕此事則其肯從吾言必樂為之矣○讀詩正在)
　(於吟咏諷誦觀其委曲折旋之意如吾自作此詩自/然足以感發善心今人讀詩只是将己意去包籠他)
　(如做時文相似中間委曲周旋之意盡不曾理㑹得/濟甚事若如此看只一日便可看盡何用逐日只捱)
　(得數章而又不曾透徹耶且如人之城郭須是逐街/坊里巷屋廬臺榭車馬人物一一看過方是今人只)
　(是外面望見城是如此便説我都知得了○詩如今/恁地注解了自是分曉易理㑹但須是沈?諷誦玩)
　(味義理咀嚼滋味方冇所益若只草草看過一部詩/只三兩日可了但不得滋味也記不得全不濟事占)
　(人説詩可以興須是讀了有興起處方是讀詩若不/能興起便不是讀詩○讀詩之法且虚心熟讀尋繹)
　(之不要被舊説粘定看得不活伊川觧詩亦説得義/理多了詩本只是恁地説話一章言了次章又従而)
　(歎詠之雖别無義而意味深長不可於名物上尋義/理後人往往見其言只如此平淡只管添上義理却)
　(窒塞了也如一源清水只管将物事堆積在上便壅/隘了○讀詩須是讀熟了文義郁曉得了涵泳讀取)
　(百來遍方見得那好處那好處方出方見得精怪若/讀得精熟時意思自説不得如人下種子既下得種)
　(了須是討水去灌溉他討糞去培壅他與他耘鉏方/是下工夫養他處今却只下得箇種子便休都無耘)
　(治培飬工夫這箇貪多不得讀得這一篇恨不得常/熟讀此篇如無邯第二篇方好而今只是貪多讀第)
　(一篇了便要讀第二篇讀第二篇了便要讀第三篇/恁地不成讀書此便是大不敬須是殺了那走作底)
　(心方可讀書○讀詩之法須識得大義得他滋味沒/要𦂳處縦理㑹得也無益大凡讀詩多在諷誦中見)
　(義理况詩又全在諷誦之功所謂清廟之瑟一唱而/三歎一人唱之三人和之方有意思又如今詩曲若)
　(只讀過也無意思須是歌起來方見得好處○讀書/須是有自得處説與人也不得某舊讀仲氏任只其)
　(心塞淵終温且恵淑慎其身先君之思以勗寡人既/破我斧又缺我斨周公東征四國是皇哀我人斯亦)
　(孔之将如此等處直為之廢卷慨想而不能已○問/先生授以詩傳且教諭之曰須是熟讀某嘗熟讀一)
　(二篇未有感發竊謂古人教人兼以聲歌之漸漸引/廸故最平易乂疑鄭衛之諸詩皆滛聲小學之功未)
　(成而遽教以滛聲恐未能使之知戒而適以蕩其心/志否抑其聲哀思怨怒自能令人畏惡故雖小子門)
　(人亦知戒乎某欲令弟姪軰學詩尚疑此未敢曉以/文義曰詩且逐篇旋讀方能旋通訓詁豈有不讀而)
　(自能盡通訓詁之理乎讀之多玩之久方能漸冇感/發豈冇讀一二遍而便有感發之理乎古之學詩者)
　(固有待於聲音之助然今已亡之無可奈何只得熟/讀而從容諷咏之耳若疑鄭衛不可為法即且令學)
　(者不必深究而於正當説道理子細消詳反復玩味/應不枉費工夫也○讀詩必如三復白圭方是有味)
　(若是明敏人不如此看亦無所補若是至鈍人能如/此看雖然有淡薄處亦随淺深而有所見也已上論)
　(讀詩○或問諸章句起於誰曰有故言者是指毛公/無故言者是指鄭康成也○詩音韵是自然如此古)
　(人音韵寛後人分得宻後隔開了○看詩須并協韵/讀便見得他語自齊整又更畧知協韵所由來甚善)
　(○只要韵相協好吟哦諷誦易見道理亦無甚要𦂳/今且将七分工夫理㑹義理二三分工夫理㑹這般)
　(去處○協韵乃吳才老所作某續添之○或問吴才/老協韵何據曰他皆有據泉州有其書每一字多者)
　(引十餘證少者引兩三證然亦有推不去者因言商/頌下民有嚴協不敢迨遑吳氏音嚴為荘云避漢諱)
　(却無道理某後讀椘辭天問見嚴字乃押従荘剛方/字去乃知是叶韵嚴韵作昻也又此間鄉音嚴作户)
　(剛反天問才老豈不讀往往偶然失之○古人情意/温厚寛和言語自恁地好當時協韵只是要便於諷)
　(咏而已到得後來一向於字韵上嚴切却無意思漢/不如周魏晉不如漢唐不如魏晉本朝又不如唐如)
　(元㣲之劉禹錫之徒和詩猶自有相重宻本朝和詩/便皆不要一字相同不知却愈壤了詩○問詩叶韵)
　(是當時如此作是樂歌當如此曰當時如此作今人/文字多有如此者如正考父鼎銘之類○問先生説)
　(詩率皆叶韵得非詩本樂章播諸聲詩自然叶韵方/諧律吕其音節本如是那曰固是如此然古人文章)
　(亦多是叶韵又曰周頌多不叶韵疑自有和底篇相/叶清廟之瑟朱絃而疏越一唱而三歎歎即和聲也)
　(○叶韵恐當以頭一韵為凖且如華字叶音敷如有/女同車是第一句則第二句顔如舜華當讀作敷字)
　(然後與下文珮玉瓊琚洵美且都皆叶至如何彼禯/矣唐棣之華是第一韵則當依本音讀而下文玉姬)
　(之車却當作尺奢反如此方是今只從吴才老舊説/不能又創得此例然椘辭紛余既有此内美兮又重)
　(之以修能能者耐然後下文紉秋蘭以為佩叶若能/字只従本音則佩字遂無音如此則又未可以頭一)
　(韵為定也○古人作詩皆押韵與今人歌曲一般今/人信口讀之全失古人詠歌之意○詩音韵間有不)
　(可曉處因説如今所在方言亦自有音韵與古合處/問今陽字却與唐字通清字却與青字分之類亦自)
　(不可曉曰古人韵踈後世韵方嚴宻見某人好考古/字却説青字音自是親如此類極多已上論協韵○)
　(漢書傳訓皆與經别行三傳之文不與經連故石經/書公羊傳皆無經文藝文志云毛詩經二十九卷毛)
　(詩訓詁傳三十卷是毛為訓詁亦不與經連也馬融/為周禮注乃云欲省學者兩讀故具載本文然則後)
　(漢以來始就經為注未審此詩引經附傳是誰為之/其毛詩二十九卷不知併何卷也○歐陽公有詩本)
　(義二十餘篇煞説得有好處有詩本末論又有論云/何者為詩之本何者為詩之末詩之木不可不理㑹)
　(詩之末不理㑹得也無妨其論甚好近世自集注文/字出此等文字都不見了也害事如吕伯㳟讀詩記)
　(人只是看這箇他上面有底便看無底更不知看了/○某解詩多不依他序緃解得不好也不過只是得)
　(罪於作序之人只依序解而不考本詩上下文意則/得罪於聖賢因説學者解詩曰某舊時看詩數十家)
　(之説一一都従頭記得初間那裏敢便判斷那説是/那説不是看熟久之方見得這説似是那説似不是)
　(或頭邉是尾説不相應或中間數句是兩頭不是或/尾説是頭邉不是然也未敢便判斷疑恐是如此又)
　(看久之方審得這説是那説不是又熟看久之方敢/决定斷説這説是那説不是這一部詩并諸家解都)
　(包在肚裏公而今只是見已前解詩便也要注解更/不問道理只認捉著便據自家意思説於己無益於)
　(經有害濟得甚事凡先儒解經雖未知道然其盡一/生之力縦未説得七八分也有三四分且須熟讀詳)
　(究以審其是非而為吾之益今公纔看著便妄生去/取肆以己意是發明得箇甚麽道理公且説人之讀)
　(書是要将作甚麽用所貴乎讀書者是要理㑹這箇/道以反之於身為我之益而已○詩傳中或云姑従)
　(或云且從其説之類皆未有所考不免且用其説○/詩傳只得如此説不容更著語工夫却在讀者已上)
　(論解/詩)
　
　
　
　
　
　
　
　
　
　詩傳大全綱領
欽定四庫全書
　詩序
　　　朱子辨說
　詩序之作說者不同或以為孔子(程子曰大序/是仲尼作)或以
　為子夏(朱子曰王肅沈重赤云大序是/子夏作小序子夏毛公合作)或以為國史
　(程子曰國史明乎/得失之跡是也)皆無明文可考唯後漢書儒林傳
　以為衞宏作毛詩序今傳於世則序乃宏作明矣然
　鄭氏又以為諸序本自合為一編毛公始分以寘諸
　篇之首則是毛公之前其傳已久宏特增廣而潤色
　之耳(隋志曰先儒相承謂毛詩序子夏/所創毛公及衞敬仲更加潤色)故近世諸儒
　多以序之首句為毛公所分而其下推說云云者為
　後人所益理或有之(三山李氏曰以詩序考之文辭/殽亂非出一人之乎如詩有六)
　(義至六曰頌則見於周官情動於中而形於言至其/民困則見於樂記鴟鴞之序則見於金縢都人士之)
　(序則見於緇衣清人之序則見左氏傳那序則見於/國語措辭引援往往雜出傳記之文然則果作之誰)
　(乎實出漢/之諸儒也)但今考其首句則已有不得詩人之本意
　而肆為妄說者矣况沿襲云云之誤哉然計其初猶
　必自謂出於臆度之私非經夲文故且自為一編别
　附經後(朱子曰古夲詩序别作一處如易大傳及班/固序傳竝在後京師舊夲揚子注其序亦總)
　(在後○孔氏曰漢志云毛詩經二十九卷詁訓傳三/十卷是毛為詁訓亦與經别也自後漢以来始有就)
　(經為/注者)又以尚有齊魯韓氏之説竝傳於世故讀者亦
　有以知其出於後人之手不盡信也及至毛公引以
　入經乃不綴篇後而超冠篇端不為注文而直作經
　字不為疑辭而遂為決辭其後三家之傳又絶而毛
　説孤行則其牴牾之迹無復可見故此序者遂若詩
　人先所命題而詩文反為因序以作於是讀者傳相
　尊信無敢擬議至於有所不通則必為之委曲遷就
　穿鑿而附合之寧使經之本文繚戾破碎不成文理
　而終不忍明以小序為出於漢儒也愚之病此久矣
　然猶以其所從來也遠其間容或真有傳授證騐而
　不可廢者故既頗采以附傳中而復并為一編以還
　其舊因以論其得失云(慶源輔氏曰先儒以詩序為/孔子作故讀詩記載蘇氏曰)
　(詩序誠出於孔氏也則序若是詳矣孔子刪詩而取/三百五篇今其亡者六焉亡詩之序未嘗詳也夫詩)
　(序之非孔子作葢不待此而可知也然此亦是一驗/又曰釋文載沈重云案大序是子夏毛公合作卜商)
　(意有未盡毛更足成之隋經籍志亦云先儒相承謂/毛詩序子夏所創毛公及衛敬仲宏更加潤色至於)
　(以為國史作者則見於大序與王氏説然皆是臆度/懸斷無所據依故先生直據後漢儒林傳而斷以為)
　(衛宏作又因鄭氏之説以為宏特增廣而潤色之乂/取近世諸儒之説以為序之首句為毛公所分而其)
　(下推説云云為後人所益者皆曲盡人情事理至於/首句之已有妄説者則非先生閲理之明考義之精)
　(不能及也至論詩序夲自為一編别附經後又以尚/有齊魯韓氏之説竝傳於世故讀者亦有知其出於)
　(後人之手而不盡信亦得其情又論毛公引以入經/乃不綴篇後而超冠篇端不為注文而直作經字不)
　(為疑辭而遂為決辭云者則可見古人於經則尊信/而不敢易視於己説則謙虛退託不敢自決而有待)
　(於後人者自有湥意若毛公之作則出於率易不思/遂啟後人穿鑿遷就之失以至於上誣聖經而其罪)
　(有不可逭者矣嗚呼可不戒哉可不謹哉或曰子之/責夫毛公者當矣而晦翁先生又生於數千年後乃)
　(盡廢諸儒之説而遂斷小序為不足據者何哉予應/之曰不然先生之學始於致知格物而至於意誠心)
　(正其於解釋經義工夫至矣必盡取諸儒之説一一/細研窮一言之善無有或遺一字之差無有能遁其)
　(誦聖人之言都一似自己言語一般葢其學己到至/處能破千古疑使聖人之經復明於後世然細攷其)
　(説則其端緖又皆夲於先儒之所嘗疑而未究者則/亦未嘗自為臆説也學者顧第弗深攷耳觀其終既)
　(已明知小序之出於漢儒而又以其間容或真有傳/授證騐而不可廢者故既頗采以附傳中而復併為)
　(一編以還其舊因以論其得失云之説則其意之謹/重不苟亦可見矣豈可與先儒之穿鑿遷就者同日)
　(語哉先生又嘗曰予自二十歲時讀詩便覺小序無/意義及去了小序只玩味詩辭却又覺得道理貫徹)
　(當初亦嘗質問諸鄉先生皆云序不可廢而某之疑/終不能釋後到三十歲斷然知小序之出於漢儒所)
　(作其為繆戾有不可勝言呂伯恭不合只因序講解/便有許多牽彊處某嘗與之言終不肯信從讀詩記)
　(中雖多説序然有説不行處亦廢之某因作詩傳遂/成詩序辨説一册其他繆戾辨之頗詳又曰小序亦)
　(間有説得好處只是杜撰處多不知先儒何故不虛/心子細㸔這道理便只恁説却後人又只依他那箇)
　(説去亦不㸔詩是有此意無若/説不去處又須穿鑿説将去)
　　大序
詩者志之所之也在心為志發言為詩○情動於中而
形於言言之不足故嗟歎之嗟歎之不足故永歌之永
歌之不足不知手之舞之足之蹈之也○情發於聲聲
成文謂之音治世之音安以樂其政和亂世之音怨以
怒其政乖亡國之音哀以思其民困故正得失動天地
感鬼神莫近乎詩○先王以是經夫婦成孝敬厚人倫
美教化移風俗○故詩有六義焉一曰風二曰賦三曰
比四曰興五曰雅六曰頌○上以風化下下以風刺上
主文而譎諫言之者無罪聞之者足以戒故曰風○至
于王道衰禮義廢政教失國異政家殊俗而變風變雅
作矣○國史明乎得失之迹傷人倫之變哀刑政之苛
吟詠情性以風其上達於事變而懷其舊俗者也○故
變風發乎情止乎禮義發乎情民之性也止乎禮義先
王之澤也○是以一國之事繫一人之夲謂之風言天
下之事形四方之風謂之雅雅者正也言王政之所由
廢興也政有小大故有小雅焉有大雅焉頌者美盛徳
之形容以其成功告於神明者也是謂四始詩之至也
　　小序
周南
　關雎后妃之徳也
　　后妃文王之妃大姒也天子之妃曰后近世諸儒
　　多辨文王未嘗稱王則大姒亦未嘗稱后序者葢
　　追稱之亦未害也(安成劉氏曰太姒之稱后亦如/雅頌稱文王之王皆追稱之詞)
　　(也/)但其詩雖若専美大姒而實以深見文王之徳
　　序者徒見其詞而不察其意遂壹以后妃為主而
　　不復知有文王是固已失之矣至於化行國中三
　　分天下亦皆以為后妃之所致則是禮樂征伐皆
　　出於婦人之手而文王者徒擁虚器以為寄生之
　　君也其失甚矣惟南豐曾氏之言曰先王之政必
　　自内始故其閨門之治所以施之家人者必為之
　　師傅保姆之助詩書圖史之戒珩璜琚瑀之節威
　　儀動作之度其教之者有此具然古之君子未嘗
　　不以身化也故家人之義歸於反身二南之業本
　　於文王豈自外至哉世皆知文王之所以興能得
　　内助而不知其所以然者葢本於文王之躬化故
　　内則有后妃關雎之行外則羣臣有二南之美與
　　之相成其推而及遠則商辛之昏俗江漢之小國
　　兎罝之野人莫不好善而不自知此所謂身脩故
　　國家天下治者也竊謂此説庶幾得之
　風之始也
　　所謂關雎之亂以為風始是也葢謂國風篇章之
　　始亦風化之所由始也(孔氏曰言后妃之有美徳/文王風化之始也文王化)
　　(行始於其妻故用/此為風教之始)
　所以風天下而正夫婦也故用之鄉人焉用之邦國
　焉
　　説見二南緫論邦國謂諸矦之國明非獨天子用
　　之也(孔氏曰所以風化天下之民使皆正夫婦焉/鄉飲酒禮云乃合樂周南關雎是用之鄉人)
　　(燕禮云遂歌鄉樂周南關雎是用之邦國也○臨/川王氏曰几詩用於天子者諸侯不得用用於諸)
　　(侯者大夫不得用若三家以雍徹而孔子非之也/此關雎郷人邦國皆得用者以之正夫婦也○三)
　　(山李氏曰詩之雅頌惟用於宗廟朝廷郊祀宴享/非其所用者不得用也至於正夫婦之道自天子)
　　(逹於庶人未/嘗有二道也)
　風風也教也風以動之教以化之
　　承上文解風字之義以象言則曰風以事言則曰
　　教(臨川王氏曰風之於物方其鼔舞搖蕩所謂動/之也及其因形移易使榮者枯甲者拆乃所謂)
　　(化之也詩之有風亦若是也始於風之而動終於/教之而化○黄氏曰自其本於一人言之則謂之)
　　(風自其及於一國言之則謂之教聞二南之風者/感發其善心被二南之化者變易其氣質動則變)
　　(變則化天/下之理也)
　然則關雎麟趾之化王者之風故繫之周公南言化
　自北而南也鵲巢騶虞之徳諸矦之風也先王之所
　以教故繫之召公
　　説見二南卷首關雎麟趾言化者化之所自出也
　　鵲巢騶虞言徳者被化而成徳也以其被化而後
　　成徳故又曰先王之所以教先王即文王也舊説
　　以為大王王季誤矣程子曰周南召南如乾坤乾
　　統坤坤承乾也(朱子曰乾始萬物非坤無以代其/終坤終萬物非乾無以資其始故)
　　(乾元統天萬物所從出而無不統周南之化實似/之坤元雖生萬物而所以生者乃順成天意以代)
　　(其終而已召南之徳實似之楊氏/亦曰二南相須以為治葢一體也)
　周南召南正始之道王化之基
　　王者之道始於家終於天下而二南正家之事也
　　王者之化必至於法度彰禮樂著雅頌之聲作然
　　後可以言成然無其始則亦何所因而立哉基者
　　堂宇之所因而立者也程子曰有關雎麟趾之意
　　然後可以行周官之法度其為是歟(孔氏曰高以/下為基逺以)
　　(近為始文王正其家而及其國是正其始也化南/土以成王業是王化之基也季札見歌周南召南)
　　(曰始基之矣猶未也亦謂二南為王化基始序意/出於彼文也○慶源輔氏曰先生發基字之義先)
　　(儒皆所未及程子説正是此意先生又嘗曰須是/自閨門衽席之微積累到薰蒸洋溢天下無一民)
　　(一物不被其化然後可以行/周官之法不然則為王莽矣)
　是以關雎樂得淑女以配君子憂在進賢不淫其色
　哀窈窕思賢才而無傷善之心焉是關雎之義也
　　按論語孔子嘗言關雎樂而不淫哀而不傷葢淫
　　者樂之過傷者哀之過獨為是詩者得其性情之
　　正是以哀樂申節而不至於過耳而序者乃析哀
　　樂淫傷各為一事而不相須則已失其㫖矣至於
　　傷為傷善之心則又大失其㫖而全無文理也或
　　曰先儒多以周道衰詩人夲諸衽席而關雎作故
　　揚雄以周康之時關雎作為傷始亂杜欽亦曰佩
　　玉晏鳴關雎歎之説者以為古者后夫人鷄鳴佩
　　玉去君所周康后不然故詩人歎而傷之此魯詩
　　説也與毛異矣(廬陵歐陽氏曰齊魯韓三家皆以/為康王政衰之詩前漢杜欽傳曰)
　　(佩玉晏鳴關雎歎之瓉曰此魯詩也後漢明帝詔/曰昔應門失守關雎刺世注薛君韓詩章句曰人)
　　(君退朝后妃御見有度應門擊柝鼓人上堂今内/傾于色故詠關雎説淑女以刺時○東莱呂氏曰)
　　(魯齊韓毛師讀旣異義亦不同關雎正/風之首三家者乃以為刺餘可知矣)但以哀而
　　不傷之意推之恐其有此理也曰此不可知矣但
　　儀禮以關雎為鄉樂又為房中之樂則是周公制
　　作之時已有此詩矣若如魯説則儀禮不得為周
　　公之書(勿軒熊氏曰按儀禮鄉飲酒鄉射篇有乃/合樂周南關雎之文又燕禮有遂歌鄉樂)
　　(周南關雎之文儀禮乃周公相成王治定功成經/制大備之書小序所謂用之鄉人者鄉飲射禮也)
　　(用之邦國者燕禮也今/當據儀禮經文為定)儀禮不為周公之詩則周
　　之盛時乃無鄉射燕飲房中之樂而必有待乎後
　　世之刺詩也其不然也明矣且為人子孫乃無故
　　而播其先祖之失於天下如此而尚可以為風化
　　之首乎
　○葛覃后妃之夲也后妃在父母家則志在於女功
　之事躬儉節用服澣濯之衣尊敬師傅則可以歸安
　父母化天下以婦道也
　　此詩之序首尾皆是但其所謂在父母家者一句
　　為未安葢若謂未嫁之時即詩中不應遽以歸寧
　　父母為言况未嫁之時自當服勤女功不足稱述
　　以為盛美若謂歸寧之時即詩中先言刈葛而後
　　言歸寧亦不相合且不常為之於平居之日而暫
　　為之於歸寧之時亦豈所謂庸行之謹哉序之淺
　　拙大率類此
　○卷耳后妃之志也又當輔佐君子求賢審官知臣
　下之勤勞内有進賢之志而無險詖私謁之心朝夕
　思念至於憂勤也
　　此詩之序首句得之餘皆傅㑹之鑿説后妃雖知
　　臣下之勤勞而憂之然曰嗟我懐人則其言親䁥
　　非后妃之所得施於使臣者矣且首章之我獨為
　　后妃而後章之我皆為使臣首尾衡決(東陽許氏/曰衡所以)
　　(為平有首尾之物決絶也/絶則首尾不相照應矣)不相承應亦非文字之
　　體也
　○樛木后妃逮下也言能逮下而無嫉妬之心焉
　　此序稍平後不注者放此
　○螽斯后妃子孫衆多也言若螽斯不妒忌則子孫
　衆多也
　　螽斯聚處和一而卵育蕃多故以為不妒忌則子
　　孫衆多之比序者不達此詩之體故遂以不妒忌
　　者歸之螽斯其亦誤矣
　○桃夭后妃之所致也不妬忌則男女以正婚姻以
　時國無鰥民也
　　序首句非是其所謂男女以正婚姻以時國無鰥
　　民者得之葢此以下諸詩皆言文王風化之盛由
　　家及國之事而序者失之皆以為后妃之所致既
　　非所以正男女之位而於此詩又専以為不妒忌
　　之功則其意愈狹而説愈疎矣
　○兔罝后妃之化也關雎之化行則莫不好徳賢人
　衆多也
　　此序首句非是而所謂莫不好徳賢人衆多者得
　　之
　○芣苢后妃之美也和平則婦人樂有子矣(孔氏曰/天下亂)
　　(離則我躬不閲豈思子也今天/下和平於是婦人始樂有子矣)
　○漢廣徳廣所及也文王之道被于南國美化行乎
　江漢之域無思犯禮求而不可得也
　　此詩以篇内有漢之廣矣一句得名而序者謬誤
　　乃以徳廣所及為言失之遠矣然其下文復得詩
　　意而所謂文王之化者尤可以正前篇之誤先儒
　　嘗謂序非出於一人之手者此其一驗但首句未
　　必是下文未必非耳蘇氏乃例取首句而去其下
　　文則於此類兩失之矣(東莱呂氏曰蘇氏以序為/非一人之詞葢近之至於)
　　(止存其首一言而盡/去其餘則失之逺矣)
　○汝墳道化行也文王之化行乎汝墳之國婦人能
　閔其君子猶勉之以正也(臨川王氏曰庶人之妻能/勉夫以正而不知為之者)
　(是之謂道化而殷其雷之/詩所以未若汝墳之盛也)
　○麟之趾關雎之應也關雎之化行則天下無犯非
　禮雖衰世之公子皆信厚如麟趾之時也
　　之時二字可刪
召南
　鵲巢夫人之徳也國君積行累功以致爵位夫人起
　家而居有之徳如鳴鳩乃可以配焉
　　文王之時關雎之化行於閨門之内而諸矦蒙化
　　以成徳者其道亦始於家人故其夫人之徳如是
　　而詩人美之也不言所美之人者世逺而不可知
　　也後皆放此
　○采蘩夫人不失職也夫人可以奉祭祀則不失職
　矣
　○草蟲大夫妻能以禮自防也
　　此恐亦是夫人之詩而未見以禮自防之意
　○采蘋大夫妻能循法度也能循法度則可以承先
　祖共祭祀矣(臨川王氏曰自所薦之物所采之處所/用之器所奠之地皆冇常而不敢變所)
　　(謂能循/法度)
　○甘棠美召伯也召伯之教明於南國(臨川王氏曰/愛之篤思之)
　　(至以其/教明也)
　○行露召伯聽訟也衰亂之俗微貞信之教興強暴
　之男不能侵陵貞女也(黄氏曰周家貞信之教興而/商人衰亂之俗未殄此如一)
　　(陽來復之時陽雖有當盛之勢而五隂猶未却以/遜陽則草木之摧敗猶有所不免自二南極而王)
　　(道成則自復而臨/自臨而泰之時也)
　○羔羊鵲巢之功致也召南之國化文王之政在位
　皆節儉正直徳如羔羊也
　　此序得之但徳如羔羊一句為衍説耳
　○殷其靁勸以義也召南之大夫逺行從政不遑寧
　處其室家能閔其勤勞勸以義也
　　按此詩無勸以義之意
　○摽有梅男女及時也(止齊陳氏曰男女及時之説/聖人之慮天下也血氣既壯)
　　(難盡自撿情竇既破奚顧禮義故昏欲及時者所/以全節行于未聞之日學欲及時者所以全智慮)
　　(於未分/之時)
　召南之國被文王之化男女得以及時也
　　此序末句未安
　○小星惠及下也夫人無妒忌之行惠及賤妾進御
　於君知其命有貴賤能盡其心矣
　○江有汜美媵也勤而無怨嫡能悔過也文王之時
　江沱之間有嫡不以其媵備數媵遇勞而無怨嫡亦
　自悔也
　　詩中未見勤勞無怨之意(朱子曰只㸔詩中説不/我以不我過不我與便)
　　(自見得不與同去之意安得勤而無怨之意也○/安戊劉氏曰此詩媵妾所作序之首句恐亦非是)
　○野有死麕惡無禮也天下大亂強暴相陵遂成淫
　風被文王之化雖當亂世猶惡無禮也
　　此序得之但所謂無禮者言淫亂之非禮耳不謂
　　無聘幣之禮也
　○何彼穠矣美王姬也雖則王姬亦下嫁於諸矦車
　服不繫其夫下王后一等猶執婦道以成肅雝之徳
　也
　　此詩時世不可知其説己見本篇但序云雖則王
　　姬亦下嫁於諸矦説者多笑其陋然此但讀為兩
　　句之失耳若讀此十字合為一句而對下文車服
　　不繫其夫下王后一等為義則序者之意亦自明
　　白葢曰王姬雖嫁於諸矦然其車服制度與他國
　　之夫人不同所以甚言其貴盛之極而猶不敢挾
　　貴以驕其夫家也但立文不善終費詞説耳鄭氏
　　曰下王后一等謂車乘厭(音/葉)翟(音/狄)勒面繢(音/繪)總服
　　則褕(音/遥)翟(孔氏曰王后五路重翟為上厭翟次之/六服褘衣為上褕翟次之褘音揮○鄭)
　　(氏曰厭翟次其羽使相廹也勒面謂以如玉龍勒/之韋為當而餙也繢畫文也總著馬勒直兩耳與)
　　(兩鑣翟雉名江淮而南青質五/色皆備成章曰摇褕翟畫摇者)然則公矦夫人翟
　　茀者其翟車貝面組總有幄也歟(鄭氏曰翟車不/重不厭以翟羽)
　　(餙車之側耳貝面貝飾勒/之當面有幄則無葢矣)
　○騶虞鵲巢之應也鵲巢之化行人倫既正朝廷既
　治天下純被文王之化則庶類蕃殖蒐田以時仁如
　騶虞則王道成也(永嘉陳氏曰始於鵲巢之夫婦而/人倫正中於羔羊之君子而朝廷)
　　(治人倫既正朝廷既治使天下皆被文/王之化而有騶虞之仁心則王道成矣)
　　此序得詩之大指然語意亦不分明楊氏曰二南
　　正始之道王化之基葢一體也王者諸矦之風相
　　須以為治諸矦所以代其終也故召南之終至於
　　仁如騶虞然後王道成焉夫王道成非諸矦之事
　　也然非諸矦有騶虞之徳亦何以見王道之成哉
　　(孔氏曰王道成者以此篇處末故總之言天下純/被文王之化庶類又蒙其澤仁心能如騶虞則王)
　　(化之道成矣所謂周/南召南王化之基也)歐陽公曰賈誼新書曰騶者
　　文王之囿名虞者囿之司獸也(廬陵歐陽氏曰漢/世詩説四家毛菆)
　　(後當毛詩未出之前説者不以騶虞為獸也文/帝時賈誼新書以騶為文王囿名亦不經見)陳
　　氏曰禮記射義云天子以騶虞為節樂官備也則
　　其為虞官明矣獵以虞為主其實歎文王之仁而
　　不斥言也(詩考曰騶虞天子掌鳥獸官名○廬陵/歐陽氏曰書言騶虞者多矣如七騶六)
　　(騶葢馬御澤虞山虞則山澤之官月令季秋教田/獵命僕及七騶咸駕周官山澤虞皆當田獵則致)
　　(禽獸易亦有即鹿無虞之説而射義言天子以騶/虞為節樂官備也則騶虞二官田獵之時乃其職)
　　(事當以多殺為心今也五豕而一取故詩人曰吁/嗟乎而能如是乎又曰詩首句言田獵之得時次)
　　(言君仁不盡殺卒/歎虞人之得禮)此與舊説不同今存于此
邶
　柏舟言仁而不遇也衞頃公之時仁人不遇小人在
　側
　　詩之文意事類可以思而得其時世名氏則不可
　　以強而推故凡小序唯詩文明白直指其事如甘
　　棠定中南山株林之屬若證騐的切見於書史如
　　載馳碩人清人黄鳥之類决為可無疑者其次則
　　詞㫖大槩可知必為某事而不可知其的為某時
　　某人者尚多有之若為小序者姑以其意推尋探
　　索依約而言則雖有所不知亦不害其為不自欺
　　雖有未當人亦當恕其所不及今乃不然不知其
　　時者必強以為某王某公之時不知其人者必強
　　以為某甲某乙之事於是傅㑹書史依託名諡鑿
　　空妄語以誑後人其所以然者特以恥其有所不
　　知而惟恐人之不見信而已且如柏舟不知其出
　　於婦人而以為男子不知其不得於夫而以為不
　　遇於君此則失矣然有所不及而不自欺則亦未
　　至於大害理也今乃斷然以為衞頃公之時則其
　　故為欺罔以誤後人之罪不可揜矣葢其偶見此
　　詩冠於三衛變風之首是以求之春秋之前而史
　　記所書荘桓以上衛之諸君事皆無可考者諡亦
　　無甚惡者獨頃公有賂王請命之事其諡又為甄
　　心動懼之名如漢諸矦王必其嘗以罪謫然後加
　　以此諡以是意其必有棄賢用佞之失而遂以此
　　詩予(音/與)之(朱子曰諡法中如墮廢社稷曰頃便得/柏舟一詩硬差排為衛頃公便云仁人)
　　(不遇小人在側鄭漁仲謂小序只是後人/将史傳去揀并㸔諡却附㑹作小序美刺)若將以
　　衒其多知而必於取信不知將有明者從旁觀之
　　則適所以暴其真不知而啓其深不信也凡小序
　　之失以此推之什得八九矣又其為説必使詩無
　　一篇不為美刺時君國政而作固己不切於情性
　　之自然而又拘於時世之先後其或詩傳所載當
　　此之時偶無賢君美諡則雖有詞之美者亦例以
　　為陳古而刺今是使讀者疑於當時之人絶無善
　　則稱君過則稱己之意而一不得志則扼腕切齒
　　嘻笑冷語以懟其上者所在而成群(朱子曰大率/古人作詩與)
　　(今人一般其間亦各有感物道情吟咏情性幾時/盡是譏刺他人只緣序者立例篇篇要作美刺説)
　　(将詩人意思穿鑿壊了且如今人見人才做一事/便作一詩歌詠之或譏刺之是甚麽道理如此一)
　　(似里巷無知之人胡亂稱頌諛/説把持放鵰何以為情性之正)是其輕躁險薄尤
　　有害於溫柔敦厚之教故予不可以不辨(朱子口/温柔敦)
　　(厚詩人之教也使篇篇是/譏刺人安得溫柔敦厚)
　○綠衣衞莊姜傷己也妾上僭夫人失位而作是詩
　也
　　此詩下至終風四篇序皆以為莊姜之詩今姑從
　　之然唯燕燕一篇詩文略可據耳
　○燕燕衞莊姜送歸妾也
　　遠送于南一句可為送戴媯之驗
　○日月衛莊姜傷己也遭州吁之難傷己不見答於
　先君以至困窮之詩也
　　此詩序以為荘姜之作今未有以見其不然但謂
　　遭州吁之難而作則未然耳葢詩言寧不我顧猶
　　有望之之意又言徳音無良亦非所宜施於前人
　　者明是荘公在時所作其篇次亦當在燕燕之前
　　也
　○終風衛荘姜傷己也遭州吁之暴見侮慢而不能
　正也
　　詳味此詩有夫婦之情無母子之意若果荘姜之
　　詩則亦當在荘公之世而列於燕燕之前序説誤
　　矣(須溪劉氏曰州吁無戲笑/之理分明是怨荘公也)
　○擊鼔怨州吁也衛州吁用兵暴亂使公孫文仲将
　而平陳與宋國人怨其勇而無禮也
　　春秋隱公四年宋衛陳蔡伐鄭正州吁自立之時
　　也序葢據詩文平陳與宋而引此為説恐或然也
　　(新安胡氏曰按四年三月川吁弑桓公自立夏將/脩先君之怨於鄭使告宋曰君若伐鄭以除君害)
　　(君為主敝邑以賦與陳蔡從宋詐之於是陳蔡方/睦於衛遂從陳蔡伐鄭圍其東門五日而還九月)
　　(如陳/見殺)然傳記魯衆仲之言曰州吁阻兵而安忍阻
　　兵無衆安忍無親衆叛親離難以濟矣夫兵猶火
　　也弗戢将自焚也夫州吁弑其君而虐用其民於
　　是乎不務令徳而欲以亂成必不免矣按州吁篡
　　弑之賊此序但譏其勇而無禮固為淺陋而衆仲
　　之言亦止於此葢君臣之義不明於天下久矣春
　　秋其得不作乎
　○凱風美孝子也衛之淫風流行雖有七子之母猶
　不能安其室故美七子能盡其孝道以慰其母心而
●成其志爾
　　以孟子之説證之序説亦是但此乃七子自責之
　　辭非美七子之作也
　○雄雉刺衛宣公也淫亂不恤國事軍旅數起大夫
　久役男女怨曠國人怨之而作是詩
　　序所謂大夫久役男女怨曠者得之但未有以見
　　其為宣公之時與淫亂不恤國事之意耳兼此詩
　　亦婦人作非國人之所為也
　○匏有苦葉刺衛宣公也公與夫人竝為淫亂
　　未有以見其為刺宣公夫人之詩
　○谷風刺夫婦失道也衛人化其上淫於新昏而棄
　其舊室夫婦離絶國俗傷敗焉
　　亦未有以見化其上之意
　○式微黎矦寓于衛其臣勸以歸也
　　詩中無黎矦字未詳是否下篇同
　○旄丘責衛伯也狄人迫逐黎矦黎矦寓于衛衛不
　能脩方伯連率(音/帥)之職黎之臣子以責於衛也
　　序見詩有伯兮二字而以為責衛伯之詞誤矣○
　　陳氏曰説者以此為宣公之詩然宣公之後百餘
　　年衛穆公之時晉滅赤狄潞氏數之以其奪黎氏
　　地然則此其穆公之詩乎不可得而知也(安成劉/氏曰以)
　　(此詩為作於衛宣公之時固無可考但上篇黎臣/有勸歸之辭則此時黎之宗社疑未滅也豈其後)
　　(黎矦復國至衛穆公時方為赤狄所滅故晉人數/赤狄之罪立黎矦而還以此意之式微旄丘二詩)
　　(雖未有以見其必作於衛宣之/時恐亦未必作於衛穆時也)
　○簡兮刺不用賢也衛之賢者仕於伶官皆可以承
　事王者也
　　此序略得詩意而詞不足以達之
　○泉水衛女思歸也嫁於諸矦父母終思歸寧而不
　得故作是詩以自見也
　○北門刺士不得志也言衛之忠臣不得其志爾(安/成)
　　(劉氏曰朱子以此序稍平故不注然集傳以/此詩為仕者自作則序意與詩亦微不合)
　○北風刺虐也衛國竝為威虐百姓不親莫不相攜
　持而去焉
　　衛以淫亂亡國未聞其有威虐之政如序所云者
　　此恐非是(程子曰序謂百姓不親相攜而去然考/詩之辭乃君子見幾而作相招無及於)
　　(禍患/者也)
　○靜女刺時也衛君無道夫人無徳
　　此序全然不似詩意(湏溪劉氏曰只是/男女相遺之詩)
　○新臺刺衛宣公也納伋之妻作新臺于河上而要
　之國人惡之而作是詩也
　○二子乘舟思伋壽也衛宣公之二子爭相為死國
　人傷而思之作是詩也
　　二詩説己各見本篇
鄘
　柏舟共姜自誓也衛世子共伯蚤死其妻守義父母
　欲奪而嫁之誓而弗許故作是詩以絶之
　　此事無所見於他書序者或有所傳今姑從之
　○牆有茨衛人刺其上也公子頑通乎君母國人疾
　之而不可道也
　○君子偕老刺衞夫人也夫人淫亂失事君子之道
　故陳人君之徳服餙之盛宜與君子偕老也
　　公子頑事見春秋傳但此詩所以作亦未可考鶉
　　之奔奔放此
　○桑中刺奔也衞之公室淫亂男女相奔至于世族
　在位相竊妻妾期於幽遠政散民流而不可止
　　此詩乃淫奔者所自作序之首句以為刺奔誤矣
　　其下云云者乃復得之樂記之説己略見本篇矣
　　而或者以為刺詩之體固有鋪陳其事不加一辭
　　而閔惜懲創之意自見於言外者此類是也豈必
　　譙讓質責然後為刺也哉此説不然夫詩之為刺
　　固有不加一辭而意自見者清人猗嗟之屬是已
　　然嘗試玩之則其賦之之人猶在所賦之外而詞
　　意之間猶有賓主之分也豈有将欲刺人之惡乃
　　反自為彼人之言以陷其身於所刺之中而不自
　　知也哉其必不然也明矣又况此等之人安於為
　　惡其於此等之詩計其平日固己自其口出而無
　　慚矣又何待吾之鋪陳而後始知其所為之如此
　　亦豈畏我之閔惜而遂幡然遽有懲創之心耶以
　　是為刺不惟無益殆恐不免於鼓之舞之而反以
　　勸其惡也或者又曰詩三百篇皆雅樂也祭祀朝
　　聘之所用也桑間濮上之音鄭衛之樂也世俗之
　　所用也雅鄭不同部其來尚矣且夫子答顔淵之
　　問於鄭聲亟欲放而絶之豈其刪詩乃錄淫奔者
　　之詞而使之合奏於雅樂之中乎亦不然也雅者
　　二雅是也鄭者緇衣以下二十一篇是也衛者邶
　　鄘衛三十九篇是也桑間衛之一篇桑中之詩是
　　也二南雅頌祭祀朝聘之所用也鄭衛桑濮里巷
　　狹邪之所歌也夫子之於鄭衛葢深絶其聲於樂
　　以為法而嚴立其詞於詩以為戒如聖人固不語
　　亂而春秋所記無非亂臣賦子之事葢不如是無
　　以見當時風俗事變之實而垂鍳戒於後世固不
　　得已而存之所謂道竝行而不相悖者也今不察
　　此乃欲為之諱其鄭衛桑濮之實而文之以雅樂
　　之名又欲從而奏之宗廟之中朝廷之上則未知
　　其将以薦之何等之鬼神用之何等之賓客而於
　　聖人為邦之法又豈不為陽守而隂叛之耶其亦
　　誤矣曰然則大序所謂止乎禮義夫子所謂思無
　　邪者又何謂邪曰大序指柏舟綠衣泉水竹竿之
　　屬而言以為多出於此耳非謂篇篇皆然而桑中
　　之類亦止乎禮義也夫子之言正為其有邪正美
　　惡之雜故特言此以明其皆可以懲惡勸善而使
　　人得其性情之正耳非以桑中之類亦以無邪之
　　思作之也曰荀卿所謂詩者中聲之所止太史公
　　亦謂三百篇者夫子皆絃歌之以求合於韶武之
　　音何邪曰荀卿之言固為正經而發若史遷之説
　　則恐亦未足為據也豈有哇淫之曲而可以強合
　　於韶武之音也邪(朱子曰孔子之稱思無邪以為/詩三百篇勸善懲惡雖其要歸)
　　(皆出於正然未有若此言之約而盡者耳非以作/詩之人所思皆無邪也今必曰彼以無邪之思鋪)
　　(陳淫亂之事而閔惜懲創之意自見於言外則曷/若曰彼雖以有邪之思作之而我以無邪之思讀)
　　(之則彼之自伏其醜者若所以為戒謹恐懼懲創/之資耶而其所為訓説而求其無邪於彼不若反)
　　(而得之於心為易也巧為辨數而歸無邪於彼不/若反而責於我之切也若夫雅也鄭也衛也求之)
　　(諸篇固各有其自矣是則自衛反魯以來未之有/改而風雅之篇説者又有正變之别焉至於桑中)
　　(小序政散民流而不可止之文與樂記合則是詩/之為桑間又不為無所據者今必曰三百篇皆雅)
　　(而鄭風不為鄭邶鄘衛之風不為衛桑中不為桑/間亡國之音則其篇帙幌亂邪正錯揉非復孔子)
　　(之舊矣且於小序之無稽可笑者篤信之而於其/有據者反不之信此又何耶夫二南正風房中之)
　　(樂也鄉樂也二雅之正朝廷之樂也商周之頌宗/廟之樂也是或見於序文或出於傳記皆有可考)
　　(至於變雅則固已無施於事而變風乂特里巷之/歌其領在樂官者以為可以識時變觀土風而賢)
　　(於四夷之樂耳葢古者天子廵守命大師陳詩以/觀民風固不可問其美惡而悉存以訓也然其與)
　　(先王雅頌之正篇帙不同施用亦異如前所陳則/固不容於厖雜矣今於雅鄭之實察之既不詳於)
　　(厖雜之名畏之又太甚顧乃引夫淫放之鄙辭而/文以風刺之美説必欲強而置諸先王雅頌之列)
　　(是乃反為厖雜之甚而不自知也夫以胡樂與鄭/衛合奏猶曰不可而况強以桑中溱洧為雅樂又)
　　(欲合於鹿鳴文王清廟之什而奏之宗廟之中朝/廷之上乎其以二詩為猶止於中聲者太史公所)
　　(謂孔子皆絃歌之以求合韶武之音其誤葢亦如/此然古樂既亡無所考正則吾不敢必為之説獨)
　　(以其理與其詞推之有以知其必不然耳又以為/近於勸百諷一而止乎禮義則又信大序之過者)
　　(夫有所謂諷者若漢廣知不可而不求大車有所/畏而不敢則猶有所謂禮義之止也若桑中溱洧)
　　(則吾不知其何詞之諷而何禮義之止乎哉若曰/孔子嘗欲放鄭聲矣不當於此又收之以備六籍)
　　(此則曾南豐於戰國䇿劉元城於三不足之論皆/嘗言之又豈俟吾言而後白也哉大抵吾説之病)
　　(不過得罪於桑間洧外之人而其力猶足完先王/之樂彼説而善則二詩之幸而雅樂之不幸甚矣)
　　(抑其於溱洧而取范氏之説則又似以鄭詩為鄭/聲者豈理之自然固有不可奪者邪因讀桑中之)
　　(説而惜前論之不及竟又痛伯恭父之不可作也/因書其後以為使伯恭父而聞此雖未必遽以為)
　　(然亦當為我逌然而一歎也嗚呼悲夫○安成劉/氏曰上文朱子前後辨説皆為東萊而發觀其序)
　　(讀詩記曰某少時淺陋之説伯恭父誤有取焉其/後歴時既久自知未安如雅鄭邪正之云者未免)
　　(有所更定則伯恭父反不能不置疑於其間方将/相與反復其説以成真是之歸而伯恭父已下世)
　　(矣嗟乎東萊朱子一時同志皆大有功於/詩經者也豈固欲相戹哉因附錄于此)
　○鶉之奔奔刺衛宣姜也衛人以為宣姜鶉鵲之不
　若也
　　見上
　○定之方中美衛文公也衛為狄所滅東徙渡河野
　處漕邑齊桓公攘戎狄而封之文公徙居楚丘始建
　城市而營宮室得其時制百姓説之國家殷富焉
　○蝃蝀止奔也衛文公能以道化其民淫奔之耻國
　人不齒也(鄭氏曰不齒者不與相長稚○而軒張氏/曰宣公無道國人化之讀桑中之詩無耻)
　　(如此文公復國一以身率下於是無禮者見惡於/相䑕淫奔者不齒於蝃蝀下所趨向係於上如此)
　○相䑕刺無禮也衛文公能正其羣臣而刺在位承
　先君之化無禮儀也
　○干旄美好善也衛文公臣子多好善賢者樂告以
　善道也
　　定之方中一篇經文明白故序得以不誤蝃蝀以
　　下亦因其在此而以為文公之詩耳他未有考也
　○載馳許穆夫人作也閔其宗國顛覆自傷不能救
　也衛懿公為狄人所滅國人分散露於漕邑許穆夫
　人閔衛之亡傷許之小力不能救思歸唁其兄又義
　不得故賦是詩也
　　此亦經明白而序不誤者又有春秋傳可證
衞
　淇澳美武公之徳也有文章又能聽其規諫以禮自
　防故能入相于周美而作是詩也
　　此序疑得之
　○考槃刺荘公也不能繼先公之業使賢者退而窮
　處
　　此為美賢者窮處而能安其樂之詩文意甚明然
　　詩文未有見棄於君之意則亦不得為刺荘公矣
　　序葢失之而未有害於義也至於鄭氏遂有誓不
　　忘君之惡誓不過君之朝誓不告君以善之説則
　　其害義又有甚焉於是程子易其訓詁以為陳其
　　不能忘君之意陳其不得過君之朝陳其不得告
　　君以善則其意忠厚而和平矣然未知鄭氏之失
　　生於序文之誤若但直據詩詞則與其君初不相
　　涉也
　○碩人閔荘姜也荘公惑於嬖妾使驕上僭荘姜賢
　而不答終以無子國人閔而憂之
　　此序據春秋傳得之
　○氓刺時也宣公之時禮義消亡淫風大行男女無
　别遂相奔誘華落色衰復相棄背或乃困而自悔喪
　其妃耦故序其事以風焉美反正刺淫泆也
　　此非刺詩宣公未有考故序其事以下亦非是其
　　曰美反正者尤無理
　○竹竿衛女思歸也適異國而不見答思而能以禮
　者也
　　未見不見答之意
　○芄蘭刺惠公也驕而無禮大夫刺之
　　此詩不可考當闕
　○河廣宋襄公母歸於衛思而不止故作是詩也
　○伯兮刺時也言君子行役為王前驅過時而不反
　焉
　　舊説以詩有為王前驅之文遂以此為春秋所書
　　從王伐鄭之事然詩又言自伯之東則鄭在衛西
　　不得為此行矣序言為王前驅葢用詩文然似未
　　識其文意也(東萊呂氏曰為王前驅特/詩中之一語非大義也)
　○有狐刺時也衛之男女失時喪其妃耦焉古者國
　有凶荒則殺禮而多昏㑹男女之無夫家者所以育
　人民也
　　男女失時之句未安其曰殺禮多昏者周禮大司
　　徒以荒政十有二聚萬民十曰多昏者是也序者
　　之意葢曰衛於此時不能舉此之政耳然亦非詩
　　之正意也長樂劉氏曰夫婦之禮雖不可不謹於
　　其始然民有細微貧弱者或困於凶荒必待禮而
　　後昏則男女之失時者多無室家之養聖人傷之
　　寧邦典之或違而不忍失其昏嫁之時也故有荒
　　政多昏之禮所以使之相依以為生而又以育人
　　民也詩不云乎愷悌君子民之父母苟無子育兆
　　庶之心其能若此哉此則周禮之意也
　○木瓜美齊桓公也衛國有狄人之敗出處於漕齊
　桓公救而封之遺之車馬器服焉衛人思之欲厚報
　之而作是詩也
　　説見本篇(安成劉氏曰桓公封衛以王法律之固/為春秋之罪人自衛人視之則天地再)
　　(造之恩也果如序説則桓公之徳僅可比於草木/之實而衛人之報者未見乃據自儗以重寶尚為)
　　(知恩也哉序説非詩意/矣集傳固不得從之也)
王
　黍離閔宗周也周大夫行役至于宗周過故宗廟宫
　室盡爲禾黍閔周室之顚覆彷徨不忍去而作是詩
　也
　○君子行役刺平王也君子行役無期度大夫思其
　危難以風焉
　　此國人行役而室家念之之辭序說誤矣其曰刺
　　平王亦未有考
　○君子陽陽閔周也君子遭亂相招爲祿仕全身遠
　害而已
　　説同上篇(慶源輔氏曰此序得之葢古之樂官實/掌教事如舜命夔典樂敎胄子周官大)
　　(司樂掌敎國子可見故賢者多隱於樂工如簡兮/詩之類至春秋時如魯大師摰諸人猶知踰河蹈)
　　(海以去亂不賢者能如是乎使賢者隱於/樂工而以全身遠害爲樂則時可知矣)
　○揚之水刺平王也不撫其民而遠屯戍于母家周
　人怨思焉
　○中谷有蓷閔周也夫婦日以衰薄凶年飢饉室家
　相棄爾
　○兔爰閔周也桓王失信諸矦背叛構怨連禍王師
　傷敗君子不樂其生焉
　　君子不樂其生一句得之餘皆衍說其指桓王葢
　　據春秋傳鄭伯不朝玉以諸矦伐鄭鄭伯禦之王
　　卒大敗祝聃射王中肩之事然未有以見此詩之
　　爲是而作也
　○葛藟王族刺平王也周室道衰棄其九族焉
　　序說未有據詩意亦不類說已見本篇
　○采葛懼讒也
　　此淫奔之詩其篇與大車相屬其事與采唐采葑
　　采麥相似其詞與鄭子矜正同序說誤矣
　○大車刺周大夫也禮義陵遲男女淫奔故陳古以
　刺今大夫不能聽男女之訟焉
　　非刺大夫之詩乃畏大夫之詩
　○丘中有麻思賢也莊王不明賢人放逐國人思之
　而作是詩也
　　此亦淫奔者之詞其篇上屬大車而語意不莊非
　　望賢之意序亦誤矣
鄭
　緇衣美武公也父子竝爲周司徒善於其職國人宜
　之故美其德以明有國善善之功焉
　　此未有據今姑從之
　○將仲子刺莊公也不勝其母以害其弟弟叔失道
　而公弗制祭仲諫而公弗聽小不忍以致大亂焉
　　事見春秋傳(安成劉氏曰/見隱公元年)然莆田鄭氏謂此實淫
　　奔之詩無與於莊公叔段之事序葢失之而說者
　　又從而巧爲之說以實其事誤亦甚矣今從其說
　○叔于田刺莊公也叔處于京繕甲治兵以出于田
　國人說而歸之
　　國人之心貳於叔而歌其田狩適野之事初非以
　　刺莊公亦非說其出于田而後歸之也或曰段以
　　國君貴弟受封大邑有人民兵甲之衆不得出居
　　閭巷下雜民伍此詩恐亦民間男女相說之詞耳
　○大叔于田刺莊公也叔多才而好勇不義而得衆
　也
　　此詩與上篇意同非刺莊公也下兩句得之
　○清人刺文公也高克好利而不顧其君文公惡而
　欲遠之不能使高克將兵而禦敵于竟陳其師旅翶
　翔河上久而不召衆散而歸高克奔陳公子素惡高
　克進之不以禮文公退之不以道危國亡師之本故
　作是詩也
　　按此序葢本春秋傳而以他說廣之未詳所据孔
　　氏正義又据序文而以是詩爲公子素之作然則
　　進之當作之進今文誤也
　○羔裘刺朝也言古之君子以風其朝焉
　　序以變風不應有美故以此爲言古以刺今之詩
　　今詳詩意恐未必然且當時鄭之大夫如子皮子
　　産之徒豈無可以當此詩者但今不可考耳
　○遵大路思君子也莊公失道君子去之國人思望
　焉
　　此亦淫亂之詩序說誤矣
　○女曰鷄鳴刺不說德也陳古義以刺今不說德而
　好色也
　　此亦未有以見其陳古刺今之意(慶源輔氏曰詩/詞正是說德而)
　　(不昵於色序者意鄭國之風不宜有此故强以爲/陳古義以刺今其思窄狹固滯甚矣鄭風雖曰淫)
　　(亂而天理民彝豈容遂殄滅哉唯其鄭風而有此/詩此聖人之所以錄之也觀歐陽公於五代史載)
　　(逆旅婦人事/則可見矣)
　○有女同車刺忽也鄭人刺忽之不昏于齊太子忽
　嘗有功于齊齊矦請妻之齊女賢而不取卒以無大
　國之助至於見逐故國人刺之
　　按春秋傳齊矦欲以文姜妻鄭太子忽忽辭人問
　　其故忽曰人各有耦齊大非吾耦也詩曰自求多
　　福在我而已大國何爲其後北戎侵齊鄭伯使忽
　　帥師救之敗戎師齊矦又請妻之忽曰無事於齊
　　吾猶不敢今以君命奔齊之急而受室以歸是以
　　師昏也民其謂我何遂辭諸鄭伯祭仲謂忽曰君
　　多内寵子無大援將不立忽又不聽及即位遂爲
　　祭仲所逐此序文所據以爲說者也然以今考之
　　此詩未必爲忽而作序者但見孟姜二字遂指以
　　爲齊女而附之於忽耳假如其說則忽之辭昏未
　　爲不正而可刺至其失國則又特以勢孤援寡不
　　能自定亦未有可刺之罪也序乃以爲國人作詩
　　以刺之其亦誤矣後之讀者又襲其誤必欲鍛鍊
　　羅織文致其罪而不肯赦徒欲以循說詩者之謬
　　而不知其失是非之正害義理之公以亂聖經之
　　本指而壊學者之心術故予不可以不辨
　○山有扶蘇刺忽也所美非美然
　　此下四詩及揚之水皆男女戲謔之辭序之者不
　　得其說而例以爲刺忽殊無情理(朱子曰最是鄭/忽可憐凡鄭風)
　　(中惡詩皆以爲刺之東萊又欲/主小序鍛鍊得鄭忽罪不勝誅)
　○籜兮刺忽也君弱臣彊不倡而和也
　　見上
　○狡童刺忽也不能與賢人圖事權臣擅命也
　　昭公嘗爲鄭國之君而不幸失國非有大惡使其
　　民疾之如寇讎也况方刺其不能與賢人圖事權
　　臣擅命則是公猶在位也豈可忘其君臣之分而
　　遽以狡童目之耶且昭公之爲人柔懦疎闊不可
　　謂狡即位之時年已壯大不可謂童以是名之殊
　　不相似而序於山有扶蘇所謂狡童者方指昭公
　　之所美至於此篇則遂移以指公之身焉則其舛
　　又甚而非詩之本㫖明矣大抵序者之於鄭詩凡
　　不得其說者則舉而歸之於忽文義一失而其害
　　於義理有不可勝言者一則使昭公無辜而被謗
　　二則使詩人脫其淫謔之實罪而麗於訕上悖理
　　之虛惡三則厚誣聖人刪述之意以爲實踐昭公
　　之守正而湥與詩人之無禮於其君凡此皆非小
　　失而後之說者猶或主之其論愈精其害愈甚學
　　者不可以不察也(朱子曰鄭忽之罪不至已甚往/往如宋襄這般人大言無當有)
　　(甚狡處若鄭突却是狡詩意本不如此又曰鄭忽/如何做得狡童若是狡自會托婚大國而借其助)
　　(矣謂之頑童可也許多鄭風只是孔子一言斷了/曰鄭聲淫如將仲子自是男女相與之詞却干祭)
　　(仲共叔段甚事如褰裳自是男女相咎之詞却干/忽與突爭國甚事○華谷嚴氏曰狡童或以爲指)
　　(忽或以爲指祭仲忽爲鄭君國人不得目爲狡童/也若指祭仲則祭仲自莊公時已爲卿且爲莊公)
　　(取鄧曼而生昭公當昭公即位仲已老矣不應目/爲童也聖人刪詩以垂世敎安得目君爲狡童也)
　　(○永嘉陳氏曰說者以衞有雄雉鄭有狡/童魏有碩䑕皆以目君不然也序文誤耳)
　○褰裳思見正也狂童恣行國人思大國之正己也
　　此序之失葢本於子大叔韓宣子之言而不察其
　　斷章取義之意耳
　○丰刺亂也昏姻之道缺陽倡而隂不和男行而女
　不隨
　　此淫奔之詩序說誤矣(湏溪劉氏曰諸詩朱氏一/以爲淫女之辭其識甚逺)
　○東門之墠刺亂也男女有不待禮而相奔者也
　　此序得之
　○風雨思君子也亂世則思君子不改其度焉
　　序意甚美然考詩之詞輕佻狎暱非思賢之意也
　○子衿刺學校廢也亂世則學校不脩焉
　　疑同上篇葢其詞意儇薄施之學校尤不相似也
　　(安成劉氏曰朱子白鹿洞賦有曰廣青衿之疑問/又曰樂菁莪之長育用此二事又皆從序說與集)
　　(傳不同者彼葢/斷章取義耳)
　○揚之水閔無臣也君子閔忽之無忠臣良士終以
　死亾而作是詩也
　　此男女要結之詞序說誤矣
　○出其東門閔亂也公子五爭兵革不息男女相棄
　民人思保其室家焉
　　五爭事見春秋傳(安成劉氏曰其事散見左傳桓/公十一年十五年十七年十八)
　　(年莊公/十四年)然非此之謂也此乃惡淫奔者之詞序誤
　　(湏溪劉氏曰舎序/讀書辭意甚美)
　○野有蔓草思遇時也君之澤不下流民窮於兵革
　男女失時思不期而會焉
　　東萊呂氏曰君之澤不下流廼講師見零露之語
　　從而附益之
　○溱洧刺亂也兵革不息男女相棄淫風大行莫之
　能救焉
　　鄭俗淫亂乃其風聲氣習流傳已久不爲兵革不
　　息男女相棄而後然也
齊
　鷄鳴思賢妃也哀公荒淫怠慢故陳賢妃貞女夙夜
　警戒相成之道焉
　　此序得之但哀公未有所考豈亦以諡惡而得之
　　歟
　○還刺荒也哀公好田獵從禽獸而無厭國人化之
　遂成風俗習於田獵謂之賢閑於馳逐謂之好焉
　　同上
　○著刺時也時不親迎也
　○東方之日刺衰也君臣失道男女淫奔不能以禮
　化也
　　此男女淫奔者所自作非有刺也其曰君臣失道
　　者尤無所謂
　○東方未明刺無節也朝廷興居無節號令不時挈
　壺氏不能掌其職焉
　　夏官挈壺氏下士六人挈縣挈之名壺盛水器葢
　　置壺浮箭以爲晝夜之節也(孔氏曰挈壺氏以水/爲漏凖晝夜共爲百)
　　(刻冬夏之間則有長短太史立成法於每歲之間/加減刻數以一年有二十四氣一氣之間分爲二)
　　(通率七日强半而易一箭周年而用箭/四十八也厯言晝夜者以昏明爲限)漏刻不明
　　固可以見其無政然所以興居無節號令不時則
　　未必皆挈壺氏之罪也
　○南山刺襄公也鳥獸之行淫乎其妹大夫遇是惡
　作詩而去之(孔氏曰下三章責魯桓縱恣文姜序以/主刺襄公故不言魯桓大夫遇是惡作)
　　(詩而去之言作詩之意以見/君惡之甚於經無所當也)
　　此序據春秋經傳爲文說見本篇
　○甫田大夫刺襄公也無禮義而求大功不脩德而
　求諸矦志大心勞所以求者非其道也
　　未見其爲襄公之詩
　○盧令刺荒也襄公好田獵畢弋而不脩民事百姓
　苦之故陳古以風焉
　　義與還同序說非是
　○敝笱刺文姜也齊人惡魯桓公微弱不能防閑文
　姜使至淫亂爲二國患焉
　　桓當作莊(安成劉氏曰桓公十八年不聽申繻之/諫必欲與文姜同如齊則姜氏此一行)
　　(非由桓公不能制而然也及公薨于齊而姜氏返/魯莊公嗣位而姜氏孫于齊未久復返于魯自後)
　　(姜氏之會齊矦者相望於春秋之策則防閑之/説屬之桓公乎屬之莊公乎故曰桓當作莊)
　○載驅齊人刺襄公也無禮義故盛其車服疾驅於
　通道大都與文姜淫播其惡於萬民焉
　　此亦刺文姜之詩
　○猗嗟刺魯莊公也齊人傷魯莊公有威儀技藝然
　而不能以禮防閑其母失子之道人以爲齊矦之子
　焉
　　此序得之
魏
　葛屨刺褊也魏地陿隘其民機巧趨利其君儉嗇褊
　急而無德以將之
　○汾沮洳刺儉也其君儉以能勤刺不得禮也
　　此未必爲其君而作崔靈恩集注其君作君子義
　　雖稍通然未必序者之本意也
　○園有桃刺時也大夫憂其君國小而迫而儉以嗇
　不能用其民而無德敎日以侵削故作是詩也
　　國小而迫日以侵削者得之餘非是
　○陟岵孝子行役思念父母也國迫而數侵削役乎
　大國父母兄弟離散而作是詩也
　○十畝之間刺時也言其國削小民無所居焉
　　國削則其民隨之序文殊無理其說已見本篇矣
　○伐檀刺貪也在位貪鄙無功而受祿君子不得進
　仕爾
　　此詩專美君子之不素餐序言刺貪失其指矣
　○碩䑕刺重斂也國人刺其君重歛蠶食於民不脩
　其政貪而畏人若大䑕也(孔氏曰蠶食桑漸漸以食/使桑盡也猶重斂漸漸以)
　　(稅使困也解頥新語云蠶食喻重斂者莫切於此/䑕食物且食且畏四顧不寧喻貪畏者莫切於此)
　　此亦託於碩䑕以刺其有司之詞未必直以碩䑕
　　比其君也
唐
　蟋蟀刺晉僖公也儉不中禮故作是詩以閔之欲其
　及時以禮自娛樂也此晉也而謂之唐本其風俗憂
　湥思遠儉而用禮乃有堯之遺風焉
　　河東地瘠民貧風俗勤儉乃其風土氣習有以使
　　之至今猶然則在三代之時可知矣序所謂儉不
　　中禮固當有之但所謂刺僖公者葢特以諡得之
　　而所謂欲其及時以禮自娛樂者又與詩意正相
　　反耳况古今風俗之變常必由儉以入奢而其變
　　之漸又必由上以及下今謂君之儉反過於初而
　　民之俗猶知用禮則尤恐其無是理也獨其憂湥
　　思遠有堯之遺風者爲得之然其所以不謂之晉
　　而謂之唐者又初不爲此也(朱子曰唐自是未改/號晉時國名序者便)
　　(牽合謂此晉也而謂之唐乃有堯之遺風本意豈/因此而謂之唐是皆鑿説○安成劉氏曰季札見)
　　(歌唐曰思湥哉其有陶唐氏之遺風乎不然何其/憂之遠也意序者據此遂謂因其有堯遺風而謂)
　　(之唐不知大師特係以始/封之號爾初無與於堯也)
　○山有樞刺晉昭公也不能脩道以正其國有財不
　能用有鐘鼔不能以自樂有朝廷不能洒埽政荒民
　散將以危亾四鄰謀取其國家而不知國人作詩以
　刺之也
　　此詩葢亦答蟋蟀之意而寛其憂非臣子所得施
　　於君父者序説大誤
　○揚之水刺晉昭公也昭公分國以封沃沃盛彊昭
　公微弱國人將叛而歸沃焉
　　詩文明白序說不誤
　○椒聊刺晉昭公也君子見沃之盛彊能脩其政知
　其蕃衍盛大子孫將有晉國焉
　　此詩未見其必爲沃而作也
　○綢繆刺晉亂也國亂則昏姻不得其時焉
　　此但爲昏姻者相得而喜之詞未必爲刺晉國之
　　亂也
　○杕杜刺時也君不能親其宗族骨肉離散獨居而
　無兄弟將爲沃所幷爾
　　此乃人無兄弟而自歎之詞未必如序之說也況
　　曲沃實晉之同姓其服屬又未遠乎
　○羔裘刺時也晉人刺其在位不恤其民也
　　詩中未見此意
　○鴇羽刺時也昭公之後大亂五世君子下從征役
　不得養其父母而作是詩也
　　序意得之但其時世則未可知耳
　○無衣美晉武公也武公始幷晉國其大夫爲之請
　命乎天子之使而作是詩也
　　序以史記爲文詳見本篇但此詩若非武公自作
　　以述其賂王請命之意則詩人所作以著其事而
　　隂刺之耳序乃以爲美之失其旨矣且武公弑君
　　篡國大逆不道乃王法之所必誅而不赦者雖曰
　　尚知王命之重而能請之以自安是亦禦人於白
　　晝大都之中而自知其罪之甚重則分薄贓餌貪
　　吏以救私有其重寶而免於刑戮是乃猾賊之尤
　　耳以是爲美吾恐其奬姦誨盜而非所以爲敎也
　　小序之陋固多然其顚倒順逆亂倫悖理未有如
　　此之甚者故予特深辯之以正人心以誅賊黨意
　　庶幾乎大序所謂正得失者而因以自附於春秋
　　之義云(安成劉氏曰晉趙盾兦不越境反不討賊/許世子不嘗藥春秋且不少從末減皆結)
　　(正其弑君之罪况武公篡逆如此而請命之事反/可以爲美乎朱子此論足以正人心於千載之後)
　　(誅賊黨於千載之上矣然/則此義行而亂臣賊子懼)
　○有杕之杜刺晉武公也武公寡特兼其宗族而不
　求賢以自輔焉
　　此序全非詩意
　○葛生刺晉獻公也好攻戰則國人多喪矣(程子曰/此詩思)
　　(存者非悼兦者/朱子說見下序)
　○采苓刺晉獻公也獻公好聽讒焉
　　獻公固喜攻戰而好讒佞然未見此二詩之果作
　　於其時也
秦
　車鄰美秦仲也秦仲始大有車馬禮樂侍御之好焉
　　未見其必爲秦仲之詩大率秦風唯黃鳥渭陽爲
　　有据其他諸詩皆不可考(安成劉氏曰秦仲但爲/宣王大夫未必得備寺)
　　(人之官此詩疑作於平/王命襄公爲矦之後)
　○駟驖美襄公也始命有田狩之事園囿之樂焉(孔/氏)
　　(曰有蕃曰園有牆曰囿囿者域養禽獸之所也○/黄氏曰田狩之事圍囿之樂何足爲美葢以襄公)
　　(有功王室始受天子之命人亦樂予之也○安成/劉氏曰朱子雖以此序稍平不復辨說然又謂秦)
　　(詩時世多不可考今據詩中言公乃臣子稱其/君之詞疑此詩亦作於襄公受命爲矦之後也)
　○小戎美襄公也備其兵甲以討西戎西戎方彊而
　征伐不休國人則矜其車甲婦人能閔其君子焉
　　此詩時世未必然而義則得之說見本篇
　○蒹葭刺襄公也未能用周禮將無以國其國焉
　　此詩未詳所謂然序說之鑿則必不然矣
　○終南戒襄公也能取周地始爲諸矦受顯服大夫
　美之故作是詩以戒勸之(廬陵歐陽氏曰周雖以岐/豐賜秦使自攻取而襄公)
　　(亦嘗一以兵至岐至文/始逐戎而取岐豐之地)
　○黄鳥哀三良也國人刺穆公以人從死而作是詩
　也
　　此序最爲有據
　○晨風刺康公也忘穆公之業始棄其賢臣焉
　　此婦人念其君子之辭序說誤矣
　○無衣刺用兵也秦人刺其君好攻戰亟用兵而不
　與民同欲焉
　　序意與詩情不協說已見本篇矣
　○渭陽康公念母也康公之母晉獻公之女文公遭
　麗姬之難未反而秦姬卒穆公納文公康公時爲大
　子贈送文公于渭之陽念母之不見也我見舅氏如
　母存焉及其即位思而作是詩也
　　此序得之但我見舅氏如母存焉兩句若爲康公
　　之辭者其情哀矣然無所繫屬不成文理葢此以
　　下又别一手所爲也及其即位而作是詩葢亦但
　　見首句云康公而下云時爲大子故生此說其淺
　　暗拘滯大率如此
　○權輿刺康公也忘先君之舊臣與賢者有始而無
　終也
陳
　○宛丘刺幽公也淫荒昏亂游蕩無度焉
　　陳國小無事實幽公但以諡惡故得游蕩無度之
　　詩未敢信也
　○東門之枌疾亂也幽公淫荒風化之所行男女棄
　其舊業亟會於道路歌舞於市井爾
　　同上
　○衡門誘僖公也愿而無立志故作是詩以誘掖其
　君也
　　僖者小心畏忌之名故以爲愿無立志而配以此
　　詩不知其爲賢者自樂而無求之意也
　○東門之池刺時也疾其君之淫昏而思賢女以配
　君子也
　　此淫奔之詩序說葢誤
　○東門之揚刺時也昏姻失時男女多違親迎女猶
　有不至者也
　　同上
　○墓門刺陳佗也陳佗無良師傅以至於不義惡加
　於萬民焉
　　陳國君臣事無可紀獨陳佗以亂賊被討見書於
　　春秋故以無良之詩與之序之作大抵類此不知
　　其信然否也
　○防有鵲巢憂讒賊也宣公多信讒君子憂懼焉
　　此非刺其君之詩
　○月出刺好色也在位不好徳而說美色焉
　　此不得爲刺詩
　○株林刺靈公也淫乎夏姬驅馳而徃朝夕不休息
　焉
　　陳風獨此篇爲有据
　○澤陂刺時也言靈公君臣淫於其國男女相說憂
　思感傷焉
檜
　羔裘大夫以道去其君也國小而迫君不用道好潔
　其衣服逍遙游燕而不能自强於政治故作是詩也
　　(安成劉氏曰詩中但言豈不爾/思亦未有以見去其君之意)
　○素冠刺不能三年也(南豐曽氏曰不能三年雖不/知爲服歳月然宰我謂期可)
　　(已矣齊宣王曰爲期之喪猶愈於/已乎古之不能三年者意皆如此)
　○隰有萇楚疾恣也國人疾其君之淫恣而思無情
　慾者也
　　此序之誤說見本篇
　○匪風思周道也國小政亂憂及禍難而思周道焉
　　詩言周道但謂適周之路如四牡所謂周道逶遲
　　耳序言思周道者葢不達此意也
曹
　蜉蝣刺奢也昭公國小而迫無法以自守好奢而任
　小人將無所依焉
　　言昭公未有考(孔氏曰昭公班僖公子釋文/曰諸本此序多無昭公字)
　○候人刺近小人也共公遠君子而近小人焉
　　此詩但以三百赤芾合於左氏所記晉矦入曹之
　　事序遂以爲共公未知然否
　○鳲鳩刺不壹也在位無君子用心之不壹也
　　此美詩非刺詩
　○下泉思治也曹人疾共公侵刻下民不得其所憂
　而思明王賢伯也
　　曹無他事可考序因候人而遂以爲共公然此乃
　　天下之大勢非共公之罪也
豳
　七月陳王業也周公遭變故陳后稷先公風化之所
　由致王業之艱難也
　　董氏曰先儒以七月爲周公居東而作考其詩則
　　陳后稷公劉所以治其國者方風諭以成其德故
　　是未居東也至于鴟鴞則居東而作其在書可知
　　矣
　○鴟鴞周公救亂也成王未知周公之志公乃爲詩
　以遺王名之曰鴟鴞焉
　　此序以金縢爲文最爲有据
　○東山周公東征也周公東征三年而歸勞歸士大
　夫美之故作是詩也一章言其完也二章言其思也
　三章言其室家之望女也四章樂男女之得及時也
　君子之於人序其情而閔其勞所以說也說以使民
　民忘其死其唯東山乎
　　此周公勞歸士之詞非大夫美之而作也
　○破斧美周公也周大夫以惡四國焉
　　此歸士美周公之辭非大夫惡四國之詩也且詩
　　所謂四國猶言斬伐四國耳序說以爲管蔡商奄
　　尤無理也
　○伐柯美周公也周大夫刺朝廷之不知也(新安胡/氏曰序)
　　(云美周公猶未甚失而所謂刺朝廷之不知已是/詩中所無之意解者又推求不知二字謂不知所)
　　(以還周公之道豈非所謂傳之愈失其眞也哉朱/子非之當矣○安成劉氏曰朱子説見下篇序)
　○九罭美周公也周大夫刺朝廷之不知也
　　二詩東人喜周公之至而願其留之詞序說皆非
　　(朱子曰寛裕温柔詩敎也若如今人説九罭/之詩乃責其君之詞何處討寛裕溫柔之意)
　○狼跋美周公也周公攝政遠則四國流言近則王
　不知周大夫美其不失其聖也
小雅
　鹿鳴燕羣臣嘉賓也既飲食之又實幣帛筐篚以將
　其厚意然後忠臣嘉賔得盡其心矣(華谷嚴氏曰古/者上下交而爲)
　　(泰於鹿鳴/諸詩見之)
　　序得詩意但未盡其用耳其説已見本篇
　○四牡勞使臣之來也有功而見知則説矣
　　首句同上然其下云云者語疎而義鄙矣
　○皇皇者華君遣使臣也送之以禮樂言遠而有光
　華也
　　首句同上然詩所謂華者草木之華非光華也
　○常棣燕兄弟也閔管蔡之失道故作常棣焉
　　序得之但與魚麗之序相矛盾以詩意考之葢此
　　得而彼失也國語富辰之言以爲周文公之詩亦
　　其明騐但春秋傳爲富辰之言又以爲召穆公思
　　周徳之不類故紏合宗族于成周而作此詩二書
　　之言皆出富辰且其時去召穆公又未遠不知其
　　說何故如此(孔氏曰外傳云周文公之詩曰兄弟/䦰于牆外禦其侮則此詩自是周公)
　　(所作但召穆公虎見厲王之時兄弟恩疏重歌此/周公之詩以親之耳故鄭氏答趙商云凡賊詩者)
　　(或造篇/或誦古)杜預以作詩爲作樂而奏此詩恐亦非是
　○伐木燕朋友故舊也自天子至於庶人未有不須
　友以成者(慶源輔氏曰葢以朋友爲人倫/之一不可以貴賤尊卑間也)親親以睦
　友賢不棄不遺故舊則民德歸厚矣
　○天保下報上也君能下(去/聲)下(如/字)以成其政臣能歸
　美以報其上焉
　　序之得失與鹿鳴相似(朱子曰臣歌天保詩答上/五詩之燕之說序略得詩)
　　(意而古注言鹿鳴至伐木皆君所以下其臣臣亦/歸美於上崇君之尊而福祿之以答其歌却説得)
　　(尤分/明)
　○采薇遣戍役也文王之時西有昆夷之患北有玁
　狁之難以天子之命命將帥遣戍役以守衞中國故
　歌采薇以遣之出車以勞還杕杜以勤歸也
　　此未必文王之詩以天子之命者衍說也
　○出車勞還率也
　　同上詩所謂天子所謂王命皆周王耳
　○杕杜勞還役也
　　同上
　○魚麗美萬物盛多能備禮也文武以天保以上治
　内采薇以下治外始於憂勤終於逸樂故美萬物盛
　多可以告於神明矣
　　此篇以下時世次第序説之失已見本篇其内外
　　始終之說葢一節之可取云
　○南陔孝子相戒以養也
　　此笙詩也譜序篇次名義及其所用已見本篇
　○白華孝子之潔白也
　　同上此序尤無理
　○華黍時和歲豐宜黍稷也有其義而兦其辭
　　同上然所謂有其義者非眞有所謂兦其辭者乃
　　本無也
　○南有嘉魚樂與賢也太平之君子至誠樂與賢者
　共之也
　　序得詩意而不明其用其曰太平之君子者本無
　　謂而說者又以專指成王皆失之矣
　○南山有臺樂得賢也得賢則能爲邦家立太平之
　基矣
　　序首句誤詳見本篇(朱子曰㸔詩便有感發人意/思今讀之無所感發者正是)
　　(被諸儒解殺了死著詩人興起人底意思如南山/有臺之序葢見詩中有邦家之基故如此説才如)
　　(此説定便局/了一詩之意)
　○由庚萬物得由其道也
　　見南陔
　○崇丘萬物得極其高大也
　　見上
　○由儀萬物之生各得其宜也有其義而兦其辭
　　見上
　○蓼蕭澤及四海也
　　序不知此爲燕諸矦之詩但見零露之云即以爲
　　澤及四海其失與野有蔓草同臆說淺妄類如此
　　云
　○湛露天子燕諸矦也
　○彤弓天子錫有功諸矦也
　○菁菁者莪樂育材也君子能長育人材則天下喜
　樂之矣
　　此序全失詩意
　○六月宣王北伐也
　　此句得之
　鹿鳴廢則和樂缺矣四牡廢則君臣缺矣皇皇者華
　廢則忠信缺矣常棣廢則兄弟缺矣伐木廢則朋友
　缺矣天保廢則福祿缺矣采薇廢則征伐缺矣出車
　廢則功力缺矣杕杜廢則師衆缺矣魚麗廢則法度
　缺矣南陔廢則孝友缺矣白華廢則亷恥缺矣華黍
　廢則蓄積缺矣由庚廢則隂陽失其道理矣南有嘉
　魚廢則賢者不安下不得其所矣崇丘廢則萬物不
　遂矣南山有臺廢則爲國之基隊矣由儀廢則萬物
　失其道理矣蓼蕭廢則恩澤乖矣湛露廢則萬國離
　矣彤弓廢則諸夏衰矣菁菁者莪廢則無禮儀矣小
　雅盡廢則四夷交侵中國微矣
　　魚麗以下篇次爲毛公所移而此序自南陔以下
　　八篇尚仍儀禮次第獨以鄭譜誤分魚麗爲文武
　　時詩故遂移此序魚麗一句自華黍之下而升於
　　南陔之上此一節與小序同出一手其得失無足
　　議者但欲證毛公所移篇次之失與鄭氏獨移魚
　　麗一句之私故論於此云
　○采芑宣王南征也
　○車攻宣王復古也宣王能内脩政事外攘夷狄復
　文武之竟土脩車馬備器械復會諸矦於東都因田
　獵而選車徒焉
　○吉日美宣王田也能愼微接下無不自盡以奉其
　上焉
　　序愼微以下非詩本意
　○鴻雁美宣王也萬民離散不安其居而能勞來還
　定安集之至于矜寡無不得其所焉
　　此以下時世多不可考
　○庭燎美宣王也因以箴之(安成劉氏曰詩/文恐無箴意)
　○沔水規宣王也(鄭氏曰規者正圓之器也春秋傳/曰近臣盡規○孔氏曰物有不圓)
　　(匝者規之使成圓人行有不周者規之使周備是/匡諫之名○安成劉氏曰詩中但有規其親友止)
　　(亂之意恐非/規王之詩也)
　○鶴鳴誨宣王也
　○祈父刺宣王也
　○白駒大夫刺宣王也(朱子曰宣王始也任賢使能/如申伯山甫韓矦或爲將或)
　　(爲相或爲諸矦如方叔召虎或征蠻荆或伐獫狁/或平淮夷至其晚年怠心一生如虢文公之徒諫)
　　(旣不行則小人乗間而用事矣故觀祈父之詩則/司馬非其人矣小人在位則賢者必不得志矣故)
　　(白駒之詩畱賢/者而不肯畱也)
　○黄鳥刺宣王也
　○我行其野刺宣王也
　○斯干宣王考室也(鄭氏曰考成也○孔氏曰雜記/云路寢成則考之而不釁注曰)
　　(設盛食/以落之)
　○無羊宣王考牧也
　○節南山家父刺幽王也
　　家父見本篇
　○正月大夫刺幽王也
　○十月之交大夫刺幽王也
　○雨無正大夫刺幽王也雨自上下者也衆多如雨
　而非所以爲政也
　　此序尤無義理歐陽公劉氏説已見本篇
　○小旻大夫刺幽王也
　○小宛大夫刺幽王也
　　此詩不爲刺王而作但兄弟遭亂畏禍而相戒之
　　詞爾
　○小弁刺幽王也太子之傅作焉
　　此詩明白爲放子之作無疑但未有以見其必爲
　　宜臼耳序又以爲宜臼之傅尤不知其所据也
　○巧言刺幽王也大夫傷於讒故作是詩也
　○何人斯蘇公刺暴公也暴公爲卿士而譖蘇公焉
　故蘇公作是詩以絕之
　　鄭氏曰暴蘇皆畿内國名(孔氏曰左傳云蘇忿生/以溫爲司宼則蘇國在)
　　(温春秋時蘇稱子此云公/者葢子爵而爲三公者)世本云暴辛公作塤蘇
　　成公作篪譙周古史考云古有塤篪尚矣周幽王
　　時二公特善其事耳今按書有司宼蘇公春秋傳
　　有蘇忿生戰國及漢時有人姓暴則固應有此二
　　人矣但此詩中只有暴字而無公字及蘇公字不
　　知序何所據而得此事也世本説尤紕繆譙周又
　　從而傅會之不知適所以章其繆耳(三山李氏曰/世本古史考)
　　(見此詩言伯氏吹塤仲氏吹/篪遂爲此説皆求詩之過也)
　○巷伯刺幽王也寺人傷於讒故作是詩也
　○谷風刺幽王也天下俗薄朋友道絕焉
　○蓼莪刺幽王也民人勞苦孝子不得終養爾
　○大東刺亂也東國困於役而傷於財譚大夫作是
　詩以告病焉
　　譚大夫未有考不知何据恐或有傳耳
　○四月大夫刺幽王也在位貪殘下國構禍怨亂竝
　興焉
　○北山大夫刺幽王也役使不均已勞於從事而不
　得養其父母焉
　○無將大車大夫悔將小人也
　　此序之誤由不識興體而誤以爲比也
　○小明大夫悔仕於亂世也
　○鼔鐘刺幽王也
　　此詩文不明故序不敢質其事但隨例爲刺幽王
　　耳實皆未可知也
　○楚茨刺幽王也政煩賦重田萊多荒飢饉降喪民
　卒流兦祭祀不饗故君子思古焉
　　自此篇至車舝凡十篇似出一手詞氣和平稱述
　　詳雅無風刺之意序以其在變雅中故皆以爲傷
　　今思古之作詩固有如此者然不應十篇相屬而
　　絕無一言以見其爲衰世之意也竊恐正雅之篇
　　有錯脫在此者耳序皆失之(朱子曰楚茨之詩精/湥宏博如何做得變)
　　(雅○慶源輔氏曰精湥宏博四字說盡此詩之義/誠敬之至威儀之敕鬼神之享福壽之報此其所)
　　(謂精湥也禮樂之備品物之豐逮及之徧施被/之遠此其所謂宏博也讀者更熟玩而湥索也)
　○信南山刺幽王也不能脩成王之業疆理天下以
　奉禹功故君子思古焉
　　曾孫古者事神之稱序專以爲成王則陋矣
　○甫田刺幽王也君子傷今而思古焉
　　此序專以自古有年一句生說而不察其下文今
　　適南畝以下亦未嘗不有年也
　○大田刺幽王也言矜寡不能自存焉
　　此序專以寡婦之利一句生說
　○瞻彼洛矣刺幽王也思古明王能爵命諸矦賞善
　罸惡焉
　　此序以命服爲賞善六師爲罸惡然非詩之本意
　　也(濮氏曰洛邑初成成王嘗徃受諸矦之朝宣王/復命諸矦于此序所謂明王即指此矣安知非)
　　(當時美之之詩何以别其爲思古歟以君子至止/爲諸矦來受爵命以作六師爲使之攝卿士以行)
　　(軍而因以賞善罸惡稱/之何其誕妄而不作也)
　○裳裳者華刺幽王也古之仕者世祿小人在位則
　讒諂竝進棄賢者之類絕功臣之世焉
　　此序只用似之二字生說
　○桑扈刺幽王也君臣上下動無禮文焉
　　此序只用彼交匪敖一句生說
　○鴛鴦刺幽王也思古明王交於萬物有道自奉尤
　有節焉
　　此序穿鑿尤爲無理
　○頍弁諸公刺幽王也暴戾無親不能宴樂同姓親
　睦九族孤危將兦故作是詩也
　　序見詩言死喪無日便謂孤危將兦不知古人勸
　　人燕樂多爲此言如逝者其耋他人是保之類且
　　漢魏以來樂府猶多如此如少壯幾時人生幾何
　　之類是也
　○車舝大夫刺幽王也襃姒嫉妒無道竝進讒巧敗
　國徳澤不加於民周人思得賢女以配君子故作是
　詩也
　　以上十篇竝已見楚茨篇
　○靑蠅大夫刺幽王也
　○賓之初延衛武公刺時也幽王荒廢媟近小人飲
　酒無度天下化之君臣上下沈湎淫泆武公旣入而
　作是詩也
　　韓詩說見本篇此序誤矣
　○魚藻刺幽王也言萬物失其性王居鎬京將不能
　以自樂故君子思古之武王焉
　　此詩意與楚茨等篇相類
　○采菽刺幽王也侮慢諸矦諸矦來朝不能錫命以
　禮數徴會之而無信義君子見微而思古焉
　　同上
　○角弓父兄刺幽王也不親九族而好讒佞骨肉相
　怨故作是詩也(孔氏曰骨肉謂族親也以其父祖上/世同禀血氣而生如骨肉之相附)
　○菀桺刺幽王也暴虐無親而刑罸不中諸矦皆不
　欲朝言王者之不可朝事也
　○都人士周人刺衣服無常也古者長民衣服不貳
　從容有常以齊其民則民徳歸壹傷今不復見古人
　也
　　此序葢用緇衣之誤
　○采綠刺怨曠也幽王之時多怨曠者也
　　此詩怨曠者所自作非人刺之亦非怨曠者有所
　　刺於上也
　○黍苗刺幽王也不能膏潤天下卿士不能行召伯
　之職焉
　　此宣王時美召穆公之詩非刺幽王也
　○隰桑刺幽王也小人在位君子在野思見君子盡
　心以事之
　　此亦非刺詩疑與上篇皆脫簡在此也
　○白華周人刺幽后也幽王取申女以爲后又得褒
　姒而黜申后故下國化之以妾爲妻以孽代宗而王
　弗能治周人爲之作是詩也
　　此事有據序葢得之但幽后字誤當爲申后刺幽
　　王也下國化之以下皆衍說耳又漢書注引此序
　　幽字下有王廢申三字雖非詩意然亦可補序文
　　之缺
　○緜蠻微臣刺亂也大臣不用仁心遺忘微賤不肯
　飲食敎載之故作是詩也
　　此詩未有刺大臣之意葢方道其心之所欲耳若
　　如序者之言則褊狹之甚無復溫柔敦厚之意
　○瓠葉大夫刺幽王也上棄禮而不能行雖有牲牢
　􁈰餼不肯用也故思古之人不以微薄廢禮焉
　　序說非是
　○漸漸之石下國刺幽王也戎狄叛之荆舒不至乃
　命將率東征役久病於外故作是詩也(鄭氏曰荆謂/楚也舒舒鳩)
　　(舒鄝舒/庸之屬)
　　序得詩意但不知果爲何時耳
　○苕之華大夫閔時也幽王之時西戎東夷交侵中
　國師旅竝起因之以飢饉君子閔周室之將兦傷已
　逢之故作是詩也
　○何草不黄下國刺幽王也四夷交侵中國背叛用
　兵不息視民如禽獸君子憂之故作是詩也(三山李/氏曰文)
　　(王之民無不得其所矣而猶視之如傷也周之所/以興也幽王之民愁苦甚矣而幽王曾不之恤視)
　　(民如禽獸此周之所以兦/也興兦之鍳豈遠乎哉)
大雅
　文王文王受命作周也
　　受命受天命也作周造周室也(華谷嚴氏曰受命/作周者推本之詞)
　　(也作造也造周之王業/猶康誥言肇造區夏也)文王之徳上當天心下爲
　　天下所歸往三分天下而有其二則已受命而作
　　周矣武王繼之遂有天下亦卒文王之功而已然
　　漢儒惑於讖緯始有赤雀丹書之說又謂文王因
　　此遂稱王而改元(孔氏曰中候云赤雀銜丹書入/豐止於昌戸元命苞云鳳凰銜)
　　(丹書西伯得書於是稱王改正朔誅崇矦虎○新/安胡氏曰文王以大聖之德宜王不王說詩者乃)
　　(因小序有受命之詞又見大明云有命旣集有命/自天文王有聲言文王受命有此武功於是直謂)
　　(文王受命改元稱王則不勝其誣也殊不知二詩/所言天命文王文王受命特不過作配作邑伐崇)
　　(之事初未嘗出乎矦伯職分之外也口華谷嚴氏/曰天命歸於文王文王退然不敢當故泰誓牧誓)
　　(猶皆不言受命至大誥武成乃曰我文考文王誕/膺天命葢武王旣得天下之後推本言之中庸曰)
　　(武王末受命武王末年方受命文王何嘗受命乎/史遷因詩書有文王受命之語因謂文王受命稱)
　　(王而斷虞芮之訟漢儒又/雜以讖緯之說則亦誣矣)殊不知所謂天之所以
　　爲天者理而已矣理之所在衆人之心而已矣衆
　　人之心是非向背若出於一而無一毫私意雜於
　　其間則是理之自然而天之所以爲天者不外是
　　矣今天下之心旣以文王爲歸矣則天命將安徃
　　哉(朱子曰文王受命/只是天下歸之)書所謂天視自我民視天聽
　　自我民聽所謂天聰明自我民聰明天明畏自我
　　民明威皆謂此耳豈必赤雀丹書而稱王改元哉
　　稱王改元之說歐陽公蘇氏游氏辨之已詳(廬陵/歐陽)
　　(氏曰孔子云三分天下有其二以服事殷使西伯/不稱臣而稱王安能服事殷乎夷齊義士也聞西)
　　(伯之賢共徃歸之使西伯稱王是僭叛之國二子/不以爲非依之久而不去至武王伐紂始以爲非)
　　(不非其父而非其子此豈近於人情耶泰誓稱十/有一年說者因爲文王受命九年及武王居喪三)
　　(年幷數之耳故以西伯聽虞芮之訟謂之受命以/爲元年古者人君即位稱元年西伯即位久矣中)
　　(間不宜改元而又改元至武王即位宜改元而反/不改元乃上冒先君之元年幷其居喪稱十一年)
　　(及其滅商而得天下其事大於聽訟遠矣而又不/改元由是言之謂文王受命改元武王冒文王之)
　　(元年者皆妄也○游氏曰君臣之分猶天尊地卑/紂未可去而文王稱王是二天子也服事殷之道)
　　(固如是耶書所謂九年大統未集者後世以虞芮/質成爲文王受命之始故也觀武王於泰誓三篇)
　　(稱文王爲文考至武成而柴望然後稱文考爲文/王則可知矣○趙氏曰按眉山二蘇氏說與歐陽)
　　(氏殊不同朱子所引未知何也當考○問先儒以/爲文王稱王朱子曰自太史公以來皆如此說了)
　　(但歐陽公力以爲非東坡亦有一說但書説惟九/年大統未集予小子其承厥志却是有這一箇㾗)
　　(瑕或推泰誓諸篇皆只稱文考武成方稱王只是/當初三分天下有其二以服事殷也只是羈縻那)
　　(事體是自/不同了)去此而論則此序本亦得詩之大旨而
　　於其曲折之意有所未盡己論於本篇矣
　○大明文王有明徳故天復命武王也
　　此詩言王季大任文王大姒武王皆有明德而天
　　命之非必如序說也
　○緜文王之興本由大王也(廬陵彭氏曰周之得天/自文王之得民始民心)
　　(之歸周自大王之得民始故序言文王之事本由/大王而一詩之意大要主民而言也○曹氏曰書)
　　(所謂大王肇基王迹是也○定宇陳氏曰王迹肇/基於大王而王業漸大於文王此追王所以自大)
　　(王始而此詩推本文王之受命亦自大王之遷岐/始也然言文王受命唯至於虞芮質成者葢人心)
　　(所歸即天/命所在也)
　○棫樸文王能官人也
　　序誤
　○旱麓受祖也周之先祖世脩后稷公劉之業大王
　王季申以百福干祿焉
　　序大誤其曰百福干祿者尤不成文理
　○思齊文王所以聖也(華谷嚴氏曰此詩五章/皆言文王所以爲聖也)
　○皇矣美周也天監代殷莫若周周世世脩德莫若
　文王
　○靈臺民始附也文王受命而民樂其有靈徳以及
　鳥獸昆蟲焉
　　文王作靈臺之時民之歸周也久矣非至此而始
　　附也其曰有靈德者亦非命名之本意(東萊呂氏/曰所以謂)
　　(之靈者不過如/孟子之說而已)
　○下武繼文也武王有聖德復受天命能昭先人之
　功焉
　　下字恐誤說見本篇
　○文王有聲繼伐也武王能廣文王之聲卒其伐功
　也
　　鄭譜之誤說見本篇
　○生民尊祖也后稷生於姜嫄文武之功起於后稷
　故推以配天焉
　○行葦忠厚也周家忠厚仁及草木故能内睦九族
　外尊事黄耇養老乞言以成其福祿焉
　　此詩章句本甚分明但以說者不知比興之體音
　　韻之節遂不復得全詩之本意而碎讀之逐句自
　　生意義不暇尋繹血脈照管前後但見勿踐行葦
　　便謂仁及草木但見戚戚兄弟便謂親睦九族但
　　見黄耇台背便謂養老但見以祈黄耇便謂乞言
　　但見介爾景福便謂成其福祿隨文生義無復倫
　　理諸序之中此失尤甚覽者詳之(朱子曰詩人假/物興辭大率將)
　　(上句引下句如行葦是比兄弟勿字乃興莫字此/詩自是飲酒會賓之意序者却牽合遂以行葦爲)
　　(仁及草木如云以祈黄耇亦是懽洽之時祝頌之/意序者遂以爲養老乞言豈知祈字只是頌其高)
　　(壽無乞/言意也)
　○旣醉太平也醉酒飽徳人有士君子之行焉
　　序之失如上篇葢亦爲孟子斷章所誤爾
　○鳬鷖守成也太平之君子能持盈守成神祗祖考
　安樂之也
　　同上
　○假樂嘉成王也(慶原輔氏曰自行葦至假樂四詩/若如序說而不明其所用則皆奉)
　　(上之諛辭耳先生云大雅爲受釐陳戒之辭如此/四篇其受釐之辭也歟然假樂亦有戒意故先生)
　　(不敢斷然以爲公尸答鳧鷖之作但爲疑辭/于首章之末而又取東萊之說載于篇終也)
　　假本嘉字然非爲嘉成王也
　○公劉召康公戒成王也成王將涖政戒以民事美
　公劉之厚於民而獻是詩也
　　召康公名奭成王即位年幼周公攝政七年而歸
　　政焉於是成王始將涖政而召公爲大保周公爲
　　太師以相之(眉山蘇氏曰成王即位不能治事是/以周公當國而治事非攝其位葢行)
　　(其事也其後七年歸政成王於是/涖政亦非復其位葢復其事也)然此詩未有以
　　見其爲康公之作意其傳授或有自來耳後篇召
　　穆公凡伯仍叔放此
　○泂酌召康公戒成王也言皇天親有德饗有道也
　　序無大失然語意亦疎
　○卷阿召康公戒成王也言求賢用吉士也
　　求賢用吉士本用詩文而言固爲不切然亦未必
　　分爲兩事後之說者旣誤認豈弟君子爲賢人遂
　　分賢人吉士爲兩等彌失之矣夫泂酌之豈弟君
　　子方爲成王而此詩遽爲所求之賢人何哉
　○民勞召穆公刺厲王也
　○板凡伯刺厲王也(孔氏曰左傳云凡蔣邢茅胙祭/周公之𦙍也凡伯周公之後也)
　　(入爲王朝卿士春秋書天王使凡伯/來聘刺凡伯亦其苗裔世爲王臣也)
　○蕩召穆公傷周室大壞也厲王無道天下蕩蕩無
　綱紀文章故作是詩也
　　蘇氏曰蕩之名篇以首句有蕩蕩上帝耳序說云
　　云非詩之本意也
　○抑衞武公刺厲王亦以自警也
　　此詩之序有得有失葢其本例以爲非美非刺則
　　詩無所爲而作又見此詩之次適出於宣王之前
　　故直以爲刺厲王之詩又以國語有左史之言故
　　又以爲亦以自警以詩考之則其曰刺厲王者失
　　之而曰自警者得之也(朱子曰若謂刺王亦以自/警不應一詩旣刺人又有)
　　(自警/之理)夫曰刺厲王之所以爲失者史記衞武公即
　　位於宣王之三十六年不與厲王同時一也(華谷/嚴氏)
　　(曰今考年表武公以宣王十六年即位詩記/謂其齒四十餘是也疏以爲三十六年恐誤)詩以
　　小子目其君而爾汝之無人臣之禮與其所謂敬
　　威儀愼出話者自相背戾二也厲王無道貪虐爲
　　甚詩不以此箴其膏肓而徒以威儀詞令爲諄切
　　之戒緩急失宜三也詩詞倨慢雖仁厚之君有所
　　不能容者厲王之暴何以堪之四也或以史記之
　　年不合而以爲追刺者則詩所謂聽用我謀庶無
　　大悔非所以望於旣徃之人五也曰自警之所以
　　爲得者國語左史之言一也詩曰謹爾侯度二也
　　又曰曰喪厥國三也又曰亦聿旣耄四也詩意所
　　指與淇奥所美賓筵所悔相表裏五也(朱子曰以/爲武公自)
　　(警則意味甚長國語云武公九十餘歲作此詩其/間亦聿旣耄可以爲據又如謹爾矦度則是矦國)
　　(之度曰喪厥國亦是諸矦自謂無疑葢武公作此/詩使人日夕諷誦以警已耳所以有小子告爾之)
　　(類皆是箴戒作文之體自/指耳後漢矦包亦有此説)二説之得失其佐騐明
　　白如此必去其失而取其得然後此詩之義明今
　　序者乃欲合而一之則其失者固已失之而其得
　　者亦未足爲全得也然此猶自其詩之外而言之
　　也若但即其詩之本文而各以其一說反復讀之
　　則其訓義之顯晦疎宻意味之厚薄淺深可以不
　　待考證而判然於胷中矣此又讀詩之簡要直訣
　　學者不可以不知也
　○桑柔芮伯刺厲王也
　　序與春秋傳合(安成劉氏曰序者之意/恐亦據春秋傳而言也)
　○雲漢仍叔美宣王也宣王承厲王之烈内有撥亂
　之志遇烖而懼側身脩行欲銷去之天下喜於王化
　復行百姓見憂故作是詩也
　　此序有理
　○崧高尹吉甫美宣王也天下復平能建國親諸矦
　褒賞申伯焉
　　此尹吉甫送申伯之詩因可以見宣王中興之業
　　耳非專爲美宣王而作也下三篇放此
　○烝民尹吉甫美宣王也任賢使能周室中興焉
　　同上(永嘉陳氏曰崧高烝民二詩皆尹吉甫贈行/之詩而序詩者皆以爲美宣王何也葢人君)
　　(委任得人而僚友之間賦詩以相娛樂則人君之/美亦可見矣○安成劉氏曰朱子之說則以此詩)
　　(爲非專爲美/宣王而作也)
　○韓奕尹吉甫美宣王也能錫命諸矦
　　同上其曰尹吉甫者未有據下二篇同其曰能錫
　　命諸矦則尤淺陋無理矣旣爲天子錫命諸矦乃
　　其常事春秋戰國之時猶有能行之者亦何足爲
　　美哉
　○江漢尹吉甫美宣王也能興衰撥亂命召公平淮
　夷
　　吉甫見上他說得之
　○常武召穆公美宣王也有常徳以立武事因以爲
　戒然
　　召穆公見上所解名篇之意未知其果然否然於
　　理亦通(朱子曰詩中無常武二字特名其篇葢有/二義有常徳以立武則可以武爲常則不)
　　(可以此所以有美而有戒也○段氏曰詩中摘/字名篇則名未必有意特立篇名則名必有意)
　○瞻卭凡伯刺幽王大壞也
　　凡伯見上(曹氏曰凡伯作板詩在厲王末至幽王/大壞之時七十餘年矣决非一人猶家)
　　(父/也)
　○召旻凡伯刺幽王大壞也旻閔也閔天下無如召
　公之臣也
　　凡伯見上旻閔以下不成文理
周頌
　清廟祀文王也周公旣成洛邑朝諸矦率以祀文王
　焉
　○維天之命太平告文王也
　　詩中未見告太平之意
　○維清奏象舞也
　　詩中未見奏象舞之意
　○烈文成王即政諸矦助祭也
　　詩中未見即政之意
　○天作祀先王先公也(新安胡氏曰詩只稱太王文/王則祀不及先公明也若祭)
　　(其人不頌其徳可乎然朱子定以爲祭大王詩不/及文王者豈以詩不言王季也若幷祭王季頌其)
　　(子不頌其父乃預祭其間亦非/所安也故只以爲祭大王詩也)
　○昊天有成命郊祀天地也
　　此詩詳考經文而以國語證之其爲康王以後祀
　　成王之詩無疑而毛鄭舊說定以頌爲成王之時
　　周公所作故凡頌中有成王及成康字者例皆曲
　　爲之說以附己意其迂滯僻澀不成文理甚不難
　　見而古今諸儒無有覺其謬者獨歐陽公著時世
　　論以斥之其辯明矣然讀者狃於舊聞亦未遽肯
　　湥信也(廬陵歐陽氏曰此詩言二后者文武也則/成王者成王也當爲康王以後之詩而毛)
　　(鄭以頌皆是成王之作遂以成王爲成此王功執/競曰不顯成康自彼成康所謂成康者成王康王)
　　(也猶文王武王謂之文武云耳然則執競當是昭/王以後之詩而毛以爲成大功而安之鄭以爲成)
　　(安祖考之道皆以爲武王也噫嘻曰噫嘻成王者/亦成王也而毛鄭皆以爲武王由其以頌皆爲成)
　　(王時作耳以爲成王康王豈不簡且直而於詩文/理易通如毛鄭之說豈不迂而曲文理亦不完而)
　　(難通學者何苦從其/迂曲而難通者哉)小序又以此詩篇首有昊天
　　二字遂定以爲郊祀天地之詩諸儒徃徃亦襲其
　　誤殊不知其首言天命者止於一句次言文武受
　　之者亦止一句至於成王以下然後詳說不敢康
　　寧緝熈安靜之意乃至五句而後已則其不爲祀
　　天地而爲祀成王無可疑者又况古昔聖王制爲
　　祭祀之禮必以象類故祀天於南祭地於北而其
　　壇壝樂舞器幣之屬亦各不同若曰合祭天地於
　　圓丘則古者未嘗有此瀆亂厖雜之禮若曰一詩
　　而兩用如所謂冬薦魚春獻鮪者則此詩專言天
　　而不及地若於澤中方丘奏之則於義何所取乎
　　序說之云反覆推之皆有不通其謬無可疑者故
　　今特上據國語㫄采歐陽以定其說庶幾有以不
　　失此詩之本指耳或曰國語所謂始於徳讓中於
　　信寛終於固龢(音/和)故曰成者其語成字不爲王誦
　　之諡而韋昭之注大畧亦如毛鄭之說矣此又何
　　耶曰叔向葢言成王之所以爲成以是三者正猶
　　子思所謂文王之所以爲文班固所謂尊號曰昭
　　不亦宜乎者耳韋昭何以知其必謂文武以是成
　　其王道而不爲王誦之諡乎葢其爲說本出毛鄭
　　而不悟其非者今欲一滌千古之謬而不免於以
　　誤而證誤則亦將何時而已耶(朱子曰詩中說成/王不敢康成王只)
　　(是成王何須牽合作成王業之王自小序恁地傅/會便謂周公作此以告成功便將成王字穿鑿說)
　　(了又幾曾是郊祀天地後來遂生一塲多端有南/北郊之事此詩自說昊天有成命义不曾説地如)
　　(何說祭天地之詩設使合祭亦須幾句說著/后土如漢諸郊祀詩祭其神便說其事矣)或者
　　又曰蘇氏最爲不信小序而於此詩無異詞且又
　　以爲周公制作所定後王不容復有改易成王非
　　創業之主不應得以基命稱之此又何耶(眉山蘇/氏曰此)
　　(詩有成王不敢康而執競有不顯成康世或以爲/此言成王誦康王釗也然則周頌有康王子孫之)
　　(世也周公制禮禮之所及樂必從之樂之所及詩/必從之故頌之施於禮樂者備矣後世無容易之)
　　(且詩曰成王不敢康夙夜基命宥宻又曰自彼成/康奄有四方成王非基命之君而周之奄有四方)
　　(非自成/康始也)曰蘇氏之不信小序固未嘗見其不可信
　　之實也愚於漢廣之篇已嘗論之不足援以爲据
　　也夫周公制作亦及其當時之事而止耳若乃後
　　王之廟所奏之樂自當随時附益若商之𤣥鳥作
　　於武丁孫子之世漢之廟樂亦隨時而更定焉(通/典)
　　(曰漢高廟奏武徳舞孝景采武徳舞以爲昭徳以/尊太宗廟孝宣采昭徳舞爲盛徳以尊世宗廟諸)
　　(帝廟皆奏文始四時五行之/舞四時舞者孝文所作也)豈有周之後王乃獨
　　不得襃顯其先王之功德而必以改周公爲嫌耶
　　基者非必造之於始亦承之於下之謂也(濮氏曰/文公采)
　　(歐陽時世論以斥序之非而獨表章國語斷其無/可疑今觀基命之語與洛誥所謂王如弗敢及天)
　　(基命定命之意舍其爲頌成王審/矣何必委曲謂文武成此王業乎)如曰邦家之基
　　豈必謂太王王季之臣乎以是爲說亦不得而通
　　矣况其所以爲此實未能忘北郊集議之餘忿今
　　固不得而取也
　○我將祀文王於明堂也
　○時邁廵守告祭柴望也(華陽范氏曰古者天子廵/守至方岳以柴望告祭所)
　　(以懷柔百神也後世議禮/失其傳而謂之封禪非也)
　○執競祀武王也
　　此詩幷及成康則序說誤矣其說已具於昊天有
　　成命之篇蘇氏以周之奄有四方不自成康之時
　　因從小序之說此亦以辭害意之失皇矣之詩於
　　王季章中葢已有此語矣又豈可以其大蚤而别
　　爲之說耶詩人之言或先或後要不失爲周有天
　　下之意耳(濮氏曰諸儒信序之過往往徒費其詞/而意終不慊故朱子辨而正之夫復何)
　　(疑/)
　○思文后稷配天也(三山李氏曰即孝經所謂郊祀/后稷以配天者也○黄氏曰后)
　　(稷配天一事也而生民爲叙/事之辭此雅頌所以異也)
　○臣工諸矦助祭遣於廟也
　　序誤(孔氏曰頌雖告神爲主但天下太平歌頌君/徳亦有非祭祀者臣工噫嘻有客振鷺皆不)
　　(論神明之事是頌體不/一不必皆是告神明也)
　○噫嘻春夏祈榖于上帝也
　　序誤
　○振鷺二王之後來助祭也(濮氏曰疑此微子來朝/始至而王燕勞之工所)
　　(奏之樂歌也序言二王之後習/於傳聞亦不見其來助祭之意)
　○豐年秋冬報也
　　序誤
　○有瞽始作樂而合乎祖也
　○濳季冬薦魚春獻鮪也(孔氏曰冬言季春亦季春/也冬月旣寒魚不行孕川)
　　(定而肥充冬則衆魚皆/可薦春惟獻鮪而已)
　○雝禘太祖也
　　祭法周人禘嚳又曰天子七廟三昭三穆及太祖
　　之廟而七周之太祖即后稷也禘嚳於后稷之廟
　　而以后稷配之所謂禘其祖之所自出以其祖配
　　之者也祭法又曰周祖文王而春秋家說三年喪
　　畢致新死者之主于廟亦謂之吉禘是祖一號而
　　二廟禘一名而二祭也今此序云禘太祖則宜爲
　　禘嚳於后稷之廟矣而其詩之詞無及於嚳稷者
　　若以爲吉禘于文王則與序已不恊而詩文亦無
　　此意恐序之誤也此詩但爲武王祭文王而徹俎
　　之詩而後通用於他廟耳(安成劉氏曰二廟大祖/后稷及祖文王二祭禘)
　　(其祖之所自/出及吉禘也)
　○載見諸矦始見乎武王廟也
　　序以載訓始故云始見恐未必然也
　○有客微子來見祖廟也(孔氏曰來見祖廟必是助/祭不言所祭之名不指所)
　　(在之廟無得而知也○三山李氏曰有客乃微子/始受命之詩○濮氏曰此宋公來朝將去而王燕)
　　(餞之與振鷺詩爲首末也序以爲來見祖廟則語/意不明商之祖廟固無由在京師而周之廟非助)
　　(祭於王何/得以見之)
　○武奏大武也
　○閔予小子嗣王朝於廟也(安成劉氏曰朱子/辨說見小毖序下)
　○訪落嗣王謀於廟也(安成劉氏曰朱子辨/說見小毖序下篇同)
　○敬之羣臣進戒嗣王也(新安胡氏曰詩中不見得/是羣臣進戒嗣王自維予)
　　(小子以下則嗣王先自述而後/求羣臣之助也序說恐亦誤矣)
　○小毖嗣王求助也
　　此四篇一時之詩序但各以其意爲說不能究其
　　本末也
　○載芟春藉田而祈社稷也(安成劉氏曰朱子/辨說見下篇序)
　○良耜秋報社稷也
　　兩篇未見其有祈報之異(新安胡氏曰此二詩誠/不見其祈報之異不過)
　　(閉其耕種之勞叙其饋餉之情記其黍稷茂盛収/穫之富或爲酒醴以祀祖妣而爲邦家胡考之光)
　　(寧或百室盈婦子寧殺犉牡以嗣以續此皆田家/勤勞安逸之事而非告神之樂歌也豈與七月楚)
　　(茨信南山甫田大田等詩同一歌詠此事以寓其/鼔舞神化之道而堅其樂事赴功之心也邪若拘)
　　(拘於祈報則感發之意微矣○安成劉氏曰此與/載芟詞意相類但無載芟第一第二第八節之意)
　　(耳/)
　○絲衣繹賓尸也高子曰靈星之尸也
　　序誤高子尤誤(眉山蘇氏曰絲衣本宗/廟之詩其曰靈星失矣)
　○酌告成大武也言能酌先祖之道以養天下也
　　詩中無酌字未見酌先祖之道以養天下之意(華/谷)
　　(嚴氏曰詩中言遵/養非謂養天下也)
　○桓講武類禡也桓武志也
　○賚大封於廟也賚予(音/與)也言所以錫予善人也(孔/氏)
　　(曰左傳云武王封兄弟之國十五人姬姓之國四/十人武成說武王列爵惟五分土惟三樂記言將)
　　(帥之士使爲諸矦此皆武王大封之事○三山李/氏曰封必於廟葢歸功於祖宗不敢專也○黄氏)
　　(曰善人云者見上不妄予下不妄/受孔子曰周有大賚善人是富)
　○般廵守而祀四岳河海也(濮氏曰如序所云宜與/時邁相似亦告祭之樂)
　　(歌/也)
　　此二篇說見本篇
魯頌
　駉頌僖公也僖公能遵伯禽之法儉以足用寛以愛
　民務農重榖牧于坰野魯人尊之於是季孫行父請
　命於周而史克作是頌
　　此序事實皆無可考詩中亦未見務農重榖之意
　　序說鑿矣(孔氏曰克於文/公時作魯史)
　○有駜頌僖公君臣之有道也
　　此但燕飲之詩未見君臣有道之意
　○泮水頌僖公能脩泮宮也
　　此亦燕飲落成之詩不爲頌其能脩也(安成劉氏/曰葢落成)
　　(泮宮之際因獻頌禱之/詞亦若斯干之詩也)
　○閟宮頌僖公能復周公之宇也
　　此詩言莊公之子又言新廟奕奕則爲僖公脩廟
　　之詩明矣但詩所謂復周公之宇者祝其能復周
　　公之土宇耳非謂其能脩周公之屋宇也序文首
　　句之謬如此而蘇氏信之何哉
商頌
　那祀成湯也微子至于戴公其間禮樂廢壞有正考
　甫者得商頌十二篇於周之大師以那爲首
　　序以國語爲文
　○烈祖祀中宗也
　　詳此詩未見其爲祀中宗而末言湯孫則亦祭成
　　湯之詩耳序但不欲連篇重出又以中宗商之賢
　　君不欲遺之耳
　○𤣥鳥祀高宗也(臨川王氏曰祀高宗而上頌其祖/下稱其孫子葢上有以紹其祖下)
　　(有以貽其子孫是/乃高宗之功美也)
　　詩有武丁孫子之句故序得以爲据雖未必然然
　　必是高宗以後之詩矣
　○長發大禘也
　　疑見本篇
　○殷武祀高宗也(安成劉氏曰高宗七世親盡而/立廟此詩其作于帝乙之世乎)
　
　
　
　
　
　
　
　
　
　
　
　
　
　
　詩序
欽定四庫全書
　詩傳大全卷一　　　　　明　胡廣等　撰
　國風一(安成劉氏曰集傳於國風之下係以一者以/國風居四詩之首也下文周南一之一者周)
　　　(南又居國風中十五/國之首也後倣此)
　　國者諸侯所封之域而風者民俗歌謠之詩也謂
　　之風者以其被上之化以有言而其言又足以感
　　人如物因風之動以有聲而其聲又足以動物也
　　是以諸侯采之以貢於天子天子受之而列於樂
　　官於以考其俗尚之美惡而知其政治之得失焉
　　(朱子曰男女相與詠歌以言其情行人振木鐸徇/路采之何休云男年六十女年五十無子者官衣)
　　(食之使采詩邑移於/國國以開于天子)舊説二南為正風所以用之
　　閨門鄉黨邦國而化天下也(程子口二南之詩為/敎於衽席之上閨門)
　　(之内上下貴賤之所同也故/用之鄉人邦國而謂之正風)十三國為變風則亦
　　領在樂官以時存肄備觀省而垂監戒耳(朱子曰/變風多)
　　(是淫亂之詩故班固言男女相與歌詠以言其情/者聖人存此亦以見上失其教則民欲動情勝其)
　　(弊至此故曰詩可以觀也○安成劉氏曰男女亂/倫而邶鄘衛鄭之風變君臣失道而王豳之風變)
　　(畋遊荒滛而齊國之風變儉嗇褊急而魏國之風/變以至曹風變而憂傷秦風變而武勇陳風變而)
　　(滛遊歌舞檜曹之風變而亂極思治此十三國風/之大槩也然變詩雖不可以風化天下而亦各有)
　　(音節如季札所觀是已故樂官兼掌其詩使夫學/者時習之以自省而知所戒葢亦莫非所以為教)
　　(也/)
　　合之凡十五國云
　　周南一之一(召南/説附)
　　　周國名南南方諸侯之國也周國本在禹貢雍
　　　(去/聲)州境内岐山之陽(格庵趙氏曰岐山葢今箭/栝嶺山南有周原周舊國)
　　　(也/)后稷十三世孫古公亶(多旱/反)父始居其地(安/成)
　　　(劉氏曰棄為后稷封於邰其後公/劉遷豳至古公又遷於岐山之下)傳子王季歴
　　　至孫文王昌辟(音/闢)國寖廣於是徙都于豐而分
　　　岐周故地以為周公旦召(實照/反)公奭(音/適)之采(音/菜)
　　　(○顔氏曰采官也因/官食地故曰采地)邑且使周公為政於國中
　　　而召公宣布於諸侯(史記索隠曰周地本大王/所居以為公旦采邑故曰)
　　　(周公奭食邑於召故曰召公葢文王取岐周故/墟分爵二公也○孔氏曰文王若未居豐則岐)
　　　(邦自為都邑明知分賜二公在作豐之後且二/南文王之詩而分繫二公若文王不賜采邑不)
　　　(使行化安得以詩係/之故知此時賜之也)於是徳化大成於内而南
　　　方諸侯之國江沱(徒河/反)汝漢之間莫不從化葢
　　　三分天下而有其二焉(鄭氏曰雍梁荆豫徐揚/之人咸被其徳而從之)
　　　(○孔氏曰其餘冀青兖屬/紂是為三分有其二也)至于武王發又遷于
　　　鎬遂克商而有天下武王崩子成王誦立周公
　　　相之制作禮樂乃采文王之世風化所及民俗
　　　之詩被之筦(管/同)弦(絃/同)以為房中之樂而又推之
　　　以及於鄉黨邦國所以著明先王風俗之盛而
　　　使天下後世之脩身齊家治(平/聲)國平天下者皆
　　　得以取法焉葢其得之國中者雜以南國之詩
　　　而謂之周南言自天子之國而被於諸侯不但
　　　國中而已也其得之南國者則直謂之召南言
　　　自方伯之國被于南方而不敢以繫于天子也
　　　(考索曰周南召南樂章之名也文王之化自北/而南及於江漢故作樂者采自北以南土風而)
　　　(名之曰南用為燕樂鄉樂射樂房中樂所以彰/文王之化也○安成劉氏曰其詩得於國中者)
　　　(多為文王后妃而作故雜以南國漢廣汝墳二/詩而謂之周南所謂自天子之國被於諸侯者)
　　　(不敢使周公食邑之號專主其風也然周公之/事固統於其所尊矣觀下文復取小序繫之周)
　　　(公之説可互見也若召公則宣化於諸侯故以/侯國之詩繫之而謂之召南正以其食邑之號)
　　　(專主之也謂召公為方伯之國謂豐邑為天子/之國者皆通乎追王之後制作之時而言也)
　　　岐周在今鳳翔府岐山縣(即今陜西鳳/翔府岐山縣)豐在今
　　　京兆府鄠(音/戸)縣終南山北(即今陜西西/安府鄠縣)南方之
　　　國即今興元府京西湖北等路諸州(宋興元府/諸州即今)
　　　(陜西四川所𨽻保寧府蓬金等州廣元巴及大/安縣之地也京西路諸州即今湖廣襄陽府安)
　　　(陸隨均等州之地也湖北等路諸州即今湖廣/武昌徳安漢陽常徳岳州辰州等府澧沅清荆)
　　　(門夷陵沔陽/等州之地也)鎬在豐東二十五里(安成劉氏曰/鎬亦在今鄠)
　　　(縣先儒以為/即鎬池之地)小序曰闗雎麟趾之化王者之風
　　　故繫之周公南言化自北而南也鵲巢騶虞之
　　　徳諸侯之風也先王之所以教故繫之召公斯
　　　言得之矣(朱子曰詩言文王之徳者繫之周公/以周公主内治故也言諸侯之國被)
　　　(文王之化以成徳者繫之召公以召公長諸侯/故也文王治岐其東有紂其西昆夷其北玁狁)
　　　(故其化自北而南先被于江漢之域也○三山/李氏曰二南皆文王之風化周南之詩多為又)
　　　(王而作故言王者之風召南之詩多為諸侯而/作故言諸侯之風雖曰諸侯之風其實文王教)
　　　(化之所及故言先王之/所以教先生即文王也)
闗闗雎(七余/反)鳩在河之洲窈(烏了/反)窕(徒了/仄)淑女君子好
逑(音/求)
　興也闗闗雌雄相應之和聲也雎鳩水鳥一名王雎
　狀類鳬鷖(音/醫)今江淮間有之生有定偶而不相亂偶
　常竝遊而不相狎故毛傳以為摯而有别列女傳以
　為人未嘗見其乘(去/聲)居而匹處(上/聲)者葢其性然也(朱/子)
　(曰嘗見淮人説淮上有之狀如鳩差小而長常是雌/雄両兩相隨不相失然亦不曽相近立處須隔大來)
　(地所謂摯而有别是也此説却與列女傳合乘居是/四箇同居○列女傳曲沃負曰妾聞男女之别國之)
　(大節故以雎鳩起興夫雎鳩之鳥人猶未嘗見乘居/而匹處也○華谷嚴氏曰左傳郯子五鳩備見詩經)
　(雎鳩氏司馬此雎鳩是也祝鳩氏司徒鵓鳩也四牡/嘉魚之鵻是也鳲鳩氏司空布榖也曹風之鳲鳩是)
　(也爽鳩氏司宼大明之鷹是也鶻鳩氏司事鷽鳩也/即小斑鳩小宛之鳴鳩與氓食桑葚之鳩是也左傳)
　(雎作鴡杜預云摯而有别故為/司馬主法則鶻音骨鷽音學)河北方流水之通名
　洲水中可居之地也窈窕幽閑之意(幽湥而/閑静也)淑善也
　女者未嫁之稱葢指文王之妃大姒(廬陵羅氏曰有/莘國之女地理)
　(攷異故莘城在汴州陳/留縣東北三十五里)為處子時而言也君子則指
　文王也好亦善也逑匹也毛傳之摯字與至通言其
　情意湥至也(朱子曰情雖相與湥至而未嘗狎便見/樂而不淫之意○安成劉氏曰摯至字)
　(古通用如商書大命不摯曲禮庶人之摯亦訓為至/故鄭氏云摯之言至也謂鳥雌雄情意至然而有别)
　(也/)○興者先言他物以引起所詠之詞也周之文王
　生有聖徳又得聖女姒氏以為之配宫中之人於其
　始至見其有幽閑貞静之徳故作是詩言彼闗闗然
　之雎鳩則相與和鳴於河洲之上矣此窈窕之淑女
　則豈非君子之善匹乎言其相與和樂而恭敬亦若
　雎鳩之情摯而有别也後凡言興者其文意皆放(音/倣)
　此云(朱子曰興起也引物以起吾意如雎鳩是摯而/有别之物引此起興猶不甚逺其他亦有全不)
　(相類只借物而起吾意者雖皆是興與此又畧不同/也○問詩中説興處多近比體者曰然如闗雎麟趾)
　(相似皆是興而兼比然雖近比其體却只是興且如/闗闗雎鳩本是興起到得下靣説窈窕淑女此方是)
　(入題説那實事葢興是以一箇物事貼一箇物事説/上文興起下文便接説實事及比則不然便入題了)
　(○東萊吕氏曰首章以雎鳩發興後章以荇菜發興/至於雎鳩之和静荇菜之柔順則又取以為比也興)
　(與比相近而難辨興之兼比者徒以為比則失其/意味矣興之不兼比者誤以為比則失之穿鑿矣)漢
　匡衡(字稚圭漢宣帝朝射策甲科元帝/朝遷博士給事中建初三年拜相)曰窈窕淑女
　君子好逑言能致其貞淑不貳其操情欲之感無介
　乎容儀宴私之意不形乎動静夫然後可以配至尊
　而為宗廟主此綱紀之首(白虎通曰三綱君臣父子/夫婦也六紀諸父兄弟族)
　(人諸舅師長朋友也綱張也紀理也大/綱小紀所以張理上下整齊人道也)王教之端也
　可謂善説詩矣(毛氏曰君子后妃之徳無不和諧慎/固幽湥若雎鳩之有别焉然後可以)
　(風化天下夫婦有别則父子親父子親則君臣敬君/臣敬則朝廷正朝廷正則王化成○豐城朱氏曰淑)
　(者善也是女徳之至者也凡温恭慈惠端莊静一皆/在其中矣文王聖人也而詠其徳者一言以蔽之不)
　(過曰敬而已大姒聖女也而詠其徳者一言以蔽之/不過曰淑而已葢能敬則能自強不息純亦不已所)
　(以為乾之健也能淑則足以配至尊奉宗廟所以為/坤之順也故曰窈窕淑女君子好逑言能體坤道之)
　(順以承/乾也)
○參(初金/反)差(初宜/反)荇(行猛/反)菜左右流之窈窕淑女寤寐
求之求之不得寤寐思服(叶蒲/北反)悠哉悠哉輾(哲善/仄)轉仄
側
　興也參差長短不齊之貌荇接余也根生水厎莖如
　釵股上青下白葉紫赤圓徑寸餘浮在水面(陸氏曰/鬻其白)
　(莖以苦酒浸之脆美可按酒鬻即煮○三小李氏曰/荇菜是水冇之黄花葉似蓴可為菹○南軒張氏曰)
　(荇菜取其柔順/芳潔可薦之意)或左或右言無方也(雙峰饒氏曰言/或左或右無一)
　(定之/方也)流順水之流而取之也或寤或寐言無時也服
　猶懐也悠長也輾者轉之半轉者輾之周反者輾之
　過側者轉之留皆臥不安席之意(慶源輔氏曰四字/之訓極為精切亦)
　(可見古人下/字之不苟也)○此章本其未得而言彼參差之荇菜
　則當左右無方以流之矣此窈窕之淑女則當寤寐
　不忘以求之矣葢此人此徳世不常有求之不得則
　無以配君子而成其内治之美故其憂思之湥不能
　自已至於如此也(朱子曰此詩看來是妾媵做所以/形容得寤寐反側之事外人做不)
　(到/此)
○參差荇菜左右采(叶此/禮反)之窈窕淑女琴瑟友(叶羽/已反)之
參差荇菜左右芼(莫報反/叶音邈)之窈窕淑女鐘鼓樂(音/洛)之
　興也采取而擇之也芼熟而薦之也(眉山蘇氏曰求/得而采采得而)
　(芼先後之叙也凡/詩之叙類如此)琴五弦或七弦瑟二十五弦皆絲
　屬樂之小者也(爾雅釋樂曰琴長三尺六寸六分五/弦後加文武二弦雅瑟長八尺一寸)
　(廣一尺八寸二十五弦其常用者十九弦頌/瑟長七尺一寸廣一尺八寸二十五弦盡用)友者親
　愛之意也(慶源輔氏曰葢以兄/友友弟之友言也)鐘金屬鼓革屬樂之
　大者也樂則和平之極也○此章据今始得而言彼
　參差之荇菜既得之則當采擇而亨芼之矣此窈窕
　之淑女既得之則當親愛而娱樂之矣葢此人此徳
　世不常有幸而得之則有以配君子而成内治故其
　喜樂尊奉之意不能自已又如此云(東萊呂氏曰后/妃之徳坤徳也)
　(唯天下之至静為能配天下之至健也萬化之原一/本諸此未得之也如之何其勿憂既得之也如之何)
　(其勿樂○慶源輔氏曰此詩皆興而比首章以闗雎/起興因以闗雎摯而有别為此二章三章以荇菜起)
　(興亦以為比但先儒皆取於荇菜之潔浄柔順而集/傳不言只言其不可不求之意者豈非所謂不可不)
　(求者正以其潔浄/與柔順之故乎)
　　闗雎三章一章四句二章章八句(朱子曰只取篇/首二字以名篇)
　　　(後皆放此○孔氏曰闗雎者詩篇之名金縢云/公乃為詩以貽王名之曰鴟鴞然則篇名皆作)
　　　(者所自名名篇之例多不過五少纔取一或偏/舉兩字或全取一句亦冇舍其篇文假外理以)
　　　(定/稱)
　　　孔子曰闗雎樂而不淫哀而不傷愚謂此言為
　　　此詩者得其性情之正聲氣之和也(問闗雎樂/而不淫哀)
　　　(而不傷是詩人性情如此抑詩之詞意如此朱/子曰是有那情性方有那詞氣聲音又曰樂止)
　　　(於琴瑟鐘鼓是不淫也若沈湎淫泆則淫矣憂/止於輾轉反側是不傷也若憂愁哭泣則傷矣)
　　　(此是得性情之正○慶源輔氏曰哀樂情之發/也心不宰焉則流於傷與淫而不自知矣闗雎)
　　　(之詩感於性發於情而宰於心者也其/形於聲詩播諸音樂皆得其和且正焉)葢徳如
　　　雎鳩摯而有别則后妃性情之正固可以見其
　　　一端矣至於寤寐反側琴瑟鐘鼓極其哀樂而
　　　皆不過其則焉則詩人性情之正又可以見其
　　　全體也獨其聲氣之和有不可得而聞者雖若
　　　可恨然學者姑即其詞而玩其理以飬心焉則
　　　亦可以得學詩之本矣(慶源輔氏曰樂不淫哀/不傷論語集註只説作)
　　　(詩者之性情而此兼言后妃之性情者盖并首/章言之也聲氣之和指其發於言以至播於八)
　　　(音以成樂而言也○胡氏曰觀詩之法原其情/性審其聲音而已今聲音不傳惟詞語可以玩)
　　　(味耳闗雎乃宫中人所作欲得賢妃以配文王/方其未得也寤寐反側以致其憂思之湥矣然)
　　　(未至於悲怨則不傷也及其得之也琴瑟鐘鼓/以宣其和樂之至矣然未至於沈湎則不淫也)
　　　(因其詞語即可知其情性至於播於長言被之/管弦則聲音亦可以畧見矣○雙峰饒氏曰一)
　　　(章言文王有聖徳而后妃亦有聖徳可為之配/二章推言未得大姒之時求之如此之切三章)
　　　(言始得后妃之時喜之如此其至自他詩觀之/言哀者易至於悲傷如澤陂之詩曰有美一人)
　　　(傷如之何寤寐無為涕泗滂沱是也言樂者易/至於淫泆如溱洧之詩曰洧之外詢訏且樂惟)
　　　(士與女伊其相謔贈之以勺藥是也惟此詩得/情性之正故玩其詞可為飬心之助也○須溪)
　　　(劉氏曰夫子自衛反魯考禮正樂其時師摯在/魯為夫子歌周南故曰師摯之始闗雎之亂洋)
　　　(洋乎盈耳哉又曰闗雎樂而不淫哀而不傷嘗/謂今世所存之詩特其詞與義耳詩之詞未嘗)
　　　(亡也其聲亡也○安成劉氏曰首章取興是樂/而不淫是后妃性情之一端也二章三章所言)
　　　(一哀一樂皆不過則是詩人性情之全體也葢/由后妃與詩人性情之正如此故發於詩歌播)
　　　(之音樂宜其聲氣之無不和矣然樂者所以節/夫詩之聲而有音律以飬人耳歌詠以飬人心)
　　　(舞蹈以飬血脈此樂之全體也古樂既亡則此/詩聲氣之和所以樂不淫哀不傷者固不得聞)
　　　(而其所以飬心者幸有詩詞之可玩則/亦尚存樂之一端而可為學詩之本也)○匡衡
　　　曰妃(音/配)匹之際(慶源輔氏曰妃/匹猶言匹耦也)生民之始(慶源/輔氏)
　　　(曰有夫婦而/后有父子也)萬福之原婚姻之禮正然後品物
　　　遂而天命全孔子論詩以闗雎為始言大上者
　　　民之父母后夫人之行不侔乎天地則無以奉
　　　神靈之統而理萬物之宜自上世以來三代興
　　　廢未冇不由此者也(前漢外戚傳曰自古受命/帝王非獨徳茂亦有外戚)
　　　(之助焉夏之興也以塗山而桀之放也用妺喜/殷之興也以冇㜪而紂之滅也嬖妲已周之興)
　　　(也以大任大姒而幽王之禽也淫褒姒故易基/乾坤詩首闗雎書美釐降夫婦之際人道之大)
　　　(倫也可不慎歟㜪音莘○朱子曰讀闗雎詩便/使人冇齊莊中正意思所以冠乎三百篇與記)
　　　(言毋不敬書言欽明文思皆同乂曰當時人被/文王大姒徳化之湥心膽肺腸一時換了自然)
　　　(不覺形於歌詠如此故當作樂之時引為篇首/以見一時之盛為萬世之法尤是感人妙處又)
　　　(曰讀詩只是將意想象去看不如他書字字要/捉縳教定詩意只是疊疊推上去因一事上有)
　　　(一事一事上又有一事如闗雎形容后妃之徳/如此又當知君子之徳如此又當知詩人形容)
　　　(得意味湥長如此又當知所以齊家所以治國/所以平天下人君則必當如文王后妃則必當)
　　　(如大姒其原如此又曰闗雎一詩文理湥奥如/乾坤卦一般只可熟讀詳味不可説至如葛覃)
　　　(卷耳其言迫切主於/一事便不如此了)
葛之覃兮施(以鼓/反)于中谷維葉萋萋黄烏于飛集于灌
木其鳴喈喈(叶居/奚反)
　賦也葛草名蔓生可為絺綌者覃延施移也中谷谷
　中也(孔氏曰中谷倒言者古/人語皆然詩文多類此)萋萋盛貌黄鳥鸝也(陸/氏)
　(曰黄鳥黄鸝留也或謂黄栗/留幽州謂之黄鸎一名倉庚)灌木叢木也喈喈和聲
　之逺聞也○賦者敷陳其事而直言之者也葢后妃
　既成絺綌而賦其事追叙初夏之時葛葉方盛而有
　黄鳥鳴於其上也後凡言賦者放此(豐城朱氏曰黄/鳥飛鳴乃夏初)
　(之時葛方盛而未可刈也雖后妃追叙其事然此/時已可見其動女工之思而冇念念不忘之意矣)
○葛之覃兮施于中谷維葉莫莫是刈(魚廢/反)是濩(胡郭/反)
為絺(恥知/反)為綌(去逆反叶/去畧反)服之無斁(音亦叶/弋灼反)
　賦也莫莫茂宻貌刈斬濩煑也精曰絺麤曰綌斁厭
　也○此言盛夏之時葛既成矣於是治以為布而服
　之無厭葢親執其勞而知其成之不易所以心誠愛
　之雖極垢弊而不忍厭棄也(永嘉陳氏曰知稼穡之/勤者飲食則念農功知)
　(絲麻之勤者衣服則思女功親執其勞所以心誠愛/而不忍棄也○華谷嚴氏曰婦人驕奢之情何冇紀)
　(極苟萌一厭心雖窮極靡麗耳目日新猶以為不足/也味服之無斁一語可見后妃之徳性○慶源輔氏)
　(曰凡人之於物易厭而不甚顧惜者以其得之之苟/而不知其用力之勞而成就之難也唯其身親為之)
　(故其愛之而不厭亦可/見后妃既勤且儉之意)
○言告師氏言告言歸薄汚我私薄澣(户管/反)我衣害(户/葛)
(反/)澣害否(方几/反)歸寧父母(莫後/反)
　賦也言辭也(安成劉氏曰如言采言念/薄言駕言之類皆語辭也)師女師也(毛/氏)
　(曰古者女師教以婦徳婦言婦容婦功○孔氏曰昏/禮注云婦人五十無子出而不復嫁能以婦道教人)
　(者為/姆)薄猶少也汚煩撋(軟平/聲)之以去(上/聲)其汚猶治亂
　而曰亂也(釋文曰煩撋猶捼/莏也捼莏音那梭)澣則濯之而已私燕服
　也衣禮服也(安成劉氏曰周禮王后禮服有六文王/未嘗稱王則大姒亦未必備此六服但)
　(汎言禮/服而已)害何也寧安也謂問安也○上章既成絺綌
　之服矣此章遂告其師氏使告于君子以將歸寧之
　意且曰盍治其私服之汚而澣其禮服之衣乎何者
　當澣而何者可以未澣乎我將服之以歸寧於父母
　矣(慶源輔氏曰薄汚薄澣者不為甚飾之辭害澣害/否者乂見其不苟之意於其薄汚薄澣者畧施其)
　(功而不為過甚之飾於其害澣害否者各隨其宜而/無雜施之苟則尤見其勤儉之徳也○豐城朱氏曰)
　(師氏𨗳我者也則必毎事而詢訪見其不敢專也父/母生我者也則必及時而問安見其不敢忘也君子)
　(宗主我者也則必因師/以致告見其不敢䙝也)
　　葛覃三章章六句
　　　此詩后妃所自作故無贊美之詞然於此可以
　　　見其已貴而能勤已富而能儉已長而敬不弛
　　　於師傅已嫁而孝不衰於父母是皆徳之厚而
　　　人所難也小序以為后妃之本庻㡬近之(南軒/張氏)
　　　(曰后妃之貴亦必立師傳以訓之法家拂士非/惟人主不可一日無后妃亦然也周自后稷以)
　　　(農為務歴世相傳其君子則重稼穡之事其室/家則重織紝之勤相與服習其艱難詠歌其勞)
　　　(苦此實王業之根本也夫治常生於敬畏而亂/常起於驕肆使為國者每念稼穡之勞而其后)
　　　(妃又不忘織紝之事則心之不存者寡矣此心/常存則驕矜放恣何自而生故誦服之無斁之)
　　　(章則知周之所以興誦休其蠶織之章則知周/之所以衰○慶源輔氏曰勤儉孝敬固婦人之)
　　　(懿徳又能不以勢之貴富時之久逺而冇所變/遷焉則尤見其徳厚有常而人所難及也○安)
　　　(成劉氏曰后妃之富貴而勤儉者二章可見也/長嫁而孝敬者三章可見也○豐城朱氏曰此)
　　　(詩三章首章是未為絺綌以前事二章是為絺/綌時事三章是既為絺綌以後事即為絺為綌)
　　　(而知其能勤即澣濯無斁而知其能儉因其言/告師氏而知其能敬因其歸寧父母而如其能)
　　　(孝闗雎之所謂淑指其徳之全體言也/此所謂勤儉孝敬又各就其一事言也)
采采卷(上/聲)耳不盈頃(音/傾)筐嗟我懐人寘彼周行(叶户/郎反)
　賦也采采非一采也卷耳枲(音/洗)耳葉如䑕耳叢生如
　盤(孔氏曰亦云胡枲或曰苓耳江東呼常枲葉青白/色似胡荽白花細莖蔓生可煑為茹四月中生子)
　(如婦人耳璫或為耳璫草○本草卷/耳即今蒼耳今人麴糵中多用之)頃欹也筐竹器
　懐思也人葢謂文王也寘舍(上/聲)也周行大道也(朱子/曰詩)
　(有二周行此及大東者皆道/路之道鹿鳴道義之道也)○后妃以君子不在而
　思念之故賦此詩託言方采卷耳未滿頃筐(鄭氏曰/器之易)
　(盈而不盈者/憂思湥也)而心適念其君子故不能復(扶又/反)采而
　寘之大道之旁也(問卷耳葛覃同是賦體乂似畧不/同葢葛覃直叙其所嘗經歴之事)
　(卷耳則是託言也朱子曰雖不自經歴而自言我之/所懐者如此則亦是賦體也○豐城朱氏曰卷耳易)
　(采也頃筐易盈也然采之又采而不盈頃筐何也葢/託言其心在乎君子而不在乎物也於是舍之而寘)
　(彼大路之旁焉其心之專一而不暇乎他可知也此/詩是后妃之於君子思之切憂之湥望之至然冇懇)
　(切至到之意而無悲愁愴惨之懐盖所以憂思者情/也雖憂而不至於傷雖思而不至於悲者后妃之所)
　(以得性情/之正也)
○陟彼崔(徂回/反)嵬(五冋/反)我馬虺(呼回/反)隤(音/頽)我姑酌彼金
罍維以不永懐(叶胡/偎反)
　賦也陟升也崔嵬土山之戴石者虺隤馬罷(音/皮)不能
　升高之病姑且也罍酒器刻為雲雷之象以黄金飾
　之(孔氏曰名罍取於雲雷/故也言刻畫則用木矣)永長也○此又託言欲登
　此崔嵬之山以望所懐之人而往從之則馬罷病而
　不能進於是且酌金罍之酒而欲其不至於長以為
　念也(慶源輔氏曰姑且也維以欲其也/曰且曰欲其亦可見其託言之意)
○陟彼高岡我馬𤣥黄我姑酌彼兕(徐履/反)觥(古横反叶/古黄反)
維以不永傷
　賦也山春曰岡𤣥黄𤣥馬而黄病極而變色也兕野
　牛一角青色重千斤觥爵也以兕角為爵也
○陟彼砠(七餘/反)矣我馬瘏(音/塗)矣我僕痡(音/敷)矣云何吁矣
　賦也石山戴土曰砠(安成劉氏曰爾雅石山戴土謂/崔嵬土山戴石謂砠今集傳從)
　(毛氏而不從爾雅者/豈以其書後出也歟)瘏馬病不能進也痡人病不能
　行也吁憂嘆也爾雅注引此作盱張目逺望也詳見
　何人斯篇(慶源輔氏曰馬病不能進猶可資于人也/僕病不能行則斷不能往矣此亦甚之之)
　(辭至于云何吁矣則憂之極惟/有愁嘆而已非酒可得而觧也)
　　卷耳四章章四句
　　　此亦后妃所自作可以見其貞静專一之至矣
　　　豈當文王朝㑹征伐之時羑(音/酉)里拘幽之日而
　　　作歟然不可考矣(慶源輔氏曰先生又嘗曰此/詩後三章只是承首章之意)
　　　(欲登高逺望而往從之則僕馬皆病而不得往/故欲酌酒以自觧其憂傷耳大意與草蟲詩相)
　　　(似○安成劉氏曰后妃託言方采卷耳而適思/君子則遂不能復采欲望君子而僕馬不前則)
　　　(且飲酒解憂可見其心之貞静而不動于邪情/之專一而不失其常矣至其自言不永懐傷者)
　　　(又合所謂哀而不傷之意乃其情性之正發見/於一端者參之闗雎首章樂而不淫則又可備)
　　　(見其情性全體也又按羑里先儒以其地在相/州鄴都因羑水得名昔紂信崇侯虎之譖囚文)
　　　(王於此文王/因作拘幽操)
南有樛(居虯/反)木葛藟(力軌/反)纍(力追/反)之樂(音/洛)只(之氏/反)君子
福履綏之
　興也南南山也木下曲曰樛藟葛類(孔氏曰一名巨/瓜亦延蔓生○)
　(本草注曰蔓延木上葉如葡萄而小五月開花七月/結實靑黒微赤即詩云藟也此藤大者盤薄又名千)
　(嵗/虆)纍猶繫也只語助辭君子自衆妾而指后妃猶言
　小君内子也(朱子曰夫人稱小君大夫妻稱内子妾/謂嫡曰女君則后妃有君子之徳固可)
　(以君子曰之○問君子作后妃亦無害否曰以父義/推之不得不作后妃若作文王恐大隔越了某註詩)
　(傳葢皆推尋其脈理以平易求之不敢用/一毫私意大抵古人道言語自是不泥著)履禄綏安
　也○后妃能逮下而無嫉妬之心故衆妾樂其徳而
　稱願之曰南有樛木則葛藟纍之矣樂只君子則福
　履綏之矣(慶源輔氏曰此詩雖是興體然亦兼比意/與闗雎同故鄭氏以為木枝以下垂之故)
　(葛藟得纍而蔓之喻后妃能以惠下/逮衆妾故衆妾得上附而事之也)
○南有樛木葛藟荒之樂只君子福履將之
　興也荒奄(衣撿/反)也(東萊吕氏/曰芘覆也)將猶扶助也
○南有樛木葛藟縈(烏營/反)之樂只君子福履成之
　興也縈旋成就也
　　樛木三章章四句(慶源輔氏曰曰藟曰荒曰縈曰/綏曰將曰成亦皆有淺湥纍繫)
　　　(也荒則奄之也縈旋則奄之周也綏安也將則/扶助之也成則有終久之意其羙夫人也無夸)
　　　(辭其禱夫人也無侈説此又可見衆妾性情之/正也○東萊吕氏曰漢之二趙隋之獨孤唐之)
　　　(武后禍至亡國樛木后妃詩/人安得不湥嘉而屢嘆之乎)
螽(音/終)斯羽詵詵(所巾/反)兮宜爾子孫振振(音/真)兮
　比也螽斯蝗屬(問螽即是春秋所書之螽竊疑斯字/只是語辭朱子曰詩中固有以斯為)
　(語辭者如鹿斯之奔湛湛露斯之類是也詩七月篇/乃云斯螽動股則恐螽斯是名也○孔氏曰七月斯)
　(螽文雖顛倒其實一也○釋文曰/郭璞云江東呼為蚱蜢音窄猛)長而靑長角長股
　能以股相切作聲一生九十九子(永嘉陳氏曰言羽/者螽斯羽蟲也無)
　(羊之詩羊言角牛/言耳狀物多如此)詵詵和集貌爾指螽斯也振振盛
　貌○比者以彼物比此物也后妃不妒忌而子孫衆
　多故衆妾以螽斯之羣處(上/聲)和集而子孫衆多比之
　言其有是徳而宜有是福也後凡言比者放此(朱子/曰比)
　(便是説實事如螽斯羽之句便是説那人了下便接/宜爾子孫依舊是就螽斯上説便不用説實事此所)
　(以謂之比又曰借螽斯以比后妃之子孫衆多子孫/振振却自是説螽斯之子孫不是説后妃之子孫也)
　(葢比詩多不説破這意然亦有説破者此前數篇賦/比興皆已備矣自此推之令篇篇各有著落乃好)
○螽斯羽薨薨兮宜爾子孫繩繩兮
　比也薨薨羣飛聲繩繩不絶貌
○螽斯羽揖揖(側立/反)兮宜爾子孫蟄蟄(直立/反)兮
　比也揖揖㑹聚也蟄蟄亦多意(蓝田吕氏曰螽斯將/化其羽詵詵然比次)
　(而起已化則齊飛薨薨然有聲既飛復斂羽/揖揖然而聚歴言衆多之狀其變如此也)
　　螽斯三章章四句(朱子曰不妒忌是后妃之一節/闗雎所論却是全體○永嘉陳)
　　　(氏曰婦人之徳莫大於不妒忌葢功容可勉而/根於情者難自克也○南軒張氏曰后妃多子)
　　　(孫推本其然則由不妒忌而已故繼樛木之後/○考索曰螽斯蝗蟲之類耳而乃取之以喻后)
　　　(妃疑若不論是不然詩人亦取其合於徳如何/耳如雎鳩亦取其徳之合也○安成劉氏曰管)
　　　(蔡世家云武王同母兄弟十人長伯邑考次武/王發次管叔鮮次周公旦次蔡叔度次曹叔振)
　　　(鐸次成叔武次霍叔處次康叔封次冉季載此/其多子之驗誠后妃之徳所致也○豐城朱氏)
　　　(曰樛木后妃不妒忌而衆妾有祝願之誠螽斯/后妃不妒忌而衆妾美其子孫有衆多之盛葢)
　　　(正家之道姑於閨門尊卑貴賤之分雖不可以/不嚴然必上無嫉妒之心則下無怨恨之意和)
　　　(氣充溢瑞慶流衍福履之綏子/孫之衆自冇不期然而然者矣)
桃之夭夭(於驕/反)灼灼其華(芳無呼/瓜二反)之子于歸宜其室家
(古胡古/牙二反)
　興也桃木名華紅實可食夭夭少(去/聲)好之貌灼灼華
　之盛也(華谷嚴氏曰/灼灼鮮明貌)木少則華盛(華谷嚴氏曰夭夭/以桃言指桃木也)
　(灼灼以華言/指桃華也)之子是子也此指嫁者而言也(孔氏曰/之子桃)
　(夭謂嫁者之子漢廣則貞潔之子東山/言其妻白華斥幽王各隨其事而名之)婦人謂嫁曰
　歸(公羊傳注曰婦人生以父母為/家嫁以夫為家故謂嫁曰歸)周禮仲春令(去/聲)㑹
　男女(媒氏注曰隂陽交以/成昏禮順天時也)然則桃之有華正昏姻之
　時也宜者和順之意室謂夫婦所居家謂一門之内
　○文王之化自家而國男女以正婚姻以時故詩人
　因所見以起興而歎其女子之賢知其必有以宜其
　室家也(慶源輔氏曰婦人之賢莫大於宜家使一家/之人相與和順而無一毫乖戾之心始可謂)
　(之宜/矣)
○桃之夭夭有蕡(浮雲/反)其實之子于歸宜其家室
　興也蕡實之盛也家室猶室家也
　桃之夭夭其葉蓁蓁(側巾/反)之子于歸宜其家人
　興也蓁蓁葉之盛也家人一家之人也(朱子曰室家/家室家人變)
　(文以叶韻耳○東萊吕氏曰灼灼其華因時物以發/興也既詠其華又詠其實又詠其葉非冇他義盖反)
　(覆歌詠/之耳)
　　桃夭三章章四句(止齋陳氏曰既曰宜其室家又/曰宜其家人則可見男女以正)
　　　(之義也如父母國人皆賤之則非所謂宜矣血/氣之使尤甚於少年故少艾之女不閑於婦道)
　　　(輕鋭之士不堅於臣節○豐城朱氏曰宜者和/順之意和則不乖順則無逆此非勉強所能也)
　　　(必孝不衰於舅姑敬不違於夫子慈不遺於卑/幼義不咈於夫之兄弟而後可以謂之宜也然)
　　　(由后妃敎化行而倡於上之子則傚而應於下/故于歸之際見者知其必有以宜室宜家焉此)
　　　(亦可以觀感/應之機矣)
肅肅兔罝(子斜反又子/余反與夫叶)椓之丁丁(陟耕/反)赳赳武夫公侯
干城
　興也肅肅整飭貌罝罟也丁丁椓杙(音/弋)聲也(孔氏曰/杙謂橛)
　(也此丁丁連椓之故知椓杙聲○華谷嚴氏曰椓伐/杙橛之聲○東陽許氏曰繫橛於地中張罝其上也)
　赳赳武貌干盾(唇上/聲)也干城皆所以扞外而衛内者
　○化行俗美賢才衆多雖罝兔之野人而其才之可
　用猶如此故詩人因其所事以起興而美之而文王
　徳化之盛因可見矣(朱子曰聞橛杙之聲而視其人/甚勇可為干城者也田野之人)
　(皆有可用之才足以見賢才衆多矣此詩極其尊稱/不過曰公侯而已亦文王未嘗稱王之一騐也凡雅)
　(頌稱王者皆追王後所作耳○問免罝詩作賦㸔得/否曰亦可但其辭上下相應恐當為興然亦是興之)
　(賦也○安成劉氏曰/此賦其事以起興也)
○肅肅兔罝施于中逵赳赳武夫公侯好仇(叶渠/之反)
　興也逵九達之道(孔氏曰釋宫云九達謂之逵○郛/璞曰四道交出復有旁通者○安)
　(成劉氏曰中逵謂/九達之道中也)仇與逑同匡衡引闗雎亦作仇字
　公侯善匹猶曰聖人之耦則非特干城而已歎美之
　無已也下章放此
○肅肅兔罝施于中林赳赳武夫公侯腹心
　興也中林林中腹心同心同徳之謂則又非特好仇
　而已也(東萊吕氏曰曰千城曰好仇曰腹/心其詞浸重亦嘆美無已之意也)
　　兔罝三章章四句(慶源輔氏曰文王之時固多賢/者此特言武夫者見其無所不)
　　　(備也且文王於武事尚矣觀此及棫樸所謂六/師及之者亦可見當時俗尚之萬一夫三分天)
　　　(下有其二雖是徳化之盛而天下歸之然遏宻/侵阮伐崇戡黎之後其於武事大畧可觀矣○)
　　　(豐城朱氏曰兔罝肅肅言其敬赳赳言其勇曰/干城以其才之著於外者言也曰好仇曰腹心)
　　　(則以其徳之藴於中者言也以武夫之賤而才/可以為干城徳可以為好仇為腹心是何人才)
　　　(之盛哉葢幸而遇聖人之世又幸而生聖人之/國則其涵濡聖人之化固宜其成就之若此也)
　　　(棫樸之詠文王曰豈弟君子遐不作人旱麓之/詠文王曰周王夀考遐不作人是人才之作興)
　　　(固本之文王之徳尤本之文王之夀也有文王/之徳故其造就之也速有文王之夀故其涵飬)
　　　(之也湥雖以罝兔之野人而其才徳/之美若此則其在官使者從可知矣)
采采芣(音/浮)苢(音/以)薄言采(叶此/禮反)之采采芣苢薄言有(叶羽/已反)
之
　賦也芣苢車前也大葉長穗好生道旁(釋文曰韓詩/云宜曰軍前)
　(瞿曰芣苢○草木/疏曰又名當道)采始求之也有既得之也○化行
　俗美家室和平婦人無事相與采此芣苢而賦其事
　以相樂也采之未詳何用或曰其子治産難(毛氏曰/宜懐任)
　(焉○本草曰強隂益精令人有子○慶源輔氏曰陸/璣以為治難産而先生獨取之者葢以今醫治難産)
　(者用其子故也毛氏以為宜懐任者亦只/是陸璣之意非謂其能治人之無子也)
○采采芣苢薄言掇(都奪/反)之采采芣苢薄言捋(力活/反)之
　賦也掇拾也捋取其子也
○采采芣苢薄言袺(音/結)之采采芣苢薄言襭(户結/反)之
　賦也袺以衣貯之而執其衽也襭以衣貯之而扱(音/揷)
　其衽於帶間也(安成劉氏曰衽者衣之襟也帶者腰/之帶也自采之至襭之有無多寡之)
　(序如/此)
　　芣苢三章章四句(慶源輔氏曰薄猶少畧也雖薄/言采之而采之之多以至於袺)
　　　(與襭焉其形於歌詠意簡而辭複如此則又可/見其和平之意矣曰采曰有則始求而既得之)
　　　(辭曰掇曰捋則正采而拾取其子之辭曰袺曰/襭則既采而擕以歸之辭○孔氏曰首章采之)
　　　(據初往至則掇之捋之既又袺之襭之六/者本各見其一因相首尾以承其次耳)
南有喬木不可休息(吳氏曰韓/詩作思)漢有游女不可求思漢
之廣(叶古/曠反)矣不可泳(叶于/誑反)思江之永(叶弋/亮反)矣不可方(叶/甫)
(妄/反)思
　興而比也上竦無枝曰喬(爾雅曰小枝上繚曰喬/注細枝皆翹繚向上)思
　語辭也(孔氏曰毛傳先言思辭然後始言漢上游女/疑息字作思詩之大體韻在辭上疑休求為)
　(韻二字俱作思○安成劉氏曰集傳既載吳氏之説/而於此復先釋思字其下方釋漢水不從經文之次)
　(正用毛傳/之意也)篇内同漢水出興元府嶓冢山至漢陽軍
　大别山入江江漢之俗其女好遊漢魏以後猶然如
　大堤之曲可見也(安成劉氏曰李太白詩注曰大堤/漢水之堤大堤曲宋隋王誕為襄)
　(州時作樂府遺聲都邑三十四曲有大堤曲古詞云/朝發襄陽城暮至大堤宿大堤諸女兒花艶驚郎目)
　泳潛行也江水出永康軍岷山(永康軍即今成都/府灌縣𨽻四川)東
　流與漢水合東北入海永長也(東陽許氏曰漢言廣/謂横渡也江曰永謂)
　(沿沂/也)方桴(音/孚)也(釋文曰桴泭同竝同音木曰篺竹/曰筏小筏曰泭篺音牌筏音伐)○
　文王之化自近而逺先及於江漢之間而有以變其
　淫亂之俗(問文王時紂在河北故化只行于江漢朱/子曰然北方亦有獫狁○新安胡氏曰此)
　(文王修身齊家之道美化/之行見諸南國者如此)故其出游之女人望見之
　而知其端莊静一非復(去/聲)前日之可求矣因以喬木
　起興江漢為比而反復(入/聲)詠歎之也(慶源輔氏曰女/者未嫁之稱未)
　(嫁而出游亦非禮也故先生引大堤之曲以見江漢/之俗其女好游甚當詩人必以游女為言者出游之)
　(女猶如此况于閨閫之内乎自豐鎬而南即今興元/府京西河北等路皆江漢之所經由也此章是其始)
　(見之時知其容貌之端莊性情之静一非復如前日/之可求也○孔氏曰木所以芘䕃本有可休之道今)
　(以上竦之故不可休止以興女有可求之時今以貞/潔之故不可求游女尚不可求則在室無敢犯禮可)
　(知又言水本有泳方之道今漢之廣江之長則不可/濟也○華谷嚴氏曰喬竦之本不可休興高潔之女)
　(不可求漢廣不可泳江永不可方以比見其貞潔之/意使人暴慢之意不作○朱子曰主意只説漢冇游)
　(女不可求思兩句餘六句是反覆比興説如弈弈寢/廟至遇犬獲之上下六句亦只興出他人有心予忖)
　(度之兩句○安成劉氏曰上四句以喬木不可休對/游女不可求而言故屬興下四句但言漢廣不可泳)
　(江永不可方以比貞女不復可求之意而不説其所/比之事故屬比此其興比體製之殊備見於一章之)
　(内後凡言興與比者其/文意亦皆倣此章云)
○翹翹(祈遙/反)錯薪言刈其楚之子于歸言秣其馬(叶滿/補反)
漢之廣矣不可泳思江之永矣不可方思
　興而比也翹翹秀起之貌錯雜也楚木名荆屬之子
　指游女也秣飼(音/嗣)也○以錯薪起興而欲秣其馬則
　悦之至以江漢為比而歎其終不可求則敬之湥(廬/陵)
　(歐陽氏曰既願秣其馬此悦慕之辭猶古人言雖為/執鞭猶忻慕焉者也又陳其情雖可悦而不可求則)
　(見文王之化被人湥也○慶源輔氏曰悦之至敬之/湥則可見其性情之正也悦之不敬則便放佚矣)
○翹翹錯薪言刈其蔞(音/閭)之子于歸言秣其駒漢之廣
矣不可泳思江之永矣不可方思
　興而比也蔞蔞蒿也葉似艾靑白色長數寸生水澤
　中(陸氏曰蔞蒿正月根芽生旁莖正/白食之香而脆美葉可蒸為茹)駒馬之小者
　　漢廣三章章八句(朱子曰漢廣汝墳諸詩皆是説/婦人豈是文王之化只化及婦)
　　　(人不化及男子只看他意恁地拘不得又曰漢/廣游女求而不可得行露之男不能侵淩貞女)
　　　(豈當時婦人蒙化而男子則非亦是偶然有此/様詩説得一邊耳○慶源輔氏曰三章之末皆)
　　　(終之以不可求之意所謂言之詳辭之複所以/見其敬慕有不能自已之意也○建安何氏曰)
　　　(劉氏云文王教化其民桃夭歌其男女以正漢/廣歌其美化行乎江漢之域汝墳歌其婦人能)
　　　(勉其君子以正苟非防微之道習以性成風以/成俗其能然乎○豐城朱氏曰漢之廣者不可)
　　　(泳江之永者不可方以比女徳之端莊静一者/不可求也言今日之不可求則知前日之可求)
　　　(矣前日之可求衰世之俗也今日之不可求聖/人之化也夫觀聖人之化不於其他而必於江)
　　　(漢之游女何也曰天下之治正家為先録一漢/廣以見天下之家正也天下之家正而天下治)
　　　(矣非被聖人之/化而能若是哉)
遵彼汝墳伐其條枚(叶莫/悲反)未見君子惄(乃歴/反)如調(張留/反)
飢
　賦也遵循也汝水出汝州天息逕蔡潁州入淮(汝/州)
　(今南陽府汝州蔡州今汝寧府竝/𨽻河南潁州今鳯陽府潁州直𨽻)墳大防也(孔氏曰/墳謂崖)
　(岸狀如墳墓/名大防也)枝曰條榦曰枚(程子曰君子從役於外/婦人為樵薪之事○華)
　(谷嚴氏曰親伐/薪則庻人之妻)惄飢意也調一作輖重(去/聲)也(廬陵羅/氏曰惄)
　(木訓思但飢之思食意又惄然故傳言飢意而/非飢狀釋文曰調又作輖廣韻注曰輖重載也)○汝
　旁之國亦先被文王之化者故婦人喜其君子行役
　而歸因記其未歸之時思望之情如此而追賦之也
○遵彼汝墳伐其條肄(以自/反)既見君子不我遐棄
　賦也斬而復生曰肄遐逺也○伐其枚而又伐其肄
　則踰年矣至是乃見其君子之歸而喜其不逺棄我
　也
○魴(符方/反)魚赬(敕貞/反)尾王室如燬(音毁/下同)雖則如燬父母
孔邇
　比也魴魚名身廣而薄少力細鱗(陸氏曰魴一名魾/江東呼為鯿音邉)
　(○山隂陸氏曰魴青鯿細鱗縮頭誾腹其廣/方其厚褊故曰魴亦曰鯿魴方也鯿褊也)頳赤也
　魚勞則尾赤魴尾本白而今赤則勞甚矣(藍田吕氏/曰鯉尾赤)
　(魴尾白今亦/赤則勞甚矣)王室指紂所都也燬焚也父母指文王
　也孔甚邇近也○是時文王三分天下有其二而率
　商之叛國以事紂故汝墳之人猶以文王之命供紂
　之役(朱子曰傳云文王率商叛國以事紂葢天下歸/文王者六州唯靑兖冀屬紂耳○南軒張氏曰)
　(玩此詩則民心雖怨乎紂而尚以周之故未至於泮/散也是文王以盛徳為商之方伯與商室係民心而)
　(維宗社者也其/徳可不為至乎)其家人見其勤苦而勞(去聲下/如字)之曰
　汝之勞既如此而王室之政方酷烈而未已雖其酷
　烈而未已然文王之徳如父母然望之甚近亦可以
　忘其勞矣此序所謂婦人能閔其君子猶勉之以正
　者盖曰雖其别離之久思念之湥而其所以相告語
　者猶有尊君親上之意而無情愛狎昵之私則其徳
　澤之湥風化之美皆可見矣(安成劉氏曰婦人之伐/枚伐肄則别其夫之久)
　(矣惄如調飢則念其夫之湥矣然其久别于行役之/勞宜有怨上之意相見於湥思之餘宜有情昵之思)
　(今乃有親上之語以相慰則可見文王徳澤之湥/而其無情昵之私言則又可見文王風化之美也)一
　説父母甚近不可以懈於王事而貽其憂亦通(列女/傳曰)
　(妻恐其懈於王事言國家多難惟勉強之無遺父母/憂葢生於亂世迫於暴虐故也○須溪劉氏曰父母)
　(行役者之/父母也)
　　汝墳三章章四句(臨川王氏曰前二章篤於夫婦/之仁後一章篤於君臣之義)
　　　(止齊陳氏曰汝墳是已被先王之化者江漢是/聞文王之化而未被其澤者却有意思○慶源)
　　　(輔氏曰未見君子惄如調飢思望之情也既見/君子不我遐棄喜幸之意也雖則如燬父母孔)
　　　(邇慰勉之辭也未見而思既見而喜發乎情也/終勉之以正止乎禮義也此可見其情性之正)
　　　(矣且以紂之無道天下離心而汝墳之民尚以/文王之命服紂之役則文王之徳孚於人心者)
　　　(可見矣不惟此也至於婦人亦知以文王為父/母而勉其君子以尊君親上之意則文王之化)
　　　(為不可及矣○豐城朱氏曰周南十一篇而南/國之詩僅居其二何也曰漢廣汝墳之間是非)
　　　(一國也而其被聖人之化則一而已矣不録則/無以見其風俗之羙盡録則又有不勝其可録)
　　　(者焉故録一漢廣以見其徳之端莊其性之静/一者非特一女而已也録一汝墳以見其意之)
　　　(忠厚其志之專慤者义非特一行役之婦人而/已也是時王化自北而南故觀於桃夭而見化)
　　　(之行於國中者如此觀於漢廣汝墳而見化/之行於南國者又如此詩亦何以多為哉)
麟之趾振振(音/真)公子(叶奬/里反)于(音吁/下同)嗟麟兮
　興也麟麕(俱倫/反)身牛尾馬蹄毛蟲之長(上/聲)也(陸氏曰/麟色黄)
　(圓蹄王者/至仁乃出)趾足也麟之足不踐生草不履生蟲振振
　仁厚貌于嗟歎辭○文王后妃徳修于身而子孫宗
　族皆化于善故詩人以麟之趾興公之子言麟性仁
　厚故其趾亦仁厚文王后妃仁厚故其子亦仁厚然
　言之不足故又嗟歎之言是乃麟也何必麕身牛尾
　而馬蹄然後為王者之瑞哉(問傳以麟興文王后妃/以趾興其子然則下文)
　(于嗟麟兮為指誰耶朱子曰正指公子而言耳○慶/源輔氏曰振振毛傳以為信厚然詩内初無信意故)
　(先生以為仁厚麟趾不踐生草不履生蟲有仁厚意/也文王身修家齊后妃又有賢徳而子孫宗族皆化)
　(而為善則文王雖不王而不害其為有王者之道/也有王者之道則有王者之瑞故以麟之趾為興)
○麟之定(都佞/反)振振公姓于嗟麟兮
　興也定額也麟之額未聞或曰有額而不以抵也公
　姓公孫也姓之為言生也
○麟之角(叶盧/谷反)振振公族于嗟麟兮
　興也麟一角角端有肉(漢終軍傳曰麟角戴肉設/武備而不為害所以為仁)公
　族公同高祖祖廟未毁有服之親(鄭氏曰祖廟高祖/為君者之廟有緦)
　(麻之親○安成劉氏曰公冋高祖與文王同高祖也/葢亞圉之𤣥孫文王之三從兄弟至武王時然後亞)
　(圉服/盡也)
　　麟之趾三章章三句
　　　序以為闗雎之應得之(華谷嚴氏曰應效應也/公子生長富貴宜其驕)
　　　(淫輕佻也今乃仁厚豈非闗雎風化之效歟公/子猶仁厚則他人可知○南軒張氏曰麟出於)
　　　(上古之時葢極治之日也以紂之在上而周之/公子振振仁厚不減於極治之日故詩人歌之)
　　　(以為是乃麟也周公取之以為闗雎之應○董/氏曰麒麟在郊藪禮運以為四靈孔叢子曰唐)
　　　(虞之時麒麟遊於田葢古人言治之極必假此/為應○朱子曰興是以一筒物事貼一箇物事)
　　　(説如麟之趾下文便説振振公子一箇對一箇/説葢公本是一箇好厎人子也好孫也好譬如)
　　　(麟也好定也好角也好○慶源輔氏曰一章言/公子二章言公姓三章言公族自近而遠自狹)
　　　(而廣也○疊山謝氏曰麟之趾之定之角美其/仁頌詠其一身之間皆仁也一章白趾二章曰)
　　　(定三章曰角自下而至於上也○廬陵彭氏曰/黄氏云麟之趾不踶定不抵角不觸猶公子宜)
　　　(貴不期驕富不期侈也而乃至於仁厚又曰或/云闗雎之應雖無麟而若麟之時春秋之作雖)
　　　(有麟而非/麟之時)
　　　周南之國十一篇三十四章百五十九句
　　　　按此篇首五詩皆言后妃之徳闗雎舉其全
　　　　體而言也葛覃卷耳言其志行(去/聲)之在己樛
　　　　木螽斯美其徳惠之及人皆指其一事而言
　　　　也(朱子曰闗雎如易之乾坤意思恁地無方/際只反覆形容后妃之徳而不指説道甚)
　　　　(麽是徳只恁渾淪説如下/靣諸篇却多就一事説)其詞雖主於后妃
　　　　然其實則皆所以著明文王身修家齊之效
　　　　也至於桃夭兔罝芣苢則家齊而國治之效
　　　　漢廣汝墳則以南國之詩附焉而見天下已
　　　　有可平之漸矣若麟之趾則又王者之瑞有
　　　　非人力所致而自至者故復以是終焉而序
　　　　者以為闗雎之應也夫其所以至此后妃之
　　　　徳固不為無所助矣然妻道無成則亦豈得
　　　　而專之哉今言詩者或乃專美后妃而不本
　　　　於文王其亦誤矣(慶源輔氏曰張子謂今之/言詩者字為之訓句為之)
　　　　(釋未有全得一篇之意者而先生為詩非止/全得一篇之意者至於此論則又全得周公)
　　　　(集此二南之㫖句句有事實意味可玩無一/毫穿鑿牽合之私熟讀之自見與大學中庸)
　　　　(二觧同功是豈拘於序説者所能及哉○安/成劉氏曰已上十一篇詩原其所以作皆本)
　　　　(於文王之身葢闗雎至螽斯五篇則刑于寡/妻之效也桃夭以下六篇所謂至于兄弟御)
　　　　(于家邦者也后妃之徳固在其中矣然而妻/者隂道也隂道無成有終則后妃豈得專成)
　　　　(功之名哉此所以一國之事/係一人之本而謂之風也)
　　召南一之二
　　　召地名召公奭之采(音/菜)邑也(釋文云召康公也/而燕世家云與周)
　　　(同姓又皇甫謐云文王庶子勝殷後封於北燕/留周佐政食邑於召輔成王康王卒諡曰康長)
　　　(子繼燕支子繼召左傳富辰言/文之昭十六國無燕未詳孰是)舊説扶風雍(去/聲)
　　　縣南有召亭即其地今雍縣析為岐山天興二
　　　縣未知召亭的在何縣餘已見周南篇(史記正/義召亭)
　　　(在岐山/縣西南)
維鵲有巢維鳩居(叶婦/御反)之之子于歸百兩(如字又/音亮)御(五/嫁)
(反叶魚/據反)之
　興也鵲鳩皆鳥名鵲善為巢其巢最為完固(鄭氏曰/冬至架)
　(之春/乃成)鳩性拙不能為巢或有居鵲之成巢者(廬陵歐/陽氏曰)
　(鳩拙鳥也不能作巢多在屋九間或於樹上架構樹/枝初不成巢便以生子往往墜雛鵲作巢甚堅既生)
　(雛飛去容有鳩/來處彼之巢)之子指夫人也兩一車也一車兩輪
　故謂之兩御迎也諸侯之子嫁于諸侯送御皆百兩
　也○南國諸侯被文王之化能正心脩身以齊其家
　其女子亦被后妃之化而有專静純一之徳故嫁於
　諸侯而其家人美之曰維鵲有巢則鳩來居之是以
　之子于歸而百兩迎之也此詩之意猶周南之有闗
　雎也(龜山楊氏曰鵲巢言夫人之徳猶闗雎之言后/妃也葢自天子至於諸侯大夫刑于家邦無二)
　(道也○問闗雎言窈窕淑女則是明言后妃之徳鵲/巢三章皆不言夫人之徳如何朱子曰鳩之性静專)
　(無比可借以見夫人之徳也○南軒張氏曰惟其能/專静而端然享之是乃夫人之徳有所作為則非婦)
　(道矣○慶源輔氏曰專静純一婦人之庸徳也后妃/惟有幽閑貞静之徳故既得之也則琴瑟鐘鼓以樂)
　(之夫人唯有專静純一之徳故其來歸也則百兩之/車以迎之此詩之意如周南之有闗雎者説得最好)
　(便見周公當時集此二南詩意葢欲人知/夫治國平天下之道自修身齊家始也)
○維鵲有巢維鳩方之之子于歸百兩將之
　興也方有之也將送也
○維鵲有巢維鳩盈之之子于歸百兩成之
　興也盈滿也謂衆媵(音/孕)姪(音迭又/音秩)娣之多(釋文曰國/君夫人有)
　(左右媵兄弟女曰姪娣女弟也○公羊傳諸侯娶/一國則二國往媵之以姪娣從諸侯一聘九女)成
　成其禮也
　　鵲巢三章章四句
于以采蘩于沼子沚于以用之公侯之事(叶土/止反)
　賦也于於也蘩白蒿也(本草曰蓬蒿也似青蒿而葉/麤上有白毛從初生至枯白)
　(於衆蒿頗似細艾三月採爾雅所謂/皤蒿也秋香美可生食又可蒸為葅)沼池也沚渚也
　(孔氏曰蒿非水菜謂於沼沚之旁采之/爾雅小洲曰渚小渚曰沚沼池之曲者)○事祭事也
　(長樂劉氏曰尊祭事故直謂/之事春秋有事于太廟是也)○南國被文王之化諸
　侯夫人能盡誠敬以奉祭祀而其家人敘其事而美
　之也(問采蘋蘩采枲耳后妃夫人恐未必/親為之朱子曰詩人且是如此説)或曰蘩所
　以生蠶葢古者后夫人有親蠶之禮此詩亦猶周南
　之有葛覃也(問采蘩只作祭祀説自是曉然若作蠶/事雖與葛覃冋類而恐實非也葛覃是)
　(女功采蘩是婦職以為同類亦無不可何必以為蠶/事而後同耶朱子曰此説亦姑存之而已又問何故)
　(存兩説曰如今不見得果是如何且與兩存從來説/蘩所以生蠶可以供蠶事何必抵死説道只為奉祭)
　(祀不為/蠶事)
○于以采蘩于澗之中于以用之公侯之宫
　賦也山夾水曰澗宫廟也或曰即記所謂公桑蠶室
　也(禮記祭義曰天子諸侯必有公桑蠶室築宫仞有/三尺十三宫夫人世婦之吉者使入蠶于蠶室桑)
　(于公/桑)
　被(皮寄/反)之僮僮(音/同)夙夜在公被之祁祁薄言還歸
　賦也被首飾也編(偏上聲/又如字)髪為之(孔氏曰少牢云主/婦被裼此周禮所)
　(謂次也次第髪長短為之所謂髲髢也又曰剔刑人/賤者髪以被婦人之紒音訃為飾因名髲鬄被裼髲)
　(鬄竝音被弟○華谷嚴氏曰王后六服縁衣為進朝/於王之服首則服次諸侯夫人於其國衣服與王后)
　(同夫人祭祀不應服次曹/氏謂此在商時與周禮異)僮僮竦敬也(長樂劉氏曰/歩雖移而被)
　(不動/之貌)夙早也公公所也(朱子曰謂宗廟之中非私室/也○疊山謝氏曰齊廬之類)
　祁祁舒遟貌去事有儀也祭義曰及祭之後陶陶(音/遥)
　遂遂如將復(音/阜)入然(鄭氏曰祭畢思念既湥如覩親/將復入也陶陶遂遂相隨行之)
　(貌/)不欲遽去愛敬之無已也或曰公即所謂公桑也
　(慶源輔氏曰此章又極言以形容其誠敬之有終始/也熟玩之如畫出箇賢婦人來其意態精神皆可見)
　(采蘩以供祭是未祭以前事也被之僮僮夙夜在公/是正當祭時事也被之祁祁薄言還歸是既祭畢時)
　(事也夫鋭始而怠終者常人之情也事有/始終敬無間斷此夫人之所以為賢也)
　　采蘩三章章四句(止齊陳氏曰采蘩其家人之六/二乎无攸遂在中饋言婦人無)
　　　(遂事惟飲食薦享而已采蘩于沼澗而用之于/祭祀其未事則夙夜以致吾力其既事則舒遟)
　　　(以言歸而已○廬陵彭氏曰吕氏云/一章二章言其事也三章言其容也)
喓喓(於遙/反)草蟲趯趯(託歴/反)阜螽未見君子憂心忡忡(敕/中)
(反/)亦既見止亦既覯止我心則降(户江反叶/乎攻反)
　賦也喓喓聲也草蟲蝗屬竒音靑色趯趯躍貌阜螽
　蠜(音/樊)也(孔氏曰釋蟲云草蟲負蠜也郭璞云常羊也/又陸璣云大小長短如蝗也○華谷嚴氏曰)
　(負螽也蠜也即螽斯也○山隂陸氏曰草蟲鳴/阜螽躍而從之故負螽曰蠜草蟲謂之負蠜)忡忡
　猶衝衝也(疊山謝氏曰/心不寧也)止語辭覯遇降下也(疊山謝/氏曰猶)
　(今人云放/下心也)○南國被文王之化諸侯大夫行役在外
　其妻獨居感時物之變而思其君子如此(三山李氏/曰出車亦)
　(是行役之詩故五章/述其妻憂思亦如此)亦若周南之卷耳也
○陟彼南山言采其蕨未見君子憂心惙惙(張劣/反)亦既
見止亦既覯止我心則説(音/悦)
　賦也登山葢託以望君子蕨鼈也初生無葉時可食
　(釋文曰周秦曰蕨齊魯/曰鼈初生似鼈脚故名)亦感時物之變也(黄氏曰隨/其所感動)
　(其所思時物之變屢至大夫之/役未還憂念之情其可已乎)惙憂貌(慶源輔氏曰/草蟲之鳴阜)
　(螽之躍蕨薇之生皆時物之變也南國諸侯大夫行/役于外而其妻在家感時物之變如此而思念其君)
　(子且曰使我得見君子則其心乃自降下矣此/可見其情性之正是皆文王風化之所及也)
○陟彼南山言采其薇未見君子我心傷悲亦既見止
亦既覯止我心則夷
　賦也薇似蕨而差(汪氏音初/邁反較也)大有芒而味苦山間人
　食之謂之迷蕨(慶源輔氏曰蕨薇皆是山之所有登/山采薇亦皆託言也凡詩中所言采)
　(掇之事多/是託言)胡氏曰疑即莊子所謂迷陽者(致堂胡氏/曰荆椘之)
　(間有草叢生脩條四時發頴春夏之交花亦繁麗條/之腴者大如巨擘剥而食之甘美野人呼為迷陽疑)
　(莊子所謂迷陽迷陽無傷吾行即此蕨也○山隂陸/氏曰薇亦山菜莖葉皆似小豆蔓生其味亦似小豆)
　(今官園種之以供宗廟祭祀○容齋項氏/曰薇今之野豌豆蜀人謂之巢菜豌音剜)夷平也
　　草蟲三章章七句(疊山謝氏曰惙惙憂之湥不止/於忡忡矣傷則側然而痛悲則)
　　　(無聲之哀不止於惙惙矣此未見之憂一節緊/一節也降則心稍放下悦則喜動于中夷則心)
　　　(氣和平此既見之喜一莭湥一莭也此詩每有/三節蟲鳴螽躍采蕨采薇之時是一般意思忡)
　　　(忡惙惙傷悲之時是一般意思則降則悦則夷/之時是一般意思○豐城朱氏曰卷耳后妃之)
　　　(思其君子也草蟲大夫妻之思其君子也曰汝/墳曰殷其雷又行役者之妻之思其君子也尊)
　　　(卑之分雖殊而室家之情則一然以行役之久/雖有别離之思而無怨恨之情所以為風之正)
　　　(也/)
于以采蘋南澗之濵于以采藻于彼行潦(音/老)
　賦也蘋水上浮萍也江東人謂之䕯(華谷嚴氏曰本/草水萍有三種)
　(大者曰蘋葉圓闊寸許季春始生可糝蒸為茹中者/曰荇菜小者水上浮萍毛氏以蘋為大萍是也郭璞)
　(以蘋為水上浮萍是以小萍為大萍誤矣蘋可茹而/萍不可茹豈有不可茹之草而乃用以供祭祀乎)
　濵厓也藻聚藻也生水厎莖如釵股葉如蓬蒿(陸氏/曰藻)
　(生水厎有二種一葉似雞蘇莖大如筯長四五尺一/莖如釵股葉似蓬蒿謂之聚藻二者皆可食熟煮挼)
　(去腥氣米麵糁蒸為/茹佳美飢荒可充食)行潦流潦也○南國被文王之
　化大夫妻能奉祭祀而其家人叙其事以美之也
　(王氏曰采蘩必於南澗采藻必於行潦言其所薦有/常物所采有常處也○慶源輔氏曰此詩與采蘩正)
　(相類但采蘩是美諸侯夫人此詩是/美大夫妻以言奠於宗室而知之也)
○于以盛(音/成)之維筐及筥(居吕/反)于以湘之維錡(宜綺/反)及
釡(符甫/反)
　賦也方曰筐圓曰筥(曹氏曰/皆竹器)湘烹也葢粗熟而淹以
　為葅也(慶源輔氏曰知粗熟而淹以為葅者祭/祀之禮主婦主薦豆而實以葅醢故也)錡釡
　屬有足曰錡無足曰釡(釋文曰錡/三足釡也)○此足以見其循
　序有常嚴敬整飭之意(臨川王氏曰所用有常器也/○長樂劉氏曰誠敬之至事)
　(事必躬也○慶源輔氏曰所用有常器每事必躬親/先後冇次序皆嚴敬者之所為也嚴敬則自然整飭)
　(如此○安成劉氏曰必采而後盛以筐筥必盛而後/烹以錡釡則非循序有常者不能也曰采曰盛曰湘)
　(無一不親曰筐曰筥曰錡曰釡無/一不具則非嚴敬整飭者不能也)
○于以奠之宗室牖下(叶後/五反)誰其尸之有齊(側皆/反)季女
　賦也奠置也宗室大宗之廟也大夫士祭於宗室(安/成)
　(劉氏曰諸侯之庶子為别子别子之嫡子/為大宗即大夫之始祖也故祭於其廟)牖下室西
　南隅所謂奥也(朱子曰古人廟堂南向室在其北東/戸西牖皆南向室西南隅為奥尊者)
　(居之故神主在焉所謂牖下者也凡廟皆南向而主/皆東向○廬陵李氏曰堂屋五架中脊之架曰棟次)
　(棟之架曰楣後楣之下以南為堂以北為室與房大/夫房東室西相連為之室又户東而牖西户不當中)
　(而近東則西南隅最為湥隠故謂之奥而祭/祀及尊者常處焉牖穿壁為交牕以取明也)尸主也
　齊敬季少也祭祀之禮主婦主薦豆實以葅醢(儀禮/少牢)
　(曰饋食主婦薦韭菹醠醢奠於筵前葵菹蠃醢陪設/于東○建安熊氏曰菹菜茹醢肉汁周禮有七菹七)
　(醢或曰醢肉醬也/又曰無骨為醢)少而能敬尤見其質之美而化之
　所從來者逺矣(華谷嚴氏曰自后妃及夫人及/大夫妻皆文王齊家之化也)
　　采蘋三章章四句(東萊吕氏曰采之盛之湘之奠/之所為者非一端所歴者非一)
　　　(所矣煩而不厭久而不懈循其序而有常積其/誠而益厚然後祭祀成焉季女之少若未足以)
　　　(勝此而實尸此者以其冇齊敬之心也○慶源/輔氏曰首章言未祭之前采蘋藻之事次章言)
　　　(既得蘋藻而治以為菹之事三章言祭時獻豆/菹之事如東莱所言亦説得好但此詩意尤在)
　　　(有齊季女一句上惟敬故無間斷少而能敬非/質之美而教之豫者不能非文王之化所從來)
　　　(者逺曷能如此哉采蘩見其始終之敬采蘋見/其少而能敬左傳曰苟有明信澗溪沼沚之毛)
　　　(蘋蘩蕰藻之菜筐筥錡釡之器潢汙行潦之水/可祭於鬼神可羞於王公風有采蘩采蘋雅有)
　　　(行葦泂酌/昭忠信也)
蔽芾(非貴/反)甘棠勿翦勿伐召伯所茇(蒲曷/反)
　賦也蔽芾盛貌甘棠杜棃也白者為棠赤者為杜(陸/氏)
　(曰棠今棠棃也○山隂陸氏曰其子有赤白美/惡白色為甘棠赤色澀而酢俗語澀如杜是也)翦翦
　其枝葉也伐伐其條榦也伯方伯也(廬陵羅氏曰伯/長也為諸侯之)
　(長/也)茇草舍也(廬陵羅氏曰止於其下以自/蔽猶草舍耳非謂作舍也)○召伯循
　行南國以布文王之政或舍甘棠之下(長樂王氏曰/召伯觀風省)
　(俗或茇甘棠之下以受民訟○元城劉氏曰憩息甘/棠之下耳説者乃謂召公不重煩勞百姓止舍棠下)
　(是為墨子/之道也)其後人思其徳故愛其樹而不忍傷也(元/城)
　(劉氏曰覩其物思其人思其/人則愛其樹得人心之至也)
○蔽芾甘棠勿翦勿敗(叶蒲/寐反)召伯所憩(起例/反)
　賦也敗(廬陵羅氏曰必邁反凡物/自毁則如字毁之必邁反)折憩息也勿敗則
　非特勿伐而已愛之愈久而愈湥也下章放此(慶源/輔氏)
　(曰始則不忍翦伐之既則不忍敗折之既則又不忍/抑屈之愛之愈久而愈湥也思其人而愛其樹則其)
　(愛之之意廣矣又至於愈久而愈深則其愛之之意/逺矣召公之徳其浹洽於人心者如此而文王之化)
　(從可/知矣)
○蔽芾甘棠勿翦勿拜(叶變/制反)召伯所説(始鋭/反)
　賦也拜屈(董氏曰如人之/拜小低屈也)説舍也勿拜則非特勿敗
　而已
　　甘棠三章章三句(史記燕世家曰召公甚得兆民/和廵行鄉邑有棠樹決政事其)
　　　(下人思召公懐棠樹不敢伐歌詠之○孔氏曰/括地志云召伯廟在洛州壽安縣西北人懐其)
　　　(徳因立廟○三山李氏曰樂記論武樂曰五成/而分周公左召公右則召公為伯在武王時而)
　　　(此詩稱治者亦後人追稱之耳○考索曰周南/天子所都周公不得專有其美召公專主諸侯)
　　　(則南國之敎得以稱召伯也在易二與四同功/而異位二多譽逺也四多懼近也周公近召公)
　　　(逺有詩無詩此其異歟○慶源輔氏曰蘇氏謂/周公在内近於文王雖有徳而不見故其詩不)
　　　(作召公在外逺於文王功業明著則詩作於下/此理之最明者此其説似可采而詩傳不取者)
　　　(葢二南皆周公所集其實/皆所以明文王之徳化也)
厭(於葉/反)浥(於及/反)行露豈不夙夜(叶羊/茹反)謂行多露
　賦也厭浥溼意行道夙早也○南國之人遵召伯之
　教服文王之化有以革其前日淫亂之俗故女子有
　能以禮自守而不為强暴所汚者自述已志作此詩
　以絶其人言道間之露方溼我豈不欲早夜而行乎
　畏多露之沾濡而不敢爾盖以女子早夜獨行或有
　強暴侵陵之患故託以行多露而畏其沾濡也
○誰謂雀無角(中盧/谷反)何以穿我屋誰謂女(音/汝)無家(叶音/谷)
何以速我獄雖速我獄室家不足
　興也家謂以媒聘求為室家之禮也速召致也○貞
　女之自守如此然猶或見訟而召致於獄因自訴而
　言人皆謂雀有角故能穿我屋以興人皆謂汝於我
　嘗有求為室家之禮故能致我於獄然不知汝雖能
　致我於獄而求為室家之禮初未嘗備如雀雖能穿
　屋而實未嘗有角也(華谷嚴氏曰男侵陵女女不從/遂誣女以有室家之約而召伯)
　(聼其訟此詩述女子自訴之辭如此葢雀之穿屋實/以咮不以角也男子之速我獄乃是侵陵實無室家)
　(之禮也/味音晝)
○誰謂䑕無牙(叶五/紅反)何以穿我墉誰謂女無家(叶各/空反)何
以速我訟(叶祥/容反)雖速我訟亦不女從
　興也牙牡齒也(龜山楊氏曰䑕無牡齒○山/隂陸氏曰䑕冇齒而無牙)墉牆也
　○言汝雖能致我於訟然其求為室家之禮有所不
　足則我亦終不汝從矣(朱子曰使貞女之志得以自/伸者召伯聼訟之明○慶源)
　(輔氏曰前章室家不足責之以禮也此章亦不女從/斷之以義也貞女之志守禮執義如此則被化而成)
　(徳者湥矣牡齒/謂齒之大者)
　　行露三章一章三句二章章六句(朱子曰召南非/一國其被化必)
　　　(有淺湥此詩之作其被化之未純者歟故未免/有强暴侵陵之患必待聼之明而後察若周南)
　　　(則固無是詩然騶虞純被之後召南亦不宜有/是詩矣○安成劉氏曰此詩貞女乃訟之初六)
　　　(强暴之男則訟之九四也初六隂湥不永於訟/而九四以剛不中正應之貞女自守非所以召)
　　　(訟而男子以强暴陵之然曰室家不足則初六/之辯明矣曰亦不女從則九四不克訟矣所以)
　　　(能然者以有召伯為九五之大人也然以此詩/之貞女猶周南漢廣之貞女也而彼之出遊人)
　　　(自不犯此雖早夜自守而猶有强暴之訟是又/被化有逺近作詩有先後未可遽分優劣也○)
　　　(豐城朱氏曰行露之女子貞信而男强暴豈文/王召伯之教化能行之女而不能行之男耶盖)
　　　(當是時南國之人染商之惡湥被周之政淺則/或變或不變固不可以一律齊也漢廣之遊女)
　　　(歎其終不可求此被化而先變者也行露之貞/女見訟而致於獄此被化而未純者也文王之)
　　　(化譬之太陽雖無私而其照隂崖也獨後陽/春雖無私而其至隂谷獨遟其勢則然也)
羔羊之皮(叶蒲/何反)素絲五紽(徒何/反)退食自公委(於危/反)蛇(音/移)
(叶唐/何反)委蛇
　賦也小曰羔大曰羊皮所以為裘大夫燕居之服素
　白也紽未詳葢以絲飾裘之名也(錢氏曰兩皮之縫/不易合故織白絲)
　(為紃施之縫中連屬兩皮因以為飾紃音馴/○曹氏曰裘必合衆皮而成故以縫殺不一)退食退
　朝而食於家也自公從公門而出也委蛇自得之貌
　○南國化文王之政在位皆節儉正直故詩人美其
　衣服有常而從容自得如此也(朱子曰衣裳有常制/進止有常所其節儉)
　(正直亦可見矣○慶源輔氏曰羊裘素飾可見其節/儉退公委蛇可見其正直○疊山謝氏曰召南大夫)
　(有潔白之操稱潔白之服中心無愧怍故外貌有威/儀徳行可法故容止可觀進退可度委蛇委蛇此泰)
　(然自得之貌也使胸中微有愧怍其走趨非躁則急/不遲則速安能委委蛇蛇哉○南軒張氏曰重言委)
　(蛇舒泰而有餘裕也獨賦其退食之際葢於此時而/然則其在公之正直可知矣不然有愧于中則其退)
　(也亦且促迫悤遽之不/暇寧有委蛇氣象哉)
○羔羊之革(叶訖/力反)素絲五緎(音/域)委蛇委蛇自公退食
　賦也革猶皮也(孔氏曰皮去毛曰革/對文則異㪚文則通)緎裘之縫界也
　(新安胡氏曰紽緎總竊意名義微異縫之突/兀謂之紽有界限謂之緎合二為一謂之總)
○羔羊之縫(符龍/反)素絲五總(子公/反)委蛇委蛇退食自公
　賦也縫縫皮合(音/閤)之以為裘也總亦未詳
　　羔羊三章章四句(安成劉氏曰此詩之言賢才猶/周南之有兔罝也葢文王作人)
　　　(之效如春風和氣所在生輝故人才之所成就/驗諸在野則赳赳之武夫公侯腹心觀諸在朝)
　　　(則委蛇之大夫節儉正直此文王/之化不可以淺湥逺近論者也)
殷(音/隠)其靁在南山之陽何斯違斯莫敢或遑振振(音/真)君
子歸哉歸哉
　興也殷靁聲也山南曰陽何斯斯此人也違斯斯此
　所也遑暇也振振信厚也○南國被文王之化婦人
　以其君子從役在外而思念之故作此詩言殷殷然
　靁聲則在南山之陽矣何此君子獨去此而不敢少
　暇乎(張子曰如鸛鳴婦歎之義將風雨則思念行者/○廬陵彭氏曰或云行者遇雨則思居者之安)
　(居者遇雨則思/行者之勞也)於是又美其徳且冀其早畢事而還
　歸也(須溪劉氏曰再言歸哉者不敢必其即歸也○/慶源輔氏曰此詩明白只涵泳便自見念其勞)
　(美其徳冀其早畢事以還歸無棘欲無怨辭可謂得/其情性之止矣婦人而能如此文王之化湥矣○豐)
　(城朱氏曰何斯違斯念其久也莫敢或遑閔其勞也/振振君子美其徳也歸哉歸哉望其至也往役者君)
　(子事上之義思念者婦人愛夫/之情二者固竝行而不相悖也)
○殷其靁在南山之側(叶莊/力反)何斯違斯莫敢遑息振振
君子歸哉歸哉
　興也(黄氏曰南山之陽之側之下但/便韻叶聲耳不必求異義也)
○殷其靁在南山之下(叶後/五反)何斯違斯莫或遑處(尺煑/反)
振振君子歸哉歸哉
　興也(疊山謝氏曰始不敢暇中不敢止終不/暇居處一節𦂳一節此詩人法度也)
　　殷其靁三章章六句(問此詩比君子于役之類莫/是寛緩和平故入正風朱子)
　　　(曰固然但正變風亦是後人如此分别當時亦/只是大約取之聖人之言在春秋易書無一字)
　　　(虛至於詩則發乎情不同○安成劉氏曰此詩/之念行役猶周南之有汝墳也然視汝墳獨無)
　　　(尊君親上之意者葢彼詩作於既見君子之時/故得慰其勞而勉以正此詩作於君子未歸之)
　　　(日故但念其行役之勞然而無怨咎之辭則其/婦人之賢文王之化亦皆可見矣○豐城朱氏)
　　　(曰二南言振振者凡三螽斯之振振以衆盛言/也麟趾之振振以仁厚言也殷其靁之振振以)
　　　(信厚言也自子孫之衆多而言故取其盛自聖/化之漸濡而言故取其仁自室家之别離而言)
　　　(故取其信言固/各有所指也)
摽(婢小/反)有梅其實七兮求我庶士迨其吉兮
　賦也摽落也梅木名華白實似杏而酢庶衆迨及也
　吉吉日也○南國被文王之化女子知以貞信自守
　懼其嫁不及時而有强暴之辱也故言梅落而在樹
　者少以見時過而太晚矣(安成劉氏曰周禮仲春令/㑹男女梅落之時則四月)
　(矣故曰時/過而太晚)求我之衆士其必有及此吉日而來者乎
　(慶源輔氏曰先生之説當矣此乃女子自言其心事/之實而已無隱情無慝志非文王之化其能臻此哉)
○摽有梅其實三(叶疏/簪反)兮求我庶士迨其今兮
　賦也梅在樹者三則落者又多矣今今日也葢不待
　吉矣(臨川王氏曰不暇吉日/之擇迨今可以成昏矣)
○摽有梅頃(音/傾)筐塈(許器/反)之求我庶士迨其謂之
　賦也塈取也頃筐取之則落之盡矣謂之則但相告
　語而約可定矣(廬陵歐陽氏曰謂相語也遣媒妁相/語以求之也○黄氏曰迨其謂之以)
　(為男女固欲及時而亦必以正必待父母之命媒妁/之言也○慶源輔氏曰其辭雖若汲汲然必待夫士)
　(之求也懼時之過者情也待士之求者禮/也發乎情止乎禮義葢不獨變風為然矣)
　　摽有梅三章章四句(或問若以此詩為女子自作/恐不足以為風之正經朱子)
　　　(曰以為女子自作亦不害葢里巷之詩但如此/己為不失正矣○問此詩何以入正風曰當文)
　　　(王與紂之世方變惡入善未可全責備問此詩/固出於正只是如此急迫何耶曰此亦是人之)
　　　(情嘗見晉宋間有怨父母之詩讀詩者於此亦/欲達男女之情向見東萊麗澤詩有唐人女言)
　　　(兄嫂不以嫁之詩亦是鄙俚可惡後來思之亦/自是人之情處為父母者能於是而察之則必)
　　　(使之及時矣此所謂詩可以觀女子之情欲昏/姻之及時視桃夭則少貶矣行露死麕於漢廣)
　　　(亦然○東萊吕氏曰是詩也其詞汲汲如將失/之豈習亂而喜始治者耶○安成劉氏曰此詩)
　　　(懼婚姻之過時固不若桃夭之樂得及時矣/然召南之有此詩則猶周南之有桃夭也)
嘒(呼恵/反)彼小星三五在東肅肅宵征夙夜在公寔命不
同
　興也嘒微貎三五言其稀葢初昏或將旦時也肅肅
　齊(音咨又/音齊)遫(音/速)貌(鄭氏曰齊謙慤/貌遫猶蹙蹙也)宵夜征行也寔與
　實同命謂天所賦之分也○南國夫人承后妃之化
　能不妒忌以惠其下故其衆妾美之如此葢衆妾進
　御於君不敢當夕見星而往見星而還(安成劉氏曰/見星而往還)
　(者或在昏時/或在旦時也)故因所見以起興其於義無所取特取
　在東在公兩字之相應耳遂言其所以如此者由其
　所賦之分不同於貴者是以㴱以得御於君為夫人
　之惠而不敢致怨於往來之勤也
○嘒彼小心維參(所森/反)與昴(叶力/求反)肅肅宵征抱衾與裯
(直留/反)寔命不猶
　興也參昴西方二宿之名(孔氏曰參白虎宿三星直/下有三星鋭曰參昴六星)
　衾被也裯襌(音/丹)被也興亦取與昴與裯二字相應猶
　亦同也(程子曰賤妾得御於君是其僭恣可行而分/限得踰之時也乃能謹於抱衾與裯而知命)
　(之不猶則/教化至矣)
　　小星二章章五句
　　　吕氏曰夫人無妒忌之行而賤妾安於其命所
　　　謂上好仁而下必好義者也(安成劉氏曰此為/衆妾美夫人之詩)
　　　(則亦周南樛木/螽斯之類也)
江有氾(音祀叶/羊里反)之子歸不我以不我以其後也悔(叶虎/洧反)
　興也水決復(音/阜)入為氾(爾雅疏曰凡水之岐/流復還本水者曰氾)今江陵
　漢陽安復之間葢多有之(朱子曰夏水自江而别以/通于漢漢復入江冬竭夏)
　(流故謂之夏而其入江處今名夏口即所謂江有汜/也○宋安州即今之徳安府復州今沔陽州竝𨽻湖)
　(廣/)之子媵妾指嫡妻而言也婦人謂嫁曰歸我媵自
　我也能左右(竝去/聲)之曰以謂挾己而偕行也○是時
　汜水之旁媵有待年於國而嫡不與之偕行者(孔氏/曰古)
　(者嫁女娣姪從謂之媵○公羊傳注曰待年父母/國也婦人八歳備數十五從嫡二十承事君子)其
　後嫡被后妃夫人之化乃能自悔而迎之故媵見江
　水之有氾而因以起興言江猶有氾而之子之歸乃
　不我以雖不我以然其後也亦悔矣
　江有渚之子歸不我與不我與其後也處
　興也渚小洲也水岐成渚與猶以也處安也得其所
　安也
○江有沱(徒河/反)之子歸不我過(音/戈)不我過其嘯也歌
　興也沱江之别者(爾雅曰水自河出為雍漢為濳江/為沱○孔氏曰皆大水别為小水)
　(之名禹貢荆揚皆有沱潛者以水從/江漢出者皆曰沱潛故二州皆有也)過謂過我而與
　俱也嘯蹙口出聲以舒憤懣之氣言其悔時也歌則
　得其所處而樂也(朱子曰此兼上兩節而言○豐城/朱氏曰始而不我以者私欲之害)
　(也終而遂能悔者天理之復也江沱之嫡而/能自悔則亦可以驗夫聖化行而美俗成矣)
　　江有氾三章章五句(慶源輔氏曰不我以不我與/不我過者欲也其後也悔其)
　　　(後也處其嘯也歌者理也從欲者躁急而褊狹/復禮者安舒而和樂從欲而悔循理而樂得性)
　　　(情之/正也)陳氏曰小星之夫人惠及媵妾而媵妾盡
　　　其心江沱之嫡惠不及媵妾而媵妾不怨盖父
　　　雖不慈子不可以不孝各盡其道而已矣(黄氏/曰居)
　　　(上者當如小星之夫人居下者當如江氾之媵/妾凡為人子為人弟為人臣皆當以此詩為法)
　　　(○東萊吕氏曰一章曰悔二章曰處三章曰/歌始則悔悟中則相安終則相樂言之序也)
野有死麕(俱倫反/與春叶)白茅包(叶補/苟反)之有女懐春吉士誘之
　興也麕獐也鹿屬無角(本草注曰麞類甚/多麕其總名也)懐春當春
　而有懐也(華谷嚴氏曰春者天地交感萬物孳生之/時聖人順天地萬物之情令媒氏以中春)
　(㑹男女故女之懐/昏姻者謂之懐春)吉士猶美士也(須溪劉氏曰稱其/人曰吉士厚也又)
　(愧之/也)○南國被文王之化女子有貞潔自守不為强
　暴所污者故詩人因所見以興其事而美之(華谷嚴/氏曰言)
　(野有死麕人欲取其肉猶以白茅包裹之有女懐春/汝吉士何不以禮娶之乃誘之乎無禮者豈吉士但)
　(美其稱以責之言汝/本善良何乃如此)或曰賦也言美士以白茅包其
　死麕而誘懐春之女也(朱子曰野有死麕潘叔恭謂/强暴者欲以不備之禮為侵)
　(陵之具/得之)
○林有樸(蒲木/反)􁂶(音/速)野有死鹿白茅純(徒尊/反)束有女如
玉
　興也樸􁂶小木也鹿獸名有角純束猶包之也(華谷/嚴氏)
　(曰純聚而/包束之)如玉者美其色也上三句興下一句也或
　曰賦也言以樸􁂶藉死鹿束以白茅而誘此如玉之
　女也(慶源輔氏曰以上三句興下一句此在興體中/又是一格但言有女如玉而不言所以求之者)
　(蒙上章/意也)
○舒而脱脱(敕外/反)兮無感我帨(始鋭/反)兮無使厖(美邦/反)也
吠(符發/反)
　賦也舒遲緩也脱脱舒緩貌感動帨巾(孔氏曰内則/婦事舅姑左)
　(佩紛帨注云/拭物之巾)厖犬也○此章乃述女子拒之之辭言
　姑徐徐而來無動我之帨母驚我之犬以甚言其不
　能相及也其凛然不可犯之意盖可見矣(新安胡氏/曰莫動我)
　(之帨拒之使逺其身也莫驚我之犬又拒之使逺其/室也此可見其凛然不可犯矣○慶源輔氏曰此詩)
　(之意都在此章不必於前章死字白字懐春字/誘字上巧生意見才如此便害了此詩本㫖)
　　野有死麕三章二章章四句一章三句(東萊吕氏/曰此詩言)
　　　(惡無禮而拒之其詞初猶緩而後益切曰吉士/誘之其詞猶㢲也曰有女如玉則正言其貞潔)
　　　(不可犯也至於其末拒之益切矣○安成劉氏/曰召南有此詩亦猶周南有漢廣但漢廣則男)
　　　(女各得其正而行露死麕二詩方/作之時則女已貞而男未正耳)
何彼穠(奴容仄/與雝叶)矣唐棣(徒帝/反)之華(芳無胡/瓜二反)曷不肅雝王
姬之車(斤於尺/奢二反)
　興也穠盛也猶曰戎戎也唐棣栘(音/移)也似白楊(本草/曰柣)
　(栘樹大十數圍即唐棣也亦名栘楊團葉弱蒂微風/大搖一云薁李華或白或赤六月熟大如李子可食)
　肅敬雝和也周王之女姬姓故曰王姬○王姬下嫁
　於諸侯車服之盛如此而不敢挾貴以驕其夫家故
　見其車者知其能敬且和以執婦道於是作詩以美
　之曰何彼戎戎而盛乎乃唐棣之華也此何不肅肅
　而敬雝雝而和乎乃王姬之車也(朱子曰何彼曷不/皆設問之辭也)
　此乃武王以後之詩不可的知其何王之世然文王
　太姒之教久而不衰亦可見矣(慶源輔氏曰東萊曰/不言王姬而曰王姬)
　(之車者不敢指切之也二南多言后妃夫人大夫妻/之美而此詩乃美王姬下嫁而作故取而附之或近)
　(或逺皆所以見文/王太姒之教也)
○何彼穠矣華如桃李平王之孫齊侯之子(叶奬/里反)
　興也李木名華白實可食舊説平正也武王女文王
　孫適齊侯之子(孔氏曰文諡之正名也稱者則隨徳/不一以徳能平正天下故稱平王如)
　(書稱寧王也○皇甫謐曰武王五男二女元女妻胡/公王姬宜為媵今何得適齊侯之子或以尊故命同)
　(族為媵○安成劉氏曰二南乃周公制作時所定則/有武王以後之詩固無可疑其稱文王為平王猶棫)
　(樸之稱為辟王文王有聲之稱為王后江漢之稱為/文人初不拘於諡也又如商頌稱湯為武王稱契為)
　(𤣥王文王有聲稱武王為皇王韓弈/稱厲王為汾王詩人之詞類如此)或曰平王即平
　王宜臼齊侯即襄公諸兒事見春秋(莊公十有一年/冬王姬歸於齊)
　(左氏傳曰齊侯來逆共姬○新安胡氏曰以為東遷/之王齊國之侯與春秋甚協然以東周之詩得入召)
　(南之風而黄氏所謂周太史編後經吾夫子手不應/若此其失倫者誠為可疑豈秦火之餘漢儒修補不)
　(免簡編之雜耶然則此説只當如集傳作或曰以附/之俾讀者知其説可也○考索曰此詩乃是平王以)
　(後事大抵詩之所載上起文王下訖陳靈則陳靈之/世詩之篇目未可定也二南雖為文王之風而文王)
　(之後以至陳靈凡詩之主乎夫婦而言乎人倫則後/世取而附之二南之末亦世之所不免也○安成劉)
　(氏曰集傳疑齊侯為襄公則所謂齊侯之子葢指桓/公小白也莊公十一年即莊王十四年以共姬妻桓)
　(公莊王乃平王曽孫未知共姬為何王之女人按齊/襄公為莊王四年亦娶王姬春秋於莊公元年書王)
　(姬歸於齊者是也若以為此事則襄公是/僖公子詩中所指齊侯又當為僖公矣)未知孰是
　(朱子曰此詩義/疑故兩存之)○以桃李二物興男女二人也(鄭氏/曰華)
　(如桃李興王姬與齊/侯之子顔色俱盛)
○其釣維何維絲伊緡齊侯之子平王之孫(叶須/倫反)
　興也伊亦維也緡綸也絲之合而為綸猶男女之合
　而為昏也
　　何彼穠矣三章章四句(建安胡氏曰王姬嫁於諸/侯車服不繫其夫禮亦降)
　　　(矣夫陽唱而隂和夫先而婦從則雖以王姬之/貴當執婦道與公侯大夫士庶人之女何以異)
　　　(哉故舜為匹夫妻帝二女而曰嬪于虞王姬嫁/于諸侯而亦成肅雝之徳自秦而後列侯之尚)
　　　(公主使男事女夫屈於婦人倫悖於上風俗壊/於下又豈所以為治也哉○永嘉陳氏曰吾於)
　　　(是詩得君子善善之意不惟及其身而又及其/親矣美王姬則曰平王之孫齊侯之子美莊姜)
　　　(則曰齊侯之子衛侯之妻美大任則曰文王之/母京室之婦美韓侯取妻則曰汾王之甥蹶父)
　　　(之子美僖公則曰周公之孫莊公之子葢曰其/子如此以其父母如此也其孫如此以其祖父)
　　　(如此也其妻如此以其夫如此也其甥如/此以其舅如此也君子之善善也周矣)
彼茁(側劣/反)者葭(音/加)壹發五豝(百加/反)于(音/吁)嗟乎騶虞(叶音/牙)
　賦也茁生出壯盛之貌葭蘆也亦名葦(華谷嚴氏曰/葭蘆葦又名)
　(華一物/四名)發發矢豝牡豕也(潛室陳氏曰毛傳云豕/牝曰豝恐牡字當作牝)一
　發五豝猶言中必疊雙也騶虞獸名白虎黒文不食
　生物者也(陸氏曰騶虞尾長於軀/不食生物不履生草)○南國諸侯承文
　王之化修身齊家以治其國而其仁民之餘㤙又有
　以及於庻類故其春田之際草木之茂禽獸之多至
　於如此而詩人述其事以美之且歎之曰此其仁心
　自然不由勉強是即真所謂騶虞矣(朱子曰於田獵/之際見動植之)
　(蕃庻因以贊詠文王仁澤之所及而非止田獵之事/為仁也禮曰無事而不田曰不敬故此詩彼茁者葭)
　(仁也仁在壹發之前壹發五豝義也○東萊吕氏曰/彼茁者葭記蒐田之時葢曹子桓所謂句芒司節和)
　(風扇物草淺獸肥之時也一發五豝獸之多也反三/隅而觀之則天壤之間和氣充塞庻類繁殖而恩足)
　(以及禽獸者皆可見矣化育之仁其何以形容曰于/嗟乎騶虞非騶虞自然不勉之仁殆不足以形容之)
　(也/)
○彼茁者蓬壹發五豵(子公/反)于嗟乎騶虞(叶五/紅反)
　賦也蓬草名一歳曰豵亦小豕也(豐城朱氏曰于嗟/騶虞之辭與于嗟)
　(麟兮無以異而彼以為興此以為賦者于嗟麟兮此/興中之比也于嗟騶虞此賦中之比也公子之仁無)
　(以異於麟趾所以見家道之成諸侯之仁無以異於/騶虞所以見王道之成由是而法度彰禮樂著由是)
　(而雅頌之聲作豈/徒曰風而已哉)
　　騶虞二章章三句
　　　文王之化始於闗雎而至於麟趾則其化之入
　　　人者㴱矣形於鵲巢而及於騶虞則其澤之及
　　　物者廣矣(問麟趾騶虞莫是當時有此二物出/來否朱子曰不是只是取以為比即)
　　　(此便是麟趾便是騶虞○安成劉氏曰麟趾言/公族仁厚故知其化之入人騶虞言庶類蕃殖)
　　　(故知其澤/之及物)葢意誠心正之功不息而久則其熏
　　　蒸透徹融液周徧自有不能己者非智力之私
　　　所能及也故序以騶虞為鵲巢之應而見王道
　　　之成其必有所傳矣(慶源輔氏曰周南見其化/之入人者㴱召南見其澤)
　　　(之及物者廣則文王意誠心正之功轉移動化/始於家邦終於四海者無以復加矣此義至先)
　　　(生而始明○南軒張氏曰麟趾言公子仁厚則/在内者無不孚騶虞言國君蒐田以時則在外)
　　　(者無不孚也未有邇之未孚而可以及逺者也/鵲巢之化是亦闗雎之所達也然則天下之本)
　　　(在國國之本在家家之本在身其本一而已○/安成劉氏曰此詩之應鵲巢亦猶麟趾之終周)
　　　(南也但作詩者非同一人而皆以仁獸為喻皆/以于嗟為詞皆以三句成章皆詞簡而意㴱豈)
　　　(其同被文王之化而吟詠情性亦有同然/者歟編詩者分置二南之末得無意乎)
　　　召南之國十四篇四十章百七十七句
　　　　愚按鵲巢至采蘋言夫人大夫妻以見當時
　　　　國君大夫被文王之化而能脩身以正其家
　　　　也甘棠以下又見由方伯能布文王之化而
　　　　國君能脩之家以及其國也其詞雖無及於
　　　　文王者然文王明徳新民之功至是而其所
　　　　施者溥矣抑所謂其民皞皞而不知為之者
　　　　與(南軒張氏曰王者之化逺而大涵飬斯民/由於其道而莫知其所以然故曰皞皞如)
　　　　(也/)唯何彼穠矣之詩為不可曉當闕所疑耳
　　　　(豐城朱氏曰南方之諸侯固非一國也而國/君之夫人有鵲巢之徳大夫之妻有采蘩之)
　　　　(敬立乎朝廷者無不節儉而正直處乎閨門/者無不專静而純一為嫡妻者有逮下之仁)
　　　　(為媵妾者有安分之義雖里巷僻逺之處民/庶微賤之家而其女子之賢猶以貞信而自)
　　　　(守無强暴之相陵則推而上之從可知也積/而至於仁如騶虞則王道成矣先儒所謂舉)
　　　　(一世而言固無一人之不仁舉一人而言又/無一事之不仁者惟此時為然是雖文王意)
　　　　(誠心正之功而召伯循行/宣布之力亦不可誣也)○周南召南二國
　　　　凡二十五篇先儒以為正風今姑從之(朱子/曰周)
　　　　(南言文王后妃閨門之化召南言諸侯夫人/大夫妻被文王后妃之化而成徳之事葢詩)
　　　　(之正風也○孔叢子曰吾於周南召南見周/道之所以盛也○華谷嚴氏曰詩首二南見)
　　　　(夫婦之倫焉見王道之端焉二南係周召見/君臣之倫焉見文王心徳之微盛徳之至焉)
　　　　(○眉山蘇氏曰二南皆出於文王而有内外/之異内得之㴱外得之淺故召南之詩不及)
　　　　(周南之㴱也○鄭氏曰二南為正風則然矣/自後南國諸侯政衰何以無變風曰陳諸侯)
　　　　(之詩者將以知其缺失省方設教為黜陟也/時徐及吳椘僭號不承天子之風故無其詩)
　　　　(也/)○孔子謂伯魚曰女為周南召南矣乎人
　　　　而不為周南召南其猶正牆面而立也與(朱/子)
　　　　(曰為猶學也周南召南所言皆脩身齊家之/事正牆靣而立言即其至近之地而一物無)
　　　　(所見一歩不可行○南軒張氏曰天下之事/未有不本於齊家必如二南所述室家之事)
　　　　(而後為家齊由此而達之則無所不可行若/為之不從此始則動有隔礙雖尺寸不可推)
　　　　(而行之故曰其猶正牆面而立也與○慶源/輔氏曰二南之詩於文王齊家之事則見之)
　　　　(矣至於脩身之事則未嘗及也今乃謂所言/皆脩身齊家之事何也曰身者家之本也聖)
　　　　(人之化未有不夲於身者文王之化自内及/外如此則其脩身之事固在其中矣○考索)
　　　　(曰孔子告伯魚學詩必自周南召南始葢詩/之序先之以風而周南召南又為風之先焉)
　　　　(此皆文王正心誠意有在於此故其肅肅雝/雝在於閨門之内而其化行於二南之國)
　　　　○儀禮鄉飲酒鄉射燕禮皆合樂周南闗雎
　　　　葛覃卷耳召南鵲巢采蘩采蘋(廬陵李氏曰/鄉飲酒禮諸)
　　　　(侯之卿大夫三年大比獻賢能於君以禮賔/之與之飲酒之禮鄉射禮州長春秋以禮㑹)
　　　　(民而射於州序之禮也合樂謂堂上歌瑟堂/下鐘磬合奏此詩也燕禮遂歌鄉樂諸侯與)
　　　　(羣臣燕飲酒之禮歌者亦與衆音俱作而歌/之鄉飲酒鄉射自歌其樂故言合樂不言鄉)
　　　　(樂/也)燕禮又有房中之樂鄭氏注曰弦歌周南
　　　　召南之詩而不用鐘磬云房中者后夫人之
　　　　所諷誦以事其君子(廬陵李氏曰與四/方賔燕則有之)○程
　　　　子曰天下之治正家為先天下之家正則天
　　　　下治矣二南正家之道也陳后妃夫人大夫
　　　　妻之徳推之士庶人之家一也故使邦國至
　　　　於鄉黨皆用之自朝廷至於委巷莫不謳吟
　　　　諷誦所以風化天下(黄氏曰文王后妃之徳/始於二南而極於天下)
　　　　(鵲巢之夫人草蟲之大夫妻江漢之游女莫/不被其風化大用之則大小用之則小上自)
　　　　(朝廷下至里巷皆可得而用之此如春風和/氣及物則生不可以大小計也○南軒張氏)
　　　　(曰二南皆文王時詩周公取以為萬世后妃/夫人大夫士庶人妻之法夫刑家之法本自)
　　　　(於己而於其配必謹所擇是葢禍福之基所/以重宗廟重其身正夫婦而為正家之本也)
　　　　(○慶源輔氏曰正變之風雖經無明文然無/害於義故姑從之孔子之誨伯魚但使之學)
　　　　(二南而不言二南之義今得先生説得二篇/之義明白尤覺孔子之言有意味可玩也程)
　　　　(子云孔子曰人而不為周南召南其猶正牆/靣而立而今人讀了二南詩果便不靣牆而)
　　　　(立方是善讀詩故先生嘗訓一學者曰公讀/二南了還能不正牆面而立否意思都不曽)
　　　　(相黏濟得甚事此又讀詩者之所當如也儀/禮之説見古人於二南用之如此其廣且切)
　　　　(而程子之説則又所以述二南之用也○龜/山楊氏曰二南為王道之基本只為正家而)
　　　　(天下定/故也)
　
　
　
　
　
　
　
　
　
　
　
　詩傳大全卷一
欽定四庫全書
　詩傳大全卷二　　　　　明　胡廣等　撰
　　邶一之三
　　　邶鄘衛三國名在禹貢冀州西阻太行北逾衡
　　　漳東南跨河以及兖州桑土之野及商之季而
　　　紂都焉武王克商分自紂城朝歌而北謂之邶
　　　南謂之鄘東謂之衛以封諸侯邶鄘不詳其始
　　　封衛則武王弟康叔之國也(安成劉氏曰武王/作酒誥戒康叔而)
　　　(曰明大命于妹邦妹邦即紂都則康叔封衛明/在武王時矣邶鄘之地豈始為武庚三叔之封)
　　　(至成王㓕武庚誅三監乃復以封/他國而其後又并入於衛也歟)衛本都河北
　　　朝歌之東淇水之北百泉之南其後不知何時
　　　并得邶鄘之地至懿公為狄所滅戴公東徙渡
　　　河野處漕邑文公又徙居于椘丘朝歌故城在
　　　今衛州衛縣西二十二里所謂殷墟衛故都即
　　　今衛縣漕椘丘皆在滑州大抵今懐衛澶(音/蟬)相
　　　(去/聲)滑濮等州開封大名府界皆衛境也(懐州今/懐慶府)
　　　(衛州今衛輝府相州今彰徳府開封府今仍舊/竝隷河南大名府今仍舊澶州今開州滑州今)
　　　(滑縣竝隷北京濮州今/東昌府􁀞州𨽻山東)但邶鄘地既入衛其詩
　　　皆為衛事而猶繫其故國之名則不可曉(朱子/曰存)
　　　(其舊號者豈其聲之異歟又曰衛有衛音鄘有/鄘音邶有邶音故詩有鄘音者係之鄘有邶音)
　　　(者係之邶○慶源輔氏曰先生初説亦疑其為/聲之異今但以為不可曉者盖此等既不繫詩)
　　　(之大義又他無所考不若闕之為得也○程子/曰一國之詩而三其名得於衛地者為衛得於)
　　　(邶鄘者為邶鄘○華谷嚴氏曰存邶鄘之名不/與衛之滅國也○安成劉氏曰緑衣燕燕等詩)
　　　(莊姜自作共姜作柏舟桑中言沬鄉皆正作于/衛國而或係邶或係鄘泉水載馳竹竿皆作於)
　　　(外國而一係邶一係鄘一係衛意大師各從得/詩之地而係之也其所以必係邶鄘故名者無)
　　　(乃欲寓興滅繼絶之心如春秋昭公八年楚既/滅陳而九年經書陳災榖梁以為存陳亦此意)
　　　(也是以大師存邶鄘之名置於衛前亦如魏風/先於唐之例夫子存其名而不削因其序而不)
　　　(革/耳)而舊説以此下十三國皆為變風焉(華谷嚴/氏曰闗)
　　　(雎鵲巢為三百篇綱領風之正也反乎此者變/也邶鄘衛皆衛風也衛禍機於衽席覃及宗社)
　　　(居變風之首二南之變也○竹房張氏曰正風/以闗雎為首者得夫婦人倫之至正者也變風)
　　　(以邶柏舟為首者莊姜處夫婦人倫之變者也/次鄘柏舟者處母子之變者也○眉山蘓氏曰)
　　　(春秋所見百七十餘國變風之作春秋數世矣/而載於大師者獨十三國意者列國不皆有詩)
　　　(其有詩者雖檜曹之小邶/鄘之亡而有不能已也)
汎(芳劒/反)彼柏舟亦汎其流耿耿(古幸/反)不寐如有隱憂微
我無酒以敖(五羔/反)以遊
　比也汎流貌柏木名耿耿小明憂之貌也(朱子曰耿/耿猶儆儆)
　(不寐貌也○慶源輔氏曰葢人有所憂則其心耿耿/然唯於憂之一路分明耳其他固有所不及也古人)
　(下字不苟如此唯其心/耿耿然故不能寐也)隠痛也微猶非也○婦人不
　得於其夫故以柏舟自比(問柏舟㸔來與闗雎亦無/異彼何以為興朱子曰他)
　(下靣便説淑女見得是因彼興此此詩才説柏舟下/靣更無貼意見得其義是比○安成劉氏曰有全章)
　(皆比者如螽斯之類固專屬比矣亦有比意之外繼/陳其事如此章之類者今以集傳賦而比之體反觀)
　(之比而興之體例求之則此/類恐亦可以為比而賦也)言以柏為舟堅緻(音雅/密也)
　牢實而不以乘載無所依薄(安成劉氏曰薄字訓附/以説卦雷風相薄証之)
　(只讀作泊若以離騷九章芳不得薄/之薄証之則音為博而亦訓為附也)但汎然於水中
　而已(華谷嚴氏曰二柏舟用意皆在下句邶柏舟/在於亦汎其流鄘柏舟在於在彼中河也)故
　其隠憂之㴱如此非為無酒可以敖遊而解之也列
　女傳以此為婦人之詩今考其辭氣卑順柔弱且居
　變風之首而與下篇相類豈亦莊姜之詩也歟(新安/胡氏)
　(曰列女傳以為衛宣夫人之詩此魯詩説也此詩詞/氣誠為卑弱而末云不能奮飛可見婦人詩何則人)
　(臣道不合則去是有可去之義若姜氏則無可去之/義矣故曰不能奮飛况以下四篇皆婦人作二南與)
　(邶鄘柏舟皆首婦人亦是一證○鄭/氏曰莊姜莊公夫人齊女姓姜氏)
○我心匪鑒不可以茹(如預/反)亦有兄弟不可以據薄言
往愬逢彼之怒
　賦也鑒鏡茹度(待洛反廬陵羅氏曰量也謀也計也/料也忖也惟分寸丈尺引曰五度則)
　(也過也音徒故/反放此類推)據依愬告也○言我心既匪鑒而不
　能度物雖有兄弟而又不可依以為重故往告之而
　反遭其怒也(慶源輔氏曰内既不得於其夫外又/不得於其兄弟其情之無聊亦甚矣)
　我心匪石不可轉也我心匪席不可卷(眷勉/反)也威儀
棣棣不可選也
　賦也棣棣富而閑習之貌(慶源輔氏曰富謂富盛也/富盛則全備而無欠闕閑)
　(習則從容而不生也○東萊吕/氏曰言威儀閑習自有常度)選簡擇也○言石可
　轉而我心不可轉席可巻而我心不可巻威儀無一
　不善又不可得而簡擇取舍皆自反而無闕之意(慶/源)
　(輔氏曰心之不可轉不可巻言其有常也威儀之不/可選言其皆善也唯其存諸中者有常而不可移故)
　(形於外者皆善/而不可揀也)
○憂心悄悄(七小/反)慍于群小覯(音/姤)閔既多受侮不少静
言思之寤辟(避亦/反)有摽(符小/反)
　賦也悄悄憂貌慍怒意群小衆妾也言見怒於衆妾
　也覯見閔病也辟拊心也摽拊心貌(孔氏曰寤覺之/中拊心而手摽)
　(然○慶源輔氏曰此章又言其所憂之/事以至於附心而有摽則其憂極矣)
○日居月諸胡迭(待結/反)而微心之憂矣如匪澣(户管/反)衣
静言思之不能奮飛
　比也居諸語辭迭更微虧也(華谷嚴氏曰微謂不明/也日月食則不明十月)
　(之交云彼月而/微此日而微)匪澣衣謂垢汙不濯之衣奮飛如鳥
　奮翼而飛去也○言日當常明月則有時而虧猶正
　嫡當尊衆妾當卑今衆妾反勝正嫡是日月更迭而
　虧是以憂之至於煩寃憒(古對反/心亂也)眊(音冒目/不明也)如衣不
　澣之衣恨不能奮起而飛去也
　　柏舟五章章六句(朱子曰讀詩須當諷味㸔他詩/人之意在甚處如婦人不得於)
　　　(其夫宜其怨之㴱矣而曰我思古人實獲我心/又曰静言思之不能奮飛其詞氣忠厚惻怛怨)
　　　(而不過如此所謂止乎禮義而中喜怒哀樂之/節者所以雖為變風而繼二南之後者以此臣)
　　　(之不得於君子之不得於父弟之不得於兄朋/友之不相信皆當以此為法如屈原不忍其憤)
　　　(懐沙赴水此賢者之過也賈誼云歴九州而相/其君兮何必懐此都也又失之逺矣讀詩須合)
　　　(如此看所謂詩可以興可以觀可以羣可以怨/是詩中大義不可不理㑹得○問静言思之不)
　　　(能奮飛猶似未有和平意曰也只是如此説無/過當處既有可怨之事亦須還他有些怨厎意)
　　　(思終不成只如平時却與土木相似只㸔舜之/號泣于旻天更有甚於此者喜怒哀樂但發之)
　　　(不過其則耳亦豈可無聖賢處憂危只要不失/其正如緑衣言我思古人實獲我心這般意思)
　　　(却又分外好○慶源輔氏曰首章以柏舟為比/比其可用乘載也末章以日月為比比其當明)
　　　(而虧當尊而卑也所謂詞氣卑順柔弱全篇固/然末後兩章尤可見○竹房張氏曰莊姜處夫)
　　　(婦之變正静自守而不忍斥言其夫共姜處母/子之變以死誓無他感動其母然母之慈愛猶)
　　　(可回也故共姜處之易夫之昏惑不可移也故/莊姜處之難所以冠鄘衛居變風之首也○豐)
　　　(城朱氏曰莊姜不得志於夫而無怨夫之意不/見禮於兄弟而無絶兄弟之情不見愛於衆妾)
　　　(而無怒衆妾之心而所以自反者惟知心志不/可以不專一威儀不可以不閑習使惡我者無)
　　　(得而簡擇怒我者無得以瑕疵亦可謂善自處/矣此所以居變風之首也歟又曰莊姜之憂憂)
　　　(己之不得於其夫也己之不得於其夫似若未/害也而夫婦之道於此乎始虧嫡妾之分於此)
　　　(乎始亂事始於閨門而毒流於一國怨生於衽/席而禍延於後世則其憂也豈惟一人之憂乃)
　　　(邦國無窮之憂也而亦何能自己於言乎夫子/録之且列於變風之首固將以垂戒於天下後)
　　　(世也/歟)
緑兮衣兮緑衣黄裏心之憂矣曷維其已
　比也緑蒼勝黄之間色黄中央土之正色(安成劉氏/曰青黄赤)
　(白黒五方之正色也緑紅碧紫纁五方之間色也盖/以木之青克土之黄合青黄而成緑為東方之間色)
　間色賤而以為衣正色黄而以為裏言皆失其所也
　己止也○莊公惑於嬖妾(曹氏曰莊公揚武公子左/傳謂公子川吁嬖人之子)
　(也有寵此所謂妾/或州吁之母歟)夫人莊姜賢而失位故作此詩言
　緑衣黄裏以比賤妾尊顯而正嫡幽微(孔氏曰間色/為衣而見正)
　(色反為裏而隠猶妾蒙寵/而顯夫人反見疎而微也)使我憂之不能自己也(南/軒)
　(張氏曰言嫡妾之亂其弊將有不可勝言者憂在宗/國也夫豈為一身之私哉○疊山謝氏曰嫡妾易位)
　(尊卑不明家不齊則國不治莊姜之心豈但憂一身/哉為君憂為君之子憂為國家後日憂其憂何時能)
　(止/也)
○緑兮衣兮緑衣黄裳心之憂矣曷維其亡
　比也上曰衣下曰裳記曰衣正色裳間色今以緑為
　衣而黄者自裏轉而為裳其失所益甚矣(孔氏曰間/色為衣而)
　(在上正色為裳而處下猶妾蒙寵而尊夫人反/見踈而卑前以表裏喻幽顯此以上下喻尊卑)亡之
　為言忘也
○緑兮絲兮女(音/汝)所治(平/聲)兮我思古人俾無訧(音尤叶/于其反)
兮
　比也女指其君子而言也治謂理而織之也俾使訧
　過也○言緑方為絲而女又治之以比妾方少艾而
　女又嬖之也然則我將如之何哉亦思古人有嘗遭
　此而善處之者以自勵焉使不至於有過而已(慶源/輔氏)
　(曰彼之所為自違悖而我之所為則/欲其無過而己此其所以為賢也)
○絺兮綌兮淒(七西/反)其以風(叶為/愔反)我思古人實獲我心
　比也淒寒風也○絺綌而遇寒風猶已之過時而見
　棄也故思古人之善處此者真能先得我心之所求
　也(朱子曰古人所為恰與我合只此便是至善前乎/千百世之已往後乎千百世之未来只是此道理)
　(孟子所謂若合符節政謂是爾○慶源輔氏曰莊姜/始則思法古人以求無過既又因古人之事而知其)
　(先得我心之所同然/者可不謂之賢乎哉)
　　緑衣四章章四句
　　　莊姜事見春秋傳此詩無所考姑從序説下三
　　　篇同(左氏傳隠公三年初衛莊公娶于齊東宫/得臣之妹曰莊姜美而無子戴媯生桓公)
　　　(莊姜以為己子公子州吁嬖人之子也冇寵而/好兵公弗禁莊姜惡之○華谷嚴氏曰女子之)
　　　(情饒怨此詩但刺莊公不能正嫡妾之分其詞/氣溫柔敦厚如此故曰詩可以怨○黄氏曰觀)
　　　(詩至緑衣然後知先王之風澤㴱厚夫以婦人/女子而所知如此詞氣坦夷固與氣息茀然者)
　　　(不可同年語矣葢不得已而後言仁厚積中而/然也○定宇陳氏曰不得於夫而不疾其妾惟)
　　　(思古人以自修其身憂而不傷怨而/不怒孔子謂詩可以怨其此類也夫)
燕燕于飛差(初宜/反)池其羽之子于歸逺送于野(叶上/與反)瞻
望弗及泣涕如雨
　興也燕鳦(音/壹)也謂之燕燕者重言之也(孔子曰古人/重言之漢書)
　(童謠燕燕尾/涎涎是也)差池不齊之貌之子指戴媯也歸大歸
　也(廬陵羅氏曰大歸者不反之詞公羊傳註/曰大歸者廢棄來歸也○毛氏曰歸宗也)○莊姜
　無子以陳女戴媯之子完為己子莊公卒完即位嬖
　人之子州吁弑之故戴媯大歸于陳而莊姜送之作
　此詩也(臨川王氏曰燕方春時以其匹至其羽相與/差池其鳴一上一下故感以起興○眉山蘇)
　(氏曰禮婦人送迎不出門逺送于野情之所不能己/也○南軒張氏曰獨言泣涕之情者葢家國之事有)
　(不可勝悲者晉禇太后批桓温廢立詔云未亡人不/幸罹此百憂感念存没心焉如割有合於詩人之情)
　(歟○華谷嚴氏曰風人含不盡之意此但叙離别/之恨而子弑國危之戚皆隠然在不言之中矣)
○燕燕于飛頡(户結/反)之頏(户郎/反)之之子于歸逺于將之
瞻望弗及佇立以泣
　興也飛而上曰頡飛而下曰頏將送也佇立久立也
○燕燕于飛下上(時掌/反)其音之子于歸逺送于南(叶尾/心反)
瞻望弗及實勞我心
　興也鳴而上曰上音鳴而下曰下音送于南者陳在
　衛南(廣源輔氏曰泣涕如雨初别時也佇立以泣已/别而久立以泣也實勞我心既去而思之不忘)
　(也/)
○仲氏任(而今/反)只(音/紙)其心塞淵(叶一/均反)終温且惠淑慎其
身先君之思以朂(凶肉/反)寡人
　賦也仲氏戴媯字也以㤙相信曰任只語辭塞實淵
　㴱終竟温和惠順淑善也先君謂莊公也勗勉也寡
　人寡徳之人莊姜自稱也○言戴媯之賢如此又以
　先君之思勉我使我常念之而不失其守也(孔氏曰/言仲氏)
　(有徳行其心誠實而㴱逺又終能溫和恭順善自謹/慎其身内外之徳既如此又於將歸之時以思先君)
　(之故勸勉寡/人以禮義也)楊氏曰州吁之暴桓公之死戴媯之去
　皆夫人失位不見答於先君所致也(慶源輔氏曰以/㤙愛相信嫡妾)
　(相與之情於是為至塞實不虛妄也淵㴱不淺露也/二者其夲也溫和惠順又終竟如此而無作輟焉則)
　(是得情性之常也淑又婦人之美徳而慎則持身/之謹也有是衆徳而又謹於持身其賢為可知矣)而
　戴媯猶以先君之思勉其夫人真可謂溫且恵矣(或/謂)
　(戴媯不以莊公已死而勉莊姜以思之可見温和惠/順而能終也亦縁他之心塞實淵㴱所禀之厚故能)
　(如此朱子曰古人文字之美詞氣温和理義精宻如/此秦漢以後無此等語某讀詩於此數語讀書至先)
　(王肇修人紀至兹惟囏哉㴱誦歎之又曰/譬如畫工傳神一般直是寫得他精神出)
　　燕燕四章章六句(天台潘氏曰前三章但見莊姜/拳拳於戴媯有不能己者四章)
　　　(乃見莊姜於戴媯非是情愛之私由其有塞淵/溫惠之徳能自淑慎其身又能以先君之思勉)
　　　(莊姜以不忘則見戴媯平日於莊姜相勸勉以/善者多矣故於其歸而愛之如此無非情性之)
　　　(正也○新安胡氏曰國風雖變猶有如是之婦/人此所謂先王之澤未泯而康叔之餘烈猶在)
　　　(也○豐城朱氏曰余讀是詩未嘗不歎莊公之/狂惑也使其翻然悔悟立莊姜以為之主俾戴)
　　　(媯以為之助則閨門正矣立子完以為之嫡命/石蜡以為之輔則國本定矣若川吁者可教則)
　　　(姑敎之不可敎則去之夫如是則衛非今日之/衛即康叔武公之衛矣顧乃以寵奪正以孽奪)
　　　(宗卒貽國家無窮之禍/不謂之狂惑而可乎)
日居月諸照臨下土乃如之人兮逝不古處(昌吕/反)胡能
有定寧不我顧(叶果/五反)
　賦也日居月諸呼而訴之也之人指莊公也逝發語
　辭古處未詳或云以古道相處也(長樂王氏曰不以/古夫婦之道處我)
　胡寧皆何也○莊姜不見答於莊公故呼日月而訴
　之言日月之照臨下土久矣今乃有如是之人而不
　以古道相處(慶源輔氏曰觀緑衣之詩所謂我思古/人則於此歎莊公不以古道處己者宜)
　(也自處以古人為法而望人以古道/處己莊姜之處己望人皆有則矣)是其心志回惑
　亦何能有定哉而何為其獨不我顧也見棄如此而
　猶有望之之意焉此詩之所以為厚也(安成劉氏曰/每章章末二)
　(句皆冇望/之之意)
○日居月諸下土是冒乃如之人兮逝不相好(呼報/反)胡
能有定寧不我報
　賦也冒覆也報答也
　日居月諸出自東方乃如之人兮徳音無良胡能有
定俾也可忘
　賦也日旦必出東方月望亦出東方徳音美其辭無
　良醜其實也(華谷嚴氏曰此徳音無良及邶谷風/徳音莫違皆婦人言其夫待己之意)俾
　也可忘言何獨使我為可忘者耶
○日居月諸東方自出父兮母兮畜我不卒胡能有定
報我不述
　賦也畜飬卒終也不得其夫而嘆父母飬我之不終
　葢憂患疾痛之極必呼父母人之至情也(安成劉氏/曰日居月)
　(諸呼日月而訴之也父兮母兮呼父母而/訴之也猶舜號泣于旻天于父母之意)述循也言
　不循義理也
　　日月四章章六句(慶源輔氏曰呼日月而但云照/臨下土尊之之詞也呼父母而)
　　　(遂言畜我不卒親之之詞也一章云寧不我顧/言不相顧盼也二章言寧不我報言不相酬答)
　　　(也三章云俾也可忘則蒙上句胡字言何獨使/我為可忘者耶詞雖緩而意則切矣四章言報)
　　　(我不述則又言莊公雖有時相報我而都不循/乎義理也雖為莊公所棄而猶有望之之意焉)
　　　(是其性情/之正也)此詩當在燕燕之前下篇放此(新安/胡氏)
　　　(曰此篇分明作於莊公之時胡能冇定只是説/莊公心志回惑反覆無定之意故不我顧不我)
　　　(報俾也可忘而報我不述也○問日月終風二/篇據集傳云當在燕燕之前以某觀之終風當)
　　　(在先日月當次之盖詳終風之詞莊公於姜猶/有往來之時至日月則見公已絶不顧姜而姜)
　　　(不免微怨矣燕燕則莊公薨後送歸妾情不能/堪耳以此觀之則終風當先日月當次朱子曰)
　　　(恐或如是○豐城朱氏曰變風之始於莊姜何/也曰婦人夫其所天也以夫則狂惑妾其所使)
　　　(也以妾則上僭子其所恃頼以終身也以子則/暴而無禮莊姜之處此亦難矣雖遭人倫之變)
　　　(而不失乎天理之常則莊姜亦賢/矣哉是可以為處變者之法矣)
終風且暴顧我則笑(叶音/燥)謔(計約/反)浪笑敖(五報/反)中心是
悼
　比也終風終日風也暴疾也謔戲言也浪放蕩也悼
　傷也○莊公之為人狂蕩暴疾莊姜葢不忍斥言之
　故但以終風且暴為比言雖其狂暴如此然亦有顧
　我則笑之時但皆出於戲慢之意而無愛敬之誠則
　又使我不敢言而心獨傷之耳葢莊公暴慢無常而
　莊姜正静自守所以忤其意而不見答也
○終風且霾(亡皆反/叶音貍)惠然肯來(叶如字又/陵之反)莫往莫來悠
悠我思(叶新才新/齎二反)
　比也霾雨(去/聲)土蒙霿(音茂又/音夢)也(爾雅孫炎曰大風揚/塵土從上而下也)
　惠順也悠悠思之長也○終風且霾以比莊公之狂
　惑也雖云狂惑然亦或惠然而肯來(毛氏曰時/有順心也)但又
　有莫往莫來之時則使我悠悠而思之望其君子之
　㴱厚之至也
○終風且曀(於計/反)不日有曀寤言不寐願言則嚏(都麗/反)
　比也隂而風曰曀有又也(蘇氏曰古/有又通)不日有曀言既
　曀矣不旋日而又曀也亦比人之狂惑暫開而復蔽
　也願思也嚏鼽(音仇病寒/鼻窒也)嚏也人氣感傷閉鬱又為
　風霧所襲則有是疾也(慶源輔氏曰寤則憂而不能/寐思之則感傷氣閉而成疾)
　(其憂危/甚矣)
○曀曀其隂虺虺其靁寤言不寐願言則懐(叶胡/揋反)
　比也曀曀隂貌虺虺靁將發而未震之聲以比人之
　狂惑愈㴱而未已也(東萊吕氏曰驟雨迅雷其止可/待至於曀曀之隂虺虺之雷則)
　(殊未有開/霽之期也)懐思也
　　終風四章章四句
　　　説見上(安成劉氏曰一章言莊公狂暴二章言/其狂惑皆止一句為比而莊公猶有顧)
　　　(笑惠来之時所謂暴慢無常狂惑暫開者也三/章則暫開而復蔽四章則愈㴱而未已皆是以)
　　　(兩句為比若以此詩繼緑衣之後次日月次燕/燕讀之尤可備見姜氏初作柏舟緑衣惟自憂)
　　　(歎而止於和平未嘗指譏公之為人也至於終/風則言其狂惑蔽錮而猶不忍斥言及日月然)
　　　(後極其詞此豈/情之所得己哉)
擊鼓其鏜(吐當/反)踊躍用兵(叶晡/芒反)土國城漕我獨南行(叶/户)
(郎/反)
　賦也鏜擊鼓聲也踊躍坐作擊刺之狀也兵謂戈戟
　之屬土土功也國國中也漕衛邑名(華谷嚴氏曰漕/鄘地也在河南)
　○衛人從軍者自言其所為因言衛國之民或役土
　功於國或築城於漕而我獨南行有鋒(兵端/也)鏑(音適/矢鋒)
　(也/)死亡之憂危苦尤甚也(三山李氏曰土國城漕非/不勞苦而猶處於境内今)
　(我之在外死亡未可知也○/鄭氏曰南行從軍南行伐鄭)
○從孫子仲平陳與宋不我以歸憂心有忡(敕中反叶/敕衆反)
　賦也孫氏子仲字時軍帥也平和也合二國之好也
　(鄭氏曰謂使告宋曰君為主敝邑以賦與陳蔡/從○新安胡氏曰必先和陳宋而後進兵也)舊説
　以此為春秋隠公四年州吁自立之時宋衛陳蔡伐
　鄭之事恐或然也以猶與也言不與我而歸也
○爰居爰處爰䘮(息浪/反)其馬(叶蒲/補反)于以求之于林之下
(叶後/五反)
　賦也爰於也於是居於是處於是喪其馬而求之於
　林下見其失伍離次無鬭志也
○死生契(舌結/反)闊(叶苦/劣反)與子成説執子之手與子偕老
(叶魯/吼反)
　賦也契闊隔逺之意成説謂成其約誓之言○從役
　者念其室家因言始為室家之時期以死生契闊不
　相忘棄又相與執手而期以偕老也
○于(音吁/下同)嗟濶(叶若/劣反)兮不我活(叶户/劣反)兮于嗟泃(音/苟)兮不
我信(叶師/人反)兮
　賦也于嗟歎辭也闊契闊也活生洵信也信與申同
　(釋文曰即/古伸字)○言昔者契闊之約如此而今不得活偕
　老之信如此而今不得伸意必死亡不復得與其室
　家遂前約之信也
　　擊鼓五章章四句(安成劉氏曰按左傳伐鄭圍其/東門五日而還出師不為久而)
　　　(衛人之怨如此身犯大逆衆叛親離莫肯為之/用爾○豐城朱氏曰役土功於國者此民也築)
　　　(城於漕者亦此民也南行而平陳與宋者又此/民也先王之於民也不得已而用之則必先其)
　　　(所急後其所緩未聞衆役竝興罷民之力以逞/己之志若斯之甚者也是亦可謂忍矣其卒至)
　　　(於敗亡/也宜哉)
凱風自南(叶尼/心反)吹彼棘心棘心夭夭(於驕/反)母氏劬勞(叶/音)
(僚/)
　比也南風謂之凱風長飬萬物者也(孔氏曰李廵云/萬物喜樂故曰)
　(凱風凱樂也風/性樂飬萬物)棘小木叢生多刺難長而心又其稚
　弱而未成者也(字書棘如棗而多刺木堅色/赤色白為白棘實酸為貳棘)夭夭少
　好貌劬勞病苦也○衛之淫風流行雖有七子之母
　猶不能安其室故其子作此詩以凱風比母棘心比
　子之幼時葢曰母生衆子幼而育之其劬勞亦甚矣
　(華谷嚴氏曰棘至夏始生凱風南來吹彼稚弱之棘/心至於夭夭然少好則風之為力多矣比母以慈愛)
　(之情飬我七子之身至於少長則母/亦當苦矣母之飬子於少時最勞苦)本其始而言以
　起自責之端也
○凱風自南吹彼棘薪母氏聖善我無令人
　興也(安成劉氏曰上章言凱風棘心而下句無應故/屬比此章言風與棘而下文以母與子應故屬)
　(興二章相似/而不同也)聖叡令善也○棘可以為薪則成矣然
　非美材故以興子之壯大而無善也復以聖善稱其
　母而自謂無令人其自責也㴱矣(長樂劉氏曰自言/七子之中有一令)
　(善之人則母亦/不舍之而去也)
○爰有寒泉在浚之下(叶後/五反)有子七人母氏勞苦
　興也浚衛邑○諸子自責言寒泉在浚之下猶能有
　所滋益於浚而有子七人反不能事母而使母至於
　勞苦乎(永嘉陳氏曰寒泉在浚邑邑人頼之以生飬/今子七人反不能飬一母而使母勞苦求嫁)
　(也○孔氏曰寒泉有益於浚浚民得以逸/樂以興七子無益於母乃寒泉之不如)於是乃若
　微指其事而痛自刻責以感動其母心也母以淫風
　流行不能自守而諸子自責但以不能事母使母勞
　苦為詞(孔氏曰母欲嫁者本為淫風流行但七子不/可斥言故言母為勞苦而思嫁也上章言母)
　(氏劬勞謂長飬七子劬勞也此謂/母今日勞苦思嫁與上不同也)婉詞㡬諫不顯其
　親之惡可謂孝矣下章放此
○睍(胡顯/反)睆(華扳/反)黄鳥載好其音有子七人莫慰母心
　興也睍睆清和圓轉之意(新安胡氏曰黄鳥即/黄鸎其音清和流轉)○言
　黄鳥猶能好其音以悦人而我七子獨不能慰悦母
　心哉(孔氏曰自責言黄鳥之不如也○慶源輔氏/曰三章以無情興有情四章以無知興有知)
　　凱風四章章四句(南豐曽氏曰凱風盛於夏時黄/鳥鳴於夏木寒泉亦夏所宜耳)
　　　(寒泉能使人廿之有子而使母勞苦黄鳥能使/人悦之有子而莫慰母心○止齊陳氏曰瞽叟)
　　　(日頏舜則負罪聖人豈縁飾哉其心誠曰吾罪/焉而已矣此詩每曰有子七人葢曰吾屬在此)
　　　(無益也抑以見一門昆弟皆舜耕歴山氣象○/疊山謝氏曰不怨母而責己孝之至也○慶源)
　　　(輔氏曰母之不善在他人見之則可自其子觀/之則只見其聖善而七子之中自無令人而已)
　　　(不然則不足以感悟其母以成其善志也其曰/聖善過為歸美之詞耳此唯子可以施之於母)
　　　(臣而事君如此則未安也韓退之作羑里操云/臣罪當誅兮天王聖明雖程子亦以此言為得)
　　　(文王之心而先生常云㸔得文王之心不觧如/此盖聖人之處患難其樂天知命尊君親上之)
　　　(意固自不能無豈有紂如是/無道而乃强以為聖明者哉)
雄雉于飛泄泄(移世/反)其羽我之懐矣自詒伊阻
　興也雉野雞雄者有冠長尾身有文采善鬪泄泄飛
　之緩也懐思詒遺(去/聲)阻隔也○婦人以其君子從役
　于外故言雄雉之飛舒緩自得如此而我之所思者
　乃從役於外而自遺阻隔也(慶源輔氏曰我之懐矣/指其夫也自貽伊阻不)
　(以怨/人也)
○雄雉于飛下上(時掌/反)其音展矣君子實勞我心
　興也下上其音言其飛鳴自得也展誠也言誠又言
　實所以甚言此君子之勞我心也(慶源輔氏曰言有/盡而意無窮也)
○瞻彼日月悠悠我思(叶新/齎反)道之云逺曷云能来(叶陵/之反)
　賦也悠悠思之長也見日月之往來而思其君子從
　役之久也(程子曰日月取其迭往迭来之意又日月/隂陽相配又旦莫所見動人情思總包意)
　(其間○鄭氏曰視日月之行迭往迭来今君/子獨久行役而不来使我心悠悠然思之)
○百爾君子不知徳行(下孟反叶/户郎反)不忮(之䜴/反)不求何用
不臧
　賦也百猶凡也忮害求貪臧善也○言凡爾君子豈
　不知徳行乎(慶源輔氏曰不知徳行之/不與鄂不韡韡之不冋)若能不忮害
　又不貪求(止齋陳氏曰忮心生於忿怒求心生於貪/慕故人之耻貧賤患難者能不忮則或入)
　(於求能不求則或入於忮故忮者/常生於嫉人求者常至於枉己)則何所為而不善
　哉憂其逺行之犯患冀其善處而得全也(東萊吕氏/曰思其君)
　(子之切而知其未得歸也於是自解曰凡百君子但/不忮害不貪求則何所用而不善雖久處軍旅之間)
　(固未害也○新安胡氏曰此/亦發乎情止乎禮義之意)
　　雄雉四章章四句(上蔡謝氏曰君子之於詩非徒/誦其言又將以考其情性非徒)
　　　(以考其情性又將以考先王之澤葢法度禮樂/雖亡於此猶能併與其㴱微之意而傳之故其)
　　　(為言率皆樂而不淫憂而不困怨而不怒哀而/不傷如緑衣傷己之詩也不過曰我思古人俾)
　　　(無訧兮擊鼔怨上之詩也不過曰土國城漕我/獨南行至軍旅數起大夫久役止曰自詒伊阻)
　　　(行役無期度思其危難以風焉不過曰苟無飢/渴而已作詩者如此讀詩者其可以邪心讀之)
　　　(乎○豐城朱氏曰雄雉四章前三章皆所謂發/乎情後一章乃所謂止乎禮義盖閨門之内以)
　　　(愛為主則雖思之之切是亦情之正也惟其思/之也切故其憂之也㴱惟其憂之也㴱故其勉)
　　　(之也至忮求者皆取禍之道也必能不忮害不/貪求乃可以自免於患矣噫不忮不求此孔門)
　　　(克己之術求仁之方而行役之婦人能言之其/亦可謂賢也己此其所以為先王之遺澤也歟)
匏有苦葉濟有㴱涉㴱則厲淺則揭(苦例/反)
　比也匏瓠(音/䕶)也(埤雅曰長而瘦上曰/瓠短頸大腹曰匏)匏之苦者不可
　食特可佩以渡水而已然今尚有葉則亦未可用之
　時也(華谷嚴氏曰匏經霜其葉/枯落然後乾之腰以渡水)濟渡處也行渡水曰
　涉以衣而涉曰厲(爾雅邢昺疏云此衣謂禈也言水/㴱至於禈以上者而涉渡之名厲)
　褰(音/騫)衣而渉曰揭(爾雅繇膝以上為涉繇帶/以下為厲繇膝以下為揭)○此刺
　淫亂之詩言匏未可用而渡處方㴱行者當量其淺
　㴱而後可渡以比男女之際亦當量度禮義而行也
　(毛氏曰遭事制宜如遇水㴱則厲淺則揭矣男女之/際安可無禮義哉○華陽范氏曰㴱則厲淺則揭宜)
　(斟酌也若不顧禮義猶不/度水之㴱淺而欲濟也)
○有瀰(彌爾/反)濟盈有鷕(以小/反)雉鳴濟盈不濡軌(居美反/叶居冇)
(反/)雉鳴求其牡
　比也瀰水滿貌鷕雌雉聲軌車轍也(竹房張氏曰説/文曰軌車轍也)
　(從車九軓車軾前也從車凡音犯諸家辨之詳矣然/集傳獨從軌葢以几牡聲之叶也軓聲則難叶矣○)
　(廬陵羅氏曰周禮輈人疏轍廣謂之軌轂末亦為軌/韻㑹曰車軸謂轊頭也轊即車頭之端貫轂者車輪)
　(廣狹高下皆定於軌軌同則轍迹亦冋後人因謂車/轍亦曰軌曲禮塵不出軌以高下言中庸車同軌以)
　(廣狹言葢車輪崇六尺六寸軌居/輪中若濡軌則水渉三尺三寸)飛曰雌雄走曰牝
　牡○夫濟盈必濡其轍雉鳴當求其雄此常理也今
　濟盈而曰不濡軌雉鳴而反求其牡(竹房張氏曰走/曰牝牡此爾雅)
　(釋獸之正例諸家以牝雞雄狐為證言飛走通也殊/不識詩人之意曰當濡其轍今乃不濡其轍迹是大)
　(可怪也當求其雄今乃求其牡獸是大異常/也如此歌之則得詩人之意知集傳之㫖也)以比淫
　亂之人不度禮義非其配耦而犯禮以相求也
○雝雝鳴雁(叶魚/盰反)旭(許玉/反)日始旦士如歸妻迨氷未泮
　賦也雝雝聲之和也(孔氏曰生執之以/行禮故言雁聲)雁鳥名似鵝
　畏寒秋南春北旭日初出貌(毛氏曰日始出謂/大昕之時昕音欣)昏禮
　(廬陵李氏曰娶妻之禮以昏為/期因以名焉日入二刻半為昏)納采用雁(孔氏曰六/禮唯納徴)
　(用幣餘皆用雁○鄭氏曰用雁者取其順隂陽往來/○程子曰取其不再偶也○本草注曰雁為陽鳥葢)
　(得中和之氣熱即北寒即南以就和氣所以為贄者/一取其信一取其和也○朱子曰凡勢用生雁左首)
　(以生色繒交絡之○安成劉氏曰集傳/但言納采用雁者唯舉六禮之始耳)親迎(去/聲)以昏
　而納采請期以旦(鄭氏曰自納采至請期皆用昕親/迎用昏○孔氏曰用昕者君子行)
　(禮貴其始親迎用昏鄭/氏云取隂陽往來之義)歸妻以氷泮而納采請期迨
　氷未泮之時○言古人之於婚姻其求之不暴而節
　之以禮如此以㴱刺(去/聲)淫亂之人也(新安胡氏曰味/士如歸妻之辭)
　(可見是刺淫者若責之曰士如欲歸妻自有婚姻之/禮何得如此淫亂也若刺宣公不當以士言○慶源)
　(輔氏曰此章言婚姻之常/理以刺淫亂者之不然也)
○招招(照遙/反)舟子(叶奬/里反)人涉卬(五郎/反)否(叶補/美反)人涉卬否
卬須我友(叶羽/軌反)
　比也招招號(音/毫)召之貌(孔氏曰王逸云以/手曰招以口曰召)舟子舟人
　主濟渡者卬我也○舟人招人以渡人皆從之而我
　獨否者待我友之招而後從之也以比男女必待其
　配耦而相從而刺此人之不然也
　　匏有苦葉四章章四句(慶源輔氏曰此詩意雖正/而體製異於諸作若有不)
　　　(敢正言之意一章言為事當有所度量二章言/苟不能度量則必至於反常而逆理三章則詔)
　　　(之以婚姻常理四章則言人當有可有不可以/刺淫亂之人亂常逆理而無有不可也○安成)
　　　(劉氏曰此詩一章二章四章反覆諷刺皆以濟/渉之事為比豈所指淫人居津水之傍歟抑詩)
　　　(人以一時所/見而取譬歟)
習習谷風以陰以雨黽勉同心不宜有怒(叶暖/五反)采葑(孚/容)
(反/)采菲(妃鬼/反)無以下體徳音莫違及爾同死(叶想/止反)
　比也習習和舒也東風謂之谷風(毛氏曰隂陽/和而谷風至)葑蔓
　(音/萬)菁(音/精)也菲似葍(音/福)莖麄葉厚而長有毛下體根也
　(華谷嚴氏曰江南有菘江北有蔓菁相似而異春食/苗夏食心秋食莖冬食根菲葍類爾雅謂蒠萊河内)
　(謂蓿菜三月中蒸為茹滑美/可作羹根如指正白可啖)葑菲根莖皆可食而其
　根則有時而美惡徳音美譽也○婦人為夫所棄故
　作此詩以叙其悲怨之情言陰陽和而後雨澤降如
　夫婦和而後家道成故為夫婦者當黽勉以同心(華/谷)
　(嚴氏曰黽勉猶勉强也力所不堪心/所不欲而勉強為之皆謂之黽勉)而不宜至於有
　怒又言采葑菲者不可以其根之惡而棄其莖之美
　如為夫婦者不可以其顏色之衰而棄其徳音之善
　但徳音之不違則可以與爾同死矣(慶源輔氏曰上/四句以隂陽之)
　(和比夫婦之和下四句以葑菲根比婦人之色○程/子曰夫婦之道貴於有終徳音美音也當期好音無)
　(違至於/偕老)
○行道遲遲中心有違不逺伊邇薄送我畿(音/祈)誰謂荼
苦其甘如薺(音/泚)宴爾新昏如兄如弟(待禮/反)
　賦而比也遲遲舒行貌違相背也畿門内也(東萊吕/氏曰韓)
　(詩云白石為門畿葢門閫也鈞會梱/即閫字門橛也即門限両傍夾木)荼苦菜蓼屬也
　詳見良耜薺甘菜(木草曰薺味甘人/取其葉作葅及羮)宴樂也新昏夫
　所更娶之妻也○言我之被棄行於道路遲遲不進
　盖其足欲前而心有所不忍如相背然而故夫之送
　我乃不逺而甚邇亦至其門内而止耳又言荼雖甚
　苦反甘如薺以比己之見棄其苦有甚於荼而其夫
　方且宴樂其新昏如兄如弟而不見恤(永嘉陳氏曰/物莫苦於荼)
　(婦人見棄其情甚苦/則荼反甘於薺矣)葢婦人從一而終今雖見棄猶
　有望夫之情厚之至也(安成劉氏曰此章上四句賦/其望夫之意而及其夫之薄)
　(情下四句則比己之甚苦而歎其夫之方樂賦體與/比體相繼成章後凡言賦而比者文意亦放此云)
○涇以渭濁湜湜(音/殖)其沚(音/止)宴爾新昏不我屑以毋逝
我梁毋發我笱(古口/反)我躬不閲遑恤我後(胡口/反)
　比也涇渭二水名涇水出今原州百泉縣笄頭山東
　南至永興軍高陵入渭渭水出渭州渭源縣鳥鼠山
　至同州馮翊縣入河(東萊吕氏曰詩人多述土風此/衛詩而逺引涇渭者盖涇濁渭)
　(清天下所共知如云海鹹河淡也○原州百泉縣今/平凉府鎮原縣永興軍高陵今西安府高陵縣渭州)
　(渭源縣今平凉府渭源縣同州馮/翊縣今西安府同州地竝𨽻陜西)湜湜清貌沚水渚
　也屑潔以與逝之也梁堰(音/宴)石障水而空(音/控)其中以
　通魚之徃來者也笱以竹為器而承梁之空以取魚
　者也閲容也○涇濁渭淸然涇未屬渭之時雖濁而
　未甚見由二水既合而淸濁益分然其别出之渚流
　或稍緩則猶有清處婦人以自比其容貌之衰久矣
　又以新昏形之益見顦顇然其心則固猶有可取者
　但以故夫之安於新昏故不以我為潔而與之耳又
　言毋逝我之梁毋發我之笱以比欲戒新昏毋居我
　之處毋行我之事而又自思我身且不見容何暇恤
　我己去之後哉知不能禁而絶意之辭也(慶源輔氏/曰不忍遂)
　(棄其家事者仁也知其不/能禁而絶意焉者知也)
○就其㴱矣方之舟之就其淺矣泳之游之何有何亡
黽勉求之凡民有喪匍(音/蒲)匐(蒲卜/反)救(叶居/尤反)之
　興也方桴舟船也潛行曰泳浮水曰游(安成劉氏曰/泳與游今俗)
　(所謂迷/與泅也)匍匐手足竝行急遽之甚也(孔氏曰匍匐本/小兒未行之狀)
　(其盡力顛蹶/似之故取名)○婦人自陳其治家勤勞之事言我隨
　事盡其心力而為之㴱則方舟淺則泳游不計其有
　與亡而勉強以求之(孔氏曰隨水㴱淺期於必渡猶/隨事難易期於必成不問貧富)
　(吾皆盡力求之○安成劉氏曰㴱淺/以興有亡方舟泳游以興勉求也)又周睦其隣里
　鄉黨莫不盡其道也(慶源輔氏曰勤勞家事周恤隣/里即首章之所謂徳音下章之)
　(所謂我徳也婦人無外事以勤家睦/隣為徳而已此可見其勤而不怨)
○不我能慉(許六/反)反以我為讎既阻我徳賈(音/古)用不售
(市救反叶/市周反)昔育恐育鞠(居六/反)及爾顛覆(芳服/反)既生既育
比予于毒
　賦也慉飬阻却鞠窮也○承上章言我於女家勤勞
　如此而女既不我飬而反以我為仇讐惟其心既拒
　却我之善故雖勤勞如此而不見取如賈之不見售
　也(程子曰几人所以憎而不知善者由其心/阻絶其善故也○廣韻注曰售謂出手也)因念其
　昔時相與為生惟恐其生理窮盡而及爾皆至於顛
　覆今既遂其生矣乃反比我於毒而棄之乎張子曰
　育恐謂生於恐懼之中育鞠謂生於困窮之際亦通
　(三山李氏曰正所謂將恐將懼惟予與汝將安將樂/汝轉棄予是也○慶源輔氏曰或問昔育恐育鞠張)
　(子之説固善然推之下文及爾顛覆之云意不甚實/不若前説為順先生曰此姑存異義耳然舊説亦不)
　(甚明/白耳)
○我有㫖蓄(敕六/反)亦以御(魚吕反/下同)冬宴爾新昏以我御
窮有洸(音/光)有潰(户對/反)既詒我肄(羊至/反)不念昔者伊余來
塈
　興也㫖美蓄聚御當也洸武貌潰怒色也(容齊項氏/曰洸水涌)
　(也其勇如水涌水之潰者其勢/横暴而四出故怒之盛者為潰)肄勞塈息也○又言
　我之所以蓄聚美菜者盖欲以禦冬月乏無之時至
　於春夏則不食之矣(安成劉氏曰古人塲圖同地秋/杪則築堅圃地為塲以納禾稼)
　(至来春又耕治之以種菜/茹故蓄菜但以禦冬也)今君子安於新昏而厭棄
　我是但使我禦其窮苦之時至於安樂則棄之也(南/豐)
　(曽氏曰人之於物得新可以捐故然厚者猶冇所不/忍夫婦義當偕老乃姑以禦窮而已其薄惡可知)
　又言於我極其武怒而盡遺我以勤勞之事曽不念
　昔者我之來息時也追言其始見君子之時接禮之
　厚怨之㴱也(慶源輔氏曰末二章/又可見其怨而不怒)
　　谷風六章章八句(朱子曰㸔詩義理外更好㸔他/文章且如谷風他只是如此説)
　　　(出来然而序得事曲折先後皆有次序而今費/盡氣力去做後尚做得不好○慶源輔氏曰觀)
　　　(此一詩比物連類因事興詞條理秩然有序勤/而不怨怨而不怒玩而味之可謂賢婦人矣而)
　　　(見棄於夫者亦獨何哉○豐城朱氏曰谷風雖/棄婦所作而觀其自叙有治家之勤有睦鄰之)
　　　(善有安貧之志冇周急之義皆其節之可取者/也至於見棄矣而拳拳忠厚之意猶藹然溢於)
　　　(言辭之表則是初無可棄之罪也徒以其夫之/安於新昏不以為潔而棄之耳然其言之有序)
　　　(而不迫如此殆庶㡬乎/夫子所謂可以怨者矣)
式微式微胡不歸微君之故胡為乎中露
　賦也式發語辭微猶衰也再言之者言衰之甚也(鄭/氏)
　(曰微乎微者也○華陽范氏曰諸侯失國而寄/於他國之邑微莫甚焉故郭璞註云言至微也)微猶
　非也(安城劉氏曰此章/二微字義不同)中露露中也言有霑濡之辱
　而無所芘覆(音/阜)也○舊説以為黎侯失國而寓於衛
　(釋文曰杜預云黎在上黨壺闗縣○鄭氏曰/寓寄也黎侯為狄人所逐棄其國而寄於衛)其臣勸
　之曰衰微甚矣何不歸哉我若非以君之故則亦胡
　為而辱於此哉(孔氏曰主憂臣勞主辱臣死固當不/憚淹恤今言我若無君何為處此者)
　(自言己勞以/勸君歸也)
○式微式微胡不歸微君之躬胡為乎泥中
　賦也泥中言有陷溺之難而不見拯救也
　　式微二章章四句
　　　此無所考姑從序説(問式微詩以為勸邪戒邪/朱子曰亦不必如此㸔只)
　　　(是隨他當時所作之意如此可見得有羈旅狼/狽之君如此而方伯連帥無救恤之意○新安)
　　　(胡氏曰補傳云以詩作/於衛地故編之衛風)
旄丘之葛(叶居/謁反)兮何誕(徒旱/反)之節兮叔兮伯(叶音/逼)兮何
多日也
　興也前高後下曰旄丘誕闊也叔伯衛之諸臣也(疊/山)
　(謝氏曰叔/伯字也)○舊説黎之臣子自言久寓於衛時物變
　矣故登旄丘之上見其葛長大而節疎闊因託以起
　興曰旄丘之葛何其節之闊也衛之諸臣何其多日
　而不見救也(東莱吕氏曰葛初生其節蹙而宻既長/其節闊而疎黎人見葛之長感時之久)
　(而衛猶未/見救爾)此詩本責衛君而但斥其臣可見其優柔
　而不迫也(慶源輔氏曰本責衛君而但斥其臣望之/雖切而其辭益緩真可見其温柔寛厚之)
　(情/也)
○何其處也必有與也何其久(叶舉/里反)也必有以也
　賦也處安處也與與國也以他故也○因上章何多
　日也而言何其安處而不來意必有與國相俟而俱
　來耳又言何其久而不來意其或有他故而不得來
　耳詩之曲盡人情如此
○狐裘蒙戎匪車不東叔兮伯兮靡所與同
　賦也大夫狐蒼裘蒙戎亂貌言弊也○又自言客久
　而裘弊矣豈我之車不東告於女乎但叔兮伯兮不
　與我同心雖徃告之而不肯來耳至是始微諷切之
　或曰狐裘蒙戎指衛大夫而譏其憒(音/㑹)亂之意匪車
　不東言非其車不肯東來救我也但其人不肯與俱
　來耳今按黎國在衛西前説近是
○瑣(素果/反)兮尾兮流離之子(叶奬/里反)叔兮伯兮褎(山救/反)如
充耳
　賦也瑣細尾末也流離漂㪚也褎多笑貌充耳塞耳
　也耳聾之人恒多笑○言黎之君臣流離瑣尾若此
　其可憐也而衛之諸臣褎然如充塞而無聞何哉至
　是然後盡其詞焉流離患難之餘而其言之有序而
　不迫如此其人亦可知矣(慶源輔氏曰褎如充耳責/之也自緩而疑自疑而諷)
　(自諷而責是皆/情性之正也)
　　旄丘四章章四句
　　　説同上篇(須溪劉氏曰一章何多日也未有怨/望之意也二章必有與也必有以也)
　　　(有望於衛未怨也三章靡所與同微怨也四章/褎如充耳不能不怨也○眉山蘇氏曰諸侯雖)
　　　(異國而相為救苟黎亡則衛及矣奈何靡所與/同哉葢時衛在河北黎衛壤地相接故狄之為)
　　　(忠黎衛共之○三山李氏曰衛不救黎非惟失/睦乃四隣之道抑亦唇亡齒寒矣其後衛為狄)
　　　(所滅齊侯以管仲之言而救之觀衛之徳齊為/最㴱則知黎之怨衛為最切○黄氏曰衛失國)
　　　(而齊救之黎失國而衛不救此齊/之所以伯而衛之所以不振也)
簡兮簡兮方將萬舞日之方中在前上處
　賦也簡簡易不恭之意萬者舞之總名武用干戚文
　用羽籥也(東莱吕氏曰萬舞二舞之總名干舞者武/舞之别名籥舞者文舞之别名也文舞又)
　(謂之羽舞○安成劉氏曰干盾也戚斧也羽/籥此詩三章所言者是也皆舞者所執之物)日之方
　中在前上處言當明顯之處○賢者不得志而仕於
　伶官(鄭氏曰伶氏世掌樂官而善/焉故後世號樂官為伶官)有輕世肆志之心
　焉故其言如此(須溪劉氏曰簡兮簡兮坦坦施施/有慢世玩物之意味方將字可見)若
　自譽而實自嘲也(慶源輔氏曰此章既自以為簡易/次章又自以為碩人只此便可見)
　(其為不恭也當明顯之處公然為此而不以為辱亦/是不恭之意與次章所謂公庭萬舞同先生謂其若)
　(自譽而實自嘲/者㴱得其㫖也)
○碩人俁俁(疑矩/反)公庭萬舞有力如虎執轡如組(音/祖)
　賦也碩大也俁俁大貌轡今之韁也組織絲為之言
　其柔也御能使馬則轡柔如組矣○又自譽其才之
　無所不備亦上章之意也(安成劉氏曰既能樂舞又/善御焉亦若上章之自譽)
　(而實自/嘲也)
○左手執籥(餘若/反)右手秉翟(亭歴反叶/直角反)赫如渥(於角/反)赭
(音者叶/陟畧反)公言錫爵
　賦也執籥秉翟者文舞也籥如笛而六孔或曰三孔
　(釋文曰以竹為籥長三尺執/之以舞郭璞云似笛而小)翟雉羽也赫赤貌渥厚
　漬也(孔氏曰渥者浸潤之名信南山曰既優既渥是/也言漬之久厚而有光澤故以喻顔色之潤)
　赭赤色也言其顔色之充潤也公言錫爵即儀禮燕
　飲而獻工之禮也(燕禮主人洗升獻工工不興一人/拜受爵○廬陵李氏曰詩錫爵謂)
　(此獻工/之禮也)以碩人而得此則亦辱矣(程子曰錫之以/爵勞賤者之道)乃
　反以其賚予(音/與)之親洽為榮而誇美之亦玩世不恭
　之意也(慶源輔氏曰前已言其輕世肆志之心又言/其玩世不恭之意何也曰意唯輕之是以玩)
　(之志惟肆焉故不恭也知其世之不可與冇為故輕/玩之心生焉於其所不足為而姑為之於其所不足)
　(誇而反誇之是/皆不恭之意也)
○山有榛(側巾/反)隰有苓(音/零)云誰之思西方美人彼美人
兮西方之人兮
　興也(安成劉氏曰楚詞湘夫人歌曰沅有沚兮澧有/蘭思公子兮未敢言越人歌曰山有木兮木有)
　(枝心悦君兮君不知秋風辭曰蘭有秀兮菊有芳懐/佳人兮不能忘皆與此章起興之例冋故朱子嘗曰)
　(知此則知/興體矣)榛似栗而小下溼曰隰苓一名大苦葉似
　地黄即今甘草也西方美人託言以指西周之盛王
　如離騷亦以美人目其君也(離騷經曰恐美人之遟/暮集註云言美好之婦)
　(人盖託辭而/寄意於君也)又曰西方之人者歎其逺而不得見之
　辭也○賢者不得志於衰世之下國而思盛際之顯
　王故其言如此而意㴱矣(竹房張氏曰榛之實甘美/而山有之苓之莖甘美而)
　(隰有之以興為人之君而美好者惟西周有之所以/思之者其人也思之而不得見之故重歎之而思之)
　(㴱也此葢伶官碩人之辭其詞甚婉而實諷衛國之/無賢君也然思盛世之聖明而不責衰世之幽厲此)
　(詩人之/忠厚也)
　　簡兮四章三章章四句一章六句
　　　舊三章章六句今改定○張子曰為禄仕而抱
　　　闗擊柝則猶恭其職也為伶官則雜於侏儒俳
　　　優之間不恭甚矣其得謂之賢者雖其迹如此
　　　而其中固有以過人又能卷而懐之是亦可以
　　　為賢矣東方朔似之(問如張子之説是固可以/為賢然以聖賢出處律之)
　　　(恐未可以為盡善朱子曰古之伶官亦非甚賤/其所執者猶是先王之正樂故獻工之禮亦與)
　　　(之交酢但賢者而為此則是不得志耳○䖍源/輔氏曰朔之所以自譽者皆所以自嘲其詼諧)
　　　(類俳優正與此詩之意相似○三山李氏曰伶/官者賤役耳今之賢人為之正猶君子陽陽之)
　　　(詩序言君子遭亂相招為禄/仕全身逺害屈於賤役也)
毖(悲位/反)彼泉水亦流于淇有懐于衛靡日不思(叶新/齎反)孌
(刀轉/反)彼諸姬聊與之謀(叶謨/悲反)
　興也毖泉始出之貌泉水即今衛州共(音/恭)城之百泉
　也淇水出相(去/聲)州林慮(音/閭)縣(相州林慮縣今河/南彰徳府林縣)東流
　泉水自西北而東南來注之(孔氏曰邶鄘衛三國境/地相連故邶云亦流于)
　(淇鄘云送我乎淇之上矣衛/云瞻彼淇澳之類皆言淇也)孌好貌諸姬謂姪娣也
　○衛女嫁於諸侯父母終思歸寧而不得故作此詩
　言毖然之泉水亦流于淇矣我之有懐于衛則亦無
　日而不思矣是以即諸姬而與之謀為歸衛之計如
　下兩章之云也(慶源輔氏曰讀首章四句便可見其/思歸之心葢與泉水日流於衛而不)
　(息此是興體中説得好者極好玩味凡人之情營私/背公故不詢謀惟恐人之或知也衛女思歸博謀於)
　(諸姬而無所隠則其/情之正大可知矣)
○出宿于泲(子禮/反)飲餞(音/踐)于禰(乃禮/反)女子有行逺(于萬/反)
父母兄弟(待禮/反)問我諸姑遂及伯姊(叶奬/禮反)
　賦也泲地名飲餞者古之行者必有祖道之祭祭畢
　處者送之飲於其側而後行也(孔氏曰所以祖祭者/重己方有事於道故)
　(祭道之神也軷祭又名祖聘禮及詩云出祖是也又/名道曽子問云道而出是也皆先軷而飲餞乃出宿)
　(者見飲餞為/出宿而設)禰亦地名皆自衛來時所經之處也諸
　姑伯姊即所謂諸姬也(安成劉氏曰夫人之嫁必有/姪娣二人為媵而同姓二國)
　(往媵之亦有姪娣皆謂之媵凡八人集傳以此詩為/夫人作而以諸姬為姪娣又謂諸姑伯姊即諸姬然)
　(則八人之中亦有是/夫人姑姊輩行者乎)○言始嫁來時則固己逺其父
　母兄弟矣况今父母既終而復可歸哉是以問於諸
　姑伯姊而謀其可否云耳鄭氏曰國君夫人父母在
　則歸寧没則使大夫寧於兄弟
○出宿于干(叶居/焉反)飲餞于言載脂載舝(胡瞎反叶/下介反)還(音/旋)
車言邁遄(市專/反)臻于衞(此字本與邁/害叶今讀誤)不瑕有害
　賦也干言地名適衛所經之地也(隋志邢州内丘/縣冇于山言山)脂
　以脂膏塗其舝使滑澤也舝車軸也不駕則脱之設
　之而後行也(釋文曰舝車軸頭金○華谷嚴氏曰載/脂謂先以脂塗其舝其用在脂故曰載)
　(脂載舝謂塗畢乃設舝於/車其用在舝故曰載舝)還回旋也旋其嫁來之車
　也遄疾臻至也瑕何古音相近通用○言如是則其
　至衛疾矣然豈不害於義理乎疑之而不敢遂之辭
　也
○我思肥泉兹之永歎(叶它/涓反)思須與漕(叶徂/侯反)我心悠悠
駕言出遊以寫我憂
　賦也肥泉水名須漕衛邑也悠悠思之長也寫除也
　○既不敢歸然其思衛地不能忘也安得出遊於彼
　而寫其憂哉(鄭氏曰肥泉自衛而來所渡水故思此/而長歎須漕自衛而來所經邑故又思)
　(之○問恐此只是因思歸不得故欲出遊于國以寫/其憂否朱子曰大人之遊亦不可輕出只是思遊於)
　(彼地耳○慶源輔氏曰思歸寧者思之正也謀及姪/娣謀之正也恐害義理而卒於不歸事之正也始終)
　(一出於正雖賢士/且難之况婦人乎)
　　泉水四章章六句
　　　楊氏曰衛女思歸發乎情也其卒也不歸止乎
　　　禮義也聖人著之於經以示後世使知適異國
　　　者父母終無歸寧之義則能自克者知所處矣
　　　(新安胡氏曰一章託泉水起興而謀於諸姬也/二章述初嫁時宿餞衛郊既逺父母今父母終)
　　　(而欲歸故以問諸姑伯姊何如耳三章又欲效/初嫁時宿餞于所嫁國之干言脂舝歸衛第未)
　　　(知有害於義禮乎此正謀諸姬之語也四章既/不可歸於是但思肥泉思須漕以重衛國悠悠)
　　　(之景慕欲徃遊以寫憂而已所謂發乎情止乎/禮義者也○止齋陳氏曰泉水竹竿載馳皆衛)
　　　(女思歸也泉水竹竿歴道欲歸之意終篇唯欲/出遊以驅吾愁思而已所謂止乎禮義載馳之)
　　　(詩其歸尤急术章無冇愧止之辭盖泉水竹竿/作於無事之時故其辭緩以婉載馳賦於故國)
　　　(已亡之日故其辭切以怨○豐城朱氏曰禮縁/人情而為之也夫既曰縁人情而為之則父母)
　　　(其本根也兄弟其同氣也皆人情之不可忘者/而何為其不可以寧兄弟也曰人情有出於天)
　　　(理之公者有出於人欲之私者聖人制禮將以/全夫天理之正而節其人欲之流也據禮女子)
　　　(己嫁而反兄弟不與同席而坐不與同器而食/所以厚别也則閑門之内所可冋坐而共食者)
　　　(唯母姑姊妹耳使父母殁而歸寧則誰與同坐/誰與共食而孰為之主乎聖人於此寧以義斷)
　　　(㤙不以㤙掩義故制為父母終不得歸寧之禮/所以存天理而遏人欲也以此為防猶冇禽獸)
　　　(其行如齊襄魯桓夫人之所為者然後/知聖人制禮真可謂萬世無弊者矣)
出自北門(叶眉/貧反)憂心殷殷終窶(其矩/反)且貧莫知我艱(叶/居)
(銀/反)己焉哉(叶將其/反下同)大實為之謂之何哉
　比也北門背陽向隂殷殷憂也窶者貧而無以為禮
　也(孔氏曰窶謂無財可以為禮貧謂無財可以自給/然二者皆無財之事故爾雅貧窶通也○三山李)
　(氏曰兼言之以/見貧之甚也)○衛之賢者處亂世事暗君不得其
　志故因出北門而賦以自比(問只作賦説如何朱子/曰當作賦而比當時必)
　(欲出北門而後作此詩亦冇比意思○孔子曰言出/自北門背明向隂而行猶居亂世向暗君而仕也○)
　(張子曰偶出北/門因有此言)又歎其貧窶人莫知之而歸之于天
　也(孔氏曰我之困苦天實為之使我遭此君知復奈/何哉君臣道不合則去今無去心忠之至也○鄭)
　(氏曰詩人事君無二志故自决歸之於天○慶源輔/氏曰終者己焉之辭葢自以為無復有望也故嘆之)
　(曰己焉哉天實為之謂之何哉此盖知其無可夵/何而歸之天也是亦所謂發乎情止乎禮義者也)
○王事適我政事一埤(避支/反)益我我入自外室人交徧
讁(知革反叶/竹棘反)我已焉哉天實為之謂之何哉
　賦也王事王命使為之事也適之也政事其國之政
　事也一猶皆也埤厚室家讁責也○王事既適我矣
　政事又一切以埤益我其勞如此而窶貧又甚室人
　至無以自安而交徧讁我則其困于内外極矣(孔氏/曰言)
　(非直已貧窶君政又皆埤已我自外而歸則室家之/人更迭而徧來責我外為君所用内為家人不知故)
　(又自決歸之於天○華陽范氏曰闗雎之化行則婦/人能閔其君子至於衰世則室家曰見而有不知其)
　(心/者)
○王事敦(叶都/回反)我政事一埤遺(唯季反叶/夷回反)我我入自外
室人交徧摧(徂回/反)我已焉哉天實為之謂之何哉
　賦也敦猶投擲也遺加摧沮也(鄭氏曰㩁者刺譏之/言○慶源輔氏曰摧)
　(謂摧折沮抑之/又甚於讁也)
　　北門三章章七句
　　　楊氏曰忠信重禄所以勸士也衛之忠臣至於
　　　窶貧而莫知其艱則無勸士之道矣仕之所以
　　　不得志也先王視臣如手足豈有以事投遺之
　　　而不知其艱哉然不擇事而安之無懟憾之辭
　　　知其無可奈何而歸之於天所以為忠臣也(疊/山)
　　　(謝氏曰鹿鳴四牡之燕樂出車杕杜之勞來一/人之勞苦君無不知一毫之事功君無不報此)
　　　(先生所以體羣臣也千歳冶安根夲葢在此也/北門之忠臣至於終窶且貧禄不足以代耕矣)
　　　(出則當王事之獨勞入則當政事之煩使室人/不能忍飢寒而交徧讁之此人情所難堪者上)
　　　(不怨其君下不怨其家窮而呼天亦無一毫怨/天之辭此樂天知命之士也有臣如此而不能)
　　　(忠信重禄以勸之衛之所以亡也○慶源輔氏/曰楊氏之説其論君臣之道備矣而衛之忠臣)
　　　(則處其變而不失其道者/可以為萬世臣子之法也)
北風其涼雨(于付/反)雪其雱(普康/及)惠而好(呼報反/下同)我攜手
同行(叶户/郎反)其虛其邪(音徐/下同)既亟只(音紙/下同)且(子徐反/下同)
　比也北風寒涼之風也涼寒氣也雱雪盛貌惠愛行
　去也虛寛貌邪一作徐緩也(釋文曰爾/雅作徐)亟急也只且
　語助辭○言北風雨雪以比國家危亂將至而氣象
　愁慘也故欲與其相好之人去而避之且曰是尚可
　以寛徐乎彼其禍亂之迫已甚而去不可不速矣(慶/源)
　(輔氏曰惠而好我攜手同行不忘故舊之仁/也其虚其邪既亟只且見㡬而作之智也)
○北風其喈(音皆牛/居奚反)雨雪其霏(芳非/反)惠而好我攜手同
歸其虚其邪既亟只且
　比也喈疾聲也霏雨雪分㪚之狀(疊山謝氏曰北風/怒而冇聲不止於)
　(凉矣雨雪霏霏而宻不止/於雱矣喻禍害愈急也)歸者去而不反之辭也
○莫赤匪狐莫黒匪烏惠而好我攜手同車其虚其邪
既亟只且
　比也狐獸名似犬黄赤色烏鵶黒色皆不祥之物人
　所惡見者也所見無非此物則國將危亂可知(問狐/與鳥)
　(不知比何物朱子曰不但指一物而言當國/將危亂時凡所見者無非不好厎景象也)同行同
　歸猶賤者也同車則貴者亦去矣(疊山謝氏曰一章/曰同行二章曰同)
　(歸三章曰同車一節急一節風人之法度也○慶源/輔氏曰國家將亡觀其氣象愁慘如北風雨雪之寒)
　(凉曰所見者無非赤狐烏鴉不祥之物亦非/有先見者不能然也作此詩者其賢可知矣)
　　北風三章章六句(安成劉氏曰詩中有同車之語/疑此為仕於衛者所作其虚其)
　　　(邪既亟只且三章三言之豈果於忘君哉盖見/幾而作不俟終日若國已危則無可去之義矣)
静女其姝(赤朱/反)俟我於城隅愛而不見搔(蘇刀/反)首踟(直/知)
(反/)蹰(直誅/反)
　賦也静者閒雅之意姝美色也城隅幽僻之處不見
　者期而不至也踟蹰猶躑躅(音擲濁行/不進貌)也此淫奔期
　㑹之詩也(問淫奔之人方相與狎暱又何取乎閒雅/朱子曰淫奔之人不知其為可醜但見其)
　(可愛耳以女而俟我於城隅安得謂之閒雅而此曰/靜女者猶所謂徳音無良也無良則不足以為徳音)
　(矣而曰徳音亦愛之之辭也○廬陵歐陽氏曰/衛俗淫亂幽靜難誘之女且然則其他可知)
○静女其孌貽我彤(徒冬/反)管(叶古/兖反)彤管有煒(于鬼/反)説(音/悦)
懌(音/亦)女美
　賦也孌好貌於是則見之矣彤管未詳何物(廬陵歐/陽氏曰)
　(古者鍼筆皆有管樂器亦有管不知此/管是何物但彤是色之美者鍼與針同)葢相贈以結
　殷勤之意耳煒赤貌言既得此物而又悦懌此女之
　美也
○自牧歸荑(徒兮徒/訃二反)洵美且異(夷曳/二音)匪女(音/汝)之為美美
人之貽(與異/叶)
　賦也牧外野也歸亦貽也荑茅之始生者洵信也女
　指荑而言也○言静女又贈我以荑而其荑亦美且
　異然非此荑之為美特以美人之所贈故其物亦美
　耳(東陽許氏曰首言城隅末言自牧葢/不特俟於城隅抑且相逐於野矣)
　　静女三章章四句
新臺有泚(此禮/反)河水瀰瀰(莫邇/反)燕婉之求籧(音/蕖)篨(音/除)不
鮮(斯淺反叶/想止反)
　賦也泚鮮明也(新安胡氏曰臺在河上/曰泚曰洒皆從水義)瀰瀰盛也燕
　安婉順也籧篨不能俯疾之醜者也葢籧篨夲竹席
　之名人或編以為囷其狀如人之擁腫而不能俯者
　故又因以名此疾也鮮少也○舊説以為衛宣公為
　其子伋娶於齊而聞其美欲自娶之乃作新臺於河
　上而要(音/腰)之國人惡之而作此詩以刺之言齊女本
　求與伋為燕婉之好而反得宣公醜惡之人也(孔氏/曰宣)
　(公晉桓公子○三山李氏曰新臺臨河今澶州遺址/尚存○疊山謝氏曰籧篨乃惡疾宣公非有此疾國)
　(人惡其無禮義亂人倫故以惡/疾比之既無人道亦非人形也)
○新臺有洒(七罪反叶/先典反)河水浼浼(毎罪反叶/美辨反)燕婉之求
籧篨不殄
　賦也洒高峻也浼浼平也殄絶也言其病不己也
○魚網之設鴻則離之燕婉之求得此戚施
　興也鴻雁之大者離麗也戚施不能仰亦醜疾也(東/萊)
　(吕氏曰國人惡宣公而以惡疾指之不能俯者籧/篨之疾證不能仰者戚施之疾證非於此取義也)
　言設魚網而反得鴻以興求燕婉而反得醜疾之人
　所得非所求也(南豐曽氏曰籧篨戚施皆惡疾之人/不能為人者也宣公之行非復人理)
　(尚可謂之人歟燕婉之求而/得此匪人㴱惡之之辭也)
　　新臺三章章四句
　　　凡宣姜事首末見春秋傳然於詩則皆未有考
　　　也諸篇放此(三山李氏曰聖人存此以埀戒後/世宜懲其蔽而乃有踵其惡者椘)
　　　(平王納太子建妻唐明皇納夀王妃此三君者/其惡一也其後宣公之子伋夀皆為所殺惠公)
　　　(奔齊子懿為狄所滅椘平王有鞭尸之禍唐明/皇身竄南蜀㡬失天下則知淫亂之禍其報如)
　　　(此可不戒哉○安成劉氏曰宣姜事首/末見左氏傳桓公十六年及閔公二年)
二子乘舟汎汎(芳劒/反)其景(叶舉/兩反)願言思子中心飬飬(以/兩)
(反/)
　賦也二子謂伋夀也乘舟渡河如齊也景古影字(葛/洪)
　(始加彡/為影字)飬飬猶漾漾憂不知所定之貌○舊説以為
　宣公納伋之妻是為宣姜生夀及朔朔與宣姜愬伋
　於公公令伋之齊使賊先待於隘而殺之夀知之以
　告伋伋曰君命也不可以逃壽竊其節而先往賊殺
　之伋至曰君命殺我壽有何罪賊又殺之國人傷之
　而作是詩也(眉山蘇氏曰國人傷其往而不返汎汎/然徒見其影故救之不可得是以思之)
　(飬飬/然)
○二子乘舟汎汎其逝(此字本與害/叶今讀誤)願言思子不瑕有
害
　賦也逝往也不瑕疑辭義見泉水此則見其不歸而
　疑之也(慶源輔氏曰字義雖與泉水同泉水所謂害/者害於義也此所謂害者言其身而已故先)
　(生謂此則見其不歸而疑之之辭盖不忍正言其死/且為君諱也○定字陳氏曰二子之死明矣猶為疑)
　(辭而不盡言以彰/君惡詩人之厚也)
　　二子乘舟二章章四句
　　　太史公曰余讀世家言至於宣公之子以婦見
　　　誅弟壽争死以相讓此與晉太子申生不敢明
　　　驪姬之過同俱惡傷父之志然卒死亡何其悲
　　　也或父子相殺兄弟相戮亦獨何哉(朱子曰太/史公之言)
　　　(有所抑揚謂三人皆惡傷父志而終於死亡其/情則可取雖於理為未當然視夫父子相殺兄)
　　　(弟相戮者則大相逺矣又曰伋當逃避使宣公/無殺子之事不陷於惡乃為得禮如不忍去而)
　　　(死之尚可也夀無救於兄而重父之過其死也/亦何為乎但國人憐而哀之故聖人録國人之)
　　　(情著宣公之過亦以是二子事親之道有未盡/也舜之事瞽瞍烝烝又不格姦欲使之未嘗不)
　　　(在側索而殺之未嘗可得此舜之所以為法於/天下也○慶源輔氏曰二子處此亦不得為是)
　　　(而夫子取此詩者所以著宣公志行之惡而其/禍至於如是之酷以為萬世戒爾故先生嘗謂)
　　　(太史公欠此意然其言有抑揚可以感發人故/取之非便以二子所處為是也○豐城朱氏曰)
　　　(宣公納子之妻以為妻則夫婦之倫滅矣因宣/姜而殺二子則父子之倫㓕矣夫而不夫父而)
　　　(不父則君之道以之不立而君臣之倫亦廢矣/春秋以來三綱廢九法斁未有甚於此時者也)
　　　(其卒胥為/夷也宜哉)
　　　　邶十九篇七十二章三百六十三句(安成劉/氏曰衛)
　　　　(三十九篇而邶風才十有九然觀緑衣則妾/僭嫡矣燕燕則臣弑君矣谷風則夫婦之道)
　　　　(乖新臺則男女之倫滅二子乘舟則父子之/㤙絶旄丘則無恤隣之義簡兮則無尊賢之)
　　　　(心北門則失勸士之道亂常敗政莫甚於此/所以居變風之首歟於呼渡河野處已兆矣)
　　　　(不待讀定之方/中而后知也)
欽定四庫全書
　詩傳大全卷三　　　　　明　胡廣等　撰
　　鄘一之四
　　　說見上篇
汎彼柏舟在彼中河髧(徒坎/反)彼兩髦(音/毛)實維我儀(叶牛/何反)
之死矢靡他(湯河/反)母也天(叶鐵/因反)只(音紙/下同)不諒人只
　興也中河中於河也髧髪垂貌兩髦者翦髪夾囟(音/信)
　(廣韵注曰頭/會腦葢也)子事父母之飾親死然後去之此葢指
　共伯也(孔氏曰夾囟故兩髦也士旣殯而脱髦諸侯/小斂則脱之若父母有先死者於死三日脱)
　(之服闋又著之共伯僖侯世子名餘共諡伯字以未/成君故不稱爵○容齋項氏曰内則注云髦象幼時)
　(鬌兒生三月翦髪為鬌男角女羈夾囟曰角兩髻也/午達曰羈三髻也又曰髦者以髪作為髻垂兩睂之)
　(上如今小兒用一帶連雙/髻横繫額上是也鬌音朶)我共姜自我也(釋文曰共/伯之妻也)
　(婦人從夫/諡姜姓也)儀匹之至矢誓靡無也只語助辭諒信也
　○舊說以爲衞世子共伯蚤死其妻共姜守義父母
　欲奪而嫁之故共姜作此以自誓言柏舟則在彼中
　河兩髦則實我之匹雖至於死誓無他心母之於我
　覆育之恩如天罔極而何其不諒我之心乎不及父
　者疑時獨母在或非父意耳(慶源輔氏曰實維我匹/一定而決不可易也之)
　(死矢靡他雖死而誓不敢易也夫母之欲嫁共姜想/亦不過是惑於愛而慮其終耳今味共姜自誓之言)
　(其至誠貞固之意如此則/母之惑可解而慮可釋矣)
○汎彼柏舟在彼河側髧彼兩髦實維我特之死矢靡
慝(他得/反)母也天只不諒人只
　興也特亦匹也(朱子曰特有孤特之義而以爲匹者/古人用字多如此猶治之謂亂也)
　慝邪也以是爲慝則其絶之甚矣
　　柏舟二章章七句(○華陽范氏曰衰亂之世滛風/大行共姜得禮之正而能守義)
　　(故以首鄘風也○孔叢子曰於柏舟見匹婦執志/之不可易也○或問有孤孀貧竆無託者可再嫁)
　　(否程子曰只是後世怕寒餓死故有是說然餓死/事極小失節事極大○西山真氏曰柏舟之不再)
　　(適葢婦人之大節故孔子列之使萬世取法焉程/子之論可爲後世㴱戒○定宇陳氏曰衛之滛風)
　　(流行而有共姜特立之節真可謂遏人欲之横/流矣讀此詩者豈不可以感發人之善心乎)
牆有茨不可埽(叶蘓/后反)也中冓(古候/反)之言不可道(叶徙/厚反)也
所可道也言之醜也
　興也茨蒺蔾也蔓生細葉子有三角刺人(本草曰一/名即蔾注)
　(云子有刺狀如菱而小軍家鑄/鐵作之以布敵路亦呼蒺蔾)中冓謂舎之交積材
　木也(東萊吕氏曰前漢梁王共傳應劭注云中冓材/構在堂之中也顔師古云構謂舍之交積材木)
　(也當從應顔説葢閫内隱奥之處/也中冓之言若曰閨門之言也)道言醜惡也○舊
　説以為宣公卒惠公幼其庶兄頑烝於宣姜(孔氏曰/左傳閔)
　(公二年曰初惠公之卽位也少齊人使昭伯烝於宣/姜不可强之生齊子戴公文公宋桓許穆夫人服䖍)
　(云昭伯宣公之長庶伋/之兄宣姜惠公朔之母)故詩人作此詩以刺之言其
　閨中之事皆醜惡而不可言理或然也
○牆有茨不可襄也中冓之言不可詳也所可詳也言
之長也
　興也襄除也詳詳言之也言之長者不欲言而託以
　語長難竟也
○牆有茨不可束也中冓之言不可讀也所可讀也言
之辱也
　興也束束而去之也讀誦言也辱猶醜也
　　牆有茨三章章六句
　　　楊氏曰公子頑通乎君母閨中之言至不可讀
　　　其汙甚矣聖人何取焉而著之於經也葢自古
　　　淫亂之君自以為宻於閨門之中世無得而知
　　　者故自肆而不反聖人所以著之於經使後世
　　　為惡者知雖閨中之言亦無隱而不彰也其為
　　　訓戒㴱矣(慶源輔氏曰楊氏之說盖不獨為此/篇發凡聖人所錄滛亂之詩其意皆)
　　　(如此即先生所謂惡者可以懲創人之逸志者/也○豊城朱氏曰宣姜本伋之妻也一失身於)
　　　(宣公而為新臺之有泚再失身於公子頑而為/中冓之不可道蓋由其節義虧缺於前是以無)
　　　(所顧藉於後丼以其身處於汙穢而/不辭則亦無復羞愧悔悟之萌矣)
君子偕老副笄六珈(音加叶/居河反)委委(於危/反)佗佗(待河/反)如山
如河象服是宜(叶牛/何反)子之不淑云如之何
　賦也君子夫也偕老言偕生而偕死也女子之生以
　身事人則當與之同生與之同死故夫死稱未亡人
　言亦待死而已不當復有他適之志也副祭服之首
　飾編(篇上聲/一如字)髮爲之(孔氏曰副之言覆所以覆首為/之飾編列他髮為之假作紒形)
　(加於首上服之以/從祭祀紒音髻)筓衡筓也(孔氏曰衡筓/以玉為之)垂于副之
　兩旁當耳其下以紞(音/黕)懸瑱(廬陵羅氏曰紞織如絛/上屬於衡者瑱以玉為)
　(之以纊縳之而屬於紞縣/之當耳縳音篆同卷也)珈之言加也以玉加於筓
　而爲飾也(孔氏曰必/飾之以六)委委佗佗雍雍自得之貌如山
　安重也如河𢎞廣也象服法度之服也淑善也○言
　夫人當與君子偕老故其服飾之盛如此而雍容自
　得安重寛廣又有以宜其象服(毛氏曰能與君子偕/老乃宜居尊位而服)
　(盛服/也)今宣姜之不善乃如此雖有是服亦将如之何
　哉言不稱也
○玼(音/此)兮玼兮其之翟(叶去/聲)也鬒(真忍/反)髮如雲不屑(先/結)
(反/)髢(徒帝/反)也玉之瑱(吐殿/反)也象之揥(勅帝/反)也揚且(子餘/反)
之晳(星厯反叶/征例反)也胡然而天也胡然而帝也
　賦也玼鮮盛貌翟衣祭服刻繒為翟雉之形而彩畫
　之以爲飾也(孔氏曰翟雉名彩畫為飾不用真羽○/華谷嚴氏曰鄭氏云江淮而西青質五)
　(色皆備成章曰揄揄翟則畫/揄雉衛侯爵夫人服揄翟)鬒黒也如雲言多而美
　也屑潔也髢髲(音/被)髢也人少髮則以髢益之髮自美
　則不潔於髢而用之也瑱塞耳也象象骨也揥所以
　摘(音/剔)髮也(華谷嚴氏曰揥所以/摘髪若今之篦兒也)揚睂上廣也且助語
　辭晳白也胡然而天胡然而帝言其服飾容貌之美
　見者驚猶鬼神也(慶源輔氏曰其者指宣姜而言玼/兮玼兮其之翟也言服之美也鬒)
　(髪如雲不屑髢也言質之美也足乎已者無待於外/也玉之瑱也象之揥也言飾之美也楊且之晳也言)
　(色之美也服飾容貌之美盛如/天如帝然是豈可以徒居哉)
○瑳(七我/反)兮瑳兮其之展(渉戰反叶/諸延反)也蒙彼縐(側救/反)絺
是紲(息列/反)袢(薄慢反叶/分乾反)也子之清揚揚且之顔(叶魚/堅反)也
展如之人兮邦之媛(于眷反叶/于權反)也
　賦也瑳亦鮮盛貌展衣也以禮見(音/現)於君及見賔客
　之服也(毛氏曰展衣以丹縠為衣○鄭/氏曰展衣宜白禮記作襢音戰)蒙覆(音/阜)也縐
　絺絺之蹙蹙者當暑之服也(孔氏曰葛之精者曰絺/其精尤細靡者縐也質)
　(細而/縷縐)紲袢束縳意以展衣蒙絺綌而爲之紲袢所以
　自斂飭(音/敕)也或曰蒙謂加絺綌於䙝衣之上所謂表
　而出之也(朱子曰先著裏衣表絺綌而/出之於外欲其不見體也)清視清明也
　揚睂上廣也(孔氏曰以目視清明因名爲清揚者眉/上之美名因謂眉上眉下皆曰揚目上)
　(目下皆曰清故野有蔓草傳云清/揚眉目之間猗􁀙傳云目下為清)顔額角豐滿也展
　誠也美女曰媛見其徒有美色而無人君之徳也
　　君子偕老三章一章七句一章九句一章八句
　　　東萊吕氏曰首章之末云子之不淑云如之何
　　　責之也二章之末云胡然而天也胡然而帝也
　　　問之也三章之末云展如之人兮邦之媛也惜
　　　之也辭益婉而意益㴱矣(慶源輔氏曰凡人之/責人辭愈多則氣愈)
　　　(暴氣愈暴則辭愈厲此則志不帥氣而氣反動/其志者也君子之責人則辭愈多而氣愈緩氣)
　　　(愈緩而辭愈和此則發乎情止乎禮義也且心/有所忿懥則不得其正如此詩之辭益婉而意)
　　　(益㴱則心不至於失其正矣東萊先生責之問/之惜之三字說盡詩意極好玩味○華谷嚴氏)
　　　(曰此詩唯述夫人服飾之盛容貌之尊不及淫/亂之事但中間有子之不淑一語而譏刺之意)
　　　(盡見○安成劉氏曰三章皆極言宣姜服飾容/貌之盛如此玩其辭想其人有徳以稱之固足)
　　　(以尊其瞻視享其安榮苟無其徳不幾於誨淫/者乎惟詩人寛厚意在言外故其立言如此盖)
　　　(與猗嗟之/詩同意)
爰采唐矣沫(音/妹)之鄉矣云誰之思美孟姜矣期我乎桑
中(叶諸/良反)要(於遙/反)我乎上宫(叶居/王反)送我乎淇之上(叶辰/羊反)矣
　賦也唐蒙菜也一名兔絲(孔氏曰釋草云唐蒙名女/蘿女蘿名兔絲則唐與蒙)
　(或并或别故經直言唐而毛傳言唐蒙/也○本草曰生田野蔓延草木之上)沫衛邑也書
　所謂妺邦者也(孔氏曰酒誥注妺邦/紂所都朝歌即沬也)孟長也姜齊女
　言貴族也桑中上宫淇上又沬鄉之中小地名也要
　猶迎也○衞俗淫亂世族在位相竊妻妾故此人自
　言将采唐於沬而與其所思之人相期會迎送如此
　也
○爰采麥(叶訖/力反)矣沬之北矣云誰之思美孟弋矣期我
乎桑中要我乎上宫送我乎淇之上矣
　賦也麥榖名秋種夏熟者(白虎通曰麥金也金/旺而生火旺而死)弋春
　秋或作姒(春秋定姒公/榖作定弋)葢杞女夏后氏之後亦貴族
　也
○爰采葑矣沫之東矣云誰之思美孟庸矣期我乎桑
中要我乎上宫送我乎淇之上矣
　賦也葑蔓菁也庸未聞疑亦貴族也(長樂劉氏曰采/唐麥葑者欲適)
　(幽逺行其淫亂不敢正名而託以采此也○安成劉/氏曰孟姜孟弋孟庸亦託言貴族以指所私之人非)
　(必當時實有此/三姓之女也)
　　桑中三章章七句
　　　樂記曰鄭衞之音亂世之音也比於慢矣(比去/聲猶)
　　　(同/也)桑間濮上之音亡國之音也其政散其民流
　　　誣上行私而不可止也(慶源輔氏曰誣上只是/欺謾其上之人大抵行)
　　　(私者皆有此心桑中之詩雖肆言無忌然誣上/行私之心自在此皆縁民情流蕩無所限節之)
　　　(故民情所以如此則又因政散之故上之人苟/有政事則何至於此○鄭氏曰濮水之上地有)
　　　(桑間者亡國之音於此水出也昔殷紂使師延/作靡靡之樂已而自沈於濮水後師涓過焉夜)
　　　(聞而寫之為晋平/公鼓之是之謂也)按桑間即此篇故小序亦用
　　　樂記之語(安成劉氏曰朱子以桑間即此桑中/詩而証以樂記之語然則鄭氏謂師)
　　　(涓所聞者自是/濮上之音也)
鶉(音/純)之奔奔鵲之彊彊(音/姜)人之無良我以爲兄(叶虚/王反)
　興也鶉䳺(音/諳)屬(本草日鶉初生謂之羅鶉至初秋謂/之早秋中秋以後謂之白唐一物四)
　(名/也)奔奔彊彊居有常匹飛則相隨之貌人謂公子頑
　良善也○衞人刺宣姜與頑非匹耦而相從也故爲
　惠公之言以刺之曰人之無良鶉鵲之不若而我反
　以爲兄何哉(孔氏曰言鶉則鶉自相隨奔奔然鵲則/鵲自相隨彊彊然各有常匹不亂其類)
　(今宣姜為母頑則為子而與之滛亂/曽鶉鵲之不如而我反以為兄也哉)
○鵲之彊彊鶉之奔奔(叶逋/珉反)人之無良我以爲君
　興也人謂宣姜君小君也(孔氏曰夫人對君稱小君/以夫妻一體言之亦得曰)
　(君襄公九年左傳筮穆姜曰君必速出是也○慶源/輔氏曰詩人疾惡宣姜至矣而猶不敢不以為小君)
　(也彼謂狡童碩鼠/為稱其君者何哉)
　　鶉之奔奔二章章四句
　　　范氏曰宣姜之惡不可勝道也國人疾而刺之
　　　或逺言焉或切言焉逺言之者君子偕老是也
　　　切言之者鶉之奔奔是也衞詩至此而人道盡
　　　天理滅矣中國無以異於夷狄人類無以異於
　　　禽獸而國隨以亡矣胡氏曰楊時有言詩載此
　　　篇以見衞爲狄所滅之因也故在定之方中之
　　　前(廬陵彭氏曰傳氏云木必壞然後蠧生焉國/必亂然後宼生焉聖人有此詩以為狄入衞)
　　　(張本使後世/知所戒也)因以是説考於歷代凡淫亂者未
　　　有不至於殺身敗國而亡其家者然後知古詩
　　　垂戒之大而近世有獻議乞於經筵不以國風
　　　進講者殊失聖經之㫖矣(三山李氏曰淫亂非/美事而不刪之者所)
　　　(以示鍳戒也亦如春秋亂臣賊子一一書之亦/所以示戒也而唐太子𢎞受左傳至於楚世子)
　　　(商臣弑其君頵而請更受他書是不知聖人垂/訓之意也近世有建言經筵不進國風是亦不)
　　　(知聖人垂訓之/意也頵音均)
定(丁佞/反)之方中作于楚宮揆之以日作于楚室樹之榛
栗椅(於宜/反)桐梓漆爰伐琴瑟
　賦也定北方之宿營室星也此星昏而正中夏正十
　月也於是時可以營制宫室故謂之營室(晋天文志/曰營室二)
　(星一曰𤣥宫一曰清廟又為土功事○安成劉氏曰/夏正十月建亥春秋時十二月也農事已畢可以興)
　(作而人君居必南面故亥月昏時見定星當南方之/午位因記此星為毎歳營作之候又因號為營室此)
　(蓋成周以後之制上考唐虞之時定星以戌月昏中/歳乆而差至周時定星始以亥月昏中下逮今日此)
　(星又以子/月昏中矣)楚宫楚丘之宫也(鄭志楚丘/在濟河間)揆度也樹八
　尺之臬(音/齧)而度其日之出入之景以定東西又叅日
　中之景以正南北也(孔氏曰匠人云水地以懸置𣙗/以懸眂以景為規識日出之景)
　(與日入之景晝叅諸日中之景注云於四角立植而/懸以水望其高下高下旣定乃爲位於平地於所平)
　(之地中央樹八尺之臬以懸正之𣙗臬同○安成劉/氏曰彭魯叔云𣙗柱也懸垂繩也柱有四角四中垂)
　(以八繩繩皆附柱則其柱正矣柱正然後視之以測/日景也又轉筳畫地為圓規朝識日景其端指西暮)
　(識日景其端指東兩端長短必與規齊測其端則東/西正就其中屈之則南北亦可正也又於晝漏午時)
　(參此日中之景可以正南方之位因以正北方之位/也此周禮定方制度衛文公建宫室定四方之法蓋)
　(亦如此○慶源輔氏曰古人之作/室上順天時下正方面不敢苟也)楚室猶楚宫互文
　以協韻耳榛栗二木其實榛小栗大皆可供籩實(本/草)
　(注曰榛樹髙丈許子如小栗栗樹髙二三丈花青/黄色實有房彚大者中子三五小者子唯一二)椅
　梓實桐皮桐梧桐也(華谷嚴氏曰陸璣言有青桐白/桐赤桐此作琴瑟者白桐也椅)
　(桐梓漆之桐為白桐梧桐生矣之桐為青桐○本草/注曰桐有四種一種白桐可斲琴葉三杈開白花不)
　(結子一種荏桐子可作油一種梧桐今人收/其子妙作果一種岡桐無花不可作琴體重)梓楸之
　疎理白色而生子者(本草注曰梓似桐而/葉小花紫亦有三種)漆木有液
　黏(念平/聲)黒可飾器物(本草注曰漆樹高三二丈皮白/葉似椿花似槐以斧斫其皮開)
　(以竹筒承之汁/滴則成漆也)四木皆琴瑟之材也(華谷嚴氏曰椅/桐可為琴瑟榛)
　(栗可備籩實梓漆可供器用/但言伐琴瑟者取成句耳)爰於也○衞為狄所滅
　文公徙居楚丘營立宫室國人悦之而作是詩以美
　之蘓氏曰種木者求用於十年之後其不求近功凡
　此類也(華陽范氏曰此詩美其新造而志於永久埤/雅云言其所植皆能預備禮樂之用語曰一)
　(年之計莫如種榖十年之計莫如種木故文公於初/作室之時早計如此○安成劉氏曰此章上四句言)
　(其得天時地利之宜下三句言其有乆逺預備/之計所謂悦之美之者皆追述其事如此也)
○升彼虚(起居反叶/起呂反)矣以望楚矣望楚與堂景山與京
(叶居/良反)降觀于桑卜云其吉終然允臧
　賦也虚故城也(孔氏曰故墟髙可望猶僖公二/十八年晋侯登有莘之虛也)楚楚
　丘也堂楚丘之旁邑也(傳寅羣書百攷曰/當是愽州堂邑)景測景以
　正方面也與旣景廼岡之景同或曰景(音/璟)山名見商
　頌京髙丘也桑木名葉可飼蠶者觀之以察其土宜
　也(安成劉氏曰衛詩多言桑如桑中與氓詩及此皆/再三言之葢衛地跨冀兖二州桑者尤其土所宜)
　(而民生之所資也據楚丘在冀河之東兖州之境則/文公所觀所說其桑土之野乎○蔡氏曰兖地宜桑)
　(如桑間濮/上可驗也)允信臧善也○此章本其始之望(鄭氏曰/望楚丘)
　(與旁邑審其髙下所依倚○東/萊吕氏曰升望以領略其大勢)景(安成劉氏曰建國/之制必先辨方辨)
　(方之法必考日景故謂之景此章景山與京先審其/丘山之方向也上章揆之以日復定其宫室之方向)
　(也/)觀(眉山蘓氏曰降觀其下有桑土可以居/民○東萊吕氏曰降觀以細察其土宜)卜(三山/李氏)
　(曰建國必相土地之宜士地旣善然後稽之卜筮文/公旣有以相土地之宜矣故其後曰卜云其吉○三)
　(山林氏曰将遷國必考之卜如綿詩曰爰/契我龜楚丘之遷亦曰卜云其吉是也)而言以至
　於終而果獲其善也(臨川王氏曰言今信善如卜所/言也○長樂劉氏曰建國之初)
　(憂民之不得其所不敢遑寜曰終焉允臧者喜其果/遂於志願也○慶源輔氏曰旣正其方面也又覽其)
　(形勢也又察其土宜也人事盡矣然/後卜之則始之吉而終之臧宜矣)
○靈雨旣零命彼倌(音/官)人星言夙駕説(始鋭/反)于桑田(叶/徒)
(因/反)匪直也人秉心塞淵(叶一/均反)騋(音/來)牝三千(叶倉/新反)
　賦也靈善零落也倌人主駕者也星見星也說舎止
　也秉操塞實淵㴱也馬七尺以上爲騋○言方春時
　雨旣降而農桑之務作文公於是命主駕者晨起駕
　車亟(音/棘)徃而勞(去/聲)勸之(臨川王氏曰上章旣言城市/宫室於是言其政事葢人君)
　(先辨方正位體國經野然後可以施政事云○朱子/曰古人戴星而出戴星而入必是身耐勞苦方能率)
　(得/人)然非獨此人所以操其心者誠實而淵㴱也葢其
　所畜之馬七尺而牝者亦已至於三千之衆矣葢人
　操心誠實而淵㴱則無所爲而不成其致此富盛宜
　矣(疊山謝氏曰秉心也塞故事事朴實不尚髙虛之/談秉心也淵故事事湥長不爲淺近之計富國强)
　(兵豈談髙虛務淺近者之所能辨哉○眉山蘇氏曰/富强之業必深厚者爲之非輕揚淺薄者之所能致)
　(也/)記曰問國君之富數馬以對今言騋牝之衆如此
　則生息之蕃可見而衞國之富亦可知矣此章又要
　其終而言也(慶源輔氏曰此章乃要其後日之終而/言觀其始之經營其國者如此其備繼)
　(之勸勞於民者如此其勤則其終之善與富亦宜矣/○廬陵曹氏曰人君之一心萬事之本也文公之能)
　(勤於農桑者此心也所以致牝馬之多者亦此/心也一心之誠實淵㴱則無所爲而不成矣)
　　定之方中三章章七句
　　　按春秋傳衞懿公九年冬狄入衞懿公及狄人
　　　戰于熒(音/螢)澤而敗死焉宋桓公迎衞之遺民渡
　　　河而南立宣姜子申以廬於漕是爲戴公是年
　　　卒立其弟燬是爲文公於是齊桓公合諸侯以
　　　城楚丘而遷衞焉文公大布之衣大帛之冠務
　　　材訓農通商惠工敬敎勸學授方任能元年革
　　　車三十乘季年乃三百乘(程子曰一章言建國/之事次章方言相土)
　　　(度地之初屬文之勢然也今文首言其事然後/言其初者多矣旣度其可然後卜以決之卜洛)
　　　(亦然人謀臧則龜筮從矣卒章則叙其勤勞以/致殷富○安成劉氏曰春秋紀事用周月定星)
　　　(中時乃周之十二月衞懿公九年十二月狄滅/衞戴公立而卒文公繼立以次年爲元年至文)
　　　(公二年歳首之月齊桓始城楚丘則詩人所指/定星方中其在文公元年之終楚丘未城之先)
　　　(歟然詩言終焉允臧騋牝三千則是詩葢作於/文公之季年而追言其始遷時一事耳故二章)
　　　(以前皆本其始二章/以後則要其終也)
蝃(丁計/反)蝀(都動/反)在東莫之敢指女子有行逺(于萬/反)父母
兄弟(叶待/里反)
　此也蝃蝀虹也日與雨交倐然成質似有血氣之類
　乃陰陽之氣不當交而交者葢天地之淫氣也(孔氏/曰雙)
　(出色鮮盛者爲雄曰虹暗者爲雌曰蜺○湏溪劉氏/曰何獨非陰陽之交而虹獨以不正之氣著見於野)
　(詩之托/物如此)在東者莫(音/暮)虹也虹隨日所映故朝西而莫
　東也(安成劉氏曰虹之爲質不映日不成葢雲薄漏/日日映雨氣則生也今以水噀日亦成青紅之)
　(暈/)○此刺淫奔之詩言蝃蝀在東而人不敢指以比
　淫奔之惡人不可道况女子有行又當逺其父母兄
　弟豈可不顧此而冒行乎(東萊吕氏曰女子有行逺/父母兄弟此詩葢言女子)
　(終當適人非乆在家者何爲而犯禮也泉水竹竿葢/衛女思家言女子分當適人雖欲常在父母兄弟之)
　(側不可得也一則欲常居家而不可得一/則欲亟去家而不能得其善惡可見矣)
○朝隮(子西/反)于西崇朝其雨女子有行逺兄弟父母(叶/滿)
(補/反)
　比也隮升也周禮十煇(音/運)九曰隮注以爲虹葢忽然
　而見如自下而升也(春官注眡祲掌十煇之法以觀/妖祥辨吉凶煇謂日旁之光氣)
　(一曰祲隂陽氣相祲赤雲爲陽黒雲爲隂二曰象如/赤烏三曰鑴日旁雲氣刺日四曰監赤雲在日旁如)
　(冠珥五曰闍日月食六曰瞢日月無光七曰彌雲氣/貫日而過八曰叙雲氣次序如山在日上九曰隮虹)
　(也十曰想雜氣有似可形像○孔氏曰隮虹隮也/由升氣所爲故號虹隮日東則見西曰西則見東)崇
　終也從旦至食時爲終朝言方雨而虹見則其雨終
　朝而止矣葢淫慝之氣有害於隂陽之和也今俗謂
　虹能截雨信然(南軒張氏曰蝃蝀見則雨止初無東/西之分驗之多矣隂陽和則成雨隂)
　(氣方凝聚而日氣自他方來感不以正隂受其感其/正反爲之解散故雨不能成也○慶源輔氏曰淫慝)
　(之氣害隂陽之和以比淫奔之/惡害人道之正葢理所不容也)
○乃如之人也懷昏姻也大無信(叶斯/人反)也不知命(叶彌/并反)
也
　賦也乃如之人指淫奔者而言婚姻謂男女之欲程
　子曰女子以不自失爲信命正理也○言此淫奔之
　人但知思念男女之欲是不能自守其貞信之節而
　不知天理之正也程子曰人雖不能無欲然當有以
　制之無以制之而惟欲之從則人道廢而入於禽獸
　矣以道制欲則能順命(臨川王氏曰男女之欲性也/有命焉君子不謂性也○慶)
　(源輔氏曰男女之欲人所不能無也要當有以制之/無以制之則失其貞信之節而有害於天理之正道)
　(即是理理即是命以道制欲則能/順命去其人欲則能循乎天理矣)
　　蝃蝀三章章四句
相(息亮/反)鼠有皮(叶蒲/何反)人而無儀(叶牛/何反)人而無儀不死何
爲(叶吾/何反)
　興也相視也鼠蟲之可賤惡者○言視彼鼠而猶必
　有皮可以人而無儀乎人而無儀則其不死亦何爲
　哉
○相鼠有齒人而無止人而無止不死何俟(叶羽已反/又音始)
　興也止容止也俟待也
○相鼠有體人而無禮人而無禮胡不遄死(叶想/止反)
　興也體支體也遄速也
　　相鼠三章章四句(慶源輔氏曰每章章末甚疾之/之辭首章言威儀次章言容止)
　　　(末章方言禮自淺以至㴱以皮興儀以齒興止/以體興禮亦有輕重也又曰蝃蝀相鼠二詩皆)
　　　(文公之化行而人心去邪反正見國人之淫奔/在位之無禮爲可惡而作故其辭意此他詩特)
　　　(爲嚴厲然亦未嘗不止於禮義也○華谷嚴氏/曰凡獸皆有皮齒體獨言鼠舉卑汚可惡之物)
　　　(以惡人之無禮也○東萊吕氏曰相鼠之惡無/禮何其如是之甚也葢溺於淫亂之俗不如是)
　　　(不足以自㧞也疾惡/不㴱則遷善不力)
孑孑(居熱/反)干旄在浚(蘓俊/反)之郊(叶音/髙)素絲紕(符至/反)之良
馬四之彼姝(赤朱/反)者子何以畀(必寐/反)之
　賦也孑孑特出之貌干旄以旄牛尾注於旗干之首
　而建之車後也(程子曰注旄干/首旌旗皆然)浚衞邑名邑外謂之
　郊紕織組也葢以素絲織組而維之也四之兩服兩
　驂凡四馬以載之也(董氏曰馬在車中/爲服在車外爲驂)姝美也子指
　所見之人也畀與也○言衞大夫乘此車馬建此旌
　旄以見賢者(程子曰旄旟旌皆通言耳謂卿大/夫建旗而來親浚之都禮下賢者)彼其
　所見之賢者将何以畀之而答其禮意之勤乎(朱子/曰此)
　(是旁人見此人有好善之誠曰彼姝/者子何以告之葢指賢者而言也)
○孑孑干旟在浚之都素絲組(音/祖)之良馬五之彼姝者
子何以予(音/與)之
　賦也旟州里所建鳥隼之旗也上設旌旄其下繫斿
　(音/由)斿下屬(音/燭)縿(音衫旗之體也○孔氏曰旟亦有旌/旄三章互文也言旄則有旒縿言旟)
　(則有旌/旄矣)皆畫鳥隼也(周禮司常曰鳥隼爲旟考工記/曰鳥旟七斿以象鶉火葢畫朱)
　(鳥及隼於斿/縿之上也)下邑曰都五之五馬言其盛也
○孑孑干旌在浚之城素絲祝之良馬六之彼姝者子
何以告(姑沃/反)之
　賦也析羽爲旌干旌葢析翟羽設於旗干之首也(孔/氏)
　(曰孫炎云析五采羽注旄上則干之上有旄/有羽又爾雅注旄首曰旌則干旄干旌一也)城都城
　也祝屬也六之六馬極其盛而言也(朱子曰五之六/之取協韻耳亦)
　(極言其車馬之盛見其位髙勢重而能/降屈於賢者如此非心誠好善不能也)
　　干旄三章章六句
　　　此上三詩小序皆以爲文公時詩葢見其列於
　　　定中載馳之間故爾他無所考也然衞本以淫
　　　亂無禮不樂善道而亡其國今破滅之餘人心
　　　危懼正其有以懲創往事而興起善端之時也
　　　故其爲詩如此葢所謂生於憂患死於安樂者
　　　小序之言疑亦有所本云(安成劉氏曰衛俗淫/亂無禮不好善道以)
　　　(致亡國君臣上下葢嘗溺於三者之中而不知/矣逮其滅亡之餘懲往事而興善念於是淫亂)
　　　(者有蝃蝀之刺無禮者有相鼠之惡樂善道/者又有干旄之詩非文公之更化何以臻此)
載馳載驅(叶祛/尤反)歸唁衞侯驅馬悠悠言至於漕(叶祖/侯反)大
夫跋(蒲末/反)涉我心則憂
　賦也載則也弔失國曰唁(孔氏曰昭公二十五年榖/梁傳云弔失國曰唁若對)
　(弔死曰弔則/弔生曰唁)悠悠逺而未至之貌草行曰跋水行曰
　涉○宣姜之女爲許穆公夫人閔衛之亡馳驅而歸
　将以唁衛侯於漕邑(朱子曰此詩之作在定之方中/之前則未知其爲戴公時歟文)
　(公時/歟)未至而許之大夫有奔走跋渉而來者夫人知
　其必将以不可歸之義來告故心以爲憂也旣而終
　不果歸乃作此詩以自言其意爾(慶源輔氏曰據此/詩所言則是夫人)
　(旣歸而許之大夫乃追之于路而告之以不可歸之/義夫許大夫何不告而止之於欲行之時乎想夫人)
　(傷宗國之亾旣請於穆公而公許之故遂行焉旣而/大夫及國人皆以爲不可遂請於穆公追而止之耳)
　(觀夫人見其大夫之至亦知其必将以不可歸之義/來告而心以爲憂則夫人之行亦固知其於義有不)
　(可者矣特以惻怛之情有不能自止者故爲是倉卒/之行焉要知其初必竟是犯不義但能聞義而自克)
　(爲可/取耳)
○旣不我嘉不能旋反視爾不臧我思不逺旣不我嘉
不能旋濟視爾不臧我思不閟
　賦也嘉臧皆善也逺猶忘也濟渡也自許歸衛必有
　所渡之水也閟閉也止也言思之不止也○言大夫
　旣至而果不以我歸爲善則我亦不能旋反而濟以
　至於衞矣雖視爾不以我爲善然我之所思終不能
　自已也(臨川王氏曰宗廟顛覆變之大者人情之至/痛也夫人致其思如此然後盡於人心夫人)
　(致其思大夫致其義非先王之澤孰能使人如此○/憂源輔氏曰使許穆夫人知人以己爲不善而竟爲)
　(之則是從欲者也知人以已爲不善雖不復爲而/情終不能自已則是發乎情而止乎禮義者也)
○陟彼阿丘言采其蝱(音盲叶/謨郎反)女子善懷亦各有行(叶/戸)
(郎/反)許人尤之衆穉(直吏/反)且狂
　賦也偏髙曰阿丘蝱貝母主療鬱結之疾善懷多憂
　思也猶漢書云岸善崩也(溝洫志曰引洛水/至商顔下岸善崩)行道尤
　過也○又言以其旣不適衛而思終不止也故其在
　塗或升髙以舒憂想之情或采蝱以療鬱結之疾葢
　女子所以善懷者亦各有道而許國之衆人以爲過
　則亦少不更事而狂妄之人爾許人守禮非穉且狂
　也但以其不知己情之切至而言若是爾然而卒不
　敢違焉則亦豈真以為穉且狂哉
○我行其野芃芃(莆紅/反)其麥(叶訖/力反)控(苦貢/反)于大邦誰因
誰極大夫君子無我有尤(叶于/其反)百爾所思(叶新/齎反)不如我
所之
　賦也芃芃麥盛長貌控持而告之也因如因魏荘子
　之因(左傳襄公四年無終子使孟樂如晋/因魏荘子納虎豹之皮以請和諸戎)極至也大
　夫即跋涉之大夫君子謂許國之衆人也○又言歸
　途在野而渉芃芃之麥又自傷許國之小而力不能
　救故思欲爲之控告于大邦而又未知其将何所因
　而何所至乎(華谷嚴氏曰味詩意夫人葢欲赴愬/於方伯以圖救衛而托歸唁爲詞耳)大
　夫君子無以我爲有過雖爾所以處此百方然不如
　使我得自盡其心之爲愈也(慶源輔氏曰葢欲其察/我之情而憐我之志耳)
　(○豊城朱氏曰始之欲徃發乎情也終於不敢往止/乎禮義也宗國顛覆而不知恤有人心者宜不若是)
　(恝也然而義有重於亾者獨且/奈之何哉宜其思之至切也)
　　載馳四章二章章六句二章章八句
　　　事見春秋傳(見閔公/二年)舊説此詩五章一章六句
　　　二章三章四句四章六句五章八句蘓氏合二
　　　章三章以爲一章按春秋傳叔孫豹賦載馳之
　　　四章而取其控于大邦誰因誰極之意與蘓說
　　　合今從之范氏曰先王制禮父母沒則不得歸
　　　寧者義也雖國滅君死不得往赴焉義重於亡
　　　故也(華谷嚴氏曰首章婉而未露也次章欲言/而未言也三章始慨然責之四章乃言其)
　　　(情欲控于大邦而求其能救衞者此至哀至切/之情也其後齊桓公卒救衞而存之○朱子曰)
　　　(載馳詩煞有首尾委曲詳盡非大段會底說不/得又曰聖人録泉水於前所以著禮之經列載)
　　　(馳於後所以盡事之變夫宗國覆滅莫大之變/顧以父母旣終而不得歸則事變之微於是可)
　　　(知矣然則許穆夫人亦賢矣哉又曰宣姜生衛/文公宋桓夫人許穆夫人衛壽子以此觀之則)
　　　(人生自有秉彞不係氣類○慶源輔氏曰宣公/宣姜之惡極矣而其子如壽如文公其女如許)
　　　(穆夫人宋桓夫人則皆有賢德如是是何所觀/法哉亦自强於爲善耳以是知人能自强於善)
　　　(則惡人不能汚/邪世不能亂也)
　　　鄘國十篇二十九章百七十六句
　　衞一之五
瞻彼淇奥(於六/反)緑竹猗猗(於冝反叶/於何反)有匪君子如切如
磋如琢如磨瑟兮僴(遐版/反)兮赫兮咺(況晚/反)兮有匪君子
終不可諼(況元反叶/汎逺反)兮
　興也淇水名奥隈(音/煨)也(爾雅曰厓内為奥外爲隈○/長樂劉氏曰水涯灣曲之地)
　緑色也淇上多竹漢世猶然所謂淇園之竹是也(漢/志)
　(武帝塞瓠子決河薪柴少乃下淇園之竹以爲/楗又㓂恂傳伐淇園之竹爲矢百餘萬楗音健)猗猗
　始生柔弱而美盛也匪斐通文章著見之貌也君子
　指武公也(孔氏曰武公/和僖侯子)治骨角者旣切以刀斧而復
　磋以鑢鐋治玉石者旣琢以槌鑿而復磨以沙石言
　其德之脩飭有進而無己也(雙峰饒氏曰有匪君子/詳此文勢是說已做成)
　(君子之人言君子之所以斐然有文者其初自切磋/琢磨中來○朱子曰切琢皆裁物使成形質也磋磨)
　(皆治物使其滑澤也切而復磋琢而/復磨言治之有叙而益致其精也)瑟矜荘貌僴威
　嚴貌咺宣著貌諼忘也○衞人美武公之徳而以緑
　竹始生之美盛興其學問自脩之進益也(安成劉氏/曰此釋章)
　(内上五句○慶源輔氏曰以緑竹始生之美盛興武/公道學自脩之進益遂言其威儀之盛而盛徳至善)
　(民不能忘則固已極/其始終而言之矣)大學傳曰如切如磋者道學也
　如琢如磨者自脩也(朱子曰道言也學謂講習討論/之事自脩者省察克治之功又)
　(曰旣學而猶慮其未至則復講習討論以求之猶治/骨角者旣切之而復磋之旣脩而猶慮其未至則又)
　(省察克治以終之猶治玉石者旣琢之而復磨之○/問道學自脩此詩人美武公之本旨邪曰武公大段)
　(是有學問底人抑之一詩義理精密詩中如此者甚/不易得○問大學傳引此詩而以道學自脩釋之與)
　(論語子貢所引不同何也曰古人引詩斷章取義姑/以發己之志或疎或宻或同或異盖不能同也○北)
　(溪陳氏曰切是窮究事物之理逐件分析有倫有序/磋是講究到純熟道理瑩徹所以如切而又磋琢是)
　(克去物欲之私使無瑕顈磨是磨礲/至那十分純粹處所以如琢而又磨)瑟兮僴兮者恂
　(音/峻)慄也赫兮咺兮者威儀也(朱子曰瑟嚴密貌僴武/毅貌赫咺宣著盛大之)
　(貌恂慄戰懼也威可畏也儀可象也恂慄者/嚴敬之存乎中也威儀者光輝之著乎外也)有斐君
　子終不可諼兮者道盛徳至善民之不能忘也(朱子/曰盛)
　(徳至善葢人心之同然聖人旣先得之而其充盛宣/著又如此是以民皆仰之而不能忘也盛徳以身之)
　(所得而言也至善以理之所極而言也○慶源輔氏/曰觀大學傳曽子所以解此詩首章後六句之說字)
　(義明白而㫖意詳備愈讀愈有意味此方可謂之善/説詩葢後之説詩者詳於訓詁則或略於㫖意泥於)
　(旨意則或遺於訓詁惟曽子則/於字義旨意兩皆極其至也)
○瞻彼淇奥緑竹青青(子丁/反)有匪君子充耳琇瑩(音/營)會
(古外/反)弁如星瑟兮僴兮赫兮咺兮有匪君子終不可諼
兮
　興也青青堅剛茂盛之貌充耳瑱(音/殿)也琇瑩美石也
　天子玉瑱諸侯以石會縫(去/聲)也弁皮弁也以玉飾皮
　弁之縫中如星之明也(孔氏曰弁師注云會縫中也/皮弁之縫中結玉爲飾謂之)
　(綦武公諸候則玉用/三采而綦飾七也)○以竹之堅剛茂盛興其服飾
　之尊嚴(安成劉氏曰/此釋上五句)而見其徳之稱也(安成劉氏曰/此釋下四句)
○瞻彼淇奥緑竹如簀(音責叶/側歴反)有匪君子如金如錫如
圭如璧寛兮綽兮猗(於綺/反)重(直恭/反)較(古岳/反)兮善戲謔兮
不爲虐兮
　興也簀棧(潺上/聲)也(禮記檀弓注曰簀/謂床第卽床棧也)竹之密比(去/聲)似
　之則盛之至也金錫言其鍛鍊之精純圭璧言其生
　質之温潤(孔氏曰此與首章互文首章論其學問自/脩如器未成之初故須切磋琢磨此論道)
　(徳之成如已成之/器故言圭璧金錫)寛宏裕也綽開大也猗嘆辭也重
　較卿士之車也較兩輢(音/倚)上出軾者謂車兩傍也(藍/田)
　(吕氏曰古者車箱長四尺四寸三分前一後二横一/木下去車床三尺三寸謂之式又於式上二尺二寸)
　(横一木謂之較去車床凡五尺五寸古人立乘若/平常則憑較若應爲敬則落手憑下式而頭得俯)善
　戲謔不爲虐者言其樂易而有節也(程氏曰言其樂/易而以禮防節)
　(不至於過是不爲虐也○慶源輔氏曰寛廣而自如/則無勉强之意和易而中節則有從容自得之意非)
　(盛徳者不/能如此也)○以竹之至盛興其徳之成就(安成劉氏/曰此釋上)
　(五/句)而又言其寛廣而自如和易而中節也(安成劉氏/曰此釋下)
　(四/句)葢寛綽無斂束之意戲謔非荘厲之時皆常情所
　忽而易致過差之地也然猶可觀而必有節焉則其
　動容周旋之間無適而非禮亦可見矣(安成劉氏曰/緑竹自始生)
　(猗猗以至盛多如簀則成其生矣武公由學問自脩/如金錫之出於鍛鍊如圭璧之成於琢磨則成其徳)
　(矣興之取義葢如此若其寛綽而居重較則自如而/猶可觀也戲謔而不爲虐和易而必有節也所以能)
　(然者由其徳之全備也○定宇陳氏曰充耳會弁/則以徳之稱其服言重較則以徳之稱其車言也)禮
　曰張而不弛文武不能也弛而不張文武不爲也一
　張一弛文武之道也此之謂也(鄭氏曰君子之徳有/張有弛故不常矜荘)
　(而時戲謔○止齋陳氏曰古人張不廢弛屏不廢逞/肅肅不廢雝雝僮僮不廢祁祁有所拘者必有所從)
　(也○安成劉氏曰前章瑟僴赫咺張/之時也此章寛綽戲謔弛之時也)
　　淇奥三章章九句
　　　按國語武公年九十有五猶箴儆于國曰自卿
　　　以下至於師長士苟在朝者無謂我老耄而舎
　　　我必恪恭於朝以交戒我遂作懿(懿當讀/爲抑)戒之
　　　詩以自警而賔之初筵亦武公悔過之作則其
　　　有文章而能聽規諫以禮自防也可知矣衛之
　　　他君葢無足以及此者故序以此詩爲美武公
　　　而今從之也(問武公進徳成徳之序始終可見/一章言如切如磋琢磨則學問自)
　　　(脩之精密如此二章言威儀服餙之盛有諸中/而形諸外也三章言如金錫圭璧則鍛鍊已精)
　　　(溫純㴱粹而徳器成矣前二章皆有瑟僴赫咺/之辭第三章但言寛綽戲謔而於此可見不事)
　　　(矜持而周旋中禮之意朱子曰説得甚善武公/學問之功甚不苟年九十五猶命羣臣使進規)
　　　(諫畢竟他去聖人近氣象自是不同○豐城朱/氏曰首章以竹之美盛興其徳之進脩卒章以)
　　　(竹之至盛興其徳之成就合二章而觀之所以/能有是鍜鍊之精純者由其知行之竝進也所)
　　　(以能全其生質之温潤者由其表裏之相符也/寛廣者矜荘之反矜荘而又寛廣則是寛而有)
　　　(制也和易者威嚴之反威嚴而又和易則是嚴/而能泰也此所以爲德之成也如是則其謂之)
　　　(睿聖也亦可/以無愧矣)
考槃在澗(叶居/賢反)碩人之寛(叶區/權反)獨寐寤言永矢弗諼(汎/元)
(反/)
　賦也考成也槃盤桓之意言成其隱處之室也陳氏
　曰考扣也槃器名葢扣之以節歌如鼓盆拊缶之爲
　樂(音/洛)也二説未知孰是山夾水曰澗碩大寛廣永長
　矢誓諼忘也○詩人美賢者隱處澗谷之間而碩大
　寛廣無戚戚之意雖獨寐而寤言猶自誓其不忘此
　樂也(華谷嚴氏曰碩人之寛易所謂肥遯者也○永/嘉陳氏曰碩人在澗考槃樂歌天子不得而臣)
　(諸侯不得而友雖寤/寐永誓不忘此樂)
○考槃在阿碩人之薖(苦禾/反)獨寐寤歌永矢弗過(古禾/反)
　賦也曲陵曰阿薖義未詳或云亦寛大之意也永矢
　弗過自誓所願不踰於此若将終身之意也(慶源輔/氏曰退)
　(而竆處偪仄甚矣而能寛大自樂/若将終身焉葢無入而不自得也)
○考槃在陸碩人之軸獨寐寤宿永矢弗告(姑沃/反)
　賦也髙平曰陸軸盤桓不行之意(眉山蘇氏曰盤桓/不行從容自廣之)
　(謂/也)寤宿已覺而猶臥也弗告者不以此樂告人也
　　考槃三章章四句(孔叢子曰吾於考槃見遯世之/士無悶於世○慶源輔氏曰孔)
　　　(叢子所說㴱得詩意○豐城朱氏曰賢者隱處/於澗谷之間而自誓不忘其樂葢其所養之充)
　　　(所守之正而不狥乎外物之誘則天下之樂亦/孰有加於此哉獨寐寤言獨寐寤歌獨寐寤宿)
　　　(見其無徃而/不獨樂也)
碩人其頎(其機/反)衣(於旣/反)錦褧(苦逈/反)衣齊侯之子衞侯之
妻東宫之妹邢侯之姨譚公維私(息夷/反)
　賦也碩人指荘姜也頎長貌(孔氏曰猗嗟/云頎而長兮)錦文衣也
　褧襌(單/也)也錦衣而加褧焉爲其文之太著也(朱子曰/褧儀禮)
　(作景禮記作絅古註以爲襌衣所以襲錦衣者沈存/中謂褧與檾同是用檾麻織布爲之不知是否○華)
　(谷嚴氏曰褧/以縠爲之)東宫太子所居之宫齊太子得臣也繫
　太子言之者明與同母言所生之貴也女子後生曰
　妹妻之姊妹曰姨姊妹之夫曰私邢侯譚公皆荘姜
　姊妹之夫互言之也(眉山蘇氏曰邢周公之後譚近/齊○孔氏曰春秋譚子奔莒則)
　(譚子爵○東萊吕氏曰白虎通云/臣子於其國中皆褒其君爲公)諸侯之女嫁於諸
　侯則尊同故歷言之(安成劉氏曰歷言此者以見荘/姜之姊妹與荘公之姻婭其尊)
　(皆同/也)○荘姜事見邶風緑衣等篇春秋傳曰荘姜美
　而無子衞人爲之賦碩人卽謂此詩而其首章極稱
　其族類之貴以見其爲正嫡小君所宜親厚而重歎
　荘公之昏惑也(孔氏曰其父母兄弟皆正大如此君/何爲不答之乎○華谷嚴氏曰風人)
　(不直言荘姜不見答之事但首章歷述其親族欲讀/之者知其爲荘姜則不見答之事國人自知之不待)
　(察察言/之矣)
○手如柔荑(徒兮/反)膚如凝脂領如蝤(似修/反)蠐(音/齊)齒如瓠
(戸故/反)犀螓(音/秦)首蛾(我波/反)睂巧笑倩(七薦/反)兮美目盼(匹莧/反叶)
(匹見/反)兮
　賦也茅之始生曰荑言柔而白也凝脂脂寒而凝者
　亦言白也領頸也蝤蠐木蟲之白而長者(本草注曰/郭璞云腐)
　(木根下有/之瘦而白)瓠犀瓠中之子方正潔白而比次整齊也
　螓如蟬而小其額廣而方正(鄭氏曰/螓蜻蛉)蛾蠶蛾也其睂
　細而長曲倩口輔之美也(孔氏曰服䖍云輔上頷車/也是牙外之皮膚頰下之)
　(别名/也)盼黒白分明也○此章言其容貌之美猶前章
　之意也(鄭氏曰言荘姜容貌/之美所宜親幸也)
○碩人敖敖(五刀/反)說(始鋭/反)于農郊(叶音/髙)四牡有驕(起橋/反叶)
(音/高)朱幩(符云/反)鑣鑣(耒驕反/叶音褒)翟茀(音/弗)以朝(直遥反叶/直豪反)大夫
夙退無使君勞
　賦也敖敖長貌說舍也農郊近郊也四牡車之四馬
　驕壮貌幩鑣飾也鑣者馬銜外鐵(廬陵羅氏曰鑣一/名扇汗又曰排洙)
　(爾雅謂之/钀魚列反)人君以朱纒之也鑣鑣盛也(孔氏曰言以/朱飾鑣而鑣)
　(鑣然/盛)翟翟車也夫人以翟羽飾車茀蔽也婦人之車
　前後設蔽(孔氏曰婦人不露見車前後/設幛謂之茀因以翟羽爲飾)夙早也玉藻
　曰君日出而視朝(鄭氏曰朝内朝路/寝門外之正朝也)退適路寝聽政
　使人視大夫大夫退然後適小寝釋服(鄭氏曰小寝/燕寝也釋服)
　(服𤣥端○孔氏曰君出視朝畢乃適路寝以待大夫/之所諮決事之多少大夫所主故大夫退然後罷)
　○此言荘姜自齊來嫁舍止近郊乘是車馬之盛以
　入君之朝國人樂得以爲荘公之配故謂諸大夫朝
　於君者宜早退無使君勞於政事不得與夫人相親
　而歎今之不然也
○河水洋洋北流活活(古闊反叶/戸劣反)施罛(音/孤)濊濊(呼活反/叶許月)
(反/)鱣(陟連/反)鮪(于軌/反)發發(補未反叶/方月反)葭(音/加)菼(也覧/反)揭掲(居/竭)
(反/)庶姜孽孽(魚竭/反)庶士有朅(欺列/反)
　賦也河在齊西衞東北流入海洋洋盛大貌活活流
　貌施設也罛魚罟也濊濊罟入水聲也(說文曰濊/礙流也)鱣
　魚似龍黄色鋭頭口在頷下背上腹下皆有甲大者
　千餘斤(孔氏曰鱣魚體有邪行甲無鱗/大者長二三丈江東呼爲黄魚)鮪似鱣而小
　色青黒(孔氏曰陸璣云鮪頭小而尖似鐵兠鍪口亦/在頷下其甲可以摩薑大者不過七八尺一)
　(名鮥肉色味不/如鱣也鍪音矛)發發盛貌菼薍(頑去/聲)也亦謂之荻掲
　掲長也庶姜謂姪娣孽孽盛飾也庶士謂媵臣朅武
　貌○言齊地廣饒而夫人之來士女佼好禮儀盛備
　如此亦首章之意也
　　碩人四章章七句(孔氏曰此詩皆陳荘姜宜於見/答而君不親也○華谷嚴氏曰)
　　　(此詩無一語及荘姜不見答之事但言其姻族/之貴容貌之美禮儀之備又言齊地廣饒士女)
　　　(佼好以㴱寓其閔惜之意而已惟大夫夙退無/使君勞二句微見其意而辭亦㴱婉風人之辭)
　　　(大抵然也○新安胡氏曰黄氏云緑衣詩言嬖/妾之不當僭而僭碩人詩言夫人之宜見答而)
　　　(不見答○慶源輔氏曰觀邶風燕燕等篇則荘/姜之徳行文章皆未易及而此詩不之言何也)
　　　(朱子曰此但指其人所易見者以刺荘公之/昏惑而不知耳荘姜之姜則固不止此也)
氓之蚩蚩(尺之/反)抱布貿(莫豆/反)絲(叶新/齊反)匪來貿絲來即我
謀(叶謨/悲反)送子涉淇至于頓丘(叶祛/竒反)匪我愆期子無良媒
(叶謨/悲反)将(七羊/反)子無怒秋以爲期
　賦也氓民也葢男子而不知其誰何之稱也(朱子曰/始見其)
　(來莫知其爲誰何也旣與之/謀則爾汝之矣此言之序也)蚩蚩無知之貌葢怨而
　鄙之也布幣(孔氏曰幣者/布帛之名)貿買也(釋文曰/交易也)貿絲葢初
　夏之時也頓丘地名(華谷嚴氏曰在朝歌之東漢志/陳郡有頓丘縣師古云以丘爲)
　(縣也丘一成爲頓/丘謂一頓而成也)愆過也将願也請也○此淫婦爲
　人所棄而自叙其事以道其悔恨之意夫旣與之謀
　而不遂往又責所無以難其事再爲之約以堅其志
　此其計亦狡矣以御蚩蚩之氓宜其有餘而不免於
　見棄葢一失其身人所賤惡始雖以欲而迷後必以
　時而悟是以無往而不困耳士君子立身一敗而萬
　事瓦裂者何以異此可不戒哉(慶源輔氏曰讀先生/之說令人惕然知戒)
　(不敢有一毫/自恕之意也)
○乘彼垝(俱毁/反)垣(音/袁)以望復關(叶圭/員反)不見復關泣涕漣
漣(音/連)旣見復關載笑載言爾卜爾筮體無咎言以爾車
來以我賄(呼罪/反)遷
　賦也垝毁垣牆也復關男子之所居也不敢顯言其
　人故託言之耳龜曰卜蓍曰筮體兆卦之體也(朱氏/曰龜)
　(歳乆則靈蓍生百年一本百莖亦物之靈者卜筮實/問鬼神以蓍龜神靈之物故假之以驗其卦兆卜法)
　(以明火爇柴灼龜爲兆筮法以四十九蓍分掛揲扐/凡十八變而成卦○孔氏曰兆卦之體謂龜兆筮卦)
　(也故左傳曰一薫一蕕十年尚猶有臭是龜之繇易曰/困于石據于蒺藜是卦之繇二者皆有繇詞繇音由)
　賄財遷徙也○與之期矣故及期而乘垝垣以望之
　旣見之矣於是問其卜筮所得卦兆之體若無凶咎
　之言(慶源輔氏曰此章可見古人之尚卜筮然使其/知易爲君子謀不爲小人謀則亦不敢求之筮)
　(矣○安成劉氏曰卜筮之法所以開物成務定天下/之吉凶成天下之亹亹者曽謂有淫人之瀆問而尚)
　(得無凶咎之言乎以其猶能自疑而欲決之也則請/以蒙之六三告之葢使此氓而知勿用取行不順之)
　(戒此女而知不有躬无攸利之戒則/必各求正應豈復至於相棄也哉)則以爾之車來
　迎當以我之賄往遷也
○桑之未落其葉沃若于(音吁/下同)嗟鳩兮無食桑葚(音甚/叶知)
(林/反)于嗟女兮無與士耽(叶持/林反)士之耽兮猶可說也女之
耽兮不可說也
　比而興也沃若潤澤貌鳩鶻(音/骨)鳩也似山雀而小短
　尾青黒色多聲(華谷嚴氏曰即荘子所謂鳶鳩也郭/璞云似山鵲呼爲鶻鵃音骨朝本草)
　(曰鶻鵃尾短/黄色多聲)葚桑實也鳩食葚多則致醉耽相樂也
　説解也○言桑之潤澤以比已之容色光麗然又念
　其不可恃此而從欲忘反故遂戒鳩無食桑葚以興
　下句戒女無與士耽也(安成劉氏曰此章比自比興/自興下泉則就以比辭起興)
　(葢有兩例後凡言比而興/者各以文意求之可也)士猶可說而女不可說者
　婦人被棄之後㴱自愧悔之辭主言婦人無外事唯
　以貞信爲節一失其正則餘無足觀爾不可便謂士
　之耽惑實無所妨也(鄭氏曰士有百行可以功遇相/掩婦人惟以貞信爲節○安成)
　(劉氏曰集傳所謂主言者葢以此婦立言之意專主/於言婦人不可一失其節故以辭意抑揚重於女而)
　(輕於男非謂男有可耽之理而無所妨玩詩文/猶之一字意亦可見讀者當不失性情之正也)
○桑之落矣其黄而隕(叶于/貧反)自我徂爾三嵗食貧淇水
湯湯(音/傷)漸(子㢘/反)車帷裳女也不爽(叶師/荘反)士貳其行(下孟/反叶)
(户郎/反)士也罔極二三其徳
　比也隕落徂往也湯湯水盛貌漸漬也帷裳車飾亦
　名童容婦人之車則有之(孔氏曰以帷障車之傍如/裳以爲容飾故謂童容)
　爽差極至也○言桑之黄落以比已之容色凋謝遂
　言自我往之爾家而值爾之貧於是見棄復乘車而
　度水以歸復自言其過不在此而在彼也(慶源輔氏/曰女也不)
　(爽此但言其誓約之言不差耳豈不悔其初之失哉/雖云曲不在已殊不知始既如此則其終固宜然也)
　(○安成劉氏曰此婦首稱曰氓繼而曰子繼而曰爾/又繼而謂之士繼而復曰爾又復曰士或鄙之或親)
　(之或貴之此所以/爲怨婦之辭歟)
○三嵗爲婦靡室勞矣夙興夜寐靡有朝(叶直/豪反)矣言旣
遂矣至于暴矣兄弟不知咥(許意/反)其笑(叶音/燥)矣静言思
之躬自悼矣
　賦也靡不夙早興起也咥笑貌○言我三嵗爲婦盡
　心竭力不以室家之務爲勞早起夜臥無有朝旦之
　暇與爾始相謀約之言旣遂而爾遽以暴戾加我兄
　弟見我之歸不知其然但咥然其笑而已葢淫奔從
　人不爲兄弟所齒故其見棄而歸亦不爲兄弟所恤
　理固有必然者亦何所歸咎哉但自痛悼而已
○及爾偕老老使我怨淇則有岸(叶魚/戰反)隰則有泮(音畔/叶四)
(見/反)總角之宴言笑晏晏(叶伊/佃反)信誓旦旦(叶得/絹反)不思其反
(叶孚/絢反)反是不思(叶新/齎反)亦已焉哉(叶将/黎反)
　賦而興也及與也泮涯也髙下之判也總角女子未
　許嫁則未笄但結髮爲飾也(孔氏曰但結/其髪爲兩角)晏晏和柔
　也旦旦明也○言我與汝本期偕老不知老而見棄
　如此徒使我怨也(安成劉氏曰詩言總角之宴則此/女未笄而已奔矣又言老使我怨)
　(則至老而後見棄也故前章以桑之黄落自比其色/之衰也所謂三嵗爲婦三嵗食貧者言其在夫家貧)
　(勞之歳/月耳)淇則有岸矣隰則有泮矣而我總角之時與
　爾宴樂言笑成此信誓曽不思其反復以至於此也
　此則興也(安成劉氏曰此章興在賦外他章亦有就/賦其事以起興如黍離之類者葢亦有兩)
　(例也後凡言賦而興者/當各以其文意求之)旣不思其反復而至此矣則
　亦如之何哉亦已而已矣傳曰思其終也思其復也
　思其反之謂也(襄公二十五年注曰思使終可成思/其可復行也○慶源輔氏曰靜言思)
　(之躬自悼矣反是不思亦已焉哉皆悔恨之極也大/凡人之處事須當思其反不然鮮有不䧟於凶咎者)
　(欲心一縱則必/不能思其反耳)
　　氓六章章十句(長樂劉氏曰夫婦者五品之本匹/配雖自於人謀義理實根於天地)
　　　(順其道者足以安於其位逆其理者無以保於/其生葢肇有人倫以來未有違理犯義終其身)
　　　(而弗悔者此氓詩之所由作也○慶源輔氏曰/谷風與氓二詩皆怨然谷風雖怨而責之其辭)
　　　(直葢其初以正也氓之詩則怨而悔之耳其辭/隱葢其初之不正也嘗謂二詩皆出於衛之婦)
　　　(人其文辭序次雖後世工文之士所不能及然/考其行則一賢一否如是之不同所謂有言者)
　　　(不必有德豈不信哉○安成劉氏曰此詩及邶/谷風皆棄婦所作故其辭意多同桑之黄隕即)
　　　(涇濁之色也食貧靡勞即方舟泳游之苦也至/於暴矣即有洸有潰之意也偕老而使我怨即)
　　　(旣生育而比予于毒也然則宴爾新昏以我御/竆則其過今在於夫女之耽兮不可説也則其)
　　　(過昔在於己今之過在夫故可責其不念昔者/之來墍昔之過在己故終於自悔昔者之不思)
　　　(其反此詩自悔之㴱固不得/如谷風歸怨之㴱也塈音戲)
籊籊(他歴/反)竹竿以釣于淇豈不爾思逺莫致之
　賦也籊籊長而殺(去/聲)也(廬陵羅氏曰竹竿長而/根大其末漸漸衰小)竹衞
　物淇衞地也○衞女嫁於諸侯思歸寜而不可得故
　作此詩言思以竹竿釣于淇水而逺不可至也(慶源/輔氏)
　(曰豈不爾思者言固不能不思也逺莫致/之者以義有不可故託以逺而不能致耳)
○泉源在左淇水在右(叶羽/軌反)女子有行逺(于萬/反)父母兄
弟(叶蒲/被反)
　賦也泉源即百泉也在衛之西北而東南流入淇故
　曰在左淇在衛之西南而東流與泉源合故曰在右
　(新安胡氏曰以/北爲左南爲右)○思二水之在衛而自歎其不如也
　(慶源輔氏曰女子有行/逺父母兄弟安之之辭)
○淇水在右泉源在左巧笑之瑳(七可/反)佩玉之儺(乃可/反)
　賦也瑳鮮白色笑而見齒其色瑳然猶所謂粲然皆
　笑也儺行有度也○承上章言二水在衛而自恨其
　不得笑語遊戲於其間也
○淇水滺滺(音/由)檜楫松舟駕言出遊以寫我憂
　賦也滺滺流貌檜木名似柏(毛氏曰檜柏葉松身○/孔氏曰禹貢栝柏注柏)
　(葉松身曰栝/與此一也)楫所以行舟也○與泉水之卒章同意
　　竹竿四章章四句(眉山蘓氏曰泉水載馳竹竿皆/異國詩而在衞者以其聲衛聲)
　　　(歟記云鄭聲好濫淫志衛音促數煩志齊音傲/辟驕志葢諸國之音未有同者衛女思歸而作)
　　　(詩其爲衛/音也宜矣)
芄(音/丸)蘭之支童子佩觿(許規/反)雖則佩觿能不我知容兮
遂兮□帶悸(其季/反)兮
　興也芄蘭草一名蘿摩蔓生斷之有白汁可啖(音淡/○本)
　(草注曰幽州謂之雀/瓢○爾雅名雚音貫)支枝同(董氏曰石經/作枝說文同)觿錐也以
　象骨爲之所以解結成人之佩非童子之飾也知猶
　智也言其才能不足以知於我也容遂舒緩放肆之
　貌悸帶下垂之貌
○芄蘭之葉童子佩韘(夫渉/反)雖則佩韘能不我甲(叶古/協反)
容兮遂兮垂帶悸兮
　興也韘決也以象骨爲之著(音/所)右手大指所以鈎弦
　闓(音開與/開同)體鄭氏曰沓(冒/也)也即大射所謂朱極三是
　也以朱韋爲之用以彄(音/摳)沓右手食指将(去/聲)指無名
　指也(儀禮大射小射正取決興贊設決朱極三○鄭/氏曰極猶放也所以韜指利放弦也三者食指)
　(将指無/名指)甲長也言其才能不足以長於我也
　　芄蘭二章章六句
　　　此詩不知所謂不敢强解(慶源輔氏曰牆有茨/傳謂宣公卒惠公幼)
　　　(而杜預又謂惠公即位時方十五六則小序以/此詩屬之惠公亦可但他無所見而詩文又不)
　　　(明言其所以故先生直斷以爲不知所謂不敢/强解此闕疑之義若必爲刺衛惠公則便至有)
　　　(依託鑿空/之失矣)
誰謂河廣一葦(韋鬼/反)杭(戸郎/反)之誰謂宋逺跂(丘豉/反)予望
(叶武/方反)之
　賦也葦蒹葭之屬杭度也衛在河北宋在河南○宣
　姜之女爲宋桓公夫人生襄公而出歸于衛襄公即
　位夫人思之而義不可往葢嗣君承父之重與祖爲
　體(東陽許氏曰以昭穆言○/廬陵羅氏曰孫爲王父尸)母出與廟絶不可以私
　反故作此詩言誰謂河廣乎但以一葦加之則可以
　渡矣誰謂宋國逺乎但一跂足而望則可以見矣(華/谷)
　(嚴氏曰跂舉踵/也腳根不著地)明非宋逺而不可至也乃義不可而
　不得往耳(華谷嚴氏曰箋謂宋襄公即位其母思之/而作河廣之詩孔氏因以爲衛文公時非)
　(也衛都朝歌在河北宋都睢陽在河南自衛適宋必/渉河衛自魯閔公二年狄入之後戴公始渡河而南)
　(河廣之詩言誰謂河廣一葦杭之則是作於衛未遷/之前矣時宋桓公猶在襄公方爲世子衛戴公文公)
　(俱未立也舊說誤矣孔氏以河廣屬衛風當爲衛人/所作非宋襄公母所親作然宋襄公母本衛女又歸)
　(衛而作此詩不屬/之衛何所屬乎)
○誰謂河廣曽不容刀誰謂宋逺曽不崇朝
　賦也小船曰刀不容刀言小也崇終也行不終朝而
　至言近也(華谷嚴氏曰刀舠古字通用○慶源輔氏/曰但言非河之廣而不可渡非宋之逺而)
　(不可至以極其情思焉而終不明言其義之不得往/也此意最可玩范氏以爲知禮而畏義者得之矣)
　　河廣二章章四句
　　　范氏曰夫人之不往義也天下豈有無母之人
　　　歟有千乘之國而不得養其母則人之不幸也
　　　爲襄公者将若之何生則致其孝没則盡其禮
　　　而已衞有婦人之詩自共姜至於襄公之母六
　　　人焉(廬陵羅氏曰六人謂共姜也荘姜也許穆/夫人也宋桓夫人也泉水之女也竹竿之)
　　　(女/也)皆止於禮義而不敢過也夫以衛之政教淫
　　　僻風俗傷敗然而女子乃有知禮而畏義如此
　　　者則以先王之化猶有存焉故也(慶源輔氏曰/范氏爲襄公)
　　　(處者得其義矣所謂先王之化猶有存焉即大/序所謂止乎禮義先王之澤也必如此等詩方)
　　　(可當之○豐城朱氏曰母出固與廟絶而母之/與子初無絶道也爲襄公者當若之何曰宗廟)
　　　(之中不以恩揜義閨門之内不以義勝恩襄公/能盡其誠敬於宗廟則外既不失乎承重之義)
　　　(盡其孝養於慈母則内亦不失乎愛親之仁庶/乎恩義兩全而無憾矣然則母可以返國乎曰)
　　　(母之轍雖不可以私返而子之使則未嘗不可/以私往也嵗時問安之使交錯於道路而一草)
　　　(一木之微必先以奉乎親焉則子之心/可以無愧而母之心亦可以少慰矣)
伯兮朅(丘列/反)兮邦之桀兮伯也執殳(市朱/反)爲(于僞/反)王前
驅
　賦也伯婦人目其夫之字也朅武貌桀才過人也殳
　長丈二而無刃○婦人以夫乆從征役而作是詩言
　其君子之才之美如是今方執殳而爲王前驅也(慶/源)
　(輔氏曰先言其君子之才之美如是而後言方/執殳而爲王前驅則是惜其用之不得其所也)
○自伯之東首如飛蓬豈無膏沐誰適(都歴/反)爲容
　賦也蓬草名其華如柳絮聚而飛如亂髪也膏所以
　澤髪者沐滌首去垢也適主也○言我髪亂如此非
　無膏沐可以爲容所以不爲者君子行役無所主而
　爲之故也傳曰女爲說已容(戰國策曰晉豫讓云士/爲知已者死女爲悅已)
　(者容○慶源輔氏曰此其真情也○東萊吕氏曰膏/所以膏首面沐葢潘也左傳遺之潘沐杜預云潘米)
　(汁可以沐頭魯遣展喜以膏沐勞齊師則膏非專婦/人用也○新安胡氏曰内則女事父母姑舅五日燂)
　(湯請浴三日具沐其間面垢燂潘請靧/足垢燂湯請洗注潘淅米汁靧洗面)
○其雨其雨杲杲(古老/反)出日願言思伯甘心首疾
　比也其者冀其将然之詞○冀其将雨而杲然日出
　以比望其君子之歸而不歸也是以不堪憂思之苦
　而寧甘心於首疾也(慶源輔氏曰冀其歸復/不歸則其憂思爲尤甚)
○焉(於䖍/反)得諼(況袁/反)草言樹之背(音/佩)願言思伯使我心
痗(呼内/反)
　賦也諼忘也諼草合歡食之令人忘憂者(本草注曰/一名鹿葱)
　(其花名宜男懷胎婦人佩其花生/男也萱草味甘令人好歡樂忘憂)背北堂也(孔氏曰/房室所)
　(居之地總謂之堂房半以北爲北堂房半以南爲南/堂○廬陵李氏曰北堂有北階賈氏云房與室相連)
　(爲之房無北壁故得北堂之名○安/成劉氏曰北堂背南向北故謂之背)痗病也○言焉
　得忘憂之草樹之北堂以忘吾憂乎(朱子曰北堂葢/古之植花草之)
　(處/)然終不忍忘也是以寧不求此草而但願言思伯
　雖至於心痗而不辭爾心痗則其病益湥非特首疾
　而已也
　　伯兮四章章四句
　　　范氏曰居而相離則思期而不至則憂此人之
　　　情也文王之遣戍役周公之勞歸士皆叙其室
　　　家之情男女之思以閔之故其民悦而忘死聖
　　　人能通天下之志是以能成天下之務兵者毒
　　　民於死者也孤人之子寡人之妻傷天地之和
　　　召水旱之災故聖王重之如不得已而行則告
　　　以歸期念其勤勞哀傷慘怛不啻在已是以治
　　　世之詩則言其君上閔恤之情亂世之詩則録
　　　其室家怨思之苦以爲人情不出乎此也(慶源/輔氏)
　　　(曰范氏之說誠足以詔萬世人君而知此義則/知謹重於用兵矣至於所謂治世之詩則述其)
　　　(君上閔恤之情亂世之詩則録其室家怨思之/苦以爲人情不出乎此者又㴱得聖人録詩之)
　　　(意○三山李氏曰古者師出不逾時所以重民/力也春秋時用兵多矣未有書師還者獨於荘)
　　　(公八年書之以見逾時不返也然采薇之役逾/年而歸東山之師三年而至詩人乃美之者葢)
　　　(用之得其道則民無怨懟之心不/得其道則逾時之乆而人怨矣)
有狐綏綏在彼淇梁心之憂矣之子無裳
　比也狐者妖媚之獸綏綏獨行求匹之貌(華谷嚴氏/曰狐性淫)
　(又多疑綏綏然獨行而遟疑有求匹之意喻無/妻之人也○本草曰狐鼻尖尾大善爲妖魅)石絶
　水曰梁在梁則可以裳矣○國亂民散喪其妃(配/同)耦
　有寡婦見鰥夫而欲嫁之故託言有狐獨行而憂其
　無裳也(疊山謝氏曰見鰥夫無人縫裳而有憂則其/情可知矣因其有言者以探其不言者可以)
　(言風人/之㫖矣)
○有狐綏綏在彼淇厲心之憂矣子之無帶(叶丁/計反)
　比也厲㴱水可渉處也帶所以申束衣也在厲則可
　以帶矣
○有狐綏綏在彼淇側心之憂矣之子無服(叶蒲/北反)
　比也濟乎水則可以服矣
　　有狐三章章四句
投我以木瓜(叶攻/乎反)報之以瓊琚(音/居)匪報也永以爲好(呼/報)
(反/)也
　比也木瓜楙(音/荗)木也實如小瓜酢可食(本草曰木状/如柰花生於)
　(春末㴱紅色其實大者如瓜小者如拳爾雅謂之楙/○徐氏曰瓜有瓜瓞桃有羊桃李有雀李此皆枝蔓)
　(也故言木瓜木桃/木李以别之也)瓊玉之美者琚佩玉名(廬陵羅氏/曰琚處佩)
　(之中所以貫蠙珠而上繫/於珩下維璜衝牙者也)○言人有贈我以微物我
　當報之以重寳而猶未足以爲報也但欲其長以爲
　好而不忘耳疑亦男女相贈答之辭如静女之類
○投我以木桃報之以瓊瑤匪報也永以爲好也
　比也瑤美玉也
○投我以木李報以以瓊玖(音乆叶/舉里反)匪報也永以爲好
也
　比也玖亦玉名也(說文曰玖玉黒色○孔氏曰丘中/有麻傳云玖石次玉者是玖非全)
　(玉/也)
　　木瓜三章章四句
　　　衛國十篇三十四章二百三句
　　　　張子曰衛國地濵大河其地土薄故其人氣
　　　　輕浮其地平下故其人質柔弱其地肥饒不
　　　　費耕耨故其人心怠惰其人情性如此則其
　　　　聲音亦淫靡故聞其樂使人懈慢而有邪僻
　　　　之心也鄭詩放此(慶源輔氏曰鄭衛之俗淫/靡非獨習俗之弊葢亦風)
　　　　(土所致張子發此說可謂能通天地人矣○/定宇陳氏曰此說大槩爲淫詩言耳鄘柏舟)
　　　　(定之方中淇奥/等篇不在此限)
　
　
　
　
　
　
　
　
　
　
　
　
　
　詩傳大全卷三
欽定四庫全書
　詩傳大全卷四　　　　　明　胡廣等　撰
　　王一之六
　　　王謂周東都洛邑王城畿内方六百里之地(孔/氏)
　　　(曰漢志云周封圻東西長南北短短長相覆千/里按西都方八百里八八六十四爲方百里者)
　　　(六十四東都方六百里六六三十六爲方百/里者三十六二都方百里者百方千里也)在
　　　禹貢豫州大華外方之間北得河陽漸(将廉/反)冀
　　　州之南也(孔氏曰漸/冀南境也)周室之初文王居豐武王
　　　居鎬至成王周公始營洛邑爲時會諸侯之所
　　　以其土中四方來者道里均故也自是謂豐鎬
　　　爲西都而洛邑爲東都(鄭氏曰洛邑謂之王城/是爲東都今河西是也)
　　　(周公又營成周今洛陽是也○東齋陳氏曰鎬/京謂之宗周以其爲天下所宗也洛邑謂之東)
　　　(都又謂之成周以周道成於此也洛邑天下之/至中豐鎬天下之至險於洛邑定鼎以朝諸侯)
　　　(宅土中以涖四海其示天下也公於鎬京定都/以據形勝處上游以制六合其慮天下也逺漢)
　　　(唐並建兩京葢亦深識天下形勢之/所在而有得於成王周公之遺意歟)至幽王嬖
　　　褒姒生伯服廢申后及太子宜臼宜臼奔申申
　　　侯怒與犬戎攻宗周弑幽王于戲(音羲○華谷/嚴氏曰戲驪)
　　　(山下地名/亦水名)晉文侯鄭武公迎宜臼于申而立之
　　　是爲平王徙居東都王城(孔氏曰鎬京爲西周/王城爲東周及敬王)
　　　(去王城而遷成周自是又謂/王城爲西周成周爲東周)於是王室遂卑與
　　　諸侯無異故其詩不爲雅而爲風然其王號未
　　　替也故不曰周而曰王(眉山蘇氏曰其風及其/境内而不能被天下與)
　　　(諸矦比○問王風是他風如此不是降爲國風/朱子曰其辭語可見風多出於在下之人雅乃)
　　　(士大夫所作雅雖有刺而其辭與風異○黄氏/曰黍離之爲國風以其詩之體爲風也周室未)
　　　(遷則其聲天下之正聲也平王遷而東之則其/音乃東土之音耳故曰王國風○孔氏曰平王)
　　　(地狹於千里比於列國/當言周而言王尊之也)其地則今河南府及懷
　　　孟等州是也(河南府即今河南府懷州今懷/慶府孟州今孟縣並隸河南)
彼黍離離彼稷之苗行邁靡靡中心摇摇知我者謂我
心憂不知我者謂我何求悠悠蒼天(叶鐵/因反)此何人哉
　賦而興也黍榖名苗似蘆髙丈餘穗黒色實圓重(華/谷)
　(嚴氏曰黍似粟而赤粟有三種米粘者爲秫可以釀/酒不粘者爲黍○本草注曰黍有數種又有丹黒黒)
　(黍謂之秬丹/黍皮赤米黄)離離垂貌稷亦榖也一名穄(音/祭)似黍而
　小或曰粟也邁行也靡靡猶遲遲也搖搖無所定也
　(孔氏曰楚威王曰寡人心搖搖然如懸旌/而無所薄搖搖是心憂而無附著之意)悠悠逺貌
　蒼天者據逺而視之蒼蒼然也○周旣東遷大夫行
　役至于宗周過故宗廟宫室盡爲禾黍閔周室之顛
　覆徬徨不忍去故賦其所見黍之離離與稷之苗以
　興行之靡靡心之搖搖旣歎時人莫識已意(鄭氏曰/怪我乆)
　(留而不去○慶源輔氏曰人憂則行遲而心無所定/國家顛覆在臣子固不能無憂此詩人憂之得其正)
　(者/也)又傷所以致此者果何人哉追怨之深也(三山李/氏曰呼)
　(天而愬曰致此者何人哉葢/含蓄其辭不欲指斥其人也)
○彼黍離離彼稷之穗(音/遂)行邁靡靡中心如醉知我者
謂我心憂不知我者謂我何求悠悠蒼天此何人哉
　賦而興也穗秀也稷穗下垂如心之醉故以起興(毛/氏)
　(曰中心似醉/醉於憂也)
○彼黍離離彼稷之實行邁靡靡中心如噎(扵結反叶/於悉反)
知我者謂我心憂不知我者謂我何求悠悠蒼天此何
人哉
　賦而興也噎憂深不能喘息如噎之然(孔氏曰噎咽/喉閉塞之貌)
　(言憂/深也)稷之實如心之噎故以起興
　　黍離三章章十句
　　　元城劉氏曰常人之情於憂樂之事初遇之則
　　　其心變焉次遇之則其變少衰三遇之則其心
　　　如常矣至于君子忠厚之情則不然其行役往
　　　來固非一見也初見稷之苗矣又見稷之穗矣
　　　又見稷之實矣(張子曰言苗言穗言/實作文者須是如此)而所感之
　　　心終始如一不少變而愈深此則詩人之意也
　　　(慶源輔氏曰乆而不忘者天理之常也暴集旋/涸者人欲之無定也情得其正則自然乆而不)
　　　(忘矣○㬪山謝氏曰天王而沒於夷狄天地之/大變中國之大恥東周臣子之大讎也文武成)
　　　(康之宗廟而盡為禾黍聞者當流涕矣心搖搖/而不忍去天悠悠而不我知能爲閔周之詩者)
　　　(一行役大夫之外無人也不知平王而聞此詩/也亦有惻于中否乎吾觀書至文侯之命知平)
　　　(王之不足以有爲矣所以訓戒晉文侯者惟曰/自保其國而已王室之盛衰故都之興廢悉置)
　　　(度外吾於黍離之詩重有感也夫○安成劉氏/曰小弁詩曰踧踧周道鞠爲茂草我心憂傷惄)
　　　(然如擣正若此詩之意然則黍離之感慨有不/待於大夫行役之時而已兆於褒氏母子僭亂)
　　　(之日大夫追怨之辭有所歸矣○豐城朱氏曰/宫室所以奉至尊宗廟所以妥先王而今乃鞠)
　　　(爲禾黍徘徊顧瞻安得而不憂追思所以致此/者又安得而不怨雖然憂之怨之誠是也憂之)
　　　(怨之而付之無可奈何則非也周之王業公劉/開拓之於豳太王創造之於岐文王光大之於)
　　　(豐武王成就之於鎬皆在西都八百里之内其/土地則先王之土地其人民則先王之人民也)
　　　(爲子孫者正當以死守之而不去今乃無故舉/八百里舊都弃之而即安於東平王亦可謂不)
　　　(君矣行役之大夫苟無所見則已旣已見之而/且憂之且追怨之豈容付之無可奈何而已邪)
　　　(謂宐請於平王泣血嘗膽號令諸侯整師輯旅/光復舊物諸侯見王之有志孰不奔走而服從)
　　　(當是時晉之義和鄭之掘突旣皆王室之舊勲/齊藉太公之故基魯承周公之遺烈衛憑康叔)
　　　(之威靈亦皆足以左右王室苟有宣王中興之/志則侯國之甲兵即吾之甲兵侯國之財賦即)
　　　(吾之財賦也而王自棄之爲之臣者又寂無一/人以爲言則其偷安忍恥頽墮委靡豈特王之)
　　　(罪亦羣臣之罪噫周/轍之不西有由矣夫)
君子于役不知其期曷至哉(叶將/黎反)雞棲(音/西)于塒(音/時)日之
夕矣羊牛下來(叶陵/之反)君子于役如之何弗思(叶新/齎反)
　賦也君子婦人目其夫之辭鑿牆而棲曰塒日夕則
　羊先歸而牛次之(埤雅曰羊性畏露晚出/而早歸常先於牛也)○大夫乆
　役于外其室家思而賦之曰君子行役不知其反還
　之期且今亦何所至哉雞則棲于塒矣日則夕矣牛
　羊則下來矣是則畜(音/朂)産出入尚有旦暮之節而行
　役之君子乃無休息之時使我如何而不思也哉(慶/源)
　(輔氏曰知其歸期則知其所止也知其所在則思有/所向也今也不知其期則不知其幾時可歸也曷至)
　(哉則不知其今在何所也如之何勿思/覩物興思雖欲自已而有所不能也)
○君子于役不日不月曷其有佸(戸括反叶/户劣反)雞棲于桀
日之夕矣羊牛下括(古活反叶/古劣反)君子于役苟無飢渴(叶/巨)
(列/反)
　賦也佸會桀杙(弋/)括至苟且也○君子行役之乆不
　可計以日月而又不知其何時可以來會也亦庶幾
　其免於飢渴而已矣此憂之深而思之切也(慶源輔/氏曰夫)
　(以日月計則思有節也知其會期則思猶有止也不/日不月則不可計以日月也曷其有佸則不知其何)
　(時可以來會也苟無飢渴則不敢必其歸而但/幸其不至于飢渴而已其憂思之情益甚矣)
　　君子于役二章章八句(疉山謝氏曰雨雪霏霏遣/戍役而預言歸期也卉木)
　　　(萋萋勞還率而詳言歸期也四牡之使寧幾何/時勞之曰我心傷悲吉甫在鎬不過千里勞之)
　　　(曰我行永乆吾觀先王之心惟恐一人之勞苦/惟恐一人之怨咨何也不如是非所以體羣臣)
　　　(也本於推己及物之恕發而爲序情閔勞之仁/豈有無期度者哉今君子于役至于不知其期)
　　　(仁恕之意泯然矣文武宣/王之治何時而可復見乎)
君子陽陽左執簧(音/黄)右招我由房其樂(音/洛)只(音/止)且(子餘/反)
　賦也陽陽得志之貌(董氏曰陽陽者氣充/於内容貌不枯也)簧笙竽管
　中金葉也葢笙竽皆以竹管植於匏中而竅其管底
　之側以薄金葉障之吹則鼓之而出聲所謂簧也故
　笙竽皆謂之簧笙十三簧或十九簧竽十六簧也由
　從也房東房也(朱子曰房只是人出入處古人於房/前有壁後無壁所以通内○廬陵李)
　(氏曰堂屋次棟之架曰楣後楣以北爲室/與房人君左右房大夫東房西室而已)只且語助
　辭○此詩疑亦前篇婦人所作葢其夫旣歸不以行
　役爲勞而安於貧賤以自樂其家人又識其意而深
　歎美之皆可謂賢矣豈非先王之澤哉或曰序説亦
　通宐更詳之(慶源輔氏曰謂此詩疑亦前篇婦人所/作者葢兩篇之首皆以君子爲言而又)
　(相聨屬此固不害於義然亦安知其非偶然而然也/故又取或者之説以爲序説亦通宐更詳之葢欲仍)
　(舊也○孔氏曰君子之人陽陽然左手執簧右手招/我從房中樂官之位時世衰亂且相與樂此而已天)
　(子諸侯皆有房中之樂○新安胡氏曰朱子初解云/君子知道之不行爲貧而仕所以辭尊居卑辭富居)
　(貧相招爲禄仕雖役于伶官之賤而陽陽自得若誠/有樂乎此者其所以全身逺害之計深矣雖非聖賢)
　(出處之正然比於不量其力/貪利以沒身者豈不賢哉)
○君子陶陶左執翿(徒刀/反)右招我由敖(五刀/反)其樂只且
　賦也陶陶和樂之貌翿舞者所持羽旄之屬敖舞位
　也
　　君子陽陽二章章四句
揚之水不流束薪彼其(音/記)之子不與我戍申懷(叶胡/威反)哉
懐哉曷月予還(音/旋)歸哉
　興也揚悠揚也水緩流之貌彼其之子戍人指其室
　家而言也戍屯兵以守也申姜姓之國平王之母家
　也在今鄧州信陽軍之境(鄧州即今鄧州屬南陽府/信陽軍今改信陽縣屬汝)
　(寕府並/隸河南)懷思曷何也○平王以申國近楚數被侵伐
　故遣畿内之民戍之而戍者怨思作此詩也興取之
　不二字如小星之例(慶源輔氏曰彼其之子是戍人/指其室家而言則不與我戍申)
　(云者葢言不得同其室家以往耳懷哉懷哉言其思/念不一而足也曷月予還歸哉言不知何日可以還)
　(歸以安其室家也興取之不二字如小星之例此興/體之中又别是一例不然則又似比體○安成劉氏)
　(曰先儒多以爲水弱不流薪楚喻平王微弱不能徴/發諸侯葢由誤認此詩之體此詩乃興之不取義者)
　(特取之不二字相應耳故/集傳特指其例以明之)
○揚之水不流束楚彼其之子不與我戍甫懷哉懷哉
曷月予還歸哉
　興也楚木也甫即吕也亦姜姓書吕刑禮記作甫刑
　而孔氏以爲呂侯後爲甫侯是也當時葢以申故而
　并戍之今未知其國之所在計亦不逺於申許也(孔/氏)
　(曰言甫與許者以其俱爲姜姓旣重章以變文因借/甫許以言申其實不戍許甫也六國時秦趙同爲嬴)
　(姓史記漢書多謂/秦爲趙亦此類也)
○揚之水不流束蒲(叶滂/古反)彼其之子不與我戍許懷哉
懷哉曷月予還歸哉
　興也蒲蒲柳春秋傳云董澤之蒲杜氏云蒲楊柳可
　以爲箭者是也(孔氏曰陸璣云蒲桺有兩種皮正青/者曰小楊其一種皮紅者曰大楊其)
　(葉皆長廣於桺葉皆可爲箭榦故宣公十二年傳曰/董澤之蒲可勝旣乎○華谷嚴氏曰毛以爲草鄭以)
　(爲蒲桺皆通蒲草見陳澤/陂蒲桺見陳東門之楊)許國名亦姜姓今潁昌府
　許昌縣是也(潁昌府許昌縣卽今/河南開封府許州也)
　　揚之水三章章六句
　　　申侯與犬戎攻宗周而弑幽王則申侯者王法
　　　必誅不赦之賊而平王與其臣庶不共戴天之
　　　讐也今平王知有母而不知有父知其立已爲
　　　有徳而不知其弑父爲可怨至使復讐討賊之
　　　師反爲報施酬恩之舉則其忘親逆理而得罪
　　　於天已其矣(安成劉氏曰小弁詩曰何辜于天/又曰君子信讒又曰君子不惠不)
　　　(舒究之又曰舎彼有罪予之佗矣皆爲怨父之/詞吾意平王所以但知母家之重而不知弑父)
　　　(之讐者皆自疇昔怨父一念之差所致也/究其忘親逆理之罪吾於其傅與有責焉)又况
　　　先王之制諸侯有故則方伯連帥以諸侯之師
　　　討之王室有故則方伯連帥以諸侯之師救之
　　　天子鄉遂之民供貢賦衞王室而已今平王不
　　　能行其威令於天下無以保其母家乃勞天子
　　　之民逺爲諸侯戍守故周人之戍申者又以非
　　　其職而怨思焉則其衰懦微弱而得罪於民又
　　　可見矣(程子曰諸矦有患天子命保衛之亦宐/也平王獨思其母家耳非有王者保天)
　　　(下之心人怨宐也况天子當使方伯鄰國共保/助之○三山李氏曰以公存心則如采薇以私)
　　　(存心則如揚之水遣戍/則同而美刺則異也)嗚呼詩亡而後春秋作
　　　其不以此也哉(慶源輔氏曰忘親逆理以賊人/之秉彝非法枉道以使人之勞)
　　　(役此民之所以怨思也欲其悉力致死以報其/上難矣哉所謂民至愚而神於此可見先王之)
　　　(所以畏而敬之也此正平王之詩故曰詩亡然/後春秋作其不以此也哉○南軒張氏曰胡文)
　　　(定公云按邶鄘而下多春秋時詩而謂詩亡然/後春秋作何也自黍離降爲國風天下無復有)
　　　(雅而王者之詩亡春秋作於隱公適當雅亡之/後夫黍離所以爲國風者平王自爲之也平王)
　　　(亡國於是王者之迹熄而詩亡天下貿貿焉日/趨於夷狄禽獸之歸故孔子懼而作春秋○安)
　　　(成劉氏曰以上兩節觀之則王迹所以熄雅所/以亡而春秋所以作者皆平王忘親逆理而衰)
　　　(懦微弱之/所致也歟)
中谷有蓷(吐雷/反)暵(呼但/反)其乾矣有女仳(匹指/反)離嘅(口愛/反)
其嘆(土丹/反)矣嘅其嘆矣遇人之艱難矣
　興也蓷鵻(音/錐)也葉似萑(音/丸)方莖白華華生節間即今
　益母草也(本草曰茺蔚一名益母節節生花如雞冠/其子三稜○華谷嚴氏曰據本草茺蔚正)
　(生海濵池澤/其性宐溼)暵燥仳别也嘅歎聲艱難窮厄也○凶
　年饑饉室家相棄婦人覽物起興而自述其悲歎之
　詞也
○中谷有蓷暵其脩(叶式/竹反)矣有女仳離條其歗(叶息/六反)矣
條其歗矣遇人之不淑矣
　興也脩長也(永嘉陳氏曰長/茂者亦爲所暵)或曰亁也如脯之謂脩
　也條條然歗貌歗蹙口出聲也悲恨之深不止於嘆
　矣淑善也古者謂死䘮饑饉皆曰不淑(董氏曰古人/傷死者之詞)
　(曰如何/不淑)葢以吉慶爲善事凶禍爲不善事雖今人語
　猶然也○曾氏曰凶年而遽相棄背葢衰薄之甚者
　而詩人乃曰遇斯人之艱難遇斯人之不淑而無怨
　懟過甚之詞焉厚之至也
○中谷有蓷暵其溼矣有女仳離啜(張劣/反)其泣矣啜其
泣矣何嗟及矣
　興也暵溼者旱甚則草之生於溼者亦不免也(孔氏/曰先)
　(言乾次言脩後言溼見凶年之淺深也○湏溪劉氏/曰乾者已暵脩者又暵溼者亦暵其爲旱勢可勝言)
　(哉旱愈甚則仳離/之愁歎愈甚矣)啜泣貌何嗟及矣言事已至此末
　如之何窮之甚也(眉山蘇氏曰嘆之者知其不得已/也歗者怨之深也泣則窮之甚也)
　(○慶源輔氏曰歎則悲嘆而已歗則悲而恨焉泣則/悲而至於傷矣方其嘆且恨之時而曰遇人之艱難)
　(遇人之不淑而無怨懟過甚之詞固見其厚矣及其/至于傷而泣也則亦曰何嗟及矣而已殆有知其不)
　(可奈何而安於命之意此尤/見其厚也豈非先王之澤哉)
　　中谷有蓷三章章六句
　　　范氏曰世治則室家相保者上之所養也世亂
　　　則室家相棄者上之所殘也其使之也勤其取
　　　之也厚則夫婦日以衰薄而凶年不免於離散
　　　矣伊尹曰匹夫匹婦不獲自盡明主罔與成厥
　　　功故讀詩者於一物失所而知王政之惡一女
　　　見棄而知人民之困周之政荒民散而将無以
　　　爲國於此亦可見矣(慶源輔氏曰范氏之説其/得讀詩之㫖使讀詩者能)
　　　(如此則詩之爲敎於人大矣○疊山謝氏曰凶/年飢嵗上而王朝有司徒荒政十二以聚民下)
　　　(而有司能以時告其上發倉廩開府庫懋遷化/居以賑民必無夫婦衰薄室家相弃之事此詩)
　　　(三章始暵其乾中暵其脩終暵其溼言物之暵/一節急一節始嘅其歎中條其歗終啜其泣民)
　　　(之怨恨者一節深一節始曰遇人之難難憐其/窮苦也中曰遇人之不淑憐其遭凶禍也終曰)
　　　(何嗟及矣夫婦旣已離别雖怨嗟亦無及也又/曰夫婦人之大倫也飢饉而相棄人道之大變)
　　　(也婦無一語怨其夫而有哀矜惻怛之意焉知/其無可奈何而安之若命此義婦也與忠臣孝)
　　　(子同道人不幸而處三綱之變/以此存心則綽綽然有餘裕矣)
有兔爰爰雉離于羅我生之初尚無爲(叶吾/禾反)我生之後
逢此百罹(叶良/何反)尚寐無吪
　比也兔性隂狡爰爰緩意雉性耿介離麗羅網尚猶
　罹憂也尚庶幾也(安成劉氏曰二/尚字義不同)吪動也○周室衰
　微諸侯背叛君子不樂其生而作此詩言張羅本以
　取兔今免狡得脱而雉以耿介反離于羅以比小人
　致亂而以巧計幸免君子無辜而以忠直受禍也(東/萊)
　(吕氏曰此因所見爲比也兔之大以比諸侯雉之小/以自比也言諸侯之背叛者恣睢自如而周人反受)
　(其禍/也)爲此詩者葢猶及見西周之盛故曰方我生之
　初天下尚無事及我生之後而逢時之多難如此然
　旣無如之何則但庶幾寐而不動以死耳或曰興也
　以兔爰興無爲以雉離興百罹也(湏溪劉氏曰有兔/爰爰舒緩而無虞)
　(者比我生之初承平之人也雉離于羅求死不得比/我生之後百憂之人也安得一寐而死不復見此之)
　(爲快/哉)下章放此
○有兔爰爰雉離于罦(音孚叶/歩廟反)我生之初尚無造我生
之後逢此百憂(叶一/笑反)尚寐無覺(居孝反叶/居笑反)
　比也罦覆車也可以掩兔(孔氏曰釋器云繴謂之罿/罬也罬謂之罦覆車也郭)
　(璞云今之翻車也有兩轅中施罥/以捕鳥繴音壁罬音拙罥音絹)造亦爲也覺寤也
○有兔爰爰雉離于罿(音/童)我生之初尚無庸我生之後
逢此百凶尚寐無聰
　比也罿罬也即罦也或曰施羅於車上也庸用聰聞
　也無所聞則亦死耳
　　兔爰三章章七句
緜緜葛藟(力軌/反)在河之滸(呼五/反)終逺(于萬/反)兄弟謂他人
父(夫矩/反)謂他人父亦莫我顧(叶果/五反)
　興也緜緜長而不絶之貌岸上曰滸○世衰民散有
　去其鄉里家族而流離失所者作此詩以自歎言緜
　緜葛藟則在河之滸矣今乃終逺兄弟而謂他人爲
　已父已雖謂彼爲父而彼亦不我顧則其窮也甚矣
○緜緜葛藟在河之涘(音俟叶矣/始二音)終逺兄弟謂他人母
(叶蒲/彼反)謂他人母亦莫我有(叶羽/已反)
　興也水涯曰涘謂他人父者其妻則母也有識(廬陵/羅氏)
　(曰識音志記/而不忘也)有也春秋傳曰不有寡君(華谷嚴氏曰/莫我有言視)
　(之若/無也)
○緜緜葛藟在河之漘(順春/反)終逺兄弟謂他人昆(叶古/匀反)
謂他人昆亦莫我聞(叶微/匀反)
　興也夷上洒(音跣猶/洗也)下曰漘漘之爲言脣也(爾雅注/曰涯上)
　(平坦而下水深爲漘不發聲○東陽許氏曰/岸上面平夷而其下爲水洗蕩齧入若脣也)昆兄也
　聞相聞也
　　葛藟三章章六句
彼采葛(叶居/謁反)兮一日不見如三月兮
　賦也采葛所以爲絺綌葢淫奔者託以行也故因以
　指其人而言思念之深未乆而似久也
○彼采蕭(叶疎/鳩反)兮一日不見如三秋兮
　賦也蕭荻也白華莖麄科生有香氣祭則焫(音/爇)以報
　氣故采之(孔氏曰蕭荻今人謂之荻蒿可作/燭有香氣故祭祀以脂爇之也)曰三秋
　則不止三月矣
○彼采艾兮一日不見如三嵗(本與/艾叶)兮
　賦也艾蒿屬(爾雅曰一名氷/臺注今艾蒿也)乾之可灸故采之(東萊/吕氏)
　(曰葛爲絺綌蕭共祭祀艾療疾特訓/釋三物見采之由不於此取義也)曰三嵗則不止
　三秋矣
　　采葛三章章三句(慶源輔氏曰采葛采蕭采艾其/説託言明矣至于思念之情流)
　　　(而不止如此則爲/淫奔之辭者宐哉)
大車檻檻毳(尺鋭/反)衣如菼(吐敢/反)豈不爾思畏子不敢
　賦也大車大夫車檻檻車行聲也毳衣天子大夫之
　服(臨川王氏曰王之大夫/四命與子男同服也)菼蘆之始生也毳衣之屬
　衣繪而裳繡五色皆備其青者如菼(劉氏曰毳衣以/宗彝爲首葢畵)
　(虎蜼虎蜼淺毛故謂毳蜼音壘胃右○安成劉氏曰/毳衣所畵者三章宗彝也藻也粉米也裳所繡者二)
　(章黼也黻也所畵所繡皆備五色/所謂以五采彰施于五色者也)爾淫奔者相命之
　詞也子大夫也不敢不敢奔也○周衰大夫猶有能
　以刑政治其私邑者故淫奔者畏而歌之如此(眉山/蘇氏)
　(曰其止之有道民聞其車聲而見其衣/服則畏而不敢矣非待刑之而後已也)然其去二南
　之化則逺矣此可以觀世變也(東萊吕氏曰此詩唯/能止其奔未能革其)
　(心與行露之詩異矣亦僅勝於東遷之初而已○慶/源輔氏曰漢廣之遊女端荘靜一人見而知其不可)
　(求野有死麕之女子貞潔自守人見而知其不可犯/此所以爲二南之化也豈至于有淫奔之心待有所)
　(畏而後不敢哉今觀此詩/則世變之愈下可知矣)
○大車啍啍(他敦/反)毳衣如璊(音/門)豈不爾思畏子不奔
　賦也啍啍重遲之貌璊玉赤色五色備則有赤(孔氏/曰啍)
　(啍行之貌故爲重遲上言行有聲此言行之貌互相/見也毳衣裳繢綉皆五色青者如菼赤者如璊各舉)
　(其一/耳)
○榖則異室死則同宂(叶戸/橘反)謂予不信有如皦(古了/反)日
　賦也榖生宂壙(音/曠)皦白也○民之欲相奔者畏其大
　夫自以終身不得如其志也故曰生不得相奔以同
　室庶幾死得合葬以同宂而已謂予不信有如皦日
　約誓之辭也(慶源輔氏曰世變雖下而大夫能使人/畏之如此亦可謂賢也已始則不敢奔)
　(而已終則知其雖殁身不得遂其志則/其刑政之効亦非無常者之所能也)
　　大車三章章四句
丘中有麻彼留子嗟彼留子嗟将(七羊/反)其來施施(叶時/遮反)
　賦也麻榖名子可食皮可績爲布者(本草曰一名麻/勃此麻上花勃)
　(勃者麻子味甘平無毒園圃/所蒔今人作布及履用之)子嗟男子之字也将願
　也施施喜悦之意○婦人望其所與私者而不來故
　疑丘中有麻之處復有與之私而留之者今安得其
　施施然而來乎
○丘中有麥彼留子國彼留子國将其來食
　賦也子國亦男子字也來食就我而食也
○丘中有李彼留之子(叶奨/里反)彼留之子貽我佩玖(叶舉/里反)
　賦也之子并指前二人也貽我佩玖冀其有以贈已
　也
　　丘中有麻三章章四句
　　　王國十篇二十八章百六十二句(慶源輔氏曰/讀詩者可以)
　　　　(怨則詩人固無忿懟過甚之辭然予讀王風/則見其怨詩尤爲平和此可見周人之風俗)
　　　　(也/)
　　鄭一之七
　　　鄭邑名本在西都畿内咸林之地宣王以封其
　　　弟友爲采(音/菜)地後爲幽王司徒而死於犬戎之
　　　難是爲桓公其子武公掘(一作滑/並音鶻)突定平王於
　　　東都亦爲司徒又得虢檜之地(鄭氏曰武公取/虢檜鄢蔽補丹)
　　　(依疇歷華十邑之地右洛/左濟前華後河食溱洧焉)乃徙其封而施舊號
　　　於新邑是爲新鄭咸林在今華州鄭縣(即今陜/西西安)
　　　(府華/州)新鄭即今之鄭州是也(即今河南開/封府鄭州)其封
　　　域山川詳見檜風
緇衣之宜兮敝予又改爲兮適子之館(叶古/玩反)兮還予授
子之粲兮
　賦也緇黒色(周禮考工記曰三入爲/纁五入爲緅七入爲緇)緇衣卿大夫居
　私朝之服也(孔氏曰緇衣即士冠禮所云𤣥冠朝服/緇帶素韠是也卿士朝於王服皮弁不)
　(服緇衣退食私朝服緇/衣以聼其所朝之政也)宜稱(去/聲)改更(平/聲)適之館舍(鄭/氏)
　(曰卿士之館如今之諸廬也○孔氏曰考工記説王/宫之制外有九室九卿朝焉注外路寝之表九室如)
　(今朝堂諸曹/治事之處)粲餐(音/孫)也(鄭氏曰設/餐飲食之)或曰粲粟之精鑿
　(音/作)者(東陽許氏曰粟一石得米六斗/爲櫔糲米一石舂爲八斗爲鑿)○舊説鄭桓公
　武公相繼爲周司徒善於其職周人愛之故作是詩
　言子之服緇衣也甚宐敝則我将爲子更爲之且将
　適子之館旣還而又授子以粲言好之無已也(慶源/輔氏)
　(曰緇衣之宐兮此美武公之德稱其服也敝予又改/爲兮欲其服之常新也還予授子之粲兮欲其粟之)
　(常繼也旣欲其服之常新又欲其粟之常繼發乎情/形於歌詠如此則其好善之誠心於是爲至也○程)
　(子曰好賢無已之意當就敝予還予二字上看○華/陽范氏曰適子之館親之也授子之粲又授之以飲)
　(食也旣親之又授以/飲食此好賢之至也)
○緇衣之好兮敝予又改造(叶在/早反)兮適子之館兮還予
授子之粲兮
　賦也好猶宜也
○緇衣之蓆(叶祥/籥反)兮敝予又改作兮適子之館兮還予
授子之粲兮
　賦也蓆大也程子曰蓆有安舒之義服稱其德則安
　舒也
　　緇衣三章章四句
　　　記曰好賢如緇衣又曰於緇衣見好賢之至(東/萊)
　　　(吕氏曰孔叢子云於緇衣見好賢之至所謂賢/即謂武公父子也○華陽范氏曰桓公武公上)
　　　(得於居下得於民君子/好之愈乆而愈不厭)
将(七羊/反)仲子兮無踰我里無折(之舌/反)我樹把豈敢愛之
畏我父母(叶蒲/彼反)仲可懷(叶胡/威反)也父母之言亦可畏(叶於/非反)
也
　賦也将請也仲子男子之字也我女子自我也里二
　十五家所居也杞桺屬也生水傍樹如柳葉麤而白
　色理微赤葢里之地域溝樹也○莆田鄭氏曰此淫
　奔者之辭(慶源輔氏曰此雖爲淫奔之詩然其心猶/有所畏未至於蕩然而無忌也故列於鄭)
　(詩之首以見其爲風之始變也歟○安成劉氏曰此/女猶能知此畏憚故其託辭如此鄭風之中亦所罕)
　(見/也)
○将仲子兮無踰我牆無折我樹桑豈敢愛之畏我諸
兄(叶虚/陽反)仲可懷也諸兄之言亦可畏也
　賦也牆垣也古者樹牆下以桑
○将仲子兮無踰我園無折我樹檀(叶徒/沿反)豈敢愛之畏
人之多言仲可懷也人之多言亦可畏也
　賦也園者圃之藩其内可種木也檀皮青滑澤材彊
　韌可爲車
　　将仲子三章章八句(新安胡氏曰三章皆冇所畏/而不輕身以從其所懐亦庶)
　　　(幾止乎禮/義者也)
叔于田(叶音地/因反)巷無居人豈無居人不如叔也洵美且
仁
　(武/貝)也叔荘公弟共叔段也事見春秋(隱公元年夏五/月鄭伯克段于)
　(鄢左傳曰鄭武公娶于申/曰武姜生荘公及共叔段)田取禽也(孔氏曰以取禽/于田因名曰田)
　巷里塗也(孔氏曰里/内之塗)洵信美好也仁愛人也○段不
　義而得衆國人愛之故作此詩言叔出而田則所居
　之巷若無居人矣非實無居人也雖有而不如叔之
　美且仁是以若無人耳(華谷嚴氏曰叔段豈其美且/仁哉其黨私之之言猶河朔)
　(之人謂安/史爲聖也)或疑此亦民間男女相悦之詞也
○叔于狩(叶始/九反)巷無飲酒豈無飲酒不如叔也洵美且
好(叶許/厚反)
　賦也冬獵曰狩(杜氏曰狩圍守也冬物畢/成獲則取之無所擇也)
○叔適野(叶上/與反)巷無服馬(叶蒲/補反)豈無服馬不如叔也洵
美且武
　賦也適之也郊外曰野服乘也(龜山楊氏曰仁且有/武焉固宐國人之所)
　(悦而歸之也雖使之一天下朝諸侯無不可矣而詩/猶以為不義得衆何也葢先王之迹微而禮義消亾)
　(政教不明而國俗傷敗故人之好惡不足以當是非/而毁譽不足以公善惡則其所譽而好之者未必誠)
　(善也所毁而惡之者未必誠惡也叔段不義而爲衆/所悦者亦以衰俗好惡毁譽不當其實故也然則所)
　(謂仁者豈誠有仁哉所謂武者亦若此/而已以是觀之則俗之所好惡可知矣)
　　叔于田三章章五句(廬陵彭氏曰玩味此詩宛然/如見叔段輕獧浮揚之意如)
　　　(今之貴族輕薄子閭里少年朋徒/追逐而極口誇美之也次篇放此)
叔于田乘乘(下繩/證反)馬(叶蒲/補反)執轡如組(音/祖)兩驂如舞叔在
藪(素口反叶/素苦反)火烈具舉襢(音/但)裼(素歷/反)暴虎獻于公所将
(七羊/反)叔無狃(女九反叶/女古反)戒其傷女(音/汝)
　賦也叔亦段也車衡(車軛/也)外兩馬曰驂如舞謂諧和
　中節(董氏曰五御之法有舞交衢者即所謂如舞也/服馬制於衡不得如舞其如舞者驂也○雙峰)
　(饒氏曰如舞者節/奏謂御中節也)皆言御之善也(安成劉氏曰善御/其馬是以轡則柔)
　(順如組驂則/諧和如舞也)藪澤也(廬陵羅氏曰水鍾曰澤水希曰/藪○釋文曰韓詩云禽獸居之)
　(曰/藪)火焚而射也(曹氏曰王制云昆蟲未蟄不以火田/故爾雅謂火田爲狩惟冬田乃用火)
　(若夫刈草以爲防驅禽而納諸防中/然後焚而射焉則四時之田皆然也)烈熾盛貌具俱
　也襢袒肉袒也(孔氏曰李廵云襢裼脱衣見/體曰肉袒孫炎云䄠去裼衣)暴空手
　搏獸也(勉齊黄氏曰暴徒摶/也有慢侮欺陵之意)公荘公也(孔氏曰公與/之俱田也)
　狃習也國人戒之曰請叔無習此事恐其或傷汝也
　葢叔多材好勇而鄭人愛之如此(安成劉氏曰章首/四句所謂才也次)
　(四句所謂勇也末二句/則國人愛之之詞也)
○叔于田乘乘黄兩服上襄兩驂鴈行(户郎/反)叔在藪火
烈具揚叔善射忌(音/記)又良御(叶魚/駕反)忌抑磬(苦定/反)控(口貢/反)
忌抑縱送忌
　賦也乘黄四馬皆黄也衡下夾轅兩馬曰服襄駕也
　馬之上者爲上駕猶言上駟也(鄭氏曰上駕言/馬之最良也)鴈行
　者驂少次服後如鴈行也揚起也忌抑皆語助辭騁
　馬曰磬止馬曰控(廬陵羅氏曰補傳云磬謂使/之曲折如磬控謂控制不逸)舎(音/捨)
　拔(音跋○廬陵羅氏/曰括也矢御弦處)曰縱覆彇(廬陵羅氏曰與簫同/弓弰也廣韻注云彇)
　(弓弭弭/弓末)曰送(孔氏曰能磬又能控能縱又能送是叔/之善射御也○慶源輔氏曰章末四句)
　(美叔之/才藝也)
○叔于田乘乘鴇(音保叶/補苟反)兩服齊首兩驂如手叔在藪
火烈具阜(苻有/反)叔馬慢(叶黄/半反)忌叔發罕(叶虛/旴反)忌抑釋掤
(音/氷)忌抑鬯(勑亮/反)弓(叶姑/𢎞反)忌
　賦也驪白雜毛曰鴇今所謂烏驄也齊首如手兩服
　竝首在前而兩驂在㫄稍次其後如人之兩手也阜
　盛慢遲也發發矢也罕希釋解也掤矢筩葢春秋傳
　作氷(孔氏曰昭公二十五年左傳云公徒執氷而踞/字異義同服䖍云氷犢丸葢杜預云犢丸是箭)
　(筩○華谷嚴氏曰用矢則舉掤以開/筩旣用則納矢筩中釋下掤以覆筩)鬯弓囊也與韔
　同(孔氏曰鬯弓謂弢弓/而納諸鬯中弢音韜)言其田事将畢而從容整暇
　如此(鄭氏曰田事且畢則馬行/遲發矢希葢矢而弢弓)亦喜其無傷之詞也
　(安成劉氏曰上章及此亦皆言其田獵射御之善/而喜其畢事無傷皆所謂多才好勇而得衆者也)
　　大叔于田三章章十句
　　　陸氏曰首章作大叔于田者誤蘓氏曰二詩皆
　　　曰叔于田故加大以别之不知者乃以段有大
　　　叔之號而讀曰泰又加大于首章失之矣(永嘉/鄭氏)
　　　(曰段以國君介弟之親京城大叔之貴而所好/者馳騁弋獵也所矜者襢裼暴虎也所賢者射)
　　　(御足力也出而人思之者飲酒服馬之儔也氣/習到此而又恃其君母之愛玩於荘公之惟其)
　　　(所欲而不誰何也欲不爲亂得乎○豐城朱氏/曰段之爲人以射則善以御則良以容止則甚)
　　　(習以材力則甚武如是而甚不仁夫惟不仁所/以欲紾凡而奪其位也而國人愛之若此者豈)
　　　(盡出於公哉上教不明人心不古顛倒/是非混殽黒白固有不勝其可歎者矣)
清人在彭(叶普/郎反)駟介旁旁(補彭反叶/補岡反)二矛重(直龍/反)英(叶/於)
(良/反)河上乎翺翔
　賦也清邑名清人清邑之人也彭河上地名駟介四
　馬而被甲也旁旁馳驅不息之貌二矛酋矛夷矛也
　英以朱羽爲矛飾也(孔氏曰魯頌説矛之飾謂朱英/則以朱染爲英飾葢絲纒而朱)
　(染/之)酋矛長二丈夷矛長二丈四尺竝建於車上則其
　英重㬪而見翺翔遊戲之貌○鄭文公惡高克使将
　清邑之兵禦狄于河上(孔氏曰文公捷厲公子閔公/二年冬十二月狄入衛衛在)
　(河北鄭在河南恐其渡河侵鄭故/使髙克将清邑之兵於河上禦之)久而不召師散而
　歸鄭人爲之賦此詩言其師出之久無事而不得歸
　但相與遊戲如此其勢必至於潰散而後已爾(永嘉/鄭氏)
　(曰夫擁大衆於外而無所/事不爲亂則必遺散耳)
○清人在消駟介麃麃(表驕/反)二矛重喬河上乎逍遙
　賦也消亦河上地名麃麃武貌矛之上句(音/勾)曰喬所
　以懸英也英弊而盡所存者喬而已
○清人在軸(叶音/胄)駟介陶陶(叶徒/候反)左旋右抽(叶勑/救反)中軍
作好(叶許/候反)
　賦也軸亦河上地名(孔氏曰彭消軸皆河上之地乆/不得歸師有遷移三地亦應不)
　(甚相/逺)陶陶樂而自適之貌左謂御在将車之左執轡
　而御馬者也旋還車也右謂勇力之士在将車之右
　執兵以擊刺者也抽拔刃也中軍謂将在鼓下居車
　之中即高克也(孔氏曰此謂将所乘車若士卒兵車/則左人持弓右人持矛而中人御)
　好謂容好也○東萊呂氏曰言師久而不歸無所聊
　賴姑遊戲以自樂必潰之勢也不言已潰而言将潰
　其詞深其情危矣
　　清人三章章四句
　　　事見春秋(安成劉氏曰/見閔公二年)○胡氏曰人君擅一國
　　　之名寵生殺予奪惟我所制耳使髙克不臣之
　　　罪已著按而誅之可也情状未明黜而退之可
　　　也愛惜其才以禮馭之亦可也烏可假以兵權
　　　委諸竟上坐視其離散而莫之䘏乎春秋書曰
　　　鄭棄其師其責之深矣
羔裘如濡(叶而朱而/由二反)洵直且侯(叶洪姑洪/鉤二反)彼其(音/記)之子
舎(音/赦)命不渝(叶容朱容/周二反)
　賦也羔裘大夫服也如濡潤澤也洵信直順侯美也
　其語助辭舎處渝變也○言此羔裘潤澤毛順而美
　彼服此者當生死之際又能以身居其所受之理而
　不可奪(鄭氏曰謂守死善道見危受命之節○華谷/嚴氏曰命者天所賦予於我者舎則居之而)
　(安也君子能安於命臨利害而不變○慶源輔氏曰/舍命不渝所包者闊命有二有指理而言者有指氣)
　(而言者此葢兼之以理而言則居其理而不變以氣/而言則居其分而不渝理可以兼氣故集傳止以理)
　(言/之)葢美其大夫之詞然不知其所指矣
○羔裘豹飾孔武有力彼其之子邦之司直
　賦也飾緣(去/聲)袖也禮君用純物臣下之故羔裘而以
　豹皮爲飾也孔甚也豹甚武而有力故服其所飾之
　裘者如之司主也
○羔裘晏兮三英粲兮其之子邦之彥(叶魚/旴反)兮
　賦也晏鮮盛也三英裘飾也未詳其制(程子曰若素/絲五紽之類)
　(葢衣服制/度之節)粲光明也彦者士之美稱
　　羔裘三章章四句(慶源輔氏曰首章言其能舍命/不渝次章言其爲邦之司直末)
　　　(乃以爲邦之彥而結之然則爲臣之道主於正/直不阿而已雖孔子之在朝亦以便便誾誾侃)
　　　(侃爲常至于柔行巽入委曲以就事亦固有時/而當用要之其出於不得已而已○豐城朱氏)
　　　(曰舍命不渝則必不徼倖而苟得而於守身之/道得矣邦之司直則必不諛悦以求容而於事)
　　　(君之道盡矣旣能順命以持身又能/忠直以事上此所以爲邦之彥也歟)
遵大路兮摻(所覽/反)執子之袪(叶起/據反)兮無我惡(烏路/反)兮不
寁(市坎/反)故也
　賦也遵循摻擥(與攬同/撮持也)袪袂(孔氏曰袂是袪之本袪/是袂之末俱是衣袖)
　寁速故舊也○淫婦爲人所棄故於其去也擥其袪
　而畱之曰子無惡我而不畱故舊不可以遽絶也宋
　玉賦有遵大路兮攬子袪之句亦男女相悦之詞也
　(安成劉氏曰宋玉登徒子好色賦曰鄭衛溱洧之間/羣女出桑臣觀其麗者因稱詩曰遵大路兮攬子袪)
　(贈以芳花詞甚妙注云攬衣袖欲與同歸折芳誦詩/以贈㳺女也集傳援此爲證者葢宋玉去此詩之時)
　(未逺其所引用當得詩人之本旨彼爲/男語女之詞猶此詩爲女語男之詞也)
○遵大路兮摻執子之手兮無我魗(市由反叶/齒九反)兮不寁
好(叶許/口反)也
　賦也魗與醜同欲其不以已爲醜而棄之也好情好
　也(慶源輔氏曰無我惡兮不寁故也猶假義以責之/至于無我魗兮不寁好也則真情見而詞益哀矣)
　　遵大路二章章四句
女曰雞鳴士曰昩旦子興視夜明星有爛将翺将翔弋
鳬(音/符)與鴈
　賦也昩晦旦明也昩旦天欲旦晦明未辨之際也(東/萊)
　(吕氏曰列子云将旦昩/爽之交日夕昏明之際)明星啓明之星先日而出者
　也弋繳(音/灼)射謂以生絲繫矢而射也鳬水鳥如鴨青
　色背上有文○此詩人述賢夫婦相警戒之詞言女
　曰雞鳴以警其夫而士曰昩旦則不止於鷄鳴矣婦
　人又語其夫曰若是則子可以起而視夜之如何意
　者明星已出而爛然則當翺翔而往弋取鳬鴈而歸
　矣其相與警戒之言如此則不畱於宴昵之私可知
　矣
○弋言加(叶居之居/何二反)之與子宐(叶魚奇魚/何二反)之宐言飲酒
與子偕老(叶吕/吼反)琴瑟在御莫不靜好(叶許/厚反)
　賦也加中(去/聲)也史記所謂以弱弓微繳加諸鳬雁之
　上是也(埤雅曰加與𤣥鶴加加䨇鴨之加同意葢弱/弓微矢乘風振之曰弋故史記謂楚人好以)
　(弱弓微矢加/諸鳬鴈之上)宐和其所宐也内則所謂雁宐麥之屬
　是也(鄭氏曰言其/氣味相成)○射者男子之事而中饋婦人之
　職故婦謂其夫旣得鳬雁以歸則我當爲子和其滋
　味之所宐以之飲酒相樂期於偕老而琴瑟之在御
　者亦莫不安静而和好其和樂而不淫可見矣
○知子之來(叶六/直反)之雜佩以贈(叶音/則)之知子之順之雜
佩以問之知子之好(呼報/反)之雜佩以報之
　賦也來之致其來者如所謂修文徳以來之雜佩者
　左右佩玉也上横曰珩下繫三組貫以蠙(歩眠反蚌/之别名)
　珠中組之半貫一大珠曰瑀末懸一玉兩端皆鋭曰
　衝牙兩㫄組半各懸一玉長博而方曰琚其末各懸
　一玉如半璧而内向曰璜又以兩組貫珠上繫珩兩
　端下交貫於瑀而下繫兩璜行則衝牙觸璜而有聲
　也吕氏曰非獨玉也觽(音/揮)燧箴(與針/同)管凡可佩者皆
　是也(建安熊氏曰婦人左佩紛帨刀礪小觽金燧右/佩箴管線纊大觽木燧之屬備尊者使令也觽)
　(解結状如錐以象骨爲/之燧取火箴貯以管)贈送順愛問遺也(孔氏曰曲/禮云凡以)
　(苞苴簞笥問人者左傳衛侯使人/以弓問子貢皆遺人物謂之問)○婦又語其夫曰
　我苟知子之所致而來及所親愛者則當解此雜佩
　以送遺報荅之葢不惟治其門内之職又欲其君子
　親賢友善結其驩心而無所愛於服飾之玩也(慶源/輔氏)
　(曰一意而三曡之以見其情之不能自已也夫勤勞/以成業和樂以宐家此婦之賢德然情猶未已也故)
　(無所愛於服飾之玩而欲其君子之親/賢以輔成其德是又加於人一等矣)
　　女曰雞鳴三章章六句(朱子曰此詩意思甚好讀/之使人有不知手舞足蹈)
　　　(者○慶源輔氏曰觀此詩則鄭國之俗雖曰淫/亂然在下之人夫婦之間猶知禮義勤生業不)
　　　(昵於宴私相安於和樂而又能贊助其君子親/賢樂善以輔成其德此可以觀先王之澤與民)
　　　(性之/善矣)
有女同車顔如舜華(叶芳/無反)将翺将翔佩玉瓊琚彼美孟
姜洵美且都
　賦也舜木槿也樹如李其華朝生暮落(陸氏曰舜/取瞬之義)孟
　字姜姓洵信都閒雅也○此疑亦淫奔之詩言所與
　同車之女其美如此而又歎之曰彼美色之孟姜信
　美矣而又都也(慶源輔氏曰鄭詩惟/此篇爲男悦女之辭)
○有女同行(叶户/郎反)顔如舜英(叶於/良反)将翺将翔佩玉将将
(七羊/反)彼美孟姜徳音不忘
　賦也英猶華也将将聲也徳音不忘言其賢也(臨川/王氏)
　(曰於瓊琚言德之容於将将言德之音各以其類也/○慶源輔氏曰所謂德音是以日月詩之徳音類也)
　(世衰道降狥情肆欲/所美非美者多矣)
　　有女同車二章章六句
山有扶蘓隰有荷華(叶芳/無反)不見子都乃見狂且(子餘/反)
　興也扶蘇扶胥(踈須/二音)小木也荷華芙蕖也(釋文曰未/開曰菡蓞)
　(已發曰/芙蕖)子都男子之美者也(孟子曰至于子都天/下莫不知其姣者也)狂
　狂人也且語辭也○淫女戲其所私者曰山則有扶
　蘇矣隰則有荷花矣今乃不見子都而見此狂人何
　哉
○山有橋松隰有游龍不見子充乃見狡童
　興也上竦無枝曰橋亦作喬游枝葉放縱也龍紅草
　也一名馬蓼葉大而色白生水澤中髙丈餘(張子曰/龍是葒)
　(草其枝榦樛屈著土處便有根如龍也本草云葒草/一名鴻鵠如馬蓼而大即水葒也詩注云一名馬蓼)
　(馬蓼自是一/種也鵠音纈)子充猶子都也(董氏曰子充不是於/書疑亦以美著也)狡
　童狡獪之小兒也
　　山有扶蘇二章章四句
蘀(他落/反)兮蘀兮風其吹女(音/汝)叔兮伯兮倡(昌亮/反)予和(胡/卧)
(反叶户/圭反)女
　興也蘀木槁而将落者也女指蘀而言也叔伯男子
　之字也予女子自予也女叔伯也○此淫女之詞言
　蘀兮蘀兮則風将吹女矣叔兮伯兮則盍倡予而予
　将和女矣
○蘀兮蘀兮風其漂(匹遥/反)女叔兮伯兮倡予要(於遥/反)女
　興也漂飄同要成也(慶源輔氏曰爾能倡予則予将/成汝之志視前章所謂和女者)
　(其情益/急矣)
　　蘀兮二章章四句
彼狡童兮不與我言兮維子之故使我不能餐(七丹反/叶七宣)
(反/)兮
　賦也此亦淫女見絶而戲其人之詞言悦己者衆子
　雖見絶未至於使我不能餐也
○彼狡童兮不與我食兮維子之故使我不能息兮
　賦也息安也
　　狡童二章章四句
子惠思我褰裳涉溱(側巾/反)子不我思豈無他人狂童之
狂也且(子餘/反)
　賦也惠愛也溱鄭水名狂童猶狂且狡童也且語辭
　也○淫女語其所私者曰子惠然而思我則将褰裳
　而涉溱以從子子不我思則豈無他人之可從而必
　於子哉狂童之狂也且亦謔之之辭
○子惠思我褰裳涉洧(叶于/己反)子不我思豈無他士(鉏里/反)
狂童之狂也且
　賦也洧亦鄭水名(前漢地理志曰洧水出潁州/陽城山東南至長平入潁)士未
　娶者之稱
　　褰裳二章章五句(慶源輔氏曰婦人從一而終者/也狡童褰裳之詩則其縱欲而)
　　　(賊理也/甚矣)
子之丰(芳容反叶/芳用反)兮俟我乎巷(叶胡/貢反)兮悔予不送兮
　賦也丰豐滿也巷門外也○婦人所期之男子已俟
　乎巷而婦人以有異志不從旣則悔之而作是詩也
○子之昌兮俟我乎堂兮悔予不将兮
　賦也昌盛壮貌将亦送也
○衣(於旣/反)錦褧(苦迥/反)衣裳錦褧裳叔兮伯兮駕予與行
(叶户/郎反)
　賦也褧襌(音/丹)也(鄭氏曰葢以襌縠爲之中衣裳用/錦而上加襌縠焉惡其文之著也)叔
　伯或人之字也○婦人旣悔其始之不送而失此人
　也則曰我之服飾旣盛備矣豈無駕車以迎我而偕
　行者乎
○裳錦褧裳衣錦褧衣叔兮伯兮駕予與歸
　賦也婦人謂嫁曰歸
　　丰四章二章章三句二章章四句
東門之墠(音善叶/上演反)茹(音/如)藘(力於/反)在阪(音反叶/孚臠反)其室則邇
其人甚逺
　賦也東門城東門也墠除地町町(音/挺)者(孔氏曰除地/去草故云町)
　(町/)茹藘茅蒐也一名茜(倉甸/反)可以染絳(本草曰一名/地血葉似棗)
　(葉頭尖下闊莖葉俱澀四五葉對/生節閒蔓延草木上根紫赤色)陂(音/坡)者曰阪(孔氏/曰陂)
　(陀不平而可/種者曰阪)門之旁有墠墠之外有阪阪之上有草
　識(音/志)其所與淫者之居也室邇人逺者思之而未得
　見之詞也
○東門之栗有踐家室豈不爾思子不我即
　賦也踐行列貌門之旁有栗栗之下有成行列之家
　室亦識其處也即就也(慶源輔氏曰思之切而/冀其亟來就已之辭)
　　東門之墠二章章四句
風雨凄凄(子西/反)雞鳴喈喈(音皆叶/居奚反)旣見君子云胡不夷
　賦也凄凄寒凉之氣喈喈雞鳴之聲風雨晦冥葢淫
　奔之時君子指所期之男子也夷平也○淫奔之女
　言當此之時見其所期之人而心悦也
○風雨瀟瀟鷄鳴膠膠(叶音/驕)旣見君子云胡不瘳(叶憐/蕭反)
　賦也瀟瀟風雨之聲膠膠猶喈喈也(華谷嚴氏曰/羣鷄之聲)瘳
　病愈也言積思之病至此而愈也
○風雨如晦(叶呼/洧反)雞鳴不已旣見君子云胡不喜
　賦也晦昏已止也(東陽許氏曰喈喈膠膠不已皆鷄/聲紛襍之意○慶源輔氏曰喜甚)
　(於瘳瘳甚於夷云胡不喜言如/之何而不喜也葢喜劇之辭)
　　風雨三章章四句
青青子衿(音/金)悠悠我心縱我不往子寧不嗣音
　賦也青青純(音/凖)緣(去/聲)之色具父母衣純以青(孔氏曰/物色雖)
　(一青而重言青青者古人之復言也如都人士狐裘/黄黄謂狐色黄耳深衣云具父母衣純以青孤子衣)
　(純以/素)子男子也衿領也悠悠思之長也我女子自我
　也嗣音繼續其聲問也此亦淫奔之詩
○青青子佩(叶蒲/眉反)悠悠我思(叶新/賫反)縱我不往子寧不來
(叶陵/之反)
　賦也青青組綬(禮記玉藻注曰所以貫佩/玉相承受者組綬一物也)之色佩佩
　玉也(孔氏曰禮不佩青玉而云青/青子佩者佩玉以組綬帶之)
○挑(他刀/反)兮達(他末反叶/池悦反)兮在城闕兮一日不見如三
月兮
　賦也挑輕儇(烜平/聲)跳躍之貌達放恣也(慶源輔氏曰/此淫女望其)
　(所與私者旣無音問又不/見其來而極其怨之辭也)
　　子衿三章章四句
揚之水不流束楚終鮮(息淺/反)兄弟維予與女(女汝/同)無信
人之言人實迋(居望/反)女
　興也兄弟婚姻之稱(爾雅曰婦之黨爲婚兄弟壻之/黨爲姻兄弟注云古人皆謂婚)
　(姻爲/兄弟)禮所謂不得嗣爲兄弟是也(禮記曽子問篇陳/櫟解曰夫婦有兄)
　(弟之義夫唱婦随猶兄先弟從所謂宴爾新婚如/兄如弟是也陳澔觧曰兄弟者亦親之之辭也)予
　女男女自相謂也人他人也迋與誑同○淫者相謂
　言揚之水則不流束楚矣終鮮兄弟則維予與女矣
　豈可以他人離間之言而疑之哉彼人之言特誑女
　耳
○揚之水不流束薪終鮮兄弟維予二人無信人之言
人實不信(叶斯/人反)
　興也
　　揚之水二章章六句
出其東門有女如雲雖則如雲匪我思存縞(古老/反)衣綦
(巨基/反)巾聊樂(音/洛)我員(于云/反)
　賦也如雲美且衆也縞白色綦蒼艾色(孔氏曰戰國/䇿云强弩之)
　(餘不能穿魯縞則縞是薄繒不染故色白也/綦青色之小别艾謂青而微白爲艾草之色)縞衣綦
　巾女服之貧陋者此人自目其室家也(華谷嚴氏曰/猶云荆釵布)
　(裙/也)員與云同語辭也○人見淫奔之女而作此詩以
　爲此女雖美且衆而非我思之所存也如己之室家
　雖貧且陋而聊可以自樂也是時淫風大行而其間
　乃有如此之人亦可謂能自好而不爲習俗所移矣
　羞惡之心人皆有之豈不信哉(慶源輔氏曰出其東/門有女如雲目之所)
　(覩若可美也雖則如雲匪我思存反之於心而知其/非所當慕樂也縞衣綦巾聊樂我員則安分自樂而)
　(不徇俗以忘己也大序所謂發乎情/止乎禮義先王之澤於此可以觀矣)
○出其闉(音/因)闍(音/都)有女如荼(音/徒)雖則如荼匪我思且(子/餘)
(反/)縞衣茹藘聊可與娛
　賦也闉曲城也(永嘉陳氏曰門之外有副/城回曲以障門者謂之闉)闍城臺也
　(孔氏曰闍是城上/之臺謂當門臺也)荼茅華輕白可愛者也(孔氏曰釋/草有荼苦)
　(菜又有蒤委葉邶風荼苦即苦菜也周頌荼蓼即委/葉也此言如荼乃是茅草秀出之穗非彼二種荼也)
　且語助辭茹藘可以染絳故以名衣服之色娱樂也
　　出其東門二章章六句(朱子曰此詩却是箇識道/理人做鄭詩雖淫亂然此)
　　　(詩却如此好女曰雞鳴一詩亦好○慶源輔氏/曰鄭詩唯女曰雞鳴與此詩爲得夫婦之道夫)
　　　(子錄之正以見人性之本善而先王之澤猶未/冺也○南豐曽氏曰氓以華落色衰而相棄背)
　　　(谷風以淫於新昬而棄/室唯出其東門則不然)
野有蔓草零露漙(徒端反叶/上兗反)兮有美一人清揚婉兮邂
逅相遇適我願(叶五/逺反)兮
　賦而興也蔓延也漙露多貌清揚眉目之間婉然美
　也邂逅不期而會也○男女相遇於野田草露之間
　故賦其所在以起興言野有蔓草則零露漙矣有美
　一人則清揚婉矣邂逅相遇則得以適我願矣
○野有蔓草零露瀼瀼有美一人婉如清揚邂逅相遇
與子偕臧
　賦而興也瀼瀼亦露多貌臧美也與子偕臧言各得
　其所欲也
　　野有蔓草二章章六句
溱與洧方渙渙(叶于/元反)兮士與女方秉蕳(古顔反叶/古賢反)兮女
曰觀乎士曰旣且(子餘/反)且往觀乎洧之外洵訐(况于/反)且
樂(音/洛)維士與女伊其相謔贈之以勺藥
　賦而興也渙渙春水盛貌葢氷觧而水散之時也(詩/考)
　(曰三月桃花/水下之時)蕳蘭也其莖葉似澤蘭廣而長節節中
　赤高四五尺(朱子曰蘭與澤蘭相似生水㫄紫莖/赤節緑葉光潤尖長有岐隂小紫)且
　語辭洵信訏大也勺藥亦香草也三月開花芳色可
　愛(本草注曰芍藥有二/種有草芍藥木芍藥)○鄭國之俗三月上已之辰
　采蘭水上以祓除不祥故其女問於士曰盍往觀乎
　士曰吾旣往矣女復要之曰且往觀乎葢洧水之外
　其地信寛大而可樂也於是士女相與戲謔且以勺
　藥相贈而結恩情之厚也此詩淫奔者自叙之詞
○溱與洧瀏(音/畱)其清矣士與女殷其盈矣女曰觀乎士
曰旣且且往觀乎洧之外洵訏且樂維士與女伊其将
謔贈之以勺藥
　賦而興也瀏深貌殷衆也将當作相聲之誤也
　　溱洧二章章十二句(慶源輔氏曰鄭國之土地寛/平人物繁麗情意駘蕩風俗)
　　　(淫泆讀是詩者可以盡得/之詩可以觀詎不信然)
　　　鄭國二十一篇五十三章二百八十三句
　　　　鄭衛之樂皆爲淫聲然以詩考之衛詩三十
　　　　有九而淫奔之詩才四之一鄭詩二十有一
　　　　而淫奔之詩已不翅七之五衛猶爲男悦女
　　　　之詞而鄭皆爲女惑男之語衛人猶多刺譏
　　　　懲創之意而鄭人幾於蕩然無復羞愧悔悟
　　　　之萌是則鄭聲之淫有甚於衛矣故夫子論
　　　　爲邦獨以鄭聲爲戒而不及衛葢舉重而言
　　　　固自有次第也詩可以觀豈不信哉(華陽范/氏曰樂)
　　　　(之淫者鄭衛如有王者必放鄭聲然則亂關/雎者莫如鄭衛故鄭詩終於亂之極焉○詩)
　　　　(考曰公羊疏許氏云鄭詩二十一篇說婦人/者十九○安成劉氏曰鄭詩之有緇衣羔裘)
　　　　(女曰鷄鳴出其東門數篇乃礫中之玉也他/如大叔于田及清人詩雖無足尚猶幸非爲)
　　　　(淫奔而作若叔于田則亦未免有男女相悦/之疑是其二十二篇之中曉然不爲淫奔而)
　　　　(作者五六篇而已故曰淫奔之詩不翅七之/五然自昔説詩者唯以東門之墠與溱洧爲)
　　　　(淫詩今朱子乃例以淫奔斥之者葢即其辭/而得其情正以發明放鄭聲之㫖不然則衛)
　　　　(齊陳詩諸篇非無淫聲夫/子何獨以鄭聲爲當放哉)
　
　
　
　
　
　
　詩傳大全卷四
欽定四庫全書
　詩傳大全卷五　　　　　明　胡廣等　撰
　　齊一之八
　　　齊國名本少昊時爽鳩氏所居之地(孔氏曰爽/鳩氏司寇)
　　　(也爽鳩鷹也鷙故爲司寇主盗賊少/昊以鳥名官其人之名氏則未聞也)在禹貢爲
　　　青州之域周武王以封太公望東至于海西至
　　　于河南至于穆陵北至于無棣太公姜姓本四
　　　岳之後(孔氏曰齊世家云呂尚者其先爲四岳/封於呂姓姜氏從其封姓故曰呂尚西)
　　　(伯獵遇與語大悦曰自吾先君太公曰當有聖/人適周周國以興吾太公望子久矣故號之曰)
　　　(太公望載歸立爲太師文/王崩武王平商封於營丘)既封於齊通工商之
　　　業便魚鹽之利民多歸之故爲大國(勿軒熊氏/曰齊乃東)
　　　(方形勝要害之地世號爲東西秦秦得百二齊/亦得十二葢可見矣大抵齊地富強近利故孔)
　　　(子謂齊變而/後至魯也)今青齊淄(莊持/反)濰德棣等州是其
　　　地也(青州即今青州府齊州今爲濟南府淄州/今爲淄川縣濰州今爲濰縣棣州今爲樂)
　　　(安州與德州/並𨽻山東)
鷄既鳴矣朝(音/潮)既盈矣匪雞則鳴蒼蠅之聲
　賦也言古之賢妃御於君所至於將旦之時必告君
　曰雞既鳴矣㑹朝之臣既已盈矣欲令君早起而視
　朝也然其實非雞之鳴也乃蒼蠅之聲也葢賢妃當
　夙興之時心常恐晚故聞其似者而以爲眞非其心
　存警畏而不留於逸欲何以能此(三山李氏曰心苟/在焉則聞蒼蠅之)
　(聲以爲雞鳴心不在焉雖/雷霆在側而耳不聞焉)故詩人敘其事而美之也
○東方明(叶謨/郎反)矣朝既昌矣匪東方則明(同/上)月出之光
　賦也東方明則日將出矣昌盛也此再告也(慶源輔/氏曰一)
　(章疑於耳也二章疑於目也古之賢妃進御於君當/其夙興之時心常恐晚故於耳目聞見之際疑其似)
　(者而以爲眞玩繹其辭則其戰兢警惕眞有臨深履/薄之意至誠所感則其爲君焉有留於宴昵之私者)
　(哉○安成劉氏曰此章以月光爲東方明乃目見其/似而以爲眞也如前章則是耳聞其似者而以爲眞)
　(也/)
○蟲飛薨薨甘與子同夢(叶莫/縢反)㑹且歸矣無庶予子憎
　賦也蟲飛夜將旦而百蟲作也甘樂㑹朝也○此三
　告也言當此時我豈不樂與子同寢而夢哉然羣臣
　之會於朝者俟君不出將散而歸矣無乃以我之故
　而并以子爲憎乎(臨川王氏曰甘與子同夢情也/會且歸矣無庶予子憎義也)
　　雞鳴三章章四句(三山李氏曰自古人君修身謹/行而無流連荒亡之禍者非特)
　　　(有忠臣義士亦由賢妃貞女夙夜警戒以成其/德周宣之姜后齊桓之衞姬楚莊之樊妃是也)
　　　(不獨人君爲然吳許升爲博徒妻呂榮躬勤家/業以養其姑數勸升修學升每爲不義輒流涕)
　　　(進規升感激自勵乃尋師逺學遂成名賢女之/助如此○安成劉氏曰夫爲妻綱古之人身修)
　　　(而家齊者上也思齊所謂刑于寡妻是也夫道/不足幸有賢妃助之成德者次也此詩所述是)
　　　(也彼有相與昬淫耽樂卒以覆亡如瞻卬所刺/幽王褒姒者無足道矣○豐城朱氏曰男女之)
　　　(際人欲之所存焉節欲而循乎天理者賢君之/所以治也縱欲而滅夫天理者昬君之所以亂)
　　　(也此詩述賢妃警畏之心如此葢天理之所以/常存而人心之所以不死也其爲君子之助不)
　　　(亦多/乎)
子之還(音/旋)兮遭我乎峱(乃刀/反)之間(叶居/賢反)兮竝驅從兩肩
兮揖我謂我儇(許全/反)兮
　賦也還便捷之貌峱山名也從逐也獸三嵗曰肩(釋/文)
　(曰亦作豜○孔氏曰獻肩于/公則肩是大獸故言三嵗)儇利也○獵者交錯於
　道路且以便捷輕利相稱譽如此(鄭氏曰俱出獵而/相遭也謂我儇譽)
　(之也譽之者以/報前言還也)而不自知其非也則其俗之不美可
　見而其來亦必有所自矣(安成劉氏曰集傳但言必/有所自葢不質其爲襄公)
　(所致/也)
○子之茂(叶莫/口反)兮遭我乎峱之道(叶徒/厚反)兮竝驅從兩牡
兮揖我謂我好(叶許/厚反)兮
　賦也茂美也
○子之昌兮遭我乎峱之陽兮竝驅從兩狼兮揖我謂
我臧兮
　賦也昌盛也山南曰陽狼似犬鋭頭白頰髙前廣後
　(爾雅曰狼牡名獾/牝名狼獾音歡)臧善也
　　還三章章四句(疊山謝氏曰千萬人之習俗原於/一人之好尚千百年之敝化生於)
　　　(一時之放心齊俗好田如此爲人上者可不謹/哉○華陽范氏曰表記云上之好惡不可不謹)
　　　(也是民之表也國君禽荒而國人以習於田獵/爲賢開於馳逐爲好安於所習而不自知其非)
　　　(道民之道/可不愼哉)
俟我於著(直據反叶/直居反)乎而充耳以素(叶孫/租反)乎而尚之以
瓊華(叶芳/無反)乎而
　賦也俟待也我嫁者自謂也著門屏之間也(孔氏曰/門屏之)
　(間謂之宁門内屏外人君視朝/所宁立處也著與宁音義同)充耳以纊(音/曠)懸瑱(音/殿)
　所謂紞(音/膽)也(孔氏曰懸瑱當耳故謂之塞耳/紞懸瑱之繩用雜綵線織之)尚加也
　瓊華美石似玉者即所以爲瑱也(朱子曰古者五等/之爵朝㑹祭祀皆)
　(以充耳不知此詩是説何人所説尚之以青黄素瓊/瑤英大抵只是押韻不知古人充耳以瑱或用玉或)
　(用象看來是以線/穿垂在當耳處)○東萊呂氏曰昬禮壻徃婦家親
　迎(去/聲)既奠雁御(音/訝)輪而先歸俟于門外婦至則揖以
　入時齊俗不親迎故女至壻門始見其俟已也
○俟我於庭乎而充耳以青乎而尚之以瓊瑩(音/榮)乎而
　賦也庭在大門之内寢門之外(廬陵李氏曰堂/下至門謂之庭)瓊瑩
　亦美石似玉者○呂氏曰此昏禮所謂壻道婦及寢
　門揖入之時也
○俟我於堂乎而充耳以黄乎而尚之以瓊英(叶於/良反)乎
而
　賦也瓊英亦美石似玉者(孔氏曰木謂之華草謂之/榮榮而不實者謂之英然)
　(則瓊英瓊華瓊瑩皆玉石光色○疊山謝氏曰其充/耳則以素以青以黄其加飾則瓊華瓊瑩瓊英修容)
　(盛飾非不美也/惜乎不知禮耳)○呂氏曰升階而後至堂此昏禮所
　謂升自西階之時也(東萊呂氏曰既不親迎故但行/婦至壻家之禮壻道婦入故於)
　(著於庭於堂每/節皆俟之也)
　　著三章章三句
東方之日兮彼姝(赤朱/反)者子在我室兮在我室兮履我
即兮
　興也履躡即就也言此女躡我之跡而相就也(廬陵/歐陽)
　(氏曰相邀以/奔之詞也)
○東方之月兮彼姝者子在我闥(叶它/悦反)兮在我闥兮履
我發(叶方/月反)兮
　興也闥門内也發行去也言躡我而行去也
　　東方之日二章章五句(慶源輔氏曰東方之日東/方之月恐是因其時以起)
　　　(興言彼淫奔之女旦則躡我之/跡而來莫則躡我之跡而去也)
東方未明(叶謨/郎反)顚倒(都老/反)衣裳顚之倒(叶都/妙反)之自公召
之
　賦也自從也羣臣之朝(音/潮)别(必列/反)色始入○此詩人
　刺其君興居無節號令不時言東方未明而顚倒其
　衣裳則既早矣而又已有從君所而來召之者焉葢
　猶以爲晚也或曰所以然者以有自公所而召之者
　故也
○東方未晞顚倒裳衣倒之顚(叶典/因反)之自公令(力證反/叶力呈)
(反/)之
　賦也晞明之始升也(孔氏曰晞是日之光氣湛露云/匪陽不晞謂見日之光氣而物)
　(乾故以睎爲乾蒹葭云白露未睎言露在朝旦未見/日氣故以爲乾義此無取於乾故言明之始謂將旦)
　(時日之光/氣始升也)令號令也
○折(音/哲)柳樊圃(叶博/故反)狂夫瞿瞿(俱具/反)不能辰夜(叶羊/茹反)不
夙則莫(音/慕)
　比也柳楊之下垂者柔脆之木也樊藩也圃菜園也
　(孔氏曰郭璞云藩籬也種菜之地謂之/圃其外藩籬謂之園故曰圃菜園也)瞿瞿驚顧之
　貌夙早也○折柳樊圃雖不足恃然狂夫見之猶驚
　顧而不敢越以比辰夜之限甚明人所易知今乃不
　能知而不失之早則失之莫也(程子曰柳柔脆易折/之物折之爲藩籬非)
　(堅固也狂夫亦知其有限晝夜之限非不/明也乃不能知而不早則晏言無節之甚)
　　東方未明三章章四句
南山崔崔(子雖/反)雄狐綏綏魯道有蕩齊子由歸既曰歸
止曷又懷(叶胡/威反)止
　比也南山齊南山也崔崔髙大貌狐邪媚之獸(孔氏/曰對)
　(文則飛曰雌雄走曰牝牡散則可以/相通左傳云獲其雄狐亦謂牡爲雄)綏綏求匹之貌
　魯道適魯之道也蕩平易也齊子襄公之妹魯桓公
　夫人文姜襄公通焉者也(孔氏曰襄公名諸兒僖公/子○安成劉氏曰桓公名)
　(軌一名允/惠公庶子)由從也婦人謂嫁曰歸懷思也止語辭○
　言南山有狐以比襄公居髙位而行邪行(鄭氏曰雄/狐行求匹)
　(耦於南山之上形貌綏綏然喻襄公居/人君之尊而爲淫泆之行可恥惡如狐)且文姜既從
　此道歸于魯矣襄公何爲而復思之乎
○葛屨五兩(如字又/音亮)冠緌(如誰/反)雙(叶所/終反)止魯道有蕩齊
子庸止既曰庸止曷又從止
　比也兩二屨也緌冠上飾也屨必兩緌必雙物各有
　耦不可亂也(藍田呂氏曰屨與屨爲耦雖五兩各相/耦冠緌之雙亦自爲耦襄公文姜非其)
　(耦也○廬陵羅氏曰複下曰舄襌下曰屨下謂底禮/書二組屬於笄順頭而下結之謂之纓纓之垂者謂)
　(之/緌)庸用也用此道以嫁于魯也從相從也(藍田呂氏/曰此上二)
　(章罪襄公言其理如是而/襄公違之以淫泆者何也)
○藝麻如之何衡(音/横)從(子容/反)其畝(莫後/反)取(七喻/反)妻如之
何必告(工毒/反)父母(莫後/反)既曰告(同/上)止曷又鞠(居六/反)止
　興也藝樹鞠窮也○欲樹麻者必先縱横耕治其田
　畝(毛氏曰衡獵之從獵之種之然後得麻○孔氏曰/獵是行步踐履之名○釋文曰衡亦作横韓詩云)
　(東西耕曰横從韓詩/作由云南北耕曰由)欲娶妻者必先告其父母今魯
　桓公既告父母而娶矣又曷爲使之得窮其欲而至
　此哉(東萊呂氏曰納之不正則容有不敢制者今魯/侯既以正禮納文姜當早裁制之曷爲又使窮)
　(其姦而至/於極也)
○析薪如之何匪斧不克取妻如之何匪媒不得既曰
得止曷又極止
　興也克能也極亦窮也(藍田呂氏曰此上二章罪魯/桓公言其理如是桓公縱之)
　(窮極其/惡何也)
　　南山四章章六句
　　　春秋桓公十八年公與夫人姜氏如齊公薨于
　　　齊(武夷胡氏曰與者許可之詞曰與者罪在公/也夫淫亂者文姜而春秋罪桓公治其本也)
　　　傳曰公將有行遂與姜氏如齊申繻(音/需)曰女有
　　　家男有室無相瀆也謂之有禮易此必敗公㑹
　　　齊侯于濼(匹各/反)遂及文姜如齊齊侯通焉公謫
　　　之以告夏四月享公使公子彭生乘公公薨于
　　　車此詩前二章刺齊襄後二章刺魯桓也
無田(音/佃)甫田維莠(羊九/反)驕驕(叶音/髙)無思逺人勞心忉忉
(音/刀)
　比也田謂耕治之也甫大也莠害苗之草也驕驕張
　王(並去/聲)之意忉忉憂勞也○言無田甫田也田甫田
　而力不給則草盛矣無思逺人也思逺人而人不至
　則心勞矣以戒時人厭小而務大忽近而圖逺將徒
　勞而無功也(眉山蘇氏曰田必自其小者始小者冇/餘而甫田可啓矣思逺人必自其近者)
　(始近者既服而遠者自至矣○慶源輔氏曰厭小而/務大田甫田者也妄作者之所爲也忽近而圖逺思)
　(逺人者也妄想者之所冀也妄/作則事不遂妄想則心徒勞)
○無田甫田維莠桀桀無思逺人勞心怛怛(叶旦/悦反)
　比也桀桀猶驕驕也(東萊呂氏曰驕驕桀桀/皆稂莠侵凌嘉榖之狀)怛怛猶
　忉忉也
○婉兮孌(叶龍/眷反)兮緫角丱(古患反叶/古縣反)兮未幾(居豈/反)見兮
突而弁兮
　比也婉孌少好貌丱兩角貌未幾未多時也突忽然
　髙出之貌(釋文曰卒相見謂之突○韻書/曰它骨反犬從穴中暫出也)弁冠名(孔/氏)
　(曰弁者冠/之大號也)○言總角之童見之未久而忽然戴弁以
　出者非其躐等而強求之也葢循其序而勢有必至
　耳此又以明小之可大邇之可逺能循其序而修之
　則可以忽然而至其極若躐等而欲速則反有所不
　達矣(慶源輔氏曰末章又以其事之易見而人所共/知者爲比以曉之小之可大邇之可逺理固然)
　(也厭小務大忽近圖逺則欲之亟也循其理之自然/而計獲之心不萌則忽然而造其極有不自知者徇)
　(其欲之所爲則躁亟之意/紛然而終不能有所達矣)
　　甫田三章章四句(或問甫田詩志大心勞朱子曰/小序説志大心勞已是説他不)
　　　(好人若能循序而進求之以道則志不爲徒大/心亦何勞之有人之所期固不可不逺大然下)
　　　(手做時也須一步作一步著實做始得若徒然/心務髙逺而不下著實之功亦何益哉○豐城)
　　　(朱氏曰田之大者非果不可治也先小而後大/可也人之逺者非果不可來也先近而後逺可)
　　　(也天下之理可循序而漸致不可躐等而欲速/果循其序則總角之童可以忽然而見其弁是)
　　　(小非不可以爲大近非不可以爲遠也果欲躐/等則厭小務大而大終不可爲忽近岡逺而逺)
　　　(終不可至矣亦/何益之有哉)
盧令令(音/零)其人美且仁
　賦也盧田犬也(孔氏曰犬有田犬守犬戰國䇿云韓/國盧天下之駿犬是盧爲田犬也)
　令令犬頷下環聲○此詩大意與還略同
○盧重(直龍/反)環其人美且鬈(音/權)
　賦也重環子母環也(孔氏曰重環謂環相/重大環貫一小環也)鬈鬚鬢好
　貌
○盧重鋂(音/梅)其人美且偲(七才/反)
　賦也鋂一環貫二也(孔氏曰一大/環貫一小環)偲多鬚之貌(慶源/輔氏)
　(曰仁則美其徳也鬈/與偲則美其貌也)春秋傳所謂于思即此字古通
　用耳(安成劉氏曰左傳宣公二年宋之城者譏華元/曰于思于思棄甲復來陸氏曰思西才反多鬚)
　(貌則此思/字音顋)
　　盧令三章章二句
敝笱在梁其魚魴鰥(古頑反叶/古倫反)齊子歸止其從(才用/反)如
雲
　比也敝壞笱罟也(説文曰曲/竹捕魚)魴鰥大魚也(孔氏曰孔/叢子云衞)
　(人釣得鰥魚其大盈車子思問曰如何得對曰吾下/釣垂一魴之餌鰥過而不視又以豚之半鰥則吞矣)
　(是則鰥爲/大魚也)歸歸齊也如雲言衆也○齊人以敝笱不
　能制大魚比魯莊公不能防閑文姜(渤海胡氏曰魴/鰥鱮皆魚之可)
　(制者也爲其笱之敝敗而不能制文姜本可防閑而/制之由魯莊微弱不能防閑也○朱子曰防所以止)
　(水閑所以扞物故/防閑冇禁制之意)故歸齊而從之者衆也(新安胡氏/曰齊子歸)
　(止而有如雲之従責莊公/不能禁之之意在其中矣)
○敝笱在梁其魚魴鱮(才吕/反)齊子歸止其從如雨
　比也鱮似魴厚而頭大或謂之鰱(孔氏曰陸璣云鱮/頭尤大魚之不美)
　(者故里語曰罔魚得鱮不如啗茹○埤雅/曰鱮性旅行故其字從與亦謂之鰱也)如雨亦多
　也(龜山楊氏曰如雲如雨言從之者衆也許穆夫人/思歸唁其兄許人尤之終以義不得而止若魯莊)
　(公剛而有制使魯人無肯從者如許/人焉則文姜雖欲適齊尚可得乎)
○敝笱在梁其魚唯唯(唯癸/反)齊子歸止其從如水
　比也唯唯行出入之貌如水亦多也
　　敝笱三章章四句
　　　按春秋魯莊公二年夫人姜氏㑹齊侯于禚(音/灼)
　　　(○杜氏曰禚齊地○武夷胡氏曰婦人無外事/送迎不出門既嫁從夫夫死從子今㑹齊侯于)
　　　(禚是莊公不能防/閑其母失子道也)四年夫人姜氏享齊侯于祝
　　　丘(杜氏曰魯地○武夷胡氏曰兩君相見享于/廟中禮也非兩君相見又去其國而享諸侯)
　　　(甚/矣)五年夫人姜氏如齊師(武夷胡氏曰曰㑹曰/享猶爲之名也至是)
　　　(如齊師羞惡之心亡矣/夫人之行不可復制矣)七年夫人姜氏㑹齊侯
　　　于防又㑹齊侯于榖(武夷胡氏曰防魯地榖齊/地一嵗而再㑹焉其爲惡)
　　　(益逺矣○春秋莊公十五年夫人姜氏如齊十/九年夫人姜氏如莒二十年夫人姜氏如莒胡)
　　　(氏傳云禮義者天下之大防也其禁亂之所由/生猶坊止水之所自來也衞女思歸寧而不得)
　　　(故泉水賦許穆夫人思唁其兄而阻於義故載/馳作聖人錄於國風以示後世使知男女之别)
　　　(也今夫人如齊以寧其父母而父母已終以寧/其兄弟又義不得往宗國猶爾而况如莒乎婦)
　　　(人從人者也夫死從子而莊公失子之道不能/防閑其母禁亂之所由生故初㑹于禚次享于)
　　　(祝丘又次如齊師又次㑹于防于榖又次如齊/又再如莒此以舊坊爲無所用而廢之者也是)
　　　(以至此極觀春秋所書/之法則知防閑之道矣)
載驅薄薄(普各/反)簟茀朱鞹(苦郭/反)魯道有蕩齊子發夕(叶/祥)
(龠/反)
　賦也薄薄疾驅聲簟方文席也茀車後戸也(孔氏曰/謂以竹)
　(爲簟蔽車/之後戸也)朱朱漆也鞹獸皮之去毛者葢車革質而
　朱漆也夕猶宿也發夕謂離於所宿之舍○齊人刺
　文姜乘此車而來㑹襄公也
○四驪(力馳/反)濟濟(子禮/反)垂轡濔濔(乃禮/反)魯道有蕩齊子
豈(閑改/反)弟(叶待/禮反)
　賦也驪馬黑色也濟濟美貌濔濔柔貌豈弟樂易也
　言無忌憚羞恥之意也
○汶(音/問)水湯湯(失章/反)行人彭彭(必亡/反)魯道有蕩齊子翺
翔
　賦也汶水名在齊南魯北二國之竟湯湯水盛貌彭
　彭多貌言行人之多亦以見其無恥也
○汶水滔滔(吐刀/反)行人儦儦(表驕反/叶音褒)魯道有蕩齊子遊
敖
　賦也滔滔流貌儦儦衆貌遊敖猶翺翔也
　　載驅四章章四句(疊山謝氏曰曰豈弟曰翺翔曰/遊敖文姜之情態歡欣快樂如)
　　　(此無禮義無羞恥無忌憚盡見於此詩矣詩/人鋪敘之詳形容之巧刺之深疾之甚也)
猗嗟昌兮頎(音/祈)而長兮抑若揚兮美目揚兮巧趨蹌兮
射則臧兮
　賦也猗嗟歎詞昌盛也頎長貌抑而若揚美之盛也
　(慶源輔氏曰抑若揚兮所以甚言其美/也雖抑之而猶若楊而况於揚之乎)揚目之動也
　蹌趨翼如也臧善也○齊人極道魯莊公威儀伎藝
　之美如此所以刺其不能以禮防閑其母若曰惜乎
　其獨少此耳(安成劉氏曰射則臧不出正舞則選四/矢反皆伎藝之美其餘所言皆威儀之)
　(美/)
○猗嗟名兮美目清兮儀既成兮終日射(食亦/反)侯不出
正(音/征)兮展我甥(叶桑/經反)兮
　賦也名猶稱也言其威儀伎藝之可名也清目清明
　也儀既成言其終事而禮無違也侯張布而射之者
　也正設的於侯中而射之者也大射則張皮侯而設
　鵠賓射則張布侯而設正(孔氏曰射皆三番而止云/終日射侯者美其久射而)
　(能中又曰正者侯中所射之處布侯畫正正大如鵠/三分侯廣而正居一焉侯身長一丈八尺者正方六)
　(尺侯身一丈四尺者正方四尺六寸大半寸侯身一/丈者正方三尺三寸少半寸正以綵畫爲之王射五)
　(正畫中朱次白次蒼次黄元居外諸侯射三正損元/黄孤卿大夫士同射二正去白蒼而畫以朱綠其外)
　(之廣皆居侯中三分之一而中央之綵方二尺也正/之言正也射者内志正則能中亦鳥名齊魯之間名)
　(題肩爲正鳥之捷黠者射難中以中爲俊故取名○/周禮梓人有皮侯采侯獸侯天子大射用皮侯賓射)
　(用采侯燕射用獸侯鵠以皮爲之三分侯之一似鳥/之棲故曰棲鵠正則畫布爲之亦三分其侯而居一)
　(射義注謂畫布曰/正棲皮曰鵠是也)展誠也姊妹之子曰甥言稱其爲
　齊之甥而又以明非齊侯之子此詩人之微詞也按
　春秋桓公三年夫人姜氏至自齊六年九月子同生
　即莊公也十八年桓公乃與夫人如齊則莊公誠非
　齊侯之子矣
○猗嗟孌(叶龍/眷反)兮清揚婉(叶許/願反)兮舞則選(雪戀/反)兮射則
貫(叶扄/縣反)兮四矢反(叶孚/絇反)兮以禦亂(叶靈/眷反)兮
　賦也孌好貌清目之美也揚睂之美也婉亦好貌選
　異於衆也或曰齊於樂節也貫中而貫革也四矢禮
　射每發四矢(鄭氏曰禮射謂以禮樂射也大射賓/射燕射是矣四矢象有事於四方)反
　復也中皆得其故處也言莊公射藝之精可以禦亂
　如以金僕姑射南宫長萬可見矣(華陽范氏曰射足/以禦亂而禮不足)
　(以防淫也○左傳莊公十一年注/曰金僕姑矢名南宫長萬宋大夫)
　　猗嗟三章章六句
　　　或曰子可以制母乎趙子曰夫死從子通乎其
　　　下况國君乎君者人神之主風教之本也不能
　　　正家如正國何若莊公者哀痛以思父誠敬以
　　　事母威刑以馭下車馬僕從莫不俟命夫人徒
　　　往乎夫人之往也則公哀敬之不至威命之不
　　　行耳(慶源輔氏曰趙子之説義理/之正聖賢復生不可易也)東萊呂氏曰
　　　此詩三章譏刺之意皆在言外嗟嘆再三則莊
　　　公所大闕者不言可見矣(華谷嚴氏曰變風之/體意在言外有全篇)
　　　(首尾皆託之他詞但中間冷下一二語自然使/人黙㑹如此詩極言其人容貌威儀伎藝之美)
　　　(而以歎息之詞發之是其人所不足者必有在/於容貌威儀伎藝之外矣中間展我甥兮一句)
　　　(只是一甥字便見得是刺魯莊公只一展字便/見得是人以莊公爲齊侯之子讀者既黙㑹其)
　　　(意見得自猗嗟而下句句是稱美處節節是歎/息不滿處詞不急迫而意深切矣○疊山謝氏)
　　　(曰一章射則臧兮射則善矣德則未見其善亦/可惜也一章展我甥兮莊公誠爲我齊國之甥)
　　　(今人乃以爲齊侯之子亦可惜也三章以禦亂/兮莊公善射似可以禦亂也齊侯文姜之淫亂)
　　　(則無䇿以禦之亦可惜也○三山李氏曰夫子/曰君子多乎哉不多也世人乃專心於此而忘)
　　　(其本故莊公有威儀伎藝之美而不免猗嗟之/刺昭公習威儀之亟而不能止乾侯之禍漢成)
　　　(帝善修容儀升車正立不内顧而不能制趙/氏之横雖多才藝而不能務本何所補哉)
　　　齊國十一篇三十四章一百四十三句
　　魏一之九
　　　魏國名本舜禹故都(孔氏曰舜都蒲坂禹都平/陽或安邑皆河東界魏境)
　　　(内有其都爾魏/不居其墟也)在禹貢冀州雷首之北析城之
　　　西南枕(之鴆/反)河曲北渉汾水其地陿隘而民貧
　　　俗儉葢有聖賢之遺風焉(東萊呂氏曰水經注/魏國城西南竝去大)
　　　(河可二十餘里北去首山十餘里處河山之間/土地迫隘○鄭氏曰昔舜耕歴山陶河濱禹菲)
　　　(飲食惡衣服卑宮室此/儉約之化於是猶存)周初以封同姓後爲晉
　　　獻公所滅而取其地(鄭氏曰魯閔公元年晉獻/公滅之以其地賜大夫畢)
　　　(萬○安成劉氏曰先儒以魏所/封爲文王子畢公髙之後也)今河中府解(下/買)
　　　(反/)州即其地也(解州今𨽻山/西平陽府)蘇氏曰魏地入晉
　　　久矣其詩疑皆爲晉而作故列於唐風之前猶
　　　邶鄘之於衞也(眉山蘇氏曰檜者鄭所滅也檜/詩不爲鄭而邶鄘爲衞魏爲晉)
　　　(何也邶鄘魏之詩作於既滅其詩所爲/者衞晉也至於檜詩未亡而先作矣)今按篇
　　　中公行(戸郎/反)公路公族皆晉官疑實晉詩又恐
　　　魏亦嘗有此官葢不可考矣
糾糾(吉黝/反)葛屨可以履霜摻摻(所銜/反)女手可以縫裳要
(於遙/反)之襋(紀力/反)之好人服(叶蒲/北反)之
　興也糾糾繚戾寒凉之意夏葛屨冬皮屨(孔氏曰夏/葛屨猶絺)
　(綌所以當暑特爲便於時耳非行/禮之服若行禮雖夏猶當用皮)摻摻猶纖纖也女
　婦未廟見(音/現)之稱也娶婦三月廟見然後執婦功(孔/氏)
　(曰三月廟見謂無舅姑者婦入三月乃見舅姑之廟/若有舅姑則士昏禮云質明贊見婦於舅姑不待三)
　(月也雖即見舅姑亦三月乃/助祭行未祭行亦未成婦也)要裳要襋衣領好人猶
　大人也○魏地陿隘其俗儉嗇而褊急故以葛屨履
　霜起興而刺其使女縫裳(慶源輔氏曰糾糾葛屨本/非可以履霜然自儉嗇者)
　(言之則亦可以履霜矣以興摻摻女手本未可/以縫裳然自褊急者言之則亦可使之縫裳矣)又使
　治其要襋而遂服之也此詩疑即縫裳之女所作
○好人提提(徒兮/反)宛(於阮/反)然左辟(音/避)佩其象揥(勅帝/反)維
是褊心是以爲刺(叶音/砌)
　賦也提提安舒之意宛然讓之貌也(華谷嚴氏曰宛/委曲遜順貌)
　讓而辟者必左(孔氏曰不敢當/主故就客位)揥所以摘(音/剔)髪用象
　爲之貴者之飾也其人如此若無有可刺矣所以刺
　之者以其褊迫急促如前章之云耳(慶源輔氏曰此/章則刺其内外)
　(表裏之不相副自其外而觀之則其進止之安舒遜/讓之有節服飾之貴盛宜若無可刺者矣然其心之)
　(褊迫急促如前章之云/是以不能不刺之也)
　　葛屨二章一章六句一章五句
　　　廣漢張氏曰夫子謂與其奢也寧儉則儉雖失
　　　中本非惡德然而儉之過則至於吝嗇迫隘計
　　　較分毫之間而謀利之心始急矣葛屨汾沮洳
　　　園有桃三詩皆言急迫𤨏碎之意
彼汾(扶云/反)沮(子豫/反)洳(如豫/反)言采其莫(音/慕)彼其(音/記)之子美
無度美無度殊異乎公路
　興也汾水名出太原晉陽山西南入河沮洳水浸處
　下溼之地莫菜也似柳葉厚而長有毛刺可爲羮(孔/氏)
　(曰陸璣云莫莖大如箸赤節節一葉今人/繅以取繭緖其味酢而滑始生又可生食)無度言不
　可以尺寸量也公路者掌公之路車晉以卿大夫之
　庶子爲之○此亦刺儉不中禮之詩言若此人者美
　則美矣然其儉嗇褊急之態殊不似貴人也
○彼汾一方言采其桑彼其之子美如英(叶於/良反)美如英
殊異乎公行(戸郎/反)
　興也一方彼一方也史記扁鵲視見垣一方人(安成/劉氏)
　(曰扁鵲姓秦名越人長桑君與之藥使以上池之水/飲藥三十日視垣見一方人以此視病盡見五臟癥)
　(結所謂垣一方者猶此詩言汾一方古語皆然也/癥音徵○索隱曰方猶邊也言能隔牆見彼人也)英
　華也公行即公路也以其主兵車之行列故謂之公
　行也(孔氏曰公路公行一也宣公二年/晉宦卿之適爲公族庶子爲公行)
○彼汾一曲言采其藚(音/續)彼其之子美如玉美如玉殊
異乎公族
　興也一曲謂水曲流處藚水舄(音/昔)也葉如車前草(孔/氏)
　(曰藚牛唇水舄也如續斷寸/寸有節㧞之可復今澤瀉也)公族掌公之宗族晉以
　卿大夫之適子爲之(孔氏曰成公十八年左傳曰晉/荀會欒黶韓無忌爲公族大夫)
　(使訓子弟是公族主/君之同姓也黶音黯)
　　汾沮洳三章章六句
園有桃其實之殽心之憂矣我歌且謠(音/遙)不知我者謂
我士也驕彼人是哉(叶將/黎反)子曰何其(音/基)心之憂矣其誰
知之其誰知之葢亦勿思(叶新/齎反)
　興也殽食也合曲曰歌徒歌曰謠(孔氏曰謠既徒歌/則歌不徒矣歌謠)
　(對文如此散則/歌未必合樂也)其語辭○詩人憂其國小而無政故
　作是詩言園有桃則其實之殽矣心有憂則我歌且
　謠矣(程子曰此詩憂深思逺矣國無政/事則亡故憂思之深至歌且謠)然不知我之
　心者見其歌謠而反以爲驕且曰彼之所爲已是矣
　而子之言獨何爲哉葢舉國之人莫覺其非而反以
　憂之者爲驕也於是憂者重嗟歎之以爲此之可憂
　初不難知彼之非我特未之思耳誠思之則將不暇
　非我而自憂矣
○園有棘其實之食心之憂矣聊以行國(叶于/逼反)不知我
者謂我士也罔極彼人是哉子曰何其心之憂矣其誰
知之其誰知之葢亦勿思
　興也棘棗之短者(埤雅曰大者棗小者棘於文重束/爲棗竝束爲棘葢棗性重喬棘則)
　(低矣故其制字如此○本草注棘有赤白二/種小棗也叢髙三四尺花葉莖實俱似棗也)聊且略
　之辭歌謠之不足則出遊於國中而寫憂也極至也
　罔極言其心縱恣無所至極
　　園有桃二章章十二句(疊山謝氏曰使忠臣義士/之心略見知於人通國上)
　　　(下不羣吠而衆惡之問其所憂者何説今之所/當行者何事魏侯聞而大悔悟急爲扶顚持危)
　　　(之謀者豈能驟滅其國哉國雖亡亦未必如是/之速也嗚呼惜哉○慶源輔氏曰黍離之憂憂)
　　　(王室之已覆也園有桃之憂憂魏國之將亾也/憂其已覆而不我知則亦已矣憂其將亾而不)
　　　(我知則欲其思/之者亦宜也)
陟彼岵(音/戸)兮瞻望父兮父曰嗟予子行役夙夜無已上
愼旃哉猶來無止
　賦也山無草木曰岵上猶尚也○孝子行役不忘其
　親故登山以望其父之所在因想像其父念已之言
　曰嗟乎我之子行役夙夜勤勞不得止息又祝之曰
　庶幾愼之哉猶可以來歸無止於彼而不來也葢生
　則必歸死則止而不來矣或曰止獲也言無爲人所
　獲也
○陟彼屺(音/起)兮瞻望母(叶蒲/彼反)兮母曰嗟予季行役夙夜
無寐上愼旃哉猶來無棄
　賦也山有草木曰屺(孔氏曰爾雅釋山云多草木岵/無草木屺與傳正反當是傳寫)
　(誤/也)季少子也尤憐愛少子者婦人之情也無寐亦言
　其勞之甚也棄謂死而棄其尸也
○陟彼岡兮瞻望兄(叶虚/王反)兮兄曰嗟予弟行役夙夜必
偕(叶舉/里反)上愼旃哉猶來無死(叶想/止反)
　賦也山脊曰岡(永嘉陳氏曰岵也屺也岡也皆山之/髙處而可以瞻望者詩人各取其一)
　(以韻/叶耳)必偕言與其儕同作同止不得自如也
　　陟岵三章章六句(慶源輔氏曰既思其父又思其/母又思其兄既想像其念已之)
　　　(言又想像其視已之言曰庶幾其謹之哉則斯/人也必能以其親之心爲心亦可謂賢矣○安)
　　　(成劉氏曰詩人以已之思親而知親之念已雖/曰設爲親念已之言實以深寓已念親之心也)
　　　(章末二語所以自警亦所以/自悲可以見其忠孝之心也)
十畝之閒(叶居/賢反)兮桑者閑閑(叶胡/田反)兮行與子還(叶音/旋)兮
　賦也十畝之間郊外所受場圃之地也(張子曰周制/國郛之外冇)
　(聽爲場圃之地者疑家受十畝以毓草木○東萊呂/氏曰所謂十畝者特甚言之耳未可以爲定數也)
　閑閑往來者自得之貌行猶將也還猶歸也○政亂
　國危賢者不樂仕於其朝而思與其友歸於農圃故
　其詞如此(慶源輔氏曰危邦不入亂邦不居君子仕/止之常法也使賢者不樂仕於其朝則其)
　(政亂國危可知矣夫以場圃之採桑者爲自得/而思與其友歸焉則其不樂仕之意可見矣)
○十畝之外(叶五/墜反)兮桑者泄泄(以世/反)兮行與子逝兮
　賦也十畝之外鄰圃也泄泄猶閑閑也逝往也
　　十畝之間二章章三句
坎坎伐檀(叶徒/沿反)兮寘之河之干(叶居/焉反)兮河水清且漣(力/㕓)
(反/)猗(於宜/反)不稼不穡胡取禾三百㕓(直連/反)兮不狩不獵
胡瞻爾庭有縣(音/𤣥)貆(音/暄)兮彼君子兮不素餐(七丹反叶/七宣反)
兮
　賦也坎坎用力之聲檀木可爲車者寘與置同干厓
　也漣風行水成文也猗與兮同語詞也書斷斷猗大
　學作兮莊子亦云而我猶爲人猗是也種之曰稼斂
　之曰穡(孔氏曰以稼穡相對皆先稼後穡/故知種曰稼斂曰穡若散則相通)胡何也一
　夫所居曰㕓(孔氏曰㕓民/居之區域也)狩亦獵也貆貉類(鄭氏曰/貉子曰)
　(貆/)素空餐食也○詩人言有人於此用力伐檀將以
　爲車而行陸也今乃寘之河干則河水清漣而無所
　用雖欲自食其力而不可得矣然其志則自以爲不
　耕則不可以得禾不獵則不可以得獸是以甘心窮
　餓而不悔也詩人述其事而歎之以爲是眞能不空
　食者(慶源輔氏曰不稼不穡則不可以得粒食不狩/不獵則不可以得鮮食人之所食雖多而此二)
　(者爲大故舉而言之所謂甘心窮餓而不悔者詩中/雖無此意然觀其志之所有如此而詩人又以爲眞)
　(能不素餐者/當有此事矣)後世若徐稺之流非其力不食其厲志
　葢如此(安成劉氏曰後漢徐孺子家貧常自耕稼非/其力不食葢其厲志之勤必欲服勞而後食)
　(亦若此詩賢者之志地又如范文正公居官毎計一/日飲食奉養之費與所爲之事相稱則無復愧恥苟)
　(或不然終夜不能安寢亦可謂能厲其志者矣○廬/陵曹氏曰伐檀而寘之河之干此勞於事而不得以)
　(食其力者也然賢者之心豈以是一事之不遂而自/沮乎其志葢以爲不耕則不可以得禾不獵則不可)
　(以食獸是以寧勞於事雖窮餓而不悔故詩人述其/事而歎之以爲是眞能不空食者矣天下之事固有)
　(爲其事而無其功者然未有不爲其事而能有其功/者矣君子之心寧勞而無功必不肯無功而食人之)
　(食此先難後/獲之意也)
○坎坎伐輻(音福叶/筆力反)兮寘之河之側(叶莊/力反)兮河水清且
直猗不稼不穡胡取禾三百億兮不狩不獵胡瞻爾庭
有縣特兮彼君子兮不素食兮
　賦也輻車輻也伐木以爲輻也直波文之直也十萬
　曰億葢言禾秉之數也(孔氏曰田方百里於今數爲/九百萬畝而王制云方百里)
　(爲田九十億畝是億爲十萬/也禾秉之數謂刈禾之把數)獸三嵗曰特
○坎坎伐輪兮寘之河之漘(順倫/反)兮河水清且淪猗不
稼不穡胡取禾三百囷(丘倫/反)兮不狩不獵胡瞻爾庭有
縣鶉(音/純)兮彼君子兮不素飱(素門反叶/素倫反)兮
　賦也輪車輪也伐木以爲輪也淪小風水成文轉如
　輪也囷圓倉也鶉䳺屬熟食曰飱
　　伐檀三章章九句(孔叢子子曰於伐檀見賢者之/先事後食也○安成劉氏曰有)
　　　(勞心而得食者有勞力而得食者有躬耕而自/食者豈必人人自耕以食哉但不可無其事而)
　　　(食其食耳伐檀君子意正如此故詩人/美其甘貧樂賤雖不見用而不苟食也)
碩鼠碩鼠無食我黍三嵗貫(古亂/反)女(音/汝)莫我肯顧(叶果/五反)
逝將去女適彼樂(音洛/下同)土樂土樂土爰得我所
　比也碩大也三嵗言其久也貫習顧念逝往也樂土
　有道之國也爰於也○民困於貪殘之政故託言大
　鼠害已而去之也(慶源輔氏曰三嵗貫女則民之於/上至矣莫我肻顧則上之於民甚)
　(矣於是而決去/焉非民之罪也)
○碩鼠碩鼠無食我麥(叶訖/力反)三嵗貫女莫我肯德逝將
去女適彼樂國(叶于/逼反)樂國樂國爰得我直
　比也德歸恩也(華陽范氏曰莫我肻德者不以我爲/德也民出力以事上不以爲德而反)
　(蠶食之所/以去之也)直猶宜也
○碩鼠碩鼠無食我苗(叶音/毛)三嵗貫女莫我肯勞逝將
去女適彼樂郊(叶音/髙)樂郊樂郊誰之永號(戸毛/反)
　比也(疊山謝氏曰食黍不足而食麥食麥不足而食/苗苗者禾方樹而未秀也食至於此以比其貪)
　(之甚/也)勞勤苦也謂不以我爲勤勞也永號長呼也言
　既往樂郊則無復有害己者當復爲誰而永號乎
　　碩鼠三章章八句(南軒張氏曰碩鼠之詩聖人所/爲取者以其上失道如此國人)
　　　(疾之甚而欲去之猶有所未忍也故著其/情於詩著其情於詩乃其所未忍絶也)
　　　魏國七篇十八章一百二十八句(華谷嚴氏曰/魏唐無淫詩)
　　　　(葢猶有先聖之風化焉○慶源輔氏曰寛裕/者其流長急迫者其意短魏以地陿而褊急)
　　　　(如此其何以傳世至於長久哉故變風作於/平桓之世而國遂滅於惠公之十七年止五)
　　　　(六十年間耳詩人/之意固憂之矣)
　
　
　
　
　
　
　
　
　
　
　詩傳大全卷五
欽定四庫全書
　詩傳大全卷六　　　　　明　胡廣等　撰
　　唐一之十
　　　唐國名本帝堯舊都在禹貢冀州之域太行恒
　　　山之西大原大岳之野(鄭氏曰今大原晉陽是/堯始居地後乃遷河東)
　　　(平/陽)周成王以封弟叔虞爲唐侯(孔氏曰晉世家/云成王與叔虞)
　　　(戲削桐葉爲珪曰以此封若於/是封叔虞於唐地名晉陽是也)南有晉水至子
　　　燮乃改國號曰晉後徙曲沃又徙居絳(孔氏曰/唐叔生)
　　　(晉侯燮燮生武侯寧族族生成侯服人成侯徙/曲沃穆侯徙絳昭侯以下又徙翼及武公并晉)
　　　(又都/絳也)其地土瘠民貧勤儉質朴憂深思逺有堯
　　　之遺風焉(前漢志曰河東本唐堯所居有先王/遺教君子深思小人儉嗇○南軒張)
　　　(氏曰堯之遺風只是儉而用禮/一事亦不必事事稱有遺風也)其詩不謂之晉
　　　而謂之唐蓋仍其始封之舊號耳(安成劉氏曰/叔虞封唐燮)
　　　(侯號晉十七傳至晉侯緡爲曲沃武公所并然/武公能滅晉之宗而不能滅唐之號能冒晉之)
　　　(號而不能繼唐之統君子欲絶武公於晉而不/可故總名其詩爲唐以寓意焉然則晉詩稱唐)
　　　(見曲沃武公滅宗國之罪而魏風首晉又以見/曲沃獻公滅同姓之惡世變如此春秋欲不作)
　　　(不可/也)唐叔所都在今大原府曲沃及絳皆在今
　　　絳州(太原府即今太原府曲沃及/絳今平陽府屬縣並隸山西)
蟋蟀在堂嵗聿(允橘/反)其莫(音/慕)今我不樂(音洛/下同)日月其除
(直慮/反)無已大(音/泰)康職思其居(叶音/據)好(呼報/反)樂無荒良士
瞿瞿(俱具/反)
　賦也蟋蟀蟲名似蝗而小正黑有光澤如漆有角翅
　或謂之促織(陸氏曰一名蜻蛚里/語云促織鳴嬾婦驚)九月在堂聿遂莫
　晚(孔氏曰七月説蟋蟀云九月在戸此言在堂謂在/室戸之外與戸相近是九月可知過此月後則嵗)
　(遂將/暮矣)除去也大康過於樂也職主也瞿瞿却顧之貌
　○唐俗勤儉故其民間終嵗勞苦不敢少休及其嵗
　晚務閒之時乃敢相與燕飲爲樂而言今蟋蟀在堂
　而嵗忽已晚矣當此之時而不爲樂則日月將舍我
　而去矣然其憂深而思逺也故方燕樂而又遽相戒
　曰今雖不可以不爲樂然不已過於樂乎盍亦顧念
　其職之所居者使其雖好樂而無荒若彼良士之長
　慮而却顧焉則可以不至於危亾也(廣源輔氏曰今/我不樂日月其)
　(除張而不弛文武不能也無已大康職思其居㢮而/不張文武不爲也好樂無荒良士瞿瞿一張一㢮文)
　(武之道也○華谷嚴氏曰職思其居啓其憂也好樂/無荒作其勤也良士瞿瞿警其懼也三言而君國之)
　(道盡/矣)蓋其民俗之厚而前聖遺風之逺如此(安成劉/氏曰自)
　(堯而至於周蓋千餘年矣而其風化流傳固結於唐/人之心故其民間質實勤儉之習親愛和樂之恩警)
　(戒忠告之情備見於詩/此其俗之所以爲厚也)
○蟋蟀在堂嵗聿其逝今我不樂日月其邁(叶力/制反)無已
大康職思其外(叶五/墜反)好樂無荒良士蹶蹶(俱衞/反)
　賦也逝邁皆去也外餘也其所治之事固當思之而
　所治之餘亦不敢忽蓋其事變或出於平常思慮之
　所不及故當過而備之也(廬陵歐陽氏曰職思/其外者廣周慮也)蹶蹶
　動而敏於事也(慶源輔氏曰人無逺慮必有近憂故/當思慮在事外也思之雖周而爲之)
　(不敏則亦/無益矣)
○蟋蟀在堂役車其休今我不樂日月其慆(吐刀反叶/佗侯反)
無已大康職思其憂好樂無荒良士休休
　賦也庶人乘役車嵗晚則百工皆休矣(孔氏曰春官/巾車注云役)
　(車方箱則載任器以供役收納禾稼/亦用此車故役車休息是農工畢也)慆過也休休安
　閑之貌樂而有節不至於淫所以安也(慶源輔氏曰/庶人之役車)
　(猶休矣則君子可無一日之樂乎職思其居謂所居/之職也職思其外謂所職之外也職思其憂謂思之)
　(極而至于憂也瞿瞿顧慮周旋之貌未見於爲也蹶/蹶則見於爲矣蹶蹶動而敏於事之貌未見其安也)
　(安則瞿瞿蹶蹶之效也始則瞿瞿然而思中則蹶蹶/然而爲終則休休然而安必如是始可以樂而謂之)
　(良士爾其意皆自近而逺自淺而/深是則所謂憂深而思逺者也)
　　蟋蟀三章章八句(定宇陳氏曰始思其居則所居/處之中次思其外則又出於所)
　　　(居之外終思其憂則思之逺而憂之深可見矣/○龜山楊氏曰此詩欲及時自樂也而卒曰好)
　　　(樂無荒可謂有禮矣當是時風雖變而堯之遺/風未亡也○朱子曰唐風自是尚有勤儉之意)
　　　(作是詩是一箇不敢放懷底人説今我不樂便/又説無已太康○安成劉氏曰此詩必曰蟋蟀)
　　　(在堂而後曰今我不樂則能不遊于逸矣既曰/今我不樂又曰無已太康則能不淫于樂矣曰)
　　　(職思其外則儆戒無虞也曰好樂無荒則無怠/無荒也以詩人之克勤克儉所憂所思雖無唐)
　　　(虞君臣之德業而其發於詩者與伯益告戒之/辭同條共貫信乎前聖遺風之逺也○豐城朱)
　　　(氏曰勤者生財之道儉者用財之節聖人教人/不越乎勤儉而已夫勞苦者人情之所畏然而)
　　　(不可以不勉逸樂者人情之所喜然而不可以/太過必也致其勤於三時之久而享其樂於一)
　　　(時之暫則其生財不匱而用財有節矣猶恐其/或過也又戒之以思其職之所居夫斯民之職)
　　　(不在乎他男子之所當務者稼穡狩獵而已矣/女子之所當務者桑麻紡績而已矣誠使男女)
　　　(各盡其職之所當爲則廩有餘粟機有餘布老/者衣帛食肉少者不飢不寒而於仰事俯育之)
　　　(間可以沛然有餘雖良士之長慮却顧/亦不過如此而已豈不可以爲美俗哉)
山有樞(烏侯昌/朱二反)隰有榆(夷周以/朱二反)子有衣裳弗曵弗婁(方/侯)
(力俱/二反)子有車馬弗馳弗驅(祛尤虧/于二反)宛(於阮/反)其死矣他人
是愉(他侯以/朱二反)
　興也樞荎(音/垤)也今刺(去/聲)榆也榆白枌也(東萊呂氏曰/陸璣云樞其)
　(針刺如柘其葉如榆爲茹美滑於白榆也榆之皮/色白者名枌郭璞云枌榆先生葉却著莢皮色白)婁
　亦曵也(孔氏曰曵者衣裳在身行必曵/之廣韻注曰曵牽也又引也)馳走驅䇿也
　(孔氏曰走馬曰/馳䇿馬曰驅)宛坐見貌愉樂也○此詩蓋亦荅前
　篇之意而解其憂故言山則有樞矣隰則有榆矣(朱/子)
　(曰詩所以能興起人處全在興如山有樞隰有榆/别無意義只是興起下面子有車馬子有衣棠耳)子
　有衣裳車馬而不服不乘則一旦宛然以死而他人
　取之以爲已樂矣蓋言不可不及時爲樂然其憂愈
　深而意愈蹙矣(安成劉氏曰宛其死矣而衣裳車馬/徒爲他人之樂是其憂逺及於身後)
　(其意欲盡樂於生時則雖解前篇深逺之憂而/憂反愈深雖答前篇爲樂之意而意則愈蹙矣)
○山有栲(音考叶/去九反)隰有杻(女九/反)子有廷内弗洒弗埽(叶/蘇)
(后/反)子有鍾鼓弗鼓弗考(叶去/九反)宛其死矣他人是保(叶補/苟反)
　興也栲山樗(敕居/反)也似樗色小白葉差狹(孔氏曰栲/亦類漆樹)
　(俗語曰櫄樗栲/漆相似如一)杻檍(音/億)也葉似杏而尖白色皮正赤
　其理多曲少直材可爲弓弩幹者也(陸氏曰杻二月/中開花如練而)
　(細蘽正白蓋樹今官/園種之正名曰萬嵗)考擊也保居有也
○山有漆(音/七)隰有栗子有酒食何不日鼓瑟且以喜樂
(音/洛)且以永日宛其死矣他人入室
　興也君子無故琴瑟不離於側永長也人多憂則覺
　日短飲食作樂可以永長此日也(孔氏曰曲禮下云/士無故不徹琴瑟)
　(注云故謂災患喪病言永口者人而無事則日/長難度若飲食作樂則忘憂愁可以永長此日)
　　山有樞三章章八句(疊山謝氏曰始言他人是愉/中言他人是保末言他人入)
　　　(室一節悲一節此亦憂深思逺也○東萊呂氏/曰前漢地志云蟋蟀山有樞皆思奢儉之中念)
　　　(死生/之慮)
揚之水白石鑿鑿(子洛/反)素衣朱襮(音/博)從子于沃(叶鬰/縳反)既
見君子云何不樂(音/洛)
　比也鑿鑿巉巖貌襮領也諸侯之服繡黼領而丹朱
　純(音/凖)也(孔氏曰此諸侯朝服祭服之裏衣也以素爲/衣丹爲緣繡黼爲領刺黼以爲衣領名爲襮)
　(○華谷嚴氏曰冕服絲衣也中衣用素素絲也皮弁/服朝服𤣥端麻衣也中衣用布凡服先以明衣親身)
　(次加中衣冬則次加裘裘上加裼衣衣上加朝服/此以素爲衣是以絲爲之謂冕及爵弁之中衣也)子
　指桓叔也沃曲沃也○晉昭侯封其叔父成師于曲
　沃是爲桓叔(安成劉氏曰按左傳史記晉穆侯太子/曰仇其弟曰成師穆侯薨仇立是爲文)
　(侯文侯薨昭侯立封成師于曲沃師服諫曰吾聞國/家之立也本大而末小是以能固故天子建國諸侯)
　(立家今晉甸侯也而建國本既弱/矣其能久乎成師卒謚曰桓叔)其後沃盛強而晉
　微弱國人將叛而歸之故作此詩言水緩弱而石巉
　巖以比晉衰而沃盛故欲以諸侯之服從桓叔于曲
　沃且自喜其見君子而無不樂也(廬陵歐陽氏曰揚/之水其力弱以比)
　(昭公微弱不能制曲沃而桓叔之強於晉國如白石/鑿鑿然見於水中爾其民從而樂之○慶源輔氏曰)
　(晉昭侯非有大無道之事以自絶於民也特以其微/弱不振日就萎薾故國人以爲不足恃賴而相與離)
　(叛惟沃之強是歸焉以是知君人者蓋不必淫刑酷/罰厚賦重斂爲足以失民心而威靈氣燄又有以興)
　(起人氣天下之大人心之衆固/非奄奄欲盡之氣所能統屬也)
○揚之水白石皓皓(胡老反叶/胡暴反)素衣朱繡(叶先/妙反)從子于
鵠(叶居/號反)既見君子云何其憂(叶一/笑反)
　比也朱繡即朱襮也鵠曲沃邑也
○揚之水白石𥻘𥻘(利新/反)我聞有命(叶彌/并反)不敢以告人
　比也𥻘𥻘水清石見之貌聞其命而不敢以吿人者
　爲之隱也桓叔將以傾晉而民爲之隱蓋欲其成矣
　(慶源輔氏曰民爲桓叔隱而欲其事之成此可見其/情之大可畏也大禹之訓曰子臨兆民懔乎若朽索)
　(之馭六馬爲人上者/奈何弗敬其㫖深哉)○李氏曰古者不軌之臣欲行
　其志必先施小惠以收衆情然後民翕然從之田氏
　之於齊亦猶是也故其召公子陽生於魯國人皆知
　其已至而不言所謂我聞有命不敢以吿人也(華谷/嚴氏)
　(曰命謂桓叔命其徒以舉事禍將作矣我聞其事/不敢以吿人也言不敢告人乃所以深告昭公)
　　揚之水三章二章章六句一章四句
椒聊之實蕃衍盈升彼其(音/記)之子碩大無朋椒聊且(子/餘)
(反/)遠條且
　興而比也椒樹似茱萸有針刺其實味辛而香烈聊
　語助也朋比也(釋文曰比必履反謂無/比例也一音毗至反)且歎詞逺條
　長枝也○椒之蕃盛則采之盈升矣彼其之子則碩
　大而無朋矣椒聊且遠條且歎其枝遠而實益蕃也
　(永嘉陳氏曰是椒也其/條遠矣言其益盛也)此不知其所指序亦以爲沃
　也
○椒聊之實蕃衍盈匊(九六/反)彼其之子碩大且篤椒聊
且遠條且
　興而比也兩手曰匊(三山李氏曰陸農師云兩手爲/匊兩匊爲升先曰升後曰匊互)
　(相備/而已)篤厚也
　　椒聊二章章六句(華谷嚴氏曰此詩言桓叔之強/而不及昭公其意則憂昭公之)
　　　(弱言在此而意在彼也○慶源輔氏曰揚之水/椒聊二詩述當時民情棄舊君而樂桓叔也如)
　　　(此則其俗之薄甚矣聖人曷取焉夫民罔常懐/懷于有仁民之去就係上之人如何耳上之無)
　　　(道而貴民之我棄不可也是以古之聖人臨乎/民上懍乎若朽索之馭六馬焉凡有不得者皆)
　　　(反求諸已而已故聖人錄此二詩以見民/無常懷而在上者不可不強於自治也)
綢(直留/反)繆(芒侯/反)束薪三星在天(叶鐵/因反)今夕何夕見此良
人子兮子兮如此良人何
　興也綢繆猶纒綿也(孔氏曰綢繆是束薪/之狀故云猶纒綿也)三星心也
　(廬陸羅氏曰心東方/蒼龍七宿之第五星)在天昏始見於東方建辰之月
　也(鄭氏曰昏而不見則嫁之候今見在天則三月末/是不得其時○安成劉氏曰心宿之象三星鼎立)
　(故因謂之三星然凡三星者非止心之一宿而知此/詩爲指心宿者蓋春秋之初辰月末日在畢昏時日)
　(淪地之酉位而心宿始見於地之東方此詩男/女既過仲春之月而得成婚故適見心宿也)良人
　夫稱也○國亂民貧男女有失其時而後得遂其婚
　姻之禮者詩人敘其婦語夫之詞曰方綢繆以束薪
　也而仰見三星之在天今夕不知其何夕也而忽見
　良人之在此既又自謂曰子兮子兮其將奈此良人
　何哉喜之甚而自慶之詞也(慶源輔氏曰婚姻禮之/常也及其時行其禮雖)
　(曰可嘉然亦常事耳何至喜之甚而自慶如此也惟/其失時之久而一旦得遂其禮故喜幸之詞至于不)
　(能自勝也誦綢繆之詩則足以知民之/情而爲人上者其可不使之得其常哉)
○綢繆束芻(叶側/九反)三星在隅(叶語/口反)今夕何夕見此邂(戸/解)
(反/)逅(胡豆反叶/狠口反)子兮子兮如此邂逅何
　興也隅東南隅也昏見之星至此則夜久矣邂逅相
　遇之意此爲夫婦相語之詞也
○綢繆束楚三星在户(侯古/反)今夕何夕見此粲(采旦/反)者
(叶章/與反)子兮子兮如此粲者何
　興也戸室戸也戸必南出昏見之星至此則夜分矣
　粲美也此爲夫語婦之詞也或曰女三爲粲一妻二
　妾也(三山李氏曰國語雖曰三女爲/粲而又曰粲美物是言美女也)
　　綢繆三章章六句(三山李氏曰淫泆之禍生于奢/侈唐之風俗尚儉㛰姻雖不得)
　　　(其時猶未至/於淫奔也)
有杕之杜其葉湑湑(私叙/反)獨行踽踽(俱禹/反)豈無他人不
如我同父(扶雨/反)嗟行之人胡不比(毗志/反)焉人無兄弟胡
不佽(七利/反)焉
　興也杕特也杜赤棠也(孔氏曰陸璣云赤棠與白棠/同耳但子有赤白美惡赤棠)
　(子澀而/酢無味)湑湑盛貌踽踽無所親之貌同父兄弟也比
　輔佽助也○此無兄弟者自傷其孤特而求助於人
　之詞言杕然之杜其葉猶湑湑然人無兄弟則獨行
　踽踽曾杜之不如矣然豈無他人之可與同行也哉
　特以其不如我兄弟是以不免於踽踽耳於是嗟嘆
　行路之人何不閔我之獨行而見親憐我之無兄弟
　而見助乎
○有杕之杜其葉菁菁(子零/反)獨行睘睘(求螢/反)豈無他人
不如我同姓(叶桑/經反)嗟行之人胡不比焉人無兄弟胡不
佽焉
　興也菁菁亦盛貌睘睘無所依貌(華谷嚴氏曰同姓/亦謂兄弟變文成)
　(章/耳)
　　杕杜二章章九句
羔裘豹袪(起居起/據二反)自我人居居(斤於斤/御二反)豈無他人維子
之故(攻乎古/慕二反)
　賦也羔裘君純羔大夫以豹飾袪袂也(孔氏曰袂是/袖之大名袪)
　(是袖頭/之小稱)居居未詳
○羔裘豹褎(徐救/反)自我人究究豈無他人維予之好(呼/報)
(反叶呼/候反)
　賦也褎猶袪也究究亦未詳
　　羔裘二章章四句
　　　此詩不知所謂不敢強解
肅肅鴇羽集于苞栩(况禹/反)王事靡盬(音/古)不能蓺稷黍父
母何怙(侯古/反)悠悠蒼天曷其有所
　比也肅肅羽聲鴇鳥名似鴈而大無後趾集止也苞
　叢生也栩柞櫟也其子爲皂斗殻可以染皂者是也
　(本草注曰櫟木三四月開黄花八九月結實其實爲/皂斗槲櫟皆有斗○爾雅曰櫟其實梂釋曰梂盛實)
　(之房也其實橡也有捄彚自裹柞櫟也杼也栩/也皆櫟之通名橡斗子煑食可止飢殻堪染皂)盬不
　攻緻(音/稚)也(孔氏曰盬與蠱字異義同左傳於文皿蟲/爲蠱榖之飛亦爲蠱然則蟲害器敗榖者)
　(皆謂之蠱是盬不攻牢不堅緻之意也○三山/李氏曰王事靡盬謂勤於王事而無不攻緻也)蓺樹
　怙恃也○民從征役而不得養其父母故作此詩言
　鴇之性不樹止而今乃飛集于苞栩之上如民之性
　本不便於勞苦今乃久從征役而不得耕田以供子
　職也悠悠蒼天何時使我得其所乎(孔氏曰鴇連蹄/樹止則爲苦喻)
　(今從征役亦甚危苦此王家之事無不攻緻故盡力/爲之不能復種黍稷父母當何所怙乎人窮則反本)
　(困則告天故訴天而告怨也○慶源輔氏曰王事靡/盬者或勤王之事或敵王之愾皆不可知天子不恤)
　(侯國侯國不恤其民使民久從征役不得耕耨父母/飢餓無所恃賴則其窮亦甚矣然但呼天而告之猶)
　(冀有時而得所也雖唐風之厚然其情之危亦岌岌/然矣惟君子爲能通天下之志故王道必使斯民養)
　(生送死仰事俯育之無憾/不然則亦何所不至哉)
○肅肅鴇翼集于苞棘王事靡盬不能蓺黍稷父母何
食悠悠蒼天曷其有極
　比也極已也
○肅肅鴇行(戸郎/反)集于苞桑王事靡盬不能蓺稻粱父
母何嘗悠悠蒼天曷其有常
　比也行列也稻即今南方所食稻米水生而色白者
　也(本草曰稻米有粳米即人常/所食但有白赤大小四五種)粱粟類也有數色(本/草)
　(注曰凡云粱米皆是粟類青粱殻穗有毛粒青米亦/微青而細於黄白粱黄粱穗大毛長穀米俱麄於白)
　(粱/)嘗食也常復其常也(華陽范氏曰思得休息/以反其常厭亂之甚也)
　　鴇羽三章章七句(永嘉陳氏曰春秋之時諸侯猶/以王命征役故曰王事靡盬但)
　　　(調發未必均故君子苦之○安成劉氏曰變風/多作於春秋時斯時也天下不知有王之時也)
　　　(而北門云王事適我伯兮云爲王前驅此詩亦/云王事而且以靡盬爲言雖皆怨者之詞猶幸)
　　　(王命之行於列國亦可以見君臣之義根/於人心也亦可以見文武成康之遺澤也)
豈曰無衣七兮不如子之衣安且吉兮
　賦也侯伯七命其車旗衣服皆以七爲節(臨川王氏/曰周禮司)
　(服所謂侯伯之服自鷩冕而下如公之服即典命所/謂侯伯七命衣服以七爲節也○東萊呂氏曰周禮)
　(注鷩冕七章衣三章一曰華蟲畫以雉即鷩也二曰/火三曰宗彜皆畫爲繢裳四章一曰藻二曰粉米三)
　(曰黼四曰黻皆/以爲繡鷩音鼈)子天子也○史記曲沃桓叔之孫武
　公(三山李氏曰桓叔生/莊伯觶觶生武公稱)伐晉滅之盡以其寶器賂周
　釐(與僖/同)王王以武公爲晉君列於諸侯此詩蓋述其
　請命之意言我非無是七章之衣也而必請命者蓋
　以不如天子之命服之爲安且吉也(慶源輔氏曰安/謂不􁂟杌吉謂)
　(無後患此特以利害言耳/非誠知義命之所在也)蓋當是時周室雖衰典刑
　猶在武公既負弑君篡國之罪則人得討之而無以
　自立於天地之間故賂王請命而爲説如此然其倨
　慢無禮亦已甚矣(慶源輔氏曰請命于天子而敢自/謂豈曰無衣不如子之所命則其)
　(辭之悖慢無禮亦甚矣大率意得志滿者其辭多如/此○華谷嚴氏曰武公有無王之心而後動於惡篡)
　(弑大惡也王法之所不容誅也彼其請命於天子之/使豈眞知有王哉正以人心所不與非假王靈則終)
　(不能定晉也此正與唐蕃鎭戕其主/帥而代之以坐邀旌節者無以異)釐王貪其寶玩
　而不思天理民彝之不可廢是以誅討不加而爵命
　行焉則王綱於是乎不振而人紀或幾乎絶矣嗚呼
　痛哉
○豈曰無衣六兮不如子之衣安且燠(於六/反)兮
　賦也天子之卿六命變七言六者謙也不敢以當侯
　伯之命得受六命之服比於天子之卿亦幸矣(臨川/王氏)
　(曰六者子男之服也子男之服以五爲節而/曰六者天子之卿六命與子男同服故也)燠煖也
　言其可以久也(藍田呂氏曰義理有所未/安雖食不飽雖衣不煖)
　　無衣二章章三句(華谷嚴氏曰武公之事國人所/不與也以晉世家考之初潘父)
　　　(弑昭侯而迎桓叔欲入晉晉人發兵攻桓叔桓/叔敗還歸曲沃晉人共立昭侯子平是爲孝侯)
　　　(此桓叔初舉而國人不與也其後曲沃莊伯弑/孝侯于翼晉人又攻莊伯莊伯復入曲沃晉人)
　　　(復立孝侯子郄是爲鄂侯此莊伯再舉國人又/不與也及鄂侯卒莊伯伐晉晉人立鄂侯子光)
　　　(是爲哀侯此莊伯三舉而國人又不與也及武/公誘小子侯殺之晉復立哀侯弟緡此武公四)
　　　(舉而國人終不與也最後武公伐晉侯緡滅之/盡以其寶器賂周釐王王命武公爲諸侯然後)
　　　(晉人不得已而從之耳然聖人致嚴於名分之/際陳成子之事至沐浴而請討蓋以人倫之大)
　　　(變天理所不容人人得而討之無衣之詩不剛/者所以著世變之窮傷周之衰也○東萊呂氏)
　　　(曰以史記左傳考之平王二十六年晉昭侯封/成師于曲沃專封而王不問一失也平王三十)
　　　(二年潘父弑昭侯欲納成師而王又不問二失/也四十七年曲沃莊伯弑晉孝侯而王又不問)
　　　(三失也桓王二年曲沃莊伯攻晉王非特不討/反使尹氏武氏助之四失也至是武公篡晉僖)
　　　(王反受賂命爲諸侯五失也以此五失觀之則/禮樂征伐移於諸侯降於大夫竊於陪臣其所)
　　　(由來者漸矣○安成劉氏曰春秋之始魯惠公/以其妾仲子爲妻及仲子没平王則使宰咺來)
　　　(歸賵魯桓公以弟弑兄及没莊王則使榮叔來/錫命周之典禮皆周之自壞也嵗改月化下愈)
　　　(陵上愈替於是武公篡晉僖王命爲侯三晉又/滅武公之祀亦得以威烈王之命爲侯嗚呼司)
　　　(馬公之通鑑固不得不後春秋而作也然以僖/王武公之事觀之則朱子所謂迷先幾者信矣)
有杕之杜生于道左彼君子兮噬(韓詩/作逝)肯適我中心好
(呼報/反)之曷飲(於鴆/反)食(音/嗣)之
　比也左東也噬發語詞曷何也○此人好賢而恐不
　足以致之故言此杕然之杜生于道左其䕃不足以
　休息如已之寡弱不足恃賴則彼君子者亦安肯顧
　而適我哉然其中心好之則不已也但無自而得飲
　食之耳夫以好賢之心如此則賢者安有不至而何
　寡弱之足患哉
○有杕之杜生于道周彼君子兮噬肯來遊中心好之
曷飲食之
　比也周曲也(孔氏曰言道周/遶之故爲曲也)
　　有杕之杜二章章六句(慶源輔氏曰好賢而自恐/不足以致之則凡可以致)
　　　(之者必無不用也中心好之而自恐其不得飲/食之則凡可以養之者必無所吝也好賢之心)
　　　(如此則在彼之賢安有不至而/在我之勢又曷患於寡弱哉)
葛生蒙楚蘞(音/廉)蔓于野(叶上/與反)予美亡此誰與獨處
　興也蘞草名似栝樓葉盛而細蔓延也予美婦人指
　其夫也○婦人以其夫久從征役而不歸故言葛生
　而䝉于楚蘞生而蔓于野各有所依託(程子曰葛之/生託於物蘞)
　(之生依於地興/婦人從君子)而予之所美者獨不在是則誰與而
　獨處於此乎
○葛生蒙棘蘞蔓于域予美亡此誰與獨息
　與也域塋(音/營)域也息止也
○角枕粲兮錦衾爛兮予美亡此誰與獨旦
　賦也粲爛華美鮮明之貌獨旦獨處至旦也
○夏之日冬之夜(叶羊/茹反)百嵗之後歸于其居(叶姬/御反)
　賦也夏日永冬夜永居墳墓也○夏日冬夜獨居憂
　思於是爲切然君子之歸無期不可得而見矣要死
　而相從耳(南軒張氏曰知其死亡之無日矣則斷之/以百嵗之後庶幾得同歸于邱而已其亦)
　(傷之/至也)鄭氏曰言此者婦人專一義之至情之盡蘇氏
　曰思之深而無異心此唐風之厚也
○冬之夜(同/上)夏之日百嵗之後(叶音/戸)歸于其室
　賦也室壙也
　　葛生五章章四句(慶源輔氏曰前三章人情之常/也後二章唐風之厚也大序所)
　　　(謂發乎情民之性也止乎禮義先/王之澤也者是詩可以當之矣)
采苓采苓首陽之巔(叶典/因反)人之爲言苟亦無信(叶斯/人反)舍
(音捨/下同)旃(之然/反)舍旃苟亦無然人之爲言胡得焉
　比也首陽首山之南也(孔氏曰首陽在河東蒲坂南/○三山李氏曰亦名雷首山)
　(○安成劉氏曰集傳以首爲山名陽爲山之南春狄/傳亦曰趙宣子田于首山然此詩下章又云首陽之)
　(東則似首陽二字同爲山名論語集註亦嘗指首陽/爲山名矣豈泛名其山則曰首山主山南而言則又)
　(獨得首陽/之稱乎)巔山頂也旃之也○此刺聽讒之詩言子
　欲采苓於首陽之巔乎然人之爲是言以告子者未
　可遽以爲信也姑舍置之而無遽以爲然徐察而審
　聽之則造言者無所得而讒止矣(廬陵彭氏曰或云/人之爲言不可遽)
　(信則固當舍置然舍之而不究其實則讒言猶幸於/得中而無所懲必究其有無之實則爲言者無所得)
　(而自/止矣)或曰興也下章放此(東萊呂氏曰采苓采苦采/葑不曰郊野而曰首陽者)
　(興采聼之當逺也孔子曰浸潤之譛膚受之愬不行/焉可謂逺也已矣不輕聽易動而徐觀其是非惟逺)
　(者能/之)
○采苦采苦首陽之下(叶後/五反)人之爲言苟亦無與舍旃
舍旃苟亦無然人之爲言胡得焉
　比也苦苦菜也生山田及澤中得霜甜脆而美(孔氏/曰苦)
　(所謂堇/荼也)與許也
○采葑采葑首陽之東人之爲言苟亦無從舍旃舍旃
苟亦無然人之爲言胡得焉
　比也從聽也
　　采苓三章章八句(埤雅曰苓生於隰葑生於圃則/首陽之巔不必有苓其下不必)
　　　(有苦其東不必有葑則理可以無聽從矣○慶/源輔氏曰讒譖之人不畏人之不聽而畏人之)
　　　(能審今雖不聽彼將浸潤而入之則異日或不/能不聽矣惟能審察而眞有以見其情僞之所)
　　　(以然則不惟不敢進而亦無自而進矣此止讒/之法也○豐城朱氏曰無遽以爲信則欲其察)
　　　(之詳也曰舍之而無遽以爲然則欲其聽之審/也能如是則雖誑之以理之所有其計且有所)
　　　(不行况欲昧之以理之所無其計果孰得而行/哉小人之爲讒譖或積小以成大或飾虚以爲)
　　　(實其爲害也大矣患人君不能徐察而審聽之/耳苟徐察而審聽之則造言者無所遁其情而)
　　　(被讒者亦可/以免於禍矣)
　　　唐國十二篇三十三章二百三句(黄氏曰鄭衞/齊陳之國皆)
　　　　(以世變多故有淫奔之風惟魏晉以聖人所/都之故而淫奔之俗不聞聖人之化入人深)
　　　　(如此/也)
　　秦一之十一
　　　秦國名其地在禹貢雍州之域近鳥䑕山初伯
　　　益佐禹治水有功賜姓嬴氏(孔氏曰鄭語云嬴/伯翳之後地理志)
　　　(云嬴伯益之後則伯益伯翳聲轉字異猶一人/也○問姓氏如何分别朱子曰姓是大總腦處)
　　　(氏是後來次第分别處如魯本姬姓其/後有孟氏季氏同爲姬姓而氏不同也)其後中
　　　(音/仲)潏(音/決)居西戎以保西垂六世孫大駱生成及
　　　非子非子事周孝王養馬於汧(音牽○地理志/曰汧水出扶風)
　　　(汧縣西北/入于渭)渭之間馬大繁息孝王封爲附庸而
　　　邑之秦至宣王時犬戎滅成之族宣王遂命非
　　　子曽孫秦仲爲大夫誅西戎不克見殺及幽王
　　　爲西戎犬戎所殺平王東遷秦仲孫襄公以兵
　　　送之王封襄公爲諸侯曰能逐犬戎即有岐豐
　　　之地襄公遂有周西都畿内八百里之地(三山/李氏)
　　　(曰史記襄公十/公遂收周餘民)　(年伐戎至岐而卒至其子文/其地○孔氏曰周之二都相)
　　　(接爲畿其地東都横/長西都方八百里也)至𤣥孫德公又徙於雍(孔/氏)
　　　(曰僖公十三年左傳云秦輸粟于晉自雍及絳/昭公元年云秦后子享晉侯自雍及絳是秦自)
　　　(德公已後/常居雍也)秦即今之秦州雍今京兆府興平縣
　　　是也(秦州即今鞏昌府秦州京兆府興平縣即/今西安府興平縣並隸陜西○豐城朱氏)
　　　(曰按成與非子本兄弟也成之族既爲犬戎所/滅而非子之孫秦仲復敗死于西戎則二戎者)
　　　(固秦之世讐也及幽王爲西戎犬戎所殺則二/戎者又豈非周之世讐歟使平王而有志焉則)
　　　(於襄公之封宜命之糾合侯伯統率師徒而討/之則王轍可以不東戎難可以必除而先王之)
　　　(讐亦可以少報矣既不能然乃曰能逐犬戎即/有岐豐之地夫岐豐之地興王之地也不惟其)
　　　(土地人民之不可棄抑先王之墳墓在焉宗廟/在焉宮室之美官府之富皆在焉如之何其可)
　　　(委之而去也且先王之封國有常制矣八百里/之地封方百里者八以開方計之則又不止於)
　　　(是矣而一旦舉而畀之於秦藉曰其地已爲犬/戎所侵令其自取然秦能取之王獨不能率諸)
　　　(侯以取之乎王而少有越句踐之志則必不若/是恝矣故嘗謂平王之東也忘先王之仇讐而)
　　　(不報棄先王之上地人民而不恤舍先王之宗/廟墳墓而不顧隳先王之典章法度而不守卒)
　　　(使興王八百里之地悉歸於秦則秦之代興/不待他日而其兆已見於此矣可勝歎哉)
有車鄰鄰有馬白顚(都田反叶/典因反)未見君子寺人之令(力/星)
(反/)
　賦也鄰鄰衆車之聲白顚額有白毛今謂之的顙(孔/氏)
　(曰的白也顙額也今之戴星馬臨川王氏/曰白顚葢名馬驊騮盗驪赤兎的顱之稱)君子指秦
　君寺人内小臣也(孔氏曰寺人在内細小之臣即今/内小臣之官也左傳齊有寺人貂)
　(晉有寺人披是諸侯有寺人/也○華谷嚴氏曰寺人閹宦)令使也○是時秦君始
　有車馬及此寺人之官將見者必先使寺人通之故
　國人創見而誇美之也(眉山蘇氏曰凡此皆人君之/常禮而秦之先君昔所未嘗)
　(有/也)
○阪(音/反)有漆隰有栗既見君子竝坐鼓瑟今者不樂(音/洛)
逝者其耋(田結反叶/地一反)
　興也八十曰耋○阪則有漆矣隰則有栗矣(廬陵羅/氏曰陂)
　(者曰阪下/溼曰隰)既見君子則竝坐鼓瑟矣失今不樂則逝
　者其耋矣(須溪劉氏曰俯仰一時之景以冩其中之/所甚快者此所以爲興也朱子毎句著則)
　(矣字多得興意○華谷嚴氏曰既見君子竝坐鼓瑟/簡易相親之俗也今者不樂逝者其耋悲壯感歎之)
　(氣也秦之強以此而止於爲秦亦以此○慶源輔氏/曰未見秦君而覩其車馬之盛寺人之令而誇美之)
　(矣及其既見秦君也則相與竝坐鼓瑟而又歎以爲/苟今時而不作樂則逝者其耋矣葢國家方興禮義)
　(初備而人情喜/樂故至於此)
○阪有桑隰有楊既見君子竝坐鼓簧今者不樂逝者
其亡
　興也簧笙中金葉吹笙則鼓動之以出聲者也
　　車鄰三章一章四句二章章六句(華谷嚴氏曰秦/興而帝王之影)
　　　(響盡矣車鄰其濫觴也/世道升降之源在是歟)
駟驖(田結/反)孔阜(符有/反)六轡在手公之媚(眉冀/反)子從公于
狩(叶始/九反)
　賦也駟驖四馬皆黑色如鐵也孔甚也阜肥大也六
　轡者兩服兩驂各兩轡而驂馬兩轡納之於觖(觖與/觼同)
　(古穴/反)故惟六轡在手也(華谷嚴氏曰馬之有轡所以/制馬使隨人意在手言把握)
　(其轡能制馬遲/速唯手是聽也)媚子所親愛之人也此亦前篇之意
　也(華谷嚴氏曰駟驖孔阜言馬之良也六轡在手言/銜之良也公之媚子從公于狩見便嬖足使令於)
　(前/也)
○奉時辰牡辰牡孔碩(叶常/灼反)公曰左之舍(音/捨)拔(蒲末/反)則
獲(叶黄/郭反)
　賦也時是辰時也牡獸之牡者辰牡者冬獻狼夏獻
　麋春秋獻鹿豕之類奉之者虞人翼以待射(音/石)也(孔/氏)
　(曰冬獻狼以下皆天官獸人文獸人所獻以供膳虞/人無奉獸之文故引獸人之文以解時牡耳獸之供)
　(食各有時節/故曰時牡)碩肥大也公曰左之者命御者使左其
　車以射獸之左也葢射必中其左乃爲中殺五御所
　謂逐禽左者爲是故也(朱子曰逐禽左逆驅禽獸使/左當人君以射之也○建安)
　(何氏曰公曰左之御者從左以逐之君從左以射之/公羊傳解第一殺第二殺第三殺皆自左膘射之達)
　(于右則左當人君之左指/禽獸之左膘而言膘音縹)拔矢括也(孔氏曰矢末爲/括以鏃爲首故)
　(拔爲/末)曰左之而捨拔無不獲者言獸之多而射御之
　善也
○遊于北園四馬既閑(叶胡/田反)輶(音/由)車鸞鑣(彼驕/反)載獫(力/驗)
(反/)歇(許竭/反)驕(許喬/反)
　賦也田事已畢故遊于北園閑調習也輶輕(去聲又/如字)
　也鸞鈴也效鸞鳥之聲鑣馬銜也驅(音去又/音區)逆之車
　置鸞於馬銜之兩旁(孔氏曰夏官田僕掌設驅逆之/車驅驅禽逐前趨後逆御還之)
　(使不出圍御音迓○埤雅曰輶車置鸞於/鑣異於乘車者驅逆之車則尚輕疾故也)乘(去/聲)車則
　鸞在衡和在軾也獫歇驕皆田犬名長喙(音/諱)曰獫短
　喙曰歇驕以車載犬葢以休其足力也韓愈畫記有
　騎(去/聲)擁田犬者亦此類
　　駟驖三章章四句(慶源輔氏曰駟驖孔阜言其馬/之盛也六轡在手言其御之善)
　　　(也公之媚子從公于狩言公有所親愛之人隨/公以田獵疑即指御者而言也奉時辰牡辰牡)
　　　(孔碩虞人奉翼犬獸以待公之射禮義之備也/公曰左之舍拔則獲射御之精也遊于北園因)
　　　(出狩而遊觀也四焉既閑車馬皆閑習也輶車/鸞鑣載獫歇驕雖田犬而亦處得宜也此皆昔)
　　　(無而今有故歴敘其事而誇美之也秦本保于/西戎自非子爲附庸而邑之秦遂入于中國自)
　　　(襄公爲諸侯盡有周西都畿内岐豐之地然後/始備中國之禮儀侍御而詩人美之然觀其所)
　　　(美者如此則其所缺者亦多矣○豐城朱氏曰/一章言其往而狩二章言其狩而獲三章言其)
　　　(獲而息此皆創見而深喜之之辭也○南軒張/氏曰讀車鄰駟驖之詩則知秦之立國自其始)
　　　(創則不過盛其車馬奉養之事競爲射獵之爲/而已葢不及於用賢制民也則其流風亦習乎)
　　　(是而已○前漢地理志曰天水隴西山多材木/民以板爲室屋及安定北地上郡西河皆迫近)
　　　(戎狄修習武備髙上氣力以射獵爲先故秦詩/曰在其板屋又曰修我甲兵與子偕行及車鄰)
　　　(駟驖小戎之篇皆/言車馬田狩之事)
小戎俴(錢淺/反)收五楘(音/木)梁輈(陟留/反)游環脅驅(叶居懼反/又居錄反)
隂靷(音/𦙍)鋈(音/沃)續(叶辭屢反/又如字)文茵(音/因)暢(敕亮/反)轂(叶又/去聲)駕我
騏(音/其)馵(之樹反又/之錄反)言念君子溫其如玉在其板屋亂我
心曲
　賦也小戎兵車也(董氏曰六月言元戎此天子之車/也諸侯之戎車謂之小戎宜也)
　俴淺也收軫也謂車前後兩端横木所以收斂所載
　者也凡車之制廣皆六尺六寸其平地任載者爲大
　車則軫深八尺兵車則軫深四尺四寸故曰小戎俴
　收也(孔氏曰兵車當輿之内前軫至後軫惟深四尺/四寸人之升車自後登之入於車内故以淺深)
　(言/之)五五束也楘歴錄(音/禄)然文章之貌也梁輈從前軫
　以前稍曲而上至衡則向下鉤之横衡於輈下而輈
　形穹隆上曲如屋之梁又以皮革五處束之其文章
　歴錄然也(孔氏曰輈上曲鉤衡衡者軛也○永嘉陳/氏曰輈車轘也前駕於服馬之上衡之後)
　(則承前軫宜逼後軫梁輈則穹其上以便服馬之進/退車之進退以輈爲主懼輈之不堅也故一輈五分)
　(其穹每分以皮束之使堅是謂之五/楘○安成劉氏曰梁輈即所謂軏也)游環靷環也以
　皮爲環當兩服馬之背上游移前却無定處引兩驂
　馬之外轡貫其中而執之所以制驂馬使不得外出
　左傳曰如驂之有靳是也(左傳定公九年注言如驂/馬之隨靳也釋文曰靳者)
　(言無/常處)脅驅亦以皮爲之前係於衡之兩端後係於軫
　之兩端當服馬脅之外所以驅驂馬使不得内入也
　隂揜軓(音/範)也(廬陵羅氏曰車軾前曰軓葢/轊頭也轊于嵗反車軸耑)軓在軾前
　而以板横側揜之以其隂映此軓故謂之隂也靷以
　皮二條前係驂馬之頸後係隂版之上也鋈續隂版
　之上有續靷之處消白金沃灌其環以爲飾也(孔氏/曰鋈)
　(沃也謂消白金以沃灌靷/環鋈續則是作環相接)葢車衡之長六尺六寸止
　容二服驂馬之頸不當於衡故别爲二靷以引車亦
　謂之靳(廬陵羅氏曰靳當胸之皮驂馬之首/當服馬之胸胸前有靳靳居覲反)左傳曰
　兩靷將絶是也(孔氏曰驂馬頭不當衡則爲二靷係/隂版上令驂馬引之大叔于田云兩)
　(服齊首兩驂如手明驂馬首不與服馬齊左傳襄公/十四年服䖍云軥車軛也兩邉有馬頸是一衡之下)
　(唯有服焉二頸也哀公二年云兩靷/將絶是横軓之前别有驂馬二靷也)文茵車中所坐
　虎皮褥也暢長也轂者車輪之中外持輻内受軸者
　也大車之轂一尺有半兵車之轂長三尺二寸故兵
　車曰暢轂(孔氏曰言長/於大車之轂)騏騏文也(孔氏曰色之青黑/者爲綦馬名爲騏)
　(知其色/作綦文)馬左足白曰馵君子婦人目其夫也溫其如
　玉美之之詞也板屋者西戎之俗以版爲屋心曲心
　中委曲之處也○西戎者秦之臣子所與不共戴天
　之讐也襄公上承天子之命率其國人徃而征之故
　其從役者之家人先誇車甲之盛如此而後及其私
　情葢以義興師則雖婦人亦知勇於赴敵而無所怨
　矣(朱子曰襄公報君父之仇其所以不自己者豈忮/忿之心哉乃大倫之正天理之發以大義驅其人)
　(而戰之此襄公所以能用其人而秦人所以樂爲之/用也○安成劉氏曰每章前六句誇車甲也後四句)
　(私情/也)
○四牡孔阜(扶有/反)六轡在手騏駵(音/留)是中(叶諸/仍反)騧(古花/反)
驪是驂(叶疏/簮反)龍盾(順允/反)之合鋈以觼(古宂/反)軜(音/納)言念君
子溫其在邑(叶於/合反)方何爲期胡然我念之
　賦也赤馬黑鬛曰駵中兩服馬也黄馬黑喙曰騧驪
　黑色也盾干也(孔氏曰盾/以木爲之)畫龍於盾合而載之以爲
　車上之衞必載二者備破毁也觼環之有舌者軜驂
　内轡也置觼於軾前以係軜故謂之觼軜亦消沃白
　金以爲飾也(孔氏曰轡所以制馬令隨人意驂馬欲/入則逼於脅驅内轡不須牽挽故知軜)
　(驂内轡係於軾前其係/之處以白金爲觼也)邑西鄙之邑也方將也將以
　何時爲歸期乎何爲使我思念之極也
○俴駟孔羣厹(音/求)矛鋈錞(徒對反叶/朱倫反)蒙伐有苑(叶音/氲)虎
韔(勑亮/反)鏤(音/漏)膺交韔二弓(叶姑/𢎞反)竹閉緄(古本/反)縢(直登/反)言
念君子載寢載興厭厭(於鹽/反)良人秩秩德音(叶一/陵反)
　賦也俴駟四馬皆以淺薄之金爲甲欲其輕而易於
　馬之旋習也孔甚羣和也(孔氏曰金甲堅剛則苦其/不和故美其能甚羣言和)
　(調也物不和則不得/羣聚故以和爲羣也)厹矛三隅矛也鋈錞以白金沃
　矛之下端平底者也(孔氏曰厹矛刃有三角鋈白金/飾其錞曲禮曰進戈者前其鐏)
　(進戈㦸者前其鐓是矛之下端者當有/錞也鋭底曰鐏平底曰鐓鐏存去聲)蒙雜也伐中
　干也盾之别名苑文貌畫雜羽之文於盾上也虎韔
　以虎皮爲弓室也鏤膺鏤金以飾馬當胸帶也交韔
　交二弓於韔中謂顚倒安置之必二弓以備壞也閉
　弓檠(音/景)也儀禮作䪐緄繩縢約也以竹爲閉而以繩
　約之於弛弓之裏檠弓體使正也(孔氏曰儀禮既夕/説明器之弓云冇)
　(䪐注云䪐弓檠也弛則縳之於弓裏備損壞也以竹/爲之然則置弓䪐裏以繩係之○廬陵李氏曰䪐狀)
　(如/弓)載寢載興言思之深而起居不寧也厭厭安也秩
　秩有序也(三山李氏曰婦人謂夫乃安静善人其德/音又秩秩然有序今乃從征役我是以思)
　(念之/也)
　　小戎三章章十句(慶源輔氏曰一章主言車二章/主言馬三章主言兵器所謂婦)
　　　(人必其卿大夫爲將帥之妻也葢君子良人溫/其如玉厭厭秩秩皆非士卒所能當也極其憂)
　　　(思情也無所怨刺義也二者竝行而不相悖此/詩所謂版屋者可見是伐西戎時事故先生於)
　　　(序下雖以爲時世無所據而未可知/然於詩之首章下復以襄公爲説也)
蒹(古恬/反)葭(音/加)蒼蒼白露爲霜所謂伊人在水一方遡(所/路)
(反/)洄(音/回)從之道阻且長遡遊從之宛在水中央
　賦也蒹似萑(音/丸)而細髙數尺又謂之薕(音/廉)葭蘆也(華/谷)
　(嚴氏曰蒹一名薕又名荻一物而三名陸璣云水草/牛食之肥○山隂陸氏曰今人以爲簾箔因以得名)
　(葭蘆也葦也又名華一物而四名孔氏云初生爲葭/長大爲蘆成則名葦萑菼也又名鵻亦一物而四名)
　(薕葭萑三物/共十一名)蒹葭未敗而露始爲霜秋水時至百川
　灌河之時也伊人猶言彼人也一方彼一方也遡洄
　逆流而上也遡游順流而下也宛然坐見貌在水之
　中央言近而不可至也○言秋水方盛之時所謂彼
　人者乃在水之一方上下求之而皆不可得然不知
　其何所指也
○蒹葭凄凄白露未晞所謂伊人在水之湄遡洄從之
道阻且躋遡游從之宛在水中坻(直尸/反)
　賦也凄凄猶蒼蒼也晞乾也湄水草之交也躋升也
　言難至也小渚曰坻
○蒹葭采采(叶此/禮反)白露未已所謂伊人在水之涘(叶以/始二)
(音/)遡洄從之道阻且右(叶羽/軌反)遡游從之宛在水中沚
　賦也采采言其盛而可采也已止也右不相直(音/值)而
　出其右也小渚曰沚
　　蒹葭三章章八句
終南何有有條有梅(叶莫/悲反)君子至止錦衣狐裘(叶渠/之反)顔
如渥(於角/反)丹其君也哉(叶將/黎反)
　興也終南山名在今京兆府南(京兆府即今/陜西西安府)條山楸
　(音/秋)也皮葉白色亦白材理好宜爲車版君子指其君
　也至止至終南之下也錦衣狐裘諸侯之服也玉藻
　曰君衣(去/聲)狐白裘錦衣以裼之(孔氏曰玉藻注云君/衣狐白毛之裘則以)
　(素錦爲衣覆/之使可裼也)渥漬(疾賜/反)也(鄭氏曰渥丹/赤而澤也)其君也哉言
　容貌衣服稱其爲君也此秦人美其君之詞亦車鄰
　駟驖之意也(須溪劉氏曰其君也哉亦似/賦其始見也猶寺人之令也)
○終南何有有紀有堂君子至止黻(音/弗)衣繡裳佩玉將
將(七羊/反)夀考不忘
　興也紀山之廉角也堂山之寛平處也黻之狀亞兩
　已相戾也繡刺(七亦/反)繡也(孔氏曰黻皆在裳言黻衣/者衣大名與繡裳異其文)
　(耳/)將將佩玉聲也夀考不忘者欲其居此位服此服
　長久而安寧也
　　終南二章章六句
交交黄鳥止于棘誰從穆公子車奄息維此奄息百夫
之特臨其宂(叶戸/橘反)惴惴其慄彼蒼者天(叶鐵/因反)殲(子廉/反)我
良人如可贖兮人百其身
　興也交交飛而往來之貌從穆公從死也子車氏奄
　息名特傑出之稱宂壙也惴惴懼貌慄懼殲盡良善
　贖貿(音/茂)也○秦穆公卒(孔氏曰穆/公名任好)以子車氏之三子
　爲殉(孔氏曰殺人以葬/環其左右曰殉)皆秦之良也國人哀之爲之
　賦黄鳥事見春秋傳(見文公/六年)即此詩也言交交黄鳥
　則止于棘矣誰從穆公則子車奄息也葢以所見起
　興也臨宂而惴惴葢生納之壙中也三子皆國之良
　而一旦殺之若可貿以他人則人皆願百其身以易
　之矣
○交交黄鳥止于桑誰從穆公子車仲行(戸郎/反)維此仲
行百夫之防臨其宂惴惴其慄彼蒼者天殲我良人如
可贖兮人百其身
　興也防當也(東萊呂氏曰訓防爲當/者葢如隄防之防水)言一人可以當
　百夫也
○交交黄鳥止于楚誰從穆公子車鍼(其廉/反)虎維此鍼
虎百夫之禦臨其宂惴惴其慄彼蒼者天殲我良人如
可贖兮人百其身
　興也禦猶當也
　　黄鳥三章章十二句
　　　春秋傳曰君子曰秦穆公之不爲盟主也宜哉
　　　死而棄民先王違世猶貽之法而况奪之善人
　　　乎今縱無法以遺(于醉/反)後嗣而又收其良以死
　　　難以在上矣君子是以知秦之不復東征也愚
　　　按穆公於此其罪不可逃矣但或以爲穆公遺
　　　命如此而三子自殺以從則三子亦不得爲無
　　　罪今觀臨宂惴慄之言則是康公從父之亂命
　　　迫而納之於壙其罪有所歸矣(董氏曰陳乾昔/子魏顆皆從其)
　　　(治命不以爲殉君子美之然則康公得無罪乎/○永嘉陳氏曰穆公悔過自誓見於秦誓舉人)
　　　(之周用人之一未易得如穆公者至從死一事/説者以爲穆公之命夫屬纊方亂未可遽從帷)
　　　(堂未徹無所復請以未可從之命而康公從之/是不孝也以不可復請之命而康公行之是不)
　　　(仁/也)又按史記秦武公卒初以人從(才用/反)死死者
　　　六十六人至穆公遂用百七十七人而三良與
　　　焉葢其初特出於戎狄之俗而無明王賢伯以
　　　討其罪於是習以爲常則雖以穆公之賢而不
　　　免論其事者亦徒閔三良之不幸而歎秦之衰
　　　至於王政不綱諸侯擅命殺人不忌至於如此
　　　則莫知其爲非也嗚呼俗之弊也久矣其後始
　　　皇之葬後宮皆令從死工匠生閉墓中尚何怪
　　　哉(朱子曰始皇葬驪山下錮三泉令匠作機弩/有穿近者輙射之上具天文下具地理後宮)
　　　(無子者皆令從死工匠爲機者皆閉之墓也○/安成劉氏曰古之葬者有明器但備物而不可)
　　　(用如芻靈亦其類也不幸流俗之弊而至于作/俑又不幸而至于用人然作俑者夫子且以爲)
　　　(不仁而謂其無後况秦武公既用殉五傳至穆/公而又用殉夫子之言反似無騐孰知穆公之)
　　　(後二十一傳至莊襄王而呂氏之子遂絶嬴氏/之統維夫始皇不知所監驪山葬後未三年而)
　　　(呂氏之祀又絶嗚呼不/仁之禍及子孫如此)
鴥(伊橘/反)彼晨風(叶字/愔反)鬰彼北林未見君子憂心欽欽如
何如何忘我實多
　興也鴥疾飛貌晨風鸇也(孔氏曰陸璣云似鷂青黄/色燕頷句喙嚮風搖翅乃)
　(因風飛急疾/擊鳥雀食之)鬰茂盛貌君子指其夫也欽欽憂而不
　忘之貌○婦人以夫不在而言鴥彼晨風則歸于鬰
　然之北林矣故我未見君子而憂心欽欽也彼君子
　者如之何而忘我之多乎此與扊扅(音剡/移)之歌同意
　葢秦俗也(安成劉氏曰晉獻公滅虞百里奚亡秦走/宛楚鄙人執之秦穆公聞其賢以五羖羊)
　(皮贖之授以國政後因作樂所賃澣婦自言知音呼/之援琴而歌曰百里奚五羊皮臨别時烹伏雌炊扊)
　(扅今富貴忘我爲因問之乃/其妻也伏扶富反禽抱卵)
○山有苞櫟(盧狄反叶/歴各反)隰有六駁(邦角/反)未見君子憂心
靡樂(音/洛)如何如何忘我實多
　興也駁梓榆也其皮青白如駁(陸氏曰樹皮青白駁/犖遙視似駁馬故謂)
　(之/駁)○山則有苞櫟矣隰則有六駁矣(孔氏曰王肅云/言六據所見而)
　(言/也)未見君子則憂心靡樂矣靡樂則憂之甚也
○山有苞棣隰有樹檖未見君子憂心如醉如何如何
忘我實多
　興也棣唐棣檖赤羅也(山隂陸氏曰其文細宻/如羅又有白羅皆文木)實似
　梨而小酢可食(陸氏曰一名山梨一名鹿/梨一名䑕梨極有脆美者)如醉則憂
　又甚矣
　　晨風三章章六句
豈曰無衣與子同袍(抱毛反叶/歩謀反)王于興師修我戈矛與
子同仇
　賦也袍襺(音/繭)也(孔氏曰玉藻云纊爲繭緼爲袍純/著新綿名爲繭雜用舊絮名爲袍)戈
　長六尺六寸(周禮曰戈柲六尺有/六寸柲猶柄也音秘)矛長二丈(周禮曰/酋矛常)
　(有四尺注八尺曰尋倍尋/曰常常有四尺是二文也)王于興師以天子之命而
　興師也○秦俗強悍樂於戰鬭故其人平居而相謂
　曰豈以子之無衣而與子同袍乎葢以王于興師則
　將修我戈矛而與子同仇也其懽愛之心足以相死
　如此蘇氏曰秦本周地故其民猶思西周之盛時而
　稱先王焉(止齋陳氏曰襄公攘西戎救王室之難得/列諸侯故秦雖逺處西垂而其民知有王)
　(室之尊王事之重東遷之後王室雖微而在於人心/者未泯也讀文侯之命者歎平王之無志其有以哉)
　或曰興也取與子同三字爲義後章放此
○豈曰無衣與子同澤(叶徒/洛反)王于興師修我矛㦸(叶訖/約反)
與子偕作
　賦也澤裏衣也以其親膚近於垢澤故謂之澤(澤即/襗古)
　(字通○説文曰/襗絝也絝即袴)㦸車㦸也長丈六尺(鄭氏曰車/㦸常也)
○豈曰無衣與子同裳王于興師修我甲兵(叶晡/茫反)與子
偕行(戸郎/反)
　賦也行往也
　　無衣三章章五句
　　　秦人之俗大抵尚氣㮣先勇力忘生輕死故其
　　　見於詩如此然本其初而論之岐豐之地文王
　　　用之以興二南之化如彼其忠且厚也秦人用
　　　之未幾而一變其俗至于如此則已悍然有招
　　　(音翹/舉也)八州而朝(音/潮)同列之氣矣何哉雍州土厚
　　　水深其民厚重質直無鄭衞驕惰浮靡之習以
　　　善導之則易興起而篤於仁義以猛驅之則其
　　　彊毅果敢之資亦足以彊兵力農而成富彊之
　　　業非山東諸國所及也嗚呼後世欲爲定都立
　　　國之計者誠不可不監乎此而凡爲國者其於
　　　導民之路尤不可不審其所之也(慶源輔氏曰/先生發秦人)
　　　(厚重質直之意與夫強悍果敢之資及周秦所/以導之者不同而皆易於有成先儒之所未及)
　　　(也至謂後世之定都立國當監乎此者又有感/於藝祖皇帝之聖訓焉亦嘗疑之堯與文武皆)
　　　(聖人也然堯之風歴三代而尚有遺於晉至文/武之風則一變爲秦而不復有遺者何哉葢堯)
　　　(之時風氣方開純朴未散譬之人則孩提之時/也至文武時則其人壯大矣今人於孩提之時)
　　　(教之則雖老大有不忘者至於年日益壯雖強/聒之旋得旋失終不能久而不忘也○疊山謝)
　　　(氏曰幽王没于驪山此中國之大恥周家萬世/不可忘之大讐也讀文侯之命可以知諸侯無)
　　　(復讐之志矣獨無衣一詩毅然以天下大義爲/己任其心忠而誠其氣剛而大其詞壯而直吾)
　　　(乃知岐豐之地被文武周公之化最深雖世降/俗末人心天理不可泯㓕者尚異於列國也○)
　　　(豐城朱氏曰與子同袍恩愛相結於無事之時/也與子同仇患難相恤於有事之日也先王之)
　　　(時居而爲比閭族黨之民出而爲伍兩軍師之/衆其所以使之相保相愛相扶持者要非一日)
　　　(之積矣岐豐之地雖已屬秦然猶冇先王之遺/民焉故其所以相告語者如此然曰王于興師)
　　　(則非從其君之私也誠欲其君奉王命而爲討/賊復讐之舉也惜也周既不能以此而令諸侯)
　　　(秦復不能以此而匡王室卒之數傳之後討賊/復讐之志既衰貪功謀利之心益勝而其囂然)
　　　(好戰之習非復先王/之民眞秦之民矣)
我送舅氏曰至渭陽何以贈之路車乘(尺證/反)黄
　賦也舅氏秦康公之舅晉公子重(平/聲)耳也(毛氏曰母/之昆弟曰)
　(舅/)出亡在外穆公召而納之時康公爲太子送之渭
　陽而作此詩渭水名秦時都雍至渭陽者葢東行送
　之於咸陽之地也路車諸侯之車也(董氏曰巾車金/路以封同姓象)
　(路以封異姓革路以封四衞木路以封/蕃國皆諸侯也故人君之車曰路車)乘黄四馬皆
　黄也(華谷嚴氏曰何以贈舅氏乎惟路車/乘馬而已歉然猶以爲薄意有餘也)
○我送舅氏悠悠我思(叶新/齎反)何以贈之瓊瑰(古回/反)玉佩
(叶蒲/眉反)
　賦也悠悠長也序以爲時康公之母穆姬已卒故康
　公送其舅而念母之不見也(華谷嚴氏曰送舅而/冇所思則思母也)或
　曰穆姬之卒不可攷此但别其舅而懷思耳瓊瑰石
　而次玉(孔氏曰瓊者玉之美名非玉名也瑰者美石/之名瓊毛氏韻赤玉○曹氏曰玉佩珩璜琚)
　(瑀之屬○慶源輔氏曰讀是詩者見其情意/周至言有盡而意無窮良心之發固如是也)
　　渭陽二章章四句
　　　按春秋傳晉獻公烝於齊姜生秦穆夫人太子
　　　申生娶犬戎胡姬生重耳小戎子生夷吾驪姬
　　　生奚齊其娣生卓子驪姬譖申生申生自殺又
　　　譖二公子二公子皆出奔獻公卒奚齊卓子繼
　　　立皆爲大夫里克所弑秦穆公納夷吾是爲惠
　　　公卒子圉立是爲懷公立之明年秦穆公又召
　　　重耳而納之是爲文公王氏曰至渭陽者送之
　　　逺也悠悠我思者思之長也路車乘黄瓊瑰玉
　　　佩者贈之厚也(疊山謝氏曰送之逺贈/之厚念母之心可見矣)廣漢張
　　　氏曰康公爲太子送舅氏而念母之不見是固
　　　良心也而卒不能自克於令狐之役(安成劉氏/曰左傳文)
　　　(公七年晉敗秦師/于令狐令音伶)怨欲害乎良心也使康公知
　　　循是心養其端而充之則怨欲可消矣
於我乎夏屋渠渠今也毎食無餘于(音/吁)嗟乎不承權輿
　賦也夏大也渠渠深廣貌承繼也權輿始也(華谷嚴/氏曰造)
　(衡自權始造/車自輿始)○此言其君始有渠渠之夏屋以待賢
　者而其後禮意寖衰供億寖薄(杜氏曰供/給億安也)至於賢者
　每食而無餘於是歎之言不能繼其始也
○於我乎每食四簋(叶已/有反)今也每食不飽(叶捕/苟反)于嗟乎
不承權輿
　賦也簋瓦器容斗二升方曰簠圎曰簋簠盛稻粱簋
　盛黍稷四簋禮食之盛也(慶源輔氏曰夏屋渠渠無/不致其備也每食無餘無)
　(一致其備也每食四簋無不極其至也每食不飽無/一極其至也其進鋭者其退速惟有恒者然後可久)
　(也/)
　　權輿二章章五句
　　　漢楚元王敬禮申公白公穆生穆生不嗜酒元
　　　王每置酒嘗爲穆生設醴及王戊即位常設後
　　　忘設焉穆生退曰可以逝矣醴酒不設王之意
　　　怠不去楚人將鉗(巨廉/反)我於市遂稱疾申公白
　　　公強(上/聲)起之曰獨不念先王之德與今王一旦
　　　失小禮何足至此穆生曰先王之所以禮吾三
　　　人者爲(去/聲)道之存故也今而忽之是忘道也忘
　　　道之人胡可與久處豈爲區區之禮哉遂謝病
　　　去亦此詩之意也(慶源輔氏曰引穆生之事爲/證者推原詩人之心葢本於)
　　　(此不然則其所計者不過區區於安居餔歠之/事而已恐非賢者之志也○疊山謝氏曰秦君)
　　　(用賢禮貌衰而不去至于每食不飽豈非飢餓/免死者乎其君固可刺當時號爲賢者亦爲可)
　　　(恥/矣)
　　　秦國十篇二十七章一百八十一句(疊山謝氏/曰中國而)
　　　(純乎人欲則化爲夷狄夷狄而知有天理則化/爲中國秦本戎狄不得齒中國之㑹盟春秋夷)
　　　(之邑於岐豐用文武成康之遺民習文武成康/之舊俗一旦惡人欲而崇天理其發於詩者有)
　　　(尊敬親上之義有趨事赴功之勇故季札聽其/樂曰是謂能夏能夏始大憂其將有中國矣)
　
　
　
　
　
　
　
　詩傳大全卷六
欽定四庫全書
　詩傳大全卷七　　　　　明　胡廣等　撰
　　陳一之十二
　　　陳國名大皥伏羲氏之墟在禹貢豫州之東其
　　　地廣平無名山大川西望外方東不及孟諸周
　　　武王時帝舜之胄有虞閼(音/遏)父為周陶正武王
　　　頼其利噐用與其神明之後以元女大姬妻其
　　　子滿而封之於陳都於宛丘之側與黄帝帝堯
　　　之後共為三恪是為胡公(孔氏曰左傳史趙云/胡公不淫故周賜之)
　　　(姓使祀虞帝則胡公姓媯武王所賜三恪恪者/敬也王者敬先代封其後尊於諸侯卑於二王)
　　　(之後樂記云武王未下車卦黄帝後於薊封帝/堯後於祝封帝舜後於陳下車乃封夏後於祀)
　　　(封殷後於宋則陳/與薊祝是為三恪)大姬婦人尊貴好樂(五教/反)巫
　　　覡(胡狄/反)歌舞之事(廬陵羅氏曰男/曰覡女曰巫)其民化之今
　　　之陳州即其地也(陳州今𨽻河/南開封府)
子之湯(他郎他/浪二反)兮宛丘之上(辰羊辰/亮二反)兮洵(音/苟)有情兮而
無望(武方武/放二反)兮
　賦也子指遊蕩之人也湯蕩也四方高中央下曰宛
　丘(濮氏曰宛丘因/以為其地之名)洵信也望人所瞻望也○國人見
　此人常遊蕩於宛丘之上故叙其事以刺之言雖信
　有情思而可樂矣然無威儀可瞻望也(慶源輔氏曰/遊蕩以為樂)
　(情也威儀之可望禮也溺於情者必不足於禮故詩/人譏之曰洵有情兮而無望兮其諷切之者深矣)
○坎其擊鼓宛丘之下(叶後/五反)無冬無夏(叶與/下同)値(直置/反)其
鷺羽
　賦也坎擊鼓聲值植也鷺舂鉏今鷺鷥好而㓗白頭
　上有長毛十數枚羽以其羽為翳舞者持以指麾也
　(孔氏曰持鷺/羽翳身而舞)言無時不出遊而鼓舞於是也(三山李/氏曰無)
　(冬無夏但言常舞也○華陽范氏曰冬夏祁寒大暑/之時也人之好樂於是時必少息焉今也無冬無夏)
　(則其他時/可知矣)
○坎其擊缶(方有/反)宛丘之道(叶徒/厚反)無冬無夏值其鷺翿
(音導叶/殖有反)
　賦也缶瓦噐可以節樂(孔氏曰易離卦云鼓缶而歌/是樂器坎卦云樽酒簋貮用)
　(缶又是酒器左傳襄公九年宋災具綆缶則又是汲/噐然則缶可節樂若今繫甌又可盛水盛酒即今瓦)
　(盆/也)翿翳也
　　宛丘三章章四句
東門之枌(符云/反)宛丘之栩(况浦/反)子仲之子婆娑(素何/反)其
下(叶後/五反)
　賦也枌白榆也先生葉郤著荚皮色白子仲之子子
　仲氏之女也婆娑舞貌○此男女聚㑹歌舞而賦其
　事以相樂也
○榖旦于差(初佳反叶/七何反)南方之原(無韻/未詳)不績其麻(叶謨/婆反)
市也婆娑
　賦也榖善差擇也○既差擇善旦以㑹于南方之原
　於是棄其業以舞於市而往會也(黄氏曰邠之風俗/其男耕其婦饁其)
　(女桑至于八月載績則蠶事畢而麻事起今陳之俗/至于不績其麻市也婆娑所謂上有好者下必有甚)
　(也/)
○榖旦于逝越以鬷(子公/反)邁(叶力/制反)視爾如荍(祁饒/反)貽我
握椒
　賦也逝往越於鬷衆也邁行也荍芘(音/毗)芣(音/浮)也又名
　荆葵紫色(孔氏曰一曰蚍􁇩水草多花少葉又翹起/似蕪菁○濮氏曰芘芣紫荆春時開花葉)
　(未生花紫色自根及榦而上連接甚密/有類蟣窠故爾雅名蚍蜉俗曰火蟣)椒芬芳之物
　也○言又以善旦而往於是以其衆行而男女相與
　道其慕悦之詞曰我視爾顔色之美如芘芣之華於
　是遺我以一握之椒而交情好也
　　東門之枌三章章四句(龍舒王氏曰陳風多言東/門豈此門之外獨甚歟○)
　　　(慶源輔氏曰夫民勞則思思則善心生逸則淫/淫則忘善忘善則惡心生理勢之必然也陳國)
　　　(之地廣平又以大姬之化故其俗遊蕩無度已/見於宛丘之詩其逸甚矣故繼以東門之枌男)
　　　(女聚㑹歌舞婦人棄其所業相與慕悦各有所/贈以交情好動其淫欲者亦其勢之必然也)
衡門之下可以棲(音/西)遲泌(悲泣/反)之洋洋可以樂(音/洛)飢
　賦也衡門横木為門也門之深者有阿塾堂宇(廬陵/羅氏)
　(曰門阿考工記注棟也孔氏云屋脊爾雅云門側之/堂謂之塾則堂即塾也屋之基亦曰堂周禮云堂崇)
　(三尺堂崇一筵禮記云天子之堂九尺史記云坐/不垂堂亦指堂基而言宇説文云屋邊即屋四垂)此
　惟衡木為之(孔氏曰衡古文横字此/横木為門言其淺也)棲遲遊息也泌
　泉水也洋洋水流貌○此隠居自樂而無求者之詞
　言衡門雖淺陋然亦可以游息泌水雖不可飽然亦
　可以玩樂而忘饑也
○豈其食魚必河之魴(音/房)豈其取(音/娶)妻必齊之姜
　賦也(山隂陸氏曰里語云洛鯉河魴/貴於牛羊則魴鯉乃魚之美者)姜齊姓
○豈其食魚必河之鯉豈其取妻必宋之子(叶奬/里反)
　賦也(山隂陸氏曰鯉魚之貴者故爾雅釋魚/以鯉冠篇而神農書曰鯉最為魚之主)子宋姓
　　衡門三章章四句(濮氏曰集傳以為隠居自樂無/求於世如衛風考槃者興味深)
　　　(長也○安成劉氏曰能隠居者必能自樂能自/樂者必能無求故三者之意備見於一詩之間)
　　　(首章上二句可見其隠居下二句可見其自/樂後兩章又可見随遇而安無求於世也)
東門之池可以漚(烏豆/反)麻(叶謨/婆反)彼美淑姬可與晤(五故/反)
歌
　興也池城池也漚漬(疾賜/反)也治麻者必先以水漬之
　(孔氏曰漸漬/使之柔韌)晤猶解(下介/反)也○此亦男女會遇之詞
　葢因其會遇之地所見之物以起興也
○東門之池可以漚紵(直呂/反)彼美淑姬可與晤語
　興也紵麻屬(陸氏曰紵科生數十莖宿根在地中至/春自生荆揚間一嵗三収剝去其皮之)
　(表但得其裏/緝以織布)
○東門之池可以漚菅(古顔反叶/居賢反)彼美淑姬可以晤言
　興也菅葉似茅而滑澤莖有白粉柔韌(而振/反)宜為索
　也(濮氏曰左傳云雖有絲麻無棄菅蒯蒯與菅皆謂/苕也黄華者俗名黄芒即蒯也白華者俗名白芒)
　(即菅/也)
　　東門之池三章章四句
東門之揚其葉牂牂(子桑/反)昏以為期明星煌煌
　興也東門相期之地也楊柳之揚起者也牂牂盛貌
　明星啟明也煌煌大明貌○此亦男女期㑹而有負
　約不至者故因其所見以起興也
○東門之揚其葉肺肺(普計/反)昏以為期明星晳晳(之世/反)
　興也肺肺猶牂牂也晳晳猶煌煌也
　　東門之揚二章章四句(慶源輔氏曰自宛丘而為/東門之枌自東門之枌而)
　　　(為東門之池東門之揚葢俗之流而勢/之下也有國者之於導民可不謹哉)
墓門有棘斧以斯(所宜/反)之夫也不良國人知之知而不
已誰昔然矣
　興也墓門凶僻之地多生荆棘斯析也夫指所刺之
　人也誰昔昔也猶言疇昔也○言墓門有棘則斧以
　斯之矣此人不良則國人知之矣國人知之猶不自
　改則自疇昔而已然非一日之積矣所謂不良之人
　亦不知其何所指也(慶源輔氏曰人之為惡初動於/隐微之中猶有懼人之知之心)
　(至於公然形肆於外則已無所忌憚矣然猶幸其為/人所規正刺譏而有改也今其為惡至於國人皆知)
　(之而猶不自改自疇昔而已然則非/一日之積矣葢不可得而救藥之也)
○墓門有梅有鴞萃止夫也不良歌以訊(叶息/瘁反)之訊予
不顧(叶果/五反)顛倒思予(叶寅/女反)
　興也鴟鴞惡聲之鳥也(陸氏曰鴞大如斑鳩綠色入/人家凶賈誼鵩賦是也今謂)
　(之鵂鶹亦名怪鴟○濮氏曰漢書云霍山家鴞數鳴/楚辭注鴟鴞二物又云鵩似鴞本草云其實一耳其)
　(肉甚美可為羹􁂄又可為炙荘/子見彈而求鴞炙是也􁂄音壑)萃集訊告也顛倒狼
　狽之状○墓門有梅則有鴞萃之矣夫也不良則有
　歌其惡以訊之者矣訊之而不予顧至於顛倒然後
　思予則豈有所及哉或曰訊予之予疑當依前章作
　而字
　　墓門二章章六句
防有鵲巢卭(其恭/反)有㫖苕(徒雕反叶/徒刀反)誰侜(陟留/反)予美心
焉忉忉(都勞/反)
　興也防人所築以捍水者卭丘㫖美也苕苕饒也莖
　如勞豆而細葉似蒺蔾而青其莖葉綠色可生食如
　小豆藿也侜張也猶鄭風之所謂廷(居望/反)也(濮氏曰/侜謂誑)
　(誕則字與譸同書云譸張為幻然似/有裝載增加之意以其字之從舟也)予美指所與私
　者也忉忉憂貌○此男女之有私而憂或間之之詞
　故曰防則有鵲巢矣卭則有㫖苕矣今此何人而侜
　張予之所美使我憂之而至於忉忉乎
○中唐有甓(蒲歴/反)卭有㫖鷊(五歴/反)誰侜予美心焉惕惕
(吐歴/反)
　興也廟中路謂之唐(孔氏曰堂下/至門之徑也)甓瓴(音/零)甋(音/滴)也(爾/雅)
　(注曰㼾甎/也音鹿專)鷊小草雜色如綬(安成劉氏曰埤雅云鷊/本鳥名亦名綬鳥咽下)
　(有囊如小綬具五色此傳所釋鷊/草之名豈因其似鷊鳥而取義也)惕惕猶忉忉也
　　防有鵲巢二章章四句
月出皎兮佼(古夘/反)人僚(音/了)兮舒窈(鳥了/反)紏(已小/反)兮勞心
悄(七小/反)兮
　興也皎月光也佼人美人也(三山李氏曰孟子云子/都之佼揚䧺方言自闗)
　(之東河濟之/間謂好為佼)僚好貌窈幽逺也紏愁結也悄憂也(錢/氏)
　(曰黙/憂也)○此亦男女相悦而相念之詞言月出則皎然
　矣佼人則僚然矣安得見之而舒窈紏之情乎是以
　為之勞心而悄然也
○月出皓(胡老/反)兮佼人懰(力久反叶/朗老反)兮舒懮(於久/反)受(叶/時)
(倒/反)兮勞心慅(七老/反)兮
　興也懰好貌懮受憂思也慅猶悄也(臨川王氏曰慅/言不安而騷動)
　(也/)
○月出照兮佼人燎(力召/反)兮舒夭(於表/反)紹(實照/反)兮勞心
慘(當作懆/七弔反)兮
　興也燎明也夭紹紏𦂳之意慘憂也(臨川王氏曰言/不舒而憂愁)
　　月出三章章四句(東莱吕氏曰此詩用字聱牙意/者其方言歟○豐城李氏曰月)
　　　(出之詩其悦之也至矣其思之也切矣其憂之/也深矣移是心以好賢亦将何求而不獲哉惜)
　　　(也吾未見好徳/如好色者也)
胡為乎株林從夏(戶雅/反)南(叶尼心/反下同)匪適株林從夏南
　賦也株林夏氏邑也(三山李氏曰王氏以為株邑也/邑外曰郊郊外曰牧牧外曰野)
　(野外曰林據詩中曰株林又曰/株野又曰株王氏之言是也)夏南徴舒字也(鄭氏/曰徵)
　(舒字子南○孔/氏曰以字配氏)○靈公淫於夏徴舒之母朝夕而往
　夏氏之邑故其民相與語曰君胡為乎株林乎曰從
　夏南耳然則非適株林也特以從夏南故耳葢淫乎
　夏姬不可言也故以從其子言之詩人之忠厚如此
○駕我乘(繩證/反)馬(叶滿/補反)説(音/税)于株野(叶上/與反)乘(平/聲)我乘駒
朝食于株
　賦也説舍也馬六尺以下曰駒(鄭氏曰我國/人我君也)
　　株林二章章四句
　　　春秋傳夏姬鄭穆公之女也嫁於陳大夫夏御
　　　叔靈公與其大夫孔寧儀行父通焉洩冶諌不
　　　聴而殺之(宣公九年傳曰靈公與孔寧儀行父/通於夏姬皆衷其衵服以戲于朝洩)
　　　(冶諌曰公卿宣淫民無効焉公曰吾能改矣/公告二子二子請殺之公弗禁遂殺洩冶)後
　　　卒為其子徴舒所弑而徴舒復為楚荘王所誅
　　　(孔氏曰宣公十年書陳徴舒弑其君平國傳曰/靈公與儀行父飲酒於夏氏公謂行父曰徵舒)
　　　(似汝對曰亦似君徵舒病之公出自其廐射而/殺之○宣公十一年傳曰楚子為陳夏氏亂故)
　　　(遂入陳殺夏徵舒轘諸栗門○豐城朱氏曰衛/之亂至於牆有茨而極於是有狄入衛之禍陳)
　　　(之亂至於株林而極於是有椘入陳之禍然則/狄非能入衛也宣姜實召之也椘非能入陳也)
　　　(夏姬實召之也此所謂女戎也比/事以觀可以為淫亂者之戒矣)
彼澤之陂(叶音/波)有蒲與荷(音/何)有美一人傷如之何寤寐
無為涕(他弟/反)泗(音/四)滂(普光/反)沱(徒何/反)
　興也陂澤障也(董氏曰澤/水所鍾也)蒲水草可為席者(説文曰/蒲似莞)
　(而褊有脊/滑柔而温)荷芙蕖也(爾雅曰荷芙蕖其莖茄其葉蕸/其本蔤其華菡萏其實蓮其根)
　(藕晉郭璞曰荷别名芙蓉蔤莖下白蒻在泥中/者蓮謂房也茄音加蕸音遐蔤亡筆反蒻音弱)自目
　曰涕自鼻曰泗○此詩之㫖與月出相類言彼澤之
　陂則有蒲與荷矣有美一人而不可見則雖憂傷而
　如之何哉寤寐無為涕泗滂沱而已矣
○彼澤之陂有蒲與蕳(古顔反叶/居賢反)有美一人碩大且卷
(其員/反)寤寐無為中心悁悁(烏元/反)
　興也蕳蘭也卷鬢髪之美也(三山李氏曰盧令其人/美且鬈字雖不同其義)
　(則/一)悁悁猶悒悒也
○彼澤之陂有蒲菡(户感/反)萏(大感反叶/待檢反)有美一人碩大
且儼(魚撿/反)寤寐無為輾轉伏枕(叶知/險反)
　興也菡萏荷華也儼矜荘貌輾轉伏枕卧而不寐思
　之深且久也
　　澤陂二章章六句
　　　陳國十篇二十六章一百一十四句
　　　　東萊呂氏曰變風終於陳靈其間男女夫婦
　　　　之詩一何多邪曰有天地然後有萬物有萬
　　　　物然後有男女有男女然後有夫婦有夫婦
　　　　然後有父子有父子然後有君臣有君臣然
　　　　後有上下有上下然後禮義有所錯(七故/反)男
　　　　女者三綱之本萬事之先也正風之所以為
　　　　正者舉其正者以勸之也變風之所以為變
　　　　者舉其不正者以戒之也道之升降時之治
　　　　亂俗之汙隆民之死生於是乎在錄之煩悉
　　　　篇之重複亦何疑哉(眉山蘇氏曰變風終於/陳靈何也陳靈以後未)
　　　　(嘗無詩而仲尼有所不取也○慶源輔氏曰/陳風十篇男女淫泆之詩居其大半此則遊)
　　　　(蕩無度好樂荒淫之所召也○安成劉氏曰/變風終於陳靈其間詩凡一百二十八篇以)
　　　　(集傳考之男女夫婦之詩凡/六十六篇不啻居其半也)
　　檜一之十三
　　　檜國名高辛氏火正祝融之墟(孔氏曰左傳梓/慎云鄭祝融之)
　　　(墟也鄭滅檜而處之/故知檜是祝融之墟)在禹貢豫州外方之北滎
　　　波之南(廬陵羅氏曰滎波孔氏以為一水周禮/職方云其川滎雒其浸波溠則二水也)
　　　居溱洧之間其君妘姓祝融之後(孔氏曰祝融/重黎也重黎)
　　　(之弟吳回生陸終陸終生子六人四曰檜人案/世本檜人即檜之祖○釋文曰王肅云周武王)
　　　(封祝融之後於濟洺/河穎之間為檜子)周衰為鄭桓公所滅而遷
　　　國焉今之鄭州即其地也(鄭州今隸河/南開封府)蘇氏以
　　　為檜詩皆為鄭作如邶鄘之於衛也未知是否
羔裘逍遙狐裘以朝(直遙反叶/直勞反)豈不爾思勞心忉忉(音/刀)
　賦也緇衣羔裘諸侯之朝服錦衣狐裘其朝天子之
　服也(華谷嚴氏曰記君衣狐白裘錦衣以裼之/天子以日視朝諸侯在天子之朝亦服之)舊説
　檜君好潔其衣服逍遙遊宴而不能自强於政治故
　詩人憂之(南軒張氏曰其所事惟在衣服之間則其/不能强於政治可知矣○華谷嚴氏曰非)
　(以羔裘狐裘為大故而/以逍遙翺翔為可憂也)
○羔裘翺翔狐裘在堂豈不爾思我心憂傷
　賦也翺翔逍遙也公公堂也
○羔裘如膏(古報/反)日出有曜(羊照反叶/羊號反)豈不爾思中心
是悼
　賦也膏脂所漬也日出有曜日照之則有光也
　　羔裘三章章四句(慶源輔氏曰勞心忉忉思之也/我心憂傷悲之也中心是悼則)
　　　(知其不復可救也羔裘如膏日出有曜其君之/服飾非不美也豈不爾思中心是悼則其所闕)
　　　(者葢可知矣又曰心無二用志於大者必遺於/小溺於小者則亦無暇於大矣檜君好㓗其衣)
　　　(服逍遙遊宴如此則不能自强於政治也宜矣/然彼方冥行而不覺而詩人則為之憂勞傷悼)
　　　(若不能以一朝居夫人之心其初夲同/而末流之弊相去如此遼絶豈不哀哉)
庶見素冠兮棘人欒欒(力端/反)兮勞心慱慱(徒端/反)兮
　賦也庶幸也縞冠素紕(音/皮)既祥之冠也黑經白緯曰
　縞緣邊曰紕(三山李氏曰其冠用縞/以素為紕故謂之素冠)棘急也喪事欲
　其總總爾哀遽之状也欒欒瘠貌愽慱憂勞之貌○
　祥冠祥則冠之禫(徒感/反)則除之(安成劉氏曰喪禮再/期而大祥自䘮至此)
　(不計閏凡二十五月大祥之後中月而禫中間也禫/祭名澹澹然平安之意至此不計閏凡二十七月)
　今人皆不能行三年之䘮矣安得見此服乎當時賢
　者庶幾見之至於憂勞也(三山李氏曰詩人思見服/既祥之素冠棘人形容之)
　(欒欒者今無此人所以此心慱慱而憂也○慶源輔/氏曰言庶見素冠兮而継之以棘人欒欒兮盖言情)
　(與服之相稱也不然服於外/而忘於内則亦何以為哉)
○庶見素衣兮我心傷悲兮聊與子同歸兮
　賦也素冠則素衣矣與子同歸愛慕之詞也(三山李/氏曰言)
　(庶幾欲見服既祥之素衣者今無此人故我心悲傷/也如冇其人則我且與之同歸矣○疉山謝氏曰同)
　(歸如書云同歸于治同歸/于亂非與之同歸其家也)
○庶見素韠(音/畢)兮我心藴(於粉/反)結(叶訖/力反)兮聊與子如一
兮
　賦也韠蔽膝也以韋為之(孔氏曰古者佃漁而食因/衣其皮先知蔽前後知蔽)
　(後後王易以布帛而猶/存其蔽前者不忘本也)冕服謂之韍(分吻/反)其餘曰韠
　韠從裳色素衣素裳則素韠矣藴結思之不解也與
　子如一甚於同歸矣(慶源輔氏曰素衣素冠不祥之/服也常情之所厭見也檜國之)
　(俗不能行三年之䘮則不復見此既祥之衣冠矣而/當時賢者庶幾見之而不可得則至於憂勞如此是)
　(其心必有大不安者也幸而得見之則又為之愛慕/而欲與同歸為一焉是又必有大慊於其心者也此)
　(秉彝之心也先王之制䘮服亦/以是心而已豈強民而為之哉)
　　素冠三章章三句
　　　按喪禮為父為君斬衰三年(廬陵李氏曰以布/為衰綴之於衣因)
　　　(統名此衣為衰先言斬者斬之而後成衰裳也/不言裁割而言斬者取痛甚之意喪服四制云)
　　　(其思厚重者其服重故為父三年以/恩制者也為君三年以義制者也)㫺宰予欲
　　　短喪夫子曰子生三年然後免於父母之懐予
　　　也有三年之愛於其父母乎三年之喪天下之
　　　通喪也(慶源輔氏曰子生三年然後免於父母/之懐此君子所以不忍於親而喪必三)
　　　(年之故自天子逹於庶人也○三山李氏曰三/年之喪皆出於人情之所同然聖人因人情而)
　　　(為節文練祥與禫衣冠皆有隆/殺如此豈聖人為此以强人哉)傳曰子夏三年
　　　之喪畢見於夫子援(于元/反)琴而弦衎衎(苦旦/反)而
　　　樂作而曰先王制禮不敢不及夫子曰君子也
　　　閔子騫三年之喪畢見於夫子援琴而弦切切
　　　而哀作而曰先王制禮不敢過也夫子曰君子
　　　也子路曰敢問何謂也夫子曰子夏哀已盡能
　　　引而致之於禮故曰君子也閔子騫哀未盡能
　　　自割以禮故曰君子也夫三年之喪賢者之所
　　　輕不肖者之所勉(慶源輔氏曰子夏閔子騫之/事毛傳所載如此與禮記不)
　　　(同先生併取宰予之事言之而不加一辭焉然/熟讀而詳玩之則自有所發而可以為情性之)
　　　(正矣又曰非以三年之喪為足以報其親所謂/喪三年以為極亡則弗之忘矣者也至於聖人)
　　　(既為之中制則賢者必當俯/而就不肖者必當跂而及也)
隰有萇(丈羊/反)楚猗(於可/反)儺(乃可/反)其枝夭(於驕/反)之沃沃(烏/毒)
(反/)樂(音/洛)子之無知
　賦也萇楚銚(音/遥)戈今羊桃也子如小麥亦似桃(陸氏/曰萇)
　(如桃而光尖長而狭花紫赤色其枝莖弱過一尺引/蔓于草上一名業楚生平澤中子細如棗核英弱不)
　(能為/樹)猗儺柔順也夭少好貌沃沃光澤貌子指萇楚
　也○政煩賦重人不堪其苦歎其不如草木之無知
　而無憂也
○隰有萇楚猗儺其華(芳無胡/瓜二反)夭之沃沃樂子之無家
(古胡古/牙二反)
　賦也無家言無累也
○隰有萇楚猗儺其實夭之沃沃樂子之無室
　賦也無室猶無家也
　　隰有萇楚三章章四句(慶源輔氏曰人之有知所/以為萬物之靈也有家有)
　　　(室所以異於物也今也政煩賦重不堪其苦反/歎不如物之無知無家焉則不樂其生甚矣何)
　　　(為使之至此極哉為/人上者宜有所覺矣)
匪風發(叶方/月反)兮匪車偈(起竭/反)兮顧瞻周道中心怛(都逹/反叶)
(旦悦/反)兮
　賦也發飄揚貌偈疾驅貌周道適周之路也怛傷也
　○周室衰㣲賢人憂歎而作此詩言常時風發而車
　偈則中心怛然今非風發也非車偈也特顧瞻周道
　而思王室之陵遲故中心為之怛然耳
○匪風飄(匹遥反叶/匹妙反)兮匪車嘌(符遥反叶/匹妙反)兮顧瞻周道
中心弔兮
　賦也回風(旋風/也)謂之飄嘌漂揺不安之貌弔亦傷也
○誰能亨魚溉(古愛/反)之釜(符甫/反)鬵(音/尋)誰將西歸懐之好
音
　興也溉滌也鬵釜屬(説文曰大釜一曰鼎大上小下/若甑曰鬵○孔氏曰孔炎云闗)
　(東謂甑為鬵亨魚用釜不用/甑以其俱是食故連言之耳)西歸歸于周也(鄭氏曰/檜在周)
　(之東故/言西歸)○誰能亨魚乎有則我願為之溉其釜鬵誰
　將西歸乎有則我願慰以好音以見思之之甚但有
　西歸之人即思有以厚之也
　　匪風三章章四句(黄氏曰周之得民當於此詩觀/之○變源輔氏曰王政不綱周)
　　　(室陵遲諸侯放恣無復知有尊王之義者而詩/人顧瞻周道而為之憂傷聞有歸周之人則為)
　　　(之歎慕慰勉而不能自己如此熟讀而詳玩之/則足以見君臣之彜矣○東莱呂氏曰匪風下)
　　　(泉思周之詩獨作於曹檜何也曰政出天子則/强不凌弱各得其所政出諸侯則徴發之煩共)
　　　(億之困征伐之暴唯小國偏受其害所以睠懐/宗周為獨切也戰國時房喜謂韓王曰大國惡)
　　　(有天子而小國利之以/此二詩驗之其理益明)
　　　檜國四篇十二章四十五句
　　曹一之十四
　　　曹國名其地在禹貢兖州陶丘之北雷夏荷(音/歌)
　　　(亦作/菏)澤之野周武王以封其弟振鐸今之曹州
　　　即其地也(曹州今改為曹縣/隸山東兖州府)
蜉蝣之羽衣裳楚楚(叶創/舉反)心之憂矣於我歸處
　比也蜉蝣渠略也似蛣(音/乞)蜣(音/羌)身狹而長角黄黑色
　朝生暮死(埤雅曰蟲似天牛而小有甲角長三四寸/朝生暮殞有浮游之義故曰蜉蝣也○孔)
　(氏曰陸璣云蜉蝣甲下有翅/能飛夏日陰雨時地中出)楚楚鮮明貌○此詩葢
　以時人有玩細娛而忘逺慮者故以蜉蝣為比而刺
　之言蜉蝣之羽翼猶衣裳之楚楚可愛也然其朝生
　暮死不能久存故我心憂之而欲其於我歸處耳序
　以為刺其君或然而未有考也(慶源輔氏曰人心之/體上下四方無不包)
　(括古往今來無不通貫可謂大矣今也玩細娛忘逺/慮至如蜉蝣之朝生暮死而不自知則亦不靈甚矣)
　(此詩人所以憂之而欲其於我歸處也所以欲其於/我歸處者葢思有以警誨之耳又曰衣裳楚楚乃是)
　(言蜉蝣之羽耳故以為比若以蜉/蝣之羽興衣裳楚楚則是興體也)
○蜉蝣之翼采采衣服(叶蒲/北反)心之憂矣於我歸息
　比也采采華飾也息止也
○蜉蝣掘(求勿/反)閲麻衣如雪心之憂矣於我歸説(音税/叶輸)
(爇/反)
　比也掘閲未詳説舍息也
　　蜉蝣三章章四句(東萊呂氏曰曹之賢者憂其君/危亡近在旦夕儻無所依其於)
　　　(我處乎葢欲如椘芉尹申亥舎靈王於家之為/也彼曹君方㓗其衣服志氣揚揚而賢者已憫)
　　　(之如亡國喪家之人可哀也哉○疊山謝氏曰/此忠臣愛君憂國之真情其慮深其思逺若祸)
　　　(亡之無日不自知/其辭之痛惻也)
彼候人兮何(何可/反)戈與祋(都律都/外二反)彼其(音/記)之子三百赤
芾(芳勿蒲/昧二反)
　興也候人道路迎送賔客之官何揭祋殳(音/殊)也(孔氏/曰夏)
　(官候人上士六人下士十有二人徒百有二十人身/荷戈祋謂候人之屬非候人之官長也又曰戈鈎矛)
　(㦸也如㦸而横安刀但頭不向上為鈎直刃長八寸/横刃長六寸刃下接柄處四寸竝廣二寸戈殳俱是)
　(短/兵)之子指小人芾冕服之韠也(華谷嚴氏曰芾韍古/字通用玉藻云韠下)
　(廣二尺上廣一尺長三尺頸五寸肩革帶愽二寸芾/制同祭服謂之芾他服謂之韠尊祭服也祭服冕以)
　(祭/)一命縕(音/溫)芾黝(音/酉)珩再命赤芾黝珩三命赤芾蔥
　珩大夫以上赤芾乘軒(鄭氏曰縕赤黄之間色珩佩/玉之珩也黑謂之黝青謂之)
　(蔥周禮云公侯伯之卿三/命其大夫再命士一命)○此刺其君逺君子而近
　小人之詞言彼候人而何戈與祋者宐也彼其之子
　而三百赤芾何哉晉文公入曹數其不用僖負羈(曹/國)
　(大/夫)而乘軒者三百人其謂是歟(杜氏曰軒大夫車言/其無德居位者多○)
　(慶源輔氏曰諸侯之制大夫五人而已而曹國之小/赤芾而乘軒者至三百之衆此末章所以有薈蔚朝)
　(隮之比也其謂是歟/葢疑辭不敢質言也)
○維鵜(徒低/反)在梁不濡其翼彼其之子不稱(尺證/反)其服
(叶蒲/北反)
　興也鵜洿(音烏又/音互)澤水鳥也俗所謂淘河也(孔氏曰/形如鴞)
　(而大喙長尺餘頷下胡大如數升囊郭璞云今之鵜/鶘也好羣飛入水食魚故名洿澤○本草曰如蒼鵝)
　(身是水沫惟胸前有兩塊肉如拳云昔/為人竊肉入河化為此鳥因名逃河)
○維鵜在梁不濡其咮(陟救/反)彼其之子不遂其媾(古豆/反)
　興也咮喙遂稱媾寵也遂之為稱猶今人謂遂意曰
　稱意
○薈(烏㑹/反)兮蔚(於貴/反)兮南山朝隮(子兮/反)婉(於阮/反)兮孌(力/轉)
(反/)兮季女斯飢
　比也薈蔚草木盛多之貌朝隮雲氣升騰也婉少貌
　孌好貌○薈蔚朝隮言小人衆多而氣燄盛也季女
　婉孌自保不妄從人而反飢困言賢者守道而反貧
　賤也
　　候人四章章四句
鳲鳩在桑其子七兮淑人君子其儀一兮其儀一兮心
如結(叶訖/力反)兮
　興也鳲鳩秸(音/結)鞠(音/匊)也亦名戴勝今之布榖也(廬陵/羅氏)
　(曰爾雅作鴶鵴又名獲榖陸璣又名擊榖又名桑鳩/或謂之肩題齊人名擊正○本草曰北人云撥榖似)
　(鶢長/尾)飼(音/嗣)子朝從上下暮從下上平均如一也(華谷/嚴氏)
　(曰郯子所謂鳲鳩氏司空鳲/鳩平均故為司空平水土也)如結如物之固結而不
　散也○詩人美君子之用心均平專一故言鳲鳩在
　桑則其子七矣淑人君子則其儀一矣其儀一則心
　如結矣然不知其何所指也陳氏曰君子動容貌斯
　逺暴慢正顔色斯近信出辭氣斯逺鄙倍其見於威
　儀動作之間者有常度矣豈固為是拘拘者哉葢和
　順積中而英華發外是以由其威儀一於外而心如
　結於内者從可知也(慶源輔氏曰陳氏引曽子之言/為説不惟觧得此詩意出乂正)
　(得曾子所言之本㫖内外無/二理見其内可以占其外也)
○鳲鳩在桑其子在梅(叶莫/悲反)淑人君子其帶伊絲(叶新/齎反)
其帶伊絲其弁伊騏(音/其)
　興也鳲鳩常言在桑其子每章異木子自飛去母常
　不移也(眉山蘇氏曰從其在梅則失其在棘從其/在棘則失其在榛居一以俟之無不及者)帶
　大帶也大帶用素絲有雜色飾焉(孔氏曰玉藻云雜/帶君朱綠大夫𤣥)
　(華是有/雜色飾)弁皮弁也騏馬之青黑色者弁之色亦如此
　也書云四人騏弁今作綦○言鳲鳩在桑則其子在
　梅矣淑人君子則其帶伊絲矣其帶伊絲則其弁伊
　騏矣言有常度不差忒也
○鳲鳩在桑其子在棘淑人君子其儀不忒(它得/反)其儀
不忒正是四國(叶于/逼反)
　興也有常度而其心一故儀不忒儀不忒則足以正
　四國矣大學傳曰其為父子兄弟足法而後民法之
　也
○鳲鳩在桑其子在榛(側巾/反)淑人君子正是國人正是
國人胡不萬年(叶尼/因反)
　興也儀不忒故能正國人胡不萬年願其壽考之詞
　也
　　鳲鳩四章章六句(安成劉氏曰鳲鳩之子雖非一/而鳲鳩飼之之心則如一其子)
　　　(之飛往雖無常而鳲鳩居以待之則有常詩人/托興之取義者亦以應接事物之變四國人民)
　　　(之衆而君子則度有常而心如一也然其言之/有序以為君子之心如結是以其儀專一而有)
　　　(常度有常度是以其帶與弁亦有常而不差忒/不差忒是以其儀不忒而可以長正四國表正)
　　　(四國則其終也可以受天之禄而壽考萬年是/雖祝願之詞固亦天人感通之理也○定宇陳)
　　　(氏曰心結而儀一且不忒表裏一致也四國國/人之皆正逺邇一致也由之久而胡不萬年久)
　　　(近一致也國人願其年壽之久豈非欲頼其表/正之久哉○豐城朱氏曰首章即其儀之一而)
　　　(知其心之誠二章即其服之盛而知其徳之稱/三章言由其身之修故化有以行於國四章言)
　　　(由其國之治故福有以裕其身前三章皆/頌美之詞末章胡不萬年則祝願之詞也)
冽(音/列)彼下泉浸彼苞稂(音/郎)愾(苦愛/反)我寤歎念彼周京(叶/居)
(良/反)
　比而興也冽寒也(華谷嚴氏曰列旁/二點者從氷寒也)下泉泉下流者
　也苞草叢生也稂童梁莠屬也(陸氏曰禾黍秀為穗/而不成則嶷然謂之)
　(童粱今人謂之宿/田翁或謂之守田)愾歎息之聲也周京天子所居也
　○王室陵遟而小國困弊故以寒泉下流而苞稂見
　傷為比遂興其愾然以念周京也
○冽彼下泉浸彼苞蕭(叶疎/鳩反)愾我寤歎念彼京周
　比而興也蕭蒿也(陸氏曰今俗/謂之牛尾蒿)京周猶周京也
○冽彼下泉浸彼苞蓍(音/尸)愾我寤歎念彼京師(叶霜/夷反)
　比而興也蓍筮草也(陸氏曰似藾蕭青色科生○本/草注曰其生如蒿髙五六尺一)
　(本多者至三五十莖生便條直異於衆蒿秋後有花/出枝端上紅紫色形如菊用其莖為筮以知吉凶故)
　(謂之神物史記云蓍滿百莖者其/下有神龜守之上有青雲覆之)京師猶京周也(孔/氏)
　(曰周京與京周京師一/也因異章而變文耳)詳見大雅公劉篇
○芃芃(薄工/反)黍苖隂雨膏(古報/反)之四國有王郇(音/荀)伯勞
(力報/反)之
　比而興也芃芃美貌郇伯郇侯文王之後嘗為州伯
　治諸侯有功(孔氏曰左傳云富辰稱畢原酆郇文之/昭也○三山李氏曰郇國今河中猗氏)
　(縣王制謂二百一十國為州/州有伯是九州中有九伯也)○言黍苖既芃芃然矣
　又有隂雨以膏之四國既有王矣而又有郇伯以勞
　之傷今之不然也(慶源輔氏曰冽彼下泉浸彼苞稂/則衰榮之意可見芃芃黍苖隂雨)
　(膏之則生生之意可見/何詩人之善於形容也)
　　下泉四章章四句
　　　程子曰易剝之為卦也諸陽消剝已盡獨有上
　　　九一爻尚存如碩大之果不見食將有復生之
　　　理(朱子曰二陽在上如碩大之果人不及/食獨留於上只不食便有復生之理)上九
　　　亦變則純陰矣然陽無可盡之理變於上則生
　　　於下無間可容息也(問變於上則生於下乃剝/復相因之理畢竟相須經)
　　　(由坤坤卦純陰無陽如此則陽有斷滅也何以/能生於復朱子曰凡陰陽之生一爻當一月須)
　　　(是滿三十日方滿得那腔子做得一畫成今坤/卦非是無陽殆生甚微做一畫未成非是坤卦)
　　　(純隂便/無陽也)隂道極盛之時其亂可知亂極則自當
　　　思治故衆心願戴於君子君子得輿也詩匪風
　　　下泉所以居變風之終也(朱子曰君子在上而/小人皆戴於下是君)
　　　(子得輿/之象)○陳氏曰亂極而不治變極而不正則
　　　天理滅矣人道絶矣聖人於變風之極則係之
　　　以思治之詩以示循環之理以言亂之可治變
　　　之可正也(華谷嚴氏曰匪風思周而宣王中興/下泉思周而周不復興無其人也○)
　　　(慶源輔氏曰匪風下泉二詩雖皆思周道之詩/然匪風作於東遷之前其意尚覬乎周道之復)
　　　(興故曰誰將西歸懐之好音若下泉則作於齊/桓之後不復有覬望之意矣直嘅嘆想慕之而)
　　　(已程子因觧剝卦而及匪風下泉二詩居變風/之終之説可謂得聖人之意矣陳氏所謂以示)
　　　(循環之理以言亂之可治變之可/正尤足以補程子之説故竝載之)
　　　曹國四篇十五章六十八句
　
　
　
　
　
　
　
　
　詩傳大全卷七
欽定四庫全書
　詩傳大全卷八　　　　　明　胡廣等　撰
　　豳一之十五
　　　豳國名在禹貢雍州岐山之北原隰之野虞夏
　　　之際棄為后稷而封於邰及夏之衰棄稷不務
　　　棄子不窋(迍入/聲)失其官守而自竄於戎狄之間
　　　(孔氏曰韋昭以為/不窋當太康之時)不窋生鞠陶鞠陶生公劉能
　　　復脩后稷之業民以富實乃相土地之宜而立
　　　國於豳之谷焉十世而大王徙居岐山之陽十
　　　二世而文王始受天命十三世而武王遂為天
　　　子武王崩成王立年幼不能涖阼(鄭氏曰涖視/也不能視阼)
　　　(階行人/君之事)周公旦以冢宰攝政(安成劉氏曰成王/諒陰周公因攝其)
　　　(政此謂不能涖阼而周公攝/政則通免喪以後而言也)乃述后稷公劉之
　　　化作詩一篇以戒成王謂之豳風而後人又取
　　　周公所作及凡為周公而作之詩以附焉(元城/劉氏)
　　　(曰名之為豳實周公詩耳周公作詩意在於豳/而周公其他詩無所可係故因附之豳也○新)
　　　(安胡氏曰詩乃周家之詩豳特夏之列國耳葢/七月惟言豳民之風俗故得處變風之末○廬)
　　　(陵彭氏曰七月公劉皆言民事其為詩一也然/七月之詩微而及於昆蟲草木衣服飲食之末)
　　　(較之公劉莫非興王氣象其體固不同也○安/成劉氏曰七月而後附以鴟鴞東山者亦周公)
　　　(所作也附以伐柯破斧九罭狼/跋者衆人為周公而作之詩也)豳在今邠州三
　　　水縣邰在今京兆府武功縣(邠州即今邠州京/兆府即今西安府)
　　　(并隷/陜西)
七月流火(叶虎/委反)九月授衣(叶上/聲)一之日觱(音/必)發(叶方/吠反)二
之日栗烈(叶力/制反)無衣無褐(音曷叶/許例反)何以卒歳(或曰發烈/褐皆如字)
(而歳讀/如雪)三之日于耜(叶羊/里反)四之日舉趾同我婦子(叶奨/里反)
饁(炎輒/反)彼南畝(叶滿/彼反)田畯(音/俊)至喜
　賦也七月斗建申之月夏之七月也後凡言月者放
　此(安成劉氏曰凡詩中月數皆以/寅月起數不特此詩為然也)流下也火大火心
　星也(晉天文志曰東方三星天王正位中星曰/明堂天子位前星為太子後星為庶子)以六
　月之昏加於地之南方至七月之昏則下而西流矣
　(安成劉氏曰堯典云日永星火以正仲夏葢堯時仲/夏日在鶉火故昏而大火中及周公攝政時凡一千)
　(二百四十餘年嵗差當退十六七度故六月而後日/在鶉火大火昏中七月則日在鶉首而昏時大火西)
　(流於地之未位然此詩上述邠俗乃當夏商之/時而言七月流火者葢據周公時所見而言耳)九月
　霜降始寒而蠶績之功亦成故授人以衣使禦寒也
　一之日謂斗建子一陽之月二之日謂斗建丑二陽
　之月也變月言日言是月之日也後凡言日者放此
　(張子曰言月又言日/别無義例只是文順)葢周之先公已用此以紀候故
　周有天下遂為一代之正朔也觱發風寒也栗烈氣
　寒也(臨川王氏曰風而寒尚非其/至也無風而寒於是為至)褐毛布也(孔氏曰/褐賤者)
　(所服今夷狄作/褐皆織毛為之)歳夏正之歳也于往也耜田器也(廬/陵)
　(羅氏曰耜耒下耓也廣五寸耒耜上句木也耜古以/木為之易曰斵木為耜揉木為耒亦以金為之周禮)
　(注古者耜一金兩人併發之耓他丁反/句音鉤○濮氏曰耜以起土者言之)于耜言往脩
　田器也舉趾舉足而耕也我家長自我也饁餉田也
　田畯田大夫勸農之官也○周公以成王未知稼穡
　之艱難故陳后稷公劉風化之所由使瞽矇朝夕諷
　誦以教之(廬陵羅氏曰謂闇讀之不依琴瑟而詠也/○西山真氏曰周家以農事開國成王㓜)
　(冲周公作詩使瞽矇歌之庶幾王知小/民之依不敢荒寧葢與無逸同一意也)此章首言七
　月暑退將寒(程子曰嵗過中而將暮矣當有卒嵗之/具禦寒之備故以七月流火為首○張)
　(子曰慮事有豫常於半年/前提掇故頻舉七月為言)故九月而授衣以禦之葢
　十一月以後風氣日寒不如是則無以卒歳也正月
　則往脩田器二月則舉趾而耕少者既皆出而在田
　故老者率婦子而餉之治田早而用力齊是以田畯
　至而喜之也(廬陵歐陽氏曰田大夫見其勤農樂業/而喜○慶源輔氏曰無衣無褐何以卒)
　(歳見其慮事之豫三之日于耜四之日舉趾見其趨/事之速同我婦子饁彼南畝見其家人之心一田畯)
　(至喜見其上下之志通○安成劉氏曰治田早者二/月而即舉趾也用力齊者少壯則在田家長婦子則)
　(致餉也勸農之道無非欲其不後於時不懈/於力邠人乃不待勸而能然田畯所以喜也)此章前
　段言衣之始後段言食之始二章至五章終前段之
　意六章至八章終後段之意(藍田呂氏曰七月流火/則憂卒歳之無衣三之)
　(日于耜以備秋成而有食○安成劉氏曰人情之常/冬寒而始索衣然所以成衣者則不始於冬而始於)
　(七月之暑退秋成而始得食然所以足食者則不始/於秋而始於二月之舉趾故此章前段以七月言衣)
　(褐之所始二章至五章既終其意而復言穹窒瑾戸/之事後段以三之日言耕食之始六章至八章既終)
　(其意而并言蔬果祭享之事又皆所以廣此章衣食/之意也○豐城朱氏曰七月之詩以衣食為急而衣)
　(食所資以豫備為貴必以七月為首者三隂之月隂/氣始盛故於是而豫為禦寒之備三陽之月陽氣始)
　(盛故於是而豫為治田之備先衣而後食故以七月/為首也大寒之後在於丑月而圖之於建申之時收)
　(成之候在於酉月而慮之於建寅之日其為豫備可/知若寒至而後索衣飢至而後索食則其為計亦晚)
　(矣/)
○七月流火九月授衣春日載陽有鳴倉庚(叶古/良反)女執
懿筐遵彼微行(叶戸/郎反)爰求柔桑春日遲遲采蘩祁祁(臣/之)
(反/)女心傷悲殆及公子同歸
　賦也載始也陽温和也倉庚黄鸝也懿深美也遵循
　也㣲行小徑也柔桑稺桑也遲遲日長而暄也(孔氏/曰人)
　(在陽則舒在陰則慘遇春暄則四體舒泰覺/晝景之稍長謂日行遲故以遲遲言之也)蘩白蒿
　也所以生蠶今人猶用之葢蠶生未齊未可食桑故
　以此啖(音/淡)之也祁祁衆多也或曰徐也公子豳公之
　子也○再言流火授衣者將言女功之始故又本於
　此遂言春日始和有鳴倉庚之時而蠶始生則執深
　筐以求稺桑(臨川王氏曰以九月授衣也故春日載/陽則求桑而蠶○鄭氏曰蠶始生宜稺)
　(桑/也)然又有生而未齊者則采蘩者衆而此治蠶之女
　感時而傷悲(毛氏曰春女悲秋/士悲感其物化也)葢是時公子猶娶於
　國中而貴家大族連姻公室者亦無不力於蠶桑之
　務故其許嫁之女預以將及公子同歸而逺其父母
　為悲也(慶源輔氏曰周公作此詩所以體其民之意/至纖至悉至於女心傷悲殆及公子同歸體)
　(之至此則其餘固無不盡也夫后稷先公之世去周/公亦逺矣而能體其民如此則當時之民痒痾疾痛)
　(周公又豈有不體之者乎所謂唯君子為能通天下/之志而聖人之心能合天下為一體通古今為一息)
　(者周公之謂矣○張子曰此言重昏嫁本人情/○安成劉氏曰同歸者同親迎之公子而歸也)其風
　俗之厚而上下之情交相忠愛如此後章凡言公子
　者放此(張子曰我朱孔陽則已欲為公子裳采蘩祁/祁則殆及公子同歸民愛邠公待之如家人)
　(其愛之深如此○安成劉氏曰後章言為公子裳為/公子裘者固皆可見其俗之厚而有忠愛公子之情)
　(但此章因念及公子同歸而為離/親之悲亦無非忠愛其上之心也)
○七月流火八月萑(戸官/反)葦(韋鬼/反)蠶月條(它彫/反)桑取彼
斧斨(七羊/反)以伐逺揚猗(於宜/反)彼女桑七月鳴鵙(圭覓/反)八
月載績載𤣥載黃我朱孔陽為公子裳
　賦也萑葦即蒹葭也蠶月治蠶之月(臨川王氏曰蠶/長非一月故不)
　(指言某月也○安成劉氏曰蠶月雖不可指定某月/然其既條取大桑復猗彼女桑大約當在建辰之月)
　(蠶盛之時先儒或疑此詩獨闕/三月葢已具於蠶月之間矣)條桑枝落之采其葉
　也斧隋(駝妥/二音)銎(音/穹)斨方銎(釋文曰隋孔形陜而長銎/斧孔也○孔氏曰斨即斧)
　(也唯銎/孔異耳)逺揚逺枝揚起者也(孔氏曰長條揚起手所/不及故枝落之而采其)
　(葉/)取葉存條曰猗女桑小桑也(孔氏曰女是人之/弱者女桑柔桑也)小
　桑不可條取故取其葉而存其條猗猗然耳(眉山蘇/氏曰猗)
　(長也葉盡則條/猗猗而長也)鵙伯勞也(孔氏曰夏至來冬至去應/陰氣之動其聲鵙鵙以聲)
　(得名○新安胡氏曰補傳云仲夏始鳴七月則鳴之/極○朱子曰鵙以七月鳴則陰氣至而衆芳歇矣鴂)
　(鵙音相近服䖍陸佃/以為題鴂即鵙也)績緝也𤣥黑而有赤之色朱赤
　色(廬陵羅氏曰深纁/也祭服𤣥衣纁裳)陽明也○言七月暑退將寒而
　是歳禦冬之備亦庶幾其成矣又當預擬來歳治蠶
　之用故於八月萑葦既成之際而收蓄之將以為曲
　薄(孔氏曰月令云季春具曲植筐筥/注曲薄也植搥也薄用萑葦為之)至來歳治蠶之
　月則采桑以供蠶食而大小畢取見蠶盛而人力至
　也蠶事既備又於鳴鵙之後麻熟而可績之時則績
　其麻以為布(臨川王氏曰蠶生於陽氣之淑時故以/倉庚為候麻成於陰氣之慝時故以鵙)
　(為/候)而凡此蠶績之所成者皆染之或𤣥或黄而其朱
　者尤為鮮明皆以供上而為公子之裳言勞於其事
　而不自愛以奉其上葢至誠慘怛之意上以是施之
　下以是報之也(程子曰為公子裘獻豣于公皆此義/也民之知義如此則美俗成矣○安)
　(成劉氏曰至誠慘怛之情一施/一報即所謂交相忠愛者也)以上二章專言蠶績
　之事以終首章前段無衣之意(安成劉氏曰二章三/章雖皆以終首章無)
　(衣之意而其意則益深逺葢二章之終其意者推言/暑退將寒而授衣其衣之成實始於春月之蠶桑此)
　(章又推言暑退之後是嵗蠶桑之功既成而來嵗蠶/桑之備方始以至預言八月載績又皆預恐來嵗之)
　(無衣焉其慮之逺/而備之悉者如此)
○四月秀葽(於遥/反)五月鳴蜩(徒彫/反)八月其穫(戸郭/反)十月
隕(于敏/反)蘀(音/託)一之日于貉(戸各/反)取彼狐貍(力之/反)為公子
裘(叶渠/之反)二之日其同載纘(子管/反)武功言私其豵(子公/反)獻
豜(古年/反)于公
　賦也不榮而實曰秀(爾雅釋草曰木謂/之華草謂之榮)葽草名(廬陵/羅氏)
　(曰曹氏云今逺志也其上謂之小草劉向云葽味苦/謂之苦葽本草云逺志又有棘菀繞葽細草三名四)
　(月陽氣極於上而徴陰已/受胎於下葽感之而早秀)蜩(蟬之/總名)蟬也(臨川王氏曰/陽生則言日)
　(陰生則言月然四月正陽秀葽言月何也秀葽以言/陰也四月陰生者氣之先至也葽感陰氣而先秀蜩)
　(感陰氣而先鳴○張子曰秀葽/者物成之初鳴蜩者嵗秋之漸)穫禾之早者可穫也
　隕墜蘀落也謂草木隕落也貉狐貍也于貉猶言于
　耜謂往取狐貍也同竭作以狩也(孔氏曰獨説冬獵/者以取皮在冬也)
　纘習而繼之也(孔氏曰繼纘武事年/常習之使不忘戰也)豵一歳豕豜三
　歳豕○言自四月純陽而歴一陰四陰以至純陰之
　月則大寒之候將至(鄭氏曰秀葽也鳴蜩也穫禾也/隕蘀也四者皆物成而將寒之)
　(候物成自/秀葽始)雖蠶桑之功無所不備猶恐其不足以禦
　寒故于貉而取狐貍之皮以為公子之裘也(三山李/氏曰采)
　(桑采蘩則其勤於蠶事可謂至矣又於鳴鵙之候麻/事興焉至於染𤣥黄之色為公子裳取狐貍之皮為)
　(公子裘凡所以輔蠶事者無不致力也○西山真氏/曰上言織薄於秋求蠶於春躬蠶織之勞以為衣者)
　(無所不至猶恐其未足也/于貉為裘又有以相之)獸之小者私之以為已有
　而大者則獻之於上亦愛其上之無已也此章專言
　狩獵以終首章前段無褐之意(安成劉氏曰前兩章/終無衣之意固有至)
　(誠慘怛忠愛其上之情而此章終無褐之意一則曰/為公子裘二則曰獻豜于公亦知上章之意焉是則)
　(下之憂夫無衣無褐而欲為之備者皆汲汲邠公家/人之身而不敢以已之温暖為先非邠公有以施之)
　(安能使之/若是哉)
○五月斯螽(音/終)動股六月莎(素和/反)雞振羽七月在野(叶/上)
(與/反)八月在宇九月在戸(後五/反)十月蟋蟀入我牀下(叶後/五反)
(八字/一句)穹(起弓/反)室(殄悉/反)熏(許云/反)鼠塞向墐(音/覲)戸(同/上)嗟我婦
子(叶後/五反)曰為改歳入此室處
　賦也斯螽莎雞蟋蟀一物随時變化而異其名(新安/胡氏)
　(曰集傳本伊川説/而三物名色各異)動股始躍而以股鳴也振羽能飛
　而以翅鳴也(陸氏曰斯螽股似玳瑁五月中兩股相/切作聲聞數十歩江東呼蚱蜢莎雞如)
　(蝗斑色毛翅數重其翅正赤六月中飛而振羽索索/作聲○華谷范氏曰五月而陰生動股振羽氣使之)
　(然/也)宇簷下也暑則在野寒則依人(鄭氏曰自在野至/入我牀下皆謂蟋)
　(蟀/也)穹空(音/孔)隙也室塞也向北出牖也墐塗也庶人篳
　戸冬則塗之(三山李氏曰月令云孟冬之月命有司/曰天氣上騰地氣下降閉塞而成冬則)
　(以十月為塞向墐戶之候○孔氏曰篳/戸以荆竹織門以其通風故泥之也)東萊呂氏曰
　十月而曰改歳三正之通于民俗尚矣周特舉而迭
　用之耳(朱子曰周歴夏商其未有天下之時固用夏/商之正朔然其國僻逺無純臣之義又自有)
　(私記其時月者故三正皆曾用也○安成劉氏曰歳/字之義有以天時一周而言者有以正朔所紀而言)
　(者天時一周必始於孟春而終於季冬首章所謂二/之日何以卒嵗是也正朔所紀則子丑寅之迭建與)
　(此十月而謂改嵗者是也夫夏書有怠棄三正之語/則自夏以前已有子丑之正是三正通於民俗其來)
　(既逺故邠公創國偏方亦有十月改歳之俗及至周/有天下又因以為一代之正朔正如公劉徹田為糧)
　(之法其後亦為/成周之徹法也)○言覩蟋蟀之依人則知寒之將至
　矣(三山李氏曰自純陽而一陰生積而至於大冬其/來固有漸也故記此三物始而在野既而在宇在)
　(戸皆自外而之内自逺而之近既入於牀下則近人/而寒至矣○龜山楊氏曰堯命羲和以昏中之星正)
　(四時鳥獸氄毛希革之類為之應七月所陳以倉庚/鳴鵙為蠶績之候以秀葽隕蘀其穫為取皮之候以)
　(斯螽蟋蟀為處室/之候皆此意也)於是室中空隙者塞之熏䑕使不
　得宂於其中塞向以當北風墐户以禦寒氣而語其
　婦子曰歳將改矣天既寒而事亦已可以入此室處
　矣此見老者之愛也(前漢食貨志曰春令民畢出在/埜冬則畢入於邑曰同我婦子)
　(饁彼南畝又曰嗟我婦子入此室處所以順陰陽也/○安成劉氏曰老者之愛其家人如此亦所謂上以)
　(是施之/者也)此章亦以終首章前段禦寒之意(安成劉氏/曰此章推)
　(言窒塞墐戸亦以終首章前段意也已上三章皆言/所以為公上禦寒之意此章然後自言禦寒可見其)
　(君臣之意尊卑之序矣○豐城朱氏曰由動股而至/入我牀下所以感時物之屢變由穹窒而至於墐户)
　(入室所以盡人事之當為豳民於衣食之奉必先老/而後幼先貴而後賤獨於改歳入室則老幼貴賤同)
　(之所以廣/其愛也)
○六月食鬱及薁(於六/反)七月亨(普庚/反)葵及菽(音/叔)八月剝
(普卜/反)棗(叶音/走)十月穫稻(叶徒/苟反)為此春酒以介眉壽(叶殖/酉反)
七月食瓜(叶音/孤)八月斷壺九月叔苴(七餘/反)采荼(音/徒)薪樗
(敕書/反)食(音/嗣)我農夫
　賦也鬱棣屬薁蘡(音纓又/音鶯)薁也(孔氏曰鬱樹髙五六/尺實大如李而正赤)
　(食之甜本草云一名雀李一名車下李與棣相類薁/薁李二者相類同時熟○本草注曰葡萄即蘡薁生)
　(隴西五/原山谷)葵菜名(山隂陸氏曰葵有紫白二種葵心随/日光所轉輒低覆其根○爾雅曰莖)
　(大葉小花紫/黄色可茹)菽豆也(濮氏曰菽豆/葉謂之藿)剝擊也穫稻以醸
　酒也(本草注曰粳糯通名/為稻糯温故以為酒)介助也介眉夀者頌禱之
　詞也(臨川王氏曰養氣體以助之也○/孔氏曰眉壽者年老有毫眉秀出)壺瓠也(長樂/劉氏)
　(曰枯者可為壺/嫩者可供茹)食瓜斷(絶之義/當音短)壺亦去圃為場之漸
　也叔拾也苴麻子也(孔氏曰拾取麻/子以供食也)荼苦菜也樗惡
　木也(孔氏曰樗唯堪為薪故曰惡木○本草注曰樗/木類椿江東呼為鬼目葉脱處有痕如眼目故)
　(得名其木最無用莊子所謂大本/不中繩墨小枝不中規矩者也)○自此至卒章皆
　言農圃飲食祭祀燕樂以終首章後段之意(三山李/氏曰于)
　(耜舉趾則其勤於田事可謂至矣穫稻納禾則田事/之畢至於食鬰及薁亨葵及菽開氷祭韭朋酒羔羊)
　(凡所以助飲意/者無不至也)而此章果酒嘉蔬以供老疾奉賔祭
　瓜瓠苴荼以為常食少長之義豐儉之節然也(程子/曰食)
　(鬱以下皆為老者之具食瓜以下皆為壯者之食○/永嘉陳氏曰取豵以為私取豜以獻公上下之分著)
　(矣以美者養老惡者自食長幼之義明矣○安成劉/氏曰此章終首章言食之意而以美者養老惡者常)
　(食是亦可見其愛敬於上之無已猶四章終無褐之/意也抑又可見其豐於供老奉賔而儉於自養也○)
　(豐城朱氏曰此章當看介眉壽食農夫六字鬱薁之/食葵菽之烹棗之剝而春酒之為皆介眉壽之事介)
　(有助之之意則非以為常食也瓜之食壺之斷苴之/叔荼之采樗之薪皆食農夫之事食有養之之意固)
　(以是為常矣然則果酒嘉蔬非不可以及少也而供/老病奉賓祭之意多瓜瓠苴荼老者未必不食也而)
　(不可以為常於以見食稻食肉乃老者之常而果酒/嘉蔬則又於常食之外專以此而致其助也有常食)
　(以養之而又有美味以助之此/豳人之老所以無凍餒也歟)
○九月築場圃(博故/反)十月納禾稼(叶古/護反)黍稷重(直容/反)穋
(音六叶/六直反)禾麻菽麥(叶訖/力反)嗟我農夫我稼既同上入執宮
功晝爾于茅宵爾索綯(徒力/反)亟(紀力/反)其乘屋其始播百
榖
　賦也場圃同地物生之時則耕治以為圃而種菜茹
　物成之際則築堅之以為場而納禾稼葢自田而納
　之於場也(廬陵彭氏曰築場於/圃地地無遺利也)禾者榖連藁秸(音/戛)之
　總名(説文曰秸/禾藳去皮)禾之秀實而在野曰稼先種後熟曰
　重後種先熟曰穋再言禾者稻秫苽粱之屬皆禾也
　(廬陵羅氏曰稻稌也音杜秫音述糯也苽音孤雕苽/也亦作雕胡卽板桑所謂安胡飯○本草注曰稻米)
　(有秔有糯秫米是粟秫似黍米而粒小不堪為飯最/粘宜作酒苽又謂之茭白嵗久中心生白臺謂之菰)
　(米臺中有黑者謂之茭鬱至後結實乃雕胡黑米粱/米皆是粟類○孔氏曰麻與菽麥則無禾稱故於麻)
　(麥之上更言禾字以縂諸禾也○東陽許/氏曰麥非納于十月葢縂言農事畢耳)同聚也(臨/川)
　(王氏曰言所/納之備也)宮邑居之宅也古者民受五畝之宅二
　畝半為廬在田春夏居之二畝半為宅在邑秋冬居
　之功葺治之事也(臨川王氏曰上入執宮功城中之/宅也中田有廬田中之廬也出而)
　(作於田入而休於室皆授之以時○安成劉氏曰十/月禾稼既同之後而入治邑居即蟋蟀入牀下而塞)
　(向墐戸/之時也)或曰公室官府之役也古者用民之力歳不
　過三日是也索絞也綯索也乘升也○言納於場者
　無所不備則我稼同矣可以上入都邑而執治宮室
　之事矣(三山李氏曰自田野/入都邑故謂之上)故晝往取茅夜而絞索
　亟升其屋而治之葢以來歳將復始播百榖而不暇
　於此故也不待督責而自相警戒不敢休息如此(慶/源)
　(輔氏曰黍稷重穋禾麻菽麥則凡一嵗所種者先後/大小皆舉之矣故後縂言之曰我稼既同謂畢聚也)
　(上入執宮功觀上之一字恐當從范氏董氏説以為/公室官府之役於其田畝則曰兩我公田遂及我私)
　(於其居室則曰上入執宮功然後索綯以乘屋周人/之忠君親上發於真誠如此固不待使之而然也七)
　(月之民其事則不外於農桑其心則不忘乎君丄治/天下而未能使斯民至於如此則皆苟道也○臨川)
　(王氏曰宵可以息矣而索綯冬可以息矣而乘屋○/程子曰古者功作之事皆於冬月閒隙之際如脩完)
　(屋廬墻垣之類皆為來歳計皆是一歳既終則復慮/其始也○慶源輔氏曰詩言民之趨於農功自然知)
　(此其亟故孟子引之以/證其民事不可緩之説)呂氏曰此章終始農事以極
　憂勤艱難之意(華陽范氏曰天運而不息人勤而不/已故我稼既同則又將始播殖也○)
　(臨川王氏曰如易所謂終則有始也○安成劉氏曰/此章終首章言食之意而終始農事之艱難亦猶三)
　(章終無衣之意既終蠶桑之功復擬來歳治蠶之用/也○豐城朱氏曰稼之既同若可以少休也而即念)
　(夫邑居之當脩屋之方乗若可以少緩也而復念夫/農功之當始於其築而納之也有以見其歡欣鼓舞)
　(之意於其亟而乘之也有以見其勸勉戒飭之意事/有始終而其憂勤艱難則無間於始終此所以為厚)
　(也/歟)
○二之日鑿氷冲冲三之日納于凌(力證/反)陰(叶於/容反)四之
日其蚤(音/早)獻羔祭韭(音九叶/已小反)九月肅霜十月滌(徒力/反)場
朋酒斯饗(叶虚/良反)曰殺羔羊躋(子奚/反)彼公堂稱彼兕觥(號/彭)
(反叶古/黄反)萬壽無疆
　賦也鑿氷謂取氷於山也冲冲鑿氷之意周禮正歳
　十二月令斬氷是也(左傳昭公四年其藏氷也深山/窮谷固陰沍寒於是乎取之注)
　(沍閉也必取積隂之氷所以道逹其氣使不為災○/孔氏曰冲冲非貌非聲故云鑿氷之意又曰周禮凌)
　(人十二月斬氷則/即以其月納之)納藏也藏氷所以備暑也(鄭氏曰/上言備)
　(寒此言/備暑)凌隂氷室也豳土寒多正月風未解凍故氷
　猶可藏也蚤蚤朝也韭菜名獻羔祭韭而後啟之月
　令仲春獻羔開氷先薦寢廟是也(孔氏曰祭韭者以/時韭新出故薦之)
　(○鄭氏曰獻羔祭司寒而/出氷薦於宗廟乃後賜之)蘇氏曰古者藏氷發氷以
　節陽氣之盛夫陽氣之在天地譬如火之著(長入/聲)於
　物也故常有以解之十二月陽氣藴伏錮而未發其
　盛在下則納氷於地中至於二月四陽作蟄蟲起陽
　始用事則亦始啓氷而廟薦之至於四月陽氣畢達
　隂氣將絶則氷於是大發食肉之禄老病喪浴氷無
　不及(孔氏曰二月開氷公始用之未賜臣也至於夏/初其出之也朝之祿位賓客喪祭於是乎暜用)
　(之○杜氏曰食肉之祿謂在朝廷治/其職事就官食者老謂致仕在家者)是以冬無愆陽
　夏無伏隂春無凄風秋無苦兩雷出不震無災霜雹
　癘疾不降民不夭札也(杜氏曰愆過也謂冬温伏陰/謂夏寒凄寒也苦兩霖兩為)
　(人所患苦短折/為夭夭死為札)胡氏曰藏氷開氷亦聖人輔相燮調
　之一事耳不專恃此以為治也肅霜氣肅而霜降也
　滌場者農事畢而埽場地也兩尊曰朋鄉飲酒之禮
　兩尊壺于房戸間是也(廬陵羅氏曰儀禮鄉飲酒禮/尊兩壺于房戸問士冠禮注)
　(置酒曰尊許氏云傳云兩尊壺恐傳寫之誤○孔氏/曰鄉飲酒有四一則黨正十二月因大蜡而飲酒也)
　(○廬陵李氏曰房户間者房西室/戸東於堂為東西之中當兩楹間)躋升也公堂君之
　堂也稱舉也疆竟也○張子曰此章見民忠愛其君
　之甚既勸趍其藏氷之役又相戒速畢場功殺羊以
　獻于公舉酒而祝其壽也(問民何以得升君之堂朱/子曰周初國小君民相親)
　(其禮樂法制亦未甚備而民事艱難君則盡得以知/之成王之時禮樂備法制立然但知為君之尊而未)
　(必知為國之初此等意思也故周公特作此詩使之/因是以知民事也○華谷嚴氏曰補傳云君民相親)
　(不啻如家人父子周之王業由於得民世三十年八/百基於此歟國人以朋酒羔羊自詣公堂其禮甚野)
　(其意甚真雖立國之初庶事草草然非三代之時安/得此風俗也○慶源輔氏曰以介眉壽祝其親也萬)
　(夀無疆祝其君也周之先公以農桑教民而使民給/足於衣食然未嘗以為惠也周之民亦自力於農桑)
　(之事以樂其生至於歳終休睱之時則殺羊為酒祝/君之壽以致其尊君親上之誠亦未嘗以為是足以)
　(報其上也上以誠愛下下以誠事上而兩不知其所/以然此所謂皥皥如也○安成劉氏曰此章推言氷)
　(食飲宴以終言食之意而見其民忠愛之情亦猶二/章三章四章終言衣褐之意而見其風俗之厚上下)
　(之情交相忠愛也○豐城朱氏曰鑿氷藏氷其供上/役也為甚勤肅霜滌場其畢農功也為甚速故其開)
　(氷也獻羔祭韭以薦寢廟君既得以致其誠孝於神/其務閑也殺羊舉酒而祝其壽民復有以致其忠愛)
　(於君可謂上下/相親之甚矣)
　　七月八章章十一句
　　　周禮籥章中(音/仲)春晝擊土鼓龡(音/吹)豳詩以逆暑
　　　中秋夜迎寒亦如之即謂此詩也(鄭氏曰土鼓/以瓦為匡以)
　　　(革為兩面可擊吹之者以籥為之聲七月言寒/暑之事迎氣欹其類也迎暑以晝求諸陽迎寒)
　　　(以夜求/諸陰)王氏曰仰觀星日霜露之變俯察昆蟲
　　　草木之化以知天時以授民事女服事乎内男
　　　服事乎外上以誠愛下下以忠利上父父子子
　　　夫夫婦婦養老而慈幼食力而助弱其祭祀也
　　　時其燕饗也節此七月之義也(程子曰七月大/意憂思深逺欲)
　　　(成王知先公致王業之由民之勞力趨事艱難/如此此詩多陳節物大要言歳序之遷人事當)
　　　(及時耳○臨川王氏曰不作無益也預備乎田/桑之事而已不貴異物也致美乎田器而已人)
　　　(無遺力矣故事不足治也地無遺利矣故物不/可勝用也女不淫而仁也又有禮焉士不惰而)
　　　(武也又有義焉非道之以政齊之以刑所能致/也風化而已○問豳詩本風而周禮籥章氏祈)
　　　(年於田祖則吹豳雅蜡祭息老物則吹豳頌不/知就豳詩觀之其孰為雅孰為頌朱子曰先儒)
　　　(因此説而謂風中自有雅自有頌雖程子亦謂/然似都壊了詩之六義然有三説一説謂豳之)
　　　(詩吹之其調可以為風可為雅可為頌一説謂/楚茨大田甫田是豳之雅噫嘻載芟豐年諸篇)
　　　(是豳之頌謂其言田之事如七月也如王介甫/則謂豳之詩自有雅頌今皆亡矣數説皆通恐)
　　　(其或然未最必也○華谷嚴氏曰七月之詩一/言以蔽之曰豫而已凡感莭物之變而脩人事)
　　　(之備皆豫為之謀也○慶源輔氏曰此詩前三/章皆以暑退將寒為言故以七月流火一句為)
　　　(始至四章則以四月秀葽純陽之月為始五章/則以五月斯螽動股為始六章則以六月食鬱)
　　　(及薁為始而迄乎九月叔苴七章則遂以九月/築場圃為始而繼以十月納禾稼八章則以十)
　　　(二月正月二月為始而終於九月十月周正之/歳終焉其所舉時月雖若參差不齊而細觀之)
　　　(則亦有次序如此○西小真氏曰農者衣食之/本唯其闗生民之大命是以服天下之至勞今)
　　　(以此詩考之是其心無一念不在乎農也一歳/之間無一日不專乎農也一家之内無一人不)
　　　(力乎農也近世張栻入侍經筵言周公之告成/王見於詩有如七月見於書有如無逸欲其知)
　　　(稼穡之艱難與小人之依帝王所傳/心法之要端在於此其論最為懇至)
鴟鴞鴟鴞既取我子(又叶/入聲)無毁我室(又叶/上聲)恩斯勤斯鬻
(由六/反)子之閔(叶眉/貧反)斯
　比也為鳥言以自比也鴟鴞鵂鶹(音休/畱)惡鳥攫(俱縳/反爪)
　(持/也)鳥子而食者也(藍田呂氏曰惡聲之鷙鳥也有鴞/萃止翩彼飛鴞為梟為鴟葢鴞之)
　(類/也)室鳥自名其巢也恩情愛也勤篤厚也鬻養閔憂
　也○武王克商使弟管叔鮮蔡叔度監於紂子武庚
　之國武王崩成王立周公相之而二叔以武庚叛且
　流言於國曰周公將不利於孺子(潘子善問周公使/管叔監殷豈非以)
　(愛兄之心勝故不敢疑之耶朱子曰若説不敢疑則/已是有可疑者也葢周公以管叔是吾之兄事同一)
　(體今既克商使之監殷又何疑焉非是不敢疑乃是/即無可疑之事也不知他是差異周公為之奈何哉)
　(董叔重因問孟子所謂周公之/過不亦宜乎者正謂此也曰然)故周公東征二年乃
　得管叔武庚而誅之而成王猶未知周公之意也公
　乃作此詩以貽王託為鳥之愛巢者呼鴟鴞而謂之
　曰鴟鴞鴟鴞爾既取我之子矣無更毁我之室也以
　我情愛之心篤厚之意鬻養此子誠可憐憫今既取
　之其毒甚矣况又毁我室乎以比武庚既敗管蔡不
　可更毁我王室也(廬陵彭氏曰鴟鴞以比武庚子以/比羣叔室以比王室○或問既取)
　(我子無毁我室觧者以為武庚既敗管蔡不可復亂/王室畢竟是當初管蔡挟武庚為亂朱子曰詩人之)
　(言只得如此不成歸怨管蔡○安成劉氏曰此詩歸/罪於武庚而於三叔則有閔惜之意葢為親者諱也)
　(如書之大誥亦然此皆兄弟之情見於立言之際然/而公義則不可掩故史臣於書既曰管蔡及其羣弟)
　(流言于國又曰周公位冡宰羣叔/流言乃皆以公義直書之者也)
○迨天之未隂雨徹彼桑土(音杜徒/古反)綢(直畱/反)繆(莫侯/反)牖
戸(後五/反)今女(音/汝)下民或敢侮予(叶演/女反)
　比也迨及徹取也桑土桑根也(釋文曰韓詩作杜方/言云東齊謂根曰杜)
　綢繆纒綿也牖巢之通氣處戸其出入處也○亦為
　鳥言我及天未陰雨之時而往取桑根以纒綿巢之
　隙穴使之堅固以備陰雨之患則此下土之民誰敢
　有侮予者亦以比已深愛王室而預防其患難之意
　故孔子贊之曰為此詩者其知道乎能治其國家誰
　敢侮之(南軒張氏曰鳥於天未陰雨而徹桑土葺牖/戸是猶於國家安泰之日而經理備預者也)
　(葢消息盈虚之相盪安危治亂之相承理之常然非/知幾者孰能審徵於未形而禦變於將来哉○慶源)
　(輔氏曰言已之深愛王室先事為備以防祸亂之来/疑當時流言必以為周公平日勤勞皆是自為已謀)
　(故今攝政而欲不利於孺子/耳故周公言此以曉成王也)
○予手拮(音/吉)据(音/居)予所捋(力活/反)荼予所蓄租(子胡/反)予口
卒瘏(音/徒)曰予未有室家(叶古/胡反)
　比也拮据手口共作之貌捋取也荼萑(音/九)苕(音/迢)可藉
　巢者也(孔氏曰薍為萑萑苕謂/薍之秀穗也薍頑去聲)蓄積租聚也卒盡瘏
　病也(慶源輔氏曰拮据手口共作之貌捋荼蓄租則/其所作之事也先言手之拮据終言口之卒瘏)
　(亦言之/法也)室家巢也○亦為鳥言作巢之始所以拮据
　以捋荼蓄租勞苦而至於盡病者(華谷嚴氏曰手拮/据而捋荼蓄租而)
　(口卒瘏交/錯言之也)以巢之未成也以比已之前日所以勤勞
　如此者以王室之新造而未集故也
○予羽譙譙(在消/反)予尾翛翛(素彫/反)予室翹翹(祈消/反)風雨
所漂(匹遙/反)搖予維音嘵嘵(呼堯/反)
　比也譙譙殺(色界/反)也翛翛敝也翹翹危也嘵嘵急也
　○亦為鳥言羽殺尾敝以成其室而未定也風雨又
　從而漂搖之則我之哀鳴安得而不急哉以比已既
　勞悴王室又未安而多難乘之則其作詩以喻王亦
　不得而不汲汲也(慶源輔氏曰此詩固是周公赤心/血誠然流言自以周公為已謀而)
　(周公自以王室為已之室家無所避也此又可見其/正大之情○程子曰此公之詩所以詞哀而意切也)
　(○安成劉氏曰上章及此周公自比其勤勞如此者/葢公以貴戚大臣宗社安危係於其身者非一日矣)
　(成王既惑於流言則夫自言其勞而不為誇謂王室/為予室而不為嫌良以嘵嘵之音出於忠愛之情所)
　(不能已也然而成王之信其勤勞王家猶有待於他/日雷風之變又以見讒説之易以入人忠言之難於)
　(見信而惜成王之/見不明且速也)
　　鴟鴞四章章五句
　　　事見書金縢篇(金縢曰管叔及其羣弟流言於/國曰公將不利於孺子周公乃)
　　　(告二公曰我之弗辟我無以告我先王周公居/東二年則罪人斯得于後公乃為詩以貽王名)
　　　(之曰鴟鴞王亦未敢誚公蔡氏傳曰流言無根/之言也商人兄弟爭立者多周公攝政商人固)
　　　(已疑之又管叔於周公為兄尤所覬覦故武庚/管蔡流言於國以危懼成王而動摇周公也辟)
　　　(讀為避鄭氏詩傳曰周公辟居東都是也周公/言我不避則於義有所不盡無以告先王於地)
　　　(下也居東居國之東也鄭氏謂辟居東都未知/何據孔氏以居東為東征非也方流言之起成)
　　　(王未知罪人為誰二年之後王始知罪人之為/管蔡斯得者遲之之詞也誚譲也按東山詩言)
　　　(自我不見于今三年則居東之非東征明矣葢/周公居東二年成王因風雷之變既親迎以歸)
　　　(三叔懐流言之罪遂脅武庚以叛成王命周公/征之其東征往返首尾又自三年也○朱子曰)
　　　(弗辟之説只從鄭氏為是向董叔重得書亦辨/此一時信筆答之謂當從古注説後來思之不)
　　　(然三叔方流言周公處骨肉之間豈應以片言/半語遽然興師以征之聖人興師大不如此又)
　　　(成王方疑周公周公固不應不請而自誅之若/請之於王亦未必見從雖曰聖人之心公平正)
　　　(大區區嫌疑似不必避但舜避堯之子禹避舜/之子自是合如此若居堯之宮逼堯之子即為)
　　　(簒矣或謂周公居東不幸成王終不悟不知周/公又如何處愚謂公亦惟盡其忠誠而已矣問)
　　　(鴟鴞詩其詞艱苦深奥不知當時成王如何便/理㑹得曰當時事變在眼前故讀其詩者便知)
　　　(其用意所在自今讀之既不及見當時事所以/謂其詩難曉然成王雖得此詩亦只是未敢誚)
　　　(公其心未必能遂無疑及至雷風之變啟金縢/之書後方始釋然開悟○安成劉氏曰集傳以)
　　　(為公遭流言即東征二年而誅管叔武庚其後/乃作此詩成王得詩又感風雷之變迎公以歸)
　　　(公乃作東山之詩此葢用孔氏書注弗辟之説/後來既與九峰辨其不然以為當從鄭氏而於)
　　　(詩傳則未及追改耳葢流言之興而公弗辟居/以待成王之察則其心雖無私而義有未盡故)
　　　(曰我無以告我先王是以避居二年之後成王/既知流言之罪人而疑慮未釋乃作鴟鴞以喻)
　　　(之觀其告鴟鴞以無毁我室可見其詩作於武/庚未誅之先自雷風之變而周公既歸乃承王)
　　　(命作大誥東征一書之中首言王苦曰繼以屢/言王曰又言冲人又曰寧考皆自成王而言可)
　　　(見公之東征王實命之當在王/旣感悟而迎公以歸之後也)
我徂東山慆慆(吐刀/反)不歸(無韻/未詳)我來自東零雨其濛我
東曰歸我心西悲制彼裳衣勿士行(戸郎/反)枚(叶謨/悲反)蜎蜎
(烏𤣥/反)者蠋(音/蜀)烝在桑野(叶上/與反)敦(都廻/反)彼獨宿亦在車下
(叶後/五反)
　賦也東山所征之地也(三山李氏曰周在豐鎬管蔡/三監叛其地在王室之東周)
　(公征之自西而/東故謂之東征)慆慆言久也(永嘉陳氏曰慆慢也/有流而不止之意)零
　落也濛雨貌裳衣平居之服也勿士行枚未詳其義
　鄭氏曰士事也行陣也枚如箸(遲據/反)銜之有繣(音壞/又音)
　(畫徽/也)結頂中以止語也(鄭氏曰軍決止/語為相疑惑)蜎蜎動貌蠋
　桑蟲如蠶者也烝發語辭敦獨處不移之貌此則興
　也○成王旣得鴟鴞之詩又感雷風之變始悟而迎
　周公於是周公東征已三年矣旣歸因作此詩以勞
　歸士(鄭氏曰管蔡流言周公避居東都成王既得金/縢之書親迎周公公攝政三監叛公乃東征之)
　(三年而/後歸)葢為之述其意而言曰我之東征既久而歸
　途又有遇雨之勞(董氏曰我徂東山記其地也慆慆/不歸記其久也我來自東記其還)
　(也零雨其濛記其時也○華陽范氏曰人之情憚/往而樂歸於其歸猶閔其遇两則其往可知矣)因
　追言其在東而言歸之時心已西嚮而悲於是制其
　平居之服而以為自今可以勿為行陳銜枚之事矣
　(東萊吕氏曰此亦歸士之情/也所謂序其情而閔其勞也)及其在塗則又覩物起
　興而自歎曰彼蜎蜎者躅則在彼桑野矣此敦然而
　獨宿者則亦在此車下矣(臨川王氏曰古用車戰則/將卒有所蔽倚止則為營)
　(衛與塹柵無以異兵械/衣服皆可以載其中)
○我徂東山慆慆不歸我來自東零雨其濛果臝(力果/反)
之實亦施(羊䜴/反)于宇伊威在室蠨(音/蕭)蛸(所交/反)在戸(後五/反)
町(他頂/反)疃(他短/反)鹿場熠(以執/反)燿(以照/反)宵行(叶户/郎反)不可畏
(叶於/非反)也伊可懐(叶胡/威反)也
　賦也果臝栝(音/栝)樓也(本草曰栝樓實名黄𤓰生苖引/藤蔓實在花下大如拳九月熟)
　(○孔氏曰一名天瓜葉如瓜葉形兩兩相/値蔓延青黑色六月華七月實如瓜瓣)施延也蔓
　生延施于宇下也伊威鼠婦也室不埽則有之(長樂/劉氏)
　(曰伊威壁落間小蟲也無人埽則出行于室○本草/曰䑕婦一名負蟠多在下溼處及土坑中常惹著鼠)
　(背故名䑕負今誤作婦字所謂溼生蟲也多足其色/如蚓皆有横文○孔氏曰一名委黍在壁根下甕底)
　(木中生/似白魚)蠨蛸小蜘蛛也戸無人出入則結網當之(陸/氏)
　(曰蠨蛸名長踦小如蜘蛛而足長喜結網當户人觸/之則仲前後足如草使人不疑為蟲故名長踦音欺)
　(○孔氏曰小蜘蛛長/脚者俗呼為蟢子)町疃舍傍隙地也(程子曰廬傍/畦壠○爾雅)
　(曰町畦林/畽之中也)無人焉故鹿以為場也熠燿眀不定貌宵
　行蟲名如蠶夜行㗋下有光如螢(濮氏曰舊説以熠/燿即螢以宵行為)
　(夜飛與下章熠燿其羽/相戾當知宵行乃蟲名)○章首四句言其往來之勞
　在外之久故每章重言見其感念之深遂言已東征
　而室廬荒廢至於如此亦可畏矣然豈可畏而不歸
　哉亦可懐思而已此則述其歸未至而思家之情也
　(程子曰丁夫于役田事廢而室廬荒果臝以下是也/在彼思念其如此也○華谷嚴氏曰别家於久住之)
　(處猶或相忘至於歸心已動行而未至則思/家之情最切故叙其在途之情以慰勞之)
○我徂東山慆慆不歸我來自東零雨其濛鸛(古玩/反)鳴
于垤(田節反叶/地一反)婦嘆于室洒埽穹窒我征聿至(叶入/聲)有
敦(都廻/反)瓜苦蒸在栗薪自我不見于今三年(叶尼/因反)
　賦也鸛水鳥似鶴者也(陸氏曰似鶴而大長頸赤喙/白身黒尾翅○本草注曰頭)
　(無丹項無烏帶身似鶴不善唳但以/喙相擊而鳴亦有二種白鸛烏鸛)垤蟻塜也(孔氏/曰蟻)
　(輦土為塚/以避溼)穹窒見七月○將隂雨則穴處者先知故
　蟻出垤而鸛就食之遂鳴于其上也(埤雅曰鸛知天/将雨俯嗚則隂)
　(仰鳴則晴○詩攷曰巢處知風穴處知雨○孔氏曰/将隂雨水泉上潤故螘避溼而上塜鸛是好水之鳥)
　(知天将雨故/長鳴而喜也)行者之妻亦思其夫之勞苦而歎息於
　家(鄭氏曰行者於陰雨尤/苦婦念之則歎於室也)於是洒埽穹室以待其歸
　而其夫之行忽已至矣因見苦瓜繫於栗薪之上而
　曰自我之不見此亦已三年矣栗周土所宜木與苦
　瓜皆㣲物也見之而喜則其行久而感深可知矣
○我徂東山慆慆不歸我來自東零雨其濛倉庚于飛
熠燿其羽之子于歸皇駁(邦角/反)其馬(叶滿/補反)親結其縭(叶/離)
(羅二/音)九十其儀(叶宜俄/二音)其新孔嘉(叶居宜居/何二反)其舊如之
何(叶奚何/二音)
　賦而興也倉庚飛昏姻時也熠燿鮮眀也(安成劉氏/曰上章熠)
　(燿言宵行蟲之光故以為明不定貌此章言倉/庚之羽故以為鮮明集傳随文解義類如此)黄白
　曰皇(孔氏曰謂馬色/有黄處有白處)駵(音/留)白曰駁(孔氏曰謂馬色有/駵處有白處駵赤)
　(色/也)縭婦人之褘(音/暉)也母戒女而為之施衿(欽去/聲)結帨
　也(爾雅孫炎注褘帨巾也郭璞注衿衣小帶也○/孔氏曰昏禮言結悦此言結縭則縭當是帨)九
　其儀十其儀言其儀之多也○賦時物以起興而言
　東征之歸士未有室家者及時而昏姻既甚美矣其
　舊有室家者相見而喜當如何耶(程子曰言歸而及/時成昏姻之禮人)
　(情之所/樂也)
　　東山四章章十二句
　　　序曰一章言其完也二章言其思也三章言其
　　　室家之望女也四章樂男女之得及時也君子
　　　之於人序其情而閔其勞所以説也説以使民
　　　民忘其死其惟東山乎愚謂完謂全師而歸無
　　　死傷之苦思謂未至而思有愴惶之懐至於室
　　　家望女男女及時亦皆其心之所願而不敢言
　　　者上之人乃先其未發而歌詠以勞苦之則其
　　　歡欣感激之情為如何哉葢古之勞詩皆如此
　　　其上下之際情志交孚雖家人父子之相語無
　　　以過之此其所以維持鞏固數十百年而無一
　　　旦土崩之患也(三山李氏曰此詩所以勞歸士/也而得述其懐思之情葢載其)
　　　(情於詩是其情周公知之矣知其情所以勞之/也○朱子曰周公是王室至親諸矦連衡背叛)
　　　(當國大臣豈有坐視不救之理帥師征之乃是/正義周公之志非為身謀也為先王謀也非為)
　　　(先王謀也以身任天下之重也又曰東山詩曲/盡人情方其盛時則作之於上東山是也及其)
　　　(衰世則作之於下伯兮是也○慶源輔氏曰周/公之詩七月述后稷公劉衣食斯民之事以告)
　　　(成王見君人之道也鴟鴞述已之勤勞以悟成/王見為臣之義也東山述歸士之意以慰勞之)
　　　(見用民之宜也三詩誠足以為萬世法非周公/其孰能為之○安成劉氏曰古之勞詩如四牡)
　　　(采薇出車杕杜等篇皆所以交通上下之情而/為固結人心之本也○或曰以周公而誅武庚)
　　　(猶以千鈞之重而壓乎鳥卵之上蔑不破矣而/奚俟乎三年之乆也豐城朱氏曰文武深仁厚)
　　　(澤其浸漬於西土者雖深而漸濡於殷邦者猶/淺其頑民染於商辛之舊習未盡變其賢士懐)
　　　(於先王之遺澤者未盡冺一旦改商而為周其/眷眷思念之意固未遽釋然也况又孟之以管)
　　　(蔡之流言在我者有釁之可乘乎故周公之東/征也衮衣繡裳舒徐容與於東山之下諄諄乎)
　　　(友邦之訓誨懇懇乎讐民之戒飭使人心曉然/知逆之不可以犯順邪之不可以干正則自然)
　　　(有以剪其羽翼而披其枝葉將不必斧鉞干戚/之用而罪人斯得矣則周公之於庶殷非以力)
　　　(勝之也以徳化之也惟其以徳服人也故軍士/之從公而東者雖有别離之苦而無死亡之患)
　　　(則周公此舉可調仁/之至而義之盡矣)
既破我斧又缺我斨(七羊/反)周公東征四國是皇哀我人
斯亦孔之將
　賦也隋(駝妥/二音)銎(音/芎)曰斧方銎曰斨征伐之用也四國
　四方之國也皇匡也(董氏曰齊詩作四國是/匡賈公彦引以為据)將大也
　○從軍之士以前篇周公勞已之勤故言此以答其
　意(慶源輔氏曰東山之詩周公能得歸士之心也破/斧之詩歸士能得周公之心也所謂上下交而其)
　(志同/者也)曰東征之役既破我斧而缺我斨其勞甚矣然
　周公之為此舉葢将使四方莫敢不一於正而後已
　其哀我人也豈不大哉然則雖有破斧缺斨之勞而
　義有所不得辭矣(朱子曰聖人之心詩人真是形容/得出這是答東山之詩古人苟利)
　(國家雖殺身為之而不辭今人箇箇計較利害看他/四國如何不安也得不寧也得只是䕶我斨斧莫得)
　(缺壊了此詩説出極分明毛氏註却云四國是管蔡/商奄詩裏多少處説四國如正是四國之類猶言四)
　(海他却不照這例是恁地説又曰須看那周公東征/四國是皇見得周公用心始得這箇却是箇好話頭)
　夫管蔡流言以謗周公而公以六軍之衆往而征之
　使其心一有出於自私而不在於天下則撫之雖勤
　勞之雖至而從役之士豈能不怨也哉今觀此詩固
　足以見周公之心大公至正天下信其無有一毫自
　愛之私抑又以見當是之時雖被堅執鋭之人亦皆
　能以周公之心為心而不自為一身一家之計葢亦
　莫非聖人之徒也學者於此熟玩而有得焉則其心
　正大而天地之情真可見矣(陳安卿問何以謂被堅/執鋭皆聖人之徒朱子)
　(曰不是聖人之徒便是盜賊之徒此説大槩是如此/不必惩粘皮帶骨看不成聖人之徒便是聖人且如)
　(孳孳為善是舜之徒然孳孳為善亦有多少淺深對/曰只是疑被堅執鋭是麤人曰有麤底聖人之徒亦)
　(有讀詩説義理底是盗賊之徒又曰此詩大有好理/會處安卿適來只説那一句没𦂳要底對曰此詩見)
　(得周公之心分明天地正大之情只被那一句碍了/曰只泥那一句便未見得他意味○勉齋黄氏曰詩)
　(人洞見聖人之情以為破斧缺斨者葢欲誅管蔡而/正四國也集傳曰學者於此熟玩而有得焉則其心)
　(正大而天地之情直可見矣令人須是存得箇正/大之心不然則是邪小底人焉得謂之大丈夫)
○既破我斧又缺我錡(巨宜反叶/巨何反)周公東征四國是吪
(五戈/反)哀我人斯亦孔之嘉(叶居/何反)
　賦也錡鑿屬吪化嘉善也
○既破我斧又缺我銶(音/求)周公東征四國是遒(在羞/反)哀
我人斯亦孔之休
　賦也銶木屬(釋文曰今/之獨頭斧)遒斂而固之也休美也
　　破斧三章章六句
　　　范氏曰象日以殺舜為事舜為天子也則封之
　　　管蔡啟商以叛周公之為相也則誅之迹雖不
　　　同其道則一也葢象之禍及於舜而已故舜封
　　　之管蔡流言將危周公以間王室得罪於天下
　　　故周公誅之非周公誅之天下之所當誅也周
　　　公豈得而私之哉(廣平游氏曰象之志不過富/貴而已故舜得以是而全之)
　　　(周公愛兄宜無不盡者管叔之事聖人之不幸/也封之誅之此天理人倫之至其用心一也○)
　　　(慶源輔氏曰舜與周公皆處聖人之不幸使其/易地而處則皆然也此乃是以天理處人倫之)
　　　(極至處○北溪陳氏曰周公誅管蔡自公義言/之其心固正大直截自私恩言之則其情終有)
　　　(不自滿處所以孟子謂周公之過不亦宜乎○/李堯卿問是時可調䕶莫殺否朱子曰他已叛)
　　　(只得殺如何調䕶得蔡叔霍叔性較慢罪較輕/所以只囚于郭鄰降于庶人○豐城朱氏曰戮)
　　　(一人而天下服則向之不正者復反于正矣葢/其匡四國即所以哀我人匡四國者以其功言)
　　　(也哀我人者以其心言也惟其心即天地生物/之心故其功即天地成物之功也是詩雖作於)
　　　(軍士然亦可謂/知聖人者矣)
伐柯如何匪斧不克取(七喻/反)妻如何匪媒不得
　比也柯斧柄也(周禮考工記曰柯長三尺博三寸厚/一寸有半五分其長以其一為之首)
　克能也媒通二姓之言者也○周公居東之時東人
　言此以比平日欲見周公之難
○伐柯伐柯其則不逺我遘(古豆/反)之子籩豆有踐(踐淺/反)
　比也則法也我東人自我也之子指其妻而言也籩
　竹豆也豆木豆也(濮氏曰籩豆禮噐形制相類竹曰/籩以薦果物木曰豆以薦爼醢其)
　(實容四升故量/云容四升曰豆)踐行列之貌○言伐柯而有斧則不
　過即此舊斧之柯而得其新柯之法(朱子曰言執柯/伐木以為柯者)
　(彼柯長短之/法在此柯耳)娶妻而有媒則亦不過即此見之而成
　其同牢之禮矣(安成劉氏曰昏禮用特豚夫婦各一/胖合升于鼎爼所謂同牢而食也然)
　(其禮有醯醤二豆葅醢四豆無設/籩之文讀者不以辭害意可也)東人言此以比令
　日得見周公之易深喜之之詞也
　　伐柯二章章四句
九罭(于逼/反)之魚鱒(才損/反)魴(音/房)我遘之子衮(古本/反)衣繡裳
　興也九罭九囊之網也(爾雅曰緵罟謂之九罭魚網/也孫炎云謂魚之所入有九)
　(囊郭璞云緵今/之百囊網也)鱒似鯶(渾上/聲)而鱗細眼赤(埤雅曰鱒/魚圓魴魚)
　(方鱒好獨竹制字從尊殆以此也○爾雅翼/曰鱒魚目中赤色一道横貫瞳魚之美者)魴已見
　上(安成劉氏/曰見汝墳)皆魚之美者也我東人自我也之子指
　周公也衮衣裳九章一曰龍二曰山三曰華蟲雉也
　四曰火五曰宗彝虎蜼(壘佑胃/三音)也皆繢(音/潰)於衣六曰
　藻七曰粉米八曰黼九曰黻皆繡於裳(九峯蔡氏曰/龍取其變也)
　(山取其鎮也華蟲取其文也火取其明也宗彝取其/孝也藻水草取其潔也粉米白米取其飬也黼若斧)
　(形取其斷也黻兩/已相戾取其辨也)天子之龍一升一降上公但有降
　龍以龍首卷(音/袞)然故謂之袞也○此亦周公居東之
　時東人喜得見之而言九罭之網則有鱒魴之魚矣
　我遘之子則見其衮衣繡裳之服矣
○鴻飛遵渚公歸無所於女(音/汝)信處
　興也遵循也渚小洲也女東人自相女也再宿曰信
　○東人聞成王将迎周公又自相謂而言鴻飛則遵
　渚矣公歸豈無所乎令特於女信處而已(朱子曰此/章飛歸是)
　(是句腰亦用韻/詩中亦有此體)
○鴻飛遵陸公歸不復於女信宿
　興也高平曰陸不復言将畱相王室而不復來東也
○是以有袞衣兮無以我公歸弓無使我心悲兮
　賦也承上二章言周公信處信宿於此是以東方有
　此服衮衣之人又願其且畱於此無遽迎公以歸歸
　則将不復來而使我心悲也(豐城朱氏曰畱公者東/人之私情而迎公者天)
　(下之公論一人之私情不足以勝天下之公論此東/人所以拳拳於公雖欲挽而留之而卒不可得也)
　　九罭四章一章四句三章章三句(朱子曰此詩分/明是東人願其)
　　　(來故致願留之意公歸豈無所於汝但寓信處/耳公歸将不復來於汝但寓信宿耳是以有衮)
　　　(衣兮是以兩字而令都不説葢本謂緣公暫至/於此是以此間有被衮衣之人其為東人願畱)
　　　(之詩豈不甚明白正緣序有刺朝廷不知之句/故後之説詩者悉委曲附㑹之費多少辭語到)
　　　(底鶻突某嘗謂去後千百年須有人知此意自/看來直是盡得聖人之心○安成劉氏曰周官)
　　　(司服云凡兵事韋弁服葢用赤色皮為弁與衣/而素裳白舄令東人所見者乃公之冕服則此)
　　　(詩其作於周公避居之日/成王将迎公歸之際乎)
狼跋(蒲末/反)其胡載疐(丁四/反)其尾公孫(音/遜)碩膚赤舄(音/昔)几
几
　興也跋躐也胡頷下懸肉也載則疐跲(鍼入/聲)也(説文/日跲)
　(躓也○孔氏曰跋前/行曰躐跲郤頓曰疐)老狼有胡進而躐其胡則退而
　跲其尾公周公也孫讓碩大膚美也赤舄冕服之舄
　也(鄭氏曰舄有三等赤舄為上冕服之舄詩云王錫/韓侯𤣥衮赤舄則諸侯與王同複下曰舄襌下曰)
　(屨襌音丹○廬陵李氏曰天/子諸侯冕服用舄他服用屨)几几安重貌(鄭氏曰几/人所慿以)
　(為安故几/几安也)○周公雖遭疑謗然所以處之不失其常
　故詩人美之言狼跋其胡則疐其尾矣公遭流言之
　變而其安肆自得乃如此葢其道隆徳盛而安土樂
　天有不足言者所以遭大變而不失其常也(朱子曰/此興是)
　(反説亦有些意義略似程子説但程子説得深如云/狼性貪之類○程子曰周公至公無私進退以道無)
　(利欲之蔽故雖危疑之地安於舒泰赤舄几几然安/也○華谷嚴氏曰凡人處利害之變則舉止不安其)
　(常懼者或至於䘮屨喜者或至於折屐詩人/以赤舄几几見周公之聖其善觀聖人矣)夫公之
　被毁以管蔡之流言也而詩人以為此非四國之所
　為乃公自譲其大美而不居耳葢不使讒邪之口得
　以加乎公之忠聖此可見其愛公之深敬公之至而
　其立言亦有法矣(間集傳謂詩人以為非四國所為/乃公自譲其美看來詩之意也回)
　(護委曲却大傷巧朱子曰自是作詩之體當如此詩/人只得如此説如春秋公孫于齊不成説昭公出奔)
　(聖人也只得如此説自是體當如此魯昭公分明是/為季氏所逐春秋却書孫齊如其自出云耳○安成)
　(劉氏曰集傳所謂四國葢指管蔡商/奄與破斧詩所言四國又不同也)
○狼疐其尾載跋其胡公孫碩膚德音不瑕(叶洪/孤反)
　興也德音猶令聞也瑕疵病也(孔氏曰瑕者玉/病疵亦玉病)○程
　子曰周公之處已也夔夔然存恭畏之心其存誠也
　蕩蕩然無顧慮之意所以不失其聖而德音不瑕也
　　狼跋二章章四句
　　　范氏曰神龍或潛或飛能大能小其變化不測
　　　然得而畜之若犬羊然有欲故也唯其可以畜
　　　之是以亦得醢而食之凡有欲之類莫不可制
　　　焉唯聖人無欲故天地萬物不能易也富貴貧
　　　賤死生如寒暑晝夜相代乎前吾豈有二其心
　　　乎哉亦順受之而已矣舜受堯之天下不以為
　　　泰孔子阨於陳蔡而不以為戚周公逺則四國
　　　流言近則王不知而赤舄几几德音不瑕其致
　　　一也(龜山楊氏曰狼跋之詩云公孫碩膚赤舄/几几周公之遇謗何其安閑而不廹也學)
　　　(詩者不在語言文字當想其氣味則詩之意得/矣○慶源輔氏曰狼跋之詩首章朱子之説足)
　　　(以盡作詩者之情末章程子之説足以盡周公/之德篇末范氏之説足以盡聖賢處窮通之道)
　　　(自有詩以來無人説得到此○豐城朱氏曰聖/人之周於德其進退從容無所往而不宜葢臨)
　　　(大難而不懼處大變而不憂斷大事而不疑非/道隆德盛者固不足以語此非常人之所能及)
　　　(也/)
　　　豳國七篇二十七章二百三句
　　　　程元問於文中子曰敢問豳風何風也曰變
　　　　風也元曰周公之際亦有變風乎曰君臣相
　　　　誚其能正乎成王終疑周公則風遂變矣非
　　　　周公至誠其孰卒能正之哉元曰居變風之
　　　　末何也曰夷王以下變風不復正矣夫子葢
　　　　傷之也故終之以豳風言變之可正也唯周
　　　　公能之故係之以正變而克正危而克扶始
　　　　終不失其本其唯周公乎係之豳逺矣哉(華/陽)
　　　　(范氏曰邠居風雅之間何也風之所為終而/雅之所為始也變風終於曺思明王賢相之)
　　　　(不可得於是次之以邠反之於周公而後/至於鹿鳴言周之所以盛者由周公也)○
　　　　籥章龡豳詩以逆暑迎寒已見於七月之篇
　　　　矣(鄭氏曰邠詩/邠風七月也)又曰祈年于田祖則龡豳雅
　　　　以樂田畯(鄭氏曰祈年祈豐年也田祖始毗/田者謂神農也田畯古之先敎田)
　　　　(者/)祭蜡(音/乍)則龡邠頌以息老物(鄭氏曰蜡嵗/十二月而合)
　　　　(聚萬物索饗之也蜡之祭也主先壽而祭司/嗇也萬物助天成嵗事至此為其老而勞乃)
　　　　(祀而老/息之)則考之於詩未見其篇章之所在故
　　　　鄭氏三分七月之詩以當之其道情思者為
　　　　風正禮節者為雅樂成功者為頌(安成劉氏/曰鄭氏分)
　　　　(一章二章為風三章四章五章六章之半為/雅又以六章之半七章八章為頌又於籥章)
　　　　(注分邠雅者以其言男女之正/邠頌者以其言嵗終人功之成)然一篇之詩
　　　　首尾相應乃剟(音/輟)取其一節而偏用之恐無
　　　　此理故王氏不取而但謂本有是詩而亾之
　　　　其説近是或者又疑但以七月全篇随事而
　　　　變其音節或以為風或以為雅或以為頌則
　　　　於理為通而事亦可行(䨇峰饒氏曰雅有雅/之音頌有頌之音風)
　　　　(有風之音故豳風亦曰邠雅亦/曰邠頌葢一詩而備三體也)知又不然則
　　　　雅頌之中凡為農事而作者皆可冠以豳號
　　　　其説具於大田良耜諸篇讀者擇焉可也
　
　
　
　
　
　
　
　
　
　
　
　
　
　
　
　詩傳大全卷八
欽定四庫全書
　詩傳大全卷九　　　　　明　胡廣等　撰
　小雅二(大雅/説附)
　　雅者正也正樂之歌也其篇本有大小之殊而先
　　儒説又各有正變之别(鄭氏曰小雅大雅周室居/西都之時詩也小雅自鹿)
　　(鳴至菁莪十六篇大雅自文王至卷阿十八篇/為正經小雅六月大雅民勞之後皆謂之變雅)以
　　今考之正小雅燕饗之樂也(華谷嚴氏曰正小雅/皆中庸尊賢親親體)
　　(羣臣柔逺人懐/諸侯之事也)正大雅㑹朝之樂受釐(音/僖)陳戒之
　　辭也(安成劉氏曰釐與僖同祭而受福也○慶源/輔氏曰定正小雅為燕饗之樂歌正大雅為)
　　(㑹朝之樂歌比之大序政/有小大之説更為明切)故或歡欣和説以盡羣
　　下之情或恭敬齊莊以發先王之徳詞氣不同音
　　節亦異(朱子曰小雅施之君臣之間大雅則止人/君可歌○安成劉氏曰小雅正詩歌之以)
　　(燕樂勞饗羣臣故其辭氣歡欣和悦以通上下之/情大雅正詩或歌於㑹朝之時如文王大明等篇)
　　(或陳於祭祀之後如生氏行葦等篇或陳於進戒/之際如公劉卷阿等篇則其辭氣又皆恭敬齊莊)
　　(以發先王之徳此其詞之異者今猶/可考若其音節之異則不可間矣)多周公制作
　　時所定也(朱子曰周公相成王定樂歌每事以詩/冩其至誠和樂而被之音聲舉是事則)
　　(奏是/詩)及其變也則事未必同而各以其聲附之(孔/氏)
　　(曰王政既衰變雅兼作取大雅之音歌其政之變/者謂之變大雅取小雅之音歌其政之變者謂之)
　　(變小雅故變雅皆由音體有大小不復由政事之/有大小也○朱子曰亦是變用他大雅小雅腔調)
　　(耳○慶源輔氏曰至於其變則不可以/例言但以其聲之有合故以附焉而已)其次序時
　　世則有不可考者矣(安成劉氏曰其有可/考者則已各見本篇)
　　鹿鳴之什二之一
　　　雅頌無諸國别故以十篇為一卷而謂之什猶
　　　軍法以十人為什也(孔氏曰風及商魯頌以當/國為别詩少可以同卷二)
　　　(雅周頌篇數既多故分其篇每十為卷/卷首之篇則為什長以統餘篇之目也)
呦呦(音/幽)鹿鳴(叶音/芒)食野之苹(叶音/旁)我有嘉賓鼓瑟吹笙
(叶師/莊反)吹笙鼓簧(音/黄)承筐是將人之好(呼報/反)我示我周行
(叶户/郎反)
　興也呦呦聲之和也苹藾(音/賴)蕭也(爾雅注曰/今名藾蒿)青色白
　莖如筯(陸氏曰始生香/可食又可蒸食)我主人也賓所燕之客或本
　國之臣或諸侯之使也瑟笙燕禮所用之樂也(儀禮/燕禮)
　(曰工四人二瑟工歌鹿鳴四牡皇皇者華笙入奏南/陔白華華黍又曰升歌鹿鳴○廬陵李氏曰鼓瑟工)
　(歌鹿鳴之三是也吹笙/笙奏南陔以下是也)簧笙中之簧也(華谷嚴氏曰/笙以匏為之)
　(十三管列匏中而施簧管端/吹笙則鼓動其簧而發聲)承奉也筐所以盛幣帛
　者也將行也奉筐而行幣帛飲則以酬賓送酒食則
　以侑賓勸飽也(安成劉氏曰儀禮冇饗有食有燕燕/則無幣食則無獻酒於饗有酬幣於)
　(食有侑幣鄭氏謂酬幣以酬賓勸酒侑幣以/為食賓殷勤之意未至復發幣以侑勸之)周行大
　道也古者於旅也語故欲於此聞其言也(孔氏曰卿/射記曰古)
　(者於旅也語注云禮成樂備乃可以言語先王之道/疾今人言語無節○安成劉氏曰燕飲至旅酬正禮)
　(已終然後言語以盡嘉賓之/忠告而明聖人之大道也)○此燕饗賓客之詩也
　(廬陵李氏曰饗在廟燕在寢饗重/而燕輕饗則君親獻燕則不親獻)蓋君臣之分以嚴
　為主朝廷之禮以敬為主然一於嚴敬則情或不通
　而無以盡其忠告之益故先王因其飲食聚㑹而制
　為燕饗之禮以通上下之情而其樂歌又以鹿鳴起
　興(西山真氏曰鹿食苹則相呼呦呦焉/而樂君臣賓主之相樂亦猶是也)而言其禮意
　之厚如此庶乎人之好我而示我以大道也(孔氏曰/王肅云)
　(飲食以饗之琴瑟以樂之幣帛以將之則庶乎好爱/我而示我以道矣○疊山謝氏曰古之聖賢無一時)
　(而忘學問無一事而非道徳鹿鳴之具樂將幣人見/其和樂而已不知吾君所望於嘉賓者有爱我之心)
　(則當示我以至道也講聖人之道/德談先王之禮樂皆相示以道也)記(緇衣/篇)曰私恵不
　歸徳君子不自留焉蓋其所望於羣臣嘉賓者唯在
　於示我以大道則必不以私恵為徳而自留矣嗚呼
　此其所以和樂而不淫也與(慶源輔氏曰言人若以/私意為思而不本歸於)
　(徳義則君子不肯自留處也今其所望於羣臣嘉賓/者唯在於示我以大道則羣臣嘉賓之受宴也決非)
　(以其私恵而不顧徳以自留處也故曰此其所以和/樂而不淫也歟○安成劉氏曰陳澔云記言人有私)
　(意於我而不合於徳義之公君子決不/肯自留處也故引詩言不留私恵之意)
○呦呦鹿鳴食野之蒿我有嘉賓徳音孔昭(叶側/豪反)視民
不恌(他彫反/叶音洮)君子是則是傚(胡敎反叶/胡髙反)我有㫖酒嘉賓
式燕以敖(牛刀/反)
　興也蒿菣(去刃/反)也(廬陵羅氏曰荆楚/之人謂蒿為菣)即青蒿也(本草/注曰)
　(春生苗葉秋開淡黄/花結子如粟米大)孔甚昭明也視與示同(孔氏曰/古字以)
　(日視物以物示人同作視字後世目視物為示傍/見示人物作單示字由是經傳中示與視多相亂)恌
　偷薄也敖游也○言嘉賓之徳音甚明足以示民使
　不偷薄而君子所當則傚則亦不待言語之間而其
　所以示我者深矣(程子曰言嘉賓聞望昭明示/民以厚之之意使人儀法之)
○呦呦鹿鳴食野之芩(其今/反)我有嘉賓鼓瑟鼓琴鼓瑟
鼓琴和樂(音/洛)且湛(都南反叶/持林反)我有旨酒以燕樂嘉賓之
心
　興也芩草名莖如釵股葉如竹蔓生(陸氏曰生澤中/下地鹹處牛馬)
　(喜食/之)湛樂之久也燕安也○言安樂其心則非止養
　其體娱其外而已蓋所以致其殷勤之厚而欲其敎
　示之無已也(慶源輔氏曰此章再言樂之以樂以見/和樂之意水久無數有旨酒以燕樂其)
　(心則又不止於養口體為觀聴之羙而/已其所望於嘉賓敎示之意益深至矣)
　　鹿鳴三章章八句
　　　按序以此為燕羣臣嘉賓之詩而燕禮亦云工
　　　歌鹿鳴四牡皇皇者華即謂此也鄉飲酒用樂
　　　亦然而學記言大學始敎宵雅肄三亦謂此三
　　　詩(鄉飲酒注曰諸侯卿大夫貢士而與之飲酒/歌鹿鳴采其嘉賓示我以善道又有明徳可)
　　　(則傚也四牡采其忠孝之至也皇華采其欲諮/謀于賢智也○學記注曰宵小也肄習也三謂)
　　　(鹿鳴四牡皇華也○董氏曰/占宵小同故謂小人為宵人)然則又為上下通
　　　用之樂矣豈本為燕羣臣嘉賓而作其後乃推
　　　而用之鄉人也與(朱子曰上下常用之樂如鹿/鳴三篇及嘉魚魚麗南山有)
　　　(臺三篇風則是闗雎卷耳采蘩采蘋等篇不知/當初何故獨取此數篇也○安成劉氏曰先王)
　　　(作此詩以燕饗賓客後乃推而用之於諸侯之/燕禮又用於卿大夫貢士之禮又用於大學之)
　　　(教習蓋不専用於天子也今據大射儀亦冇歌/鹿鳴之文則又通用於諸侯之射禮矣然考儀)
　　　(禮凡上下通用之樂止是小雅二南諸詩而無/歌大雅者可見大雅獨為天子之樂此二雅大)
　　　(小所以/分也)然於朝曰君臣焉於燕曰賓主焉先王
　　　以禮使臣之厚於此見矣○范氏曰食之以禮
　　　樂之以樂將之以實求之以誠此所以得其心
　　　也賢者豈以飲食幣帛為悦哉夫婚姻不備則
　　　貞女不行也禮樂不備則賢者不處也賢者不
　　　處則豈得樂而盡其心乎(慶源輔氏曰范氏説/破君子豈為飲食幣)
　　　(帛而悦之意甚好然則先王制禮所以殷勤如/此者亦非以為媚賢之具也各盡其道而已○)
　　　(安成劉氏曰先王之宴臣下食之以賓客之禮/樂之以琴瑟之樂將之以筐篚之實而其求之)
　　　(之誠則又燕樂其心而欲其示我以周行/此其多儀之及物所以為王公之尊賢也)
四牡騑騑(芳非/反)周道倭(於危/反)遲豈不懷歸王事靡盬(音/占)
我心傷悲
　賦也騑騑行不止之貌周道大路也倭遲回逺之貌
　盬不堅固也(吕氏曰説文云煑海為盬煑池為/盬盬苦而易敗故傳以不堅訓之)○此
　勞使臣之詩也夫君之使臣臣之事君禮也故為臣
　者奔走於王事特以盡其職分之所當為而已何敢
　自以為勞哉然君之心則不敢以是而自安也故燕
　饗之際叙其情而閔其勞言駕此四牡而出使於外
　其道路之回逺如此當是時豈不思歸乎特以王事
　不可以不堅固不敢狥私以廢公是以内顧而傷悲
　也臣勞於事而不自言君探其情而代之言上下之
　間可謂各盡其道矣(慶源輔氏曰古/之勞詩皆如此)傳曰思歸者私
　恩也靡盬者公義也傷悲者情思也(孔氏曰傷悲出/自其情故曰情)
　(思情思即私恩正/謂念憶父母也)無私恩非孝子也無公義非忠臣
　也君子不以私害公不以家事辭王事范氏曰臣之
　事上也必先公而後私君之勞臣也必先恩而後義
○四牡騑騑嘽嘽(他丹/反)駱(音/洛)馬(叶滿/補反)豈不懷歸王事靡
盬不遑啓處
　賦也嘽嘽衆盛之貌白馬黑鬛曰駱遑暇啓跪處居
　也(容齊項氏曰古者席地故有跪有坐跪起身居則/坐也○華谷嚴氏曰跪者雙膝著地而直身坐者)
　(雙膝著地而坐也○三山李氏曰大意謂不遑暇居/處耳○慶源輔氏曰我心傷悲既述其私恩之不能)
　(忘不遑啓處又述其公義之不/可已所謂天理人情之至也)
○翩翩(音/篇)者鵻(當作佳/朱惟反)載飛載下(叶後/五反)集于苞栩(况甫/反)
王事靡盬不遑將父(扶甫/反)
　興也翩翩飛貌鵻夫不也(廬陵羅氏曰夫方于反不/方浮反又如字也爾雅作)
　(鳺鴀/音同)今鵓鳩也凡鳥之短尾者皆鵻屬將養也○翩
　翩者鵻猶或飛或下而集於所安之處今使人乃勞
　苦於外而不遑養其父此君人者所以不能自安而
　深以為憂也范氏曰忠臣孝子之行役未嘗不念其
　親君之使臣豈待其勞苦而自傷哉亦憂其憂如已
　而已矣此聖人所以感人心也(慶源輔氏曰君之於/臣能體悉之如此則)
　(臣之所以報上者又當何如哉古人事君得以展布/四體而死生以之者亦以人君感之者無不盡其道)
　(也○疊山謝氏曰忠孝不兩全此人情之所難也/先王勞使臣而言之及此探人情真切而言之也)
○翩翩者鵻載飛載止集于苞杞(音/起)王事靡盬不遑將
母(叶滿/彼反)
　興也把枸(音/苟)檵(音/訃)也(華谷嚴氏曰本草云名仙人杖/西王母杖根名地骨莖榦三五)
　(尺作叢詩中有三杞將仲子樹杞栁屬也南山有杞/湛露杞棘山木也此詩苞杞四月杞桋北山言采其)
　(杞枸杞也○慶源輔氏曰上兩句既述其私恩公義/矣故三章四章又述其託物起興而自道其不遑養)
　(親之/情)
○駕彼四駱載驟(助救/反)駸駸(侵寢/二音)豈不懷歸是用作歌
將母來諗(深審/二音)
　賦也駸駸驟貌諗告也以其不獲養父母之情而來
　告於君也非使人作是歌也設言其情而勞之耳(疊/山)
　(謝氏曰聖人以孝治天下聞有以養母來告者安得/不俞其請乎此蓋設言欲使人臣忠孝兩全也○孔)
　(氏曰臣有勞苦患上不知今君勞臣言汝/曰豈不恩歸作歌來告是探其情以勞之)獨言將母
　者因上章之文也(孔氏曰母以恩意偏多故承上章/再言之○華陽范氏曰父至尊也)
　(母至親也知母之親則知父之尊矣卒章再言母本/其恩所起以教愛也愛母則敬父矣敬父則尊君矣)
　(未有愛親而不愛其君者也○慶源輔氏曰三四章/既述其不得養親之情矣此章又言其以是情而告)
　(於上所謂臣下不敢自言而君上探其情而為之言/者詳於私恩而略於公義君之勞臣當然也○豐城)
　(朱氏曰忠孝非二道忠於君者必其能養於親者也/然忠孝不兩立致其勞於外則必闕其養於内又不)
　(可以不慮也為人臣者將欲致其力於私養歟則當/官而行國事固不可以不恤將欲致其力於王事歟)
　(則子職之不共又何以為孝哉此王者之勞使臣所/以必探其情而代之言為人臣者聞之亦必有以自)
　(慰而益不懈/於用力矣)
　　四牡五章章五句
　　　按序言此詩所以勞使臣之來甚協詩意(慶源/輔氏)
　　　(曰或已國使臣之歸或諸/侯使臣之來皆可用也)故春秋傳亦云而外
　　　傳以為章使臣之勤所謂使臣雖叔孫之自稱
　　　亦正合其本事也(春秋魯襄公四年左氏傳曰/穆叔如晉晉侯饗之歌鹿鳴)
　　　(之三三拜韓獻子使子員問之對曰鹿鳴君所/以嘉寡君也敢不拜嘉四牡君所以勞使臣也)
　　　(敢不重拜皇皇者華君敎使臣曰必諮於周敢/不重拜○外傳魯語曰叔孫穆子對曰鹿鳴君)
　　　(所以嘉先君之好也敢不拜嘉四牡君所以章/使臣之勤也敢不拜章皇華君敎使臣曰每懷)
　　　(靡及諏謀度詢必/咨於周敢不拜敎)但儀禮又以為上下通用之
　　　樂疑亦本為勞使臣而作其後乃移以他用耳
　　　(問鹿鳴四牡皇華儀禮皆以為上下通用之樂/不知如君勞使臣王事靡盬之類庶人安得而)
　　　(用之朱子曰鄉飲酒亦用而大學始敎宵雅肄/三官其始也正謂習此蓋入學之始須敎他知)
　　　(有君臣之義始得○安成劉氏曰此詩始作本/為勞使臣也其後又與鹿鳴之宴賓皇華之遣)
　　　(使者同為一時通用之樂而此詩中以王事/為言則此三詩其皆作於武王以後也歟)
皇皇者華(芳無反/與夫叶)于彼原隰駪駪(所巾/反)征夫每懷靡及
　興也皇皇猶煌煌也華草木之華也髙平曰原下濕
　曰隰駪駪衆多疾行之貌征夫使臣與其屬也(孔氏/曰使)
　(與上介/衆介也)懷思也○此遣使臣之詩也君之使臣固欲
　其宣上徳而達下情而臣之受命亦惟恐其無以副
　君之意也(慶源輔氏曰惟恐無以副君之意此所以/每懷靡及也苟存此意則諏謀度詢必咨)
　(于周自不容已也○程子曰遣使四方以觀省風俗/采察善惡訪問疾苦宣道化於天下故為使者惟慮)
　(不能宣/達也)故先王之遣使臣也羙其行道之勤而述其
　心之所懷曰彼煌煌之華則于彼原隰矣此駪駪然
　之征夫則其所懷思常若有所不及矣(廬陵歐陽氏/曰言原隰者)
　(其道所經也每懷靡及者/於事每思唯恐不及也)蓋亦因以為戒然其辭之
　婉而不廹如此詩之忠厚亦可見矣(慶源輔氏曰以/為戒者即穆子)
　(所謂君教使臣之意夫欲以為教戒而不遂直言之/乃設言其使臣之情自如此所謂婉而不廹也○豐)
　(城朱氏曰每懷靡及者每事而思之則必歉然常若/有所不及也然不曰使臣而曰征夫則不特使臣此)
　(心其屬亦此心也推此心以在外則耆老之在所當/問遺逸之在所當求鰥寡之在所當恤廢墜之在所)
　(當舉上徳之厚而欲其無不宣下情之逺而欲其無/不逹為使臣者固唯恐無以副君之意而為其屬者)
　(又唯恐無以為使臣之助庶可以稱斯職/矣於遣使之時而歌此固所以勸勉之也)
○我馬維駒(恭于恭/侯二反)六轡如濡(如朱如/由二反)載馳載驅(虧于/虧由)
(二/反)周爰咨諏(子須子/侯二反)
　賦也如濡鮮澤也周徧爰於也咨諏訪問也(三山李/氏曰周)
　(爰咨諏徧於其/所而詢問之)○使臣自以每懷靡及故廣詢博訪
　以補其不及而盡其職也程子曰咨訪使臣之大務
　(廬陵歐陽氏曰周詳訪問以博采廣聞不徒將一事/而出也○慶源輔氏曰每懷靡及者心也諏謀度詢)
　(者事也有是心則有是事矣程子之意蓋謂人君正/以耳目不得與逺民相接故遣使以宣已意而通下)
　(情為之使者豈可不咨訪以副君/意哉故後四章皆述此意而已)
○我馬維騏(音/其)六轡如絲(叶新/齎反)載馳載驅周爰咨謀(叶/莫)
(悲/反)
　賦也如絲調忍(音刃/直也)也謀猶諏也變文以協韻爾下
　章放此(廬陵歐陽氏曰諏謀度詢/但叶韻爾詩家此類甚多)
○我馬維駱六轡沃(烏毒/反)若載馳載驅周爰咨度(待落/反)
　賦也沃若猶如濡也度猶謀也(安成劉氏曰沃若有/鮮澤之義故猶二章)
　(之如/濡)
○我馬維駰(音/因)六轡既均載馳載驅周爰咨詢
　賦也隂白雜毛曰駰(爾雅疏曰隂淺黒色毛淺黑而/白兼雜毛者今名泥驄○孔氏)
　(曰雜毛是體有二/種之毛相間雜)均調也詢猶度也
　　皇皇者華五章章四句
　　　按序以此詩為君遣使臣春秋内外傳皆云君
　　　教使臣其説已見前篇儀禮亦見鹿鳴疑亦本
　　　為遣使臣而作其後乃移以他用也然叔孫穆
　　　子所謂君教使臣曰每懷靡及諏謀度詢必咨
　　　於周敢不拜教可謂得詩之意矣范氏曰王者
　　　遣使於四方教之以咨諏善道將以廣聰明也
　　　夫臣欲助其君之徳必求賢以自助故臣能從
　　　善則可以善君矣臣能聴諫則可以諫君矣未
　　　有不自治而能正君者也(慶源輔氏曰范氏説/是餘意夫君臣一體)
　　　(已不能咨諏善道則君亦安能聴用已言哉○/眉山蘇氏曰四牡皇華先勞而後遣何也鹿鳴)
　　　(之三常施於禮樂不獨用於勞遣意者以其聲/為先後歟○朱子曰大雅氣象宏闊小雅雖各)
　　　(指一事然説得精切至到古人工歌宵雅之三/將作重事近令孫子誦之則見其詩果是懇至)
　　　(如鹿嗚見得賓主相好之誠如徳音孔昭以燕/樂嘉賓之心情意懇切而不失義理之正四牡)
　　　(古注云無公義非忠臣也無私情非孝子也此/語甚切當如既云王事靡盬又云不遑將父母)
　　　(皆是人情少不得底説得懇切如皇華首云每/懷靡及其後便云咨謀咨詢看此等詩不用小)
　　　(序意義自/然明白)
常棣之華鄂(五各/反)不韡韡(韋鬼/反)凡今之人莫如兄弟(待/禮)
(反/)
　興也常棣棣也子如櫻桃可食(三山李氏曰何彼穠/矣與論語言唐棣之)
　(華則爾雅所謂栘也此常棣與采薇言維常之華則/爾雅所謂棣也○吕氏曰今玉李也華鄂相承甚力)
　鄂鄂然外見之貌不猶豈不也韡韡光明貌○此燕
　兄弟之樂歌故言常棣之華則其鄂然而外見者豈
　不韡韡乎凡今之人則豈有如兄弟者乎(孔氏曰毛/傳以為常)
　(棣之木衆華俱發實韡韡而光明故以興兄弟○華/陽范氏曰凡今之人言舉世之人也莫如兄弟親之)
　(至也○慶源輔氏曰只是以豈/不韡韡興豈有如兄弟一句耳)
○死喪之威兄弟孔懷(叶胡/威反)原隰裒(薄矦/反)矣兄弟求矣
　賦也威畏懷思裒聚也○言死反之禍他人所畏惡
　惟兄弟為相恤耳至於積尸裒聚於原野之間亦惟
　兄弟為相求也此詩蓋周公既誅管蔡而作故此章
　以下専以死喪急難鬬鬩之事為言其志切其情哀
　乃處兄弟之變如孟子所謂其兄闗(音/彎)弓而射之則
　已垂涕泣而道之者(朱子曰此詩是制禮作樂時作/這是先被他害所以當天下平)
　(定後更作此詩故其詞衰切不似諸詩和平○新安/胡氏曰王氏云文武以來宴兄弟亦必有詩然鹿鳴)
　(四牡等篇詞多和平唯常棣一篇詞多激切意若有/所懲創則周公因管蔡之事其後更為此詩無疑)
　序以為閔管蔡之失道者得之而又以為文武之詩
　則誤矣大抵舊説詩之時世皆不足信舉此自相矛
　盾(石凖/反)者以見其一端後不能悉辨也(慶源輔氏曰/二章至四章)
　(雖是周公處管蔡之變故以死䘮急難鬭閲之事為/言然兄弟真切之情亦惟於此際而後見分曉若於)
　(安平之時觀之則人或以為朋友與兄弟等耳/先王之制朋友之服視兄弟有差故特言之)
○脊(井益/反)令(音/零)在原兄弟急難(叶泥/㳂反)每有良朋况也永
歎(吐丹反叶/它㳙反)
　興也脊令雝渠水鳥也(陸氏口大如鷃雀長脚長尾/尖喙背上青灰色腹下白頸)
　(上黒如連錢杜陽人謂之/連錢○嚴氏曰雪姑也)况發語辭或曰當作怳(况/上)
　(聲/)○脊令飛則鳴行則搖有急難之意故以起興(程/子)
　(曰脊令首尾相應急難之際兄弟相應如是也○丘/氏曰脊令飛則鳴行則搖不少自止猶兄弟在急難)
　(中其心亦不少自止○濮氏曰小宛題/彼脊令載飛載鳴亦言於兄弟之詩)而言當此之
　時雖有良朋不過為之長歎息而已力或不能相及
　也東萊吕氏曰疎其所親而親其所疎此失其本心
　者也故此詩反覆言朋友之不如兄弟蓋示之以親
　疎之分使之反循其本也(眉山蘇氏曰人之急難相/救不舍斯須如脊令者唯)
　(兄弟也雖有良朋其甚者不過為之長歏息而已/小人好以親為怨而樂從其疎故此詩每以告之)本
　心既得則由親及疎秩然有序兄弟之親既篤朋友
　之義亦敦矣初非薄於朋友也苟雜施而不孫雖曰
　厚於朋友如無源之水朝滿夕除胡可保哉或曰人
　之在難朋友亦可以坐視與曰每有良朋况也永歎
　則非不憂憫但視兄弟急難為有差等耳詩人之詞
　容有抑揚(三山李氏曰以天屬之親故急難之際能/盡其兄弟之恩也然則朋友之義可廢乎)
　(曰非也親疎之義則然鄉人鬭者閉户可也/同室鬭者被髪纓冠而救之親疎之義如此)然常棣
　周公作也聖人之言小大髙下皆宜而前後左右不
　相悖
○兄弟鬩(許歴/反)于牆外禦其務(春秋傳作/侮罔甫反)每有良朋烝
(之承/反)也無戎(叶而/主反)
　賦也鬩鬭狠也禦禁也烝發語聲戎助也○言兄弟
　設有不幸鬭狠于内然有外侮則同心禦之矣雖有
　良朋豈能有所助乎(臨川王氏曰狠于内非令兄弟/也然及其禦侮則雖每有良朋)
　(曾不如不令兄/弟之可恃也)富辰曰兄弟雖有小忿不廢懿親(僖/公)
　(二十四年在氏傳注曰懿美也言内雖不和猶宜外/扞異族之侵侮○國語冨辰諫襄王曰古人有言曰)
　(兄弟讒鬩侮人百里注云鬩狠也兄弟雖以讒鬩相/違狠猶禁他人侵侮己者百里諭逺也○慶源輔氏)
　(曰死喪相恤急難相救固足以見兄弟之情矣至於/方且鬬鬩于内而忽有外侮則同心而禁禦之則尤)
　(見其情之不容己者朋友於/此則豈能如兄弟之相助乎)
○喪亂既平既安且寧雖有兄弟不如友生(叶桑/經反)
　賦也上章言患難之時兄弟相救非朋友可比(安成/劉氏)
　(曰經文所謂喪亂者通言二章之死喪三章之急難/四章之外侮也集傳所謂非朋友可比者雖言三章)
　(之良明永歎四章之良朋無助然二章/之所謂懷與求者尤非朋友所能及也)此章遂言安
　寧之後乃有視兄弟不如友生者悖理之甚也(眉山/蘇氏)
　(曰人居喪亂既平之後不知前日兄弟之可恃而以/至親相責望則兄弟易以生怨故有以為朋反賢於)
　(兄弟/者)
○儐(賔𦙍/反)爾籩豆飲酒之飫(於慮/反)兄弟既具和樂(音/洛)且
孺
　賦也儐陳飲饜具俱也孺小兒之慕父母也(程子曰/孺親慕)
　(之義小兒親慕父/母故謂之獳子)○言陳籩豆以醉飽而兄弟有不
　具焉則無與共享其樂矣(疊山謝氏曰凡人飲燕待/親戚朋友之禮常盛待兄)
　(弟之禮常簡愛有餘者敬或不足顔情稔熟者禮文/有時而脱略也籩豆畢陳飲酒而至於饜飲亦可樂)
　(矣何如㑹集兄弟不惟和樂其情親義厚無異於孺/子相慕也孺子之無不愛其親無不敬其兄者人欲)
　(未萌天理/昭著也)
○妻子好(呼報/反)合如鼓瑟琴兄弟既翕(許及/反)和樂且湛
(答南反叶/持林反)
　賦也翕合也○言妻子好合如琴瑟之和而兄弟有
　不合焉則無以久其樂矣(疊山謝氏曰兄弟不和則/家庭之間無非乖氣雖有)
　(妻子之樂亦不安其樂矣惟兄弟和樂則一家之情/無不相冝妻子之樂亦可長久藍天合者微有乖暌)
　(人合者亦不得康寧也○三山李氏曰兄弟既翕必/先於妻子者人之壯也各妻其妻各子其子兄弟之)
　(所以乖爭者未必不本於此若不能敦兄弟之愛則/雖家室妻孥必不能久相樂也○問六章七章就其)
　(逸樂時良心發處指出謂酒食備而兄弟有不具則/無與共其樂妻子合而兄弟有不翕則無以久其樂)
　(蓋居患難則人情不期而相親故天理常易復處逸/樂多為物欲所轉移故天理常隠而難尋故卒章有)
　(是究是圖亶其然乎之語反覆玩味真能使人孝友/之心油然而生也朱子曰此所謂生於憂患死于逸)
　(樂那二章正是遏人欲而存天理也須是恁地㸔○/慶源輔氏曰二章至四章言急難危殆之時惟兄弟)
　(為能相救六章七章又言燕樂和平之際無兄弟則/亦無與共享而久安之反覆而言則兄弟之情相與)
　(切至而不可/解者自見矣)
○宜爾室家(叶古/胡反)樂爾妻帑(音/奴)是究是圖亶其然乎(就/用)
(乎字/為韻)
　賦也帑子究窮圖謀亶信也○宜爾室家者兄弟具
　而後樂且孺也樂爾妻帑者兄弟翕而後樂且湛也
　兄弟於人其重如此試以是究而圖之豈不信其然
　乎東萊吕氏曰告人以兄弟之當親未有不以為然
　者也苟非是究是圖實從事於此則亦未有誠知其
　然者也不誠知其然則所知者特其名而已矣凡學
　蓋莫不然(新安王氏曰人情皆知保其室家私其妻/子而罕知厚其兄弟然兄弟不和以至毁)
　(其室家危其妻子者有之矣管蔡是也今欲室家之/相宜妻子之相樂豈可獨忘兄弟哉誠能窮究樂妻)
　(子之理以圖謀好兄弟之事必以我言為然常人思/慮不能及逺以為兄弟親疎無甚損益患其淺陋而)
　(不信故使深思而逺圖之也○慶源輔氏曰儐爾籩/豆欽酒之飫然兄弟不具則雖和樂而無親慕之意)
　(妻子好合如鼓瑟琴然兄弟不翕則雖和樂而無不/厭之理然則兄弟之具翕是乃所以宜爾室家樂爾)
　(妻帑也此理固當是究是圖而信其然矣乎疑辭也/不自以為然而使之反求諸心以見其真情寔理之)
　(所在周公亦可謂善敎人者也又觀周公之言如此/則其所以誅管蔡者是豈得已者乎所謂處聖人之)
　(不幸/也)
　　常棣八章章四句
　　　此詩首章略言至親莫如兄弟之意次章乃以
　　　意外不測之事言之以明兄弟之情其切如此
　　　三章但言急難則淺於死喪矣至於四章則又
　　　以其情義之甚薄而猶有所不能已者言之其
　　　序若曰不待死喪然後相救但有急難便當相
　　　助言又不幸而至於或有小忿猶必共禦外侮
　　　其所以言之者雖若益輕以約而所以著夫兄
　　　弟之義者益深且切矣(慶源輔氏曰自死䘮而/急難自急難而小忿所)
　　　(謂言之雖若益輕以約也然所以著夫兄弟之/義者則自厚而至於薄雖薄而猶有不能自己)
　　　(者焉則所謂/益深且切矣)至於五章遂言安寧之後乃謂兄
　　　弟不如友生則是至親反為路人而人道或㡬
　　　乎息矣故下兩章乃復極言兄弟之恩異形同
　　　氣死生苦樂無適而不相須之意卒章又申告
　　　之使反復窮極而驗其信然可謂委曲漸次説
　　　盡人情矣讀者宜深味之(程子曰此詩句少而/章多章多所以極其)
　　　(鄭重句少則各陳一事故也○安成劉氏曰五/章言䘮亂既平以結二章三章四章所言患難)
　　　(相與之意而繼言安寧之後兄弟之恩乃有疎/薄者以起六章七章所陳兄弟之恩無適而不)
　　　(相須之意卒章又以宜室家結六章所言樂妻/帑結七章所言而復繼言其理之誠然使人有)
　　　(以考驗之也詩凡八章唯卒章無兄弟字餘章/反覆言兄弟者凡八其言人情之委曲天倫之)
　　　(厚重者哀傷激切故不若其他/宴樂兄弟者樂歌之和平也)
伐木丁丁(陟耕/反)鳥鳴嚶嚶(於耕/反)出自幽谷遷于喬木嚶
其鳴矣求其友聲相(息亮/反)彼鳥矣猶求友聲矧伊人矣
不求友生(叶桑/經反)神之聴之終和且平
　興也丁丁伐木聲嚶嚶鳥聲之和也幽湥遷升喬髙
　相視矧况也○此燕朋友故舊之樂歌故以伐木之
　丁丁興鳥鳴之嚶嚶而言鳥之求友遂以鳥之求犮
　喻人之不可無友也人能篤朋友之好則神之聴之
　終和且平矣(永嘉陳氏曰閫伐木於山中者其聲丁/丁然相應又閒鳥鳴於山間嚶嚶然和)
　(者相隨出於幽谷而遷髙木聴其和好之聲則是以/類相求因起興而曰相視彼鳥猶如此人其可不知)
　(乎○問神之聴之終和且平朱子曰若能盡其道於/朋友雖鬼神亦必聴之相之而錫之以和平之福又)
　(曰楊氏云五品天叙人之大倫也朋友居一焉故謂/之逹道不由其道則人倫廢而天理滅得罪於天矣)
　(其能終和/且平乎)
○伐木許許(呼古/反)釃(所宜/反)酒有藇(象吕/反)既有肥羜(直吕/反)
以速諸父(扶雨/反)寧適不來微我弗顧(叶居/五反)於(音/烏)粲洒(所/懈)
(反/)埽(蘇報反叶/蘇吼反)陳饋八簋(叶已/有反)既有肥牡以速諸舅(其/九)
(反/)寧適不來微我有咎(其九/反)
　興也許許衆人共力之聲淮南子曰舉大木者呼邪
　(余遮/反)許蓋舉重勸力之歌也(安成劉氏曰淮南子道/應訓章翟煎對梁恵王)
　(曰夫舉大木者前呼邪許後亦應之/○詩攷曰韓詩云勞者歌其事也)釃酒者或以筐
　或以草泲(躋上/聲)之而去其糟也禮所謂縮酌用茅是
　也(禮記郊特牲篇注謂泲之以茅縮去滓也○問縮/酌用茅恐茅乃以酹朱子曰某亦疑今人用茅縮)
　(酒古人芻狗乃酹酒之物則茅之縮酒乃今人/醡酒也想古人不肯用絹帛故以茅縮酒也)藇羙
　貌羜未成羊也(爾雅注曰俗呼/五月羔為羜)速召也諸父朋友之
　同姓而尊者也(毛氏曰人若友其賢臣○孔氏曰稱/之以父親親之辭也天子呼諸侯同)
　(姓大國曰伯父同/姓小國曰叔父)微無顧念也於歎辭粲鮮明貌八
　簋器之盛也(長樂劉氏曰簋八則籩/豆倍之天子燕禮之數)諸舅朋友之異
　姓而尊者也(孔氏曰天子呼諸侯異姓/大國曰伯舅小國曰叔舅)先諸父而後
　諸舅者親疎之殺(所界/反)也咎過也○言具酒食以樂
　朋友如此寧使彼適有故而不來而無使我恩意之
　不至也(華陽范氏曰寧適不來豈必期其至哉不/來在人弗顧在我躬自厚而不責於人也)孔
　子曰所求乎朋友先施之未能也此可謂能先施矣
　(慶源輔氏曰微我弗顧言無使我恩意之不至而不/顧念夫朋友也微我有咎言無使武恩意之不至而)
　(於朋友之意有過失也夫朋友之隙常生於逓相責/望故此詩之意但欲盡其在我者而不問其彼之於)
　(我如何是誠處/朋友之要道也)
○伐木于阪(叶孚/臠反)釃酒有衍籩豆有踐(在演/反)兄弟無逺
民之失徳乾餱(音/侯)以愆(叶起/淺反)有酒湑(思吕/反)我無酒酤(音/古)
我坎坎鼓我蹲蹲(七旬/反)舞我迨(音/待)我暇(叶後/五反)矣飲此湑
矣
　興也衍多也踐陳列貌兄弟朋友之同儕者無逺皆
　在也先諸舅而後兄弟者尊卑之等也(安成劉氏曰/詩言兄弟多)
　(矣鄭風揚之水昏姻之黨唐杕杜雅常棣頍弁斯干/行葦等篇同氣之親也此詩則同儕之友也各隨所)
　(指而不/同耳)乾餱食之薄者也(廬陵羅氏曰説文云乾食/徐鍇云今人謂乾飯為餱)
　(○華谷嚴氏曰公劉乃裹餱糧/王制乾豆注謂腊之以為豆實)愆過也湑亦釃也(毛/氏)
　(曰以筐曰釃以藪曰湑○孔氏曰筐竹器也/藪草也釃酒者或用筐或用草於今猶然)酤買也
　坎坎擊鼓聲蹲蹲舞貌(疊山謝氏曰湑我我湑之也/酤我我酤之也鼓我我鼓之)
　(也舞我我舞之也此八字皆/倒下句法可見古人之妙也)迨及也○言人之所以
　至於失朋友之義者非必有天故或但以乾餱之薄
　不以分人而至於有愆耳故我於朋友不計有無但
　及間暇則飲酒以相樂也(程子曰有盛具當以燕樂/朋友無相疎逺或乾餱不)
　(相及亦人之失徳也故有酒則我湑之無酒則我酤/之以至鼓舞我為之我及暇時則相與燕飲以篤恩)
　(義○眉山蘇氏曰民之失徳乾餱相譴故君子於其/朋友故舊無所愛者有則湑之無則酤之不以有無)
　(為辭也奏之以鼓重之以舞盡其有以樂之也○慶/源輔氏曰民之失徳乾餱以愆曰民則自上言下之)
　(辭言細民之相失或以薄物飲酒不以相分之故蓋/前章既言其厚故此章又以薄者言之且乾餱之愆)
　(亦微過耳於微過而尤不/敢不謹則其大者可知矣)
　　伐木三章章十二句
　　　劉氏曰此詩每章首輒云伐木凡三云伐木故
　　　知當為三章舊作六章誤矣今從其説正之(問/伐)
　　　(木大意皆自言待朋友不可不加/厚之意所以感發之也朱子曰然)
天保定爾亦孔之固俾爾單(音/丹)厚何福不除(直慮/反)俾爾
多益以莫不庶
　賦也保安也爾指君也(廬陵歐陽氏曰詩人爾其君/者蓋稱天以為言○須溪劉)
　(氏曰詩人爾君雖古人爾汝之常抑/非此無以著其親愛諄至之情也)固堅單盡也除
　除舊而生新也(程子曰除更新/也日進之義)庶衆也○人君以鹿
　鳴以下五詩燕其臣臣受賜者歌此詩以答其君言
　天之安定我君使之獲福如此也(臨川王氏曰君恩/至重臣雖有犬馬)
　(之勞不足以上答唯稱其福禄以報之此出於懽心/而不强以為者也○慶源輔氏曰此章言天之安定)
　(我君亦甚堅固也使我君無不極其單厚其於福祉/無不見其除舊而生新矣使我君多見其悠久之益)
　(以莫不庶便見其盛大之意終篇不過是此二意也/○安成劉氏曰鹿鳴以下五詩所言非同一事所歌)
　(非同一時所宴非同一臣而其臣之答之則唯同歌/此詩者蓋凡臣子之視報其君唯願其福禄壽考而)
　(已試取前五詩分而讀之而各以此詩答之/尤可見其一時君臣相與殷勤忠厚之意)
○天保定爾俾爾戩(子淺/反)榖罄無不冝受天百禄降爾
遐福維日不足
　賦也聞人氏(名/滋)曰戩與剪同盡也榖善也盡善云者
　猶其曰單厚多益也罄盡遐逺也爾有以受天之禄
　矣而又降爾以福言天人之際交相與也書所謂昭
　受上帝天其申命用休語意正如此(慶源輔氏曰此/章又言天使我)
　(君無不盡善云為動作無不宜適而亦既受天之百/禄矣而天之所以申命其悠久之福者方且維日不)
　(足也罄無不宜受天百禄者已然之事也降爾遐福/維日不足者方來之事也○安成劉民曰人君之對)
　(越上天者既能有以受百禄矣而天之眷人君者又/降遐福而維日不足其所以交相與者如此固與大)
　(禹贊舜所謂眧受申命之意相類且與嘉樂之詩所/謂宜氏宜人受禄于天保右命之自天申之語意正)
　(同蓋此詩歌於宴享之際以答前詩嘉樂歌/於繹祭之日以答鳬鷖皆祝願人君之辭也)
○天保定爾以莫不興如山如阜如岡如陵如川之方
至以莫不增
　賦也興盛也髙平曰陸大陸曰阜大阜曰陵皆髙大
　之意(董氏曰爾雅云正脊曰岡大阜曰陵/則岡為山之髙者陵為阜之大者)川之方至
　言其盛長之未可量也(廬陵歐陽氏曰此又欲其國/家興盛如山阜岡陵之髙大)
　(如川流之浸長而又增之○藍田吕氏曰上章言受/百禄降遐福其莫不庶也既庶矣則欲積累至于崇)
　(髙故曰以莫不興如山阜岡陵言其興也既興矣欲/増益而不絶故曰以莫不增如川方至言其增也)
○吉蠲(古𤣥/反)為饎(尺志/反)是用孝享(叶虚/良反)禴(餘若/反)祠烝嘗
于公先王君曰卜爾萬夀無疆
　賦也吉言諏日擇士之善蠲言齊戒滌濯之潔(安成/劉氏)
　(曰諏日者君臣諏謀祭日於句有一日之先至次日/乃卜所諏之日吉否如少牢饋食大夫先與有司諏)
　(丁巳之日至明日乃筮其日之吉凶也擇士者大射/於射官以選與祭之士齊戒謂七日齊三日戎之類)
　(滌濯謂溉濯祭器/埽除宗廟之類)饎(儀禮有饎㸑注/炊黍稷曰饎)酒食也享獻也
　宗廟之祭春曰祠夏曰禴秋曰嘗冬曰烝(孔氏曰自/殷以上則)
　(禴禘烝嘗王制文也周去夏禘以春禴當之更名春/曰祠○爾雅注曰祠之言食礿新莱可禴嘗嘗新穀)
　(烝進品物○須溪劉氏曰禴/祠烝嘗各倒一字此音節也)公先公也謂后稷以下
　至公叔祖類也先王大王以下也(鄭氏曰先公謂后/稷至諸盩音綢○)
　(史記曰公叔祖類生古公亶父索隠云古公亶父之/父世本作太公組紺諸盩三代世表作叔類  孔氏)
　(曰周之所追王大王以下大王之前皆為先公○問/古先追王之禮武王周公以王業肇於大王王季文)
　(王故追王三王至于組紺以上則止祀以先公之禮/朱子曰然周禮祀先王以衮冕祀先公以鷩冕鷩冕)
　(諸侯之服但乃是天/子祭先公之禮耳)君通謂先公先王也卜猶期也
　此尸傳神意以嘏主人之詞(嘏音假○廬陵羅氏曰/祝為尸致福於主人之)
　(詞○孔氏曰少牢禮云皇尸命工祝承致多福無疆/于汝孝孫之等是傳神辭嘏主人也○廬陵歐陽氏)
　(曰此章又言非惟天之福我君如此至于四時豐潔/酒食祀其先公先王而神亦降之福○廬陵曹氏曰)
　(臣之愛君願其祭祀而獲福謂能誠意以奉其時祭/則神之報以夀考者無窮矣蓋受福本於祭祀祭祀)
　(莫大於時祭而曰吉曰鷁又可見其誠意天保/之詩皆祝君之福而此章願其因祭而受福也)文王
　時周未有曰先王者此必武王以後所作也(安成劉/氏曰此)
　(詩所以答前五篇然則前五/詩亦作於武王以後明矣)
○神之弔(都歴/反)矣詒(以之/反)爾多福(叶筆/力反)民之質矣日用
飲食羣黎百姓徧為爾德
　興也弔至也神之至矣猶言祖考來格也詒遺質實
　也言其質實無偽日用飲食而已(臨川王氏曰氏無/所施其智巧也日)
　(用飲食/而已)羣衆也黎黑也猶秦言黔(其淹反/黒也)首也百姓
　庶民也為爾徳者則而象之猶助爾而為徳也(廬陵/彭氏)
　(曰神詒之多福民及百姓皆被及之日用飲食則豐/富充足徧為爾徳則孝弟忠信蓋上有多福之君則)
　(下受多福之庇也始言民繼言羣黎百姓廣而言之/正修己安人安百姓之意也○華陽范氏曰居所以)
　(為神民之主神則降福民則日用飲食而不知所以/然羣黎百姓皆為君徳此君人者之至願也○華谷)
　(嚴氏曰此祝君之福而祝君之徳歸美之中有責難/者寓若盡言福禄則全篇皆容悦之辭豈古者君臣)
　(相與之義邪凡詩人頌福多兼徳言之又曰徳者民/心所自得而曰徧為爾徳者民因君而全其天故氏)
　(之徳皆君之徳猶曰英匪爾極也○慶源輔氏曰民/之質矣日用飲食則言在下之民由而不知之義以)
　(見其君之徳存神過化民皆由之而不知但真實無/偽日用飲食而已凡動静作止無不在其君徳化之)
　(中其所為者蓋莫非君之徳也正如洪範五皇極所/謂凡厥庶民于汝極錫汝保極之意鄭氏所謂則而)
　(象之先生所謂所助爾為徳之意皆在其中矣○安/成劉氏曰此承上章祭祀而言神之降福惟而至於)
　(民之質實百姓之為徳莫非君之福也亦莫/非君之徳也所謂徳者其一篇之木領歟)
○如月之恒(胡登/反)如日之升如南山之夀不騫(起慶/反)不
崩如松栢之茂無不爾或承
　賦也恒弦升出也月上弦而就盈(孔氏曰八日九日/月體大率正半昏)
　(而中似弓之張而弦直謂之上弦也/此取漸進之義故云上弦不言望)日始出而就明
　騫虧也承繼也言舊葉將落而新葉已生相繼而長
　茂也(問承是繼承相接續之義如何朱子曰松柏非/是葉不凋但舊葉凋時新葉已生○廬陵歐陽)
　(氏曰前既欲其興盛則又欲其永久故多引長久不/壊之物以為况○藍田吕氏曰上言神享之矣民信)
　(之矣福禄無以加矣又欲常享是福有進而無退有/成而無虧相承而無衰故以日月南山松柏喻焉○)
　(慶源輔氏曰此章則又言其進/盛悠久相繼無窮之意而已)
　　天保六章章六句(廬陵歐陽氏曰六章皆下愛其/上之辭其文甚顯而易明大抵)
　　　(文意重複以見其愛上深至如此耳○程子曰/天保詩盛陳人君受天之祐福禄之厚䝉被臣)
　　　(民由君徳之所致也○天台潘氏曰一章至三/章皆人臣頌祝其君之言然辭煩而不殺者以)
　　　(其愛君之心無已也四章則以祭祀先王先公/為言五章則以徧為爾徳為言蓋謂人君之徳)
　　　(必上無愧於祖考下無愧於斯民然後福禄愈/逺而愈彰故末章終之以無不爾或承董叔重)
　　　(云蓼蕭詩云令徳夀豈亦是此意蓋人君必有/此徳而後可以稱是福也○豐城朱氏曰是詩)
　　　(前三章言天之福吾君後三章言神之福吾君/故三章以山阜岡陵喻其福之興盛以川之方)
　　　(至喻其福之盛長所以終首章而下之意六章/以日月松柏喻其福之方進而不已以南山喻)
　　　(其福之有常而不變所以終四章而下之意當/是時君以鹿鳴四牡皇華燕羣臣以常棣燕兄)
　　　(弟以伐木燕朋友而臣之所以答其君者如此/君燕其臣臣媚其君此所以上下交徳業成而)
　　　(均享盛大悠/久之福也歟)
采薇采薇薇亦作(叶則/故反)止曰歸曰歸嵗亦莫(音/慕)止靡室
靡家(叶古/乎反)玁(音/險)狁(音/允)之故不遑啓居玁狁之故(此章作/與莫故)
(叶薇與歸叶/家又與居叶)
　興也薇菜名作生出地也(長樂劉氏曰/謂芽初出土)莫晚靡無也
　玁狁北狄也遑暇啓跪也○此遣戍役之詩(廬陵彭/氏曰上)
　(言遣戍役而不及將帥何也四郊多壘卿大夫之辱/也士大夫以體國為心固有不待勉者至於小民之)
　(愚或以為上之苦我固不可無辭以遣之也若/夫師還之日皆從而勞之聖人忠厚之意也)以其
　出戍之時采薇以食而念歸期之逺也故為其自言
　而以采薇起興曰采薇采薇則薇亦作止矣曰歸曰
　歸則嵗亦莫止矣(華谷嚴氏曰雖托為軍士自計/之辭亦因示歸期以安其心)然
　凡此所以使我舍其室家而不暇啓居者非上之人
　故為是以苦我也直以玁狁侵陵之故有所不得已
　而然耳蓋叙其勤苦悲傷之情而又風以義也(慶源/輔氏)
　(曰薇之作是始出戍時也嵗之暮是來嵗歸時也此/章言其始行之情故云靡室靡家不遑啟居知其為)
　(玁狁之故則上之遣我者出於不得已而我之義亦/有所不容己也此所謂風之以義○安成劉氏曰不)
　(遑啟居則勤苦矣曰歸曰歸靡室靡家則悲傷矣此/所以叙其私情也一則曰玁狁之故二則曰玁狁之)
　(故又因風以公義也一詩之中唯以私/情公義反覆為言所以感人者深矣)程子曰毒民
　不由其上則人懷敵愾(口既反○廬陵羅氏曰怒/也左氏傳云敵王所愾)之
　心矣(慶源輔氏曰程子此言萬世用/兵之定法順之則吉悖之則凶)又曰古者戍役
　兩朞而還今年春莫行明年夏代者至復留備秋至
　過十一月而歸又明年中(音/仲)春至春莫遣次戍者每
　秋與冬初兩番戍者皆在疆圉如今之防秋也(束陽/許氏)
　(曰防秋宋遣戍之名○建安熊氏曰北狄畏暑耐寒/又秋氣折膠則弓弩可用故秋冬易為侵暴每留屯)
　(以防/之)
○采薇采薇薇亦柔止曰歸曰歸心亦憂止憂心烈烈
載飢載渴(叶巨/烈反)我戍未定靡使歸聘
　興也柔始生而弱也(三山李氏曰始遣戍時薇始生/其後薇長而柔又其後薇壯而)
　(剛以見天/時之變爾)烈烈憂貌載則也定止聘問也○言戍人
　念歸期之逺而憂勞之甚(眉山蘇氏曰内憂歸期之/逺而外為飢渴之所困亦)
　(甚病/矣)然戍事未己則無人可使歸而問其室家之安
　否也(慶源輔氏曰此章言其在路之情故曰憂心烈/烈載飢載渴凡人在道路時飢渴固有所不免)
　(故卒章言其歸路之情亦曰載飢載渴我戍未定靡/使歸聘言我行猶未至戍所則固無人可使歸問其)
　(室家之訊也戍者勤苦之情大概最切者有四一則/有舍其家室之悲二則有不遑啟居之勞三則有載)
　(飢載渴之苦四則有不得其家音信之憂故此詩於/首兩章備道此四事以慰之○安成劉氏曰此章曰)
　(歸而心憂載飢復載渴其私情亦甚苦矣然/我戍未定而靡使歸聘則公義以為重也)
○采薇采薇薇亦剛止曰歸曰歸嵗亦陽止王事靡盬
不遑啓處憂心孔疚(叶訖/力反)我行不來(叶六/直反)
　興也剛既成而剛也陽十月也時純隂用事嫌於無
　陽故名之曰陽月也(程子曰疑於無陽故謂陽月然/何時無陽如日有光之類蓋隂)
　(陽之氣有常存而不移者有消長而無窮者○問十/月何以為陽月朱子口剥盡而坤復則一陽生也復)
　(之一陽不是頓然便生乃自坤卦積來如一月三十/日以復之一陽分作三十分從小雪後一日生一分)
　(到十一月半一陽始成以此見天地無休息○孔氏/曰十月名為陽君子愛陽而惡隂也四月秀葽靡草)
　(死豈無隂乎明/隂陽常兼有也)孔甚疚病也來歸也此見士之竭力
　致死無還心也(長樂劉氏曰言將帥與役者勇於報/國而不敢顧其親也○程子曰歸期)
　(須嵗之陽王事不可盬也故啟處不遑憂心雖甚病/我行不可歸也○慶源輔氏曰憂心孔疚切於仁也)
　(我行不來安於義也情與理竝行不相悖也○安成/劉氏曰此章後四句既風以義而叙其情又叙其情)
　(而風/以義)
○彼爾維何維常之華(芳無胡/爪二反)彼路斯何君子之車(斤/於)
(尺奢/二反)戎車既駕四牡業業豈敢定居一月三捷
　興也爾華盛貌(靡麗/也)常常棣也路戎車也君子謂將
　帥也(孔氏曰乗路車而稱君子故知謂將帥得稱路/者左傳鄭子蟜叔孫豹王賜之大路是卿車得)
　(稱路/也)業業壯也捷勝也○彼爾然而盛者常棣之華
　也彼路車者君子之車也戎車既駕而四牡盛矣則
　何敢以定居乎庶乎一月之間三戰而三捷爾(程子/曰四)
　(章五章皆勸以義也○慶源輔氏曰既言其情又言/其義則體之者切而風之者深矣夫所謂風之者亦)
　(非是當時之人初無此意而上之人特為此以風勵/之也此亦皆戍卒之本情但聖人能通其志耳上之)
　(人能通其志如是則下之人/亦皆以上之心為心可知也)
○駕彼四牡四牡騤騤(求龜/反)君子所依小人所腓(符非/反)
四牡翼翼象弭(彌氐/反)魚服(叶蒲/北反)豈不日戒(叶訖/力反)玁狁孔
棘
　賦也騤騤强也依猶乗也腓猶芘也程子曰腓隨動
　也如足之腓足動則隨而動也(問傳曰腓猶芘也又/引程子曰腓隨動也)
　(如足之腓足動則隨而動也某按易咸傳曰腓足肚/行則先動足乃舉之非如腓之自動也易本義亦曰)
　(欲行則先自動由程子前説觀之則腓為隨足以動/之物由後二説觀之則腓為先足而動明矣不當引)
　(之以解此詩之羲不若猶芘之得也生民詩牛羊腓/字之傳亦以腓為芘若施於此詩與上文君子所依)
　(意義亦相類也朱子曰此非大義所係今詳兩説誠/不合當剛去然板本已定只於補説中説破可也又)
　(百卉具腓又有他訓/不知此字竟是何義)翼翼行列整治之狀象弭以象
　骨飾弓弰(帥交反/弓末也)也(華谷嚴氏曰左傳云左執鞭弭/曲禮云右手執簫簫弭頭即受)
　(弦處以象齒飾之則弦/之上下不至齟齬也)魚獸名似豬東海有之其皮
　背上斑文腹下純青可為弓鞬(居言反/弓衣也)矢服也戒警
　棘急也○言戎車者將帥之所依乗戌役之所芘倚
　(長樂劉氏曰君子則依之以為備禦也小人則腓之/以為進退也○華谷嚴氏曰遣將卒戍役同歌是詩)
　(故以君子小/人兼言之)且其行列整治而器械精好如此(程子/曰器)
　(械弭服/是也)豈不日相警戒乎玁狁之難甚急誠不可以
　忘備也(永嘉陳氏曰玁狁孔棘宜若倉皇不暇為計/矣方且優游暇豫作歌詩以道達其誠心此)
　(所以旌旗變色士卒生氣也○安成劉氏曰此及上/章皆託為軍士自言車馬器械之盛備而於章末専)
　(以公義為言所以羙之所以風之也○慶源輔氏曰/戎車既為若子之所依乗乂為小人之所芘倚而其)
　(行列之整治器械之精好又如此則豈可不日相與/警戒乎若子所依小人所腓則見上下一心三軍同)
　(力豈不日戒玁狁孔棘則又見其備豫/不虞不以我之强盛而忽彼之可防也)
○昔我徃矣楊栁依依今我來思雨(于付/反)雪霏霏(芳菲/反)
行道遲遲載渴載飢我心傷悲莫知我哀(叶於/希反)
　賦也楊栁蒲栁也霏霏雪甚貌遲遲長逺也○此章
　又設為役人預自道其歸時之事以見其勤勞之甚
　也(華谷嚴氏曰楊栁依依即首章采薇之時雨雪霏/霏即首章嵗亦莫止首尾申言亦丁寧以安其心)
　(也○程子曰春而往冬而還行逺而時久言行道遲/遲則見歸思之切也○慶源輔氏曰昔我往矣楊栁)
　(依依則始去之時二月也今我來思雨雪霏霏則來/年得歸之十二月也路之長逺身之飢渴是亦勞苦)
　(之甚而傷悲之極也莫知我哀此句尤切夫上之人/既已述其情之如此則其知之可謂盡矣而猶曰莫)
　(知我哀可見其體悉之心無有窮極也且於其遣/戍之初而遽言及此則亦不憂上之人不我知矣)程
　子曰比皆極道其勞苦憂傷之情也上能察其情則
　雖勞而不怨雖憂而能勵矣(新安胡氏曰王氏云人/情所患莫切於行役之)
　(勞飢渴之害故中心傷悲而莫有知其哀者則㡬於/不得其所而無所告訴今歌詩遣之述其勤苦則人)
　(不知其哀而上知之此君子能盡人之情故人忘其/死也○三山李氏曰遣之而謂莫知我哀則知之者)
　(深矣○安成劉氏曰此章預道其往反/勞苦憂傷之甚又専叙其情以為終也)范氏曰予於
　采薇見先王以人道使人後世則牛羊而已矣
　　采薇六章章八句(問首章言征夫之出蓋以玁狁/不可不征故捨其室家而不遑)
　　　(寧處二章則既出而不能不念其家三章則竭/力致死而無還心蓋不復念家矣四章五章則)
　　　(惟勉於王事而欲成戰伐之功也卒章則言事/成之後極陳其勞苦憂傷之情也其序恐如此)
　　　(朱子曰雅者正也乃王公大人所作皆有次序/而文意不苟極可玩味風則成於婦人小子之)
　　　(口故但可觀其大略耳○疊山謝氏曰采薇一/詩見先王仁厚之至所謂體羣臣所謂本人情)
　　　(所謂説以使民民忘其/勞當以東山詩合觀)
我出我車于彼牧(叶莫/狄反)矣自天子所謂我來(叶六/直反)矣召
彼僕夫謂之載(叶節/力反)矣王事多難(乃且/反)維其棘矣
　賦也牧郊外也(爾雅曰邑外謂之郊郊外謂之牧/匡邑國都也界各十里而異其名)自
　從也天子周王也僕夫御夫也○此勞還率(音/帥)之詩
　追言其始受命出征之時出車於郊外而語其人曰
　我受命於天子之所而來於是乎召僕夫使之載其
　車以行而戒之曰王事多難是行也不可以緩矣(廬/陵)
　(歐陽氏曰南仲為將始駕戎車出至于郊則稱天子/之命使我來將此衆遂戒其僕夫以趨王事之急難)
　(○疊山謝氏曰此章有尊敬王命之禮有憂勤王事/之意有整暇勇决之才有奔走犯難之忠○華谷嚴)
　(氏曰一章述其前時之忠敬以慰勞之也○慶源輔/氏曰前四句則所以承乎上者嚴且重矣後四句則)
　(所以飭乎下/者勵且敏矣)
○我出我車于彼郊(叶音/髙)矣設此旐(音/兆)矣建彼旄(音/毛)矣
彼旟(音/餘)旐斯胡不斾斾(叶蒲/寐反)憂心悄悄僕夫况瘁(似醉/反)
　賦也郊在牧内(安成劉氏曰都城外五十/里為近郊百里為逺郊也)蓋前軍已
　至牧而後軍猶在郊也(丘氏曰將言建旐設旄/之事又本出車言之也)設陳
　也龜蛇曰旐建立也旄注旄於旗干之首也鳥隼曰
　旟鳥隼龜蛇曲禮所謂前朱雀而後𤣥武也(周禮圖/注曰考)
　(工記云鳥隼七斿以象鶉火畫朱雀與隼以示勇健/○沈氏曰朱雀莫知何物但謂烏而朱者然天文家)
　(朱鳥乃取象於鶉如鶉首鶉尾鶉火是也○朱子曰/𤣥武謂龜蛇也位往北方故曰𤣥身有鱗甲故曰武)
　楊氏曰師行之法四方之星各隨其方以為左右前
　後(禮記曲禮曰前牛鳥而後𤣥武左青龍而/右白虎鄭氏云以此四獸為軍陳象天也)進退有
　度各司其局(鄭氏曰度謂伐與/步數局部分也)則士無失伍離次矣
　斾斾飛揚之貌悄悄憂貌况兹也或云當作怳(况上/聲)
　○言出車在郊建設旗幟(音/熾)彼旗幟者豈不斾斾而
　飛揚乎但將師方以任大責重為憂而僕夫亦為之
　恐懼而惟悴耳(朱子曰胡不猶言遐不言豈不斾斾/乎但我自憂心悄悄而僕夫又况瘁)
　(耳○慶源輔氏曰兵隂事也必如此然後與隂氣合/而嚴重方整為謀必深固功必成不然輕佻率易殆)
　(同兒戯耳烏/能有所為哉)東萊吕氏曰古者出師以喪禮處之命
　下之日士皆泣涕夫子之言行三軍亦曰臨事而懼
　皆此意也(疊山謝氏曰子行三軍必也臨事而懼兵/凶器戰危事不可以易心處之為將帥者)
　(憂心則悄悄為僕夫者情况則憔悴皆臨事而懼善/於用兵也○勉齊黄氏曰臨事而懷懼則有持重謹)
　(畏之心此誠行軍法也○華谷嚴氏曰/二章述其前時之戒懼以慰勞之也)
○王命南仲往城于方出車彭彭(叶鋪/郎反)旂旐央央(於良/反)
天子命我城彼朔方赫赫南仲玁狁于襄
　賦也王周王也南仲此時大將也方朔方今靈夏等
　州之地(毛氏曰近玁/狁之國也)彭彭衆盛貌交龍為旂此所謂
　左青龍也央央鮮明也赫赫威名光顯也襄除也或
　曰上也與懷山襄陵之襄同(九峯蔡氏曰襄/駕出其上也)言勝之
　也　東萊吕氏曰大將傳天子之命以令軍衆於是
　車馬衆盛旂旐鮮明威靈氣焰赫然動人矣兵事以
　哀敬為本而所尚則威二章之戒懼三章之奮揚竝
　行而不相悖也(慶源輔氏曰言大將傳天子之命以/令軍衆而三軍之衆亦方知其所以)
　(出師之意在於城朔方以拒玁狁矣理直義明故車/馬為之壯盛旗幟為之鮮明而大將南仲之威名亦)
　(隨之顯赫雖未臨乎朔方而逆知玁狁之難於是而/可除矣冇前章之戒懼然後有此章之奮揚所謂静)
　(翕而動闢自/然之理也)程子曰城朔方而玁狁之難除禦戎狄
　之道守備為本不以攻戰為先也(程子曰此章指元/帥之名以顯其城)
　(朔方之功也○安成劉氏曰此/上三章皆本於公義以勞之也)
○昔我往矣黍稷方華(叶芳/無反)今我來思雨(于付/反)雪載塗
王事多難不遑啓居豈不懷歸畏此簡書
　賦也華盛也塗凍釋而泥塗也(孔氏曰雪落/而釋為泥塗)簡書戒
　命也鄰國有急則以簡書相戒命也或曰簡書䇿命
　臨遣之詞也(問二説朱子曰後説為長當以後説載/前前説只據左氏簡書同惡相恤之謂)
　(然此天子之所戒命不得謂之鄰國也○孔氏/曰古者無紙若有事則書之於簡故謂之簡書)○此
　言其既歸在塗而本其往時所見與今還時所遭以
　見其出之久也東萊吕氏曰采薇之所謂往遣戍時
　也此詩之所謂往在道時也采薇之所謂來戍畢時
　也此詩之所謂來歸而在道時也(新安胡氏曰王氏/云黍稷方華季夏)
　(時也雨雪載塗春凍始釋時也玁狁在北昆夷在西/是謂多難故下章序伐西戎之功○長樂劉氏曰王)
　(事多難言玁狁雖衰而西戎又入也自北而西不遑/啟居也○慶源輔氏曰此章述其往來時久啟處不)
　(遑之情且曰當此時非不思歸也畏此簡書而不敢/耳此尤可見其體悉之詳也○華谷嚴氏曰此章述)
　(南仲北伐還師又承命西伐之事也○安成劉/氏曰此章後四句反覆言公義私情以勞之也)
○喓喓(於遥/反)草蟲趯趯(他歴/反)阜螽未見君子憂心忡忡
(欶中/反)既見君子我心則降(戸江反叶/胡攻反)赫赫南仲薄伐西
戎
　賦也此言將帥之出征也其室家感時物之變而念
　之以為未見而憂之如此必既見而後心可降耳然
　此南仲今何在乎方往伐西戎而未歸也豈既却玁
　狁而還師以伐昆夷也與薄之為言聊也蓋不勞餘
　力矣(慶源輔氏曰是詩凡言我者皆是設為將帥之/言唯我心則降一句則又是設為將帥室家之)
　(言雖家室之人皆以為薄伐西戎不勞餘力則王者/之師有征而無戰可知也○安成劉氏曰此承上章)
　(述南仲北伐既還又成西戎之功久出而未得/歸以見室家此亦述其室家之情以勞之也)
○春日遲遲卉(許貴/反)木萋萋(七西/反)倉庚喈喈(音皆叶/居奚反)采
蘩祁祁(巨移/反)執訊(音/信)獲醜薄言還(音/旋)歸赫赫南仲玁狁
于夷
　賦也卉草也萋萋盛貌倉庚黄鸝也喈喈聲之和也
　訊其魁首當訊問者也醜徒衆也夷平也○歐陽氏
　曰述其歸時春日暄妍草木榮茂而禽鳥和鳴於此
　之時執訊獲醜而歸豈不樂哉鄭氏曰此詩亦伐西
　戎獨言平玁狁者玁狁大故以為始以為終(華谷嚴/氏曰獨)
　(言玁狁者舉出師所主也○安成劉氏曰南仲始受/命出師蓋以玁狁之難也此章述其凱還而以平玁)
　(狁為言所以美其事之終而功之大/此則述其歸日之歡情以勞之也)
　　出車六章章八句(程子曰此詩所賦自受命至還/歸其事有叙大要在歸功將帥)
　　　(○慶源輔氏曰行師之道始出尚嚴肅既歸則/尚和樂故出則有誓而歸曰凱旋凱樂也讀此)
　　　(詩前三章則如秋霜之肅後三章則如春風之/和如此然後謂之王者之師且曰玁狁于夷而)
　　　(已則固不貴乎略地屠/城輿尸蹀血之事也)
有杕(大計/反)之杜有睆(華板/反)其實王事靡盬繼嗣我日日
月陽止女心傷止征夫遑止
　賦也睆實貌嗣續也陽十月也遑暇也○此勞還役
　之詩故追述其未還之時室家感於時物之變而思
　之曰特生之杜有睆其實則秋冬之交矣而征夫以
　王事出乃以日繼日而無休息之期至于十月可以
　歸而猶不至故女心悲傷而曰征夫亦可以暇矣曷
　為而不歸哉(慶源輔氏曰日月陽止亦謂來年十月/將歸時也述其室家之情不直言其思)
　(之而必曰王事靡盬焉則雖其室家亦知義也○安/成劉氏曰次年十月乃戍畢之時故采薇遣戍之際)
　(預言嵗亦陽止以為歸期此章之思望/征夫者亦以日月陽止而知其遑暇也)或曰興也(董/氏)
　(曰因其所/感而興耳)下章放此(安成劉氏曰指/二章而言也)
○有杕之杜其葉萋萋王事靡盬我心傷悲卉木萋止
女心悲止征夫歸止
　賦也萋萋盛貌春將暮之時也歸止可以歸也(藍田/吕氏)
　(曰嵗暮之期既不至將至春之暮猶未歸也○安成/劉氏曰戍者之還當以仲春至家故此章於杕杜萋)
　(萋之時而知征夫之可以歸也○慶源輔氏曰王事/靡盬者公義也我心傷悲者私情也雖其室家亦情)
　(義竝行而/不相悖也)
○陟彼北山言采其杞王事靡盬憂我父母(叶滿/洧反)檀車
幝幝(尺善/反)四牡痯痯(古緩反叶/古轉反)征夫不逺
　賦也檀木堅冝為車幝幝敝貌痯痯罷(音/皮)貌○登山
　采杞則春已暮而杞可食矣蓋託以望其君子而念
　其以王事詒父母之憂也(慶源輔氏曰雖託於登山/采把以望其君子然又念)
　(其以王事詒父母之憂則非獨以室家之情而已也/○三山李氏曰此言王事靡盬憂我父母何以異於)
　(鴇羽王事靡盬不能藝稷黍父母何怙然鴇羽/下之人自訴其勞苦此下之人勞苦而上知之)然檀
　車之堅而敝矣四牡之壯而罷矣則征夫之歸亦不
　逺矣(華陽范氏曰車幝幝馬痯痯若見其將至矣○/安成劉氏曰杞可采食而征夫猶未至則春已)
　(暮而愈過期矣故/知其行亦不逺矣)
○匪載匪來(叶立/直反)憂心孔疚(叶訖/力反)期逝不至(叶朱/力反)而多
為恤卜筮偕(叶舉/里反)止會言近(叶渠/紀反)止征夫邇止
　賦也載裝疚病逝往恤憂偕俱㑹合也○言征夫不
　裝載而來歸固已使我念之而甚病矣况歸期已過
　而猶不至則使我多為憂恤冝如何哉(毛氏曰逺行/不必如期室)
　(家之情以期望之○新安胡氏曰王氏云而多/為恤飢渴歟疾病歟死傷歟是何期逝不至也)故且
　卜且筮(廬陵羅氏曰灼龜曰卜揲蓍/曰筮揲實葉反蓍升脂反)相襲俱作合言
　於繇(直又反○廬陵羅/氏曰蓍龜之辭也)而皆曰近矣則征夫其亦邇
　而將至矣(慶源輔氏曰征夫不逺想料之辭也征夫/邇止决定之辭也歸期近而思愈切者人)
　(情也期逝不至然後憂傷孔疚焉行/者過期而不至則居者之憂百端矣)范氏曰以卜筮
　終之言思之切而無所不為也
　　杕杜四章章七句(安成劉氏曰前三章皆述其室/家私情而兼公義為言卒章則)
　　　(又専勞之以私情大槩與四牡采薇/出車同本於公私情義以慰之也)
　　　鄭氏曰遣將帥及戍役同歌同時欲其同心也
　　　反而勞之異歌異日殊尊卑也記曰賜君子小
　　　人不同日此其義也王氏曰出而用兵則均服
　　　同食一衆心也入而振旅則殊尊卑辨貴賤定
　　　衆志也范氏曰出車勞率故美其功杕杜勞衆
　　　故極其情先王以己之心為人之心故能曲盡
　　　其情使民忘其死以忠於上也(三山李氏曰其/遣也則預述其)
　　　(懐歸之事其還歸也又不忘其行役之勞故三/詩遣勞帥役之事雖不同而叙其往反終始之)
　　　(情則一也○新安胡氏曰王氏云上之人能知/其下中心委曲之情而形於歌詠則下悦之出)
　　　(車杕杜是也上之人不能知而其下自陳其勞/苦之狀悲傷之情則怨也揚之水鴇羽是也○)
　　　(慶源輔氏曰鄭王范氏所發之意皆得詩人之/㫖但勞師勞役體悉其情無所不至而略不及)
　　　(論功行賞之事者何哉蓋古者竭誠盡瘁以勤/王之事者人臣之義也君臣各行其事而已下)
　　　(不以賞而望乎上上不以賞而夸乎下此君臣/相與之至情也豈後世所能及哉○安成劉氏)
　　　(曰集傳鄭氏王氏之説總論采薇出車杕杜也/范氏之説兼論出車杕杜二詩也○豐城朱氏)
　　　(曰是詩四章皆述其未至之思而不言其已至/之喜蓋未歸之時其思念之切如此則既歸之)
　　　(時其喜樂之深有不言而自喻者矣先王之於/戊役叙其情而閔其勞所以悦也悦以使民民)
　　　(忘其死其/是之謂乎)
　　南陔
　　　此笙詩也有聲無詞舊在魚麗之後以儀禮考
　　　之其篇次當在此(慶源輔氏曰已下三篇不綴/於皇皇者華之後而附於此)
　　　(者欲以笙詩/六篇相次也)今正之説見華黍
　　　鹿鳴之什十篇一篇無辭凡四十六章二百九
　　　十七句
　　白華之什二之二
　　　毛公以南陔以下三篇無辭故升魚麗以足鹿
　　　鳴什數而附笙詩三篇於其後因以南有嘉魚
　　　為次什之首今悉依儀禮正之
　　白華
　　　笙詩也説見上下篇
　　華黍
　　　亦笙詩也鄉飲酒禮鼓瑟而歌鹿鳴四牡皇皇
　　　者華然後笙入堂下磬南北面立樂南陔白華
　　　華黍燕禮亦鼓瑟而歌鹿鳴四牡皇華然後笙
　　　入立于縣中(廬陵李氏曰諸侯軒縣縣中者北/縣之南也鄉欽酒唯有磬故笙立)
　　　(于磬/南)奏南陔白華華黍南陔以下今無以考其
　　　名篇之義然曰笙曰樂曰奏而不言歌則有聲
　　　而無詞明矣(董氏曰笙入者有聲而無詩也蓋/詩有歌有聲見於詩者歌也寓於)
　　　(樂者聲也以其用於鄉人邦國故當時人習其/義是以因其事而識其聲知其義也然則亾其)
　　　(辭者乃本亾之非失亾也○湏溪劉氏曰雅詩/之入歌者今皆在入笙者獨不存疑南陔六詩)
　　　(當時元只有聲如今之琴譜本無/其詞也吾甚笑束晳補亾之無謂)所以知其篇
　　　第在此者意古經篇題之下必有譜焉如投壺
　　　魯鼓薛鼓之節而亾之耳(安成劉氏曰魯鼓薛/鼓之節其譜見禮記)
　　　(役壺篇末蓋魯薛二國投壺燕射擊鼓之節也/其圓者擊鼙其方者擊鼓其節不同亦皆有聲)
　　　(而無/詞也)
魚麗(力馳/反)于罶(音栁與/酒叶)鱨(音/嘗)鯊(音沙叶/蘇何反)君子有酒㫖且
多
　興也麗歴也罶以曲薄為笱而承梁之空(音/孔)者也鱨
　揚也今黄頰魚是也似燕頭魚身形厚而長大頰骨
　正黄魚之大而有力解飛者(埤雅曰今黄鱗魚也性/浮而善飛躍故一曰揚)
　(也燕頭魚身頰骨/正黄一名黄揚)鯊鮀(徒何/反)也魚狹而小常張口吹
　沙故又名吹沙(濮氏曰鯊魚多種有極大者其皮如/沙今人以為刀劔鞘吹沙小魚耳○)
　(埤雅曰鯊大如指/狹圓而長有黒點)君子指主人㫖且多㫖而又多也
　○此燕饗通用之樂歌即燕饗所薦之羞而極道其
　羙且多見主人禮意之勤以優賔也(濮氏曰言酒則/殽隨之言物則)
　(所該者廣○安成劉氏曰此詩後三章所指物之多/矣旨矣有矣即前之所言酒之且多且旨且有者也)
　(乃樂工極道主人所薦之/物如此以見優賔之意)或曰賦也下二章放此(朱/子)
　(曰古人以魚為重故魚麗南有嘉魚皆特舉以歌之/○安成劉氏曰若作賦體則詩中所言魚亦是當時)
　(所薦之/羞也)
○魚麗于罶魴鱧(音/禮)君子有酒多且旨
　興也鱧鮦(同重/二音)也又曰鯇(音/晥)也(新安胡氏曰嚴氏云/毛郭皆以鱧為鮦本)
　(草云今黑鯉魚道家以為厭者也○埤雅曰今𤣥鱧/也諸魚中唯此魚膽甘可食其首戴星夜則北嚮此)
　(詩鱨鯊之羙不若魴鱧魴鱧/之羙不若鰋鯉故其序如此)
　魚麗于罶鰋(音/偃)鯉君子有酒旨且有(叶羽/已反)
　興也鰋鮎(念平/聲)也(本草注曰大首方口背青黒無鱗/多涎即鯷魚也鯷音題○華谷嚴)
　(氏曰毛以鮎釋鰋郭璞云各自一魚鰋今鰋額白魚/也只當言似鮎耳○埤雅曰鱨魚黄魴魚青鱧魚𤣥)
　(鰋魚白鯉魚赤則/五色之魚皆備)有猶多也
○物其多矣維其嘉(叶居/何反)矣
　賦也
○物其旨矣維其偕(叶舉/里反)矣
　賦也
○物其有(叶羽/已反)矣維其時(叶上/紙反)矣
　賦也蘇氏曰多則患其不嘉旨則患其不齊有則患
　其不時今多而能嘉旨而能齊有而能時言曲全也
　(慶源輔氏曰後三章乃重歎前三章多旨有三字耳/○定宇陳氏曰王應之云後三章衍前三章之辭前)
　(三章多旨有皆以酒言而衍之之/辭皆曰物以見物之與酒稱也)
　　魚麗六章三章章四句三章章二句
　　　按儀禮鄉飲酒及燕禮前樂既畢皆間歌魚麗
　　　笙由庚歌南有嘉魚笙崇丘歌南山有臺笙由
　　　儀間代也言一歌一吹也然則此六者蓋一時
　　　之詩而皆為燕饗賔客上下通用之樂(朱子曰/魚麗諸)
　　　(篇皆君臣燕飲之詩道主人意以譽賔如今宴/飲致語之類亦有間叙賔客辭者漢書載客歌)
　　　(驪駒主人歌客/無庸歸亦此意)毛公分魚麗以足前什而説者
　　　不察遂分魚麗以上為文武詩嘉魚以下為成
　　　王詩其失甚矣
　　由庚
　　　此亦笙詩説見魚麗
南有嘉魚烝(之承/反)然罩罩(張敎竹/卓二反)君子有酒嘉賔式燕
以樂(五敎歴/各二反)
　興也南謂江漢之間嘉魚鯉質鱒(才損/反)鯽肌出於沔
　南之丙穴(山隂陸氏曰嘉魚鯉質鱒鱗肌肉羙食乳/泉出於丙穴先儒謂穴在漢中沔南縣北)
　(穴口向丙/故曰丙也)烝然發語聲也罩篧(助角/反)也(廬陵羅氏曰/爾雅疏今楚)
　(篧也罩以竹為之或/以荆故謂之楚篧)編細竹以罩魚者也重言罩罩
　非一之詞也○此亦燕饗通用之樂故其詞曰南有
　嘉魚則必烝然而罩罩之矣君子有酒則必與嘉賔
　共之而式燕以樂矣此亦因所薦之物而道達主人
　樂賔之意也(安成劉氏曰詩言燕樂衎綏既燕而/义燕故知為道逹主人樂賔之意)
○南有嘉魚烝然汕汕(所諫/反)君子有酒嘉賔式燕以衎
(苦旦/反)
　興也汕樔(爾雅作罺/竝側交反)也以薄汕魚也(鄭氏曰樔今之/撩罟也撩療僚)
　(澇三/音)衎樂也
○南有樛(居虬/反)木甘瓠(音/䕶)纍(力追/反)之君子有酒嘉賔式
燕綏之
　興也○東萊吕氏曰瓠有甘有苦甘瓠則可食者也
　樛木下垂而美實纍之固結而不可解也愚謂此興
　之取義者似比而實興也
○翩翩者鵻(之誰/反)烝然來(叶六直陵/之二反)思君子有酒嘉賔
式燕又(叶夷昔反/或如字)思
　興也此興之全不取義者也(慶源輔氏曰詩中興體/固有此兩様但此二章)
　(相比故於/比發之也)思語辭也又既燕而又燕以見其至誠有
　加而無已也(孔氏曰思皆為語辭嘉賔既來用此酒/與之燕又燕也頻與之燕言親之甚也)
　或曰又思言其又思念而不忘也(朱子曰來思之思/語辭义思既燕而)
　(又思之以見其至誠有加而無已也凡思字為語助/者上字協韻為思慮之思者本字協韻此章則來字)
　(與末句思/字協韻也)
　　南有嘉魚四章章四句
　　　説見魚麗
　　崇丘
　　　説見魚麗
南山有臺(叶田/飴反)北山有萊(叶陵/之反)樂(音/洛)只(音/紙)君子邦家之
基樂只君子萬夀無期
　興也臺夫(音/符)須即莎草也(本草曰其實/名香附子)萊草名葉香
　可食者也(陸氏曰兖州人烝/以為茹謂之萊烝)君子指賔客也○此亦
　燕饗通用之樂故其辭曰南山則有臺矣北山則有
　萊矣樂只君子則邦家之基矣樂只君子則萬夀無
　期矣所以道達主人尊賔之意羙其徳而祝其夀也
　(安成劉氏曰詩中所謂徳音所謂氏之父母邦家之/基與光皆所以美其徳也所謂夀耉者皆所以祝其)
　(夀也通前魚麗嘉魚兩篇皆一時樂工所歌彼為優/賔樂賔則此詩所以美之祝之者為尊賔也或疑賔)
　(客不足以當萬夀之語愚謂此詩上下通用之樂當/時賔客容有爵齒俱尊足當之者蓋古人簡質如士)
　(冠禮祝辭亦云眉夀萬年又况古器物銘所謂用蘄/萬年用蘄眉夀萬年無疆仰其眉夀萬年無疆之類)
　(皆為自祝之辭則此詩/以萬夀祝賔庸何傷乎)
○南山有桑北山有楊樂只君子邦家之光樂只君子
萬夀無疆
　興也(慶源輔氏曰首章邦家之基羙其可以為邦家/之基本所謂治生乎君子賢者為國之楨榦也)
　(次章言邦家之光羙其可以為邦家之顯榮所謂儒/者在朝則羙政在位則羙俗也既足以為邦家之基)
　(本與顯榮故因祝其夀之無期限而無疆界者/也○安成劉氏曰此章亦羙其徳而祝其夀也)
○南山有杞北山有李樂只君子民之父母(叶蒲/彼反)樂只
君子徳音不已
　興也把樹如樗一名狗骨(陸氏曰杞山木而滑其子/為木蝱入藥○安成劉氏)
　(曰此章則専/美其徳也)
○南山有栲(音考叶/音口)北山有杻(女九/反)樂只君子遐不眉
夀(叶直/酉反)樂只君子徳音是茂(叶莫/口反)
　興也栲山樗杻檍(音/億)也遐何通眉夀秀眉也(安成劉/氏曰醫)
　(書以眉毛過垂眼下者為夀長古人稱髙夀者曰/眉夀其以此歟此章又所以祝其夀而羙其徳也)
○南山有枸(俱甫/反)北山有楰(音/庾)樂只君子遐不黄耉(音/苟)
(叶古/五反)樂只君子保艾(五蓋/反)爾後(叶下/五反)
　興也枸枳枸樹高大似白楊有子著(直略/反)枝端大如
　指長數寸噉(音/㗖)之甘羙如飴八月熟亦名木蜜(本草/曰木)
　(蜜生南方枝葉皆可噉亦可煎食如飴其子一名枳/柤味如蜜以木作屋屋中酒則味薄祖音矩○問枸)
　(朱子曰㡬拘子建陽謂之枅栱子俗謂之癩漢指頭/吾鄉呼為兼勾味甘而解酒毒人家左右前後有此)
　(木則醖/酒不成)楰䑕椁樹葉木理如楸亦名苦楸黄老人髪
　復黄也耉老人面凍梨色如浮垢也(孔氏曰髪白而/復黄面如凍梨)
　(之/色)保安艾養也(安成劉氏曰此章/又専祝其夀也)
　　南山有臺五章章六句(慶源輔氏曰後二章言遐/不眉夀遐不黄耉與甘章)
　　　(次章末句相應萬夀無期萬夀無疆者願之之/辭也遐不眉夀遐不黄耉者必之之辭也徳音)
　　　(是茂言不但不已而已而义愈益茂盛也保艾/爾後則不但為今日計而又願其安養其後世)
　　　(之子孫也人君得賢則基圖鞏固故曰邦家之/基有光華故曰邦家之光愛利及民故曰民之)
　　　(父母燕及後世/故曰保艾爾後)
　　　説見魚麗
　　由儀
　　　説見魚麗
蓼(音/六)彼蕭斯零露湑(息吕/反)兮既見君子我心寫(叶想/羽反)兮
燕笑語兮是以有譽處兮
　興也蓼長大貌蕭蒿也(華谷嚴氏曰蕭香蒿/也荻也牛尾蒿也)湑湑然
　蕭上露貌君子指諸侯也寫輸寫也燕謂燕飲譽善
　聲也處安樂也蘇氏曰譽豫通凡詩之譽皆言樂也
　亦通○諸侯朝于天子天子與之燕以示慈恵(安成/劉氏)
　(曰左傳晉卻至曰宴以示慈恵蓋謂升/殽于爼相與共食所以示慈愛恩恵也)故歌此詩言
　蓼彼蕭斯則零露湑然矣既見君子則我心輸寫而
　無留恨矣是以燕笑語而有譽處也其曰既見蓋於
　其初燕而歌之也(慶源輔氏曰諸侯來朝天子天子/見之而得以輸寫其心而無所留)
　(隠相與燕飲語笑和悦則上下皆可以保有其聲譽/與和樂也苟上之於下也有所疑而不敢盡其情下)
　(之於上也有所畏而不敢申其意則是上下不交否/之時也禍端亂萌皆由於此尚何能保有其安樂於)
　(長久/乎)
○蓼彼蕭斯零露瀼瀼(如羊/反)既見君子為龍為光其徳
不爽(叶師/莊反)夀考不忘
　興也瀼瀼露蕃貌龍寵也為龍為光喜其徳之詞也
　爽差也其徳不爽則夀考不忘矣褒羙而祝頌之又
　因以勸戒之也(慶源輔氏曰使天子以得見諸侯為/寵光則諸侯之徳之羙可知矣故因)
　(以戒之曰其徳不爽夀考不忘言使其徳常如此而/不至於冇差爽焉則當享夀考而永不忘矣○安成)
　(劉氏曰既褒羙其徳之光寵而祝頌其夀考安寧又/於褒羙之中寓其勸之戒之之意若曰徳之不爽然)
　(後夀而不忘徳之/虧者夀之虧也)
○蓼彼蕭斯零露泥泥(乃禮/反)既見君子孔燕豈弟冝兄
冝弟(待禮/反)令徳夀豈(開改反叶/去禮反)
　興也泥泥露濡貌孔甚豈樂弟易也冝兄冝弟猶曰
　宜其家人蓋諸侯繼世而立多疑忌其兄弟如晉詛
　無畜(音勗/養也)羣公子秦鍼(音/鉗)懼選之類(左傳宣公二年/曰初晉驪姬之)
　(亂詛無畜羣公子自是晉無公族杜氏注云詛盟誓/無公子故廢公族之官又昭公元年曰秦后子有寵)
　(於桓如二君於景其母曰弗去懼選癸夘鍼適晉注/云后子秦桓公子景公母弟鍼也選數也恐景公數)
　(其罪而/加戮也)故以冝兄冝弟羙之亦所以警戒之也夀豈
　夀而且樂也(慶源輔氏曰言既且君子相與厚為燕/飲以嘉其樂易之徳則又推言能以是)
　(樂易之徳而冝其兄弟焉則其令徳將既夀而且樂/矣○濮氏曰甚燕而情樂易則知其冝兄弟而徳可)
　(久也○安成劉氏曰令徳夀豈即上章末二句之意/而冝兄冝弟者又即不爽其徳之本而所以為敎國)
　(人者/也)
○蓼彼蕭斯零露濃濃(奴同/反)既見君子鞗(徒彫/反)革沖沖
(敕弓/反)和鸞雝雝萬福攸同
　興也濃濃厚貌鞗轡也革轡首也馬轡所把之外有
　餘而垂者也(孔氏曰鞗革皮/為之故曰鞗革)沖沖垂貌和鸞皆鈴也
　在軾曰和在鑣曰鸞皆諸侯車馬之飾也(建安何氏/曰京山程)
　(氏曰和金口木舌鸞金口金舌鸞在衡上近於馬和/在軾上衡是車前横木駕馬者即軏也軾是車上横)
　(板手所憑伏以致敬者升車則馬動馬動則鸞鳴鸞/鳴則和應自然有箇節奏若車行速則不相應行遲)
　(則不響若雜然都響皆不合節奏○埤雅曰鸞雌曰/和雄曰鸞○安成劉氏曰集傳於四鐵以為乗車之)
　(鸞在衡則此傳鑣/字恐當作衡字)庭燎亦以君子目諸侯而稱其鸞
　旂之羙正此類也(安成劉氏曰采菽/二章文意亦然)攸所同聚也
　　蓼蕭四章章六句(慶源輔氏曰一章燕笑語兮是/以有譽處兮通上下而言之天)
　　　(子與諸侯皆然也下三章則専羙諸侯/二章三章則又因以勸戒而警敎之也)
湛湛(直咸/反)露斯匪陽不晞(音/希)厭厭(於鹽/反)夜飲不醉無歸
　興也湛湛露盛貌陽日晞乾也厭厭安也亦久也足
　也(慶源輔氏曰厭厭二字具安/久足三義安故久久故足)夜飲私宴也燕禮宵
　則兩階及庭門皆設大燭焉(廬陵歐陽氏曰燕當以/畫而言夜飲者燕禮有)
　(宵則設燭之禮是古雖以禮飲酒有至夜者以申私/燕之恩盡殷勤之意○儀禮燕禮曰宵則庶子執燭)
　(於阼階上司宫執燭於西階上甸人執大燭於庭/閽人為大燭於門外燕禮輕無庭燎設大燭而已)
　此亦天子燕諸侯之詩言湛湛露斯非日則不晞以
　興厭厭夜飲不醉則不歸蓋於其夜飲之終而歌之
　也(燕禮君曰無不醉賔及卿/大夫皆對曰諾敢不醉)
○湛堪露斯在彼豐草厭厭夜飲在宗載考
　興也豐茂也夜飲必於宗室蓋路寢之屬也(丘氏曰/言在所)
　(尊者之室○華谷嚴氏曰燕禮云膳/宰具官饌于寢東注云寢路寢也)考成也(慶源輔/氏曰燕)
　(于路寢之中所以示親親之意載考謂成其禮既云/成其禮則必無過當之事矣○安成劉氏曰在宗室)
　(而成燕/禮也)
○湛湛露斯在彼把棘顯允君子莫不令徳
　興也顯明允信也(疊山謝氏曰顯者其心明白涸逹/允者其心忠信誠慤無一毫可疑)
　(也/)君子指諸侯為賔者也令善也令徳謂其飲多而
　不亂徳足以將之也(車萊吕氏曰以徳將之不至於/亂中無所主則為麴糵所迷矣)
　(○慶源輔氏曰莫不令徳言/與燕之諸侯無不冇是徳也)
○其桐其椅(於冝/反)其實離離豈弟君子莫不令儀
　興也離離垂也令儀言醉而不喪其威儀也(慶源輔/氏曰莫)
　(不令儀言與燕之諸/侯無不有是儀也)
　　湛露四章章四句
　　　春秋傳甯武子曰諸侯朝正於王(杜氏曰朝而/受正教也)
　　　王宴樂之於是賦湛露曾氏曰前兩章言厭厭
　　　夜飲後兩章言令徳令儀雖過三爵亦可謂不
　　　繼以淫矣(問蓼蕭湛露二詩朱子曰文義也只/如此却要諷詠實見他至誠和樂之)
　　　(意方好○慶源輔氏曰顯允明信也豈弟樂意/也明信者固冝其有徳矣樂易者則恐其或略)
　　　(于威儀也樂易君子而威儀無不令焉此其所/以為成徳也既醉則情或佚焉在宗則儀可略)
　　　(矣然莫不令儀此其所以為成禮也不醉無歸/見其情之厚也在宗載考見其情之親也莫不)
　　　(令徳見其徳之存乎中者善也莫不令儀見其/儀之見於外者善也厚而不親則上之待下者)
　　　(猶未至也徳雖令而儀有闕焉則臣之持身猶/不足也○豐城朱氏曰此詩前兩章言厭厭夜)
　　　(飲所以道其情之相親也後兩章言令徳令儀/又羙其徳將而無醉也然則是詩也其亦褒羙)
　　　(之中而寓規/戒之意也歟)
　　　白華之什十篇五篇無辭凡二十三章一百四
　　　句
　
　詩傳大全卷九
欽定四庫全書
　詩傳大全卷十　　　　　明　胡廣等　撰
　　彤弓之什二之三
彤弓弨(尺昭/反)兮受言藏之我有嘉賓中心貺(叶虚/王反)之鍾
鼓既設一朝饗(叶虚/良反)之
　賦也彤弓朱弓也(孔氏曰弓皆漆之以禦霜露彤弓/色赤玈弓色黒賜弓赤一而黒十)
　(以赤為重耳周禮無彤弓之名夏官司弓矢云唐弓/大弓以授勞者注往來體若一曰唐弓大弓勞者勤)
　(勞王/事也)弨弛貌(孔氏曰説文云弨弓反謂弛之而/體反也○華答嚴氏曰賜弓不張)貺與
　也大飲賓曰饗(孔氏曰饗者烹太牢以飲/賓殽牲爼豆盛於食燕)○此天子
　燕有功諸侯而錫以弓矢之樂歌也東萊吕氏曰受
　言蔵之言其重也弓人所獻蔵之王府以待有功不
　敢輕與人也中心貺之言其誠也中心實欲貺之非
　由外也一朝饗之言其速也以王府寳蔵之弓一朝
　舉以畀人未嘗有遲留顧惜之意也(慶源輔氏曰守/之者不重則得)
　(之者亦輕予之而不誠則其感之也亦淺畀之而不/速則其視之也亦玩而不以為恩矣然其所以重所)
　(以誠所以速者非懼其得之輕感/之淺視之玩也盡吾之理而已)後世視府蔵為己
　私分至有以武庫兵賜弄臣者(漢哀帝建平四年上/發武庫兵送侍中董)
　(賢及孔母王阿含執金吾母將隆奏武庫兵器天下/公用今便僻弄臣私恩微妾而以天下公用給其私)
　(門非所以/示四方也)則與受言蔵之者異矣賞賜非出於利誘
　則廹於事勢至有朝賜鐵劵而暮屠戮者(唐徳宗興/元元年加)
　(李懐光太尉賜鐵券懐光尋反馬燧取長春懐光繘/死昭宗景福二年以王行瑜為太師號尚父賜鐵劵)
　(後王行瑜舉兵犯闕李克/用克邠州王行瑜伏誅)則與中心貺之者異矣屯
　膏(廬陵羅氏曰易云屯/其膏謂徳澤不下也)吝賞功臣解體至有印刓(玩/平)
　(聲/)而不忍予者(漢書韓信言項羽之為人也見人慈/愛言語嘔嘔有功當封爵者卬刓敝)
　(忍不能子此婦人/之仁也嘔凶于反)則與一朝饗之者異矣
○彤弓弨兮受言載(叶子/利反)之我有嘉賓中心喜(叶去/聲)之
鍾鼓既設一朝右(音又叶/于記反)之
　賦也載抗之也(安成劉氏曰載彤弓於弓檠/抗弓體使正言其蔵之謹也)喜樂也
　右勸也尊也(孔氏曰勸謂勸其功也○臨川王氏曰/尊而右之也○疊山謝氏曰古人以右)
　(為尊/也)
○彤弓弨兮受言櫜(古刀反叶/古號反)之我有嘉賓中心好(呼/報)
(反/)之鍾鼓既設一朝醻(市由反叶/人到反)之
　賦也櫜韜好説醻報也飲酒之禮主人獻賓賓酢主
　人主人又酌自飲而遂酌以飲賔謂之醻醻猶厚也
　勸也(疊山謝氏曰主人酌賓曰獻賓飲主人曰酢一/獻一酢報施足矣主人又酌賓謂之醻所以見)
　(其意之/厚也)
　　彤弓三章章六句(慶源輔氏曰大抵此詩首章已/盡其意下兩章只是詠歎以加)
　　　(重焉耳櫜重於載載重於蔵好誠於喜喜誠於/貺醻厚於古右尊於饗○廬陵曹氏曰始而蔵)
　　　(器以待有功之人則不敢輕及其推誠以錫有/功之人則不敢惜王者於賞功之物始而不知)
　　　(重其物則必有輕視之心而人亦䙝之矣終而/不出於誠心又吝而不果則人雖得之亦不以)
　　　(為恩矣故未有功之時則蔵之也不敢輕既有/功之時則誠心與之而無所惜王者賞功之大)
　　　(權當如/是矣)
　　　春秋傳寗武子曰諸侯敵王所愾(音/概)而獻其功
　　　於是乎賜之彤弓一彤矢百玈(音/盧)弓矢千以覺
　　　報宴注曰愾恨怒也覺明也謂諸侯有四夷之
　　　功王賜之弓矢又為歌彤弓以明報功宴樂鄭
　　　氏曰凡諸侯賜弓矢然後専征伐東萊吕氏曰
　　　所謂専征者如四夷入邊臣子簒弑不容待報
　　　者其它則九伐之法乃大司馬所職非諸侯所
　　　専也與後世强臣拜表輒行者異矣(周禮大司/馬曰以九)
　　　(伐之法正邦國馮弱犯寡則眚之賊賢害民則/伐之㬥内陵外則壇之野荒民散則削之負固)
　　　(不服則侵之賊殺其親則正之放弑其君則殘/之犯令陵政則杜之外内亂烏獸行則滅之○)
　　　(晉穆帝永和七年桓温屢求北伐詔書不聴温/拜表輒行安帝隆興三年孫恩陷會稽等郡劉)
　　　(牢之鎮京口發兵/討恩拜表輒行)
菁菁(子丁/反)者莪(五何/反)在彼中阿既見君子樂(音/洛)且有儀
(叶五/何反)
　興也菁菁盛貌莪蘿蒿也(本草注曰一名莪蒿莖葉/如青蒿開淡紅紫花結角)
　(子長二寸許微彎○陸/氏曰生澤田漸洳之處)中阿阿中也大陵曰阿君子
　指賓客也○此亦燕飲賓客之詩言菁菁者莪則在
　彼中阿矣既見君子則我心喜樂而有禮儀矣(慶源/輔氏)
　(曰既見君子則我心喜樂而有禮儀夫見賢而樂禮/或不足則愛心雖至而敬心不至矣樂且有儀則愛)
　(敬之心/兩盡矣)或曰以菁菁者莪比君子容貌威儀之盛也
　下章放此
○菁菁者莪在彼中沚(音/止)既見君子我心則喜
　興也(潛室陳氏曰此篇朱子舊以為比今改為興而/下文兼存比説矣但二章三章比字皆失改今)
　(悉正/之)中沚沚中也喜樂也
○菁菁者莪在彼中陵既見君子錫我百朋
　興也中陵陵中也古者貨貝五貝為朋(孔氏曰漢食/貨志以為大)
　(貝壯貝幺貝小貝不成貝為五也鄭因經廣解之言/有五種之貝其中以相與為朋非總五貝為一朋也)
　錫我百朋者見之而喜如得重貨之多也
○汎汎(芳劔/反)楊舟載沉載浮既見君子我心則休
　比也楊舟楊木為舟也載則也載沉載浮猶言載清
　載濁載馳載驅之類以比未見君子而心不定也休
　者休休然言安定也(慶源輔氏曰此章又追言其未/見之時心之不定既見之後則)
　(休休然而安定矣/其意味亦深長也)
　　菁菁者莪四章章四句
六月棲棲(音/西)戎車既飭(音/敕)四牡騤騤(求龜/反)載是常服(叶/蒲)
(北/反)玁狁孔熾(尺志/反)我是用急(叶音/棘)王于出征以匡王國
(叶于/逼反)
　賦也六月建未之月也(濮氏曰詩言六月徂暑則為/夏正可知○湏溪劉氏曰以)
　(為未月極是周以子月為/嵗首而月數未當改也)棲棲猶皇皇不安之貌戎
　車兵車也(東萊吕氏曰鄭氏云戎車冇五周禮車僕/掌戎路廣車闕車竿車輕車是也戎路王)
　(在軍所乘廣車横陳之車闕車補闕之車苹猶/屏也對敵自隠蔽之車輕車馳敵致師之車也)飭整
　也騤騤强貌常服戎事之常服以韎(音/昧)韋為弁又以
　為衣而素裳白舄也(周禮司服曰凡兵事韋弁服○/廬陵李氏曰皮去毛熟治曰韋)
　(韎赤色也凡衣同冠色衣韎韋則升亦韎韋/也皮弁服素裳白舄韋弁服亦與之同也)玁狁即
　獫狁北狄也孔甚熾盛匡正也○成康既沒周室寖
　衰八世而厲王胡㬥虐周人逐之出居于彘玁狁内
　侵逼近京邑(安成劉氏曰據詩文/至于涇陽而言也)王崩子宣王靖即
　位命尹吉甫帥師伐之有功而歸詩人作歌以序其
　事如此(疊山謝氏曰戎車曰既飭則車甲器械士卒/馬牛無一物不整齊矣四牡曰騤騤則無一)
　(馬不精强矣曰載是常服則/無一衣一裳不經檢點矣)司馬法冬夏不興師今
　乃六月而出師者以玁狁甚熾其事危急故不得已
　而王命於是出征以正王國也(豐城朱氏曰先王之/法夷狄侵中國臣子)
　(背君父皆天下之大變諸侯有能討之者許之先發/而後聞其急如此所以然者以中國不可一日而不)
　(尊天理不可一日而不明也今玁狁内侵不得已而/應之雖六月出師而人不以為㬥者知其過之不在)
　(於君上蓋以為所以勞我者乃所以安我也匡之為/言正也夷狄横則中國危攘夷狄固所以正中國也)
　(此述其始受命/出征之詞也)
○比(毗志/反)物四驪閑之維則維此六月既成我服(叶蒲/北反)
我服既成于三十里王于出征以佐天子(叶奬/里反)
　賦也比物齊其力也(釋文曰比/齊同也)凡大事祭祀朝覲會
　同毛馬而頒之凡軍事物馬而頒之毛馬齊其色物
　馬齊其力吉事尚文武事尚强也則法也服戎服也
　三十里一舍也古者吉行日五十里師行日三十里
　○既比其物而曰四驪則其色又齊可以見馬之有
　餘矣閑習之而皆中法則又可以見敎之有素矣(孔/氏)
　(曰戎事尚强而言四驪者雖以齊力為主亦不厭其/同色故曰駟騵彭彭又曰乘其四騏田獵齊足而曰)
　(四黄既駕是皆同色也無同色者乃取異毛耳騏駵/是中騧驪是驂是也○廬陵彭氏曰陳氏云以厲王)
　(大亂之餘而支玁狁之患意其必倉卒不暇為訃而/今也比物四驪閑之維則蓋其車馬之修器械之備)
　(非一/日也)於是此月之中即成我服既成我服即日引道
　不徐不疾盡舍而止又見其應變之速從事之敏而
　不失其常度也(安成劉氏曰六月之中即成戎服則/應變速矣我服既成即日引道則從)
　(事敏矣雖速雖敏而軍行止/三十里則不失其常度矣)王命於此而出征欲其
　有以敵王所愾而佐天子耳
○四牡脩廣其大有顒(玉容/反)薄伐玁狁以奏膚公有嚴
有翼共(音/恭)武之服(叶蒲/北反)共武之服以定王國(叶于/逼反)
　賦也脩長廣大也顒大貌奏薦膚大公功嚴威翼敬
　也共與供同服事也言將帥皆嚴敬以共武事也(疊/山)
　(謝氏曰薄伐者叛則伐之服則舍之不窮征逺討也/為將必嚴不嚴則軍心不齊為帥必敬不敬則軍事)
　(不整故曰有嚴有翼○華陽范氏曰凡兵事莫尚於/嚴莫先於敬共武之服者如此則以定王國也○慶)
　(源輔氏曰兵隂事也用之當以嚴敬為主不嚴則不/整不敬則不肅將帥皆嚴敬以共武事此王國之所)
　(以定也定則不止於匡矣有車馬為之用則足以却/玁狁而成大功以嚴敬為之主則足以共武事而定)
　(王國吉甫之行師真足以繼南仲之軌迹矣宜宣王/之中興也○豐城朱氏曰兵事不可以不嚴尤不可)
　(以不敬書曰欽承天子威命敬也乂曰威克厥愛允/濟嚴也嚴敬二字乃用師之要道夫惟將帥皆嚴敬)
　(以共武事所以/能定王國也)
○玁狁匪茹(如豫/反)整居焦穫(音/䕶)侵鎬(胡老/反)及方至于涇
陽織(音/志)文鳥章白斾央央(於良/反)元戎十乗(䋲證/反)以先啟
行(叶户/郎反)
　賦也茹度整齊也焦穫鎬方皆地名焦未詳所在穫
　郭璞以為瓠中則今在耀州三原縣也(耀州三原縣/今隷陜西四)
　(安/府)鎬劉向以為千里之鎬則非鎬京之鎬矣亦未詳
　其所在也(前漢書劉向曰吉甫之歸周厚賜之其詩/曰來歸自鎬我行永久千里之鎬猶以為)
　(逺○顔氏曰鎬/非豐鎬之鎬)方疑即朔方也(安成劉氏曰南仲亦/以玁狁之難徃城朔)
　(方靈夏等州之地則此玁/狁所侵者疑即其地也)涇陽涇水之北(孔氏曰水/北曰陽)
　在豐鎬之西北(豐鎬在今陜西/四安府涇陽縣)言其深入為冦也織
　幟字同鳥章鳥隼之章也(束萊吕氏曰日月為常交/龍為旂之類皆幟之文也)
　(鳥章特/其一耳)白斾繼旐者也(曹氏曰白帛也白斾以絳帛/為斾也以帛續旐末為燕尾)
　(戰則/斾之)央央鮮明貌元大也戎戎車也軍之前鋒也啓
　開行道也猶言發程也(史記三王世家注曰韓嬰章/句云車有大戎十乗謂車縵)
　(輪馬被甲衡軛之上盡有劒㦸名曰陷軍之車○臨/川王氏曰元戎十乗所謂選鋒也兵法兵無選鋒曰)
　(北○疊山謝氏曰兵法所謂堂堂之陳正正之旗也/元戎啓行可以摧鋒破陣左傳所謂先人有奪人之)
　(心/也)○言玁狁不自度量深入為冦如此是以建此旌
　旗選鋒鋭進聲其罪而致討焉直而壯律而臧有所
　不戰戰必勝矣(安成劉氏曰左傳云師直為壯曲為/老今因玁狁為冦而聲罪致討則直)
　(而壯矣易曰師出以律否臧凶今討玁狁而旌旗鮮/明選鋒鋭進則律而臧矣此所以為宣王中興之師)
　(也歟○豐城朱氏曰玁狁惟不自度量故其大衆整/齊既盤據於焦穫之間其輕軍掩襲復時出入乎鎬)
　(方之地且逺及乎涇水之陽焉其深入為冦如此可/謂熾矣於是建旗旄選鋒鋭以攘之然謂之十乘則)
　(為馬四十匹甲士三十人其為步卒亦不過七百二/十人而止耳數非加多也而味其辭意則獵狁之難)
　(也若不足平矣所以然者惟其辭直故其氣壯惟其/用之以律故事事而盡善彼夷狄雖衆且盛又惡足)
　(以敵王者/之師哉)
○戎車既安(叶於/連反)如輊(竹二/反)如軒四牡既佶(其乙/反)既佶
且閑(叶胡/田反)薄伐玁狁至于大(音/㤗)原文武吉甫萬邦為憲
(叶許/言反)
　賦也輊車之覆而前也軒車之却而後也凡車從後
　視之如輊從前視之如軒然後適調也(孔氏曰凡車/之勢一低一)
　(昂/)佶壯徤貌(疊山謝氏曰戎車既安矣必曰如輊如/軒制度工巧則利於戰鬭也四牡既飭)
　(矣必曰既佶且閑教訓/習熟則耐於馳驅矣)大原地名亦曰大鹵今在大
　原府陽曲縣(即今太原府陽/曲縣隷山西)至于大原言逐出之而
　已不窮追也先王治戎狄之法如此(前漢書嚴尤曰/宜王時玁狁内)
　(侵命將征之盡境而還其視戎狄/之侵譬猶螡蝱之螫敺之而已)吉甫尹吉甫此時
　大將也憲法也非文無以附衆非武無以威敵能文
　能武則萬邦以之為法矣(慶源輔氏曰此章則言其/車之適調而安穏馬之壯)
　(徤而閑習逐出玁狁至于太原而已則吉甫之文武/兼資徳威竝用進止有度縱舍有法可謂全才矣萬)
　(邦安得不以之為法哉○疊山謝氏曰漢唐而下縉/紳介胄分為兩途愚儒武夫各持一説不知三代將)
　(帥必文武全才可以為萬邦之法則者也○安成劉/氏曰此言吉甫之武必先之以文上言吉甫共武之)
　(服必本於嚴翼之徳末言吉甫飲至必及於孝友之/友文事武備誠非兩途也北伐可見其武崧高烝民)
　(詩可見其文○廬陵曹氏曰夫服逺之道固在於兵/威之盛而尤在於徳望之隆恃兵威之盛而有窮黷)
　(之心非所以為服逺之道也今吉甫之有文以附衆/有武以威敵而萬邦皆以之為法焉則所謂玁狁者)
　(逐出至于太原而已亦何恃乎窮追哉使非有徳以/服乎人心則固無以威敵矣雖窮師黷武豈能有成)
　(功/哉)
○吉甫燕喜既多受祉來歸自鎬我行永久(叶舉/里反)飲(於/鴆)
(反/)御諸友(叶羽/已反)炰(白交/反)鼈膾鯉侯誰在矣張仲孝友(叶/羽)
(已/反)
　賦也祉福御進侯維也張仲吉甫之友也善父母曰
　孝善兄弟曰友○此言吉甫燕飲喜樂多受福祉蓋
　以其歸自鎬而行永久也是以飲酒進饌於朋友(濮/氏)
　(曰鼈龜屬俗呼團魚炰/火熟之名膾細切肉也)而孝友之張仲在焉言其所
　與宴者之賢所以賢吉甫而善是燕也(臨川王氏曰/忠也者移孝)
　(以為之者也順也者移友而為之者也故言忠順之/臣必及孝友之友○慶源輔氏曰吉甫以天子之將)
　(有功而歸相與宴者固不一也後篇謂方叔嘗與伐/玁狁者亦豈得而不與焉而詩人乃獨舉夫孝友張)
　(仲之為賢則又可見吉甫之文而不専以武功為羙/矣然此但為吉甫既歸而私自與朋友燕飲而已非)
　(宣王燕之也○豐城朱氏曰宣王非吉甫無以成其/功吉甫非張仲無以成其徳詩人美吉甫之燕而幷)
　(及乎張仲者正以見宣王之中興以有吉甫而吉甫/之成功以有張仲也苟無孝友之人朝夕講貫於其)
　(素則文武之徳何自成/而修攘之功何自立哉)
　　六月六章章八句(藍田吕氏曰上三章言自治之/備四章言玁狁來侵從而禦之)
　　　(五章言治戎有備車馬安閑驅之出境不窮追/也六章言休兵飲至樂與孝友之臣同其燕樂)
　　　(則窮兵黷武之意消矣又曰北伐之事所以自/治者常優暇而有餘所治於彼者常簡略而不)
　　　(盡○疊山謝氏曰一章曰戎車既飭四牡騤騤/二章曰比物四驪三章曰四牡修廣五章曰戎)
　　　(車既安四牡既佶西北平原廣野舉目/千里利於車戰故比詩以車馬為重)
薄言采芑(音/起)于彼新田于此菑(側其/反)畝(叶每/彼反)方叔涖(音/利)
止其車三千師干之試(叶詩/止反)方叔率止乗其四騏四騏
翼翼路車有奭(許力/反)簟笰(音/弗)魚服(叶蒲/北反)鉤膺鞗(音/條)革(叶/訖)
(力/反)
　興也芑苦菜也青白色摘其葉有白汁出肥可生食
　亦可蒸為茹即今苦藚(音/買)菜宜馬食軍行采之人馬
　皆可食也田一嵗曰菑二嵗曰新田三嵗曰畬(韻㑹/曰田)
　(一嵗曰菑始反草也二嵗曰畬漸和柔也三嵗曰新/田已成田而尚新也四嵗則曰田矣○孔氏曰菑者)
　(災也始災殺其草木也新田新成柔田也畬和/也田舒緩也今江東呼初耕地反草為災是也)方叔
　宣王卿士受命為將者也涖臨也其車三千法當用
　三十萬衆蓋兵車一乗甲士三人步卒七十二人又
　二十五人將重車在後凡百人也(安成劉氏曰兵車/戰鬬之車駕馬所)
　(謂小車也重車輜重之車駕牛所謂大車也兵車一/乗則士卒共七十五人重車一乗則將之者二十五)
　(人其中炊家子十人固守衣/甲五人廄養五人樵汲五人)然此亦極其盛而言未
　必實有此數也(朱子曰孔氏以為兼起鄉遂之兵王/氏謂㑹諸侯之師此皆以辭害意之)
　(過詩人但極其/盛而稱之耳)師衆干扞也試肄習也言衆且練也
　率總率之也翼翼順序貌路車戎路也奭赤貌(眉山/蘇氏)
　(曰路車金路也金路赤飾○孔氏曰瞻彼洛/矣韎韐有奭彼茅蒐染而為奭故知赤貌也)簟笰以
　方文竹簟為車蔽也鉤膺馬婁頷有鉤而在膺有樊
　(與鞶/同)有纓也樊馬大帶纓鞅(央上/聲)也(孔氏曰五路惟/金路有鉤以金)
　(為之馬頷之飾也在馬膺之飾唯有樊纓故引樊纓/以解膺方叔不乗革路者以苹路臨陳所乘○鄭氏)
　(曰樊纓皆以五采罽飾/之罽者訃織毛為之)鞗革見蓼蕭篇○宣王之時
　蠻荆背叛王命方叔南征軍行采芑而食故賦其事
　以起興曰薄言采芑則于彼新田于此菑畝矣方叔
　涖止則其車三千師干之試矣又遂言其車馬之羙
　以見軍容之盛也(朱子曰南征荆蠻想不甚費力不/曾大段戰鬭故只盛稱其軍容之)
　(盛而/已)
○薄言采芑于彼新田于此中鄉方叔涖止其車三千
旂旐央央方叔率止約軧(祈支/反)錯衡(叶戸/郎反)八鸞瑲瑲(七/羊)
(反/)服其命服朱芾(音/弗)斯皇有瑲蔥珩(音衡叶/户郎反)
　興也中鄉民居其田尤治約束軧轂也以皮纒束兵
　車之轂而朱之也錯文也鈴在鑣曰鸞馬口兩旁各
　一四馬故八也瑲瑲聲也(廬陵彭氏曰荀子云錯衡/以養目和鸞之聲以養耳)
　(則錯衡八鸞皆以/為耳目之懽也)命服天子所命之服也朱芾黄朱
　之芾也(孔氏曰諸/侯黄朱)皇猶煌煌也瑲玉聲蔥蒼色如蔥
　者也珩佩首横玉也禮三命赤芾蔥珩(孔氏曰三命/至九命皆蔥)
　(珩非謂方叔唯三命也○曹氏曰芾佩非軍服金路/非戎車和鸞非戌馬所以然者方叔克壯其猶如吴)
　(起將戰不帶劔諸葛武侯不親戎服羊祐輕裘而盛/著威名杜預身不跨馬自能制勝故詩人詠其車服)
　(之羙而已○廬陵彭氏曰此與上章言方叔帥兵之/時其精神氣焰見於旌旗車馬佩服之間有以聳人)
　(觀聴其勝敵也必矣○慶源輔氏曰首章其車三千/師千之試云者其車馬之衆盛與師衆之所以扞禦)
　(夫敵者又練習也二章其車三千旂旐央央云者則/言其車馬之衆盛旗幟之鮮明也先言涖止而後言)
　(率止者始則臨之終則率之以行也首章乗其四騏/以下言方叔所乗之戎路真飾甚備二章約軧錯衡)
　(以下人言車馬之盛命服之美所以見天子付託之/重錫命之蕃而方叔之威儀整暇如此可以決其有)
　(成也其與後世以一勇之/夫為民之司命者異矣)
○鴥(惟必/反)彼飛隼(息允/反)其飛戾天亦集爰止方叔涖止
其車三千師干之試方叔率止鉦(音/征)人伐鼓陳師鞠(居/六)
(反/)旅顯允方叔伐鼓淵淵(叶於/金反)振振闐闐(徒顛反叶/徒鄰反)
　興也隼鷂屬急疾之鳥也(埤雅曰一/名雀鷹)戾至爰於也鉦
　鐃也鐲也伐擊也鉦以静之鼓以動之鉦鼓各有人
　而言征人伐鼓互文也(孔氏曰説文云鉦鐃也似鈴/又云鐲鉦也則鐲鐃俱得以)
　(鉦名之鐲似小鍾鐃似鈴有大小之異耳凡軍進退/皆鼓動鉦止非臨陣獨然此又在陳師鞠旅之上是)
　(未戰時事也○濮氏曰周禮云鼓人以金鐲節鼓以/金鐃止鼓既無鉦名則鐲鐃通謂之鉦而節止實用)
　(於鼓故/詩云然)鞠告也二千五百人為師五百人為旅此言
　將戰陳其師旅而誓告之也陳師鞠旅亦互文耳淵
　淵鼓聲平和不暴怒也謂戰時進士衆也振止旅衆
　也言戰罷而止其衆以入也春秋傳曰出曰治兵入
　曰振旅是也(孔氏曰治兵尚威武也振旅反尊卑也/出則幼賤在前貴勇力也入則尊老在)
　(前復常/法也)闐闐亦鼓聲也或曰盛貌(鄭氏曰戰止又伐/鼓闐闐然○董氏)
　(曰闐闐衆/行聲也)程子曰振旅亦以鼓行金止○言隼飛戻
　天而亦集於所止以興師衆之盛而進退有節如下
　文所云也(程子曰隼之急疾亦集於所止興兵雖强/用之有節而不過也○慶源輔氏曰上二)
　(章但言其車馬服飾之盛美而已故此章又以鳥之/急疾興其猛鷙又以亦集爰止興其進退有節也其)
　(進退之有節者蓋以將戰而誓衆有法既戰而鼓/聲不暴戰罷振旅而入則又齊一而無先後也)
○蠢(尺允/反)爾蠻荆大邦為讎方叔元老克壯其猶方叔
率止執訊(音/信)獲醜(叶尺/由反)戎車嘽嘽(吐丹/反)嘽嘽焞焞(吐雷/反)
如霆如雷顯允方叔征伐玁狁蠻荆來威(叶音/隈)
　賦也蠢者動而無知之貌蠻荆荆州之蠻也大邦猶
　言中國也元大猶謀也言方叔雖老而謀則壯也(安/成)
　(劉氏曰方叔以元老而率師則/師卦所謂丈人所謂長子者也)嘽嘽衆也焞焞盛也
　霆疾雷也(爾雅注曰霆雷之/急疾者謂霹靂)方叔蓋嘗與於北伐之
　功者是以蠻荆聞其名而皆來畏服也(新安胡氏曰/王氏云此章)
　(羙其成功言以宿將董大衆/荆人自服不待戰而屈也)
　　采芑四章章十二句(永嘉陳氏曰北伐南征之詩/班師時作六月之辭廹采芑)
　　　(之辭緩六月以討而定采芑以威而服也○豐/城朱氏曰北伐之詩是言行軍之法南征之詩)
　　　(是紀行軍之實不言其法則無以見軍制之復/不紀其實則無以見民數之復欲知宣王之復)
　　　(古觀此二詩而可見/矣夫豈曰夸云乎哉)
我車既攻我馬既同四牡龎龎(鹿同/反)駕言徂東
　賦也攻堅同齊也傳曰宗廟齊豪尚純也(孔氏曰齊/其毫毛尚)
　(純/也)戎車齊力尚强也(孔氏曰齊/其馬力)田獵齊足尚疾也(孔/氏)
　(曰齊其/馬足)龎龎充實也東東都洛邑也○周公相成王
　營洛邑為東都以朝諸侯周室既衰久廢其禮至于
　宣王内脩政事外攘夷狄復文武之竟土脩車馬備
　器械復會諸侯於東都因田獵而選車徒焉故詩人
　作此以羙之(朱子曰好田獵之事古人亦多刺之然/宣王之田乃是因此見其車馬之盛紀)
　(律之嚴所以為中興之勢者在此/其所謂田者異乎尋常之田矣)首章汎言將往東
　都也(慶源輔氏曰車以堅緻為善馬以齊同為盛首/章既言其攻與同矣故二章但言其善與盛也)
　(○豐城朱氏曰車攻馬同泛言其軍實之盛也四牡/龎龎則自君子所乗者言之也軍政脩治於閒暇之)
　(時而四牡充實於啓行之/日則可以駕言而徂東矣)
○田車既好(叶許/厚反)四牡孔阜(符有/反)東有甫草(叶此/苟反)駕言
行狩(叶始/九反)
　賦也田車田獵之車好善也阜盛大也甫草甫田也
　後為鄭地今開封府中牟縣西圃田澤是也宣王之
　時未有鄭國圃田屬東都畿内故往田也(安成劉氏/曰宣王嘗)
　(封庶弟於西都咸林之地是為鄭桓公其子武公當/平王時徙封於東都然後圃田為鄭地○開封府中)
　(牟縣今/𨽻河南)○此章指言將往狩于圃田也
○之子于苗(叶音/毛)選徒囂囂(五刀/反)建旐設旄搏(音/博)獸于
敖
　賦也之子有司也(朱子曰不敢斥王/故以有司言之)苗狩獵之通名
　也選數也囂囂聲衆盛也數車徒者其聲囂囂則車
　徒之衆可知且車徒不譁而惟數者有聲又見其静
　治也敖近滎陽地名也(東萊吕氏曰敖山名晉師救/鄭在敖郭之間士季設七覆)
　(於敖前則敖山之下平曠可以屯兵翳/薈可以設伏所謂束有甫草即此地也)○此章言至
　東都而選徒以獵也(孔氏曰言選車徒備器械摶取/禽獸於敖地也○東萊吕氏曰)
　(宣王往東都以㑹諸侯為主而二章三章先言田獵/者蓋冇司先為戒具以待㑹同畢而田獵也○慶源)
　(軸氏曰選徒囂囂言其衆且肅也既選其車徒矣則/建設其旗旄馬見其序且整也方選徒以獵而遽曰)
　(搏獸于敖言其士衆之勇/而氣大事小也徒手曰摶)
○駕彼四牡四牡奕奕赤芾金舄㑹同有繹
　賦也奕奕連絡布散之貌赤芾諸侯之服(臨川王氏/曰人君冝)
　(朱芾而此赤芾者㑹同故也涖其臣庶則朱芾君道/也故方叔服其命服則朱芾㑹同於王則赤芾臣道)
　(也故此㑹同/則赤芾也)金舄赤舄而加金飾亦諸侯之服也(鄭/氏)
　(曰金舄黄/朱色也)時見曰㑹殷見曰同(鄭氏曰時見言/無常期殷衆也)繹陳
　列聯屬之貌也○此章言諸侯來㑹朝於東都也(廬/陵)
　(曹氏曰此章言諸侯來朝㑹於東都車馬盛而服飾/嚴㑹同絡繹不絶此可見人心之齊也使其人心之)
　(未合則諸侯或不至安能聯屬如此之盛乎東都洛/邑本諸侯朝覲之地而夷厲以來此禮久廢宣王中)
　(興復古再見斯㑹/詩人所以羙之也)
○決拾既佽(音次與/柴叶)弓矢既調(讀如同/與同叶)射夫既同助我
舉柴(子智/反)
　賦也決以象骨為之著於右手大指所以鉤弦開體
　拾以皮為之著於左臂以遂弦故亦名遂(華谷嚴氏/曰決即衛)
　(芃蘭所謂韘也○孔氏曰周禮/繕人注云拾韝扞也著左臂裏)佽比也(鄭氏曰謂手/指相佽比也)
　調謂弓强弱與矢輕重相得也(疊山謝氏曰弓既上/弦必審視之端正則)
　(可用微有偏斜必加矯揉此弓之調也矢之輕重必/視弓力之强弱弓强而矢輕則不中弓弱而矢重亦)
　(不中此矢/之調也)射夫蓋諸侯來會者(孔氏曰射夫即諸侯/以下也夫男子之總)
　(名/)同協也柴説文作㧘謂積禽也使諸侯之人助而
　舉之言獲多也○此章言既㑹同而田獵也
○四黄既駕兩驂不倚(於寄於/箇二反)不失其馳(叶徒/卧反)舍(音/捨)矢
如破(彼寄普/過二反)
　賦也倚偏倚不正也馳馳驅之法也(安成劉氏曰五/御之目三曰過)
　(君表五曰逐禽左即/御田車馳驅之法也)舎矢如破巧而力也蘇氏曰不
　善射御者詭遇則獲不然不能也今御者不失其馳
　驅之法而射者舎矢如破則可謂善射御矣(慶源輔/氏曰首)
　(章云既同則齊其足矣而此又曰四黄與六月比物/四驪同義可見其馬之有餘矣○臨川王氏曰向曰)
　(四牡既言力之强今曰四黄又言色之純也兩驂不/倚御能正其馬也不失其馳車行節而法也舎矢如)
　(破矢行巧而力也○鄭氏曰射/者之工矢發則中如椎碎物也)○此章言田獵而見
　其射御之善也
○蕭蕭馬鳴悠悠斾旌徒御不驚大庖(蒲爻/反)不盈
　賦也蕭蕭悠悠皆閑暇之貌(孔氏曰軍旅齊肅唯聞/蕭蕭然馬鳴之聲見悠)
　(悠然斾旌之狀/無有諠譁者)徒歩卒也御車御也驚如漢書夜軍
　中驚之驚(漢景帝三年周亞夫引兵擊吴楚湥壁而/守夜軍中驚内相攻擊擾亂至帳下亞夫)
　(堅卧不起/頃之復定)不驚言比(匹志反/至也)卒事(終事/也)不諠譁也大
　庖君庖也不盈言取之有度不極欲也蓋古者田獵
　獲禽面傷不獻踐(音/翦)毛不獻(孔氏曰面傷謂當面射/之翦毛謂在傍而逆射)
　(之不獻者嫌/誅降之義)不成禽不獻(孔氏曰惡/其害幼小)擇取三等自左
　膘(音/縹)而射之達于右腢(音/愚)為上殺以為乾豆奉宗廟
　(釋文曰膘脇後髀前肉也腢/肩前上殺中心死疾鮮潔也)達右耳本者次之以為
　賔客(孔氏曰亦自左射之達右耳本/以其逺心死稍遲肉已微惡)射左髀(補爾步/米二反)
　達于右䯚(音/杳)為下殺以充君庖(孔氏曰髀股外􁄃水/膁音嗛也右䯚右脅)
　(䯚下殺以其中脅/死最遲肉又益惡)每禽取三十焉每等得十其餘以
　與士大夫習射於澤宫中者取之(禮記射義注曰澤/宫名所以擇士也)
　(士謂諸侯朝者諸臣及貢士也皆先今習射於澤已/乃射於射宫課中否也○穀梁傳曰射而中田不得)
　(禽則得禽田得禽而射不中則不得/禽是以知古之貴仁義而賤勇力也)是以獲雖多而
　君庖不盈也張子曰饌雖多而無餘者均及於衆而
　有法耳凡事有法則何患乎不均也舊説不驚驚也
　不盈盈也亦通(鄭氏曰反其/言而羙之)○此章言其終事嚴而
　頒禽均也(慶源輔氏曰蕭蕭馬鳴悠悠斾旌見其整/暇無始終之異也徒御不驚見其卒事而)
　(不驚擾也大庖不盈見其循禮守法而不從欲以取/也夫力足以多取而不盡用馬此所以為王者之事)
　(也/)
○之子于征有聞(音/問)無聲允矣君子展也大成
　賦也允信展誠也聞師之行而不聞其聲言至肅也
　信矣其君子也誠哉其大成也(慶源輔氏曰聞師之/獵而不聞其聲則可)
　(見其師律之嚴肅大凡行軍用師須要如此方可不/然皆苟道也章末二句乃羙宣王也大成言其事之)
　(有始有終也○廬陵彭氏曰宣王治兵之法/其見於田獵已如此詩人固信其大有成也)○此章
　總序其事之始終而深羙之也(安成劉氏曰楚辭集/注云凡作篇章既成)
　(撮其大要以為亂辭今此詩言田事以上七章既序/其始終以成篇矣此章又言其始事之整肅終事之)
　(有成以深羙之亦猶楚辭之有亂辭也車牵公劉卒/章皆然○豐城朱氏曰存於中而有興衰撥亂之志)
　(施於外而有内脩外攘之事如此得不謂之君子乎/静治於往狩之初嚴肅於旋歸之際如此得不謂之)
　(大成乎此王道之所以為/大而詩人所以贊美之也)
　　車攻八章章四句
　　　以五章以下考之恐當作四章章八句(安成劉/氏曰五)
　　　(章六章通言其田獵射御七章八章通言其始/終整肅而且音韻各相諧叶故疑其當以八句)
　　　(成章以此推之則合首章二章八句通言車馬/盛備將往東都圃田之地合三章四章八句通)
　　　(言天子諸侯來㑹東都之/事總為四章章八句也)
吉日維戊(叶莫/吼反)既伯既禱(叶丁/口反)田車既好(叶許/口反)四牡孔
阜(符有/反)升彼大阜從其羣醜
　賦也戊剛日也伯馬祖也謂天駟房星之神也(晉天/文志)
　(曰房四星亦曰天駟為天馬主車駕○孔氏曰伯者/長也馬之祖始是長也夏官校人春祭馬祖天駟龍)
　(為天馬故房四/星謂之天駟)醜衆也謂禽獸之羣衆也○此亦宣
　王之詩言田獵將用馬力故以吉日祭馬祖而禱之
　(孔氏曰常祭在春將用/馬力則又備禮禱之)既祭而車牢馬健於是可以
　歴險而從禽也以下章推之是日也其戊辰歟
○吉日庚午既差我馬(叶滿/浦反)獸之所同麀(音/憂)鹿麌麌(愚/甫)
(反/)漆沮(七徐/反)之從天子之所
　賦也庚午亦剛日也(毛氏曰外事以剛日○禮/記曲禮注曰出郊為外事)差擇
　齊其足也(安成劉氏曰此言差馬/猶車攻言我馬既同也)同聚也鹿牝曰麀
　麌麌衆多也漆沮水名在西都畿内涇渭之北所謂
　洛水今自延韋流入鄜(音/孚)坊至同州入河也(三山李/氏曰書)
　(疏云漆沮在涇水之東一名洛水職方氏所謂雍州/其浸渭洛非河南之洛也○安成劉氏曰此言漆沮)
　(之從猶車攻言甫草敖地彼則/狩于東都此則狩于西都也)○戊辰之日既禱矣
　越三日庚午遂擇其馬而乗之視獸之所聚麀鹿最
　多之處而從之惟漆沮之旁為盛冝為天子田獵之
　所也
○瞻彼中原其祁孔有(叶羽/已反)儦儦(表驕/反)俟俟(叶于/紀反)或羣
或友(叶羽/已反)悉率左右(叶羽/已反)以燕天子(叶奬/里反)
　賦也中原原中也祁大也趣則儦儦行則俟俟獸三
　曰羣二曰友燕樂也○言從王者視彼禽獸之多於
　是率其同事之人各央其事以樂天子也(安成劉氏/曰此言率)
　(左右以樂天子猶車攻/之射夫同而助舉此也)
　既張我弓既挾(子治户/頰二反)我矢發彼小豝(音/巴)殪(於計/反)此
大兕(徐履/反)以御賓客且以酌醴
　賦也發發矢也豕牝曰豝一矢而死曰殪兕野牛也
　言能中微而制大也(孔氏曰小豝云發言發則中之/大兕言殪言射著即死○安成)
　(劉氏曰此言射者之善/猶車攻言舍矢如破也)御進也醴酒名周官五齊(去/聲)
　二曰醴齊注曰醴成而汁滓相將如今甜酒也(五齊/周禮)
　(酒正一曰泛齊二曰醴齊三曰盎齊四曰緹齊五曰/沈齊注醴猶體也此齊熟時上下一體汁滓相將故)
　(名/)○言射而獲禽以為爼實進於賓客而酌醴也(疊/山)
　(謝氏曰田而得禽天子不以自奉故大庖不盈命有/司以進賓客且以酌醴燕諸侯及羣臣也先王體羣)
　(臣懐諸侯常有恩恵其用心公溥而均齊常以一人/養天下不以天下奉一人也○安成劉氏曰此言進)
　(禽於賓客亦猶車攻/言大庖不盈之意也)
　　吉日四章章六句(慶源輔氏曰一章言祭禱馬祖/以為田獵之備也二章言取擇)
　　　(其地以為田獵之所也三章言相與悉力以其/田獵之事為天子之樂也四章言既獵而以其)
　　　(所得之獸供爼實使天/子得與賓客燕飲也)
　　　東萊吕氏曰車攻吉日所以為復古者何也蓋
　　　蒐狩之禮可以見王賦之復焉可以見軍實之
　　　盛焉可以見師律之嚴焉可以見上下之情焉
　　　可以見綜理之周焉欲明文武之功業者此亦
　　　足以觀矣(慶源輔氏曰東萊之説固善而朱子/又改動數字尤切王賦謂車馬之出)
　　　(軍實謂軍器之數師律謂進退之度上下之情/諸侯及左右之人相率以共其事而天子又與)
　　　(之燕飲以為樂也綜理之周祭禱必講獵地必/擇車馬有備射御有法終事嚴整頒禽之均酌)
　　　(醴之厚無一不至也○安成劉氏曰宣王所以/復文武功業者固不止於二詩所言蒐狩之事)
　　　(然即二詩而觀之則其車馬徒御之所出可見/王賦之復也旌旄車旆之備決拾弓矢之精可)
　　　(見軍實之盛也選徒則囂囂徒御則不驚行者/有聞而無聲又可見師律之嚴也㑹同有繹而)
　　　(助我舉㧘悉率左右而以燕天子又可見其上/下之情也將用馬力而既伯既禱頒禽之均而)
　　　(大庖不盈又見其綜理之周密蓋一事之/間而五羙具焉即此推之則其餘可知矣)
鴻鴈于飛肅肅其羽之子于征劬(其俱/反)勞于野(叶上/與反)爰
及矜(棘氷/反)人哀此鰥寡(叶果/五反)
　興也大曰鴻小曰鴈(孔氏曰俱是水鳥/其實鴻大而鴈小)肅肅羽聲也
　之子流民自相謂也征行也劬勞病苦也矜憐也老
　而無妻曰鰥老而無夫曰寡○舊説周室中衰萬民
　離散而宣王能勞來還定安集之(臨川王氏曰勞者/勞之來者來之往)
　(者還之擾者定之危/者安之散者集之)故流民喜之而作此詩追叙其
　始而言曰鴻鴈于飛則肅肅其羽矣之子于征則劬
　勞于野矣(眉山蘇氏曰人民離散譬如鴻鴈之飛四/方無所不往徒聞其羽聲肅肅未知所止)
　(也/)且其劬勞者皆鰥寡可哀憐之人也(慶源輔氏曰/爰及矜人哀)
　(此鰥寡又言其所與行者無非可憐/之人而就其中又惟鰥寡之可哀也)然今亦未有以
　見其為宣王之詩後三篇放此
○鴻鴈于飛集于中澤(叶徒/洛反)之子于垣(音/袁)百堵(丁古/反)皆
作雖則劬勞其究安宅(叶逹/各反)
　興也中澤澤中也一丈為版五版為堵(孔氏曰版廣/二尺故周禮)
　(設一堵之牆/長丈髙一丈)究終也○流民自言鴻鴈集于中澤以
　興己之得其所止而築室以居今雖勞苦而終獲安
　定也
○鴻鴈于飛哀鳴嗸嗸(五刀/反)維此哲人謂我劬勞維彼
愚人謂我宣驕(叶音/髙)
　比也流民以鴻鴈哀鳴自比而作此歌也哲知宣示
　也知者聞我歌知其出於劬勞不知者謂我閒暇而
　宣驕也韓詩云勞者歌其事魏風亦云我歌且謠不
　知我者謂我士也驕大抵歌多出於勞苦而不知者
　常以為驕也(慶源輔氏曰蓋非明知者真能體䘏我/前日之情則亦焉能知其病苦之實哉)
　(若但見其今日之安定則必以/我之此歌為閒暇而宣驕矣)
　　鴻雁三章章六句(豐城朱氏曰恵鮮鰥寡文王之/所以興也哿矣富人哀此煢獨)
　　　(幽王之所以亡也爰及矜人哀此鰥寡宣王之/所以中興也夫鰥寡孤獨乃天民之窮而無告)
　　　(者聖人一視同仁雖無一物而不在所愛而其/發政施仁則必自鰥寡孤獨始誠使鰥寡孤獨)
　　　(各得其所則天下之民無不被其澤者矣宣王/之勞來還定安集其有得於文王之家法也歟)
　　　(劬勞于野自其始之流散而言也百堵皆作自/其中之還歸而言也其究安宅自其終之安定)
　　　(而言也此詩不作於流離之時而作於安定之/日蓋痛定思痛者是以知者以為勞苦而不知)
　　　(者則反以/為宣驕也)
夜如何其(音/基)夜未央庭燎之光君子至止鸞聲將將(音/搶)
　賦也其語辭央中也(渤海胡氏曰説文云央中央也/廣雅云央極中也秦風云宛在)
　(水中央央/亦中也)庭燎大燭也諸侯將朝則司烜以物百枚
　幷而束之設於門内也(孔氏曰庭燎者樹之於庭燎/之光明司烜供之樹於門外)
　(曰大燭門内曰庭燎郊特牲注曰庭燎之差公五十/侯伯子男皆三十是天子用百以物百枚并而躔束)
　(之今則用松葦/竹灌以脂膏也)君子諸侯也將將鸞鑣聲○王將起
　視朝不安於寢而問夜之早晚曰夜如何哉夜雖未
　央而庭燎光矣朝者至而聞其鸞聲矣
○夜如何其夜未艾(音乂又/如字)庭燎晣晣(之世反/與艾叶)君子至
止鸞聲噦噦(呼㑹/反)
　賦也艾盡也晣晣小明也(臨川王氏曰/其光衰也)噦噦近而聞
　其徐行聲有節也(安成劉氏曰首章述王初問此章/再問恐亦如齊風鷄鳴之例也)
○夜如何其夜鄉(許亮/反)晨庭燎有煇(許云/反)君子至止言
觀其旂(叶渠/斤反)
　賦也鄉晨近曉也(渤海胡氏曰從夜未中至/未盡從未盡至鄉明也)煇火氣
　也天欲明而見其烟光相雜也(朱子曰此是吴才老/之説説此一字有功)
　既至而觀其旂則辨色矣(鄭氏曰見其旂是朝之/時也朝禮别色始入)
　　庭燎三章章五句(安成劉氏曰列女傳云宣王嘗/晏起姜后脱簪珥待罪於永巷)
　　　(宣王感悟於是勤於政事早朝晏起卒/成中興之名以此証之或果宣王詩也)
沔(綿善/反)彼流水朝(直遥/反)宗于海(叶虎/洧反)鴥(惟必/反)彼飛隼(息/允)
(反/)載飛載止嗟我兄弟邦人諸友(叶羽/軌反)莫肯念亂誰無
父母(叶蒲/洧反)
　興也沔水流滿也諸侯春見天子曰朝夏見曰宗(孔/氏)
　(曰朝朝也欲其來之早宗尊也欲其尊王○九/峯蔡氏曰水勢横趨於海猶諸侯朝宗于王也)○此
　憂亂之詩言流水猶朝宗于海飛隼猶或有所止而
　我之兄弟諸友乃無肯念亂者誰獨無父母乎亂則
　憂或及之是豈可以不念哉(疊山謝氏曰一身之遇/亂不足惜父母之遇亂)
　(深可憂誰無父母不為一身謀獨不為父母謀/乎為父母謀則當念亂則必思所以捄亂也)
○沔彼流水其流湯湯(失羊/反)鴥彼飛隼載飛載揚念彼
不蹟(井亦/反)載起載行(叶戸/郎反)心之憂矣不可弭忘
　興也湯湯波流盛貌不蹟不循道也載起載行言憂
　念之深不遑寧處也弭止也水盛隼揚以興憂亂之
　不能忘也(慶源輔氏曰不循道理則危亂之/由也載起載行則憂思之深也)
○鴥彼飛隼率彼中陵民之訛言寧莫之懲我友敬矣
䜛言其興
　興也率循訛偽懲止也○隼之髙飛猶循彼中陵而
　民之訛言乃無懲止之者然我之友誠能敬以自持
　矣則䜛言何自而興乎始憂於人而卒反諸己也(慶/源)
　(輔氏曰衰亂之世訛言繁興使人無所適從而卒歸/於危亡禍敗此所以歎其寧莫之懲也我友敬矣䜛)
　(言其興此必有所指而言其興則是無自而興也先/生所謂始憂於人而卒反諸己者深得其意凡有不)
　(得者皆反求諸己/此自脩之事也)
　　沔水三章二章章八句一章六句(定宇陳氏曰始/念亂而憂及父)
　　　(母終憂䜛而敬以反身憂念之/中不忘孝敬詩人忠厚之意也)
　　　疑當作三章章八句卒章脱前兩句耳
鶴鳴于九臯聲聞(音/問)于野(叶上/與反)魚潛在淵或在于渚樂
(音/洛)彼之園爰有樹檀(叶徒㳂/反下同)其下維蘀(音/托)他山之石可
以為錯(七落/反)
　比也鶴鳥名長頸竦身髙腳頂赤身白頸尾黑其鳴
　髙亮聞八九里臯澤中水溢出所為坎從外數至九
　喻深逺也(釋文曰韓詩云九臯九折之澤/○濮氏曰澤曲曰臯見楚辭注)蘀落也(藍/田)
　(吕氏曰落/葉穢雜)錯礪石也○此詩之作不可知其所由然
　必陳善納誨之辭也(慶源輔氏曰然不正言其事而/必比物而為言者正所謂風刺)
　(上者皆不主於政事而主于文/詞不以正諫而托物以諫也)蓋鶴鳴于九臯而聲
　聞于野言誠之不可揜也(慶源輔氏曰所以/風王之誠身也)魚潛在
　淵而或在于渚言理之無定在也(慶源輔氏曰所以/風王之明善也)
　園有樹檀而其下維蘀言愛當知其惡也他山之石
　而可以為錯言憎當知其善也(慶源輔氏曰所以風/王力去私欲之蔽也)
　(夫必能去私欲之蔽然後可以明善/而誠身此其序則由大以至小也)由是四者引而
　伸之觸類而長之天下之理其庶㡬乎(廬陵曹氏曰/天下之理散)
　(於萬事若能反於身而求之觸類而長之未有不可/為吾之益者也鶴鳴所以喻誠身魚潛所以喻明理)
　(檀蘀石錯又所以正人心好惡之偏/因物而推皆可以反求諸身者也)
○鶴鳴于九臯聲聞于天(叶鐵/因反)魚在于渚或潛在淵(叶/一)
(均/反)樂彼之園爰有樹檀其下維榖他山之石可以攻玉
　比也榖一名楮惡木也(孔氏曰陸氏云幽州人謂之/榖桑荆楊交廣謂之榖中州)
　(人謂之楮殷中宗時榖桑共生是也今江南人績其/皮以為布又擣以為紙樹皮斑者是楮白者是榖)
　攻錯也○程子曰玉之温潤天下之至美也石之麤
　厲天下之至惡也然兩玉相磨不可以成器以石磨
　之然後玉之為器得以成焉猶君子之與小人處也
　横逆侵加然後脩省畏避動心忍性增益預防而義
　理生焉道徳成焉吾聞諸邵子云(朱子曰邵子云有/才之正者有才之)
　(不正者他山之石其小人之才乎○疊山謝氏曰邪/類與善類非同氣猶玉石不同山石而攻玉猶小人)
　(謗君子之無徳所以儆君子而進於徳欺/君子之無才所以儆君子而勉為全才也)
　　鶴鳴二章章九句(朱子曰鶴鳴做得巧含畜意思/全不發露○三山李氏曰二章)
　　　(殊無一句露己意其詩最為難曉○豐城朱氏/曰知誠之不可揜則知念慮方萌而鬼神已知)
　　　(形迹欲掩而肺肝已見所以不可無誠身之功/也知理之無定在則知事有精粗而理無精粗)
　　　(事有大小而理無大小所以不可無明善之功/也知愛當知其惡憎當知其善則知親愛賤惡)
　　　(之不可以或偏哀矜敖惰之不可以自恣所以/於應接之間尤不可不去其私欲之蔽也能是)
　　　(數者則知行並進而明誠兩立好惡不偏而人/已兼盡其於治天下不難矣此所以為陳善納)
　　　(誨之辭/也歟)
　　　彤弓之什十篇四十章二百五十九句
　　　　疑脱兩句當為二百六十一句
　
　詩傳大全卷十
欽定四庫全書
　詩傳大全卷十一　　　　明　胡廣等　撰
　　祈父之什二之四
祈(勤衣/反)父(音/甫)予王之爪牙(叶五/胡反)胡轉予于恤靡所止居
　賦也祈父司馬也職掌封圻之兵甲故以爲號酒誥
　曰圻父薄違是也(孔氏曰古者祈圻畿字通用故此/作祈書作圻○九峰蔡氏曰圻父)
　(迫逐違/命者也)予六軍之士也或曰司右虎賁(音/奔)之屬也(董/氏)
　(曰司馬之屬有司右虎賁旅賁皆奉事王之左右者/也故司右曰凡國之勇力之士能用五兵者屬焉虎)
　(賁曰掌先後王而趨以卒伍旅賁曰/掌執戈盾夾王車此所謂爪牙者也)爪牙鳥獸所用
　以爲威者也(孔氏曰鳥用爪獸用牙以防衛此/人白謂王之爪牙以鳥獸爲喻也)恤憂
　也○軍士怨於久役故呼祈父而告之曰予乃王之
　爪牙汝何轉我於憂恤之地使我無所止居乎(鄭氏/曰此)
　(責司馬之辭謂見使從軍也六軍之士出自六鄉法/不取於王之爪牙之士○張子曰禁衛天子之爪牙)
　(而使之遠戍所謂轉予於恤也古人容易出/一句便不可及詩人造理深其辭儘難學)
○祈父予王之爪士(鉏里/反)胡轉子于恤靡所底(之履/反)止
　賦也爪士爪牙之士也底至也
○祈父亶不聰胡轉予于恤有母之尸饔
　賦也亶誠尸主也饔熟食也言不得奉養而使母反
　主勞苦之事也○東萊呂氏曰越勾踐伐呉有父母
　耆老而無昆弟者皆遣歸魏公子無忌救趙亦令獨
　子無兄弟者歸養則古者有親老而無兄弟其當免
　征役必有成法故責司馬之不聰其意謂此法人皆
　聞之汝獨不聞乎乃驅吾從戎使吾親不免薪水之
　勞也責司馬者不敢斥王也(安成劉氏曰不斥王而/責司馬此詩人之忠厚)
　(也亦若北山所謂/大夫不均之意)
　　祈父三章章四句(慶源輔氏曰上兩章言我乃王/之爪牙汝何轉我於憂恤之地)
　　　(使我無所止居如此則是自戕其上之衞末章/言汝乃驅吾從戎而使吾親不免薪水之勞如)
　　　(此則是不體其下之情其言之序亦先公而後/私也不戕其上之衞則上得以安必體夫下之)
　　　(情則下不忘其死勾踐無忌之事其用兵猶有/古之遺法自秦而下不復如此矣○豐城朱氏)
　　　(曰先王之制諸侯有故則方伯連帥以諸侯之/師討之王室有故則方伯連帥以諸侯之師救)
　　　(之司馬所掌封圻之兵甲不過衞王室而已此/詩前二章責司馬不當以王之爪牙而逺從征)
　　　(役後一章責司馬不當以國之孤子而逺從征/役使王而自棄其爪牙則謂之不智使司馬棄)
　　　(王之爪牙則謂之不忠至於使孤子之無以爲/養則又謂之不仁一事而三失具焉其刺之也)
　　　(宜/哉)
　　　序以爲刺宣王之詩説者又以爲宣王三十九
　　　年戰于千畝王師敗績于姜氏之戎故軍士怨
　　　而作此詩東萊呂氏曰太子晉諫靈王之詞曰
　　　自我先王厲宣幽平而貪天禍至于今未弭宣
　　　王中興之主也至與幽厲並數(色主/反)之其詞雖
　　　過觀是詩所刺則子晉之言豈無所自歟(東萊/呂氏)
　　　(曰讀是詩見宣王變古制者二焉前兩章刺其/以宿衞之士從征役末章見其有親老而無他)
　　　(兄弟者當免征役/乃驅之從戎也)但今考之詩文未有以見其
　　　必爲宣王耳下篇放此
皎皎(古了/反)白駒食我場苖縶(陟立/反)之維之以永今朝所
謂伊人於焉逍遥
　賦也皎皎潔白也(張子曰以表賢/者潔白之意)駒馬之未壯者謂
　賢者所乘也場圃也(孔氏曰苗而云場者以場/圃同地對則異名散則通)縶絆
　(音/半)其足維繫其靷(音引在/胸曰靷)也永久也伊人指賢者也
　逍遥遊息也(藍田呂氏曰徘/徊少畱之貌)○爲此詩者以賢者之
　去而不可畱也故託以其所乘之駒食我場苖而縶
　維之庶幾以永今朝使其人得以於此逍遥而不去
　若後人畱客而投其轄於井中也(前漢書曰陳遵每/大飲輒閉門取客)
　(車轄投井中雖/有急終不得去)
○皎皎白駒食我場藿(火郭/反)縶之維之以永今夕(叶祥/龠反)
所謂伊人於焉嘉客(叶克/各反)
　賦也藿猶苗也(華谷嚴氏曰藿/豆葉用以作羹)夕猶朝也嘉客猶逍
　遥也(疊山謝氏曰賢者髙蹈逺引吾知其不可畱矣/猶欲縶維其白駒以強留之雖一朝一夕亦滿)
　(吾意好徳之彝性尊賢之/良心在人自不能泯也)
○皎皎白駒賁(彼義反/又音奔)然來(叶云/俱反)思爾公爾侯(叶洪/孤反)逸
豫無期愼爾優游(叶汪/胡反)勉爾遁思(叶新/齎反)
　賦也賁然光采之貌也(疊山謝氏曰賁者華采也賢/人所過之地山川草木皆有)
　(精采蓬户華門/皆有輝華也)或以爲來之疾也(朱子曰王氏讀爲/奔字言其來之速)
　(也/)思語詞也爾指乘駒之賢人也愼勿過也勉毋决
　也遁思猶言去意也○言此乘白駒者若其肯來則
　以爾爲公以爾爲侯而逸樂無期矣猶言横來大者
　王小者侯也(史記田横故齊王族自立爲齊王戰敗/入居海島漢髙帝遣使召之曰云云安)
　(成劉氏曰盖謂之大者是/王小者是侯招横使來也)豈可以過於優游決於遁
　思而終不我顧哉(慶源輔氏曰此章則又原賢者欲/去之意而反其説以留之謂賢者)
　(之所以欲去者不過欲優游自適而已若一旦肯賁/然而來則當以爾爲公以爾爲侯而逸豫無有期限)
　(也何必過於優游決其去意而不肯留/哉賁然來思猶今人言光訪寵賁之意)蓋愛之切而
　不知好爵之不足縻留之苦而不恤其志之不得遂
　也(安成劉氏曰此章上四句見其/愛之切末二句見其留之苦)
○皎皎白駒在彼空谷生芻(楚俱/反)一束其人如玉毋金
玉爾音而有遐心
　賦也賢者必去而不可留矣於是歎其乘白駒入空
　谷束生芻以秣之而其人之德美如玉也葢已邈乎
　其不可親矣然猶冀其相聞而無絶也故語之曰毋
　貴重爾之音聲而有逺我之心也(孔氏曰毋得自愛/音聲貴如金玉不)
　(以遺問我○慶源輔氏曰此章則賢者旣去而好賢/之誠終無已也夫見賢而好之固人之情也至於賢)
　(者已去而眷戀之情不已且祝其無貴重其音/聲以有逺我之心焉夫然後見其好賢之誠也)
　　白駒四章章六句
黄鳥黄鳥無集于榖無啄(陟角/反)我粟此邦之人不我肯
穀言旋言歸復我邦族
　比也榖木名穀善(安成劉氏曰此二榖字異義/然據韻則一從木一從禾)旋囘
　復反也○民適異國不得其所故作此詩託爲呼其
　黄鳥而告之曰爾無集于榖而啄我之粟苟此邦之
　人不以善道相與則我亦不久於此而將歸矣
○黃鳥黃鳥無集于桑無啄我粱此邦之人不可與明
(叶謨/郎反)言旋言歸復我諸兄(叶虚/王反)
　比也(東萊呂氏曰人之所以相依者以其明足以知/其緩急休戚故也不可與明則不可與處矣)
○黃鳥黃鳥無集于栩(况甫/反)無啄我黍此邦之人不可
與處言旋言歸復我諸父(扶雨/反)
　比也(新安王氏曰不我肯穀則不相恤矣不可與明/則不相知矣是以不可與處也○慶源輔氏曰)
　(首言復我邦族而已中言復我諸兄末言復/我諸父人情困苦之極則愈益思其親者焉)
　　黃鳥三章章七句
　　　東萊呂氏曰宣王之末民有失所者意他國之
　　　可居也及其至彼則又不若故鄉焉故思而欲
　　　歸使民如此亦異於還定安集之時矣今按詩
　　　文未見其爲宣王之世下篇亦然
我行其野蔽(必制/反)芾(方味/反)其樗(敕雩/反)昬姻之故言就爾
居爾不我畜復我邦家(叶古/胡反)
　賦也樗惡木也(三山李氏曰樗不才之木莊子云大/枝擁腫而不中繩墨小枝卷曲而不)
　(中規/矩)壻之父婦之父相謂曰㛰姻(爾邪曰壻之父爲/姻婦之父爲㛰又)
　(曰婦之父母壻之/父母相謂爲㛰姻)畜養也○民適異國依其㛰姻而
　不見收卹故作此詩言我行於野中依惡木以自蔽
　於是思昬姻之故而就爾居而爾不我畜也則將復
　我之邦家矣
○我行其野言采其蓫(敕六/反)昬姻之故言就爾宿爾不
我畜言歸思復
　賦也蓫牛蘈(音/頽)惡菜也今人謂之羊蹄菜(陸氏曰似/蘆菔而葉)
　(長/赤)
○我行其野言采其葍(音福叶/筆力反)不思舊姻求爾新特成
(論語/作誠)不以富亦秪(音/支)以異(叶逸/織反)
　賦也葍䔰(浮去/聲)惡菜也特匹也○言爾之不思舊姻
　而求新匹也雖實不以彼之富而厭我之貧亦秪以
　其新而異於故耳此詩人責人忠厚之意(慶源輔氏/曰常人之)
　(情有不得已來依親舊而不見收卹則怨怒形於色/辭苛責痛詆無所不至而此詩但言爾不我畜則復)
　(我邦家而已至其末章則又原其情實而歸之忠厚/焉此情性之正而詩之所謂可以怨者於此見矣)
　　我行其野三章章六句
　　　王氏曰先王躬行仁義以道民厚矣猶以爲未
　　　也又建官置師以孝友睦姻任䘏六行教民爲
　　　其有父母也故教以孝爲其有兄弟也故教以
　　　友爲其有同姓也故教以睦爲其有異姓也故
　　　教以姻爲鄰里鄉黨相保相愛也故教以任相
　　　賙(音周/贍)相救也故教以恤(建安熊氏曰孝順於/父母友和於兄弟睦)
　　　(睦於宗族姻親於外親任信/於朋友䘏周於鄰里鄉黨)以爲徒教之或不
　　　率也故使官師以時書其德行而勸之以爲徒
　　　勸之或不率也於是乎有不孝不睦不婣不弟
　　　不任不䘏之刑焉(建安何氏曰鄭氏云制刑之/意終不爲卑者而罪其長故)
　　　(六行則教兄以友而制刑則謂之不弟使少者/不敢陵長也賈氏云此不弟即六行之友上文)
　　　(言友在睦婣之上專施於兄弟此變/言弟退在睦婣之下兼施於師長)方是時也
　　　安有如此詩所刺之民乎(慶源輔氏曰孝友睦/婣任䘏人之道也故)
　　　(先王修之以爲教使人各自盡以相生相養於/天地之間而異於物其仁天下至矣今觀黃鳥)
　　　(我行其野二詩所刺則其民之泮渙離散不/相管顧如此其亦何異於禽獸夷狄也哉)
秩秩斯干(叶居/焉反)幽幽南山(叶所/旃反)如竹苞(叶補/苟反)矣如松茂
(叶莫/口反)矣兄及弟矣式相好(呼報反叶/許厚反)矣無相猶(叶余/久反)矣
　賦也秩秩有序也斯此也干水涯也南山終南之山
　也(長樂劉氏曰南/山在鎬京之南)苞叢生而固也猶謀也○此築室
　旣成而燕飲以落之因歌其事言此室臨水而面山
　其下之固如竹之苞其上之密如松之茂又言居是
　室者兄弟相好而無相謀則頌禱之辭猶所謂聚國
　族於斯者也(華谷嚴氏曰宣王作室之地在秩秩然/整齊之干岸面對幽幽然深逺之南山)
　(言地勢之壯也其盤基之厚如竹之叢生其結架之/密如松之茂盛言宫室之美也於是頌禱之願其入)
　(居此室之後兄弟各相和好無有相圖者矣○廬陵/歐陽氏曰古人成室而落之必有稱頌祝禱之言如)
　(記檀弓晉獻文子成室張老曰美哉輪焉美哉奐焉/歌於斯哭於斯聚國族於斯君子謂之善頌善禱者)
　(是/矣)張子曰猶似也人情大抵施之不報則輟故恩不
　能終兄弟之間各盡己之所宜施者無學其不相報
　而廢恩也君臣父子朋友之間亦莫不用此道盡已
　而已愚按此於文義或未必然然意則善矣(問横渠/説不要)
　(相學指何事而言朱子曰不要相學不好處且如兄/能友其弟弟却不能恭其兄兄豈可學弟之不恭而)
　(遂亦不友如弟能恭其兄兄乃不友其弟爲弟者豈/可亦因兄之不友而遂忘其恭然詩之本意猶字作)
　(相圖謀説○慶源輔氏曰言兄弟相好者恐與蓼蕭/三章同意天子諸侯繼立多與兄弟相疑忌所以祝)
　(其相好而/無相謀也)或曰猶當作尤
○似續妣(必履/反)祖築室百堵西南其戶(胡五/反)爰居爰處
爰笑爰語
　賦也似嗣也妣先於祖者協下韻爾或曰謂姜嫄后
　稷也(南豐曾氏曰似續妣祖以生民閎/宮之詩考之豈謂姜嫄后稷歟)西南其户天
　子之宮其室非一在東者西其户在北者南其户猶
　言南東其畝也爰於也(慶源輔氏曰大凢人之爲居/室未冇不欲爲子孫計而使)
　(之繼嗣其祖妣之業者也西南其户者衆西南/以見東北也爰笑爰語則所謂歌於斯者也)
○約之閣閣椓(陟角/反)之槖槖(音/託)風雨攸除(直慮/反)鳥鼠攸
去君子攸芋(香于反叶/王遇反)
　賦也約束板也閣閣上下相乘也(華谷嚴氏曰即所/謂東板以載也)
　椓築也槖槖杵聲也除亦去也無風雨鳥鼠之害言
　其上下四旁皆牢宻也芋尊大也君子之所居以爲
　尊且大也(濮氏曰此以下由外而内由牆垣而堂寢/次第當然也○安成劉氏曰此章言其墻)
　(壁之美而爲君子尊大之居也葢古人築垣爲壁堂/上東西墻謂之序室房及夾室謂之墉堂下謂之壁)
　(謂之墻其實一也隨所在/而異其名考於儀禮可見)
○如跂(音/企)斯翼如矢斯棘如鳥斯革(叶訖/立反)如翬(音/輝)斯飛
君子攸躋(子西/反)
　賦也跂竦立也(孔氏曰如跂如/人跂足直立)翼敬也棘急也矢行
　緩則枉急則直也革變翬雉(鄭氏曰伊洛而南雉素/質五采皆備成章曰翬)
　躋升也○言其大勢嚴正如人之竦立而其恭翼翼
　也其廉隅整飭如矢之急而直也其棟宇峻起如鳥
　之警而革也其檐阿華采而軒翔如翬之飛而矯其
　翼也(藍田呂氏曰如翬斯飛覆以瓦/而加丹腹有文采而勢騫衆也)葢其堂之美如
　此而君子之所升以聽事也
○殖殖(市力/反)其庭有覺其楹噲噲(音/快)其正(叶音/征)噦噦(呼/㑹)
(反/)其冥君子攸寧
　賦也殖殖平正也庭宮寢之前庭也(廬陵李氏曰堂/下至門謂之庭)
　(庭三堂/之深)覺髙大而直也楹柱也噲噲猶快快也正向
　明之處也噦噦深廣之貌冥奥窔(音/要)之間也(臨川王/氏曰噲)
　(噲其正則知噦噦其冥是偏也噦噦其冥則知噲噲/其正是明也○董氏曰正所謂陽室也冥所謂陰室)
　(也○廬陵李氏曰室中西南隅謂之奥邢禺云室户/不當中而近東西南隅最爲深隱故謂之奥東南隅)
　(謂之窔郭氏/云窔亦隱闇)言其室之美如此而君子之所休息以
　安身也
○下莞(音/官)上簟(叶徒撿徒/錦二反)乃安斯寢(叶于撿于/錦二反)乃寢乃
興乃占我夢(叶彌/登反)吉夢維何維熊維羆(彼宜反叶/彼何反)維虺
(許鬼/反)維蛇(市奢反叶于/其土何二反)
　賦也莞蒲席也竹葦曰簟(孔氏曰西方人呼蒲爲莞/蒲司几筵有莞筵蒲筵則)
　(兩種席也○濮氏曰莞又云燈心草生池澤中即/苻蘺也下莞則鋪席其上則竹葦之簟所以覆席)羆
　似熊而長頭髙腳猛憨(呼談切/憾平聲)多力能拔樹(本草曰/熊類大)
　(豕而性輕健好攀緣上髙木/○孔氏曰羆黄白文黄白色)虺蛇屬細頸大頭色如
　文綬大者長七八尺○祝其君安其室居夢兆而有
　祥亦頌禱之詞也下章放此(廬陵歐陽氏曰下至卒/章盛陳占夢生子之事)
　(者謂安此寢而生男女男則世爲君王女子宜人之/家室皆頌禱之詞也○華谷嚴氏曰設爲之辭非實)
　(有是/夢也)
○大(音/泰)人占之維熊維羆男子之祥維虺維蛇女子之
祥
　賦也大人大卜之屬占夢之官也(安成劉氏曰周禮/太卜爲卜筮官之)
　(長凡卜師卜人龜人菙氏占人簭人/占夢皆其官屬也菙音水簭音筮)熊羆陽物在山
　彊力壯毅男子之祥也虺蛇陰物穴處柔弱隱伏女
　子之祥也○或曰夢之有占何也曰人之精神與天
　地隂陽流通故晝之所爲夜之所夢其善惡吉凶各
　以類至是以先王建官設屬使之觀天地之㑹辨陰
　陽之氣(周禮占夢注曰天地之㑹建厭所處之日/辰陰陽之氣休王前後厭音琰王音旺)以
　日月星辰占六夢之吉凶(占夢曰一曰正夢二曰噩/夢三曰思夢四曰寤夢五)
　(曰喜夢六曰懼夢注曰日月星辰謂日月之行及合/辰所在也正夢無所感動平安白夢噩夢驚愕而夢)
　(思夢覺時所思念之而夢寤夢覺時道之而/夢喜夢喜説而夢懼夢恐懼而夢噩音愕)獻吉夢
　贈惡夢(占夢曰季冬獻吉夢于王乃舎萌于四方以/贈惡夢注云獻羣臣之吉夢于王詩云牧人)
　(乃夢此所獻吉夢也舍讀爲釋舍萌猶釋/菜萌菜始生也贈送也欲以新善去故惡)其於天人
　相與之際察之詳而敬之至矣(慶源輔氏曰詳占夢/之意則先王致察於)
　(天人之際可謂宻矣惜乎其法之不傳也然後世之/人情性不治晝之所爲猶且昏惑瞀亂而不自知覺)
　(則其見於夢寐者率多紛紜乖戾未必與天地之氣/相流通其間縱有徴兆之可驗者亦須迂囘隱約必)
　(待其旣驗而後可知極有未易遽曉/者想古占法雖存亦未必能盡也)故曰王前巫而
　後史宗祝瞽侑皆在左右王中心無爲也以守至正
　(西山真氏曰巫掌祀以鬼神之事告王史掌書以三/皇五帝之事告王掌卜筮者以吉凶諫王瞽矇之叟)
　(以歌詩諫王一人之身而左右前後挾而維之以引/以翼有孝有德雖欲斯須自放得乎故王中心他無)
　(所爲惟守/至正而已)
○乃生男子載寢之牀載衣(於旣/反)之裳載弄之璋其泣
喤喤(華彭反叶/胡光反)朱芾(音/弗)斯皇室家君王
　賦也半圭曰璋喤大聲也芾天子純朱諸侯黃朱(東/萊)
　(吕氏曰白虎通云芾者蔽也行以蔽前天子朱/芾諸侯赤芾以韋爲之上廣一尺下廣二尺)皇猶
　煌煌也君諸侯也○寢之於牀尊之也衣之以裳服
　之盛也弄之以璋尚其德也言男子之生於是室者
　皆將服朱芾煌煌然有室有家爲君爲王矣
○乃生女子載寢之地載衣之裼(他計/反)載弄之瓦(叶魚/位反)
無非無儀(叶音/義)唯酒食是議無父母詒(以之/反)罹(叶音/麗)
　賦也裼褓(音/保)也(孔氏曰禓/縳兒被也)瓦紡塼也(朱子曰瓦紡時/所用之物舊見)
　(人畵列女傳漆室女手執一物如今/銀子樣者意其爲紡塼也然未可必)儀善罹憂也○
　寢之於地卑之也衣之以褓即其用而無加也弄之
　以瓦習其所有事也有非非婦人也有善非婦人也
　葢女子以順爲正無非足矣有善則亦非其吉祥可
　願之事也唯酒食是議而無遺父母之憂則可矣易
　曰無攸遂在中饋貞吉(易家人六二爻程子曰柔順/中正婦人之道也婦人居中)
　(而主饋者也故曰中饋○安成劉氏曰婦人於事無/所敢自遂正位乎内事在饋食之間而已六二陰爻)
　(居隂位則柔順得正居下體之中則得中故其象爲/無攸遂在中饋而其占者能如此則爲得正而吉無)
　(攸遂即無非無儀也在/中饋即唯酒食是議也)而孟子之母亦曰婦人之禮
　精五飯冪(音/密)酒漿養舅姑縫衣裳而已矣故有閨門
　之修而無境外之志此之謂也(禮記月令五飯春食/麥夏食菽食稷秋食)
　(麻冬食黍○列女傳孟子曰今道不用而母老是以/憂也母曰夫婦人之禮云云易曰在中饋無攸遂詩)
　(曰無非無儀以言婦人無擅制之義也子行乎/子義吾行乎吾禮而已君子謂孟母知婦道)
　　斯干九章四章章七句五章章五句(藍田吕氏曰/一章願其保)
　　　(兄弟於斯二章願其繼祖妣於斯三章四章五/章願其安身體於斯自六章以至末章願其傳)
　　　(子孫於斯○慶源輔氏曰一章則言其宫之面/勢而禱其兄弟之相好也二章則言其宫之寛)
　　　(廣而禱其祖妣之是嗣也三章則言其宫之成/而禱其君子所居以爲尊大也四章則言其堂)
　　　(之美而禱其君子所躋升以聽事也五章則言/其室之美而禱其君子所休息以安身也六章)
　　　(以至九章則禱其身安夢兆於是而生男則室/家君王於是而生女則無遺父母之憂也頌禱)
　　　(之詞始於兄弟之和睦而終於兒女之賢善家/道之成無踰此者也○豐城朱氏曰古人築室)
　　　(旣成而落之必冇頌美禱祝之詞如美哉輪焉/美哉奐焉則所謂頌美之詞也歌於斯哭於斯)
　　　(聚國族於斯則所謂禱祝之詞也此詩言其基/址之廣厚結構之周密垣墻之堅固堂室之髙)
　　　(逺則美輪美奐之類也上有以續祖妣之業下/冇以開子孫之祥兄弟之相好室家之相安則)
　　　(歌哭聚族之類也堂之髙也以聽事室之深也/以安身至於寢而夢興而占男子之爲君爲王)
　　　(女子之無非無儀則皆自夫君子攸寧而推言/之也其必首及夫兄弟者人之居室兄弟之好)
　　　(未易完也兄弟之相好而無相猶則非篤天倫/之親者不能也果能篤於兄弟之好則宜爾室)
　　　(家樂爾妻孥和氣之益充大福之益集而子孫/之繁衍基業之昌盛有不可勝言者矣此所以)
　　　(爲善頌/善禱歟)
　　　舊説厲王旣流于彘宫室圮(部鄙/反)壞(安成劉氏/曰厲王出)
　　　(居于彘凢十四年而後宣王/立故疑其國都宫室之壞也)故宣王即位更(平/聲)
　　　作宫室旣成而落之今亦未有以見其必爲是
　　　時之詩也或曰儀禮下管新宫春秋傳宋元公
　　　賦新宫恐即此詩然亦未有明證(朱子曰儀禮/燕禮曰下管)
　　　(新宫大射儀曰乃新宫三終李寳之云昭公二/十五年宋公享叔孫昭子賦新宫與此所笙奏)
　　　(或謂即斯干詩○慶源輔氏曰若以儀禮/之下管新宫當之則此詩非宣王之詩矣)
誰謂爾無羊三百維羣誰謂爾無牛九十其犉(而純/反)爾
羊來思其角濈濈(莊立/反)爾牛來思其耳溼溼(始立/反)
　賦也黃牛黑唇曰犉羊以三百爲羣其羣不可數也
　牛之犉者九十非犉者尚多也(董氏曰三百維羣以/羣計也九十其犉以)
　(犉計也黑唇爲犉則黑皆爲牰黑耳爲犚/亦各以其數也眥音砌牰音袖犚音尉)聚其角而
　息濈濈然呞(音/癡)而動其耳溼溼然(釋文曰呞食已/復出嚼之也)王
　氏曰濈濈和也羊以善觸爲患故言其和謂聚而不
　相觸也溼溼潤澤也牛病則耳燥安則潤澤也(山陰/陸氏)
　(曰古之視牛者以耳祭義/所謂大夫視而毛牛尚耳)○此詩言牧事有成而牛
　羊衆多也
○或降于阿或飲于池(叶唐/何反)或寢或訛爾牧來思何(河/可)
(反/)蓑(素多/反)何笠(音/立)或負其餱(音/侯)三十維物(叶微/律反)爾牲則
具(叶居/律反)
　賦也訛動何揭(音竭/擔也)也蓑笠所以備雨三十維物齊
　其色而别之凢爲色三十也○言牛羊無驚畏(鄭氏/曰降)
　(阿飲池或寢或訛者/美其無所驚畏也)而牧人持雨具齎飲食從其所
　適以順其性是以生養蕃息至於其色無所不備而
　於用無所不有也(豐城朱氏曰降阿飲池寢處訛動/物之適其生也蓑笠以禦暑雨餱)
　(糧以備飲食人之勤於事也色之無/不備用之無不有則以其效而言也)
○爾牧來思以薪以蒸(之承/反)以雌以雄(叶于/陵反)爾羊來思
矜矜兢兢不騫不崩麾之以肱畢來旣升
　賦也麤曰薪細曰蒸雌雄禽獸也矜矜兢兢堅強也
　騫虧也崩羣疾也(臨川王氏曰矜矜兢兢牧之者不/失其性而至堅強也不騫不崩言)
　(羊得其性而無耗敗也言羊而不言牛者羊善耗敗/則牛可知也○埤雅曰羊死善耗敗故於不騫不崩)
　(本羊言之六畜之死皆善耗敗而羊爲甚○要術曰/羊冇疾輒相汙○徐鉉曰羊以瘦爲病故羸從羊詩)
　(曰不騫爲/是故也)肱臂也旣盡也升入牢(防獸/閑也)也○言牧人
　有餘力則出取薪蒸搏禽獸其羊亦馴擾從人不假
　箠(主水/反)楚但以手麾之使來則畢來使升則旣升也
　(豐城朱氏曰薪蒸以供㸑燎雌雄以備飲食見牧人/不特勤於事又有餘力以及乎他也有堅強之力無)
　(虧崩之患見牛羊不特順其性又無疾病以致其損/也麾之以肱畢來旣升見人識物情物解人意而無)
　(事乎奔走追/逐之勞也)
○牧人乃夢衆維魚矣旐(音/兆)維旟(音/餘)矣大人占之衆維
魚矣實維豐年(叶尼/因反)旐維旟矣室家溱溱(側巾/反)
　賦也占夢之説未詳溱溱衆也或曰衆謂人也旐郊
　野所建統人少旟州里所建統人多(周禮大司馬曰/郊野載旐司常)
　(曰州里/建旟)蓋人不如魚之多旐所統不如旟所統之衆
　故夢人乃是魚則爲豐年旐乃是旟則爲人衆(毛氏/曰陰)
　(陽和則魚衆多○埤雅曰俗云春魚遺子如粟埋於/泥中明年水及故岸則皆化而爲魚如遇旱乾水不)
　(及故岸則其子爲日暴乃生飛蝗故説者以爲隂陽/和則魚多豐年夢魚理或然也○三山李氏曰此章)
　(亦如斯于言占夢之事也○東萊吕氏曰以斯干無/羊之卒章觀之所願乎上者子孫昌盛所願乎下者)
　(歲熟民滋皆不願乎其外也○華谷嚴氏曰考牧之/詩亦當有煩禱之語以終之宣王承饑饉離散之後)
　(所願者年豐民庶故就/牧事設夢以頌禱之耳)
　　無羊四章章八句(黄氏曰古人以畜之多寡而卜/其人之盛衰故奉牲以告曰博)
　　　(碩肥腯謂民力之暜存也謂其備腯咸冇也於/是民和而神降之福此禱頌之詞所以詳及於)
　　　(牛羊之衆多牧人之安逸以見民物富庶之/效也斯干無羊之夢皆是設辭非果有是事)
節(音截/下同)彼南山維石巖巖赫赫師尹民具爾瞻(叶側/銜反)憂
心如惔(徒藍/反)不敢戲談國旣卒(子律/反)斬(叶側/銜反)何用不監
(古銜/反)
　興也節高峻貌巖巖積石貌赫赫顯盛貌師尹大(音/泰)
　師尹氏也大師三公尹氏葢吉甫之後春秋書尹氏
　卒公羊子以爲譏世卿者即此也(隱公三年公羊傳/曰其稱尹氏何譏)
　(世卿注世卿者父死子繼也言氏者起其世也若曰/世世尹氏也○三山李氏曰春秋後又書尹氏立王)
　(子朝則尹氏之爲/世卿其來甚久)具俱瞻視惔燔卒終斬絶監視也
　○此詩家父(音/甫)所作刺王用尹氏以致亂言節彼南
　山則維石巖巖矣赫赫師尹則民具爾瞻矣而其所
　爲不善使人憂心如火燔灼又畏其威而不敢言也
　然則國旣終斬絶矣汝何用而不察哉(慶源輔氏曰/以南山積石)
　(之高峻興師尹位望之尊崇以見望旣重則責亦深/固不可以冒處而竊據也憂心如惔憂之甚也不敢)
　(戲談畏其威也戲談猶且不敢而况敢正言其失直/指其非乎小人而居高位縱欲戕理以致禍亂其終)
　(未有不厲威肆虐以箝人之口者然國旣終將斬絶/矣汝何用而不察哉葢事已至此而在家父則又有)
　(不得而不言者也○華谷嚴氏曰言師尹/失民望鎬京而對終南故以所見起興)
○節彼南山有實其猗(於宜反叶/於何反)赫赫師尹不平謂何
天方薦(徂殿/反)瘥(才何/反)喪(息浪/反)亂𢎞多民言無嘉(叶居/何反)㦧
(七感/反)莫懲嗟(叶遭/哥反)
　興也有實其猗未詳其義傳曰實滿猗長也箋云猗
　倚也言草木滿其旁倚之畎谷也或以爲草木之實
　猗猗然皆不甚通(慶源輔氏曰冇實其猗先生以爲/諸説皆不甚通者葢與不平之意)
　(不相似耳然鄭氏之意太鑿而或者之説似可通故/蘇氏亦云草木山之實也山之生物平均如一凢草)
　(木之生於上者無不猗猗其長也如此則與不平之/意相近矣○安成劉氏曰以左傳我落其實與衛風)
　(綠竹猗猗之語觀之或/可爲集傳第三説之證)薦荐通重(直用/反)也瘥病𢎞大
　㦧曾懲創也○節彼南山則有實其猗矣赫赫師尹
　而不平其心則謂之何哉蘇氏曰爲政者不平其心
　則下之榮瘁勞佚有大相絶者矣是以神怒而重之
　以喪(去/聲)亂人怨而謗讟(徒谷/反)其上然尹氏曾不懲創
　咨嗟求所以自改也
○尹氏大(音/泰)師維周之氐(丁禮反叶/都黎反)秉國之均四方是
維天子是毗(婢尸/反)俾民不迷不弔昊天不宜空我師(叶/霜)
(夷/反)
　賦也氐本均平(朱子曰均本當從金如所謂泥之在/鈞者不知鈞是何物潘時舉曰恐只)
　(是爲瓦器者所謂車盤是也葢運得逾急則其成器/愈快曰秉國之均只是此義今訓平者此物亦惟平)
　(乃能/運也)維持毗輔弔愍空窮師衆也○言尹氏大師維
　周之氐(臨川王氏曰京室以大族爲氐朝廷以尊官/爲氐氐者安危存亡所出也尹氏大族也大)
　(師尊/官也)而秉國之均則是宜有以維持四方毗輔天子
　而使民不迷乃其職也今乃不平其心而旣不見愍
　弔於昊天矣則不宜久在其位使天降禍亂而我衆
　幷及空窮也(東萊吕氏曰空我師如空其國空其地/之類葢曰人之類將滅矣甚言之也)
○弗躬弗親庶民弗信(叶斯/人反)弗問弗仕(鉏里反/下同)勿罔君
子(叶奬/里反)式夷式已無小人殆(叶養/里反)𤨏𤨏(素火/反)姻婭則無
膴(音/武)仕
　賦也仕事罔欺也君子指王也夷平已止(臨川王氏/曰已廢退)
　(也孟子所謂士師不能治/士則已之與此已同義)殆危也𤨏𤨏小貌壻之父
　曰姻兩壻相謂曰亞(孔氏曰言每一人娶姊/一人娶妹相亞次也)膴厚也
　○言王委政於尹氏尹氏又委政於姻婭之小人而
　以其未嘗問未嘗事者欺其君也故戒之曰汝之弗
　躬弗親庶民已不信矣其所弗問弗事則豈可以罔
　君子哉當平其心視所任之人有不當者則已之無
　以小人之故而至於危殆其國也𤨏𤨏姻婭而必皆
　膴仕則小人進矣(慶源輔氏曰小人而濫居要職躐/處高位其智識旣不能以照察幾)
　(微其才力又不能以綜理事務則其勢必至於分委/姻婭之人以任政而小人因得以竝進矣鑿空妄説)
　(誕慢相欺必至於以其未嘗問未嘗仕者欺其君而/政荒事廢召禍致災無所不至當是之時是宜反躬)
　(自責而私欲昏蔽迷惑不反不至於危殆其國家則/不已者此小人之常態也若能平其心視所任之人)
　(有不當者則己之𤨏𤨏姻婭悉皆屏去而無使汙/縉紳而盗名器焉則何至於危殆其國家也哉)
○昊天不傭(敕龍/反)降此鞠訩(音/凶)昊天不惠降此大戾君
子如屆(音戒叶/居例反)俾民心闋(音缺叶/苦桂反)君子如夷惡怒是違
　賦也傭均鞠窮訩亂戾乖屆至闋息違逺也○言昊
　天不均而降此窮極之亂昊天不順而降此乖戾之
　變(華谷嚴氏曰罹師尹之禍而歸之於天曰降/此鞠訩降此大戻謂天生小人以禍天下也)然所
　以靖之者亦在夫人而已君子無所苟而用其至則
　必躬必親而民之亂心息矣君子無所偏而平其心
　則式夷式已而民之惡怒逺矣傷王與尹氏之不能
　也夫爲政不平以召禍亂者人也而詩人以爲天實
　爲之者葢無所歸咎而歸之天也抑有以見君臣隱
　諱之義焉有以見天人合一之理焉後皆放此(○安/成劉)
　(氏曰此詩後章言不弔不平正月言天之扤我天夭/是椓十月之交言天命不徹兩無正言降喪疾威小)
　(旻言旻天疾威小弁言夭之生我我辰安在巧言言/昊天已威昊天泰憮以及變大雅板言上帝板板天)
　(之方難方蹶方虐方懠蕩言疾威上帝天降滔德瞻/卬言不惠而降厲召旻言疾威而降喪皆與此章言)
　(天之意同一致者其詩人之情性有同然者歟○豐/城朱氏曰國之危亡盡以爲人事歟則日月剝蝕山)
　(崩川竭將興必有禎祥將亡必有妖孽固未可盡責/於人也盡以爲天意歟則武丁因桑穀之祥而戒懼)
　(以復成湯之業宣王因雲漢之災而戒懼以繼文武/之功又未可盡歸之天也大扺人事之有得失氣化)
　(之有盛衰此皆治亂之所由惟君子爲能以人合天/不諉於天以義制命不諉於命則可以轉禍而爲福)
　(轉災而爲祥轉凶而爲吉轉亂而爲治天也有人焉/君子不純以爲天也使王能平其心以任尹氏尹氏)
　(能平其心以用在朝之君子而不以小人間之則豈/至於危亡而不可救哉故善爲國者亦反求諸己而)
　(已/矣)
○不弔昊天(叶鐡/因反)亂靡有定(叶唐/丁反)式月斯生(叶桑/經反)俾民
不寧憂心如酲(音/呈)誰秉國成不自爲政(叶諸/盈反)卒勞百姓
(叶桑/經反)
　賦也酒病曰酲成平卒終也○蘇氏曰天不之恤故
　亂未有所止而禍患與歲月増長(上/聲)君子憂之曰誰
　秉國成者(華谷嚴氏曰憂心如酲猶黍離言中心如/醉○新安胡氏曰秉國成即上章秉國均)
　(斥尹/氏也)乃不自爲政而以付之姻婭之小人其卒使民
　爲(去/聲)之受其勞弊以至此也
○駕彼四牡四牡項領我瞻四方蹙蹙(子六/反)靡所騁(敕/領)
(反/)
　賦也項大也蹙蹙縮小之貌○言駕四牡而四牡項
　領可以騁矣而視四方則皆昏亂蹙蹙然無可往之
　所亦將何所騁哉東萊呂氏曰本根病則枝葉皆瘁
　是以無可往之地也(華谷嚴氏曰家父駕此四牡其/四牡大領非不肥壯然視四方)
　(蹙蹙然縮小無可馳騁之地是以畱/而不去葢世亂則若見天地之狹也)
○方茂爾惡相(息亮/反)爾矛矣旣夷旣懌如相醻(市由/反)矣
　賦也茂盛相視懌悦也○言方盛其惡以相加則視
　其矛㦸如欲戰鬭及旣夷平悦懌則相與歡然如賓
　主而相醻酢不以爲怪也葢小人之性無常而習於
　鬭亂其喜怒之不可期如此是以君子無所適而可
　也
○昊天不平我王不寧不懲其心覆(芳服/反)怨其正(叶諸/盈反)
　賦也尹氏之不平若天使之故曰昊天不平若是則
　我王亦不得寧矣然尹氏猶不自懲創其心乃反怨
　人之正己者則其爲惡何時而已哉(東萊吕氏曰篇/將終矣復歎曰)
　(昊天其使尹氏不平乎我王其不得安寧乎今尹氏/不懲創其惡覆怨正人之攻己者方且報復而未已)
　(吾是以憂吾君之不得寧也此憂豈爲身哉○慶源/輔氏曰不懲其心覆怨其正自古小人處禍亂之常)
　(態凡有不得者皆反求諸己其身正/而天下歸之則君子已亂之要術也)
○家父(音/甫)作誦(叶侯/容反)以究王訩式訛爾心以畜(許六/反)萬
邦(叶卜/工反)
　賦也家氏父字周大夫也究窮訛化畜養也○家父
　自言作爲此誦以窮究王政昏亂之所由冀其改心
　易慮以畜養萬邦也陳氏曰尹氏厲威使人不得戲
　談而家父作詩乃復自表其出於己以身當尹氏之
　怒而不辭者葢家父周之世臣義與國俱存亡故也
　(孔氏曰詩人之情不一或微加諷諭或指斥愆咎或/隱匿姓名或自顯官字家父盡忠竭誠不憚誅罰故)
　(自載字寺人孟/子亦此類也)東萊吕氏曰篇終矣故窮其亂本而
　歸之王心焉致亂者雖尹氏而用尹氏者則王心之
　蔽也(慶源輔氏曰東萊謂篇終矣故窮其亂本而歸/之王心焉此説當矣故直至此章方説箇王字)
　(葢言至此則王亦不得不任其責前章雖嘗譏尹氏/之用小人而不及王然王之所以用尹氏者亦不能)
　(逃其/責矣)李氏曰孟子曰人不足與適(陟革/反)也政不足與
　間(去/聲)也惟大人爲能格君心之非葢用人之失政事
　之過雖皆君之非然不必先論也惟格君心之非則
　政事無不善矣用人皆得其當矣
　　節南山十章六章章八句四章章四句
　　　序以此爲幽王之詩而春秋桓十五年有家父
　　　來求車於周爲桓王之世上距幽王之終已七
　　　十五年不知其人之同異大抵序之時世皆不
　　　足信今姑闕焉可也(安成劉氏曰春秋隱公三/年三月平王崩而四月尹)
　　　(氏卒桓公八年桓王使家父來聘十五年使家/父來求車計家父來聘之時上距尹氏之卒才)
　　　(十七年恐即此詩之尹氏家父也且此詩刺尹/氏爲政不平而曰國旣卒斬何用不監曰喪亂)
　　　(𢎞多憯莫懲嗟曰降此鞠訩降此大戾等語/皆似亂亡以後之詞疑此或東遷後詩也)
正(音/政)月繁霜我心憂傷民之訛言亦孔之將念我獨兮
憂心京京(叶居/良反)哀我小心癙(音/鼠)憂以痒(音/羊)
　賦也正月夏之四月謂之正月者以純陽用事爲正
　陽之月也繁多訛僞將大也京京亦大也癙憂幽憂
　也痒病也○此詩亦大夫所作言霜降失節不以其
　時(華陽范氏曰正月長養之/月也繁霜肅殺之氣也)旣使我心憂傷矣而造
　爲姦僞之言以惑羣聽者又方甚大(東萊吕氏曰凡/譸張爲幻以罔)
　(上惑衆者皆謂之訛言○董氏曰霜降非時災降于/上也訛言非常禍起于下也上下如此則國亡無日)
　(矣/)然衆人莫以爲憂故我獨憂之以至於病也(慶源/輔氏)
　(曰正月而繁霜則災之降於天者甚矣訛言而孔將/則亂之起於人者湥矣天災人禍雜然竝見而當時)
　(君臣丄下怙然不以爲憂是皆所謂安其危而利其/菑者也惟作此詩之大夫獨以爲憂故曰念我獨兮)
　(憂心/京京)
○父母生我胡俾我瘉(音/庾)不自我先不自我後(叶下/五反)好
言自口(叶孔五/反下同)莠(餘久/反)言自口憂心愈愈是以有侮
　賦也瘉病自從莠醜也(臨川王氏曰莠惡也穀/謂之善則莠惡可知)愈愈
　益甚之意○疾痛故呼父母而傷己適丁是時也訛
　言之人虛僞反覆言之好醜皆不出於心而但出於
　口是以我之憂心益甚而反見侵侮也(慶源輔氏曰/夫君子之處)
　(亂世彼以為是而已以為非彼以為樂而已以為憂/動與衆違此所以反見侵侮也○豐城朱氏曰使亂)
　(而在我之先則吾有所不及見固可以無憂也使亂/而在我之後則吾有所不及知亦可以無憂也今不)
　(先不後而使我適當是時則安能以無憂乎虚僞之/言但出於口而不出於心則聞其善言而不足以為)
　(喜聞其惡言而不足以為怒以其反覆而不可憑/也是以使我憂之至於甚病而彼反見侵侮也)
○憂心惸惸(其營/反)念我無禄民之無辜幷(必政/反)其臣僕
哀我人斯于何從禄瞻烏爰止于誰之屋
　賦也惸惸憂意也無禄猶言不幸爾辜罪幷俱也古
　者以罪人爲臣僕亡國所虜亦以爲臣僕箕子所謂
　商其淪喪我罔爲臣僕是也○言不幸而遭國之將
　亡與此無罪之民將俱被囚虜而同爲臣僕未知將
　復從何人而受禄(疊山謝氏曰忠臣不事二君義士/不食周粟所可哀者一世之人不)
　(知當從何人而受禄乎○慶源輔氏曰/民指在下之民人則幷上下而言之)如視烏之飛
　不知其將止於誰之屋也(豐城朱氏曰念我無禄傷/己之不幸也幷其臣僕傷)
　(斯民之俱不幸也于何從禄未知其所從/之人也此哀國之將亡而無所定之詞也)
○瞻彼中林侯薪侯蒸(之丞/反)民今方殆視天夢夢(莫工/反叶)
(莫登/反)旣克有定靡人弗勝(音/升)有皇上帝伊誰云憎
　興也中林林中也侯維殆危也夢夢不明也皇大也
　上帝天之神也程子曰以其形體謂之天以其主宰
　謂之帝○言瞻彼中林則維薪維蒸分明可見也(安/成)
　(劉氏曰大者為薪細/者為蒸甚分明也)民今方危殆疾痛號訴於天而
　視天反夢夢然若無意於分别善惡者然此特値其
　未定之時爾及其旣定則未有不爲天所勝者也夫
　天豈有所憎而禍之乎福善禍淫亦自然之理而已
　申包胥曰人衆則勝天天定亦能勝人疑出於此(史/記)
　(吳入楚伍子胥鞭平王尸申包胥使人謂之曰子之/報讎其已甚乎吾聞云云○豐城朱氏曰福善而禍)
　(淫此天之常理也善者未必福淫者未必禍則以氣/化自盛而趨於衰則常者有時而變此正其未定之)
　(時也方其未定則人或能以勝天及其旣定則天必/能以勝人然則今日之受禍者安知其不為他日之)
　(福而今日之受福者又安/知其不爲他日之禍乎)
○謂山葢卑爲岡爲陵民之訛言寧莫之懲召彼故老
訊(音/信)之占夢(叶莫/登反)具曰予聖誰知烏之雌雄(叶胡/陵反)
　賦也山脊曰罔廣平曰陵懲止也故老舊臣也訊問
　也占夢官名掌占夢者也具俱也烏之雌雄相似而
　難辨者也(廬陵歐陽氏曰凡禽鳥雌雄多以首尾毛/色不同别之烏之首尾毛色雌雄不異人)
　(所難/别)○謂山葢卑而其實則岡陵之崇也今民之訛
　言如此矣而王猶安然莫之止也及其詢之故老訊
　之占夢則又皆自以爲聖人亦誰能别其言之是非
　乎(慶源輔氏曰故老舊臣可以決事理之是非者也/占夢之官可以決徴兆吉凶者也今也不平心據)
　(實而言但皆自以為聖人而已耳誰能别其言之果/是果非乎○豐城朱氏曰訛言之人是而謂之非非)
　(而謂之是其虚偽反覆甚矣非有明哲之君孰能辨/而懲之哉故老明於臧否者也占夢明於吉凶者也)
　(此國之所頼以止訛者也今問之故老故老曰予聖/矣而未必明於臧否之理問之占夢占夢亦曰予聖)
　(矣而未必明於吉凶之兆則/亦誰能别其言之是非乎)子思言於衞侯曰君之
　國事將日非矣公曰何故對曰有由然焉君出言自
　以爲是而卿大夫莫敢矯其非卿大夫出言亦自以
　爲是而士庶人莫敢矯其非君臣旣自賢矣而羣下
　同聲賢之賢之則順而有福矯之則逆而有禍如此
　則善安從生詩曰具曰予聖誰知烏之雌雄抑亦似
　君之君臣乎
○謂天葢髙不敢不局(叶居/亦反)謂地葢厚不敢不蹐(幷亦/反)
維號(音/豪)斯言有倫有脊哀今之人胡爲虺(吁鬼/反)蜴(星歴/反)
　賦也局曲也(孔氏曰/曲身也)蹐累足也(説文曰/小步也)號長言之也
　脊理蜴螈(音/原)也虺蜴皆毒螫(音/釋)之蟲也(孔氏曰釋魚/云蠑螈蜥蜴)
　(也蠑音榮蜥/音昔蜴音亦)○言遭世之亂天雖髙而不敢不局地
　雖厚而不敢不蹐其所號呼而爲此言者又皆有倫
　理而可考也哀今之人胡爲肆毒以害人而使之至
　此乎(臨川王氏曰人號呼而出斯局蹐之言者非誕/也乃有倫序有脊理○疊山謝氏曰身在天地)
　(間如無所容則人之害人者爲虺爲蜴世道亦可哀/矣○慶源輔氏曰所謂此者即上所言局蹐而不敢)
　(自安/者也)
○瞻彼阪(音/反)田有菀(音/欝)其特天之扤(五忽/反)我如不我克
彼求我則如不我得執我仇仇亦不我力
　興也阪田崎嶇(音欹軀/山險也)墝埆(音敲殻/瘠薄也)之處菀茂盛之
　貌特特生之苗也扤動也(新安胡氏曰扤有/齟齬頓挫之意)力謂用
　力○瞻彼阪田猶有菀然之特而天之扤我如恐其
　不我克何哉亦無所歸咎之詞也夫始而求之以爲
　法則惟恐不我得也及其得之則又執我堅固如仇
　讎然然終亦莫能用也求之甚艱而棄之甚易其無
　常如此(鄭氏曰言有貪賢之名無用賢之實○眉山/蘇氏曰書云凡人未見聖若不克見旣見聖)
　(亦弗克由聖/此之謂也)
○心之憂矣如或結之今兹之正胡然厲(叶力/桀反)矣燎(力/詔)
(反/)之方揚寧或滅之赫赫宗周褒姒(音/似)烕(乎悦/反)之
　賦也正政也厲暴惡也火田爲燎揚盛也宗周鎬京
　也褒姒幽王之嬖妾褒國女姒姓也(朱子曰褒人有/罪入此女以贖)
　(罪是為褒姒幽王為廢申/后及太子而立以為后)烕亦滅也○言我心之憂
　如結者爲國政之暴惡故也燎之方盛之時則寧有
　能撲而滅之者乎然赫赫然之宗周而一褒姒足以
　滅之葢傷之也時宗周未滅以褒姒淫妬讒諂而王
　惑之知其必滅周也(廬陵歐陽氏曰此上七章皆述/王信訛言亂政至此始言滅周)
　(主於褒姒者謂王溺女色而致昏惑推其禍亂之本/以歸罪也○豐城朱氏曰桀之亡也非湯滅之也妹)
　(喜實滅之也紂之亡也非武王滅之也妲己實滅之/也幽王之亡也非申侯犬戎滅之也褒姒實滅之也)
　(然桀亡於妹喜而天下遂為商者以其有湯也紂亡/於妲己而天下遂為周者以其有武王也幽王亡於)
　(褒姒而天下不至於易姓者以雖有褒姒以滅之而/無德如湯武以繼之也亦以見文武成康之遺澤其)
　(在人者未冺也噫當是時天命之眷眷於周者未釋/也民心之眷眷於周者未散也而幽王則用嬖妾以)
　(亂於内用羣小以亂於外而先自絶于/天結怨于民則足以滅其身而已矣)或曰此東遷
　後詩也時宗周已滅矣其言褒姒滅之有監戒之意
　而無憂懼之情似亦道已然之事而非慮其將然之
　詞今亦未能必其然否也(安成劉氏曰章末四句語/意反覆相應其言燎之難)
　(滅正以傷歎宗周之易滅真似道已然之事竊恐或/説為長且使宗周未㓕褒姒方寵則詩人之言未應)
　(指斥如是也若以下篇豔妻煽方處之語証之彼/詞則又微婉雖作於褒姒嬖盛之時固無嫌也)
○終其永懷又窘(求隕/反)陰雨其車旣載(才再/反)乃棄爾輔
(叶扶/雨反)載(如/字)輸爾載(才再/反)將(七羊/反)伯助予(叶演/女反)
　比也陰雨則泥濘(寧去/聲)而車易以陷也載車所載也
　輔如今人縛杖於輻以防輔車也(孔氏曰輔是/可解脱之物)輸墮
　(音/隳)也將請也伯或者之字也○蘓氏曰王爲淫虐譬
　如行險而不知止君子永思其終知其必有大難故
　曰終其永懷又窘陰雨王又不虞難之將至而棄賢
　臣焉故曰乃棄爾輔君子求助於未危故難不至苟
　其載之旣墮而後號伯以助予則無及矣
○無棄爾輔員(音/云)于爾輻(方六反叶/筆力反)屢顧爾僕不輸爾
載(叶節/力反)終踰絶險曾是不意(叶乙/力反)
　比也員益也輔所以益輻也屢數顧視也僕將車者
　也○此承上章言若能無棄爾輔以益其輻而又數
　數顧視其僕則不墮爾所載而踰於絶險若初不以
　爲意者葢能謹其初則厥終無難也(華陽范氏曰治/天下者任重道)
　(逺故以將車為喩○豐城朱氏曰輻以固轂輔以益/輻僕以將車三者皆備然後可以不墮所載苟始之)
　(不謹則終之/敗也必矣)一説王曾不以是爲意乎(新安胡氏曰/苟能如上文)
　(所戒尚可以踰歴絶險之地而保/其終也顧乃曾是不以為意乎)
○魚在于沼(之紹反/叶音灼)亦匪克樂(音/洛)濳雖伏矣亦孔之炤
(音/灼)憂心慘慘(七感反當作/懆七各反)念國之爲虐
　比也沼池也炤明易見也○魚在于沼其爲生已蹙
　矣其濳雖深然亦炤然而易見言禍亂之及無所逃
　也(華谷嚴氏曰魚相忘於江湖者也今在池沼非所/樂矣喩君子立亂朝亦非所樂也魚雖藏伏然沼)
　(之水淺亦甚炤然易見無所逃於㒺罟之/害喩君子雖自韜晦亦未必能避患也)
○彼有旨酒又有嘉殽(户交反無/韻未詳)洽比(毗志/反)其鄰昏姻
孔云念我獨兮憂心慇慇
　賦也洽比皆合也云旋也(三山李氏曰與/其親戚周旋也)慇慇疾痛
　也○言小人得志有旨酒嘉殽以合比其隣里怡懌
　其昏姻而我獨憂心至于疾痛也(臨川王氏曰君子/困蹙而小人得志)
　(也○慶源輔氏曰此章則又曰彼得志之小人惟與/其姻親隣里煦濡以相樂而我獨憂心之甚然彼之)
　(所以自樂者亦豈能長保其樂哉○豐城朱氏曰旨/酒嘉殽以合比其隣里怡懌其昏姻惟優游無事者)
　(能之若憂亂畏禍之人則其家之不能恤而何以合/比其鄰里其身之不能保而何以怡懌其昏姻此君)
　(子之憂所以至於疾痛/而自歎小人之不如也)昔人有言燕雀處堂母子相
　安自以爲樂也突決棟焚而怡然不知禍之將及其
　此之謂乎(孔叢子論勢篇子順曰云云子順名斌孔/子六世孫時相魏安僖王○三山李氏曰)
　(國勢如此而小人徒乃羣居/飲酒以相樂殆燕雀之類也)
○佌佌(音/此)彼有屋䔩䔩(音/速)方有榖民今之無禄天夭(於/遥)
(反/)是椓(陟角反叶/都木反)哿(哥我/反)矣富人哀此惸獨
　賦也佌佌小貌䔩䔩窶(音/巨)陋貌指王所用之小人也
　穀禄夭禍椓害哿可獨單也○佌佌然之小人旣有
　屋矣䔩䔩窶陋者又將有穀矣而民今獨無禄者是
　天禍椓喪之耳亦無所歸咎之詞也亂至於此富人
　猶或可勝惸獨甚矣(三山李氏曰衰亂之世要其極/也貧富俱受其禍言其一時之)
　(虐政富者之財猶可以勝其求貧者愈不堪也○東/萊吕氏曰勞役之甚者自較其輕重故曰土國城漕)
　(我獨南行困苦之甚者自較其淺深故曰哿矣富人/哀此惸獨使民至是葢甚可憐矣○新安胡氏曰前)
　(章念我獨兮憂心慇慇若唯及其私矣此章哿矣富/人哀此惸獨其不忘天下之情如此○豐城朱氏曰)
　(佌佌而有屋則卑小者而豐大矣䔩䔩而有穀則窶/陋者而富足矣而民今之無禄則是天獨椓喪於庶)
　(民也均之爲椓喪也富者優於財而裕於力猶未至/於甚困惸獨者罷於力而傷於財則豈不可哀之甚)
　(哉/)此孟子所以言文王發政施仁必先鰥寡孤獨也
　　正月十三章八章章八句五章章六句
十月之交朔日辛卯(叶莫/後反)日有食之亦孔之醜彼月而
微此日而微今此下民亦孔之哀(叶於/希反)
　賦也十月以夏正言之建亥之月也交日月交㑹謂
　晦朔之間也歴法周天三百六十五度四分度之一
　左旋於地一晝一夜則其行一周而又過一度(問周/天之)
　(度是自然是強分朱子曰天一晝夜行一周又過一/度以其行過處一日作一度三百六十五度四分度)
　(之一方是一周也○鄱陽董氏曰沈存中云天何嘗/有度以其行三百六十五日而一朞強謂之度以步)
　(日月五星行度而已陳尚德云天日者氣數之始其/每日之進退旣有常則故一日之進退遂為一度三)
　(百六十五日四分日之一進退一周而周天之數遂/為三百六十五度四分度之一凡星辰逺近之相去)
　(月與五星之行皆以其度為度焉度數也則也天本/無度以與日離合而成天日東西行其周布本東西)
　(而縱横南北皆以其度為數○安成劉氏曰古歴法/每度九百四十分四分度之一該九百四十分内之)
　(二百三十五分然天之為體即星辰次舎周布之定/體也天之為度即二十八宿縱横布列之度數也天)
　(之左行一日一周而過一度即其星辰次舎度數之/全體旋轉於太虛空中旣一周匝而復過其旣匝之)
　(西以度準之適滿一度是一日内共該/行過三百六十六度二百三十五分也)日月皆右行
　於天一晝一夜則日行一度月行十三度十九分度
　之七(鄱陽董氏曰書傳謂日月亦左旋横渠曰天左/旋處其中者順之故日月五星亦左旋此洞見)
　(天道之流行就地面而順觀之也論語或問曰經星/隨天左旋日月五緯右旋詩傳曰日月右行於天此)
　(步占日月之躔次於天度而逆取之也儒家論天道/則皆順而左旋歴家考天度則日月五星逆而右轉)
　(也○安成劉氏曰十九分度之七者以月行第十四/度分為十九分而月又行及其七分也每分四十九)
　(分四釐七毫三絲六忽八微四塵有竒七分共言三/百四十六分三釐一毫五絲七忽八微九塵有竒但)
　(先儒以為日月皆左行於天今以昏旦之中星驗之/則知日實右行以每夜月躔之宿度驗之則知月實)
　(右行若據左行之説推之日行一日一周天則一時/當行三十度有竒假如堯時冬至日在天之虛計其)
　(日自子時天與日竝行起至申時日沒則天之虚淪/於申位日之行當躔畢宿而張宿昏中矣安得堯典)
　(以為星昴乎今曰星昴則是昏時日仍躔虛其為右/行而一日一度者可知矣又以今冬至日在箕八度)
　(而昏中壁驗之亦是右行無疑至於月之左行一日/不及天十三度十九分度之七則是一日行及三百)
　(五十一度有竒一時當行二十九度有竒假令某日/酉時月初出躔某宿計其行至子時當踰本宿之西)
　(一百一十六度之外矣嘗試驗之而月躔仍在本宿/之傍不逺則是右行而一日止行十三度有餘者又)
　(可知/矣)故日一歲而一周天月二十九日有竒(居竒/反)而
　一周天又逐及於日而與之㑹一歳凡十二㑹(九峰/蔡氏)
　(曰日行積三百六十五日九百四十分日之二百三/十五而與天㑹是一歳日行之數也月行積二十九)
　(日九百四十分日之四/百九十九而與日㑹也)方㑹則月光都盡而爲晦(後/漢)
　(律歴志曰以速及舒/光盡體伏謂之晦)已㑹則月光復蘇而爲朔(安成/劉氏)
　(曰朔之為/言蘇也)朔後晦前各十五日日月相對則月光正
　滿而爲望(安成劉氏曰彭魯叔曰月行與日對相去/百八十二度六十二分有竒分天之中謂)
　(之望望在十五日其常也或進在十四日或退在十/六日其變也望之無定日者由合朔之日時有蚤暮)
　(也然凢望時必各在其月/朔後晦前之十五日也)晦朔而日月之合東西同
　度南北同道則月揜日而日爲之食望而日月之對
　同度同道則月亢(苦浪/反)日而月爲之食是皆有常度
　矣(朱子曰天止如一圓匣赤道是匣子相合縫處在/天之中黄道半在赤道内半在赤道外東西兩處)
　(與赤道相交度却是將天横分為許多度數㑹時日/月在黄赤道相交處相撞着望時日月正相向如一)
　(在子一在午日所以食於朔者日常在上㑹時月在/下面遮了日故日食月食謂之闇虚葢火日外影其)
　(中實闇至明中有闇虛其虚至微望時月與之薄無/分毫相差為闇虛所射故食○安成劉氏曰黄祥翁)
　(曰唐一行日議云日行黄道月有九道遇交則有薄/食之變至於合朔如合壁則不食其交不軌道則食)
　(也故驗日食者必以日辟月道之交驗之耳月不行/黄道只行其餘八道但此八道皆斜出入於黄道内)
　(外月一次經天則一次入一次出一歳凣十三次經/天二十六次出入於黄道惟有兩次與日㑹故疏云)
　(通計一百七十三有餘而/有一交於此時方有食)然王者脩德行政用賢去
　姧能使陽盛足以勝陰陰衰不能侵陽則日月之行
　雖或當食而月常避日故其遲速髙下必有參(初簮/反)
　差(又宜/反)而不正相合不正相對者所以當食而不食
　也若國無政不用善使臣子背君父妾婦乘其夫小
　人陵君子夷狄侵中國則陰盛陽微當食必食雖曰
　行有常度而實爲非常之變矣(疊山謝氏曰陰盛陽/微而日為之食幽王)
　(之時臣欺君妾惑主小人陵君子犬戎侵中國陰道/長陽道消人事所感天象示之此日所以微也○安)
　(成劉氏曰黄祥翁曰杜預云日月動物雖行度有大/量不能不小有盈縮故雖有交㑹而不食者或有相)
　(交而食者然日月同度同道之際行有分數則食亦/有分數也若以常度論之二歳兩交當兩食而春秋)
　(二百四十二年日食三十六唐二百九十年食百餘/者此所謂雖交而不食或頻交而食者也在乎人君)
　(行事之所/感召耳)蘇氏曰日食天變之大者也然正陽之月
　古尤忌之夏之四月爲純陽故謂之正月十月純陰
　疑其無陽故謂之陽月純陽而食陽弱之甚也純陰
　而食陰壯之盛也微虧也彼月則宜有時而虧矣此
　日不宜虧而今亦虧是亂亡之兆也(疊山謝氏曰日/衆明之本而爲)
　(陰所食其惡甚矣非日之醜乃天之變國之災也國/亡則民受禍烈矣今此下民亦可哀之甚也○三山)
　(李氏曰唐志云十月之交/以歴推之在幽王之六年)
○日月告凶不用其行(叶户/郎反)四國無政不用其良彼月
而食則維其常此日而食于何不臧
　賦也行道也○凡日月之食皆有常度矣而以爲不
　用其行者月不避日失其道也然其所以然者則以
　四國無政不用善人故也(左傳昭公七年晉士文伯/曰國無政不用善則自取)
　(謫干日/月之災)如此則日月之食皆非常矣而以月食爲其
　常日食爲不臧者陰亢陽而不勝猶可言也陰勝陽
　而揜之不可言也(臨川王氏曰月食非其常也然比/日食則以陽侵陰猶為常也此日)
　(而食則為/變大矣)故春秋日食必書而月食則無紀焉亦以
　此爾(三山李氏曰春秋月食未嘗書/豈月未嘗食耶亦以為常故耳)
○爗爗(丁輒/反)震電不寧不令(叶虛/經反)百川沸騰山冢崒(徂/恤)
(反/)崩髙㟁爲谷深谷爲陵哀今之人胡㦧(七感/反)莫懲
　賦也爗爗電灮貌震雷也寧安徐也令善(前漢李尋/傳注曰雷)
　(電失序不/安不善)沸出騰乘也山頂曰冢崒崔嵬也髙㟁崩
　陷故爲谷深谷塡塞故爲陵㦧曾也○言非但日食
　而已十月而雷電山崩水溢亦災異之甚者是宜恐
　懼修省改紀其政而幽王曾莫之懲也(疊山謝氏曰/災異如此幽)
　(王之心曾不懲創詩人不指幽王而曰哀今之人微/而婉也○華谷嚴氏曰十月雷電天道乖矣川沸山)
　(崩陵谷遷變地道亂/矣胡為莫懲創也)董子曰國家將有失道之敗而
　天乃先出災異以譴告之不知自省又出怪異以警
　懼之尚不知變而傷敗乃至此見天心仁愛人君而
　欲止其亂也(前漢孔光曰皇極之道不立則咎懲荐/臻天右與王者故災異數見以譴告之)
　(欲其改更若不畏懼而輕忽簡誣則凶罰加焉詩曰/畏天之威于時保之皆謂不懼者凶懼之則吉也)
○皇父(音/甫)卿士畨維司徒家伯冢宰仲允膳夫棸(側留/反)
子内史蹶(俱衞/反)維趣(七走/反)馬(叶滿/補反)楀(音/矩)維師氏豔(餘贍/反)
妻煽(音/扇)方處
　賦也皇父家伯仲允皆字也畨棸蹶楀皆氏也(孔氏/曰父)
　(及伯仲是字之義畨棸蹶楀單言又棸/子以子配之若曾子閔子然故知皆氏)卿士六卿之
　外更爲都官以總六官之事也或曰卿士葢卿之士
　周禮大宰之屬有上中下士(周禮大宰卿一人宰夫/上士八人中士十六人)
　(下士三/十二人)公羊所謂宰士(公羊傳隱元年/謂宰咺為宰士)左氏所謂周
　公以蔡仲爲已卿士是也(九峰蔡氏曰周公為冢宰/食邑於畿内畿内諸侯孟)
　(仲二卿故周公/用仲為卿也)葢以宰屬而兼總六官位卑而權重
　也(安成劉氏曰以宰屬而總六官固位卑權重矣如/前説為都官以總六卿亦位卑而權重也故詩人)
　(首言/之焉)司徒掌邦教冢宰掌邦治皆卿也(周禮天官大/宰卿一人地)
　(官大司徒/卿一人)膳夫上士掌王之飲食(音/嗣)膳羞者也(天官/膳夫)
　(上士二人鄭氏曰食飯也飲酒/漿也膳牲肉也羞冇滋味者)内史中大夫掌爵禄
　廢置殺生予奪之法者也(春官内史中大夫一/人掌王八柄之法)趣馬
　中士掌王馬之政者也師氏亦中大夫掌司朝得失
　之事者也(地官師氏中大夫一人居虎門之左司王/朝掌國得失之事注曰司猶察也察王視)
　(朝若有善道可行者則以詔/王記君得失若春秋是也)美色曰豔豔妻即褒姒
　也煽熾也(臨川王氏曰言其/勢盛若火之煽然)方處方居其所未變徙
　也○言所以致變異者由小人用事於外而嬖妾蠱
　惑王心於内以爲之主故也(三山李氏曰此上三章/言災異之事下五章言)
　(災異之由由所用非人也故責外所用之人又責其/内寵言所以致之之由也○豐城朱氏曰兼總六官)
　(者卿士之職也而皇父實為之敷五典擾兆民者司/徒之職也而畨實為之統百官均四海者冢宰之職)
　(也而家伯實為之内史掌八法之廢置師氏掌朝政/之得失皆輔導王者也而以付之楀與棸子膳夫掌)
　(王之飲食趣馬掌王之馬政皆親近王者也而以付/之蹶與仲允則小人之黨盛矣后妃主内者也當求)
　(窈窕貞淑以為君子之配而以豔妻為之則嬖妾之/焰熾矣有嬖妾以蠱惑於内有小人以扇亂於外此)
　(災異之所以繁興而/亂亡之所以莫敕也)
○抑此皇父豈曰不時胡爲我作不即我謀(叶謨/悲反)徹我
牆屋田卒汙(音/烏)萊(叶陵/之反)曰予不戕(在良/反)禮則然矣(叶於/姬反)
　賦也抑發語詞時農隙之時也作動即就卒盡也汙
　停水也萊草穢也(孔氏曰汙者記曰汙其宫而瀦焉/是也萊者楚茨云田萊多荒是也)
　戕害也○言皇父不自以爲不時欲動我以徙而不
　與我謀乃遽徹我牆屋使我田不獲治卑者汙而髙
　者萊又曰非我戕汝乃下供上役之常禮耳(廬陵彭/氏曰三)
　(代之君不敢鄙夷其民以從己之欲每有興作謀及/庶民如盤庚遷殷登進厥民而告之三代世守此道)
　(故詩人曰胡為我作不即我謀○孔氏曰皇父以親/寵封於圻内築都邑令邑人居之役之不以其時先)
　(毁牆屋而後令遷邑人廢其家業故述其情如此○/疊山謝氏曰皇父使民無以為生矣乃曰予不戕虐)
　(汝也下供上役禮則當然其不仁甚矣○臨川王氏/曰此章專言皇父專恣而害及于民也○豐城朱氏)
　(曰徹我牆屋則無以安其身田卒汙萊則無以食其/力如是而猶曰非我戕汝乃禮之當然也夫下供上)
　(役固禮之常也然豈有作大事動/大衆而不通衆志不盡下情者哉)
○皇父孔聖作都于向(式亮反/下同)擇三有事亶侯多藏(才/浪)
(反/)不憗(魚覲/反)遺一老俾守我王(叶于/放反)擇有車馬以居徂
向
　賦也孔甚也聖通明也(臨川王氏曰皇父自謂甚/聖故因而譏之曰孔聖也)都
　大邑也周禮畿内大都方百里小都方五十里皆天
　子公卿所封也向地名在東都畿内今孟州河陽縣
　是也(孟州即今懷慶/府孟縣隷河南)三有事三卿也(孔氏曰皇父封/圻内當二卿今)
　(立三卿以/比列國也)亶信侯維藏蓄也憗者心不欲而自強之
　詞有車馬者亦富民也徂往也○言皇父自以爲聖
　而作都則不求賢而但取富人以爲卿又不自強畱
　一人以衞天子但有車馬者則悉與俱往不忠於上
　而但知貪利以自私也(疊山謝氏曰皇父棄舊臣耆/德而不用不能勉強畱一老)
　(以守我王其不忠甚矣平王東遷作文侯之命推原/召亂之由亦曰罔有耆夀俊在厥服西周之亡實兆)
　(於此使皇父秉政之時能畱一老以守我王如周召/之師保如仲山父之保王躬則幽王有馮有翼未至)
　(於身辱國亡也皇/父之罪莫大於此)
○黽(民允/反)勉從事不敢告勞無罪無辜讒口囂囂(五刀/反)
下民之孽(魚列/反)匪降自天(叶鐡/困反)噂(子損/反)沓(徒合/反)背(蒲昧/反)
憎職競由人
　賦也囂衆多貌孽災害也噂聚也沓重複也職主競
　力也○言黽勉從皇父之役未嘗敢告勞也猶且無
　罪而遭讒(眉山蘇氏曰無罪而且/見讒而况敢告勞乎)然下民之孽非天
　之所爲也噂噂沓沓多言以相説(悦/同)而背則相憎專
　力爲此者皆由讒口之人耳(永嘉陳氏曰噂聚談也/沓猥幷也小人相見之)
　(狀如此背則憎疾也用如此小人/在位所以興孽未可歸於天也)
○悠悠我里亦孔之痗(莫背反叶/呼洧反)四方有羨(徐而/反)我獨
居憂民莫不逸我獨不敢休天命不徹(叶直/質反)我不敢傚
我友自逸
　賦也悠悠憂也里居痗病羨餘逸樂徹均也○當是
　之時天下病矣而獨憂我里之甚病且以爲四方皆
　有餘而我獨憂衆人皆得逸豫而我獨勞者以皇父
　病之而被禍尤甚故也然此乃天命之不均吾豈敢
　不安於所遇而必傚我友之自逸哉(疊山謝氏曰君/子不以一身之)
　(憂勤為賢亦不以衆人之逸樂為非凡人命有窮通/我之憂勤乃天之所付者如是安之而已不敢效我)
　(友之自逸也其辭甚婉其志堅而不可變也○安成/劉氏曰上章旣言匪降自天而此復以勞役不均歸)
　(於天命者亦無/所歸咎之詞也)
　　十月之交八章章八句(新安胡氏曰王氏云此詩/前三章言災異之變四章)
　　　(言致災由於小人而皇父小人之魁也故五六/章專言皇父之惡七章言小人在位天降之災)
　　　(則天變生於人妖也八章言/己之憂勞而一篇之義終矣)
浩浩昊天不駿其德降喪(息䘮/反)饑饉(其覲/反)斬伐四國(叶/于)
(逼/反)旻(宻巾/反)天疾威弗慮弗圖舎(音/赦)彼有罪旣伏其辜若
此無罪淪胥以鋪(普烏/反)
　賦也浩浩廣大貌昊亦廣大之意駿大德惠也榖不
　熟曰饑蔬(爾雅注凡菜可/食者通名為蔬)不熟曰饉疾威猶暴虐也
　慮圖皆謀也舎置淪陷胥相鋪徧也○此時饑饉之
　後羣臣離散其不去者作詩以責去者故推本而言
　昊天不大其惠降此饑饉而殺伐四國之人如何旻
　天曾不思慮圖謀而遽爲此乎(安成劉氏曰首章推/本而言天變也元氣)
　(廣大為昊天仁覆閔下為旻天故此章以昊天言不/駿其徳以旻天言其疾威天非有二也葢亦無所歸)
　(咎而各以義類/歸怨於天耳)彼有罪而饑死則是旣伏其辜矣舎
　之可也此無罪者亦相與而陷於死亡則如之何哉
　(豐城朱氏曰昊天之廣大也而饑饉以斬伐則是不/大其惠也旻天之仁覆閔下也而有罪無罪俱陷死)
　(亡則是不溥其仁也此章/姑為怨天之辭以發端也)
○周宗旣滅靡所止戾正大夫離居莫知我勩(夷世/反)三
事大夫莫肯夙夜(叶弋/灼反)邦君諸侯莫肯朝夕(叶祥/龠反)庶曰
式臧覆(芳服/反)出爲惡
　賦也宗族姓也戾定也正長也周官八職一曰正謂
　六官之長皆上大夫也離居葢以饑饉散去而因以
　避讒譖之禍也我不去者自我也勩勞也三事三公
　也(鄱陽董氏曰陳夀翁云如漢魏以/來史云位登三事皆指為三公)大夫六卿及中
　下大夫也臧善覆反也○言將有易姓之禍其兆己
　見而天變人離又如此(安成劉氏曰易姓之禍言周/宗之滅也天變上章所言是)
　(也人離此章/所言是也)庶幾曰王改而爲善乃覆出爲惡而不
　悛也(華陽范氏曰靡所止戾未知天之所命民之所/定也莫肯夙夜無在公之節也莫肯朝夕無尊)
　(王之禮也○三山李氏曰時王上為天所怒下為民/所怨内則宗族破滅外則羣臣諸侯擕貳孤立而不)
　(懼此所謂安其危而利其菑樂其所以亡者○華谷/嚴氏曰二章言人心離散也○豐城朱氏曰周宗旣)
　(㓕言君有敗亡之兆也正大夫離居言臣有離散之/心也人臣之義有與君同休戚者有與國同休戚者)
　(與君同休戚者君憂則與之同其憂與國同休戚者/國亡則與之同其亡今而曰正大夫離居則非特無)
　(與國同休戚者亦無與君同休戚者矣然衆人皆去/而己獨居則衆人皆逸而己獨勞雖有黽勉從事之)
　(勤孰得而知之哉三事大夫有官守者也而莫肯夙/夜邦君諸侯有民社者也而莫肯朝夕則雖未至於)
　(離居而己莫有任其責者矣上章言饑饉天之變也/此章言離居人之離也天之變旣如彼人之離又如)
　(此則敗亡之兆即此而可見矣庶幾王改而為善乃/覆出而為惡則天意豈可得而回人心豈可得而挽)
　(哉/)或曰疑此亦東遷後詩也(濳室陳氏曰亦字乃因/前正月篇而言耳○安)
　(成劉氏曰詩言周宗旣滅似亦道已然之事/而非慮其將然之辭似果作於東遷之後也)
○如何昊天(叶鐵因/反下同)辟言不信(叶斯/人反)如彼行邁則靡所
臻凡百君子各敬爾身胡不相畏不畏于天
　賦也如何昊天呼天而訴之也辟法臻至也凡百君
　子指羣臣也○言如何乎昊天也法度之言而不聽
　信則如彼行往而無所底至也然凡百君子豈可以
　王之爲惡而不敬其身哉不敬爾身不相畏也不相
　畏不畏天也(眉山蘇氏曰君子呼天而告之曰奈何/哉法度之言王終莫肯信者如人恣行)
　(而忘反我不知其所至矣○臨川王氏曰世雖昏亂/君子不可以為惡自敬故也畏人故也畏天故也○)
　(慶源輔氏曰法度之言聽而行之則績効隨見有所/底止今旣不聽法度之言則如猖狂妄行者亦將何)
　(所底止哉常人之情無特操者見王所為如此則皆/從風而靡故戒之曰凡百君子各敬爾身豈可因王)
　(之為惡而遽自放逸以棄其身哉人惟一心而已能/敬其身則能敬人能敬天矣詩人發此意至為深切)
　(學者不可不深體而力行也○安成劉氏曰/三章言王不見聽而已不可忘其忠敬也)
○戎成不退(叶吐類/反下同)飢成不遂曾(在登/反)我􁂎(思列/反)御㦧
㦧(于感/反)日瘁(徂醉/反)凡百君子莫肯用訊(叶息/悴反)聽言則荅
譖言則退
　賦也戎兵遂進也易曰不能退不能遂是也(易大壯/上六曰)
　(羝羊觸藩不/能退不能遂)􁂎御近侍也國語曰居寢有􁂎御之箴
　(安成劉氏曰楚語/􁂎作䙝注云近也)葢如漢侍中之官也(漢百官表侍/中加官得入)
　(禁中應劭曰入侍/天子故曰侍中)㦧㦧憂貌瘁病訊告也○言兵寇
　已成而王之爲惡不退飢饉已成而王之遷善不遂
　使我􁂎御之臣憂之而慘慘日瘁也凡百君子莫肯
　以是告王者雖王有問而欲聽其言則亦答之而已
　不敢盡言也一有譖言及己則皆退而離居莫肯夙
　夜朝夕於王矣其意若曰王雖不善而君臣之義豈
　可以若是恝(訖黠反/無憂貌)乎(慶源輔氏曰聽言則答譖言/則退則皆不敬其身者聽言)
　(則答面從者也譖言則退畏罪者也面從者不盡其/情畏罪者惟知有已皆不能敬也○湏溪劉氏曰聽)
　(言則答譖言則退八字極臣下落落之態○安成劉/氏曰四章言王為不善而羣臣無忠告也○豐城朱)
　(氏曰兵已成矣而為惡不退則人離而寇亂將益進/矣飢已成矣而遷善不遂則天怒而飢饉將益甚矣)
　(􁂎御者王之近臣任涵養薰陶之責者也故憂之而/慘慘日瘁然凡百君子莫肯以是告王則即上章正)
　(大夫之離居邦君大夫之莫肯夙夜朝夕者也聽言/則荅謂告君不盡其誠也譖言則退謂引身逺避其)
　(禍也斯人也愛君不如愛身之厚憂國不如憂家之/深其自為訃則得矣而以君臣之大義責之能無愧)
　(乎/)
○哀哉不能言匪舌是出(尺遂/反)維躬是瘁哿矣能言巧
言如流俾躬處休
　賦也出出之也瘁病哿可也○言之忠者當世之所
　謂不能言者也故非但出諸口而適以瘁其躬佞人
　之言當世所謂能言者也故巧好其言如水之流無
　所凝滯而使其身處於安樂之地葢亂世昏主惡忠
　直而好諛佞類如此詩人所以湥歎之也(慶源輔氏/曰上章旣)
　(責諸臣故此下兩章則又體其情而言之此章言彼/其所以離散而去者葢亦有不得已者葢言之忠者)
　(則非但出諸口適以病其身至于巧言如流順從而/不逆者乃使其身得處於休逸之地則彼其所以流)
　(散而去者是豈得已哉其志亦可哀也已○新安胡/氏曰五章言忠佞不分禍福反易也○安成劉氏曰)
　(哀哉二字見詩/人深歎之意)
○維曰于仕(鉏里/反)孔棘且殆(叶養/里反)云不可使得罪于天
子(叶奬/里反)亦云可使怨及朋友(叶羽/已反)
　賦也于往棘急殆危也○蘇氏曰人皆曰往仕耳曾
　不知仕之急且危也當是之時直道者王之所謂不
　可使而枉道者王之所謂可使也直道者得罪于君
　而枉道者見怨于友此仕之所以難也(孔氏曰朋友/之道相切以)
　(善今從君為惡故朋友怨之○慶源輔氏曰此章則/又言人皆曰往仕而不知仕之急且危也何者直道)
　(而盡言者則得罪於其君巧言以徇人者則見怨於/其友葢朋友以相切磋為道若枉道以從君則朋友)
　(必見棄絶矣以是言之則當時之仕又豈易為哉忠/言獲罪而巧言處休直道見抑而枉道見容皆亂世)
　(之常事也○華谷嚴氏曰六章言亂世進退皆有咎/也從道則違時從時則違道寧得罪於天子不可得)
　(罪於公議也○豐城朱氏曰君子之仕將以行其道/也若其甚急且危則其身之不能保而其志焉得而)
　(遂哉是故將欲直道以事君則君旣以為怒將欲枉/道以從人則友復以為責此仕於亂世者所以進退)
　(皆病無所/適而可也)
○謂爾遷于王都曰予未有室家(叶古/胡反)鼠思(息嗣/反)泣血
(叶虚/屈反)無言不疾㫺爾出居誰從作爾室
　賦也爾指離居者鼠思猶言癙憂也(藍田吕氏曰癙/憂幽憂也與鼠)
　(思義/同)○當是時言之難能而仕之多患如此(安成劉/氏曰此)
　(承上文五章/六章而言也)故羣臣有去者有居者居者不忍王之
　無臣已之無徒則告去者使復還于王都去者不聽
　而托於無家以拒之至於憂思泣血(建安何氏曰孔/氏云人淚必因)
　(悲聲而出若血出則不由聲也今/無聲而涕出如血之出故曰泣血)有無言而不痛疾
　者葢其懼禍之深至於如此然所謂無家者則非其
　情也故詰之曰昔爾之去也誰爲爾作室者而今以
　是辭我哉(慶源輔氏曰此章則又盡言己意以告諸/離居者使之復反於王都彼旣不從則又)
　(言其痛切之情為可念者而猶盡言以詰之而庶其/或見聽可謂旣能盡人之情而又能盡己之志也然)
　(則此􁂎御之臣葢亦非常人矣/華谷嚴氏曰七章責引去者也)
　　雨無正七章二章章十句二章章八句三章章六
　　句
　　　歐陽公曰古之人於詩多不命題而篇名往往
　　　無義例其或有命名者則必述詩之意如巷伯
　　　常武之類是也今雨無正之名據序所言與詩
　　　絶異當闕其所疑元城劉氏曰嘗讀韓詩有雨
　　　無極篇序云雨無極正大夫刺幽王也至其詩
　　　之文則比毛詩篇首多雨無其極傷我稼穡八
　　　字愚按劉説似有理然第一二章本皆十句今
　　　遽增之則長短不齊非詩之例又此詩實正大
　　　夫離居之後􁂎御之臣所作其曰正大夫刺幽
　　　王者亦非是且其爲幽王詩亦未有所考也(安/成)
　　　(劉氏曰詩文四章言曾我􁂎御慘慘日瘁固可/見其作於􁂎御之臣矣但二章首言周宗旣滅)
　　　(繼言正大夫離居卒章又言謂爾遷于王都曰/予未有室家似是東遷之際羣臣懼禍者因以)
　　　(離居不復隨王同遷于東都故見於詩詞如此/而文侯之命亦曰即我御事罔或耆夀俊在厥)
　　　(服則其驗也參考正月所謂赫赫宗周褒姒滅/之及節南山國旣卒斬何用不監等語疑此二)
　　　(詩猶皆為東周之變雅其後雅亡於上而國風/作於下於是春秋託始於隱公實為平王之四)
　　　(十九/年也)
　　　祈父之什十篇六十四章四百二十六句
　
　
　
　
　
　
　
　
　
　
　
　
　
　
　詩傳大全卷十一
欽定四庫全書
　詩傳大全卷十二　　　明　胡廣等　撰
　　小旻之什二之五
旻天疾威敷于下土謀猶回遹(音/聿)何日斯沮(任吕/反)謀臧
不從不臧覆用(叶于/封反)我視謀猶亦孔之卭(其凶/反)
　賦也旻幽逺之意敷布猶謀囘邪遹僻沮止臧善覆
　反卭病也○大夫以王惑於邪謀不能斷以從善而
　作此詩言旻天之疾威布于下土使王之謀猶邪辟
　無日而止(安成劉氏曰此章稱天之意亦可/見君臣隱諱之義天人合一之理)謀之善
　者則不從而其不善者反用之故我視其謀猶亦甚
　病也(慶源輔氏曰昏亂之世庸暗之君謀猶邪辟無/日而沮止者故無所歸咎而歸之天也夫為國)
　(者固不可以無謀猶也然觀其於謀之善者則不從/其不善若則反用之則我已甚病矣不待其謀之敗)
　(而禍之來也○豐城朱氏曰謀臧不從所謂惡人之/所好也不臧覆用所謂好人之所惡也此之謂拂人)
　(之性菑必逮夫身故我/視其謀猶亦甚病也)
○潝潝(許急/反)訿訿(音/紫)亦孔之哀(叶於/希反)謀之其臧則具是
違謀之不臧則具是依我視謀猶伊于胡底(之履反叶/都黎反)
　賦也潝潝相和也訿訿相詆也具俱底至也○言小
　人同而不和其慮深矣(前漢劉向曰言衆小在位而/從邪議歙歙相是而背君子)
　然於謀之善者則違之其不善者則從之亦何能有
　所定乎(豐城朱氏曰謀之其臧則具是違即所謂謀/臧不從也謀之不臧則具是依即所謂不臧)
　(覆用也但上章指王而/言此章指小人而言)
○我龜旣厭不我告猶(叶于/救反)謀夫孔多是用不集(韓詩/作就)
(叶疾/救反)發言盈庭誰敢執其咎(叶臣/又反)如匪行邁謀是用不
得于道(叶徒/候反)
　賦也集成也○卜筮數(音/朔)則瀆而龜厭之故不復告
　其所圖之吉凶謀夫衆則是非相奪而莫適(音/嫡)所從
　故所謀終亦不成葢發言盈庭各是其是無肻任其
　責而決之者(慶源輔氏曰洪範云謀及卜筮夫謀貴/乎博故謀及卿士謀及庶民今乃以謀)
　(夫孔多是用不集者葢彼之所以謀不過盡衆人之/情而主之者則一人而已而此之所謂謀夫則是各)
　(主其謀故是非相奪莫知適從所以其謀終亦無所/成就也發言盈庭誰敢執其咎此亂世為謀之常熊)
　(上無聽言之明則人人得以肆其説而已亦/終莫能決其是非故無肻任其成敗之責者)猶不行
　不邁而坐謀所適謀之雖審而亦何得於道路哉(孔/氏)
　(曰謀而不行則於道不進/言而無決則於事不成)
○哀哉爲猶匪先民是程匪大猶是經維邇言是聽(叶/平)
(聲/)維邇言是爭(叶側/陘反)如彼築室于道謀是用不潰于成
　賦也先民古之聖賢也程法猶道(安成劉氏曰詩中/猷猶字通用故前)
　(章猶訓謀此訓道而徽猷與/秩秩大猷又皆作猷亦訓道)經常潰遂也○言哀哉
　今之爲謀不以先民爲法不以大道爲常其所聽而
　爭者皆淺末之言以是相持如將築室而與行道之
　人謀之人人得爲異論其能有成也哉古語云作舎
　道邊三年不成葢出於此
○國雖靡止或聖或否(方九反叶/補美反)民雖靡膴(火吳/反)或哲
或謀(叶莫/徒反)或肅或艾(音/乂)如彼流泉無淪胥以敗(叶蒲/寐反)
　賦也止定也聖通明也膴大也多也艾與又同治也
　淪陷胥相也○言國論雖不定然有聖者焉有否者
　焉民雖不多然有哲者焉有謀者焉有肅者焉有艾
　者焉但王不用善則雖有善者不能自存將如泉流
　之不反而淪胥以至於敗矣聖哲謀肅艾即洪範五
　事之德豈作此詩者亦傳箕子之學也與(慶源輔氏/曰子曰十)
　(室之邑必有忠信天下豈有無才之世哉故告之以/國論雖未定而人民之中有聖與否者焉人民雖不)
　(多而有哲謀肅艾者焉但患王不能用之耳王不能/用則雖有五者之才皆將如泉流之不反而相與淪)
　(陷於敗故以是戒王庶其能愛䕶而扶持之無使至/于此極也由是觀之則作是詩之大夫其心量之廣)
　(大志慮之深長學問之博洽皆可見矣觀此章及第/三章則其有得於箕子之學葢深矣○安成劉氏曰)
　(箕子陳洪範九疇其二為貌言視聽思之五事貌之/德恭而作肅言之德從而作又視之德明而作哲聽)
　(之德聰而作謀思之德睿而作聖其次序與此不同/者彼以人事發見先後為序此則便文以叶韻耳)
○不敢暴虎不敢馮(皮氷/反)河人知其一莫知其他(湯河/反)
戰戰兢兢如臨深淵(叶一/均反)如履薄冰
　賦也徒摶曰暴徒涉曰馮如馮几然也戰戰恐也兢
　兢戒也如臨深淵恐墜也如履薄冰恐陷也○衆人
　之慮不能及逺暴虎馮河之患近而易見則知避之
　喪國亡家之禍隱於無形則不知以爲憂也故曰戰
　戰兢兢如臨湥淵如履薄冰懼及其禍之詞也
　　小旻六章三章章八句三章章七句
　　　蘇氏曰小旻小宛小弁小明四詩皆以小名篇
　　　所以别其爲小雅也其在小雅者謂之小故其
　　　在大雅者謂之召旻大明獨宛弁闕焉意者孔
　　　子刪之矣雖去其大而其小者猶謂之小葢即
　　　用其舊也
宛(於阮/反)彼鳴鳩翰(胡旦/反)飛戾天(叶鐵/因反)我心憂傷念昔先
人明發不寐有懷二人
　興也宛小貌鳴鳩斑鳩也(陸氏曰似鵓/鳩項有繡文)翰羽戾至也
　明發謂將旦而光明開發也二人父母也○此大夫
　遭時之亂而兄弟相戒以免禍之詩故言彼宛然之
　小鳥亦翰飛而至于天矣則我心之憂傷豈能不念
　昔之先人哉是以明發不寐而有懷乎父母也言此
　以爲相戒之端(慶源輔氏曰兄弟相戒以免禍/則發言而首及於父母者宐也)
○人之齊聖飲酒温克彼昏不知壹醉日富(叶筆/力反)各敬
爾儀天命不又(叶夷/益反)
　賦也齊肅也聖通明也克勝也富猶甚也又復也○
　言齊聖之人雖醉猶温恭自持以勝所謂不爲酒困
　也彼昏然而不知者則一於醉而日甚矣於是言各
　敬謹爾之威儀天命已去將不復來不可以不恐懼
　也時王以酒敗德臣下化之故此兄弟相戒首以爲
　説(慶源輔氏曰時人方化上所為昏亂於酒則此兄/弟相戒而首及於此者亦宐也昏亂於酒則必自)
　(䘮其威儀故相戒各自敬謹我身之威儀天命不又/葢言不可恃天之常如此㑹有禍亂生也人能敬我)
　(身之威儀則能敬天矣天豈在外哉此義精矣○豐/城朱氏曰齊則整肅聖則通明整肅者必不以酒而)
　(䘮儀通明者必不以酒而敗德此所以能温恭自持/以勝也彼昏不知者反是吾兄弟安可以不敬乎敬)
　(則天命為可保不敬則天/命為難恃其戒深逺矣)
○中原有菽(音/叔)庶民采(叶此/禮反)之螟(音/冥)蛉(音/零)有子蜾(音/果)蠃
(力果/反)負(叶蒲/美反)之敎誨爾子式穀似(叶養/里反)之
　興也中原原中也菽大豆也螟蛉桑上小靑蟲也似
　步屈蜾蠃土蜂也似蜂而小腰取桑蟲負之於木空
　(上/聲)中七日而化爲其子(釋文曰蜾蠃即細腰蜂○本/草注曰雖名土蜂不就土中)
　(爲窟謂槤土作房耳細腰物無雌皆取青蟲教祝變/成己子嘗拆窠而視之亦生子如半粟米大所負蟲)
　(却在子下槤/音璉祝音呪)式用穀善也○中原有菽則庶民采之
　矣以興善道人皆可行也螟蛉有子則蜾蠃負之以
　興不似者可敎而似也敎誨爾子則用善而似之可
　也善也似也終上文兩句所興而言也戒之以不惟
　獨善其身又當敎其子使爲善也(慶源輔氏曰善道/人皆可行不似者)
　(可教而似同一秉彝故也兄弟相戒以免禍而/上念其父母下慮及其子則其意可謂懇至矣)
○題(大計/反)彼脊令(音/零)載飛載鳴我日斯邁而月斯征夙
興夜寐無忝爾所生(叶桑/經反)
　興也題視也脊令飛則鳴行則摇載則而汝忝辱也
　○視彼脊令則且飛而且鳴矣我旣日斯邁則汝亦
　月斯征矣言當各務努力不可暇逸取禍恐不及相
　救恤也夙興夜寐各求無辱於父母而已(慶源輔氏/曰以脊令)
　(之載飛載鳴興兄弟之各有所進之道雖或不同然/俱求無忝辱於父母可也先生嘗因人讀詩而務快)
　(不子細戒之曰今人看文字敏底一揭開版便曉但/於意味却不曽得而今便只管看時也只是恁地但)
　(百遍自是強五十遍時二百遍自是強一百遍時題/彼脊令載飛載鳴我日斯邁而月斯征夙興夜寐無)
　(忝爾所生這箇看時也只是恁地但裏面意思却有/説不得底解不得底意思却在説不得底意思裏面)
○交交桑扈(音/户)率場啄粟哀我塡(都田/反)寡宐岸宐獄握
粟出卜自何能穀
　興也交交往來之貌桑扈竊脂也俗呼靑胔肉食不
　食粟(孔氏曰俗呼靑雀喜盜脂膏食之因以名云○/埤雅曰桑扈有二種青質者觜曲食肉好盜脂)
　(膏素質者其翅與領皆有文章所謂率場啄粟有鶯/其羽者也○東萊吕氏曰淮南子云馬不食脂桑扈)
　(不食/粟)塡與瘨同病也岸亦獄也韓詩作犴鄉亭之繫
　曰犴(安成劉氏曰字書云犴一作豻豻胡/地犬也野犬所以守故以獄為犴)朝廷曰獄
　○扈不食粟而今則率場啄粟矣病寡不宐岸獄今
　則宐岸宐獄矣言王不卹鰥寡喜陷之於刑辟也然
　不可不求所以自善之道故握持其粟出而卜之曰
　何自而能善乎言握粟以見其貧窶之甚(慶源輔氏/曰貧窶如)
　(是而猶不忘所以自善/之道然後為君子也)
○溫溫恭人如集于木惴惴(之瑞/反)小心如臨于谷戰戰
兢兢如履薄冰
　賦也溫溫和柔貌如集于木恐隊(音/墜)也如臨于谷恐
　隕也(鄭氏曰衰亂之世賢人君子雖無罪猶恐懼○/慶源輔氏曰溫溫恭人惴惴小心皆指他人言)
　(也戰戰兢兢則自謂也言今處亂世溫柔恭敬之人/則如集于木而恐墜也惴惴小心之人則如臨于谷)
　(而恐隕也我其可不戰/戰兢兢如履薄氷哉)
　　小宛六章章六句
　　　此詩之詞最爲明白而意極懇至説者必欲爲
　　　刺王之言故其説穿鑿破碎無理尤甚今悉改
　　　定讀者詳之(慶源輔氏曰一章言思念父母以/發相戒之端二章言時俗所習以)
　　　(致相戒之意三章則相戒相勉以教其子四章/則欲各自努力以無遺父母之羞其意可謂懇)
　　　(至矣五章則又言王不恤貧困鰥寡如我之病/困孤獨當今之世或不免於羅織之禍故握粟)
　　　(出卜以求自善之道六章又言當世賢者尚且/兢畏如此况我則又當如何哉○濮氏曰此詩)
　　　(兄弟相戒之辭或是其人嘗有酒德之敗序謂/刺王非矣感念存沒意極懇至每誦之令人悽)
　　　(愴/)
弁(薄干/反)彼鸒(音/豫)斯(叶先/齎反)歸飛提提(是移/反)民莫不穀我獨
于罹何辜于天我罪伊何心之憂矣云如之何
　興也弁飛拊翼貌鸒雅烏也小而多羣腹下白江東
　呼爲鵯(音疋又/音卑)烏斯語詞也(孔氏曰猶蓼彼/蕭斯菀彼柳斯)提提羣
　飛安閒之貌穀善罹憂也○舊説幽王太子宐臼被
　廢而作此詩言弁彼鸒斯則歸飛提提矣民莫不善
　而我獨于憂則鸒斯之不如也何辜于天我罪伊何
　者怨而慕也舜號泣于旻天曰父母之不我愛於我
　何哉葢如此矣(慶源輔氏曰怨者怨咎己之不得其/親慕者思慕其親不能忘也○問伊)
　(川謂小弁之怨與舜不同何也朱子曰舜之怨反諸/身以求其所未至小弁則自以為無罪矣此其所以)
　(不同也歟問此詩只我罪伊何一句與舜於我何哉/之意同至後而君子秉心維其忍之君子不惠不舒)
　(究之分明是怨其親却與舜不同曰作小弁者自是/未到得舜地位葢亦常人之情耳只我罪伊何上面)
　(説何辜于天亦似自以為無/罪相似未可與舜同日語也)心之憂矣云如之何則
　知其無可奈何而安之之詞也
○踧踧(徒歴/反)周道(叶徒/苟反)鞠(九六/反)爲茂草(叶此/苟反)我心憂傷
惄(乃歴/反)焉如𢷬(丁老反叶/丁口反)假寐永嘆維憂用老(叶魯/口反)心
之憂矣疢(丑覲/反)如疾首
　興也踧踧平易也周道大道也鞠窮惄思𢷬舂也不
　脱衣冠而寐曰假寐疢猶疾也○踧踧周道則將鞠
　爲茂草矣我心憂傷則惄焉如𢷬矣精神憒眊至於
　假寐之中而不忘永嘆憂之之深是以未老而老也
　疢如疾首則又憂之甚矣(疊山謝氏曰惄焉如𢷬其/悲至痛如有物之𢷬其心)
　(也事闗心者夣中亦長吁故曰假寐永嘆憂愁多者/年少而髮白故曰維憂用老○孔氏曰疾首頭痛也)
　(○慶源輔氏曰維憂用老維憂能老人非特能老人/也又能使人病故又繼之以疢如疾首頭痛最叵忍)
　(疢如疾首則其病甚矣○豐城朱氏曰此章憂之一/字几三言之惄焉如𢷬憂之而至於痛也維憂用老)
　(憂之而至於衰也疢如/疾首憂之而至於病也)
○維桑與梓(叶奬/里反)必恭敬止靡瞻匪父靡依匪母(叶滿/彼反)
不屬(音/燭)于毛不離于裏天之生我我辰安在(叶此/里反)
　興也桑梓二木古者五畝之宅樹之牆下以遺子孫
　給蠶食具器用者也(安成劉氏口古者一夫受五畝/宅二畝半在邑二畝半在田四)
　(圍牆下植木桑以給蠶食梓以具器/用然此民居之制也葢託以起興耳)瞻者尊而仰之
　依者親而倚之屬連也毛膚體之餘氣末屬(殊玉/反)也
　離麗也裏心腹也辰猶時也○言桑梓父母所植尚
　且必加恭敬况父母至尊至親宐莫不瞻依也(疊山/謝氏)
　(曰桑梓父母所植以遺子孫見其樹則思其人思其/人則愛其樹所以必恭必敬也敬其桑梓豈敢忘其)
　(父母/乎)然父母之不我愛豈我不屬于父母之毛乎豈
　我不離于父母之裏乎(孔氏曰太子為父所故耳幷/言母者以人皆有父母之恩)
　(故連/言之)無所歸咎則推之於天曰豈我生時不善哉何
　不祥至是也(疊山謝氏曰父母不我愛求其説而不/可得曰不知天生我之時果在何歟不)
　(可得而/知也)
○菀(音/欝)彼柳斯鳴蜩(音/條)嘒嘒(呼惠/反)有漼(于罪/反)者淵萑(音/九)
葦(韋鬼/反)淠淠(孚計/反)譬彼舟流不知所屆(音戒叶/居氣反)心之憂
矣不遑假寐
　興也菀茂盛貌蜩蟬也嘒嘒聲也漼深貌淠淠衆也
　屆至遑暇也○菀彼柳斯則鳴蜩嘒嘒矣有漼者淵
　則萑葦淠淠矣今我獨見棄逐如舟之流于水中不
　知其何所至乎(臨川王氏曰舟流者蕩漾而無所止/也所謂若窮人無所歸也○慶源輔)
　(氏曰見物之大者無所不容以興今王乃不能/容其子使如舟之流於水中而無所屆何哉)是以
　憂之之深昔猶假寐而今不暇也
○鹿斯之奔維足伎伎(其宐/反)雉之朝雊(古豆/反)尚求其雌
(叶千/西反)譬彼壞(胡罪/反)木疾用無枝心之憂矣寧莫之知
　興也伎伎舒貌宐疾而舒留其羣也雊雉鳴也壞傷
　病也寧猶何也○鹿斯之奔則足伎伎然雉之朝雊
　亦知求其妃(音/配)匹(眉山蘇氏曰鹿走而留其羣雉鳴/而求其雌物無不有思於其親者)
　(今王獨棄/其子何哉)今我獨見棄逐如傷病之木憔悴而無枝
　是以憂之而人莫之知也(慶源輔氏口以見夫物無/不顧其親者以興己獨見)
　(棄逐如病木之悴而無枝/何哉其意又切於前章矣)
○相(息亮/反)彼投兔尚或先(蘇薦反叶/蘇晉反)之行有死人尚或
墐(音/覲)之君子秉心維其忍之心之憂矣涕旣隕(音/藴)之
　興也相視投奔行道墐埋秉執隕墜也○相彼被逐
　而投人之兔尚或有哀其窮而先脱之者道有死人
　尚或有哀其暴(步木/反)露而埋藏之者葢皆有不忍之
　心焉今王信讒棄逐其子曾視投􁄄死人之不如則
　其秉心亦忍矣是以心憂而涕隕也
○君子信讒如或醻(市由反叶/市救反)之君子不惠不舒究之
伐木掎(寄彼反叶/居何反)矣析薪杝(敕氏反叶/湯何反)矣舍(音/捨)彼有罪
予之佗(吐賀反叶/湯何反)矣
　賦而興也醻報惠愛舒緩究察也掎倚也以物倚其
　巔也杝隨其理也佗加也○言王惟讒是聽如受醻
　爵得即飲之(孔氏口醻酬古字通用此喩/得讒即受而行之如旅酬也)曾不加惠
　愛舒緩而究察之夫苟舒緩而究察之則讒者之情
　得矣伐木者尚倚其巅析薪者尚隨其理皆不妄挫
　折之今乃捨彼有罪之譖人而加我以非其罪曾伐
　木析薪之不若也此則興也(豐城朱氏曰讒者之言/未遽可信骨肉之親未)
　(必可踈使王而加惠愛焉則猶有惻隱之心也舒徐/而䆒察之則猶有是非之心也今於我則不加愛是)
　(無復惻隱之心於讒者又信之而不加察是無復是/非之辨矣故人之有罪則捨之而不問我之無罪者)
　(則加之而不恤則/其窮困亦甚矣)
○莫髙匪山(叶所/旃反)莫浚(蘇俊/反)匪泉君子無易(夷䜴/反)由言
耳屬(音/燭)于垣無逝我梁無發我笱我躬不閲遑恤我後
　賦而比也山極髙矣而或陟其巔泉極深矣而或入
　其底故君子不可易於其言恐耳屬于垣者有所觀
　望左右而生讒譖也(問此四句莫是以上兩句興下/兩句耶朱子曰此只是賦葢以)
　(為莫髙如山莫浚如泉而君子亦不可易而言亦恐/有人聞之也○永嘉陳氏曰王無輕發言小人之為)
　(讒者尚屬耳於垣壁間以窺伺之讒/賊之生也亦伺君子之向背如何耳)王於是卒以褒
　姒爲后伯服爲太子故告之曰毋逝我梁毋發我笱
　我躬不閱遑恤我後葢比詞也(臨川王氏曰毋逝梁/發笱者太子放逐而)
　(其憂終不忘國也我躬不閲遑/恤我後者無如之何自決之辭)東萊吕氏曰唐德宗
　將廢太子而立舒王李泌諫之且曰願陛下還宫勿
　露此意左右聞之將樹功於舒王太子危矣此正君
　子無易由言耳屬于垣之謂也小弁之作太子旣廢
　矣而猶云爾者葢推本亂之所由生言語以爲階也
　(慶源輔氏曰此章則摠其始終言之申后之黜宐臼/之逐雖主於褒姒伯服之讒意者幽王之昏暴必先)
　(嘗泄此意於言語之間故其左右得以附㑹而成之/自古如是多矣東萊先生以為推本其亂之所由生)
　(言語以為階者是也無逝我梁以/下四句則事已決後絶意之辭耳)
　　小弁八章章八句
　　　幽王娶於申生太子宐臼後得褒姒而惑之生
　　　子伯服信其讒黜申后逐宐臼而宐臼作此以
　　　自怨也序以爲太子之傅述太子之情以爲是
　　　詩不知其何所據也傳曰髙子曰小弁小人之
　　　詩也孟子曰何以言之曰怨曰固哉髙叟之爲
　　　詩也(朱子曰固謂執滯/不通也為猶治也)有人於此越人關(音/彎)弓
　　　而射之則已談笑而道之無他疏之也其兄關
　　　弓而射之則已垂涕泣而道之無他戚之也小
　　　弁之怨親親也親親仁也(朱子曰親親之/心仁之發也)固矣
　　　夫髙叟之爲詩也曰凱風何以不怨曰凱風親
　　　之過小者也小弁親之過大者也親之過大而
　　　不怨是愈疏也親之過小而怨是不可磯也愈
　　　疏不孝也不可磯亦不孝也(朱子曰磯水激石/也不可磯言微激)
　　　(之而遽/怒也)孔子曰舜其至孝矣五十而慕(朱子曰/言舜猶)
　　　(怨慕小弁之怨不為不孝也○格庵趙氏曰生/之膝下一體而分喘息呼吸氣通於親當親而)
　　　(疏怨慕號天是以小弁之怨未足以為愆也○/南軒張氏曰小弁怨慕所以為親親故引闗弓)
　　　(之疏戚為喻以見其為親親者焉凱風之作則/以母氏不安于室而已七子引罪自責以為使)
　　　(母之不安則己之故辭氣不廹葢與小弁異也/當小弁之事而怨慕不形則是漠然而不知者)
　　　(也當凱風之事而遽形於怨則是激於情而莫/遏也此則皆失親親之義故皆以不孝斷之於)
　　　(是舉舜之孝以為法焉髙子徒見小弁之怨遂/以為小人之詩不即其事而體其親親之心亦)
　　　(可謂固矣○豐城朱氏曰小弁之詩處父子之/變白華之詩處夫婦之變聖人備錄於經所以)
　　　(著周室禍敗之由又以見天理民彝之不容冺/也然嘗考之小弁之詩其前六章皆興白華之)
　　　(詩其八章皆比小弁之詞婉而切猶有望之之/意處父子之間則然也白華之詞簡而莊不無)
　　　(責之之意處夫婦間則然也小弁之詩其哀痛/迫切之意具於首章其下不過自此而推之耳)
　　　(又曰舜之怨怨己之不得乎親小弁之怨怨親/之不容乎己雖所怨不同然以孟子之言推之)
　　　(親之過大而不怨則是恝然無情也恝然無情/者視其至親猶路人也其為罪不愈大乎宐臼)
　　　(中人之資聖人亦姑取其一節之可/觀耳固不敢以大舜之事望之也)
悠悠昊天曰父母且(子餘/反)無罪無辜亂如此憮(大呉/反)昊
天已威(叶紆/胃反)予愼無罪(叶音/悴)昊天泰憮予愼無辜
　賦也悠悠逺大之貌且語詞憮大也己泰皆甚也愼
　審也○大夫傷於讒無所控告而訴之於天曰悠悠
　昊天爲人之父母胡爲使無罪之人遭亂如此其大
　也昊天之威已甚矣我審無罪也昊天之威甚大矣
　我審無辜也此自訴而求免之詞也(華谷嚴氏曰首/章傷己被讒也)
○亂之初生僭(側䕃/反)始旣涵(音/含)亂之又生君子信讒君
子如怒(叶奴/五反)亂庶遄(市專/反)沮(慈吕/反)君子如祉(音/恥)亂庶遄
己
　賦也僭始不信之端也涵容受也君子指王也遄疾
　沮止也祉猶喜也○言亂之所以生者由讒人以不
　信之言始入而王涵容不察其眞偽也亂之又生者
　則旣信其讒言而用之矣君子見讒人之言若怒而
　責之則亂庶幾遄沮矣見賢者之言若喜而納之則
　亂庶幾遄已矣今涵容不斷讒信不分是以讒者益
　勝而君子益病也蘇氏曰小人爲讒於其君必以漸
　入之其始也進而嘗之君容之而不拒知言之無忌
　於是復進旣而君信之然後亂成(華谷嚴氏曰次章/言亂生於讒讒生)
　(於優柔不斷所謂懷狐疑之心者來讒賊之口持不/斷乏意者開羣枉之門也今忠讒不分是以邪正渾)
　(淆是非易位/而亂天下也)
○君子屢盟(叶謨/郎反)亂是用長(丁丈反叶/直良反)君子信盜亂是
用暴盜言孔甘亂是用餤(音/談)匪其止共(音/恭)維王之卭(其/恭)
(反/)
　賦也屢數也盟邦國有疑則殺牲歃(音/霎)血告神以相
　要束也(周禮司盟注曰盟者書其辭於策殺牲取血/坎其牲加書於上而埋之有疑不協也○三)
　(山李氏曰考之春秋傳如伯有之亂鄭伯與/其臣下盟葢盟者生於君臣相疑而致也)盜指讒
　人也(西山真氏曰讒人乗間伺隙/以中君子如穿窬之盜然)餤進卭病也○言
　君子不能已亂而屢盟以相要則亂是用長矣君子
　不能堲(音即韻注/曰疾也)讒而信盜以爲虐則亂是用暴矣
　讒言之美如食之甘使人嗜之而不厭則亂是用進
　矣然此讒人不能供其職事徒以爲王之病而已夫
　良藥苦口而利於病忠言逆耳而利於行維其言之
　甘而悦焉則其國豈不殆哉(華谷嚴氏曰三章言信/讒致亂也○安成劉氏)
　(曰此上三章先刺聽讒/者下三章則專刺讒人)
○奕奕寢廟君子作之秩秩大猷聖人莫之他人有心
予忖(七損/反)度(音/鐸)之躍躍(他歴/反)毚(上咸/反)兔遇犬獲(叶黄/郭反)之
　興而比也奕奕大也秩秩序也猷道莫定也躍躍跳
　疾貌毚狡也○奕奕寢廟則君子作之秩秩大猷則
　聖人莫之以興他人有心則予得而忖度之(朱子曰/詩人所)
　(見極大如此章本意只是惡巧言讒譖之人却以奕/奕寢廟秩秩大猷起興便見其所見極大形於言者)
　(無非義理之極致也潘時舉對云此亦是先王之澤/未冺禮義根於其心故其形於是言者自無非義理)
　(也/)而又以躍躍毚兔遇犬獲之比焉反覆興比以見
　讒人之心我皆得之不能隱其情也(慶源輔氏曰躍/躍有跳梁恣肆)
　(之意讒者方且跳梁恣肆以害人自謂人莫得而知/己也一旦遇智者臨之則其情偽顯露有不可得而)
　(隱者誠有似乎毚兔之躍躍而忽遇犬馬則無所/逃矣○華谷嚴氏曰四章言己知讒人之情也)
○荏(而甚/反)染柔木君子樹(叶士/主反)之往來行言心焉數(所/主)
(反/)之蛇蛇(以支/反)碩言出自口(叶孔/五反)矣巧言如簧顏之厚
(叶胡/五反)矣
　興也荏染柔貌柔木桐梓之屬可用者也行言行道
　之言也數辨也蛇蛇安舒也碩大也謂善言也顏厚
　者頑不知恥也○荏染柔木則君子樹之矣往來行
　言則心能辨之矣若善言出于口者宐也巧言如簧
　則豈可出於口哉言之徒可羞愧而彼顏之厚不知
　以爲恥也孟子曰爲機變之巧者無所用恥焉其斯
　人之謂與(西山真氏曰憸巧之言悦可人聽如笙簧/然使其知愧則不為矣○安成劉氏曰五)
　(章言讒人出/言無恥也)
○彼何人斯居河之麋(音/眉)無拳(音/權)無勇職爲亂階(叶居/溪反)
旣微且尰(市勇/反)爾勇伊何爲猶將多爾居徒幾(音紀叶/居希反)
何
　賦也何人斥讒人也此必有所指矣賤而惡之故爲
　不知其姓名而曰何人也斯語辭也水草交謂之麋
　(三山李氏曰左氏所/謂孟諸之麋是也)拳力階梯也骭(音/限)瘍(音/羊)爲微腫
　足爲尰(孔氏曰郭璞云骭膝脛也瘍瘡也/膝脛之下有瘡腫是涉水所為)猶謀將大
　也○言此讒人居下溼之地雖無拳勇可以爲亂而
　讒口交鬭專爲亂之階梯又有微尰之疾亦何能勇
　哉而爲讒謀則大且多如此是必有助之者矣然其
　所與居之徒衆幾何人哉言亦不能甚多也(華谷嚴/氏曰卒)
　(章斥讒人而賤惡之也○慶源輔氏曰東萊以為非/特賤之且言其本亦易驅除特王不悟耳者是也四)
　(章五章言讒言之本不難/辨讒人之本不難除也)
　　巧言六章章八句
　　　以五章巧言二字名篇
彼何人斯其心孔艱(叶居/銀反)胡逝我梁不入我門(叶眉/貧反)伊
誰云從維暴之云
　賦也何人亦若不知其姓名也孔甚艱險也我舊説
　以爲蘇公也暴暴公也皆畿内諸侯也○舊説暴公
　爲卿士而譖蘇公故蘇公作詩以絶之然不欲直斥
　暴公故但指其從行者而言彼何人者其心甚險胡
　爲往我之梁而不入我之門乎旣而問其所從則暴
　公也夫以從暴公而不入我門則暴公之譖已也明
　矣但舊説於詩無明文可考未敢信其必然耳(慶源/輔氏)
　(曰彼何人斯其心孔艱責之也而不為己甚之辭胡/逝我梁不入我門疑之也而猶冇望之之意伊誰云)
　(從維暴之云始明言之而其情旣不得/而遁然亦無忿懟之辭也可謂忠厚矣)
○二人從行誰爲此禍(胡果/反)胡逝我梁不入唁我始者
不如今云不我可
　賦也二人暴公與其徒也唁弔失位也○言二人相
　從而行不知誰譖已而禍之乎旣使我得罪矣而其
　逝我梁也又不入而唁我汝始者與我親厚之時豈
　嘗如今不以我爲可乎(慶源輔氏曰雖已明知其人/之譖已而猶為不知之辭曰)
　(二人從行誰人譖我而爲此禍今乃逝我之梁而不/入唁我乎大扺讒人者自是無面目以見人然其所)
　(以自解者則必曰我之所以不見此人者以此人之/不足見也故詰之曰爾始者與我親厚之時豈嘗如)
　(今不以我/爲可乎)
○彼何人斯胡逝我陳我聞其聲不見其身不愧于人
　不畏于天(叶鐵/因反)
　賦也陳堂塗也堂下至門之徑也(廬陵李氏曰其北/當階其南接門内)
　(霤/也)○在我之陳則又近矣聞其聲而不見其身言其
　蹤跡之詭祕也不愧于人則以人爲可欺也天不可
　欺女獨不畏于天乎奈何其譖我也(慶源輔氏曰知/其逝我梁逝我)
　(陳是聞其聲而不入見我是不見其身故因其實而/言之又以見蹤跡之詭祕是以人為可欺也人或可)
　(欺而天其可欺乎爾獨不畏于天而譖我如是也古/人責人往往至天而極如兩無正所謂胡不相畏不)
　(畏于天亦/是意也)
○彼何人斯其爲飄風(叶孚/愔反)胡不自北胡不自南(叶尼/心反)
胡逝我梁秪(音/支)攪(交卯/反)我心
　賦也飄風暴風也攪擾亂也○言其往來之疾若飄
　風然自北自南則與我不相値也今則逝我之梁則
　適所以攪亂我心而已
○爾之安行亦不遑舎(叶商/居反)爾之亟(紀力/反)行遑脂爾車
壹者之來云何其盱(况于/反)
　賦也安徐遑暇舎息亟疾盱望也字林云盱張目也
　易曰盱豫悔(豫六三爻本義曰盱上視也隂不中正/而近於四故六三上視於四而下溺於)
　(豫宜有/悔者也)三都賦云盱衡而誥是也(安成劉氏曰左太/冲魏都賦云魏國)
　(先生乃盱衡而誥注盱張目也眉/上曰衡謂舉眉揚目也誥告也)○言爾平時徐行
　猶不暇息而况亟行則何暇脂其車哉今脂其車則
　非亟也乃託以亟行而不入見我則非其情矣何不
　一來見我如何使我望汝之切乎
○爾還而入我心易(以䜴反叶/以支反)也還而不入否難知也
壹者之來俾我祗也
　賦也還反易説祗安也○言爾之往也旣不入我門
　矣儻還而入則我心猶庶乎其説也還而不入則爾
　之心我不可得而知矣何不一來見我而使我心安
　乎(三山李氏曰亦以見讒/譖之人愧不敢來也)董氏曰是詩至此其詞益
　緩若不知其爲譖矣
○伯氏吹壎(况袁/反)仲氏吹篪(音/池)及爾如貫諒不我知出
此三物以詛(側助/反)爾斯(叶先/賫反)
　賦也伯仲兄弟也俱爲王臣則有兄弟之義矣樂器
　土曰壎大如鵝子鋭上平底似稱錘六孔(孔氏曰壎/周禮小師)
　(職作塤古今字異/耳注云燒土為之)竹曰篪長尺四寸圍三寸七孔一
　孔上出徑三分凡八孔横吹之如貫如䋲之貫物也
　言相連屬(音/燭)也諒誠也三物犬豕鷄也刺其血以詛
　盟也(孔氏曰詛小於盟左傳㐮公十一年季武子作/三軍盟諸僖閎詛諸五父之衢定公六年旣遂)
　(陽虎盟國人於亳社詛諸五父之衢○臨川王氏曰/三物如鄭莊公令出鷄犬豭以詛射頴考叔者毛遂)
　(取鷄狗馬之血以盟/也葢古盟詛如此)○伯氏吹壎而仲氏吹篪言其
　心相親愛而聲相應和也與汝如物之在貫(孔氏曰/與汝義)
　(如兄弟和如壎篪勢/相次比如物之相貫)豈誠不我知而譖我哉苟曰誠
　不我知則出此三物以詛之可也
○爲鬼爲蜮(音/域)則不可得有靦(土典/反)面目視人㒺極作
此好歌以極反側
　賦也蜮短狐也江淮水皆有之能含沙以射水中人
　影其人輙病而不見其形也(孔氏曰蜮如鼈三足陸/璣云一名射影含沙射)
　(影其瘡如疥○埤雅曰有長角横在口前如弩擔臨/其角端曲如上弩以氣為矢因水勢以射人俗呼水)
　(弩鵝能/食之)靦面見人之貌也好善也反側反覆不正直
　也○言汝爲鬼爲蜮則不可得而見矣女乃人也靦
　然有面目與人相視無窮極之時豈其情終不可測
　哉是以作此好歌以究極爾反側之心也(臨川王氏/曰作此詩)
　(將以絶之而曰好歌者/冇欲其悔悟之心焉爾)
　　何人斯八章章六句
　　　此詩與上篇文意相似疑出一手但上篇先刺
　　　聽者此篇專責讒人耳王氏曰暴公不忠於君
　　　不義於友所謂大故也故蘇公絶之然其絶之
　　　也不斥暴公言其從行而已不著其譖也示以
　　　所疑而已旣絶之矣而猶告以壹者之來俾我
　　　祗也葢君子之處已也忠其遇人也恕使其由
　　　此悔悟更以善意從我固所願也雖其不能如
　　　此我固不爲已甚豈若小丈夫然哉一與人絶
　　　則醜詆固拒唯恐其復合也
萋(七西/反)兮斐(孚匪/反)兮成是貝錦彼譖人者亦已大(音/泰)甚
(食荏/反)
　比也萋斐小文之貌貝水中介蟲也有文彩似錦(孔/氏)
　(曰錦而連貝故知為貝之文其文彩之異小大之殊/甚衆古者貨貝是也○埤雅曰錦文如貝謂之貝錦)
　(貝中肉如科斗而有首尾/以其背用謂之貝貝背也)○時有遭讒而被宫刑爲
　巷伯者作此詩(鄭氏曰宫者割其/勢若今宦者也)言因萋斐之形而
　文致之以成貝錦以比讒人者因人之小過而飾成
　大罪也彼爲是者亦已大甚矣
○哆(昌者/反)兮侈(尺是/反)兮成是南箕彼譖人者誰適(丁歴/反下)
(同/)與謀(叶謨/悲反)
　比也哆侈微張之貌南箕四星二爲踵二爲舌(安成/劉氏)
　(曰即箕星也常見/於南方故謂南箕)其踵狹而舌廣則大張矣適主也
　誰適與謀言其謀之閟也(豐城朱氏曰萋斐以成貝/錦喩讒人者能因細小而)
　(飾成大罪也哆侈以成南箕喩讒人者能因疑似而/搆成實罪也始則以小而成大終則以虛而為實此)
　(讒人者所以能/傾人之家國也)
○緝緝(七立/反)翩翩(音篇叶/批賓反)謀欲譖人愼爾言也謂爾不
信(叶斯/人反)
　賦也緝緝口舌聲或曰緝緝人之罪也或曰有條理
　貌皆通翩翩往來貌(華谷嚴氏曰讒人情狀接續增/益緝緝然如女之績往來輕飄)
　(翩翩然如鳥之飛相與/經營謀為讒譖而已)譖人者自以爲得意矣然不
　愼爾言聽者有時而悟且將以爾爲不信矣
○捷捷幡幡(芳煩反叶/芬邅反)謀欲譖言豈不爾受旣其女(音/汝)
遷
　賦也捷捷儇(皿平/聲)利貌幡幡反覆貌王氏曰上好譖
　則固將受女然好譖不已則遇譖之禍亦旣遷而及
　女矣(華谷嚴氏曰汝能譖人人亦/能譖女其禍將遷及女矣)曾氏曰上章及此
　皆忠告之詞(慶源輔氏曰愼爾言也謂爾不信臼譖/者而言也豈不爾受旣其女遷自聽者)
　(而言也皆所必至之理故以之忠告於/爲譖者庶乎其知所畏而不敢肆耳)
○驕人好好勞人草草蒼天蒼天(叶鐵/因反)視彼驕人矜此
勞人
　賦也好好樂也草草憂也驕人譖行而得意勞人遇
　譖而失度其狀如此(新安胡氏曰王氏云蒼天蒼天/葢以王之不明無所告愬而言)
　(之於天也○慶源輔氏曰視彼驕人庶乎有以抑/遏沮止之也矜此勞人庶乎有以扶持安之也)
○彼譖人者(叶掌/與反)誰適與謀(叶滿/補反)取彼譖人投畀豺(上/皆)
(反/)虎豺虎不食投畀有北有北不受(叶承/呪反)投畀有昊(叶/許)
(候/反)
　賦也再言彼譖人者誰適與謀者甚嫉之故重言之
　也或曰衍(去/聲)文也投棄也(説文曰豺/狼屬狗聲)北北方寒凉不
　毛之地也(安成劉氏曰窮北之地多寒不生草/木五穀投棄讒人於彼使凍饑之也)不食
　不受言讒譖之人物所共惡也昊昊天也投畀昊天
　使制其罪○此皆設言以見欲其死亡之甚也故曰
　好賢如緇衣惡惡如巷伯(埤雅曰豺虎以殺為性則/宜無所不食有北以載為)
　(德則宜無不受者今曰不食不受且付昊天使制其/罪則惡之甚也○東萊呂氏曰記緇衣云好賢如緇)
　(衣惡惡如巷伯則爵不瀆而民愿刑不試而民咸服/○西山真氏曰讒人為害至深故詩人疾之亦甚舜)
　(之治四凶也以禦魑魅而大學於不仁/之人欲屏諸四夷詩人之情亦若是也)
○楊園之道猗(於綺/反)于畝丘(叶法/竒反)寺人孟子作爲此詩
凡百君子敬而聽之
　興也楊園下地也猗加也畝丘髙地也寺人内小臣
　葢以讒被宫而爲此官也(安成劉氏曰周禮天官寺/人之官凡五人寺之言侍)
　(也侍王於路寢而掌王之内/人及女宫之戒令葢奄人也)孟子其字也○楊園之
　道而猗于畝丘以興賤者之言或有補於君子也葢
　譖始於微者而其漸將及於大臣也故作詩使聽而
　謹之也劉氏曰其後王后太子及大夫果多以讒廢
　者(慶源輔氏曰譖始於微者進而嘗之也君若受之/則譖者之氣益壯而心益大末流之禍豈止及其)
　(大臣而已哉雖王后太子或有所不免故堲讒必折/其芽辨於微小可也然非明且逺者不能焉○董氏)
　(曰幽王之世大臣傷於讒者如蘇公小臣傷於讒如/寺人孟子則上下其得以免乎○安成劉氏曰董氏)
　(此言葢從小序以此為幽王時詩也集傳旣引/其説而木嘗明言其為幽王詩讀者當自得之)
　　巷伯七章四章章四句一章五句一章八句一章
　　六句(定宇陳氏曰巧言何人斯巷伯三篇其/述讒言之禍與讒人之情狀可謂極矣)
　　　巷是宫内道名秦漢所謂永巷是也(安成劉氏/曰三輔黄)
　　　(圖云永長也宫中之長巷幽閉宫女之有罪者/武帝時改為掖庭周宣王姜后嘗待罪永巷是)
　　　(也/)伯長也主宫内道官之長即寺人也故以名
　　　篇(曹氏曰巷者内人之所居伯者長也其/官為寺人而職掌永巷故稱巷伯焉)班固
　　　司馬遷贊云迹其所以自傷悼小雅巷伯之倫
　　　其意亦謂巷伯本以被讒而遭刑也而楊氏曰
　　　寺人内侍之微者出入於王之左右親近於王
　　　而日見之宐無間之可伺矣今也亦傷於讒則
　　　疎逺者可知故其詩曰凡百君子敬而聽之使
　　　在位知戒也其説不同然亦有理姑存於此云
習習谷風維風及雨將恐(叶丘/勇反)將懼維予與女(音/汝)將安
將樂(音/洛)女轉棄予(叶演/女反)
　興也習習和調貌谷風東風也將且也恐懼謂危難
　憂患之時也○此朋友相怨之詩故言習習谷風則
　維風及雨矣將恐將懼之時則維予與女矣奈何將
　安將樂而女轉棄予哉
○習習谷風維風及頽(徒雷/反)將恐將懼寘(之䜴/反)予于懷
(叶胡/隈反)將安將樂棄予如遺(叶夷/回反)
　興也頽風之焚輪者也(孔氏曰廻風/從上下曰頽)寘與置同置于
　懷親之也如遺忘去而不復存省也(疊山謝氏曰寘/予于懷是進人)
　(若將加諸膝棄予如遺/是退人若將墜諸淵)
○習習谷風維山崔(祖回/反)嵬(五回/反)無草不死無木不萎
(叶於/回反)忘我大德思我小怨(叶韻/未詳)
　比也崔嵬山巅也○習習谷風惟山崔嵬則風之所
　被者廣矣然猶無不死之草無不萎之木况於朋友
　豈可以忘大德而思小怨乎或曰興也(慶源輔氏曰/大德謂朋友)
　(之義出於天者小怨謂懟語忿色生於人者忘大德/思小怨必是當時人有如此實事故末章因風以為)
　(比而明言之以戒其不可如是也或以為/興者拘於例耳然不若以為比之是也)
　　谷風三章章六句(藍田吕氏曰急則相求緩則相/棄恩厚不知怨小必記皆小人)
　　　(之交/也)
蓼蓼(音/六)者莪(五河/反)匪莪伊蒿(呼毛/反)哀哀父母生我劬勞
　比也蓼長大貌莪美菜也萬賤草也(華谷嚴氏曰莪/蘿蒿也蒿草中)
　(之髙者也管子云嘉榖/不生而蓬蒿蒺藜秀)○人民勞苦孝子不得終養
　而作此詩言昔謂之莪而今非莪也特蒿而已以比
　父母生我以爲美材可頼以終其身而今乃不得其
　養以死於是乃言父母生我之劬勞而重自哀傷也
○蓼蓼者莪匪莪伊蔚(音/尉)哀哀父母生我勞瘁(似醉/反)
　比也蔚牡菣(音/僅)也三月始生七月始華如胡麻華而
　紫赤八月爲角似小豆角鋭而長(華谷嚴氏曰一名/馬薪蒿蒿之尤麤)
　(大者/也)瘁病也
○缾之罄矣維罍之恥鮮(息淺/反)民之生不如死之久(叶/舉)
(里/反)矣無父何怙無母何恃出則銜恤入則靡至
　比也缾小罍大皆酒器也罄盡鮮寡恤憂靡無也○
　言缾資於罍而罍資缾猶父母與子相依爲命也故
　缾罄矣乃罍之恥猶父母不得其所乃子之責(安成/劉氏)
　(曰以缾比父母以罍比子但取其相資之義而不取/義於缾罍之小大也如左傳昭公二十四年鄭子大)
　(叔引此而曰王室之不寧晉之恥也以/缾喻周以罍喩晉亦不取小大之義也)所以窮獨之
　民生不如死也葢無父則無所怙無母則無所恃是
　以出則中心銜恤入則如無所歸也(慶源輔氏曰玩/此四句眞能道)
　(孝子之情非身履而/親歴之不知其味也)
○父兮生我母兮鞠我拊(音/撫)我畜(喜六/反)我長(丁丈/反)我育
我顧我復我出入腹我欲報之德昊天罔極
　賦也生者本其氣也鞠畜皆養也拊拊循也(長樂劉/氏曰防)
　(其驚也/則拊之)育覆育也(孔氏曰謂其寒暑或身/休嫗之覆近而愛育之)顧旋視也
　(孔氏曰謂去/之而反顧也)復反覆也(丘氏曰不/能暫舎也)腹懷抱也(孔氏曰/謂置之)
　(於懷/抱)罔無極窮也○言父母之恩如此(疊山謝氏曰/此章形容父)
　(母愛子之心盡之矣生我如天之生物也鞠我如地/之養物也拊者撫摩其身體察其肥瘠憂其疥癬也)
　(畜者謹其出入察其起居藏之堂奥之中不敢縱之/門庭之外惟恐其病疾也長者如南風之長養萬物)
　(調和其身體滋養其血氣日夜望其長大育者如易/曰育德孟子曰敎育英才涵養其德性發舒其志氣)
　(開導其聰明日夜望其成人也顧者父母行而兒不/隨則囘顧之也復者兒行而父母不隨則追喚之也)
　(腹者懷抱於腹間也父母有所往將出門懷抱其子/而未忍捨父母自外歸旣入門懷抱其子而未肯置)
　(人能深思九字之義/必不忘父母之恩矣)欲報之以德而其恩之大如天
　無窮不知所以爲報也(慶源輔氏曰此章則賦父母/之恩末乃歎其如天之無窮)
　(無物可以為報之意故嘗謂之説曰臣/之於君其忠有盡子之於親其孝無窮)
○南山烈烈飄風發發民莫不穀我獨何害(叶音/曷)
　興也烈烈髙大貌發發疾貌穀善也○南山烈烈則
　飄風發發矣民莫不善而我獨柯爲遭此害也哉(華/谷)
　(嚴氏曰孝子念親之沒瞻南山之烈烈感飄風之發/發觸目皆悲傷也故歎民莫不得以養其父母我獨)
　(何為遭此害而/不得終養乎)
○南山律律飄風弗弗(叶分/聿反)民莫不穀我獨不卒
　興也律律猶烈烈也弗弗猶發發也卒終也言終養
　也(慶源輔氏曰我獨何為而遭此害也哉我獨何為/而不得養也哉此兩句最宐玩葢末後方及其所)
　(以不得終/養之意)
　　蓼莪六章四章章四句二章章八句
　　　晉王裒以父死非罪(廬陵羅氏曰魏嘉平四年/詔司馬昭為監軍攻吳吳)
　　　(諸葛恪敗之死者數萬人昭問曰今日之事誰/任其咎司馬王儀對曰責在元帥昭怒曰司馬)
　　　(欲委罪於孤耶遂斬之子裒痛父非命隱居敎/授三徵七辟皆不就廬于墓側旦夕常至墓所)
　　　(拜跪悲號讀詩至此三復流涕後司馬昭子炎/篡魏為晉裒終身未嘗西向而坐以示不臣)
　　　每讀詩至哀哀父母生我劬勞未嘗不三復流
　　　涕受業者爲廢此篇詩之感人如此(慶源輔氏/曰先生載)
　　　(王裒一事以見詩之感人如此必如是然後為/善讀詩也以至解頤手舞足蹈皆實有是理但)
　　　(患人不善讀耳○永嘉陳氏曰此詩孝子行役/而䘮其親者之所作其詞深而切○三山李氏)
　　　(曰凱風母不安其室之詩也小弁太子見棄之/詩也蓼莪孝子不得終養之詩也故其咎責怨)
　　　(慕哀痛如此苟不為母所棄不為父所遂不困/於行役而得終養則其歡欣可知矣觀詩者當)
　　　(以此類求之○豐城朱氏曰孝子行役不得以/養其父母而形於歎咏者如陟岵鴇羽皆是也)
　　　(而蓼莪之詩獨使人誦之者流涕嗚咽而不能/止何也曰陟岵鴇羽思念於父母尚存之日蓼)
　　　(莪之詩感傷於父母旣没之後父母尚存則雖/曠廢於今日而猶幸來日之可繼也則是猶有)
　　　(望也若父母之既没容貌之不可以復見音響/之不可以復聞雖有甘㫖輕煖無所奉之也念)
　　　(生育之艱思顧復之勤罔極之恩旣不可得而/報則無涯之悲亦孰得而止之也此蓼莪之所)
　　　(以作也噫彼父母俱存者猶未知是詩之悲也/若父母旣没誦是詩而不三復流涕者是亦非)
　　　(人子/也)
有饛(音/蒙)簋(音/軌)飱(音/孫)有捄(音/求)棘匕(必履/反)周道如砥(之履/反)其
直如矢君子所履小人所視(叶善/止反)睠(音/眷)言顧之澘(所姦/反)
焉出涕(音/體)
　興也饛滿簋貌飱熟食也(孔氏曰禮/簋盛黍稷)捄曲貌棘匕以
　棘爲匕所以載鼎肉而升之於俎也(儀禮特牲注曰/匕用棘心○孔)
　(氏曰雜記云匕用桑/長三尺吉禮則用棘)砥礪石言平也矢言直也君子
　在位履行小人下民也睠反顧也澘涕下貌○序以
　爲東國困於役而傷於財譚大夫作此以告病(孔氏/曰譚)
　(國在京/師之東)言有饛簋飱則有捄棘匕周道如砥則其直
　如矢是以君子履之而小人視焉今乃顧之而出涕
　者則以東方之賦役莫不由是而西輸於周也(慶源/輔氏)
　(曰周道只道路之道與下章周行一意故集解以為/東方之賦役莫不由是而西輸於周是即指道路而)
　(言也然以上四句正直履視之義觀之則又似指周/之王道而言豈本意只是指道路而言而其中亦含)
　(此意/耶)
○小東大東(叶都/郎反)杼(直吕/反)柚(音/逐)其空(叶枯/郎反)糾糾葛屨可
以履霜佻佻(徒凋/反)公子行彼周行(叶户/郎反)旣往旣來(叶六/直反)
使我心疚(叶訖/力反)
　賦也小東大東東方小大之國也自周視之則諸侯
　之國皆在東方杼持緯(音/渭)者也(曹氏曰/梭也)柚受經者也
　空盡也佻輕薄不奈勞苦之貌公子諸侯之貴臣也
　周行大路也疚病也○言東方小大之國杼柚皆已
　空矣至於以葛屨履霜而其貴戚之臣奔走往來不
　勝其勞使我心憂而病也(慶源輔氏曰糾糾葛屨可/以履霜舉其甚者言之也)
　(以葛屨履霜則冬裘之不備可知矣旣往旣來則言/其來往之不一也周道一也方其盛時君子履之而)
　(小人視焉及其衰也公子行之而人心/病焉時移事變而人心所感不同如此)
○有冽(音/列)氿(音/軌)泉(叶才/勻反)無浸穫薪契契(苦計/反)寤歎哀我
憚(丁佐/反)人薪是穫薪尚可載(叶節/力反)也哀我憚人亦可息
也
　興也冽寒意也側出曰氿泉穫艾也契契憂苦也憚
　勞也尚庶幾也載載以歸也○蘇氏曰薪已穫矣而
　復漬之則腐民已勞矣而復事之則病故已艾則庶
　其載而畜之已勞則庶其息而安之(慶源輔氏曰上/兩章旣言傷於)
　(財故此章推本其/困於役而言之耳)
○東人之子職勞不來(音賚叶/六直反)西人之子粲粲衣服(叶/蒲)
(北/反)舟人之子熊羆是裘(叶渠/之反)私人之子百僚是試(叶申/之反)
　賦也東人諸侯之人也職專主也來慰撫也西人京
　師之人也粲粲鮮盛貌舟人舟楫之人也熊羆是裘
　言富也私人私家皁隸之屬也僚官試用也舟人私
　人皆西人也○此言賦役不均羣小得志也(三山李/氏曰此)
　(章言東人之勞西人之逸小人得/志網紀敗壞無復王室之舊也)
○或以其酒不以其漿鞙鞙(胡犬/反)佩璲(音/遂)不以其長維
天有漢監(古暫/反)亦有光跂(丘豉/反)彼織女終日七襄
　賦也鞙鞙長貌璲瑞也(鄭氏曰佩璲者/以瑞玉為佩)漢天河也(孔/氏)
　(曰漢水之精也氣發而升精華浮/上宛轉隨流名曰天河一曰雲漢)跂隅貌織女星名
　在漢旁三星跂然如隅也(東陽許氏曰織女三星鼎/足而成三角在天市垣北)
　七襄未詳傳曰反也箋云駕也駕謂更其肆也葢天
　有十二次日月所止舎所謂肆也經星一晝一夜左
　旋一周而有餘則終日之間自卯至酉當更七次也
　(孔氏曰在天為次在地為辰星之行晝夜雖各六辰/數者舉其終始故七即自卯至酉也○安成劉氏曰)
　(日月五星為緯其餘皆為經星經星周布與天為體/所謂經星一晝夜左旋一周天而有餘者即天之旋)
　(一周而又過一度者也然周天十二次一晝夜十二/時則一時當歴一次故終其晝日之間自卯至酉凡)
　(七時織女星/當歴七次也)○言東人或饋之以酒而西人曾不以
　爲漿東人或與之以鞙然之佩而西人曾不以爲長
　維天之有漢則庶乎其有以監我(廬陵歐陽氏曰言/我民困矣天之雲)
　(漢有光亦能下降我民乎其不言日月/之明而言雲漢之光者謂不能下監也)而織女之七
　襄則庶乎其能成文章以報我矣無所赴愬而言惟
　天庶乎其恤我耳(慶源輔氏曰侯邦供王賦役固其/職也然為王者當有以體恤之不)
　(敢易視而輕用之可也觀禹貢之底愼財賦無逸之/惟正之供則必不至于易視而輕用之矣今也東國)
　(財力俱困而饋西人以酒則視之曽不如漿與之以/鞙然之佩則視之曾不以為長易視之如此則輕用)
　(之必矣此東國之所以怨病而愬之於天也○豐城/朱氏曰酒之厚而不以為漿佩之鞙鞙而不以為長)
　(其出之也甚艱其視之也甚賤葢其意氣驕溢類如/此然則貧富勞逸之不均吾將曷愬哉亦惟愬之於)
　(天而已漢之有光其亦能監視我也耶織女之七襄/其亦能成文章以報我也耶其詞之婉而不廹如此)
　(詩之忠厚/亦可見矣)
○雖則七襄不成報章睆(華板/反)彼牽牛不以服箱東有
啓明(叶謨/郎反)西有長庚(叶古/郎反)有捄天畢載施之行(户郎/反)
　賦也睆明星貌牽牛星名(爾雅曰何鼔謂之/牽牛何胡可反)服駕也
　箱車箱也(孔氏曰兩較之間謂之箱/是車内容物之處較音角)啓明長庚皆金
　星也以其先日而出故謂之啓明以其後日而入故
　謂之長庚(毛氏曰庚續也○長樂劉氏曰金星朝在/東所以啓日之明夕在西所以續日之長)
　葢金水二星常附日行而或先或後但金大水小故
　獨以金星爲言也(安成劉氏曰金水附日而行無定/在或一在日先一在日後或俱在)
　(日先或俱在日後金星行在日後則晨見而/昏不見行在日先則昏見而晨又不見也)天畢畢
　星也狀如掩兔之畢行行列也○言彼織女不能成
　報我之章牽牛不可以服我之箱而啓明長庚天畢
　者亦無實用但施之行列而已(廬陵歐陽氏曰雖有/織女不能為我織而)
　(成章雖有牽牛不能為我駕車而輸物雖有啓明長/庚不能肋日為晝俾我營作雖冇天畢不能為我掩)
　(捕鳥/獸)至是則知天亦無若我何矣
○維南有箕不可以簸(波我/反)揚維北有斗不可以挹(音/揖)
酒漿維南有箕載翕(訃急/反)其舌維北有斗西柄之揭(音/訐)
　賦也箕斗二星以夏秋之間見於南方(安成劉氏口/六七月間見)
　(於南方者指當/時昏見為言也)云北斗者以其在箕之北也(安成劉/氏曰此)
　(謂南斗即上文夏秋/之間見南方者也)或曰北斗常見不隐者也翕引
　也舌下二星也南斗柄固指西若北斗而西柄則亦
　秋時也(董氏曰箕其踵似箕且有舌斗其方如斗且/冇柄箕四星二為踵二為舌踵狹而舌廣故)
　(曰翕斗四星為/斗三星為柄)○言南箕旣不可以簸揚糠粃北斗
　旣不可以挹酌酒漿(三山李氏曰古人多以箕斗為/虚名葢此數星皆人間器用之)
　(物有名而無/實故以為喻)而箕引其舌反若有所吞噬斗西揭其
　柄反若有所挹取於東是天非徒無若我何乃亦若
　助西人而見困甚怨之詞也(廬陵歐陽氏曰自維天/有漢以下皆述譚人仰)
　(訴於天之詞其意言我譚人困於供億取資於地者/皆已竭矣欲取於天又不可得也末言簑斗非徒不)
　(可用箕反若有所噬斗反若有所挹取於東是皆怨/諷之詞也○慶源輔氏曰二章三章以下文意奇逸)
　(其詞雖若闊疎而意脉實相連屬作此詩/者非唯怨得其正其亦老於文墨者歟)
　　大東七章章八句
四月維夏(叶後/五反)六月徂暑先祖匪人胡寧忍予(叶演/女反)
　興也徂往也四月六月亦以夏正數之建巳建未之
　月也○此亦遭亂自傷之詩言四月維夏則六月徂
　暑矣我先祖豈非人乎何忍使我遭此禍也無所歸
　咎之詞也
○秋日凄凄(七西/反)百卉(許貴/反)具腓(芳菲/反)亂離瘼(音/莫)矣奚
(家語/作爰)其適歸
　興也凄凄凉風也卉草腓病離憂瘼病奚何適之也
　○秋日凄凄則百卉具腓矣亂離瘼矣則我將何所
　適歸乎哉(東萊吕氏曰秋日冬/日猶云秋時冬時也)
○冬日烈烈飄風發發民莫不穀我獨何害(叶音/曷)
　興也烈烈猶栗烈也發發疾貌穀善也(三山李氏曰/天下莫不被)
　(害乃云民莫不善者/此據作詩者之言也)○夏則暑秋則病冬則烈言禍
　亂日進無時而息也(華陽范氏曰言夏秋冬獨不及/春葢天氣和暢萬物發育治之)
　(象也自古治世少亂世多觀四時可知矣○慶源輔/氏曰此章亦興也而先生但連上二章為説云夏則)
　(暑秋則病冬則烈言禍亂日進無時而息如此説則/却似賦體其不解所以為興者葢此章之説已見於)
　(蓼莪篇矣○廬陵彭氏曰天地之運隨時變遷四時/之景本無美惡惟夫歡樂者遇之則為美景憂愁者)
　(觸之則爲惡况今四月之大夫夏則苦徂暑之薰灼/秋則悲百卉之凋瘁冬則傷飄風之迅急是皆遇景)
　(生悲觸緒增感其心無一時得以自/寛焉吟咏其詞可見當時之亂矣)
○山有嘉卉侯栗侯梅(叶莫/悲反)廢爲殘賦莫知其尤(叶于/其反)
　興也嘉善侯維廢變尤過也○山有嘉卉則維栗與
　梅矣(錢氏曰卉草也通言/之則草木皆卉也)在位者變爲殘賊則誰之
　過哉
○相(息亮/反)彼泉水載淸載濁(叶殊/玉反)我日構禍曷云能穀
　興也相視載則構合也○相彼泉水猶有時而淸有
　時而濁而我乃日日遭害則曷云能善乎
○滔滔(叶刀/力反)江漢南國之紀盡瘁以仕寧莫我有(叶羽/已反)
　興也滔滔大水貌江漢二水名紀綱紀也謂經帶包
　絡之也瘁病也有識有也○滔滔江漢猶爲南國之
　紀今也盡瘁以仕而王何其不我有哉
○匪鶉(徒九/反)匪鳶(以專反叶/以旬反)翰飛戾天(叶鐵/因反)匪鱣(張連/反)
匪鮪(于軌/反)濳逃于淵(叶一/均反)
　賦也(慶源輔氏曰此章本亦興體但有所托之物而/無所興之辭故不可謂之興又有四箇匪字故)
　(亦不可謂之比而/只得以為賦也)鶉鵰也(埤雅曰鵰能食草似鷹/而大黑色俗呼為皁鵰)鳶
　亦鷙鳥也其飛上薄雲漢鱣鮪大魚也○鶉鳶則能
　翰飛戾天鱣鮪則能濳逃于淵我非是四者則亦無
　所逃矣(永嘉陳氏曰言雖欲髙/飛深藏而不可得也)
○山有蕨薇隰有杞桋(音/夷)君子作歌維以告哀(叶於/希反)
　興也杞枸(音/苟)檵(音/計)也(本草曰枸杞一名地骨春夏採/葉秋採莖實冬採根皆可食)
　桋赤梀(音/色)也樹葉細而岐鋭皮理錯戾好叢生山中
　中爲車輞○山則有蕨薇隰則有杞桋君子作歌則
　維以告哀而已(慶源輔氏曰惟以告哀而/已無他事也則其情切矣)
　　四月八章章四句
　　　小旻之什十篇六十五章四百十四句
　
　
　詩傳大全卷十二
欽定四庫全書
　詩傳大全卷十三　　　　明　胡廣等　撰
　　北山之什二之六
陟彼北山言采其杞偕偕士子(叶奨/里反)朝夕從事(叶上/止反)王
事靡盬憂我父母(叶蒲/彼反)
　賦也偕偕強壯貌士子詩人自謂也○大夫行役而
　作此詩自言陟北山而采杞以食者皆強壯之人而
　朝夕從事者也盖以王事不可以不勤是以貽我父
　母之憂耳(鄭氏曰王事不可以不堅固故我當盡力/勤勞於役久不得歸父母思己而憂○安)
　(成劉氏曰此章可見/詩人忠厚之心也)
○溥(音/普)天之下(叶後/五反)莫非王土率土之濵莫非王臣大
夫不均我從事獨賢(叶下/珍反)
　賦也溥大率循濵涯也○言土之廣臣之衆而王不
　均平使我從事獨勞也(雙峯饒氏曰無才者多逸有/才者多勞以其能任事故也)
　(言凡為王臣者皆當任王事何獨使我為賢而勞之/乎○疊山謝氏曰自古君子常任其勞小人常處其)
　(逸君子常任其憂小人常享其樂雖曰役使/不均我獨賢勞然君子夲心亦不願逸樂也)不斥王
　而曰大夫不言獨勞而曰獨賢詩人之忠厚如此
○四牡彭彭(叶鋪/郎反)王事傍傍(布彭反叶/布光反)嘉我未老鮮(息/淺)
(反/)我方將旅力方剛經營四方
　賦也彭彭然不得息也傍傍然不得已也嘉善鮮少
　也以為少而難得也將壯也旅與膂同○言王之所
　以使我者善我之未老而方壯旅力可以經營四方
　耳猶上章之言獨賢也(疊山謝氏曰此詩夲為役使/不均獨勞於王事而作此章)
　(乃曰天子嘉我之未老善我之方壮喜我之旅力方/剛而可以經營四方故獨見任使反以王為知己忠)
　(厚之至也○安成劉氏曰此/章言所以従事獨賢之意)
○或燕燕居息或盡瘁事國(叶越/逼反)或息偃在牀或不已
于行(叶户/郎反)
　賦也燕燕安息貌瘁(徂醉/反)病已止也○言役使之不
　均也下章放此(慶源輔氏曰此章而下則方言其不/均之實然亦不過以其勞逸者對言)
　(之使上之人自察耳但言之重辭之複則其望於上/者亦切矣詩可以怨謂此類也○安成劉氏曰以下)
　(三章凡十二句為偶皆以他人之逸/樂對己之憂勞所以形容不均之意)
○或不知叫號(户刀/反)或慘慘(七感/反)劬勞或栖(音/西)遲偃仰
或王事鞅(於兩/反)掌
　賦也不知叫號深居安逸不聞人聲也鞅掌失容也
　言事煩勞不暇為儀容也
○或湛(都南/反)樂飲酒或慘慘畏咎(巨九/反)或出入風(音/諷)議
(叶魚/羇反)或靡事不為
　賦也咎猶罪過也出入風議言親信而従(七恭/反)容也
　(慶源輔氏曰燕安也重言之見安之甚也或燕燕而/自居於休息或盡瘁而力為國事或息偃在牀以自)
　(逸或不已于行以自苦或深居而不接人聲或憂惨/而自極劬勞或栖遲于家而偃仰自適或煩勞于國)
　(而儀容不整或躭樂飲酒以自樂或惨惨畏咎以自/憂或出入風議而親近従容或靡事不為而踈逺勞)
　(勩/)
　　北山六章三章章六句三章章四句(三山李氏曰/孔子云公則)
　　　(説若不均則雖征役未甚勞苦而人亦怨矣觀/大東之詩則有粲粲衣服者有葛屨履霜者北)
　　　(山之詩則有息偃在牀者有不已于行者則天/下安得而恱服哉○新安胡氏曰補傳云大東)
　　　(言賦之不均北/山言役之不均)
無將大車秖(音/支)自塵兮無思百憂秖自疧(劉氏曰當作/疧與痻同眉)
(貧/反)兮
　興也將扶進也大車平地任載之車駕牛者也秖適
　疧(釋文都/禮反)病也○此亦行役勞苦而憂思者之作言
　將大車則塵汚之思百憂則病及之矣(慶源輔氏曰/夫行役者進)
　(而有王事之期程唯恐其有不及之悔退而有家事/之多端唯恐其有意外之虞所可憂者固不一而足)
　(也故曰百憂戒之以無思者言姑置之勿/以為念可也不然適所以自病而已矣)
○無將大車維塵冥冥(叶莫/迥反)無思百憂不出于熲(古迥/反)
　興也冥冥昏晦也熲與耿同小明也在憂中耿耿然
　不能出也
○無將大車維塵雝(於勇於/容二反)兮無思百憂秖自重(直勇/直龍)
(二/反)兮
　興也雝猶蔽也重猶累也
　　無將大車三章章四句
明明上天照臨下土我征徂西至于艽(音/求)野(叶上/與反)二月
初吉載離寒暑心之憂矣其毒大(音/泰)苦念彼共(音恭下/章並同)
人涕零如雨豈不懐歸畏此罪罟(音/古)
　賦也征行徂往也艽野地名盖荒逺之地也二月亦
　以夏正數(色主/反)之建夘月也初吉朔日也(孔氏曰君/子舉事尚)
　(早故以朔為吉周禮/正月之吉亦朔日也)毒言心中如有藥毒也共人僚
　友之處者也懐思罟網也○大夫以二月西征至于
　嵗暮而未得歸故呼天而訴之(慶源輔氏曰明明上/天照臨下土宜無不)
　(察也故呼/而訴之)復念其僚友之處者且自言其畏罪而不
　敢歸也(疊山謝氏曰僚友雖以恭敬自持然上無明/君下無賢相無愛惜善類不知果能免禍否)
　(所以念之深至于涕零也○慶源輔氏曰言其渉行/之逺歴時之久故其心之憂如中藥之毒而甚苦也)
　(共人即靖共爾位之僚友也僚友不一而足有出者/有處者宜也己之征役固勞苦矣然以其所謂罪罟)
　(譴怒蹙急反覆觀之則僚友之處者亦豈有樂事哉/此所以思之而涕零如雨又自言我亦豈不懐歸而)
　(相與共事哉正以畏不測之罪而不敢歸爾罪罟言/其以罪而加人如網罟之取物而物有不及知者也)
　(不言思其室家而欲歸乃言思其僚友者/善為辭也然室家之思固亦在其中矣)
○昔我往矣日月方除(直慮/反)曷云其還嵗聿云莫(音/慕)念
我獨兮我事孔庶心之憂矣憚(丁佐/反)我不暇(叶胡/故反)念彼
共人睠睠(音/眷)懐顧豈不懐歸畏此譴怒
　賦也除除舊生新也謂二月初吉也庶衆惮勞也睠
　睠勤厚之意譴(詰戰/反)怒罪責也○言昔以是時往今
　未知何時可還而嵗已莫矣盖身獨而事衆是以勤
　勞而不暇也(慶源輔氏曰睠睠懐顧言己之於僚友/勤厚睠睠然懐思而顧念之也譴怒則)
　(明言其罪/責之及耳)
○昔我往矣日月方奥(於六/反)曷云其還政事愈蹙(子六/反)
嵗聿云莫采蕭穫菽心之憂矣自詒伊戚(叶子/六反)念彼共
人興言出宿豈不懐歸畏此反覆(芳福/反)
　賦也奥暖(孔氏曰即春温/亦謂二月也)蹙急詒遺(丁季/反)戚憂興起
　也反覆傾側無常之意也○言以政事愈急是以至
　此嵗暮而猶不得歸(慶源輔氏曰采蕭穫/菽則嵗暮之事也)又自咎其
　不能見幾逺去而自遺此憂至於不能安寝而出宿
　於外也(鄭氏曰夜卧起宿於外憂不能宿于内也○/曡山謝氏曰興言出宿又不止于睠睠懐顧)
　(矣/)
○嗟爾君子無恒安處靖共爾位正直是與神之聽之
式榖以女(音/汝)
　賦也君子亦指其僚友也(曡山謝氏曰即/所謂共人也)恒常也靖
　與静同(曡山謝氏曰靖如自靖自獻之靖凡事謀之/心而安也共如温共朝夕之共凡事共敬而)
　(不敢慢也君子夲共/又勉之以靖共也)與猶助也榖禄也以猶與也○
　上章既自傷悼此章又戒其僚友曰嗟爾君子無以
　安處為常言當有勞時勿懐安也當靖共爾位惟正
　直之人是助則神之聽之而以榖禄與女矣
○嗟爾君子無恒安息靖共爾位好(呼報/反)是正直神之
聽之介爾景福(叶筆/力反)
　賦也息猶處也好是正直愛此正直之人也介景皆
　大也(慶源輔氏曰居暗朝事亂主與囬邪之人共處/易得随風而靡惡直醜正故戒之以正直是與)
　(好是正直則神明所佑而福/禄至焉不必求之於人也)
　　小明五章三章章十二句二章章六句(東莱吕氏/曰前三章)
　　　(皆悔仕亂世猒於勞役欲安處休息而不可得/故每章有懐歸之歎然而知其不可歸矣故四)
　　　(章逺戒其同列卒章則又申言之○新安吕氏/曰此詩豈西征之大夫寄其僚友之處者乎○)
　　　(廬陵歐陽氏曰大雅明明在上謂之大明小雅/明明上天謂之小明自是名篇者偶為誌别爾)
　　　(了不闗詩義也○定宇陳氏曰此詩因己之久/役於外而思僚友之安處於内者且於己無賢)
　　　(勞之恨而謂憂慼之自詒於彼無憎疾之辭而/勉以為正直之是助哀而不傷怨而不怒視北)
　　　(山之詩稍庶幾焉豈賦北山者有父母故其辭/極哀怨賦小明者已無父母故其辭頗和平也)
　(歟/)
鼓鍾將將(七羊/反)淮水湯湯(音/傷)憂心且傷淑人君子懐允
不忘
　賦也將將聲也淮水出信陽軍桐柏山至楚州漣水
　軍入海(信陽軍即今汝寜府信陽縣隷河南/漣水軍即今淮安府安東縣隷直隷)湯湯沸
　騰之貌淑善懐思允信也○此詩之義未詳王氏曰
　幽王鼓鍾淮水之上為流連之樂久而忘反聞者憂
　傷(三山李氏曰聲之所感皆因人之哀樂將亡之政/其民困故聞其聲以悲以見樂與政通而不専係)
　(於音/也)而思古之君子不能忘也(慶源輔氏曰懐允不/忘言其傷今思古而)
　(信不能/忘也)
○鼓鍾喈喈(音皆叶/居奚反)淮水湝湝(户皆反叶/賢雞反)憂心且悲淑
人君子其徳不囬(叶乎/為反)
　賦也喈喈猶將將湝湝猶湯湯悲猶傷也囬邪也(慶/源)
　(輔氏曰悲甚於傷樂所以象徳其/徳不囬則古之君子樂與徳稱也)
○鼓鍾伐鼛(古毛反叶/居尤反)淮有三洲憂心且妯(敕留/反)淑人
君子其徳不猶
　賦也鼛大鼓也周禮作臯云臯鼓尋有四尺(安成劉/氏曰集)
　(傳所引周禮考工記韗人文也然地官鼔人又云以/鼛鼔鼓役事則字亦作鼛矣注云長丈二尺即尋有)
　(四尺/也)三洲淮上地(東莱吕氏曰三洲作/詩者賦當時所見也)蘇氏曰始言
　湯湯水盛也中言湝湝水流也終言三洲水落而洲
　見也言幽王之久於淮上也妯動猶若也言不若今
　王之荒亂也(慶源輔氏曰伐鼛舉樂器之大者言之/以見其樂之盛也妯甚於悲謂常動而)
　(不息也其徳不猶言與今之君子不相似也將將喈/喈伐鼛言其樂之盛也湯湯湝湝三洲言其時之久)
　(也且傷且悲且妯言其憂之甚也樂之盛作之久也/而民心之憂益甚則與古之王者憂民之憂樂民之)
　(樂者/異矣)
○鼓鍾欽欽鼓瑟鼓琴笙磬同音以雅以南(叶尼/心反)以籥
(以灼/反)不僭(子念反叶/七心反)
　賦也欽欽亦聲也磬樂器以石為之琴瑟在堂笙磬
　在下同音言其和也雅二雅也南二南也籥籥舞也
　僭亂也言三者皆不僭也○蘇氏曰言幽王之不徳
　豈其樂非古歟樂則是而人則非也(濮氏曰但時非/古之時聞其樂)
　(秖見其可傷也孟子告/齊宣王者可以觀矣)
　　鼓鍾四章章五句
　　　此詩之義有不可知者今姑釋其訓詁名物而
　　　略以王氏蘇氏之說解之未敢信其必然也(新/安)
　　　(胡氏曰歐公云鼔鍾序但言刺幽王不知刺何/事據詩文則是作樂於淮上矣然旁考詩書史)
　　　(記皆無幽王東巡之事書曰徐夷並興盖自成/王時徐夷及淮夷已皆不為周臣宣王時嘗遣)
　　　(將征之亦不自往初無幽王東至淮徐之事然/則不得作樂於淮上矣當闕其所未詳嚴氏謂)
　　　(古事亦有不見於史而因經以見者詩即史也/其論固當然而詩文亦不明言其為幽王也故)
　　　(集傳以為未詳又曰未/敢信其必然得之矣)
楚楚者茨言抽(敕留/反)其棘自昔何為我蓺(魚世/反)黍稷我
黍與與(音/餘)我稷翼翼我倉既盈我庾維億以為酒食以
饗以祀(叶逸/織反)以妥(湯果/反)以侑(音又叶/東益反)以介景福(叶筆/力反)
　賦也楚楚盛宻貌茨蒺藜也(廬陵羅氏曰蒺藜布地/蔓生細葉子有三角)
　抽除也我為有田禄而奉祭祀者之自稱也與與翼
　翼皆蕃盛貌露積(如字又/音漬)曰庾(孔氏曰甫田言曽孫/之更如坻如京是積)
　(粟也故曰露積周/語云野有庾積)十萬曰億饗獻也妥安坐也禮曰
　詔妥尸(禮記郊特牲注曰尸始入祝/則詔主人以安尸使之坐)盖祭祀筮族人
　之子為尸(廬陵李氏曰曲禮云為人子者祭祀不為/尸則尸筮無父者皆用孫之倫有爵者為)
　(之/)既奠迎之使處神坐而拜以安之也(儀禮少牢禮/曰祝設几於)
　(筵上祝酌奠主人西面再拜祝出迎尸於廟門外尸/入升筵祝主人皆拜妥尸尸不言答拜遂坐○廬陵)
　(李氏曰祭統云君迎牲而不迎尸别嫌也/尸在廟門外則疑於臣在廟則全於君)侑勸也恐
　或未飽祝侑之曰皇尸未實也(少牢曰尸告飽祝獨/侑曰皇尸未實侑尸)
　(又食主人不言/拜侑尸又三飯)介大也景亦大也○此詩述公卿有
　田禄者力於農事以奉其宗廟之祭(問自后稷以農/事肇祀其詩未)
　(嘗不惓惓於此孟子亦曰禮曰諸侯耕助以供粢盛/粢盛不潔不敢以祭古之人未有不先成民而後致)
　(力於神者恐不必専指公卿言之朱子曰此諸篇在/小雅而非天子之詩故止得以公卿言之盖皆畿内)
　(諸侯/矣)故言蒺藜之地有抽除其棘者古人何乃為此
　事乎盖將使我於此蓻黍稷也(慶源輔氏曰首四句/推夲而言以見其不)
　(忘所自也王氏以為我倉既盈則無所蔵之而露積/為庾其數至億者是也然此亦甚言之以見有餘之)
　(意/耳)故我之黍稷既盛倉庾既實則為酒食以饗祀妥
　侑而介大福也(豐城朱氏曰力於農事所以致其勤/也以奉宗廟所以致其孝也惟勤故)
　(致力於民者盡惟孝故致力於神者/詳此古之賢公卿所以為不可及也)
○濟濟(子禮/反)蹌蹌(七羊/反)絜爾牛羊以往烝嘗或剥或亨
(普更反叶/鋪郎反)或肆或將祝祭于祊(補彭反叶/補光反)祀事孔明(叶/謨)
(郎/反)先祖是皇神保是饗(叶虛/良反)孝孫有慶(叶祛/羊反)報以介福
萬夀無疆
　賦也濟濟蹌蹌言有容也(慶源輔氏曰古之祭祀用/人甚多此言濟濟蹌蹌者)
　(謂凡與祭之人/皆有容儀也)冬祭曰烝(進品/物也)秋祭曰嘗(嘗新/榖也)剥解
　剥其皮也亨煮熟之也肆陳之也(眉山蘇氏曰肆謂/陳其骨體於俎也)
　將奉(音/捧)持而進之也(慶源輔氏曰剥亨肆將各有/其人皆蒙濟濟蹌蹌一句)祊
　廟門内也孝子不知神之所在故使祝博求之於門
　内待賔客之處也(禮記郊特牲曰索祭祝于祊不知/神之所在於彼乎於此乎注云索)
　(求神也○安成劉氏曰門内待賔之處恐即大門之/内屏墻之外人君生時所宁立見賔之地在寝謂之)
　(宁在廟謂之祊恐其神或在此故使祝祭於其處也/○慶源輔氏曰王氏曰凡祀祼鬯則求諸隂焫蕭則)
　(求諸陽索祭祀於祊則求諸隂陽之間/盖魂無不之神無不在求之之備如此)孔甚也明猶
　備也著也皇大也君也(慶源輔氏曰君也者如/府君之謂所以尊之也)保安
　也神保盖尸之嘉號楚詞所謂靈保亦以巫䧏神之
　稱也(朱子曰靈保神巫也神降而託於巫盖身則巫/而心則神也今詩中不説巫當便是尸也○安)
　(成劉氏曰祖考之神降而安/於尸之身故因以號尸也)孝孫主祭之人也慶猶
　福也
○執㸑(七亂/反)踖踖(七亦反叶/七略反)為俎孔碩(叶常/約反)或燔(音/煩)或
炙(之敕反叶/陟略反)君婦莫莫(音麥叶/木各反)為豆孔庶(叶陟/略反)為賔為
客(叶克/各反)獻酬(市由/反)交錯禮儀卒度(叶徒/洛反)笑語卒獲(叶黄/郭反)
神保是格(叶剛/鶴反)報以介福萬夀攸酢
　賦也㸑竈也(毛氏曰饔㸑廪㸑也○孔氏曰饔㸑以/煮肉廪㸑以炊米少牢云饔㸑在門東)
　(南北上廪㸑/在饔㸑之北)踖踖敬也俎所以載牲體也碩大也燔
　燒肉也炙炙肝也皆所以従獻也特牲主人獻尸賔
　長以肝従主婦獻尸兄弟以燔従是也(朱子曰燔者/火燒之名炙)
　(者逺火之稱以難熟者近火易熟者逺之故肝炙而/肉燔也○儀禮特牲饋食曰主人洗爵酌酳尸賔長)
　(以肝従主婦洗爵酌亞獻尸兄弟以燔従○孔氏曰/従獻謂既獻酒即以此燔炙従之而置之在俎也○)
　(廬陵李氏曰/羞肝亦以俎)君婦主婦也莫莫清静而敬至也(臨川/王氏)
　(曰執㸑賤者也賤者踖踖則貴者可知也君婦尊者/也尊者莫莫則卑者可知也○慶源輔氏曰莫莫有)
　(冲漠之意唯清静而敬之至者方有此意/思曰君婦者君即主也又所以尊稱之也)豆所以盛
　内羞庶羞主婦薦之也(鄭氏曰二羞所以盡歡心内/羞則酏食糝食庶羞羊臐豕)
　(膮皆有胾醢酏音移臐音熏膮音枵胾音/志○廬陵李氏曰内羞榖物庶羞牲物)庶多也賔
　客筮而戒之使助祭者(慶源輔氏曰為俎為豆為賔/為客四為字之意皆有為之)
　(之意故先生觧為賔為客云/筮而戒之使助祭者是也)既獻尸而遂與之相獻
　酬也主人酌賔曰獻賔飲主人曰酢主人又自飲而
　復飲賔曰酬賔受之奠於席前而不舉至旅而後少
　長相勸而文錯以徧也(安成劉氏曰特牲主人酳尸/主婦亞獻賔三獻畢主人遂)
　(酌以獻賔賔飲獻爵主人飲酢爵遂以觶酌於西方/之尊以酬賔又自飲再酌飲賔賔奠觶於尊南至旅)
　(酬乃舉其觶酬長兄弟遂自飲更酌於東方之尊以/飲長兄弟長兄弟卒觶酌於西方之尊以飲受旅者)
　(其衆賔及衆兄弟交錯以徧/皆如初儀交錯猶東西也)卒盡也度法度也獲得
　其宜也(廬陵李氏曰笑語得/宜者古者於旅也語)格来酢報也(慶源輔氏/曰禮儀卒)
　(度言其禮儀盡合法度也笑語卒獲言其於旅而語/之時其笑語無不得其宜也此神保之所以来格介)
　(福之所以来報萬/夀之所以来酢也)
○我孔熯(而善/反)矣式禮莫愆(叶起/巾反)工祝致告徂賚孝孫
(叶湏/倫反)苾(蒲必/反)芬孝祀(叶逸/織反)神嗜飲食卜爾百福(叶筆/力反)如
幾如式既齊既稷既匡既敕永錫爾極時萬時億
　賦也熯竭也善其事曰工苾芬香也卜予(與/同)也幾期
　也春秋傳曰易幾而哭是也式法齊整稷疾匡正敕
　戒極至也○禮行既久筋力竭矣而式禮莫愆敬之
　至也於是祀致神意以嘏(音/假)主人(慶源輔氏曰徂賚/孝孫鄭氏以為徂)
　(往也賚予也所以重釋上句致告之義如言以/其所致告者往而予孝孫也集傳失觧此二字)曰爾
　飲食芳潔故報爾以福禄使其来如幾其多如法爾
　禮容荘敬故報爾以衆善之極使爾無一事而不得
　乎此(慶源輔氏曰禮容莊敬觧既齊既稷既匡既敕/二句故報爾以衆善之極觧永錫爾極一句使)
　(爾無一事而不得乎/此觧時萬時億一句)各隨其事而報之以其類也(廬/陵)
　(李氏曰工祝致告以/下皆序嘏主人之詞)少牢嘏詞(少牢曰主人酳尸尸/酢主人佐食取黍授)
　(尸尸執以命祝祝受以/東北面嘏主人曰云云)曰皇尸命工祝承致多福無
　疆于女(音/汝)孝孫(注曰承/猶傳也)来(注曰讀曰釐賜也○/廬陵李氏曰亦若賚)女孝
　孫使女受禄于天宜稼于田眉夀萬年勿替引之(注/曰)
　(引長也言無廢/止時長如是也)此大夫之禮也(安成劉氏曰羊豕曰/少牢少牢饋食諸侯)
　(之大夫祭禮也曲禮又曰凡祭大夫以索牛者謂天/子之大夫也此詩為天子公卿之禮故有絜爾牛羊)
　(之文/也)
○禮儀既備(叶蒲/北反)鍾鼓既戒(叶訖/力反)孝孫徂位(叶力/入反)工祝
致告(叶古/得反)神具醉止皇尸載起鼓鍾送尸神保聿歸諸
宰君婦廢徹(直列/反)不遲諸父兄弟備言燕私(叶息/夷反)
　賦也戒告也(慶源輔氏曰禮儀既備言其禮之無不/舉也鍾鼔既戒言其樂之無不奏也如)
　(此則祭事/以畢矣)徂位祭事既畢主人往阼階下西面之位
　也致告祝傳尸意告利成於主人言孝子之利養成
　畢也(少牢曰主人出立於阼階上西面祝出西/階東面告利成注曰利猶養也成畢也)於是
　神醉而尸起送尸而神歸矣(孔氏曰尸與神為節度/者也神無形故尸象焉)
　(少牢曰告利成畢祝入主人䧏立于阼階東西面尸/遂出于廟門外○廬陵李氏曰尸在廟門外則疑於)
　(臣故送迎尸皆/以廟門為斷)曰皇尸者尊稱之也鼓鍾者尸出入
　奏肆夏也(周禮大司樂曰尸出入奏肆夏鍾師/注曰先撃鍾次撃鼓以奏時邁也)鬼神
　無形言其醉而歸者誠敬之至如見之也諸宰家宰
　非一人之稱也廢去也(劉氏曰諸宰徹去諸/饌君婦籩豆而已)不遲以
　疾為敬亦不留神恵之意也祭畢既歸賔客之俎同
　姓則留與之燕以盡私恩所以尊賔客親骨肉也(安/成)
　(劉氏曰儀禮主人之俎佐食徹之尸俎則佐食徹而/有司歸之賔俎則有司徹而歸之祝及兄弟衆賔之)
　(俎則皆自徹而出拜賔於門外而不敢留歸賔俎而/不敢後所以尊賔也主人以阼俎豆籩及尸祝兄弟)
　(之庶羞宴族人於堂主婦以祝豆籩及姑/姊妹之俎宴内兄弟於房所以親親也)
○樂具入奏(叶音/族)以綏後禄爾殽既將莫怨具慶(叶祛/羊反)
既醉既飽(叶補/苟反)小大稽首神嗜飲食使君夀考(叶去/九反)孔
恵孔時維其盡(叶子/忍反)之子子孫孫勿替(天帝/反)引之
　賦也凡廟之制前廟以奉神後寢以藏衣冠(安成劉/氏曰廟)
　(及寝皆南向廟屋五架中架以南通謂之堂以北則/分其東為房西為室此大夫之制也室有户牖户東)
　(而牖西牖之内為奥神位所在也房之東室之西近/南各有廂爾雅所謂室有東西廂曰廟者是社廟之)
　(後别為寝以藏祖宗之遺衣冠祭時則授尸以服之/其寝如廟之制而無東西廂爾雅所謂室無東西廂)
　(曰寝者/是也)祭於廟而燕於寢故於此將燕而祭時之樂
　皆入奏於寢也(孔氏曰上章云備言燕私此章即言/燕私之事又曰燕祭不得同樂而云)
　(皆入者歌詠雖異樂/器則同故皆入也)且於祭既受禄矣故以燕為將
　受後禄而綏之也爾殽既進與燕之人無有怨者而
　皆歡慶醉飽稽首(董氏曰稽首/頭拜至地也)而言曰向者之祭神
　既嗜君之飲食矣是以使君夀考也又言君之祭祀
　甚順甚時無所不盡(董氏曰内盡/禮外盡物)子子孫孫當不廢
　而引長之也
　　楚茨六章章十二句
　　　吕氏曰楚茨極言祭祀所以事神受福之節致
　　　詳致備所以推明先王致力於民者盡則致力
　　　於神者詳觀其威儀之盛物品之豐所以交神
　　　明逮羣下至於受福無疆者非徳盛政修何以
　　　致之(慶源輔氏曰一章言黍稷既成為酒食以/祭祖考二章言絜牛羊以為牲求隂陽以)
　　　(備著三章言俎豆有碩多之實主婦有静敬之/徳賔客之賢獻酬之禮四章言行禮之久筋力)
　　　(雖竭而式禮莫愆祝致神意以嘏予主人之事/五章言禮樂備舉祭事既畢留同姓而燕之事)
　　　(六章則言燕私之事而并載燕者之慶辭也○/安成劉氏曰詩中言濟濟蹌蹌踖踖莫莫卒度)
　　　(卒獲式禮莫愆齊稷匡敕者威儀之盛此徳盛/所致也倉庾之積牛羊之絜俎豆之碩庶飲食)
　　　(之苾芬者物品之豐此政修所致也徳與政儀/與物内外兩盡而夲末兼備故以之交神明則)
　　　(為妥侑為烝嘗以之逮羣下則為獻酬為燕私/曰萬夀無疆曰萬夀攸酢曰卜爾百福曰以綏)
　　　(後禄所謂受福無疆也又按周禮樂師之教樂/儀大馭之馭玉路記玉藻言君子佩玉皆曰行)
　　　(以肆夏趨以采薺或/謂采薺即楚茨也)
信彼南山維禹甸(田見反叶/徒鄰反)之畇畇(音/勻)原隰曽孫田(叶/地)
(因/反)之我疆我理南東其畆(叶蒲/彼反)
　賦也南山終南山也甸治也畇畇墾辟(音/闢)貌(孔氏曰/墾耕其)
　(地闢除其莱/以成柔田也)曽孫主祭者之稱曽重也自曽祖以至
　無窮皆得稱之也疆者為之大界也理者定其溝塗
　也(長樂劉氏曰疆謂有夫有畛有塗有道有路以經/界之也理謂有遂有溝有洫有澮有川以疏道之)
　(也/)畆壟(音/隴)也長樂劉氏曰其遂東入於溝則其畆南
　矣其遂南入於溝則其畆東矣(周禮土田之制百畆/為夫夫間有遂十夫)
　(有溝遂則深廣各二/尺溝則深廣各四尺)○此詩大指與楚茨略同此即
　其篇首四句之意也(慶源輔氏曰此詩亦是詩人述/公卿有田禄者力於農事以奉)
　(宗廟之/祭也)言信乎此南山者本禹之所治(董氏曰雍州/之山荆岐既)
　(旅終南惇物則禹固治之矣○華谷嚴氏曰言禹甸/之則平水患理溝洫皆在其中○安成劉氏曰禹平)
　(水土大舜美其功曰地平天成萬世永頼今考於詩/尤信也其見於小雅則有此詩大雅則曰豐水東注)
　(維禹之績又曰奕奕梁山維禹甸之魯頌則曰纉禹/之緒商頌則曰禹敷下土方又曰設都于禹之績可)
　(以見禹功之在人心可/以見人心之知所夲也)故其原隰墾闢而我得田之
　於是為之疆理而順其地勢水勢之所宜或南其畆
　或東其畆也(安成劉氏曰地之勢東南下水勢皆趨/之故順其勢以縱為遂以横為溝而或)
　(南其畆東其畆也○豐城朱氏曰疆之所以順/地勢之所宜也理之所以順水勢之所宜也)
○上天同雲雨(于付/反)雪雰雰(敷云/反)益之以霡(亡革/反)霂(音/木)
既優既渥(叶烏/谷反)既霑既足生我百榖
　賦也同雲雲一色也將雪之候如此雰雰雪貌霡霂
　小雨貌(山隂陸氏曰三農之事雪則欲盛而/徧故言雰雰雨欲㣲而潤故言霡霂)優渥霑
　足皆饒洽之意也冬有積雪春而益之以小雨潤澤
　則饒洽矣(廬陵彭氏曰上章言地利此章言天時俗/云蝗産子於地中至春夏而出地若冬有)
　(雪寒氣逼之深入於地春夏不能出矣一雪入地/三尺三雪則入地九尺故三白為豐年之兆也)
○疆埸(音/亦)翼翼黍稷彧彧(於六反叶/於逼反)曽孫之穡以為酒
食畀(必寐/反)我尸賔夀考萬年(叶泥/因反)
　賦也埸畔也翼翼整飭貌彧彧茂盛貌畀與也○言
　其田整飭而榖茂盛者皆曽孫之穡也(安成劉氏曰/詩人夲欲言)
　(此章之事而先言首章田畆之墾闢疆理次章雨雪/之滋生百榖而以此章首二句承上章之意言之也)
　於是以為酒食而獻之於尸及賔客也(丘氏曰與尸/謂獻熟食并)
　(酌齊獻尸是也與賔謂助祭之賔酌齊獻尸尸酌酢/賔并祭末燕同姓於寝是也此祭始終用酒食之事)
　(○安成劉氏曰三獻尸之/後主人亦有獻賔之禮)隂陽和萬物遂而人心歡
　恱以奉宗廟則神降之福故夀考萬年也(慶源輔氏/曰首章言)
　(我之得以墾闢夫田者禹之功也二章言我之得以/生長夫榖者天之賜也此章首句則重言首章之意)
　(二句則重言二章之意可見其不忘所自也第三句/方言此乃曽孫之穡鄭氏謂歛穫曰穡是也曽孫既)
　(有此穡則以為酒食奉祭祀以盡我之孝心又皆不/忘其夲之意也至於逺不忘乎大禹甸治之功近不)
　(忘乎上天饒洽之賜與夫孝奉宗廟之祭是又皆可/以膺受多福而不忝○安成劉氏曰集傳所謂隂陽)
　(和者亦承上章雨/雪饒洽之意也)
○中田有廬疆埸有𤓰(叶攻/呼反)是剥是菹(側居/反)獻之皇祖
曽孫夀考(叶孔/五反)受天之祜(候古/反)
　賦也中田田中也菹酢(音/醋)菜也祜福也○一井之田
　其中百畆為公田内以二十畆分八家為廬舎以便
　田事(董氏曰每家廬舎三畆半○孔氏曰古者宅在/都邑農時則出都就田湏有廬舎○後漢書注)
　(曰井田法人受私田一百畆公田十畆廬舎在/内貴人也公甲次之重公也私田在外賤私也)於畔
　上種𤓰以盡地利(臨川王氏曰/此無遺利也)𤓰成剥削淹漬以為
　菹而獻皇祖貴四時之異物順孝子之心也
○祭以清酒従以騂(息營/反)牡享于祖考(叶去/九反)執其鸞刀
以唘其毛取其血膋(音聊叶/音勞)
　賦也清酒清潔之酒鬱鬯之属也(華谷嚴氏曰猶鳬/鷖言爾酒既清烈)
　(祖既載清酤也○朱子曰鬱鬯者禮家以為釀/秬為酒煮鬱金香草和之其氣芬芳而條暢也)騂赤
　色周所尚也(孔氏曰三代各用/其所尚之毛色)祭禮先以鬱鬯灌地
　求神於隂(鄱陽董氏曰酒以灌地/降神取其馨香下逹)然後迎牲執者主
　人親執也鸞刀刀有鈴也膋脂膏也(孔氏曰刀環有/鈴其聲中節膋)
　(者腸間/脂也)啓其毛以告純也取其血以告殺也取其膋
　以升臭也合之黍稷實之於蕭而燔之以求神於陽
　也(孔氏曰楚語云毛以示物物色也是毛以告純以/脂膏合之黍稷實之蕭乃以火燒之合其馨香之)
　(氣是升臭也○疊山謝氏曰祭祀之事各有司存執/刀啟毛取血膋必躬親之何也事死如事生事亡如)
　(事存子孫之養祖考必身親其/勞自致其力然後盡其心焉耳)記曰周人尚臭灌用
　鬯臭(絶/句)鬱合(如字一/音閤)鬯(絶/句)臭隂逹於淵泉灌以圭璋
　用玉氣也既灌然後迎牲致隂氣也(鄭氏曰灌以圭/瓉酌鬯始降神)
　(也已乃迎牲於庭殺/之天子諸侯之禮也)蕭合黍稷臭陽逹於墻屋故既
　奠然後焫(音/爇)蕭合羶(馨/同)薌(香同○鄭氏曰奠謂薦熟/時也蕭即蒿也染以脂合)
　(黍稷燒/之也)凡祭慎諸此魂氣歸於天形魄歸於地故祭
　求諸隂陽之義也(朱子曰天地隂陽之氣交合便成/人氣便是魂精便是魄到得將死)
　(熱氣上出所謂魂升下體漸冷所謂魄降所以祭祀/燎以求諸陽灌以求諸隂也問祖先已死以何而求)
　(曰只是以我之氣承接其氣便是有求底道理古人/於祭祀極重直是要求而得之商人求諸陽便先作)
　(樂發散即陽氣以求之周人求諸隂便焚燎鬱鬯以/隂去求之又曰如言殂落殂升也是魂之逰落是魄)
　(之降祭求諸陽所以求其/魂求諸隂所以求其魄)
○是烝是享(叶虛/良反)苾苾芬芬祀事孔明(叶謨/郎反)先祖是皇
報以介福萬夀無疆
　賦也烝進也或曰冬祭名(華谷嚴氏曰烝畀祖妣之/烝不必謂烝嘗之烝○慶)
　(源輔氏曰若以為冬祭則其義亦如楚茨二章董氏/說上章既言有酒有牲以享于祖考故此章於是言)
　(以是牲酒為冬祭之烝而飲食苾芬祭事/備著先祖於是既大且尊而降福無疆也)
　　信南山六章章六句
倬(陟角/反)彼甫田(叶地/因反)嵗取十千(叶倉/新反)我取其陳食(音/嗣)我
農人自古有年(叶泥/因反)今適南畆(叶蒲/彼反)或耘或耔(音子叶/奨里反)
黍稷薿薿(魚起/反)攸介攸止烝我髦(音/毛)士(錐里/反)
　賦也倬明貌甫大也十千謂一成之田地方十里為
　田九萬畆而以其萬畆為公田盖九一之法也(鄭氏/曰井)
　(田之法九夫為井井稅一夫其田百畆井十為通通/稅十夫其田千畆通十為成成方十里成稅百夫其)
　(田萬/畆)我食禄主祭之人也陳舊粟也農人私百畆而
　養公田者也有年豐年也適往也耘除草也耔雝(音/壅)
　夲也盖后稷為田一畆三畎廣(去/聲)尺深(去/聲)尺而播種
　(上/聲)於其中苗葉以上稍耨(奴豆反/○鉏也)壠草因壝(愈水以/醉二反)
　其土以附苗根壠盡畎平則根深而能(音/耐)風與旱也
　薿茂盛貌(潛室陳氏曰按漢書曰趙過能為代田一/畮三畎嵗代處故曰代田古法也耔附根)
　(也言苗稍壯毎耨輙附根比盛暑壠/盡而根深能風與旱故薿薿而盛也)介大烝進髦俊
　也俊士秀民也古者士出於農而工商不與焉管仲
　曰農之子恒為農野處而不暱其秀民之能為士者
　必足賴也即謂此也(國語管仲曰農従事於田野少/而習焉其心安焉不見異物而)
　(䢬焉故其父兄之教不肅而成子弟之學不勞而能/故農之子云云注曰暱近也秀民民之秀出者也○)
　(慶源輔氏曰言農夫而終/之以髦士所以重農也)○此詩述公卿有田禄者
　力於農事以奉方社田祖之祭(慶源輔氏曰楚茨信/南山二詩皆是述公)
　(卿有田禄者力於農事以奉其宗廟之祭故首皆推/言昔人墾闢之功而我得以耕治以奉祭祀之意甫)
　(田之詩乃述公卿有田禄者力於農事以奉方社田/祖之祭故首言有年之多與蓄積之富以見於神不)
　(可不報/之意)故言於此大田嵗取萬畆之入以為禄食及
　其積之久而有餘則又存其新而散其舊以食農人
　補不足助不給也盖以自古有年是以陳陳相因所
　積如此然其用之之節又合宜而有序如此所以粟
　雖甚多而無紅腐不可食之患也(曡山謝氏曰民生/於三代之前其命)
　(制乎君民生於三代之後其命制乎天吾求其所以/制命之道矣取民常少與民常多歛散得宜豐凶有)
　(備新者方收入廪陳者即取以食農人補不足助不/給皆取其陳者也従古以来豈無水旱霜蝗吾民常)
　(如有年者上之人歛散得其道也○安成劉氏曰嵗/取萬畆之入取之有常也積粟有餘而能散以周農)
　(則用之合宜也於有餘之中必散舊而存新則用之/有序也存新散舊而無紅腐之患又見其不至於暴)
　(棄天/物也)又言自古既有年矣今適南畆農人方且或耘
　或耔而其黍稷又已茂盛則是又將復有年矣故於
　其所美大止息之處進我髦士而勞之也(豐城朱氏/曰嵗取十)
　(千言其賦歛之常也食我農人言其周給之仁也今/適南畆言其巡省之勤也烝我髦士言其勸相之備)
　(也/)
○以我齊(音/咨)明(叶謨/郎反)與我犧羊以社以方我田既臧農
夫之慶(叶祛/羊反)琴瑟撃鼔以御(牙嫁/反)田祖以祈甘雨以介
我稷黍以榖我士女
　賦也齊與粢同曲禮曰稷曰明粢此言齊明變文以
　協韻耳犧羊純色之羊也社后土也以句(音/勾)龍氏配
　(孔氏曰后土者地之大名也鄭云社者五土之神能/生萬物者也以古之有大功者配之祭法共工氏之)
　(霸九州也其子曰句龍能平/九州死以配神社而祭之)方秋祭四方報成萬物
　周禮所謂羅弊獻禽以祀祊(音/方)是也(周禮夏官大司/馬曰中秋獮田)
　(羅弊致禽以祀祊注云羅弊罔止也秋田用罔皆殺/而罔止衆皆獻其所獲禽焉祊當為方聲之誤也秋)
　(田主祭四方/報成萬物)臧善慶福御迎也田祖先嗇也謂始耕
　田者即神農也周禮籥章凡國祈年于田祖則吹豳
　雅撃土鼓以樂田畯是也(孔氏曰謂神農始教造田/謂之田祖先為稼穡謂之)
　(先嗇神其農業謂之/神農名殊而實同也)榖養也又曰善也言倉廪實而
　知禮節也○言奉其齊(音/咨)盛(音/成)犧牲以祭方社而曰
　我田之所以善者非我之所能致也乃賴農夫之福
　而致之耳又作樂以祭田祖而祈雨庶有以大其稷
　黍而養其民人也(新安胡氏曰此章分兩節農夫之/慶以上秋報也琴瑟擊鼔以下又)
　(是春祈也○廬陵彭氏曰齊明犧羊此祀方社之禮/也鼔鍾琴瑟此祀田祖之樂也我田既臧農夫之慶)
　(此報於社方者然也以祈甘雨介稷黍榖士女此祈/於田祖者然也○豐城朱氏曰上五句言報成之祭)
　(下五句言祈年之祭齊明犧羊禮之盛也禮以備物/故於報成之祭言之琴瑟撃鼔樂之盛也樂以逹和)
　(故於祈年之祭言之上言方社而不及田祖因方社/以見田祖也下言田祖而不及方社舉田祖以見方)
　(社也上言農夫之慶歸其功於民/也下言榖我士女溥其恵於下也)
○曽孫來止以其婦子(叶奨/里反)饁(于輙/反)彼南畆(叶蒲/彼反)田畯
(音/俊)至喜攘(如羊/反)其左右(叶羽/已反)嘗其㫖否(叶補/美反)禾易(以䜴/反)
長畆(同/上)終善且有(叶羽/已反)曽孫不怒農夫克敏(叶母/鄙反)
　賦也曽孫主祭者之稱非獨宗廟為然曲禮外事曰
　曽孫某侯某武王禱名山大川曰有道曽孫周王發
　是也饁餉攘取㫖美易治長竟有多敏疾也○曽孫
　之来適見農夫之婦子来饁耘者於是與之偕至其
　所而田畯亦至而喜之乃取其左右之饋而嘗其㫖
　否言其上下相親之甚也(慶源輔氏曰㫖則幸而喜/矣否則慘然為之不樂也)
　(不曰取而曰攘者以公卿之貴而食農者之粗糲彼/必有所不敢獻者故攘而取之以見上下相親如家)
　(人父子之無間也○東莱吕氏曰此言省耕之時曽/孫在上畊者在下田畯往来其間勸勞而撫摩之熈)
　(然其若一家也曰攘者喜之甚/而取之疾以言其相親無間也)既又見其禾之易治
　竟畆如一而知其終當善而且多是以曽孫不怒而
　其農夫益以敏於其事也(廬陵彭氏曰喜怒非自外/至田畯言喜曽孫言不怒)
　(則其上下相與皆誠心之至也○慶源輔氏曰於田/畯曰喜於曽孫曰不怒互文以見意也田畯見之而)
　(喜曽孫見之而不怒則農夫益以敏/於其事矣謂不待督趣而自勸也)
○曽孫之稼如茨(才私/反)如梁曽孫之庾(羊主/反)如坻(直基/反)
如京(叶居/良反)乃求千斯倉乃求萬斯箱黍稷稻粱農夫之
慶(叶祛/羊反)報以介福萬夀無疆
　賦也茨屋盖言其宻比(毗至/反)也(孔氏曰謂以茅覆屋/言其積聚髙大如屋)
　(茨/耳)梁車梁言其穹窿也(安成劉氏曰小戎/所謂梁輈是也)坻水中之
　髙地也京髙丘也箱車箱也○此言收成之後禾稼
　既多則求倉以處之求車以載之而言凡此黍稷稻
　梁皆賴農夫之慶而得之是宜報以大福使之萬夀
　無疆也其歸美於下而欲厚報之如此(華谷嚴氏曰/未刈之禾曰)
　(稼露積之禾曰庾○慶源輔氏曰夫以時歛散補助/不足而勞来勸相以致農夫之敏者固頼乎上之人)
　(而火耕水耘沾體塗足勞苦自竭以致禾稼之登者/則實農夫之力也歸美於彼而欲報之厚宜矣夫用)
　(其力享其奉而曰予不戕禮則然矣/則是末世薄俗之所為古無是事)
　　甫田四章章十句
大田多稼既種(章勇/反)既戒既備乃事(叶上/止反)以我覃(以冉/反)
耜(叶養/里反)俶載南畆(叶滿/彼反)播厥百榖(叶工/洛反)既庭且碩(叶常/約反)
曽孫是若
　賦也種擇其種也戒飭其具也覃利俶始載事庭直
　碩大若順也○蘇氏曰田大而種多故於今嵗之冬
　具来嵗之種戒来嵗之事凡既備矣然後事之取其
　利耜而始事於南畆(臨川王氏曰畆大抵/以南為正故曰南畆)既耕而播
　之其耕之也勤而種之也時故其生者皆直而大以
　順曽孫之所欲(慶源輔氏曰農夫以百榖庭碩為順/曽孫之欲則上之意孚於下而下之)
　(意順乎/上矣)此詩為農夫之詞以頌美其上若以答前篇
　之意也(東莱吕氏曰大田多稼總言之也以下至卒/章自始及末以次陳之○安成劉氏曰此章)
　(言田事修飭而苖生盛美也○豐城朱氏曰大田多/稼總言其事以發端也既種既戒善其備於往嵗也)
　(既備乃事致其力於今嵗也以我覃耜利其器也俶/載南畆耕之勤也播厥百榖種之時也既庭且碩生)
　(之盛也凡此皆以順曽孫之所欲也/此言其處己之勤而事上之忠也)
○既方既皁(叶子/苟反)既堅既好(叶許/苟反)不稂(音/郎)不莠(餘久/反)去
(起吕/反)其螟(莫延/天)螣(音/特)及其蟊(莫侯/反)賊無害我田穉(音/稚)田
祖有神秉畀炎火(叶虎/委反)
　賦也方房也謂孚甲始生而未合時也(孔氏曰穂上/已有孚甲孚)
　(者米外之粟皮甲者在/孚外若鎧甲之在人表)實未堅者曰皁(長樂劉氏曰/榖粒之生而)
　(未充滿/曰皁)稂童粱莠似苖皆害苗之草也(孔氏曰稂莠/苗既似禾實)
　(亦似粟○董氏/曰莠稗草也)食心曰螟食葉曰螣食根曰蟊食節
　曰賊皆害苖之蟲也(孔氏曰此四/種蟲皆蝗也)穉幼禾也(孔氏曰/蟲災禾)
　(穉者/偏甚)○言其苗既盛矣(鄭氏曰盡生房矣盡成實矣/盡堅熟矣盡齊好矣而無稂)
　(莠擇種之善民力之/専時氣之和所致之)又必去此四蟲然後可以無􁀤
　田中之禾然非人力所及也故願田祖之神為我持
　此四蟲而付之炎火之中也(慶源輔氏曰既方既皁/既堅既好自禾之秀而)
　(言以至於成實也其察之宻矣又必無稂莠以分其/土力無蟲蝗以戕其根株然後害不及其穉禾穉禾)
　(猶且不害則其庭碩者可知矣然稂莠則人力足以/除之蟲蝗則非人力所及也故願田祖之神持此四)
　(蟲付之炎/火之中也)姚崇遣使捕蝗引此為證夜中設火火邊
　掘坑且焚且瘞(於曵/反)盖古之遺法如此(安成劉氏曰/此章言苗既)
　(秀實而願/其無損也)
○有渰(於撿/反)萋萋(七西/反)興雨祁祁雨(于付/反)我公田遂及
我私(叶息/夷反)彼有不穫穉此有不歛(力撿/反)穧(才計/反)彼有遺
秉此有滯穂伊寡婦之利
　賦也渰雲興貌萋萋盛貌祁祁徐也雲欲盛盛則多
　雨雨欲徐徐則入土公田者方里而井井九百畆其
　中為公田八家皆私百畆而同養公田也(朱子曰方/一里為井)
　(其田九百畆中百畆為公田外八百畆為私田公田/以為君子之禄而私田野人之所受也○安成劉氏)
　(曰司馬法以六尺為歩歩百為畆畆百為夫是一畆/之田實積百歩而方十歩一夫之田實積百畆而方)
　(十畆為方一百歩以九夫為一井則方三夫為方三/百歩古者以三百歩作一里所謂方一里為一井也)
　穧束秉把也滯亦遺棄之意也(長樂劉氏曰穉謂穗/之低小刈穫之所不)
　(及者穧謂刈而遺忘秉縛之所不及者秉謂束而輦/載之所不盡者滯謂刈而折亂秉穫之所不逮者皆)
　(縁豐稔/故也)○言農夫之心先公後私故望此雲雨而曰
　天其雨我公田而遂及我之私田乎兾怙君徳而䝉
　其餘恵使收成之際彼有不及穫之穉禾此有不及
　歛之穧束彼有遺棄之禾把此有滯漏之禾穂而寡
　婦尚得取之以為利也此見其豐成有餘而不盡取
　又與鰥寡共之既足以為不費之恵而亦不棄於地
　也不然則粒米狼戾不殆於輕視天物而慢棄之乎
　(曡山謝氏曰三代盛時君之愛民無所不用其極民/之愛君亦無所不用其極農夫望雨如飢渴之望飲)
　(食也惟願其田中之洋溢今所願者公田之雨優渥/霑足其餘波及我私田也尊君親上之心亦厚矣穉)
　(有不穫穧有不歛秉有遺穂有滯此樂嵗粒米狼戾/之時也農夫何見而乃能留有餘不盡之利以養鰥)
　(寡此上好仁而下好義也○慶源輔氏曰既無稂莠/之􁀤又無蟲蝗之害則其不可無者雨而已故此章)
　(又言其望雲與雨先公田而後私田如此則成有年/矣鰥寡孤獨聖人雖不欲有此等人然亦不能使其)
　(無也但發政施仁則先及之而已雨我公田尊君之/義也伊寡婦之利及衆之仁也○定宇陳氏曰此章)
　(欲雨公田不至知有已而不知有君利及寡婦不至/知有已而不知有人忠厚若此其豳風之氣象乎○)
　(安成劉氏曰此章復願其/雨澤溥及而收成有餘也)
○曽孫来止以其婦子饁彼南畆(子畆竝/見前篇)田畯至喜来
方禋(音/因)祀(叶逸/織反)以其騂黒與其黍稷以享以祀(同/上)以介
景福(叶筆/力反)
　賦也精意以享謂之禋○農夫相告曰曽孫来矣(長/樂)
　(劉氏曰曽孫以其西成乃出郊省民之歛也○安成/劉氏曰此詩為農夫之詞故以此為農夫相告言曽)
　(孫之来省歛與上/篇章㫖不同也)於是與其婦子饁彼南畆之穫者
　而田畯亦至而喜之也(臨川王氏曰喜/其趍穫事也)曽孫之来又
　禋祀四方之神而賽禱焉四方各用其方色之牲此
　言騂黒舉南北以見其餘也(東莱吕氏曰南方用騂/北方用黒孔氏所謂略)
　(舉二方以為/韻向是也)以介景福農夫欲曽孫之受福也(安成/劉氏)
　(曰卒章言其收穫之/後而報祀獲福也)
　　大田四章二章章八句二章章九句
　　　前篇有撃鼔以御田祖之文故或疑此楚茨信
　　　南山甫田大田四篇即為豳雅其詳見於豳風
　　　之末亦未知其是否也(朱子曰楚茨以下四篇/即豳雅反覆讀之其辭)
　　　(氣與七月載芟良耜等/篇大抵相類斷無可疑)然前篇上之人以我田
　　　既臧為農夫之慶而欲報之以介福此篇農夫
　　　以雨我公田遂及我私而欲其享祀以介景福
　　　上下之情所以相賴而相報者如此非盛徳其
　　　孰能之(慶源輔氏曰上之欲報其下者如此則/是君以民為體也下之欲報其上者如)
　　　(此則是民以君為心也上下之情相類以為一/則君之徳固厚而民之徳亦厚也○三山李氏)
　　　(曰楚茨信南山甫田大田其始皆言黍稷次言/祭祀乃以福禄終之○張氏曰受莫大之福而)
　　　(其君有安寜夀考之樂此天下至羙極治之時/也而其夲於倉廪之盈原隰之治田廬之修耕)
　　　(耘之時而後及於祭祀禮樂之事也盖田事備/則衣食足衣食足而禮樂備禮樂備而和平興)
　　　(和平興而人君有夀考安樂之盛此/詩人探其夲而要其終言之序如此)
瞻彼洛矣維水泱泱(於良反無/韻未詳)君子至止福禄如茨韎
(音/昧)韐(音/閤)有奭(許力/反)以作六師
　賦也洛水名在東都㑹諸侯之處也(問洛水或云兩/處朱子曰此只)
　(就洛邑/言之)泱泱深廣也君子指天子也茨積也韎茅蒐
　所染色也(廬陵李氏曰茅蒐一名蒨可以染綘韋昭/謂急疾呼茅蒐成韎故因以名其所染也)
　韐韠也合韋為之(孔氏曰是蔽膝之衣○廬陵/李氏曰合韋為之故謂之韐)周官
　所謂韋弁兵事之服也(安成劉氏曰韋升/詳見六月常服注)奭赤貌作
　猶起也六師六軍也天子六軍(安成劉氏曰天子六/軍出自六鄉盖一萬)
　(二千五百家為鄉凡起徒役母過家一人故一/萬二千五百家為一軍六軍總七萬五千人也)此天
　子㑹諸侯于東都以講武事而諸侯美天子之詩言
　天子至此洛水之上御戎服而起六師也
○瞻彼洛矣維水泱泱君子至止鞞(補頂/反)琫(必孔/反)有珌
(賔一/反)君子萬年保其家室
　賦也鞞容刀之鞞今刀鞘(音/笑)也琫上飾珌下飾亦戎
　服也(毛氏曰天子玉琫而珧珌諸侯盪琫而璆珌珧/音遥璗音蕩璆音求孔氏曰珧蜃甲也黄金謂)
　(之/璗)
○瞻彼洛矣維水泱泱君子至止福禄既同君子萬年
保其家邦(叶卜/工反)
　賦也同猶聚也
　　瞻彼洛矣三章章六句(朱子曰詩多有酬酢應答/之篇瞻彼洛矣是臣歸美)
　　　(其君君子指君也當時朝㑹於洛水之上而臣/祝其君如此裳裳者華又是君報其臣桑扈鴛)
　　　(鴦皆然○定宇陳氏曰講武事而不忘武備乃/所以久福禄而保國家之道也知此則後世之)
　　　(廢武備而不戒不虞如晋武/者其不能久安長治宜也)
裳裳者華其葉湑(思吕/反)兮我覯之子我心寫(叶想/與反)兮我
心寫兮是以有譽處兮
　興也裳裳猶堂堂董氏云古夲作常常棣也湑盛貌
　覯見處安也○此天子美諸侯之辭盖以答瞻彼洛
　矣也言裳裳者華則其葉湑然而美盛矣我親之子
　則其心傾寫而恱樂之矣夫能使見者恱樂之如此
　則其有譽處宜矣此章與蓼蕭首章文勢全相似(慶/源)
　(輔氏曰為諸侯而使天子見之恱樂如此是以有譽/處矣先生正以此章與蓼蕭首章文勢相似故知其)
　(為天子美諸侯之詩/以答瞻彼洛矣也)
○裳裳者華芸其黄矣我覯之子維其有章矣維其有
章矣是以有慶(叶墟/羊反)矣
　興也芸黄盛也章文章也有文章斯有福慶矣(慶源/輔氏)
　(曰文章則徳之彌中而彪外者徳/之彰著如此則固宜其有福慶也)
○裳裳者華或黄或白(叶僕/各反)我覯之子乗其四駱乗其
四駱六轡沃若
　興也言其車馬威儀之盛
○左(叶祖/戈反)之左(同/上)之君子宜(叶牛/何反)之右(叶羽/已反)之右(同/上)之
君子有(叶羽/已反)之維其有(同/上)之是以似(叶養/里反)之
　賦也言其才全徳備以左之則無所不宜以右之則
　無所不有維其有之於内是以形之於外者無不似
　其所有也
　　裳裳者華四章章六句
　　　北山之什十篇四十五章三百三十四句
　
　詩傳大全卷十三
欽定四庫全書
　詩傳大全卷十四　　　　明　胡廣等　撰
　　桑扈之什二之七
交交桑扈(侯古/反)有鶯其羽君子樂(音/洛)胥(叶思/呂反)受天之祜
(侯古/反)
　興也交交飛往来之貌桑扈竊脂也鶯鶯然有文章
　也君子指諸矦胥語詞祜福也○此亦天子燕諸矦
　之詩言交交桑扈則有鶯其羽矣君子樂胥則受天
　之祜矣頌禱之詞也(慶源輔氏曰四章雖皆頌禱之/辭然亦寓期望戒勵之意○安)
　(成劉氏曰此章及三四章/末句皆所謂頌禱之詞也)
○交交桑扈有鶯其領君子樂胥萬邦之屏(畢郢/反)
　興也領頸屏蔽也言其能為小國之藩衞盖任方伯
　連帥(所𩔖/反)之職者也(禮記王制千里之外十國以為/連連有帥二百一十國以為州)
　(州有伯○臨川王氏曰屏/之為物禦外以蔽内也)
○之屏之翰(叶胡/見反)百辟(音/璧)為憲不戢(莊立/反)不難(叶乃/多反)受
福不那
　賦也翰榦也所以當牆兩邊障土者也辟君憲法也
　言其所統之諸矦皆以之為法也戢斂難慎那多也
　不戢戢也不難難也不那那也盖曰豈不斂乎豈不
　慎乎其受福豈不多乎(慶源輔氏曰此章又言不獨/為萬邦之屏翰其所統之諸)
　(矦又皆以其所為為法則其徳亦盛矣方且戢且斂/而不敢自恃其難其慎而不敢少忽則其受福又豈)
　(不多乎哉百辟為憲有期之之意不戢不難有戒之/之意○臨川王氏曰戢則不肆不放逸難則不易不)
　(傲慢然則受福豈不多也○新/安胡氏曰此亦戒之之詞也)古語聲急而然也後
　放此(安成劉氏曰菀栁云不尚文王云不顯不時大/明韓奕皆云不顯其光生民云不康不寜清廟)
　(云不顯不承以至崧髙維天之命/烈文執競皆言不顯竝放此義)
○兕(餘履/反)觥(古横/反)其觩(音/求)旨酒思柔彼交匪敖(五報/反)萬
福来求
　賦也兕觥爵也觩角上曲貌(周頌/作捄)旨美也思語詞也
　敖傲通交際之間無所敖慢則我無事於求福而福
　反来求我也(慶源輔氏曰彼交/匪敖亦有戒意)
　　桑扈四章章四句(定宇陳氏曰即維周之翰四國/于蕃文武吉甫萬邦為憲等語)
　　　(㕘之則此為天子燕諸/矦而頌禱之詩無疑也)
鴛鴦于飛畢之羅之君子萬年福禄宜(叶牛/何反)之
　興也鴛鴦匹鳥也(鄭氏曰言其止則相偶/飛則為雙性馴偶也)畢小罔長
　柄者也羅罔也(孔氏曰謂之畢則執以掩/物謂之羅則張以待鳥)君子指天
　子也○此諸矦所以答桑扈也鴛鴦于飛則畢之羅
　之矣君子萬年則福禄宜之矣亦頌禱之詞也(安成/劉氏)
　(曰四章皆為/頌禱之詞)
○鴛鴦在梁戢其左翼君子萬年宜其遐福(叶筆/力反)
　興也石絶水為梁戢斂也張子曰禽鳥竝棲一正一
　倒戢其左翼以相依於内舒其右翼以防患於外盖
　左不用而右便故也遐逺也久也
○乗(繩證/反)馬在廏(音/救)摧(采卧/反)之秣(音末叶/莫佩反)之君子萬年
福禄艾(魚盖反叶/魚肺反)之
　興也摧莝秣粟(釋文曰摧莝芻/也秣榖飼馬也)艾養也蘇氏曰艾老
　也言以福禄終其身也亦通○乗馬在廏則摧之秣
　之矣君子萬年則福禄艾之矣
○乗馬在廏秣之摧(叶徂為采/卧二反)之君子萬年福禄綏(叶/宣)
(隹土果/二反)之
　興也綏安也
　　鴛鴦四章章四句(慶源輔氏曰鴛鴦之詩乃下禱/上之辭故尤更明易上之禱下)
　　　(猶且述其徳桑扈是也下之禱上則亦無此意/但極其頌禱之情而已鴛鴦是也若不敢有擬)
　　　(議其徳者/敬之至也)
有頍(缺婢/反)者弁實維伊何爾酒既旨爾殽既嘉(叶居/何反)豈
伊異人兄弟匪他(湯何/反)蔦(音/鳥)與女蘿(力多/反)施(以䜴/反)于松
柏(叶逋/莫反)未見君子憂心弈弈(叶弋/灼反)既見君子庶㡬說(音/悅)
懌(叶弋/灼反)
　賦而興又比也(安成劉氏曰此章諸本皆作賦而比/今詳章首六句曰弁曰酒曰殽曰兄)
　(弟皆述宴時之實事其體屬賦而其六句之中實維/伊何與豈伊異人語意相應又似興體七句八句則)
　(皆屬比疑此章當為賦而興又比及考輔氏童子問/本正作賦而興又比今從之○慶源輔氏曰首言與)
　(宴者其弁頍然只是賦體又貼一句實維伊何則以/興起下二句豈伊異人兄弟匪他也此則興體至於)
　(蔦蘿則/為比也)頍弁貌或曰舉首貌弁皮弁(孔氏曰弁者冠/之大名爵弁則)
　(士祭服韋弁即戎冠弁從禽非常服/也惟皮弁上下通服故知皮弁也)嘉旨皆美也匪
　他非他人也蔦寄生也葉似當盧子如覆盆子赤黑
　甜美(本草曰一名寓木凡桑槲樹櫸栁楊楓等樹上/皆有之此物自感造化之氣而生别是一物也)
　女蘿兔絲也蔓連草上黄赤如金(釋文曰在草曰兔/絲在木曰松蘿)
　此則比也君子兄弟為賔者也弈弈憂心無所薄(泊/博)
　(二/音)也○此亦燕兄弟親戚之詩故言有頍者弁實維
　伊何乎爾酒既旨爾殽既嘉則豈伊異人乎乃兄弟
　而匪他也又言蔦蘿施于木上以比兄弟親戚纒綿
　依附之意是以未見而憂既見而喜也
○有頍者弁實維何期爾酒既旨爾殽既時豈伊異人
兄弟具来(叶陵/之反)蔦與女蘿施于松上(叶時/亮反)未見君子憂
心怲怲(兵命反叶/兵旺反)既見君子庶㡬有臧(叶才/浪反)
　賦而興又比也何期猶伊何也時善(慶源輔氏曰以/時為善何也盖)
　(物得其時則善矣與/維其時矣之時同)具俱也怲怲憂盛滿也臧善也
○有頍者弁實維在首爾酒既旨爾殽既阜(方九/反)豈伊
異人兄弟甥舅(巨九/反)如彼雨(于付/反)雪先集維霰(蘇薦/反)死
喪(去/聲)無日無㡬(居豈/反)相見樂(音/洛)酒今夕君子維宴
　賦而興又比也阜猶多也甥舅謂母姑姊妹妻族也
　(爾雅曰謂我舅者我謂之甥母之昆弟為舅母之從/父昆弟為從舅妻之父為外舅姑之子為甥舅之子)
　(為甥妻之兄弟為/甥姊妹之子為甥)霰雪之始凝者也將大雨雪必先
　微温雪自上下遇温氣而搏謂之霰久而寒勝則大
　雪矣(孔氏曰大戴禮曽子曰陽之專氣為霰盖盛隂/之氣在雨水則凝滯而為雪陽氣摶而脅之不)
　(相入則消散而/下因水而為霰)言霰集則將雪之候以比老至則將
　死之徴也(湏溪劉氏曰霰則知有雪矣老則知有死/矣相㑹之始為此危語相感動以極歡趣)
　(耳/)故卒言死䘮無日不能久相見矣但當樂飲以盡
　今夕之歡篤親親之意也(豐城朱氏曰推親親之恩/由兄弟以及甥舅亦其親)
　(疎之殺也盖君子之於兄弟親戚其相與之情無窮/而相見之日有限以無窮之情乗有限之口則其飲)
　(食聚㑹亦真情之所不能已也死䘮無日無㡬相見/此與唐風宛其死矣他人入室辭旨畧同而意則異)
　(彼欲及時以自娱樂此/欲及時以相親愛也)
　　頍弁三章章十二句
間關車之舝(胡瞎下/介二反)兮思孌(力兗/反)季女逝(石列石/例二反)兮匪
飢匪渴徳音来括雖無好友(叶羽/已反)式燕且喜
　賦也間關設舝聲也舝車軸頭鐵也無事則脫行則
　設之昏禮親迎者乗車孌美貌逝往括㑹也○此燕
　樂其新昏之詩故言間關然設此車舝者盖思彼孌
　然之季女故乗此車往而迎之也匪飢也匪渴也望
　其徳音来括而心如飢渴耳雖無他人亦當宴飲以
　相喜樂也
○依彼平林有集維□(音/驕)辰彼碩女令徳来教(叶居/爻反)式
燕且譽好(呼報/反)爾無射(音亦叶/都故反)
　興也依茂木貌離雉也微小於翟走而且鳴其尾長
　肉甚美(埤雅曰□尾六尺字從喬者尾長而走且鳴/則其首尾喬如也○孔氏曰語云四足之美)
　(有麃兩足/之美有鷮)辰時碩大也爾即季女也射厭也○依彼
　平林則有集維鷮辰彼碩女則以令徳来配已而教
　誨之(慶源輔氏曰辰彼碩女令徳来教言碩女/適及其時而以美徳来配已而教誨之也)是以
　式燕且譽而悅慕之無厭也
○雖無旨酒式飲庶㡬雖無嘉殽式食庶㡬雖無徳與
女(音/汝)式歌且舞
　賦也旨嘉皆美也女亦指季女也○言我雖無旨酒
　嘉殽美徳以與女女亦當飲食歌舞以相樂也
○陟彼髙岡析(星歴/反)其柞(才洛/反)薪(叶音/襄)析其柞薪其葉
湑(思呂/反)兮鮮(息淺/反)我覯爾我心寫(叶想/羽反)兮
　興也陟登柞櫟湑盛鮮少覯見也○陟岡而析薪則
　其葉湑兮矣我得見爾則我心寫兮矣
○髙山仰(叶石/剛反)止景行行(叶戸/郎反)止四牡騑騑(孚非/反)六轡
如琴覯爾新昏以慰我心
　興也仰瞻望也景行大道也如琴謂六轡調和如琴
　瑟也慰安也○髙山則可仰景行則可行馬服御良
　則可以迎季女而慰我心也此又舉其始終而言也
　表記曰小雅曰髙山仰止景行行止子曰詩之好仁
　如此(湏溪劉氏曰此二句極思慕之情/而好仁者以之此古人善讀詩也)鄉(音/向)道而行
　中道而廢(鄭氏曰廢喻力極罷頓不能復行則止也/○豐城朱氏曰髙山仰止景行行止於六)
　(義屬興而斷章取義則於行道進徳之喻尤為切至/盖知髙山之可仰則知聖徳之可慕矣知景行之可)
　(行則知大道之可由矣由聖人之道以求至聖人之/所止則所謂至善不外是矣然則仁之不如堯也孝)
　(之不如舜也學之不如孔子也猶之陟髙山而不至/其巔行大道而不達乎國都也是即所謂半塗而廢)
　(也豈不/惜哉)忘身之老也不知年數之不足也俛焉日有
　孳孳斃而後已(慶源輔氏曰表記之言雖非詩之本/旨然讀者能如此則能有益於己矣)
　(時過而學者可常常/涵泳此數語以自警)
　　車舝五章章六句(慶源輔氏曰一章言其望之甚/切故得之甚喜也二章言其徳)
　　　(之来教故好之無厭也三章自謙之辭言我雖/無以與女而女則宜有以相樂也四章則言我)
　　　(心傾寫與女以見誠之至也五章則舉其始終/而言之上四句言其始下四句言其終前已極)
　　　(言之矣故此但言其畧耳○安成劉氏曰此詩/皆言慕悅賢女之意故其未得之也望其徳音)
　　　(来括而心如飢渇既得之也喜其令徳来教而/心如輸寫至於宴樂之也又歎為歡之無美具)
　　　(而且恐無徳以相與證之關/雎亦可謂得性情之正者也)
營營青蠅止于樊(音煩叶/汾乾反)豈弟君子無信讒言
　比也營營往来飛聲亂人聽也青蠅穢汚能變白黑
　(廬陵歐陽氏曰齊詩匪雞則鳴蒼蠅之聲盖其飛聲/之衆可以亂聽猶言聚蚊成雷也○鄭氏曰蠅之為)
　(蟲汙白使黑汙黑使白喻佞人變亂善惡也○永嘉/陳氏曰青蠅穢物驅之使去而復還以比小人態狀)
　(可惡而又/難逺也)樊藩也君子謂王也○詩人以王好聽讒
　言故以青蠅飛聲比之而戒王以勿聽也(永嘉陳氏/曰讒言多)
　(由持心傾險而後入故君子/當持心樂易不聽讒言也)
○營營青蠅止于棘讒人罔極交亂四國(叶越/逼反)
　興也棘所以為藩也極猶己也
○營營青蠅止于榛(王中/反)讒人罔極構(古豆/反)我二人
　興也構合也猶交亂也已與聽者為二人(定宇陳氏/曰讒人罔)
　(極之禍其末至於亂四國其始先於構二人聽/者察於其始而早絶之庶乎不至於罔極也)
　　青蠅三章章四句(安成劉氏曰首章以青蠅與君/子對言故知以蠅聲比讒言下)
　　　(二章以青蠅與讒人對言故知屬興/此比興相似而不同者凱風詩亦然)
賓之初筵左右秩秩(無韻未詳後/三四章放此)籩豆有楚殽(户交/反)核
(户革/反)維旅酒既和旨飲酒孔偕(音皆叶/舉里反)鍾鼓既設(叶書/質反)
舉醻(市由/反)逸逸大侯既抗(叶居/郎反)弓矢斯張射夫既同獻
爾發功發彼有的(叶丁/藥反)以祈爾爵
　賦也初筵初即席也(孔氏曰鋪陳曰/筵藉之曰席)左右筵之左右
　也(丘氏曰謂筵/上左右之人)秩秩有序也楚列貌殽豆實也核籩
　實也(鄭氏曰豆實菹醢也籩實桃梅之屬○孔氏曰/殽是總名此文殽核與籩豆相對故分之耳其)
　(實殽亦/為核)旅陳也和旨調美也孔甚也偕齊一也設宿
　設而又遷於下也大射樂人宿縣厥明將射乃遷樂
　于下以避射位是也(鄭氏曰鍾鼔於是言既設者將/射改縣也○安成劉氏曰大射)
　(儀有樂人宿縣之文盖將射於學宫先一宿各縣鍾/磬鼔鏞於堂下東西北三面鄉射禮則有樂正命遷)
　(樂于下之文集傳所引乃㕘約大射鄉射禮文以明/此鍾鼔既設之義耳射皆用樂者盖諸侯之射則先)
　(行燕禮大夫士之射則先行鄉飲禮故也然此章乃/言人君燕射燕在路寢自有常縣之樂謂宿設者先)
　(儒以為更/整理之耳)舉醻舉所奠之醻爵也(朱子曰按儀禮主/人酌賓曰獻賓既)
　(酢主人主人又自飲而獻賓曰醻賓受之奠於席/前而不舉至旅而遂舉所奠之爵交錯以徧也)逸
　逸往来有序也(安成劉氏曰往来/者東西交錯也)大侯君侯也天子
　熊侯白質諸侯麋侯赤質大夫布侯畫以虎豹士布
　侯畫以鹿豕(鄭氏曰所謂獸侯也燕射則張之熊麋/虎豹鹿豕皆正面畫其頭象於正鵠之)
　(處耳君畫一臣畫二陽竒隂耦之數也其盡皆毛物/也○廬陵李氏曰言質者以白與赤采其地而後畫)
　(布侯者直/畫而已)天子侯身一丈其中三分居一白質畫熊
　其外則丹地畫以雲氣(安成劉氏曰凡侯有中冇身/有上下舌獸侯以布為之天)
　(子與圻外諸侯皆用布九幅毎幅闊二尺其髙一丈/八尺九幅之布廣一丈八尺最中一幅卽所謂中也)
　(中之上下各二幅連中幅其髙一丈所謂身也身之/上下又各二幅以為舌據侯中之廣一丈八尺以三)
　(分之一為正鵠則正鵠當廣六尺此燕射之侯不設/正鵠則於正鵠之處以白采其地而畫熊為的又於)
　(其側以丹色為質畫雲氣為/飾自麋侯以下其飾皆然)抗張也凡射張侯而不
　繫左下綱中掩束之(鄉射禮註曰綱持舌繩也不繫/者事未至也○廬陵李氏曰舌)
　(維持侯者綱所以繫之于植者侯/向堂以西為左掩向東也植音值)至將射司馬命張
　侯弟子脫束遂繫下綱也(安成劉氏曰侯有上下左/右舌故有左右上下綱繩)
　(出於舌外以持舌而繫之也又有/維以綴侯身侯舌之四角而繫之)大侯張而弓矢亦
　張節也射夫既同比(毗至/反)其耦也(鄭氏曰比選次其/才相近者也○廬)
　(陵李氏曰射每二人/相對以決勝負曰耦)射禮選羣臣為三耦(廬陵李氏/曰三耦使)
　(大夫士為之若燕射則/天子諸侯同一侯三耦)三耦之外其餘各自取匹謂
　之衆耦獻猶奏也發發矢也的質也(孔氏曰侯中所/射之處為質也)
　祈求也爵射不中者飲豐上之觶(音/寘)也(儀禮曰卒射/司射命設豐)
　(弟子奉豐升設于西楹之西勝者之弟子洗觶升酌/奠于豐上不勝者進取觶少退立卒觶進奠于豐下)
　(註曰豐形盖/似豆而卑)○衛武公飲酒悔過而作此詩此章言
　因射而飲者初筵禮儀之盛(安成劉氏曰左右有序/者儀之盛也籩豆酒殽)
　(陳列者禮之盛也而武公於立言之首/特以初筵發之者若將不保其終也)酒既調美而
　飲者齊一至於設鍾鼓舉醻爵(安成劉氏曰燕射主/於飲酒而於獻酢旅)
　(醻之後司射乃命納射器司馬命張侯樂正命遷樂/於是乃射故此言大侯既抗於設鍾鼓舉醻爵之後)
　(也/)抗大侯張弓矢而衆耦拾(鉗入/聲)發(孔氏曰拾更也/射者更代發矢)
　各心競云我以此求爵汝也
○籥舞笙鼓樂既和奏(叶宗/五反)烝衎(苦旦/反)烈祖以洽百禮
百禮既至有壬有林錫爾純嘏子孫其湛(都南反叶/持林反)其
湛曰樂(音/洛)各奏爾能(叶奴/金反)賓載手仇(音拘叶求/其二音)室人入
又(叶由怡/二音)酌彼康爵以奏爾時(叶酬時/二音)
　賦也籥舞文舞也烝進衎樂烈業洽合也百禮言其
　備也(孔氏曰百禮事/神之衆禮也)壬大林盛也言禮之盛大也錫
　神錫之也爾主祭者也嘏福湛樂也各奏爾能謂子
　孫各酌獻尸尸酢而卒爵也(安成劉氏曰特牲三獻/之後長兄弟洗觶獻尸)
　(尸飲畢酢之長兄弟受而卒爵少牢下篇三獻之後/亦有二人洗觶酌獻之禮各奏爾能之義其謂此類)
　(歟/)仇讀曰㪺(音拘挹/取酒也)室人有室中之事者謂佐食也
　(孔氏曰佐食謂於賓客之中取/人令佐主人為尸設饌食之人)又復(去/聲)也賓手挹酒
　室人復酌為加爵也(儀禮特牲曰衆賓長為加爵注/曰獻禮既成多之為加也○湏)
　(溪劉氏曰入又/者更迭再酌也)康安也酒所以安體也或曰康讀曰
　抗記曰崇坫康(音/抗)圭(玉藻注曰崇髙也為髙/坫凡所受圭奠于上焉)此亦謂
　坫上之爵也時時祭也蘇氏曰時物也○此言因祭
　而飲者始時禮樂之盛如此也(臨川王氏曰先王用/酒常以祭祀必有禮)
　(樂有大禮斯有大樂以和之有備樂斯有備禮以成/之籥舞笙鼓有備樂也以洽百禮有備禮也○慶源)
　(輔氏曰毛氏謂篇舞笙鼓者謂秉籥而舞與笙鼔相/應○長樂劉氏曰言文舞則武舞可見矣言笙鼔則)
　(八音舉矣因射而飲者飲在射先因祭而飲者飲在/祭後上二章皆言凡飲之初禮樂之威如此則必不)
　(至於亂也○安成劉氏曰此言祭宴禮樂之盛亦蒙/上章初筵之意然武公因酒過作詩宜於深自懲創)
　(若大禹惡而絶之也今二章乃皆盛陳飲酒之禮者/盖酒非有過也飲者常至於過也飲者之於初筵亦)
　(未有過也其終既醉則不能無過也公之自悔自戒/亦慎終如始而已豈必廢燕射祭祀之禮而後免於)
　(酒禍/哉)
○賓之初筵温温其恭其未醉止威儀反反(叶分/邅反)曰既
醉止威儀幡幡(叶分/邅反)舍(音/捨)其坐遷屢舞僊僊其未醉止
威儀抑抑曰既醉止威儀怭怭(毗必/反)是曰既醉不知其
秩
　賦也反反顧禮也幡幡輕數(音朔/下同)也遷徙屢數也僊
　僊軒舉之狀抑抑慎宻也(孔氏曰慎密謂/慎禮而宻盡)怭怭媟(音/薛)
　嫚(音/慢)也秩常也○此言凡飲酒者常始乎治而卒乎
　亂也(莊子曰以禮飲酒者始乎治常卒乎亂注云治/初筵温温秩秩之時也亂幡幡怭怭載號載呶)
　(之時也○慶源輔氏曰温温其恭威儀反反抑抑始/乎治也幡幡怭怭屢遷屢舞終乎亂也纔飲酒稍不)
　(謹必至/於此)
○賓既醉止載號(乎毛/反)載呶(女交/反)亂我籩豆屢舞僛僛
(起其/反)是曰既醉不知其郵(叶于/其反)側弁之俄屢舞傞傞(素/多)
(反/)既醉而出竝受其福(叶筆/力反)醉而不出是謂伐徳飲酒
孔嘉(叶居/何反)維其令儀(叶牛/何反)
　賦也號呼呶讙也(孔氏曰/唱叫也)僛僛傾側之狀郵與尤同
　過也側傾也俄傾貌傞傞不止也出去伐害孔甚令
　善也○此章極言醉者之狀因言賓醉而出則與主
　人俱有美譽醉至若此是害其徳也(慶源輔氏曰僛/僛比僊僊則甚)
　(矣側弁之俄屢舞傞傞則又甚/也不知其郵亦甚於不知其秩)飲酒之所以甚美者
　以其有令儀爾今若此則無復有儀矣(眉山蘇氏曰/此章申言其)
　(亂而終/誨之也)
○凡此飲酒或醉或否(叶補/美反)既立之監或佐之史彼醉
不臧不醉反恥式勿從謂無俾大(音/泰)怠(叶養/里反)匪言勿言
匪由勿語由醉之言俾出童羖(音/古)三爵不識(叶失志/二音)矧
(失引/反)敢多又(叶夷益夷/䜴二反)
　賦也監史司正之屬燕禮鄉射恐有解(音/懈)倦失禮者
　立司正以監之察儀法也(朱子曰鄉飲酒禮鄉射禮/皆曰相為司正燕禮曰射)
　(人為司正○東莱呂氏曰淳于髠云賜酒大王之前/執法在傍御史在後此言人君燕飲之制猶存於戰)
　(國者也或立之監即執法也鄉射注所謂立司正以/監察儀法者也或佐之史即御史也董氏所謂佐之)
　(史以書/之者也)謂告由從也童羖無角之羖羊必無之物也
　識記也○言飲酒者或醉或不醉故既立監而佐之
　以史則彼醉者所為不善而不自知使不醉者反為
　之羞愧也安得從而告之使勿至於大怠乎告之若
　曰所不當言者勿言所不當從者勿語(慶源輔氏曰/欲其不至於)
　(昏醉而但告之使勿大怠者何也盖凡溺於酒者其/病根只在一怠字上稍自謹飭者便不至若是漢人)
　(謂無事故飲者亦此意也無事則怠矣匪言勿言匪/從勿語則應前章號呼讙呶而云也言自言也語與)
　(人語也苟不可從/則豈可語人哉)醉而妄言則將罰汝使出童羖矣
　設言必無之物以恐之也女飲至三爵已昏然無所
　記矣况敢又多飲乎又丁寕以戒之也
　　賓之初筵五章章十四句
　　　毛氏序曰衛武公刺幽王也韓氏序曰衛武公
　　　飲酒悔過也今按此詩意與大雅抑戒相類(安/成)
　　　(劉氏曰此詩之意欲以自警抑詩之意亦以自/警也此詩之意恐醉酒而伐徳猶抑詩所謂顛)
　　　(覆厥徳荒湛于酒也此詩之意反覆以威儀為/言猶抑詩言抑抑威儀敬慎威儀敬爾威儀不)
　　　(愆于儀也此詩言載號載呶勿言勿語之意猶/抑詩言慎爾出話無易由言也以至此詩有童)
　　　(羖之語抑詩亦有彼童而角之喻其語意多相/類也然抑詩凡言女言爾集傳以為武公使誦)
　　　(詩者命已之詞今按此詩凡言/賓言爾者恐亦武公自謂也)必武公自悔之
　　　作當從韓義(鄱陽董氏曰史鴻漸云衞人何其/服酒誥之訓世守於無窮也始也)
　　　(啇俗淫湎武王以酒誥戒之幽王之世上下沈/湎武公飲酒自悔作賓之初筵見衞人非特一)
　　　(時聞訓不敢自越於禁防又能以其所以禁防/者傳為子孫法焉○安成劉氏曰酒誥言謹酒)
　　　(之意以為父母慶克羞耉羞饋祀則皆可用酒/乃若反開飲酒之端者亦若武公謹酒而言因)
　　　(射而飲因祭而飲之意也夫酒之為禍内則䘮/人之徳外則䘮人威儀謹酒之要亦惟致力於)
　　　(二者而已故此詩言徳者一而言威儀者五酒/誥言徳者八而言威儀者一詳畧可互相備矣)
　　　(武公此詩其真有得於/武王康叔之家法歟)
魚在在藻有頒(符云/反)其首王在在鎬豈(苦在/反)樂(音/洛)飲酒
　興也藻水草也頒大首貌豈亦樂也○此天子燕諸
　侯而諸侯美天子之詩也言魚何在乎在乎藻也則
　有頒其首矣王何在乎在乎鎬京也則豈樂飲酒矣
○魚在在藻有莘(所巾/反)其尾王在在鎬飲酒樂豈(叶去/幾反)
　興也莘長也
○魚在在藻依于其蒲王在在鎬有那(乃多/反)其居
　興也那安居處也(慶源輔氏曰此詩與鴛鴦相類辭/雖簡而意則切矣不頌其徳者徳)
　(盛而非言之所能盡亦尊敬之至而不敢加以形/容也但美其樂飲安居而已則非盛徳其孰能之)
　　魚藻三章章四句
采菽采菽筐(音/匡)之筥(音/舉)之君子来朝(音/潮)何錫予(音/與)之雖
無予之路車乗(繩證/反)馬(叶滿/補反)又何予之𤣥袞(古本/反)及黼
(音/甫)
　興也菽大豆也君子諸侯也路車金路以賜同姓象
　路以賜異姓也(周禮巾車曰金路鉤樊纓九就同姓/以封象路朱樊纓七就異姓以封注)
　(云金路以金飾諸末鉤婁頷之鉤以金為之樊馬大/帶也纓馬鞅樊纓皆以五采罽飾之而九成象路以)
　(象飾無鉤以朱飾勒而已其/樊纓飾七成樊音盤罽音計)𤣥袞𤣥衣而畫以卷(音/袞)
　龍也黼如斧形刺(七亦/反)之於裳也(孔氏曰以龍首卷/然謂之袞○東萊)
　(呂氏曰𤣥者衣之色袞畫於衣九章之第一/章也黼繡於裳九章之第八章也上公之服)周制諸
　公袞冕九章已見九罭篇(鄭氏曰一曰龍二曰山三/曰華蟲四曰火五曰宗彞)
　(皆畫六曰藻七曰粉米八曰黼/九曰黻皆繡衣五章裳四章)侯伯鷩(音/鼈)冕七章則
　自華蟲以下(鄭氏曰鷩畫以雉謂華/蟲也其衣三章裳四章)子男毳(尺銳/反)冕
　五章衣自宗彞以下而裳黼黻(鄭氏曰毳畫虎蜼謂/宗彞也其衣三章裳)
　(二/章)孤卿絺(知上/聲)冕三章則衣粉米而裳黼黻(鄭氏曰/絺刺粉)
　(米無畫也衣/一章裳二章)大夫𤣥冕則𤣥衣黻裳而已(鄭氏曰𤣥/者衣無文)
　(裳刺黻而已是以謂𤣥焉凡冕服皆/𤣥衣纁裳五服同冕者首飾尊也)○此天子所以
　答魚藻也采菽采菽則必以筐筥盛之君子来朝則
　必有以錫予之又言今雖無以予之然已有路車乗
　馬𤣥袞及黼之賜矣其言如此者好之無己意猶以
　為薄也(永嘉陳氏曰雖無予之者好之之心無已也/上公九章其服用袞諸侯豈皆上公而有是)
　(賜哉詩人取其錫予之至厚者爾○豐城朱氏曰予/之以車馬所以為之乗予之以袞黼所以為之衣其)
　(禮亦已厚矣而猶以為薄者盖以車馬衣服之賜自/先王以来所以懐渚侯者如此吾遵而行之非能冇)
　(加於常禮之外也則其歉/然不自足之意可見矣)
○觱(音/必)沸(音/弗)檻(胡覧/反)泉(叶才/匀反)言采其芹(巨斤/反)君子来朝
言觀其旂(巨依反叶/巨斤反)其旂淠淠(匹弊/反)鸞聲嘒嘒(呼惠/反)載
驂(七南/反)載駟君子所屆(叶居/氣反)
　興也觱沸泉出貌檻泉正出也(孔氏曰正出涌泉也/  三山李氏曰水泉)
　(從下上出/曰涌泉)芹水草可食(埤雅曰水菜一名水/英爾雅謂之水葵)淠淠動
　貌嘒嘒聲也(臨川王氏曰嘒嘒言其/聲之細無敢馳驅故也)届至也○觱沸
　檻泉則言采其芹諸侯来朝則言觀其旂見其旂聞
　其鸞聲又見其馬則知君子之至於是也
○赤芾(音/弗)在股邪幅在下(叶後/五反)彼交匪紓(音舒叶/上與反)天子
所予(音/與)樂(音/洛)只(音/止)君子天子命(叶彌/并反)之樂只君子福禄
申之
　賦也脛本曰股邪幅偪也邪纒於足如今行縢所以
　束脛在股下也(孔氏曰縢緘也名行縢者言行而緘/束之也○鄭氏曰偪束其脛自足至)
　(膝故曰在下○廬陵彭氏曰陳氏云帶裳幅舄/昭其度也幅雖微而有等差之度故併觀之)交交
　際也紓緩也○言諸侯服此芾偪見于天子恭敬齊
　(咨齋/二音)遫不敢紓緩則為天子所與而申之以福禄也
　(豐城朱氏曰禮以齊遫為敬彼交匪敖則萬福之所/求彼交匪紓則天子之所予天子之所予即福禄之)
　(所申/也)
○維柞之枝其葉蓬蓬樂只君子殿(多見/反)天子之邦(叶/卜)
(工/反)樂只君子萬福攸同平平(婢延/反)左右亦是率從
　興也柞見車舝篇蓬蓬盛貌殿鎮也(孔氏曰軍行在/後曰殿取鎮重)
　(之義故曰/殿鎮也)平平辯治也左右諸侯之臣也率循也○
　維柞之枝則其葉蓬蓬然樂只君子則宜殿天子之
　邦而為萬福之所聚又言其左右之臣亦從之而至
　此也
○汎汎(芳劔/反)楊舟紼(音/弗)纚(力馳/反)維之樂只君子天子葵
之樂只君子福禄膍(頻尸/反)之優哉游哉亦是戾(叶郎/之反)矣
　興也紼繂(音/律)也(孔氏曰孫炎云繂大索也/李廵云所以維持舟者)纚維皆繫
　也言以大索纚其舟而繫之也葵揆也揆猶度也膍
　厚戾至也○汎汎楊舟則必以紼纚維之樂只君子
　則天子必葵之(慶源輔氏曰天子葵之言天子能/葵度諸侯之心而知其底藴也)福
　禄必膍之於是又歎其優游而至於此也
　　采菽五章章八句(慶源輔氏曰首章之意至矣言/其寵錫之厚而心猶以為不足)
　　　(也二章則言其始来之時見其車旂而喜其至/三章則言其始見天子時恭敬齊遫而為天子)
　　　(之所予四章則言其徳足以鎮天子之邦為萬/福之所聚而又喜其左右之臣相從而至五章)
　　　(則申言之而又歎其至也優游自適而無/勉强不得已之意一有勉强之心則怠矣)
騂騂(息營/反)角弓翩(匹然/反)其反(叶分/邅反)矣兄弟昏姻無胥逺
(叶於/圎反)矣
　興也騂騂弓調和貌角弓以角飾弓也(孔氏曰弓人/以六材為弓)
　(謂榦角筋/膠絲漆也)翩反貌弓之為物張之則内向而来弛之
　則外反而去有似兄弟昏姻親疎逺近之意胥相也
　○此刺王不親九族而好讒佞使宗族相怨之詩言
　騂騂角弓既翩然而反矣兄弟婚姻則豈可以相逺
　哉(廬陵歐陽氏曰弓之為物其體往来詩人以興九/族之親王若親之以恩則内附若不以仁恩結之)
　(則亦離叛/而去矣)
○爾之逺(同/上)矣民胥然矣爾之教矣民胥傚矣
　賦也爾王也上之所為下必有甚者(廬陵歐陽氏曰/王與骨肉如此)
　(則下民亦將傚上之所為也○慶源輔氏曰王位在/徳元風俗之樞機也故爾逺則民然爾教則民傚其)
　(應甚速不可不謹也/逺字承上章而言)
○此令兄弟綽綽有裕(預與/二音)不令兄弟交相為瘉(同/上)
　賦也令善綽寛裕饒瘉病也○言雖王化之不善然
　此善兄弟則綽綽有裕而不變彼不善之兄弟則由
　此而交相病矣盖指讒己之人而言也
○民之無良相怨一方受爵不讓(叶如/羊反)至于已斯亡
　賦也一方彼一方也○相怨者各據其一方耳若以
　責人之心責己愛己之心愛人使彼己之間交見而
　無蔽(慶源輔氏曰即大/學絜矩之道也)則豈有相怨者哉(臨川王氏/曰民䘮其)
　(良心不㕘彼己之曲/直則各相怨於一方)况兄弟相怨相讒以取爵位而
　不知遜讓終亦必亡而已矣(慶源輔氏曰此章始則/詔之以相怨之由終則)
　(戒之以不遜之禍其曉之也切矣○廬陵歐陽氏曰/貪争不已至於亡身也○湏溪劉氏曰末句猶云至)
　(于己斯/亡也)
○老馬反為駒(叶去/聲)不顧其後(叶下/故反)如食(音/嗣)宜饇(於據/反)
如酌孔取(叶音/娶)
　比也饇飽孔甚也○言其但知讒害人以取爵位而
　不知其不勝任如老馬憊(蒲拜/反)矣而反自以為駒不
　顧其後將有不勝任之患也又如食之已多而宜飽
　矣酌之所取亦已甚矣(慶源輔氏曰老馬反為駒不/顧其後此必指當時實事而)
　(言盖時有讒己以取其爵位而不度其己之不勝任/者如食宜饇以比其貪黷之無厭如酌孔取以比其)
　(攫取之/太甚)
○毋教猱升木如塗塗附君子有徽猷小人與屬(音蜀/叶時)
(遇/反)
　比也猱獮猴也(陸氏曰楚人謂之沐猴/老者為玃長臂者為猿)性善升木不
　待教而能也塗泥附著徽美猷道屬附也○言小人
　骨肉之恩本薄王又好讒佞以来之是猶教猱升木
　又如於泥塗之上加以泥塗附之也苟王有美道則
　小人將反為善以附之不至於如此矣(長樂劉氏曰/小人樂於不)
　(善今王又疎薄骨肉以倡之是教猱升木也小人樂/於不善而王又益之以不善之教是以塗塗附其塈)
　(且相著不可脫矣非所以為上之道也故陳為上之/道曰君子有徽猷小人與屬也先王有至徳要道民)
　(用和睦正其五品為之孝友是之謂徽猷○東莱呂/氐曰上之化下速於影響導之以惡既易如此况於)
　(有善道以化之小民其有不與屬者乎○新安胡氏/曰毋教云者申二章爾教之義而禁止之也君子小)
　(人以位言○慶源輔氏曰君者民之表上者下之倡/民之善惡亦惟其上之所道耳罪不在於民也望於)
　(上者切而責於人者恕詩人之情當理矣○安成劉/氏曰大學傳曰上老老而民興孝上長長而民興弟)
　(上恤孤而民不倍上有徽猷/而下之與屬者其機盖如此)
○雨(于冇/反)雪瀌瀌(苻驕/反)見晛(乃見/反)曰(音越韓詩劉向/作聿下章放此)消
莫肯下(遐稼/反)遺式居婁(力住反荀/子作屢)驕
　比也瀌瀌盛貌晛日氣也張子曰讒言遇明者當自
　止(安成劉氏曰盛雪見日/氣則自消正如此也)而王甘信之不肯貶下而
　遺棄之更益以長慢也
○雨雪浮浮見晛曰流如蠻如髦(叶莫/侯反)我是用憂
　比也浮浮猶瀌瀌也流流而去也蠻南蠻也髦夷髦
　也書作髳(孔氏曰髦西夷之别名牧誓曰及庸蜀/羌髳微盧彭濮人彼髳此髦音義同)言
　其無禮義而相殘賊也(臨川王氏曰粲然有文以相/接驩然有恩以相愛中國之)
　(道也中國道盡則如蠻如髦矣/是大亂之道也故我是用憂也)
　　角弓八章章四句(安成劉氏曰堯之協和萬邦必/以親九族為本中庸之九經必)
　　　(以親親為先所係之大如此而其道則唯在於/尊其位重其禄同其好惡此先王所以有常棣)
　　　(伐木頍弁行葦諸詩之深仁厚澤也今若此詩/所刺則䘮其治國平天下之本矣詩人所以於)
　　　(卒章深致/其憂也)
有菀(音/欝)者柳不尚息焉上帝甚蹈(戰國䇿作/上天甚神)無自暱焉
俾予靖之後予極焉
　比也柳茂木也尚庶㡬也上帝指王也蹈當作神言
　威靈可畏也暱近靖安也極求之盡也○王者暴虐
　諸侯不朝而作此詩言彼有菀然茂盛之柳行路之
　人豈不庶㡬欲就止息乎以比人誰不欲朝事王者
　而王甚威神使人畏之而不敢近耳使我朝而事之
　以靖王室後必將極其所欲以求於我盖諸侯皆不
　朝而已獨至則王必責之無已如齊威王朝周而後
　反為所辱也(史記魯仲連曰齊威王朝周居嵗餘周/烈王崩齊後往周怒於齊曰天崩地坼)
　(天子下席東藩臣田嬰齊後至則斮威王怒曰叱嗟/而毋婢也卒為天下笑故生則朝之死則叱之誠不)
　(忍其/求也)或曰興也下章放此(慶源輔氏曰前章只是比/體以人願息於栁隂以比)
　(人願庇於王者耳若以為興則不/尚息焉無自暱焉兩句意思各别)
○有菀者柳不尚愒(欺例/反)焉上帝甚蹈(見/上)無自瘵(例界/反叶)
(子例/反)焉(戰國䇿/作也)俾予靖之後予邁(叶力/制反)焉
　比也愒息瘵病也邁過也求之過其分也
　有鳥髙飛亦傅(音/附)于天(叶鐵/因反)彼人之心于何其臻曷
予靖之居以凶矜
　興也傅臻皆至也彼人斥王也居猶徒然也凶矜遭
　凶禍而可憐也○鳥之髙飛極至於天耳彼王之心
　於何所極乎言其貪縱無極求責無已人不知其所
　至也如此則豈予能靖之乎乃徒然自取凶矜耳
　　菀柳三章章六句
　　桑扈之什十篇四十三章二百八十二句
　
　
　
　
　
　
　
　
　詩傳大全卷十四
欽定四庫全書
　詩傳大全卷十五　　　　明　胡廣等　撰
　　都人士之什二之八
彼都人士狐裘黄黄其容不改出言有章行歸于周萬
民所望(叶音/亡)
　賦也都王都也黄黄狐裘色也(孔氏曰狐/之黄者多)不改有常
　也章文章也周鎬京也○亂離之後人不復見昔日
　都邑之盛人物儀容之美而作此詩以歎惜之也(慶/源)
　(輔氏曰容則徳之符也言則徳之發也容言如是則/其徳可知故為萬民所仰望也或曰先生以此詩為)
　(亂離之後所作如此則東遷之後詩也曰厲王流死/於彘之後都邑豈能如舊哉何必東遷之後乎故先)
　(生但以周/為鎬京也)
○彼都人士臺笠緇撮(七活反叶/租恱反)彼君子女綢(直留/反)直
如髮(叶方/月反)我不見兮我心不說(音/恱)
　賦也臺夫(音/扶)須也(陸氏曰莎草也/可以為簑笠)緇撮緇布冠也其
　制小僅可撮其髻也(孔氏曰緇布冠制小故言撮若/是帛為𤣥冠則有制度不得言)
　(撮○臨川王氏曰臺笠緇/撮在野與衆偕作之服)君子女都人貴家之女也
　綢直如髮未詳其義然以四章五章推之亦言其髮
　之美耳(廬陵羅氏曰說文綢密也解頥新語其首飾/綢直如髮之本然謂不用髪髢為髙髻之類)
○彼都人士充耳琇(音/秀)實彼君子女謂之尹吉我不見
兮我心苑(於粉/反)結(叶繳/質反)
　賦也琇美石也以美石為瑱尹吉未詳鄭氏曰吉讀
　為姞(其入/聲)尹氏姞氏周之昏姻舊姓也人見都人之
　女咸謂尹氏姞氏之女言其有禮法也(孔氏曰常武/曰王謂尹氏)
　(春秋昭二十三年尹氏立王子朝世為公卿周之舊/族也韓奕云為韓姞相攸汾王之孫左傳鄭石癸曰)
　(姞吉人也后稷之元妃也是姞與周室為昏姻也世/貴舊姓昏連王室故見都人之女有禮法者謂之尹)
　(吉/也)李氏曰所謂尹吉猶晉言王謝唐言崔盧也(安成/劉氏)
　(曰晉之江左王謝唐之山東崔/盧皆一時之望族為世所稱也)苑猶屈也積也
○彼都人士垂帶而厲(叶落/盖反)彼君子女卷(音/權)髮如蠆(初/邁)
(反/)我不見兮言從之邁
　賦也厲垂帶之貌(孔氏曰禮大/帶垂三尺)卷髮鬢傍短髮不可
　斂者曲上卷然以為飾也蠆螫(音/釋)蟲也尾末揵(音/䖍)然
　似髮之曲上者(釋文曰揵舉也長/尾為蠆短尾為蠍)邁行也盖曰是不
　可得見也得見則我從之邁矣思之甚也
○匪伊垂之帶則有餘匪伊卷之髮則有旟我不見兮
云何盱(喜俱/反)矣
　賦也旟揚也盱望也說見何人斯篇○此言士之帶
　非故垂之也帶自有餘耳女之髮非故卷之也髮自
　有旟耳言其自然閒美不假脩飾也然不可得而見
　矣則如何而不望之乎
　　都人士五章章六句
終朝采緑不盈一匊(弓六/反)予髪曲局薄言歸沐
　賦也自旦及食時為終朝綠王芻也(爾雅注菉蓐也/今呼䲭脚莎)
　兩手曰匊局卷(音/權)也猶言首如飛蓬也(疊山謝氏曰/婦人夫不在)
　(不事容飾故伯兮曰/自伯之東首如飛蓬)○婦人思其君子而言終朝采
　綠而不盈一匊者思念之深不專於事也(埤雅曰藍/綠皆易得)
　(之物今以憂思貳之故雖終/朝采掇而不盈一匊一襜也)又念其髮之曲局於是
　舎之而歸沐以待其君子之還也(慶源輔氏曰薄言/歸沐恐君子之或)
　(歸也好飾者/婦人之性)
○終朝采藍(盧談/反)不盈一襜(尺占反叶/都甘反)五日為期六日
不詹(音占叶/多甘反)
　賦也藍染草也(濮氏曰藍可以為靛/染青以之靛音奠)衣蔽前謂之襜
　即蔽膝也詹與瞻同五日為期去時之約也六日不
　詹過期而不見也(長樂劉氏曰既踰於期猶未瞻見/也六口不詹未久也尚且望而憂)
　(之又况於遲/久而弗歸耶)
○之子于狩(尺救/反)言韔(初亮/反)其弓(叶姑/𢎞反)之子于釣言綸
之繩
　賦也之子謂其君子也理絲曰綸○言君子若歸而
　欲往狩耶我則為之韔其弓欲往釣耶我則為之綸
　其繩望之切思之深欲無往而不與之俱也(丘氏曰/今逺行)
　(從役久而不歸思其如此而不可得也○慶源輔氏/曰狩而韔弓釣而綸繩本非婦人之事望之切思之)
　(深設言其如此以見其欲無往而不與之俱是/雖夫婦之正情然使其形於言焉則怨曠甚矣)
○其釣維何維魴(音/房)及鱮(音叙叶/音湑)維魴及鱮薄言觀者
(叶掌/與反)
　賦也於其釣而有獲也又將從而觀之亦上章之意
　也(慶源輔氏曰此章承上章/末句而言亦喜幸之詞也)
　　采緑四章章四句
芃芃(蒲東/反)黍苗隂雨膏(古報/反)之悠悠南行召伯勞(刀報/反)
之
　興也芃芃長大貌悠悠逺行之意○宣王封申伯於
　謝命召穆公往營城邑故將徒役南行而行者作此
　言芃芃黍苖則惟隂雨能膏之悠悠南行則唯召伯
　能勞之也
○我任(音/壬)我輦(力展/反)我車我牛(叶魚/其反)我行既集蓋云歸
哉(叶將/黎反)
　賦也任負任者也(孔氏曰謂器/物人所負持)輦人輓(音/晚)車也(周禮/郷師)
　(注曰輦車人輓行所以載任器也止以為蕃營輦一/斧一斤一鑿一梩一鋤周加二板二築以十五人而)
　(輦○安成劉氏曰我任/我輦載任器於輦車也)牛所以駕大車也(安成劉氏/曰我車我)
　(牛駕牛於重/載之車也)集成也營謝之役既成而歸也(臨川王/氏曰此)
　(章見召伯之/遇役夫如此)
○我徒我御我師我旅我行既集蓋云歸處
　賦也徒歩行者御乗車者五百人為旅五旅為師春
　秋傳曰君行師從卿行旅從(孔氏曰旅屬於師徒行/御車乃是師旅之人别)
　(而言之歴數以類上章也○臨川王/氏曰此章見召伯之遇征夫如此)
○肅肅謝功召伯營之烈烈征師召伯成之
　賦也肅肅嚴正之貌謝邑名申伯所封國也今在鄧
　州信陽軍(今河南有鄧州/及信陽縣是也)功工役之事也營治也烈
　烈威武貌征行也(慶源輔氏曰言其師旅之所以得/如是烈烈然威武者皆召伯冇以)
　(成之也然則兵豈能自為強弱哉/顧上之人所以御之者如何耳)
○原隰既平泉流既清召伯有成王心則寜
　賦也土治曰平水治曰清○言召伯營謝邑相其原
　隰之宜通其水泉之利(疊山謝氏曰疆其土田事畢/則原隰平矣治其溝洫事畢)
　(則泉流/清矣)此功既成宣王之心則安也(東莱呂氏曰申/伯之體勢不重)
　(則無以鎮定南服召穆公身為卿士豈得辭其憂責/哉宣王雖深居九重宵旰之慮固未甞一口忘之也)
　(必待召公告厥成功而王心/始寜焉此真知職分者也)
　　黍苗五章章四句
　　　此宣王時詩與大雅崧髙相表裏
隰桑有阿其葉有難(乃多/反)既見君子其樂(音洛/下同)如何
　興也隰下溼之處宜桑者也(孔氏曰桑宜在隰潤/之所隰之近畔宜桑)阿
　美貌難盛貌皆言枝葉條垂之狀○此喜見君子之
　詩言隰桑有阿則其葉有難矣既見君子則其樂如
　何哉詞意大槩與菁莪相類然所謂君子則不知其
　何所指矣或曰比也下章放此(安成劉氏曰所謂下/章者指二章三章也)
　(所謂比者盖以隰桑枝葉顔色之美比君/子容貌威儀之盛亦與菁莪比意相類)
○隰桑有阿其葉有沃(烏酷反叶/鬱縛反)既見君子云何不樂
　興也沃光澤貌(長樂劉氏曰光/潤如膏之沃也)
○隰桑有阿其葉有幽(叶於/交反)既見君子徳音孔膠(音/交)
　興也幽黑色也膠固也
○心乎愛(叶許/既反)矣遐不謂矣中心藏之何日忘之
　賦也遐與何同表記作瑕鄭氏註曰瑕之言胡也謂
　猶告也○言我中心誠愛君子既而見之則何不遂
　以告之而但中心藏之將使何日而忘之邪(丘氏曰/詩人自)
　(道其愛賢之意如此○臨川王/氏曰所謂盛徳至善不能忘也)楚辭所謂思公子兮
　未敢言意盖如此愛之根於中者深故發之遲而存
　之久也
　　隰桑四章章四句
白華(音/花)菅(音/姦)兮白茅束兮之子之逺俾我獨兮
　比也白華野菅也已漚為菅(孔氏曰漚之柔韌異其/名謂之為菅因謂在野)
　(未漚者為/野菅耳)之子斥幽王也俾使也我申后自我也○
　幽王娶申女以為后又得褒姒而黜申后故申后作
　此詩言白華為菅則白茅為束二物至微猶必相須
　為用何之子之逺而俾我獨耶(朱子曰讀詩之法且/如此章盖言白華與)
　(茅尚能相依而我與/子乃相去之逺何哉)
○英英白雲露彼菅茅(叶莫/侯反)天歩艱難之子不猶
　比也英英輕明之貌白雲水上輕清之氣當夜而上
　騰者也露即其散而下降者也(永嘉陳氏曰雲/為質而露為澤)歩行
　也天歩猶言時運也猶圖也或曰猶如也○言雲之
　澤物無微不被今時運艱難而之子不圖不如白雲
　之露菅茅也(張子曰英英白雲且均露及菅茅/何天歩艱難而之子不若是乎)
○滮(符滮/反)池北流浸彼稻田(叶地/因反)嘯歌傷懷念彼碩人
　比也滮流貌北流豐鎬之間水多北流碩人尊大之
　稱亦謂幽王也○言小水微流尚能浸灌王之尊大
　而反不能通其寵澤所以使我嘯歌傷懐而念之也
　(疊山謝氏曰嘯歌傷懐所/謂長歌之哀過於慟哭也)
○樵(徂焦/反)彼桑薪卬(五綱/反)烘(火東/反)于煁(市林/反)維彼碩人
實勞我心
　比也樵采也桑薪薪之善者也卬我烘燎也煁無釡
　之竈可燎而不可烹飪者也(孔氏曰無釡之竈其上/燃火謂之烘本為此竈)
　(止以燃火照物/若今火爐也)○桑薪宜以烹飪而但為燎燭以比
　嫡后之尊而反見卑賤也
○鼔鐘于宫聲聞(音/問)于外念子懆懆(七到/反)視我邁邁
　比也懆懆憂貌邁邁不顧也○鼓鐘于宫則聲聞于
　外矣念子懆懆而反視我邁邁何哉(程子曰此章自/傷其誠意之不)
　(能動王也懆懆然憂戚而曽/不能感動視我邁邁而去)
○有鶖(音/秋)在梁有鶴在林維彼碩人實勞我心
　比也鶖秃鶖也(埤雅曰一名扶老狀如鶴/而大長頸赤日頭髙八尺)梁魚梁也
　○蘇氏曰鶖鶴皆以魚為食然鶴之於鶖清濁則有
　間矣今鶖在梁而鶴在林鶖則飽而鶴則飢矣幽王
　進褒姒而黜申后譬之飬鶖而棄鶴也
○鴛鴦在梁戢其左翼之子無良二三其徳
　比也戢其左翼言不失其常也(安成劉氏曰戢其左/翼以相依於内舒其)
　(右翼以防患於外此禽/鳥匹偶竝棲之常也)良善也二三其徳則鴛鴦之
　不如矣(臨川王氏曰鴛鴦能好其匹雄雌相從不失/其性也幽王無良不一其徳鴛鴦之不如也)
　(○疊山謝氏曰鴛鴦不失其匹偶幽王乃喪其良心/嬖妾廢后有愧於鴛鴦矣衛詩云士也罔極二三其)
　(徳亦刺夫婦之相/棄背也與此意合)
○有扁(歩典/反)斯石履之卑兮之子之逺俾我疷(都禮反/叶喬移)
(反/)兮
　比也扁卑貌俾使疷病也○有扁然而卑之石則履
　之者亦卑矣如妾之賤則寵之者亦賤矣(安成劉氏/曰夫之有)
　(婦所以相配故寵賤者以配已則已亦賤矣程子嘗/論娶孀婦而曰娶失節者以配身是已失節亦此章)
　(之意/也)是以之子之逺而俾我疷也
　　白華八章章四句(慶源輔氏曰一章則言夫婦之/常理二章則言時運之使然三)
　　　(章始言其體尊勢大而反不如小水之尚能溉/物四章然後自歎其以嫡后之尊而反見卑賤)
　　　(其言亦可謂有序矣五章又疑己雖念王而王/不顧己何哉六章始以鶖比褒姒而歎王之舉)
　　　(措取舍之非宜七章則遂言王之二三其徳曾/不若鴛鴦之有常八章方極其意而謂王不自)
　　　(愛重寵嬖賤妾以輕賤其身所以使我憂之而/成病其言有序而不亂其怨有則而不流即其)
　　　(言以觀其人則申后其亦賢矣哉○三山李氏/曰此詩大抵與緑衣相類彼專以緑衣取譬此)
　　　(則多譬喻體雖不同而發明嫡妾之分則一也/○安成劉氏曰此詩章多而句少八章皆為比)
　　　(體一章以一事為喻反覆諷詠以泄其情而猶/不能絶念於王可謂怨而不怒者矣一詩之中)
　　　(首以之子稱王斥之也繼稱碩人尊之也繼而/稱子親之也繼又稱碩人又稱之子怨者之詞)
　　　(固有不/暇整也)
緜蠻黄鳥止于丘阿道之云逺我勞如何飲(於鴆/反)之食
(音/嗣)之教之誨之命彼後車謂之載之
　比也緜蠻鳥聲阿曲阿也(孔氏曰卷阿云有卷者阿/知丘阿是丘之曲中也)
　後車副車也○此微賤勞苦而思有所託者為鳥言
　以自比也盖曰緜蠻之黄鳥自言止於丘阿而不能
　前盖道逺而勞甚矣當是時也有能飲之食之教之
　誨之又命後車以載之者乎
○緜蠻黄鳥止于丘隅豈敢憚行畏不能趨飲之食之
教之誨之命彼後車謂之載之
　比也隅角(朱子曰丘隅/岑欝之處)憚畏也趨疾行也
○緜蠻黄鳥止于丘側豈敢憚行畏不能極飲之食之
教之誨之命彼後車謂之載之
　比也側傍極至也國語云齊朝駕則夕極于魯國
　　緜蠻三章章八句
幡幡(孚煩/反)瓠葉采之亨(叶鋪/郎反)之君子有酒酌言嘗之
　賦也幡幡瓠葉貌○此亦燕飲之詩言幡幡瓠葉采
　之亨之至薄也(三山李氏曰瓠葉/新生可以為葅)然君子有酒則亦
　以是酌而嘗之盖述主人之謙詞言物雖薄而必與
　賓客共之也
○有兔(它故/反)斯首炮(白交/反)之燔(音煩叶/汾乾反)之君子有酒酌
言獻(叶虚/言反)之
　賦也有兔斯首一兔也猶數魚以尾也毛曰炮加火
　曰燔亦薄物也獻獻之於賓也(疊山謝氏曰瓠葉以/為葅不必嘉蔬一兔)
　(以為殽不必異膳先王之/燕賔客真徳實意而已矣)
○有兔斯首燔之炙(音隻叶/陟畧反)之君子有酒酌言酢(木洛/反)
之
　賦也炕(音/抗)火曰炙謂以物貫之而舉於火上以炙之
　酢報也賓既卒爵而酌主人也
○有兔斯首燔之炮(叶蒲/侯反)之君子有酒酌言醻(市周/反)之
　賦也醻導飲也(朱子曰主人酌以獻賓曰獻賓酢主/人主人又自飲而復飲賓曰醻其主)
　(人又自飲者是導賓使飲也但賓受之却不飲奠於/席前○新安胡氏曰主人既飲酢爵欲以醻賓又酌)
　(而先自飲以導之然後復/酌而進於賓故謂之醻)
　　瓠葉四章章四句(定宇陳氏曰燕飲之禮在誠不/在物此聊舉一二以見其微薄)
　　　(謙詞耳燕飲之詩有盛言其豐者魚/麗是也有謙言其薄者此詩是也)
漸漸(竝土銜/反下同)之石維其髙矣山川悠逺維其勞矣武人
東征不遑朝(叶直/高反)矣
　賦也漸漸髙峻之貌武人將帥也遑暇也言無朝旦
　之暇也○將帥出征經歴險逺不堪勞苦而作此詩
　也(廬陵歐陽氏曰漸漸髙石悠逺山/川序其所經歴險阻逺道之勞耳)
○漸漸之石維其卒(在律/反)矣山川悠逺曷其没(叶莫/筆反)矣
武人東征不遑出矣
　賦也卒崔嵬也謂山巅之末也曷何没盡也言所登
　歴何時而可盡也不遑出謂但知深入不暇謀出也
○有豕白蹢(音/的)烝渉波矣月離于畢俾滂(普郎/反)沱(徒何/反)
矣武人東征不遑他(湯河/反)矣
　賦也蹢蹄烝衆也離月所宿也畢星名豕渉波月離
　畢將雨之驗也(埤雅曰馬喜風豕喜雨故天將雨則/豕進渉水波也○朱子曰畢是漉魚)
　(底义網漉魚則其汁水淋漓而下若雨然畢星名義/盖取此今畢星上有一柄下開兩义形亦類畢故月)
　(宿之則雨○新安胡氏曰畢星好雨/月水之精離畢而雨星象相感如此)○張子曰豕之
　負塗曵泥其常性也今其足皆白衆與渉波而去水
　患之多可知矣此言久役又逢大雨甚勞苦而不暇
　及他事也(廬陵歐陽氏曰履險遇雨/征行所尤苦故以為言)
　　漸漸之石三章章六句(慶源輔氏曰不遑朝矣猶/可言也至於不遑出不遑)
　　　(他則其情危而可哀甚矣方采薇出車之詩作/時豈容有此事哉世之治也固未嘗有征伐之)
　　　(詩也然行者之勞未嘗自言而上之人則汲汲/然以言其勞之可念世之亂也上之人未嘗念)
　　　(其勞而言之也而行者則自言其勞苦而不置/焉夫使勞者自言而上之人不加恤焉則烏在)
　　　(其為民之/父母也)
苕(音/條)之華(音/花)芸(音/云)其黄矣心之憂矣維其傷矣
　比也苕陵苕也本草云即今之紫葳蔓生附於喬木
　之上其華黄赤色亦名凌霄(本草注曰紫葳一名陵/苕蔓生依大木嵗久延)
　(引至巔有花其花夏乃盛○/安成劉氏曰芸者黄之盛也)○詩人自以身逢周室
　之衰如苕附物而生雖榮不久故以為比而自言其
　心之憂傷也
○苕之華其葉青青(子零/反)知我如此不如無生(叶桑/經反)
　比也青青盛貌然亦何能久哉
○牂(子桑/反)羊墳(扶云/反)首三星在罶(音/栁)人可以食鮮(息淺/反)
可以飽(叶補/苟反)
　賦也牂羊牝羊也墳大也羊瘠則首大也(莆田鄭氏/曰牝羊本)
　(首小今也羸瘰/反首大而身小)罶笱也罶中無魚而水静但見三星
　之光而已○言饑饉之餘百物彫耗如此苟且得食
　足矣豈可望其飽哉
　　苕之華三章章四句
　　　陳氏曰此詩其詞簡其情哀周室將亡不可救
　　　矣詩人傷之而已
何草不黄何日不行(叶户/郎反)何人不將經營四方
　興也草衰則黄將亦行也○周室將亡征役不息行
　者苦之故作此詩言何草而不黄何日而不行何人
　而不將以經營於四方也哉
○何草不𤣥(叶胡/均反)何人不矜(古頑反韓詩作/鰥叶居陵反)哀我征夫
獨為匪民
　興也𤣥赤黒色也既黄而𤣥也無妻曰矜言從役過
　時而不得歸失其室家之樂也哀我征夫豈獨為非
　民哉(疊山謝氏曰東山采薇出車杕杜諸詩序情閔/勞皆以室家之望者為說同為天民血氣嗜欲)
　(豈有異哉先王以民待民幽王之待民/如犬馬耳故曰哀我征夫獨為匪民)
○匪兕(徐履/反)匪虎率彼曠野(叶上/與反)哀我征夫朝夕不暇
(叶後/五反)
　賦也率循曠空也○言征夫非兕非虎何為使之循
　曠野而朝夕不得閒暇也
○有芃(薄工/反)者狐(與車/叶)率彼幽草有棧(士板/反)之車行彼
周道
　興也芃尾長貌棧車役車也周道大道也言不得休
　息也
　　何草不黄四章章四句(慶源輔氏曰苕之華言國/家之衰微時物之凋耗人)
　　　(民不聊其生天運竆矣何草不黄言士民役使/之繁數征行之勞苦上之人視之與禽獸無異)
　　　(人事極矣周室至是無可為矣/此黍離之所以降為國風也)
　　　都人士之什十篇四十三章二百句
　
　
　
　
　
　詩傳大全卷十五
欽定四庫全書
　詩傳大全卷十六　　　　明　胡廣等　撰
　大雅三
　　説見小雅(朱子曰大雅非聖賢不能為平易明白/正大光明○勿軒熊氏曰按小雅集傳)
　　(云正大雅㑹朝之樂受釐陳戒之辭文王大明綿/三篇國語皆以為兩君相見之樂朱子謂特舉其)
　　(一端而言其實天子諸侯㑹朝之樂也今誦其詩/則於其詠歌洋溢之中而凛然有嚴重齊荘之意)
　　(猶使人有所興起况親聞其樂者乎皇矣追述太/王王季之徳業與大明綿詩同意生民又推本后)
　　(稷所以積行累功之由朱子疑為郊祀之後受釐/頒昨之詩旱麓詩中有享祀神勞等語或亦受釐)
　　(之樂思齊追述大任大姒大姜之徳言文王御家/在宫之事為詳疑此入而燕處之樂靈臺豈亦出)
　　(而游觀之樂乎若棫樸言文王之徳下武有聲皆/兼言武王之事其樂或用之宗廟或用之朝延今)
　　(皆不可知若行葦以下四篇為受釐之辭公劉以/下三篇為陳戒之辭則又明白曉然者矣惜其被)
　　(之聲歌者其音節已不復存然善觀詩者/但玩其辭氣亦足以識先王之雅道矣)
　　文王之什三之一
文王在上於(音烏/下同)昭于天(叶鐵/因反)周雖舊邦其命維新有
周不顯帝命不時(叶上/紙反)文王陟降在帝左右(叶羽/已反)
　賦也於歎辭昭明也命天命也不顯猶言豈不顯也
　(安成劉氏曰雅頌稱不顯凡十二此詩三大明及崧/髙韓奕清廟維天之命執競烈文各一皆與此詩同)
　(義思齊抑各一則/辭指有不同者)帝上帝也不時猶言豈不時也左
　右㫄側也○周公追述文王之徳明周家所以受命
　而代商者皆由於此以戒成王(新安胡氏曰此篇周/公作於成王之時推)
　(本周家受天命之由而歸美文王之詞○安成劉氏/曰周家受命始於文王固由文王之徳所致一章二)
　(章三章則專言受命之事也周家代商始於武王亦/由文王之徳所致四章以下則兼言代商之事也)
　此章言文王既没而其神在上昭明于天是以周邦
　雖自后稷始封千有餘年而其受天命則自今始也
　(華谷嚴氏曰文王未嘗稱王曰文王者追稱之也○/鄱陽董氏曰朱漢上云人之死各返其根體魄隂也)
　(故降而在下魂氣陽也故升而在上况聖人清明在/躬志氣如神故其没也精神在天與天為一文王在)
　(上尊瞻之辭也於昭于天歎其徳之昭明上徹于天/與天同徳也○問受天命如何朱子曰命如何受於)
　(天只是人與天同周自后稷以來積仁/累義到此時人心奔趨自有不容己)夫文王在上
　而昭于天則其徳顯矣周雖舊邦而命則新則其命
　時矣故又曰有周豈不顯乎帝命豈不時乎(臨川王/氏曰不)
　(顯所以甚言其顯不時所以甚言/其時唯其徳之顯所以為命之時)盖以文王之神在
　天一升一降無時不在上帝之左右是以子孫䝉其
　福澤而君有天下也(眉山蘇氏曰聖人先天而天弗/違後天而奉天時與天如一故)
　(詩於天人之際多以陟降言之○朱子曰言文王徳/合乎天與天同運而無違也問文王陟降曰理是如)
　(此若道真箇一上一下則不可○慶源輔氏曰文王/在上於昭于天文王陟降在帝左右正與中庸所謂)
　(洋洋乎如在其上如在其左右之意同盖非貌説實/理然也○新安胡氏曰文王之靈一陟一降左帝左)
　(右若隂有以相之是以子孫䝉其福澤以有天下盖/歸美文王之徳而武王由之代商以有天下也○豐)
　(城朱氏曰此章之意約言之而四句已足惟周公告/戒其君言有盡而意無窮故反覆申言之其徳之顯)
　(即於昭之謂也其命之時即維新之謂也其陟降在/帝左右即文王在上之謂也然於昭以言其神而不)
　(顯又言其徳何也其徳之顯自其在人者/言之也其神之昭自其在天者言之也)春秋傳天
　王追命諸矦之詞曰叔父陟恪在我先王之左右以
　佐事上帝語意與此正相似(左傳昭公七年衛襄公/卒王使成簡公如衛弔)
　(且追命襄/公云云)或疑恪亦降字之誤理或然也
○亹亹(音/尾)文王令聞(音/問)不已陳錫哉周矦文王孫子(叶/以)
(里/反)文王孫子本支百世凡周之士不顯亦世
　賦也亹亹强勉之貌令聞善譽也陳猶敷也哉語辭
　矦維也本宗子也支庶子也(孔氏曰適譬本/榦庶譬其枝也)○文王
　非有所勉也純亦不已而人見其若有所勉耳其徳
　不已故今既没而其令聞猶不已也(三山李氏曰惟/文王亹亹故其)
　(令聞亦不已盖有實者必有名也苟為無本安能不/已乎○華谷方氏曰文王之誠不已而令聞亦不已)
　(此誠之/著也)令聞不已是以上帝敷錫于周維文王孫子
　則使之本宗百世為天子支庶百世為諸矦而又及
　其臣子使凡周之士(孔氏曰士者下至諸矦/及王朝公卿大夫總稱)亦世世
　修徳與周匹休焉(慶源輔氏曰臣之傳世既顯則周/之傳世亦顯矣上天以文王之故)
　(敷錫周家之子孫而又及其臣子則君臣同體亦可/見矣○三山李氏曰非特文王之子孫也凡周之士)
　(亦皆世世而顯天之所以敷錫文王可謂至矣不顯/亦世猶曰豈不顯乎其亦世也盖言其傳世永乆而)
　(以不顯二字歎之以足其辭也○黄氏曰文王徳澤/廣及其臣士非惟周召尚父泰顛散宜生之徒與周)
　(相為無窮而其餘者亦皆世守爵禄世竭忠誠以輔/周家之子孫○華谷嚴氏曰使周之臣子皆光明俊)
　(偉其徳甚顯亦世世相傳與周匹休焉此述文王徳/澤之逺也○廬陵彭氏曰亹亹者不已之體也令聞)
　(則不已之形見也陳錫于周子孫百世仕者世禄不/已之效騐也○豐城朱氏曰上章言文王之徳之神)
　(此章以下專言徳者周公告戒成王固欲其法先王/之顯徳保上天之顯命非但欲其求之窈㝠恍惚而)
　(已/也)
○世之不顯厥猶翼翼思皇多士生此王國(叶于/逼反)王國
克生維周之楨(音/貞)濟濟(孑/反)禮多士文王以寧
　賦也猶謀翼翼勉敬也(慶源輔氏曰勉則無怠敬則/無他謀猶如此則其忠誠可)
　(知/矣)思語辭皇美楨榦也(朱子曰榦者版築之楨榦今/人築墻必立一木於中為骨)
　(謂之夜乂木横/曰楨直曰榦)濟濟多貌○此承上章而言其傳世
　豈不顯乎而其謀猷(安成劉氏曰兩/其字皆指周士)皆能勉敬如此
　也美哉此衆多之賢士而生於此文王之國也文王
　之國能生此衆多之士則足以為國之榦而文王亦
　賴以為安矣(慶源輔氏曰多士之生於周國乃所以/為周國之楨榦也二程子論治天下之)
　(道未始不以求賢才為先務者以此然則天之所以/使周士傳世之顯者非所以為周之士乃所以為周)
　(之國也自文王之時言之則文王之身固以多士寧/矣自成王之時言之則文王之神亦以多士寧也○)
　(華谷嚴氏曰墻待榦而立國恃人而立此章述周士/之盛○長樂劉氏曰多士本由文王教化陶範而後)
　(生也而文王之國又待多士以為安焉猶人勤於菑/田反以自飬樂於植材反以自庇○豐城朱氏曰美)
　(哉此衆多之賢士而生於此文王之國也以多士而/生王國謂非天命之保佑不可以王國而克生此多)
　(士謂非聖化之造就不可由天命之保佑而多士以/生由聖化之造就而王國克生則信乎足以為周之)
　(楨榦矣墻非榦無以立國非人無以立此/濟濟然之多士乃文王之所賴以安也)盖言文王
　得人之盛而宜其傳世之顯也(安成劉氏曰言賢才/之益於國者如此宜)
　(其子孫傳/世之顯也)
○穆穆文王於緝(七入/反)熈敬止假(古雅/反)哉天命有商孫
子商之孫子其麗不億上帝既命矦于周服(叶蒲/北反)
　賦也穆穆深逺之意緝續熈明亦不已之意(朱子曰/緝如緝)
　(麻之緝連緝/不已之意)止語辭假大麗數也不億不止於億也
　矦維也○言穆穆然文王之徳不已其敬如此(華谷/嚴氏)
　(曰文王徳容穆穆然可見故穆穆足以形容之所難/言者心之敬也故緝熈不足以發而又以於發之緝)
　(熈敬止者中庸/之至誠無息也)是以大命集焉以有商孫子觀之則
　可見矣盖商之孫子其數不止於億然以上帝之命
　集於文王而今皆維服于周矣(孔氏曰此非在文王/之時從後見其歸周)
　(推本而美之耳○慶源輔氏曰先生謂四章始言文/王之所以聖與夫上昭于天不已其令聞者止在於)
　(敬之緝續熈明不已而已可謂深得周公之心及文/王之徳也程先生曰毋不敬可以對越上帝觀文王)
　(之詩則可見矣○華谷嚴氏曰此章/述文王以敬徳為受命代商之由也)
○矦服于周天命靡常殷士膚敏祼(古亂/反)将于京(叶居/良反)
厥作祼将常服黼(音/甫)冔(况甫/反)王之藎(才刅/反)臣無念爾祖
　賦也諸矦之大夫入天子之國曰某士則殷士者商
　孫子之臣屬也(鄱陽董氏曰葉氏云/春秋傳晋士起是也)膚美敏疾也祼
　灌鬯也将行也酌而送之也(孔氏曰小宰云凡祭祀/贊祼将之事以将為送)
　(言灌時送爵行之也於禮王正祼后亞祼而殷士助/祭行灌鬯耳○華谷嚴氏曰洛誥王入太室祼謂以)
　(圭瓚酌於爵以獻尸尸受酒不飲灌於地故謂/灌祼灌古字通用宗廟有祼天地天神不灌)京周
　之京師也黼黼裳也冔殷冠也(董氏曰黼繡於裳雖/章數不同皆以黼為)
　(裳○孔氏曰祭服不止於黼舉一章以表之耳○華/谷嚴氏曰黼裳商周所同黼裳而冔冠則商之制也)
　(○毛氏曰夏后/氏曰收周曰冕)盖先代之後統承先王修其禮物作
　賓于王家(九峯蔡氏曰修其先王典禮文物不使廢/壊以備一王之法也賓以客禮遇之也○)
　(勿軒熊氏曰此見周家忠厚之至一代之興雖改正/朔易服色以示作新之政然考之詩書則一代之禮)
　(樂固未嘗廢也常服黼冔猶用商之衣冠也王訪于/箕子稱十有三祀奔走臣我監稱五祀猶用商之紀)
　(年也一則曰商王士二則曰殷多士何嘗敢有一毫/鄙夷之心其視後世亡人之國則絶人之祀衣冠禮)
　(樂能存先代之舊亦鮮矣此皆出於疑慮之過而不/知以公天下為心者周家忠厚之澤所以為不可及)
　(也/夫)時王不敢變焉而亦所以為戒也王指成王也藎
　進也言其忠愛之篤進進無已也無念猶言豈得無
　念也爾祖文王也○言商之孫子而矦服于周以天
　命之不可常也(臨川王氏曰天嘗命商使有九有/之師矣今服于周所謂靡常也)故
　殷之士助祭于周京而服商之服也於是呼王之藎
　臣而告之曰得無念爾祖文王之徳乎盖以戒王而
　不敢斥言猶所謂敢告僕夫云爾(左傳襄公四年注/曰告僕夫不敢斥)
　(尊也○華谷嚴氏曰不以文王為念則將墜厥緒周/之孫子臣士又將服周之服而助祭于他人之廟矣)
　(此章述殷士祼将之事以為戒也○安成劉/氏曰呼藎臣告僕夫其皆因卑逹尊之義乎)劉向曰
　孔子論詩至於殷士膚敏祼将于京喟然歎曰大哉
　天命善不可不傳于後嗣是以富貴無常盖傷微子
　之事周而痛殷之亡也(慶源輔氏曰殷士雖膚敏而/祼将于周京天命所在不敢)
　(違也此盛徳之事漢唐以下皆不及矣夫以殷士服/殷之服而助祭于周焉最可念也最可警也故於此)
　(呼王之藎臣而告之使念文王之徳焉劉向所述孔/子之言使人讀之憂思慘怛有不能堪者盖孔子乃)
　(殷後而向亦宗室也○西山真氏曰以商之孫子而/為周之諸矦以商之美士而奔走周廟之祭天命何)
　(常之有哉成湯惟其仁也故天命歸于/商紂惟其不仁故天命轉而歸周也)
○無念爾祖聿(于筆/反)脩厥徳永言配命自求多福(叶筆/力反)
殷之未喪(息浪/反)師克配上帝宜鑒于殷駿(音/峻)命不易(以/䜴)
(反/)
　賦也聿發語辭永長配合也命天理也師衆也上帝
　天之主宰也駿大也不易言其難也○言欲念爾祖
　在於自脩其徳而又常自省察使其所行無不合於
　天理則盛大之福自我致之有不外求而得矣(三山/李氏)
　(曰成王欲念爾祖則在乎聿修厥徳而已能脩徳則/可以長合天理而福禄自來矣孟子曰禍福無不自)
　(已求之者商自求禍周自求福耳天何容心於其閒/哉○臨川王氏曰以徳求福則非有待於外也○華)
　(谷嚴氏曰自求多福謂/求諸已而不求諸天也)又言殷未失天下之時其徳
　足以配乎上帝矣今其子孫乃如此宜以為鑒而自
　省焉則知天命之難保矣大學傳曰得衆則得國失
　衆則失國此之謂也(漢書翼奉曰成王有上賢之才/因文武之業然周公猶作詩書)
　(深戒成王恐失天下書則曰王母若殷王紂詩則曰/宜鑒于殷駿命不易○華谷嚴氏曰徳者民之所歸)
　(得民斯得天不脩厥徳則失其民而天命去之/故宜以殷為鑒也此章戒成王念祖而鑒殷也)
○命之不易無遏爾躬(叶姑/𢎞反)宣昭義問有虞殷自天(叶/鐵)
(因/反)上天之載無聲無臭(叶初/尤反)儀刑文王萬邦作孚(叶房/尤反)
　賦也遏絶宣布昭明義善也問聞通有又通虞度載
　事儀象刑法孚信也○言天命之不易保故告之使
　無若紂之自絶於天(廬陵歐陽氏曰知天命之不易/無使天命至爾躬而止○朱子)
　(曰武王數紂云自絶于天甘節之問無遏爾/躬曰無自遏絶於爾躬如家自毁國自伐)而布明
　其善譽於天下又度殷之所以廢興者而折之於天
　然上天之事無聲無臭不可得而度也惟取法於文
　王則萬邦作而信之矣(禮記緇衣注曰儀法文王之/徳而行之則天下無不信者)
　(也○藍田吕氏曰凡欲配天命者當法天然天無聲/臭可求苟儀刑文王則天徳全矣此萬邦所以作孚)
　(○華谷嚴氏曰七章申六章鑒殷法祖之意也○新/安胡氏曰天無聲臭之可尋文王陟降在帝左右文)
　(王即天矣但以爾祖文王為法則萬邦自孚信之天/命庶乎其可保不至爾躬而遏絶也味此辭㫖凛乎)
　(其嚴/哉)子思子曰維天之命於穆不已盖曰天之所以
　為天也於乎不顯文王之徳之純盖曰文王之所以
　為文也純亦不已夫知天之所以為天又知文王之
　所以為文則夫與天同徳者可得而言矣是詩首言
　文王在上於昭于天文王陟降在帝左右而終之以
　此其㫖深矣(慶源輔氏曰文王之詩七章以一章言/之首尾只是言文王與天為一以一篇)
　(言之首尾亦是言文王與天為一但首章則專説文/王末章則欲成王之法文王耳○新安胡氏曰此篇)
　(首言文王陟降在帝左右終言天無聲臭儀刑文王/天其文王乎文王其天乎○安成劉氏曰天髙在上)
　(而文王之神亦在上帝為天之主宰而文王之神則/升降乎帝之左右是天帝所在即文王所在也何以)
　(知文王之能然哉以其與天同徳而已天之徳於穆/不已所以為天文王之徳純亦不已所以為文於穆)
　(不已者天之誠也純亦不已者文王之誠也是文王/之徳即天之徳儀刑文王即儀刑于天也天與文王)
　(一而/已矣)
　　文王七章章八句
　　　東萊吕氏曰吕氏春秋引此詩以為周公所作
　　　味其詞意信非周公不能作也○今按此詩一
　　　章言文王有顯徳而上帝有成命也二章言天
　　　命集於文王則不唯尊榮其身又使其子孫百
　　　世為天子諸侯也三章言命周之福不唯及其
　　　子孫而又及其羣臣之後嗣也四章言天命既
　　　絶於商則不唯誅罰其身又使其子孫亦來臣
　　　服于周也五章言絶商之禍不惟及其子孫而
　　　又及其羣臣之後嗣也六章言周之子孫臣庶
　　　當以文王為法而以商為監也七章又言當以
　　　商為監而以文王為法也其於天人之際興亡
　　　之理丁寧反覆至深切矣故立之樂官而因以
　　　為天子諸矦朝㑹之樂盖将以戒乎後世之君
　　　臣而又以昭先王之徳於天下也國語以為兩
　　　君相見之樂特舉其一端而言耳(慶源輔氏曰/天人之際指)
　　　(文王與天而言也反覆丁寕言七章相粘綴而/説不一而足也周公作此本以戒成王立之樂)
　　　(官而因以為天子諸侯朝㑹之樂則又将以戒/乎後世之君臣也○安成劉氏曰一章以文王)
　　　(之徳與上帝之命對言也二章言天之命周與/四章言天之絶商為對三章言命周之羣臣後)
　　　(嗣與五章言絶商之羣臣後嗣為對六章先言/法文王後言監商七章先言監商後言法文王)
　　　(亦對舉而互言之周公既以文王之徳播之聲/詩以戒成王矣而復叶之音律以為朝㑹通用)
　　　(之樂則又以告成王者告諸/天下後世焉其意逺矣哉)然此詩之首章言
　　　文王之昭于天而不言其所以昭次章言其令
　　　聞不已而不言其所以聞至於四章然後所以
　　　昭明而不已者乃可得而見焉(安成劉氏曰四/章所謂熈者光)
　　　(明也即所以昭明于天之本也所謂緝者繼續/也即所以不已其聞之本也文王之生也繼續)
　　　(光明而不已其敬故其没也/昭明于天而不已其聞焉)然亦多詠嘆之言
　　　而語其所以為徳之實則不越乎敬之一字而
　　　已然則後章所謂脩厥徳而儀刑之者豈可以
　　　他求哉亦勉於此而已矣(慶源輔氏曰敬之一/字聖學之所以為始)
　　　(終者又可見於此二程先生挈出此一字以詔/後學其有功於聖學多矣學者舍是實無以為)
　　　(進徳之階也○安城劉氏曰敬者千聖傳心之/法即所謂欽也虞書五篇言欽者十有三言敬)
　　　(者七唐虞君臣相傳相戒固惟在於此也故仲/虺告湯亦曰欽崇天道尚父告武王亦曰敬勝)
　　　(怠者吉是創業垂統者固在於此敬而持盈守/成者亦在於此敬也然則成王所以念祖脩徳)
　　　(儀刑文王之事者誠不可以他求亦惟法文王/之敬徳而已又若召誥召公告王亦曰曷其奈)
　　　(何弗敬又曰王敬作所又曰不可不敬徳又曰/王其疾敬徳又兩曰惟不敬厥徳乃早墜厥命)
　　　(又曰肆惟王其疾敬徳其語意尤為/諄復剴切也成王之為令主也宜哉)
明明在下赫赫在上(叶辰/羊反)天難忱(市林/反)斯不易(以䜴/反)維
王天位殷適(音/的)使不挾(子燮/反)四方
　賦也明明徳之明也赫赫命之顯也忱信也不易難
　也天位天子之位也殷適殷之適嗣也挾有也○此
　亦周公戒成王之詩将陳文武受命故先言在下者
　有明明之徳則在上者有赫赫之命逹于上下去就
　無常(華谷嚴氏曰明明在下君之善徳不可掩也赫/赫在上天之眷顧為甚嚴也在下而明明則逹)
　(乎上在上而赫赫則逹乎下/天人相與之際甚可畏也)此天之所以難忱而為
　君之所以不易也紂居天位為殷嗣乃使之不得挾
　四方而有之盖以此爾(臨川王氏曰今紂所居之尊/則天位也所傳之正則殷適)
　(也使不挾四方其不可深恃如此○東萊吕氏曰天/位殷適使不挾四方則下章所陳眷顧周家有加而)
　(無已者非天私我有周也栽者培之傾者覆之因其/材而篤焉耳○華谷嚴氏曰首章專述天命䘮殷之)
　(事○豐城朱氏曰天果不可信乎在下者有明明之/徳則在上者有赫赫之命未嘗不可信也天果可信)
　(乎夏有昏徳而啇受之啇有昏徳而周受之其去就/無常又未嘗必可信也惟天之不可信此為君之所)
　(以不易也紂居天位為殷之正適而乃使之不得挾/四方而有之者盖天命未絶則為天子天命既絶則)
　(為獨夫/故也)
○摯(音/至)仲氏任(音/壬)自彼殷商來嫁于周曰嬪(毗申/反)于京
(叶居/良反)乃及王季維徳之行(叶户/郎反)大(音/泰)任有身(叶户/羊反)生此
文王
　賦也摯國名仲中(直衆/反)女也任摯國姓也殷商商之
　諸侯也嬪婦也京周京也曰嬪于京曡言以釋上句
　之意猶曰釐降二女于媯(音/規)汭嬪于虞也(九峯蔡氏/曰釐理降)
　(下也言堯治装下嫁二女于媯/汭使為舜婦于虞氏之家也)王季文王父也身懐
　孕也○将言文王之聖而追本其所從來者如此盖
　曰自其父母而已然矣(曹氏曰摯仲氏任繋於姓而/言之以為王季之配也今曰)
　(太任繫其子而言之以為文王之母也○列女傳曰/太任端一誠荘惟徳之行及其娠文王目不視惡色)
　(耳不聼淫聲口不出敖言生文王而明聖大任教之/以一而識百卒為周宗君子謂大任為能胎教○慶)
　(源輔氏曰維徳之行所謂以成徳為行也只此一句/足以盡王季大任之事可謂辭約而義博也○華谷)
　(嚴氏曰次章述大任生文王也○長樂劉氏曰乾健/而不息坤順以相承物理自然也王季有大任以配)
　(其徳故克生文王焉○定宇陳氏曰聖賢之生不偶/然也有配偶之賢而後有嗣續之賢故詩推本聖賢)
　(之生往往自其所從來如生民言稷而及姜嫄此言/文王而及大任下章言武王而及大姒皆是也其意)
　(深/矣)
○維此文王小心翼翼昭事上帝聿懐多福(叶筆/力反)厥徳
不囘以受方國(叶越/逼反)
　賦也小心翼翼恭慎之貌即前篇之所謂敬也文王
　之徳於此為盛昭明懐來囘邪也方國四方來附之
　國也(慶源輔氏曰前篇釋厥猶翼翼為勉敬此篇説/小心翼翼為恭慎其義雖一而有在臣在君之)
　(不同此須是以心體之則自見其有廣狹也昭事上/帝言文王之敬洞洞屬屬終日對越上帝也如此則)
　(盛大之福自然來集而文王之敬直上直下更無囘/曲之時所以又能受四方來附之國也一有囘曲則)
　(此心便息此理便絶天人上下皆不相管攝矣/○華谷嚴氏曰三章言文王之徳天人所與也)
○天監在下有命既集(叶昨/合反)文王初載天作之合在洽
之陽在渭之涘(音士叶/羽已反)文王嘉止大邦有子(叶奨/禮反)
　賦也監視集就載年合配也洽水名本在今同州郃
　(音/洽)陽夏陽縣今流已絶故去水而加邑渭水亦逕此
　入河也嘉婚禮也大邦莘國也子大姒也○将言武
　王伐商之事故此又推其本而言天之監照實在於
　下其命既集於周矣故於文王之初年而黙定其配
　所以洽陽渭涘(王氏曰莘/國所在也)當文王将婚之期而大邦
　有子也盖曰非人之所能為矣(華谷嚴氏曰四章述/天生太姒以配文王)
　(也○安成劉氏曰二章言王季太任之徳以及文王/故言自其父母而已然此言天命既集天作之合故)
　(以為非人之所能為然則六章之所/以篤生武王者又豈人之所能為哉)
○大邦有子俔(牽遍/反)天之妹文定厥祥親迎(魚敬/反)于渭
造舟為梁不顯其光
　賦也俔磬也韓詩作磬説文云俔譬也孔氏曰如今
　俗語譬喻物曰磬作然也文禮祥吉也言卜得吉而
　以納幣之禮定其祥也(王氏曰譬天之妹言其徳可/以繼天也上天之載無聲無)
　(臭儀刑文王萬邦作孚然則非徳可以繼天孰/能為之配大姒能為之配故備其禮以定其祥)造作
　梁橋也作船於水比之而加版於其上以通行者即
　今之浮橋也傳曰天子造舟諸侯維舟大夫方舟士
　特舟(爾雅曰造舟比船為橋維連/四船方舟併兩船特舟單船)張子曰造舟為梁
　文王所制而周世遂以為天子之禮也(五章述文王/親迎之事也)
○有命自天命此文王于周于京(叶居/良反)纘(子管/反)女維莘
(所巾/反)長(丁丈/反)子維行(叶户/郎反)篤生武王保右(音/祐)命爾燮伐
大商
　賦也纘繼也莘國名長子長女大姒也行嫁篤厚也
　言既生文王而又生武王也(臨川王氏曰生文王又/生武王是之謂篤中庸)
　(曰天之生物必因其材而篤焉○雙峯饒氏曰文王/生於祖甲之三十一年武王後文王二十年生是商)
　(道始㣲之際/二人已生矣)右助燮和也(新安胡氏曰陳氏/云燮有和順之意)○言天
　既命文王於周之京矣而克纘大任之女事者維此
　莘國以其長女來嫁于我也(丘氏曰将言篤生武王/之事故又本而發之)
　天又篤厚之使生武王保之助之命之而使之順天
　命以伐商也(慶源輔氏曰天監在下有命既集言其/始也有命自天命此文王言其終也天)
　(之生聖人者其用力多矣既以篤生之故保䕶之右/助之所謂栽者培之所以命之燮伐大商也征伐本)
　(非和順之事而曰燮伐者所謂剛中而應行險而順/者也○華谷嚴氏曰因天人之所欲是之謂燮伐此)
　(章述大姒生武王也○須溪劉氏曰燮伐者當伐則/伐也古人厚故稱大商○豐城朱氏曰有大任為之)
　(母復有大姒為之婦故謂之纘言女徳之有繼也既/生文王於前又生武王於後故謂之篤言天命之匪)
　(解也其伐商也上以順乎天下以/應乎人故謂之燮言其無慙徳也)
○殷商之旅其㑹如林矢于牧野維予侯興(叶音/歆)上帝
臨女(音/汝)無貳爾心
　賦也如林言衆也書曰受率其旅若林矢陳也牧野
　在朝歌南七十里侯維貳疑也爾武王也○此章言
　武王伐紂之時紂衆㑹集如林以拒武王而皆陳于
　牧野則維我之師為有興起之勢耳然衆心猶恐武
　王以衆寡之不敵而有所疑也故勉之曰上帝臨女
　母貳爾心盖知天命之必然而贊其決也然武王非
　必有所疑也設言以見衆心之同非武王之得已耳
　(東萊吕氏曰紂以如林之衆來戰武王苟較强弱而/計衆寡其心必疑矣然當是時武王方一心以奉天)
　(討若上帝實臨之較計之私豈得而容哉此盖設為/勉之之詞以形容武王奉天討之心也○慶源輔氏)
　(曰上帝臨女無貳爾心女與爾雖皆指武王其實則/是設言以見衆心之同非武王之得已也然辭意嚴)
　(恪洋洋乎如在其上如在其左右學者當常常涵泳/此二句以存心飬性而事天也○安成劉氏曰武王)
　(誓師曰受有臣億萬惟億萬心予有臣三千惟一心/商罪貫盈天命誅之又曰朕夢恊朕卜襲于休祥戌)
　(商必克又曰雖有周親不如仁人觀是語也則武王/固知上帝之監臨矣固知衆寡之不足疑矣○華谷)
　(嚴氏曰七章述/武王伐商也)
○牧野洋洋檀車煌煌駟騵(音/元)彭彭(叶舖/郎反)維師尚父時
維鷹揚凉(音/亮)彼武王肆伐大商㑹朝清明(叶謨/郎反)
　賦也洋洋廣大之貌檀堅木宜為車者也煌煌鮮明
　貌駵焉白腹曰騵(孔氏曰檀弓亦言戎事乘騵/因武王所乘遂為一代常法)彭彭
　强盛貌師尚父大公望為大師而號尚父也鷹揚如
　鷹之飛揚而将擊言其猛也凉漢書作亮佐助也(王/莽)
　(傳注曰/亮助也)肆縱兵也㑹朝㑹戰之旦也○此章言武王
　師衆之盛将帥之賢(鄭氏曰戰地寛廣兵車鮮明馬/又強盛尚父佐武王為之上捋)
　伐商以除穢濁不崇朝而天下清明(孔氏曰王肅云/不崇朝而殺紂)
　(天下方天清明無復濁亂○廬陵彭氏曰當癸亥之/歹俟天休命之前猶有如隂曀之中及甲子昧爽一)
　(戰之後民情大悦向者昏亂穢濁之氣一洗而出之/豈不快哉○安成劉氏曰天下本清而紂汨濁之故)
　(伯夷太公避之以待其清及去紂則源清而流悉清/矣故武王泰誓以永清四海為己任詩人歌之亦以)
　(㑹朝清明嘆其撥亂反正之神速盖知其心惟在於/清四海而已○豐城朱氏曰此章述牧野之事然言)
　(其檀車之煌煌而已不及乎矛㦸之利則是無待於/擊刺也言其駟騵之彭彭而已不及乎弓矢之良則)
　(是無待於貫革也言尚父之鷹揚而已不及乎徒御/之衆則是無待於選鋒陷陣之勇也所以然者殷周)
　(之不敵久矣孔子曰仁不可為衆也孟子曰征之為/言正也各欲正已也焉用戰皆此意也㑹朝清明所)
　(謂一戎衣而/天下定也)所以終首章之意也(華谷嚴氏曰八章/終上章伐紂之事)
　(也○定宇陳氏曰篇首之明明以徳之明言之也篇/末之清明以治象之明言之也然不崇朝而天下清)
　(明非徳之明者能之乎○安成劉氏曰此章可以見/天位殷適而不挾四方焉可以見天之難信而為君)
　(之不易焉又可以見有明明之徳則有赫赫之命焉/首章開其端此章終其意唯以紂與武王觀之則成)
　(王之所當監/者夫豈逺哉)
　　大明八章四章章六句四章章八句
　　　名義見小旻篇(三山李氏曰大雅之詩則謂之/大明小雅之詩則謂之小明)
　　　一章言天命無常惟徳是與二章言王季大任
　　　之徳以及文王三章言文王之徳四章五章六
　　　章言文王大姒之徳以及武王七章言武王伐
　　　紂八章言武王克商以終首章之意(華谷嚴氏/曰首章泛)
　　　(言天人之理見殷亡之由為美文武張本次章/乃述大任生文王其後乃又述文王生武王及)
　　　(伐殷之事以成首章之意其言皆有次序也○/慶源輔氏曰君有明徳則天有明命有王季文)
　　　(王則有太任太姒有王季太任則有文王有文/王太姒則有武王有武王之君則有太公之臣)
　　　(讀大明之詩則當知天人夫婦父子君臣之際/安危治亂廢興存亡之機如影響形聲之相似)
　　　(皆非苟然也又曰此詩周公作以戒成王前五/章言周三王積徳之盛而天命之積亦非一日)
　　　(有人力之所不得與者後兩章言武王順天應/人以伐紂而克之有非得已者成王聞之思天)
　　　(命之不苟集祖宗之於天下也非苟得則/兢兢業業以保守之自有不能已者矣)其章
　　　以六句八句相間又國語以此及下篇皆為兩
　　　君相見之樂説見上篇(安成劉氏曰事見外傳/魯語叔孫穆子之言也)
緜緜𤓰瓞(田節/反)民之初生自土沮(七余/反)漆(音/七)古公亶(都/但)
(反/)父(音/甫)陶(音/桃)復(音/福)陶穴(叶户/橘反)未有家室
　比也緜緜不絶貌大曰瓜小曰瓞瓜之近本初生者
　常小其蔓不絶至末而後大也民周人也自從土地
　也沮漆二水名在豳地古公號也亶父名也或曰字
　也後乃追稱太王焉(格庵趙氏曰古公猶言先公也/盖未追王前之本號古公當殷)
　(末時猶尚質故/亶父以名言)陶窰竈也(孔氏曰陶瓦器竈也盖以/陶去其上而為之故謂之)
　(陶/)復重窰也穴土室也家門内之通名也豳地近西
　戎而苦寒故其俗如此○此亦周公戒成王之詩追
　述大王始遷岐周以開王業(安成劉氏曰八章/以上所言是也)而文
　王因之以受天命也(安成劉氏曰八章/以下所言是也)此其首章言
　瓜之先小後大以比周人始生於漆沮之上(曹氏曰/公劉以)
　(前㣲弱甚矣僅能不絶其緒故以緜緜況之○臨川/王氏曰周國嘗幾亡矣其後土沮漆而國復興故以)
　(為民之初生也○孔氏曰周語云我先王不窋用失/其官而自竄於戎狄之間公劉之篇説公劉適邠其)
　(言甚詳盖不窋已嘗失官逃竄至公劉往居焉○安/成劉氏曰周人之生盛於岐周豐鎬之時而始於公)
　(劉居邠之日公劉以前固生於后稷而不窋奔竄周/民幾無生矣故厥初生民時惟姜嫄此一初也民之)
　(初生自土沮/漆又一初也)而古公之時居於窰竈土室之中其國
　甚小至文王而後大也(華谷嚴氏曰首章述/大王初居邠之事也)
○古公亶父來朝走馬(叶滿/浦反)率西水滸(呼五/反)至于岐下
(叶後/五反)爰及姜女聿來胥宇
　賦也朝早也走馬避狄難也(東萊吕氏曰來朝走馬/形容其初遷之時略地)
　(相宅精神/風采也)滸水厓也漆沮之側也岐下岐山之下也
　(廬陵羅氏曰岐山地理考異亦名天/柱山在鳯翔府岐山縣東北十里)姜女太王妃也
　胥相宇宅也孟子曰大王居邠狄人侵之事之以皮
　幣珠玉犬馬而不得免乃屬其耆老而告之曰狄人
　之所欲者吾土地也吾聞之也君子不以其所飬人
　者害人二三子何患乎無君我将去之去邠踰梁山
　邑于岐山之下居焉邠人曰仁人也不可失也從之
　者如歸市(朱子曰皮謂虎豹麋鹿之皮也幣帛也屬/㑹集也土地本生物以飬人今争地而殺)
　(人是以其所以飬人者害人也邑作邑歸市人衆而/争先也○南軒張氏曰大王於狄人事以皮幣犬馬)
　(珠玉本期以保民也而狄人侵陵不已是欲吾上地/也曰君子不以其所飬人者害人其言何其忠厚而)
　(不廹邪太王之遷本以全民不敢必民之歸而强民/以徙特曰二三子何患乎無君此天地之心真保民)
　(之主也民心自不庸釋乎太王非特斯言冇以感動/之盖民之戴其仁有素矣曰如歸市以見其誠心樂)
　(趨無一毫强勉之意也○張子曰書稱太王肇基王/迹盖見得民心之始也方其去邠民皆携持而隨之)
　(固未嘗率之也王迹之始莫大/於此盖民歸之則天命之矣)
○周原膴膴(音/武)堇(音/謹)荼如飴(音/移)爰始爰謀(叶謀/悲反)爰契(苦/計)
(反/)我龜曰止曰時築室于兹(叶津/之反)
　賦也周地名在岐山之南廣平曰原膴膴肥美貌堇
　烏頭也荼苦菜蓼屬也飴餳(夕清/反)也(本草曰烏頭與/附子同根形似)
　(烏鳥之頭蜀人謂烏頭苖為/堇草○孔氏曰餳乾糖也)契所以然火而灼龜者
　也儀禮所謂楚焞(音寸又/音敦)是也(孔氏曰春官菙氏掌/共燋契以待卜事注)
　(云士䘮禮曰楚燉置于燋在龜東楚燉即契也楚荆/也卜者以楚燉之木燒之於燋炬之火既然執之以)
　(灼龜箠垂上/聲燋音爵)或曰以刀刻龜甲欲鑽之處也(前漢書/注曰挈)
　(刻也詩曰爰契我龜言刻/開之灼而卜之挈音契)○言周原土地之美雖物
　之苦者亦甘於是大王始與豳人之從已者謀居之
　又契龜而卜之(華谷嚴氏曰爰始謀及乃心也爰謀/謀及卿士庶人也契龜謀及卜筮也)
　(○三山李氏曰太王遷岐衛文遷楚丘未嘗不卜然/君臣既有定議乃卜洪範所以先乃心卿士庶人而)
　(後卜筮也○杜氏曰/言先人事後卜筮)既得吉兆乃告其民曰可以止
　於是而築室矣或曰時謂土功之時也(臨川王氏曰/曰止則命其)
　(臣民止於茲也曰時則命其臣民以土功之時也既/命其土功之時遂築室也○華谷嚴氏曰三章述太)
　(王定宅/於岐也)
○廼慰廼止廼左廼右(叶羽/已反)廼疆廼理廼宣廼畝(叶滿/彼反)
自西徂東周爰執事(叶上/止反)
　賦也慰安止居也左右東西列之也(孔氏曰據公宫/在中民居左右)
　(故王肅云乃左右開/地置邑以居其民)疆謂畫其大界理謂别其條理
　也宣布散而居也或曰導其溝洫也畝治其田疇也
　自西徂東自西水滸而徂東也周徧也言靡事不為
　也(慶源輔氏曰第一二句則民居各有定而得以營/立矣三四句則民田各有分而得以耕治矣五六)
　(句總言其從西水滸而徂東凡經始之事所當為者/無不盡也○華谷嚴氏曰四章述定民居治田畝也)
○乃召司空乃召司徒俾立室家(叶古/胡反)其繩則直縮(色/六)
(反/)版以載(叶節/力反)作廟翼翼
　賦也司空掌營國邑司徒掌徒役之事(孔氏曰司空/之屬有匠人)
　(掌營國廣狹之度廟社朝市之位司徒之屬有小司/徒几用衆庶則掌其政教○曹氏曰量地以制邑度)
　(地以居民司空之職故先召之致/衆庶令徒役司徒之職故次召之)繩所以為直凡營
　度位處皆先以繩正之既正則束版而築也(孔氏曰/位處者)
　(即匠人所謂左祖右社面朝後市之類是也○朱子/曰人君國都如井田様畫為九區面朝背市左祖右)
　(社中間一區則君之宫室宫室前一區為外朝凡朝/㑹蔵庫之屬皆在焉後一區為市市四而有門左右)
　(各三區皆民所居而外朝一區左則宗廟/右則社稷焉此國君都邑規模之大槩也)縮束也載
　上下相承也言以索束版投土築訖則升下而上以
　相承載也(長樂劉氏曰築宗/廟之垣墉牆壁也)君子將營宫室宗廟為
　先廐庫為次居室為後翼翼嚴正也(曹氏曰此章俾/立室家則定其)
　(規模而已若其營作則先於廟故其序如此○華谷/嚴氏曰五章述将營宫室先作宗廟也○長樂劉氏)
　(曰二章言遷三章四章言先營民之/居處授民之耕種此章始營宫室焉)
○捄(音/俱)之陾陾(耳升/反)度(待洛/反)之薨薨築之登登削屢馮
馮(扶氷/反)百堵(丁古/反)皆興鼛臯音鼓弗勝(音/升)
　賦也捄盛土於器也陾陾衆也度投土於版也薨薨
　衆聲也登登相應聲削屢牆成而削治重複也馮馮
　牆堅聲(眉山蘇氏曰既成而削之其聲馮馮然堅也/○長樂劉氏曰謂牆成脫版削其堅凸以就)
　(平直凸/音迭)五版為堵興起也此言治宫室也鼛鼓長一
　丈二尺以鼓役事弗勝者言其樂事勸功鼓不能止
　也(考索曰鼓人云以鼛鼓鼓役事春秋傳云魯人之/臯盖臯者緩也役事以弗亟為義故以臯鼓節之)
　(古者上之使下以仁常欲緩而不廹故鳴鼓以臯下/之事上以義常欲敏而有功以鼓節之而弗止故曰)
　(鼛鼓弗勝○安成劉氏曰古人以牆為壁故於作室/多言版築之事○慶源輔氏曰此又承上章而言治)
　(宫室其獨詳於版築之事者盖垣墻所以圍乎外舉/此則其中衆役可知又版築比之其他工役為最勞)
　(至於百堵皆興鼛鼓弗勝/則人之樂事於是為至矣)
○廼立臯門臯門有伉(苦浪反叶/苦郎反)廼立應門應門將將
(七羊/反)廼立冢土戎醜攸行(叶户/郎反)
　賦也傳曰王之郭門曰臯門伉髙貌王之正門曰應
　門將將嚴正也大王之時未有制度特作二門其名
　如此及周有天下遂尊以為天子之門而諸侯不得
　立焉(朱子曰書言天子有應門春秋書魯有雉門禮/記云魯有庫門家語云衛有庫門皆無云諸矦)
　(有臯應者則臯應為天子之門明矣○新安胡氏曰/毛氏因戴記明堂位言魯以庫門為天子臯門雉門)
　(為天子應門遂謂天子郭門為臯正門為應而諸侯/門當名庫雉朱子取毛説證之書春秋禮記家語而)
　(斷之曰大王初作臯應二門後尊為天子之制諸侯/不得立焉當矣○考索曰天子五門臯者逺也明最)
　(在外故曰臯庫門則有藏於此故也雉門者取其文/明也應門者則居此以應治也路門則取其大也此)
　(五門各有其義然書猶有畢門南門則路門之别名/也周禮又有中門則雉門之别名也爾雅有正門則)
　(應門之别名也若諸侯三/門鄭氏以為庫雉路也)冢土大(音/泰)社也亦大王所
　立而後因以為天子之制也(朱子曰太王立岐周之/社武王既有殷國遂通)
　(立周之社於天下以為太社猶漢初令民立漢社稷/也○臨川王氏曰宗廟宫室内事也自内及外故於)
　(卒言立/冢土也)戎醜大衆也起大事動大衆必有事乎社而
　後出謂之宜(爾雅曰宜祭名以兵凶戰危慮有負敗/祭之以求福宜故謂之宜○慶源輔氏)
　(曰二門既立而太社遂立大社既立而大衆攸行周/家之勢至是盖勃勃然有不可得而禦者矣昆夷其)
　(得而不服哉百堵皆興鼛鼓弗勝則人心之樂事勸/功可知矣廼立冢土戎醜攸行則征伐之事盖有不)
　(容己者矣○孔氏曰宜祭社之名也○安成劉氏曰/上四章之序營立宗廟居室社稷皆在居民之後先)
　(王重民之意如此/盖國以民為本也)
○肆不殄(田典/反)厥愠(紆問/反)亦不隕(韻敏/反)厥問柞(子洛/反)棫
(音/域)拔(蒲貝/反)矣行道兌(吐外/反)矣混(音/昆)夷駾(徒對/反)矣維其喙
(吁貴/反)矣
　賦也肆故今也猶言遂也承上起下之辭殄絶慍怒
　隕墜也問聞通謂聲譽也柞櫟也枝長葉盛叢生有
　刺棫白桵(音/緌)也小木亦叢生有刺(爾雅注曰實如耳/璫紫赤可啖○東)
　(陽許氏曰材理全白直理易破可為/犢車輻又可為矛㦸矜矜音芹柄也)拔挺拔而上不
　拳曲䝉密也兌通也始通道於柞棫之間也駾突喙
　息也(藍田吕氏曰喙張喙而/息也奔趨者其状如此)○言太王雖不能殄絶
　混夷之慍怒亦不隕墜已之聲聞盖雖聖賢不能必
　人之不怒已但不廢其自脩之實耳(慶源輔氏曰肆/不殄厥愠不責)
　(夫人之厲已也亦不隕厥問唯盡夫自治之道而已/若專於治人而不反之身與雖務反身而不免責於)
　(人者皆非聖人事也自脩之實而但言其聲問者有/其實則有其名也其與後世所謂以虛聲恐唱之者)
　(不同/矣)然大王始至此岐下之時林木深阻人物鮮少
　至於其後生齒漸繁歸附日衆則木拔道通昆夷畏
　之而奔突竄伏維其喙息而已(慶源輔氏曰四箇矣/字可見不期然而然)
　(之/意)言徳盛而混夷自服也盖已為文王之時矣(東萊/吕氏)
　(曰此章或以為專指太王或以為專指文王義皆未/安孟子曰文王事昆夷文王猶事昆夷則太王安得)
　(有昆夷駾矣維其喙矣之事乎皇矣曰帝省其山柞/棫斯拔松栢斯兌帝作邦作對自太伯王季然則柞)
　(棫拔行道兌安可指為文王之時乎盖總叙周家王/業積施屈伸之理始於太王而終於文王耳○華谷)
　(嚴氏曰八章言太王文王調服昆夷也陳氏謂孟子/借此章首二句以説文王鄭氏踵之遂誤專以為文)
　(王之詩焉○安成劉氏曰下章之首即言虞芮質成/之事則此章之末固通文王而言矣盖其始也昆夷)
　(不服而太王不墜其聞及其終也文王徳盛而昆夷/自服一章之閒神祖聖孫實相首尾集傳既曰太王)
　(始至又曰至於其後又曰已為文王之時則其歴年/亦久矣若以皇矣三章及天作之頌證之則此章通)
　(言太王王季文王之事明矣○豐城朱氏曰太王之/去邠避玁狁之難也及其至岐則又有昆夷之愠焉)
　(昆夷之愠患之自外至者也内治之脩政之由中出/者也自外至者聖賢之所不能必由中出者聖賢必)
　(加勉焉盖君子創業垂統為其可繼者而已若夫成/功則固有天命存焉然積累之既久培植之既厚至)
　(於木拔道通則屈不終屈而必於伸晦不終晦/而必於顯昆夷之竄自有不期然而然者矣)
○虞芮(如鋭/反)質厥成文王蹶(居/反)衛厥生(叶桑/經反)予曰有疏
附(叶上/聲)予曰有先(息薦/反)後(胡豆反叶/下五反)予曰有奔奏(與走/通叶)
(宗五/反)予曰有禦侮
　賦也虞芮二國名質正成平也(華谷嚴氏曰曲直/得其平則無争也)傳
　曰虞芮之君相與争田久而不平乃相與朝周入其
　境則耕者讓畔行者讓路(建安熊氏曰畔謂曰之疆/界讓畔則兩界之地耕墾)
　(皆不及讓路如少/避長賤避貴之類)入其邑男女異路(孔氏曰邑謂城/中如王制云道)
　(路男子由右婦人由左注/云以為地道尊右故也)斑白不提挈(孔氏曰年老/其髪白黒雜)
　(提挈有少/者代之也)入其朝士讓為大夫大夫讓為卿(建安熊/氏曰古)
　(者任官必推其人才可以為卿則為卿才止於大夫/者不敢居卿之位可以為大夫則為大夫才止於士)
　(者不敢居大夫之位無/躁競之風有遜讓之實)二國之君感而相謂曰我等
　小人不可以履君子之境乃相讓以其所争田為閒
　田而退天下聞之而歸者四十餘國(建安熊氏曰被/文王之化自然)
　(興起而歸附之三分天下有其二而説者以虞芮質/成之年為文王受命之年亦以此歟○新安胡氏曰)
　(來歸者四十餘國要亦道化之/所漸被非謂有其疆土版圖也)蘇氏曰虞在陜之平
　陸芮在同之馮翊平陸有間原焉則虞芮之所讓也
　(曹氏曰虞芮皆/在岐周之東)蹶生未詳其義或曰蹶動而疾也生
　猶起也(朱子曰蹶動也生是興起之意當是一日之/間虞芮質成而來歸者四十餘國其勢張盛)
　(忽然見之/如跳起)予詩人自予也率下親上曰疏附相道前
　後曰先後喻徳宣譽曰奔奏(孔氏曰喻天下以王徳/宣揚王之聲使天下皆)
　(奔走而/歸趨之)武臣折衝曰禦侮(孔氏曰武力之臣能/折止敵人之衝突者)○言
　昆夷既服而虞芮來質其訟之成於是諸矦歸周者
　衆而文王由此動其興起之勢是雖其徳之盛然亦
　由有此四臣之助而然故各以予曰起之其辭繁而
　不殺者所以深歎其得人之盛也(慶源輔氏曰質虞/芮之訟初非期於)
　(興起也而其興起之勢蹶然而動焉此聖人之事也/然亦豈一已所能獨致哉故周公以為四臣之助為)
　(多其辭諄複深歎其得人之盛其意深矣其所以戒/成王者切矣所謂四臣者謂有此四等之臣耳固非)
　(止於四人而已也○豐城朱氏曰虞芮之質成是訟/獄者不之商而之文王也歸者四十餘國是朝覲者)
　(不之商而之文王也文王之徳其孚於人也久矣至/是而始動其興起之勢者譬如弩機之既張是惟無)
　(發發則沛然而不可禦矣詩人推本言之以為由此/此四臣之助而然盖舜之徳雖非五臣之所能及而)
　(非五臣則亦無以佐其治也文王之徳雖非四臣之/所能及而非四臣則亦無以宣其化也書亦曰無能)
　(往來兹廸彝教文王蔑徳降於國人知此則知文王/得人之盛而人材之為聖化之助亦大矣或者乃謂)
　(文王之化非四臣之/所能為豈不異哉)
　　緜九章章六句
　　　一章言在豳二章言至岐三章言定宅四章言
　　　授田居民五章言作宗廟六章言治宫室七章
　　　言作門社八章言至文王而服混夷(孟子曰肆/不殄厥愠)
　　　(亦不隕厥問文王也朱子曰本言太王事混夷/雖不能殄絶其愠怒亦不自墜其聲問之美孟)
　　　(子以為文王之/事可以當之)九章遂言文王受命之事(安成/劉氏)
　　　(曰所謂受命者盖諸矦歸文王則文王於天命/似有不得而辭者矣然亦推原之詞耳非謂其)
　　　(有改元稱/王之事也)餘説見上篇(慶源輔氏曰以上三篇/皆周公作以戒成王之)
　　　(詩文王則專美文王之徳大明則追述王季太/任文王太姒以及武王之徳緜則又追述太王)
　　　(太姜文王之徳而其意則盖歴述其先王積累/徳業之盛以見成王之任大責重不可不謹戒)
　　　(而保守/之耳)
芃芃(薄紅/反)棫(雨逼音卜/反)薪之槱(音/酉)之濟濟(子禮/反)辟(音/璧)王
左右趣(叶此/苟反)之
　興也芃芃木盛貌樸叢生也言根枝迫迮(音/窄)相附著
　(直略/反)也槱積也(華谷嚴氏曰積以/待其乾而用之)濟濟容貌之美也
　辟君也君王謂文王也○此亦以詠歌文王之徳言
　芃芃棫樸則薪之槱之矣濟濟辟王則左右趣之矣
　盖徳盛而人心歸附趣向之也
○濟濟辟王左右奉璋奉璋峨峨(玉歌/反)髦士攸宜(叶牛/何反)
　賦也半圭曰璋祭祀之禮王祼以圭瓚諸臣助之亞
　祼以璋瓚(孔氏曰玉人云大璋中璋邉璋皆是璋瓚/也郊特牲曰灌以圭璋故知璋為璋瓚祭)
　(統云君執圭瓚祼尸大宗伯執璋瓚亞祼小宰/云凡祭祀贊祼將之事是助行祼事非獨一人)左右
　奉之其判在内亦有趣向之意峨峨盛壯也(錢氏口/衣冠偉)
　(壯之/貌)髦俊也(慶源輔氏曰此章則因首章所言而賦/以足成其意俊髦之士至誠一意於奉)
　(璋助祭之時峨峨然無不得其/所宜此則尤可見其趣向之意)
○渒(匹世/反)彼涇(音/經)舟烝徒楫(音接叶/藉入反)之周王于邁六師
及之
　興也渒舟行貌涇水名(臨川王氏曰涇在/周地興所見也)烝衆楫櫂
　于往邁行也六師六軍也(華谷嚴氏曰文王未有六/軍以大雅皆述王者之事)
　(故言/六軍)○言渒彼涇舟則舟中之人無不楫之周王于
　邁則六師之衆追而及之盖衆歸其徳不令而從也
　(北溪陳氏曰汲汲然而及之不待戒命而至○慶源/輔氏曰此章又見不徒奉璋助祭之上歸向之如此)
　(至於文王一有所往則六軍之衆亦必追而及之則/人心之歸向又可見矣于邁謂有所征往也如伐崇)
　(與密須及戡黎之事皆是也助祭内事也于邁外事/也或外或内而人心之歸向無異焉則文王之振作)
　(綱紀之道至矣故下兩章遂言之○豐城朱氏曰國/之大事在祀與戎上章言人心之趣向見於祭祀之)
　(時此章言人心之趣/向見於征伐之日也)
○倬(陟角/反)彼雲漢為章于天(叶鐵/因反)周王夀考遐不作人
　興也倬大也雲漢天河也在箕斗二星之間其長竟
　天(爾雅注曰箕龍尾斗/南斗天漢之津梁也)章文章也文王九十七乃終
　故言夀考遐與何同(朱子曰遐古注并諸家皆作逺/字甚無道理禮記注訓胡字甚)
　(好○須溪劉氏/曰遐不何不也)作人謂變化鼓舞之也(朱子曰鼓之/舞之之謂作)
　(如撃鼓然自然使人跳舞踴躍又曰此章只是説雲/漢為章于天周王夀考豈不能作人也上二句皆是)
　(引起下靣説略有些意思傍著不須深求只如此讀/過便得○曹氏曰作者鼓舞振動之意商之末世士)
　(氣卑弱甚矣非鼓舞振動之烏能自奮而有成哉○/慶源輔氏曰此章方言人心之所以歸向於文王者)
　(文王能有以振作之故也作人非一日偶然之可為/也必積累漸漬之久乃底于成故曰周王夀考遐不)
　(作人先生嘗語學者曰此等語言自有箇血脉流通/但涵泳久之自然見得條愓浹洽不必多引外來道)
　(理言語却壅滯了詩人説底意思也周王既是夀考/豈不作成人才此事已自分明更著箇倬彼雲漢為)
　(章于天喚起來便愈見活潑潑地此六義所謂興也/興乃興起之義凡言興者皆當以此例觀之易以言)
　(不盡意而立象以盡意盖亦如此○華谷嚴氏曰雲/漢倬然明大為文章于天矣文王自少至老所以興)
　(起人者多矣人心之善作之則興凡自暴自棄習俗/益流於下者由上之人無以興起之耳故孟子曰待)
　(文王而後興者凡民也盖人同此心心同此理非外/立一道以强其所無特作而興之使之自不能已不)
　(知所以然而然如樂則生矣生則烏可已不知手之/舞之足之蹈之也○永嘉陳氏曰聖人久於其道而)
　(天下化/成也)
○追(對廻/反)琢(陟角/反)其章金玉其相勉勉我王綱紀四方
　興也追雕也金曰雕玉曰琢(孔氏曰此經上下相承/所追琢者即金玉也)
　相質也勉勉猶言不已也凡網罟張之為綱理之為
　紀(孔氏曰綱者網之大繩舉網為張綱之目故張之/為綱紀者别理絲縷故理之為紀○須溪劉氏曰)
　(綱紀即是/作人之意)○追之琢之則所以美其文者至矣金之
　玉之則所以美其質者至矣勉勉我王則所以綱紀
　乎四方者至矣(朱子曰遐不作人只是説他歌舞作/興底事功夫細密處又在此一章如)
　(曰勉勉我王綱紀四方四方都在他線索内牽著都/動問勉勉即是純亦不已否曰然問傳曰追琢其章)
　(所以美其文金玉其相所以美其質然不知所/美之人為誰曰追琢金玉以興我王之勉勉爾)
　　棫樸五章章四句
　　　此詩前三章言文王之徳為人所歸後二章言
　　　文王之徳有以振作綱紀天下之人而人歸之
　　　(慶源輔氏曰四章言振作五章言綱紀振作謂/變化鼓舞之不容怠廢也綱紀謂統括維繫之)
　　　(不容渙散也此天下之人奉璋之士六軍之衆/四方之民所以無不歸附趣向之也○安成劉)
　　　(氏曰一章二章則言左右近臣歸向文王三章/則言六軍之衆歸向文王也四章言文王振作)
　　　(天下之人也五章言文王綱紀天下之人也然/歸向之者不離於前後左右則其振作綱紀於)
　　　(人者無不至也振作綱紀之者至/於久逺則其歸向之者益以衆也)自此以下至
　　　假樂皆不知何人所作疑多出於周公也
瞻彼旱麓(音/鹿)榛楛(音/户)濟濟(子/反)禮豈弟君子干祿豈弟
　興也旱山名麓山足也榛似栗而小楛似荆而赤濟
　濟衆多也豈弟樂易也君子指文王也○此亦以咏
　歌文王之徳言旱山之麓則榛楛濟濟然矣豈弟君
　子則其干祿也豈弟矣干祿豈弟言其干祿之有道
　猶曰其争也君子云爾(北溪陳氏曰君子求福也亦/樂易而已其諸異乎人之求)
　(歟○華谷嚴氏曰豈弟者徳盛仁熟和順充積之謂/也干祿非文王之心詩人言干祿者謂在我有以致)
　(之猶曰自求多福非有心求之也首章言文王受祿/以徳也○慶源輔氏曰樂易則無汲汲勞苦之意盖)
　(優游寛裕以自盡其在我之理而已是非有意於干/祿也自詩人詠歌之則以為得所以干禄之道云爾)
○瑟(所乙/反)彼玉瓚(才旱/反)黄流在中豈弟君子福祿攸降
(叶乎/攻反)
　興也瑟縝密貌玉瓚圭瓚也以圭為柄黄金為勺青
　金為外而朱其中也(孔氏曰圭以玉為之指其體謂/之玉瓚據成器謂之圭瓚瓚盛)
　(鬯酒以黄金為勺有鼻口酒從中流出玉人云祼圭/尺有二寸有瓚以祀宗廟典瑞注引漢禮瓚槃大五)
　(升口徑八寸下有槃口徑一/尺則瓚如勺為槃以承之也)黄流欝鬯也釀秬黍為
　酒築欝金煮而和之使芬芳條鬯以瓚酌而祼之也
　(孔氏曰秬黒黍一秠二米者也釀秬為酒以欝金和/之草名欝金則黄如金色酒在器流動故曰黄流○)
　(周禮欝人掌和欝鬯注欝草名十葉為貫百二十貫/為築以煑之鐎中秬鬯是不和欝者○本草注曰欝)
　(金草其花十二葉為百草之英三月有花状/如紅藍煑之用為鬯合而釀酒以降神也)攸所降
　下也○言瑟然之玉瓚則必有黄流在其中豈弟之
　君子則必有福祿下其躬明寳器不薦於䙝味而黄
　流不注於瓦缶則知盛徳必享於祿夀而福澤不降
　於淫人矣(華谷嚴氏曰言各以類應也次章言盛徳/必得其福○慶源輔氏曰此又承上章言)
　(豈弟君子則福祿自然降下/其躬盖亦不待乎求之之意)
○鳶(弋專/反)飛戾天(叶鐵/因反)魚躍于淵(叶一/均反)豈弟君子遐不
作人
　興也鳶鴟類戾至也李氏曰抱朴子曰鳶之在下無
　力及至乎上聳身直翅而已盖鳶之飛全不用力亦
　如魚躍怡然自得而不知其所以然也遐何通○言
　鳶之飛則戾于天矣魚之躍則出于淵矣豈弟君子
　而何不作人乎言其必作人也(華谷嚴氏曰三章言/作人之妙也鳶飛魚)
　(躍言天壤之内莫不自得其性而不知所以然也豈/弟文王何不作人乎言必有以興起之而使之不自)
　(已也○上蔡謝氏曰鳶飛戾天魚躍于淵猶韓愈謂/魚川泳而鳥雲飛上下各得其所也詩人言如此氣)
　(象周家作人似之○慶源輔氏曰棫樸之詩言文王/徳盛而人心自然歸向之旱麓之詩言文王之徳盛)
　(而上天自然福祿之如此則棫樸之詩言作人可也/而旱麓亦言作人之事者何哉愚讀洪範五皇極章)
　(有曰皇建其有極歛時五福用敷錫厥庶民盖言人/君能建其極則為五福之所聚而又有以使民觀感)
　(而化焉則是又能布此福而與其民也大抵其一章/首尾皆以成就天下人才為説由是推之則旱麓之)
　(詩亦以作人為言者亦宜矣盖聖人之得名位者豈/以其身自歛其福禄哉必使天下之人各羞其行而)
　(邦其昌然/後為福也)
○清酒既載(叶節/力反)騂(息營/反)牡既備(叶蒲/北反)以享以祀(叶逸/織反)
以介景福(叶筆/力反)
　賦也載在尊也僃全具也承上章言有豈弟之徳則
　祭必受福也(三山李氏曰君子之受福豈以騂牡之/故而得之哉古人奉牲以告所謂馨香)
　(無讒慝也故有豈/弟之徳則受福)
○瑟彼柞棫民所燎(力召/反)矣豈弟君子神所勞(力報/反)矣
　興也瑟茂密貌(安成劉氏曰上章玉瓚故言/縝密此章柞棫故言茂密)燎㸑也
　或曰熂燎除其旁草使木茂也(程子曰今人種榆亦/焚之使茂○華谷嚴)
　(氏曰箋以為柞棫所以茂者乃人熂燎除其旁草/治之使無害不若以為民取以供燎不費詞也)勞
　慰撫也(孔氏曰上言祭以受福此言得福之事君子/所以得福者正以為神所勞來○慶源輔氏)
　(曰此章又承上章而言豈弟君子必為神所慰撫則/祭必受福亦其宜也○華谷嚴氏曰五章言受福之)
　(本/也)
○莫莫葛藟(力軌/反)施(以跂/反)于條枚(莫囘/反)豈弟君子求福
不囘
　興也莫莫盛貌囘邪也(鄭氏曰言文王之求福修徳/以俟之不為囘邪之行以要)
　(之也○華谷嚴氏曰六章言求福之心也文王樂易/求福不囘表記言得之自是不得自是以聴天命遂)
　(引此章盖有一毫/覬倖之心則邪矣)
　　旱麓六章章四句
思齊(側皆/反)大(音/泰)任文王之母(莫後/反)思媚(美記/反)周姜京室
之婦(房九/反)大(同/上)姒嗣徽音則百斯男(叶尼/心反)
　賦也思語辭齊荘媚愛也周姜大王之妃大姜也京
　周也大姒文王之妃也(孔氏曰太姜太任太姒皆稱/太明皆尊而稱之唯武王之)
　(妃邑姜不稱太/盖避太姜故也)徽美也百男舉成數而言其多也(朱/子)
　(曰按春秋傳云管蔡郕霍魯衛毛耼郜雍曹滕軍原/豐郇文之昭也幷伯邑考武王十八人然此特其見)
　(於書傳者耳亦/可見其多也)○此詩亦歌文王之徳而推本言之
　曰此荘敬之大任乃文王之母實能媚於周姜而稱
　其為周室之婦(臨川王氏曰齊者母道也媚者婦道/也為人母盡母道為人婦盡婦道者)
　(太任/也)至於大姒又能繼其美徳之音而子孫衆多上
　有聖母所以成之者逺内有賢妃所以助之者深也
　(三山李氏曰觀列女傳載胎教則文王由太任而成/徳可知矣○須溪劉氏曰母妻如此所以有文王也)
　(美之至也○慶源輔氏曰棫樸詩言文王徳盛而人/歸之旱麓言文王徳盛而天福之思齊又推本而言)
　(文王之所以徳盛者由聖母賢妃成之之逺助之之/深而然也○永嘉陳氏曰此詩言文王之聖本於太)
　(任太姒或曰使文王以頑為父以嚚為母将不得其/聖乎曰瞽瞍頑嚚舜之所以始而終之者孝也舜終)
　(不倦而瞽瞍豫此舜之所以聖也舜文王一也文/王處其易舜處其難文王處君臣之難舜處其易)
○惠于宗公神罔時怨神罔時恫(音/通)刑于寡妻至于兄
弟以御(牙嫁/反)于家邦(叶卜/工反)
　賦也惠順也宗公宗廟先公也恫痛也刑儀法也(止/齋)
　(陳氏曰古人於夫婦之分極加嚴焉刑于寡妻刑于/二女刑之一言盖其法近於忍不止于㢲與也○新)
　(安王氏曰太姒雖賢非文王有以/儀刑之豈能全此婦徳之懿乎)寡妻猶言寡小君
　也御迎也(華谷嚴氏曰御鄭讀如字訓治也○/孔氏曰王肅云以迎治天下國家)○言
　文王順于先公而鬼神歆之無怨恫者其儀法内施
　於閨門而至于兄弟以御于家邦也(慶源輔氏曰此/章則言文王之)
　(徳足以和神人治家國以足前章之意/其序則先尊而後卑先親而後疎也)孔子曰家齊
　而后國治(安成劉氏曰大學傳齊家治國章三引詩/文始言家人次言兄弟終言四國朱子亦)
　(嘗謂即刑寡妻至/兄弟御家邦之意)孟子曰言舉斯心加諸彼而已(南/軒)
　(張氏曰文王之刑寡妻至兄弟御家邦亦舉斯心加/諸彼而已盖無非是心之所存也聖人雖無事乎推)
　(然其自身以及家自家/以及國亦固有序矣)張子曰言接神人各得其道
　也(豐城朱氏曰先神而後人尊卑之序也先家而後/國親疎之殺也誠以事神而神無不格誠以治人)
　(而人罔不孚此所謂/接神人各得其道也)
○雝雝(於容/反)在宫肅肅在廟(叶音/貌)不顯亦臨無射(音/亦)亦
保(叶音/鮑)
　賦也雝雝和之至也肅肅敬之至也不顯幽隐之處
　也射與斁同厭也保守也○言文王在閨門之内則
　極其和在宗廟之中則極其敬雖居幽隐亦常若有
　臨之者雖無厭射亦常有所守焉其純亦不已盖如
　是(華谷嚴氏曰在宫則和在廟則敬其誠隨所寓而/形見也不顯之處人所不見而亦若有所臨洋洋)
　(乎如在上也無厭之時踐履已熟而亦自保守悠久/無間也○永嘉陳氏曰皆文王之誠也○東萊吕氏)
　(曰聖人神人之主也如前章所載神人孚格可謂得/為主之道矣欲求所以格孚者當於此章觀之○勿)
　(軒熊氏曰此承上章而言雝雝在宫即刑于寡妻以/下之事肅肅在廟即惠于宗公以下之事○豐城朱)
　(氏曰雝雝和之至也所以為治人之本也肅肅敬之/至也所以為事神之本也不顯自其在已者言之亦)
　(臨則指其在神者而言也無射自其在人者言之亦/保則指其在己者而言也己之所處雖在於幽隐而)
　(心之戒懼則常若有臨之者人之於我雖無所厭射/而心之操存則常若有所守焉所以為純亦不已之)
　(實/也)
○肆戎疾不殄烈假(占雅/反)不瑕不聞亦式不諫亦入(此/與)
(下章用/韻未詳)
　賦也肆故今也戎大也疾猶難也大難如羑里之囚
　及昆夷獫狁之屬也殄絶烈光假大瑕過也此兩句
　與不殄厥愠不隕厥問相表裏(安成劉氏曰不殄厥/愠不隕厥問太王事)
　(也文王戎疾不殄烈假不瑕可謂繩其祖武然則不/殄厥愠不隕厥問文王之事固在其中矣其後周公)
　(遭變孫碩膚而徳音不瑕雖其天縱/之聖抑亦有得於家庭之訓化歟)聞前聞也式法
　也○承上章言文王之徳如此故其大難雖不殄絶
　而光大亦無玷缺(東萊吕氏曰文王之徳如上章所/陳故雖遭大難而不失其聖光大)
　(不缺/也)雖事之無所前聞者而亦無不合於法度雖無
　諫諍之者而亦未嘗不入於善傳所謂性與天合是
　也(慶源輔氏曰此章則摭其所遭之實事言之如昆/夷獫狁之伐羑里之囚皆所謂戎疾也大難之來)
　(是亦定數雖聖人有所不能免特處之有道爾故言/其大難雖不能殄絶之而使無而在我光大之徳終)
　(無瑕玷焉此樂天之事非聖人不能也不聞亦式從/心所欲不踰矩之事不諌亦入所謂不思不勉從容)
　(中道也文王之徳至是則無以復加矣○三山李氏/曰其性徳不勉而中不思而得豈待於有所聞有所)
　(諫而後中道哉○華谷嚴/氏曰此章言從容中道也)
○肆成人有徳小子有造古之人無斁(音亦/)譽髦斯士
　賦也冠以上為成人小子童子也造為也古之人指
　文王也(東萊吕氏曰典謨作於虞夏其稱堯舜禹臯/陶已曰稽古則以文王為古之人復何疑哉)
　譽名髦俊也○承上章言文王之徳見於事者如此
　(須溪劉氏曰兩章/兩肆皆言其效)故一時人材皆得其所成就(孔氏/曰言)
　(長者道徳已成/幼者有業學習)盖由其徳純而不已故令此士皆有
　譽於天下而成其俊乂之美也(慶源輔氏曰此章則/遂言其徳盛而無斁)
　(故天下人才無小無大皆有所觀感而䝉其成就是/以令其為士者得其名譽於天下而成其俊乂之美)
　(也以上三詩皆言文王之徳之盛而皆及於作成人/才之事以是觀之則聖人之徳必見於作成一世之)
　(人才者然後為至在易觀卦曰觀我生君子无咎象/曰觀我生觀民也意盖如此○華谷嚴氏曰此章言)
　(至誠為能化也○東萊吕氏曰聖人流澤萬世者無/有大於作人所以續天地生生之大徳也故此詩以)
　(是終焉文王之無斁夫子之誨人不倦其心一也○/臨川王氏曰初言太姒則化成乎内也終言譽髦斯)
　(士則化成/乎天下也)
　　思齊五章二章章六句三章章四句(定宇陳氏曰/文王之聖生)
　　　(之者聖母助之者賢妃然文王固不能不資助/於太姒而實能脩身以刑于寡妻三四章皆言)
　　　(脩身事也末章則不特/成已而且能成物矣)
皇矣上帝臨下有赫(叶黒/各反)監觀四方求民之莫維此二
國其政不獲(叶胡/郭反)維彼四國爰究爰度(待洛/反)上帝耆之
憎其式廓乃眷西顧此維與宅(叶逹/各反)
　賦也皇大臨視也赫威明也監亦視也莫定也二國
　夏商也不獲謂失其道也四國四方之國也究尋度
　謀也耆憎式廓未詳其義或曰耆致也(程子曰頌云/耆定爾功毛)
　(氏傳曰耆致也○安成劉氏曰耆釋文音鬐集/傳疑訓為致則當音指讀如耆定爾功之耆)憎當
　作増式廓猶言規模也(慶源輔氏曰式如式様/之式廓如匡廓之廓)此謂
　岐周之地也○此詩叙大王大伯王季之徳以及文
　王伐密伐崇之事也(安成劉氏曰二章至四章叙太/王太伯王季之徳五章至八章)
　(則叙文王/之徳業)此其首章先言天之臨下甚明但求民之
　安定而已彼夏商之政既不得矣故求於四方之國
　(程子曰此泛言天佑下民作之君長使得安定也天/惟求民所定故君不善則絶之如彼夏商二國不得)
　(其政則於四方之國求謀有徳之君使王天下○孔/氏曰紂既䘮殷桀亦亡夏其惡既等故配而言之猶)
　(崧高之美申伯/而及甫侯也)苟上帝之所欲致者則増大其疆境
　之規模於是乃眷然顧視西土以此岐周之地與太
　王為居宅也(慶源輔氏曰皇矣上帝臨下有赫者言/天之威明可畏也監觀四方求民之莫)
　(者言天之心意所在也夏商之政不得其道則遂舍/之而不顧四國之君則於是尋究於是謀度然後予)
　(之而不敢輕易焉大抵天之為/道栽培之者難傾覆之者易也)
○作之屏(必領/反)之其菑(荘持/反)其翳(一計/反)修之平之其灌
其栵(音/例)啓之辟(婢亦/反)之其檉(丑貞/反)其椐(羌居反叶/紀庶反)攘之
剔(它歴/反)之其檿(烏劎/反)其柘(章夜反叶/都故反)帝遷明徳串(古患/反)
夷載路天立厥配受命既固
　賦也作拔起也屏去之也菑木立死者也翳自斃者
　也(孔氏曰立死之木妨他木生長為木之害故/曰菑生木自倒枝葉覆地為隂翳故曰翳)或曰
　小不蒙密蔽翳者也脩平皆治之使疏密正直得宜
　也灌叢生者也栵行生者也啓辟芟除也檉河柳也
　似楊赤色生河邉(爾雅注曰今河傍赤莖小楊○陸/氏曰生水傍皮正赤如絳一名雨)
　(師松葉/似松)椐樻(音/匱)也腫節似扶老可為杖者也(陸氏曰/節中腫)
　(似扶老即今靈夀是也/今人以為馬鞭及杖)攘剔謂穿剔去其繁冗使成
　長也檿山桑也與柘皆美材可為弓榦又可蠶也(本/草)
　(曰柘木裏有紋/亦可旋為器)明徳謂明徳之君即大王也串夷載
　路未詳或曰串夷即混夷載路謂滿路而去所謂混
　夷駾矣者也配賢妃也謂大姜○此章言大王遷於
　岐周之事盖岐周之地本皆山林險阻無人之境而
　近於昆夷大王居之人物漸盛然後漸次開闢如此
　(廬陵歐陽氏曰此章本周作宅之始岐周之/民樂就有徳皆共刋除樹木而營理邑居)乃上帝
　遷此明徳之君使居其地而昆夷逺遁天又為之立
　賢妃以助之是以受命堅固而卒成王業也(慶源輔/氏曰此)
　(章首八句人事也後四句天命也由天命時故人事/應由人事治故天命從也菑翳則因其死斃而抜去)
　(之灌栵則因其叢列而修治之檉椐凡木則芟除之/檿柘美材則攘剔之盖順理而為之舉此開闢林木)
　(一事言之則餘可知矣○廬陵彭氏曰太王之遷從/之者如歸市非人之所能為也必有主宰之者故詩)
　(人託辭以為帝遷之帝遷之則天命之盖帝所以主/宰乎天者也書言昭受上帝而後言天其申命用休)
　(言帝休而後言天乃/大命文王皆此類也)
○帝省(悉井/反)其山柞棫斯抜(蒲貝/反)松柏斯兌(徒外/反)帝作
邦作對自大(音/泰)伯王季維此王季因心則友(叶羽/已反)則友
其兄(叶虛/王反)則篤其慶(叶祛/羊反)載錫之光受禄無喪(息喪反/叶平聲)
奄有四方
　賦也抜兌見緜篇此亦言其山林之間道路通也對
　猶當也作對言擇其可當此國者以君之也大伯大
　王之長子王季太王之少子也因心非勉强也(華谷/嚴氏)
　(曰李氏云孝悌之道豈可以偽為哉因其心而然耳/生而無不知愛其親長而無不知敬其兄本於良知)
　(良能豈非因/心而然哉)善兄弟曰友兄謂太伯也篤厚載則也
　奄字之義在忽遂之間○言帝省其山而見其木抜
　道通則知民之歸之者益衆矣於是既作之邦又與
　之賢君以嗣其業盖自其初生太伯王季之時而已
　定矣(廬陵彭氏曰柞棫斯抜松柏斯兊精神氣象見/於林木之間有方興未艾之象夫以周之建國)
　(既得其地而為君者又得其人皆非人力所能為/故詩人又託詞以為帝省帝作盖有主宰之者也)於
　是太伯見王季生文王又知天命之有在故適吴不
　反大王没而國傳於王季及文王而周道大興也(朱/子)
　(曰太王欲傳位季歴以及昌太伯知之逃之荆蠻於/是太王乃立季歴傳國至昌是為文王又曰太王欲)
　(立賢子聖孫為其道足以濟天下而非有愛憎之間/利欲之私也是以泰伯去之而不為狷王季受之而)
　(不為貪盖處君臣父子之變而不失乎中庸比所以/為至徳也○勉齋黄氏曰泰伯知王季之後又有文)
　(王之聖必能基成王業從而讓之亦太王之志也是/泰伯之讓上以繼太王之志下以成王季之業無非)
　(為天下之公而不/為一身之私也)然以太伯而避王季則王季疑於
　不友故又特言王季所以友其兄者乃因其心之自
　然而無待於勉强(西山真氏曰王季之友泰伯盖其/因心之本然非以其遜已而後友)
　(之使泰伯未嘗有遜國之事王/季所以友之者亦若是而已)既受太伯之讓則益
　修其徳以厚周家之慶而與其兄以讓徳之光猶曰
　彰其知人之明不為徒讓耳(廬陵彭氏曰太伯以天/下讓王季乃能修其徳)
　(而有以篤其慶使太伯讓國之美/赫然光顯於後世者王季與之也)其徳如是故能受
　天禄而不失至於文武而奄有四方也(豐城朱氏曰/王業之成雖)
　(在於武王得天下之時而天命之定已見於太伯讓/王季之日泰伯讓焉而無迹王季受之而無愧此王)
　(業之所由基也文王創造於前武王繼續於後此王/業之所由成也太伯當立而不立文王可為而不為)
　(故皆謂之至徳非王季之友無以成太伯之志非武/王之孝無以成文王之功武王之孝易知也王季之)
　(友難知也此因心則友則友其兄則篤其慶/載錫之光詩人所以再三嘆詠於王季也)
○維此王季帝度(侍洛/反)其心貊(武伯/反)其徳音其徳克明
克明克類克長(丁丈/反)克君王(如字或/于况反)此大邦克順克比
(必里/反)比(毗至/反)于文王其徳靡悔(叶虎/洧反)既受帝祉(音/恥)施(以/跂)
(反/)于孫子(叶奨/里反)
　賦也度能度物制義也貊春秋傳樂記皆作莫謂其
　莫然清静也克明能察是非也克類能分善惡也克
　長教誨不倦也克君賞慶刑威也言其賞不僭故人
　以為慶刑不濫故人以為威也順慈和徧服也比上
　下相親也比于至于也悔遺恨也○言上帝制王季
　之心使有尺寸能度義(朱子曰猶言天誘其𠂻能使/制義也○慶源輔氏曰孟子)
　(曰權然後知輕重度然後知長短物皆然心為甚先/生解以為人心有本然之權度者盖謂是也○豐城)
　(朱氏曰帝度其心使之能權也夫惟能/權故能受太伯之讓而篤周家之慶也)又清靜其徳
　音使無非間之言是以王季之徳能此六者(華谷嚴/氏曰明)
　(類是一意長君是一意順比是一意類者明之充君/者長之推比者順之積也○廬陵彭氏曰克長則出)
　(於其類也克君則居人上而為之君也王此大邦則/可以朝諸侯有天下由小至大其序如此○孔氏曰)
　(王季君其國耳以其追號為王故以王言之○莆田/鄭氏曰能為人長能為人君故使之王此大邦又能)
　(惠順親比/其民人也)至於文王而其徳尤無遺恨是以既受上
　帝之福而延及於子孫也(華谷嚴氏曰比及文王其/徳無有可悔人有過則悔)
　(恨靡悔則無過從容中道無毫髮之慊也言王季之/徳傳於文王而益盛故能受天之福而延於子孫也)
　(○豐城朱氏曰此章專美王季之徳故言之特詳至/于文王則但言其徳之靡悔而已然謂之靡悔則其)
　(徳之純一無間亦可見矣惟其/徳之無間是以其福之無窮也)
○帝謂文王無然畔援(于願/反)無然歆羡(餞面/反)誕先登于
岸(叶魚/戰反)密人不恭敢距大邦(叶下/工反)侵阮(魚宛/反)徂共(音/恭)王
赫斯怒(叶暖/五反)爰整其旅以按(音/遏)徂旅以篤周祐(候五/反)以
對于天下(叶候/五反)
　賦也帝謂文王設為天命文王之詞如下所言也(朱/子)
　(曰天豈諄諄然命之只是文王要恁地便是理合恁/地便是天命之也○華谷嚴氏曰天不言以意謂之)
　(也必謂之帝謂者言文/王之心天實知之也)無然猶言不可如此也畔離
　畔也援攀援也言舍此而取彼也歆欲之動也羡愛
　慕也言肆情以狥物也㟁道之極至處也密密須氏
　也姞(其入/聲)姓之國在令寧州阮國名在今涇州徂往
　也共阮國之地名今涇州之共池是也(寧州涇州即/今平凉府静)
　(寜州涇州/竝𨽻陜四)其旅周師也按遏也徂旅密師之往共者
　也(安成劉氏曰三/旅字所指不同)祐福對答也○人心有所畔援有
　所歆羡則溺於人欲之流而不能以自濟文王無是
　二者故獨能先知先覺以造道之極至盖天實命之
　而非人力之所及也(廬陵彭氏曰無畔援則中正而/不溺於私無歆羡則剛大而不)
　(溺於欲故能造道之極也○長樂王氏曰人心未嘗/不正也有所畔援則不得其正有所歆羡則不得其)
　(正無畔援歆羡則使之正其心也○慶源輔氏曰人/心一有畔援歆羡則流於私欲凡所云為必不能先)
　(知先覺又焉能有所濟乎况於用兵行師之際情欲/易縱之時而二病不去幾何而不流於窮黷也哉故)
　(此章将言文王之征伐而先言文王之/無此病也誕先登於㟁以涉水為譬也)是以密人不
　恭敢違其命而擅興師旅以侵阮而往至于共則赫
　怒整兵而往遏其衆以厚周家之福而答天下之心
　盖亦因其可怒而怒之初未嘗有所畔援歆羡也(藍/田)
　(吕氏曰雖赫怒用兵皆出於無心也畔援歆羡皆有/心者也○臨川主氏曰有所畔援歆羡不得其欲而)
　(怒則其怒也私而已文王之怒是乃與民同怒而異/乎人之私怒也○朱子曰此詩稱文王徳處是從無)
　(然畔援歆羡上説起後面却説不識不知順帝之則/見得文王先有箇工夫此心無一毫之私故見於伐)
　(崇伐密皆是道理合著恁地初非聖人之私怒也○/豐城朱氏曰密之敢距大邦不知有事大之禮也侵)
　(阮徂共不知有恤小之義也此天理之所當怒/而王法之所當誅也故赫怒整兵以遏其衆)此文
　王征伐之始也(新安胡氏曰此是文王興師之始詩/人必原於天之所命以見文王之怒)
　(非出於/己私也)
○依其在京(叶居/良反)侵自阮疆陟我髙岡無矢我陵我陵
我阿無飲我泉我泉我池(叶徒/何反)度(待洛/反)其鮮(息淺/反)原居
岐之陽在渭之將萬邦之方下民之王
　賦也依安貌京周京也天陳鮮善將側方鄉也(孔氏/曰鄉)
　(人嚮望/之也)○言文王安然在周之京而所整之兵既遏
　密人遂從阮疆而出以侵密(華谷嚴氏曰侵自阮疆/謂自阮疆而侵密猶春)
　(秋書公至自晋密阮接境也○安成劉氏曰春秋書/法潛師掠境曰侵聲罪致討曰伐此詩于密言侵于)
　(崇言伐固非如春秋書法例然其師既按徂共之衆/則密人退歸矣故周師既出阮疆而遂侵之盖亦出)
　(其不意而/謂之侵也)所陟之岡即為我岡而人無敢陳兵於陵
　飲水於泉以拒我也(華谷嚴氏曰文王以西伯討密/之罪豈有一毫畔援之私耶阮)
　(不幸而與密為隣幸而遇文王為伯也伐崇有訊馘/伐肆之事而伐密不言者是師次其境而密人即服)
　(不待/戰也)於是相其高原而徙都焉所謂程邑也(慶源輔/氏曰文)
　(王之兵侵密乃遽曰我陵我阿我泉我池無敢陳其/兵飲其水者辭直理正威靈氣燄莫有敵者所謂帝)
　(王之道出萬全者也程邑在岐山之南渭水之側為/萬邦之所趨向下民之所歸往○華谷嚴氏曰文王)
　(用心廣大威徳暢合歸者益衆非舊邑所能容故也/○新安胡氏曰度其鮮原以下即上章以篤周祐以)
　(對天下之實事也其字指密而言○孔氏曰程邑在/岐山之陽是去舊都不逺也○安成劉氏曰文王伐)
　(密之後而作程邑亦猶伐崇之後而作豐邑方其伐/之討罪而已固未嘗先有作邑之心也自常情觀之)
　(必謂貪其土地矣詩人知其心之無私/故言伐密伐崇之事皆先以帝命發之)其地於漢為
　扶風安陵今在京兆府咸陽縣(即今西安府咸/陽縣𨽻陜西)
○帝謂文王予懐明徳不大聲以色不長(丁丈/反)夏以革
不識不知順帝之則帝謂文王詢爾仇方同爾兄弟以
爾鉤援(音/爰)與爾臨衝以伐崇墉
　賦也予設為上帝之自稱也懐眷念也明徳文王之
　明徳也以猶與也夏革未詳(東萊吕氏曰此句雖難/强通然與不大聲以色)
　(立文既同訓詁亦當相類聲以色謂聲/音與笑貌夏以革謂侈大與變革也)則法也仇方
　讎國也(邱氏曰/即崇也)兄弟與國也(廬陵彭氏曰以諸侯之/國為兄弟亦未嘗稱王)
　(一驗/也)鉤援鉤梯也所以鉤引上城所謂雲梯者也臨
　臨車也在上臨下者也衝衝車也從旁衝突者也皆
　攻城之具也崇國名在今京兆府鄠縣(鄠縣即今西/安府鄠縣亦)
　(𨽻陜/西)墉城也史記崇侯虎譖西伯於紂紂囚西伯於
　羑里西伯之臣閎夭之徒求美女竒物善馬以獻紂
　紂乃赦西伯賜之弓矢鈇鉞得專征伐曰譖西伯者
　崇侯虎也西伯歸三年伐崇侯虎而作豐邑○言上
　帝眷念文王而言其徳之深微不暴著其形迹(程子/曰天)
　(謂文王予懐爾之明徳不大其聲色而人化夫聖人/之誠感無不通故所過者化所存者神豈暴著其形)
　(迹也哉是不發見大其聲色也故曰聲色之於以化/民末也○東萊吕氏曰不大聲以色則不事外飾不)
　(長夏以革則不縱私意明徳之實也○安成劉氏曰/明徳者文王之徳所得乎天之本體也不大不長者)
　(文王之心不暴/其徳之形迹也)又能不作聰明以循天理(華谷嚴氏/曰不識不)
　(知不作聰明也天理自然/謂之則謂理之不可踰也)故又命之以伐崇也(朱子/曰詩)
　(人稱伐密伐崇事皆以帝謂文/王言之若曰此盖天意云爾)吕氏曰此言文王徳
　不形而功無迹與天同體而已雖興兵以伐崇莫非
　順帝之則而非我也(慶源輔氏曰文王之明徳上則/與天為一下則三分天下有其)
　(二可謂至矣然未嘗暴著於聲色之間其所云為但/不識不知順帝之則而已此天所以又命之使伐仇)
　(方也夫文王之以崇為仇盖亦天理之當然也○華/谷嚴氏曰崇侯譖文王而文王伐之疑於報私怨者)
　(然虎倡紂為不道乃天人之所共怒文王奉天討罪/何容心哉盖由其心純乎天理故喜怒皆與天合所)
　(仇者非私怨所/同者非苟合也)
○臨衝閑閑(叶胡/員反)崇墉言言執訊(音/信)連連攸馘(古獲/反)安
安(叶於/肩反)是類是禡(馬嫁反叶/蒲補反)是致是附(叶上/聲)四方以無
侮臨衝茀茀(音弗叶/分聿反)崇墉仡仡(魚乞/反)是伐是肆是絶是
忽(叶虚/屈反)四方以無拂(叶分/聿反)
　賦也閑閑徐緩也言言髙大也連連屬續狀馘割耳
　也軍法獲者不服則殺而獻其左耳(孔氏曰玉藻云/聴嚮任左故不)
　(服者殺而獻其左耳曰馘罪其不/聴命服罪故取其耳以計功也)安安不輕暴也類
　将出師祭上帝也禡至所征之地而祭始造軍法者
　謂黄帝及蚩尤也(考索曰漢書稱髙祖祠黄帝蚩尤/於沛庭管仲稱蚩尤作劒㦸史記)
　(稱黄帝與蚩尤戰於阪泉豈軍/法之興始於此故後世祭之與)致致其至也附使之
　來附也茀茀强盛貌仡仡堅壮貌肆縱兵也忽滅拂
　戾也春秋傳曰文王伐崇三旬不降退脩教而復伐
　之因壘而降(孔氏曰僖十九年左傳云因壘而降則/似兵合不戰此言執馘必嘗戰矣盖知)
　(戰不敵然/後乃降)○言文王伐崇之初緩攻徐戰告祀羣神
　(程子曰暴明其罪告之神明伐/而告神明其伐合神明之道也)以致附來者而四方
　無不畏服及終不服則縱兵以滅之而四方無不順
　從也(慶源輔氏曰是致是附仁也是絶是忽義也仁/以附之天下畏之而不敢侮仁之至也義以絶)
　(之天下從之而不敢拂義之至也非文王與天同徳/者其孰能之○三山李氏曰文王所伐者崇耳而四)
　(方之國無不服從以文/王之伐當其罪故也)夫始攻之緩戰之徐也非力
　不足也非示之弱也將以致附而全之也(安成劉氏/曰此其三)
　(旬不降/之時乎)及其終不下而肆之也則天誅不可以留而
　罪人不可以不得故也(安成劉氏曰此/其復伐之日乎)此所謂文王
　之師也(程子曰聖人之伐未有不俟其革/心順服者既不服然後攻之也)
　　皇矣八章章十二句
　　　一章二章言天命大王(華谷嚴氏曰首章言天/初眷太王之意次章述)
　　　(太王遷岐也○安成劉氏曰兩章稱帝者三稱/天者一可見天之所以命太王者矣盖其始去)
　　　(邠則邠人從之其居於岐則四方歸之民之歸/往如此即太王已受天命矣然而求太王之所)
　　　(以得乎天者則以/帝遷明徳而然也)三章四章言天命王季(華谷/嚴氏)
　　　(曰三章述太伯王季相遜之事為文王張本四/章則述王季之徳以及文王也○安成劉氏曰)
　　　(三四章言帝者四可見天之命王季者矣然而/王季之所以得乎天者則以其徳克明而然也)
　　　五章六章言天命文王伐密七章八章言天命
　　　文王伐崇(程子曰文王之伐始於密王功之始/也終於崇天下遂無不服王功之成)
　　　(也○朱子曰詩自從太王説來如云至于太王/實始翦商如文王伐崇一節不是小小侵掠詢)
　　　(爾仇方同爾兄弟以爾鉤援與爾臨衝以伐崇/墉此見大段動衆岐山之下與崇相去自是多)
　　　(少里因甚如此這般處要做文王無意出做事/都不得又如説侵自阮疆陟我髙岡我陵我阿)
　　　(我泉我池這看見都自據有其土地這自大段/施張了或云紂命文王得專征伐紂不得已授)
　　　(之文王不得已受之横渠云不以聲色為政不/以革命有中國黙順帝則而天下歸焉其惟文)
　　　(王乎若如此説恰似内無純臣之義外亦不屬/於商這也未必如此只是事勢自是不可已當)
　　　(商之季上下崩頽忽於岐山下突出許多人也/是誰當得文王之事惟孟子識之故七篇之中)
　　　(所以告列國之君莫非勉之以王道○安成劉/氏曰五章至八章言帝者四而帝之所以命文)
　　　(王者唯拳拳於武功求其所以然者則又以帝/之懐其明徳也唯其祖父子孫相傳一徳是以)
　　　(天之眷命有加而無替及至商罪貫盈而/天又命武王誅之天豈私於有周也哉)
經始靈臺(叶田/飴反)經之營之庶民攻之不日成之經始勿
亟(居力/反)庶民子來(叶六/直反)
　賦也經度也靈臺文王所作謂之靈者言其倏然而
　成如神靈之所為也(毛氏曰神之精明者稱靈四方/而髙曰臺○安成劉氏曰文王)
　(之臺其名如此豈至周有天下遂以/為天子之臺而諸矦别名觀臺也歟)營表攻作也不
　日不終日也亟急也○國之有臺所以望氛祲(音/侵)察
　災祥時觀游節勞佚也(東萊吕氏曰作臺主於望氛/祲觀民俗以察天人之意因)
　(以疏瀹精神宣節勞佚盖一弛一張無非事也○安/成劉氏曰韻注氛祥氣祲妖氣盖察災祥則於此望)
　(氣節勞佚則於此遊/觀皆取其髙明也)文王之臺方其經度營表之際
　而庻民已來作之所以不終日而成也雖文王心恐
　煩民戒令勿亟而民心樂之如子趣父事不召自來
　也(慶源輔氏曰經始勿亟庻民子來兩句乃申説上/四句意○定宇陳氏曰不欲其急而過於勞者愛)
　(民之仁子來而忘其勞者事君之義未有上好仁而/下不好義也○南軒張氏曰文王則勿亟庻民則子)
　(來君民之相與如此○三山李氏曰速成出於民之/意則可出於君之意則不可出於君之意則為勦民)
　(出於民之意則見其得民心也勦焦上/聲○華谷嚴氏曰首章述作臺之功)孟子曰文王
　以民力為臺為沼而民歡樂之謂其臺曰靈臺謂其
　沼曰靈沼此之謂也(朱子曰言文王雖用民力而/民反歡樂之加以美名也)
○王在靈囿(叶音/郁)麀(音/憂)鹿攸伏麀鹿濯濯(直角/反)白鳥翯
翯(户角/反)王在靈沼(叶音/灼)於(音/烏)牣(音/刅)魚躍
　賦也靈囿臺之下有囿所以域飬禽獸也(孔氏曰築/墻為界域)
　(禽獸在/其中)麀牝鹿也伏言安其所處不驚擾也(長樂劉/氏曰鹿)
　(易逸王在靈囿徒御非少/乃不驚不逸而攸伏也)濯濯肥澤貌翯翯潔白貌
　靈沼囿之中有沼也牣滿也魚滿而躍言多而得其
　所也(曽氏曰鹿自如而不驚鳥翔集而不去魚亦跳/躍而自適則文王之時飛潛走伏皆遂其性也)
　(○華谷嚴氏曰次章言既作臺而遊焉夫車馬羽旄/一也有見之而欣欣喜色者有見之而疾首蹙頞者)
　(由人心之樂不樂也文王鳥獸魚鼈何以異於人哉/特民心樂之耳孟子最善説詩只民樂其有麋鹿魚)
　(鼈一語道盡一詩意○豐城朱氏曰臺下有囿則從/而謂之靈囿囿中有沼則從而謂之靈沼王而時在)
　(靈囿也則見其鹿之攸伏言其性之適也見其鹿之/濯濯言其體之肥也見其鳥之翯翯言其色之潔也)
　(此飛走者樂其為飛走也王而時在靈沼也則既見/其魚之牣而其多可知也復見其魚之躍而其適可)
　(知也此鱗介者樂/其為鱗介也已)
○虡(音/巨)業維樅(七凶/反)賁(扶云/反)鼓維鏞(音/庸)於論(廬門/反)鼓鐘
於樂(音/洛)辟(音/璧)廱
　賦也虡植木以懸鐘磬其横者曰栒(音/筍)業栒上大版
　刻之捷業如鋸齒者也(孔氏曰兩端有植木其上有/横木謂直立者為虡謂横牽)
　(者為栒栒上加大版剡版如鋸齒為飾/○鄭氏曰虡也栒也所以懸鐘鼓也)樅業上懸鐘
　磬處以綵色為崇牙其狀樅樅然者也(孔氏曰以綵/色為之其状)
　(隆然謂之崇牙○段氏曰鐘虡飾以臝屬磬虡飾以/羽屬器異異虡故也鐘磬之筍皆飾以鱗屬其文若)
　(竹之有筍然筍兩端又有璧翣鄭氏謂載璧垂羽是/也盖簨虡所以架鐘磬崇牙璧翣所以飾筍虡夏后)
　(氏飾以龍而無崇牙商飾以崇牙而無璧翣至周則/極文而二者具矣此有瞽所以言設業設虡崇牙樹)
　(羽/也)賁大鼓也(釋文曰賁/亦作鼖)長八尺鼓四尺(安成劉氏曰/賁鼓身髙八)
　(尺而其鼓之面皮/所冐者徑四尺也)中圍加三之一(安成劉氏曰中圍/者謂鼓腹也鼓面)
　(徑四尺則其圍子二尺鼓腹之圍加以三之一/則其圍十六尺而徑五尺三寸三分寸之一也)鏞大
　鐘也論倫也言得其倫理也(黄氏曰樂之不能已而/言之不能盡故曰於論)
　(於樂於/歎辭也)辟璧通廱澤也辟廱天子之學大射行禮之
　處也水旋邱如璧以節觀者故曰辟廱(孔氏曰璧體/圓而内有孔)
　(此水亦圓而内有池猶璧然以水繞丘所以節約觀/者令在外觀也○朱子曰振鷺之詩曰于彼西雍説)
　(者以廱為澤盖即旋丘之水而其學即所謂澤宫也/孟子所謂序者射也則學盖有以射為主者矣蘇氏)
　(引荘周言文王有辟雍之樂則是又以為習樂之所/也張子亦曰辟雍古無此名其制盖始於此及周有)
　(天下遂以名天子之學而諸矦不得立焉○華谷嚴/氏曰三章四章皆述辟雍作樂之事文王既遊囿沼)
　(遂於辟雍作樂也○安成劉氏曰古之教者固不廢/樂而大射之禮亦先用樂作樂於辟雍無可疑者此)
　(後兩章自説辟雍作樂之事前/兩章自説遊觀靈臺之事也)
○於論鼓鐘於樂辟廱鼉(徒河/反)鼓逢逢(薄紅/反)矇(音/䝉)瞍(音/叟)
奏公
　賦也鼉似蜥蜴長丈餘皮可冒鼓逢逢和也(埤雅曰/夏小正)
　(云剝鼉以為鼓其皮堅厚取以冐鼓故曰鼉鼓鼉鼓/非特有取於皮亦其鼓聲逢逢然象鼉之嗚續博物)
　(志曰鼉長一/文其聲如鼓)有眸子而無見曰矇無眸子曰瞍古者
　樂師皆以瞽者為之以其善聴而審於音也公事也
　聞鼉鼓之聲而知矇瞍方奏其事也(華谷嚴氏曰申/言鐘鼓辟雍之)
　(樂詠歏不能已樂之更端曰奏故九成謂/之九奏方言奏其事樂之不厭之詞也)
　　靈臺四章二章章六句二章章四句
　　　東萊呂氏曰前二章樂文王有臺池鳥獸之樂
　　　也後二章樂文王有鐘鼓之樂也皆述民樂之
　　　詞也(孔氏曰鄭氏云韓詩説辟雍者天子之樂/所以教天下春射秋饗尊事三老五更在)
　　　(南方七里之内左氏説天子靈臺在太廟之中/壅之以靈沼謂之辟雍皆無明文𤣥按靈臺一)
　　　(篇有靈臺有靈囿有靈沼有辟雍則辟雍及三/靈或同處矣○黄氏曰民樂其有靈臺沼囿而)
　　　(亦樂其有麀鹿魚鼈所謂愛人而及其物也○/雙峯饒氏曰文王未嘗無靈臺靈沼然與民同)
　　　(樂便是天理文王畢竟自朝至于日中昃不遑/暇食用咸和萬民人必得所然後有此樂○華)
　　　(谷嚴氏曰文王始作靈臺民樂成之其游於囿/沼也又樂其有鳥獸魚鼈其作樂於辟雍也又)
　　　(樂其有鐘鼓之音所謂文王鼓樂於此欣欣然/有喜色也言之不能盡而嗟歎之不能已則民)
　　　(之愛戴者深矣○定宇陳氏曰靈臺一詩辟雍/之敎寓焉臺池鳥獸鐘鼓之樂樂之形也其樂)
　　　(也外辟雍教化道義之樂樂之本也其樂也内/民樂其樂盖至此矣○豐城朱氏曰前二章言)
　　　(靈臺之游觀後二章言辟雍之教育游觀而必/言其物之盛者以見蕃育長飬之有其素也敎)
　　　(育而必言其樂之和者以見鼓舞作興之有其/術也然則臺池烏獸之樂故與百姓共之而鐘)
　　　(鼓之樂殆将與/賢者共之也)
下武維周世有哲王三后在天王配于京(叶居/良反)
　賦也下義未詳或曰字當作文言文王武王實造周
　也哲王通言大王王季也三后大王王季文王也在
　天既没而其精神上與天合也(慶源輔氏曰下箇精/神字甚有意須深思)
　　(之/)王武王也配對也謂繼其位以對三后也京鎬京
　也(北溪陳氏曰哲王之在天則大王王季文王也其/在鎬京者則武王也在鎬京者足以配彼在天者)
　○此章美武王能纘大王王季文王之緒而有天下
　也(豐城朱氏曰聖人興王之業非先后固無以基之/於前而先后在天之神非聖人無以配之於下盖)
　(一代興王之業必世徳之相承有以基之於其始而/後聖徳之受命有以成之於其終也周之王業自文)
　(王而始著自武王而始成是文王武王實造周矣然/推原其始則文王之前固有王季也王季之前又冇)
　(太王也謂王業之所基不在於是而可乎夫惟太王/王季文王既没而其精神上與天合也是以武王繼)
　(之實能配彼在天之靈於鎬京焉則武王之繼三后/謂非王業之所成而可乎詩人於此原其始而歸美)
　(於三后要其終而歸功於武王則/夫任繼述之責者其必知所法矣)
○王配于京世徳作求永言配命成王之孚(叶孚/尤反)
　賦也言武王能繼先王之徳(三山李氏曰武王所以/配三后者以其繼世徳)
　(之求故也起而求以繼之也○三山林氏曰作起而/求之如敏以求之之求○華谷嚴氏曰康誥曰我時)
　(其惟殷先哲王徳/用康乂民作求)而長言合於天理故能成王者之
　信於天下也若暫合而遽離暫得而遽失則不足以
　成其信矣(慶源輔氏曰永言配命已觧於文王詩此/章言武王得以對彼在天三王於鎬京者)
　(以其能起求先世之徳而繼之此孚字與書所謂作/周孚先之孚同夫王者之信豈一朝一夕之所能成)
　(哉○華谷嚴氏曰武王所求者先世之徳故能長配/天命有天下而傳無窮遂成王者之信也王者之事)
　(業莫大於信信則天下心服而王也○定宇陳氏曰/配祖宗而與世徳一即配天而與天理一者命原於)
　(天而三后亦在天配三后即配天矣配命則必能配/三后矣○豐城朱氏曰此章二配字不同王配于京)
　(是以下而對乎上之辭永言配命是以人而合乎天/之辭有以配對於下而已之徳既與先王而為一有)
　(以配合乎天而已之心復與天理而為一此所以能/成王者之信而為天下之法也然則王者之信豈可)
　(以他求哉亦在乎求世徳配天命而已盖世徳皆實/心之形著而天命即實理之流行既有以配對於先)
　(王復有以配合乎天命則王者之徳著於下而/天下之心應乎上上下交孚而其為信也成矣)
○成王之孚下土之式永言孝思孝思維則
　賦也式則皆法也○言武王所以能成王者之信而
　為四方之法者以其長言孝思而不忘是以其孝可
　為法耳(朱子曰求其世徳而成王之孚孝思之至孰/大於是○長樂王氏曰武王作求至於成王)
　(之孚下土之式則亦維先人之故繼其志述其事也/○永嘉陳氏曰王者之徳著於人而可信者謂之孚)
　(存於心而不忘者謂之孝天下皆知法武王之徳而/不知徳之可法者本於聖人之孝○安成劉氏曰武)
　(王之孝可為天下之法此所以為逹孝所謂/徳敎加于百姓刑于四海此天子之孝是也)若有時
　而忘之則其孝者偽耳何足法哉
○媚兹一人應侯順徳永言孝思昭哉嗣服(叶蒲/北反)
　賦也媚愛也一人謂武王應如丕應徯志之應侯維
　服事也○言天下之人皆愛戴武王以為天子而所
　以應之維以順徳是武王能長言孝思而明哉其嗣
　先王之事也(華谷嚴氏曰天下媚愛武王而應之以/順徳謂天下化之也孝者徳之順故又)
　(言武王永有孝思昭昭然能嗣其先世之事也序所/謂能昭先人之功也○慶源輔氏曰下武六章下章)
　(都叠上章一句説獨四章不然者盖承上二章三章/兩章而言武王既能成王者之信又能使天下以其)
　(孝思為法使天下之人皆戴武王而所以應之維是/順徳焉順徳即孝之所感也上以孝感故下以順徳)
　(焉至此然後再叠上章一句永言孝思説起而又言/明乎其嗣先王之事也夫嗣先王之事即是世徳作)
　(求世徳作求昭哉嗣服又皆是孝孝即是順徳上以/孝感下以順徳尤非一朝一夕暫行復輟者之所能)
　(致也○新安王氏曰武王之順徳在於繼志而/天下應之則其孝能嗣先王之事者不可掩矣)
○昭兹來許繩其祖武於萬斯年受天之祐(侯古/反)
　賦也昭兹承上句而言兹哉聲相近古盖通用也(朱/子)
　(曰昭兹漢碑作昭哉/洪氏𨽻釋兹哉叶韻)來後世也許猶所也繩繼武迹
　也○言武王之道昭明如此來世能繼其迹則久荷
　天祿而不替矣(慶源輔氏曰此章又言武王既明乎/其繼先王之事來世能繼武王之迹)
　(則於萬斯年永受天禄而不替又不止此四王太王/王季文王武王而已也○豐城朱氏曰繩祖武者欲)
　(後人繼武王之迹也武王之道惟信與孝而已然武/王之信乃王者之大信固非暫焉作輟之所能武王)
　(之孝乃天下之逹孝尤非暫焉勉强之所能也然則/如之何曰法武王之信在乎天命之永配法武王之)
　(孝在乎世徳之是求如是而/不受上天之祐者未之有也)
○受天之祐四方來賀於萬斯年不遐有佐
　賦也賀朝賀也周末秦强天子致胙諸矦皆賀(黄氏/曰孝)
　(弟之至則通於神明光于四海而得萬國之歡心此/所以受天之祐四方來賀也○安成劉氏曰事見周)
　(顯王二十六年此借引之故朱子初解此下/有曰其事則猶此也但秦以力周以徳耳)遐何通
　佐助也盖曰豈不有助乎云爾(新安王氏曰受天之/福則四方諸矦皆來)
　(朝賀雖千萬年相與佐助也○慶源輔民曰豈不有/助乎者言天下皆來朝賀於周則豈不有助乎周家)
　(也哉○定宇陳氏曰天且福之人将焉往宜來世之/得人與得天相為長乆也不徒賀之而尤佐之見人)
　(心蕃屏王/室之至也)
　　下武六章章四句(慶源輔氏曰首章言武王能纘/大王王季文王之緒而有天下)
　　　(中三章言武王善繼善述之孝又有常永不已/之誠故能成王者之信為天下之法以致天下)
　　　(之愛戴如此末兩章又言武王之成效大驗如/此則其後世子孫亦将善繼其先人之緒而久)
　　　(受上天之福多得天下之助也○定宇陳氏曰/此詩美武王繼三后於已往開後嗣於方來惟)
　　　(以求世徳永孝思而上合天/理下孚人心者為之本耳)或疑此詩有成王
　　　字當為康王以後之詩然考尋文意恐當只如
　　　舊説且其文體亦與上下篇血脈通貫非有誤
　　　也(黄氏曰中庸言武王纘太王王季文王之緒/身不失天下之顯名而此詩言武王得天下)
　　　(亦言其配三后之徳故中庸言逹孝而此詩言/其孝思中庸言孝者善繼志述事而此詩言孝)
　　　(亦曰成王/之孚也)
文王有聲遹(尹橘/反)駿(音/峻)有聲遹求厥寧遹觀厥成文王
烝哉
　賦也遹義未詳疑與聿同發語詞駿大烝君也○此
　詩言文王遷豐武王遷鎬之事(安成劉氏曰四章以/上言文王遷豐六章)
　(以下言武/王遷鎬)而首章推本之曰文王之有聲也(鄭氏曰/聲令聞)
　(也/)甚大乎其有聲也盖以求天下之安寧而觀其成
　功耳(豐氏曰文王之道務在安民而已是以視民如/傷○藍田吕氏曰文王征伐皆求所以安民皆)
　(觀所以成/業之效)文王之徳如是信乎其克君也哉(慶源輔/氏曰文)
　(王之所以大有聲者本由於征伐而其所以征伐者/不過是求天下安寧而觀其功底于成耳此其所以)
　(克君/也哉)
○文王受命有此武功既伐于崇作邑于豐文王烝哉
　賦也伐崇事見皇矣篇作邑徙都也豐即崇國之地
　在今鄠縣杜陵西南(孔氏曰武功非獨伐崇而已所/伐邗耆密須昆夷之屬皆是也)
　(别言伐崇者以其功最大其伐最後故特言之為作/邑張本言功成乃作邑也○華谷嚴氏曰文王受天)
　(命以討罪不容自已故有此征伐之功最後伐崇威/徳益著國勢寖盛程邑又不足容乃作豐邑居之誠)
　(得人君之道也○豐城朱氏曰大命自文王而始集/故武功自文王而始成伐崇所以除天下之暴作豐)
　(所以立天下之本有以除天下之暴則人心服有/以立天下之本則人心歸此文王之所以克君也)
○築城伊淢(况域/反)作豐伊匹匪棘(居力/反)其欲(禮記/作猶)遹追
來孝(叶許六反/或呼矦反)王后烝哉
　賦也淢城溝也方十里為成成間有溝深廣(竝去/聲)各
　八尺匹稱棘急也王后亦指文王也(慶源輔氏曰王/王也追稱也后)
　(君也本稱也○眉山蘇氏曰克崇/作豐而王業成故以王后稱之)○言文王營豐邑
　之城因舊溝為限而築之其作邑居亦稱其城而不
　侈大(孔氏曰此述/作豐之制)皆非急成已之所欲也特追先人
　之志而來致其孝耳(慶源輔氏曰作城而限於域作/豐而稱其城則其規模本不大)
　(也然亦非是文王急於成己之欲而苟作之也特以/追先王之志而來致其孝耳○定宇陳氏曰上章言)
　(作豐受命于天此章言作豐追孝于前以見作豐乃/天與前人之心也○華谷嚴氏曰此明作豐之心也)
　(○安成劉氏曰孝者善繼志善述事者也故文王之/孝在於伐崇作豐武王之孝在於成王之孚文王所)
　(求乎子即文王所以事父者也故曰父作之子述之/○豐城朱氏曰遹追來孝文王之孝也永言孝思武)
　(王之孝也文王之孝有以追先人之志武王之/孝有以成文王之功此周之王業所以盛也)
○王公伊濯(直角/反)維豐之垣(音/袁)四方攸同王后維翰(叶/胡)
(田/反)王后烝哉
　賦也公功也濯著明也(籃田吕氏曰濯如/滌言明白而不昧)○王之功
　所以著明者以其能築此豐之垣故爾四方於是來
　歸而以文王為楨榦也(藍田吕氏曰文王建都邑而/天下知所歸往皆倚以為榦)
　(○龍舒王氏曰維豐之垣有形/之勢王后維翰無形之勢也)
○豐水東注維禹之績四方攸同皇王維辟皇王烝哉
　賦也豐水東北流徑豐邑之東入渭而注于河績功
　也皇王有天下之號指武王也(華谷嚴氏曰皇大也/一統天下其事又大)
　辟君也○言豐水東注由禹之功(董氏曰周之建都/豐水正在其傍於)
　(是思禹之故績而見周之成功也○孔氏曰左傳劉/定公見雒水曰美哉禹之功也此亦見豐水而思禹)
　故四方得以來同於此而以武王為君(華谷嚴氏曰/豐水所以東)
　(注于河者是禹之功也四方之所以同歸周者以武/王為天下之君也盖以武王之功配禹皆除害濟民)
　(也/)此武王未作鎬京時也(豐城朱氏曰豐水東注言/其水勢之順也四方攸同)
　(言其人心之合也即水勢之順而有以見神禹之㘦/即人心之合而有以見武王之徳則武王不惟近無)
　(愧於文王而且逺/無愧於神禹也)
○鎬京辟廱自西自東自南自北無思不服(叶蒲/北反)皇王
烝哉
　賦也鎬京武王所營也在豐水東去豐邑二十五里
　張子曰周家自后稷居邰公劉居豳太王居岐而文
　王則遷于豐至武王又居于鎬(安成劉氏曰先儒謂/岐在邰西北四百餘)
　(里豐在岐山東/南二百餘里)當是時民之歸者日衆其地有不能
　容不得不遷也(朱子曰秦始皇營朝宫渭南史以為/咸陽人多先王之宫庭小故作之想)
　(遷鎬之意亦是如此○長樂劉氏曰武王以諸矦/之朝覲四夷之來王非豐邑可容也故作鎬京焉)辟
　廱説見前篇張子曰靈臺辟廱文王之學也鎬京辟
　廱武王之學也至此始為天子之學矣無思不服心
　服也孟子曰天下不心服而王者未之有也○此言
　武王徙居鎬京講學行禮而天下自服也(廬陵彭氏/曰建國君)
　(民教學為先故遷鎬而成辟廱○劉氏曰都鎬而先/建學首善之地教化之源也○華谷嚴氏曰四方之)
　(服也久矣此言辟廱之化深入其心也四方先言西/鎬京在西近者先被其化也繼伐之詩而言教化者)
　(見武王徳化流行而人心服也○慶源輔氏曰見武/王得天下以教化為先務也先儒謂以見武王之得)
　(天下非以力取之者是也○豐城朱氏曰四方攸同/皇王維辟見武王之盡君道也鎬京辟廱無思不服)
　(見武王之盡師道也君以治之而四方無不於此乎/攸同師以教之而四方無不於此乎心服則其尚徳)
　(而不尚力於/此亦可見矣)
○考卜維王宅是鎬京(叶居/良反)維龜正(叶諸/盈反)之武王成之
武王烝哉
　賦也考稽(董氏曰卜筮之道必先斷於心故曰考卜/維王則王志先定矣其考卜者所以齊衆)
　(志也洪範稽疑/以汝則從為主)宅居正決也成之作邑居也(慶源輔/氏曰言)
　(武王居鎬稽決於龜而成其居邑亦非私意/之所為與三章言文王匪棘其欲之意同)張子曰
　此舉諡者追述其事之言也(安成劉氏曰此詩五章/六章先稱武王為皇王)
　(至此章以後乃舉武王之諡故朱子引横渠説明此/詩為追述武王之事以證其後所論鄭譜之誤爾○)
　(豐城朱氏曰武王之遷鎬非以徇一已之私也必考/之於卜以定其宅焉惟龜為能致其決惟武王為能)
　(成其事則武王之遷固将上以承天意下以順民心/前以承先王之志後以開無窮之基信乎其克君也)
　(哉/)
○豐水有芑武王豈不仕(鉏里/反)詒厥孫謀以燕翼子(叶/奨)
(里/反)武王烝哉
　興也芑草名仕事詒遺燕安翼敬也子成王也○鎬
　京猶在豐水下流故取以起興言豐水猶有芑武王
　豈無所事乎(孔氏曰豐水猶以潤澤生芑菜况/武王豈不以澤及後人為事乎)詒厥
　孫謀以燕翼子則武王之事也謀及其孫則子可以
　無事矣(臨川王氏曰雖詒之以謀/非翼子亦不能以燕也)或曰賦也言豐水
　之傍生物繁茂武王豈不欲有事於此哉但以欲遺
　孫謀以安翼子故不得而不遷耳(慶源輔氏曰此章/兩説雖不同然以)
　(遺孫謀安翼子為武王之事則同也第二説雖覺/輕快然首句著箇豐水有芑一句畢竟似興體)
　　文王有聲八章章五句
　　　此詩以武功稱文王至於武王則言皇王維辟
　　　無思不服而已盖文王既造其始則武王續而
　　　終之無難也又以見文王之文非不足於武而
　　　武王之有天下非以力取之也(慶源輔氏曰毎/章皆詠烝哉以)
　　　(結之者不獨以見其歎美無己之意亦以示後/世子孫使之知其必如文王武王之為然後於)
　　　(君天下為宜也故其丁寕不一而足耳○孔氏/曰上四章言文王之事下四章言武王君天下)
　　　(服四方定鎬京安後世之事○問使文王更在/十三四年将終事紂乎抑為武王牧野之舉乎)
　　　(朱子曰詩中言武功都是文王做來詩載武王/武功却少但卒其伐功耳觀文王氣勢如此度)
　　　(必不終竟休了一似果實文王待他黄熟自落/下來○東萊吕氏曰此詩未嘗一言及武王伐)
　　　(功何耶盖創業而詒厥孫謀固非大告武功之/前所能致也詩人亦有言其意而略其事者矣)
　　　(不可一體求也○安成劉氏曰允文文王而有/此武功則非不足於武也桓桓武王而鎬京辟)
　　　(廱則非不足於文也所謂/一張一弛文武之道也)
　　　文王之什十篇六十六章四百一十四句
　　　　鄭譜此以上為文武時詩以下為成王周公
　　　　時詩今按文王首句即云文王在上則非文
　　　　王之詩矣又曰無念爾祖則非武王之詩矣
　　　　大明有聲幷言文武者非一安得為文武之
　　　　時所作乎盖正雅皆成王周公以後之詩但
　　　　此什皆為追述文武之徳故譜因此而誤耳
　
　
　詩傳大全卷十六
欽定四庫全書
　詩傳大全卷十七　　　　明　胡廣等　撰
　　生民之什三之二
厥初生民時維姜嫄(音原叶/魚倫反)生民如何克禋(音/因)克祀(叶/養)
(里/反)以弗無子(叶奬/里反)履帝武敏(叶母/鄙反)歆攸介攸止載震載
(夙叶相/反即反)載生載育(叶曰/逼反)時維后稷
　賦也民人也謂周人也時是也姜嫄炎帝後姜姓有
　邰氏女名嫄為高辛之世妃(孔氏曰鄭氏謂姜嫄為/高辛氏後世子孫之妃)
　(未知其為幾世/故直以世言之)精意以享謂之禋祀祀郊禖也弗之
　言祓(音弗/除也)也祓無子求有子也古者立郊禖葢祭天
　於郊而以先媒配也變媒言禖者神之也其禮以𤣥
　鳥至之日用大牢祀之(顔氏曰祠以仲春正其候也/祭以大牢尊其禮也祀以南)
　(郊重其事也然祠禖之禮不知所始詩傳曰簡狄從/帝而祀郊禖則是帝嚳簡狄之時已冇神矣○孔氏)
　(曰燕來主為產乳滋蕃故重其初至之日用牛羊豕/祀郊禖至高辛之世以有吞卵之事以為禖之嘉祥)
　(又以高辛之世禖/配祭故改為高禖)天子親往后率九嬪(音/頻)御(孔氏曰/天子親)
　(往敬其事后妃率九/嬪從之侍御於祭焉)乃禮天子所御帶以弓韣(音/獨)授
　以弓矢于郊禖之前也(孔氏曰禮天子所御幸者使/太祝酌醴酒飲之於郊禖之)
　(庭以神惠光顯之也弓矢者男子之事使之帶弓衣/執弓矢冀其所生為男也○鄭氏曰韣弓衣也以緇)
　(布為之○安成劉氏曰此上所言祭郊禖之禮乃/通言古者天子有此禮耳非專指姜嫄之事也)履
　踐也帝上帝也武迹敏拇(足大指○朱子曰敏字/當為絶句叶上韵爾)歆
　動也猶驚異也介大也震娠(音身懐/孕也)也(孔氏曰左傳/云邑姜方震)
　(大叔后緡方震皆/謂有身為震也)夙肅也生子者及月辰居側室也
　(禮記内則注曰側室/謂夾室也燕寢也)育養也○姜嫄出祀郊禖見大
　人迹而履其拇(鄭氏曰時有大人迹姜嫄履之足不/能滿履其拇趾之處○安成劉氏曰)
　(姜嫄以髙辛子孫之妃而得祀郊禖/豈古禮簡質天子諸侯皆用其禮歟)遂歆歆然如有
　人道之感於是即其所大所止之處而震動有娠乃
　周人所由以生之始也(華谷嚴氏曰生后稷所以生/此民也○臨川王氏曰緜所)
　(謂民之初生則本由太王之興此所/謂厥初生民則本由后稷而起也)○周公制禮尊
　后稷以配天(孔氏曰周公以土功起於后稷故推舉/之以配郊天焉禮記稱萬物本乎天人)
　(本乎祖俱為其本可以相/配故王者可以祖配天)故作此詩以推本其始生
　之祥明其受命於天固有以異於常人也(慶源輔氏/曰初生周)
　(人者實姜嫄也生民如何是又問其所以然也以下/則述其所以然而終結之以時維后稷一句葢言其)
　(所生之子實后稷也后稷始教民播種而利及萬世/非天所命而何宜其始生之靈異乎○華谷嚴氏曰)
　(首章述姜嫄禱/而生后稷也)然巨跡之説先儒或頗疑之(朱子曰/後世所)
　(謂祥瑞固多偽妄然豈可因後世偽妄而并真實者/皆以為無乎鳯鳥不至河不出圖孔子之言不成亦)
　(以為/非)而張子曰天地之始固未嘗先有人也則人固
　有化而生者矣葢天地之氣生之也蘇氏亦曰凡物
　之異於常物者其取天地之氣常多故其生也或異
　麒麟之生異於犬羊蛟龍之生異於魚鼈物固有然
　者矣(雙峯饒民曰天地泰和元氣之/㑹鍾為麟鳯非是有種而生)神人之生而有
　以異於人何足怪哉斯言得之矣(朱子曰天下之理/一而已而有常變)
　(之不同夫二氣交感化生萬物者理之常也若姜嫄/簡狄之生稷契此理之變也又曰履臣跡之事有此)
　(理且如契之生詩中亦云𤣥鳥降而生商葢以為稷/契皆天生之耳非有人道之感非可以常理論也漢)
　(髙祖之生亦類此此等不/可以言盡當意㑹之可也)
○誕彌厥月先生如達(他末/反)不坼(敕宅/反)不副(孚逼反叶/孚廹反)
無菑(音/災)無害(叶音/曷)以赫厥靈上帝不寧不康禋祀(叶養/里反)
居然生子(叶奨/里反)
　賦也誕發語辭彌終也終十月之期也先生首生也
　達小羊也羊子易生無畱難也(本草曰生物/中羊産最易)坼副皆
　裂也赫顯也不寧寧也不康康也居然猶徒然也○
　凡人之生必坼副災害其母而首生之子尤難今姜
　嫄首生后稷如羊子之易無坼副災害之苦是顯其
　靈異也上帝豈不寧乎豈不康我之禋祀乎而使我
　無人道而徒然生是子也(華谷嚴氏曰次章述稷生/之易也○慶源輔氏曰首)
　(章言其受孕之祥此章言其降生之異受孕既本於/天則降生必異於人也上帝不寧不康禋祀乃指首)
　(章所言郊/禖之事也)
○誕寘之隘(於懈/反)巷牛羊腓(符非/反)字之誕寘之平林㑹
伐平林誕寘之寒氷鳥覆(敷救/反)翼(叶音/異)之鳥乃去矣后
稷呱(叶去/聲)矣實覃實訏(叶去/聲)厥聲載路
　賦也隘狹腓芘字愛(新安胡氏曰集傳於采薇小人/所腓引程子曰腓隨動也如足)
　(之腓足動則隨而動如是則正與易咸其腓同義意/者牛羊見稷以足肚遮芘之如有愛之之意故謂之)
　(腓/字)㑹値也値人伐木而收之覆葢翼藉也以一翼覆
　之以一翼藉之也呱啼聲也覃長訏大載滿也滿路
　言其聲之大也○無人道而生子或者以為不祥故
　棄之而有此異也於是始收而養之(華谷嚴氏曰三/章述稷生而見)
　(棄之事豐城朱氏曰人同類者也物異類者也而無/不有愛䕶之意以見天之所生固非人之所能棄也)
○誕實匍(音/蒲)匐(蒲比/反)克岐克嶷(魚極/反)以就口食蓺之荏
(而甚/反)菽荏菽斾斾禾役穟穟(音/遂)麻麥幪幪(莫孔/反)𤓰瓞唪
唪(布孔/反)
　賦也匍匐手足竝行也岐嶷峻茂之狀(曹氏曰岐嶷/言其能立)
　就向也口食自能食也葢六七歲時也蓺樹也荏菽
　大豆也斾斾枝旟揚起也役列也穟穟苖美好之貎
　也幪幪然茂密也唪唪然多實也(錢氏曰斾斾如旗/之斾○長樂劉氏)
　(曰斾斾穟穟幪幪唪唪/言皆異於常人所種)○言后稷能食時已有種植
　之志葢其天性然也史記曰棄為兒時其遊戲好(去/聲)
　(下/同)種植麻麥麻麥美及為成人遂好耕農堯舉以為
　農師(慶源輔氏曰此章則言后稷之於種殖葢天性/自然生知非從習得皆所以終首章之意也○)
　(華谷嚴氏曰四章述稷幼好種殖之事○廬陵曹氏/曰聖人一種殖之間而嘉種各遂其性則所禀之異)
　(可知/矣)
○誕后稷之穡有相(息亮/反)之道(叶徒/口反)茀(音/弗)厥豐草(叶此/苟反)
種(去/聲)之黄茂(叶莫/口反)實方實苞(叶補/苟反)實種(上/聲)實褎(叶徐/久反)實
發實秀(叶忽/久反)實堅實好(叶訏/口反)實穎(營井/反)實栗即有邰(他/來)
(反/)家室
　賦也相助也言盡人力之助也(張子曰有相之道贊/化育之一端也今農)
　(民未見致力於田者或有一耕即種其收即天幸也/惟后稷則盡人力之助也○華谷嚴氏曰即茀草一)
　(端可以/類見)茀治也(臨川王氏曰草盛曰/茀治草亦謂之茀)種布之也黄茂
　嘉榖也方房也苞甲而未拆也此漬(疾賜/反)其種也種
　甲拆而可為種也褎漸長也(華谷嚴氏曰以/上言禾之苖也)發盡發
　也秀始穟也(華谷嚴氏曰以/上言禾之秀也)堅其實堅也好形味好
　也穎實繁碩而垂末也栗不秕(補履/反)也既收成見其
　實皆栗栗然不秕也(華谷嚴氏曰以/上言禾之實也)邰后稷之母家
　也(孔氏曰杜預云武功縣所/治斄城是也斄與邰同)豈其或滅或遷而遂以
　其地封后稷歟○言后稷之穡如此(華谷嚴氏曰所/以詳言其成熟)
　(之次序者見稼穡之艱難非一日所能致或苗而不/秀或秀而不實滅裂耕者報之亦滅裂鹵莽耕者報)
　(之亦鹵莽今后稷能教民以盡人事故其穡如此○/慶源輔氏曰夫自浸種以至收成無非盡人力以相)
　(助之而但曰穡者/要其成而言之耳)故堯以其有功於民封於邰使即
　其母家而居之以主姜嫄之祀故周人亦世祀姜嫄
　焉(華谷嚴氏曰五章述后稷掌稼穡而封邰也○曹/氏曰生民之功本於姜嫄不可弗祀乃特立廟祀)
　(之故周官大司樂奏夷則歌小吕舞大/濩以享先妣而序於先祖之上尊之也)
○誕降嘉種維秬(音/巨)維秠(孚鄙/反)維穈(音/門)維芑(音/起)恒(古/反)鄧
之秬秠是穫是畝(叶蒲/洧反)恒之穈芑是任(音/壬)是負(叶扶/委反)以
歸肇祀(叶養/里反)
　賦也降降是種於民也書曰稷降播種是也(孔叢子/魏王問)
　(子順曰寡人聞昔者上天神異后稷而為之下嘉穀/荅曰天雖至神未聞下榖與人也詩美后稷能大教)
　(民種嘉榖以利天下故曰誕降嘉種/猶書所謂稷降播種農植嘉穀也)秬黑黍也秠黑
　黍一稃(音/孚)二米者也穈赤粱粟也芑白粱粟也恒遍
　也謂徧種之也任肩任也負背負也旣成則穫而棲
　之於畝任負而歸以供祭祀也秬秠言穫畝穈芑言
　任負互文耳肇始也稷始受國為祭主故曰肇祀(華/谷)
　(嚴氏曰六章述后稷教人種嘉穀以供祭祀也○安/成劉氏曰后稷得國而始主祭則宗廟羣神之祀皆)
　(始此矣○豐城朱氏曰稷之降種其名不一而此獨/以秬秠糜芑言者自其種之嘉而可以供祭祀者言)
　(之/也)
○誕我祀如何或舂(傷容/反)或揄(音/由)或簸(波我/反)或蹂(音/柔)釋
之叟叟(所留/反)烝之浮浮載謀載惟取蕭祭脂取羝(都禮/反)
以軷(蒲末反叶/蒲昧反)載燔載烈(如字叶/力制反)以興嗣歲(叶音雪/又如字)
　賦也我祀承上章而言后稷之祀也揄抒(音/暑)臼也(孔/氏)
　(曰謂杼米/以出臼也)簸揚去糠也蹂蹂禾取榖以繼之也釋浙
　(音昔洮/米也)米也叟叟聲也浮浮氣也謀卜日擇士也(安/成)
　(劉氏曰周禮太宰及儀禮少牢饋食皆前期十日帥/執事而卜祭日之吉凶又按射義將祭必先習射以)
　(擇士射中者得與於祭所擇之/士謂諸侯諸臣及所貢士也)惟齋戒具修也(安成/劉氏)
　(曰太宰掌百官之誓戒與其具脩齋者散齋七日/戒者致齊三日具謂所當供脩謂掃除冀污也)蕭
　蒿也脂膟(音/律)膋(音/聊)也宗廟之祭取蕭合(音/閤)膟膋爇(如/劣)
　(反/)之使臭達墻屋也(鄭氏曰膟膋膓間/脂也與蕭合燒之)羝牡羊也(孔/氏)
　(曰祭不/用牝也)軷祭行道之神也(鄭氏曰山行曰軷封土為/山象以菩芻棘柏為神主)
　(旣祭以車轢之而/去菩音倍轢音洛)燔傅諸火也烈貫之而加于火也
　(曹氏曰宗廟與軷皆有/尸燔烈所以為尸羞也)四者皆祭祀之事所以興來
　歲而繼徃歲也(華谷嚴氏曰七章述后稷祭祀之事/總説宗廟及軷祭也○廬陵曹氏曰)
　(朱子謂四者皆祭祀之事雖只指取蕭以下四者而/言然春簸以及謀惟亦莫非祭祀時事特舂簸以及)
　(謀惟乃将祭時事取蕭以及燔烈則臨祭時事祭祀/以農事而始興則亦以農事而迭舉今嵗豐年而祭)
　(所以報也亦所以祈也於是豐年之祥無或間斷徃/嵗之豐登可繼來嵗之豐登又興矣可見后稷之謹)
　(祭祀而重農/事也如此)
○卬(五郎/反)盛(音/成)于豆于豆于登其香始升上帝居歆(下/與)
(今/叶)胡臭亶時(叶上/止反)后稷肇祀(叶養/里反)庶無罪悔(叶呼/委反)以迄
(許乙/反)于今(上與/歆叶)
　賦也卬我也木曰豆以薦菹醢也瓦曰登以薦大(音/泰)
　羮也(孔氏曰天官醢人掌四豆之實皆有菹醢是豆/為薦羞菹醢也公食大夫禮大羮湇不和實於)
　(登是登為盛大羮也大古之羮不調以鹽菜湇者肉/汁也湇音泣○臨川王氏曰釋之烝之簠簋尊爵之)
　(實也羝俎實也豆登則實以菹醢大羮之器也或言/其器或言其實互相備也○廬陵羅氏曰卭盛于豆)
　(登則親執其勞而/非委之他人也)居安也鬼神食氣曰歆(疊山謝氏/曰天地間)
　(惟理與氣有此理則有此氣有此氣則有此理鬼神/無形無聲惟有理有氣在冥漢之間耳凡祭皆以心)
　(感神以氣合神者也黍稷必馨香酒殽必芬芳用椒/用桂用蕭用欝金草皆以香氣求神神以歆饗此氣)
　(耳/)胡何臭香亶誠也時言得其時也庶近迄至也○
　此章言其尊祖配天之祭(三山李氏曰前章言后稷/肇祀為祭宗廟羣神此章)
　(言後世旣有天下郊天配以后稷也○/華谷嚴氏曰末章言尊后稷以配天也)其香始升而
　上帝已安而饗之言應之疾也此何但芳臭之薦信
　得其時哉葢自后稷之肇祀則庶無罪悔而至于今
　矣(華谷嚴氏曰言天之所享不在物也葢后稷能教/民稼穡以相天故以功封邰而祀宗廟天心眷之)
　(久矣子孫世脩其業不敢失墜以獲罪于天遂至今/日得以成王業而郊天天之歆饗葢在此耳○曹氏)
　(曰大羹不和陶瓦無文至薄也而上帝則居然歆之/葢自后稷肇祀宗廟社稷以來世世克脩其業是以)
　(上帝眷顧/無窮也)曾氏曰自后稷肇祀以來前後相承兢競
　業業惟恐一有罪悔獲戾于天閲數百年而此心不
　易故曰庶無罪悔以迄于今言周人世世用心如此
　也(慶源輔氏曰此章方言周家尊后稷以配天之祭/旣言天之所以應答者甚疾矣於是遂言自后稷)
　(至成王只是兢兢一心唯恐有罪悔以承天之休而/不敢少替此即曽子戰兢之心也但其用有廣狹耳)
　(○豐城朱氏曰上章言后稷之祀此章遂言今日尊/祖配天之祭夫莫髙於天莫尊於帝若不可得而感)
　(格也而香之始升上帝已安而饗之豈為其芳臭之/薦得其時而已哉葢自后稷之肇祀也載謀載惟之)
　(致其誠取蕭取羝之致其謹載燔載烈之致其戒固/未嘗有一毫之罪悔由后稷而公劉公劉之心無以)
　(異於后稷也由公劉而大王大王之心無以異於公/劉也由大王而文武文王武王之心又無以異於大)
　(王也今至於後王之時而此心之敬畏猶前日也則/上帝之饗之也豈徒以其物哉正以周人之用心同)
　(一敬畏之/相傳也)
　　生民八章四章章十句四章章八句
　　　此詩未詳所用豈郊祀之後亦有受釐(音/僖)頒胙
　　　之禮也歟(慶源輔氏曰先生疑此詩專言后稷/而不及於天則固非可用於郊祀上)
　　　(帝之時矣若郊祀後有受釐頒胙之禮則用此/詩可也按漢書注如淳曰釐福也應劭曰祭餘)
　　　(肉也顔師古曰字本作禧假借用耳○新安胡/氏曰叚氏云郊祀后稷樂歌已見於頌郊祀主)
　　　(於嚴肅故其辭簡此殆大臣因/祀事之餘推原其所以尊者耳)舊説第三章八
　　　句第四章十句今按第三章當為十句第四章
　　　當為八句則去呱訏路音韻諧協呱聲載路文
　　　勢通貫而此詩八章皆以十句八句相間為次
　　　又二章已後七章已前每章之首皆有誕字
　　　(朱子曰生民是序事詩序那首尾要盡下武有/聲等詩却有反覆歌詠意思○安成劉氏曰此)
　　　(詩前三章言后稷之所以生四章五章言后稷/樹蓻五榖之美六章七章言后稷耕穫以供羣)
　　　(祀卒章遂説歸成王祀天之事而推原其自后/稷以來未嘗獲戾于天也雖未明言尊稷配天)
　　　(之事而一詩之意實為尊稷配天/而推本言之以為受釐之樂歌也)
敦(徒端/反)彼行葦牛羊勿踐履方苞方體維葉泥泥(乃體/反)
戚戚兄弟(待禮/反)莫逺具爾或肆之筵或授之几
　興也敦聚貎勾萌之時也(鄭氏曰勾屈生/也芒而直曰萌)行道也勿
　戒止之詞也苞甲而未坼也體成形也泥泥柔澤貌
　戚戚親也莫猶勿也具俱也爾與邇同肆陳也(鄭氏/曰稚)
　(者設筵老者加之以几○長樂劉/氏曰肆筵行燕禮也授几優尊也)○疑此祭畢而燕
　父兄耆老之詩故言敦彼行葦而牛羊勿踐履則方
　苞方體而葉泥泥矣戚戚兄弟而莫逺具爾則或肆
　之筵而或授之几矣(朱子曰此詩上四句本是興起/下四句以行葦興兄弟勿踐是)
　(勿逺意也○慶源輔氏曰敦然始勾萌之行葦勿使/牛羊踐履之則自然漸漸甲坼成形而其葉泥泥然)
　(柔澤矣以興戚戚然之兄弟莫使之相逺而常相親/近則自然或肆之筵或授之几矣兄弟親戚恩意本)
　(厚其所以至於薄者只縁相逺而相疎故耳若常使/相近相見情意浹洽則相親相敬相與燕樂其於肆)
　(筵授几之事自然有不容己者矣此為/首章一篇之意皆具於此最當玩味)此方言其開
　燕設席之初而慇懃篤厚之意藹然已見於言語之
　外矣讀者詳之(東萊吕氏曰敦彼行葦其可使牛羊/踐履之乎戚戚兄弟其可疎逺而不)
　(親近之乎忠厚之意藹/然見於言語之外矣)
○肆筵設席(叶祥/勺反)授几有緝御(叶魚/駕反)或獻或酢(才洛/反)洗
爵奠斝(古雅反叶/居訝反)醓(他感/反)醢以薦(叶即/略反)或燔或炙(叶陟/略反)
嘉殽脾(婢支/反)臄(渠略/反)或歌或咢(五洛/反)
　賦也設席重(平/聲)席也(孔氏曰筵亦席也鋪陳曰筵藉/之曰席在下為鋪陳在上人所)
　(蹈藉/也)緝續御侍也有相續代而侍者言不乏使也(長/樂)
　(劉氏曰更其僕御所以優老不暫闕其侍從○慶源/輔氏曰肆筵設席授几有緝御二句承上章而言肆)
　(筵授几之際其/意有加無已也)進酒於客曰獻客答之曰酢主人又
　洗爵醻(市流/反)客客受而奠之不舉也斝爵也夏曰醆
　(阻限/反)殷曰斝周曰爵(孔氏曰斝/盡禾稼也)醓醢之多汁者也(孔/氏)
　(曰醓肉汁也葢用肉為醢特有/多汁醢所以濡葅有醢必有葅)燔用肉炙用肝臄口
　上肉也歌者比(音/備)於琴瑟也(孔氏曰諸言歌/者皆以絃和之)徒擊鼓
　曰咢○言侍御獻醻飲食歌樂之盛也(豐城朱氏曰/侍御之盛言)
　(其人之不乏也獻醻之盛言其禮之無闕也飲食/之盛言其物之豐也歌樂之盛言其聲之備也)
○敦(音雕/下同)弓旣堅(叶古/因反)四鍭(音/侯)旣鈞舍(音/捨)矢旣均序賓
以賢(叶下/珍反)敦弓旣句(古候反叶/古侯反)旣挾(子協/反)四鍭四鍭如
樹(叶上/主反)序賓以不侮
　賦也敦雕通畫也天子雕弓(孔氏曰雕是畫飾之義/弓惟用漆漆上又畫之)
　(荀子云天子雕弓諸/侯彤弓大夫黑弓)堅猶勁也鍭金鏃剪羽矢也(鏃/宗)
　(入聲○孔氏曰鍭/者鐵鏃之矢名也)鈞參(音/驂)亭也謂三分之一在前二
　在後三訂之而平者前有鐵重也舍釋也謂發矢也
　均皆中也賢射多中也投壺曰某賢於某若干純(音/全)
　竒(音/畸)則曰竒均則曰左右均是也(禮記投壺曰司射/執算曰左右卒投)
　(請數二算為純一純以取一算為竒遂以竒算告曰/云云注曰一勝為賢尚技藝也純竝音全○儀禮鄉)
　(射禮曰若右勝則曰右賢於左若左勝則曰左賢於/右以純數告若有竒者亦曰竒若左右均則左右皆)
　(執一算以告曰左右均注曰賢猶勝/也言賢者射以中為雋也純竝如字)句彀通謂引滿
　也射禮搢(音/晉)三挾(音/浹)一既挾四鍭則徧釋矣(孔氏曰/搢者插)
　(也挾謂手挾也射用四矢故插三於帶間挾一以扣/弦而射也射禮每挾一矢今言挾四鍭故知已徧釋)
　(之也按大射禮搢三挾一葢謂卿大/夫若其君則使人屬矢不親挾也)如樹如手就樹
　之言貫革而堅正也不侮敬也令弟子辭所謂無憮
　(音/呼)無敖(音/傲)無偝(音/佩)立無踰言者也(投壺注曰弟子賓/黨主黨年稺者也)
　(為其立堂下相䙝慢同射戒令之憮敖/慢也偝立不正向前也踰言逺談語也)或曰不以中
　病不中者也射以中多為雋(祖峻/反)以不侮為徳○言
　既燕而射以為樂也(慶源輔氏曰此言旣燕而射以/為樂前四句言射而中又以中)
　(多為賢後四句言射而貫革又以不侮為徳中多則/藝精不侮則徳盛○廬陵李氏曰大射主於射故大)
　(夫未舉旅則射燕射主於飲酒故王肅以此為燕射/於燕旅酬後為之○東萊吕氏曰按儀禮燕射如鄉)
　(射之禮射雖畢而宴未終舉觶無算爵獻/酌尚多故言酌大斗祈黄耇於旣射之後)
○曾孫維主(如字或叶/當口反)酒醴維醹(如主反或/叶奴口反)酌以大斗
(叶腫庾反/或如字)以祈黄耉(叶果五反/或如字)黄耉台(湯來/反)背(叶必/墨反)以
引以翼壽考維祺(音/其)以介景福(叶筆/力反)
　賦也曾孫主祭者之稱今祭畢而燕故因而稱之也
　(朱子曰此詩作於成王之時葢謂成王也而説者於/他詩所謂曽孫皆以為成王則誤矣○埤雅曰周官)
　(王燕則膳夫為獻主臣莫敢與君抗禮今/此曽孫維主則以尊事黄耇所以為厚也)醹厚也大
　斗柄長三尺(孔氏曰漢禮器制度注勺五升徑六寸/長三尺所謂大斗也此葢從大器挹之)
　(於樽用此勺耳其在樽/中不當如此之長勺也)祈求也黄耉老人之稱以祈
　黄耉猶曰以介眉壽云耳古器物歀識(音/誌)云用蘄(音/祈)
　萬壽(考古圖伯百父敦銘曰云云/百音首又讀如冏敦音對)用蘄眉壽永命多
　福(考古圖齊豆/銘曰云云)用蘄眉壽萬年無疆(考古圖召仲丂/父壺銘曰云云)
　(伯戔頮盤銘亦曰云/云丂音考頮音㑹)皆此類也台鮐(湯來/反)也大老則
　背有鮐文(孔氏曰老人氣衰皮/膚消瘠背若鮐魚也)引導翼輔祺吉也○
　此頌禱之詞欲其飲此酒而得老壽又相引導輔翼
　以享壽祺介景福也(慶源輔氏曰此則頌禱之辭尤/見親愛無窮之意曰黄耇曰台)
　(背曰壽考曰維祺者則可見其為燕父兄耆老之詩/也台背則老又甚於黄耇也相引導則不昧於所適)
　(相輔翼則不怠於所行/相與年髙而徳邵也)
　　行葦四章章八句
　　　毛七章二章章六句五章章四句鄭八章章四
　　　句毛首章以四句興二句不成文理二章又不
　　　協韻鄭首章有起興而無所興皆誤今正之如
　　　此(廢源輔氏曰先儒分章之誤皆由不知比興/之體音韻之節故也是以先生於序説不得)
　　　(不明辨之○豐城朱氏曰前兩章未射而飲燕/之始也故備言其禮樂之盛後二章旣射而飲)
　　　(燕之終也故惟致其頌/禱之誠言之固有序也)
旣醉以酒旣飽以徳君子萬年介爾景福(叶筆/力反)
　賦也徳恩惠也君子謂王也爾亦指王也○此父兄
　所以荅行葦之詩言享其飲食恩意之厚(永嘉陳氏/曰燕接之)
　(間恩澤充足/故言飽徳)而願其受福如此也(叠山謝氏曰臣子/愛君願其壽考又)
　(願天助以大福祝頌之辭也○慶源輔氏曰醉酒飽/徳則行葦所謂侍御獻酧飲食歌樂之盛皆舉之矣)
　(但言徳者葢徳寓於物言徳則可該之行葦末句云/以介景福者泛禱之之辭也此言介爾景福者特禱)
　(其君之/辭也)
○旣醉以酒爾殽旣將君子萬年介爾昭明(叶謨/郎反)
　賦也殽俎實也(孔氏曰以牲體/實之於俎也)將行也亦奉持而進
　之意昭明猶光大也(曹氏曰老將至而耄及之古人/所病天旣鍚王以壽考又大之)
　(以昭明則受福無窮也○豐城朱氏曰上章言介其/景福此章言介爾昭明則昭明者亦指福之髙明光)
　(大而/言耳)
○昭明有融髙朗令終令終有俶(尺六/反)公尸嘉告(叶姑/沃反)
　賦也融明之盛也春秋傳曰明而未融朗虛明也令
　終善終也洪範所謂考終命(九峯蔡氏曰考終命者/順受其正也○豐城米)
　(氏曰昭明髙朗言其福之光大令終言其福之悠久/此詩之言昭明髙朗猶天保之言單厚多益若以徳)
　(言而實以/福言也)古器物銘所謂令終令命是也(考古圖□/敦銘曰萬)
　(年無疆令終令命/□音宴敦音對)俶始也公尸君尸也周稱王而尸
　但曰公尸葢因其舊如秦已稱皇帝而其男女猶稱
　公子公主也嘉告以善言告之謂嘏辭也葢欲善其
　終者必善其始今固未終也而旣有其始矣於是公
　尸以此告之(黄氏曰宗祝傳公尸之辭以告主人也/○東萊吕氏曰自既醉以酒至此皆祭)
　(畢而燕臣下報上頌禱之詞也自公尸嘉告/至卒章皆追道祭之受福以明頌禱之實也)
○其告維何籩豆静嘉(叶居/何反)朋友攸攝攝以威儀(叶牛/何反)
　賦也静嘉清潔而美也(長樂劉氏曰静言其滌濯且/敬也嘉言其新美而時也)
　朋友指賓客助祭者説見楚茨篇(安成劉氏曰將祭/之先筮其臣之吉)
　(者戒之使之助祭為祼獻之事謂之賓客/謂之朋友皆尊之之詞所以重祭事也)攝撿也○
　公尸告以汝之祭祀籩豆之薦既静嘉矣(臨川王氏/曰其設之)
　(也至謹而為之也至美與執㸑踖踖/為俎孔碩君婦莫莫為豆孔庶同意)而朋友相攝佐
　者又皆有威儀當神意也(孔氏曰各自收斂以相佐/助為威儀之事祭義所謂)
　(濟濟漆漆是也漆音切○臨川王氏曰攝以威儀則/其助祭也莫或敢慢與既齊既稷既匡既飭同意○)
　(慶源輔氏曰其告維何問尸告之辭君何也籩豆之/静嘉徳之寓於物也朋友之攝撿以威儀徳之寓於)
　(人也祭祝之事無大於此二者人纔/敬則自然收歛而相攝佐以威儀矣)自此至終篇皆
　述尸告之辭(安成劉氏曰此章述/尸告其儀物之盛也)
○威儀孔時(叶上/止反)君子有孝子(叶奨/里反)孝子不匱(求位/反)永
錫爾類
　賦也孝子主人之嗣子也儀禮祭祀之終有嗣舉奠
　(安成劉氏曰特牲祝酌酒奠于神席前祝祭告畢迎/尸入至獻尸而旅酬主人嗣子入尸執前所奠觶飲)
　(之嗣子卒飲洗酌酒酢尸尸啐酒/仍奠其觶○鄭氏曰舉猶飲也)匱竭類善也○言
　汝之威儀旣得其宐(曹氏曰祭義以為主人則其親/也慤其行也趨趨以数賓客則)
　(濟濟漆漆然各致其至/故威儀甚得其時也)又有孝子以舉奠(藍田吕氏/曰孝子飲)
　(奠所以致其傳付祖/考徳澤之意深矣)孝子之孝誠而不竭則宐永錫
　爾以善矣東萊吕氏曰君子旣孝而嗣子又孝其孝
　可謂源源不竭矣(廬陵彭氏曰觀其威儀孔時可以/見成王之奉先孝矣固宜有孝子)
　(繼於其後永久不匱代代相傳葢天之錫君以類相/從必然之理也後漢桺氏事姑孝姑曰我老無以報)
　(婦願汝生孝子即此公尸嘉告之意也於是下章言/𦙍嗣而卒之以從以孫子皆永錫爾類之驗也○安)
　(成劉氏曰此述尸告其嗣子之孝也○豐城朱氏曰/上章言籩豆静嘉孝誠之著於物也朋友攸攝孝誠)
　(之見於人也此言孝子不匱孝誠之傳於後嗣也下/三章言室家之壼孝誠之形於内助也錫爾以祚所)
　(以厚其身也錫爾以𦙍所以昌厥後也釐爾女士則/室家之深逺而嚴肅者非止於一世也從以孫子則)
　(嗣子之孝誠不竭者非止於/一人也此皆述尸告之詞也)
○其類維何室家之壼(苦本反叶/苦俊反)君子萬年永錫祚(才/故)
(反/)𦙍(羊刃/反)
　賦也壼宫中之巷也言深逺而嚴肅也祚福禄也𦙍
　子孫也錫之以善莫大於此(慶源輔氏曰此又問其/所謂善者如何則云使)
　(爾居於深逺嚴密之宫室無有外虞厯萬年之永而/長錫以福禄與子孫也○孔氏曰七章所言即祚也)
　(八章所言即𦙍也此章舉其目下章分説之○安成/劉氏曰此章述尸告以錫善之意由其儀物之盛美)
　(也故錫之以祚由其嗣子之盡孝也故錫之以𦙍/葢亦各以其類為報如楚茨工祝致告之意也)
○其𦙍維何天被(皮寄/反)爾禄君子萬年景命有僕
　賦也僕附也(孔氏曰僕御/必附近於人)○言將使爾有子孫者先
　當使爾被天禄而為天命之所附屬(孔氏曰前章言/祚𦙍此章因其)
　(句末而轉之故云其𦙍/維何其實先言祚耳)下章乃言子孫之事(安成劉/氏曰上)
　(章言錫善而兼舉祚𦙍此章述尸告錫祚之事而必/發之以其𦙍維何下章述尸告錫𦙍之事而必發之)
　(以其僕維何葢錫以𦙍者必錫以祚得其祚者/必得其𦙍反覆互言以見二者相因而兼備也)
○其僕維何釐(力之/反)爾女士(鉏里/反)釐爾女士從以孫子
(叶奨/里反)
　賦也釐予(音/與)也女士女之有士行者謂生淑媛(音院/美女)
　(也/)使爲之妃(音/配)也從隨也謂又生賢子孫也(慶源輔/氏曰此)
　(又問天命之所附屬者何事則云天命有所附屬則/不過予爾以賢女使為之妃又隨之而生賢子孫焉)
　(耳所謂天命之附屬者莫大於此觀周家自大王大/姜以來之事則可見矣○鄭氏曰天旣予汝以女而)
　(有士行者又使生賢智之/子孫以隨之謂傳世也)
　　旣醉八章章四句(天台潘氏曰古人祝頌多以壽/考及子孫衆多為言如華封人)
　　　(祝堯以為願聖人壽願聖人多男子亦此詩之/意又曰觀行葦既醉二詩見人君盡其誠敬於)
　　　(祭祝之時極其恩義於燕飲之際凡父兄耆老/所以祝願之者如此則其獲福也宜矣此所謂)
　　　(福無不自已求之者也○定宇陳氏曰由君子/之有孝子故世世予以女士而生孫子國家千)
　　　(萬世無窮之福其基本實/在於此父兄之意逺矣)
鳬(音/扶)鷖(於鷄/反)在涇公尸來燕來寧爾酒既清爾殽既馨
公尸燕飲福禄來成
　興也鳬水鳥如鴨者(孔氏曰長尾背上有文青色卑/腳短喙水鳥之謹愿者也○本)
　(草曰野/鴨為鳬)鷖鷗也涇水名爾自歌工而指主人也馨香
　之逺聞也○此祭之明日繹而賓尸之樂(廬陵李氏/曰繹尋繹)
　(前祭也○朱子曰古者宗廟之祭有尸既祭之/明日則煖其祭食以燕為尸之人故有此詩)故言
　鳬鷖則在涇矣公尸則來燕來寧矣酒清殽馨則公
　尸燕飲而福禄來成矣(慶源輔氏曰賓尸者以賓禮/燕尸也此乃繹祭燕尸之樂)
　(歌故不及其他但重叠言之以及其尊敬頌禱之誠/耳來如董子所謂福禄自來之來成就也言福禄來)
　(成就乎/尸也)
○鳬鷖在沙(叶桑/何反)公尸來燕來宐(叶牛/何反)爾酒旣多爾殽
旣嘉(叶居/何反)公尸燕飲福禄來為(叶吾/禾反)
　興也為猶助也
○鳬鷖在渚公尸來燕來處爾酒既湑(息汝/反)爾殽伊脯
公尸燕飲福禄來下(叶後/五反)
　興也渚水中髙地也湑酒之泲(躋上/聲)者也(釋文曰湑/與左傳縮)
　(酒同義謂以茅泲/之而去其糟也)
○鳬鷖在潨(左公/反)公尸來燕來宗旣燕于宗福禄攸降
(叶乎/攻反)公尸燕飲福禄來崇
　興也潨水㑹也(説文曰小水/入大水也)來宗之宗尊也于宗之
　宗廟也(安成劉氏曰二/宗字虛實不同)崇積而髙大也
○鳬鷖在亹(音/門)公尸來止熏熏(叶眉/貧反)㫖酒欣欣燔炙芬
芬(叶豐/匀反)公尸燕飲無有後艱(叶居/銀反)
　興也亹水流峽中兩岸如門也(廬陵歐陽氏曰鳬鷖/在涇在沙每章言各)
　(不同者謂水鳥在水/中及水旁得其所耳)熏熏和説也欣欣樂也芬芬香
　也
　　鳬鷖五章章六句(慶源輔氏曰寧安也宜稱也處/居也宗尊也成就也為助也下)
　　　(自上而下易辭也降與下同崇則積而極其髙/大也皆後言之漸重來為來下攸降來崇皆指)
　　　(今日言爾無有後艱則言其後日永無難難也/夫人之享福克保其後至于無有後艱則積而)
　　　(髙大者可以常/保而無隳矣)
假(中庸春秋傳皆/作嘉今當作嘉)樂(音/洛)君子(叶音/則)顯顯令徳宐民宐人
受禄于天(叶鐵/因反)保右(音/又)命(叶彌/并反)之自天申之
　賦也嘉美也君子指王也民庶民也人在位者也申
　重也○言王之徳旣宐民人而受天禄矣而天之於
　王猶反覆眷顧之不厭旣保之右之命之而又申重
　之也(慶源輔氏曰假樂君子是作詩者美而樂之也/唯其美之故樂之顯顯是明而可見之意令徳)
　(顯然明著故民人皆宜之宜謂心愜之人愜之故天/禄之也保安也右助也命命之為天子也自天申之)
　(則又眷顧無窮之意在已之徳不已則在天之命無/窮也○藍田吕氏曰旣有顯顯之令徳而又有宜民)
　(人之大功此宜受天禄矣故天旣保右之又申命之/也○朱子曰我有受福禄之理故天既右之又申之)
　(也董仲舒曰為政而宜於民故當受禄於天雖只是/叠将來説然玩味之覺他説得自有意思○叠山謝)
　(氏曰天心之眷成王無窮旣保之又右助之旣命之/又申命之詩人善於形容天眷之厚也○安成劉氏)
　(曰此與天保二章文意相似○豐城朱氏曰嘉樂言/徳之可嘉可樂明則光輝而不昧令則純粹而無駮)
　(此其徳之所以為美也受禄于天此自其已然者言/之也保右命之自天申之此自其無窮者言之也)
　疑此即公尸之所以答鳬鷖者也
○干禄百福(叶筆/力反)子孫千億穆穆皇皇宜君宜王不愆
不忘率由舊章
　賦也穆穆敬也皇皇美也君諸侯也王天子也愆過
　率循也舊章先王之禮樂政刑也○言王者干禄而
　得百福故其子孫之蕃至于千億適(丁厯/反)為天子庶
　為諸侯無不穆穆皇皇以遵先王之法者(朱子曰上/二句是願)
　(其子孫之多下四句是願其子孫之賢又曰此詩次/章不説其他但願其子孫之衆且賢此意甚好○廬)
　(陵彭氏曰君之福禄莫大於子孫衆多然非賢則不/足以膺受畀付至於違越法度非所以為福矣故言)
　(王者子孫衆多者必曰宜君宜王又曰率由舊章如/春秋之時晉侯請隧襄王以王章而不許魯災命藏)
　(象魏而季武子以為舊章之不可忘葢成王周公制/禮作樂秩然成章傳之萬世可以遵守○叠山謝氏)
　(曰不愆則無聰明亂舊章之過不忘則常有繼志述/事之心○慶源輔氏曰此説王者千禄而得百福然)
　(却不説其他只説其子孫之多且賢者葢福禄無盛/于此也有能敬可美之徳則自然宜君宜王矣不愆)
　(不忘率由舊章又是詠上兩句不過乎理不忘乎心/只是敬也能敬則能遵先王之法矣孟子引之甚得)
　(詩意○定宇陳氏曰上章言今王之顯徳固/所以受福未若後嗣之多賢所以久其福也)
○威儀抑抑徳音秩秩無怨無惡(烏路/反)率由羣匹受福
無疆四方之綱
　賦也抑抑密也秩秩有常也匹類也○言有威儀聲
　譽之美又能無私怨惡以任衆賢是以能受無疆之
　福為四方之綱(慶源輔氏曰威儀以其見于容止者/而言徳音以其形于聲譽者而言容)
　(止抑抑然甚密而無間聲譽秩秩然冇常而不替其/徳可謂全矣能如此則自然無私怨惡矣率由舊章)
　(能循用先王之法也率由羣匹能盡用天下之賢也/人君而能如此則宜其受無疆之福為四方之網也)
　(綱乃網/之大繩)此與下章皆稱願其子孫之辭也(黄氏曰此/章上四句)
　(即所以為綱之道也是故元氣不存雖盛且壯不足/為一身之福綱紀不立雖强且富不足為人君之福)
　(詩人以無疆之福祝其子孫而繼之曰四方之綱又/繼之曰之綱之紀其意不亦淵乎○安成劉氏曰上)
　(章願王子孫之多且賢兼適庶而言此及下章稱願/之詞則皆但言其適為天子者葢主為王言之也而)
　(上章則願其子孫之法祖此章又願其子孫之法賢/也○豐城朱氏曰前章千禄百福子孫千億則言王)
　(者之福本乎天而有以及後世所以為祝頌之辭也/此章受福無疆四方之綱則言其子孫之福本乎徳)
　(而有以及天下又所/以為稱願之辭也)或曰無怨無惡不為人所怨惡
　也
○之綱之紀燕及朋友(叶羽/已反)百辟卿士(鉏里/反)媚(眉備/反)于
天子(叶奨/里反)不解(佳賣/反)于位民之攸墍(許旣/反)
　賦也燕安也朋友亦謂諸臣也(東萊吕氏曰泰誓云/友邦冡君酒誥曰大)
　(史友内史友則朋友者合百辟卿士言之也○安成/劉氏曰集傳言亦者葢此詩指諸臣謂朋友亦如旣)
　(醉指助祭之/臣為朋友也)解惰塈息也○言人君能綱紀四方而
　臣下賴之以安則百辟卿士媚而愛之維欲其不解
　于位而為民所安息也(朱子曰此章承上章之意故/上云四方之綱即繼之曰之)
　(綱之紀葢張之為綱理之為紀下面百辟卿士至於/庶民皆是頼君以為綱所謂不解于位者葢欲綱常)
　(張而不㢮也○慶源輔氏曰之綱二字又叠上章末/句而併言之紀者凡網罟張之為綱理之為紀也人)
　(君能綱紀四方則臣下自然頼之以為安若在上者/管束不來則臣下何恃以為安也下頼以為安故皆)
　(知愛媚于其上如此上下之情綢繆如一而血脉自/相貫通故在上者不解于位則在下者所由以休息)
　(也/)東萊呂氏曰君燕其臣臣媚其君此上下交而為
　泰之時也泰之時所憂者怠荒而已此詩所以終於
　不解于位民之攸塈也方嘉之又規之者葢臯陶賡
　歌之意也(書益稷臯陶乃賡載歌曰元首明哉股肱/良哉庶事康哉又歌曰元首叢脞哉股肱)
　(惰哉萬事墮哉九峯蔡氏曰臯陶續歌之意言君明/則臣良而衆事皆安所以勸之也君行臣職煩𤨏細)
　(碎則臣下懈怠不肯任事而萬事廢壊所以戒之也/○廬陵曹氏曰此二章朱子定為稱願子孫之辭則)
　(是以當然之事為将然之期上章既極其稱願之意/矣下章乃又於稱願之中而寓規警焉葢人君居天)
　(下之尊而使治效及於臣下信可稱也如或為之臣/者但知已之得其安而所以愛君者不知致勉而使)
　(民生之舉安是豈公尸之所願哉/此其規戒之意有黙寓焉者矣)民之勞逸在下而
　樞機在上上逸則下勞矣上勞則下逸矣不解于位
　乃民之所由休息也
　　假樂四章章六句(安成劉氏曰首章之言乃一詩/之大旨二章之不愆不忘三章)
　　　(之威儀徳音所以為顯顯令徳也三章四方之/綱四章之綱之紀而民之攸墍所以宜民也二)
　　　(章之無怨無惡率由羣匹四章燕及朋友媚于/天子所以宜人也至於二章之千禄百福子孫)
　　　(千億三章之受福無疆者又皆所/謂受禄于天而自天申之者也)
篤公劉匪居匪康廼埸(音/易)廼疆廼積廼倉廼裹(音/果)餱(音/侯)
糧(音/良)于槖(他洛/反)于囊(乃郎/反)思輯(音/集)用光弓矢斯張干戈
戚揚爰方啟行(叶户/郎反)
　賦也篤厚也公劉(釋文曰王肅云公號劉后/名尚書傳公爵劉名)稷之曾
　孫也事見豳風(孔氏曰后稷生不窋不窋生鞠陶/鞠陶生公劉是后稷之曽孫也)居
　安康寧也埸疆田畔也(董氏曰疆者田之大界埸是/小界今之小田塍也勝音承)
　積露積也餱食糧糗(丘上/聲)也(華谷嚴氏曰餱/乾食糧米食)無底曰
　槖有底曰囊(朱子曰皆所/以盛餱糧也)輯和戚斧揚鉞(孔氏曰鉞/大而斧小)
　(大公六韜云大柯斧/重八斤一名天鉞)方始也○舊説召康公(名/奭)以成
　王將涖政當戒以民事故詠公劉之事以告之(臨川/王氏)
　(曰周之有公劉言乎其時則甚微言乎其事則甚勤/稱時之甚微以戒其盈稱事之甚勤以懲其逸葢召)
　(公之志也○黄氏曰言公劉者葢以乃祖乃父之事/乃人之所素信也七月之詩必以后稷公劉為戒無)
　(逸之書必以太王王季文王為/説善進戒於君者皆如是也)曰厚哉公劉之於民
　也(叠山謝氏曰周人以忠厚為家法此詩六章皆曰/篤公劉篤者厚之至也言公劉之厚子孫不可忘)
　(也/)其在西戎不敢寧居治其田疇實其倉廩旣富且
　强於是裹其餱糧思以輯和其民人而光顯其國家
　然後以其弓矢斧鉞之備爰始啟行而遷都於豳焉
　葢亦不出其封内也(慶源輔氏曰此章總言公劉能/足食足兵然後遷豳之事夫公)
　(劉失職而自竄於西戎固安能欝欝久居此乎是宜/其匪居匪康也思輯用光者乃其匪居匪康之效驗)
　(也其遷都也經理之勤積累之久糗糧兵器之備如/此則公劉之厚於民可知矣其後武王之治内治外)
　(宣王之内脩外攘皆同此一轍耳○黄氏曰公劉不/輕於用民也必先有以蓄民之財洽民之情而後可)
　(以用民之力其篤於為民之心可見矣孟子曰故居/者有積倉行者有裹糧也然後可以爰方啟行然後)
　(可三字可見公劉之心○南軒張氏曰公劉遷國已/與百姓俱無不足之患也○東萊呂氏曰公劉内治)
　(旣備然後拓大境土國都雖遷/向之疆埸積倉固在其封内也)
○篤公劉于胥斯原(叶紛/乾反)旣庶旣繁(叶紛/乾反)旣順廼宣而
無永嘆(他安/反)陟則在巘(魚輦反叶/魚軒反)復降在原何以舟(叶/之)
(遥/反)之維玉及瑶(音/遥)鞞(必頂/反)琫(必孔/反)容刀(叶徒/招反)
　賦也胥相(去/聲)也庶繁謂居之者衆也順安宣徧也言
　居之徧也無永嘆得其所不思舊也巘山頂也舟帶
　也鞞刀鞘(音/笑)也琫刀上飾也容刀容飾之刀也或曰
　容刀如言容臭謂鞞琫之中容此刀耳(朱子曰容臭/如今香囊是)
　(也○安成劉氏曰臭者香物若茝蘭之屬/亦以香囊之中容此香物而謂之容臭耳)○言公劉
　至豳欲相土以居(曹氏曰公劉相廣平之地民之從/遷者十有八國可謂衆且繁矣○)
　(鄭氏曰厚哉公劉之相此原以居民民旣衆矣旣多/矣旣順矣皆安今之居而無長嘆思其舊也○問三)
　(章説既庶既繁既順乃宣而四章方説居邑之成不/知未成居邑之時何以得民居繁庶朱子曰公劉始)
　(於草創而人之從之者已若是其盛是以居邑由是/而成也○安成劉氏曰此章之庶繁順宣者民之居)
　(也下章言居邑之成者君之居也其亦猶緜詩/四章言居民而五章六章言作宗廟居室也歟)而帶
　此劔佩以上下於山原也東萊呂氏曰以如是之佩
　服而親如是之勞苦斯其所以為厚於民也歟(慶源/輔氏)
　(曰既庶既繁者言民之來遷者既衆且多也既順廼/宣者言民之來居者既安而遂徧也如此則得其所)
　(而無永嘆也宜矣此章前五句言相土而居以後事/後五句言相土以居初時事言其後民之所以即其)
　(安者由公劉初時躬/執其勞如此故也)
○篤公劉逝彼百泉瞻彼溥(音/暜)原廼陟南岡乃覯于京
(叶居/良反)京師之野(叶上/與反)于時處處于時廬旅于時言言于
時語語
　賦也漙大覯見也京髙丘也師衆也京師髙山而衆
　居也董氏曰所謂京師者葢起於此其後世因以所
　都為京師也(董氏曰曰嬪于京依其在京則岐州之/京也王配于京則鎬京也春秋所書京)
　(師則洛邑也皆仍其本號而稱之猶晋云新絳故絳/也○安成劉氏曰洛邑亦謂之洛師正京師之意○)
　(廬陵彭氏曰公劉營邑于邠亦是人煙繁盛之地故/曰京師之野葢山川盤結風氣所萃亦一都㑹也)
　時是也處處居室也廬寄也旅賓旅也直言曰言論
　難(竝去/聲)曰語○此章言營度(待洛/反)邑居也(王氏曰上/章先定民)
　(居而此章乃相宇/亦厚於民故也)自下觀之則徃百泉而望廣原自
　上觀之則陟南岡而覯于京於是為之居室於是廬
　其賓旅於是言其所言於是語其所語無不於斯焉
○篤公劉于京斯依(叶於/豈反)蹌蹌(七羊/反)濟濟(子禮/反)俾筵俾
几旣登乃依(同/上)乃造(七到/反)其曹執豕于牢酌之用匏(歩/交)
(反/)食(音/嗣)之飲(於鴆/反)之君之宗之(就用之/字為韻)
　賦也依安也蹌蹌濟濟羣臣有威儀貌(孔氏曰曲禮/凡行容大夫)
　(濟濟士/蹌蹌)俾使也使人為之設筵几也登登筵也依依
　几也(安成劉氏曰二/依字羲不同)曹羣牧之處也(廬陵李氏/曰牢閑也)以豕
　為殽用匏為爵儉以質也(臨川王氏曰其飲也酌之/以匏而已其食也執豕于)
　(牢而已其儉如/此厚民故也)宗尊也主也嫡子孫主祭祀宗族人
　尊之以為主也○此章言宫室旣成而落之(廬陵羅/氏曰宫)
　(室旣成而祭之曰落左/氏傳願與諸侯落之)旣以飲食勞(去/聲)其羣臣而又
　為之君為之宗焉東萊呂氏曰旣饗燕而定經制以
　整屬(音/燭)其民上則皆統於君下則各統於宗葢古者
　建國立宗其事相須楚執戎蠻子(事見左/哀五年)而致邑立
　宗以誘其遺民即其事也(朱子曰東萊以為為之立/君立宗恐未必是如此只)
　(是公劉自為君宗耳葢此章言其一時燕饗恐未説/及立宗事也○三山李氏曰周禮宗子有五大宗子)
　(一小宗子四别子為祖繼别為宗百世不遷者大宗/也繼禰之宗繼祖之宗繼曽祖之宗繼髙祖之宗五)
　(世則遷者小宗也皆所以主祭祀/而統族人如有國有家之重者也)
○篤公劉旣溥旣長旣景廼岡相(息亮/反)其隂陽觀其流
泉其軍三單(音丹叶/多涓反)度(待洛/反)其隰原徹田為糧度(同/上)其
夕陽豳居允荒
　賦也溥廣也言其芟夷墾辟土地旣廣而且長也(廬/陵)
　(羅氏曰東西為/廣南北為長)景考日景以正四方也(孔氏曰民居/田畝或南或)
　(北皆須正其方面/故以日景定之)岡登髙以望也相視也隂陽向背
　(滿妹/反)寒暖之宜也(孔氏曰山南為陽山北為隂廣谷/大川有寒有暖不同所宜則異故)
　(相之/也)流泉水泉灌溉之利也三單未詳徹通也一井
　之田九百畝八家皆私百畝同養公田耕則通力而
　作收則計畝而分也(問以孟子考之只曰八家皆私/百畝同養公田又公羊云公田)
　(不治則非民私田不治則非吏恐未必是計畝而分/朱子曰亦不可詳知但因洛陽議論中通徹而耕之)
　(説推之耳或但耕則通力而畊/收則各得其畝亦未可知也)周之徹法自此始其
　後周公葢因而修之耳(安成劉氏曰蘇老泉嘗謂井/田唐虞啟之夏商稍稍葺治)
　(至周而大備葢周之徹法鄉遂用貢法十夫有溝都/鄙用助法八家同井總謂之徹也○新安王氏曰大)
　(國三軍之法以治兵徹田什一之法/以儲粟周家軍制徹法皆起於此)山西曰夕陽(廬/陵)
　(羅氏曰山西夕始/得陽故曰夕陽)允信荒大也○此言辨土宜以授
　所徙之民定其軍賦與其税法又度山西之田以廣
　之而豳人之居於此益大矣(安成劉氏曰觀其流泉/以上言辨土宜也其軍)
　(三單以下言定賦税也而以/邠居允荒一語賛其盛也)
○篤公劉于豳斯館(叶古/玩反)渉渭為亂取厲取鍜(丁亂/反)止
基廼理爰衆爰有(叶羽/已反)夾其皇澗遡其過(古禾/反)澗止旅
廼密芮鞫(居六/反)之即
　賦也館客舍也亂舟之截流横渡者也厲砥鍜鐵止
　居基定也理疆理也衆人多也有財足也遡鄉也皇
　過二澗名芮水名出吳山西北東入涇周禮職方作
　汭(朱子曰職方氏曰雍州其州/涇汭注云在邠地即此也)鞫水外也○此章又
　總叙其始終言其始來未定居之時渉渭取材而為
　舟以來徃取厲取鍜而成宫室(叚氏曰史記言自漆/沮渡渭取材用即此)
　(事也○安成劉氏曰此/以上叙其始之定居也)旣止基於此矣乃疆理其田
　野則日益繁庶富足其居有夾澗者有遡澗者其止
　居之衆日以益密乃復即芮鞫而居之而豳地日以
　廣矣(東萊呂氏曰風氣日開民編日衆規模日廣有/方興未艾之象焉周之王業兆於此矣○安成)
　(劉氏曰此以上叙其終之富盛也○慶源輔氏曰上/五章旣言其自始而終矣故末章總叙其始終也其)
　(始來未有定居也故于邠且客寓焉截水横渡亦始/至時草創也宫室所須固不專在於厲鍜然伐木取)
　(材則始於此舉其始以該其終也止基乃理旣已定/其所居則疆理其田畝民事不敢緩也後五句則言)
　(其終之/廣大耳)
　　公劉六章章十句(問此詩與七月皆言公劉得民/之盛想周自后稷以來至公劉)
　　　(始稍盛耳朱子曰自后稷之後不窋葢已失其/官守至公劉乃始復脩其業故周室以興也○)
　　　(永嘉陳氏曰七月言先公風化公劉則/言建國君民之事風雅之不同如此)
泂(音/迥)酌彼行潦(音/老)挹(音/揖)彼注兹可以餴(甫云/反)饎(尺志反/叶昌里)
(反/)豈弟君子民之父母(叶蒲/彼反)
　興也泂逺也行潦流潦也(孔氏曰行道上雨水/流聚故云流潦也)餴烝
　米一熟而以水沃之乃再烝也饎酒食也君子指王
　也○舊説以為召康公戒成王言逺酌彼行潦挹(酌/也)
　之於彼而注之於此尚可以餴饎(曹氏曰道上流潦/黄濁不可飲然蓄)
　(之大器澄停旣久挹取其清/者而注之於此尚有用也)况豈弟之君子豈不為
　民之父母乎傳曰豈以强(如字又/上聲)教之弟以悦安之
　民皆有父之尊有母之親(禮記表記注曰謂其/尊親已如父母也)又曰
　民之所好好之民之所惡惡之此之謂民之父母(朱/子)
　(曰能以民心為己心則是愛民如子而民愛之如父/母矣○慶源輔氏曰每章上三句有逺近相須彼此)
　(相益貴賤相資之意故以興下兩句豈以强教之故/有父之尊弟以悦安之故有母之親此以成民之才)
　(而言也民之所好好之民之所惡惡之此以體民之/心而言也旣有以成其才又有以體其心則能盡教)
　(育之道矣此其所/以為民之父母也)
○泂酌彼行潦挹彼注兹可以濯罍(音/雷)豈弟君子民之
攸歸(叶古/回反)
　興也濯滌也
○泂酌彼行潦挹彼注兹可以濯漑(古愛反叶/古氣反)豈弟君
子民之攸墍(許旣/反)
　興也漑亦滌也墍息也(慶源輔氏曰攸歸謂為民之/所歸徃也攸墍謂為民之所)
　(安息也皆所以終/首章父母之義也)
　　泂酌三章章五句
有卷(音/權)者阿(與歌/叶)飄風自南(叶尼/心反)豈弟君子來游來歌
(與何/叶)以矢其音
　賦也卷曲也阿大陵也豈弟君子指王也(曹氏曰豈/弟君子樂)
　(於循理而已平易近民人君之徳也/故詩人美人君之徳必以豊弟言也)矢陳也○此詩
　舊説亦召康公作疑公從成王游歌於卷阿之上因
　王之歌而作此以為戒此章總叙以發端也(慶源輔/氏曰此)
　(是賦體皆言其實有卷者阿言其地也飄風自南言/其時也豈弟君子來游來歌以矢其音言其事也召)
　(公從成王來游於卷阿之上時有飄風自南而來成/王樂而歌之故公因陳此詩以為戒○豐城朱氏曰)
　(天下之可樂者莫如泰和盛治之時而所可慮者亦/莫如泰和盛治之時曷為其可樂而又可慮也葢泰)
　(和盛治之時以三光則得其明以四時則得其序以/庶類則得其所是誠可樂也然治極而不戒則亂亦)
　(於此乎兆天地盈虛與時消息而謂治可保其常不/亂乎此其所可慮也夫惟慮於極治之時此有虞所)
　(以有臯陶之賡歌有周/所以有召公之卷阿也)
○伴(音/判)奐(音/喚)爾游矣優游爾休矣豈弟君子俾爾彌爾
性似先公酋(在由/反)矣
　賦也伴奐優游閒暇之意爾君子皆指王也彌終也
　性猶命也酋終也○言爾旣伴奐優游矣又呼而告
　之言使爾終其壽命似先君善始而善終也(東萊呂/氏曰國)
　(家閒暇君臣游衍可謂伴奐而優游矣所願乎成王/者惟終其性似先公之善終而已俾爾者祝辭也祝)
　(之所以戒之也○慶源輔氏曰伴奐爾游矣言成王/當此閒暇而來游于此也優游爾休矣言成王於此)
　(優游而自得其休也豈弟君子呼成王以為樂易君/子也觀成王閒暇優游於此則其樂易可知矣俾爾)
　(東萊先生以為祀辭是也彌爾性謂終其壽考似先/公酋矣謂如周之先公以來善始善終也旣曰祝辭)
　(則祝其壽考福禄宜也然於此見召/公得保傅之體不過稱不溢美之意)自此至第四章
　皆極言壽考福祿之盛以廣王心而歆動之五章以
　後乃告以所以致此之由也(黄氏曰漢文之時賈誼/為之痛哭流涕如禍患)
　(之廹乎其後誼之憂國誠深矣然其言太過而無優/游不廹之意帝退而觀天下之勢不至於此則一不)
　(之信然後知康公之戒君其言亦有法也○豐城朱/氏曰伴奐以游優游以休則是當閑暇之時享和平)
　(之福此其已然者也天當使爾終其壽命似先君善/始而善終則所以保之於無窮也成王以持盈守成)
　(之主而欲似老公之善始善終則所以致此/者必有其道矣此所以廣王心而歆動之也)
○爾土宇昄(符版/反)章亦孔之厚(叶狠口下/主二反)矣豈弟君子
俾爾彌爾性百神爾主(叶當口腫/庾二反)矣
　賦也昄章大明也或曰昄當作版版章猶版圖也○
　言爾土宇昄章旣甚厚矣又使爾終其身常為天地
　山川鬼神之主也
○爾受命長矣茀(芳弗/反)祿爾康矣豈弟君子俾爾彌爾
性純嘏爾常矣
　賦也茀嘏皆福也常常享之也(東萊吕氏曰自二章/至此皆嘆美之詞雖)
　(未及於求賢然成王所以彌爾性而似先公主百神/而常純嘏者果何以致之乎○慶源輔氏曰言爾之)
　(受命旣已長矣爾之享其福祿旣已安矣因又祝之/夀考而常保其純嘏也福祿致之若易保之尤難上)
　(三章皆極言其壽考福禄以廣王心而歆動之然後/五章以下乃告以所以致此之由則其言入之易而)
　(感之深也召公可謂/能盡師保之道者矣)
○有馮(符氷/反)有翼有孝有徳以引以翼豈弟君子四方
為則
　賦也馮謂可為依者翼謂可為輔者孝謂能事親者
　徳謂得於己者(安成劉氏曰謂行/道而有得於己者)引導其前也翼相
　其左右也東萊呂氏曰賢者之行非一端必曰有孝
　有徳何也葢人主常與慈祥篤實之人處其所以興
　起善端涵養徳性鎮其躁而消其邪日改月化有不
　在言語之間者矣(叠山謝氏曰求賢不取非常之才/而止曰有孝有徳何也曰孝於親)
　(者必忠於君取其孝正求其忠也唐虞以上取人以/徳無才徳之分如臯陶九徳皆才也舜舉八元八凱)
　(之才皆徳也有徳/則才在其中矣)○言得賢以自輔如此則其徳日
　修而四方以為則矣自此章以下乃言所以致上章
　福祿之由也(慶源輔氏曰以引以翼引如引君以當/道之引翼如予欲有為汝翼之翼呂氏)
　(所謂慈祥者能孝之人也所謂篤實者有徳之人也/得如是之人以引翼之則王徳無愆王徳無愆則四)
　(方以為法則四方以為法則則可以居大位而無忝/受天祿而無窮矣○東萊吕氏曰是詩雖戒求賢而)
　(其詞從容不廹至此章始明言賢者之益焉○天台/潘氏曰詩中凡稱頌人君福祿必歸於得人之盛故)
　(旣醉云君子萬年介爾景福而必曰朋友攸攝攝以/威儀假樂言受天之祿與千祿百福而必曰率由羣)
　(匹與百辟卿士媚于天子葢人君所/以致福祿者未有不自得人始也)
○顒顒卬卬如圭如璋令聞(音/問)令望(叶無/方反)豈弟君子四
方為綱
　賦也顒顒(魚容/反)卬卬(五岡/反)尊嚴也如圭如璋純潔也
　令聞善譽也令望威儀可望法也(鄭氏曰人聞之則/有善聲譽人望之)
　(則有善威儀/徳行相副)○承上章言得馮翼孝徳之助則能如
　此(東萊呂氏曰有馮有翼有孝有徳以引以/翼則顒顒卬卬如圭如璋令聞令望矣)而四方
　以為綱矣(慶源輔氏曰此章乃足上章之義顒顒卬/卬體貌之尊嚴也如圭如璋徳行之温純)
　(也令聞聲譽之美也令望表儀之善也夫如是然後/為人君之全徳非得賢而引翼之何以臻此四方為)
　(綱四方以/為綱領也)
○鳯凰于飛翽翽(呼㑹/反)其羽亦集爰止藹藹王多吉士
(鉏里/反)維君子使媚于天子
　興也鳯凰靈鳥也(説文曰神鳥也其像鴻前麐後蛇/頸魚尾鸛顙鴛思龍文龜背燕頷)
　(鷄喙五色備舉出於東方君子之國見則/天下安寧飛則羣鳥從以萬數麐麟同)雄曰鳯雌
　曰凰翽翽羽聲也鄭氏以為因時鳯凰至故以為喻
　理或然也(九峯蔡氏曰是時周方隆盛鳴鳯/在郊鳴于髙岡者乃咏其實也)藹藹衆
　多也媚順愛也○鳯凰于飛則翽翽其羽而集於其
　所止矣藹藹王多吉士則維王之所使而皆媚于天
　子矣旣曰君子又曰天子猶曰王于出征以佐天子
　云爾(東萊呂氏曰自此以下廣言人材之盛○定宇/陳氏曰吉人吉士即前所謂有孝有徳也孝者)
　(徳之本百行之原也旣有/孝徳其為吉徳莫大焉)
○鳯凰于飛翽翽其羽亦傅(音/附)于天(叶鐵/因反)藹藹王多吉
人維君子命(叶彌/并反)媚于庶人
　興也媚于庶人順愛于民也(叠山謝氏曰媚于天子/愛君也媚于庶人為王)
　(愛其民也○慶源輔氏曰上二章乃因時鳯凰之至/而以興賢者之來集也維君子使維君子命謂委質)
　(于君一聼其使令也媚于天子則見賢者無勉强不/得己之意媚于庶人則見賢者有維持浹洽之徳後)
　(世多以鳯比賢/人葢本於此)
○鳯凰鳴矣于彼髙岡梧桐生矣于彼朝陽菶菶(布孔/反)
萋萋(七稽/反)雝雝喈喈(叶居/奚反)
　比也(永嘉陳氏曰比賢者必聚於有道之朝也○劉/氏曰鳯隠見以時類賢者之出處也○安成劉)
　(氏曰髙岡之鳯凰者髙世之賢才也朝陽之梧桐者/治朝之賢君也梧之菶菶萋萋者人君待賢之盛禮)
　(也鳯之雝雝喈喈者羣賢和/集之徳音也比意葢如此)又以興下章之事也山
　之東曰朝陽(孔氏曰朝/先見日也)鳯凰之性非梧桐(爾雅櫬梧/又曰榮桐)
　(木注即梧桐埤雅號曰青桐櫜鄂皆五/其子似乳綴於櫜鄂櫜音羔櫬所覲反)不棲非竹實
　不食菶菶萋萋梧桐生之盛也雝雝喈喈鳯凰鳴之
　和也(叚氏曰劉氏云惟其梧桐菶菶萋萋是以鳯凰/雝雝喈喈由此觀之則君臣感㑹之機可想矣)
　(○慶源輔氏曰比賢者之來集王朝/而王朝之禮遇賢者兩得其宜也)
○君子之車旣庶且多君子之馬旣閑且馳(叶唐/何反)矢詩
不多維以遂歌
　賦也承上章之興也菶菶萋萋則雝雝喈喈矣君子
　之車馬則旣衆多而閑習矣其意若曰是亦足以待
　天下之賢者而不厭其多矣(東萊呂氏曰今王之車/馬旣多旣閑苟得賢以)
　(載之其光華和樂殆非形容所及也有其/時有其具召公所以欲成王勉乎此也)遂歌葢繼
　王之聲而遂歌之猶書所謂賡載歌也(新安胡氏曰/言車多馬閑)
　(亦應前來游之意言矢詩遂歌亦應前來歌之意矢/詩即矢音也若曰今所陳之詩雖不多亦維以遂歌)
　(之而致其咏嘆進戒之意而已○龍舒王氏曰此詩/非不多也召公以為不多者愛君之心無己也○廬)
　(陵彭氏曰此詩以章計十以言計五十四而猶云不/多誠以言之感人有限聲之入人無窮維以遂歌庶)
　(乎朝夕聞之優游浸漬自足以興起其心而不忘也/○慶源輔氏曰此章則又承上章之興而言王朝之)
　(車馬既衆多而閑習則足以為招來待遇賢者之具/矣其所以望於王葢有不待言而可知者詩所以言)
　(其志而音則聲之成文者其實一也先言以矢其音/即其歌而言之也終言矢詩不多者即其實而言之)
　(也/)
　　卷阿十章六章章五句四章章六句(慶源輔氏曰/首章則總叙)
　　　(以發端二三四章則極道其壽考福禄之盛以/廣王心而歆動其意五章以下則告以所以致)
　　　(上章福祿之由五章六章則言王能用賢則可/以成徳七章八章則因鳯凰之來以興賢者之)
　　　(集九章則以鳯凰之鳴得其依比賢者之至得/其所至末章然後風王以今既有車馬衆多而)
　　　(且閑習将安所用乎亦惟招延禮待賢者於無/窮可也不明言其事而遂曰矢詩不多維以遂)
　　　(歌者此意最好葢欲王自得之也召/公可謂善於開導誘掖其君者矣)
民亦勞止汔(許乙/反)可小康惠此中國以綏四方無縱詭
(居毁/反)隨以謹無良式遏寇虐憯(七感/反)不畏明(叶謨/郎反)柔逺
能邇以定我王
　賦也汔幾(音/祈)也中國京師也(安成劉氏曰詩人指京/師為中國故三章又曰)
　(惠此京師謂之中者/以其在諸夏之中也)四方諸夏也京師諸夏之根本
　也詭随不顧是非而妄隨人也(華谷嚴氏曰詭隨者/心知其非而懐詐以)
　(從此奸人也書所謂面從孟子所謂面諛也○東萊/呂氏曰一言而䘮邦曰予言而莫予違則詭隨之人)
　(誠覆邦家/之人也)謹斂束之意㦧曾也明天之明命也柔安
　也能順習也(九峯蔡氏曰柔者寛而撫之也能/者擾而習之也逺近之勢如此)○序
　説以此為召穆公刺厲王之詩以今考之乃同列相
　戒之詞耳未必專為刺王而發然其憂時感事之意
　亦可見矣(華谷嚴氏曰朱子此説是也詩言以定我/王以為王休又言戎雖小子王欲玉女皆)
　(語同列之詞以時之亂/戒同列所以刺王也)蘇氏曰人未有無故而妄從
　人者維無良之人將悦其君而竊其權以為寇虐則
　為之故無縱詭隨則無良之人肅而寇虐無畏之人
　止然後柔逺能邇而王室定矣(慶源輔氏曰厲王暴/虐之君也則民之勞)
　(苦可知矣汔可小康者猶言庶幾其可使之小康也/夫暴虐之君在上則時必有無良之人肆為詭隨之)
　(計以行其寇虐者故同列之君子專以此相戒無縱/詭隨則無良之人不敢肆而宼虐無忌憚之人亦且)
　(消沮退縮而無所容如是然後逺者自然得其安近/者亦自然順習而無所乖忤而王室定矣若肆詭隨)
　(寇虐之人則國家日益多事而逺近皆不聊生矣王/室何由安定乎詭隨者必無良之人也寇虐者必無)
　(忌憚之人也柔逺能邇與惠此中國以綏四方二句/相應○濮氏曰每章首言民今勞弊可少休息京師)
　(者諸夏之本欲安四方之民當自恤京師始○廬陵/彭氏曰民勞甚矣未能遽望其太平也但庶幾小康)
　(耳故教以惠中國而綏四方然所以惠綏者豈有他/哉其本在朝廷之上毋使小人亂政則柔逺能邇而)
　(我王定矣先言惠中國以綏四方此出治之序也後/言柔逺能邇此成治之效也書言柔逺能邇而必曰)
　(難任人詩言柔逺能邇而必/曰謹無良皆有常戒懼之意)穆公名虎康公之後(孔/氏)
　(曰康公十/六世孫也)厲王名胡成王七世孫也(孔氏曰世本及/周本紀皆云成)
　(王生康王康王生昭王昭王生穆王穆王生恭王恭/王生懿王及孝王孝王生夷王夷王生厲王凡九世)
　(從成王言之不數成/王及孝主故七世也)
○民亦勞止汔可小休惠此中國以為民逑無縱詭隨
以謹惛怓(女交反叶/尼猶反)式遏寇虐無俾民憂無棄爾勞以
為王休
　賦也逑聚也惛(音/昬)怓猶讙(歡諠/二音)譁也(華谷嚴氏曰惽/怓惑亂主聽也)
　勞猶功也言無棄爾之前功也(鄭氏曰言無廢汝始/時勤政事之功誘掖)
　(之也○慶源輔氏曰以為民逑者葢中國者民之所/聚也讙譁乃詭隨者之態也上有寇虐之臣則下有)
　(憂苦之夫矣無棄爾勞者葢同列平/時相與為國家慮者固已有定說矣)休美也(曹氏曰/自二章)
　(而下皆衍而成篇以暢其意不甚相逺/也○安成劉氏曰章内二休字異義)
○民亦勞止汔可小息惠此京師以綏四國(叶于/逼反)無縱
詭隨以謹罔極式遏寇虐無俾作慝(吐得/反)敬慎威儀以
近有徳
　賦也罔極為惡無窮極之人也有徳有徳之人也(慶/源)
　(輔氏曰罔極亦是詭隨者之證以妄隨人則為惡豈/有窮極也無縱詭隨式遏寇虐是防禁小人也敬慎)
　(威儀以近有徳是親近賢者也徒欲防禁小人而不/知親近有徳則無以増益其知識聞廣其心志矣然)
　(欲近賢者則須先謹其威儀威儀不謹則賢者將望/望然去之矣豈可得而親之乎○華谷嚴氏曰非脩)
　(身則賢不可得而親故必敬慎威儀然後可以近有/徳也○叠山謝氏曰威儀所以定命也有徳之士未)
　(有無威儀若不敬謹威儀則驕淫傲惰何所不為侮/老成逺耆徳則賢者不能相親矣○東萊呂氏曰此)
　(章言當逺小人近君子也○豐城朱氏曰敬慎威儀/欲其脩身也以近有徳欲其親賢也脩身以為之本)
　(親賢以為之輔則必不至/於縱詭隨而為寇虐矣)
○民亦勞止汔可小愒(起例/反)惠此中國俾民憂泄(以世/反)
無縱詭隨以謹醜厲式遏寇虐無俾正敗(叶蒲/寐反)戎雖小
子而式𢎞大(叶特/計反)
　賦也愒息泄去厲惡也正敗正道敗壞也戎汝也言
　汝雖小子而其所為甚廣大不可不謹也(華谷嚴氏/曰舊説以)
　(此詩戎雖小子及板小子蹻蹻皆指王也小子非君/臣之詞二詩皆戒責同寮故稱小子耳○慶源輔氏)
　(曰以小子稱同列必是長老者之辭觀下篇可見以/身言之則是小子以職言之則是王官故曰戎雖小)
　(子而式𢎞大言所為甚廣犬欲其加謹之辭也併觀/下篇第四章則所謂少年小子必王所寵任之人也)
○民亦勞止汔可小安惠此中國國無有殘無縱詭隨
以謹繾綣式遏寇虐無俾正反王欲玉女(音/汝)是用大諫
(春秋傳荀子書/竝作簡音東)
　賦也繾綣小人之固結其君者也(慶源輔氏曰惟詭/隨之人方能委曲)
　(逢迎以自固結於君也○華谷嚴氏曰詩言無良惽/怓罔極醜厲繾綣皆極小人之情狀而總之以詭隨)
　(葢小人之媚君子其始皆以詭隨入之/其終無所不至孔子所謂佞人殆也)正反反於正
　也(慶源輔氏曰正反又甚於正敗○臨川王氏曰正/敗者敗而已未盡反而為不正若正反則無正也)
　(○廬陵彭氏曰正反則善惡曲直無不倒置/天下其可得而正邪毎章言愈切而意愈深)玉寳愛
　之意言王欲以女為玉而寳愛之故我用王之意大
　諫正於女葢託為王意以相戒也
　　民勞五章章十句(藍田呂氏曰五章章之始皆言/民亦勞止惠此中國者欲息民)
　　　(而固根本也中言無縱詭隨式遏寇虐者欲謹/察小人將以害政也章末之言皆丁寧反覆勸)
　　　(之之詞使之去危即安去惡從善也○廬陵彭/氏曰此詩以寛治民以嚴取友曰綏曰惠寛而)
　　　(不擾也曰無縱曰以謹曰式遏嚴而不怒也○/天台潘氏曰第二章末謂無棄爾勞以為王休)
　　　(葢以為王者之休莫大於得人惟羣臣無棄其/功然後可以為王之休美第二章後二句謂敬)
　　　(慎威儀以近有徳葢以為旣能拒絶小人必須/自反於己又不可以不親有徳之人不然則雖)
　　　(欲絶去小人未必有以服其心也後三章無俾/正敗無俾正反尤見詩人憂慮之深葢正敗則)
　　　(惟敗壞吾之正道而正反則全然反乎/正矣其憂慮之意葢一章切於一章也)
上帝板板下民卒癉(當簡/反)出話不然為猶不逺靡聖管
管不實于亶猶之未逺是用大諫(叶音/簡)
　賦也板板反也卒盡癉病猶謀也管管無所依也亶
　誠也○序以此為凡伯刺厲王之詩今考其意亦與
　前篇相類但責之益深切耳(華谷嚴氏曰朱子以此/詩為切責僚友用事之)
　(人而義歸於刺王與上篇同味詩意信然○新安胡/氏曰厲王無道召穆凡伯以親賢之故宜極言而力)
　(救之顧乃不直致其諌而姑責同僚以使之聞之者/豈非亦以監謗之故不欲嬰其鋒以陷於罪而甚吾)
　(君之惡也邪吁二公忠/愛之懐於此益可見矣)此章首言天反其常道而使
　民盡病矣而女(音汝四/章同)之出言皆不合理為謀又不
　久逺其心以為無復聖人但恣已妄行而無所依據
　又不實之於誠信豈其謀之未逺而然乎(慶源輔氏/曰正者常)
　(道也循其常則民安反其常則民病今天既盡反其/常道則民亦安得而不盡病乎話者言語也猶者謀)
　(慮也不然則背理傷道也不逺則但為目前之計也/人心知有聖人則動作皆有所依據故出話不敢不)
　(然為謀不至不逺今也出話則不然為猶則不逺則/靡聖管管可知矣旣已靡聖管管則所為皆是虛妄)
　(故曰不實於亶不然不逺皆虛妄者之所為也○三/山李氏曰愛民者天之常道耳今天使下民皆病則)
　(反其常道矣言為猶不逺又言猶之末逺葢反覆言/之自下文以至末章皆是大諌也○叠山謝氏曰朱)
　(子初解云人苟知聖人之度則必戰戰兢兢不敢苟/作此心若無聖人矣則管管然無所依據矯誣詐偽)
　(何所不至其出言行事不以/真實而歸於誠信無怪也)世亂乃人所為而曰上
　帝板板者無所歸咎之詞耳
○天之方難(叶泥/㳙反)無然憲憲(叶虚/言反)天之方蹶(俱衛/反)無然
泄泄(以世/反)辭之輯(音集叶/祖合反)矣民之洽矣辭之懌(叶弋/灼反)矣
民之莫矣
　賦也憲憲欣欣也蹶動也泄泄猶沓沓也葢弛緩之
　意孟子曰事君無義進退無禮言則非先王之道者
　猶沓沓也(朱子曰天方艱難則人當憂懼也今乃欣/欣然自以為適天方蹶動則人當斂飭也)
　(今乃弛緩而不以為事則是自絶于天矣始也不有/夫聖終也自絶于天則何以能立於人之朝哉蹶顛)
　(覆之意泄泄怠緩悦從之貌言天欲顛覆周室羣臣/無得泄泄然不急救正之沓沓即泄泄之意葢孟子)
　(時人語如此非詆毁也○慶源輔氏曰天之方蹶而/國家有傾覆之勢常情處此消索震攝易得怠緩苟)
　(從故戒羣臣以無得泄泄然不急救正之當此之際/自非君臣上下力加振作於此奮發則何能救正也)
　輯和洽合懌悦莫定也辭輯而懌則言必以先王之
　道矣所以民無不合無不定也(慶源輔氏曰又教以/先謹其言而不妄發)
　(爾辭能和則民自合爾辭能悦則民自定辭和與懌/則合乎理而異於不然者矣民合且定則前所謂卒)
　(癉者其有廖乎○豐城朱氏曰輯者和也言於天理/無所逆也此民之所以治也懌者悦也言於人情無)
　(所咈也此民之所以定也○華谷嚴氏曰首章責同/僚出話不然為猶不逺故二章因戒之以言論之間)
　(宜相和恊庶可措民於安然愚而自用者終不能舍/己從人故三章言聼我囂囂四章言匪我言耄爾用)
　(憂謔五章言無為夸毘善人載尸也皆説朋友議論/不相恊猶小旻詩凡六章其間五章皆説謀猶之不)
　(臧/也)
○我雖異事及爾同僚我即爾謀聽我囂囂(許驕/反)我言
維服勿以為笑(叶思/邀反)先民有言詢于芻(初俱/反)蕘(如謡/反)
　賦也異事不同職也同僚同為王臣也春秋傳曰同
　官為僚(定宇陳氏曰觀此言則/其為同列相戒甚明)即就也囂囂自得不
　肯受言之貌服事也猶曰我所言者乃今之急事也
　先民古之賢人也芻蕘采薪者古人尚詢及芻蕘况
　其僚友乎(慶源輔氏曰第一第二句言其同有恩義/也三四句言其不有於我也五六句冀其)
　(察也七八句欲其警也○豐城朱氏曰我之於爾其/職分雖不同而其為王臣則一故就爾而謀之將以)
　(輸其忠也而爾乃囂囂然自得而不肯受然我所言/者乃今日之急務汝其可以為笑乎古人所以詢及)
　(芻蕘者誠以淺近之言至理存焉不可以其人之/賤而忽之也况於寮友之言其可忽而不聽乎)
○天之方虐無然謔謔(虚虐/反)老夫灌灌小子蹻蹻(其畧/反)
匪我言耄(莫報反叶/毛傅反)爾用憂謔多將熇熇(叶許/各反)不可救
藥
　賦也謔戲侮也老夫詩人自稱灌灌歀歀也蹻蹻驕
　貌(三山李氏曰説文蹻蹻舉足髙/也以足髙之意觀之是驕之意)耄老而昏也熇熇
　熾盛也○蘇氏曰老者知其不可而盡其欵誠以告
　之少(去/聲)者不信而驕之故曰非我老耄而妄言乃汝
　以憂為戲耳夫憂未至而救之猶可為也苟俟其益
　多則如火之盛不可復救矣(慶源輔氏曰此章責之/又深矣一二句戒其不)
　(可慢天也三四句戒其不可忽己也五六句斥其病/也七八句危其禍也○臨川吳氏曰列子云曽不發)
　(藥乎左氏曰不如聞而藥之也與此救藥同意○豐/城朱氏曰老夫灌灌知天命之可畏而盡誠以相告)
　(也小子蹻蹻不知天命之可畏而大言以相欺也匪/我言耄自老夫灌灌者言之也爾用憂謔自小子蹻)
　(蹻者言之也夫憂不可戲也苟以憂為謔則積/之之多將如火之燎於原不可得而撲滅矣)
○天之方懠(才細反叶/箋西反)無為夸(苦花/反)毗威儀卒迷善人
載尸民之方殿屎(許伊/反)則莫我敢葵喪(息浪/反)亂蔑資(叶/箋)
(西/反)曾莫惠我師(叶霜/夷反)
　賦也懠怒夸大毗附也小人之於人不以大言夸之
　則以諛言毗之也尸則不言不為飲食而已者也殿
　(都甸/反)屎呻吟也葵揆也蔑猶滅也資與咨同嗟歎聲
　也惠順師衆也○戒小人毋得夸毗使威儀迷亂而
　善人不得有所為也(濮氏曰威儀盡亂侮老慢/賢善人則如尸不復言矣)又言
　民方愁苦呻吟而莫敢揆度其所以然者是以至於
　散亂滅亾而卒無能惠我師者也(慶源輔氏曰此章/又言上天方怒而)
　(戒小人不可行其常態也夫大言以夸人則人或以/為真能而信之諛言以毘人則人或以為愛己而親)
　(之是以威儀迷亂而不分善惡卒至於使善人反不/得有所為也夫小臣用事而善人不得有所為此民)
　(之所以病苦而呻吟也然君臣上下方且迷亂暴虐/無敢揆度其所以然者故雖至於䘮亂滅亡而嗟嘆)
　(之聲盈耳而卒無有順我衆之意者也/自此而下則其所譏刺漸及於君矣)
○天之牖民如壎(旣元/反)如篪(音/池)如璋如圭如取如攜攜
無曰益牖民孔易(以豉反叶/夷益反)民之多辟(匹亦反/下同)無自立
辟
　賦也牖開明也(程子曰牖開通之義室/之暗也故設牖以通明)猶言天啟其
　心也壎唱而篪和璋判而珪合(孔氏曰半珪為璋/合二璋而成珪)取
　求攜得而無所費(安成劉氏曰言求之即得/而無費於己以益之也)皆言易
　也辟邪也○言天之開民其易如此以明上之化下
　其易亦然今民旣多邢辟矣豈可又自立邪辟以道
　之邪(定宇陳氏曰上之於下開其本明之天性者固/甚易導之以邪辟之人僞者亦不難因開之易)
　(而謹導之方可也豈可導以邪僻邪○東萊吕氏曰/亂雖極矣導之者固有簡易之理不作聰明為邪僻)
　(以亂之行其所無事斯可矣○慶源輔氏曰此章與/七章分明是譏及於王也故先生於民勞首章言此)
　(二詩雖不專為刺王而發然其憂/時感事之意亦可見矣者是也)
○价(音/介)人維藩(叶分/邅反)大師維垣大邦維屏大宗維翰(叶/胡)
(田/反)懐德維寧宗子維城無俾城壊(叶胡罪胡/威二反)無獨斯畏
(叶紆㑹於/非二反)
　賦也价大也大徳之人也藩籬師衆垣牆也大邦强
　國也屏樹也所以為蔽也(安成劉氏曰所/謂樹塞門也)大宗强族
　也翰幹也宗子同姓也○言是六者皆君之所恃以
　安而徳其本也(三山李氏曰王所恃以衛國家者在/此數者苟懐之以徳則無不寧矣詩)
　(人以懐徳惟寧間於中則宗子惟城亦當以徳懐之/也左氏曰君其脩徳以固宗子何城如之所謂宗子)
　(維城是也○董氏曰藩垣屏翰皆以衛王畿也葢藩/在外屏在内垣限内外恃翰以為築王者之固其國)
　(如此懐徳維寧則懐諸侯者在徳若宗子則為城以/禦患者也○廬陵彭氏曰王者之治親親為大雖用)
　(人以為藩垣屏而資同姓以為翰翰者所資以立也/又必待同姓以為城城者所恃以固也曰大宗曰宗)
　(子其意反覆言同姓之至重至切葢垣重於藩屏不/可以無翰而城又大而且重焉然在人者皆有形之)
　(勢而徳之在我乃無形/之勢也故獨曰維寧焉)有徳則得是五者之助不然
　則親戚叛之而城壊城壊則藩垣屏翰皆壊而獨居
　獨居而所可畏者至矣(慶源輔氏曰自价人維藩至/大邦維屏是自内説及外大)
　(宗維翰宗子維城又自疎説及親自价人至大宗皆/王所恃以為藩垣屏翰音然維徳之懐則王得其所)
　(恃以為安不惟如是而同姓宗子亦且為我之城矣/言城則藩垣屏翰之功皆包之矣王若不務徳以為)
　(本則城壊矣城壊而藩垣屏/蔽亦皆傾圯而禍亂至矣)
○敬天之怒無敢戲豫敬天之渝(用朱/反)無敢馳驅昊天
曰明(叶謨/郎反)及爾出王(音往叶/如字)昊天曰旦(叶得/絹反)及爾游衍
(叶怡/戰反)
　賦也渝變也(朱子曰如迅雷/風烈必變之變)王徃通言出而有所徃
　也旦亦明也(朱子曰旦與/明只一意)衍寛縱之意○言天之聰
　明無所不及不可以不敬也板板也難也蹶也虐也
　懠也其怒而變也甚矣而不之敬也亦知其有日監
　在兹者乎(朱子曰才有些放肆則他便知所以曰日/監在兹○慶源輔氏曰此又專戒其同列)
　(也囂囂也謔謔也蹻蹻也憂謔也皆戲豫之事也管/管也憲憲也泄泄也夸毘也皆馳驅之類也後四句)
　(熟讀而詳玩之可見天之於人無所不體而興起人/心畏天之誠洋洋乎如在其上如在其左右不可度)
　(思矧可射思豈可一/毫一息而不敬乎哉)張子曰天體物而不遺猶仁體
　事而無不在也(問天體物而不遺是指理而言仁體/事而無不在是指人而言否朱子曰)
　(體事而無不在是指心而言也天下一切事皆此心/發見耳問天體物仁體事以見物物各有天理事事)
　(皆有仁曰然天體在物上仁體在事上猶言天體於/物仁體於事本是言物以天為體事以仁為體緣須)
　(著從上説故如此下語又問與/體物而不可遺一般否曰然)禮儀三百威儀三千
　無一事而非仁也昊天曰明及爾出王昊天曰旦及
　爾游衍無一物之不體也(問此莫是言人之所以為/人者皆天之所為故雖起)
　(居動作之頃而所謂天者未嘗不在也朱子曰公説/天體物而不遺旣説得是則所謂仁體事而無不在)
　(者亦不過如此天與仁非有二也○豐城朱氏曰天/之怒不可不敬也汝其敢戲豫乎天之變不可不敬)
　(也汝其敢馳驅乎昊天曰明及爾出王言一出入之/際而天必與之俱也昊天曰旦及爾游衍言一動息)
　(之頃而天必與之同也此所謂陟降厥士日監在/兹也此君子之學所以必戒懼慎獨之為貴也)
　　板八章章八句(華谷嚴氏曰二章至五章皆切責/僚友之詞六章至八章皆責僚友)
　　　(而因以/戒王也)
　　　生民之什十篇六十一章四百三十三句
　
　
　
　
　
　
　
　
　詩傳大全卷十七
欽定四庫全書
　詩傳大全卷十八　　　　明　胡廣等　撰
　　蕩之什三之三
蕩蕩上帝下民之辟(必亦/反)疾威上帝其命多辟(匹亦/反)天
生丞民其命匪諶(市林反或/叶市隆反)靡不有初鮮克有終(叶諸/深反)
(或如/字)
　賦也蕩蕩廣大貌辟君也疾威猶暴虐也多辟多邪
　辟也烝衆諶信也○言此蕩蕩之上帝乃下民之君
　也今此暴虐之上帝其命乃多邪僻者何哉葢天生
　衆民其命有不可信者葢其降命之初無有不善而
　人少能以善道自終是以致此大亂使天命亦㒺克
　終如疾威而多僻也葢始為怨天之辭而卒自解之
　如此(慶源輔氏曰蕩蕩與蕩蕩乎民無能名焉之蕩/蕩同言其廣大而無有限量也蕩蕩上帝本是)
　(下民之君而今也疾威而多僻何哉此怨天之詞也/已下四句則復解之所以云然者盖天生衆民其命)
　(有不可信者其初無有不善而人少能以善自終率/多敗以取禍耳以此言之則非上帝之疾威天命之)
　(多僻也皆人自取耳○華谷嚴氏曰疾威者厲王所/為而天實命之是天為此疾威天實為之則無所歸)
　(咎然天亦豈欲令厲王為惡乎天生衆民其命有不/可信者其初皆善而其終鮮善是人自暴自棄非天)
　(使之然王自不為善/豈天賦予以惡哉)劉康公曰(建安熊氏曰劉采邑/名康諡也康公定王)
　(同母弟所謂/王季子也)民受天地之中以生所謂命也能者養
　之以福不能者敗以取禍此之謂也(建安熊氏曰天/地之中猶言天)
　(地之性也以此理無過不及而言故謂之中人之生/必禀受此理而俱生此乃所賦之命也能順其則順)
　(天地之命者也所以得福不能循其則逆天之命者/也所以得禍○臨川王氏曰受天地之中一也則靡)
　(不有初敗以取禍者衆則鮮克有終鮮克有終則命/靡諶矣○豐城朱氏曰此章正意在靡不有初鮮克)
　(有終二句夫自其初而言之人性皆善厲王之性亦/文武成康之性也而何不善之有要其終而觀之則)
　(文武成康若彼其仁厚而厲王若彼其暴虐何也盖/文王性之者也武王身之者也成康困知勉行者也)
　(厲王自暴自棄者也惟其自暴自棄也故與之言仁/義之言則拒之而不信與之行仁義之行則絶之而)
　(不為然則非天命之多辟也乃王之逆天命而自底/扵多僻也非天命之匪諶也乃王之逆天命而自為)
　(是匪諶也非天命之多辟非天命之匪諶則其蕩蕩/者固自若也而豈可以疾威言之哉固知其為怨天)
　(之辭而非天/之實有是也)
○文王曰咨咨女(音/汝)殷商曽是彊禦曽是掊(蒲侯/反)克曽
是在位曽是在服(叶蒲/北反)天降慆(他刀/反)徳女興是力
　賦也此設為文王之言也咨嗟也殷商紂也(曹氏曰/自契始)
　(封商地在上洛湯受命亳殷/地在蒙今曰殷商并舉之也)彊禦暴虐之臣也(疊山/謝氏)
　(曰彊彊梁禦如禦人/於國門之外之禦)掊克聚斂之臣也服事也慆慢
　興起也力如力行之力○詩人知厲王之将亡故為
　此詩託於文王所以嗟嘆殷紂者(華谷嚴氏曰二章/以下設為文王之)
　(詞盖陳厲王之失而託之/商也所謂借秦為喻耳)言此暴虐聚斂之臣在位
　用事乃天降慆慢之徳而害民(臨川王氏曰彊禦掊/克是為慆慢○慶源)
　(輔氏曰此章以下託為文王嘆紂之詞者盖厲王暴/虐詩人不敢直刺其惡故耳且厲王之虐大畧似紂)
　(以謂與亂同事㒺不亡也自古危亂之君率是暴虐/與聚斂之臣並用盖此两等人實相須也非暴虐則)
　(無以為聚斂之資非聚斂則無以極暴虐之惡也慆/徳謂慢天之人即暴虐聚斂之臣也所以敢為暴斂)
　(之事者只緣/慢天故爾)然非其自為之也乃汝興起此人而力
　為之耳(豐城朱氏曰厲王之惡貪暴而已惟暴也故/所用皆彊禦之人惟貪也故所用皆掊克之)
　(人曽是在位謂以之而居公卿百執事之位也曽是/在服謂以之而任公卿百執事之事也彊禦也掊克)
　(也即所謂慆徳也而以為天降之者世之有治有亂/雖本扵人事之得失亦關扵氣化之盛衰然則汝之)
　(興起此人而力為之也果孰/之然哉亦不得不歸扵天矣)
○文王曰咨咨女殷商而秉義類彊禦多懟(直類/反)流言
以對寇攘式内侯作(則慮/反)侯祝(周救/反)靡屆靡究
　賦也而亦女也義善懟怨也流言浮浪不根之言也
　侯維也作讀為詛詛祝怨謗也○言汝當用善類而
　反任此暴虐多怨之人使用流言以應對(新安胡氏/曰彊禦多)
　(懟流言以對者正如所謂禦人以口給/之意彊禦與前章相應指所用之人也)則是為寇盗
　攘竊而反居内矣是以致怨謗之無極也(慶源輔氏/曰暴虐之)
　(人自以人多怨已而恐禍之及也故詭謀譎計採取/浮浪不根之言以應對於上而惑亂其聰明以自揜)
　(其惡上之人用是而反親信之則是為寇盗攘竊之/人而反使之居内矣詛祝指厲王而言人君好用暴)
　(斂多怨之人則怨謗必将反移扵己也吕正獻公言/小人聚斂以佐人主之欲而不知其終為害也賞其)
　(納忠而不知其大不忠也嘉其任怨/而不知其怨歸扵上也正謂此也)
○文王曰咨咨女殷商女炰(白交/反)烋(火交/反)于中國(叶千/逼反)
斂怨以為徳不明爾徳時無背(布内/反)無側爾徳不明以
無陪(蒲回/反)無卿
　賦也炰烋氣健貌(疊山謝氏曰以傲很作氣勢以/暴虐作威聲如虎狼炰烋之状)斂
　怨以為徳多為可怨之事而反自以為徳也背後側
　傍陪貳也(孔氏曰陪貳謂副/貳王者則三公也)言前後左右公卿之臣
　皆不稱其官如無人也(慶源輔氏曰此又承上章怨/謗而言厲王資禀既暴虐矣)
　(而又用暴虐之人盛其氣力以肆行扵中國方且斂/衆怨而自以為徳焉此皆由不明在我固有之徳故)
　(也而其所以不明其徳則又以王之前後左右公卿/陪臣皆暴虐聚斂之人而無一人稱其官者故也)
○文王曰咨咨女殷商天不湎(面善/反)爾以酒不義從式
(叶式/吏反)既愆爾止靡明靡晦(叶呼/洧反)式號式呼(火故/反)俾晝作
夜(叶羊/茹反)
　賦也湎飲酒變色也式用也言天不使爾沈湎於酒
　而惟不義是從而用也止容止也(慶原輔氏曰此章/則言厲王之嗜酒)
　(與紂無異王既沈湎扵酒則所從所用自然不善此/固王所自為也而以為非天使之然也應首章末四)
　(句而言耳既愆爾止則所謂威儀幡幡威儀怭怭也/靡明靡晦則無間扵明晦也式號式呼則所謂載號)
　(載呶也人當晝日有所作為今俾晝作夜則渾不視/事也○華谷嚴氏曰非天使之是汝自為惡也爾之)
　(容止既自取愆過又無明無晦而飲酒不息叫號讙/呼使晝作夜荒亂甚矣○豐城朱氏曰人君荒湛于)
　(酒則必信任小人扵是而愆爾止則威儀之迷亂也/扵是而號且呼則言語之讙譁也窮日夜以娱樂棄)
　(國事而不恤所謂俾/晝作夜靡明靡晦也)
○文王曰咨咨女殷商如蜩如螗(音/唐)如沸如羮(叶盧/當反)小
大近喪(息浪反/叶平聲)人尚乎由行(叶户/郎反)内奰(皮器/反)于中國覃
及鬼方
　賦也蜩(音/條)螗皆蟬也如蟬鳴如沸羮皆亂意也小者
　大者幾於喪亡矣尚且由此而行不知變也(新安胡/氏曰所)
　(謂安其危而利其菑/樂其所以亡者也)奰怒覃延也鬼方逺夷之國也
　(新安胡氏曰夏日獯鬻商曰鬼方周曰獫狁漢曰匈/奴魏曰突厥見唐髙祖紀其實一國而異其名也)
　言自近及逺無不怨怒也(慶源輔氏曰小大近喪即/言如蜩如螗如沸如羮也)
　(人情怨亂如蟬之鳴如羮之沸則小者大者皆幾扵/喪亡矣乃尚不知變而由行扵惡不已其亦不仁甚)
　(矣則人之怨怒豈有既哉内奰于/中國覃及鬼方所以極言之也)
○文王曰咨咨女殷商匪上帝不時(叶上/止反)殷不用舊(叶/巨)
(已/反)雖無老成人尚有典刑曽是莫聽(湯經/反)大命以傾
　賦也老成人舊臣也典刑舊法也(疊山謝氏曰三代/而上國有大政有)
　(大議有大疑皆决扵老成人之言曰圖任舊臣人共/政殷先王所以立國也曰人惟求舊曰無侮老成人)
　(盤庚所以興也曰汝惟商耉成人宅心知訓周公所/以誨康叔也犂老播棄格人㒺敢知吉紂所以亡也)
　(在位㒺有耆舊俊在厥/服平王所以東遷也)○言非上帝為此不善之時
　但以殷不用舊致此禍爾雖無老成人與圖先王舊
　政然典刑尚在可以循守乃無聽用之者是以大命
　傾覆而不可救也(慶源輔氏曰匪上帝不時不時猶/言不辰也王自不能用舊爾王能)
　(用舊則時亦當如舊矣程子曰自是無人豈是無時/者正謂是也正使無老成人可用而先王之政法尚)
　(存獨不可為扶持憑藉之資乎唯其并人與/法皆莫之聽用夫然後大命從而傾覆也)
○文王曰咨咨女殷商人亦有言顛沛之掲(紀竭去/例二反)枝
葉未有害(許曷瑕/憩二反)本實先撥(蒲末反叶方/吠筆烈二反)殷鑒不逺在
夏后之世(叶始制私/列二反)
　賦也顛沛(音/貝)仆拔(皮八本/未二反)也掲本根蹶(音/厥)起之貌撥
　猶絶也鑒視也夏后桀也○言大木掲然将蹶枝葉
　未有折傷而其根本之實已先絶然後此木乃相隨
　而顛拔爾蘇氏曰商周之衰典刑未廢諸矦未畔四
　夷未起而其君先為不義以自絶於天莫可救止正
　猶此爾(華谷嚴氏曰王者天下之本也天下未有禍/敗而王身無道本先撥矣枝葉盖将從之也)
　殷鑒在夏盖為文王歎紂之辭然周鑒之在殷亦可
　知矣(廬陵歐陽氏曰非獨周之鑒殷殷之鑒夏後之/興者當又鑒厲王也○慶源輔氏曰如大木之)
　(掲然蹶起枝葉固未有害也而根本先自撥絶矣紂/與厲王之世政如此也每章必以文王咨商為言者)
　(盖欲厲王之知所畏知所警也其末又云殷鑒/不逺在夏后之世者則其感發扵王者尤切矣)
　　蕩八章章八句(天台潘氏曰首章前四句有怨天/之辭後四句乃解前四句謂天之)
　　　(降命本無不善惟人不以善道自終故天命亦/不克終如疾威而多邪僻也此章意既如此故)
　　　(自次章以下托文王告紂之詞皆就人君身上/說使知其非天之過如汝興是力汝徳不明與)
　　　(天不湎爾以酒匪上帝不時之類皆是發首章/之意○廬陵彭氏曰板蕩之詩深刺其君之惡)
　　　(盖大臣憂國愛君之/心不敢不如是也)
抑抑威儀維徳之隅人亦有言靡哲不愚庶人之愚亦
職維疾(叶集/二反)哲人之愚亦維斯戾
　賦也抑抑宻也隅亷角也(孔氏曰隅者角也亷者稜/也角必有稜故曰亷隅)
　鄭氏曰人宻審於威儀者是其徳必嚴正也故古之
　賢者道行心平可外占而知内如宫室之制内有繩
　直則外有亷隅也(東萊吕氏曰此詩以威儀為主脩/身之道至切至近莫過扵此也○)
　(臨川王氏曰徳譬則宫城也儀譬則隅也視其隅則/宫城之中可知矣○華谷嚴氏曰首章第一義言威)
　(儀之當慎威儀云者聲音笑貌云乎哉容貌顔色曽/子所謂道動容周旋中禮孟子所謂盛徳也○廬陵)
　(彭氏曰惟徳之隅盖有諸中必形扵外也制扵外所/以養其中也觀曽子所言正顔色動容貌孟子所言)
　(見扵面盎/扵背是也)哲知庶衆職主戾反也○衛武公作此詩
　使人日誦於其側以自警(華谷嚴氏曰詩皆自警之/言脩身治國平天下之道)
　(與中庸大/學相表裏)言抑抑威儀乃徳之隅則有哲人之徳者
　固必有哲人之威儀矣而今之所謂哲者未嘗有其
　威儀則是無哲而不愚矣(慶源輔氏曰徳與威儀内/外之符也哲與愚徳性之)
　(反也觀賔之初筵一詩則當時習俗都無/威儀可知矣此所以有靡哲不愚之歎也)夫衆人之
　愚盖其禀賦之偏宜有是疾不足為怪(臨川下氏曰/庶人之愚則)
　(天性之疾也孔/子曰民有三疾)哲人而愚則反戾其常矣
○無競維人四方其訓之有覺徳行(下孟/反)四國順之訏
(况于/反)謨定命逺猶辰告(叶古/得反)敬慎威儀維民之則
　賦也競强也覺直大也訏大謨謀也大謀謂不為一
　身之謀而有天下之慮也(東萊吕氏曰所謀不止扵/一身而計天下之安危也)
　定審定不改易也命號令也猶圖也逺謀謂不為一
　時之計而為長久之規也(東萊吕氏曰所謀不止扵/一時而鑒百世之損益也)
　辰時告戒也辰告謂以時播告也則法也○言天地
　之性人為貴故能盡人道則四方皆以為訓有覺徳
　行則四國皆順從之故必大其謀定其命逺圖時告
　敬其威儀然後可以為天下法也(疊山謝氏曰人君/以一身之法為天)
　(下之/法也)
○其在于今(叶音/經)興迷亂于政(叶音/征)顛覆厥徳荒湛(都/南)
(反下/同)于酒(叶子/小反)女(音/汝)雖湛樂(音/洛)從弗念厥紹(市沼/反)㒺敷
求先王克共(九勇/反)明刑(叶胡/光反)
　賦也今武公自言已今日之所為也興尚也(鄭氏曰/興猶尊)
　(尚/也)女武公使人誦詩而命已之詞也後凡言女言爾
　言小子者放此(問抑詩東萊硬要做刺厲王緣以爾/汝字碍未子曰如幕中之辨人反以)
　(女為叛臺中之評人反以女為傾/等類亦是自謂古人此様亦多)湛樂從言惟湛樂
　之是從也紹謂所承之緒也敷求先王廣求先王所
　行之道也共執刑法也(慶源輔氏曰此章言所承之/緒甚重而不可不思念也先)
　(王之法甚明而不可不求執也人惟耽樂之/從則扵此皆不暇顧矣是豈可不自警也哉)
○肆皇天弗尚(叶平/聲)如彼泉流無淪胥以亡夙興夜寐
洒埽廷内維民之章脩爾車馬弓矢戎兵(叶脯/亡反)用戒戎
作用逿(他歴/反)蠻方
　賦也弗尚厭棄之也淪陷胥相章表戒偹戎兵作起
　逿逺也○言天所不尚則無乃淪陷相與而亡如泉
　流之易乎是以内自庭除之近外及蠻方之逺細而
　寝興洒埽之常大而車馬戎兵之變慮無不周備無
　不飭也(慶源輔氏曰此承上章而言所為如此則必/為天所厭棄矣無乃淪胥以亡如泉流之不)
　(可止歟是豈可不自警乎故必無内外無近逺無細/大無常變皆當整辦飭備如此然後庶㡬近而吾民)
　(有所儀表逺而蠻/方有所畏避也)上章所謂訏謨定命逺猶辰告者
　於此見矣(豐城朱氏曰夙興夜寐脩身之事也洒埽/廷内齊家之事也身者民之主家者國之)
　(則身脩而家齊是豈不足以為民之章乎車馬所以/安身也固不可以不脩弓矢戎兵所以防患也尤不)
　(可以不戒在我者既不至扵妄動則在彼者亦不敢/以輕侮此又治國之要也詳扵内而不遺乎外謹扵)
　(大而不忽乎細地有逺近之不同而慮之無不周事/有常變之不同而備之無不飭此所以為訏謨定命)
　(逺猶辰告/之實也歟)
○質爾人民謹爾侯度用戒不虞(叶元/具反)慎爾出話敬爾
威儀(叶牛/何反)無不柔嘉(叶居/何反)白圭之玷(丁簟/反)尚可磨也斯
言之玷不可為(叶吾/禾反)也
　賦也質成也定也(慶源輔氏曰質訓成與/定惟成而後能定也)侯度諸侯
　所守之法度也虞慮話言柔安嘉善玷缺也○言既
　治民守法防意外之患矣(眉山蘇氏曰苟失其民心/慢其侯度則将有不虞之)
　(禍起○慶源輔氏曰益之告舜以儆戒無虞亦以㒺/失法度為先能謹我之法度則可以免不虞之患矣)
　又當謹其言語盖玉之玷缺尚可磨鑢(良豫/反)使平言
　語一失莫能救之其戒深切矣(慶源輔氏曰上三句/治國之事也中三句)
　(治己之事也身正而後國治此尤不可不謹前但言/威儀而已至此章又兼話言言之城儀形扵身者言)
　(語出扵口者皆徳之符也下四句又極言其言語之/不可不慎也○定宇陳氏曰上以出話威儀對言下)
　(專以言語言盖容貌辭氣皆徳之符其不可不謹一/也故此詩扵威儀凡六言之而其言語亦三致意焉)
　(前章之命告此章之言玷下章之無易由言是也○/段氏曰言行均不可以有失而言之失尤易能謹其)
　(易者則行可知也故此/章末唯戒夫斯言之玷)故南容一日三(去/聲)復此章而
　孔子以其兄之子妻(去/聲)之(家語曰獨居思仁公居言/義一日三復白圭之玷是)
　(宫縚之行也○朱子曰不是一日讀此乃是日日讀/之玩味此詩而欲謹言也又曰南容深有意扵謹言)
　(此邦有道所以不廢邦無道所以免禍故孔子以兄/子妻之○勉齋黄氏曰三復謂每誦至此再三反覆)
　(以識之非謂一次三復亦/非謂只一日三次誦之也)
○無易(以豉/反)由言無曰苟矣(此二句/不用韻)莫捫(音/門)朕舌言不
可逝(叶音折/與舌叶)矣無言不讐(叶市/又反)無徳不報(叶蒲/救反)惠于朋
友(叶羽/已反)庶民小子(叶奨/里反)子孫繩繩萬民靡不承
　賦也易輕捫持逝去讐答承奉也○言不可輕易其
　言盖無人為我執持其舌者故言語由已易致差失
　常當執持不可放去也(慶源輔氏曰此章又承上章/慎言之意而戒其言不可輕)
　(出而章末又言謹言之效以歆動之無易由言者戒/其不可輕易也無曰苟矣者戒其不可苟發也至扵)
　(莫捫朕舌言不可逝矣其言愈切而其戒愈至也常/詠此二句則知所以謹扵言語矣○華谷嚴氏曰由)
　(言者由己/言之也)且天下之理無有言而不讐無有徳而不
　報者若爾能惠於朋友(孔氏曰朋友/謂卿大夫等)庶民小子則子
　孫繩繩(華谷嚴氏曰繩繩如/繩之牽連不絶也)而萬民靡不承矣皆謹
　言之效也
○視爾友君子輯(音/集)柔爾顔(叶魚/堅反)不遐有愆相(息亮/反)在
爾室尚不愧于屋漏無曰不顯莫予云覯神之格(叶剛/鶴反)
思不可度(待洛/反)思矧可射(音亦叶/弋灼反)思
　賦也輯和也遐何通愆過也尚庶㡬也屋漏室西北
　隅也(廬陵李氏曰曽子問謂之當室之白/孫炎云當室之白日光所漏入也)覯見也格
　至度測矧况也射斁通厭也○言視爾友於君子之
　時和柔爾之顔色其戒懼之意常若自省曰豈不至
　扵有過乎盖常人之情其脩扵顯者無不如此然視
　爾獨居扵室之時亦當庶㡬不愧于屋漏然後可爾
　無曰此非明顯之處而莫予見也當知鬼神之妙無
　物不體其至扵是有不可得而測者不顯亦臨猶懼
　有失况可厭射而不敬乎(慶源輔氏曰輯柔爾顔言/其顔色之温柔也不遐有)
　(愆言其心思之警懼也有是心則有是顔此亦内外/之符也常能如是則豈至扵有過失乎然人心撡則)
　(存舍則亾天理存亾只是敬肆之間湏當扵暗室屋/漏之中不睹不聞之際常若十手所指十目所視兢)
　(兢業業之心不可有一息之間斷方可若曰此非顯/明之處人莫予見也此心一萌則便間斷矣所以如)
　(此者盖鬼神體物而不遺洋洋乎如在其上如在其/左右其至也尚不可測度况可厭射之乎唯不敢有)
　(所厭斁則此心始無間斷也○朱子/曰相在爾室以下只是做存養工夫)此言不但脩之
　扵外又當戒謹恐懼乎其所不睹不聞也(廬陵彭氏/曰視爾友)
　(君子以下以誠而交扵人脩之扵顯也相在爾室以/下以誠而對乎天慎之扵静也○東萊吕氏曰此章)
　(教以内外交脩也○疊山謝氏曰荘子云為不善扵/顯明之中者人得而非之為不善扵幽暗之中者鬼)
　(神得而責之君子無人/非無鬼責亦此意也)子思子曰君子不動而敬不
　言而信(朱子曰君子之戒謹恐懼無時不然不待言/動而後敬信也○北溪陳氏曰屋漏人迹不)
　(到之地湏是戒懼方無愧怍君子不待扵動而應事/接物方始敬未接物之前已無非敬矣不待發言而)
　(後信實未發言之前/本來真實無非信矣)又曰夫微之顯誠之不可揜如
　此(北溪陳氏曰此理雖隐微而甚顯以隂陽之往來/屈伸皆是真實而無妄所以發見之不可揜如此)
　此正心誠意之極功而武公及之則亦聖賢之徒矣
　(安成劉氏曰不遐有愆者是省察之功所以遏人欲/扵将萌即中庸之内省不疚而慎獨之事也能慎獨)
　(則意無不誠矣不愧屋漏者是存養之功所以存天/理之本然即中庸之不睹不聞而戒懼之事也能戒)
　(懼則心無不正矣所謂正心誠意之極功者也盖由/武公本亦聖賢之徒宜其所言合乎聖賢之道也)
○辟爾為徳俾臧俾嘉(叶居/何反)淑慎爾止不愆于儀(叶牛/何反)
不僭不賊鮮(息淺/反)不為則投我以桃報之以李彼童而
角實虹(户工/反)小子(叶奨/里反)
　賦也辟君也指武公也(安成劉氏曰此章之中首言/辟者武公自君道言之也繼)
　(言爾者自君臣親宻言之也/末言小子則公之謙詞也)止容止也僭差賊害則
　法也無角曰童虹(訌/同)潰亂也(華谷嚴氏曰虹謂幻惑/也如蝃蝀不正之氣暫)
　(見于天須/臾散滅)○既戒以脩徳之事(東萊吕氏曰戒以君/爾為徳俾臧俾嘉欲)
　(其盡君徳之善也淑慎爾止不愆/于儀此詩以威儀為主故屢言之)而又言為徳而人
　法之猶投桃報李之必然也(慶源輔氏曰不僣則又/言水無差謬不賊則又)
　(言永無虧損如是則鮮有不為/人所法則者此必然之效也)彼謂不必脩徳而可
　以服人者是牛羊之童者而求其角也亦徒潰亂汝
　而已豈可得哉(黄氏曰武公極言君臣相應之機必/即物理之易見者言之○豐城朱氏)
　(曰言爾為人君之徳當使無一事之不善無一事之/不嘉容止之不可以不慎威儀之不可以不謹不僣)
　(則扵事無所差不賊則扵理無所害夫如是鮮不為/民之則矣投桃報李言理之必有者以勉之也彼童)
　(而角言理之必無者以戒之也夫昧之以理之/所無者将以潰亂汝也而豈可以莫之察乎)
○荏(而甚/反)染(而漸/反)柔木言緡之絲(叶新/夷反)温温恭人維徳
之基其維哲人告之話言順徳之行(與言/叶)其維愚人覆
謂我僭(叶七/尋反)民各有心
　興也荏染柔貌柔木柔忍(音/刃)之木也緡綸也被之綸
　以為弓也(張子曰柔和之木乃弓之材温恭之人乃/徳之質○慶源輔氏曰武公三以温柔為)
　(言無不柔嘉也輯柔爾顔也至此又明言温柔為進/徳之基盖人纔温柔則便是消磨了那客氣消磨得)
　(客氣則其徳方可進故明道謂義理與客氣常相勝/只看消長分數為君子小人之别消盡者為大賢而)
　(横渠亦言學者先湏去其客氣惟温柔則可以進學/○西山真氏曰温者和易之意築室者以基為固脩)
　(身者以敬為本故此温温恭謹之人有立徳之基也/首章驗其徳之隅此章立其徳之基熟味其辭武公)
　(作聖之功/扵是焉在)話言古之善言也覆猶反也僭不信也民
　各有心言人心不同愚智相越之逺也(東萊吕氏曰/言人之質有)
　(美有惡故有可告語/者有不可告語者)
○於(音/烏)乎(音/呼)小子(叶奨/禮反)未知臧否(音/鄙)匪手㩗之言示之
事(叶上/止反)匪面命之言提其耳借曰未知亦既抱子(同/上)民
之靡盈誰夙知而莫(音/慕)成
　賦也非徒手擕之也而又示之以事非徒面命之也
　而又提其耳所以喻之者詳且切矣(華谷嚴氏曰曲/禮云長者與之)
　(提携則两手奉長者之手負劔辟咡詔之註云傾頭/與語又云口耳之間曰咡是携手提耳皆長者教誨)
　(小子/之常)假令言汝未有知識則汝既長大而抱子宜有
　知矣(慶源輔氏曰武公老矣而使人謂其小子可謂/不自盈滿矣只此便見其温柔之意言示之事)
　(諭之明也言提其耳告之切也告之者既明且切則/宜有警矣而猶不知覺何哉借曰未有知識則亦既)
　(抱子矣况耄期之年/乎則是宜有警也)人若不自盈滿能受教戒則豈
　有既早知而反晚成者乎
○昊天孔昭(叶音/灼)我生靡樂(音/洛)視爾夢夢(莫公/反)我心慘
慘(當作懆七到/反叶七各反)誨爾諄諄(之純/反)聽我藐藐(美角/反)匪用為
教(叶入/聲)覆用為虐借曰未知亦聿既耄(叶音/莫)
　賦也夢夢不明亂意也慘慘憂貌諄諄詳熟也藐藐
　忽略貌耄老也八十九十曰耄左史所謂年九十有
　五時也
○於乎小子(見/章)上告爾舊止聽用我謀庶無大悔(叶虎/委反)
天方艱難曰喪(息浪/反)厥國(叶于/逼反)取譬不逺昊天不忒(他/得)
(反/)回遹(于橘/反)其徳俾民大棘
　賦也舊舊章也或曰久也止語詞庶幸悔恨忒差遹
　僻棘急也○言天運方此艱難将䘮厥國矣我之取
　譬夫豈逺哉觀天道禍福之不差忒則知之矣今汝
　乃回遹其徳而使民至扵困急則䘮厥國也必矣
　　抑十二章三章章八句九章章十句
　　　楚語左史倚相曰昔衛武公年數九十五矣猶
　　　箴儆扵國曰自卿以下至于師長士(西山真氏/曰卿者執)
　　　(政之官師長官師之/長士謂上中下士)苟在朝者無謂我老耄而
　　　舍我必恭恪扵朝夕以交戒我在輿有旅賁之
　　　規(周禮旅賁氏掌執戈盾/夾車而趨車止則持輪)位宁有官師之典(國/語)
　　　(註中庭之左右謂之/位門屏之間謂之宁)倚几有誦訓之諫(西山真/氏曰誦)
　　　(訓主誦/書之官)居寝有􁂎(音/薛)御之箴(西山真氏曰􁂎/御謂近習也)臨
　　　事有瞽史之道(西山真氏曰瞽/史知天道者)宴居有師工之
　　　誦(西山真氏曰/師工樂官)史不失書矇不失誦以訓御之
　　　扵是作懿戒以自儆及其没也謂之睿聖武公
　　　(西山真氏曰自卿以下無一人不使任箴規之/職自在輿以下無一處不欲聞箴規之言猶且)
　　　(作抑詩使人誦之不離其側如是/而意不誠心不正者未之有也)韋昭曰懿讀
　　　為抑即此篇也(朱子曰左史所云箴諌/之詞或即謂此詩耳)董氏曰
　　　侯包(廬陵羅氏曰包撰/韓詩翼要十卷)言武公行年九十有五
　　　猶使人日誦是詩而不離(去/聲)扵其側然則序說
　　　為刺厲王者誤矣(慶源輔氏曰衛武公可謂老/而好學不厭者也其所以至)
　　　(扵睿聖者盖本扵此一詩之中曲折次第唯篤/志力行者當自知之未死之前誓當以此自警)
　　　(也○新安陳氏曰抑詩國語之說既明賔之初/筵韓詩作飲酒悔過皆為有據矣但不知二雅)
　　　(王者事也何武公二詩獨得入二雅乎○安成/劉氏曰周之諸矦唯衛武公扵國風二雅皆有)
　　　(詩淇澳則見公之可美賔筵及此則見公之所/脩固可以為聖賢之徒矣風有淇澳無可疑也)
　　　(賔筵一詩所以得入二雅者豈公作此二詩在/扵為王朝卿士之日而二詩之體製音節又有)
　　　(合扵大小雅乎然而二詩但得列扵/變雅則與先王雅樂亦自無相亂矣)
菀(音/欝)彼桑柔(與劉憂叶篇/内多放此)其下矦旬捋(力活/反)采其劉瘼
(音/莫)此下民不殄心憂倉(初亮/反)兄(與怳/同)填(舊說古/塵字)兮倬彼
昊天(叶鐡/因反)寧不我矜
　比也菀茂旬徧劉殘殄絶也倉兄與愴(音/創)怳(音/况)同悲
　閔之意也填未詳舊說與陳塵同盖言久也或疑與
　瘨(音/顛)字同為病之義但召旻篇内二字竝出又恐未
　然今姑闕之(新安胡氏曰填滿也積也倉兄/填兮言悲閔積滿扵中之意)倬明貌
　○舊說此為芮伯刺厲王而作春秋傳亦曰芮良夫
　之詩則其說是也(孔氏曰芮伯周同姓國杜預云芮/國在馮翊臨晉縣則在西都之畿)
　(内也左氏引大風有/隧以為芮良夫之詩)以桑為比者桑之為物其葉最
　盛然及其采之也一朝而盡無黄落之漸故取以比
　周之盛時如葉之茂其隂無所不徧至扵厲王肆行
　暴虐以敗其成業王室忽焉凋弊如桑之既采民失
　其䕃而受其病故君子憂之不絶扵心悲憫之甚而
　至扵病遂號天而訴之也(安成劉氏曰呼天者亦無/所歸咎之意也後章言天)
　(之意/皆然)
○四牡騤騤旟旐有翩(叶批/賔反)亂生不夷靡國不泯(叶彌/鄰反)
民靡有黎具禍以燼(叶咨/辛反)於(音/烏)乎(音/呼)有哀(叶音/依)國步斯
頻
　賦也夷平泯滅黎黒也謂黒首也(臨川王氏曰周曰/黎民秦曰黔首黎)
　(則黔首之謂也民靡有黎/則是黔首靡有孑遺也)具俱也燼灰燼也歩猶運
　也頻急蹙也○厲王之亂天下征役不息故其民見
　其車馬旌旗而厭苦之(慶源輔氏曰王者豈能無所/征役但出扵不得已則民将)
　(恱而從之以忘其勞今也使人見其車馬旌旗而厭/苦若是則民不可得而用矣亂生不夷亂日生而無)
　(平定之期也無國不滅無民不燼則甚言之耳君子/之哀則哀其國家運祚之急蹙也○豐城朱氏曰車)
　(馬之盛旌旗之美一也而在正雅則為美在變雅則/為怨者亦猶聞鐘鼓管籥之音其欣欣喜色而相告)
　(者以其君能與民同樂也其疾首蹙額而相告者以/其君不能與民同樂也身之所遇有勞逸之殊而心)
　(之所感有悲喜之異然則為人君者其/可不以絜矩為心而與民同好惡也哉)自此至第四
　章皆征役者之怨辭也(安成劉氏曰皆芮/伯述怨者之詞也)
○國步蔑資天不我将(叶子/兩反)靡所止疑(魚乞反/叶如字)云徂何
往君子實維秉心無競(叶其/兩反)誰生厲階(叶居/奚反)至今為梗
(古杏反叶/古黨反)
　賦也蔑滅資咨将養也疑讀如儀禮疑立之疑定也
　(儀禮士昏禮注曰疑/立正立自定之貌)徂亦往也競争厲怨梗病也(錢/氏)
　(曰梗水上浮木/壅水者斷梗也)○言國将危亡天不我養居無所定
　徂無所往(三山李氏曰無所/逃扵天地之間矣)然非君子之有争心也
　誰實為此禍階使至今為病乎盖曰禍有根原其所
　從來也逺矣(慶源輔氏曰居無所定則無以自安也/徂無所往則無以避患也凡為君子則)
　(其心自無所争耳然不知誰實為此厲階而使/至今為病乎此則指厲王言之也其辭婉矣)
○憂心慇慇念我土宇我生不辰逢天僤(都但/反)怒(叶暖/五反)
自西徂東(叶音/丁)靡所定處多我覯痻(武巾/反)孔棘我圉
　賦也土鄉宇居辰時僤厚覯見痻病棘急圉邉也或
　曰禦也(鄭氏曰禦/宼之事也)多矣我之見病也急矣我之在邉
　也(鄭氏曰此士卒厭苦自傷之言○東萊吕氏曰一/章至四章皆極言其亂也○慶源輔氏曰土宇謂)
　(鄉里與室家也周在西故曰自西徂東前三章雖皆/是征役者怨詞然二章則言亂生不已而要其禍亂)
　(之終三章則言行止無定而原其禍亂之始四章則/言多矣我之見病也急矣我之在邉也情益切而辭)
　(益哀/矣)
○為謀為毖(叶音/必)亂况斯削告爾憂恤誨爾序爵誰能
執熱逝不以濯其何能淑載胥及溺(叶奴/學反)
　賦也毖慎況滋也序爵辨别賢否之道也(三山李氏/曰爵自有)
　(序上賢則加以上爵中賢則次之下賢則又次之苔/小加大淫破義則失其序矣○曹氏曰外之公矦伯)
　(子男内之公卿/大夫士皆爵也)執熱手持熱物也(朱子曰逝/語詞也)○蘇氏
　曰王豈不謀且慎哉然而不得其道適所以長亂而
　自削耳故告之以其所當憂而誨之以序爵且曰誰
　能執熱而不濯者賢者之能已亂猶濯之能解熱耳
　不然則其何能善哉相與入扵陷溺而已(鄭氏曰我/語汝以天)
　(下之憂教汝以次序賢能之爵其為之當如/手執熱物之用濯謂治國之道當用賢者)
○如彼遡風(叶孚/音反)亦孔之僾(音/愛)民有肅心荓(普耕/反)云不
逮好(呼報/反)是稼穡力民代食稼穡維寳代食維好
　賦也遡鄉(音/向)僾唈(烏合反○孔氏/曰嗚唈短氣也)肅進荓使也○蘇
　氏曰君子視厲王之亂悶然如遡風之人唈而不能
　息(孔氏曰風唈人/氣故不能喘息)雖有欲進之心皆使之曰世亂矣
　非吾所能及也扵是退而稼穡盡其筋力與民同事
　以代祿食而已當是時也仕進之憂甚扵稼穡之勞
　故曰稼穡維寳代食維好言雖勞而無患也
○天降喪(息浪/反)亂滅我立王降此蟊賊稼穡卒痒(音/羊)哀
恫(音/通)中國具贅(之芮/反)卒荒靡有旅力以念穹蒼
　賦也恫痛具俱也贅屬(音/燭)也言危也春秋傳曰君若
　綴旒然與此贅同(春秋公羊傳襄公十六年會于溴/梁大夫盟君若贅旒然注旒旗旒)
　(贅繫屬之辭/溴音扄入聲)卒盡荒虚也旅與膂同穹蒼天也穹言
　其形蒼言其色○言天降喪亂固已滅我所立之王
　矣又降此蟊賊則我之稼穡又病而不得以代食矣
　哀此中國皆危盡荒是以危困之極無力以念天禍
　也(豐城朱氏曰上章言稼穡以代祿食則朝廷雖不/可以留田野猶可得而處也今日降此蟊賊稼穡)
　(卒痒則中國之皆危無可安之所矣中國之盡荒/無可食之資矣所以危困之極無力以念天禍也)此
　詩之作不知的在何時其言滅我立王則疑在共和
　之後也(廬陵羅氏曰厲王三十七年國人畔襲王出/奔彘召公周公二相行政號曰共和○三山)
　(李氏曰太子靜匿召穆公家國人圍之召公乃以其/子代太子太子卒得脫穆公乃與周公行政謂之共)
　(和共和十四年厲王死扵彘乃立太子静是為宣王/○安成劉氏曰此詩果作扵共和之時則厲王尚在)
　(故詩人得以追叙/其事而刺之也)
○維此惠君民人所瞻(叶側/姜反)秉心宣猶考慎其相(息亮/反叶)
(平/聲)維彼不順自獨俾臧自有肺腸俾民卒狂
　賦也惠順也順扵義理也宣徧猶謀相輔狂惑也○
　言彼順理之君所以為民所尊仰者以其能秉持其
　心周徧謀度考擇其輔相必衆以為賢而後用之彼
　不順理之君則自以為善而不考衆謀自有私見而
　不通衆志所以使民眩惑至扵狂亂也(豐城朱氏曰/秉心宣猶言)
　(其存心之公也考慎其相言其用人之當也彼順理/之君其扵擇相也必衆以為可而後用之衆以為否)
　(而後退之惟從乎衆論之公而不間以一己之私此/所以為民所瞻也彼不順理之君則是其所是而不)
　(復察衆謀之臧否好其所好而不復審衆志之/從違其使民眩惑而至扵狂亂也厥有由矣)
○瞻彼中林甡甡(所巾/反)其鹿朋友已譖(子念反叶/子林反)不胥
以榖人亦有言進退維谷
　興也甡甡衆多竝行之貌譖不信也胥相榖善谷窮
　也言朋友相譖不能相善曽鹿之不如也(曹氏曰不/如鹿性善)
　(群得食則相呼而共之/慮患則環居以禦之也)○言上無明君下有惡俗是
　以進退皆窮也(東萊吕氏曰此言君暗扵上俗毁扵/下自傷處斯世之難也○慶源輔氏)
　(曰朋友既相譖毁則不復相與以善也上無明君/則人倫攸斁故朋友道絶此所以進退皆窮也)
○維此聖人瞻言百里維彼愚人覆狂以喜匪言不能
胡斯畏忌(叶巨/已反)
　賦也聖人炳於幾先所視而言者無逺而不察愚人
　不知禍之将至而反狂以喜今用事者盖如此我非
　不能言也如此畏忌何哉言王暴虐人不敢諫也(慶/源)
　(輔氏曰聖人明睿所照物無遁情故其所視所言無/逺不察愚人則安危利災𡨕行倒曵不惟不覺而更)
　(狂以喜我非愚也扵此豈不能一言哉但無如此畏/忌何耳○華谷嚴氏曰厲王得衛巫使監謗者以告)
　(則殺之國人莫敢言道路以目王喜告召公曰吾能/弭謗矣召公曰是障之也防民之口甚扵防川川壅)
　(而潰傷人必多民亦如之是故為川者决之使導為/民者宣之使言故天子聽政使公卿至扵列士獻詩)
　(瞽獻典史獻書師箴瞍賦矇誦百工諫庶人傳語近/臣盡規親戚補察瞽史教誨耆艾脩之而後王斟酌)
　(焉是以事行而不悖王不/聽扵是國人莫敢出言)
○維此良人弗求弗廸(叶徒/沃反)維彼忍心是顧是復(房六/反)
民之貪亂寧為荼毒
　賦也廸進也忍殘忍也顧念復重也荼苦菜也味苦
　氣辛能殺物故謂之荼毒也○言不求善人而進用
　之其所顧念重復而不已者乃忍心不仁之人(豐城/朱氏)
　(曰良人者國之寳也則棄之而如遺/忍心者國之賊也則念之而不已)民不堪命所以
　肆行貪亂而安為荼毒也(東萊吕氏曰言王棄君子/而厚小人民不堪命而王)
　(不知也○慶源輔氏曰上章之聖人愚人乃泛言之/以刺厲王耳此章之良人忍心則指當時士大夫言)
　(也/)
○大風有隧(音/遂)有空大谷維此良人作為式榖維彼不
順征以中垢(古口反叶/居六反)
　興也隧道式用榖善也征以中垢未詳其義或曰征
　行也中隐暗也垢汙穢也○大風之行有隧葢多出
　扵空谷之中以興下文君子小人所行亦各有道耳
　(慶源輔氏曰此章以風之行有道以興君子小人之/所行亦各有道也作起也良人則起而為者皆用善)
　(道不順則違道悖理之人也其所行者唯以隐暗汚/穢而已大抵君子之所為必光明小人之所為必隐)
　(暗君子之所行必髙潔小人之所行/必汙穢光明髙潔即所謂善道也)
○大風有隧貪人敗類聽言則對誦言如醉匪用其良
覆俾我悖(叶蒲/寐反)
　興也敗類猶言圮(音/痞)族也(九峯蔡氏曰圮敗族類也/言與衆不和傷人害物也)
　王使貪人為政我以其或能聽我之言而對之然亦
　知其不能聽也故誦言而中心如醉由王不用善人
　而反使我至此悖眊(音/冒)也(慶源輔氏曰上章以上兩/句興下四句此章則以上)
　(一句興下一句耳大風則有隧矣貪人則敗類矣聽/言則對四句集傳以為一串說都載在下句我字上)
　厲王說(音/恱)榮夷公芮良夫曰王室其将卑乎夫榮公
　好(去/聲)專利而不備大難(去/聲)夫利百物之所生也天地
　之所載也而或專之其害多矣此詩所謂貪人其榮
　公也與芮伯之憂非一日矣(豐城朱氏曰厲王之惡/極矣而一言以蔽之曰)
　(貪日暴而已惟貪也故所用皆聚斂之臣惟暴也故/所用皆暴虐之臣此詩所謂維彼忍心是顧是復則)
　(其用暴虐之證也所謂貪人敗類職盗為寇則其用/聚斂之證也蕩詩言曽是彊禦即忍心之謂曽是掊)
　(克即貪人之謂貪人用則必至扵竭人之財暴人用/則必至扵竭人之力民財竭而愁怨之聲作民力竭)
　(而謗讟之患起而後國隨以亡/則君子之憂捋何時而息哉)
○嗟爾朋友予豈不知而作如彼飛蟲時亦弋獲(叶胡/郭反)
既之隂(于鴆/反)女(音/汝)反予來赫(叶黒/各反)
　賦也如彼飛蟲時亦弋獲言己之言或亦有中猶曰
　千慮而一得也之往隂覆也赫威怒之貌我以言告
　女是往隂覆扵女女反來加赫然之怒扵己也張子
　曰既往宻告扵女反謂我來恐動也亦通(安成劉氏/曰釋文陰)
　(或音如字赫云亦作嚇音暇荘子云以梁國/嚇我是也張子之說盖用釋文二字之意)
○民之罔極職凉善背(叶必/墨反)為民不利如云不克民之
回遹職競用力
　賦也職專也凉義未詳傳曰凉薄也鄭讀作諒信也
　疑鄭說為得之善背工為反覆也克勝也回遹邪僻
　也○言民之所以貪亂而不知所止者專由此人名
　為直諒而實善背又為民所不利之事如恐不勝而
　力為之也又言民之所以邪僻者亦由此輩專競用
　力而然也反覆其言所以深惡之也
○民之未戾職盗為寇凉曰不可覆背善詈(力智/反)雖曰
匪予既作爾歌(叶韻/未詳)
　賦也戾定也民之所以未定者由有盗臣為之寇也
　盖其為信也亦以小人為不可矣及其反背也則又
　工為惡言以詈君子是其色厲内荏(音/稔)真可謂穿窬
　之盗矣然其人又自文(音/問)飾以為此非我言也則我
　已作爾歌矣言得其情且事已著明不可揜覆也
　　桑柔十六章八章章八句八章章六句(新安王氏/曰風雅未)
　　　(有如此詩十六章者其言反覆不已而有倫次/大意在扵刺王用小人一章言其無以庇民二)
　　　(章言其征役不息三四章皆言其亂離五章告/以救亂六章言仕扵朝則有禍六章言退處田)
　　　(野亦不能安存八章刺其獨用小人九章并刺/在位之不善十章十一章以聖愚善惡相對言)
　　　(之所以刺愚人不能逺慮忍人不可信用也十/二章言民之不善十三章言王之不善皆由在)
　　　(位之不賢也十四章至十六/章則皆規諷其僚友之詞也)
倬彼雲漢昭回于天(叶鐵/因反)王曰於(音/烏)乎(音/呼)何辜今之人
天降䘮(息浪/反)亂飢饉薦(在甸/反)臻靡神不舉靡愛斯牲(叶/桑)
(經/反)圭璧既卒寧莫我聽(吐丁/反)
　賦也雲漢天河也昭光回轉也言其光隨天而轉也
　(曹氏曰漢在天似雲非雲故曰雲漢也漢者水之精/而雨皆水之施也天将雨其兆先見扵漢故閔雨則)
　(望雲漢而占之也天漢起扵東方經尾箕之間是為/漢津委蛇向西南行至七星南而没此其回旋之度)
　(也/)薦荐通重也臻至也靡神不舉所謂國有凶荒則
　索鬼神而祭之也(孔氏曰求廢/祀而脩之也)圭璧禮神之玉也(孔/氏)
　(曰春官大宗伯以蒼璧禮天黄琮禮地以青圭禮東/方赤璋禮南方白琥禮西方𤣥璜禮北方典瑞云四)
　(圭有邸以祀天兩圭有邸以祀地祼圭有瓚以祀先/王圭璧以祀日月星辰璋邸射以祀山川皆祭神所)
　(用言圭/璧總稱)卒盡(廬陵羅氏曰牲用不可盡故言/無愛圭璧少而易竭故言既盡)寧猶何
　也○舊說以為宣王承厲王之烈(暴虐/也)内有撥亂之
　志(撥治/也)遇烖而懼側身脩行欲銷去(上/聲)之天下喜扵
　王化復(扶又/反)行百姓見憂(孔氏曰側者反側也憂不/自安故處身反側也王之)
　(憂旱正為百姓是天下百姓見被憂矜/○朱子曰百姓見憂見憂恤扵王也)故仍叔作此
　詩以美之(孔氏曰仍氏叔字春秋桓公五年天王使/仍叔之子來聘上距宣王之崩七十餘年)
　(至其初則百餘也春秋之世晉知氏/世稱伯趙氏世稱孟仍氏或亦世稱)言雲漢者夜晴
　則天河明故述王仰訴扵天之詞如此也(曹氏曰雲/漢昭回則)
　(其非雨之候可知矣○臨川王氏曰瞻卬昊天不見/雨候扵是傷歎人之無辜而遇此䘮亂飢饉也○疊)
　(山謝氏曰桑柔以稼穡卒痒為天降䘮亂雲漢以飢/饉薦臻為天降䘮亂王以民為天民以食為天民無)
　(食皆可言天降䘮亂也古人之重民食如此○豐城/朱氏曰王曰於乎何辜今之人此哀矜惻怛不能自)
　(己之誠而能消烖弭禍之本也靡神不舉言扵神無/不求也靡愛斯牲言扵牲無所愛也圭璧既卒言羣)
　(祀徧舉而扵玉無所吝/也而何為其莫我聽乎)
○旱既大(音/泰)甚藴隆蟲蟲不殄禋祀自郊徂宫上下奠
瘞靡神不宗后稷不克上帝不臨(叶力/中反)耗斁(丁故/反)下土
寧丁我躬
　賦也藴蓄隆盛也蟲蟲熱氣也(曹氏曰藴者陽氣之/蓄積也隆者陽氣之)
　(驕亢也蟲蟲者欝積驕亢之氣熏炙而病/人者也○濮氏曰蟲與爞同旱熱熏人)殄絶也郊
　祀天地也宫宗廟也上祭天下祭地奠其禮瘞其物
　(臨川王氏曰天神地祇人鬼内外上下無不禋祀矣/○孔氏曰奠謂置之扵地瘞謂埋之扵地禮與物皆)
　(謂禮神之物酒食牲玉之屬也天言奠其禮地言瘞/其物互以相通○濮氏曰祭畢凡幣帛祀册之屬燎)
　(而瘞/之)宗尊也(劉氏曰前曰靡神不舉則秩而祭/之後曰靡神不宗則尊而事之)克勝
　也言后稷欲救此旱灾而不能勝也臨享也稷以親
　言帝以尊言也(曹氏曰宫之神莫親于后稷固肯臨/我而其力不足以勝旱灾郊之神莫)
　(尊扵上帝其力能勝旱灾而不肯臨我○慶源輔氏/曰先郊後宫先尊而後親也上下先天而後地也靡)
　(神不宗徧舉所祭之鬼神也前言舉舉其禮此言宗/極其尊后稷不克上帝不臨先親而後尊也不言地)
　(及他鬼神者舉/尊親以該之也)斁敗丁當也何以當我之身而有是
　災也或曰與其耗斁下土寧使灾害當我身也亦通
○旱既大甚則不可推(吐雷/反)兢兢業業如霆如雷周餘
黎民靡有孑遺(叶夷回/反下同)昊天上帝則不我遺胡不相畏
先祖于摧(在雷/反)
　賦也推去也兢兢恐也業業危也如霆如雷言畏之
　甚也孑無右臂貌遺餘也言大亂之後周之餘民無
　復有半身之遺者(孟子曰說詩者不以文害辭不以/辭害志以意逆志是為得之如以)
　(辭而已矣雲漢之詩曰周餘黎民靡有了遺信斯言/也是周無遺民也朱子曰若但以其辭而已則如雲)
　(漢所言是周之民真無遣種矣惟以意逆志則/知作詩者之志在扵憂旱而非真無遺民也)而上
　天又降旱災使我亦不見遺摧滅也言先祖之祀将
　自此而滅也(豐城朱氏曰靡有孑遺則其民之不可/保也則不我遺則其身之不可保也先)
　(祖于摧則其宗/社之不可保也)
○旱既大甚則不可沮(在吕/反)赫赫炎炎云我無所大命
近止靡瞻靡顧(叶果/五反)羣公先正則不我助(叶牀/所反)父母先
祖胡寧忍予(叶演/女反)
　賦也沮止也赫赫旱氣也炎炎熱氣也無所無所容
　也大命近止死将至也瞻仰顧望也羣公先正月令
　所謂雩祀百辟卿士之有益扵民者以祈榖實者也
　(孔氏曰正者長也先世為官之長月令注云/百辟卿士古之上公以下勾龍后稷之類也)扵羣公
　先正但言其不見助至父母先祖則以恩望之矣所
　謂垂涕泣而道之也(慶源輔氏曰上章兢兢業業如/霆如雷者言我心極扵危懼而)
　(天怒未之息也此章赫赫炎炎云我無所者言天旱/方甚未已而我身無所容也大命近止即上章所謂)
　(則不我遺也靡瞻靡顧言天不覆佑而無所瞻仰顧/望也羣公先正則不我助父母先祖胡寧忍予所以)
　(望之者各有輕重之不同也○安成劉/氏曰忍之一辭可見望之以恩之意)
○旱既大甚滌滌(徒歴/反)山川(叶樞/淪反)旱魃(蒲末/反)為虐如惔
(音/談)如焚(叶符/勻反)我心憚暑憂心如熏羣公先正則不我聞
(叶微/匀反)昊天上帝寧俾我遯(叶徒/勻反)
　賦也滌滌言山無木川無水如滌而除之也魃旱神
　也(孔氏曰神異經云南方有人長二三尺袒身而目/在頂上走行如風名魃所見之國大旱一名旱母)
　(盖是鬼/魅之物)惔燎之也憚勞也畏也熏灼遯逃也言天又
　不肯使我得逃遯而去也
○旱既大甚黽勉畏去胡寧瘨(都田/反)我以旱㦧(七感/反)不
知其故祈年孔夙方社不莫(音/慕)昊天上帝則不我虞(叶/元)
(具/反)敬恭明神宜無悔怒
　賦也黽勉畏去出無所之也瘨病㦧曽也祈年孟春
　祈榖于上帝孟冬祈來年扵天宗是也方祭四方也
　社祭土神也(曹氏曰月令祈榖注云謂以上辛郊祀/天也天宗注云謂日月星辰也夫自去)
　(嵗之孟冬已祈今嵗之豐稔可謂夙矣○疊山謝氏/曰古之聖王無一日不為民慮稼之方納預祈來年)
　(扵天宗農之始耕先祈榖扵上帝春祈社稷已願百/榖之堅實秋報社稷又願嗣嵗之豐登所謂孔夙不)
　(莫/也)虞度悔恨也言天曽不度我之心如我之敬事明
　神宜可以無恨怒也(慶源輔氏曰言欲去則出無所/之故復黽勉而不敢去也蘇氏)
　(以畏為不敢甚當胡寧瘨我以旱憯不知其故祈年/則孔夙方社則不莫皆自反之辭也我雖自反如此)
　(而天則不我虞度也然我之敬恭明神/不敢少怠則明神宜亦無所恨怒也)
○旱既大甚散無友紀鞫(居六/反)哉庶正疚哉冢宰(叶奨/里反)
趣(七口/反)馬師氏膳夫左右(叶羽/已反)靡人不周無不能止瞻
卬(音/仰)昊天云如何里
　賦也友紀猶言綱紀也(孔氏曰散無友紀者由困扵/飢不能如常相紀故謂之散)
　或曰友疑作有鞫窮也庶正衆官之長也疚病也冡
　宰又衆長之長也趣馬掌馬之官師氏掌以兵守王
　門者膳夫掌食之官也嵗凶年榖不登(孔氏曰四時/一終曰嵗取)
　(嵗星行一次也年取榖一熟也嵗凶謂此/嵗凶也年榖不登謂此年之榖不成熟也)則趣馬不
　秣(孔氏曰不以/粟秣養其馬)師氏弛其兵(孔氏曰弛廢/其兵不用)馳道不除
　(去聲○朱子曰秦漢謂天子所行之道為馳/道○孔氏曰所驅馳之大道不使人除治之)祭事不
　縣(音懸○孔氏曰/祭祀不懸其樂)膳夫徹膳(孔氏曰減徹/王之膳食)左右布而
　不脩(孔氏曰左右之官布列/扵位不令有所脩造)大夫不食粱士飲酒不
　樂(孔氏曰凡此皆當先有成文故毛傳引以明凶/年之禮○鄭氏曰以上皆自為貶損憂民也)周
　救也無不能止言諸臣無有一人不周救百姓者無
　有自言不能而遂止不為也里憂也(東萊吕氏曰釋/文云里本作㾖)
　(爾雅作俚釋/詁云悝憂也)與漢書無俚之俚同聊賴之意也(慶源/輔氏)
　(曰瞻卬昊天云如何里盖又呼天而訢之言其為我/之憂何也此亦人窮則反本之意○安成劉氏曰孟)
　(子稽大不理扵口集註訓頼亦引季布/傳無俚之俚為証然則里理俚盖通用)
○瞻卬昊天有嘒(呼惠/反)其星大夫君子昭假(音/格)無贏(音/盈)
大命近止無棄爾成何求為(于偽/反)我以戾庶正(叶諸/盈反)瞻
卬昊天曷惠其寧
　賦也嘒明貌昭明假至也○久旱而仰天以望雨則
　有嘒然之明星未有雨徴也然羣臣竭其精誠而助
　王以昭假于天者已無餘矣雖今死亡将近而不可
　以棄其前功當益求所以昭假者而脩之固非求為
　我之一身而已乃所以定衆正也(眉山蘇氏曰未有/民不寧而庶官定)
　(者/也)扵是語終又仰天而訴之曰果何時而惠我以安
　寧乎張子曰不敢斥言雨者畏懼之甚且不敢必云
　爾(豐城朱氏曰姑言有嘒其星歎其雨之不可必終/言曷惠其寧幸其雨之或可必上言大命近止靡)
　(瞻靡顧求其助扵神此言大命近止無棄爾成盡其/責扵己惟其責之在己者不可以不盡故當益求所)
　(以昭假者而脩之凡若此者非以為一人也固以定/衆志也余讀是詩見宣王有事天之敬有事神之誠)
　(有恤民/之仁)
　　雲漢八章章十句(段氏曰李氏云宣王之旱告扵/上天又告扵父母先祖又告扵)
　　　(百官以見情之切念之深矣○三山李氏曰春/秋傳宋大水公子御說對魯數語耳而臧孫逹)
　　　(曰是宜為君有恤民之心宣王之憂民如此而/不中興乎○東萊吕氏曰宣王小雅始扵六月)
　　　(言其功也大雅姑扵雲漢言/其心也無是心安有是功哉)
崧(息中/反)髙維嶽駿(音/峻)極于天(叶鐡/因反)維嶽降神生甫及申
維申及甫維周之翰(叶胡/于反)四國于蕃(叶分/邅反)四方于宣
　賦也山大而髙曰崧嶽山之尊者東岱南霍西華(胡/化)
　(反/)北恒是也(爾雅注曰岱宗大山也霍即天柱/山潛水所出華華隂山恒常山也)駿大
　也甫甫侯也即穆王時作吕刑者(孔氏曰孔安國云/吕侯後為甫侯故)
　(詩及禮記作甫尚書與外傳作吕○三/山休氏曰吕與甫猶荆與楚商與殷)或曰此是宣
　王時人而作吕刑者之子孫也(東萊吕氏曰甫申意/者皆宣王時賢諸矦)
　(同有功扵王室者甫雖不見扵經以文意/考之盖當如此鄭氏乃逺取甫矦殆非也)申申伯也
　皆姜姓之國也(三山李氏曰申矦爵以其為方伯故/謂之申伯○朱子曰南陽有申城申)
　(伯國也甫矦未/知其國所在)翰榦蕃蔽也○宣王之舅申伯出封
　于謝而尹吉甫作詩以送之言嶽山髙大而降其神
　靈和氣以生甫侯申伯實能為周之楨榦屏蔽而宣
　其徳澤扵天下也(孔氏曰此詩送申伯而及甫侯者/美其上世俱出四嶽故連言之)
　盖申伯之先神農之後為唐虞四嶽總領方嶽諸矦
　而奉嶽神之祭能脩其職嶽神享之故此詩推本申
　伯之所以生以為嶽降神而為之也(黄氏曰惟嶽降/神乃詩人形容)
　(之辭以見上天興周之意不必泥其有無也○慶源/輔氏曰申伯甫侯皆四嶽之子孫也而為周室之世)
　(臣今申伯又以元舅之尊而出封于謝功業之盛富/貴之極是豈無自而然哉故吉甫作詩以送之而推)
　(本其所以生者以為嶽/降神而然也其㫖深矣)
○亹亹申伯王纘(祖管/反)之事于邑于謝南國是式(叶失/吏反)
王命召伯(叶逋/莫反)定申伯之宅(叶逹/各反)登是南邦(叶卜/工反)世執
其功
　賦也亹亹強(上/聲)勉之貌(朱子曰與亹亹/文王者異矣)纘繼也使之
　繼其先世之事也(慶源輔氏曰申伯之亹亹乃大禹/孜孜之心也唯其有是心故王使)
　(之繼其先/世之事)邑國都之處也謝在今鄧州南陽縣周之
　南土也(南陽縣今屬南陽府𨽻河南○曹氏曰漢地/理志南陽宛縣有申伯國棘陽縣東北百里)
　(有謝城其地盖相近申伯先/封于申宣王使紹封于謝也)式使諸矦以為法也(孔/氏)
　(曰申伯之賢當/使南國法之)召伯召穆公虎也登成也世執其功
　言使申伯後世常守其功也(廬陵彭氏曰申伯之先/已為諸矦故王使繼其)
　(事而邑于謝式于南邦此加地進律之賞也故/曰登是南邦世執其功子子孫孫與國咸休也)或曰
　大封之禮召公之世職也(孔氏曰王肅云召公司空/主繕治營築城郭召伯所)
　(主其事也○華谷嚴氏曰次章述封謝也○安成劉/氏曰如或說則此章前四句述王褒封申伯之事後)
　(四句述王命穆公為申伯/定邑居常守康公之職也)
○王命申伯式是南邦(叶卜/功反)因是謝人以作爾庸王命
召伯徹申伯土田(叶地/因反)王命傅御遷其私人
　賦也庸城也言因謝邑之人而為國也(釋文曰庸/亦作墉)鄭
　氏曰庸功也為國以起其功也徹定其經界正其賦
　稅也(錢氏曰厲王後徹法漸壊故使召伯正之○疊/山謝氏曰由漢以來功臣賜田地者多矣未聞)
　(天子命元勲重徳董其事者定申伯宅徹申伯土田/皆曰王命召伯盖申伯必有非常之功為天下所敬)
　(仰者惜乎經/史所不載也)傅御申伯家臣之長也私人家人遷使
　就國也(慶源輔氏曰庸恐只是言城定居宅作城郭/徹土田王皆使召伯先營之居宅定然後築)
　(城郭城郭立然後徹土田觀下章有俶其城則城亦/召伯為之也王命傅御遷其私人者申伯為卿大夫)
　(時盖必有家臣今出封于謝不敢自與之徃之故王/命其家臣之長使遷之○豐城朱氏曰徹土田王者)
　(之大法故以命之大臣遷私人王者之私恩/故以命之傅御則王之所以待申伯者厚矣)漢明帝
　送侯印與東平王蒼諸子而以手詔賜其國中傅葢
　古制如此(漢東平玉蒼來朝歸帝乃遣使手詔賜東/平國中傳曰今送列侯印十二枚諸王子)
　(年五嵗以上能趍/拜者皆令帶之)
○申伯之功召伯是營有俶(尺叔/反)其城寝廟既成既成
藐藐王錫申伯(叶逋/各反)四牡蹻蹻(渠畧/反)鉤膺濯濯
　賦也俶始作也藐藐深貌蹻蹻壮貌濯濯光明貌(慶/源)
　(輔氏曰申伯之功召伯是營言凡申伯之功皆召伯/所營也有俶其城者言城則始作若寝廟則先居宅)
　(而成之矣召公既迄事而告王故/王錫申伯以車馬而使之就國也)
○王遣申伯路車乘(繩證/反)馬(叶滿/補反)我圖爾居莫如南土
錫爾介圭以作爾寳(叶音/補)往近(鄭音記按説文從/辵從丌今從斤誤)王舅
南土是保(叶音/補)
　賦也介圭諸矦之封圭也(東萊吕氏曰韓奕云以其/介圭入覲于王則是諸矦)
　(之瑞圭介之為言大也非周官之介圭也○鄭氏/曰圭長尺二寸謂之介非諸矦之圭故以為寳)近
　辭也(朱子曰讀如彼己之子之已○安成劉氏曰王/篇注□行也○華谷嚴氏曰五章述遣之也○)
　(慶源輔氏曰此章言王遣申伯之有禮也路車乘馬/所以終上章之意我圖爾居莫如南土非苟封之謝)
　(也錫爾介圭以作爾寳非苟與之圭也往/近王舅南土是保欲其保障此南土也)
○申伯信邁王餞(淺賤/反)于郿(芒悲/反)申伯還南謝于誠歸
王命召伯徹申伯土疆以峙(直里/反)其粻(音/張)式遄(市専/反)其
行(叶户/郎反)
　賦也郿在今鳯翔府郿縣(今𨽻/陜西)在鎬京之西岐周之
　東而申在鎬京之東南時王在岐周故餞于郿也(孔/氏)
　(曰自鎬適申則塗不經郿時宣王盖省視岐/周故餞之扵郿既餞還經扵鎬而後適申也)言信邁
　誠歸以見王之數(音/朔)留疑扵行之不果故也(孔氏曰/謝于誠)
　(歸古人/語多倒)峙積粻糧遄速也召伯之營謝也則已斂其
　稅賦積其餱糧使廬市有止宿之委(去/聲)積(音/恣)故能使
　申伯無留行也(東萊吕氏曰是詩載封申伯如遷其/私人以峙其粻莫不曲盡宣王之待)
　(元舅其恩意周浹綜理微宻如此○華谷嚴氏曰六/章述申伯往謝也○慶源輔氏曰此章言王餞申伯)
　(之誠意也王先使召伯為之定居宅作城郭以成其/國徹土田遷私人以分其業終又斂賦稅積餱糧而)
　(後申伯之行無道路留滯之虞扵是以/禮餞之則王之待申伯者可謂至矣)
○申伯畨畨(音波叶/分邅反)既入于謝徒御嘽嘽(吐丹/反)周邦咸
喜戎有良翰(叶胡/干反)不顯申伯王之元舅文武是憲(叶虚/言反)
　賦也畨畨武勇貌嘽嘽衆盛也戎女也申伯既入于
　謝周人皆以為喜而相謂曰汝今有良翰矣元長憲
　法也言文武之士皆以申伯為法也或曰申伯能以
　文王武王為法也(慶源輔氏曰不顯申伯言申伯之/甚顯也親則為王之元舅賢則為)
　(文武之士之法則始言畨畨但見其武故終則并文/言之○南豐曽氏曰此章所謂文武後章所謂柔惠)
　(且直辭異而實同皆美其全徳耳○華谷嚴氏/曰七章述申伯至謝此方送行而豫道其事也)
○申伯之徳柔惠且直揉(汝又/反)此萬邦聞(音/問)于四國(叶/于)
(逼/反)吉甫作誦其詩孔碩其風肆好以贈申伯
　賦也揉治也吉甫尹吉甫周之卿士(孔氏曰吉甫之/先嘗為尹官因)
　(氏/焉)誦工師所誦之詞也(孔氏曰詩者工師樂/人誦之以為樂曲)碩大風
　聲肆遂也(疊山謝氏曰此雅也正言其事形容宣王/眷遇申伯之意有風人之體故曰風○慶)
　(源輔氏曰柔惠柔徳之善也直剛徳之善也其徳剛/柔相濟文武兼資故能治萬邦而名聞著于四方之)
　(矦國此尹吉甫之詩/所以不容不作也)
　　崧髙八章章八句(華谷嚴氏曰此詩多申復之辭/既曰王命召伯定申伯之宅又)
　　　(曰申伯之功召伯是營既曰南國是式又曰式/是南邦既曰于邑于謝又曰因是謝人既曰王)
　　　(命召伯徹申伯土田又曰王命召伯徹申伯土/疆既曰謝于誠歸又曰既入于謝既曰登是南)
　　　(邦又曰南土是保既曰四牡蹻蹻鉤膺濯濯又/曰路車乘馬每事申言之寓丁寧鄭重之意自)
　　　(是一體難以一一穿鑿分别也○問崧髙烝民/二詩皆是遣大臣出為諸矦築城朱子曰此也)
　　　(曉不得封諸矦固是大事看黍苖詩當初召伯/帶領許多車徒人馬去也自勞攘○新安胡氏)
　　　(曰崧髙與黍苖相表裏黍苖不過述召伯營謝/之功崧髙則尹吉甫送申伯雖美申伯多述王)
　　　(命故雅有大/小不同也)
天生烝民有物有則民之秉彝(音/夷)好(呼報/反)是懿徳天監
有周昭假(音/格)于下(叶後/五反)保兹天子生仲山甫
　賦也烝衆則法秉執彝常懿美監視昭明假至保佑
　也仲山甫樊侯之字也(孔氏曰周語稱樊仲山甫諫/宣王是山甫為樊國之君也)
　(樊邑在東/都畿内)○宣王命樊侯仲山甫築城于齊而尹吉
　甫作詩以送之言天生衆民有是物必有是則葢自
　百骸九竅(苦弔/反)五臟而逹之君臣父子夫婦長㓜朋
　友無非物也而莫不有法焉如視之明聽之聰貌之
　恭言之順君臣有義父子有親之類是也是乃民所
　執之常性故其情無不好此美徳者(朱子曰天之生/此物必有箇當)
　(然之則故民執之以為常道所以無不好此懿徳者/物物有則止扵仁君之則也止扵敬臣之則也視逺)
　(惟明目之則也聽徳惟聰耳之則也從作乂言之則/也恭作肅貌之則也四肢百骸萬物萬事莫不各有)
　(當然之則○西山真氏曰盈天地之間莫非物也人/亦物也事亦物也有此物則具此理是所謂則也則)
　(者凖則之謂一定而不可易也彝而言秉者渾然一/理具扵吾心不可移奪若秉執然為其有此故扵美)
　(徳無不知好之者仁義忠孝所謂/美徳也人無賢愚莫不好之也)而况天之監視有
　周能以昭明之徳感格于下故保祐之而為之生此
　賢佐曰仲山甫焉(慶源輔氏曰天祐人君莫先/扵生賢佐莫切于生賢子孫)則所
　以鍾其秀氣而全其美徳者又非特如凡民而已也
　(華谷嚴氏曰民皆秉此常性故皆好此懿徳扵均禀/同賦之中而有賢者獨鍾氣之粹焉是以關扵國家)
　(盛衰之數而非偶然也○豐城朱氏曰天監有周謂/上天之明命有以視扵下也昭假于下謂宣王之明)
　(徳有以格于天也惟天子有昭明之徳格于天而天/有保佑之命故賢佐鍾粹美之徳其天性之本善者)
　(雖賢愚之所同而氣禀之獨厚/者乃賢哲之所以異扵人也)昔孔子讀詩至此而
　贊之曰為此詩者其知道乎故有物必有則民之秉
　彝也故好是懿徳而孟子引之以證性善之說其㫖
　深矣讀者其致思焉(覺軒蔡氏曰天命所賦謂之則/人性所禀謂之彝存扵心而有)
　(所得者謂之徳其實一而已矣孔子又加一必字扵/有則之上加一故字扵好字之上其㫖愈明矣孟子)
　(舉此詩盖謂秉彝好徳心之所好處即是性之發動/處就性初發動處指出以示人方見得此性之本善)
　(○龜山楊氏曰孟子所引詩扵其本文加四字而已/而詩語自分明今之說詩者殊不知此○慶源輔氏)
　(曰首四句尹吉甫亦是平說将下來而包涵至大義/味淵永使孔子讀之而贊其知道而孟子又引以為)
　(性善之證其㫖深矣所謂有徳者之言也宣王之臣/有尹吉甫之學問文章以宣揚道逹上下之情有仲)
　(山甫之才徳功業以輔賛彌縫宣勞内外則其致中/興也宜哉○定宇陳氏曰天之生人氣以成形理亦)
　(賦焉氣之成形者物也理之成形者則也自性之確/然有定者言之謂之則自性之秩然有常者言之謂)
　(之彝自其行道而得此性理扵心者言之謂之徳好/以情言也惟其有此徳是以秉此彝惟其性秉此彝)
　(是以情好此徳情之所發好善如此則性之本善可/知矣此言賦受性情至精至微之理三百篇第一義)
　(也/)
○仲山甫之徳柔嘉維則令儀令色小心翼翼古訓是
式威儀是力天子是若明命使賦(叶韻若/賦未詳)
　賦也嘉美令善也儀威儀也色顔色也翼翼恭敬貌
　古訓先王之遺典也式法力勉若順賦布也○東萊
　呂氏曰柔嘉維則不過其則也過其則斯為弱不得
　謂之柔嘉矣令儀令色小心翼翼言其表裏柔嘉也
　古訓是式威儀是力言其學問進脩也天子是若明
　命使賦言其發而措之事業也此章葢備舉仲山甫
　之徳(慶源輔氏曰令儀令色柔嘉之發於外也小心/翼翼柔嘉之存於内也古訓是式學問之不忘)
　(也威儀是力進脩之不怠也其措之事業則上以承/順乎天子下以布宣乎王命是皆柔嘉之徳致然也)
　(○問五章云柔亦不茹剛亦不吐言仲山甫之徳剛/柔不偏也而二章首舉仲山甫之徳獨以柔嘉維則)
　(蔽之崧髙稱申伯畨畨終論其徳亦曰柔惠且直然/則入徳之方其可知矣朱子曰如此則乾卦不用得)
　(了人之資禀自有柔徳勝者自有剛徳勝者如范文/正富鄭公軰是以剛徳勝如范忠宣范淳夫趙清獻)
　(蘇子容輩是以柔徳勝只是他却柔得好如山甫令/儀令色小心翼翼却是柔但其中自有骨子不是一)
　(向柔去㸔文字要得言外之意若以柔嘉維則/為入徳之方則不可人之進徳須要剛健不息)
○王命仲山甫式是百辟(音壁無/韻未詳)纘戎祖考王躬是保
出納王命王之喉舌賦政于外四方爰發(叶方/月反)
　賦也式法戎女也王躬是保所謂保其身體者也然
　則仲山甫葢以冢宰兼大保而大保抑其世官也與
　(朱子曰其言式是百辟則是為宰相可知其曰保兹/天子王躬是保則是為大保可知此正召康公之舊)
　(職/)出承而布之也納行而復之也(薪安胡氏曰如書/出納朕命葢謹審)
　(上之命令命之善者宣出之不善/者繳納之如後世封還詞頭之類)喉舌所以出言也
　發發而應之也○東萊呂氏曰仲山甫之職外則緫
　領諸侯(黄氏曰天子之職論一相宰相之職統/百官故一時諸侯得山甫以為之式)内則
　輔養君徳入則典司政本出則經營四方(慶源輔八/曰式是百)
　(辟與崧髙言式是南邦同謂為諸侯之所法也此言/冡宰之事纘戎祖考王躬是保此言太保之職出納)
　(王命王之喉舌所謂典司政本也賦政于外四方爰/發此言經營四方也至於今兹築城于齊則亦經營)
　(之一事也○廬陵彭氏曰纘祖考保王躬葢欲其以/孝於父祖者而忠於君出納王命賦政于外葢使之)
　(以忠於君者而及于民○新安胡氏曰出納則居中/以通逹上下之情賦政則出外以經營四方之治)
　此章葢備舉仲山甫之職
○肅肅王命仲山甫將之邦國若否(音/鄙)仲山甫明(叶謨/郎反)
之既明且哲以保其身夙夜匪解(佳賣/反)以事一人
　賦也肅肅嚴也將奉行也若順也順否猶臧否(音/鄙)也
　(鄭氏曰猶/善惡也)明謂明於理哲謂察於事保身葢順理以
　守身非趨利避害而偷以全軀之謂也(朱子曰只是/上文肅肅王)
　(命仲山甫將之邦國若否仲山甫明之便是明哲所/謂明哲者只是曉天下事理順理而行自然灾害不)
　(及其身可以保其禄位今人以邪心讀詩謂明哲知/幾知㣲先去占取便宜如揚子雲謂明哲煌煌旁燭)
　(無疆遜于不虞以保天命便是占便宜底說話所以/他一生被這幾句誤然明哲保身亦只是常法若到)
　(那舍生取義處又不如此論又曰無一理不明即是/明哲若只見得一偏便有蔽便不能見得理盡便不)
　(可謂之明哲學至明哲只是依本分行去無一事不/當理即是保身之道今人皆將私㸔了必至於孔光)
　(之徳而後已○雙峰饒氏曰明者大無不照之謂哲/者㣲無不察之謂也保身者其中庸不驕不倍足興)
　(足容之/謂乎)解怠也一人天子也(慶源輔氏曰肅肅尊嚴/之意王命之尊嚴如此)
　(山甫則奉而行之邦國則有順有否山甫則能明而/辨之此則承上章賦政于外四方爰發而言之也大)
　(凡狥外者多忘乎内而山甫又能以明哲而保其身/守己者或簡於人山甫又能夙夜匪解以事一人此)
　(其為全/徳也歟)
○人亦有言柔則茹(忍與/反)之剛則吐之維仲山甫柔亦
不茹剛亦不吐不侮矜(古頑/反)寡(果五/反)不畏彊禦
　賦也人亦有言世俗之言也茹納也(曹氏曰茹者吞/㗖之名若茹草)
　(茹毛/然)○不茹柔故不侮矜寡不吐剛故不畏彊禦(孔/氏)
　(曰茹柔吐剛喻見寡弱者則侵侮之彊盛者則畏避/之唯山甫則不然也不侮不畏即是不茹不吐既言)
　(其喻又言其/實以充之)以此觀之則仲山甫之柔嘉非軟羙之
　謂而其保身未嘗枉道以徇人可知矣(上蔡謝氏曰/柔不茹剛不)
　(吐此彊之寛仁之勇柔嘉維則者也○慶源輔氏曰/二章既稱仲山甫之徳柔嘉故此章又以其剛亦不)
　(吐不畏彊禦者言之柔而不過乎則則時當剛而剛/矣先生謂柔嘉非軟美保身不枉道者併上章以保)
　(其身而言之也○安成劉氏曰周子以柔善為慈祥/柔惡為懦弱剛惡為彊梁剛善為嚴毅山甫不茹不)
　(侮則有柔善而無剛惡也不吐不畏則有剛善而無/柔惡也有柔善而復有剛善故其柔嘉不為軟美無)
　(剛惡又無柔惡故其保身不至枉道葢其剛柔合徳/而發皆中節也○豐城朱氏曰常人之情因物有遷)
　(而惟君子之守則不/以物情之異而或變)
○人亦有言徳輶(羊久/反)如毛民鮮(息淺/反)克舉之我儀圖
(叶丁/五反)之維仲山甫舉之愛莫助(叶牀/五反)之衮職有闕維仲
山甫補之
　賦也輶輕(劉氏曰駟驖曰輶車者亦取/其馳逐之輕故輶有輕之義)儀度(徒洛/反)圖
　謀也衮職王職也天子龍袞不敢斥言王闕故曰袞
　職有闕也○言人皆言徳甚輕而易(以豉/反)舉然人莫
　能舉也(慶源輔氏曰徳者人之固有自一身而言之/隨用而足故舉之甚易不啻如一毛之輕只)
　(為氣質物欲為之遮蔽故懵然/不知非知至意誠者莫能舉也)我於是謀度其能舉
　之者(鄭氏曰我吉/甫自我也)則惟仲山甫而已是以心誠愛之
　而恨其不能有以助之葢愛之者秉彝好徳之性也
　而不能助者能舉與否在彼而已固無待於人之助
　而亦非人之所能助也(黄氏曰助者生於有所不足/今山甫能舉衆人不能舉之)
　(徳則無所不足何助之有/故雖愛之而莫能助之也)至於王職有闕失亦維仲
　山甫獨能補之葢惟大人然後能格君心之非未有
　不能自舉其徳而能補君之闕者也(華谷嚴氏曰此/推尊其徳足以)
　(格君也○慶源輔氏曰舉在我之徳補在君之徳此/亦非彊立者不能山甫之徳至是又不可獨以柔稱)
　(矣○豐城朱氏曰舉己之徳者所以立本補君之闕/者所以致用即上章所謂能保身而後能事君也)
○仲山甫出祖四牡業業征夫㨗㨗(在接/反)每懷靡及(叶/極)
(業/反)四牡彭彭(叶鋪/郎反)八鸞鏘鏘(七羊/反)王命仲山甫城彼東
方
　賦也祖行祭也(曹氏曰顔師古云祖者送行之祭因/享飲焉昔黄帝之子纍祖好遠逰而)
　(死於道故後人祭之以為行神其祭設軷/於門外是出門而後祖祭故云出祖也)業業健貎
　㨗㨗疾貎(曹氏曰車徒之行如是其速而山甫每以/不及事為懷葢言其忠也○慶源輔氏曰)
　(每懷靡反應四章/之夙夜匪解也)東方齊也傳曰古者諸侯之居逼
　隘則王者遷其邑而定其居葢去薄姑而遷於臨菑
　也孔氏白史記齊獻公元年徙薄姑都治臨菑(廬陵/歐陽)
　(氏曰齊世家太公封營丘至五世/胡公徙都薄姑子獻公徙治臨菑)計獻公當夷王之
　時與此傳不合豈徙於夷王之時至是而始備其城
　郭之守歟
○四牡騤騤(求龜/反)八鸞喈喈(音皆叶/居奚反)仲山甫徂齊式遄
其歸吉甫作誦穆如清風(叶孚/愔反)仲山甫永懷以慰其心
　賦也式遄其歸不欲其久於外也穆深長也清風清
　微之風化養萬物者也以其逺行而有所懷思故以
　此詩慰其心焉曾氏曰賦政于外雖仲山甫之職然
　保王躬補王闕尤其所急城彼東方其心永懷葢有
　所不安者尹吉甫深知之作誦而告以遄歸所以安
　其心也(慶源輔氏曰人不足適政不足問惟大人為/能格君心之非山甫内外之事無不綜理而)
　(其輕重緩急之序則於心自有定見吉甫知之故告/以遄歸焉所以安其心也穆如清風者言如清㣲之)
　(風化養萬物感而/入之意味深長也)
　　烝民八章章八句(朱子曰㸔烝民詩左傳國語周/人說底話多好處也是文武周)
　　　(公立學校教養得許多人如烝民詩大故細膩/○定宇陳氏曰首章推原天生衆人禀氣受性)
　　　(之所同而仲山甫則鍾氣之秀而全性之徳者/篇内諸章多與開端之語相應柔嘉維則之則)
　　　(即有物有則之則儀色之令威儀之力皆所以/全物中之則柔不茹剛不吐則剛柔不過其則)
　　　(也民之禀氣受性雖同而氣未必皆秀性未必/皆全故徳雖易舉而不能舉也山甫鍾其秀氣)
　　　(而全其美徳是以獨能/舉此徳而異於凡民耳)
奕奕梁山維禹甸之有倬其道(下與/考叶)韓侯受命王親命
之纘戎祖考(上與/道叶)無廢朕命夙夜匪解(音懈叶/訖力反)䖍共爾
位朕命不易榦(古旦/反)不庭方以佐戎辟(音/壁)
　賦也奕奕大也梁山韓之鎮也今在同州韓城縣(今/𨽻)
　(陕西西/安府)甸治也(湏溪劉氏曰將言韓侯而先/言禹甸賦之紆餘深逺如此)倬明貎
　韓國名侯爵武王之後也受命葢即位除喪以士服
　入見天子而聴命也纘繼戎汝也言王錫命之使繼
　世而為諸侯也䖍敬易改(黄氏曰君之視臣任之不/専信之不篤則彼亦將無)
　(以自/安也)榦正也(鄭氏曰作楨/榦而正之也)不庭方不來庭之國辟君
　也(鄭氏曰戎辟/汝君王自謂)此又戒之以脩其職業之詞也○韓
　侯初立來朝始受王命而歸詩人作此以送之(朱子/曰將)
　(言韓侯故先序其國曰梁山之下有倬然之道此韓/侯之所從朝周以受命者也纘戎祖考以下述王親)
　(命之詞也○慶源輔氏曰夙夜匪懈勤也䖍其爾位/敬也為諸侯而能勤與敬若此則能無廢朕命矣榦)
　(不庭方以佐戎辟言我既信任於汝如此之篤則韓/侯自可力脩其職業有不来庭之諸侯則助王以榦)
　(正之也以末章觀之則其所正者亦追貊之國耳○/豐城朱氏曰朕命不易示之以信也榦不庭方以佐)
　(戎辟又欲其有/以敵王之愾也)序亦以為尹吉甫作今未有㩀下篇
　云召穆公凡伯者放此
○四牡奕奕孔脩且張韓侯入覲以其介圭入覲于王
王錫韓侯淑旂綏章簟笰錯衡(叶戸/郎反)𤣥衮赤舄鉤膺鏤
(音/漏)錫(音/羊)鞹(苦郭/反)鞃(苦𢎞/反)淺幭(莫歴/反)鞗(音/條)革金厄(叶於/栗反)
　賦也脩長張大也介圭封圭執之為贄以合瑞于王
　也(孔氏曰崧髙以介圭為所執之瑞此介圭亦為瑞/也○曹氏曰周官典瑞五等諸侯各執其圭璧以)
　(朝覲宗遇㑹同于王既覲則王班而復/之乃以車馬旂服賜之如下所云也)淑善也交龍
　曰旂綏(音/緌)章染鳥羽或旄牛尾為之注於旂竿之首
　為表章者也(孔氏曰夏采注云徐州貢夏翟之羽有/虞以為綏後世或無染鳥羽或旄牛尾)
　(為之綴於幢上然則綏者即交龍旂竿所/建與旂共一竿為貴賤之表章故云綏章)鏤刻金也
　馬眉上餙曰鍚今當盧也(孔氏曰以鏤金加於馬面/之錫當盧者當馬之額盧)
　(在眉眼/之上)鞹去(上/聲)毛之革也鞃式中也謂兩較(音/角)之間
　横木可憑者以鞹持之使牢固也(孔氏曰以去毛之/皮施於軾之中央)
　(持車使/牢固也)淺虎毛也(毛氏曰虎/皮淺毛也)幭覆式也字一作幦又
　作幎以有毛之皮覆式上也(孔氏曰幭幦幎字異而/義同玉藻云有羔幦鹿)
　(幦春官巾車犬􁉛豻􁉛皆以有毛之/皮為幦幦是葢覆之名覆在式上也)鞗革轡首也(曹/氏)
　(曰以鞗皮為轡其有/餘而垂者謂之革也)金厄以金為環纒搤轡首也(釋/文)
　(曰搤厄同○新安王氏曰此章乃/言所錫之多以見恩寵之厚也)
○韓侯出祖出宿于屠顯父(音/甫)餞之清酒百壺其殽維
何炰(曰交/反)鼈鮮魚其蔌(音/速)維何維筍(恤尹/反)及蒲其贈維
何乘(繩證/反)馬路車籩豆有且(子余/反)侯氏燕胥
　賦也既覲而反國必祖者尊其所徃去則如始行焉
　(孔氏曰始行為祖祭者為尊其所徃也反則自歸其/國非復所尊而亦祖祭故云尊其所徃如始行焉祖)
　(於國外畢/乃出宿)屠地名或曰即杜也(在陕西西安府鄠縣/○杜詩注曰漢志注)
　(云古杜伯國漢宣帝葬其地/因曰杜陵在長安南五十里)顯父周之卿士也(疊山/謝氏)
　(曰申伯之行王親餞之韓侯之行/王使顯父餞之禮亦有等差也)蔌菜殽也(朱子曰/對肉殽)
　(故曰菜殽/謂葅也)筍竹萌也蒲蒲蒻(音/弱)也(孔氏曰醢人加豆/之實有深蒲筍菹)
　(蒲始生水中取其中心入地蒻大如匕柄正白生噉/之甘脆○慶源輔氏曰酒之多及衆也殽之薄示儉)
　(也贈之厚/示恩也)且多貎侯氏覲禮諸侯来朝者之稱(東萊/吕氏)
　(曰覲禮來朝之諸侯皆/曰侯氏此則指韓侯也)胥相也或曰語辭(新安王氏/曰此章言)
　(已覲而/返之也)
○韓侯取(七注/反)妻汾(符云/反)王之甥蹶(俱衛/反)父(音/甫)之子(叶/奬)
(里/反)韓侯迎(魚覲/反)止于蹶之里百兩(音亮又/如字)彭彭(叶鋪/郎反)八
鸞鏘鏘不顯其光諸娣(大計/反)從之祁祁(巨移/反)如雲韓侯
顧之爛其盈門(叶眉/貧反)
　賦也此言韓侯既覲而還遂以親迎也汾王厲王也
　厲王流於彘在汾水之上故時人以目王焉猶言莒
　郊公黎比(音/毗)公也(華谷嚴氏曰解頥新語云晉侯居/翼謂之翼侯晉人納諸鄂謂之鄂)
　(侯鄭叔叚居京謂之京城太叔及/出奔謂之共叔其皆汾王之類乎)蹶父周之卿士姞
　(音/極)姓也諸娣諸侯一娶九女二國媵(音/孕)之皆有娣姪
　(音迭又/音秩)也(廬陵羅氏曰妻之女弟曰娣公羊傳云媵/者何諸侯娶一國則二國往媵之以姪娣)
　(從姪者何兄之子娣者何弟也○安成劉氏曰嫡妻/有娣有姪同姓二國之媵亦有娣有姪則九女也)
　祁祁徐靚(音/浄)也(安成劉氏曰徐言其/行動靚言其容餙)如雲衆多也(慶/源)
　(輔氏曰此章言韓侯覲禮既畢而遂就王國親迎以/歸也韓侯取妻汾王之甥蹶父之子由是推之則蹶)
　(父者厲王之壻又周之賢卿士也此言韓姞家世之/貴盛也韓侯迎止于蹶之里蹶父時為卿士其里必)
　(在京師也此言親迎之得禮也百兩彭彭八鸞鏘鏘/不顯其光言韓侯車馬輿衛之光顯也諸娣從之祁)
　(祁如雲韓侯顧之爛其盈門言韓姞娣姪/之盛儀容之羙亦有以當韓侯之心也)
○蹶父孔武靡國不到為(于偽/反)韓姞(其一/反)相(息亮/反)攸莫
如韓樂(音洛叶/刀告反)孔樂韓土川澤訏訏(况甫/反)魴鱮甫甫麀
鹿噳噳(愚浦/反)有熊有羆有貓(苖茅/二音)有虎慶既令居(叶斤/御斤)
(於二/反)韓姞燕譽(叶羊茹羊/諸二反)
　賦也韓姞蹶父之子韓侯妻也(臨川王氏曰婦人稱/姓今以姓配夫之國)
　(故謂之/韓姞)相攸擇可嫁之所也訏訏甫甫大也噳噳衆
　也(安成劉氏曰/吉日噳作麌)貓似虎而淺毛(爾雅曰虎竊毛謂之/虦毛注竊淺也虦音)
　(棧/)慶喜令善也喜其有此善居也燕安譽樂也(慶源/輔氏)
　(曰此章言蹶父能為其女擇所居也蹶父孔武靡國/不到者言其武勇㨗敏其為卿士出使侯國所歴之)
　(多而為其子韓姞擇可嫁之所莫如韓國之樂也重/言甚樂之韓土有川澤之訏訏北地少得川澤而獨)
　(韓之川澤訏訏然大也既言川澤之大故遂言魴鱮/甫甫然之大麀鹿噳噳然之衆不惟水陸所産如此)
　(衆多而又有熊有羆有貓有虎又見其深山大澤多/出此等猛獸也其國所産之物且如此則其所居之)
　(人又當如何哉慶既令居韓姞燕譽者言既喜韓姞/之有此善居則韓姞之安與樂也可知矣上章言韓)
　(侯之迎韓姞有以當其心此章則言韓姞之歸韓國/有以適其意男女相稱夫婦咸和則家道正矣家齊)
　(而國治此固天子之所喜而王朝之臣所贊詠也○/疊山謝氏曰此章專言韓姞從夫而樂其家○曹氏)
　(曰此章與碩人卒章意同齊近河韓多山各賦其/所有一則羙其父母之國一則羙其所嫁之國也)
○溥彼韓城燕(因肩/反)師所完以先祖受命因時百蠻王
錫韓侯其追其貃(母伯/反)奄受北國因以其伯實墉實壑
實畝實籍獻其貔(音/毗)皮赤豹黄羆
　賦也溥大也燕召公之國也師衆也追貃夷狄之國
　也墉城壑池籍稅也(孔氏曰公羊傳曰什一/而籍是籍為稅之義也)貔猛獸
　名(孔氏曰一名執夷虎豹之屬也○陸氏曰貔似虎/或曰似熊赤豹毛赤而文黒羆大於熊有黄羆赤)
　(羆貔言皮則豹/羆亦獻皮也)○韓初封時召公為司空王命以其
　衆為築此城如召伯營謝山甫城齊春秋諸侯城邢
　城楚丘之類也(孔氏曰左傳云邘晉應韓武之穆也/是韓侯之先武王之子也其封當在)
　(成王時命為侯也○朱子曰不知當初何故不教本/土人築又須去别撥發人來豈不大勞攘古人重勞)
　(民如此等事却又不然更不可曉强說便成穿鑿如/漢築長安城却又别處調人來如今建州南劒上下)
　(築城却去建康府發人來這般却曉不得○東萊吕/氏曰春秋之時城邢城楚丘城縁陵城杞之類皆合)
　(諸侯為之覇令尚如此則周/之盛時命燕城韓固常政也)王以韓侯之先因是百
　蠻而長之故錫之追貃使為之伯(三山李氏曰因以/其伯即上文纘戎)
　(祖考/也)以脩其城池治其田畝正其稅法而貢其所有
　於王也(疊山謝氏曰髙城深池可以固圉徹田為糧/可以足食宣王為邉方慮亦詳矣○慶源輔)
　(氏曰此章則又言王之委重於韓侯而勉以强於自/治而脩其職貢於王也但言三獸之皮者猛獸韓國)
　(所富有故令貢其皮焉亦以見不强責其所無也○/豐城朱氏曰彼韓城之廣而大者乃召康公之所營)
　(也昔先祖之受命既因百蠻而為之長今韓侯之受/命復因追貃以為之伯則脩城池治田畝正稅法貢)
　(土物皆脩其職業之/謂以終首章之意也)
　　韓奕六章章十二句
江漢浮浮武夫滔滔(叶他/侯反)匪安匪遊淮夷來求既出我
車既設我旟匪安匪舒淮夷來鋪
　賦也浮浮水盛貎滔滔順流貎(眉山蘇氏曰自周而/南出於江漢之問召)
　(公率兵循/江而下也)淮夷夷之在淮上者也(孔氏曰召公伐淮/夷當在淮南魯僖)
　(伐淮夷應在淮北淮之南北皆有夷也○永嘉陳氏/曰淮夷之地不一徐州有夷則在淮北者也揚州有)
　(夷則在淮南者也江漢常武二篇同言淮夷以地理/考之曰江漢之滸者是淮南之夷也若在淮北則江)
　(漢非所由入之路也曰率彼淮浦省此徐土者是淮/北之夷也若在淮南則徐土非聨接之地矣○東萊)
　(吕氏曰江漢合流之處在今漢陽軍之大别山/下但去淮夷絶逺或者㑹江漢之師以伐之歟)鋪陳
　也陳師以伐之也○宣王命召穆公平淮南之夷詩
　人美之此章總序其事言行者皆莫敢安徐而曰吾
　之來也惟淮夷是求是伐耳(慶源輔氏曰其志専其/氣銳有不戰戰必勝矣)
○江漢湯湯(書羊/反)武夫洸洸(音/光)經營四方告成于王四
方既平王國庶定(叶唐/丁反)時靡有爭(叶菑/陘反)王心載寧
　賦也洸洸武貌庶幸也(廬陵彭氏曰用兵非人主之/美事不得已而興師故召公)
　(告成于王曰王國庶定庶云/者幸其僅然非以是為美也)○此章言既伐而成功
　也(曹氏曰宣王厲志開復北伐玁狁南征蠻荆至扵/常武江漢两夷之居淮南北悉已討定故召伯以)
　(經營四方之功告成于王也○華谷嚴氏曰首章言/王師之持重二章則言告成盖淮夷望風而服不待)
　(戰也○慶源輔氏曰四方既平則王國庶可平定所/謂柔逺能邇也時靡有争王心載寧又見宣王之以)
　(天下為心一有争闘則王心之不安也讀此章見宣/王能以天下之心為心而召公又能以宣王之心為)
　(心也○豐城朱氏曰經營者召虎之職告成者召虎/之功四方之既平則時靡有争矣王國之庶定則王)
　(心載寧矣天下之所以未平者以争心之未息而争/心之所以未息者以王化之未一也彼見利則奪見)
　(便則乘者固夷狄之常情而轉逆以為順轉危而為/安者乃王者之盛心故必使天下無有争心而後大)
　(臣之功成而王/者之心亦安矣)
○江漢之滸(音/虎)王命召虎式辟(音/闢)四方徹我疆土匪疚
匪棘王國來極于疆于理至于南海(叶虎/委反)
　賦也虎召穆公名也辟與闢同徹井其田也疚病棘
　急也極中之表也居中而為四方所取正也○言江
　漢既平王又命召公(朱子曰再言江漢之滸者繫上/事起下事也○永嘉陳氏曰非)
　(謂宣王臨江漢之/滸而命召虎也)闢四方之侵地而治其疆界非以
　病之非以急之也但使其來取正扵王國而已扵是
　遂疆理之盡南海而止也(華谷嚴氏曰古人伐叛討/貳之後必去其苛政平其)
　(賦斂以慰民心故此章言徹法之事然武事僅定即/行疆理稅賦之法疑扵病民且疑扵急迫矣宣王謂)
　(我非疚也非棘也盖什一天下之中正乃我周之定/制欲天下皆扵王國來取中焉耳召公扵是往而疆)
　(之以正其疆界往而理之以分其土宜推而至扵南/海之逺淮夷在南故曰至于南海○慶源輔氏曰辟)
　(其侵地治其疆界并其田畝豈無以為病者淮夷甫/平而遽然為此豈無以為急者而王之心則不然也)
　(但欲反舊而使之取正扵王國之法度耳○安成劉/氏曰此章言穆公因平淮夷而又成開復之功也)
○王命召虎來旬來宣文武受命召公維翰(叶胡/干反)無曰
予小子(叶奨/里反)召公是似(叶養/里反)肇敏戎公用錫爾祉
　賦也旬徧(三山李氏曰十日為/旬則旬訓徧明甚)宣布也自江漢之滸
　言之故曰來召公召康公奭(音/適)也翰榦也予小子王
　自稱也肇開戎汝公功也○又言王命召虎來此江
　漢之滸徧治其事以布王命而曰昔文武受命惟召
　公為楨榦今女(音/汝)無曰以予小子之故也但自為嗣
　女召公之事耳能開敏女功則我當錫女以祉福如
　下章所云也(鄭氏曰此述其祖之功以勸之也○安/成劉氏曰此章追述王命召公之詞以)
　(終上章所言經營疆理之意而起下章所序賞賜之/事○豐城朱氏曰昔先王受命有如召公日辟國百)
　(里則召公者實文武之楨榦也我之命虎以來旬來/宣也豈惟一人之為亦惟先人之功業是繼果能以)
　(繼先人之業為心則淮夷之未服豈惟虎之責抑亦/虎之恥也汝能開敏汝功則我固當錫汝以祉福矣)
　(勉之以先人之業期之以後日之/報宣王真得待世臣之體也哉)
○釐(力之/反)爾圭瓚(才旱/反)秬(音/巨)鬯(初亮/反)一卣(音酉無/韻未詳)告于
文人錫山土田(叶地/因反)于周受命(叶蒲并/反下同)自召祖命虎拜
稽首天子萬年(叶彌/因反)
　賦也釐賜卣尊也(廬陵羅氏曰爾雅彝卣罍注尊彝/為上罍為下卣居中○孔氏曰釋)
　(器云卣中尊按鬱人掌和鬱鬯以實彝而陳之則鬯/當在彝而此及尚書左傳皆云秬鬯一卣者當祭之)
　(時乃在彝未祭則在卣/賜時未祭故卣盛之)文人先祖之有文徳者謂文
　王也周岐周也召祖穆公之祖康公也○此序王賜
　召公䇿命之詞(孔氏曰上言用錫爾/祉此言賜之之事)言錫爾圭瓉秬
　鬯者使之以祀其先祖又告于文人而錫之山川土
　田以廣其封邑盖古者爵人必于祖廟示不敢專也
　(孔氏曰祭統云賜/爵禄必扵太廟)又使往受命扵岐周從其祖康公
　受命扵文王之所以寵異之(孔氏曰虎祖康公在岐/周事文武有功而受采)
　(地今虎嗣其業功與之等故往岐周命之○疊山謝/氏曰錫山川土田必使召虎受賜扵岐周用文武封)
　(康公之禮以待之此時此意賞非先王之賞如禀命/扵乃祖文武也功非召虎之功如受教扵乃祖康公)
　(也召虎思文武之徳思康公之徳必能盡心盡力以/報宣王之徳矣三代令王不責臣子以事功惟勉臣)
　(子以忠考本扵人心天理而/感動之也盤庚亦得此意)而召公拜稽首以受王
　命之䇿書也人臣受恩無可以報謝者但言使君夀
　老而已(豊城朱氏曰釐爾圭瓉秬鬯一卣所以厚其/禮也告于文人錫山土田所以廣其封也若)
　(虎之受賜則如之何亦惟曰拜稽首/以致其敬天子萬年以致其祝而已)
○虎拜稽首對揚王休(叶虚/久反)作召公考(叶去/久反)天子萬壽
(叶殖/酉反)明明天子(叶奨/里反)令聞(音/問)不已矢其文徳洽此四國
(叶越/逼反)
　賦也對答揚稱休美考成矢陳也○言穆公既受賜
　遂答稱天子之美命作康公之廟器而勒王䇿命之
　詞以考其成且祝天子以萬壽也(安成劉氏曰上章/虎拜稽首天子萬)
　(年者述穆公受冊書而祝謝其君之詞也此復言虎/拜稽首天子萬壽者述穆公銘祖廟器而祝君之詞)
　(也以考古圖觀之疑此章/皆是述其勒銘廟器之詩)古器物銘云􁊈(音/弁)拜稽首
　敢對揚天子休命用作朕皇考龔(音/恭)伯尊敦(音/對)􁊈其
　眉壽萬壽無疆語正相類但彼自祝其壽而此祝君
　壽耳(朱子曰此章大抵類古器物銘識盖古人文字/之常體也○考古圖曰􁊈周大夫也有功錫命)
　(為其考作祭器也􁊈拜稽首對揚天子休命用作皇/考龔伯尊敦者古者爵有徳禄有功必賜扵太廟祭)
　(之日一獻君降立于阼階之南南向所命者北靣史/由君右執䇿命之再拜稽首受書以歸而舍奠于其)
　(廟也此䇿命之禮/所圖器多有是詞)既又美其君之令聞而進之以不
　已勸其君以文徳而不欲其極意扵武功古人愛君
　之心扵此可見矣(慶源輔氏曰穆公本以平淮夷而/受賜今乃不言其武功而但願天)
　(子陳其文徳以治四方之國則用兵豈聖人之得已/哉而穆公愛君之忠誠亦至矣○安成劉氏曰上章)
　(王命穆公則欲其扵召公是似而肇敏戎功此章穆/公祝君則欲其長保令聞而陳其文徳上下之情可)
　(謂交相愛矣○豐城朱氏曰上四句為祝頌之詞下/四句乃勸勉之語祝頌者所以答君之賜勸勉者所)
　(以進君扵道夫淮夷之服王則有令聞矣然猶願其/令聞之不已焉四方之平王則有武功矣然猶願其)
　(文徳之治焉若召穆/公可謂愛君之至矣)
　　江漢六章章八句(黄氏曰此詩乃召公奏凱之日/所作也初則整師而往非為邀)
　　　(功特以淮夷作患不能自安耳次則淮夷之患/除而其功成次則安民之政舉而其功廣次則)
　　　(即功而論賞次則論定而賞行次則人臣報塞/之義也○華谷嚴氏曰周興西北岐豐去江漢)
　　　(最逺故淮夷難服從化則後倡亂則先周人經/理淮夷用力最多成王初年淮夷同三監以叛)
　　　(其後又同奄國以叛伯禽就封又同徐戎以叛/宣王一命吉甫北方旋定繼命方叔伐蠻荆後)
　　　(命召公平淮南之夷又命皇甫平淮北之夷盖/南方之役至再至三淮夷未定則一方倡亂天)
　　　(下皆危故其淮夷平然後四方定此江漢常武/所以為宣王之終事而繫之扵宣王大雅之末)
　　　(也○龜山楊氏曰聖主得賢臣而𢎞功業古人/皆然也昔宣王中興有吉甫召虎仲山甫之徒)
　　　(以之伐玁狁以之平淮夷卒致再造之業諸臣/之力居多宣王何力哉易未濟六五之光亦九)
　　　(四震用伐鬼方之力也五何力哉三年有賞/于大國此詩之末所以言宣王之錫命也)
赫赫明明王命卿士(叶音/所)南仲大(音泰/下同)祖大師皇父(音/甫)
整我六師以脩我戎(叶音/汝)既敬既戒(叶訖/力反)惠此南國(叶/越)
(逼/反)
　賦也卿士即皇父之官也南仲見出車篇大祖始祖
　也大師皇父之兼官也(永嘉陳氏曰自冢宰而下謂/之六卿大師而下謂之三公)
　(既曰王命卿士又曰大師皇父周家不特設三公皆/兼職而已如周公以冡宰兼大師也○孔氏曰十月)
　(之交皇父與此皇父得為一人或/皇氏父字傳世稱之亦未可知也)我為宣王之自我
　也戎兵器也○宣王自将以伐淮北之夷而命卿士
　之謂南仲為大祖兼大師而字皇父者整治其從行
　之六軍脩其戎事以除淮夷之亂而惠此南方之國
　(董氏曰師嚴器備當恭敬以臨之戒懼以處之伐其/暴亂所以惠之也○慶源輔氏曰既敬既戒臨事而)
　(懼也敬戒乃用兵第一義能如是則成功可必而南/國可惠矣南方諸國則淮南諸國也盖徐州之夷南)
　(侵諸國為之不安故其言如此○新安胡氏曰既敬/則不敢輕肆既戒則不敢妄殺此其所以為王者之)
　(師嚴重詳審而/為南國之惠也)詩人作此以美之必言南仲大祖者
　稱其世功以美大之也(疊山謝氏曰宣王命将多取/之世臣何也文事武備素講)
　(扵家庭定亂持危常在其念慮一日用之必老成持/重不以輕易悮國事矣○慶源輔氏曰稱其世功以)
　(美大之者見當/時之重世臣也)
○王謂尹氏命程伯休父左右陳行(户郎/反)戒我師旅率
彼淮浦省此徐土不留不處三事就緒(象吕/反)
　賦也尹氏吉甫也盖為内史掌䇿命卿大夫也程伯
　休父周大夫(孔氏曰楚語云重黎氏世叙天地其在/周程伯休父其後也當宣王時失其官)
　(守而為司馬氏則是宣王始命程伯休父為司馬/也程國伯爵休父字也○濮氏曰程畿内邑在豐)三
　事未詳或曰三農之事也(朱子曰三農上中下農夫/也○曹氏曰師之所處荆)
　(棘生焉故必不留不處然後三農得以就/緒○臨川王氏曰此所謂耕者不廢也)○言王詔
　尹氏䇿命程伯休父為司馬使之左右陳其行列循
　淮浦而省徐州之土盖伐淮北徐州之夷也(朱子曰/下章所)
　(謂徐方徐國亦即此爾○曹氏曰徐州南/至淮淮夷則東夷之種散處扵淮浦者爾)上章既命
　皇父而此章又命程伯休父者盖王親命大師以三
　公治其軍事而使内史命司馬以六卿副之耳(慶源/輔氏)
　(曰天子親命大師以三公出将又使内史命司馬以/六卿副之皆所以重其事命大将則曰整我六師以)
　(脩我戎既敬旣戒惠此南國命其副則曰左右陳行/戒我師旅率彼淮浦省此徐土不留不處三事就緒)
　(者宜也大将則總其綱副将則詳其目也兵以速為/上久則毒民而傷財○鄭氏曰軍禮司馬掌其戒誓)
　(○安成劉氏曰此上两/章皆言命戒将士之事)
○赫赫業業(叶宜/却反)有嚴天子王舒保作匪紹匪遊徐方
繹騷(叶蘇/矦反)震驚徐方如雷如霆徐方震驚
　賦也赫赫顯也業業大也嚴威也天子自将其威可
　畏也(慶源輔氏曰赫赫業業言有嚴天子/之威靈氣熖烜赫而盛大如此也)王舒保作
　未詳其義或曰舒徐保安作行也言王師舒徐而安
　行也(曹氏曰雖以天子之威靈/如此亦安徐詳諦而後動)紹糾緊也遊遨遊也
　繹連絡也騷擾動也○夷厲以來周室衰弱至是而
　天子自将以征不庭其師始出不疾不徐而徐方之
　人皆已震動如雷霆作於其上不遑安矣(臨川王氏/曰江漢曰)
　(匪安匪舒此曰王舒保作盖江漢武夫之事此則王/者之事也如雷如霆先加以聲也如震如怒復致其)
　(實也○安成劉氏曰此章言王師在道而徐夷已震/恐也○豐城朱氏曰用兵之法攻心為上徐方繹騷)
　(徐方震驚雖未即順/從而已先服其心矣)
○王奮厥武如震如怒(叶援/五反)進厥虎臣闞(呼檻/反)如虓(火/交)
(反/)虎鋪(普吴/反)敦淮濆(符云/反)仍執醜虜截彼淮浦王師之
所
　賦也進鼓而進之也闞奮怒之貌虓虎之自怒也(埤/雅)
　(曰虎之自怒虓然闞如虓虎以言将/帥之勇發扵忠毅非激而怒之也)鋪布也布其師
　旅也敦厚也厚集其陳也仍就也老子曰攘臂而仍
　之截截然不可犯之貌(慶源輔氏曰言王師在淮浦/之上有截然不可犯之勇也)
　(○安成劉氏曰此言王/師至徐布陳而制勝也)
○王旅嘽嘽(吐丹/反)如飛如翰如江如漢如山之苞(叶鋪/鉤反)
如川之流緜緜翼翼不測不克濯征徐(國叶越/  逼反)
　賦也嘽嘽衆盛貌翰羽苞本也如飛如翰疾也如江
　如漢衆也如山不可動也如川不可禦也(孔氏曰兵/法有動有)
　(静静則不可驚動故以山/喻動則不可禦故以川喻)緜緜不可絶也翼翼不可
　亂也不測不可知也不克不可勝也濯大也(慶源輔/氏曰此)
　(章則承上章而言王旅之盛如此疾言其栗衆言其/盛不可動言其静不可禦言其強不可絶言其續不)
　(可亂言其整不可知言其深不可勝言其無敗之形/以此濯征徐夷焉得而不服乎○安成劉氏曰此章)
　(極言王師/之無敵也)
○王猶允塞徐方既來(叶六/直反)徐方既同天子之功四方
既平徐方來庭徐方不回王曰還歸(叶古/回反)
　賦也猶道允信塞實庭朝回違也還歸班師而歸也
　○前篇召公帥師以出歸告成功故備載其褒賞之
　詞此篇王實親行故扵卒章反復其詞以歸功扵天
　子言王道甚大而逺方懐之非獨兵威然也序所謂
　因以為戒者是也(慶源輔氏曰言由王道之信大故/徐夷自然來服非獨兵威使然也)
　(甫得其不相違悖王則振旅而歸無求多之意既盡/歸美之義而又寓規戒之忠焉○曹氏曰宣王待夷)
　(狄以誠實之道不用詭詐徐方扵是服而來歸来未/必同也至扵上下内外咸服而無二心然後謂之同)
　(徐方来同則由宣王推赤心置其腹中故也故以為/天子之功宣王北伐玁狁西征羗戎南威蠻荆獨徐)
　(方未服今来朝扵王庭則四方既平矣扵是王命凱/旋而行飲至䇿勲之禮焉○華谷嚴氏曰宣王憤揮)
　(天戈克淮服徐無不如意召公慮其狃勝而喜功也/故因美而戒之○安成劉氏曰此言王師成功而歸)
　(因戒之以王猶允塞亦若上篇卒章言矢其文徳也/○豐城朱氏曰首章言敬戒卒章言允塞盖不言敬)
　(戒無以見軍律之嚴不言允塞無以見王道之大惟/其軍律之嚴所以戰而必勝惟其王道之大所以不)
　(嘽而自服也始而来来而同人以為天子之功也而/不知宣王初未嘗以兵力服之也終而曰不回則王)
　(道之大信有以服其心矣宣王扵此夫何為哉可以/班師振旅而歸矣斯時也其即武王戢干戈而櫜弓)
　(矢求懿徳而肆時夏之時乎故曰因以為戒者戒/其武功之不可黷而勉其文徳之不可以不脩也)
　　常武六章章八句
瞻卬(音/仰)昊天則不我惠孔填(舊說古/塵字)不寧降此大厲邦
靡有定士民其瘵(側界反叶/側列反)蟊(音/牟)賊蟊疾靡有夷屆(音/戒)
(叶居/氣反)罪罟不收靡有夷瘳(敕留/反)
　賦也填久厲亂瘵病也蟊賊害苖之蟲也疾害夷平
　届極罟網也○此刺幽王嬖褒姒任奄人(廬陵羅氏/曰奄人周)
　(禮司刑注男女不以義交者其刑宫酒人注奄精氣/閉藏者内門則用奄以守之奄釋文掩艶二音說文)
　(作閹音淹/與此通用)以致亂之詩首言昊天不惠而降亂無所
　歸咎之詞也蘇氏曰國有所定則民受其福無所定
　則受其病扵是有小人為之蟊賊刑罪為之網罟凡
　此皆民之所以病也(慶源輔氏曰瞻卬昊天而天則/不我惠顧也固已甚病而不寧)
　(矣又降此大亂使國家之勢􁂟杌不安而士與民皆/病也小人而為之蟊賊者無有平夷届止之期刑罪)
　(而為之網罟者無有平夷瘳愈之望則士民之病未/已也此盖極言天下之病○鄭氏曰如蟊賊之害禾)
　(稼無有息時施刑罪以羅網/天下而不收斂亦無止息時)
○人有土田女(音/汝)反有(酉由/二音)之人有民人女覆奪(徒活/反)
之此宜無罪女反收(殖酉殖/由二反)之彼宜有罪女覆說(音/脫)之
　賦也反覆(劉氏曰女反有之奪之言王/削黜諸矦及卿大夫無罪者)收拘說赦也
　(疊山謝氏曰宜無罪者反拘之宜有罪者反赦之亂/世昏君刑罰不中皆此類也○慶源輔氏曰上四句)
　(承上章蟊賊之言而述其侵牟奪取扵人者反覆無/常也下四句則承上章罪罟之言而述其拘繫縱釋)
　(扵人者反/覆不當也)
○哲夫成城哲婦傾城懿厥哲婦為梟(古堯/反)為鴟(處之/反)
婦有長舌維厲之階(叶居/奚反)亂匪降自天(叶鐵/因反)生自婦人
匪教匪誨(叶呼/位反)時維婦寺
　賦也哲知也城猶國也哲婦盖指褒姒也傾覆懿美
　也梟鴟惡聲之鳥也(山隂陸氏曰說文云梟不孝鳥/也梟食母破獍食父鴟怪鴟鴞)
　(也鵩也鵂鶹也即/墓門有鴞萃止也)長舌能多言者也階梯也寺奄人
　也○言男子正位乎外為國家之主故有知則能立
　國婦人以無非無儀為善無所事哲哲則適以覆國
　而已故此懿美之哲婦而反為梟鴟盖以其多言而
　能為禍亂之梯也若是則亂豈真是天降如首章之
　說哉特由此婦人而已盖其言雖多而非有教誨之
　益者是惟婦人與奄人耳豈可近哉(臨川王氏曰幽/王如上所刺則)
　(荒昏故也其荒昏/則婦言是用故也)上文但言婦人之禍末句兼以奄
　人為言盖二者常相倚而為奸不可不并以為戒也
　歐陽公常言宦者之禍甚扵女寵其言尤為深切有
　國家者可不戒哉(廬陵歐陽氏曰女色而已宦者之/害非一端也女色之惑不幸而不)
　(悟則禍斯及矣使其一悟捽而去之可也宦者之為/禍雖欲悔悟而勢有不得而去也唐昭宗之事是矣)
　(○慶源輔氏曰此則始言其致亂之由哲夫成城哲/婦傾城便判得男女之徳不同婦人而有男子之徳)
　(未必不為禍也懿厥哲婦指褒姒非不美也非不哲/也而為梟為鴟非不能言也而適為亂階厲字便應)
　(首章厲字說故下文便說亂匪降自天生自婦人也/匪教匪誨時維婦寺者又所以結上文長舌之言他)
　(人之多言則有教誨扵人之益若婦寺之多言則非/誣譖夫人則戕敗扵己而已豈可近也先生發明婦)
　(寺相倚而為奸之意下并取歐陽公之說以為有國/家者之戒其意切矣○孔氏曰奄人防守門閤親近)
　(人主庸君以其少小貫習朝夕給使顧訪無猜憚之/心恩狎有可恱之色且其人久處宫掖頗曉舊章探)
　(知主意或乃色和貌厚挾術懐奸或乃㨗對敏才飾/巧亂實遂能迷㒺視聽愚主信而任之國之滅亡多)
　(由此/作)
○鞫人忮(之䜴/反)忒譖(子念/反)始竟背(音佩叶/必墨反)豈曰不極伊
胡為慝如賈(音/古)三倍君子是識婦無公事休其蠶織
　賦也鞫窮忮害忒變也譛不信也竟終背反極已慝
　惡也賈居貨者也三倍獲利之多也公事朝廷之事
　蠶織婦人之業○言婦寺能以其知辨窮人之言其
　心忮害而變詐無常(新安胡氏曰此章極言婦寺之/惡也鞫如鞫獄之鞫推勘窮究)
　(之意婦寺所以鞫人者/其心忮害變忒而已)既以譖妄倡始扵前而終或
　不驗扵後則亦不復自謂其言之放恣無所極已而
　反曰是何足為慝乎(慶源輔氏曰智則哲也辨則長/舌也此章亦承上章而言婦寺)
　(而有知辨者之為害也以其知辨窮人之言用心忮/害而變詐讒愬不知自咎責而但曰不為害此說盡)
　(婦寺之/情状)夫商賈之利非君子之所宜識如朝廷之事
　非婦人之所宜與(去/聲)也今賈三倍而君子識其所以
　然婦人無朝廷之事而舍(上/聲)其蠶織以圖之則豈不
　為慝哉(新妄胡氏曰譬如君子當求仁義賈利三倍/不當君子是識婦人當事蠶織朝廷公事不)
　(當婦人是預今也不惟使之預扵公事又且/聽其譖毁惟婦言是用其欲不速亡得乎)
○天何以刺(叶音/砌)何神不富(叶方/味反)舍(音/捨)爾介狄惟予胥
忌不弔不祥威儀不類人之云亡邦國殄瘁
　賦也刺責介大胥相弔閔也○言天何用責王神何
　用不富王哉凡以王信用婦人之故也是必将有夷
　狄之大患今王舍之不忌而反以我之正言不諱為
　忌何哉(慶源輔氏曰夷狄隂類也自古寵任婦者多/致夷狄之禍危亂之君大抵不忌其所當忌)
　(而惟忌忠臣義士之正己者/此其所以淪胥于滅亡也)夫天之降不祥庶幾王
　懼而自脩今王遇災而不恤又不謹其威儀又無善
　人以輔之則國之殄瘁宜矣(疊山謝氏曰君有君之/威儀臣有臣之威儀今)
　(幽王自亂于威儀不類乎人君之威儀矣又曰國有/賢人如一身之有元氣元氣亡則身必䘮賢人亡則)
　(國必危殄如脉/絶瘁如病危)或曰介狄即指婦寺猶所謂女戎者
　也(國語晉獻公伐驪戎獲驪姬歸史蘇曰有男戎必/有女戎晉以男戎勝戎而戎亦必以女戎勝晉注)
　(云戎兵也女兵/言其禍猶兵也)
○天之降㒺維其優矣人之云亡心之憂矣天之降㒺
維其㡬矣人之云亡心之悲矣
　賦也㒺罟優多㡬近也盖承上章之意而重言之以
　警王也(東萊吕氏曰前章曰不弔不祥威儀不類故/此曰維其優矣維其㡬矣前章曰人之云亾)
　(邦國殄瘁故此曰心/之憂矣心之悲矣)
○觱(音/必)沸(音/弗)檻(胡監/反)泉維其深矣心之憂矣寧自今矣
不自我先不自我後(叶下/五反)藐藐昊天無不克鞏(叶音/古)無
忝皇祖式救爾後(同/上)
　興也觱沸泉涌貌檻泉泉正出者藐藐髙逺貌鞏固
　也○言泉之瀵(甫問/反)涌上出其源深矣我心之憂亦
　非適今日然也然而禍亂之極適當此時盖已無可
　為者惟天髙逺雖若無意扵物然其功用神明不測
　雖危亂之極亦無不能鞏固之者幽王苟能改過自
　新而不忝其祖則天意可回來者猶必可救而子孫
　亦蒙其福矣
　　瞻卬七章三章章十句四章章八句
旻天疾威天篤降䘮(息浪反叶/朶郎反)瘨(都田/反)我饑饉民卒流
亾我居圉(魚吕/反)卒荒
　賦也篤厚瘨病卒盡也居國中也圉邉陲也○此刺
　幽王任用小人以至饑饉侵削之詩也(慶源輔氏曰/言天之威怒)
　(甚為急疾故其所降之䘮亂甚厚病我以饑饉使斯/民盡以流亾内而國中外而邉境悉皆荒虗也此與)
　(瞻卬首章同皆極言其䘮亂也○安成劉氏曰此詩/刺王而首言旻天疾威又言天篤降䘮下章又言天)
　(降罪罟者固為無所歸咎之詞矣而首章則言饑饉/之灾卒章則言侵削之事餘章則皆言用小人之事)
　(也/)
○天降罪罟蟊賊内訌(户工/反)昬椓(下角/反)靡共(音/恭)潰潰回
遹實靖夷我邦(叶卜/工反)
　賦也訌潰也昬椓昬亂椓䘮之人也共與恭同一說
　與供同謂共其職也潰潰亂也回遹邪僻也靖治夷
　平也○言此蟊賊昬椓者(新安胡氏曰犬戎之害在/外小人之害在内幽王之)
　(亂其國乃在内之小人耳故詩人形容之曰蟊賊内/訌盖蟊賊之害稼亦在内而不在外也指昬椓而言)
　(并閹宦在/其中矣)皆潰亂邪僻之人而王乃使之治平我邦
　所以致亂也(慶源輔氏曰此章則言致亂之由蟊賊/之人内潰其心腹昬椓之人靡供其職)
　(業但相與為潰亂邪僻之行而王乃使之治平我之/邦國則豈不至扵危亂乎○臨川王氏曰言所使靖)
　(夷我邦者/非其人也)
○臯臯訿訿(音/紫)曽不知其玷(丁險/反)兢兢業業孔填(已見/上篇)
不寧我位孔貶
　賦也臯臯頑慢之意訿訿務為謗毁也玷缺也填久
　也○言小人在位所為如此而王不知其缺至扵戒
　敬恐懼甚久而不寧者其位乃更見貶黜其顛倒錯
　亂之甚如此(慶源輔氏曰此又言王之舉措顛倒錯/謬用者不賢而賢者不用夫小人之不)
　(可用亦明矣而臨亂之君所以必用夫小人者盖以/其心實不知其惡耳然亦臯臯訿訿者善扵毁人以)
　(自葢故也立亂人之朝而獨戒敬恐懼甚久/而不寧則豈容獨立哉終必為人所擠排也)
○如彼歳旱草不潰(集註/作遂)茂如彼棲(音/西)苴(七如/反)我相(息/亮)
(反/)此邦無不潰止(叶韻/未詳)
　賦也潰遂也棲苴水中浮草棲扵木上者言枯槁無
　潤澤也相視潰亂也(慶源輔氏曰以旱草喻其國之/無生意終必潰亂而已○華谷)
　(嚴氏曰谷風有洸有潰潰怒也小旻是用不潰于成/召旻草不潰茂潰遂也潰潰回遹無不潰止潰亂也)
　(項氏云水之潰者其勢横暴而四出故怒之甚者為/潰怒遂之甚者為潰遂亂之甚者為潰亂皆一理也)
○維昔之富不如時維今之疚不如兹彼疏斯粺(薄賣/反)
胡不自替職兄(音况/下同)斯引(叶韻/未詳)
　賦也時是疚病也疏糲(音/辣)也粺則精矣(朱子曰九章/粟米之法糲)
　(十粺九鑿八侍御七糲米一斛/治而成粺則九斗矣鑿音作)替廢也兄怳同引長
　也○言昔之富未嘗若是之疚也而今之疚又未有
　若此之甚也彼小人之與君子如疏與粺其分審矣
　而曷不自替以避君子乎而使我心專為此故至扵
　愴怳引長而不能自已也(慶源輔氏曰愴怳謂/憂亂而無情緒之意)
○池之竭矣不云自頻泉之竭矣不云自中(叶諸/仍反)溥斯
害矣職兄斯𢎞不烖我躬(叶姑/𢎞反)
　賦也(或問此章疑是比體如/何朱子曰作比為是)頻厓溥廣𢎞大也○池
　水之鍾也泉水之發也故池之竭由外之不入泉之
　竭由内之不出言禍亂有所從起而今不云然也(乎/子)
　(曰看詩不須著意去訓解只平平地涵/泳自好因舉池之竭矣四句吟咏久之)此其為害亦
　已廣矣是使我心專為此故至扵愴怳日益𢎞大而
　憂之曰是豈不烖及我躬也乎
○昔先王受命有如召公日辟(音/闢)國百里今也日蹙(子/六)
(反/)國百里於(音/烏)乎(音/呼)哀哉維今之人不尚有舊(叶巨/已反)
　賦也先王文武也召公康公也辟開蹙促也○文王
　之世周公治内召公治外故周人之詩謂之周南諸
　侯之詩謂之召南所謂日辟國百里云者言文王之
　化自北而南至於江漢之間服從之國日以益衆及
　虞芮質成而其旁諸侯聞之相帥歸周者四十餘國
　焉今謂幽王之時促國盖犬戎内侵諸侯外畔也又
　歎息哀痛而言今世雖亂豈不猶有舊徳可用之人
　哉言有之而不用耳(慶源輔氏曰此則明言先王用/得其人而興今日用非其人而)
　(亂任用一乖而效驗大異因歎今世雖亂而豈不猶/有舊徳可用之人乎○華谷嚴氏曰此章思召公而)
　(惜王之不用舊人也○曹氏曰當是時禍亂雖已窮/極然去宣王中興之日不逺其舊臣故老無尚存者)
　(乎○定宇陳氏曰此詩及前篇末皆有拳拳望治之/意前詩望其改過而無沗皇祖此詩望其改圖而擢)
　(用舊人審如是則否猶可泰危/猶可安也豈至有犬戎禍哉)
　　召旻七章四章章五句三章章七句
　　　因其首章稱旻天卒章稱召公故謂之召旻以
　　　别小旻也(止齋陳氏曰周南係扵周公召南係/扵召公豈非化之盛者必有待乎二)
　　　(公也至扵風之終係以邠雅之終係以召旻豈/非化之衰者必有思乎二公也○安成劉氏曰)
　　　(此詩之次居變雅之終而第七章又居此詩之/終慨然有懐文武召公之盛以見亂極思治之)
　　　(理其亦猶下泉/之終變風歟)
　　　蕩之什十一篇九十二章七百六十九句
　
　
　
　
　
　
　
　詩傳大全卷十八
欽定四庫全書
　詩傳大全巻十九　　　明　胡廣等　撰
　頌四
　　頌者宗廟之樂歌大序所謂美盛徳之形容以其
　　成功告于神明者也盖頌與容古字通用故序以
　　此言之(孔氏曰頌之言容/歌成功之容狀也)周頌三十一篇多周公
　　所定而亦或有康王以後之詩(朱子曰周公相武/王成王天下既平)
　　(作為樂章薦之郊廟所謂周頌也然其篇第之先/後則不可究矣又其間多闕文疑義焉○安成劉)
　　(氏曰康王以後之詩昊天/有成命及執競噫嘻是也)魯頌四篇商頌五篇因
　　亦以類附焉(孔氏曰雅不言周頌言周者以别商/魯三頌之名雖同而其體制各别也)
　　(○新安胡氏曰補傳云商周二頌皆以告神而魯/頌用以頌禱後世文人獻頌特效魯耳○止齊陳)
　　(氏曰别以尊卑之禮故魯頌以諸侯而後於/周間以親踈之義故商頌以先代而後於魯)凡五
　　卷(安成劉氏曰雅頌無諸國别元以十篇為一卷/故此分周頌三什為四之一四之二四之三魯)
　　(頌四篇為四之四商頌五/篇為四之五通為五卷)
　　周頌清廟之什四之一
於(音/鳥)穆清廟肅雝顯相(息亮/反)濟濟(子禮/反)多士秉文之徳
對越在天駿奔走在廟不顯不承無射(音亦與/斁同)於人斯
(周頌多不叶/韻未詳其説)
　賦也於歎辭穆深逺也清清静也(三山李氏曰事神/之道尚絜故曰清)
　(廟○鄭氏曰廟之言貌也死者/不可得見故立宫室象貌之耳)肅敬雝和顯明相助
　也謂助祭之公卿諸侯也(東萊呂氏曰士虞禮祝詞/曰孝子某顯相夙興然則)
　(主人之外餘皆顯相也成王祭主也周公及助祭之/諸侯皆顯相也○華谷嚴氏曰稱助祭之人曰顯相)
　(者謂其有顯著/之徳美稱之也)濟濟衆也多士與(音/預)祭執事之人也
　越於也駿大而疾也(孔氏曰疾奔/走言勸事也)承尊奉也斯語辭
　○此周公既成洛邑而朝諸侯因率之以祀文王之
　樂歌(曹氏曰洛誥周公告王曰王肇稱殷禮祀于新/邑予齊百工伻從王于周則是成王就新邑祀)
　(文武周公率諸侯以從之耳明堂位所謂周公朝諸/侯踐天子位者皆漢儒之妄也○東萊呂氏曰朝諸)
　(侯者特相成王以朝諸侯而已周公非自居南靣而/受諸侯之朝率以祀文王者洛誥所謂王在新邑烝)
　(祭嵗/是也)言於穆哉此清静之廟其助祭之公侯皆敬且
　和(東萊呂氏曰言顯相之肅雝則成/王穆然奉祭之氣象不言可見矣)而其執事之人
　又無不執行文王之徳既對越其在天之神而又駿
　奔走其在廟之主(臨川王氏曰肅雝秉徳故能對越/文王奔走在廟以承清廟之事也)
　(○華谷嚴氏曰對越在天之靈謂如見文王洋/洋在上也疾奔走於在廟之事謂敏於趍事也)如此
　則是文王之徳豈不顯乎豈不承乎信乎其無有厭
　斁於人也(臨川王氏曰於是文王之徳可謂顯矣成/王率諸侯多士駿奔走在廟則可謂承矣)
　(顯也承也如此無射於人矣○新安胡氏曰此詩唯/一句説廟後皆從與祭者身上説詩雖未嘗明頌文)
　(王之徳自有隠然見於言意之表者何則文王徃矣/今助祭之公侯執事之人所對越奔走而敬㳟嚴事)
　(者無厭斁乃如此於此可以見盛徳至善淪肌浹髓/没世自有不能忘者矣○慶源輔氏曰文王之徳不)
　(可明言凡一時在位之人所以能敬且和與執行文/王之徳者即文王盛徳之所在也必於其不可容言)
　(之中而見其不可揜之實則詩人之意得矣讀此詩/想當時聞其歌者真若洋洋乎如在其上如在其左)
　(右又何待多著言語委曲形容而後足以見之哉○/豐城朱氏曰於穆哉此清静之廟所以祀文王也文)
　(王逺矣不可得而見矣今助我而祭文王者尊而為/公侯則肅雝顯相肅雝即文徳之謂也卑而為多士)
　(則秉文之徳文徳即肅雝之謂也文王之神雖在天/而文王之主則在廟對越其在天之神即所以祀其)
　(在廟之主也駿奔走其在廟之/主即所以事其在天之神也)
　　清廟一章八句
　　　書稱王在新邑烝祭嵗文王騂牛一武王騂牛
　　　一實周公攝政之七年而此其升歌之辭也(九/峰)
　　　(蔡氏曰王在洛舉烝祭之禮曰嵗云者嵗舉之/祭也○東萊吕氏曰按洛誥云在十有二月惟)
　　　(周公誕保文武受命惟七年則是周公成洛邑/而作此詩在於七年也○安成劉氏曰書言烝)
　　　(祭文武而此樂歌止頌文王/之徳者父子並祭統於尊也)書大傳曰周公升
　　　歌清廟苟在廟中嘗見文王者愀然如復見文
　　　王焉(孔氏曰記毎云升歌清廟然則祭宗廟之/盛歌文王之徳莫重於清廟故為周頌之)
　　　(首○定宇陳氏曰雝雝肅肅乃文王盛徳輝光/形於外者今助祭者有肅雝之徳執事者秉文)
　　　(王之徳足以配對文王則是文王盛徳之容宛/然如在目中矣嘗見文王者愀然如復見文王)
　　　(斯言殆/非虚也)樂記曰清廟之瑟朱弦而疏越(戸括/反)壹
　　　倡而三歎有遺音者矣鄭氏曰朱弦練(盧陵羅/氏曰煑)
　　　(漚熟/絲也)朱弦練則聲濁越瑟底孔也疏之使聲遟
　　　也倡發歌句也三歎三人從歎之耳(孔氏曰一/倡謂一人)
　　　(始倡歌三歎謂三人讚歎也樂歌文王之道不/極音聲故但以熟弦廣孔少倡寡和此音有徳)
　　　(傳於無窮是有餘音不已也○朱子曰一倡三/歎者一人倡之三人和之如今人换歌之類)
　　　漢因秦樂乾豆上奏登歌(通典注曰乾/豆脯羞之類)獨上歌
　　　不以筦(管/同)絃亂人聲欲在位者徧聞之猶古清
　　　廟之歌也(安成劉氏曰堂上之樂以人聲為貴/故舜之韶樂鳴球琴瑟以詠清廟之)
　　　(瑟朱弦而䟽越秦漢之薦乾豆亦惟堂上獨奏/登歌之曲謂之登歌豈以堂上特歌而名之歟)
維天之命於(音/鳥)穆不已於(同/上)乎(音/呼)不顯文王之徳之純
　賦也天命即天道也(程子曰言天之自然者曰天道/言天之賦予萬物者曰天命)
　不已言無窮也(程子曰自是理自相續不已非人為/之如使可為湏使百般安排也湏有)
　(息時只為無/為故不息)純不雜也(程子曰不已則無間天之道/也純則不二文王之徳也文)
　(王其猶/天歟)○此亦祭文王之詩言天道無窮而文王之
　徳純一不雜與天無間以贊文王之徳之盛也子思
　子曰惟天之命於穆不已蓋曰天之所以為天也於
　乎不顯文王之徳之純蓋曰文王之所以為文也純
　亦不已(華谷嚴氏曰凡言聖人如天者以此擬彼天/與聖人猶為二也此詩但以天命之不已與)
　(文徳之純對立而並言之盖冇不容擬/議者子思又發明之如此其旨深矣)程子曰天道
　不已文王純於天道亦不已純則無二無雜不已則
　無間㫁先後(西山真氏曰純是至誠無一毫人偽維/其純誠無雜自然能不已如天之春而)
　(夏夏而秋秋而冬晝而夜夜而晝循環運轉一息不/停以其誠也聖人之自壯而老自始而終無一息之)
　(懈亦以其誠也既/誠自然能不已)
假(春秋傳/作何)以溢(春秋傳/作恤)我我其収之駿惠我文王曽孫
篤之
　何之為假聲之轉也恤之為溢字之訛也収受駿大
　惠順也曽孫後王也(鄭氏曰自孫之下皆稱曽孫○/安成劉氏曰後王主祭者皆得)
　(稱曽/孫)篤厚也(東萊吕氏曰毛氏謂能厚行之然詩人/之意夲勉後人篤厚之而不忘所謂行)
　(者固亦在/其中矣)○言文王之神將何以恤我乎有則我當
　受之以大順文王之道後王又當篤厚之而不忘也
　(華谷嚴氏曰我既以大惠文王自勉繼自今為子孫/者當世世篤厚之勿忘也去聖浸逺典刑易墜非用)
　(意篤厚不/能守也)
　　維天之命一章八句(華谷嚴氏曰頌者成功告神/必言子孫勉力保守以慰祖)
　　　(考之意故此詩曰曽孫篤之天作曰子孫保之/○慶源輔氏曰上四句言文王之徳與天為)
　　　(也後四句言已與後王皆當法文王不已之徳/也何以恤我不敢自必之辭也我其収之幸之)
　　　(之辭也駿恵我文王自期之辭也曽孫篤之又/望于後人之辭也○定宇陳氏曰此詩言文王)
　　　(純一之徳上配天道之無窮下被及子孫於無/窮子孫當順恵之而不逆篤厚之而不忘也)
維清緝熙文王之典肇禋(音/因)迄(許乞/反)用有成維周之禎
　賦也清清明也緝續熙明肇始禋祀迄至也○此亦
　祭文王之詩言所當清明而緝熙者文王之典也故
　自始祀至今有成實維周之禎祥也(華谷嚴氏曰清/則潔静而不雜)
　(緝則悠乆而不已純則廣大而光明而以典言之者/謂其徳寓於法也文王有典以貽後人故自始祀至)
　(其後而有成焉是文王之典為周之禎祥也祥者吉/之先見也○曹氏曰文王之法實啟有周之祥也)
　然此詩疑有闕文焉(慶源輔氏曰典謂法度典章所/謂祀典盖亦在其中故下文便)
　(説肇禋周之祀典自文王始之至周公而成之文王/之典實惟周之禎祥者可知矣不以符瑞為祥而以)
　(典法為禎盖有是典法然後有/是盛效此其為禎祥也大矣)
　　維清一章五句
烈文辟(音璧/下同)公錫兹祉福惠我無疆子孫保之
　賦也烈光也辟公諸侯也(新安王氏曰為國君故稱/辟舉五等之貴故稱公)
　○此祭於宗廟而獻助祭諸侯之樂歌言諸侯助祭
　使我獲福則是諸侯錫此祉(音/恥)福而惠我以無疆使
　我子孫保之也(華谷嚴氏曰助祭諸侯錫我以此福/矣豈徒目前淺近計哉盖惠我周家)
　(以無疆之休使我子/孫世世永保之也)
無封靡于爾邦維王其崇之念兹戎功繼序其皇之
　封靡之義未詳或曰封專利以自封殖(承職/反)也靡汰
　(音/泰)侈也崇尊尚也戎大皇大也○言汝能無封靡于
　汝邦則王當尊汝(臨川王氏曰戒其無封以專利/無靡以傷財則為王之所崇也)又
　念汝有此助祭錫福之大功則使汝之子孫繼序而
　益大之也(豐城朱氏曰烈文美其徳也錫福美其功/也無封靡所以致其戒也崇之皇之所以)
　(厚其報也諸侯助祭而有錫福之功王者報/功而有以及其後嗣此所以為忠厚之至也)
無競維人四方其訓之不顯維徳百辟其刑之於(音/烏)乎
(音/呼)前王不忘
　又言莫強於人莫顯於徳先王之徳所以人不能忘
　者用此道也此戒飭而勸勉之也(黄氏曰此成王感/發諸侯不盡之意)
　中庸引不顯惟徳百辟其刑之而曰故君子篤㳟而
　天下平(朱子曰不顯猶言豈不顯也此借引以為幽/深𤣥逺之意言天子有不顯之徳而諸侯法)
　(之則其徳愈深而效愈逺矣篤厚也篤㳟言不顯其/敬也篤㳟而天下平乃聖人至徳淵㣲自然之應也)
　(○問不顯維徳按詩中例言豈不顯也今借引此詩/真作不顯説如何曰是箇幽深𤣥逺意是不顯中之)
　(顯/)大學引於乎前王不忘而曰君子賢其賢而親其
　親小人樂其樂而利其利此以没世不忘也(朱子曰/於戯歎)
　(辭前王謂文武也君子謂後賢後王小人謂後民也/此言前王所以新民者止於至善能使天下後世無)
　(一物不得其所所以既没世而人思慕之愈久而不/忘也又曰賢其賢者聞而知之仰其徳業之盛也親)
　(其親者子孫保之思其覆育之恩也樂其樂者含哺/鼔腹而安其樂也利其利者耕田鑿井而享其利也)
　(此皆先王盛徳至善之餘澤故雖已/没世而人猶思之愈乆而不能忘也)
　　烈文一章十三句
　　　此篇以公疆兩韻相叶未審當從何讀意亦可
　　　互用也(安成劉氏曰第一句與第六第七句相/叶第三句與第五第八第十三句相叶)
　　　(亦隔互/叶韻也)
天作高山大(音/泰)王荒之彼作矣文王康之彼徂矣岐(沈/括)
(曰後漢書西南夷傳作彼岨者岐今按彼書岨但作徂/而引韓詩嶭君章句亦但訓為徃獨矣正作者如沈氏)
(説然其注末復云岐雖阻僻則似又有岨意韓子亦云/彼岐有岨疑或别有所據故今從之而定讀岐字絶句)
有夷之行(叶戸/郎反)子孫保之
　賦也高山謂岐山也荒治康安也岨險僻之意也夷
　平行路也○此祭大王之詩言天作岐山而大王始
　治之大王既作而文王又安之於是彼險僻之岐山
　人歸者衆而有平易之道路子孫當世世保守而不
　失也(黄氏曰遷岐之役曰帝省其山曰帝遷明徳曰/帝作邦作對又曰天作似以岐可興周而天故)
　(使大王之遷岐也然其一篇則在於大王之荒文王/之康子孫之保而不獨歸之於天也○叚氏曰劉氏)
　(云其始作之固自乎天其終保之亦繋乎人○華谷/嚴氏曰作者造立之言也遷岐非得已而周以岐興)
　(詩人以為是非人所能為故言此岐山天實為之也/又曰大王文王之業子孫當保守而不墜也成功告)
　(神明之頌多言子孫當保守之意盖子孫能保守則/可以慰祖宗之心矣○慶源輔氏曰高山大川皆天)
　(造地設也大禹但能奠之耳故曰天作治荒謂之荒/猶治亂謂之亂也大王治荒之而亦曰彼作矣者推)
　(大王與天同功也祖先所以經理其始計安其後者/既已甚艱勤矣則子孫固冝世世保守之而不失也)
　　天作一章七句
昊天有成命二后受之成王不敢康夙夜基命宥宻於
(音/鳥)緝熙單厥心肆其靖之
　賦也二后文武也成王名誦武王之子也(安成劉氏/曰朱子於)
　(下武詩成王二字則辨先儒之誤而謂非王誦之諡/於此詩成王字則正先儒之誤而以為諡名固各有)
　(當/也)基積累于下以承藉乎上者也宥宏深也宻静宻
　也於歎辭靖安也○此詩多道成王之徳疑祀成王
　之詩也言天祚周以天下既有定命而文武受之矣
　成王繼之又能不敢康寜而其夙夜積徳以承藉天
　命者又宏深而静密是能繼續光明文武之業而盡
　其心故今能安靖天下而保其所受之命也(慶源輔/氏曰不)
　(敢康戒謹恐懼也不宏則體不盡不深則見不徹不/静則不能到冲漠無朕處不宻則不能到萬象森具)
　(處宏深陽之徳也静密隂之徳也合是二徳則能承/藉乎天之命我者也夙夜無間斷也能夙夜基命宥)
　(宻則能繼續光明文武之業而盡其心纔有間㫁則/文武之業便有蔽昩處而已之心亦不能盡矣天命)
　(也文武之業也已之心也天下之安也皆是一統厎/事○黄氏曰文武受天命興王業者如此則成王所)
　(以基而承之繼而廣之者亦惟盡此心而已盖文武/以上天之心為心後王以文武之心為心無愧於文)
　(武之心而後能安文武之天下無負於天命而後無/愧於文武也○豐城朱氏曰不敢康以心言宥宻以)
　(徳言以不敢康寜之心成宏深静宻之徳以宏深静/宻之徳成繼續光明之業則所以基上天之命者在)
　(是所以繼先王之業者在是而皆不外乎此心故又/以單厥心終焉我今日所以能安靖天下而保其所)
　(受之命者是又/成王之賜也)國語叔向引此詩而言曰是道成王
　之徳也成王能明文昭定武烈者也以此證之則其
　為祀成王之詩無疑矣
　　昊天有成命一章七句
　　　此康王以後之詩(問康王何縁無詩朱子曰昊/天有成命之類便是康王詩)
　　　(而今却要解那成王做成王業費盡/氣力要從王業上説去不知怎生也)
我將我享維羊維牛維天其右(叶音/由)之
　賦也將奉享獻右尊也神坐東向在饌之右所以尊
　之也(問所觧右字與舊説不同朱子曰周禮冇享右/祭祀之文如詩中此例亦多如既右烈考亦右)
　(文母之類如我將所云作保佑更難方説維羊維牛/如何便説保佑到伊嘏文王既右享之也説未得佑)
　(助之佑○安成劉氏曰古人以右為尊/如云位在其右尤出其右故右有尊義)○此宗祀文
　王於明堂以配上帝之樂歌言奉其牛羊以享上帝
　而曰天庶其降而在此牛羊之右乎盖不敢必也(束/萊)
　(吕氏曰明堂祀上帝而文王配焉故先言祀天而次/言祀文王此叚言祀天也後叚言祀文王也○安成)
　(劉氏曰天比文王為尊以尊事之/故不敢必天之享而以其字言之)
儀式刑文王之典日靖四方伊嘏(古雅/反)文王既右饗(叶/虚)
(良/反)之
　儀式刑皆法也(華谷嚴氏曰累言之者謂法之不已/也○湏溪劉氏曰諄復言之以見取)
　(法之甚也○慶源輔氏曰儀以為儀也式以為式也/刑以為法也疊言此三字以見凡所云為動作不敢)
　(忌/也)嘏錫福也(孔氏曰特牲少牢皆載祝/以神詞嘏主人與之以福)言我儀式刑
　文王之典以靖天下則此能錫福之文王既降而在
　此之右以享我祭若有以見其必然矣(慶源輔氏曰/亦洋洋乎如)
　(在其上如在其左右之意○安成劉氏曰文王比天/帝為親以親望之故知文王之必享我祭而以既字)
　(言之○豐城朱氏曰承上文而言雖不敢必於天而/實可必於文王文王之典安靖天下之典也我惟於)
　(文王之典儀式刑焉以之而日安靖乎四方則所以/感格之者有其素矣今而將是羊牛則此能錫福之)
　(文王豈不降而右享我乎其者辭之疑既者辭之决/所以疑者尊之而不敢必也所以决者親之而可必)
　(也/)
我其夙夜畏天之威于時保之
　又言天與文王既皆右享我矣則我其敢不夙夜畏
　天之威以保天與文王所以降鍳之意乎(三山李氏/曰雖曰享)
　(吾之祭亦豈可自滿哉故當夙興夜寐亹亹怵惕畏/天之威○慶源輔氏曰我其夙夜畏天之威則儀式)
　(刑文王者益至而安靖四方者益乆此/其所以能保天與文王降鍳之意也)
　　我將一章十句
　　　程子曰萬物本乎天人本乎祖故冬至祭天而
　　　以祖配之冬至氣之始也萬物成形於帝而人
　　　成形於父故季秋享帝而以父配之以季秋成
　　　物之時也陳氏曰古者祭天於圜(與圓/同)丘埽地
　　　而行事器用陶匏(蒲交/反)牲用犢其禮極簡聖人
　　　之意以為未足以盡其意之委曲故於季秋之
　　　月有大享之禮焉(濮氏曰文王之祀既不敢同/后稷於郊又無屈天神於宗)
　　　(廟之理故特尊其祀於/明堂也斯其為曲盡矣)天即帝也郊而曰天所
　　　以尊之也故以后稷配焉后稷逺矣配稷於郊
　　　亦以尊稷也明堂而曰帝所以親之也以文王
　　　配焉文王親也配文王於明堂亦以親文王也
　　　(問帝即是天天即是帝却分祭何也朱子曰為/壇而祭故謂之天祭於屋下而以神祗祭之故)
　　　(謂之帝又曰后稷生於姜嫄以上更推不去故/配天湏以稷然上帝即天也聚天之神而言之)
　　　(則曰上帝此武王祀文王推父以配上帝者配/帝湏以父也○曹氏曰以天道事之則藁秸以)
　　　(為席陶匏以為器繭栗之牲埽地而祭所以尊/之也以帝道事之則牛羊以為牲簠簋以為器)
　　　(鼎俎之實其薦用/熟所以親之也)尊尊而親親周道備矣然則
　　　郊者古禮而明堂者周制也周公以義起之也
　　　(問祀文王於明堂周公以義起之非古禮也不/知周公以後將以文王配耶以時王之父配耶)
　　　(朱子曰諸儒正持此二義至今不决且周公制/禮不知在武王之時成王之時若在成王時則)
　　　(文王乃其祖也又問繼周公者當何如曰只以/有功者配之又曰昔者周公宗祀文王於明堂)
　　　(乃不言武王者以禮樂出於周/公制作故以作禮樂者言之)東萊吕氏曰於
　　　天維庶其饗之不敢加一詞焉於文王則言儀
　　　式其典日靖四方天不待贊法文王所以法天
　　　也卒章惟言畏天之威而不及文王者統於尊
　　　也畏天所以畏文王也天與文王一也
時邁其邦昊天其子之
　賦也邁行也邦諸侯之國也周制十有二年王廵守
　殷國柴望祭告諸侯畢朝(周禮大行人曰十有二嵗/王廵守殷國注云殷猶衆)
　(也○書周官曰六年五服一朝又六年王乃時廵諸/侯各朝於方岳○九峰蔡氏曰柴燔柴以祀天也望)
　(望秩以祀山川也五岳四瀆之屬望而祭之故曰望/○新安胡氏曰望祭各設於廵守之方其位茅以辨)
　(之而植表於中周禮所謂旁招以/茅晉語所謂置茅蕝設表望是也)○此廵守而朝㑹
　祭告之樂歌也(孔氏曰武王廵守至於方岳乃作告/至之樂歌也○安成劉氏曰此雖武)
　(王初定天下而廵守所作之歌其/後王之廵守者因而皆用之歟)言我之以時廵行
　諸侯也天其子我乎哉盖不敢必也(徐氏曰子者親/而爱之也○華)
　(谷嚴氏曰有天下曰天子子之謂使其王也○安成/劉氏曰所謂不敢必者亦以其字言之蓋初為疑辭)
　(也下文言允王維后允王保之者則終之以/決辭也然此二句總言廵守之事以發端也)
實右序有周薄言震之莫不震疊懐柔百神及河喬嶽
允王維后
　右尊序次(曹氏曰序者帝王之傳序也/○錢氏曰謂以周繼夏商也)震動疊懼懐
　來柔安允信也○既而曰天實右序有周矣是以使
　我薄言震之而四方諸侯莫不震懼又能懐柔百神
　(曹氏曰祭法云有天下者祭百/神故廵守所至百神皆祭焉)以至于河之深廣嶽
　之崇高而莫不感格則是信乎周王之為天下君矣
　(華谷嚴氏曰天實右序有周矣武王之廵守也於諸/侯薄警動之而莫不震懼又所至方岳之下懐百神)
　(祀河岳其人神之受職非人所能為也天實右序之/也故天下莫不信武王之冝君天下也○三山李氏)
　(曰以諸侯則莫不畏威以百神則莫不懐柔人神各/得其所信乎王能盡為君之道也○安成劉氏曰此)
　(一節言廵守而祭/告百神之事也)
明昭有周式序在位載戢(側立/反)干戈載櫜(古刀/反)弓矢我
求懿徳肆于時夏(戸雅/反)允王保之
　戢聚櫜韜(孔氏曰櫜弓衣一名韜/故納弓於衣謂韜弓)肆陳也夏中國也
　○又言明昭乎我周也既以慶讓黜陟之典式序在
　位之諸侯(三山李氏曰孟子載廵守之事入其疆而/慶讓行王制言不順不敬有黜地削爵之)
　(罰有功徳於民者有加地進律之賞凡此皆所/以按諸侯之功罪而升黜之所謂式序在位也)又収
　斂其干戈弓矢而益求懿美之徳以布陳于中國則
　信乎王之能保天命也(三山李氏曰武王取天下矣/必求文徳以施中國則可以)
　(保天下也○安成劉氏曰天既右序我周使人神受/職則我周王固為天下之君而為天之子矣我周既)
　(式序諸侯而以徳化中國則信為天之子而保天/之命也然此一節則言廵守朝㑹黜陟之事也)或
　曰此詩即所謂肆夏以其有肆于時夏之語而命之
　也(國語注云夏樂章之名○慶源輔氏曰昊天其子/之不敢必也然細思之則知天實右序于我周也)
　(故諸侯莫不震懼而畢朝百神莫不感格而來享盖/王廵守殷國則諸侯畢朝羣祀具舉故也信乎周王)
　(之為天下君則昊天誠子之矣自實右序有周而下/則言已然之事自明昭有周而下則言已後之事自)
　(期其當如此也式序在位所以對天之右序有周也/懿徳文徳也此與諸侯相期以文徳洽乎諸夏而無)
　(或相尋於干戈弓矢之中也所謂偃武修文者是也/如此則信乎王之能保受於天命矣雖詰爾戎兵張)
　(皇六師設司馬以教閲在周自有不可/廢者而與諸侯相期之志則固不在也)
　　時邁一章十五句
　　　春秋傳曰昔武王克商作頌曰載戢干戈而外
　　　傅又以為周文公之頌則此詩乃武王之世周
　　　公所作也(永嘉陳氏曰武王凱歌方終而有方/岳之行觀此詩是告方岳以革命之)
　　　(事因其時而震服諸侯故其詩與他廟樂不同/○黄氏曰時邁之作見武王所以得天下所以)
　　　(保天下者皆無愧也武王廵狩之事詩有時邁/書有武城時邁告祭之樂章也武城識其政事)
　　　(以示天下來世也庚戌柴望大告武城此告祭/懐柔之實也昭我周王天休震動此莫不震疊)
　　　(之實也庻邦冢君暨百工受命于周此式序在/位之實也偃武修文歸馬放牛此非戢櫜之意)
　　　(乎建官位事重民五教惇信明義/崇徳報功此非懿徳以保之乎)外傳又曰金
　　　奏肆夏樊遏渠天子以饗元侯也(鄭氏曰以鍾/鎛播之鼓磬)
　　　(應之所謂/金奏也)韋昭注云肆夏一名樊韶夏一名遏
　　　納夏一名渠即周禮九夏之三也吕叔玉云肆
　　　夏時邁也樊遏執競也渠思文也(顔氏曰三夏/者歌之大也)
　　　(天子享元侯用之故尸出入奏肆夏牲出入奏/韶夏四方賔來奏納夏其聲載於樂章其職掌)
　　　(於鍾師然杜預韋昭之説與吕叔玉雖不同而/時邁執競思文即三夏之異名也又曰三夏之)
　　　(外又有所謂王夏章夏齊夏族夏裓夏驁夏是/總為九夏之名齊音齋裓音該驁音遨○鄭氏)
　　　(曰九夏疑皆詩篇名頌之類也載在樂章樂崩/亦從而亡是以頌不能具○安成劉氏曰時邁)
　　　(思文皆周公所作而周禮九夏亦制作於周公/固可以時邁為肆夏思文為納夏矣至於執競)
　　　(則昭王以後之詩而乃以為韶/夏左傳國語之註恐難盡信)
執競武王無競維烈不顯成康上帝是皇
　賦也此祭武王成王康王之詩競強也言武王持其
　自強不息之心故其功烈之盛天下莫得而競(三山/李氏)
　(曰易曰天行徤君子自強不息/人君亦自強然後可以成功)豈不顯哉成王康王
　之徳亦上帝之所君也
自彼成康奄有四方斤斤(紀覲/反)其明(叶謨/郎反)
　斤斤明之察也言成康之徳明著如此也(三山李氏/曰言昭臨)
　(四方無/不察也)
鐘鼓喤喤(華彭反叶/胡光反)磬筦(音/管)將將(七羊/反)降福穰穰(如羊/反)
　喤喤和也將將集也穰穰多也言今作樂以祭而受
　福也(華谷嚴氏曰此言/樂作而神福之也)
降福簡簡威儀反反既醉既飽福禄來反
　簡簡大也反反謹重也反復也言受福之多而愈益
　謹重是以既醉既飽而福禄之來反復而不厭也(三/山)
　(李氏曰既醉既飽盖祭終而飲福耳上言祭時樂備/而和故神降之福此言祭終而飲威儀備具此福禄)
　(所以反覆日至而未艾也○華谷/嚴氏曰此言禮行而神申福之也)
　　執競一章十四句(慶源輔氏曰武王能持自強之/心而不息故天下莫能強於功)
　　　(烈之盛此盖内外之符也成王康王之徳所以/顯明而上帝之所以君之者豈無自而然哉此)
　　　(四句皆主武王而言之也自彼成康奄有四方/乃專言成康之徳斤斤訓明與察亦有不已無)
　　　(間㫁之意應上顯字而言鐘鼓喤喤磬筦將將/降福穰穰則言作樂以祭樂聲之和而受福之)
　　　(多降福簡簡而下四句又言既降而燕威儀謹/重故福禄之來反覆無厭所以然者皆由武王)
　　　(之自強不息成康之/明斤斤不已之故)此昭王以後之詩國語説
　　　見前篇
思文后稷克配彼天立我烝民莫匪爾極貽我來牟帝
命率育(叶曰/逼反)無此疆爾界(叶訖/力反)陳常于時夏
　賦也思語辭文言有文徳也(慶源輔氏曰聖人之徳/文武最盛文陽也武隂)
　(也而文取數尤多舍刑威征討之外皆文也○西山/真氏曰聖人盛徳藴於中而光輝發於外如威儀之)
　(中度語言之當理皆文也堯之文思舜之文明孔子/稱堯曰煥乎其有文章子貢曰夫子之文章皆此之)
　(謂/也)立粒通極至也徳之至也貽遺也來小麥牟大麥
　也(夲草曰小麥味甘大麥味醎為五穀長注大麥/今稞麥一名麰麥形似小麥皮厚故為大麥)率
　徧育養也○言后稷之徳真可配天(安成劉氏曰真/可配天故謂之)
　(克配如文王/之克明徳也)盖使我烝民得以粒食者莫非其徳之
　至也(朱子曰立即書所謂烝民乃粒爾指后稷而言/盖曰使我烝民得以粒食者莫非爾后稷之所)
　(立者是望耳極字非指所受之中也○曹氏曰天地/能生之而不能養之苟不得其養則亦弗克遂其生)
　(矣惟后稷能以粒食養/人故其徳足以配天)且其貽我民以來牟之種乃
　上帝之命以此徧養下民者(華谷嚴氏曰后稷遺我/民以二麥之種此乃天)
　(命后稷徧養斯民也然稷播百榖獨舉來牟者以其/先熟濟民之食尤切也○叚氏曰詩言來牟者二盖)
　(麥者五穀成熟之最先一嵗豊稔之占/又正闕乏之時故養民者以此為善也)是以無有逺
　近彼此之殊而得以成其君臣父子之常道於中國
　也(慶源輔氏曰帝命以此徧養下民故稷因以教民/稼穡種藝遍于天下無有疆界之限民既得以生)
　(養君臣父子之常道因可以陳布于中國也孟子論/稷教稼穡契教人倫之事盖夫生育之道無此疆爾)
　(界之殊至於五常之教則止可及中國而已夷狄則/固有所不能受也○三山李氏曰此所謂冨而教之)
　(也若民無恒産/因無恒心矣)或曰此所謂納夏者亦以其有時夏
　之語而命之也
　　思文一章八句
　　　國語説見時邁篇(東萊吕氏曰國語以此為周/文公之頌是此篇亦周公所)
　　　(作○濮氏曰此郊祀獻后稷之樂歌祭天冝有/詩而今亡矣決不可以昊天有成命當之○孔)
　　　(氏曰后稷之配南郊與文王之配明堂其義一/也而我將主言文王享其祭祀不說文王可以)
　　　(配上帝此篇主説后稷有徳可以配/天不説后稷享其祭祀非有異也)
　　　清廟之什十篇十章九十五句
　　周頌臣工之什四之二
嗟嗟臣工敬爾在公王釐(力之/反)爾成來咨來茹(如預/反)
　賦也嗟嗟重(去/聲)歎以深敕之也臣工羣臣百官也公
　公家也釐賜也成成法也茹度(待洛/反)也○此戒農官
　之詩先言王有成法以賜女(音汝/下同)女當來咨度也(慶/源)
　(輔氏曰命他官皆無詩而特命農官則有詩者想是/周人以農事開國故成王周公特作詩以戒飭之以)
　(重其事也盖周家當時每事皆有成法布在天下况/於后稷教民稼穡之事乎羣臣百官或有所不知故)
　(命之來咨/來度也)
嗟嗟保介維莫(音/慕)之春亦又何求如何新畬(音/余)於(音/烏)皇
來牟將受厥明明昭上帝迄用康年命我衆人庤(持恥/反)
乃錢(子淺/反)鎛(音/博)奄觀銍(珍栗/反)艾(音/刈)
　保介見月令吕覧(安成劉氏曰吕覧即吕氏春秋月/令亦吕氏春秋十二紀之首也)
　其說不同然皆為藉田而言盖農官之副也(慶源輔/氏曰保)
　(介助王耕藉田者介有/副意故以為農官之副)莫春斗柄建辰夏王之三月
　也畬三嵗田也(曹氏曰凡田一嵗曰菑初反草也二/嵗曰新田始為田也三嵗曰畬乃成)
　(熟/也)於皇嘆美之詞來牟麥也明上帝之明賜也言麥
　將熟也迄至也康年猶豐年也衆人甸徒也庤具錢
　銚(音/挑)鎛鉏皆田器也銍穫禾短鎌也(孔氏曰鎛耨也/柄長尺其耨六)
　(寸所以入苗間管子曰一農之事必有一/銍一耨一銚然後成農三者皆田器也)艾穫也○
　此乃言所戒之事言三月則當治其新畬矣今如何
　哉(慶源輔氏曰維暮之春亦又何求戒之使及時務/農也又問所治之新畬今如何新田則費工多故)
　(舉新而該舊也○華谷嚴氏曰/新墾之田用力尤難故首問之)然麥已將熟則可以
　受上帝之明賜而此明昭之上帝又將賜我新畬以
　豐年也於是命甸徒具農器以治其新畬而又將忽
　見其収成也(臨川王氏曰治其事於前則収其功於/後不可不勉也○三山李氏曰惟能庤)
　(乃錢鎛乃能有銍艾之望也○豐城朱氏曰此詩兩/言嗟嗟嗟嗟臣工謂凡百官之事皆不可以不敬也)
　(嗟嗟保介謂爾農官之事尤不可以不敬也先王之/於百官皆有成法以賜之有官守者固當來咨來度)
　(也况我周家以農事開國其法尤為詳備爾農官其/可不來咨而來度乎於是戒之曰時至於暮春則當)
　(治其新畬矣爾毋謂其田之難治其效之難見也况/來牟將熟既可以受明賜於已然即來牟以為嘉榖)
　(之占又可以傒豐年於後日爾農官固不可不致其/勸相之勤而為甸徒者亦不可不致其耕治之力也)
　(當知錢鏄之用雖在於春暮之時而銍艾之収已在/於孟秋之月特奄忽之間耳豈可以為久而難待哉)
　(言豐穰之必然/以勸勉之也)
　　臣工一章十五句(華谷嚴氏曰既嗟歎而告臣工/又嗟歎而戒保介皆以重農之)
　　　(意告之也○湏溪劉氏曰嗟嗟臣工至來咨來/茹未有所言也至嗟嗟保介則進其從者而與)
　　　(之言亦惟閔其農事而已能知民事艱難而問/之曰如何新如何畬其下則又述其相與贊喜)
　　　(勞勸之/意焉)
噫嘻成王既昭假(音/格)爾率時農夫播厥百榖駿發爾私
終三十里亦服爾耕十千維耦(叶音/擬)
　賦也噫嘻亦歎詞也昭明假格也爾田官也時是駿
　大發耕也私私田也三十里萬夫之地四旁有川内
　方三十三里有竒言三十里舉成數也(周禮遂人夫/間有遂萬夫)
　(有川○孔氏曰一夫百畝方百歩積萬夫方之是廣/長各百夫以百乘百是萬也夫有百歩三夫為一里)
　(則百夫為三十三里餘百歩/即三分里之一為小半里也)耦二人竝耕也○此連
　上篇亦戒農官之詞昭假爾猶言格汝衆庶盖成王
　始置田官而嘗戒命之也爾當率是農夫播其百榖
　使之大發其私田皆服其耕事萬人為耦而竝耕也
　盖耕本以二人為耦今合一川之衆為言故云萬人
　畢出并力齊心如合一耦也(新安胡氏曰十千維耦/者盖萬夫合耦而耕實)
　(五千耦耳五千耦而/并力齊心如一耦也)此必鄉遂之官司稼之屬其職
　以萬夫為界昔溝洫用貢法無公田故皆謂之私(北/溪)
　(陳氏曰周制國中鄉遂之地用貢法田不井授但為/溝洫一夫受田百畝與同溝之人通力合作計畝均)
　(収大率十而賦其一○格庵趙氏曰陳器之云鄉遂/用貢法周禮遂人是也按遂人云百夫有洫十夫有)
　(溝竊意鄉遂之地在近郊逺郊之間六軍之所從出/必是平原廣野可盡為萬夫之田有溝有洫又有途)
　(路/也)蘇氏曰民曰雨我公田遂及我私而君曰駿發爾
　私終三十里其上下之間交相忠愛如此(豐城朱氏/曰此詩舉)
　(成王之諡則成王以後之詩也成王既置田官而戒/命之後王復遵其法而重戒之率時農夫農官之職)
　(也播厥百榖農夫之事也終三十里欲其地之無遺/利也十千維耦欲其人之無遺力也地無遺利人無)
　(遺力此豐穰之/所以可必也)
　　噫嘻一章八句(慶源輔氏曰臣工是成王戒農官/之辭噫嘻疑是康王戒農官之辭)
　　　(既昭假爾言昔時成王嘗進爾農官而戒命之/矣三爾字皆指農官而言其職既以萬夫為界)
　　　(則萬夫之發私田服耕/事皆農官之已事也)
振鷺于飛于彼西雝我客戾止亦有斯容
　賦也振羣飛貌鷺白鳥雝澤也(王氏曰辟雝有水鷺/所集也在西郊故曰)
　(西/雝)客謂二王之後夏之後杞商之後宋於周為客天
　子有事膰焉有喪拜焉者也(孔氏曰客者敵主之言/先代之後時王偏所尊)
　(敬特謂之客也又曰史記杞世家云武王求禹後得/東樓公封於杞其殷後則初封武庚後以叛而誅之)
　(又封㣲子於宋○三山李氏曰我客云者不/純臣待之如所謂虞賔在位作賔王家也)○此二
　王之後來助祭之詩言鷺飛于西雝之水而我客來
　助祭者其容貌脩整亦如鷺之潔白也(華谷嚴氏曰/振振然羣飛)
　(之鷺集於西郊辟雝之澤其羽毛潔白容止舒閑/可觀也杞宋之君皆來助祭於此亦有此容也)或
　曰興也
在彼無惡(烏路/反)在此無斁(叶丁/故反)庶幾夙夜(叶羊/茹反)以永終
譽
　彼其國也在國無惡之者在此無厭之者如是則庶
　幾其能夙夜以永終此譽矣(三山李氏曰庶幾終譽/此所謂愛人以徳也成)
　(王告㣲子曰與國咸休永世無窮/又曰俾我有周無斁皆此意也)陳氏曰在彼不以
　我革其命而有惡於我知天命無常惟徳是與其心
　服也在我不以彼墜其命而有厭於彼崇徳象賢統
　承先王忠厚之至也(慶源輔氏曰在彼無惡其心公/也在此無斁其心厚也公則順)
　(天厚則盡道必如是然後可以夙夜以永終此譽也/尊之曰客又以鷺比所謂譽也庶幾不敢必之辭也)
　(夙夜無或息之意也永長也終竟也○安成劉氏曰/所引陳説在彼無惡之意與上文傳意㣲異故朱子)
　(初觧舊夲於此説/之下有亦通二字)
　　振鷺一章八句(三山李氏曰杞宋天子後也其禮/加於諸侯故特為此詩也○問振)
　　　(鷺詩不是正祭之樂歌乃獻助祭之臣未審如/何朱子曰看此文意都無告神之語恐是獻助)
　　　(祭之臣古者祭毎一受胙主與賔尸皆有獻助/之禮既畢然後亞獻至獻畢復受胙如此禮意)
　　　(甚好有接續意思到唐時尚然今并受胙於諸/獻既畢之後主與賔意思皆隔了古者一祭之)
　　　(中所以多事○曹氏曰必存二代之後者所以/尊其先世受命之君俾承祀而不廢且示天下)
　　　(公器又使時君常/以覆車為鍳耳)
豐年多黍多稌(音/杜)亦有高廪(力錦/反)萬億及秭(咨履/反)為酒
為醴烝畀祖妣以洽百禮降福孔皆(叶舉/里反)
　賦也稌稻也黍宜高燥而寒稌宜下溼而暑黍稌皆
　熟則百榖無不熟矣(三山李氏曰稌粳也職方氏謂/雍冀高燥其榖宜黍荆揚下濕)
　(其榖宜稻是黍利髙燥稌利下涇/也豐年之時或高或下無所不熟)亦助語辭數(色主/反下)
　(同/)萬至萬曰億數億至億曰秭烝進畀予洽備皆徧
　也○此秋冬報賽田事之樂歌盖祀田祖先農方社
　之屬也(新安胡氏曰按濮氏謂此年穀始登而薦宗/廟之樂歌豈非以其有烝畀祖妣之辭歟○)
　(安成劉氏曰序以噫嘻為春夏祈此詩為秋冬報載/芟為春祈良耜為秋報朱子初解皆用其説今此集)
　(傳乃其改夲於彼三詩傳文及序説既皆不取小序/獨此篇於序説亦謂其誤而傳猶用序意者豈後來)
　(所改有未盡歟然得濮氏/胡氏之説亦足以補之矣)言其収入之多至於可以
　供祭祀備百禮而神降之福將甚徧也(豐城朱氏曰/此詩朱子謂)
　(報賽田事之樂歌集傳神字正指田祖先農方社而/言盖言収入之多而得以供祭祀備百禮者皆豐年)
　(之所致而田祖先農方社之所賜也故報賽之際以/降福孔皆歸功於其神焉○廬陵曹氏曰以洽百禮)
　(非特言祭祀而已而養耆/老享賔客皆在其中矣)
　　豐年一章七句
有瞽有瞽在周之庭
　賦也瞽樂官無目者也(鄭氏曰瞽矇也目無所見於/音聲審也周禮上瞽四十八)
　(中瞽百人下瞽百六十人/眡瞭者相之眡瞭音視了)○序以此為始作樂而合
　乎祖之詩(濮氏曰王者功成作樂而始合奏于祖/廟此工歌也○朱子曰祖通言先祖)兩
　句總序其事也(慶源輔氏曰瞽言作樂之人也庭言/作樂之處也兩句總序其事是也○)
　(豐城朱氏曰重言有瞽見其/非一人而皆在於周之庭矣)
設業設虞(音/巨)崇牙樹羽應田縣鼓鞉(音/桃)磬柷(尺叔/反)圉(焦/女)
(反/)既備乃奏(叶音/祖)簫管備舉(以上叶/瞽字)
　業虡崇牙見靈䑓篇樹羽置五采之羽於崇牙之上
　也(孔氏曰植者為虡横者為枸大板為之業所以餙/此栒而為崇牙刻之如鋸齒㨗業然故曰業其形)
　(卷然可以縣鼓磬樹五采之羽以為文畫繪為翣/載以璧樹翣於栒之上明堂位所謂周之璧翣)應
　小鞞田大鼓也(孔氏曰釋樂云小鼓謂之應大射禮/云應鞞在建鼓東自為一器故知應)
　(小鞞也應既是/小田宜為大)鄭氏曰田當作􁈹(音/𦙍)小鼓也(孔氏曰/以經傳)
　(皆無田鼔之名而太師職云奏鼔􁈹/注云為大鼓先引故知田當作􁈹)縣鼓周制也夏
　后氏足鼓殷楹鼓周縣鼓(禮記明堂位注曰足謂四/足楹謂之柱貫中上出也)
　(縣縣之簨簴也○曹氏曰足鼔則以趺承之楹鼔/則以柱貫之周鼔始垂於簨簴故謂之縣鼔也)鞉
　如鼓而小有柄兩耳持其柄而搖之則旁耳還自擊
　磬石磬也柷狀如漆桶以木為之中有椎連底挏(杜/孔)
　(反動/也)之令左右擊以起樂者也圉亦作敔狀如伏虎
　背上有二十七鉏鋙刻以木長尺櫟(歴畧/二音)之以止樂
　者也(孔氏曰釋樂云所以鼔柷謂之止所以鼔敔謂/之籈郭璞云柷方二尺四寸深一尺八寸中有)
　(枘椎連底挏之止其椎名也敔以木長尺櫟之籈其/名也籈音真挏音同○考索曰柷方二尺四寸隂也)
　(敔二十七鉏鋙陽也樂作陽也以隂數成之/樂止隂也以陽數成之固天地自然之理也)簫編小
　竹管為之管如篴(音/笛)併兩而吹之者也(臨川王氏曰/簫大者編二)
　(十三管長尺四寸小者十六管長尺二寸參差象鳯/翼○孔氏曰小師注云管如笛形小盖並吹兩管也)
喤喤(音/横)厥聲肅雝和鳴先祖是聽我客戾止永觀厥成
(以上叶/庭字)
　我客二王後也觀視也成樂闋也如簫韶九成之成
　(朱子曰成樂之一終也○九峯蔡氏曰樂者象成/者也故曰成○曹氏曰永觀厥成觀之無厭斁也)獨
　言二王後者猶言虞賔在位我有嘉客盖尤以是為
　盛耳(疊山謝氏曰舜作樂而曰虞賔在位祖考來格/成王合樂而曰先祖是聽我客戾止以先代之)
　(後與先祖並言尊之至也書曰崇徳尚賢統承先王/修其禮物非尊其後尊聖帝明王也○安成劉氏曰)
　(虞賔在位則舜之作樂以此為盛我有嘉客則商人/作樂以此為盛我客戾止則周人作樂以此為盛也)
　(○豐城朱氏曰樂聲喤喤而和鳴故先祖是聽幽有/以感乎人也我客戾止永觀厥成明有以感乎人也)
　　有瞽一章十三句(濮氏曰始言樂官中言/樂器終言樂聲之美)
猗(於宜/反)與(音/余)漆沮(七余/反)潛有多魚有鱣(張連/反)有鮪(叶于/軌反)
鰷(音/條)鱨(音/常)鰋(音/偃)鯉以享以祀(叶逸/織反)以介景福(叶筆/力反)
　賦也猗與歎詞潛槮(音/滲)也(爾雅曰魚之所息謂之橬/音諶橬槮也字林作罧音)
　(心去/聲)盖積柴養魚使得隠藏避寒因以薄圍取之也
　或曰藏之深也(華谷嚴氏曰王氏以為潛藏之潛/言取之深也觧頥新語云魚喜潛)鰷
　白鰷也(陸氏曰鰷形狹月/而長若條然)令季冬命漁師始漁天子
　親徃乃嘗魚先薦寢廟(鄭氏曰天子必親徃視漁明/漁非常事重之也此時魚潔)
　(美/)季春薦鮪于寢廟(鄭氏曰進/時美物)此其樂歌也(廬陵彭/氏曰子)
　(孫之祭其先祖九州之美味莫不畢備然其樂歌必/言其所興之地取其所産之物而薦之者以示不忘)
　(夲之義抑亦思/其所嗜之意)
　　潛一章六句(慶源輔氏曰魚乃澤物之美者故薦/之宗廟以致其孝心焉今月今但有)
　　　(季冬至寢廟之文而已/季春薦鮪乃序説也)
有來雝雝(與公叶/篇内同)至止肅肅相(息亮/反)維辟(音/璧)公天子穆
穆
　賦也雝雝和也肅肅敬也相助祭也辟公諸侯也穆
　穆天子之容也(朱子曰其助祭者公/侯其主祭者天子也)○此武王祭文
　王之詩言諸侯之來皆和且敬(安成劉氏曰諸侯之/來者非一故以雝雝)
　(言其和其至止于廟中也故以肅肅言其敬○慶源/輔氏曰來而不和則有勉強不得已之心至而不敬)
　(則有怠緩不/敏事之意)以助我之祭事而天子有穆穆之容也
於(音/烏)薦廣牡相(同/上)予肆祀(叶養/里反)假(古雅/反)哉皇考(叶音/口)綏
予孝子(叶奨/里反)
　於歎詞廣牡大牲也(臨川王氏曰碩/大肥腯之謂也)肆陳假大也皇
　考文王也綏安也孝子武王自稱也○言此和敬之
　諸侯薦大牲以助我之祭事(華谷嚴氏曰言得天下/之歡心以奉其先王也)
　而大哉之文王庶其享之以安我孝子之心也
宣哲維人文武維后燕及皇天(叶鐡/因反)克昌厥後
　宣通哲知燕安也○此美文王之徳宣哲則盡人之
　道文武則備君之徳故能安人以及于天(曹氏曰安/及皇天則)
　(隂陽和而風雨時日月光而/星辰静無錯行妄動之變)而克昌其後嗣也(慶源/輔氏)
　(曰言文王之安于人而格于天所以能昌盛我後嗣/之人也人為萬物之靈維通與知所以盡人之道文)
　(武之徳所該者甚衆故曰備君之徳堯之徳廣運亦/曰乃武乃文而已人道立故天道成是以能安人者)
　(則能燕及於天也天之佑君者莫大於予以/賢子孫是以能燕及於天則能昌我後嗣也)蘇氏曰
　周人以諱事神文王名昌而此詩曰克昌厥後何也
　曰周之所謂諱不以其名號之故而遂廢其文也諱
　其名而廢其文者周禮之末失也(三山李氏曰周人/以諱事神者如稱)
　(文王則不敢斥之曰文王昌書稱惟爾元孫某史官/不敢斥其名故也如穆王名滿當時亦有王孫滿襄)
　(王名鄭當時亦有衛侯鄭魯武公名敖而後世之臣/有公孫敖觀此則知此詩克昌厥後噫嘻言駿發爾)
　(私皆未嘗諱也孔子作春秋如匡王名班而書/曹伯班簡王名夷而書晉侯夷吾皆未嘗諱)
綏我眉夀(叶殖/酉反)介以繁祉既右(音/又)烈考(叶音/口)亦右文母
(叶滿/彼反)
　右尊也周禮所謂享右祭祀是也(周禮春官大祝掌/辨九􁆡以享右祭)
　(祀􁆡/音拜)烈考猶皇考也文母太姒也(新安胡氏曰以文/母證之則烈考為)
　(文王無疑此詩為武/王祭文王之詩無疑)○言文王昌厥後而安之以眉
　夀助之以多福使我得以右于烈考文母也(慶源輔/氏曰綏)
　(我眉夀下四句則承上文而言所以綏我之實如此/故我所以得享右乎烈考與文母也○安成劉氏曰)
　(先儒於介字皆訓助朱傳於此章亦然而於他詩皆/訓大其義可互見也○豐城朱氏曰莫強於人而文)
　(王之宣哲有以盡人之道莫顯於徳而文王之文武/有以備君之徳其道徳之效下有以安乎人上有以)
　(及乎天逺有以昌厥後則文王之所被者廣矣故能/安我以眉夀介我以繁祉使我得以享右乎烈考文)
　(母愈久而不替即綏予/孝子克昌厥後之實也)
　　雝一章十六句
　　　周禮樂師及徹帥學士而歌徹説者以為即此
　　　詩(鄭氏曰學士國/子也徹者歌舞)論語亦曰以雍徹(宋子曰徹/祭畢而収)
　　　(其俎也天子宗廟/之祭則歌雍以徹)然則此盖徹祭所歌而亦名
　　　為徹也
載見(䝨遍反/下同)辟(音/璧)王曰求厥章龍旂陽陽和鈴央央(於/良)
(反/)鞗(音/條)革有鶬(七羊/反)休有烈光
　賦也載則也發語辭也章法度也交龍曰旂陽明也
　軾前曰和旂上曰鈴(孔氏曰和亦鈴也○爾雅曰有/鈴曰旂郭璞云縣鈴於竿畫交)
　(龍於/旂)央央有鶬皆聲和也休美也○此諸侯助祭于
　武王廟之詩先言其來朝稟受法度(曹氏曰操慶賞/刑威以制萬國)
　(者辟王也故諸侯/來朝就求典章焉)其車服之盛如此
率見昭考以孝以享(叶虚/良反)
　昭考武王也廟制太祖居中左昭右穆周廟文王當
　穆武王當昭故書稱穆考文王而此詩及訪落皆謂
　武王為昭考(朱子曰太祖廟在北昭穆各以次而南/廟皆南向羣廟之列左為昭而右為穆)
　(也若武玉謂文王為穆考成王稱武王為昭考則自/其始祔而然盖但以左右為昭穆而不以昭穆為尊)
　(卑也○安成劉氏曰后稷為始封之君其廟居中自/二世為昭三世為穆逓數至十五世而文王廟次當)
　(穆十六世而武/王廟次當昭也)此乃言王率諸侯以祭武王廟也(豐/城)
　(朱氏曰諸侯之來朝將以稟受法度也而我乃率之/以祀武王何也盖先王者法度之所從出而宗廟者)
　(又禮法之/所由施也)
以介眉夀永言保之思皇多祜(後五/反)烈文辟公綏以多
福俾緝熙于純嘏(叶音/古)
　思語辭皇大也美也○又言孝享以介眉夀而受多
　福是皆諸侯助祭有以致之使我得繼而明之以至
　于純嘏也盖歸徳于諸侯之詞猶烈文之意也(慶源/輔氏)
　(曰我當長言保之以有此既大且多之福然凡若此/者皆是有徳之諸侯助祭以致之安我以是多福而)
　(使我繼續以明之至于純嘏/純嘏則又全備於多福也)
　　載見一章十四句(廬陵彭氏曰諸侯來朝意氣懽/悦車服鮮明所謂休有烈光也)
　　　(率之以見于昭考之廟以致孝享之禮以助眉/夀之福凡今所以永保多祜皆爾羣公有以綏)
　　　(之而使得以緝/熙于純嘏也)
有客有客亦白其馬(叶蒲/補反)有萋有且(七序/反)敦(都回/反)琢其
旅
　賦也客㣲子也(曹氏曰封于㣲而爵為/子㣲盖商圻内國名)周既滅商封
　㣲子於宋以祀其先王而以客禮待之不敢臣也(東/萊)
　(吕氏曰成王殺武庚叛者殺之爾封㣲于賢者封之/爾○孔子曰客止一人而重言之是丁寜殊異以尊)
　(大之/也)亦語辭也殷尚白修其禮物仍殷之舊也(九峯/蔡氏)
　(曰修其典禮文物不使/廢壊以備一代之法也)萋且未詳傳曰敬慎貌敦琢
　選擇也旅其卿大夫從行者也(孔氏曰敦琢是治玉/之名人而言敦琢故)
　(為選擇明尊其所徃故擇其/卿大夫之賢者與之朝王)○此㣲子來見祖廟之
　詩(孔氏曰命㣲子為宋公代殷/後乃來朝而見於周之祖廟)而此一節言其始至
　也(黄氏曰馬有潔白之色人有萋且之敬旅有敦琢/之賢則周人之於㣲子無徃而不見其可愛也)
有客宿宿有客信信言授之縶(陟立/反)以縶其馬(同/上)
　一宿曰宿再宿曰信(東萊吕氏曰譙郡張氏云宿宿/者凡一宿者再也信信者凡冄)
　(宿者冄也○華谷嚴/氏曰樂其留之乆也)縶其馬愛之不欲其去也(華谷/嚴氏)
　(曰恐其去/之速也)此一節言其將去也
薄言追之左右綏之既有淫威降福孔夷
　追之已去而復還之愛之無已也左右綏之言所以
　安而留之者無方也淫威未詳舊説淫大也統承先
　王用天子禮樂所謂淫威也夷易也大也此一節言
　其留之也(曹氏曰威等威也㣲子用其先王之車服/禮樂其等威之大異乎列國之諸侯矣○)
　(臨川王氏曰既有淫威則所享冝盛大故降福孔夷/也○叚氏曰劉氏云有徳而神降之福故以降福終)
　(焉/)
　　有客一章十二句(慶源輔氏曰萋且敬慎貌又似/有文章貌敦琢選擇也亦有整)
　　　(飭之意其始至也慎重其事如此非以媚乎周/也誠之至也所謂在彼無惡也宿宿一宿而又)
　　　(一宿信信冄宿而又冄宿愛之而不欲其去也/去而復追還之所以安而留之者又無方焉慇)
　　　(懃之意如此非以私商也厚之至也所謂在此/無斁也既與之以甚大之威儀則其降之以甚)
　　　(大之福祉可知矣此則/慰安而勸勉之辭也)
於(音/烏)皇武王無競惟烈允文文王克開厥後嗣武受之
勝殷遏劉耆(音/指)定爾功
　賦也於歎辭皇大遏止劉殺耆致也○周公象武王
　之功為大武之樂(曹氏曰伐紂以除害/樂其能成武功也)言武王無競
　之功實文王開之而武王嗣而受之勝殷止殺以致
　定其功也(黄氏曰止殺如武成所謂以遏亂畧是也/○三山李氏曰大武之意在於止戈大武)
　(之詩在於止殺也○華谷嚴氏曰信乎文王有文徳/以開後人之基緒矣然殷虐未除則文徳未能盡逹)
　(於天下故武王繼之以武而受之伐紂以止殺然後/致定其功所以歸重武王之功明非武王之武無以)
　(成文王之文也○定宇陳氏曰武王之烈實丕承乎/文王之徳故不以武為武而以止殺致定為武武烈)
　(之中實有文徳寓焉○慶源輔氏曰武王故稱其莫/強之烈文王故稱其信有之文父子一心文武一道)
　(但文王開始武王成終有先後之次耳勝殷止殺以/致定其功所謂神武不殺者也此詩與書武成所載)
　(文王克成厥勲予小子其承厥志之意同世儒執以/為文王全無取天下之心者不㡬於固乎○豐城朱)
　(氏曰武王之功所以天下莫強者以文王開之於前/而武王受之於後也於勝殷以見其伐暴之義於遏)
　(劉以見其止殺之仁仁義之師王者之師/也此大功之所由定而大業之所由成也)
　　武一章七句
　　　春秋傳以此為大武之首章也(濮氏曰左傳宣/十二年以此詩)
　　　(為大武之首章賚為第三章桓為第六章然周/頌皆一章而已無疊章也或者後世取而用之)
　　　(於其事不/可知也)大武周公象武王武功之舞歌此詩
　　　以奏之(曹氏曰孔子語賔牟賈以武樂始於總/于而山立終於周道四逹禮樂交通豈)
　　　(止於武功/而已哉)禮曰朱干玉戚冕而舞大武(禮記明/堂位曰)
　　　(下管象朱干玉戚冕而舞大武注云象周頌武/詩也以管播之朱干赤大盾也戚斧也冕冠名)
　　　(祭統注云管象吹管而舞武象之樂也干戚武/象之舞所執也○建安何氏曰内則成童舞象)
　　　(象舞武舞也謂干戈之小舞也象用兵/刺伐之舞盖象武王伐紂而成功也)然傳以
　　　此詩為武王所作則篇内已有武王之諡而其
　　　説誤矣
　　　臣工之什十篇十章一百六句
　　周頌閔予小子之什四之三
閔予小子遭家不造(叶徂/候反)嬛嬛(其傾/反)在疚(音/救)於(音/烏)乎(音/呼)
皇考(叶袪/候反)永世克孝(叶呼/候反)
　賦也成王免喪始朝于先王之廟而作此詩也閔病
　也予小子成王自稱也造成也嬛與煢同無所依怙
　之意疚哀病也匡衡曰焭焭在疚言成王喪畢思慕
　意氣未能平也盖所以就文武之業崇大化之本也
　(三山李氏曰嬛與哀此煢獨之意同嬛孤獨也左傳/亦有在疚之文亦是居喪之稱也王雖朝于廟然去)
　(喪未甚逺故猶/以死喪為言)皇考武王也歎武王之終身能孝也
　(安成劉氏曰此釋經文第四第五句○慶源輔氏曰/周至成王之時可謂成矣而曰遭家不造者王業雖)
　(成天下雖治而成王之心常若未成未治也如此然/後能保其成若自謂已成已治則殆矣匡衡可謂善)
　(説詩也喪畢思慕所以釋焭焭字意氣未能平所以/釋在疚字盖所以就文武之業崇大化之夲則又以)
　(言其效騐也惟成王之能如此所以知武/王之所以繼志述事者為終身能孝也)
念兹皇祖陟降庭(叶去/聲)止維予小子夙夜敬止
　皇祖文王也承上文言武王之孝思念文王常若見
　其陟降於庭猶所謂見堯於牆見堯於羮也(後漢書/李固白)
　(堯没舜仰慕三年坐則見/堯於牆食則見堯於羮)楚詞云三公揖讓登降堂
　只(音/紙)與此文勢正相似而匡衡引此句顔注亦云若
　神明臨其朝廷是也(朱子曰匡衡時未行毛説顔監/又精史學而不梏於專經之陋)
　(故其言獨得經之夲㫖也余舊讀詩而愛顔説然尚/疑其無據及讀楚詞乃有登降堂只之文於是益信)
　(陟降庭止之為古語也○安成劉氏曰大招曰三公/穆穆登降堂只其言三公登降堂止猶此言皇祖陟)
　(降庭其言只為語已詞正猶此言止也但集傳所/引揖讓二字彼文正作穆穆則此或傳冩之誤也)
於乎(二字/同上)皇王繼序思不忘
　皇王兼指文武也承上文言我之所以夙夜敬止者
　思繼此序而不忘耳(三山李氏曰武王能以念茲皇/祖為孝則成王亦當以思繼祖)
　(考為孝○安成劉氏曰成王因見於廟對越祖考惻/然自念而歎既曰於乎皇考又曰於乎皇王所感之)
　(意深/矣)
　　閔予小子一章十一句(定宇陳氏曰思親而見其/如在者此人子終身慕親)
　　　(之孝當親没而愈篤者也記曰致愛則存致慤/則著著存不忘乎心夫安得不敬乎惟武王之)
　　　(孝於文王者有此心故成王之孝於武王者亦/惟致敬以不忘乎此心此武王之逹孝所以上)
　　　(無愧於文王而下/可示法於成王也)此成王除喪朝廟所作疑後
　　　世遂以為嗣王朝廟之樂後三篇放此(安成劉/氏曰此)
　　　(篇及訪落敬之小毖四詩詞意相表裏如云遭/家不造率時昭考未堪家多難及懲創管蔡之)
　　　(事皆可騐其為成王之詩而小序於四詩皆泛/言嗣王故又疑其後為嗣王朝廟通用之樂歌)
　　　(也/)
訪予落止率時昭考於(音/烏)乎(音/呼)悠哉朕未有艾(五盖/反)將
予就之繼猶判渙維予小子未堪家多難(乃旦/反)紹庭上
下陟降厥家休矣皇考以保明其身
　賦也訪問落始(曹氏曰凡宫室始成/則落之故以落為始)悠逺也艾如夜
　未艾之艾判分渙散保安明顯也(臨川王氏曰保安/則無危亡之憂明)
　(顯則無昏/塞之患)○成王既朝(音/潮)于廟因作此詩以道延訪
　羣臣之意言我將謀之於始以循我昭考武王之道
　然而其道逺矣予不能及也將使予勉強(上/聲)以就之
　而所以繼之者猶恐其判渙而不合也則亦繼其上
　(時掌/反)下(遐嫁/反)於庭陟降於家庶幾賴皇考之休有以
　保明吾身而已矣(慶源輔氏曰延訪羣臣所以盡下/情率時昭考所以守家法二者相)
　(資盡下情而不守家法則内無主守家法而不盡下/情則外無助於乎悠哉朕未有艾又嘆武王之道甚)
　(逺而恐在我有所不能及也味此意則成王固已黙/識夫武王之道若不曽用工夫則便以為易矣豈識)
　(此味哉將予就之繼猶判渙言將使我勉強以就之/猶恐其力量不足意思不能接續或至於判渙不能)
　(収拾聚蓄其道於我之一身也於是又歎以為予乃/幼冲小子未能任家國之多難此盖指武庚之事而)
　(言則亦當繼紹武王内外所行之事上下於庭指其/外事也陟降於家指其内事也庶幾頼武王之休以)
　(保安明顯我之身而已○三山李氏曰自訪予落止/至繼猶判涣皆是仰先王之盛徳嘆𦕈躬之涼薄苦)
　(前哲之高逺也○新安胡氏曰自繼猶判渙而上猶/言皇皇如有求而弗獲之意自維予小子而下則焄)
　(蒿悽愴如或見之也誦其詩想其形容成王之思慕/皇考爰繼爰述何其㣲婉懇切反覆曲盡有無窮之)
　(嘆詠/也哉)
　　訪落一章十二句
　　　説同上篇(定宇陳氏曰武王之道若悠逺而難/繼而武王之上下於庭陟降於家者)
　　　(其迹未逺則近而可繼成王紹武王之上下陟/降於家庭者是即武王念文王而見其陟降於)
　　　(庭者也如此之紹庭上下陟降厥家者豈不由/於前詩之夙夜敬止繼序思不忘哉維其能敬)
　　　(以思繼武王念文王之心所以能以武王之如/見文王於庭者而紹武王於家庭也二詩語意)
　　　(相照應如此○眉山蘇氏曰上篇言將繼其祖/考之詩也訪落謀所以繼之之詩也○黄氏曰)
　　　(上篇言陟降庭止而此言紹庭上下陟降厥家/上篇言繼序思不忘而此言休矣皇考以保明)
　　　(其身皆是一時所作○三山李氏曰人君者天/下之夲也始即位臨政者又人君之夲也故伊)
　　　(尹告太甲以嗣王新服厥命惟新厥徳召公亦/曰王乃初服此訪落所由作也○安成劉氏曰)
　　　(夫子稱武王善繼志善述事而以為踐其位行/其禮奏其樂事死如生事亡如存固可見武王)
　　　(之逹孝矣即前篇所謂永世克孝者也成王之/繼武王而曰繼序思不忘曰繼猶判渙曰紹庭)
　　　(上下無非繼述之心/其孝可謂不匱矣)
敬之敬之天維顯思(叶新/夷反)命不易(以豉/反)哉(叶奨/黎反)無曰高
高在上陟降厥士日監在茲(叶津/之反)
　賦也顯明也思語辭也士事也○成王受羣臣之戒
　而述其言曰敬之哉敬之哉天道甚明其命不易保
　也(華谷嚴氏曰敬而又敬者誠之不已也盖以天道/甚明禍福不爽故予奪無常其命難保也○三山)
　(李氏曰善則福之淫則禍之栽者培之傾者覆之未/有善而不獲福未有惡而不獲禍天之道盖顯矣故)
　(其命靡常所/以為不易也)無謂其高而不吾察當知其聰明明畏
　常若陟降於吾之所為而無日不臨監于此者不可
　以不敬也(慶源輔氏曰毋不敬可以對越上帝天道/之明命不易保唯敬則能對越之若曰高)
　(高在上則便是不敬不敬則自絶於天矣常敬則見/其陟降於己所為之事日監在此也陟降厥士即所)
　(謂昊天曰明及爾出王/昊天曰旦及爾游衍也)
維予小子(叶奨/里反)不聰敬止日就月將學有緝熙于光明
(叶謨/郎反)佛(符弗反/又音弼)時仔(音/兹)肩示我顯徳行(下孟反叶/户郎反)
　將進也(朱子曰日就月將是日/成月長就成也將大也)佛弼通(鄭氏曰輔也/○華谷嚴氏)
　(曰佛謂之弼者言正救其失不專順從之也學記云/其求之也佛佛不順也猶孟子所謂法家佛士也)
　仔肩任也(華谷嚴氏曰仔肩為/負荷之意故為任)○此乃自為答之之
　言曰我不聰而未能敬也然願學焉庶幾日有所就
　月有所進續而明之以至于光明又頼群臣輔助我
　所負荷(合可何/佐二反)之任而示我以顯明之徳行則庶乎
　其可及爾(慶源輔氏曰不聰知有所不及之事不敬/行有所未至之事日就就事上言月將就)
　(大夲上言成王自知其知與行皆有所未至故欲勉/學問庶幾日於事上有所就月於夲上有所將繼續)
　(不已以至於光明又頼群臣助我所任之事而示我/以顯明之徳行則庶乎其可及耳日就月將學有緝)
　(熙于光明所以自責於己佛時仔肩示我顯徳行所/以外資於人責於己者盡資於人者廣則大學明明)
　(徳以至於平天下之事庶乎其可及矣故先生嘗語/學者曰詩中説得學有緝熙于光明此句最好盖心)
　(地夲自光明只被利欲昏了今所以為學者要令其/光明處轉光明所以下緝熙緝如緝麻之緝連緝不)
　(已之意熙則訓明字心地光明則此事有此理此物/有此理自然見得且如人心未嘗不光明見他人做)
　(得是便道是做得不是便道不是/何嘗不光明只是才明便昏了)
　　敬之一章十二句(定宇陳氏曰戒王以天之當敬/者臣之忠也答群臣以未能敬)
　　　(者君之謙也憂其未能敬而内為學於已外求/助於臣是即求所以盡此敬也學求造於光明)
　　　(而臣復示我以徳之顯明則天不在高高在上/之天而在吾心之天矣其為敬天孰大於是)
予其懲(直升/反)而毖後患莫予荓(暜經/反)蜂自求辛螫(施隻/反)
肇允彼桃蟲拚(芳煩/反)飛維鳥未堪家多難(乃旦/反)予又集
于蓼(音/了)
　賦也懲有所傷而知戒也毖慎荓使也蜂小物而有
　毒(臨川王氏曰/蜂善辛螫)肇始允信也桃蟲鷦鷯(力么/反)小鳥也
　拚飛貌鳥大鳥也鷦鷯之雛化而為鵰故古語曰鷦
　鷯生鵰言始小而終大也(山隂陸氏曰説苑云鷦鷯/巢於葦苕繫之以髪其巢)
　(至精宻以麻紩之如刺襪然故一名襪雀化輒/為鵰○埤雅曰俗呼巧婦一名工雀一名女匠)蓼辛
　苦之物也○此亦訪落之意成王自言予何所懲而
　謹後患乎荓蜂而得辛螫信桃蟲而不知其能為大
　鳥此其所當懲者盖指管蔡之事也(眉山蘇氏曰成/王始信管蔡而)
　(疑周公既而悟其姦故曰予其懲而謹後患也○宋/子曰蜂不可使而使之則是自求辛螫矣始信其為)
　(桃蟲及其拚飛則維鳥矣以比信二叔則其禍如此/也○安成劉氏曰朱子以此詩作於成王免喪之際)
　(則是武王崩後之三年也按書曰周公位冢宰正百/工群叔流言則是武王方崩流言即興周公避而居)
　(東二年之秋天有雷風之變於是王迎公歸明年免/喪朝廟而此四詩繼作故此詩深懲管蔡之事也)
　然我方幼冲未堪多難而又集于辛苦之地群臣奈
　何捨我而弗助哉
　　小毖一章八句
　　　蘇氏曰小毖者謹之於小也謹之於小則大患
　　　無由至矣(安成劉氏曰謹之於小者即謹之於/始也即所謂訪落之意也謹之於始)
　　　(不以蜂為小而使之則其後無辛螫之患矣不/信其為挑蟲之小則其後無拚飛大鳥之患矣)
　　　(名篇者特於毖字上/加一小字其意深矣)
載芟載柞(側百反叶/疾各反)其耕澤澤(音釋叶/徒洛反)
　賦也除草曰芟除木曰柞秋官柞氏掌攻草木是也
　(曹氏曰秋官薙氏掌殺草秋䋲而芟之/是除草曰芟薙音弟繩音孕舍實曰繩)澤澤觧(上/聲)散
　也(釋文曰土觧也○華谷嚴氏曰專言新墾之田者/其用力尤難故也安成劉氏曰第一節言墾士也)
千耦其耘徂隰徂畛(音/真)
　耘去苗間草也(安成劉氏曰朱子初觧嘗從鄭箋以/耘為除根株盖除草木之根株也今)
　(此傳改為去苗間草然以下文之次序觀之恐此句/未遽説耘苗也故曹氏以為反土之後草木根株有)
　(芟柞不盡者/則復耘之也)隰為田之處也(華谷嚴氏曰/下溼曰隰)畛田畔也
　(王氏曰千言其多也耦言竝耕也或徂隰或徂畛言/耕夫遍野無曠土也○安成劉氏曰第二節言治田)
　(也/)
侯主侯伯侯亞侯旅侯彊侯以有嗿(他感/反)其饁(于輙/反)思
媚其婦有依其士(與以/叶)有略其耜(叶養/里反)俶載南畝(叶蒲/委反)
　主家長也伯長子也亞仲叔也(三山李氏曰/亞伯之次也)旅衆子
　弟也彊民之有餘力而來助者遂人所謂以彊予(音/與)
　任甿(音/氓)者也(孔氏曰謂其人強壯治一夫之/田有餘力能佐助他事者也)能左右
　之曰以太宰所謂閒(音/閑)民轉移執事者(鄭氏曰閒民/謂無事業者)
　(輔移為/人執事)若今時傭力之人隨主人所左右者也(華谷/嚴氏)
　(曰言衆力競/勸無游民也)嗿衆飲食聲也媚順依愛士夫也言餉
　婦與耕夫相慰勞(去/聲)也(三山李氏曰婦人行饁夫則/順其婦婦亦依其夫也○曹)
　(氏曰士不辭耕稼之勞而知愛其婦婦不惮饁餉之/煩而知依其夫有和樂之風焉○華谷嚴氏曰夫耕)
　(婦饁驩然相愛見/治世之氣象焉)略利(曹氏曰耜奉首斲木/為之利則入土也深)俶始載
　事也(曹氏曰前曰其耕澤澤初反土也今曰俶載南/畝則将種矣○安成劉氏曰第三節言男女長)
　(幼齊力於/始耕也)
播厥百榖實函斯活(叶呼/酷反)
　函含活生也既播之其實含氣而生也(曹氏曰百榖/之性各有所)
　(宜而水旱豐凶不可預料故悉種之所以為備也○/鄭氏曰實種子也○安成劉氏曰第四節言苗生也)
驛驛其逹(叶陀/悦反)有厭其傑
　驛驛苗生貌逹出土也厭受氣足也傑先長者也(安/成)
　(劉氏曰第五節/言苗生之盛也)
厭厭其苗緜緜其麃(表驕/反)
　緜緜詳審也麃耘也(臨川王氏曰前曰千耦其耘則/既耕而耘今曰緜緜其麃則既)
　(苗而耘也既苗而耘則以緜緜為善恐傷苗也○華/谷嚴氏曰芟耘麃皆除草也芟與柞並言是新闢田)
　(除地上之草也既耕而言耘是反土而除土中之草/根也既苗而言麃是除苗間之草也○安成劉氏曰)
　(第六節言/耘苗也)
載穫濟濟(子禮/反)有實其積(子賜反/叶上聲)萬億及秭為酒為醴
烝畀祖妣以洽百禮
　濟濟人衆貌實積之實也積露積也(新安胡氏曰酒/三酒醴五齊祭)
　(祀則酒正供之祭有十倫其禮實繁而皆以酒行之/故祭可以洽百禮○臨川王氏曰以洽百禮既烝畀)
　(祖妣而逹之祭祀賔客無所不洽也○安成/劉氏曰第七節言収入之多以供祭祀也)
有飶(蘭即/反)其香邦家之光有椒其馨胡考之寜
　飶芬香也未詳何物(豐城朱氏曰皆酒/醴芬芳之氣也)胡夀也(孔氏/曰周)
　(書諡法保民耆艾曰胡○/三山李氏曰胡耉老也)以燕享賔客則邦家之所
　以光也以共養耆老則胡考之所以安也(安成劉氏/曰第八節)
　(又言可以待/賔養老也)
匪且有且匪今斯今(叶音/經)振古如兹(無韻/未詳)
　且此振極也言非獨此處有此稼穡之事非獨今時
　有今豐年之慶盖自極古以來已如此矣猶言自古
　有年也(永嘉陳氏曰振古以來皆如上文之所謂也/○華谷嚴氏曰自古以來皆如此繼此以徃)
　(尤願勿替也○安成劉氏曰第九/節則追言田事之所由來者逺矣)
　　載芟一章三十一句
　　　此詩未詳所用然辭意與豐年相似其用應亦
　　　不殊(安成劉氏曰朱子既辨此詩無祈田之意/又以豐年之序所謂秋冬報者為誤矣而)
　　　(又謂此詩之用當與豐年不殊盖據此篇第七/節而言也然則此詩所謂為酒醴畀祖妣其亦)
　　　(秋成之際薦新於宗廟而歌之也歟○新安胡/氏曰此與良耜二詩誠不見其祈報之意不過)
　　　(閔其耕種之勞序其饋餉之情論其禾黍茂盛/収穫之富或為酒醴以祀祖妣而為邦家胡考)
　　　(之光寜或為百室盈婦子寜殺犉牡以嗣以續/此皆田家勤勞安逸之事而非告神之樂歌也)
　　　(豈與七月楚茨信南山甫田大田等詩同一歌/詠其事以寓其歌舞神化之道而堅其樂事赴)
　　　(功之心也耶若拘拘於/祈報則感發之意㣲矣)
畟畟(楚側/反)良耜(叶尽/里反)俶(尺叔/反)載南畝(叶蒲/委反)
　賦也畟畟嚴利也(孔氏曰是刃利之狀○安成/劉氏曰第一節言始耕也)
播厥百榖實函斯活(叶呼/酷反)
　説見前篇(安成劉氏曰第/二節言苗生也)
或來瞻女(音/汝)載筐及筥其饟(式亮/反)伊黍
　或來瞻女婦子之來饁者也筐筥饟具也(三山李氏/曰此言婦)
　(子行饁之器與所盛之物也○廬陵彭氏曰其饟/伊黍無珍味也○安成劉氏曰第三節言餉田也)
其笠伊糾(叶其/了反)其鎛(音/博)斯趙(直了/反)以薅(呼毛/反)荼蓼
　糾然笠之輕舉也(毛氏曰笠所/以禦暑雨)趙刺(入/聲)薅去(上/聲)也荼
　陸草蓼水草一物而有水陸之異也(孔氏曰田有原/有隰故竝舉水)
　(陸之/草)今南方人猶謂蓼為辣(盧逹/反)荼或用以毒溪取
　魚即所謂荼毒也(盧陵彭氏曰此見其無華餙無怠/力所以記耕民之状也○安成劉)
　(氏曰第四節/言耘苗也)
荼蓼朽止黍稷茂(叶莫/口反)止
　毒草朽則土熟而苗盛(安成劉氏曰第/五節言苗盛也)
穫之挃挃(珍栗/反)積之栗栗其崇如墉其比(毗志/反)如櫛(側/瑟)
(反/)以開百室
　挃挃穫聲也栗栗積之宻也櫛理髮器言宻也百室
　一族之人也五家為比五比為閭四閭為族族人軰
　作相助故同時入榖也(鄭氏曰如墉如櫛言積之高/大且相比近也一族同時納)
　(榖親親也百室者出必共洫問而耕入必共族中而/居也○安成劉氏曰第六節言収穫之多而齊也)
百室盈止婦子寜止
　盈滿寜安也(三小李氏曰百室既盈婦子於是寜盖/農事勤動不得安寜今農事已畢故各)
　(享其樂也○安成劉氏曰/第七節言其樂豐稔也)
殺時犉(如純/反)牡有捄(音/求)其角(叶盧/谷反)以似以續續古之人
(無韻/未詳)
　黄牛黒唇曰犉捄曲貌續謂續先祖以奉祭祀(眉山/蘇氏)
　(曰以似以續興來嵗繼徃嵗也續古之人庶幾不替/其先也○安成劉氏曰篇末言田事畢而以祭祀也)
　(其曰續古之人亦上/篇振古如兹之意)
　　良耜一章二十三句
　　　或疑思文臣工噫嘻豐年載芟良耜等篇即所
　　　謂豳頌者其詳見於豳風及大田篇之末亦未
　　　知其是否也(眉山蘇氏曰聖人之為詩道其耕/耨播種之勤而述其終嵗倉廩豐)
　　　(實婦子喜樂之際以感動其意夫詩之可以興/者所以感發人之善志也先言勤勞後言逸樂)
　　　(使勤者可以自忘其勞/而怠者亦知以自奮也)
絲衣其紑(孚浮/反)載弁俅俅(音/求)自堂徂基自羊徂牛鼐(乃/代)
(反/)鼎及鼒(叶津/之反)兕觥其觩(音/求)㫖酒思柔不吳(音/話)不敖(音/傲)
胡考之休
　賦也絲衣祭服也紑潔貌載戴也弁爵弁也士祭於
　王之服(孔氏曰爵弁之服𤣥衣纁裳皆絲為之故曰/絲衣雜記云士弁而祭於公士冠禮注云爵)
　(弁其色赤而㣲黒如爵頭然○曹氏曰餘皆用布惟/冕與爵弁服用絲大夫以上祭服謂之冕士祭服謂)
　(之弁其首服弁則衣用絲/故知絲衣為助祭之服也)俅俅㳟順貌(孔氏曰人/貌㳟順)基
　門塾之基(安成劉氏曰門側之堂謂之塾盖門之内/外夾其東西皆有塾一門凡四塾外兩塾)
　(南向内兩塾北向謂之堂則宜/有基矣詩所指則内塾之基矣)鼐大鼎鼒(音兹○爾/雅曰鼎圜)
　(弇上謂之鼒注云斂上/而小口者弇古掩字)小鼎也思語辭柔和也吳譁
　也(三山李氏/曰大聲也)○此亦祭而飲酒之詩言此服絲衣爵
　弁之人升門堂視壺濯籩豆之屬降徃於基告濯具
　又視牲從羊至牛反告充已乃舉鼎冪(與鼏同/莫狄反)告潔
　禮之次也又能謹其威儀不諠譁不怠傲故能得夀
　考之福(安成劉氏曰儀禮士之祭前祭一日夕時主/人及賔皆入分立堂下東西宗人升自西階)
　(視壺濯於堂上東序視豆籩鉶於房東視几席及敦/於西廂反降而告祭器之濯溉几席之備具於是賔)
　(主皆出即位于門東西鼎在門外北靣北上牲在鼎/西南北首東足東上宗人徃視牲反位告其充肥遂)
　(舉冪告鼎之潔其禮亦若此詩之次也○孔氏曰堂/基但言所徃之處牛羊但言所視之物互相足也○)
　(叚氏曰告濯具省器也告充省牲也告潔省蠲也○/臨川王氏曰自羊徂牛先小後大也鼐鼎及鼒先大)
　(後小也先後反覆展視所以致勤敬也○三山李氏/曰上五句未祭之先整潔謹重如此下四句既祭之)
　(後敬謹如此則祭時謹禮可知矣○慶源輔氏曰第/一二句言其衣冠鮮潔而整肅也三四五句言其行)
　(禮順習而有序也六七句言其酒器如式而酒味和/㫖也八九句言其威儀敬静而謹飭也如是則冝乎)
　(得夀考之福矣玩/此一詩真可畫也)
　　絲衣一章九句
　　　此詩或紑俅牛觩柔休竝叶基韻或基鼒竝叶
　　　紑韻
於(音/鳥)鑠(式灼/反)王師遵養時晦時純熙矣是用大介我龍
受之蹻蹻(居表/反)王之造(叶沮/候反)載用有嗣(叶音/祠)實維爾公
允師
　賦也於歎辭鑠盛遵循熙光介甲也所謂一戎衣也
　龍寵也蹻蹻武貌造為載則公事允信也○此亦頌
　武王之詩言其初有於鑠之師而不用退自循養與
　時皆晦既純光矣然後一戎衣而天下大定後人於
　是寵而受此蹻蹻然王者之功其所以嗣之者亦維
　武王之事是師爾(慶源輔氏曰此詩頌武王之武功/言其初雖有甚盛之師而退自循)
　(養與時俱晦不見其有跡直至時節到來既純光矣/然後一著戎衣而天下翕然大定此其所以為武王)
　(之武也後王於是寵而受此蹻蹻然之武功其所以/嗣之者亦惟武王之事是師可也不先時而動不後)
　(時而靡君之用武也能/如是是亦武王也已)
　　酌一章八句
　　　酌即勺(音/酌)也内則十三舞勺即以此詩為節而
　　　舞也(建安何氏曰勺籥也舞籥文舞也孔氏云/籥舞不用兵器以其尚㓜故習小舞也賈)
　　　(氏云詩為樂章與舞人為節故以詩為舞也○/儀禮燕禮曰若舞則勺注曰勺頌篇也萬舞而)
　　　(奏之所以/勸有功也)然此詩與賚般(音/盤)皆不用詩中字名
　　　篇(眉山蘇氏曰方其不可而遵養時晦見其可/而後為之此所以為酌也○華谷嚴氏曰初)
　　　(則遵養繼則蹻蹻/酌其時措之宜也)疑取樂節之名如曰武宿夜
　　　云爾(禮記曰舞莫重於武宿夜注云武曲名正/義云武王至商郊停止宿夜士卒皆歡樂)
　　　(歌舞以待/旦故名焉)
綏萬邦屢(力注/反)豐年天命匪鮮(佳賣/反)桓桓武王保有厥
士于以四方克定厥家於(音/鳥)昭于天皇以間之
　賦也綏安也桓桓武貌大軍之後必有凶年而武王
　克商則除害以安天下故屢獲豐年之祥傳所謂周
　饑克殷而年豐是也(臨川王氏曰師之所處荆棘生/焉而曰屢豐年則其為武也異)
　(乎人之武矣○三山李氏曰武王用兵為天下除害/故能召和氣也○左傳僖公十九年衛大旱寗莊子)
　(曰昔周饑克/殷而年豐)然天命之於周乆而不厭也故此桓桓
　之武王保有其士而用之於四方(曹氏曰今年豐屢/應則天之眷佑有)
　(周固匪觧矣然武王之所以/致此者由得士以為用也)以定其家其徳上昭于
　天也(豐城朱氏曰武王之綏萬邦所謂一戎衣而天/下定也其屢獲舋年之祥則以人心和於下天)
　(時應於上也所以然者由上天有匪觧之命故武王/有桓桓之徳惟其有是徳也故於多士濟濟之盛則)
　(保而有之任而用之於四方焉盖天子以天下為家/者也必有以安定乎四方而後有以克定乎厥家此)
　(其徳所以上昭於天而遂君天下以代商也詩言於/昭于天者二大雅所謂於昭以文王之神言也此所)
　(謂於昭以武王之徳言也惟文王之神昭於天也故/周有惟新之命惟武王之徳昭于天也故周有代商)
　(之命其實武王之徳即文王之/徳而武王之命即文王之命也)間字之義朱詳傳曰
　間代也言君天下以代商也(華谷嚴氏曰多/方云有邦間之)此亦頌
　武王之功(慶源輔氏曰綏萬邦者武王之夲志也屢/豐年者上天之嘉應也有是志則冇是應)
　(先天而天弗違也天命匪觧者天命之無厭也桓桓/武王者武王之無怠也天命之無厭乃武王之無怠)
　(也後天而奉天時也天命武王不間毫髪保有厥士/于以四方克定厥家此武王之武所成就也是以其)
　(徳上昭於天而君/天下以代乎商也)
　　桓一章九句
　　　春秋傳以此為大武之六章則今之篇次盖已
　　　失其舊矣又篇内已有武王之諡則其謂武王
　　　時作者亦誤矣(華谷嚴氏曰解頤新語云武王/有其事成王制作於是作詩歌)
　　　(其事以告/於武王耳)序以為講武類禡(馬嫁/反)之詩豈後世
　　　取其義而用之於其事也歟
文王既勤止我應受之敷時繹思我徂維求定時周之
命於(音/烏)繹思
　賦也應當也敷布時是也繹尋繹也於歎辭繹思尋
　繹而思念也○此頌文武之功而言其大封功臣之
　意也言文王之勤勞天下至矣其子孫受而有之然
　而不敢專也布此文主功徳之在人而可繹思者以
　賚有功而徃求天下之安定(臨川王氏曰大賚善人/封建以為諸侯與共天)
　(下則所以求/天下之定也)又以為凡此皆周之命而非復商之舊
　矣遂歎美之而欲諸臣受封賞者繹思文王之徳而
　不忘也(慶源輔氏曰武王之封賞功臣人見其為武/王之恩也自武王之心言之乃是文王功徳)
　(之在人心而可思繹者耳非已之恩也以是而徃求/天下之安定則庶乎其可矣然則受其封賞者又可)
　(以不思繹文王之徳哉時周之命集傳以為几此皆/周之命而非復商之舊者是矣此又提起來説以興)
　(起人心也大封功臣于廟而歌此詩其言只止於此/而不及車服錫予之物盖以是為重而不以物為重)
　(也/)
　　賚一章六句
　　　春秋傳以此為大武之三章而序以為大封於
　　　廟之詩説同上篇(安成劉氏曰大武作於武王/崩後此頌為武樂第三章故)
　　　(詩中皆述武王封賞之意而推夲文王之徳朱/傳所謂頌文武之功亦若大武首章兼頌文武)
　　　(之徳/也歟)
於(音/烏)皇時周陟其高山嶞(吐果/反)山喬嶽允猶翕(許及/反)河
敷天之下裒(蒲侯/反)時之對時周之命
　賦也高山泛言山耳嶞則其狹而長者喬髙也嶽則
　其高而大者允猶未詳或曰允信也猶與由同翕河
　河善泛溢今得其性故翕而不為暴也裒聚也對答
　也言美哉此周也其廵守而登此山以柴望又道於
　河以周四嶽凡以敷天之下莫不有望於我故聚而
　朝之方嶽之下以答其意耳(黄氏曰得天下必告于/名山大川禮也舜受天)
　(下於堯猶必望于山川徧于羣神受命之始不得不/然也而况武王革命之主乎故此詩首末皆言是周)
　(之受命也○安成劉氏曰上四句言廵守而祭告/河嶽之事也下三句言廵守而朝㑹諸侯之事也)
　　般(音/盤)一章七句
　　　般義未詳(曹氏曰説文云般旋也象舟之旋從/舟從殳殳所以旋也今名篇曰般取)
　　　(盤旋之義廵守而遍乎四岳所謂盤旋也○眉/山蘇氏曰般遊也○華谷嚴氏曰朱傳以桓賚)
　　　(皆大武篇中之一章又以酌賚般名篇取樂節/之名如曰武宿夜云耳然則酌與賚般一體亦)
　　　(大武篇中/之一章歟)
　　　閔予小子之什十一篇一百三十六句
　
　
　詩傳大全卷十九
欽定四庫全書
　詩傳大全卷二十　　　　明　胡廣等　撰
　　魯頌四之四
　　　魯少(去/聲)皥之墟在禹貢徐州蒙羽之野成王以
　　　封周公長(知丈/反)子伯禽今襲慶東平府沂宻海
　　　等州即其地也(襲慶府今兗州府東平府今東/平州海州今寧海州密州今髙)
　　　(密縣與沂州/竝隸山東)成王以周公有大勲勞於天下故
　　　賜伯禽以天子之禮樂魯於是乎有頌以為廟
　　　樂其後又自作詩以美其君亦謂之頌(新安王/氏曰魯)
　　　(頌皆以美其君於宗廟無預其詩似用以燕樂/此頌之變也○問頌是告於神明魯頌中如戎)
　　　(狄是膺荆舒是懲僖公豈有是事朱子曰是頌/禱之詞耳○華谷嚴氏曰魯頌頌之變也周之)
　　　(衰也風變而雅頌亡頌聲之息前乎風雅之變/矣越桓荘僖恵至襄而魯乃有頌是故雅變而)
　　　(兦頌兦而變雅之兦甚/於變頌之變甚於兦也)舊説皆以為伯禽十九
　　　世孫僖公申之詩(孔氏曰從周公數/之故為十九世)今無所考
　　　獨閟宫一篇為僖公之詩無疑耳夫以其詩之
　　　僭如此然夫子猶錄之者盖其體固列國之風
　　　而所歌者乃當時之事則猶未純於天子之頌
　　　(孔氏曰雖名為頌而體實國風非告神之歌又/曰頌詠魯公功徳纔如變風之美者耳○曺氏)
　　　(曰今以其體觀之分章/斷句實國風之流耳)若其所歌之事又皆有
　　　先王禮樂教化之遺意焉則其文疑若猶可予
　　　(與/也)也况夫子魯人亦安得而削之哉然因其實
　　　而著之而其是非得失自有不可揜者亦春秋
　　　之法也(朱子曰著之於篇所以見其僭也春秋/書郊禘大雩雉門兩觀猶是意也削之)
　　　(則没其實矣盖其文予之而實則不予也○考/索曰亦如存滛亂之詩使後世有見其非耳非)
　　　(謂其言/之當也)或曰魯之無風何也先儒以為時王褒
　　　周公之後比於先代故廵守不陳其詩而其篇
　　　第不列於大師之職是以宋魯無風其或然歟
　　　(眉山蘇氏曰春秋之際大國皆有變風宋魯獨/無風有頌鄭氏云宋王者之後魯聖人之後是)
　　　(以天子廵守不陳/其詩所以禮之也)或謂夫子有所諱而削之則
　　　左氏所記當時列國大夫賦詩及吴季子觀周
　　　樂皆無曰魯風者其説不得通矣
駉駉(古榮/反)牡馬(叶蒲/補反)在坰(古榮/反)之野(叶上/與反)薄言駉者(叶/章)
(與/反)有驈(尸橘/反)有皇有驪(力知/反)有黄以車彭彭(叶鋪/郎反)思無
疆思馬斯臧
　賦也駉駉腹幹(幹馬/脅也)肥張貎邑外謂之郊郊外謂之
　牧牧外謂之野野外謂之林林外謂之坰(鄭氏曰必/牧於坰野)
　(者避民居/與良田也)驪馬白跨曰驈(孔氏曰驪黒色跨髀問/也跨者所跨據之處)黄
　白曰皇(孔氏曰黄而㣲/白色雜名皇)純黑曰驪(孔氏曰檀弓云夏/后氏尚黒戎事乗)
　(驪故知純/黒曰驪)黄騂曰黄(孔氏曰騂者赤色/謂黄而㣲赤者也)彭彭盛貎思
　無疆言其思之深廣無窮也臧善也○此詩言僖公
　牧馬之盛由其立心之逺(慶源輔氏曰僖公當作魯/侯前云唯閟宫一篇為僖)
　(公之詩餘則無所考則不應於此定以為僖公也夫/人立心既逺則所成必厚大凡富厚之事率非輕易)
　(浮淺者之/所能致)故美之曰思無疆則思馬斯臧矣衛文公
　秉心塞淵而騋牝三千亦此意也(藍田吕氏曰僖公/修政以誠心行之)
　(故言思無疆思無期思無繹思無邪馬之所以臧才/作徂者其效也與衛風秉心塞淵騋牝三千之意同)
　(古之賢君誠心以行善政其效皆若此非獨牧馬而/已○段氏曰苟思馬而馬善則凡其思慮之所及者)
　(無不善矣○埤雅曰百里奚爵禄不入於心故飯牛/而牛肥思無疆思馬斯臧殆此之謂也○安成劉氏)
　(曰美文公之馬則言其騋而牝者有三千之衆美僖/公之馬則言其駉而牡者有十六種之毛色盖各極)
　(其盛而言皆以見/其國之殷富也)
○駉駉牡馬在坰之野薄言駉者有騅(音/隹)有駓(符悲/反)有
騂有騏以車伾伾(符丕/反)思無期思馬斯才(叶前/西反)
　賦也蒼白雜毛曰騅(孔氏曰雜毛是二色相間雜上/云黄白曰皇黄騂曰黄止一毛)
　(色之中自有淺深與此二/色者異故不言雜毛也)黄白雜毛曰駓(孔氏曰今/桃華馬也)
　赤黄曰騂(孔氏曰周人尚赤而牲用騂是騂為純赤/言赤黄者謂其赤而黄其色鮮明者上云)
　(黄騂曰黄謂黄而㣲赤此/云赤黄曰騂謂赤而㣲黄)青黑曰騏(孔氏曰青而㣲/黒今之驄馬也)
　伾伾有力也無期猶無疆也才材力也
○駉駉牡馬在坰之野薄言駉者有驒(徒河/反)有駱有駵
(音/留)有雒以車繹繹(叶弋/灼反)思無斁(叶弋/灼反)思馬斯作
　賦也青驪驎(良忍良/辰二反)曰驒色有深淺斑駁(北角/反)如魚
　鱗今之連錢驄也白馬黑鬛(力輒/反)曰駱赤身黑鬛曰
　駵(孔氏曰鬛馬騣駵為赤色若身鬛/俱赤則騂馬故赤身黑鬛曰駵)黑身白鬛曰雒
　(音/洛)繹繹不絶貎斁厭也作奮起也
○駉駉牡馬在坰之野薄言駉者有駰(音/因)有騢(音遐叶/洪孤反)
有驔(音/簟)有魚以車袪袪(起居/反)思無邪(叶祥/余反)思馬斯徂
　賦也隂白雜毛曰駰隂淺黑色今泥騘也彤白雜毛
　曰騢(孔氏曰彤赤也/今赭黄馬也)豪骭(閑去/聲)曰驔毫在骭而白也
　(孔氏曰骭腳脛/盖膝下之名)二目白曰魚似魚目也(孔氏曰爾雅/云一目白瞷)
　(二目/白魚)袪袪彊健也徂行也孔子曰詩三百一言以蔽
　之曰思無邪盖詩之言美惡不同或勸或懲皆有以
　使人得其情性之正(朱子曰如正風雅頌等語可以/起人善心如變風刺滛等詩可)
　(以使人知戒懼人讀好底詩固是知勸若讀不好底/詩便知得此心不可如此所以讀詩者便思無邪也)
　(盖詩之功用如此又曰所謂得情性之正者情/性是貼思字正是貼無邪字此乃做時文相似)然其
　明白簡切通于上下未有若此言者故特稱之以為
　可當三百篇之義以其要為不過乎此也學者誠能
　深味其言而審於念慮之間必使無所思而不出於
　正則日用云為莫非天理之流行矣(盧陵彭氏曰夫/子教人學詩之)
　(法思無邪一言乃學者之樞要也○安成劉氏曰詩/之為教無非欲人得其情性之正然就詩經而指其)
　(要以示人則唯思無邪之語既明白簡切而足明各/詩之直指又通于上下而足該衆詩之全體比於其)
　(他詩詞則多㣲婉而或不能明白簡切各言一事而/或不能通于上下故夫子獨稱思無邪之一言以示)
　(學詩者守約施愽之/道誠意正心之方也)蘇氏曰昔之為詩者未必知此
　也孔子讀詩至此而有合於其心焉是以取之盖
　章云爾
　　駉四章章八句
有駜(蒲必/反)有駜駜彼乗(繩證/反)黄夙夜在公在公明明(叶/謨)
(郎/反)振振鷺鷺于下(叶後/五反)鼓咽咽(烏𤣥/反)醉言舞于胥樂(音/洛)
兮
　興也駜馬肥强貎明明辨治也(廬陵歐陽氏曰明/明修明其職也)振
　振羣飛貎鷺鷺羽舞者所持或坐或伏如鷺之下也
　咽與淵同鼓聲之深長也或曰鷺亦興也(毛氏曰鷺/興潔白之)
　(士也○廬陵歐陽氏曰取其修潔翔集有威儀也○/鄭氏曰潔白之士羣集于朝君與之飲酒以鼔節之)
　(咽咽/然)胥相也醉而起舞以相樂也此燕飲而頌禱之
　詞也(安成劉氏曰此為燕飲之詩唯卒/章自今以始以下則頌禱之辭也)
○有駜有駜駜彼乘牡夙夜在公在公飲酒振振鷺鷺
于飛鼓咽咽醉言歸于胥樂兮
　興也鷺于飛舞者振作鷺羽如飛也(曺氏曰上章醉/言舞以樂成之)
　(也此章醉言歸/以禮節之也)
○有駜有駜駜彼乘駽(呼縣/反)夙夜在公在公載燕自今
以始嵗其有(叶羽/已反)君子有榖詒孫子(叶奨/里反)于胥樂兮
　興也青驪曰駽今鐵驄也載則也有有年也榖善也
　(曺氏曰君民如此治道得矣復何為哉若自此/年榖常登子孫相承力於為善則無疆之休也)或曰
　禄也詒遺(去/聲)也(眉山蘇氏曰願其/君富且有後也)頌禱之詞也
　　有駜三章章九句(慶源輔氏曰駜彼乗黄恐是指/來燕者所乗之馬故因以起興)
　　　(在公明明所謂精白一心以承休徳也自今以/始嵗其有為庶民之慮切矣君子有榖詒孫子)
　　　(為後世之盧深矣此/可為善頌善禱矣)
思樂(音/洛)泮(暜半/反)水薄采其芹(其斤/反)魯侯戾止言觀其旂
(叶其/斤反)其旂笩笩(蒲害/反)鸞聲噦噦(呼㑹/反)無小無大從公于
邁
　賦其事以起興也思發語辭也泮水泮宫之水也諸
　侯之學鄉射之宫謂之泮宫其東西南方有水形如
　半璧以其半於辟廱故曰泮水而宫亦以名也(毛氏/曰天)
　(子辟廱諸侯泮宫○鄭氏曰辟廱者築土壅水之外/圓如璧四方來觀者均也泮之言半也泮水者盖東)
　(西門以南通/水北無也)芹水菜也(木草曰水靳一名/水英可作葅味甘)戾至也笩
　笩飛揚也噦噦和也(三山李氏曰無小無大從公于/邁國人無長幼皆從公而徃以)
　(見國人從僖公之樂也又曰如漢明帝問辟廱/冠帶縉紳之人圜撟門而觀聼者盖億萬計)此飲
　於泮宫而頌禱之詞也(安成劉氏曰首章本其始而/言魯侯與其衆至泮宫也三)
　(章以後然後言/飲酒頌禱之事)
○思樂泮水薄采其藻魯侯戾止其馬蹻蹻(居表/反)其馬
蹻蹻其音昭昭(叶之/繞反)載色載笑匪怒伊教
　賦其事以起興也蹻蹻盛貎色和顔色也(慶源輔氏/曰其音昭)
　(昭集傳遺此一句解鄭氏謂僖公之徳音者是也故/下面説載色載笑匪怒伊教以見善於教人載色載)
　(笑王氏以為洪範所謂而康而色者亦是也○黄氏/曰魯人非樂乎泮水也樂乎僖公之賢而人才所頼)
　(以長育成就也芹藻㣲物也而樂之有餘所樂者在/僖公而寓於芹藻也樂心一生則烏可已觀其旂則)
　(樂其笩笩聞其鸞則樂其噦噦見其馬則樂其蹻蹻/人之樂之也如此僖公何以得此於魯人哉載色載)
　(笑即之也温匪怒伊教循循善誘僖公之育才可見/矣○安成劉氏曰二章言魯侯至泮而和其笑語也)
○思樂泮水薄采其茆(叶謨/九反)魯侯戾止在泮飲酒既飲
㫖酒永錫難老(叶魯/吼反)順彼長道(叶徒/吼反)屈此羣醜
　賦其事以起興也茆鳬葵也葉大如手赤圓而滑江
　南人謂之蓴菜者也(本草注曰蓴菜三四月後通名/絲蓴味甜體軟霜降以後名瑰)
　(蓴味苦/體澀)長道猶大道屈服醜衆也(廬陵彭氏曰唯難/老則可以順長道)
　(而服羣衆也○臨川王氏曰順從君/子之長道而屈服此魯國之羣衆也)此章以下皆頌
　禱之詞也(慶源輔氏曰首祈其夀考次祈其功業亦/可謂善頌善禱矣羣醜雖言羣衆便已含)
　(淮夷在其中○安成劉氏曰三/章頌魯侯享夀考而盡君道也)
○穆穆魯侯敬明其徳敬慎威儀維民之則允文允武
昭假(音/格)烈祖靡有不孝自求伊祜(候五/反)
　賦也昭明也假與格同烈祖周公魯公也(三山李氏/曰内能慎)
　(其明徳外能慎其威儀表裏盡善此民所以則之也/○曺氏曰載色載笑匪怒伊教所謂允文也順彼長)
　(道屈此羣醜所謂允武也○慶源輔氏曰此章則專/頌魯侯之徳以為能盡孝道以自求多福威儀者君)
　(徳之符文武者君徳之備也○安成劉氏曰/四章頌公之化其民孝其祖以享福禄也)
○明明魯侯克明其徳既作泮宫淮夷攸服(叶蒲/北反)矯矯
虎臣在泮獻馘(古獲反叶/况壁反)淑問如臯陶(叶夷/周反)在泮獻囚
　賦也矯矯武貌馘所格者之左耳也淑善也問訊囚
　也囚所虜獲者(孔氏曰馘臨陣格殺之而取其耳也/所馘者是不服之人須武臣之力殺)
　(取其耳故武臣如虎者獻之所囚者服罪之人察獄/之吏受其詞而斷其罪故善聴訟如臯陶者獻之)
　盖古者出兵受成於學(禮記王制注/曰定兵謀也)及其反也釋奠
　於學而以訊馘告(王制注曰釋菜奠幣禮先師也訊/馘所生獲斷耳者○安成劉氏曰)
　(司馬公曰受成獻馘莫不在學所以然者欲其先禮/義而後勇力也君子有勇而無義為亂小人有勇而)
　(無義為盜若専訓之以勇力而/不使之知禮義奚所不為矣)故詩人因魯侯在泮
　而願其有是功也(三山李氏曰古者建學養才在此/飲洒在此受成在此獻功在此則)
　(學校之制不為徒設有補於風化多矣○慶源輔氏/曰序以為修泮宫者正以此章既作泮宫一句生義)
　(将以作為創造則又恐魯不應舊來無學故遂以為/修耳殊不知此乃魯侯與羣臣燕飲泮宫之詩而詩)
　(人頌禱欲其有以終獲淮夷之服耳故云魯國既作/泮宫則淮夷既服其文徳矣故於此下遂言願其獻)
　(馘獻囚之事也○安成劉氏曰五章/頌願魯侯以徳服人而獻功於學也)
○濟濟(子禮/反)多士克廣徳心桓桓于征狄(他歴/反)彼東南
(叶尼/心反)烝烝皇皇不吳(音/話)不揚不告于訩(音/凶)在泮獻功
　賦也廣推而大之也徳心善意也狄猶逷也(釋文曰/狄逺也)
　(○臨川王氏曰/攘而逷之也)東南謂淮夷也(孔氏曰淮夷在魯之/東南○豐城朱氏曰)
　(徂兹淮夷徐戎竝興見於費誓之書則淮夷之為魯/患自伯禽受刲之時而已然矣故時人頌禱其君必)
　(至於狄彼東南而後可/以無愧於烈祖伯禽焉)蒸烝皇皇盛也(曺氏曰其竝/進而向敵也)
　(烝烝然其合而/大之也皇皇然)不呉不揚肅也不告於訩師克而和
　不争功也(鄭氏曰訩訟也無以争訟之事告於治獄/之官者○三山李氏曰征伐有交争者必)
　(告治獄之官伯州犁之事是也又曰人心可謂廣矣/惟為血氣所使一有毫髪之利則忿而争其心於是)
　(乎隘矣惟其心廣故其征伐有狄逺淮夷之功烝烝/皇皇不吴不揚未嘗争訟惟在泮獻功而已○安成)
　(劉氏曰六章頌願公之臣/士皆有才徳以立功也)
○角弓其觩(音/求)束矢其搜(色留/反)戎車孔博徒御無斁(叶/弋)
(灼/反)既克淮夷孔淑不逆(叶冝/腳反)式固爾猶淮夷卒獲(叶黄/郭反)
　賦也觩弓健貌(鄭氏曰言/持弦急也)五十矢為束或曰百矢也
　(孔氏曰荀卿論兵操十二石之弩負矢五十箇是一/弩用五十夫大司冦云入束矢於朝注古者一弓百)
　(矢與書及左傳所言賜諸侯彤弓/一彤矢百故又謂束矢當百箇)搜矢疾聲也(孔氏/曰其)
　(發則搜然/而勁疾)博廣大也無斁(音/亦)言競勸也逆違命也盖
　能審固其謀猶則淮夷終無不獲矣(眉山蘇氏曰公/之兵戎精繕士)
　(卒競勸故能克淮夷甚善而不逆○臨川王氏曰孔/淑不逆言無復作慝而順以服也○鄭氏曰堅固其)
　(軍謀謂度已之徳慮彼之罪以出兵也○慶源輔氏/曰此章又願耳器械修整卒乗競勸既勝淮夷甚善)
　(而無冇違命者章末又致戒以為苟能審固其謀猷/則淮夷豈終不可獲哉以詩意觀之是時魯國想必)
　(為淮夷所擾而未有以勝之也○安成劉氏曰七/章願公之兵徒精好謀慮審固而終服准夷也)
○翩彼飛鴞(吁驕/反)集于泮林食我桑黮(尸荏/反)懐我好音
憬(九永/反)彼淮夷來獻其琛(敕金/反)元龜象齒大賂南金
　興也鴞惡聲之鳥也黮桑實也(曺氏曰傳云桑黮甘/甜鴟鴞革響是知鴞)
　(食桑黮則其音變而羙也泮林有黮鴞來食之歸我/好音則淮夷被泮宫禮義之化其有不革面而柔服)
　(者/哉)憬覺悟也琛寳也元龜尺二寸(史記曰龜千嵗滿/尺二寸○孔氏曰)
　(漢志云龜不盈/尺不得為寳)賂遺(去/聲)也南金荆揚之金也(鄭氏曰/荆揚貢)
　(金三品○孔氏曰禹貢徐州淮夷蠙珠暨魚則淮夷/其土不出龜象其國不屬荆揚而獻龜象南金者非)
　(謂淮夷之地出此物也○三山李氏曰書載伯禽宅/曲阜徐戎竝興是淮夷世為魯患故願僖公能使之)
　(順服貢獻/如此也)此章前四句興後四句如行葦首章之例
　也(安成劉氏曰卒章又願魯公/常使淮夷順服而來獻也)
　　泮水八章章八句(新安胡氏曰蘇公以為泮宫僖/公因舊而修是以不見於春秋)
　　　(至於克淮夷則亦以為最而朱子於三章以下/以為頌禱之詞盖以為僖公存日之詩也竊謂)
　　　(春秋經也魯頌亦經也今幸有魯頌以補春秋/之闕誦其詩者尚何過疑之有哉○安成劉氏)
　　　(曰朱子以作泮宫克淮夷之事他無所考故不/質其為僖公之詩而且以克服淮夷為頌禱之)
　　　(詞以愚考之春秋不書常事則夫作泮宫之事/十二公之經固宜皆無所見也至於僖公克服)
　　　(淮夷雖亦不見於春秋而僖公十三年嘗從齊/桓㑹于鹹為淮夷之病杞十六年嘗從齊桓㑹)
　　　(于准為准夷之病鄫矣但此詩所言不/無過其實者要當為頌禱之溢詞也)
閟(筆位/反)宫有侐(况域/反)實實枚枚赫赫姜嫄(音/元)其徳不囘
上帝是依(叶音/隈)無災無害彌月不遲(叶陳/囘反)是生后稷降
之百福(叶筆/力反)黍稷重(直龍/反)穋(音六叶/六直反)稙(㣲力/反)稺菽麥(叶/訖)
(力/反)奄有下國(叶于/逼反)俾民稼穡有稷有黍有稻有秬(求許/反)
奄有下土纘禹之緒(象吕/反)
　賦也閟深閉也宫廟也(藍田吕氏曰魯/廟非姜嫄廟也)侐清靜也實
　實鞏固也枚枚礱(盧紅/也)宻也(孔氏曰枚枚者細密之/意故云礱密晉語及書)
　(傳説天子廟飾皆云斲其材而/礱之加宻石焉是礱宻之事也)時盖修之故詩人歌
　詠其事以為頌禱之詞而推本后稷之生而下及于
　僖公耳(孔氏曰作者将美僖公追述逺祖上陳姜嫄/后稷至于太王文武爰及成王封建之辭魯)
　(公受賜之命言其/所以冇魯之由)囘邪也依猶眷顧也説見生民篇
　先種曰稙後種曰稺(孔氏曰重穋稙稺生熟/早晚之異稱非榖名)奄有下
　國封於邰也(華谷嚴氏曰劉氏云奄有下國所/以原其始奄有下土所以要其終)緒業
　也禹治洪水既平后稷乃播種百榖(孔氏曰禹能平/水土稷能播種)
　(二者俱以利民故謂之繼禹之事稷之播種種禹所/治之地也○慶源輔氏曰奄有下土指教民稼穡之)
　(事而言也使天下之民皆得以稼穡於其土地則是/后稷奄有其土也禹稷之功相為終始相繼以相成)
　(無稷則禹之平水土何益無禹則稷之教稼穡何施/○三山李氏曰禹之平水土稷之教稼穡其事雖不)
　(同其實相終始也非禹平水土雖稷教民種何自而/施其功非稷教民種雖禹治水民何自食惟前後相)
　(承故云纘也○安成劉氏曰首章推本/僖公所奉閟宫之祖上出于后稷也)
○后稷之孫實維大(音/泰)王居岐之陽實始翦商至于文
武纘大王之緒致天之屆于牧之野(叶上/與反)無貳無虞上
帝臨女(音/汝)敦(都回/反)商之旅克咸厥功(叶居/古反)王曰叔父(扶/古)
(反/)建爾元子(叶子/古反)俾侯于魯大啓爾宇為周室輔(扶兩/反)
　賦也翦斷(音/短)也大王自豳徙居岐陽四方之民咸歸
　往之於是而王迹始著盖有翦商之漸矣(格庵趙氏/曰蔡節齋)
　(云太王雖未始有翦商之志然太王始得民心王業/之成實基於此○雙峯饒氏曰非謂太王有翦商之)
　(志也言翦商雖在武王之時而太王實基王迹乃翦/商之所從始爾○南豐曽氏曰太王盖諸侯之能興)
　(邦者本不必云肇基王迹也武王既有天下推其寖/盛之由故曰肇基王迹所謂實始翦商者始因肇王)
　(迹之語而/言之過耳)屆極也猶言窮極也虞慮也無貳無虞上
　帝臨女猶大明云上帝臨女無貳爾心也敦治之也
　咸同也言輔佐之臣同有其功而周公亦與焉也王
　成王也叔父周公也元子魯公伯禽也(三山李氏曰/謂長子為元)
　(子/)啓開宇居也(慶源輔氏曰無貳無虞上帝臨女一/有貳心他慮則便與天為二不足以)
　(致天之屆矣所謂能治商之衆皆君臣上下一徳一/心之功為周室輔則封魯公不特為魯公計乃所以)
　(為周家計矣○安成劉氏曰此章/推言后稷以下至于周公伯禽也)
○乃命魯公俾侯于東錫之山川土田附庸周公之孫
荘公之子(叶奨/里反)龍旂承祀(叶養/里反)六轡耳耳春秋匪解(音/懈)
(叶訖/力反)享祀不忒皇皇后帝皇祖后稷享以騂犧(虚宜虚/何二反)
是饗是宜(牛竒牛/何二反)降福既多(章移當/何二反)周公皇祖亦其福
女(音/汝)
　賦也附庸猶屬城也小國不能自逹於天子而附於
　大國也上章既告周公以封伯禽之意此乃言其命
　魯公而封之也(朱子曰小國之地不足五十里者不/能自逹于天子因大國以姓名通謂)
　(之附庸若春秋邾儀父之類是也○問顓臾亦魯附/庸在魯地七百里之中從孟子百里之説則魯安得)
　(七百里之地曰是禮記説封周公曲阜之地七百里/所謂錫之山川土田附庸其勢必不止於百里○安)
　(成劉氏曰周室封建之法當以武成分上惟三者為/正魯侯爵地方百里以司馬法及小司徒之制推之)
　(地方百里者積田萬井萬井之地以開方之法通之/實占地三百餘里此盖班禄之制所謂錫之土田者)
　(也故南軒張氏以為分土三等皆以其田言之地雖/有山川相間廣狹不齊而制田之多寡則自若也故)
　(其山川城郭宫室塗巷皆在百里田制之外即所謂/錫之山川者也若邾若須句若顓臾又皆魯之附庸)
　(即所謂錫之附庸者盖亦在百里田制之外是魯之/疆域固不止百里矣然作明堂位者遽妄為七百里)
　(之説孔氏乃附㑹之以為封魯五百里之上加以九/同七同五同三同四等附庸共為方百里者二十四)
　(若魯方百里者二十五積四十九同/開方之得七百里其説恐難信也)荘公之子其一
　閔公其一僖公知此是僖公者閔公在位不久未有
　可頌此必是僖公也(安成劉氏曰閔公名啓方在位/二年僖公以庶兄繼立在位三)
　(十三/年)耳耳柔從也春秋錯舉四時也忒過差也成王
　以周公有大功於王室故命魯公以夏正孟春郊祀
　上帝配以后稷牲用騂牡(曺氏曰司常言日月為常/王建之交龍為旂諸侯建)
　(之僖公雖僭郊禮而猶以龍旂承祀不敢全僭天子/禮也明堂位乃曰魯公乗大路載弧䪅旂十有二旒)
　(日月之常祀帝/于郊則過矣)皇祖謂羣公(安成劉氏曰上言皇祖/在后稷上則是指后稷)
　(為皇祖此言皇祖在周/公下故知是指羣公)此章以後皆言僖公致敬郊
　廟而神降之福國人稱願之如此也(安成劉氏曰此/章言自伯禽封)
　(魯以致僖公致敬/郊廟而獲福也)
○秋而載嘗夏而楅衡(叶户/郎反)白牡騂剛犧尊將將(七羊/反)
毛炰(薄交/反)胾(側吏/反)羮(叶盧/當反)籩豆大房(此下當脱一句如/鐘鼔喤喤之類)
萬舞洋洋孝孫有慶(叶祛/羊反)俾爾熾而昌俾爾夀而臧保
彼東方魯邦是常不虧不崩不震不騰三夀作朋如岡
如陵
　賦也嘗秋祭名楅衡施於牛角所以止觸也周禮封
　人云凡祭飾其牛牲設其楅衡是也(孔氏曰楅設於/角衡設於鼻)
　秋将嘗而夏楅衡其牛言夙戒也白牡周公之牲也
　騂剛魯公之牲也白牡殷牲也周公有王禮故不敢
　與文武同魯公則無所嫌故用騂剛(孔氏曰公羊傳/云周公用白牡)
　(魯公用騂剛羣公不毛不毛不純色也剛特也白牡/謂白特騂剛亦特也○安成劉氏曰不敢使與文武)
　(同故牲用殷/人所尚之色)犧(素何/反)尊畫牛於尊腹也或曰尊作牛
　形鑿其背以受酒也(孔氏曰阮諶禮圖云犠尊飾以/牛腹上畫牛形又大和中魯郡)
　(於地中得齊大夫子尾送女/器有犧尊以犧牛為尊也)毛炰周禮封人祭祀有
　毛炰之豚注云爓(似鹽反湯/中瀹肉)去(上/聲)其毛而炰之也胾
　切肉也羮大羮鉶(音/刑)羮也大羮大古之羮湇(欽入/聲)煮
　肉汁不和(去/聲)盛(平/聲)之以登貴其質也(儀禮設太羹湇/于醢北注云設)
　(之所以敬尸也不祭不嚌/太羮不為神非盛者也)鉶羮肉汁之有菜和者也
　盛之鉶器故曰鉶羮大房半體之俎足下有跗(音/敷)如
　堂房也(孔氏曰明堂位云周房俎房謂足下跗也上/下相間有似於堂房然知是半體者周語云)
　(郊禘之事則有全烝王公立飫則有房烝親戚燕享/則有殽烝全烝謂全載牲體殽烝謂體觧節析則房)
　(烝是半/體可知)萬舞名震騰驚動也(曺氏曰不虧如日常盈/不崩如山常固不震如)
　(地常靜不騰如水常平自/俾爾熾昌以下皆嘏辭)三夀未詳鄭氏曰三卿也
　(華谷嚴氏曰願有夀考之三卿為朋/友皆如岡陵之固祝其君臣同慶也)或曰顛公夀與
　岡陵等而為三也(安成劉氏曰此章専言僖公致/敬宗廟而祝願其穫福夀也)
○公車千乘(繩證反叶/神陵反)朱英綠縢(徒登/反)二矛重(直龍/反)弓
(叶姑/𢎞反)公徒三萬貝胄朱綅(息亷反叶/息􁁓反)烝徒增增戎狄是
􁋊荆舒是懲則莫我敢承俾爾昌而熾俾爾夀而富(叶/方)
(未/反)黄髪台背(叶蒲/寐反)夀胥與試俾爾昌而大(叶特/計反)俾爾耆
而艾(吾盖反叶/五訃反)萬有千嵗眉夀無有害(叶暇/憩反)
　賦也千乗大國之賦也成方十里出革車一乗甲士
　三人左持弓右持矛中人御步卒七十二人将重車
　者二十五人千乗之地則三百十六里有竒(音/箕)也(三/山)
　(李氏曰按司馬法六尺為歩歩百為畝畝百為夫夫/三為屋屋三為井井十為通通十為成成出革車一)
　(乗則千乗之地方三百一十六里有竒若以孟子所/言周公封魯地方百里則無縁有千乗司馬法之言)
　(不足信也包氏沚論語以為古者井田方里為井十/井為乗百里之國通計萬井則魯地百里當有千乗)
　(矣合從包氏説○安成劉氏曰王制謂公侯之田皆/方百里以武成列爵分土之説推之與王制合是魯)
　(當有百里之土田明矣而古者以田賦出兵據司馬/法及小司徒之説推之則成方十里為田百井出車)
　(一乗每乗馬四疋甲士歩卒合七十五人外牛十二/頭駕重車在後炊家子十人固守衣裝五人廏養五)
　(人樵汲五人合二十五人也同方百里為田萬井止/出車百乗積十同為十萬井始得出車千乗具十萬)
　(井開方則方三萬一千六百井餘一萬八千畝有竒/為方三百十六里餘六十歩有竒然其里數増多不)
　(合於侯封百里之制故李氏以為當從包氏之説雖/與集傳不合然朱子注孟子千乗之國亦嘗以為地)
　(方百里出/車千乗矣)朱英所以飾矛綠縢所以約弓也(安成劉/氏曰縢)
　(如緄縢/之縢)二矛夷矛酋矛也重弓備折壊也徒歩卒也
　三萬舉成數也車千乗法當用十萬人而為歩卒者
　七萬二千人然大國之賦適滿千乗苟盡用之是舉
　國而行也故其用之大國三軍而已三軍為車三百
　七十五乗三萬七千五百人其為歩卒不過二萬七
　千人舉其中而以成數言故曰三萬也(華谷嚴氏曰/魯頌多夸大)
　(之詞曰千乗曰三萬不/必求其數之盡合也)貝胄貝飾胄也朱綅所以綴
　也(孔氏曰貝者水蟲甲有文章胄謂兠鍪以貝為/餙説文云綅綫朱綅赤綫也謂以朱綫綴甲)增
　增衆也戎西戎狄北狄􁋊當也荆椘之别號舒其與
　國也懲艾承禦也僖公嘗從齊桓公伐椘故以此美
　之(孔氏曰僖四年公㑹齊侯等伐椘椘一名荆舒是/椘之與國故連言荊舒其伐戎狄則無文○三山)
　(李氏曰泮水美僖公能服淮夷皆無是事而美之則/􁋊戎狄懲荊舒未必不如其服淮夷也盖祝頌之詞)
　(例如此○安成劉氏曰荆者椘之本號盖以荆山而/得名春秋荘公十年始書荊以正其夷狄之號至僖)
　(公元年乃改稱椘四年僖公從齊伐椘遂盟召陵僖/公雖不得専其功而詩人之詞容有溢美讀者當不)
　(以詞/害意)而祝其昌大夀考也夀胥與試之義未詳王氏
　曰夀考者相與為公用也蘇氏曰願其夀而相與試
　其才力以為用也(曺氏曰老夀者相與試用則不特/三夀作朋而已所用皆老成人也)
　(○考索曰此詩曰天錫公純嘏眉夀保魯復周公之/宇與夫萬有千嵗眉夀無有害皆是祝頌之詞若非)
　(祝頌之詞則是僖公果萬有千嵗乎○華谷嚴氏曰/萬冇千嵗猶曰千嵗萬嵗也○安成劉氏曰此章承)
　(前章祭祀獲福之意而美/公以武功祝公以福夀也)
○泰山巖巖(叶魚/咸反)魯邦所詹奄有龜蒙遂荒大東至于
海邦(叶卜/工反)淮夷來同莫不率從魯侯之功
　賦也泰山魯之望也詹與瞻同(孔氏曰泰山在齊魯/之界其陽則魯其隂)
　(則齊二國皆/以為望也)龜蒙二山名(廬陵羅氏曰郡國志泰山/郡傳縣有龜山蒙隂縣有)
　(蒙山在西南○孔氏曰春秋齊人來歸鄆讀龜隂之/田謂龜山之北田也論語説顓臾云昔者先王以為)
　(東蒙主是魯之境内有此二山故言奄有○/曺氏曰龜則鄒之龜山蒙則費之東蒙山)荒奄也
　大東極東也海邦近海之國也(曺氏曰淮夷來同則/淮浦諸夷在魯之南)
　(者同來㑹盟莫敢不率循而順從也○安成劉氏曰/此亦承上章祭祀獲福之意而言願公治其境内以)
　(服逺國也遂荒以下皆/期望之詞下章放此)
○保有鳬繹(叶弋/灼反)遂荒徐宅(叶逹/各反)至於海邦淮夷蠻貊
(叶莫/博反)及彼南夷莫不率從莫敢不諾魯侯是若
　賦也鳬繹二山名(三山李氏曰禹貢徐州嶧陽孤桐/此繹即嶧陽也○廬陵羅氏曰地)
　(理攷異鳬山在兗州鄒縣東南三十里/嶧山一名鄒山在鄒縣南二十二里)宅居也謂徐
　國也諾應辭若順也○泰山龜蒙鳬繹魯之所冇其
　餘則國之東南勢相連屬(音/燭)可以服從之國也(臨川/王氏)
　(曰言魯之治東及於海邦南及於蠻貊○安成劉氏/曰泰山曰所詹龜䝉曰奄有鳬繹曰保有皆以魯地)
　(而言也其餘非魯所有則皆以遂/荒總發其詞而致其願望於公也)
○天錫公純嘏(叶果/五反)睂夀保魯居常與許復周公之宇
魯侯燕喜令妻夀母(叶滿/委反)宜大夫庶士(鉏里/反)邦國是有
(叶羽/已反)既多受祉黄髪兒齒
　賦也常或作嘗在薛之旁許許田也魯朝(音/潮)㝛之邑
　也皆魯之故地見侵於諸侯而未復者故魯人以是
　願僖公也(曺氏曰漢地理志魯有薛縣而齊孟嘗君/食邑於薛則嘗先當屬魯○孔氏曰桓元)
　(年鄭伯以璧假許田杜預注成王營王城故賜周公/許田以為魯國朝㝛之地其地近鄭故鄭易之也)
　令妻令善之妻聲姜也夀母夀考之母成風也(安成/劉氏)
　(曰僖公娶齊女姜姓曰聲姜其母風姓/曰成風為荘公之妾薨於文公四年)閔公八歲被
　弑必是未娶其母叔姜亦應未老(安成劉氏曰閔公/在位二年為慶父)
　(所弑其母叔姜荘公/夫人哀姜之娣也)此言令妻夀母又可見公為僖
　公無疑也有常有也兒齒齒落更生細者亦夀徵也
　(眉山蘇氏曰願公夀考以復魯之侵地宜其室家臣/庶以保有其國也○安成劉氏曰此章稱願僖公享)
　(夀富康寧之福有夫妻子母之/樂皆承前章祭祀獲福之意也)
○徂來之松新甫之柏(叶逋/莫反)是斷(音/短)是度(待洛/反)是尋是
尺(叶尺/約反)松捔(音/角)有舄(叶七/約反)路寝孔碩(叶常/約反)新廟奕奕(叶/弋)
(灼/反)奚斯所作孔曼(音/萬)且碩(同/上)萬民是若
　賦也徂來新甫二山名(廬陵羅氏曰地理攷異徂來/亦曰尤來在兗州乾封縣新)
　(甫山在/汶陽縣)八尺曰尋舄大貌路寝正寝也(安成劉氏曰/路亦訓大)
　新廟僖公所修之廟(安成劉氏曰即/前所謂閟宫也)奚斯公子魚也
　作者教護屬(音/燭)功課章程也(孔氏曰公子魚為之主/帥教令工匠監護其事)
　(屬付工役/課其章程)曼長碩大也萬民是若順萬民之望也(慶/源)
　(輔氏曰九章則本其所以作是頌者言之取木於二/山斷以度之或長或短而松之為榱桷者猶舄然而)
　(大則其為梁為柱者可知既成廟後之正寝又甚宏/大則僖公所修之廟大矣又言其教䕶屬功董其功)
　(役之人而曰此實奚斯所作其制度甚長且大以順/萬民之望也有所興作而不順民心則興怨讟矣安)
　(能致彼如斯之頌禱哉○安成劉氏曰此章復/詳言修廟之事與篇首兩句之意相首尾也)
　　閟宫九章五章章十七句(内第四章/脱一句)二章章八句
　　二章章十句
　　　舊説八章二章章十七句一章十二句一章三
　　　十八句二章章八句二章章十句多寡不均雜
　　　亂無次蓋不知第四章有脱句而然今正其誤
　　　(新安胡氏曰竊謂閟宫是依倣殷武而作殷武/首言髙宗伐荆椘次言侯國服從方及於夀考)
　　　(且寧遽結之以作寝廟朱子釋廟中之寝所以/安髙宗之神得之矣閟宫首原僖公家世次及)
　　　(承祭祀攘夷狄復境土極頌其夀考亦遽結之/以作新廟與殷武如出一手特殷武簡而嚴閟)
　　　(宫張而夸耳故朱子於殷武之末謂與閟宫卒/章文意畧同但先儒因此詩服淮夷蠻貊等事)
　　　(春秋所不載皆不能無疑故黄氏以為未然之/期望朱子以為頌禱之詞也○眉山蘇氏曰詩)
　　　(人願僖公上為神之所福内為民人之所安外/為鄰國之所懐而修舊起廢治其寝廟以順萬)
　　　(民之所望也○定宇陳氏曰僖公修閟宫以其/新修故又曰新廟而路寝即廟中之正寝也毛)
　　　(鄭以閟宫為姜嫄廟者固非毛/又以新廟為閔公廟者尤非也)
　　　魯頌四篇二十四章二百四十三句(考索曰駉/詩言牧馬)
　　　　(之事有駜言君臣宴飲泮水言其修泮宫服/淮夷所褒之事猶為可褒也至於閟宫則毁)
　　　　(譽失真且如言姜嫄后稷至於文武與夫郊/天之祭魯以諸侯而乃盛稱以示誇耀不亦)
　　　　(過乎○臨川王氏曰周頌之辭約約所以為/嚴盛徳故也魯頌之詞侈侈所以為夸徳不)
　　　　(足故/也)
　　商頌四之五
　　　契為舜司徒而封於商傳十四世而湯有天下
　　　其後三宗迭興(孔氏曰契為司徒有五教之功/乃賜姓曰子而封於商從契至)
　　　(湯為十四世也○釋文曰商者契所封之地名/湯有天下遂以為國名○安成劉氏曰湯後九)
　　　(世至大戊而商道興廟號中宗大戊後十三世/至武丁商道復興廟號髙宗武丁再傳而至祖)
　　　(甲所謂三宗迭興也盖商人宗之皆為百世不/遷之廟故周公作無逸歴舉言之但祖甲親盡)
　　　(之際適以國亡故/未有宗號也歟)及紂無道為武王所滅封其
　　　庶兄㣲子啓於宋修其禮樂以奉商後(吴氏曰/武王克)
　　　(殷封武庚於殷墟封㣲子於宋及武庾叛成王/殺之始即㣲子已封之宋建之為上公以奉湯)
　　　(祀作㣲子之/命以申之)其地在禹貢徐州泗濵西及豫州
　　　盟(音/孟)諸之野(孔氏曰宋之封域東/至泗濵西至孟諸也)其後政衰商
　　　之禮樂日以放失七世至戴公時(孔氏曰自㣲/子至戴公凡)
　　　(十君除二兄弟同世/外是七世至戴公也)大夫正考甫得商頌十二
　　　篇於周大師歸以祀其先王至孔子編詩而又
　　　亡其七篇然其存者亦多闕文疑義今不敢强
　　　通也(孔氏曰正考甫生孔父嘉孔父嘉生木金/父木金父生初父初父生防叔防叔遷魯)
　　　(為防太夫故曰防叔生伯夏伯夏生叔梁紇叔/梁紇生仲尼則正考甫是孔子七世之祖周用)
　　　(六代之樂故有商頌○問商頌恐是宋作朱子/曰宋襄一伐椘而已其事可考安有莫敢不來)
　　　(享等事又問恐是宋人作之追述往事以祀其/先王若是商時所作商尚質不應商頌反多於)
　　　(周頌曰商頌雖多如周頌覺得文勢自别周頌/雖簡文自平易商頌自是奥古非宋人所能作)
　　　(○鄭氏曰列國政衰則變風作宋何獨無乎曰/有焉乃不録之王者之後時王所客也廵狩不)
　　　(陳其/詩)商都亳宋都商丘皆在今應天府亳州界
　　　(應天府今改歸徳州隸河南亳州今亳縣屬直/隸鳯陽府潁州○曺氏曰契封商今丄雒商是)
　　　(也至湯凡八遷徙居亳從先王居帝嚳嘗都也/湯十九世至盤庚其間又五遷後居河南亳殷)
　　　(即湯故都故後世或稱/商或稱殷或兼稱殷商)
猗(於宜/反)與(音/余)䢷與置我鞉(音/桃)鼔奏鼔簡簡衎我烈祖
　賦也猗歎詞䢷多(臨川王氏曰美商之樂歎而多之/也○曺氏曰言其美之不足故嗟)
　(歎而多/之也)置陳也(廬陵歐陽氏曰陳鞉與鼔書曰下/管鞉鼓盖虞夏以來舊物常用之)簡
　簡和大也衎(苦旦/反)樂也烈祖湯也(毛氏曰有功/烈之祖也)記曰
　商人尚聲臭味未成滌(音/狄)蕩其聲樂三闋(苦穴/反)然後
　出迎牲即此是也(禮記郊特牲注曰滌蕩猶摇動也/○安成劉氏曰凡聲屬陽故曰樂)
　(由陽來商人祭祀尚聲/所以先求諸陽者也)舊説以此為祀成湯之樂也
湯孫奏假(音/格)綏我思成鞉鼔淵淵(叶於/巾反)嘒嘒管聲既和
且平依我磬聲於(音/烏)赫湯孫(叶思/倫反)穆穆厥聲
　湯孫主祀之時王也(廬陵歐陽氏曰自太甲以下至/紂皆可為湯孫但不知所斥者)
　(何王/耳)假與格同言奏樂以格于祖考也綏安也思成
　未詳鄭氏曰安我以所思而成之人謂神明來格也
　禮記曰齊(音/齋)之日思其居處思其笑語思其志意思
　其所樂(音去/聲)思其所嗜齊三日乃見其所為齊者(孔/氏)
　(曰所思五事先思居處後思樂嗜者先粗而後精自/外而入内也○建安何氏曰慕容氏云親之居處笑)
　(語志意樂嗜往而不反非有實也夫豈形體之所能/交哉思之所至足以通之矣齊之三日思之之至雖)
　(親之不可見者如見其存㣲之顯誠之不可揜也如/此○朱子曰見所為齊者思之熟若見其所為齊之)
　(親/也)祭之日入室僾(音/愛)然必有見乎其位(孔氏曰入室/初入廟堂僾)
　(然髣髴見也如見/親之在神位也)周旋出户肅然必有聞乎其容聲
　(孔氏曰孝子薦俎酌獻行歩周旋或出户當此/時必有悚息肅肅然如聞舉動容止之聲也)出户
　而聼愾(開代/反)然必有聞乎其歎息之聲(朱子曰設祭/既畢孝子出)
　(户而聼也○建安何氏曰馬氏云僾然言其貌肅然/言其容愾然言其氣也輔氏云既曰必有又曰僾然)
　(肅然愾然盖誠/之不可揜也)此之謂思成蘇氏曰其所見聞本非
　有也生於思耳此二説近是盖齊而思之祭而如有
　見聞則成此人矣(華谷嚴氏曰若神不來格則所思/不遂今神明來格是安我以所思)
　(而成之/人也)鄭注頗有脱誤今正之(慶源輔氏曰商人尚/聲於䢷可見綏我思)
　(成又見/其尚鬼)淵淵深逺也嘒嘒(呼恵/反)清亮也磬玉磬也堂
　上升歌之樂非石磬也(孔氏曰磬非樂之主而云依/我磬聲明此異於常磬非石)
　(磬也○張子曰玉磬聲之最和平者可以養心其聲/一定始終如一無隆殺也○臨川王氏曰依我磬聲)
　(言與堂下/之樂諧也)穆穆美也(鄭氏曰於盛矣湯孫此樂之美/其聲也○安成劉氏曰既言管)
　(聲又言磬聲又言穆穆厥聲盛稱聲樂見商人之尚/聲連叶三聲字又見商人之質也○慶源輔氏曰穆)
　(穆厥聲亦是言樂言於赫/哉之湯孫其樂聲甚美也)
庸鼔有斁萬舞有奕我有嘉客亦不夷懌
　庸鏞通(毛氏曰大/鐘曰庸)斁斁然盛也奕奕然有次序也(濮/氏)
　(曰周人之樂執籥秉翟者文舞也朱干玉戚者武舞/也萬舞二舞之總也故邶風有公庭萬舞魯頌有萬)
　(舞洋洋春秋椘子元有振萬盖時王樂也諸侯卿大/夫士所得同用之特自八以下佾數有差等耳今言)
　(萬舞有奕正謂文武迭用而有序豈天/下未為周而是舞之名已見於前代乎)盖上文言鞉
　鼓管籥作於堂下其聲依堂上之玉磬無相奪倫者
　至於此則九獻之後鐘鼓交作萬舞陳於庭而祀事
　畢矣(安成劉氏曰周制宗廟九獻之次尸未入前王/祼於奥以降神一獻也后亞祼二獻也尸入薦)
　(血腥後王酌泛齊獻尸所謂朝踐三獻也后酌醴齊/亞獻亦為朝踐四獻也薦熟畢王酌盎齊獻尸五獻)
　(也后酌緹齊亞獻六獻也皆所謂饋獻也尸乃食訖/王更酌朝踐之泛齊以酳尸所謂朝獻七獻也后更)
　(酌饋獻之緹齊以亞酳所謂再獻八獻也又冇諸/臣為賓者之一獻凡九也若商之九獻則未有考)嘉
　客先代之後來助祭者也夷悦也亦不夷懌者言皆
　悦懌也(豐城朱氏曰湯孫奏假綏我思成始焉人固/因樂以致其感格之效也於赫湯孫穆穆厥)
　(聲終焉樂固因人而成其和聲之美也至於鏞鼓之/斁斁然而盛也萬舞之奕奕然有次序也則不特幽)
　(有以感乎神而嘉賔在位亦無不/夷懌者矣獨言嘉客者尊之也)
自古在昔先民有作温恭朝夕執事有恪
　恪敬也言恭敬之道古人所行不可妄也閔馬父(國/語)
　(魯語注馬/父魯大夫)曰先聖王之傳恭猶不敢專稱曰自古古
　曰在昔昔曰先民(慶源輔氏曰馬父觧自古在昔先/民有作深得其㫖可以涵詠便見)
　(得敬是徹頭徹尾成始成終之意○國語注曰有作/言先聖人行此恭敬之道久矣不敢言創之於已乃)
　(云受之於先古也/此其不敢専也)
顧予烝嘗湯孫之将
　将奉也言湯其尚顧我烝嘗哉此湯孫之所奉者致
　其丁寧之意庶㡬其顧之也(安成劉氏曰此詩章首/兩以湯孫間稱於聲樂)
　(之間者所以重歎其樂之美所謂尚聲者然也章/末結之以湯孫之将者又所以偹見其禮之至也)
　　那一章二十二句
　　　閔馬父曰正考甫校商之名頌(孔氏曰魯語注/云名頌頌之美)
　　　(者考父恐其舛繆/故就太師挍之)以那為首其輯之亂曰云云
　　　即此詩也(廬陵羅氏曰輯成也凡作篇章/義既成撮其大要以為亂辭)
嗟嗟烈祖有秩斯祜(候五/反)申錫無疆及爾斯所
　賦也烈祖湯也秩常申重也爾主祭之君盖自歌者
　指之也(安成劉氏曰頌詩所以美盛徳告成功而皆/自歌工以導逹主祭者之意也歌工自己身)
　(而指主祭者則曰爾自先祖之身而指主祭者則曰/湯孫自主祭者之身而言則曰我曰予立言雖殊所)
　(指之人則一如上篇所稱亦然也又如周頌雝詩既/稱天子則固自歌工之身而指主祭者矣下文又稱)
　(孝子亦若此詩稱湯孫也又稱/予稱我亦若此詩稱予我也)斯所猶言此處也○
　此亦祀成湯之樂言嗟嗟烈祖(華谷嚴氏曰補傳云/言烈祖而云嗟嗟以)
　(簡朴故也若周頌則言/於穆於皇近於文矣)有秩秩無窮之福可以申錫
　於無疆是以及於爾今王之所而修其祭祀如下所
　云也(東萊吕氏曰及爾斯所言流慶無窮今方於爾/之所其後猶未艾也所謂申鍚無疆○豐城朱)
　(氏曰成湯以盛徳而受天命故有秩秩無窮之福可/以申錫於無窮爾後人所以得入烈祖之廟以奉烈)
　(祖之祭者是即其福之所/及也言此以起下文之意)
既載清酤(吁候/五反)賚我思成(叶音/常)亦有和羮(叶音/郎)既戒既
平(叶音/旁)鬷(中庸作奏/今從之)假(音/格)無言(叶音/昻)時靡有爭(叶音/章)綏
我眉夀黄耉無疆
　酤酒(曺氏曰清酒/冬釀夏成)賚與也思成義見上篇和羮味之
　調節也(鄭氏曰和羮者五味調腥熟/得節也○曺氏曰鉶羮也)戒夙戒也平猶
　和也儀禮於祭祀燕享之始每言羮定(音/訂)盖以羮熟
　為節然後行禮(朱子曰鄉飲酒禮鄉射禮燕禮大射/儀公食大夫禮少牢饋食皆曰羮定)
　(鄭氏曰定猶熟也○廬陵李氏曰不敢預勞賔故以/羮定為速賔行禮之節○東萊吕氏曰清酟和羮皆)
　(言祭之/始也)定即戒平之謂也鬷中庸作奏正與上篇義
　同盖古聲奏族相近族聲轉平而為鬷耳無言無爭
　肅敬而齊一也(慶源輔氏曰先酒而後羹亦其序也/無言則是肅敬無爭則是齊一是乃)
　(諸福之所㑹也○豐城朱氏曰酒之清者方載而在/樽則未獻之時也而烈祖之神已與我以所思而成)
　(之人言應之疾也至於羹定則薦熟之時也既戒既/平誠意之寓於物也無言無爭誠意之存乎人也)
　言其載清酤而既與我以思成矣及進和羮而肅敬
　之至則又安我以睂夀黄耇之福也(廬陵歐陽氏曰/上言既載清酟)
　(下文亦有和羮乃是直陳祭時酒與羮爾而執事總/無諠譁又不交侵其職位以見在廟之人皆肅敬而)
　(舉動得禮所以神明錫/以眉夀黄耉之福也)
約軧(祈支/反)錯衡(叶户/郎反)八鸞鶬鶬(七羊/反)以假(音/格)以享(叶虚/良反)
我受命溥将自天降康豐年穰穰來假(音/格)來饗(叶虚/良反)降
福無疆
　約軧錯衡八鸞見采芑篇鶬見載見篇(鄭氏曰約軧/轂飾也鸞在)
　(鑣四馬則八鸞諸侯來助祭者乗篆轂錯衡之車駕/四馬其鸞鶬鶬然聲和○安成劉氏曰采芑作八鸞)
　(瑲瑲烝民韓奕作八鸞鏘鏘此詩作鶬鶬/載見曰鞗革有鶬字雖不同皆言其聲也)言助祭之
　諸侯乘是車以假以享于祖宗之廟也(慶源輔氏曰/約軧錯衡八)
　(鸞鶬鶬總言助祭之諸侯䢷則/専言先代之後耳亦其序也)溥廣將大也穰穰多
　也言我受命既廣大而天降以豐年黍稷之多使得
　以祭也(曺氏曰諸侯助祭者如此是我之受命大得/天人之助也得萬國之歡心以事其先王所)
　(謂得人也降康豐年所謂得天也○東萊吕氏曰豐/年穰穰言時和歳豐祭禮得成所謂可以偹物者也)
　假之而祖考來假享之而祖考來饗(新安胡氏曰歐/陽氏云上言以)
　(享者謂諸侯來助致享於神也下云來饗者/謂神來至而歆享也以假來假其義亦然)則降福
　無疆矣
顧予烝嘗湯孫之將
　説見前篇(眉山蘇氏曰上言人既助之天又應之然/後祖宗來格而享其祭報之以福故此曰)
　(其尚顧予烝嘗哉/此湯孫之所奉也)
　　烈祖一章二十二句(盧陵彭氏曰上篇言鞉鼓管/籥與執競之頌意同此篇言)
　　　(清酟和羮而不詳於樂則與䢷執競異也○慶/源輔氏曰䢷與烈祖皆祀成湯之樂然那詩則)
　　　(専言樂聲至烈祖則及夫酒饌焉商人尚聲豈/始作樂之時則歌那既祭而後歌烈祖歟大抵)
　　　(商頌簡古難㸔辭斷/而意續熟讀自見)
天命𤣥鳥降而生商宅殷土芒芒古帝命武湯正域彼
四方
　賦也𤣥鳥鳦(烏㧞/反)也(孔氏曰燕色𤣥/故又名𤣥鳥)春分𤣥鳥降髙
　辛氏之妃有娀(息容/反)氏女簡狄祈于郊禖鳦遺卵簡
　狄吞之而生契其後世遂為有商氏以有天下事見
　史記(孔氏曰𤣥鳥至日以太牢祀郊禖記其祈福之/時故言天命𤣥鳥𤣥鳥來而謂之降者重之若)
　(自天來然○華谷嚴氏曰契封於商後因以為一代/之號言生商謂生契也生契所以生商也○史記殷)
　(本紀曰𤣥鳥翔水遺卵娀簡狄取而吞之三代世表/曰契稷之父皆黄帝子孫詩言契生於卵后稷人跡)
　(者見其有天命精誠之意耳柰何無父而生乎故詩/人美契曰天命𤣥烏降而生商美稷曰厥初生民)
　宅居也殷地名芒芒大貌古猶昔也帝上帝也武湯
　以其有武徳號之也(曺氏曰書曰惟我商王布昭聖/武長發曰武王載斾有䖍秉鉞)
　(湯曰吾甚武自號曰武/王故此稱為武湯也)正治也域封境也(眉山蘇氏/曰湯始受)
　(命正域於四/方之諸侯也)○此亦祭祀宗廟之樂而追叙商人之
　所由生以及其有天下之初也(安成劉氏曰此詩推/本商人生於𤣥鳥猶)
　(生民推本周人生於帝武此詩追叙契之生以及於/湯有天下猶閟宫追叙后稷之生以及文武也○豐)
　(城朱氏曰天命𤣥鳥降而生商推契之所以生固本/於天命也古帝命武湯原湯之所以興亦本於天命)
　(也宅殷土芒芒言契之受天命而奄有乎一國也正/域彼四方言湯之受天命而奄有乎天下也非有契)
　(以開之於前無以為有商受命之基非有湯以繼之/於後無以成有商興王之業此詩人於契與湯所以)
　(必竝致其尊美/而無異辭也)
方命厥后奄有九有(叶羽/已反)商之先后受命不殆(叶養/里反)在
武丁孫子(叶奨/里反)
　方命厥后四方諸侯無不受命也九有九州也(華谷/嚴氏)
　(曰域彼四方則九州在其中矣天命湯以四方/為域湯能命其諸侯而奄有九有成天意也)武丁
　髙宗也(鄭氏曰武丁脩徳殷道復/興故表顯之號為髙宗)言商之先后受天
　命不危殆故今武丁孫子猶賴其福(盧陵歐陽氏曰/武丁孫子謂武)
　(丁之孫/子也)
武丁孫子武王靡不勝(音/升)龍旂十乘(繩證/反)大糦(尺志/反)是
承
　武王湯號而其後世亦以自稱也龍旂諸侯所建交
　龍之旂也(華谷嚴氏曰龍旂十乗/舉諸侯之尊者言之耳)大糦黍稷也承奉
　也○言武丁孫子今襲湯號者其武無所不勝於是
　諸侯無不奉黍稷以來助祭也(豐城朱氏曰方命厥/后奄有九有則諸侯)
　(之受命於商王者固非止於一國也商之先后受命/不殆則商王之受命于天者亦非止于一世也惟其)
　(歴世受命而不危殆故至于武丁孫子猶得以頼其/福焉惟武丁孫子襲湯號而有天下者其武無所不)
　(勝故諸侯莫不乗其車馬/奉是黍稷來助祭於商焉)
邦畿千里維民所止肇域彼四海(叶虎/洧反)
　止居肇開也言王畿之内民之所止不過千里而其
　封域則極乎四海之廣也(華谷嚴氏曰京師諸夏之/本王圻之内人心安止則)
　(四海之大皆在/統理之内也)
四海來假(音格/下同)來假祁祁景員維河殷受命咸宜(叶牛/何反)
百禄是何(音荷叶/如字)
　假與格同祁祁衆多貌景員維河之義未詳或曰景
　山名商所都也見殷武卒章春秋傳亦曰商湯有景
　亳之命是也員與下篇幅隕義同盖言周也河大河
　也言景山四周皆大河也何任也(鄭氏曰百禄是荷/謂擔負天之多福)
　春秋傳作荷(上聲○華谷嚴氏曰章末總美殷家前/後相承受天之命無有不宜能負荷天)
　(之百福謂成湯至髙宗以後也○慶源輔氏曰此又/承上而言四海之逺諸侯無不來至而至者祁祁然)
　(衆多見商之所都所謂景山者四周皆大河其形勢/之盛而居之安如此故又歎殷之受命無所不宜此)
　(所以能負荷/其百福也)
　　𤣥鳥一章二十二句
濬哲維商長發其祥洪水芒芒禹敷下土方(絶句椘辭/天問禹降)
(省下土方/盖用此語)外大國是疆幅隕(音/員)既長有娀(息容/反)方将帝
立子生商
　賦也濬深哲知(三山李氏曰正猶書/所謂濬哲文明也)長久也方四方
　也外大國逺諸侯也幅猶言邉幅也隕讀作員謂周
　也(華谷嚴氏曰自其直方言之/曰幅自其周圍言之曰員)有娀契之母家也(朱/子)
　(曰舊説有娀國在不周之北恐不應絶/逺如此○史記正義曰有娀當在蒲州)将大也○言
　商世世有濬哲之君(孔氏曰總歎商家深智不指斥/一人也○三山李氏曰惟其徳)
　(之深故不溺于褊淺惟其徳之明故不至於昏塞商/之先世皆有深智之徳○安成劉氏曰泛言濬哲之)
　(君盖自湯以上/契以下皆是也)其受命之祥發見也久矣方禹治洪
　水以外大國為中國之竟(境/同)而幅隕廣大之時有娀
　氏始大故帝立其女之子而造商室也盖契於是時
　始為舜司徒掌布五教于四方而商之受命實基於
　此(曺氏曰契雖未能有天下然其有天下之祥既已/於堯舜之時發見矣○慶源輔氏曰長發其祥則)
　(言商受天命其發見之祥既已逺矣自洪水芒芒下/六句則皆述此句猶言天之栽培我商也久矣○豐)
　(城朱氏曰有商受命之祥雖在於濬哲相繼之時而/有商受命之基實定於有娀生商之日必言有娀者)
　(以契固商人之所由生而有娀又商人之所自出楢/云稷固周人之所由生而有邰又周人之所自出也)
○𤣥王桓撥(叶必/烈反)受小國是達(叶他/悦反)受大國是達率履
不越遂視既發(叶方/月反)相(息亮/反)土烈烈海外有截
　賦也𤣥王契也𤣥者深㣲之稱或曰以𤣥鳥降而生
　也王者追尊之號(孔氏曰國語𤣥王勒商十四世而/興𤣥王為契明矣又云昔我先王)
　(后稷我先王不窋韋昭注商頌亦以契為𤣥王是其/為王之祖故呼王非號王也○廬陵歐陽氏曰書稱)
　(格王寧王盖古人往往以美稱加王爾𤣥者深/㣲之稱老氏言𤣥之又𤣥是也不必為黒也)桓武
　撥治達通也受小國大國無所不逹言其無所不宜
　也率循履禮越過發應也言契能循禮不過越遂視
　其民則既發以應之矣相土契之孫也(孔氏曰契子/昭明昭明子)
　(相/土)截整齊也至是而商益大四方諸侯歸之截然整
　齊矣其後湯以七十里起豈嘗中衰也與(慶源輔氏/曰契為司)
　(徒初不見有武之事然文武乃君之徳既封為國君/則是當有武徳也撥即撥亂之撥乃武徳之騐也既)
　(有武徳又能撥亂以為治則其所受之國隨其大小/而無所不宜又能循行禮法無或過越則其所以為)
　(下民之儀式者無所不偹矣宜乎遂視其民則既發/以應之也至于其孫相土之時則商益以烈烈然光)
　(大諸侯率皆歸之而極于海外莫不截/然齊整也此章又叙契及相土之事)
○帝命不違至于湯齊湯降不遲聖敬日躋(子兮/反)昭假
(音/格)遲遲上帝是祗帝命式于九圍
　賦也湯齊之義未詳蘇氏曰至湯而王業成與天命
　㑹也降猶生也遲遲久也祗(音/支)敬式法也九圍九州
　也(孔氏曰謂九圍為九州者盖九分天下/各為九處若規圍然故謂之九圍也)○商之先
　祖既有明徳天命未嘗去之以至於湯(華谷嚴氏曰/商自契以來)
　(天命所向至湯而後與天齊謂王業至/此成天命至此集天人邉相符合也)湯之生也應
　期而降適當其時其聖敬又日躋(子兮/反)升(廬陵彭氏/曰聖敬日)
　(躋即至誠無息也○華谷嚴氏曰苟日新日日新又/日新是聖敬日躋之實即文王之純亦不已也○朱)
　(子曰湯工夫全在敬字上㸔來大段是一箇脩飭底/人又曰成湯之聖稱其徳者有曰不邇聲色不殖貨)
　(利又曰以義制事以禮制心有曰從諫弗咈改過不/吝又曰與人不求偹檢身若不及此皆足以見其日)
　(新之實至于所謂聖敬日躋云/者則其言愈約而意愈切矣)以至昭假于天久而
　不息惟上帝是敬故帝命之以為法於九州也(慶源/輔氏)
　(曰聖敬云者言湯之敬乃聖人之敬也無一毫虧缺/無一息間斷故能昭假于天與天為一也以此觀之)
　(則敬之一字乃入聖之門而/學者成始成終之道可見矣)
○受小球(音/求)大球為下國綴(張衛/反)旒(音/流)何(音/賀)天之休不
競不絿(音/求)不剛不柔敷政優優百禄是遒(子由/反)
　賦也小球大球之義未詳或曰小國大國所贄之玉
　也鄭氏曰小球鎮圭尺有二寸大球大圭三尺也皆
　天子之所執也(曺氏曰玉藻云笏天子以球玉美玉/也○周禮典瑞曰王搢大圭執鎮圭)
　(注鎮圭尺二寸以四鎮之山為瑑飾所以鎮/安四方大圭三尺抒上終葵首明無所屈也)下國諸
　侯也綴猶結也旒旗之垂者也(孔氏曰大行人及考/工記説旌旗之事皆)
　(云九旒七旒是旌/旗垂者名為旒也)言為天子而為諸侯所係屬(音/燭)如
　旗之縿(音/衫)為旒所綴著(長入/聲)也(華谷嚴氏曰詩考云/旗所垂為旒衆旒所)
　(著為/縿)何荷競强絿緩也優優寛裕之意遒聚也(慶源/輔氏)
　(曰言湯能為天子受大國小國所執之玉則為諸侯/所附屬如旂旒之與縿然此皆上帝休美之命使然)
　(也然湯之負荷天休者非有他也本其聖敬只中道/上行更無徧倚故其為政不强不弱不剛不柔優游)
　(寛裕此固百/福之所聚也)
○受小共(音恭叶/居勇反)大共為下國駿(音/峻)厖(莫邦反叶/莫孔反)何天
之龍(叶丑/勇反)敷奏其勇不震不動(叶徳/總反)不戁(奴版/反)不竦(小/勇)
(反/)百禄是總(子孔/反)
　賦也小共大共駿厖之義未詳或曰小國大國所共
　之貢也鄭氏曰共(上/聲)執也猶小球大球也(安成劉氏/曰鄭意以)
　(小共為王所執鎮圭大/共為王所執之大圭也)蘇氏曰共珙通合珙之玉也
　傳曰駿大也厖厚也(華谷嚴氏曰視受小國大國之/共貢惟薄取之所以大厚天下)
　(也/)董氏曰齊詩作駿駹謂馬也(新安胡氏曰駿駹是/喻其有力量能負重)
　(致逺之意下國皆/於我乎負載也)龍寵也敷奏其勇猶言大進其武
　功也戁恐竦懼也(慶源輔氏曰駿厖作大厚無意味/當從董氏説作駿厖謂馬也如此)
　(則與上章綴旒義相類皆是譬喻綴旒以喻為諸侯/附著駿厖以喻能乗載諸侯也此維徳厚者能之上)
　(章言政事此章言武功先能自治然後能進其武功/也不震動不戁竦即周頌所謂無貳無虞之意臨大)
　(事固不可不懼然神武不殺者自能不震動不戁竦/荷天之休則修政事荷天之寵則進武功亦其宜也)
○武王載斾有處秉鉞(音/越)如火烈烈則莫我敢曷(漢書/作遏)
(阿葛反叶/阿竭反)苞有三蘖(五葛反叶/五竭反)莫遂莫逹(叶他/悦反)九有有
截韋顧既伐(叶房/越反)昆吾夏桀
　賦也武王湯也(曺氏曰湯以武/定亂故號武王)䖍敬也言恭行天討也
　(三山李氏曰顔師古云/湯雖秉鉞以敬為先)曷遏通或曰曷誰何也苞本
　也蘖旁生萌蘖也言一本生三蘖也本則夏桀蘖則
　韋也顧也昆吾也皆桀之黨也鄭氏曰韋彭姓顧昆
　吾已(紀把/二音)姓(孔氏曰鄭語云祝融其後八姓已/姓昆吾顧温彭姓豕韋則商滅之)○言
　湯既受命載斾秉鉞以征不義桀與三蘖皆不能遂
　其惡而天下截然歸商矣(段氏曰截者定/于一之謂也)初伐韋次
　伐顧次伐昆吾乃伐夏桀當時用師之序如此(慶源/輔氏)
　(曰載斾秉鉞不敢不䖍即所謂臨事而懼也此與不/震動不戁竦立行而不相悖如火烈烈言其氣勢之)
　(盛也則莫我敢遏言舉天下莫能當也如此則有首/出庶物之勢矣湯之興是甚麽氣勢天下安敢不截)
　(然齊整以歸商桀與三蘗安/得不自然以次而消靡乎)
○昔在中葉有震且業允也天子(叶奨/里反)降于卿士(鉏里/反)
實維阿衡(叶户/郎反)實左(音/佐)右(音/又)商王
　賦也葉世震懼業危也承上文而言昔在則前乎此
　矣豈謂湯之前世中衰時與允也天子指湯也降言
　天賜之也卿士則伊尹也言至於湯得伊尹而有天
　下也阿衡伊尹官號也(慶源輔氏曰昔在中葉冇震/且業分明是指桐土之後成)
　(湯以前中衰之時言也允也天子言湯之為天子當/乎人心降于卿士言伊尹不徒出乃天為湯而鍚之)
　(也左右商玉謂輔佐成湯以成王道也○孔氏曰言/卿士者三公兼卿士也阿依衡平伊尹湯所依倚而)
　(取平故以為官名○九峯蔡氏曰言天下之所倚平/也或曰伊尹之號○豐城朱氏曰前章言湯降不遲)
　(是湯之生不先不後而適當其期乃天實立之以為/興王之君也此章言降于卿士是尹之生亦不先不)
　(後而適當乎夏商革命之際乃天實賜之以為興王/之佐也使生湯而不生尹則是有君無臣而何以成)
　(興王之業惟有湯以為之君而又有尹以為之佐此/天命之所以集而王業之所以成也已上四章皆頌)
　(成湯功烈至此乃以左右商王一語歸之阿衡則湯/固為百世不遷之烈祖而商之子孫凡有大享於先)
　(王則伊尹以佐命元/臣得與于享無疑矣)
　　長發七章一章八句四章章七句一章九句一章
　　六句
　　　序以此為大禘之詩盖祭其祖之所出而以其
　　　祖配也(張子曰其祖之所/自出則帝嚳也)蘇氏曰大禘之祭所
　　　及者逺故其詩歴言商之先后又及其卿士伊
　　　尹盖與祭於禘者也商書曰兹予大享于先王
　　　爾祖其從與享之是禮也豈其起於商之世歟
　　　今按大禘不及羣廟之主此宜為祫祭之詩(濮/氏)
　　　(曰序以為大禘則禘不及羣廟之主無因言相/士若以為祫祭則羣廟之主在焉而言湯事特)
　　　(詳末乃及伊尹相湯嘗意其為合/祀宗廟而以阿衡配食之樂歟)然經無明文
　　　不可考也(定宇陳氏曰此詩頌湯之興而推本/於契之始然湯武徳之盛如此本其)
　　　(所以聖者不越乎敬而已是敬也即契率履不/越之心也率履不越之心其即舜命之以敬敷)
　　　(五教之/心歟)
撻(他逹/反)彼殷武奮伐荆楚冞(面規/反)入其阻裒(蒲侯/反)荆之
旅有截其所湯孫之緒(象吕/反)
　賦也撻疾貌(曺氏曰言其/兵威神速)殷武殷王之武也冞冒裒
　聚湯孫謂髙宗○舊説以此為祀髙宗之樂盖自盤
　庚沒而殷道衰楚人叛之髙宗撻然用武以伐其國
　(三山李氏曰楚為夷狄之國世亂則先叛世治則後/服商室中㣲往往為患髙宗所以討之○孔氏曰周)
　(始封熊繹為楚子於武丁之世不知楚君何人○豐/氏曰楚盖荆州之楚地故或謂之荆楚猶商稱殷商)
　(也○華谷嚴氏曰解頤新語云或謂成王始封熊繹/於荆至魯僖公元年始有楚號遂疑商時未有荆楚)
　(乃欲假此以實韓詩宋襄公時作商頌之説殊不思/禹貢有荆州即荆楚也又有荆岐則雍州之荆詩人)
　(故以荆楚别荊岐耳/孰謂周始有荆楚哉)入其險阻以致其衆盡平其地
　使截然齊一皆髙宗之功也(慶源輔氏曰撻彼殷武/言髙宗能疾于用武也)
　(奮伐荆楚知所怒也冞入其阻不憚勞也裒荆之旅/不縦殺也有截其所使之截然齊一各居其所也此)
　(其所以為髙/宗之功緒也)易曰髙宗伐鬼方三年克之盖謂此歟
　(易既濟九三爻傳曰天下之事既濟而逺伐暴亂也/三年而克之事之至難也○豐城朱氏曰自古中興)
　(之君未有不以武徳勝者盖繼衰亂之後内之則法/度之既弛綱紀之既壊外之則諸侯之既叛四夷之)
　(既起自非以武徳勝之則安能舉王綱之已墜合人/心於既離撥亂而復反於正哉若殷之髙宗是已信)
　(乎其無愧於/為湯之孫矣)
○維女(音/汝)荆楚居國南鄉昔有成湯自彼氏(都啼/反)羌莫
敢不來享(叶虚/良反)莫敢不來王曰商是常
　賦也氐羌夷狄國在西方(曺氏曰漢志隴西郡有氐/道縣羌即西羌婼羌之屬)
　(也婼/音綽)享獻也世見曰王(孔氏曰逺夷一世而一見於/工秋官大行人云九州外謂)
　(之蕃國世一見謂其父死子繼及/嗣王即位乃來朝謂之世見也)○蘇氏曰既克之
　則告之曰爾雖逺亦居吾國之南耳(曺氏曰商居河/洛之間則荆椘)
　(在國/南鄉)昔成湯之世雖氐羌之逺猶莫敢不來朝曰此
　商之常禮也況汝荆椘曷敢不至哉(孔氏曰首章言/伐椘之功二章)
　(言責椘/之義)
○天命多辟(音/壁)設都于禹之績歳事來辟勿予禍適(直/革)
(反/)稼穡匪解(音懈叶/訖力反)
　賦也多辟諸侯也來辟來王也適謫通○言天命諸
　侯各建都邑于禹所治之地(曺氏曰説命云明王奉/若天道建邦設都則多)
　(辟雖受封于天子實天所命也益稷云禹荒度王功/弼成五服至於五千州十有二師外薄四海咸建五)
　(長則諸侯設都之/地皆禹之功也)而皆以嵗事來至于商以祈王之
　不譴曰我之稼穡不敢解也庶可以免咎矣言荆椘
　既平而諸侯畏服也(三山李氏曰言夷狄率服則天/下無事所先者農事耳觀孟子)
　(載天子廵守惟以土地田野為慶讓之先誠以農事/為重也○容齊項氏曰言以嵗事來享於君而兾以)
　(免於禍謫奉其稼穡而不敢解也○朱子曰頌中有/全篇句句是韵如殷武之類無兩句不是韵到稼穡)
　(匪解自是欠了一句前軰分章全曉不得其細讀方/知是欠了一句○豐城朱氏曰諸侯之立國其始雖)
　(本於天命而嵗事之共尤不可不奉乎王命焉觀勿/予禍謫之辭乃其兢惕戒懼之誠所以奉王命保天)
　(命而君國子民之本也盖君國子民之道莫先於稼/穡農事之不修則國用之不給上無以供朝貢而盡)
　(臣職下無以供祭祀而盡孝道故田野不闢則天子/廵守而責讓加焉稼穡匪懈則朝貢祭祀無不有以)
　(供嵗事之常其得/免於罪愆宜矣)
○天命降監(下與/濫叶)下民有嚴(叶五/剛反)不僭不濫不敢怠遑
命于下國(叶越/逼反)封建厥福(叶筆/力反)
　賦也監視嚴威也僭賞之差也濫刑之過也遑暇封
　大也○言天命降監不在乎他皆在民之視聼則下
　民亦有嚴矣惟賞不僭刑不濫而不敢怠遑則天命
　之以天下而大建其福此髙宗所以受命而中興也
　(慶源輔氏曰此章則又言髙宗所以致中興之道曰/天雖髙而實下其監視甚可畏也民雖卑而天實以)
　(為視聼不可忽也惟髙宗上畏天下敬民而見於刑/賞者未嘗有僭濫之失存於中心者不敢有怠遑之)
　(意故天命之以天下而大建其福○豐城朱氏曰髙/宗之賞不僭於其建邦設都見之刑不濫於其伐鬼)
　(方見之不敢怠遑又於/書之不敢荒寜見之)
○商邑翼翼四方之極赫赫厥聲濯濯厥靈壽考且寜
以保我後生(叶桑/經反)
　賦也商邑王都也翼翼整敕貌極表也(華谷嚴氏曰/言政教取正)
　(於此/也)赫赫顯盛也濯濯光明也言髙宗中興之盛如
　此夀考且寜云者盖髙宗之享國五十有九年(三山/李氏)
　(曰書云嘉靖殷邦至于小大無時或怨肆髙/宗之享國五十有九年非夀考且寧而何)我後生
　謂後嗣子孫也(慶源輔氏曰商之都亳固有自來矣/然盤庚之後殷道既衰則人亦易而)
　(視之矣至于髙宗中興王都始復翼翼然為四方之/儀表是盖有以使之然者矣不獨是也又有赫赫然)
　(風聲之盛濯濯然威靈之光此髙宗所以/享國長久而又有以保安其後嗣子孫也)
○陟彼景山(叶所/旃反)松栢丸丸(叶胡/員反)是斷(音/短)是遷方斲(陟/角)
(反/)是䖍松桷(音/角)有梴(五連/反)旅楹有閑(叶胡/田反)寝成孔安(叶/於)
(連/反)
　賦也景山名商所都也(朱子曰春秋傳云商湯有景/亳之命而此言陟彼景山盖)
　(商所都之山名衛詩亦/言景山乃商舊都也)丸丸直也遷徙方正也䖍亦
　截也梴長貌旅衆也閑閑然而大(一疊山謝氏曰登/也彼景山而選材)
　(取松柏之易直者斷之遷之以繩墨取方正而斲削/之以松為椽桷有梴然而長以松柏為衆楹有閑然)
　(而/大)寝廟中之寝也安所以安髙宗之神也此盖特為
　百世不遷之廟不在三昭三穆之數既成始祔而祭
　之之詩也(慶源輔氏曰材植之美規模之宏此髙宗/之神之所安也言其有以當之矣其與闕)
　(宫之卒章文義略同者盖俱為宗廟始成而祭之詩/豈作閟宮者亦取法於是詩乎○安成劉氏曰商書)
　(曰七世之廟可以觀徳盖天子七廟三昭三穆與大/祖之廟而七八世九世而後随其昭穆親盡逓遷其)
　(主而祧于太祖之廟其有功徳之君則後世宗之雖/親盡而不祧别立百世不遷之廟而特祔其主焉凡)
　(有功徳者皆然初不可預限其數而商則止有三宗/髙宗即其一也然嘗疑髙宗之廟未知立於何所三)
　(宗之後昭穆當祧者未知入于何廟竊意所立三宗/中宗當穆髙宗祖甲當昭各随昭穆之位特立其廟)
　(于太祖廟之兩傍三昭三穆之上如周文武世室之/位也中宗之後則群穆繼之者皆祧于其廟髙宗祖)
　(甲之後則羣昭繼之者皆祧于其廟如周自文王以/後羣穆祧于文世室自武王以後羣昭祧于武世室)
　(也/)然此章與閟宫之卒章文意略同未詳何謂
　　殷武六章三章章六句二章章七句一章五句(安/成)
　　　(劉氏曰篇内第三章為五句朱子疑其脱一句/則此詩當作四章章六句二章章七句然此詩)
　　　(與閟宫全篇文意皆有相似者但閟宫為頌僖/公修宗廟而作殷武為宗武丁特立廟而作故)
　　　(閟宫所以頌僖公服夷蠻享福夀者皆末然之/期望而此詩所以頌武丁服夷夏享福夀者皆)
　　　(已然之實事卒章則皆/述其作廟之事以結之)
　　　商頌五篇十六章一百五十四句(張子曰商頌/之詞粹○濮)
　　　　(氏曰嘗謂魯頌之非頌孔氏已言之而商頌/後三篇但稱述前王功徳殊不及告祭之意)
　　　　(亦自與前二篇異耳疊章非周頌也而其鋪/叙事實全類大雅諸詩毎讀而疑因志于此)
　　　　(○通典曰殷周之雅頌上本有娀姜嫄契稷/相土公劉古公大伯王季姜女大任大姒之)
　　　　(徳乃及成湯文武受命武丁成康宣王中興/下及輔佐阿衡周召太公申伯召虎仲山甫)
　　　　(之屬君臣男女有功徳者/靡不褒楊於聲樂之間也)
　
　詩傳大全卷二十
