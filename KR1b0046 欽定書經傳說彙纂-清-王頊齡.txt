#+TITLE: 欽定書經傳說彙纂-清-王頊齡
#+DATE: 2018-05-12 10:13:39
#+SOURCE: github.com/kanripo/KR1b0046 master 4717d56c                
　欽定四庫全書
欽定書經傳說彚纂
　　書序
　　　集傳漢劉歆曰孔子修易序書班固曰孔子纂書
　　　凡百篇而為之序言其作意今考序文於見存之
　　　篇雖頗依文立義而識見淺陋無所發明其間至
　　　有與經相戾者於已亡之篇則依阿簡略尤無所
　　　補其非孔子所作明甚顧世代久逺不可復知然
　　　孔安國雖云得之壁中而亦未嘗以為孔子所作
　　　但謂書序序所以為作者之意與討論墳典等語
　　　隔越不屬意亦可見今姑依安國壁中之舊復合
　　　序為一篇以附卷末而疏其可疑者於下云
　　　集說(孔氏穎達曰安國既以同序為卷檢此百篇/凡有六十三序序其九十六篇明居咸有一)
　　　(德立政無逸不序所由直云咎單作明居伊尹作/咸有一德周公作立政周公作無逸六十三序者)
　　　(若汨作九共九篇槀飫十一篇共序其咸又四篇/同序其大禹謨臯陶謨益稷夏社疑至臣扈伊訓)
　　　(肆命徂后太甲三篇盤庚三篇說命三篇泰誓三/篇康誥酒誥梓材二十四篇皆三篇同序其帝告)
　　(釐沃汝鳩汝方伊陟原命髙宗肜日髙宗之訓八/篇皆共卷類同故同序同序而别篇者三十三篇)
　　(通明居無逸等四篇為三十七篇加六十三即百/篇也○馬氏廷鸞曰書序自為一篇堯典之後皆)
　　(相續/之辭)
昔在帝堯聰明文思光宅天下將遜于位讓于虞舜作
堯典
　集傳聰明文思欽明文思也光宅天下光被四表也
　將遜于位讓于虞舜以虞書也作者追言作書之意
　如此也
　集說(孔氏安國曰言聖徳之逺著遜遁也老使攝遂/禪之○程子曰聼廣曰聰視逺曰明文文章也)
　(謂文理明順成文也思謀慮意思也謂其含蓄堯以/此聰明文思臨治天下其道光顯故云光宅言光顯)
　(而居天下也○蘓氏軾曰聖人之徳如日月之光貞/一而無所不及也○林氏之竒曰昔在者篇首起語)
　(之辭書序自為一篇故以昔在帝堯起於篇首遜遁/也春秋夫人姜氏遜于齊公遜于邾其義盖出於此)
　(遜于位非謂逃遁而去也盖厭倦萬幾之務將使舜/攝行天子之事而嬗焉孟子所謂堯老而舜攝也○)
　(朱子曰小序多可疑堯典一篇自是說堯一代為治/之次第至讓于舜方止今却說是讓于舜後方作舜)
　(典亦是説一代政事之始終却說歴試諸難是為要/受讓而作也○馬氏廷鸞曰案維昔黃帝法天則地)
　(四聖遵序各成法度唐堯遜位虞舜不台厥美帝功/萬世載之作五帝本紀第一此太史公序傳之文與)
　(書序堯典之說一也是皆古策書史官/之序語如此今史記序傳亦自為一篇)
虞舜側微堯聞之聰明將使嗣位歴試諸難作舜典
　集傳側微微賤也歴試徧試之也諸難五典百揆四
　門大麓之事也今案舜典一篇備載一代政治之終
　始而序止謂歴試諸難作舜典豈足以盡一篇之義
　集說(孔氏安國曰為庶人故微賤嗣繼也試以治民/之難事○孔氏穎達曰此云側微即堯興側陋)
　(也不在朝廷謂之側其人貧賤謂之微居處褊隘故/言陋昭八年左傳云自幕至于瞽瞍無違命似其繼)
　(世相傳常有國土孔言為庶人者堯典云有鰥在下/此云虞舜側微必是為庶人矣蓋至瞽瞍始失國也)
　(○黃氏度曰舜自虞即帝位都安邑或曰蒲坂或曰/平陽○呂氏祖謙曰舜之聞本於師錫而此言堯聞)
　(者人君以天下為耳目四岳/之薦即堯之聞君臣一體也)
帝釐下土方設居方别生分類作汨作九共九篇槀飫
　集傳漢孔氏曰言舜理四方諸侯各設其官居其方
　生姓也别其姓族分其類使相從也汨治作興也言
　治民之功興也槀勞飫賜也凡十一篇亡今案十一
　篇共只一序如此亦不可曉
　集説(孔氏穎達曰凡此不見其經暗射無以考中孔/氏順其文為傳耳是非不可知也他皆倣此○)
　(左傳言犒師者以師枯槁用酒食勞之是槀得為勞/也襄二十六年左傳云將賞為之加膳加膳則飫是)
　(飫得為賜也○葉氏夢得曰别生因生以賜姓也分/類胙土以命氏也故禹平水土後亦曰錫土姓○朱)
　(子曰方設居方逐方各設其居之道九共九篇劉侍/讀以共為邱言九邱也劉原父云古文邱共相近誤)
　(為共○問張子以别生分類為明庶物察人倫恐未/安曰書序本無證據今引來解說更無理㑹了○陳)
　(氏經曰隨方别居方之法如/所謂量地制邑度地居民)
臯陶矢厥謨禹成厥功帝舜申之作大禹臯陶謨益稷
　集傳矢陳申重也序書者徒知臯陶以謨名禹以功
　稱而篇中有來禹汝亦昌言與時乃功懋哉之語遂
　以為舜申禹使有言申臯陶使有功其淺近如此而
　不知禹曷嘗無言臯陶曷嘗無功是豈足以知禹臯
　陶之精微者哉
　集說(孔氏穎達曰臯陶為帝舜陳其謀禹為帝舜陳/已成所治水之功舜因其所陳從而重美之史)
　(錄其辭作大禹臯陶二謨又作益稷凡三篇也篇先/大禹序先言臯陶者臯陶之篇臯陶自先發端禹乃)
　(然而問之臯陶言在禹先故序先言臯陶益稷之篇/亦是禹之所陳因臯陶之言而禹論益稷在臯陶謨)
　(後故後其篇○林氏之竒曰虞史既述二典又序其/君臣之間嘉言善政以為三篇備二典之所未備○)
　(一序分三篇者竹簡所載不能多分為三篇便簡冊/而已非謂大禹謨盡在第一篇臯陶謨盡在第二篇)
　(也三篇中凡禹所言皆大禹謨凡臯陶所言皆臯陶/謨○朱子曰帝舜申之序者之意見書中臯陶陳謨)
　(了帝曰來禹汝亦昌言故先説臯陶矢厥謨禹成厥/功帝又使禹亦陳昌言耳今書序固不能得書意後)
　(來説書者又不曉序者之意只管穿鑿求巧妙耳○/帝舜申之之説亦嘗疑之既而考其文則此序乃三)
　(篇之序也臯陶矢厥謨即謂臯陶謨篇也禹成厥功/即謂大禹謨篇也陳九功之事故曰成厥功也申重)
　(也帝舜因臯陶陳九徳而禹俞之因復申命禹曰來/禹汝亦昌言而禹遂陳益稷篇中之語此一句序益)
　(稷篇也以此讀之文意甚明不煩生意○小序只是/周秦間低手人作然後人亦自理㑹他本義未得且)
　(如禹謨序申重也序者本意先説臯陶後説禹謂舜/欲令禹重説故將申字繋禹字蓋伏生書以益稷合)
　(於臯陶謨而思日贊贊襄哉與帝曰來禹汝亦昌言/相連申之二字便見舜令禹重言之意此是序者本)
　(意今人都不如此説説得雖多皆非其本意也○陳/氏櫟曰案朱子語錄甚明蔡氏不純祖述仍用交互)
　(申禹使有言申臯/陶使有功之説)
禹别九州隨山濬川任土作貢
　集傳别分也分九州疆界是也隨山者隨山之勢濬
　川者濬川之流任土者任土地所宜而制貢也
　集說(陸氏德明曰九州周公職錄云黃帝受命風后/受圖割地布九州春秋説題辭云州之言殊也)
　(○孔氏穎達曰計九州之境當應舊定而云禹别者/以堯遭洪水萬事改新此為作貢生文故言禹别耳)
　(○黃氏度曰肇十二州禹并為九州商周因之疆域/進退微有不同因時之宜也以職方界域與禹貢合)
　(觀為可見○林氏之奇曰禹之取民既有田賦又有/貢篚者鄭氏謂以所出之穀市其土地所生異物各)
　(獻其所有蓋九州之内土地所生之物有可以供天/子服食器用必使之得以辨其多寡以充每歲之常)
　(賦以是知所謂貢者其實乃在于九等田賦之内非/于田賦之外别有貢也夫九州之貢雖有上下輕重)
　(之不同皆不過乎什一此所以為任土作貢也貢乃/賦稅之總稱不必漆絲鹽絺之類然後謂之貢蓋併)
　(與田賦之所出包篚之所入皆在其中矣○呂氏祖/謙曰先别九州使疆界既定水乃可治隨山有兩説)
　(一謂水源皆出於山山脈與水脈通隨山即所以導/水一謂隨山開道以觀水勢而治之隨山濬川見禹)
　(之智任土作貢見禹之仁○陳氏大猷曰隨與任行/其所無事也隨其土之所有而不責其所無是謂任)
　(土/)
啓與有扈戰于甘之野作甘誓
　集傳經曰大戰于甘者甚有扈之辭也序書者宜若
　春秋筆然春秋桓王失政與鄭戰于繻葛夫子猶書
　王伐鄭不曰與不曰戰者以存天下之防也以啓之
　賢征有扈之無道正禮樂征伐自天子出也序書者
　曰與曰戰若敵國者何哉孰謂書序為夫子作乎
　集說(孔氏安國曰夏啓嗣禹立伐有扈之罪○黃氏/度曰與賢與子孟子論之盡矣謳歌訟獄朝覲)
　(皆歸啓啓是以嗣禹而立不知扈何以不服至於天/子親征而猶大戰于其國野哉禹禪征苗啓繼征扈)
　(人心不同故事變多端也○朱子曰交兵曰戰○呂/氏祖謙曰讀書者必觀其時識其變堯舜禹三聖相)
　(承渾然無間至啓而有跋扈之臣臣與君抗其勢若/均其體若敵遂至於戰視有苗弗率汝徂征之氣象)
　(有間/矣)
太康失邦昆弟五人須于洛汭作五子之歌
　集傳經文已明此但疣贅耳下文不注者放此
　集說(陸氏德明曰五子名字書傳無聞仲康蓋其一/也○孔氏穎達曰昆弟五人自有長幼故稱昆)
　(弟○馬氏廷鸞曰如湯誓大誥等初未嘗言所作之/意而引序以冠之此為得體否則安知是篇何自而)
　(作乎至五子歌旅獒之/類復加以序則為贅矣)
羲和湎淫廢時亂日𦙍徃征之作𦙍征
　集傳以經考之羲和蓋黨羿惡仲康畏羿之強不敢
　正其罪而誅之止責其廢厥職荒厥邑爾序書者不
　明此意亦曰湎淫廢時亂日亦有所畏而不敢正其
　罪耶
　集說(孔氏安國曰羲氏和氏世掌天地四時之官自/唐虞至三代世職不絶承太康之後沈湎於酒)
　(過差非度廢天時亂甲乙𦙍國之君受王命徃征之/○孔氏穎達曰經云酒荒于厥邑惟言荒酒不言好)
　(色故訓淫為過言耽酒為過差也聖人作厯數以紀/天時不存厯數是廢天時也日以甲乙為紀不知日)
　(食是亂甲乙也○蘇氏軾曰羲和掌天地四時之官/堯時為四人今此有國邑而以沈湎得罪則一人而)
　(已不知其何自為一也○陳氏櫟曰廢時失分至之/節亂日紊甲乙之序○陳氏大猷曰帝王之道莫大)
　(於奉天堯作厯象舜作璣衡蓋時以作事事以厚生/生民之道於是乎在羲和之征仲康可謂知帝王之)
　(家法矣先儒於此書疑焉者蓋以時日為輕也夫葛/伯不祀不過其身自得罪於祖宗而湯以為始征羲)
　(和廢時亂日使人君上失奉天之道下失生民之務/其罪過於不祀遠矣又況有脅從渠魁之事乎學者)
　(不疑湯之征葛而疑𦙍/侯之征羲和者過矣)
自契至于成湯八遷湯始居亳從先王居作帝告釐沃
　集說(孔氏安國曰契父帝嚳都亳湯自商邱遷焉故/曰從先王居○陸氏徳明曰此五亡篇舊觧是)
　(夏書馬鄭之徒以為商書兩義竝通○孔氏穎達曰/契至成湯十四世凡八遷國都者商頌云帝立子生)
　(商是契居商也世本云昭明居砥石左傳稱相土居/商邱及今湯居亳事見經傳者有此四遷其餘四遷)
　(未詳聞也○孔言湯自商邱遷焉以相土之遷商邱/其文見於左傳耳此言不必然也何則相土契之孫)
　(也自契至湯凡八遷若相土至湯都遂不改豈契至/相土三世而七遷也相土至湯必更遷都但不知湯)
　(從何地而遷亳耳必不從商邱遷也○經文既亡其/義難明孔以意言耳所言帝告不知告誰序言從先)
　(王居或當告帝嚳也○陳氏櫟曰契帝嚳子舜封之/商賜姓子嚳元都亳帝告疑即帝嚳釐理治沃沃饒)
　(之/土)
湯征諸侯葛伯不祀湯始征之作湯征
　集說(孔氏安國曰為夏方伯得專征伐葛國伯爵也/廢其土地山川及宗廟神祇皆不祀湯始伐之)
　(伐始於葛○孔氏穎達曰王制云山川神祇有不舉/者為不敬不敬者君削以地宗廟有不順者為不孝)
　(不孝者君黜以爵是言不祀必廢其土地山川之神/祇及宗廟皆不祀故湯始征之湯伐諸侯始於葛仲)
　(虺之誥云初征自葛是也孟子湯居亳/與葛為鄰云云是説伐始於葛之事也)
伊尹去亳適夏既醜有夏復歸于亳入自北門乃遇汝
鳩汝方作汝鳩汝方
　集傳漢孔氏曰先王帝嚳也醜惡也不期而㑹曰遇
　鳩方二臣名五篇亡
　集說(孔氏穎達曰湯欲以誠輔桀冀其用賢以治不/可匡輔乃始伐之此時未有伐桀之意故貢伊)
　(尹使輔之○黃氏度曰伊尹耕於有莘之野湯進之/於桀古者貢士壹適謂之好徳再適謂之賢賢三適)
　(謂之有功伊尹五就桀幸桀之改徳也醜言其徳垢/穢為可醜也於是為不足事伐桀定於伊尹醜夏歸)
　(亳之日始入國門而遇汝鳩汝方與論夏事二臣商/賢人二書必有異同之論惜乎其亡也○張氏九成)
　(曰惜二篇之亡不得見湯尹之心而孫武乃曰/商之興也伊摰在夏以伊尹為反間甚可怪也)
伊尹相湯伐桀升自陑遂與桀戰于鳴條之野作湯誓
　集傳以伊尹為首稱者得之咸有一德亦曰惟尹躬
　暨湯咸有一德陑在河曲之陽鳴條在安邑之西升
　自陑義未詳漢孔氏遂以為出其不意亦序意有以
　啓其陋與
　集說(孔氏穎達曰桀都在亳西當從東而徃今乃升/道從陑升者從下向上之名言陑當是山阜之)
　(地歴險迂路為出不意故也鳴條在安邑之西桀西/出拒湯故戰于鳴條之野伊訓曰造攻自鳴條朕哉)
　(自亳今安邑見有鳴條陌○林氏之奇曰伊尹既醜/有夏以歸而桀之作惡不悛終無改過之意於是相)
　(湯伐夏救民也湯得伊尹必使之就桀而輔以正之/至於五反而桀終不改然後伐之天下後世知湯之)
　(伐桀非其本心也彼以伊尹為湯作間於夏者此乃/戰國之士以己之私意臆度伊尹者也升自陑者所)
　(從伐夏之道也漢孔氏意謂桀都安邑在亳之西從/東而徃湯不由安邑之東而由其西兵法所謂出其)
　(不意者也蘇氏曰古今地名道路有易改不可知者/安知陑鳴條之必在安邑西邪升陑以戰記事之實)
　(猶泰誓言師渡孟津而已此説甚善夫威文節制之/師已無事於詐謀而况湯武之仁義乎謂出其不意)
　(者其説固陋矣而唐孔氏又謂湯承禪代之後嘗為/桀臣慙而且懼故出其不意果如此説則湯之伐夏)
　(是誠何心哉○朱子語類問湯誓升自陑先儒以為/出其不意如何曰此乃序説經無明文要之今不的)
　(見陑是何地何以辨其正道竒道湯武之興決不如/後世之譎詐若陑是取道近亦何必迂路大抵讀書)
　(須求其要處古人所謂味道之腴最有理又問凡書/傳中如此者皆可且置之曰固當然○呂氏祖謙曰)
　(升自陑或謂出其不意豈王者之師哉或謂湯得人/和不必地利亦非人情也王者固仁義之兵然利害)
　(向背亦必決擇升自陑必用/師當行之道夏之可攻處也)
湯既勝夏欲遷其社不可作夏社疑至臣扈
　集傳程子曰聖人不容有妄舉湯始欲遷社衆議以
　為不可而不遷是湯有妄舉也蓋不可者湯不可之
　也唐孔氏以於時有議論其事者詳序文以為欲遷
　者湯欲之也恐未必如程子所言要之序非聖人之
　徒自不足以知聖人也三篇亡
　集說(孔氏安國曰湯承堯舜禪代之後順天應人故/革命創制改正易服變置社稷而後世無及句)
　(龍者故不可而止言夏社不可遷之義○孔氏穎達/曰湯既勝夏欲遷其社無人可代句龍故不可而止)
　(於時有議論其事故史敘之為篇○易革卦彖曰湯/武革命順乎天而應乎人大傳云改正朔易服色此)
　(其所得與民變革者也故於是之時變置社稷昭二/十九年左傳云共工氏冇子曰句龍為后土后土為)
　(社有烈山氏之子曰柱為稷自夏已上祀之周棄亦/為稷自商已來祀之祭法云厲山氏之有天下也其)
　(子曰農能殖百榖夏之衰也周棄繼之故祀以為稷/共工氏之霸九州也其子曰后土能平九州故祀以)
　(為社是言變置之事也湯於初時社稷俱欲改之周/棄功多於柱即令廢柱立棄而上世治水土之臣其)
　(功無及句龍者故不可遷而止漢世儒者説社稷有/二左傳説社祭句龍稷祭柱棄惟祭人神而已孝經)
　(説社為土神稷為榖神句龍柱棄是配食者也孔無/明説而此序云遷社孔傳云無及句龍即以社為句)
　(龍也疑至與臣扈相類當是二臣名也蓋亦言其不/可遷之意馬融云聖人不可自專復用二臣自明也)
　(○程子曰湯以為國既亡則社自當遷然遷之不若/不遷之愈故但屋之春秋書亳社災是魯有亳社屋)
　(之故有火災也記喪國之社屋之○陳氏櫟曰孔注/謂後世無及句龍者故不可而止此易社神非遷社)
　(也書亡本無所考據以序意詳之初欲遷夏社作夏/社篇繼以二臣之議而止故又作疑至臣扈篇自商)
　(初不遷夏社垂為後法周遂亦不遷商社所以亳社/春秋猶存焉忠厚之仁監戒之義蓋兩得之始以為)
　(可卒也不可縱以人言而不可主/之者亦湯也伊川之説正不必辨)
夏師敗績湯遂從之遂伐三朡俘厥寶玉誼伯仲伯作
典寶
　集傳三朡國名今定陶也俘取也俘厥寶玉恐亦非
　聖人所急篇亡
　集說(孔氏安國曰三朡國名桀走保之今定陶也桀/自安邑東入山出太行東南涉河湯緩追之不)
　(迫遂奔南巢俘取也玉以禮神使無水旱之災故取/而寳之二臣作典寳一篇言國之常寳也○孔氏穎)
　(達曰楚語云玉足以庇廕嘉榖使無水旱之災則寳/之韋昭云玉禮神之玉也言用玉禮神神享其徳使)
　(風雨調和可以庇廕嘉榖故取而寳之○葉氏夢得/曰非貪其寳也國之庸器也則非以珍異為寳可知)
　(矣/)
　附錄(鄭氏伯熊曰胡氏春秋傳曰古者寳玉世守罔/敢失墜以昭先祖之徳存肅敬之心告終易代)
　(𢎞璧琬琰天球夷玉兌之戈和之弓垂之矢莫不陳/列非直為觀美也先王所寳傳及其身全而歸之則)
　(可以免矣况神器之大者乎典寳之作其以祖宗之/物所當常寳若無徳則天亦不可常可不儆戒乎)
湯歸自夏至于大坰仲虺作誥
　集傳大坰地名
　集說(孔氏安國曰自三朡而還○孔氏穎達曰上言/遂伐三朡故傳言自三朡而還不言歸自三朡)
　(而言歸自夏者伐夏而遂逐桀於今方始旋歸以自/夏告廟故序言自夏傳本其來處故云自三朡耳大)
　(坰當是定陶向亳之路所經湯在道而言予恐來世/以台為口實故仲虺至此地而作誥也○林氏之奇)
　(曰此篇序上一句言其作誥之時下一句言其所誥/之地而湯之慙徳與夫仲虺之所以廣湯之意者初)
　(無一言及之若此之類其/為史官記載之辭也審矣)
湯既黜夏命復歸于亳作湯誥
　集說(孔氏安國曰黜退也退其王命以伐桀大義告/天下○孔氏穎達曰史錄其事作湯誥仲虺在)
　(路作誥此至亳乃作故次仲虺之下○陳氏櫟/曰諸侯來朝湯告之以與天下更始序意欠明)
咎單作明居
　集傳一篇亡
　集說(孔氏安國曰咎單臣名主土地之官作明居民/法一篇○孔氏穎達曰百篇之序此類有四伊)
　(尹作咸有一徳周公作無逸作立政與此篇直言所/作之人不言作者之意蓋以經文分明故略之馬融)
　(云咎單為湯司空傳言主/土地之官蓋亦為司空也)
成湯既没太甲元年伊尹作伊訓肆命徂后
　集傳孟子曰湯崩太丁未立外丙二年仲壬四年太
　甲顛覆湯之典刑史記太子太丁未立而死立太丁
　之弟外丙二年崩又立外丙之弟仲壬四年崩伊尹
　乃立太丁之子太甲序書者以經文首言奉嗣王祗
　見厥祖遂云成湯既沒太甲元年後世儒者以序為
　孔子所作不敢非之反疑孟子所言與本紀所載是
　可歎也肆命徂后二篇亡○吳氏曰太甲諒隂為服
　仲壬之喪以是時湯葬已久仲壬在殯太甲太丁之
　子視仲壬為叔父為之後者為之子也祗見厥祖謂
　至湯之廟蓋太甲既立伊尹訓于湯廟故稱祗見厥
　祖若止是殯前既不當稱奉亦不當稱祗見也
　集說(孔氏安國曰肆命陳天命以戒太甲徂后陳徃/古明君以戒○蘇氏軾曰太史公案世本湯之)
　(後二帝七年而後至太甲其迹明甚不可不信而孔/安國獨據經臆度以為成湯沒而太甲立且以是歳)
　(改元學者因謂太史公為妄初無二帝而太史公妄/增之豈有此理哉殷道親親兄死弟及若湯崩舍外)
　(丙而立太丁之子則殷道非親親矣安國謂湯崩/之歳而太甲改元不待明年者亦因經文以臆也)
　附錄(孔氏安國曰太甲太丁子湯孫也太丁未立而/卒及湯沒而太甲立稱元年○孔氏穎達曰周)
　(法以踰年即位知此即以其年稱元年者此經云元/祀十有二月伊尹祠于先王奉嗣王祗見厥祖太甲)
　(中篇云惟三祀十有二月朔伊尹以冕服奉嗣王歸/于亳若是踰年即位二者皆當以正月行事何以用)
　(十二月也明此經十二月是湯崩之踰月太甲中篇/三祀十二月是服闋之踰月以此知湯崩之年太甲)
　(即稱元年也顧氏云殷家猶質踰月即改元年以明/世異不待正月以為首也商謂年為祀序稱年者序)
　(以周世言之故也據此經序及太甲之篇太甲必繼/湯後而殷本紀與經不同彼必妄也○陳氏大猷曰)
　(孔氏謂太丁未立而卒程子謂年齒也外丙方二歳/仲壬方四歲故立太甲此説是也邵康節皇極經世)
　(書起於堯即位之甲辰歴譜帝王世次湯起乙未太/甲起戊申無外丙仲壬也謂湯崩甲立非同一年則)
　(可謂中間猶隔七年則非成湯既沒而以太甲元年/繼之則太甲繼湯明矣况康節厯數所譜悉與經合)
　(又何疑乎○胡氏一桂曰案湯後有外丙仲壬二王/蔡氏力主之邵子經世書又合孔注朱子孟子集注)
　(亦云二説未知/孰是闕之可也)
太甲既立不明伊尹放諸桐三年復歸于亳思庸伊尹
作太甲三篇
　集傳案孔氏云桐湯葬地也若未葬之辭蓋上文祗
　見厥祖言湯在殯故此不敢為已葬使湯果在殯則
　太甲固已密邇其殯側矣捨殯而欲密邇湯於將葬
　之地固無是理也孔氏之失起於伊訓序文之繆遺
　外丙仲壬二帝故書㫖不通
　集説(孔氏安國曰不用伊尹之訓不明居喪之禮不/知朝政故曰放○孔氏穎達曰經稱營于桐宮)
　(密邇先王知桐是湯葬地也舜放四凶徙之逺裔春/秋放其大夫流之他境嫌此亦然故辨之云不知朝)
　(政故曰放與彼放逐事同故亦稱放也○王氏天與/曰思庸漢孔氏曰念常道蘇氏曰思用伊尹之言也)
　(陳氏曰孟子所謂自怨自艾於桐處/仁遷義三年以聼伊尹之訓已者也)
伊尹作咸有一德
　集說(孔氏安國曰言君臣皆有純一之徳以戒太甲/○孔氏穎達曰太甲既歸於亳伊尹致仕而退)
　(恐太甲徳不純一故作此篇以戒之此主戒太甲而/言臣有一徳者欲令太甲亦任一徳之臣經云任官)
　(惟賢材左右惟其人是戒太甲使善用臣也○朱氏/祖義曰伊尹示太甲以傳心之要故咸有一徳之書)
　(作焉太甲克終允德徳固一矣然人心無常一念茍/差則前日之允徳安保其不變哉伊尹告歸之際猶)
　(以為慮一徳其大矣乎明乎一徳之理推而為用人/已一也君民一也幽明古今終始無適非一伊尹心)
　(欲太甲君臣咸有純/一之徳故以名篇)
沃丁既葬伊尹于亳咎單遂訓伊尹事作沃丁
　集說(孔氏安國曰沃丁太甲子伊尹既致仕老終以/三公禮葬訓暢其所行功徳之事咎單忠臣名)
　(作此篇以戒也○孔氏穎達曰皇甫謐云沃丁八年/伊尹卒年百有餘歲○蘇氏軾曰咎單訓伊尹事猶)
　(曹參述行蕭何之政也咎單作明居司空之職也舜/宅百揆亦司空之事也禹作司空以此考之自堯舜)
　(至商蓋嘗以司/空為政也歟)
伊陟相太戊亳有祥桑穀共生于朝伊陟贊于巫咸作
咸又四篇
　集説(孔氏安國曰祥妖怪二木合生七日大拱不恭/之罰○孔氏穎達曰二木合生謂共處生也七)
　(日大拱伏生書傳有其文鄭云兩手搤之曰拱生七/日而見其大滿兩手也殷本紀云一暮大拱所聞不)
　(同故説異也五行傳曰貌之不恭是謂不肅時則有/青眚之祥漢書五行志云肅敬也内曰恭外曰敬人)
　(君行已體貌不恭則不能敬木色青故有青眚之祥/是言木之變怪是貌不恭之罰也○禮有贊者皆以)
　(言告人故贊為告也君奭傳曰巫氏也名咸鄭云巫/咸謂之巫官者案君奭咸子又稱賢父子竝為大臣)
　(必不世作巫官故孔言巫氏是也○王氏安石曰兆/乎物者禍福特未定皆謂之祥應以徳則為福應以)
　(不徳則為禍○眞氏徳秀曰史記云太戊立伊陟為/相桑榖生于朝一暮大拱太戊懼問伊陟伊陟曰臣)
　(聞妖不勝徳帝之政其有闕與帝其修徳太戊從之/祥桑枯死太戊遇災而懼如此故周公稱之曰昔在)
　(殷王中宗嚴恭寅畏天命自/度是可謂知中宗之心矣)
太戊贊于伊陟作伊陟原命
　集説(孔氏安國曰告以改過自新原臣名○孔氏穎/達曰言太戊贊于伊陟惟告伊陟不告原也史)
　(錄其事而作伊陟原命二篇則太戊告伊陟亦告原/俱以桑榖事告故序總以為文也原是臣名而云原)
　(命猶如囧命畢命也○陳氏榇曰咸乂以巫咸能乂/王家也意此臣下自相警戒之書太戊又告命二臣)
　(意此君臣交/相警戒之書)
仲丁遷于囂作仲丁
　集說(孔氏安國曰大戊子去/亳囂地名陳遷都之義)
河亶甲居相作河亶甲
　集說(孔氏安國曰仲丁/弟相地名在河北)
祖乙圯于耿作祖乙
　集傳沃丁太甲之子咎單臣名伊陟伊尹之子太戊
　沃丁弟之子桑榖二木合生于朝七日而拱妖也巫
　咸臣名囂相耿皆地名囂相在河北耿在河東耿鄉
　河水所毁曰圯凡十篇亡
　集說(孔氏安國曰亶甲子圯于相遷于耿河水所毁/曰圯○孔氏穎達曰此三篇皆是遷都之事竝)
　(陳遷都之義如盤庚之誥民也發其舊都謂之遷到/彼新邑謂之居遷于囂與居相亦事冋也李顒云囂)
　(在陳留浚儀縣皇甫謐云在河北或曰今河南敖倉/未知孰是○孔以河亶甲居相祖乙即亶甲子故以)
　(為圯于相地乃遷都于耿也據文圮于耿謂遷來于/耿為水所毁更遷他處故言毁于耿耳非既毁乃遷)
　(耿也盤庚云不常厥邑于今五邦及其數之惟有亳/囂相耿四處而已知此既毁于耿更遷一處盤庚又)
　(自彼處而遷於殷耳殷本紀云祖乙遷于邢馬遷所/為説耳鄭云祖乙去相居耿而國為水所毁於是修)
　(德以禦之不復從也錄此篇者善其改政而/不徙如鄭所言稍為文便但未可依信也)
盤庚五遷將治亳殷民咨胥怨作盤庚三篇
　集傳以篇中有不常厥邑于今五邦序遂曰盤庚五
　遷然今詳于今五邦之下繼以今不承于古罔知天
　之斷命則是盤庚之前已自有五遷而作序者考之
　不詳繆云爾也又五邦云者五國都也經言亳囂相
　耿惟四邦耳盤庚從湯居亳不可又謂之一邦也序
　與經文既已差繆史記遂謂盤庚自有五遷誤人甚
　矣
　集說(孔氏穎達曰商自成湯以來屢遷都邑盤庚最/在其後故序總之經言不常厥邑于今五邦故)
　(序言盤庚五遷傳嫌一身五遷故辨之云自湯至盤/庚凡五遷都也上文言自契至于成湯八遷并數湯)
　(為八此言盤庚五遷又并數湯為五湯一人再數故/班固云殷人屢遷前八後五其實止十二也此序云)
　(亳殷下傳云殷亳之别名則亳殷/即是一都湯遷還從先王居也)
高宗夢得說使百工營求諸野得諸傅巖作說命三篇
　集傳案經文乃審厥象俾以形旁求于天下是高宗
　夢得良弼形象乃審其狀貌而廣求于四方說築傅
　巖之野與形象肖似如序所云似若高宗夢得傅說
　姓氏又因經文有羣臣百官等語遂謂使百官營求
　諸野得諸傅巖非惟無補經文而反支離晦昧豈聖
　人之筆哉
　集說(孔氏安國曰盤庚弟小乙子名武丁徳高可尊/故號高宗夢得賢相其名曰説使百官以所夢)
　(之形象經求之於野得之於傅巖之谿命説為相使/攝政○孔氏穎達曰以工為官見其求者衆多故舉)
　(百官言之皇甫謐云使百工寫其形象則謂工為工/巧之人與孔異也谿是水流之處巖是山崖之名序)
　(稱傅巖傳云傅巖之谿以巖是縂名故序言之耳○/林氏之奇曰古者祖有功而宗有徳創業垂統有功)
　(者祀以為祖守文之主有徳者祀以為宗其廟皆百/世而不毁商人立廟之制其所祖而祀之者成湯是)
　(也所宗而祀之者太甲太戊高宗是也宗之者既不/止於一人則人不可以無别故以太甲為太宗太戊)
　(為中宗武丁為高宗曰太曰中曰高者所以為廟之/制也唐室以宗為廟號之常稱不復論徳而先王建)
　(廟立宗之制至是紊矣○呂氏祖謙曰清明在躬志/氣如神嗜慾將至有開必先高宗舊學于廿盤恭黙)
　(思道至誠所召必有以開其先矣故形於夢大抵誠/則一一則通至誠者志為氣之帥見之於夢無非兆)
　(朕之先故夢得説遂信之而不疑而果得之其後/如武王言朕夢協朕卜皆周禮之所謂正夢也)
高宗祭成湯有飛雉升鼎耳而雊祖已訓諸王作高宗
肜日高宗之訓
　集傳經言肜日而序以為祭成湯經言有雊雉而序
　以為飛雉升鼎耳而雊載籍有所傳歟然經言典祀
　無豐于昵則為近廟未必成湯也宗廟都宫堂室深
　逺幽邃而飛雉升立鼎耳而鳴亦已異矣高宗之訓
　篇亡
　集說(孔氏安國曰耳不聰之異○孔氏穎達曰經言/肜日有雊雉不知祭何廟嗚何處故序言祭成)
　(湯升鼎耳以足之禘祫與四時之祭祭之明日皆為/肜祭不知此肜是何祭之肜也洪範五行傳云視之)
　(不明時則有羽蟲之孽先儒多以此為羽蟲之孽非/為耳不聰也漢書五行志劉歆以為鼎三足三公象)
　(也而以耳行野烏居鼎耳是小人将居公位敗宗廟/之祀也鄭云雉升鼎耳而鳴象視不明天意若云當)
　(任三公之謀以為政劉鄭雖小異其為羽蟲之孽則/同與孔意異詩云雉之朝雊尚求其雖説文云雊雄)
　(雉鳴也雷始動雉乃鳴而雊其頸○名高宗之訓所/以訓高宗也此二篇俱是祖已之言竝是訓王之事)
　(但所訓事異/分為二篇)
　附録(金氏履祥曰此篇首稱高宗肜日終言無豐于/昵高宗廟號也似謂高宗之廟昵近廟也似是)
　(祖庚繹于高宗之廟惟史記謂此書/作于祖庚之時而其説又不分明)
殷始咎周周人乘黎祖伊恐奔告于受作西伯戡黎
　集傳咎惡乘勝也詳祖伊所告無一言及西伯者蓋
　祖伊雖知周不利於商而又知周實無所利於商序
　言殷始咎周似亦未明祖伊奔告之意
　集說(孔氏安國曰祖伊祖已後賢臣戡亦勝也○陸/氏徳明曰黎國名尚書大傳作耆○林氏之竒)
　(曰文王之為西伯得專征伐之權出於紂之命也黎/乃諸侯之國其地密邇王畿其君黨惡於紂而虐用)
　(其民文王既專征伐於是率師戡黎而勝之曰殷始/咎周者非是舉殷國之人皆知咎周也但指祖伊而)
　(言之耳史記曰祖伊聞之而始咎周此言為得其實/周人既乗黎而勝之祖伊恐其将不利於殷為是震)
　(恐而奔告于紂也○袁氏黙曰周人乘其勢以戡之/戡如左傳戡定禍亂曰武○董氏鼎曰祖伊奔告于)
　(受蓋謂民罔弗欲喪而大命者不至耳初無怨于周/而曰殷始咎周何也經明曰西伯而序曰周人何也)
殷既錯天命微子作誥父師少師
　集說(孔氏安國曰錯亂也告二師而去紂○孔氏穎/達曰不指言紂惡而言錯亂天命者天生蒸民)
　(立君以牧之為君而無君道是錯亂天命為惡之大/故舉此以見惡之極耳○林氏之竒曰微子箕子皆)
　(有國邑故以其爵為稱比干雖為三孤於王朝而未/有封爵故不以爵稱三人皆是紂之懿親位尊職近)
　(與紂同其休戚者也紂之暴虐不道於人事顛倒錯/亂而無所統故天命亦皆至於紛錯此篇所載皆其)
　(錯天命之事也此三人者知其滅亡不旋踵而至矣/情廹於中不能自已故微子謀於比干箕子而箕子)
　(遂言國勢危迫如此吾三人者所處不同各當順其/勢之所宜因其心之所安以處乎是而不可以茍同)
　(殷史得之以為此篇○董氏鼎/曰錯亂天命如孟子所謂逆天)
惟十有一年武王伐殷一月戊午師渡孟津作泰誓三
篇
　集傳十一年者十三年之誤也序本依放經文無所
　發明偶三誤而為一漢孔氏遂以為十一年觀兵十
　三年伐紂武王觀兵是以臣脅君也張子曰此事間
　不容髪一日而命未絶則是君臣當日而命絶則為
　獨夫豈有觀兵二年而後始伐之哉蓋泰誓序文既
　有十一年之誤而篇中又有觀政于商之語偽泰誓
　得之傳聞故上篇言觀兵之事次篇言伐紂之事司
　馬遷作周本紀因亦謂十一年觀兵十三年伐紂訛
　繆相承展轉左驗後世儒者遂謂實然而不知武王
　蓋未始有十一年觀兵之事也且序言惟十有一年
　武王伐殷繼以一月戊午師渡孟津即記其年其月
　其日之事也夫一月戊午既為十三年之事則上文
　十一年之誤審矣孔氏乃離而二之於十有一年武
　王伐殷則釋為觀兵之時於一月戊午師渡孟津則
　釋為伐紂之時上文則年無所繫之月下文則月無
　所繫之年又序言十一年伐殷而孔氏乃謂十一年
　觀兵十三年伐殷是蓋繆中之繆遂使武王蒙數千
　百年脅君之惡一字之誤其流害乃至於此哉
　集說(朱子曰柯國材言序稱十有一年史稱十有三/年書序不足慿至洪範謂十有三祀則是十三)
　(年明矣使武王十一年伐殷到十三年方訪箕子不/應如是之緩此説有理○陳氏櫟曰案此之一月即)
　(武成之一月壬辰也戊午即中篇之戊午次于河朔/也二月旁死魄壬辰則戊午二十八日也經之十有)
　(三年即洪範之十有三祀也一年之一字誤顯然矣/○董氏鼎曰泰誓誓三篇非一時一所所作序謂作)
　(於一日豈/理也哉)
武王戎車三百兩虎賁三百人與受戰于牧野作牧誓
　集傳戎車馳車也古者馳車一乘則革車一乘馳車
　戰車革車輜車載器械財貨衣装者也司馬法曰一
　車甲士三人步卒七十二人炊家子十人固守衣装
　五人廐養五人樵汲五人馳車七十五人革車二十
　五人凡百人二車故謂之兩三百兩三萬人也虎賁
　若虎賁獸之勇士百人之長也
　集說(陳氏櫟曰一虎賁必長百人一乘車總用百人/以虎賁數合車數蓋三萬人也○董氏鼎曰經)
　(無戎車而序乃自言之何也豈其附會禮記革車三/百兩虎賁三千人而為此序歟孟子蓋亦本於此)
武王伐殷徃伐歸獸識其政事作武成
　集傳歸獸歸馬放牛也武成所識其事之大者亦多
　矣何獨先取於歸馬放牛哉
　集說(林氏之竒曰此篇是武王克商之後史官記載/其本末以見其一時應天順人之大槩自徃伐)
　(之初至於歸獸之後其所施設/政事皆識於此識謂紀其事也)
　附録(吳氏棫曰史記本紀罷兵西歸行狩記政/事作武成班固亦云歸狩當以狩為正)
武王勝殷殺受立武庚以箕子歸作洪範
　集傳唐孔氏曰言殺受立武庚者序自相顧為文未
　見意也
　集說(程子曰武王不曾殺紂紂自殺遂言殺紂也○/蘇氏軾曰洪範大法也武王所以問洪範者明)
　(武王之得箕子蓋師而不臣也箕子之言曰殷其淪/䘮我罔為臣僕殷亡則箕子無復仕之道以此表正)
　(萬世為君臣之法如伯夷叔齊之志也太史公曰武/王封箕子朝鮮而不臣也非五服之外賔客之國則)
　(箕子不可得而侯也然則曷為為武王陳洪範也天/以是道畀禹而傳至于箕子不可使自我而絶也以)
　(武王而不傳則天下無復可傳者矣故為箕子者傳/道則可仕則不可此叙書之意也○呂氏祖謙曰殷)
　(之當勝紂之當殺武庚之當立箕子之當以歸竝行/而無心循天命之正由至公之理也除天下之大害)
　(傳天下之大法事之重一也以箕子歸以字當深玩/箕子自言殷其淪喪我罔為臣僕又言我不顧行遯)
　(其無臣服歸周之意久矣曰以箕子歸見箕子不欲/歸以箕子歸者武王也自武王言之見其能尊徳樂)
　(道屈致賢者自箕子言之見其道統在身欲遺範/百王未嘗渝其不欲歸周之意而又不得不言也)
武王既勝殷邦諸侯班宗彝作分器
　集傳宗彝宗廟彝尊也以為諸侯分器篇亡
　集說(孔氏穎達曰序云邦諸侯者立邦國封人為諸/侯也樂記云封有功者為諸侯詩賚序云大封)
　(於廟謂此時也釋言云班賦也周禮有司尊彞之官/鄭云彜亦尊也鬱鬯曰彝彝法也言為尊之法正然)
　(則盛鬯者為彜盛酒者為尊皆祭宗廟之酒器也分/宗廟彝器酒尊以賦諸侯既封乃賜之也○昭十二)
　(年左傳楚靈王云昔我先王熊繹與呂伋王孫牟燮/父禽父竝事康王四國皆有分我獨無有十五年傳)
　(曰諸侯之封也皆受明器於王/室杜預云謂明徳之分器也)
西旅獻獒太保作旅獒
　集傳獻貢也
巢伯來朝芮伯作旅巢命
　集傳篇亡
　集說(孔氏安國曰殷之諸侯伯爵也南方逺國武王/克商慕義來朝芮伯周同姓圻内之國為卿大)
　(夫陳威徳以命巢○孔氏穎達曰武王克商即來受/周之王命知是殷之諸侯伯是爵也仲虺之誥云成)
　(湯放桀于南巢或此巢是也故先儒相傳皆以為南/方之國今聞武王克商慕義而來朝也鄭𤣥以為南)
　(方世一見者孔以夷狄之爵不過子此君伯爵夷夏/未明故直言逺國也○芮伯在朝作命必是王臣旅)
　(訓為陳陳王/威徳以命巢)
武王有疾周公作金縢
　集說(孔氏穎達曰案經周公策命之書自納金縢之/匱及為流言所謗成王悟而開之史叙其事乃)
　(作此篇○陳氏櫟曰周公納祝冊于金縢之匱中耳/周公東征而歸之後史作此書述禱疾事為始耳書)
　(非周公作也此序不特不/能盡此書之事大意全非)
武王崩三監及淮夷叛周公相成王將黜殷作大誥
　集傳三監管叔蔡叔霍叔也以其監殷故謂之三監
　集說(孔氏安國曰黜絶也將以誅叛之義大誥天下/○黄氏度曰大誥專為黜殷而作湯伐夏遂黜)
　(夏命武王伐殷不黜殷命因其國立武庚武庚叛乃/黙殷命何也曰湯黜夏命固以為天下之公也天下)
　(不幸而復有放伐之事不可以為典常故立武庚繼/殷後其意以為天遂廢之雖其國猶在不能病天下)
　(天將興之則雖周亦當退聼以俟天命之所授是亦/為天下之公也天卒歸周未嘗改命武庚為亡國後)
　(而弗克畏天悁忿妄作蓋嘗受周封爵而臣周矣今/乃叛之而招天下以為亂是豈得復存哉或曰武庚)
　(於周為讎得間稱兵無乃不可乎曰非也凡殺人而/不義雖國君不得行於匹夫故具讎當復殺之而義)
　(者雖匹夫不得讎讎之則死武王行天討為天下誅/殘賊而可讎乎武庚能從父於死則可既受周封爵)
　(而叛周則不可凡此天下之通義也○呂氏祖謙曰/序言三監而不及武庚武庚之叛生於三監之謀也)
　(書言武庚而不及/管蔡為親者諱也)
成王既黜殷命殺武庚命微子啓代殷後作微子之命
　集傳微子封於宋為湯後
　集說(孔氏穎達曰黜殷命謂絶其爵也樂記云武王/克殷既下車投殷之後於宋爾時未為殷之後)
　(也初封於宋不知何爵此時因舊宋命之為公令為/湯後使祀湯耳○林氏之竒曰封微子為書以命之)
　(蓋陳其所以封之之意而勉以所當為之事後世之/命官必以制書蓋出於此○吴氏棫曰微子封宋蓋)
　(在武王時此書乃爵為上公申命之書如孔氏/之説則是微子前此朱封至成王而始封非矣)
唐叔得禾異畝同穎獻諸天子王命唐叔歸周公于東
作歸禾
　集說(孔氏安國曰唐叔食邑内得異禾異畝同穎天/下和同之象周公之徳所致周公東征未還故)
　(命唐叔以禾歸周公唐叔後封晉○孔氏穎達曰歸/禾年月史傳無文不知在啓金縢之先後也王啓金)
　(縢正當禾熟之月若是前年得之於時王疑未解必/不肻歸周公當是啓金縢之後喜得東土和平而有)
　(此應故以歸周公也昭元年左傳成王滅唐而封太/叔焉所滅之唐即晉國是也然則得禾之時未封於)
　(唐從後稱之/為唐叔耳)
周公既得命禾旅天子之命作嘉禾
　集傳唐叔成王母弟畝壟也穎穗也禾各一壟合為
　一穗葛氏曰唐叔雖幼因禾必有獻替之言成王既
　悟風雷之變因命唐叔以禾歸周公于東旅陳也二
　篇亡
　集說(孔氏安國曰已得唐叔之禾遂陳成王歸禾之/命而推美成王善則稱君天下和同政之善者)
　(故周公作書以嘉禾名篇○陳氏經曰此天地委和/借草木之靈以彰成王周公始疑終信之象乃君臣)
　(和同之徳之所感召也唐叔獻諸天子必以此意歸/美稱徳成王不有歸美於周公知有公不知有已也)
　(周公不有歸美於成王知有王不知有已/也二書雖亡君臣和氣藹然猶可想見)
成王既伐管叔蔡叔以殷餘民封康叔作康誥酒誥梓
材
　集傳案胡氏曰康叔成王叔父也經文不應曰朕其
　弟成王康叔猶子也經文不應曰乃寡兄其曰兄曰
　弟者武王命康叔之辭也序之繆誤蓋無可疑詳見
　篇題又案書序似因康誥篇首錯簡遂誤以為成王
　之書而孔安國又以為序篇亦出壁中豈孔鲋藏書
　之時已有錯簡邪不可考矣然書序之作雖不可必
　為何人而可必其非孔子作也
　集説(左傳定四年祝鮀曰分康叔殷民七族陶氏施/氏繁氏錡氏樊氏饑氏終葵氏封畛土略命以)
　(殷誥而封於殷虚啓以商政疆以周索○孔氏穎達/曰酒誥梓材亦戒康叔但因事而分之康誥戒以德)
　(刑又以化紂嗜酒故次以酒誥卒若梓人之治材為/器為善政以結之○康圻内國名管蔡郕霍皆國名)
　(則康亦國名而在圻内惟鄭𤣥以康/為諡號以史記世家云生康伯故也)
成王在豐欲宅洛邑使召公先相宅作召誥
　集說(孔氏穎達曰成王於時在豐欲居洛邑以為王/都使召公先徃相其所居之地因卜而營之王)
　(與周公從後而徃召公於庶殷大作之時乃以王命/取幣以賜周公因告王宜以夏殷興亡為戒史序其)
　(事作召誥○呂氏祖謙曰豐者舊都宗周之地也洛/邑之宅一以道里之均受四方之朝㑹一以遷有商)
　(之民一以定周鼎此國家之大事也成王重其事使/召公大臣先徃相宅建作洛之規摹故召公因作誥)
　(使成王知/艱難之理)
召公既相宅周公徃營成周使來告卜作洛誥
　集說(林氏之竒曰使來告卜者當周公之至洛王尚/在塗故遣使而來所以得吉卜告於成王也王)
　(之至洛蓋後周公而來也先儒又謂周公與王之相/問答乃周公既成洛邑又歸宗周之後故篇末云王)
　(在新邑明戊辰以前皆是宗周之事此亦不然篇内/有曰予小子其退即辟于周又曰公定予徃已是成)
　(王将退而歸鎬京欲周公留居於洛/則其相與應答皆在洛邑也明矣)
成周既成遷殷頑民周公以王命告作多士
　集傳遷殷頑民在作洛之前序書者考之不詳以為
　成周既成遷殷頑民繆矣詳見本篇題
　集説(陳氏櫟曰書稱商王士殷多士殷遺多士未始/目為頑民小序之云然殊失周家忠厚之意其)
　(失不但昧遷殷/民之先後也)
周公作無逸
　集説(孔氏安國曰中人之性/好逸豫故戒以無逸)
召公為保周公為師相成王為左右召公不悅周公作
君奭
　集傳蘇氏曰舊說或謂召公疑周公陋哉斯言也愚
　謂序文意義含糊舊説之陋有以啓之也
　集說(林氏之竒曰相成王為左右者言周召以師保/而為成王左右之相説命曰王置諸其左右命)
　(之曰朝夕納誨以輔台德周召之為左右相是亦陳/善閉邪以輔成人主之徳也惟周召既為左右相故)
　(因命以為二伯分總天下之諸侯王制曰八伯各以/其屬屬於夫子之老二人分天下以為左右曰二伯)
　(是也召公自武王時已居太保之位至於成王即政/之後將欲與周公謝事告老故周公作此篇言已不)
　(得不留輔成王兼留召公共政蘇氏曰周公何以不/歸也察成王之德未可以舍而去也周公齊百官以)
　(輔王而王之所用悉其私人受教於王者此其徳豈/能離師友而弗反也哉此説是矣然不獨此也殷之)
　(餘民染紂之化草竊姦宄無所不為至康王之世而/其餘風猶未殄茍一舉措之失宜則彼將乘間而起)
　(矣此周公所以長慮却顧而以為不可告歸也○陳/氏櫟曰書中略不見召公不悦之意諸説揣摩皆序)
　(之陋/啓之)
蔡叔既沒王命蔡仲踐諸侯位作蔡仲之命
　集説(蘇氏軾曰蔡叔死于囚不得稱沒仲為卿士無/囚父用子之理蓋釋之矣仲踐蔡叔之舊國以)
　(鮮為始封之君則周既/赦其罪矣故得稱沒)
成王東伐淮夷遂踐奄作成王政
　集傳踐滅也篇亡
　集説(孔氏安國曰成王即政淮夷奄國又叛王親征/之遂滅奄而徙之○孔氏穎達曰周公攝政之)
　(初奄與淮夷從管蔡作亂周公征而定之成王即政/淮夷與奄又叛成王親徃征之成王即政始封伯禽)
　(費誓之稱淮夷徐戎竝興魯侯征之王伐淮夷魯伐/徐戎是同時討伐知成王即政之年復叛也○黄氏)
　(度曰淮夷種類不一奄蓋其大者也淮夷嘗與管蔡/叛周故周公伐奄成王朝諸侯于洛邑淮夷又不至)
　(成王於是東伐淮夷遂踐奄奄猶首亂也踐蹂也謂/滅其國也成王始祭天地宗廟見諸侯遷殷民封蔡)
　(踐奄禮樂征伐無不行焉作書/名成王政言王政於此成也)
成王既踐奄將遷其君於蒲姑周公告召公作將蒲姑
　集傳史記作薄姑篇亡
　集説(孔氏安國曰已滅奄而徙其君及人臣之惡者/於蒲姑蒲姑齊地近中國教化之言將徙奄新)
　(立之君於蒲姑告召/公使作册書告令之)
成王歸自奄在宗周誥庶邦作多方
周公作立政
　集説(胡氏士行曰無逸立政相為經緯無無逸之心/則立政方冊而已無立政之體則勞於細故秦)
　(皇隋文之程石傳餐矣○朱氏祖義曰周公戒成王/以用人之事不曰用人而以立政名篇蓋謂得人則)
　(政自/立)
成王既黜殷命滅淮夷還歸在豐作周官
　集傳成王黜殷久矣而於此復言何邪
　集説(黄氏度曰還歸在豐作周官周官書成自文王/之廟發之古者大命令大誥誓皆發於祖廟○)
　(林氏之竒曰召誥序曰成王在豐欲宅洛邑使召公/先相宅蓋宅洛者亦是朝廷之大事故至于豐以告)
　(廟也○陳氏櫟曰序言歸在豐書云歸于宗周乃歸/鎬非豐也自惟周王撫萬邦至董正治官乃此書之)
　(本序辭甚明/白小序贅矣)
成王既伐東夷肅愼來賀王俾榮伯作賄肅愼之命
　集傳賄賂也義未詳篇亡
　集説(孔氏安國曰海東諸夷駒麗扶餘馯貊之屬武/王克商皆通道焉成王即政而叛王伐而服之)
　(故肅慎氏來賀榮國名同姓諸侯為卿大夫王使之/為命書以幣賄賜肅愼之來賀○孔氏頴達曰肅愼)
　(氏以王戰勝逺來朝賀王賜以財賄使榮伯為䇿書/以命之嘉其慶賀慰其勞苦之意○魯語云武王克)
　(商遂通道於九夷八蠻於是肅慎氏來賀貢楛矢則/武王之時東夷服也成王即政奄與淮夷近者尚叛)
　(明知逺夷亦叛蓋成王親伐淮夷而滅之又使偏師/伐東夷而服之君統臣功故言王伐不是成王親自)
　(伐也肅愼之於中國又逺於所伐諸夷見諸夷既服/故懼而來賀也○晉語云文王諏於蔡原訪於辛尹)
　(重之以周召畢榮榮於文王之時名次畢公之下則/是大臣也未知此時榮伯是彼榮公以否或是其子)
　(孫也同姓諸侯相傳為然注國語者亦云榮周同姓/不知時為何官○黄氏度曰肅愼海外國魏時東夷)
　(挹婁通中國云即古肅/愼在扶餘東千餘里)
周公在豐將沒欲葬成周公薨成王葬于畢告周公作
亳姑
　集傳此言周公在豐漢孔氏謂致政歸老之時而下
　文君陳之序乃曰周公既沒命君陳分正東郊成周
　方未命君陳時成周蓋周公治之以公沒故命君陳
　然則公蓋未嘗去洛矣而此又以為在豐將沒則其
　致政歸老果在何時邪篇亡
　集説(孔氏穎達曰帝王世紀云文武葬于畢畢在杜/南長安西北序説葬周公之事其篇乃名亳姑)
　(與序不相允㑹其篇既亡不知所道○蘇氏軾曰畢/有文武墓亳姑蒲姑也周公告召公作将蒲姑至此)
　(并告以遷歟○黄氏度曰伊尹從湯葬周公從文武/葬皆國禮猶後世陪葬山陵也○吕氏祖謙曰公欲)
　(葬成周蓋宗臣垂死憂國之心以邦之安危惟兹殷/士致不忘之意意不在葬也成王領其意不從其葬)
　(使祔于/文武也)
周公既沒命君陳分正東郊成周作君陳
　集説(孔氏安國曰成王重周公所營故命君陳分居/正東郊成周之邑里官司作書命之○孔氏穎)
　(達曰分别居處正此東郊成周之邑成周周之下都/成王重周公所營猶恐殷民有不服之者故命君陳)
　(分正東郊成周也以畢命之序言分居知此分亦為/分居分别殷民善惡所居即畢命所云旌别淑慝表)
　(厥宅里是也言東郊者鄭云天子之國五十里為近/郊今河南洛陽相去則然是言成周之邑為周之東)
　(郊也○蘇氏軾曰君陳命于周公之後畢公之前必/周之老臣也鄭𤣥以為周公子非也畢公成王之父)
　(師弼亮四世豈以周公之子先之○陳氏櫟曰治洛/以化殷民為重故君陳畢命曰尹兹東郊保釐東郊)
　(雖以東郊言實全付以治洛之任也君陳繼周公畢/公繼君陳其任一也小序一分字辭意欠明或者遂)
　(謂分東郊之地成周之邑使君陳為之正長/王城之事君陳不與焉此說蓋小序誤之也)
成王將崩命召公畢公率諸侯相康王作顧命
　集説(黃氏度曰召公以太保為冢宰畢公以司馬兼/太師畢公序召公下名數不同也召畢率諸侯)
　(為諸侯長也君奭周召相重在/師保顧命召畢相重在率諸侯)
康王既尸天子遂誥諸侯作康王之誥
　集傳尸天子亦無義理太康尸位羲和尸官皆言居
　其位而廢棄其事之稱序書亦用其例謬矣
　集説(孔氏穎達曰康王既受顧命主天子之位羣臣/進戒於王王遂報誥諸侯史叙其事作康王之)
　(誥伏生以此篇合於顧命共為一篇後人知其不可/分而為二○黃氏度曰周人大封諸侯重監牧之權)
　(齊魯衛晉土壤廣斥當時固有翼衞之效數傳之後/事體必變周公成王見其幾矣故二書變禮皆為訓)
　(飭諸侯○呂民祖謙曰遂繼事之辭也既宅尊位繼/即誥諸侯其辭之廹則其勢必有不容己者四國流)
　(言之變未逺亟頒新天子之號令所以鎮浮議而折/姦萌哀恫不言之際康王二公豈得已而不已者乎)
康王命作冊畢分居里成周郊作畢命
　集傳分居里者表厥宅里殊厥井疆也
　集説(孔氏穎達曰周禮内史云凡命諸侯及孤卿大/夫則策命之此云命作冊者命内史為冊書以)
　(命畢公○林氏之竒曰成周郊即君陳序所謂東郊/成周成周為王城之東郊故因謂之成周郊也篇内)
　(曰保釐東郊即此郊也分居里言分其居里於成周/東郊之地○陳氏櫟曰案此序康王命作問畢一句)
　(文義難通必有缺誤孔傳似為得之而朱子非之何/也○大意謂王命作冊書以任畢公耳○朱氏祖義)
　(曰商俗三紀之後與周公君陳之時大異化之尤難/蓋是時為善已衆不可無所勸為惡雖寡不可無所)
　(懲非有元老重望不足以/膺此責康王所以命畢公)
穆王命君牙為周大司徒作君牙
　集傳序無所發明曰周云者殊無意義或曰此春秋
　王正月例也曰春秋魯史故孔子繫之以王此豈其
　例邪下篇亦然
　集說(黃氏度曰諸侯有司徒司馬司空亦有宗伯司/寇故天子司徒以下稱大以别之○林氏之竒)
　(曰是時大司徒缺穆王命君牙為之篇内有/曰𢎞敷五典式和民則此正大司徒之職也)
穆王命伯囧為周大僕正作囧命
　集說(孔氏穎逹曰正長也周禮大馭中大夫大僕下/大夫此言大僕正則官高於大僕為周禮大御)
　(若是大僕何須云正乎且此經云命汝作大正正于/羣僕案周禮大御最為長既稱正于羣僕故以為大)
　(御中大夫且與君同車最為親近故春秋隨侯寵少/師為車古漢書文帝愛趙同命之為御凡御者最為)
　(密昵故此經云汝無昵于憸人大僕雖掌/燕朝非親近之任是下大夫不得為長)
呂命穆王訓夏贖刑作呂刑
　集傳此序亦無所發明但增一夏字自古刑辟之制
　豈專為夷狄不為中夏邪或曰訓夏贖刑謂訓夏后
　氏之贖刑也曰夏承虞治不聞變法周禮亦無五刑
　之贖其非古制明甚穆王耄荒車轍馬跡無所不至
　呂侯竊舜典贖刑二字作為此刑以聚民財資其荒
　用夫子以其書猶有哀矜之意而錄之至其篇首特
　以耄荒二字發之其意微矣詳見本篇
　集說(孔氏穎達曰呂侯得穆王之命為天子司宼之/卿穆王於是用呂侯之言訓暢夏禹贖刑之法)
　(呂侯稱王之命而布告天下史錄其事作呂刑○經/言陳罰贖之事不言何代之禮故序言訓夏以明經)
　(是夏法王者代相革易刑罰世輕世重殷以變夏周/又改殷夏法行於前代廢已久矣今復訓暢夏禹贖)
　(刑之法以周法傷重更從輕以布告天下以其事合/於當時故孔子錄之以為法○陳氏大猷曰呂命二)
　(字為句疑/有闕文)
平王錫晉文侯秬鬯圭瓚作文侯之命
　集傳經文止言秬鬯而此益以圭瓚有所傳歟抑錫
　秬鬯者必以圭瓚故經不言歟
　集說(孔氏安國曰以圭為杓柄謂之圭瓚幽王為大/戎所殺平王立而東遷洛邑晉文侯迎送安定)
　(之故錫命焉○孔氏穎達曰祭之初酌鬱鬯之酒以/灌尸圭瓚者酌鬱鬯之杓杓下有槃瓚即槃之名也)
　(是以圭為杓之柄故謂之圭瓚周禮典瑞云祼圭有/瓚以肆先生以祼賓客鄭司農云於圭頭為器可以)
　(挹鬯鄭𤣥云肆解牲體以祭因以為名爵行曰祼漢/禮瓚槃大五升口徑八寸下有槃口徑一尺詩云瑟)
　(彼玉瓚黃流在中也傳云玉瓚圭瓚也黃金所以飾/流鬯也鄭云黄流秬鬯也圭瓚之状以圭為柄黃金)
　(為勺青金為外朱中央是説圭瓚之形狀也禮無明/文而知其然者祭統云君執圭瓚祼尸大宗執璋瓚)
　(亞祼鄭云圭瓚璋瓚祼器也以圭璋為柄酌鬱鬯曰/祼然則圭瓚璋瓚惟柄以圭璋為異其瓚形則同考)
　(工記玉人云祼圭尺有二寸有瓚以祀廟大璋中璋/九寸邉璋七寸厚寸鼻寸鄭云鼻勺流也凡流皆為)
　(龍口也三璋之勺形如圭瓚是鄭以璋形如此知圭/瓚亦然毛傳又云九命然後錫以秬鬯圭瓚則晉文)
　(侯於時九命為東西大伯故得受此賜也○林氏之/奇曰序言秬鬯圭瓚而篇中特言秬鬯此亦互見其)
　(義以相備也○陳氏櫟曰成王以秬鬯錫周公於作/洛之餘見西周所以盛平王以秬鬯錫文侯於遷洛)
　(之始見東周所以衰蓋以我周東遷於晉焉依已位/已定不啻足矣錫賚之重可以成王待周公者待文)
　(侯矣記曰賜弓矢然後征賜圭瓚然後為鬯未賜圭/瓚則資鬯於天子茍以此律之今賜圭瓚則文侯可)
　(自為鬯不資於天子矣錫以圭瓚則假之禮器賚以/弓矢則假之兵權又不止於成王待周公者矣嗚呼)
　(其周之/東乎)
魯侯伯禽宅曲阜徐夷竝興東郊不開作費誓
　集傳徐徐戎也夷淮夷也
　集說(孔氏穎達曰經稱淮夷徐戎序言徐夷略之也/諸侯之制於郊有門恐其侵逼魯境故東郊之)
　　(門不開○蘇氏軾曰二寇皆在魯東東郊門不開非/謂冦已至東郊也如漢烽火通甘泉而棘門霸上皆)
　　(屯兵吳楚七國反而閉函谷關耳蓋戒嚴也○林氏/之竒曰曲阜魯之所都左傳所謂少皥之虚者也魯)
　　(之分地實禹貢徐州之境其地南抵於淮徐戎淮夷/蓋東方戎夷之種落錯居於魯之境内者也常紂之)
　　(時中國無政嘗侵入職方之地肆為吞噬則其心必/不利於齊魯之建國故伯禽之始居曲阜而淮夷徐)
　　(戎竝興者蓋與之爭魯也戎之與夷壤地相望蓋有/脣齒犄角之勢服則俱服叛則俱叛常武之詩曰率)
　　(彼淮浦省此徐土不留不處三事就緒悶宮之詩曰/保有鳬繹遂荒徐宅至于海邦淮夷蠻貊莫不率從)
　　(言淮浦必言徐土言徐宅必言淮/夷明此二者嘗有竝興之勢故也)
　秦穆公伐鄭晉襄公帥師敗諸崤還歸作秦誓
　　集傳以經文意考之穆公之悔蓋悔用杞子之諜不
　　聽蹇叔之言序文亦不明此意
　　集說(呂氏祖謙曰秦穆因杞子之閒潛師襲鄭書法/宜曰襲不宜曰伐師未加鄭移兵滅滑書法宜)
　　(曰滑不宜曰鄭兵端發於鄭而加於滑晉襄公帥師/敗諸崤乘人之隙者人亦乘之出乎爾者反乎爾者)
　　(也還歸作秦誓傷於外者反於家動心忍性將以進/於二帝三王之治者此其階也○鄒氏季友曰伯禽)
　　(魯之先君當諱其名而乃斥言伯禽秦本伯爵故春/秋書秦伯任好卒而乃稱秦穆公此決非孔子筆削)
　　(之/例)
欽定書經傳說彚纂書序全
　欽定四庫全書
世宗憲皇帝御製書經傳說彚纂序
　朕思六經皆治世之書而帝王之大經大法昭垂萬古
　者惟尚書為最偹葢自繼天立極精一執中二帝三王
　之心法遞相授受而治法亦因之以傳今觀書所載成
　天平地經國造邦建官立教禮樂兵刑之𢎞綱大用與
　夫賡揚都俞之休風嘉謨嘉猷之陳告凡所為永膺天
　命而致時雍協和之效者雖相去數千年尚可於方䇿
　中想見其欽明寅畏之衷敷布經綸之跡後之君臣得
　奉為模楷以追蹤於唐虞三代之隆詎不於書是賴哉
　我
皇考聖祖仁皇帝聖學淵深治功𢎞逺存於中者二帝三
　王之心𤼵於外者二帝三王之治而稽古好學於典謨
　訓誥之篇沈潛研究融㑹貫通初
命講官分日進講著有解義一編頒示海内復
指授儒臣薈萃漢唐宋元明諸家之說㕘考折中
親加正定廣大悉備於地理山川援今据古靡不精核為
　書經傳說彚纂凡二十有四卷兹值刋校告竣與易詩
　春秋諸經次第傳布敬製序文勒之卷首夫後世之天
　下唐虞三代之天下也而治法之垂為典章心法之原
　於性命者先後同揆百世之聖君賢輔未能易也故為
　君者必思比徳於堯舜禹湯文武而後無忝乎為君為
　臣者必思嫓休於臯夔伊傅周召而後無忝乎為臣朕
　夙夜兢兢冀克守主敬存誠之道以遂覲光揚烈之懷
　尤冀卿尹百執事共體元首股肱之誼殫協恭勵翼之
　忱寅亮天工諴和民志俾薄海内外永底乂安於以逺
　宗聖哲而仰承
皇考尊崇經學啟牖萬世之盛心顧不美歟是為序
　雍正八年仲春十二日
　　　雍正八年三月十四日奉
旨開列
欽定書經傳說彚纂總裁校對分修校刋諸臣職名
　　　總裁
　　　︵　字位过密　无法显示　︶(臣/)王頊齡
　　　南書房校對
　　　︵　字位过密　无法显示　︶(臣/)張廷玉
　　　︵　字位过密　无法显示　︶(臣/)蔣廷錫
　　　經筵講官太子少傅刑部尚書(臣/)勵廷儀
　　　都察院左副都御史(臣/)王圖炳
　　　︵字位過密　無法显示︶(臣/)魏廷珍
　　　在館分修校對
　　　太　　常　　寺　　少　　卿(臣/)陸紹琦
　　　原任提督四譯館太常寺少卿(臣/)吳廷揆
　　　鴻臚寺卿降一級調用(臣/)李鳳翥
　　　原　任　湖　北　巡　撫(臣/)鄭任鑰
　　日講官起居注翰林院侍講(臣/)蔣　漣
　　左春坊左諭徳兼翰林院修撰(臣/)王希曾
　　原任提督貴州學政左春坊左賛善(臣/)王奕仁
　　原　任　翰　林　院　檢　討(臣/)陳　均
　　原　任　翰　林　院　檢　討(臣/)湯大輅
　　原　任兵部車駕司主事(臣/)李同聲
　　行　人　司　掌　印　司　正(臣/)董　洪
　　原任廣東廣州府知府(臣/)張　鋗
　　監　　　　　　　　　　　生(臣/)張雲章
　　監　　　　　　　　　　　生(臣/)王簡心
　　校刋
　　通　政　使　司　通　政　使(臣/)趙之垣
　欽定四庫全書　　　　經部二
欽定書經傳說彚纂目錄　　書類
　　卷首上
　　　引用姓氏
　　　書傳圖
　　卷首下
　　　綱領
　　卷第一
　　　虞書
　　　　堯典
　　卷第二
　　　虞書
　　　　舜典
　　卷第三
　　　虞書
　　　　大禹謨　　臯陶謨　　益稷
　卷第四
　　夏書
　　　禹貢上
　卷第五
　　夏書
　　　禹貢下
　卷第六
　　夏書
　　　甘誓　　　五子之歌　　𦙍征
　卷第七
　　商書
　　　湯誓　　　仲虺之誥　　湯誥
　　　伊訓　　　太甲上　　　太甲中
　　　太甲下
　卷第八
　　商書
　　　咸有一徳　　盤庚上　　　盤庚中
　　　盤庚下
　卷第九
　　商書
　　　說命上　　　說命中　　　說命下
　　　髙宗肜日　　西伯戡黎　　微子
　卷第十
　　周書
　　　泰誓上　　　泰誓中　　泰誓下
　　　牧誓　　　　武成
　卷第十一
　　周書
　　　洪範
　卷第十二
　　周書
　　　旅獒　　　　金縢　　　大誥
　卷第十三
　　周書
　　　微子之命　康誥　　　　酒誥
　卷第十四
　　周書
　　　梓材　　　召誥
　卷第十五
　　周書
　　　洛誥　　　　多士
　卷第十六
　　周書
　　　無逸　　　　君奭
　卷第十七
　　周書
　　　蔡仲之命　　多方
　卷第十八
　　周書
　　　立政　　　　周官
　卷第十九
　　周書
　　　君陳　　　　顧命
　卷第二十
　　周書
　　　康王之誥　　畢命　　　君牙
　　　囧命
　卷第二十一
　　周書
　　　吕刑　　　　文侯之命　費誓
　　　秦誓
　　書序
　　　　(臣/)等謹案書經傳説彚纂二十一卷
　聖祖仁皇帝御定大學士(臣/)王頊齡等奉
　命修校尚書自孔安國据壁藏古文為全經作傳後
　　　　惟蔡沈親受朱子之傳著為集傳義最該備
　　　　而訓詁考證尚未精覈是編彚萃衆説略短
　　　　取長大要雖𠂻蔡傳而於制度名物道里山
　　　　川益加詳審是萬古
　治世之大法實備於此固不僅為説經標凖已也乾
　　　　隆四十一年五月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
　欽定四庫全書
欽定書經傳說彚纂卷首上
　　引用姓氏
　　秦
　　　孔氏(鲋/)　(子魚/)
　　　吕氏(不韋/)
　　漢
　　　孔氏(臧/)
　　　伏氏(勝/)
　　　董氏(仲舒/)　(寛夫/)　(廣川/)
　　　孔氏(安國/)　(子國/)
　　　司馬氏(遷/)　(子長/)
　　　劉氏(向/)　(子政/)
　　　孔氏(光/)　(子夏/)
　　　劉氏(歆/)　(子駿/)
　　　揚氏(雄/)　(子雲/)
　　班氏(固/)　(孟堅/)
　　桑氏(欽/)
　　趙氏(岐/)　(邠卿/)
　　馬氏(融/)　(季長/)
　　賈氏(逵/)　(景伯/)
　　鄭氏(興/)　(少贛/)
　　鄭氏(衆/)　(仲師/)
　　鄭氏(康成/)
　　應氏(劭/)　(仲瑗/)
　　許氏(慎/)　(叔重/)
　　蔡氏(邕/)　(伯喈/)
　　李氏(巡/)
　魏
　　孔氏(衍/)　(舒元/)
　　髙堂氏(隆/)　(升平/)
　　王氏(肅/)　(子邕/)
　　孫氏(炎/)　(叔然/)
　吳
　　韋氏(昭/)　(𢎞嗣/)
　　陸氏(璣/)　(元恪/)
　晉
　　杜氏(預/)　(元凱/)
　　皇甫氏(謐/)　(士安/)
　　郭氏(璞/)　(景純/)
　宋
　　范氏(蔚宗/)
　梁
　　劉氏(勰/)　(彦和/)
　後魏
　　酈氏(道元/)　(善長/)
　隋
　　王氏(通/)　(仲淹/)
　　闗氏(朗/)
　唐
　　陸氏(元朗/)　(徳明/)
　　顔氏(師古/)　(籀/)
　　孔氏(穎達/)　(仲達/)
　　賈氏(公彦/)
　　司馬氏(貞/)
　　張氏(守節/)
　　李氏(延夀/)
　　劉氏(知㡬/)
　　徐氏(堅/)　(元固/)
　　韓氏(愈/)　(退之/)　(昌黎/)
　　栁氏(宗元/)　(子厚/)
　　杜氏(佑/)　(君卿/)
　後晉
　　劉氏(昫/)
　宋
　　邢氏(昺/)　(叔明/)
　　聶氏(崇義/)　(洛陽/)
　　胡氏(旦/)　(周父/)
　　胡氏(瑗/)　(翼之/)　(安定/)
　　歐陽氏(脩/)　(永叔/)　(廬陵/)
　　周子(敦頤/)　(茂叔/)　(濂溪/)
　　邵子(雍/)　(堯夫/)　(康節/)
　　王氏(安石/)　(介甫/)　(臨川/)
　　司馬氏(光/)　(君實/)　(涑水/)
　　張子(載/)　(子厚/)　(横渠/)
　　程子(顥/)　(伯淳/)　(眀道/)
　　程子(頤/)　(正叔/)　(伊川/)
　　曾氏(鞏/)　(子固/)　(南豐/)
　　蘇氏(軾/)　(子瞻/)　(東坡/)　(眉山/)
　　蘇氏(轍/)　(子由/)　(穎濵/)
　　范氏(祖禹/)　(淳夫/)　(華陽/)
　　顧氏(臨/)　(子敦/)
　　吕氏(大臨/)　(與叔/)　(藍田/)
　　孫氏(覺/)　(莘老/)
　　家氏(安國/)　(復禮/)　(睂山/)
　　劉氏(安世/)　(器之/)　(元城/)
　　沈氏(括/)　(存中/)
　　楊氏(時/)　(中立/)　(龜山/)
　　陳氏(祥道/)　(用之/)　(長樂/)
　　胡氏(安國/)　(康侯/)
　　劉氏(彝/)　(執中/)　(長樂/)
　　蔡氏(卞/)　(元度/)
　　彭氏(汝礪/)　(器資/)
　　張氏(綱/)　(彦正/)
　　葉氏(夢得/)　(少藴/)
　　曽氏(旼/)　(彦和/)
　　吳氏(棫/)　(才老/)
　　胡氏(寅/)　(眀仲/)　(致堂/)
　　薛氏(季宣/)　(士龍/)
　　林氏(之竒/)　(少穎/)　(三山/)
　　程氏(大昌/)　(泰之/)
　　王氏(十朋/)　(龜齡/)　(梅溪/)
　　張氏(行成/)　(文饒/)
　　夏氏(僎/)　(元肅/)　(柯山/)
　　鄭氏(樵/)　(漁仲/)　(夾祭/)
　　林氏(光朝/)　(謙之/)
　　張氏(九成/)　(子韶/)　(横浦/)
　　朱子(熹元晦/)　(考亭/)
　　張氏(栻/)　(敬夫/)　(南軒/)
　　吕氏(祖謙/)　(伯恭/)　(東莱/)
　　蔡氏(元定/)　(季通/)　(西山/)
　　陳氏(傅良/)　(君舉/)　(止齋/)
　　楊氏(萬里/)　(廷秀/)　(誠齋/)
　　黄氏(度/)　(文叔/)
　　項氏(安世/)　(平甫/)　(容齋/)
　　陸氏(九淵/)　(子静/)　(象山/)
　　王氏(炎/)　(晦叔/)　(雙溪/)
　　葉氏(適/)　(正則/)　(水心/)　(龍泉/)
　　易氏(祓/)　(彦祥/)
　　蔡氏(沉/)　(仲黙/)　(九峯/)
　　黄氏(榦/)　(直卿/)　(勉齋/)
　　陳氏(淳/)　(安卿/)　(北溪/)　(臨漳/)
　　陳氏(埴/)　(器之/)　(潜室/)
　　董氏(銖/)　(叔重/)
　　薛氏(肇眀/)
　　陳氏(經/)　(正甫/)　(三山/)
　　羅氏(泌/)　(長源/)
　　羅氏(苹/)
　　時氏(瀾/)　(金華/)
　　成氏(申之/)　(睂山/)
　　傅氏(寅/)　(同叔/)　(杏溪/)
　　趙氏(敦臨/)　(芘民/)
　　董氏(琮/)　(玉振/)　(復齋/)
　　徐氏(僑/)　(崇文/)　(毅齋/)
　　李氏(舜臣/)　(隆山/)
　　鄭氏(伯熊/)　(景望/)　(永嘉/)
　　方氏(慤/)　(性夫/)　(嚴陵/)
　　王氏(昭禹/)　(光逺/)　(東巖/)
　　應氏(鏞/)　(子容/)　(金華/)
　　鄒氏(補之/)　(公袞/)
　　真氏(徳秀/)　(景元/)　(西山/)
　　魏氏(了翁/)　(華父/)　(鶴山/)
　　王氏(應麟/)　(伯厚/)
　　董氏(夢程/)　(萬里/)　(介軒/)
　　陳氏(大猷/)　(東齋/)　(東滙/)
　　熊氏(禾/)　(去非/)　(退齋又號勿軒/)
　　方氏(岳/)　(秋崖/)
　　方氏(囘/)　(萬里/)　(虗谷/)
　　劉氏(克莊/)　(潜夫/)　(后村/)
　　程氏(若庸/)　(達原/)　(徽菴/)
　　馬氏(廷鸞/)　(翔仲/)　(碧梧/)
　　黄氏(震/)　(東發/)
　　吳氏(泳/)　(鶴林/)
　　王氏(日休/)　(龍舒/)
　　唐氏(聖任/)
　　章氏(如愚/)　(俊卿/)　(山堂/)
　　鄭氏(元瑶/)
　　李氏(杞/)　(子材/)　(謙齋/)
　　李氏(樗/)　(迂仲/)
　　馮氏(當可/)　(時行/)　(縉雲/)
　　許氏(月卿/)　(太空/)　(山屋/)
　　朱氏(方大/)
　　王氏(柏/)　(魯齋/)　(㑹之/)
　　陳氏(振孫/)　(伯玉/)　(直齋/)
　　張氏(震/)　(真父/)
　　張氏(沂/)
　　陳氏(賓/)
　　李氏(謹思/)　(眀通/)　(養吾/)
　　鄒氏(近仁/)　(魯卿/)　(歸軒/)
　　史氏(漸/)　(鴻漸/)
　　胡氏(士行/)　(廬山/)
　　胡氏(方平/)　(師魯/)　(玉齋/)
　　齊氏(夢龍/)　(覺翁/)　(節初/)
　　俞氏(震/)
　　袁氏(俊翁/)
　元
　　許氏(衡/)　(平仲/)　(魯齋/)
　　金氏(履祥/)　(吉父/)　(仁山/)
　　吳氏(師道/)　(傳正/)
　　許氏(謙/)　(益之/)　(白雲/)　(東陽/)
　　吳氏(澄/)　(幼清/)　(草廬/)　(臨川/)
　　馬氏(端臨/)　(貴與/)
　　戴氏(表元/)　(率初/)
　　黄氏(潜/)　(晉卿/)
　　黄氏(瑞節/)　(觀樂/)
　　胡氏(一桂/)　(庭芳/)　(雙湖/)
　　董氏(鼎/)　(季亨/)　(鄱陽/)
　　陳氏(櫟/)　(夀翁/)　(定宇/)　(新安/)
　　鄒氏(季友/)　(晉昭/)　(番陽/)
　　段氏(昌武/)　(子武/)
　　王氏(天與/)　(立大/)　(梅浦/)
　　彭氏(應龍/)　(翼夫/)　(集齋/)
　　朱氏(祖義/)　(子由/)
　　王氏(充耘/)　(耕野/)
　　余氏(芑舒/)　(徳新/)　(息齋/)
　　陳氏(師凱/)　(廬山/)
　　王氏(希旦/)　(愈明/)　(葵初/)
　　金氏(燧/)　(番陽/)
　　黄氏(鎮成/)　(元鎮/)
　　李氏(祁/)　(一初/)
　　于氏(欽/)　(益都/)
　　胡氏(一中/)　(允文/)
　　何氏(異孫/)
　　林氏(駉/)　(寧徳/)
　　余氏(闕/)　(廷心/)　(一字天心/)
　眀
　　朱氏(升/)　(允升/)
　　方氏(孝孺/)　(希哲/)　(正學/)
　　陳氏(雅言/)　(永豐/)
　　蔣氏(悌生/)　(叔仁/)
　　楊氏(士竒/)　(初名寓以字行號東里/)
　　薛氏(瑄/)　(徳温/)　(敬軒/)　(河津/)
　　彭氏(勖/)　(祖期/)
　　章氏(陬/)　(仲寅/)
　　錢氏(福/)　(與謙/)　(鶴灘/)
　　王氏(守仁/)　(伯安/)　(陽眀/)　(姚江/)
　　邱氏(濬/)　(仲深/)　(瓊山/)
　　楊氏(慎/)　(用修/)　(升菴/)
　　何(氏喬新/)　(廷秀/)
　　胡氏(居仁/)　(叔心/)　(敬齋/)　(餘于/)
　　邵氏(寳/)　(二泉/)　(北虞/)
　　龎氏(泮/)　(原化/)
　　蔡氏(清/)　(虗齋/)
　　何氏(孟春/)　(子元/)　(彬州/)
　　陸氏(深/)　(儼山/)
　　羅氏(欽順/)　(整庵/)
　　魏氏(校/)　(莊集/)
　　吕氏(柟/)　(仲木/)　(涇野/)
　　韓氏(邦竒/)　(汝節/)　(苑洛/)
　　鄭氏(曉/)　(窒甫/)　(淡泉/)
　　吳氏(寛/)　(原博/)　(匏菴/)
　　都氏(穆/)　(元敬/)
　　李氏(瓉/)
　　莫氏(如忠/)　(子良/)　(中江/)
　　馬氏(眀衡/)　(子萃/)
　　馬氏(森/)　(孔養/)
　　張氏(居正/)　(時大/)　(太岳/)
　　申氏(時行/)　(瑶泉/)
　　李氏(維楨/)　(本寧/)
　　茅氏(坤/)　(鹿門/)
　　王氏(樵/)　(方麓/)
　　羅氏(洪先/)　(念菴/)
　　歸氏(有光/)　(熙甫/)　(震川/)
　　鍾氏(天才/)　(學山/)
　　鍾氏(庚陽/)　(長卿/)
　　馮氏(夢楨/)　(開之/)　(具區/)
　　顧氏(憲成/)　(叔時/)　(涇陽/)
　　楊氏(時喬/)　(止菴/)
　　湯氏(顯祖/)　(若士/)　(義仍/)
　　劉氏(應秋/)　(兌陽/)
　　袁氏(宗道/)　(伯修/)
　　董氏(其昌/)　(思白/)
　　焦氏(竑/)　(弱侯/)　(漪園/)
　　王氏(肯堂/)　(宇泰/)　(損齋/)
　　盧氏(廷選/)
　　来氏(宗道/)　(路然/)
　　郝氏(敬/)　(仲輿/)　(京山/)
　　胡氏(瓉/)　(伯玉/)
　　洪氏(翼聖/)　(南池/)
　　来氏(斯行/)　(道之/)
　　姚氏(舜牧/)　(虞颺/)　(承菴/)
　　陳氏(第/)　(季立/)　(連江/)
　　陸氏(鍵/)　(實府/)　(開宗/)
　　袁氏(仁/)
　　俞氏(鯤/)　(之鵬/)
　　杜氏(偉/)　(道升/)
　　袁氏(黄/)　(了凡/)
　　萬氏(國欽/)　(二愚/)
　　顧氏(錫疇/)　(九疇/)
　　曹氏(學佺/)　(能始/)　(石倉/)
　　秦氏(繼宗/)
　　張氏(爾嘉/)　(佘峯/)
　　傅氏(元初/)　(渼溪/)
　　潘氏(士遴/)　(叔獻/)
　　錢氏(與暎/)
　　楊氏(肇芳/)　(葆元/)
　　鄧氏(孝儒/)　(伯羔/)
　　張氏(雲鸞/)　(羽臣/)
　　夏氏(允彝/)　(彝仲/)
　　茅氏(瑞徴/)　(伯符/)
　　王氏(綱振/)　(振子/)
　　李氏(儒烈/)
　　鄒氏(禎期/)
　　徐氏(廣/)　(廣居/)
　　孫氏(繼有/)　(瑶岑/)
　　龎氏(招俊/)
　　沈氏(澣/)　(則新/)
　　董氏(二酉/)
　　顧氏(霖調/)
　　朱氏(養醇/)
　　袁氏(黙/)
　　章氏(士俊/)　　　　　　　(以上五人未詳世次/今附於此)
書傳圖



　(鄭氏伯熊曰二十八宿環列於四方隨天而西轉東/方七宿自角至箕是爲蒼龍以次舍而言則房心爲)
　(大火之中南方七宿自井至軫是爲鶉鳥以形而言/則有朱鳥之象虛者北方七宿之中星也昴者西方)
　(七宿之中星也星本不移附天而移天傾西北極居/天之中二十八宿半隱半見各以其時所以必於南)
　(方而考之仲春之月星火在東星鳥在南星昴在西/星虛在北至仲夏則鳥轉而西火轉而南虛轉而東)
　(昴轉而北仲秋則火轉而西虛轉而南昴轉而東鳥/轉而北至仲冬則虛轉而西昴轉而南鳥轉而東火)
　(轉而北來嵗仲春鳥復轉而南矣循環無窮此堯典/考中星以正四時甚簡而明異乎吕令之星舉月本)
　(也然聖人南面視四星之中豈徙然哉凡以授民時/秩民事而已)








　
　
　
　
　
　
　
　
　　箕　　　　子　　　　洪　　　　範
　
　
　
　
　
　
　
　　　九　　　　疇　　　　之　　　圖



　
　
　
　
　
　
　
　
虞書　　堂上樂器圖














　　(蔡氏沈曰林氏曰冀州先賦後田者冀王畿之地天子/所自治併與場圃園田漆林之類而征之如周官載師)
　　(所載賦非盡出於田也故以賦屬於厥土之下餘州皆/田之賦也故先田而後賦又案九州九等之賦皆每州)
　　(歲入總數以九州多寡相較而爲九等非以是等田而/責其岀是等賦也冀獨不言貢篚者冀天子封内之地)
　　(無所事於貢篚也○篚竹器筐屬古者幣帛之屬則盛/以筐篚而貢焉經曰篚厥𤣥黄是也林氏曰有貢又有)
　　(篚者所貢之物入於篚也○鄭氏元瑶曰召公曰明王/愼徳四夷咸賔無有遠邇畢獻方物惟服食器用予觀)
　　(禹貢九州貢篚亦以服食器用爲要而冀州獨不言貢/篚者蓋㡬甸之内賦其總銍秸粟米也總銍秸粟米者)
　　(食爲土貢之要也兗之蠶絲豫之絺紵是衣服之用亦/爲土貢之要也自服食之外則器用次之若夫大賂南)
　　(金犀革象齒珠貝之類非服食器用之物貴其土産也/皆遠於畿甸而或貢於要荒之服焉)
　
　
　
　
　
　
　
欽定書經傳説彚纂卷首上
　欽定四庫全書
欽定書經傳說彚纂巻首下
　　綱領一(此篇論刪書傳書源流今文古文/)
　周禮外史掌三皇五帝之書掌達書名於四方(鄭氏康/成曰謂)
　　(若堯典禹貢達/此名使知之)
　司馬氏遷曰學者多稱五帝尚矣然尚書獨載堯以來
　　而百家言黃帝其文不雅馴薦紳先生難言之
　隋經籍志云書之所興蓋與文字俱起孔子觀書周室
　　得虞夏商周四代之典刪其善者爲百篇
　孔氏穎達曰聖賢闡敎事顯於言言愜羣心書而示法
　　因號曰書後人見其久逺自於上世尚者上也言此
　　上代以來之書故曰尚書
　林氏之竒曰孔子之前書之多寡不可得而見書緯云
　　孔子得黄帝𤣥孫帝魁之書迄於秦穆公凡三千二
　　百四十篇為尚書斷逺取近定其可為世法者百二
　　十篇為簡書此說不然古書簡質必不如是之多也
　班孟堅藝文志於古今書外又有周書七十一篇劉
　向云周時號令蓋孔子所論百篇之餘於周時所刪
　去者纔七十一篇自周以前疑愈少矣謂有三千餘
　篇非也
許氏謙曰聖人欲納天下於善無他道焉惟示之觀戒
　而已故孔子於春秋嚴其褒貶之辭使人知所懼於
　書獨存其善使人知所法(以上論/刪書)
陸氏徳明曰書者本王之號令右史所記孔子刪錄及
　秦禁學伏生失其本經口誦二十九篇傳授伏生授
　濟南張生千乗歐陽生(字和/伯)生授同郡兒寛(御史/大夫)寛
　又從孔安國受業以授歐陽生之子(歐陽大小夏侯/尚書皆出於寛)
　歐陽氏世傳業至曾孫髙作尚書章句為歐陽氏學
　高孫地餘(字長賔侍/中少府)以書授元帝傳至歐陽歙(字正/思後)
　(漢大/司徒)歙以上八世皆為博士濟南林尊(字長賓為博/士論石渠官)
　(至少府太/子太傅)受尚書於歐陽髙以授平當(字子思下邑/人徙平陵官)
　(至丞相子晏亦/明經至大司徒)及陳翁生(梁人信都太/傅家世傳業)翁生授殷崇
　(琅邪人/爲博士)及龔勝(字君賓楚/人右扶風)當授朱普(字公文九江/人爲博士)及
　鮑宣(字子都勃海/人官至司隸)後漢濟陰曹曾(字伯山/諫大夫)受業於歐
　陽歙傳其子祉(河南/尹)又陳留陳弇(字叔明受/業於丁鴻)樂安牟
　長(字君高河内太/守中散大夫)竝傳歐陽尚書沛國桓榮(字春卿/太子太)
　(傅太/常)受尚書於朱普(東觀漢紀云榮事九/江朱文文卽普字)以授漢明
　帝遂世相傳東京最盛(漢紀云門生爲公卿者甚衆/學者慕之以爲法榮子郁以)
　(書授和帝官至侍中太常郁子焉復/以書授安帝官至太子太傅太尉)張生(濟南人/爲博士)授
　夏侯都尉(魯/人)都尉傳族子始昌(昌邑/太傅)始昌傳族子勝
　(字長公後屬東平長/信少府太子太傅)勝從始昌受尚書及洪範五行
　傳說災異又事同郡簡卿卿者兒寛門人又從歐陽
　氏問爲學精熟所問非一師受詔撰尚書說(尚書章/句二十)
　(九/卷)號爲大夏侯氏學傳齊人周堪(字少卿太子/少傅光祿勳)及魯
　國孔霸(字次孺孔子十三世孫爲博士以書/授元帝官至太中大夫號褒成君)霸傳子
　光(字子夏丞相/光又事牟卿)堪授魯國牟卿(爲博/士)及長安許商(字/伯)
　(長四至/九卿)商授沛唐林(字子高王莽/時爲九卿)及平陵吳章(字偉/君王)
　(莽時/博士)重泉王吉(字少音王莽/時爲九卿)齊炔欽(字幼卿王/莽時博士)後漢
　北海牟融亦傳大夏侯尚書夏侯建(字長卿勝從父/兄子爲博士議)
　(郎太子/少傅)師事夏侯勝及歐陽高左右采獲又從五經
　諸儒問與尚書相出入者牽引以次章句爲小夏侯
　氏學傳平陵張山拊(字長賓爲博士/論石渠至少府)山拊授同縣李
　尋(字子長/騎都尉)及鄭寛中(字少君爲博士授成帝官/至光祿大夫領尚書事)山陽
　張無故(字子孺廣/陵太傅)信都秦恭(字延君城/陽内史)陳留假倉(字/子)
　(驕以謁者論石/渠至膠東相)寛中授東郡趙𤣥(御史/大夫)無故授沛唐
　尊(王莽/太傅)恭授魯馮賓(為博/士)後漢東海王良亦傳小夏
　侯尚書漢宣帝本始中河内女子得泰誓一篇獻之
　與伏生所誦合三十篇漢世行之然泰誓年月不與
　序相應又不與左傳國語孟子衆書所引泰誓同馬
　鄭王肅諸儒皆疑之漢書儒林傳云百兩篇者出東
　萊張霸分析合二十九篇以爲數十又采左傳書序
　爲作首尾凡百二篇篇或數簡文意淺陋成帝時劉
　向校之非是後遂黜其書古文尚書者孔惠之所藏
　也魯恭王壞孔子舊宅(漢景帝子名餘/封於魯諡恭王)於壁中得之
　皆科斗文字博士孔安國(字子國孔子十二世孫/官至諫大夫臨淮太守)以
　校伏生所誦爲隸古寫之增多二十五篇又伏生誤
　合五篇凡五十九篇爲四十六卷安國又受詔爲古
　文尚書傳不獲奏上藏之私家(藝文志云/未列學官)以授都尉
　朝司馬遷亦從安國問故遷書多古文說劉向以中
　古文校歐陽大小夏侯三家經文脫誤甚衆都尉朝
　授膠東庸生(名/譚)庸生授清河胡常(字少子爲博/士至部刺史)常授
　虢徐敖(右扶/風掾)敖授琅邪王璜及平陵塗惲(字子/眞)惲授
　河南乘欽(字君長一/本作桑欽)王莽時諸學皆立惲璜等貴顯
　范曄後漢書云中興扶風杜林傳古文尚書賈逵(字/景)
　(伯扶風人左/中郎將侍中)爲之作訓馬融作傳鄭𤣥注解由是古
　文尚書遂顯於世案今馬鄭所注竝伏生所誦非古
　文也孔氏之本絶是以馬鄭杜預之徒皆謂之逸書
　王肅亦注今文而解大與古文相類或肅私見孔傳
　而祕之乎江左中興元帝時豫章内史枚頤(字仲眞/汝南人)
　(○隋經籍/志作梅賾)奏上孔傳古文尚書亡舜典一篇購不能
　得乃取王肅注堯典從眘徽五典以下分爲舜典篇
　以續之(孔序謂伏生以舜典合於堯典孔傳堯典止/說帝曰欽哉而馬鄭王之本同爲堯典故取)
　(爲舜/典)學徒遂盛後范寗(字武子順陽人/東晉豫章太守)變爲今文集
　注俗閒或取舜典篇以續孔氏齊明帝建武中吳興
　姚方興采馬王之注造孔傳舜典一篇云於大􁆑頭
　買得上之梁武時爲博士議曰孔序稱伏生誤合五
　篇皆文相承接所以致誤舜典首有曰若稽古伏生
　雖昏耄何容合之遂不行用漢始立歐陽尚書宣帝
　復立大小夏侯博士平帝立古文永嘉喪亂衆家之
　書竝滅亡而古文孔傳始興置博士鄭氏亦置博士
　一人近惟崇古文馬鄭王注遂廢今以孔氏爲正其
　舜典一篇仍用王肅本
李氏延壽曰齊時儒士罕傳尚書之業徐遵明兼通之
　遵明受業於屯留王聰傳授浮陽李周仁及渤海張
　文敬李鉉河閒權會竝鄭康成所注非古文也下里
　諸生略不見孔氏注解武平末劉光伯(名/炫)劉士元(名/焯)
　始得費甝義疏乃留意焉○劉焯少與炫爲友賈馬
　王鄭所傳章句多所是非著五經述議行於世炫聰
　明博學名亞於焯時稱二劉
劉氏昫曰孔穎達明鄭氏尚書同郡劉焯名重海内穎
　達造其門焯初不之禮穎達請質疑滯多出其意表
　焯改容敬之
朱子曰諸經皆以注疏爲主書則兼取劉敞王安石蘇
　軾程頤楊時晁說之葉夢得吳棫薛季宣呂祖謙
眞氏德秀曰蔡季黙(名/沈)西山先生(名元/定)季子也從文公
　遊文公晚年訓傳諸經略備獨書未及整環視門生
　求可付者遂以屬君君沈潛反復數十年然後克就
　其書考序文之誤訂諸儒之說以發明二帝三王羣
　聖賢用心之要洪範洛誥泰誓諸篇往往有先儒所
　未及者
吳氏師道曰東萊呂成公(名祖/謙)倡明正學四方來者至
　千餘人清江時氏名鑄字壽卿者公同年進士與弟
　鋹率其家羣從弟子十餘人悉從公遊若澐若瀾若
　涇尤時氏之秀成公輯書說自秦誓泝洛誥未畢而
　卒瀾以平昔所聞纂成之
金氏履祥曰朱子傳注諸經略備獨書未及嘗别出小
　序辨正疑誤指其要領以授蔡氏而爲集傳諸說至
　此有所折衷矣而書成於朱子既沒之後門人語錄
　未萃之前猶或不無遺漏放失之憾
楊氏士奇曰書傳纂疏元陳櫟輯今讀書傳者率資此
　書及董鼎纂注尤詳備學者多未及見(以上論傳/書源流)
孔氏臧與弟安國書曰舊章潛於壁室歘爾而見豈非
　聖祖之靈欲令讚明其道以闡其業曩雖爲今學亦
　多所不信唯聞尚書二十八篇取象二十八宿何圖
　古文乃有百篇邪知以今讎古之隸篆推科斗已定
　五十餘篇竝爲之傳
家語孔衍上成帝書曰臣祖安國以經學見稱前朝得
　古文科斗尚書訓傳其義其典雅正實與世所傳者
　不同日而語也光祿大夫向以爲其時所未施之故
　不記於别錄臣竊惜之
班氏固曰孔氏有古文尚書孔安國以今文字讀之因
　以起其家逸書得十餘篇蓋尚書滋多於是矣○劉
　向以中古文校歐陽大小夏侯三家經文酒誥脫簡
　一召誥脫簡二率簡二十五字者脫亦二十五字簡
　二十二字者脫亦二十二字文字異者七百有餘脫
　字數十(顔氏師古曰中者天子之/書也言中以别於外耳)
范氏蔚宗曰劉陶明尚書爲之訓詁推三家尚書及古
　文是正文字三百餘事名曰中文尚書
孔氏穎達曰伏生所傳三十四篇謂之今文則夏侯勝
　夏侯建歐陽和伯等三家所傳及後漢末蔡邕所勒
　石經是也孔所傳者膠東庸生劉歆賈逵馬融等所
　傳是也鄭𤣥師祖孔學而賤夏侯歐陽等何意鄭注
　竝與孔異篇數竝與三家同良由孔注之後其書散
　逸至晉世始得古文尚書而施行焉然孔注之後歴
　及後漢之末無人傳說至晉之初猶得存者雖不列
　學官散在民閒事雖久遠故得猶存
歐陽氏修曰開元十四年明皇以洪範無偏無頗聲不
　協詔改爲無偏無陂天寶三年又詔集賢學士衞包
　改古文從今文(馬氏端臨曰漢之所謂古文者科斗/書今文者隸書也唐之所謂古文者)
　(隸書今文者世所/通用之俗字也)
劉氏安世曰今之書乃漢所謂尚書若復求孔子所定
　之書今不見矣漢承秦火之後諸儒各以所學談經
　自濟南伏生以降不獨一人就其中取之獨孔安國
　古文尤勝諸家則今尚書是也
林氏之奇曰賈馬鄭服皆不見古文尚書至晉齊間其
　書漸出及隋開皇二年求遺書得舜典然後五十八
　篇方備孔氏書始出皆用隸書今之所傳乃唐天寶
　所定之本也
朱子曰書有古文有今文今文乃伏生口傳古文乃壁
　中之書大禹謨說命高宗肜日西伯戡黎泰誓等篇
　凡易讀者皆古文況又是科斗書以伏生書字文考
　之方讀得豈有數百年壁中之物安得不訛損一字
　又卻是伏生記得者難讀此尤可疑今人作全書解
　必不是○問尚書古文今文有優劣否曰孔壁之傳
　漢時卻不傳只是司馬遷曾師授如伏生尚書漢世
　卻多傳者鼂錯以伏生不曾出其女口授有齊音不
　可曉者以意屬成此載於史者及觀經傳及孟子引
　享多儀出自洛誥卻無差只疑伏生偏記得難底卻
　不記得易底然有一說可論難易古人文字有一般
　如今人書簡說話雜以方言一時記錄者有一般是
　做出告戒之命者疑盤誥之類是一時告語百姓盤
　庚勸諭百姓遷都之類是出於記錄至於蔡仲之命
　微子之命冏命之屬或出當時做成底詔誥文字如
　後世朝廷詞臣所爲者
章氏如愚曰書學不同非伏生之由也蓋古人傳授㸃
　定大義則意見義通無俟乎訓詁之末也生當煨燼
　之餘授書於人其所誦者傳之其所忘者闕之於大
　義既末有害而盤誥聱牙自是書之本體亦非生所
　改易也典謨貢範同出於生而明白坦亮如彼獨盤
　誥有艱深焉則其書之所以艱深非齊音使然而世
　儒之所以疑生者皆非其實也
金氏履祥曰孔壁中不惟有古文諸篇計必兼有今文
　諸篇安國雖以伏生之書考古文不能復以古文之
　書訂今文是以古文多平易今文多艱澁
陳氏第曰孔安國古文二十五篇至東晉始顯唐人疏
　之始大行於世未有議其爲僞者宋吳才老始曰安
　國所增多之書皆文從字順非若伏生之書詰曲聱
　牙至有不可讀者吳草廬因之曰二十五篇采輯補
　綴無一字無所本而平緩卑弱殊不類秦漢以前之
　文愚竊以爲過也今文自殷盤周誥外若堯典臯謨
　甘誓湯誓高宗肜日西伯戡黎牧誓洪範無逸顧命
　何嘗不文從字順乎左國禮記諸書稱引二十五篇
　彬彬具在今謂作古文者采綴爲之是倒置本末而
　以枝葉作根幹矣且其紀綱道德經緯人事深沉而
　切至高朗而矯健又安見其平緩卑弱乎孔穎達曰
　古文經雖然早出晚始得行其詞富而備其義𢎞而
　雅故復而不厭久而愈亮可謂知言也已(以上論今/文古文)
　綱領二(此篇論尚書大旨體例及書序/)
禮記疏通知遠書敎也
孔氏鮒曰子曰吾於帝典見堯舜之聖焉於大禹臯陶
　謨益稷見禹稷臯陶之忠勤功勲焉於洛誥見周公
　之德焉故帝典可以觀美大禹謨禹貢可以觀事臯
　陶謨益稷可以觀政洪範可以觀度泰誓可以觀義
　五誥可以觀仁甫刑可以觀誡通斯七者則書之大
　義舉矣
董氏仲舒曰禹繼舜舜繼堯三聖相受而守一道○堯
　舜三王之業皆由仁義爲本
揚氏雄曰說事者莫辨乎書○虞夏之書渾渾爾商書
　灝灝爾周書噩噩爾
劉氏勰曰子夏歎書昭昭若日月之明離離如星辰之
　行言昭灼也○尚書覽文如詭而尋理卽暢
劉氏知幾曰尚書者七經之冠冕百氏之襟袖學者必
　先精此書次覽羣籍
司馬氏光曰尚書者二帝三王嘉言要道盡在其中爲
　政之成規稽古之先務也欲求楷模莫盛於此
張子曰欽明文思堯德也濬哲文明溫恭允塞舜德也
　舜之德與堯不同蓋聖人有一善之源足以兼天下
　之善如孟子言堯舜之道孝弟而已矣蓋知所本○
　堯舜之心其施直欲至於無窮言朔南暨聲敎東漸
　於海西被於流沙是猶有限此外更有去處修己以
　安百姓欲得人人如已然安得如此○稽衆舍己堯
　也與人爲善舜也聞言則拜禹也用人惟已改過不
　吝湯也不聞亦式不諫亦入文王也皆虚其心以爲
　天下也
程子曰人主得堯舜禹湯文武之道則天下享唐虞夏
　商周之治○堯與舜更無優劣及至湯武便别孟子
　言性之反之自古無人如此說只孟子分别出來便
　知得堯舜是生而知之湯武是學而能之文王之德
　則似堯舜禹之德則似湯武要之皆是聖人○萬物
　皆只是一箇天理已何與焉至如言天討有罪五刑
　五用哉天命有德五服五章哉此都是天理自然當
　如此人幾時與與則便是私意
曾氏鞏曰唐虞爲二典者所記獨其迹耶并與其深微
　之意而傳之方是時豈特任政者皆天下之士哉蓋
　執簡操筆而隨者亦皆聖人之徒也
楊氏時曰書存者五十九篇竊以一言蔽之曰中而已
　矣堯舜禹授受之際豈不重哉而所言止此仲虺稱
　湯曰建中於民箕子陳洪範曰皇建其有極然則帝
　之所以爲帝王之所以爲王率此道也夫所謂中者
　豈執一之謂哉亦貴乎時中也時中者當其可之謂
　也後世昧執中之權而不知時措之宜徇名失實烏
　足與論聖人之中道哉
朱子曰堯舜禹之相授也曰人心惟危道心惟微惟精
　惟一允執厥中堯舜禹皆大聖人也生而知之宜無
　事於學矣而猶曰精曰一曰執者明雖生而知之亦
　資學以成之也○日新又新昔成湯所以反之而至
　於聖者正惟學於伊尹而有得於此故稱其德者曰
　不邇聲色不殖貨利又曰以義制事以禮制心又曰
　從諫弗咈改過不吝又曰與人不求備檢身若不及
　皆日新之謂也至詩所謂聖敬日躋者則其語意於
　日新爲至近而敬之一字又見其所以日新之本蓋
　不如是則亦何地可據而能日繼其功哉至武王受
　師尚父丹書之戒而於几席觴豆刀劍户牖盥盤莫
　不銘焉則亦聞湯之風而興起者皆可以爲萬世帝
　王之法矣
王氏炎曰爲治有定法天下無定時時異則法異雖堯
　舜禹相授一道法亦不能無損益分劃九州堯之制
　也然舜則析爲十有二州分命羲和堯之制也至夏
　則羲和合爲一官聖人順人情觀世變立法經治雖
　不可變古亦不可泥古也
王氏應麟曰仲虺之誥言仁之始也湯誥言性之始也
　太甲言誠之始也說命言學之始也皆見於商書○
　湯之誥曰惟皇上帝降衷於下民武之誓曰惟人萬
　物之靈劉子所謂天地之中子思所謂天命之性孟
　子所謂性善淵源逺矣○虞之賡歌夏五子之歌此
　三百之權輿也洪範無偏無陂至歸其有極與周禮
　大師敎以六詩同一機伊訓三風十愆自聖謨洋洋
　而下亦叶其音蓋欲日誦是訓如衞武公之抑戒也
陳氏淳曰堯舜禹湯文武更相授受中天地爲三綱五
　常之主臯陶伊傅周召又相與輔相躋天下文明之
　治
董氏鼎曰一書之中其於明德新民之綱修齊治平之
　目卽堯典已盡其要而危微精一四言所以開知行
　之端主善協一四言所以示博約之義務學則說命
　其入道之門爲治則洪範其經世之要也他如齊天
　運則有羲和之厯定地理則有禹貢之篇正官僚則
　有周官之制度修己任人則有無逸立政諸書煨燼
　壞爛之餘百篇僅存其半而宏綱實用尚如此故嘗
　謂六經莫備於書易主卜筮卽洪範之稽疑也禮主
　節文卽虞書之五禮也詩主咏歌卽后虁之樂敎也
　周禮設官卽周官六卿率屬之事也春秋褒貶卽臯
　謨命德討罪之權也帝王修齊治平之規模事業盡
　在此書學者其可不盡心焉
方氏孝孺曰堯舜禹功德之盛未足見聖人之大於處
　盛美而不居然後可見其量也
章氏陬曰韓子有言記事者必提其要若天文地理圖
　書律呂四者皆書之要也
薛氏瑄曰堯典以欽之辭始益稷以欽之辭終則堯舜
　傳心之要可知矣○舜之兢兢業業禹之祗台德先
　成湯之慄慄危懼文王之小心翼翼皆敬謹之謂也
　○人君之德惟明爲先書稱堯曰欽明舜曰文明禹
　曰明明湯曰克明文王曰若日月之照臨皆言明也
　明則在已之理欲判然在人之邪正别白處已處人
　萬事皆得其當矣○易雖古於書然伏羲時但有卦
　畫而無文辭文辭實始於書故凡言德言聖言神言
　心言道言中言性言天言命言誠言善言一之類諸
　性理之名多見於書
錢氏與映曰爲人君而建極馭㝢不可不知書爲人臣
　而爲德爲民不可不知書爲庶人而遵由道路不可
　不知書(以上論尚/書大旨)
孔氏穎達曰書體爲例有十一曰典二曰謨三曰貢四
　曰歌五曰誓六曰誥七曰訓八曰命九曰征十曰範
　堯典舜典二篇典也大禹謨臯陶謨二篇謨也禹貢
　一篇貢也五子之歌一篇歌也甘誓泰誓三篇湯誓
　牧誓費誓秦誓八篇誓也仲虺之誥湯誥大誥康誥
　酒誥召誥洛誥康王之誥八篇誥也伊訓一篇訓也
　說命三篇微子之命蔡仲之命顧命畢命冏命文侯
　之命九篇命也𦙍征一篇征也洪範一篇範也此各
　隨事而言益稷亦謨也因其人稱言以别之其太甲
　咸有一德伊尹訓道王亦訓之類盤庚亦誥也故王
　肅云不言誥何也取其徙而立功非但錄其誥高宗
　肜日與訓序連文亦訓辭可知也西伯戡黎云祖伊
　恐奔告於受亦誥也武成云識其政事亦誥也旅獒
　戒王亦訓也金縢自爲一體祝亦誥辭也梓材酒誥
　分出亦誥也多士以王命誥自然誥也無逸戒王亦
　訓也君奭周公誥召公亦誥也多方周官上誥於下
　亦誥也君陳君牙與畢公之類亦命也呂刑陳刑告
　王亦誥也書篇之名因事而立旣無體例隨便爲文
鄭氏樵曰典謨訓誥誓命孔安國以爲書之六體由今
　觀之有一篇備數篇之體如大禹謨曰禹乃㑹羣后
　誓師則是謨亦有誓也說命曰王庸作書以誥則是
　命亦有誥也以至益稷洪範本謨而不言謨旅獒無
　逸本訓而不言訓盤庚梓材本誥不言誥𦙍征不言
　誓君陳君牙不言命大抵五十八篇之中聖人取予
　之意各有所主有取於治亂興廢之所由者如典謨
　訓誥湯誓之類是也有世不得以爲治而有取其言
　以傳逺者如五子之歌君牙冏命是也有取其事者
　𦙍征是也有取其意者呂刑是也有特記其時者文
　侯之命是也有以示戒勸者費秦誓是也與三百篇
　之美刺二百四十二年之褒貶無以異也
朱子曰古史之體可見者書春秋而已春秋編年通紀
　以見事之先後書則每事别記以具事之首尾意者
　當時史官既以編年紀事至於事之大者則又採合
　而别記之若二典所記上下百有餘年而武成金縢
　諸篇其所紀理或更嵗月或歴數年其間豈無異事
　蓋必已具於編年之史而今不復見矣
董氏鼎曰陸德明以六體分正攝蓋以典謨訓誥誓命
　名篇者爲正不以名篇而在六體之類者爲攝然古
　之爲書者隨時書事因事成言取辭之達意而已豈
　如後之作文者求必合體制也孔氏以六體言大槩
　已舉雖不以六字名篇合其類則是亦正也何以攝
　爲
陳氏櫟曰書體有六典謨訓誥誓命是也今篇名元有
　此六字者固不待言矣其無此六字如太甲咸有一
　德旅獒無逸立政訓體也盤庚西伯戡黎微子多士
　多方君奭周官誥體也𦙍征誓體也君陳君牙呂刑
　命體也雖其間不無簡編之殘斷字語之舛訛然上
　自堯舜之盛下逮東周之初二千餘年之事猶頼此
　可考焉(以上論/書體例)
孔氏穎達曰書序鄭𤣥馬融王肅竝云孔子所作依緯
　文也百篇凡六十三序
林氏光朝曰序乃歴代史官相傳以爲書之總目猶詩
　之有小序也
朱子曰某看得書小序不是孔子自作只是周秦間低
　手人作然後人亦自理㑹他本義未得且如臯陶矢
　厥謨禹成厥功帝舜申之申重也序者本意先說臯
　陶後說禹謂舜欲令禹重說故將申字係禹字蓋伏
　生書以益稷合於臯陶謨而思曰贊贊襄哉與帝曰
　來禹汝亦昌言禹拜曰都帝予何言予思日孜孜相
　連申之二字便見是舜令禹重言之意此是序者本
　意今人都不如此說○小序斷不是孔子做○問除
　書序不以冠篇首者豈非有所疑於其間邪曰誠有
　可疑且如康誥第述文王不曾說及武王只有乃寡
　兄是說武王又是自稱之詞然則康誥是武王誥康
　叔明矣但緣其中有錯說周公初基處遂使序者以
　爲成王時事此豈可信曰然則殷地武王既以封武
　庚而使三叔監之矣又以何處封康叔曰既言以殷
　餘民封康叔豈非封武庚之外將以封之乎又曾見
　吳才老辨梓材一篇云後半截不是梓材緣其中多
　是勉君乃臣告君之詞未嘗如前一截稱王曰又稱
　汝爲上告下之詞亦自有理
馬氏廷鸞曰書序自爲一編故以昔在帝堯起於篇首
　後接舜典則曰虞舜側微接禹謨則曰臯陶矢厥謨
　禹成厥功益足證古序自爲一篇而相續之辭如此
　蓋史氏舊文也
何氏異孫曰書序東萊呂氏以爲皆孔子文而朱文公
　悉以爲非蔡傳以爲周秦間人文字有合經處中間
　略有得春秋意者如武成洪範費誓秦誓數篇東萊
　見一二處中有似春秋遂以爲皆孔子之書不知各
　篇元自有史官叙作書之意儘自明白
金氏履祥曰前漢書言張霸采左傳書敘作書首尾後
　漢書言衞宏作詩序衞宏之云朱子嘗引之以證詩
　序之僞矣獨書序疑而未斷方漢初時泰誓且有僞
　書何況書序之類且孔傳古文其出最後則其爲齊
　魯諸儒次第附會而作序亦可知也
朱氏升曰古文書序自爲一篇孔注移之各冠篇首序
　文與書本㫖往往不協蔡氏置於後以存其舊蓋朱
　子所授之㫖也(以上論/書序)
　綱領三(此篇論讀書之法及諸家書解得失/)
王氏通曰昔聖人之述書也帝王之制備矣故索焉而
　皆獲
張子曰尚書難看蓋難得胸臆如此之大只欲解義則
　無難也書稱天應如影響其禍福果然否大抵天道
　不可得而見惟占之於民人所悅則天必悅之所惡
　則天必惡之只爲人心至公也至衆也民雖至愚無
　知惟於私已然後昬而不明至於事不干礙處則自
　是公明大抵衆所向者必是理也理則天道存焉故
　欲知天者占之於人可也
程子曰看書須要見二帝三王之道如二典卽求堯所
　以治民舜所以事君○三代忠質文其因時之尚然
　也夏近古人多忠誠故爲忠忠弊故救之以質質弊
　故救之以文非道有弊也後世不守故浸而成弊雖
　不可以一二事觀之大槩可知○漢儒之談經也以
　三萬餘言明堯典二字可謂知要乎惟毛公董相有
　儒者氣象
朱子曰聖人千言萬語只是說箇當然之理恐人不曉
　又筆之於書自書契以來二典三謨伊尹武王箕子
　周公孔孟都只如此可謂盡矣只就文字閒求之句
　句皆是做得一分便是一分工夫非茫然不可測也
　但恐人自不子細求索之耳○問尚書難讀蓋無許
　大心胸他書亦須大心胸方讀得如何程子只說尚
　書曰他書卻有次第且如大學自格物致知以至平
　天下有多少節次尚書只合下便大如堯典自克明
　俊德以親九族至黎民於變時雍展開是大小大分
　命四時成嵗便是心中包一箇三百六十五度四分
　度之一底天方見得恁地若不得一箇大底心胸如
　何了得○尚書初讀甚難似見於已不相干後來熟
　讀見堯舜禹湯文武之事皆切於已○尚書先將文
　義分曉者讀之聱牙者且未讀如二典三謨等篇義
　理明白句句是實理堯之所以爲君舜之所以爲臣
　臯陶稷契伊傅輩所言所行最好綢繆玩味體貼向
　自家身上來其味自别○問鄭可學尚書如何看曰
　須要考歴代之變曰世變難看唐虞三代事浩大濶
　逺何處測度不若求聖人之心如堯則考其所以治
　民舜則考其所以事君且如湯誓湯曰予畏上帝不
　敢不正熟讀豈不見湯之心大抵尚書有不必解者
　有湏著意解者不必解者如仲虺之誥太甲諸篇只
　是熟讀義理自分明何俟於解如洪範則湏著意觧
　如典謨諸篇辭稍雅奥亦湏略解若如盤庚諸篇已
　難解而康誥之屬則已不可解矣○學者湏是有業
　次且如讀堯舜典厯象日月星辰律度量衡五樂五
　禮之類禹貢山川洪範九疇湏一一理㑹令透今人
　只做得西漢以下工夫無人就堯舜三代原頭處理
　會來○問書當如何看曰且看易曉處其他不可曉
　者不要强說縱說得出恐未必是當時本意○尚書
　中盤庚五誥之類實是難曉若要添減字硬說將去
　儘得然只是穿鑿終恐無益耳○如堯典舜典臯陶
　謨益稷出於伏生便有難曉處如載采采之類大禹
　謨便易曉如五子之歌𦙍征有甚難記卻記不得至
　如泰誓武成皆易曉只牧誓中便難曉如五歩六歩
　之類如大誥康誥夾著微子之命穆王之時冏命君
　牙易曉到吕刑亦難曉便是未易理會○商書中伊
　尹告太甲五篇(伊訓太甲三/篇咸有一德)說得極切其所以治心
　修身處雖爲人主言然初無貴賤之别宜取細讀今
　人不於此等處理會卻只理會小序○書中周公之
　言便難讀立政君奭之篇是也最好者惟無逸一書
　中閒用字亦有譸張爲幻之語至若周官蔡仲等篇
　卻是官様文字必出於當時有司潤色之文非純周
　公語也○問書何緣無宣王書曰是當時偶然不曾
　載得○尚書只是虛心平氣闕其所疑隨力量看敎
　浹洽便自有得力處不須預爲計較必求赫赫之功
　也○道夫請㸃尚書以幸後學曰某今無工夫曰先
　生於書既無解若更不㸃則句讀不分後人承舛聽
　訛卒不足以見帝王之淵懿曰公豈可如此說焉知
　後來無人道夫再三請之曰書亦難㸃如大誥語句
　甚長今人卻都碎讀了所以曉不得某嘗欲作書說
　竟不曾成如制度之屬祗以疏文爲本若其他未穩
　處更與挑剔令分明便得
黄氏鎮成曰道德仁聖統乎心制作名物達於事内外
　之道合而帝王之政備矣然統乎心者先後古今脗
　合無二達於事者儀章器物因革無存故求帝王之
　心易而考帝王之事難
薛氏瑄曰古人叙事之文極有法如禹貢篇首以敷土
　奠高山大川爲一書之綱次冀州以王畿爲九州之
　首次八州次導山次導水以見經理之先後次九州
　四隩九川九澤四海以結經理之效次制貢賦立宗
　法祗台德先分五服以述經理之政事而終之以聲
　教訖於四海執圭以告厥成功始終本末綱紀秩然
　非聖經其能然乎○洪範篇造化氣數天理人事皆
　具書之易也○一五行之疇於八疇無不包誠以五
　行一隂陽也隂陽一太極也太極本無極也天下之
　理豈有出於無極太極之外者哉其㫖深矣○二五
　事踐形盡性之學備於此○典謨仲虺成湯伊傅諸
　書尤切於學者(以上論讀/書之法)
歐陽氏修曰箕子陳洪範條其事爲九類别其說爲九
　章考其說不相附屬劉向爲五行傳廼取五事皇極
　庶徴附於五行以爲八事皆屬五行與則至於八政
　五紀三德稽疑福極之類又不能附至俾洪範之書
　失其倫理所謂旁引曲取而遷就其說也然自漢以
　來未有非之者
朱子曰尚書注疏程張之外蘓氏說亦有可觀但終是
　不純粹林少穎說召誥已前亦詳備聞新安有吳才
　老裨傳頗有𤼵明卻未曾見諸家雖或淺近要亦不
　無少補但在詳擇之耳不可以篇帙浩汗而遽憚其
　煩也○諸說蘓氏傷於簡林氏傷於繁王氏傷於鑿
　吕氏傷於巧然其間儘有好處○書疏載在璿璣玉
　衡處先說箇天今人讀著亦無甚𦂳要以某觀之若
　看得此亦可以粗想象天之形與日月星辰之運進
　退疾遲之度皆有分數而厯數大槩亦可知矣○古
　人說話皆有源流荆公解聰明文思處牽合洪範之
　五事此卻是穿鑿如小旻詩云國雖靡止或聖或否
　民雖靡膴或哲或謀或肅或艾卻合洪範五事此人
　往往曾傳箕子之學劉文公云人受天地之中以生
　等語亦是有所師承不然亦必曾見上世聖人之遺
　書大抵成周時於王都建學盡收得上世許多遺書
　故其時人得以觀覽而剽聞其議論當時諸國想亦
　有書若韓宣子適魯見易象與魯春秋但比王都差
　少耳故孔子看了魯國書猶有不足得孟僖子以車
　馬送至周入王城見老子因得徧觀上世帝王之書
　○胡安定書解未必是安定所注行實之類不載但
　言行録上有少許不見有全部專破古說似不是胡
　平日意又間引東坡說東坡不及見安定必是偽書
　○曾彥和(名/旼)熙豐後人解禹貢林少穎吳才老甚取
　之○林書儘有好處但自洛誥已後非他所解○問
　書解誰者最好莫是東坡書爲上否曰然又問但若
　失之簡曰亦有只消如此解者又云說著處直是好
　他看得文勢好又筆力過人𤼵明得分外精神○尚
　書句讀王介甫蘓子瞻整頓得數處甚是見得古注
　全然錯○胡氏闢得吳才老解經亦過當才老於考
　究上極有功夫只是義理上自是看得有不子細○
　因論書解必太曰舊聞一士人說注疏外當看蘓氏
　陳氏解曰介甫解亦不可不看書中不可曉處先儒
　既如此解且只得從他說但一段訓詁如此說得通
　至别一段如此訓詁便說不通不知如何○荆公不
　解洛誥但云其間煞有不可强通處今姑擇其可曉
　者釋之今人多說荆公穿鑿他卻有如此處若後來
　人解書又卻須要解盡○李經叔異伯紀(名/綱)丞相弟
　解書甚好亦善考證○呂伯恭解書自洛誥始某問
　之曰有解不去否曰也無及數日後謂某曰書也是
　有難說處今只是强解將去爾要之伯恭卻是傷於
　巧○向在鵞湖見伯恭欲解書云且自後面解起今
　解至洛誥有印本是也其文甚閙熱某嘗問伯恭書
　有難通處否伯恭初云亦無甚難通處數日問卻云
　果是有難通處○後數年再會於衢伯恭始謂予曰
　書之文誠有不可解者甚悔前日之不能闕所疑也
　伯恭所以告予者雖其徒或未必知讀者知求伯恭
　晚所欲闕者而闕之庶幾得其所以書矣○元祐說
　命無逸講義及晁以道葛子平程泰之吳仁傑數書
　可便参訂序次當以注疏爲先疏節其要者以後只
　以時世爲先後西山間有𤼵明經㫖處固當附本文
　之下其統論即附篇末記得其數條理會㸃句及正
　多方多士兩篇可併考之○史丞相(名/浩)書亦有好處
　如命公後衆說皆云命伯禽爲周公之後史云成王
　既歸命周公在後看公定予往已一言便見得是周
　公且在後之意○薛士龍(名季/宣)書解其學問多於地
　名上有功夫
陳氏振孫曰陸佃農師撰二典義通考一卷佃爲王氏
　學長於考訂○葉少蘊(名夢/得)博極羣書强記絶人書
　與春秋之學視諸儒爲最精○鄭樵漁仲撰通考七
　卷其目曰糾繆四闕疑一復古二樵以遺逸召用博
　聞洽見然近迂僻
方氏岳曰滕溪齋先生(名/璘)與其弟合肥令君(名/珙)同登晦
　翁之門學者謂之新安兩滕和叔(名/鉛)漸涵於二父之
　淵源披剝於百家之林藪著尚書大意
黄氏震曰經解惟書最多至蔡九峰参合諸儒要說嘗
　經朱文公訂正其釋文義既視漢唐爲精其𤼵指趣
　又視諸家爲的
董氏鼎曰安國之傳不無可疑而穎達之疏惟詳制度
　至宋諸儒數十家而後其說漸備又得文公朱子有
　以折其衷而悉合於古雖集傳之功未竟而委之門
　人九峰蔡氏既嘗親訂定之則猶其自著也
陳氏櫟曰余編書傳宗朱蔡采諸家附已見大略與深
　山董氏相類第不盡載蔡傳於前爾
戴氏表元曰雙溪王先王(名/炎)著尚書小傳訓詁家所未
　及於時文公假令尚在當有莫逆於言辭文字之間
　者
黄氏溍曰許白雲先生(名/謙)書說時有與蔡氏不能盡合
　者要歸於是而已
李氏祁曰九峰蔡氏親受朱子指畫作爲集解其㣲辭
　隱義諸家或所未𤼵蔡氏亦止據其所長而采之使
　　當時復有他說則亦必在所不遺矣
　歸氏有光曰王荆公曾文定公皆有洪範傳其論精美
　　逺出二劉(敞/攽)二孔(武仲/平仲)之上
　李氏維楨曰金壇王中丞(名/樵)日記裒錄百家訓詁於經
　　㫖多所𤼵明
　都氏穆曰朱子於經傳多有訓釋惟尚書則否蓋以其
　　多錯簡脫文非古文之全也蔡氏書傳序云二典三謨
　　先生蓋嘗是正則其他固未之及世所傳有朱子書
　　說蓋當時門人取語録文集中語以成之非朱子意
　　也(以上論諸家/書解得失)
　
　
　
　
　
欽定書經傳說彚纂卷首下
　欽定四庫全書
欽定書經傳說彚纂卷一
　　虞書
　　　集傳虞舜氏因以為有天下之號也書凡五篇(陸/氏)
　　　(徳明曰虞書凡十/六篇十一篇亡)堯典雖紀唐堯之事然本虞史
　　　所作故曰虞書其舜典以下夏史所作當曰夏書
　　　春秋傳亦多引為夏書此云虞書或以為孔子所
　　　定也
　　　集說(孔氏穎逹曰莊八年左傳云夏書曰臯陶邁/種徳僖二十四年左傳引夏書曰地平天成)
　　　(二十七年引夏書賦納以言襄二十六年引夏書/曰與其殺不辜寕失不經皆在大禹謨臯陶謨當)
　　　(云虞書而云夏書者以事闗禹故引為夏書若洪/範以為周書以箕子至周商人所陳而傳引之即)
　　　(曰商書也○夏氏僎曰二典禹謨俱謂之虞書者/盖三聖授受實守一道謂之唐書則可以該舜不)
　　　(可以該禹謂之夏書則可以該舜不可以該堯惟/曰虞書則見舜上承於堯下授於禹○薛氏季宣)
　　　(曰虞書詳於舜而畧於堯追記可知○黄氏鎮成/曰堯典雖言堯事而自疇咨以下實為禪舜張本)
　　　(三謨䓁萹亦舜時事所以均謂之虞書也○王氏/樵曰舜史記堯事禹史記舜事不應皆曰稽古以)
　　　(理考之紀載出於虞史而緒成於夏啓以後史臣/之手稽古等語夏史所加也春秋傳多引為复書)
　　(據所成也孔子定/為虞書原所作也)
　　堯典
　　　集傳堯唐帝名(孔氏穎逹曰號之曰堯者釋名/以為其尊髙堯堯然物莫之先)
　　　(故謂之堯也○胡氏安國曰占者不以名為諱/堯典稱有鰥在下曰虞舜則堯舜者固二帝之)
　　　(名也○朱子曰看/來堯舜只是名)說文曰典從冊在丌上尊閣
　　　之也此篇以簡冊載堯之事故名曰堯典後世
　　　以其所載之事可為常法故又訓為常也今文
　　　古文皆有(董氏鼎曰篇題下毎書古今文有無/者孔壁伏生二書之分耳非以字畫)
　　　(言辭/論也)
　　　集說(孔氏安國曰言堯可為百代常行之道○/孔氏穎逹曰舜登庸由堯故追堯作典○)
　　　(經之與典俱訓為常名典不名經者以經是總/名包殷周以上皆可為後代常法故以經為名)
　　　(典者經中之别特指堯舜之徳於常行之内道/最為優故名典不名經也○程子曰上古世淳)
　　　(人朴順事而為治耳至堯始為治道因事制法/著見功跡而可為典常也不惟隨時亦其憂患)
　　　(後世而有作也故作史者以典名其書○吕/氏祖謙曰二典與他書不同如易之有乾坤)
曰若稽古帝堯曰放勳欽明文思安安允恭克讓光被
四表格于上下
　集傳曰粤越通古文作粤曰若者發語辭周書越若
　來三月亦此例也稽考也史臣將敘堯事故先言考
　古之帝堯者其徳如下文所云也(朱子曰曰若稽古/帝堯是作書者叙)
　(起/)曰者猶言其說如此也放至也猶孟子言放乎四
　海是也勳功也言堯之功大而無所不至也(蘇氏軾/曰自孟)
　(子太史公咸以放勳重華文命為堯舜禹之名/然有不可者以類求之則臯陶為名允廸乎)欽恭
　敬也明通明也敬體而明用也文文章也思意思也
　文著見而思深逺也(吕氏祖謙曰散而在外則為文/欽明之發見也藴而在内則為)
　(思欽明之潛蓄也/文思表裏之謂)安安無所勉強也言其徳性之美
　皆出於自然而非勉強所謂性之者也(黄氏度曰安/安從容中道)
　(盛徳之/形容也)允信克能也常人徳非性有物欲害之故有
　強為恭而不實欲為讓而不能者惟堯性之是以信
　恭而能讓也光顯被及表外格至上天下地也言其
　徳之盛如此故其所及之逺如此也(吕氏大臨曰格/極其所至也徳)
　(之盛者上下與天/地同流而無閒也)蓋放勳者總言堯之徳業也欽明
　文思安安本其徳性而言也允恭克讓以其行實而
　言也至於被四表格上下則放勳之所極也孔子曰
　惟天為大惟堯則之故書敘帝王之徳莫盛於堯而
　其贊堯之徳莫備於此且又首以欽之一字為言此
　書中開卷第一義也讀者深味而有得焉則一經之
　全體不外是矣其可忽哉
　集說(孔氏穎逹曰史述帝堯心意恒敬智慧甚明發/舉則有文謀思慮則能通敏在於已身有此四)
　(徳又能信實恭勤善能謙讓恭則人不敢侮讓則人/莫與爭由此為下所服名譽著閒聖徳美名充滿被)
　(溢於四方之外又至於上天下地言其日月所照霜/露所墜莫不聞其聲名被其恩澤也○林氏之竒曰)
　(史記曰堯有大功於是推言其所以為大功者欽眀/文思安安允恭克讓光被四表格于上下此其所以)
　(為大功也○朱子曰堯是初頭出治第一箇聖人堯/典是第一篇典籍説堯之徳都未下别字欽是第一)
　(箇字聖賢千言萬語大事小事莫不本於敬收拾得/自家精神在此方看得道理盡看道理不盡只是不)
　(専一○敬是徹上徹下工夫做到聖人田地也只放/下這箇敬不得如堯舜也只終始是一箇敬如説欽)
　(眀文思頌堯之徳四箇字獨將這箇敬為首如說恭/已正南面而已如説篤恭而天下平皆是○欽是箇)
　(本領能敬便能眀惟眀故文理詳察粲然可觀而其/間意思自是深逺○安安只是重疊字若小心翼翼)
　(成性存存言堯之欽明文思皆本於自然不勉強也/○真氏徳秀曰堯之徳以欽為首而其行以恭為先)
　(學者之學聖人此其凖的也○金氏履祥曰經緯天/地曰文謂其彌綸天地之道煥乎其有文章思言其)
　(運量周密所謂其智如神也安安盖盛徳從容之極/恭讓謂之允克則其至誠之發貞實氣象又自不同)
　(光被四表言其發越覆冐之盛格於上下言其充塞/感通之極也朱子常言聖人之心精明純粹而已則)
　(欽明二字已足以盡聖人之徳而又曰文思兼語其/用也文者明之用思者欽之用欽明即惟精惟一文)
　(思即允執厥中也○王氏充耘曰或謂書以道政事/故堯典篇首先言功而後言徳及觀吾夫子曰巍巍)
　(乎唯天為大唯堯則之本言堯之徳巍巍乎其有成/功則言堯之功其先徳後功雖與先功後徳不同然)
　(於功徳二者皆以巍巍乎三字稱之無異辭廼知夫/子所言史臣所記辭異㫖同初非有意以功徳為先)
　(後而表是書為政事之編也○吕氏柟曰欽眀文思/允恭克譲猶稱舜者曰濬哲文明温恭允塞稱仲尼)
　(曰温良恭儉譲也是故欽徳之聚也明徳之通也文/徳之理也思徳之深也安安徳之定也允徳之積也)
　(恭徳之顯也克徳之才也讓徳之固也以欽為先者/徳之始以讓為後者徳之終也○董氏其昌曰堯徳)
　(只是一箇欽為主欽之昭晰處為眀欽之經緯處為/文欽之謀慮處為思而欽之形現出來是為恭為讓)
　(纔有此徳便有此光華這光/被及四表以至於上下也)
克明俊徳以親九族九族既睦平章百姓百姓昭明協
和萬邦黎民於變時雍
　集傳明明之也俊大也(朱子曰克明俊徳是明明/徳之意與文王克明徳同)堯
　之大徳上文所稱是也九族髙祖至𤣥孫之親(禮記/親親)
　(以三為五以五為九鄭康成注已上親父下親子三/也以父親祖以子親孫五也以祖親髙祖以孫親𤣥)
　(孫九/也)舉近以該逺五服異姓之親亦在其中也(孔氏/穎逹)
　(曰夏侯歐陽等以為九族者父族四母族三妻族二/皆據異姓有服○朱子曰九族以三族言者較大然)
　(亦不必如此泥但/其所親者皆是)睦親而和也(王氏安石曰睦/者交相親也)平均
　章眀也(金氏履祥曰平均齊/無偏章品節有文)百姓畿内民庶也昭明
　皆能自明其徳也萬邦天下諸侯之國也黎黒也民
　首皆黒故曰黎民於歎美辭變變惡為善也(陳氏大/猷曰於)
　(如詩於穆之於盖神化之妙難以/形容與直言變者氣象不侔矣)時是雍和也此言
　堯推其徳自身而家而國而天下所謂放勳者也
　集說(孔氏安國曰言天下衆民皆變化從上是以風/俗大和○程子曰前言堯之徳此言堯之治其)
　(事有次序○林氏之竒曰堯之徳其見於充實輝光/者如天地之覆載日月之照臨極其至矣此又言其)
　(舉而措之天下事業者也○唐氏聖任曰睦者親之/應昭明者平章之應時雍者協和之應也○朱子語)
　(類問堯典自欽明文思以下皆說堯之徳則所謂克/眀俊徳者古注作能眀俊徳之人似有理曰且看文)
　(勢不見有用人意○平章百姓只是近處百姓黎民/則合天下之民言之矣典謨中百姓只是說民如㒺)
　(咈百姓之類若國語說百姓則多是指百官族姓○/此家齊而後國治之意百姓昭明乃三綱五常皆分)
　(曉不鶻突也○九族既睦是堯一家之明徳百姓昭/眀是堯一國之明徳黎民於變時雍是堯天下之明)
　(徳○真氏徳秀曰欽明文思者衆徳之目俊徳即其/總名也明俊徳者脩身之事其下即齊家治國平天)
　(下之事也百姓昭明謂新民而民亦有以明其徳也/堯典其大學之宗祖歟○陳氏櫟曰以脩齊治平論)
　(此章始於司馬公稽古錄朱子從之真氏又揭此章/冠大學衍義一書且以為火學之宗祖至論也○王)
　(氏充耘曰此盡已之性能盡人之性者也○王氏樵/曰上備舉堯之衆徳而首以欽之一言此總挈堯之)
　(盛徳而蔽以眀之一言聖人之心小心翼翼昭事上/帝是以清眀在躬志氣如神而其功及於家國天下)
　(程子所謂唯上下一於恭敬則天地自位萬物自育/氣無不和而四靈畢至此體信逹順之道○聖人之)
　(徳固無積累之漸然其功化之/及物則未嘗不自近以及逺)
　附錄(孔氏穎逹曰百官謂之百姓者隠八年左傳云/天子建徳因生以賜姓謂建立有徳以為公卿)
　(因其所生之地而賜之以為其姓令其收歛族親自/為宗主明王者任賢不任親故以百姓言之○蘇氏)
　(軾曰百姓凡國之大族民之望也方是時上世帝皇/之子孫其得姓者盖百餘族而已故曰百姓○林氏)
　(之竒曰敦宗睦族之道必徧内外之親晏子曰使吾/父之黨無不乘車吾母之黨無不足衣食妻之黨無)
　(有凍餒者敦九族之道固自此始時雍者/程氏曰化成俗美而時雍和程氏之說善)
乃命羲和欽若昊天厯象日月星辰敬授人時
　集傳乃者繼事之辭羲氏和氏主厯象授時之官(孔/氏)
　(安國曰重黎之後羲氏和氏世掌天地四時之官○/朱子曰羲和即是那四子或云有羲伯和伯共六人)
　(未必/是)若順也昊廣大之意厯所以紀數之書象所以
　觀天之器如下篇璣衡之屬是也(王氏安石曰厯者/步其數象者占其)
　(象/)曰陽精一日而繞地一周月隂精一月而與日一
　㑹星二十八宿衆星為經金木水火土五星為緯皆
　是也(漢天文志經星常宿中外官凡百一十八名積/數七百八十三星皆隂陽之精其本在地而上)
　(發於天者也○張子曰五緯五行之精氣○/朱子曰緯星是隂中之陽經星是陽中之隂)辰以日
　月所會分周天之度為十二次也(陸氏徳明曰日月/所㑹謂日月交會)
　(於十二次也○朱子曰辰天壤也毎一辰各有/幾度謂如日月宿於角幾度即所宿處為辰也)人時
　謂耕穫之候凡民事早晚之所關也其說詳見下文
　集說(孔氏穎逹曰已上論堯聖性此說堯之任賢故/云乃命非時雍之後方始命之○楚語云顓頊)
　(命南正重司天以屬神火正黎司地以屬民堯育重/黎之後使復典之以至夏商據此則自堯及商無他)
　(姓也吕刑稱乃命重黎傳云重即義黎即和也義和/雖别為氏族而出自重黎故吕刑以重黎言之○昊)
　(天者渾元之氣昊然廣大也四方中星者二十八宿/布在四方随天轉運更互在南方毎月各有中者月)
　(令毎月昏旦推舉一星之中若使毎日視之即諸宿/毎日昏旦莫不當中中則人皆見之故以中星表宿)
　(天子南面而視四方星之中知人緩急故曰敬授人/時辰日月所會者舉其人目所見以星言之論其日)
　(月所會以辰言之其實一也命義和令以算術推歩/累歴其所行法象其所在具有分數節候叅差不等)
　(敬記此天時以為厯而授人也○王氏安石曰古聖/人重厯數至周官益輕盖創端造始推測天度非上)
　(哲有所不能及成法已具有司守之亦可步占所以/始重終輕其勢然也○程子曰事之最大最先在推)
　(測天道治厯明時萬事莫不本於此脩齊治平治之/道也順時治厯創制立度治之法也聖人治天下惟)
　(此兩端而已○厯象之法大抵主於日日一事正則/其他皆可推○林氏之竒曰改正朔始於周古惟用)
　(夏正人時但言民時也○朱子曰義和主厯象授時/而已非是各行其方之事○厯是古時一件大事故)
　(少皥以鳥名官首曰鳯鳥氏厯正也嵗月日時既定/則百工之事可考其成無厯則無以知三辰之所在)
　(無璣衡則無以見三辰之所在○如何見得天有三/百六十五度只是天得過處為度天之過處便是日)
　(之退處日月會為辰○天道左旋日月星竝左旋星/不是貼天天是隂陽之氣在上面下人看見星随天)
　(去耳○問經星左旋緯星與日月右旋是否曰今諸/家是如此說横渠說天左旋日月亦左旋看来横渠)
　(之說極是只恐人不曉所以詩傳只載舊說或曰此/亦易見如以一大輪在外一小輪載日月在内大輪)
　(轉急小輪轉慢雖都是左轉只有急有慢便覺日月/似右轉了曰然但如此則厯家逆字皆著改做順字)
　(退字皆著改做進字○厯家言天左旋日月星辰右/行非也其實天左旋日月星辰皆左旋但天之行疾)
　(於日天一日一周更攙過一度日一日一周恰無贏/縮以月受日光為可見月之望正是日在地中月在)
　(天中所以日光到月四畔更無虧欠惟中心有黶翳/處是地有影蔽者爾及日月各在東西則日光到月)
　(者止及其半故為上下弦逐夜増减皆以此推地在/天中不為甚犬只將日月行度折筭可知天包乎地)
　(其氣極𦂳試登極髙處驗之可見形氣相催𦂳束而/成體但中閒氣稍寛所以容得許多品物若一例如)
　(此氣𦂳則人與物皆消磨矣謂日月只是氣到寅上/則寅上自光氣到夘上則卯上自光者亦未必然既)
　(曰日月則自是各有一物方始各有一名星光亦受/於日但其體微爾○吕氏祖謙曰作厯之前欽若昊)
　(天是先天而天弗違作厯之後敬授人時是後天而/奉天時皆以欽敬為主○真氏徳秀曰敬之見於經)
　(始此○黄氏鎮成曰天體蒼蒼無以測其旋運古之/聖人乃舉二十八舍推晝夜之所移以分度限一嵗)
　(而周得三百六十五度四分度之一有竒因列舍之/方析而為四象因日月之所會布而為十二次天體)
　(於是可推四時於是可正東方七宿曰角亢氐房心/尾箕有蒼龍之形北方七宿曰南斗牽牛須女虚危)
　(營室東壁有𤣥武之形西方七宿曰奎婁胃昴畢觜/觽参有白虎之形南方七宿曰東井輿鬼栁星張翼)
　(軫有朱鳥之形謂之四象自南斗至須女曰星紀須/女至危曰𤣥枵危至奎曰娵訾奎至胃曰降婁胃至)
　(畢曰大梁畢至東井曰實沈東井至栁曰鶉首栁至/張曰鶉火張至軫曰鶉尾軫至氐曰夀星氐至尾曰)
　(大火尾至南斗曰析木謂之十二次故經於春曰星/鳥者以見四方列舍之有四象之形也於夏曰星火)
　(者以見一嵗日月所㑹之有十二次也於秋曰星虚/於冬曰星昴者以見象次皆列舍之所分也中星所)
　(指定正南之位分二十四氣以察四仲所指之星綴/日於天正虚一度則為冬至昴宿昏見於午斗杓指)
　(子為仲冬之中氣随時逓轉可以類知○二十八舎/度最多者莫如東井三十三度通志三十四度其次)
　(莫如南斗二十六度通志二十五度度最少者莫如/觜觽二度通志一度其次莫如輿鬼四度通志二度)
　(○陳氏櫟曰四子先總命之繼分命之末復總命之/雖分方與時其實通掌正如春官正至冬官正雖分)
　(四時實通兼云○陳氏雅言曰聖人事天治民亦欽/敬之心而已敬天之心嚴於厯象之際勤民之心嚴)
　(於授時之際聖人於事何徃不敬而况於事天治民/之大者乎○潘氏士遴曰因星辰以定日月之㑹而)
　(日以推月月以推嵗嵗成而分至啓閉始得不爽其/候天之元氣無形可見只觀斗綱所建之辰凡日月)
　(一歲十二會也二十八宿日月常經行其度金木水/火土随時過宫但有遲速耳邵子云天無星處皆辰)
　(地無石處皆土/是星與辰一也)
　(案厯以紀日月星辰所歴象以著日月星辰之像厯/象首及於日盖因日由黄道行有恒度雖有盈縮加)
　(減之差而差亦有恒度故厯象先測太陽而後及諸/耀是日行為諸耀之本也次及於月月之晦朔弦望)
　(一生於日盖日與月各随天行又各有自行度分遲/疾不一因而有朔望兼有交食錯綜損益而閏餘生)
　(焉又次及於星星以二十八宿為經所以定諸耀之/行度次舍所謂日躔躔於星也所謂月離離於星也)
　(星以五行為緯而推歩五緯亦以經星為準盖諸耀/之行循於黄道而黄道非有光象可求必用經星之)
　(度分以紀之也又次及於辰邵子云天無星處皆辰/盖辰者日月所會五緯所經分周天為十二辰所以)
　(紀日月五緯推行之次也後世又參以地圎之理地/心地面之說而因地以測諸差法益加密焉是故厯)
　(象日月星辰為作厯之綱綢既定而後厯可成/其曰欽若敬授實古聖敬天勤民之至意也)
分命羲仲宅嵎夷曰暘谷寅賓出日平秩東作日中星
鳥以殷仲春厥民析鳥獸孳尾
　集傳此下四節言厯既成而分職以頒布且考驗之
　恐其推步之或差也或曰上文所命盖羲伯和伯此
　乃分命其仲叔未詳是否也宅居也嵎夷即禹貢嵎
　夷既畧者也(地理今釋嵎夷今朝鮮地案孔安國傳/東表之地稱嵎夷正義曰青州在東界)
　(外之畔為表故云東表之地禹貢錐指援據後漢書/以嵎夷為朝鮮地盖朝鮮古屬青州與今山東登州)
　(府隔海相對正合孔傳東表之語薛季宣書古文訓/謂嵎夷海隅諸夷今登州于欽齊乗又指為寧海州)
　(皆非/也)曰𤾉谷者取日出之義(孔氏安國曰暘明也日/出於谷而天下明故稱)
　(暘/谷)羲仲所居官次之名盖官在國都而測候之所則
　在於嵎夷東表之地也寅敬也賓禮接之如賓客也
　亦帝嚳厯日月而迎送之意(張氏守節曰言作厯弦/望晦朔日月未至而迎)
　(之過而/送之)出日方出之日盖以春分之旦朝方出之日
　而識其初出之景也平均秩序作起也東作春月嵗
　功方興所當作起之事也(朱子曰平秩東作之類只/是如今穀雨芒種之節候)
　(爾林少頴作萬物作/之作說即是此意)盖以厯之節氣早晚均次其先
　後之宜以授有司也日中者春分之刻於夏永冬短
　為適中也晝夜皆五十刻舉晝以見夜故曰日星鳥
　南方朱鳥七宿(孔氏穎逹曰總舉七宿春分/之昏未鳥七宿皆得見也)唐一行
　推以鶉火為春分昏之中星也(金氏履祥曰午上有/鶉鳥星在星星之東)
　(首西尾東星為星鳥未/為鶉首已為鶉尾是也)殷中也春分陽之中也析分
　散也先時冬寒民聚於隩至是則以民之散處而驗
　其氣之温也乳化曰孳交接曰尾以物之生育而驗
　其氣之和也
　集說(孔氏穎逹曰堯於羲和之内乃分命其羲氏而/字仲者○以春位在東因治於東方其實主四)
　(方春政○馬融云古制刻漏晝夜百刻晝長六十刻/夜短四十刻晝短四十刻夜長六十刻晝中五十刻)
　(夜亦五十刻融之此言據日出見為說天之晝夜以/日出入為分人之晝夜以昏明為限日未出前二刻)
　(半為眀日入後二刻半為昏損夜五刻以禆於晝則/晝多於夜復校五刻古今厯術與太史所候皆云夏)
　(至之晝六十五刻夜三十五刻冬至之晝四十五刻/夜五十五刻春分秋分之晝五十五刻夜四十五刻)
　(此其不易之法也然今太史細候之法則校常法半/刻也○蘇氏軾曰羲和之任亦重矣堯都冀州而其)
　(所任之臣乃在四極萬里之外理或不然當是致日/景以定分至然後厯可起故使徃驗於四極非常宅)
　(也○朱子曰宅嵎夷之類恐只是四方度其日景如天/唐時尚使人去四方觀望○在地之位一定不易在)
　(之象運轉不停惟天之鳥星加於地之午位乃與地/合得天運之正○中星或以象言或以次言或以星)
　(言者盖星適當昏中則以星言如星虚星昴是也星/不當中而適當其次者則以次言如星火是也次不)
　(當中而適界於两次之間者則以象言如星鳥是也/○陳氏大猷曰或問孔言中星與林氏異如何曰考)
　(論中星當以林說為是林曰鳥火虚昴皆是分至之/昏見於南方直正午之中星而孔氏以謂七星畢見)
　(不以為中星故唐孔氏云仲春之月日在奎婁入於/酉地則初昏之時井鬼在午栁星張在巳翼軫在辰)
　(仲夏之月日在東井而入於辛地則初昏之時角亢/在午氐房在巳箕尾在辰仲秋之月日在角而入於)
　(酉地則初昏之時斗牛在午女虚危在巳室壁在辰/仲冬之月日在斗入於申酉地則初昏之時奎婁在)
　(午胃昴在巳畢觜參在辰信如孔說則是鳥火虚昴/當分至之昏皆見於已非正午也何以為四方中星)
　(哉王肅覺其非遂謂宅嵎夷宅南交宅西宅朔方孟/月也日中日永宵中日短仲月也鳥火虚昴季月也)
　(此說並與天象偶合然分孟仲季非書之意盖二孔/王肅皆不知厯家有嵗差之法以月令日在某宿而)
　(求之所以不合○鄭氏伯熊曰二十八宿環列四方/随天而西轉四方雖有定星而星無定居各以時見)
　(於南方仲春星火在東星鳥在南星昴在西星虚在/北至仲夏則鳥轉而西火轉而南虚轉而東昴轉而)
　(北至仲秋則火轉而西虚轉而南昴轉而東鳥轉而/北至仲冬則虚轉而西昴轉而南鳥轉而東火轉而)
　(北来嵗仲春則鳥又轉而南矣堯典考中星以正四/時甚簡而明○陳氏師凱曰春分之日初出之景於)
　(地則在卯方之中於日則在卯時之中盖春分巳前/則冬至日出辰漸漸南來未及乎夘中也春分巳後)
　(漸漸北去至夏至而日出寅又過乎夘中也直至秋/分則又自北而來至於夘中秋分巳後又自夘中南)
　(行而至於辰為冬至故春分秋分日皆出夘晝夜皆/五十刻而氣候亦得寒温之中也○朱鳥七宿一行)
　(撰開元大衍厯中星者所以正四時日行之所在昏/中則夕見於地之正南方旦中則晨見於地之正南)
　(方月令記昏旦二中堯典止記昏中古者玉衡之器/以玉為管横設之以二端對南北自南面北望之則)
　(北極正對管之北端自北面南望之則昏時某星正/直管之南端在南上正午之地故謂之中星其北極)
　(一處則凝然不動常對管端其南上中星則逐時移/動毎夜定挨過一度盖太陽所在星輝隠没本不知)
　(其行在甚度惟從中星推之中星挨至某宿第幾度/則黄道日軌亦退至西上日入䖏某宿第幾度晝考)
　(諸日影夜考諸中星則七政之運皆可推而厯日不/差矣鶉火午上栁星張三宿也自驚蟄至清明則此)
　(三宿逐次為中星當春分之夕則星宿為中星也然/此只是就堯典論之後世如月令史漢晉隋唐宋諸)
　(書所載中星皆不同有二十四氣中星又有五更中/星盖後世厯法漸宻推步愈精不如古厯之簡易也)
　(案朱子云宅嵎夷之類恐只是四方度其日景如唐/時尚使人去四方觀望此說極是至於測中星亦所)
　(以測日也恒星當午自人視之為天之中故曰中星/盖因晝有日光而不見星故於初昏測之既得中星)
　(計至日入度分加入昏刻所行而太陽之真躔乃得/確據晝測日影夜考中星此厯家之要務也又中星)
　(諸方各異隨時不同故分測四方參互考驗始無差忒/然恒星隨天左旋自東而西又有自行度分自西而東)
　(毎嵗所行今定為五十一杪即古之嵗差也其自行/分秒雖微久則自著堯時春分日躔在昴而初昏中)
　(星為鶉鳥今之春分日躔在室而初昏中星則在東/井自堯至今四千餘年而相差若此是知厯不可以)
　(一時為準法不可以一隅而定惟使疇人専家眀習/其理隨時隨地實測互証常加修改協於天行斯無)
　(弊之良/法也)
申命羲叔宅南交平秩南訛敬致日永星火以正仲夏
厥民因鳥獸希革
　集傳申重也南交南方交阯之地(黄氏度曰案漢初/置交阯郡後置交)
　(州杜佑通典曰復禹舊號是則本名交後世増益之/也地理今釋南交今安南國林之竒尚書解云南交)
　(即交阯也史記五帝本紀曰黄帝之地北至於/幽陵南至於交阯則交阯之對幽都其東尚矣)陳氏
　曰南交下當有曰明都三字訛化也謂夏月時物長
　盛所當變化之事也史記索隠作南為謂所當為之
　事也敬致周禮所謂冬夏致日盖以夏至之日中祠
　日而識其景如所謂日至之景尺有五寸謂之地中
　者也(周禮疏云周公欲求土中而營/王城故有土圭測日影之法)永長也日永晝
　六十刻也星火東方蒼龍七宿火謂大火(孔氏穎逹/曰火蒼龍)
　(之中星特舉一星舉中則七星可知仲夏初昏之時/東方七宿皆得見也○金氏履祥曰心宿有三星中)
　(一星名/曰大火)夏至昏之中星也正者夏至陽之極午為正
　陽位也因析而又析以氣愈熱而民愈散處也希革
　鳥獸毛希而革易也
　集說(晉天文志云鄭衆說土圭之長尺有五寸以夏/至之日立八尺之表其景與土圭等謂之地中)
　(今潁川陽城地也鄭𤣥云凡日景於地千里而差一/寸景尺有五寸者南戴日下萬五千里也以此推之)
　(日當去其下地八萬里矣日邪射陽城則天徑之半/也體圓如彈丸地處天之半而陽城為中則日春秋)
　(冬夏昏眀晝夜去陽城皆等無盈縮矣故知從日邪/射陽城為天徑之半也以句股法言之旁萬五千里)
　(句也立極八萬里股也從日邪射陽城弦也以句股/求弦法入之得八萬一千三百九十四里三十步五)
　(尺三寸六分天徑之半而地上去天之數也倍之十/六萬二千七百八十八里六十一步四尺七寸二分)
　(天徑之數也以周率乗之徑率約之得五十一萬三/千六百八十七里六十八步一尺八寸二分周天之)
　(數也○孔氏穎逹曰又就所分羲氏之内重命其羲/氏而字叔者○七宿房在其中但房心連體心統其)
　(名左傳言火中火見詩稱七月流火皆指房心為火/故曰火蒼龍之中星特舉一星與鳥不類○方氏慤)
　(曰陽生於子而其氣舒故晝刻多日浸長隂生於午/而其氣促故晝刻少日浸短以隂生於午則陽極於)
　(此故仲夏言日長至陽生於子則隂極於此故仲冬/言日短至所謂冬至夏至者其名盖出於此然而以)
　(刻數之則如是爾以景量之夏至日極北而在東井/其景尺有五寸冬至日極南而在牽牛其景丈有三)
　(尺以為長短之極則與此異矣盖刻之長短由日出/之早晚景之長短由日行之南北故也○林氏之竒)
　(曰敬致者孔氏謂敬行其教以致其功則何獨於南/方言之周官冬夏致日左氏曰日官居卿以底日則)
　(敬致者致日之謂也○朱子曰伊川云測景以三萬/里為準若有窮然有至一邉已及一萬五千里者而)
　(天地之位盖如初也此言盖誤所謂升降一萬五千/里中者謂冬夏日行南陸北陸之間相去一萬五千)
　(里耳非謂周天只三萬里也○王氏天與曰案月令/疏云二十八宿随天而行毎日雖周天一匝早晚不)
　(同此朱子之所引也以此推之自仲春至仲夏滿九/十一日有竒而星宿随天所過之度亦樍至九十一)
　(度有竒故夏至初昏星鳥嚮西而星火正見南方下/文星虚星昴亦然此四時中星所以不同也○申氏)
　(時行曰敬致與寅賔寅餞不同盖夏至之日既行於/北陸而不同於春秋之晷測候之所又在於南方而)
　(不同於出入之處故於夏至之午立土圭之法伺日/行之中天而察其晷影之長短此所謂敬致也○潘)
　(氏士遴曰夏至午時立八尺表表下横置尺五之土/圭伺日行至中天去極六十七度強夏至之午景與)
　(土圭相齊恰長一/尺五寸便是地中)
　(案堯時夏至日躔在星而初昏中星為大火今夏至/日躔於觜而初昏中星則亢宿中之大角偏東數分)
　(餘/也)
分命和仲宅西曰昧谷寅餞納日平秩西成宵中星虚
以殷仲秋厥民夷鳥獸毛毨
　集傳西謂西極之地也(地理今釋西朔方案史記五/帝紀注徐廣曰西者今天水)
　(之西縣漢屬隴西郡非也西縣秦置在今陕西鞏昌/府秦州界非以和仲宅西而名西之不可為西縣猶)
　(朔方之不可為朔方郡皆不當専指一處黄度尚書/說云禹貢西被流沙自流沙以西皆夷界山川不紀)
　(於職方故稱西以見境域之不至此也朔則北限沙/漠荒茫攸逺山川不可見故稱朔方以為大界或曰)
　(山海經北荒有幽都山樂史寰宇記/幽州有幽都山皆為附㑹此說良是)曰昧谷者以日
　所入而名也(孔氏安國曰昧𡨕也日入/於谷而天下冥故曰昧谷)餞禮送行者
　之名納日方納之日也(申氏時行曰納/日在酉時酉位)盖以秋分之
　莫夕方納之日而識其景也西成秋月物成之時所
　當成就之事也宵夜也宵中者秋分夜之刻於夏冬
　為適中也晝夜亦各五十刻舉夜以見日故曰宵(孔/氏)
　(穎逹曰宵/陽氣消也)星虚北方𤣥武七宿之虚星秋分昏之中
　星也(孔氏穎逹曰虚𤣥武之中星/七星秋分之日昏時竝見)亦曰殷者秋分隂
　之中也夷平也暑退而人氣平也毛毨鳥獸毛落更
　生潤澤鮮好也
　集說(孔氏頴逹曰又分命和氏而字仲者○谷者日/所行之道故謂日入之處為昧谷非實有谷而)
　(日入也○三時皆言日惟秋言夜明日中宵亦中宵/中日亦中春之與秋日夜皆䓁春言出日即以日言)
　(之秋言納日即以夜言之○孫氏覺曰仲春陽中故/舉日仲秋隂中故舉宵○王氏肯堂曰出日納日之)
　(日日月之日也日中永短之日日夜之日也○潘氏/士遴曰四方之職皆互文見宅西則嵎夷為東可知)
　(朔言方則三方可知北曰幽都則南明都可知言南/交則朔方為北可知舉春日中則宵中可知秋宵中)
　(則日中可知日永短則宵永短可知春中星全舉七/宿之鳥則夏秋冬之為龍虎𤣥武可知夏獨舉大火)
　(一辰則春鶉火秋𤣥枵冬大梁可知秋/冬獨言一宿則春星宿夏房宿可知)
　(案堯時秋分日躔在房而初昏中星為虚今秋分日/躔於翼而初昏中星則斗宿第四星偏東數分餘也)
申命和叔宅朔方曰幽都平在朔易日短星昴以正仲
冬厥民隩鳥獸氄毛
　集傳朔方北荒之地謂之朔者朔之為言蘇也萬物
　至此死而復蘇(李氏巡曰萬物盡於北/方蘇而復生故北稱朔)猶月之晦而
　有朔也日行至是則淪於地中萬象幽暗故曰幽都
　(朱氏祖義曰即幽州也史/記黄帝之地北至幽陵)在察也朔易冬月歲事已
　畢除舊更新所當改易之事也(朱子曰朔易亦是時/候嵗一改易於此有)
　(終而復/始之意)日短晝四十刻也星昴西方白虎七宿之昴
　宿冬至昏之中星也(孔氏穎逹曰西方七宿昴/為中故昴為白虎之中星)亦曰
　正者冬至隂之極子為正隂之位也隩室之内也(孫/氏)
　(炎曰室中隠/隩之處也)氣寒而民聚於内也氄毛鳥獸生耎毳
　細毛以自温也盖既命羲和造厯制器而又分方與
　時使各驗其實以審夫推步之差聖人之敬天勤民
　其謹如是是以術不違天而政不失時也又案此冬
　至日在虚昏中昴今冬至日在斗昏中壁中星不同
　者盖天有三百六十五度四分度之一歲有三百六
　十五日四分日之一天度四分之一而有餘嵗日四
　分之一而不足故天度常平運而舒日道常内轉而
　縮天漸差而西歲漸差而東此嵗差之由唐一行所
　謂歲差者是也古厯簡易未立差法但隨時占候脩
　改以與天合至東晋虞喜始以天為天以嵗為嵗乃
　立差以追其變約以五十年退一度(朱子曰中星自/堯時至今已差)
　(五十/度)何承天以為太過乃倍其年而又反不及至隋
　劉焯取二家中數七十五年為近之然亦未為精密
　也因附著於此
　集說(孔氏穎逹曰又重命和氏而字叔者○王氏安/石曰北方以位言之則日月星辰之象皆伏而)
　(不見以時言之則草木歸根昆蟲閉蟄皆有隠伏之/意故謂之幽都○程子曰落下閎作厯言數百年當)
　(差一日其差理必然何承天以其差遂立嵗差法以/所差分數攤在所厯之年看一嵗差著幾分其差後)
　(亦不定獨邵堯夫立差法冠絶古今却於日月交感/之際以隂陽虧盈求之遂不差大抵隂常虧陽常盈)
　(故只於這裏差了厯上若是通理所通為多○林氏/之竒曰鳥獸孳尾希革毛毨氄毛盖萬物之微感天)
　(地至和之氣而動作應時故作厯者觀此以候天時/之早晚如禮記月令云魚上冰獺祭魚倉庚鳴鴻雁)
　(來之類是堯典之遺法也○朱子曰今之造厯者無/定法只是趕趁天之行度以求合或過則損不及則)
　(益所以多差因言古之鍾律細算寸分毫釐絲忽皆/是定法如合符契皆自然而然莫知所起古之聖人)
　(其思之如是之巧然皆非私意撰為之也意古之厯/書亦必有一定之法而今亡矣三代而下造厯者紛)
　(紛莫有定議愈精愈密而愈多差由不得古人一定/之法也季通常言天之運無常日月星辰積氣皆動)
　(物也其行度疾徐或過不及自是不齊使我之法能/運乎天而不為天之所運則其疏密遲速或過不及)
　(之間不出乎我此虚寛之大數縱有差忒皆可推而/不失矣何者以我法之有定而律彼之無定自無差)
　(也季通言非是天運無定乃其行度如此其行之差/處亦是常度但後之造厯者為數窄狭而不足以包)
　(之耳○堯時昏卫星中於午月令差於未漢晋以来/又差今比堯時似差四分之一古時冬至日在牽牛)
　(今却在斗○太史公厯書說是太初然却是顓頊四/分厯劉歆三統厯唐一行大衍厯最詳備五代王朴)
　(司天考亦簡嚴然一行王朴之厯皆止用之二三年/即差王朴厯是七百二十加去季通亦用却依康莭)
　(三百六十數○吕氏祖謙曰既成今歳之終又慮來/歲之始故謂之朔易始而終終而始此天地生生不)
　(窮之道而聖人體之以贊化育艮始終萬物之意也/○陳氏埴曰謂之中星者當南方之正直午位之中)
　(者也然星隨天西轉無刻不有中星但其法以初昏/為候故堯典之所指即謂昏中也其以星鳥言者是)
　(以四象言也其以星火言者是以二十八宿言也要/皆不出於二十八宿四分之則為四象十二分則為)
　(十二辰耳然堯典但提其大綱若厯家則轉加密矣/故月令析為十二三統折為二十四氣且兼旦中而)
　(言則愈析愈宻固不厭析也盖周天三百六十五度/四分度之一四分其度而得一謂零散數也其一晝)
　(夜左旋一周天而乂竒一度置周不數而獨數其竒/故謂星日行一度若甲日某星初度中即乙日某星)
　(二度中日有三百六十六即中星亦有三百六十六/必星官以玉衡窺之毫釐不差斯可以定莭氣而成)
　(四時若三統分二十四氣在厯家且爾况月令堯典/乎古今厯法不同大抵較踈宻耳○陳氏大猷曰案)
　(厯家自北齊向子信始首知嵗差之法以古厯指之/凡八十餘年差一度月令日在某宿比之堯時則已)
　(差矣以日會月在某宿未知中星宜具不合矣故唐/一行云日在虚一則星火星昴皆以仲月昏中而沈)
　(存中亦云堯典日短星昴今乃日短星束壁以是知/嵗差之法乃厯家之所通知特先儒未之思耳○陳)
　(氏櫟曰訂傳謂今冬至日在十昏壁中所謂今者文/公之時也證之今日又不同矣近嵗方氏囬當至元)
　(十八年辛巳作孫君山經序有曰今冬至日在箕九/度昏室中由此觀之烏可不用嵗差法隨時追其變)
　(而治厯以與天合哉既當隨時修改以與天合則執/經膠泥以求與占合决所不可也○金氏燧曰歲有)
　(差數先賢故立嵗差之法以步之差法當以七十三/年者為稍的堯時冬至日在虚七度昏昴中至月令)
　(時該一千九百餘年月令冬至日在斗二十二度昏/奎中至本朝初該一千七百餘年冬至日在斗初度)
　(昏壁中今延祐又經四十餘年而冬至日在箕八度/矣昏亦壁中以此驗之誠有不同○潘氏士遴曰凡)
　(測星治地令平規而圜之徑二十歩一尺七寸四分/寸之二六尺為歩周三百六十五寸二十五分一尺)
　(為一度以象周天之數立一表于地圭之中命曰中/表不動從表之北向南而星星置一表於正南之經)
　(頭命曰游儀之表毎日逐星西過以尺量其下去所/表之數毎一尺為一度候星以牽牛為始望星在正)
　(南之昏時為法從此以後日西過經八日昏時女星/來中故牛為八度復候女星至十二日後虚星來中)
　(故為十二度復候虚星至十/日後危星來故虚為十度)
　(案堯時冬至日躔於虚而初昏中星為昴今冬至日/躔於箕而初昏中星則室宿中之雲雨星偏東數分)
　(餘/也)
帝曰咨汝羲暨和朞三百有六旬有六日以閏月定四
時成歲允釐百工庻績咸熙
　集傳咨嗟也嗟歎而告之也暨及也朞猶周也(孔氏/安國)
　(曰匝四時曰朞○鄭氏康成曰中數曰嵗朔數曰年/中朔大小不齊正之以閏若今作厯日○陸氏徳明)
　(曰十日為旬○蘇氏軾曰有六/旬有六日有讀為又占又有通)允信釐治工官庶衆
　績功咸皆熙廣也天體至圎周圍三百六十五度四
　分度之一(范氏蔚宗曰在天成度在厯成日○胡氏/方平曰四分度之一者天行毎一度計九)
　(百四十分分為四分則計/四箇二百三十五分也)繞地左旋常一日一周而
　過一度日麗天而少遲故日行一日亦繞地一周而
　在天為不及一度積三百六十五日九百四十分日
　之二百三十五(陳氏師凱曰九百四十分者厯家額/設一日細數也二百三十五者即四)
　(分日之一也○胡氏方平曰天一度有九百四十分/嵗一日亦有九百四十分均以四分分之毎分計二)
　(百三十五分是天與/日所行之餘分也)而與天㑹是一歲日行之數也
　月麗天而尤遲一日常不及天十三度十九分度之
　七(胡氏方平曰十九分度之七者以九百四十分分/為十九分毎分計四十九分四釐七毫三絲六忽)
　(八秒十九分内中取七分總為三百四十六分三釐/一毫五絲七忽六秒此月行一日不及天與日常度)
　(之餘/分也)積二十九日九百四十分日之四百九十九而
　與日會(朱子曰天無體只二十八宿便是體且如日/月皆從角起天亦從角起日則一日一周依)
　(舊只在角上天則一周了又過角些/子日月累上去則一年便與日㑹)十二㑹得全日
　三百四十八(陳氏師凱曰十二/箇二十九日也)餘分之積又五千九
　百八十八(陳氏師凱曰十二箇/四百九十九分也)如日法九百四十而
　一得六(陳氏師凱曰以九百四十為一日之法而除/五千九百八十八得六箇九百四十為六日)
　(也/)不盡三百四十八(黄氏瑞莭曰將餘分五千九百/八十八除之六日外餘三百四)
　(十八/分也)通計得日三百五十四(陳氏師凱曰有全日三/百四十八并餘分之積)
　(得六/日也)九百四十分日之三百四十八(陳氏師凱曰即/上除不盡之數)
　(計四時令三十四/分三分分之二也)是一嵗月行之數也嵗有十二月
　月有三十日三百六十者一嵗之常數也(陳氏師凱/曰厯家設)
　(此為常額多於此者/為盈少於此者為虚)故日與天會而多五日九百四
　十分日之二百三十五者為氣盈(胡氏方平曰氣則/二十四氣自今年)
　(冬至至来年冬至前一日計三百六十五日二百三/十五分是於三百六十日外多五日二百三十五分)
　(者為/氣盈)月與日㑹而少五日九百四十分日之五百九
　十二者為朔虚(胡氏方平曰朔則十二月朔自今年/十一月初一至來年十一月初一前)
　(一日計三百五十四日三百四十八分是於三/百六十日内少五日五百九十二分者為朔虚)合氣
　盈朔虚而閏生焉(金氏燧曰閏所以消/其盈而息其虚也)故一嵗閏率
　則十日九百四十分日之八百二十七(黄氏瑞莭曰/將日行所多)
　(五日又二百三十五分合月行所少五日又五百九/十二分通得十日又八百二十七分一嵗之閏率也)
　三嵗一閏則三十二日九百四十分日之六百單一
　五歲再閏則五十四日九百四十分日之三百七十
　五(胡氏方平曰三嵗一閏積氣朔之數三箇十日八/百二十七分計三十二日六百單一分五嵗再閏)
　(積五箇十日八百二十七分計五十四日三百七十/五分但五嵗内無再閏而易繫乃有五嵗再閏之文)
　(者盖以氣盈六日朔虚六日而再閏在五/嵗内者舉成數也在六嵗内者舉本數也)十有九歲
　七閏則氣朔分齊是為一章也(黄氏瑞節曰十九嵗/七閏合十九歲日行)
　(所多月行所少通得整日一百九十毎嵗餘分八百/二十七以十九乗之得一萬五千七百一十三以日)
　(法九百四十分而一除之得十六日猶餘六百七十/三分并一百九十日通二百單六日又六百七十三)
　(分也今為七閏月毎月二十九日通二百單三日毎/月餘分四百九十九分以七乗之得三千四百九十)
　(三以日法九百四十分而一除之得三日猶餘六百/七十三分并二百單三日通二百單六日又六百七)
　(十三分也所謂氣朔分齊者十九年合氣盈朔虚得/二百單六日不盡六百七十三分七閏月亦二百單)
　(六日不盡六百七十三分氣之分與朔之分至/十九年而皆齊此所謂氣朔分齊而為一章也)故三
　年而不置閏則春之一月入於夏而時漸不定矣子
　之一月入於丑而歲漸不成矣積之之久至於三失
　閏則春皆入夏而時全不定矣十二失閏子皆入丑
　歲全不成矣其名實乖戾寒暑反易農桑庶務皆失
　其時故必以此餘日置閏月於其間然後四時不差
　而嵗功得成以此信治百官而衆功皆廣也
　集說(孔氏安國曰一嵗三百六十六日除小月六為六/日是為一嵗有餘十二日未盈三嵗是得一月)
　(則置閏焉以定四時之氣節成一嵗之厯象○王氏/肅曰斗之所建是為中氣日月所在斗指兩辰之間)
　(無中氣故以為閏也○孔氏穎逹曰日日行一度則/一朞三百六十五日四分日之一今言三百六十六)
　(日者王肅云四分日之一又入六日之内舉全數以/言之也○無閏時不定嵗不成故須置閏以定四時)
　(左傳云履端於始序則不愆舉正於中民則不惑歸/餘於終事則不悖是也○黄氏度曰秦顓頊厯置閏)
　(在嵗後堯厯考中星定分至隨月置閏故四時不差/遂為後世法○朱子曰天道與日月五星皆是左旋)
　(天道日一周天而常過一度日一日一周天起度端/終度端故比天道常不及一度月行不及天十三度)
　(十九分度之七今人却云月行速日行遲此錯說也/但厯家以右旋為說取其易見日月之度爾○問天)
　(道左旋自西而東日月右行則如何曰横渠說日月/皆是左旋説得好盖天行甚健一日一夜周三百六)
　(十五度四分度之一又進過一度日行速健次於天/一日一夜周三百六十五度四分度之一正恰好被)
　(天進一度則日為退一度二日天進二度則日為退/二度積至三百六十五日四分日之一則天所進過)
　(之度又恰周得本數而日所退之度亦恰退盡本數/遂與天㑹而成一年是謂一年一周天月行遲一日)
　(一夜行三百六十五度四分度之一行不盡比天為/退了十三度有竒至二十九日半強恰與天相值在)
　(恰好處是謂一月一周天進數為順天而左退數為/逆天而右厯家以進數難筭只以退數算之故謂之)
　(右行且曰日行遲月行速○厯家只算所退之度却/云日行一度月行十三度有竒此乃截法故有日月)
　(五星右行之説其實非右行也横渠云天左旋處其/中者順之少遲則反右矣此說最好○閏餘生於朔)
　(不盡周天之氣周天之氣謂二十四氣也月有大小/朔不得盡此氣而一嵗日子足矣故置閏○中氣只)
　(在本月若趲得中氣在月盡後月便當置閏○問厯所/以叅差古今豈無人考得精者曰若考得精宻有箇)
　(㝎數永不會差伊川說康節厯不會差今厯愈宻而/愈差因以兩手量卓邉云且如這許多濶分作四段)
　(被他界限濶便有差不過只在一段界限之内容易/推測便有差容易見今之厯法於這四界分作八界)
　(又分作十六界界限愈密則差數愈逺何故以界限/愈宻而踰越多也其差則一而古今厯法踈密不同)
　(故耳只是不曽推得定移來凑合天之運行只有季/通說得好當初造厯便合并天運所蹉之處都算在)
　(裏幾年後蹉幾分幾年後蹉幾度將這蹉數都算做/正數直推到盡頭如此可以正而不差今人不曽得)
　(箇太統正說天之運行有差不知天之運行合當如/此○吕氏祖謙曰閏者一嵗之樞紐天地之數惟竒)
　(則無窮一嵗餘十二日有竒苟不置閏則四時之氣/無由而定一嵗之功無由而成以閏月歸竒始可以)
　(定時而成嵗○金氏履祥曰周天概舉全日而中星/亦通舉辰象其間度刻則有司隨時推之以與天合)
　(後世度不足而析為分分不足而又為秒有為九百/四十分日之二百三十五者太初則又為八十一分)
　(日之二十分少劉氏王氏又為五百八十九分日之/百四十五唐大衍又析一度為三千四十分而毎嵗)
　(日餘三十七分大至朱震統元厯析一度為萬分歲/周三百六十五日二千四百四十六分七十二秒半)
　(而周天則三百六十五度二千五百七十二分二十/五秒分秒愈多算法當愈宻久亦未甞不差者聖人)
　(言天常寛而厯則宻後世作厯常宻而於天反踈盖/聖人因天以定厯後世制厯以推天也○王氏肯堂)
　(曰日差則月不成月差則時不成時差則嵗不成故/先舉朞三百六旬有六日之大數以見一嵗之盈虚)
　(而以置閏月為定四時之要以定四時為成嵗之/要嵗成於時時定於月月正於日此作厯之要也)
　(案朞三百有六旬有六日盖舉成數言之即今嵗實/也歴代諸家所定嵗實不一漢志以天周為三百六)
　(十五度四分度之一在天為一度在厯為一日是以/天周即嵗周也東晋虞喜分天周為三百六十五度)
　(二十六分乃四分之一有餘定嵗周為三百六十五/日二十四分為四分之一不足宋何承天改天周為)
　(三百六十五度二十五分半嵗周為三百六十五日/二十四分半元郭守敬考古準今定天周為三百六)
　(十五度二千五百七十五分嵗周為三百六十五日/二千四百二十五分然天周嵗周俱用竒零勢難齊)
　(一惟邵子元會運世以三百六十為率盖天周為起/數之宗天度既整然後以整馭零為法較易故今時)
　(憲厯定天周為三百六十度度為六十分分為六十/秒秒以下俱以六十逓折而嵗周為三百六十五日)
　(二四二一八七五日為十二時時為八刻刻為十五/分分為六十秒秒以下俱以六十遞折二四二一八)
　(七五當十二時中二時七刻零三分四十五秒歴代/以來雖餘分多寡稍有増損要皆本乎堯典之成數)
　(而脩明之至月與日㑹而有合朔日與天㑹而有分/至其中氣朔䇿之不齊而氣盈朔虚之數以生乃置)
　(閏以通之使四時咸得其正此堯/典之法所以為萬世之規範也)
帝曰疇咨若時登庸放齊曰𦙍子朱啟明帝曰吁嚚訟
可乎
　集傳此下至鯀績用弗成皆為禪舜張本也疇誰咨
　訪問也若順庸用也堯言誰為我訪問能順時為治
　之人而登用之乎放齊臣名𦙍嗣也𦙍子朱堯之嗣
　子丹朱也啓開也言其性開明可登用也吁者歎其
　不然之辭嚚謂口不道忠信之言訟争辯也朱盖以
　其開明之才用之於不善故嚚訟禹所謂傲虐是也
　此見堯之至公至明深知其子之惡而不以一人病
　天下也或曰𦙍國子爵堯時諸侯也夏書有𦙍侯周
　書有𦙍之舞衣今亦未見其必不然姑存於此云
　集說(孔氏穎逹曰堯任羲和衆功已廣復求賢人欲/任用之○林氏之竒曰虞書上采堯事為舜典)
　(張本則必推本舜之所以得天下於堯使朱果𦙍國/之君則其事不應載之堯典史記作嗣子丹朱其說)
　(是也○朱子曰自疇咨若時登庸到篇末只是一事/皆是為禪位設也一舉而放齊舉篇子再舉而驩兜)
　(舉共工三舉而四岳舉鯀皆不得其人故卒以天下/授舜○吕氏祖謙曰登庸者大用之意也○啓明之)
　(中有不同君子因啓明以為善小人因啓明以為惡/○姚氏舜牧曰上古為治只是一箇順看此處若時)
　(若采及舜典若工若上下草木鳥獸可見○龎氏招/俊曰時字泛指氣化若者因風氣漸開而盡裁成輔)
　(相之道值人文已著而樹經綸調變之功也朱以啓/眀之才用之嚚訟必致逞已見拂時宜故决其不可)
帝曰疇咨若予采驩兜曰都共工方鳩僝功帝曰吁静
言庸違象恭滔天
　集傳采事也都歎美之辭也驩兜臣名共工官名盖
　古之世官族也方且鳩聚僝見也(孔氏穎逹曰/僝然見之状)言共
　工方且鳩聚而見其功也(朱子曰方鳩僝功語未可/曉亦未灼然知僝功為見)
　(功且依/古注說)靜言庸違者静則能言用則違背也象恭貌
　恭而心不然也(孔氏穎逹曰貌象/恭敬而心傲狠)滔天二字未詳與
　下文相似疑有舛誤(林氏之竒曰象恭云滔天其說/難通故齊唐以謂古者竹簡容)
　(二十字自象恭至滔天始及一行故傳/者誤書滔天二字○朱子曰羡文也)上章言順時
　此言順事職任大小可見(鍾氏庚陽曰上順時總治/之職此順事分治之職)
　集說(陸氏九淵曰堯之知共工丹朱不是於形跡間/見之直是見他心術○時氏瀾曰常人之情言)
　(人之惡必至忿嫉聖人則有咨嗟歎憫之心○陳氏/櫟曰兜共四凶之二同惡相濟敢為欺罔堯已燭其)
　(姦未及誅之耳舜既受禪長惡不悛故罪之○羅氏/欽順曰嚚訟圯族剛惡也静言庸違象恭柔惡也小)
　(人之情状固不止此然即此三者亦足以概之○申/氏時行曰采即禮樂刑政工虞教養等事静言庸違)
　(者言行不相顧也象恭者表裏不相符也以之順事/安能有實績乎此共工所以不可用也○姚氏舜牧)
　(曰驩兜是黨惡的人與放齊不同然共工方鳩僝功/亦是實事小人欲自見於天下何甞不竭力供職微)
　(著其功惟是言行相違表裏不一任以大事必至傾/覆耳○王氏肯堂曰事而曰若者凡事莫不有當然)
　(不易之理遵而行之無所違悖是之謂順/知此則雖通變宜民亦行其所無事也)
帝曰咨四岳湯湯洪水方割蕩蕩懐山襄陵浩浩滔天
下民其咨有能俾乂僉曰於鯀哉帝曰吁咈哉方命圯
族岳曰异哉試可乃已帝曰徃欽哉九載績用弗成
　集傳四岳官名一人而總四岳諸侯之事也湯湯水
　盛貌洪大也孟子曰水逆行謂之洚水洚水者洪水
　也盖水涌出而未洩故氾濫而逆流也割害也(孔氏/穎逹)
　(曰刀害為割/故割為害也)蕩蕩廣貌懐包其四面也㐮駕出其上
　也大阜曰陵浩浩大貌滔漫也極言其大勢若漫天
　也俾使乂治也言有能任此責者使之治水也僉衆
　共之辭四岳與其所領諸侯之在朝者同辭而對也
　於歎美辭鯀崇伯名(孔氏穎逹曰周語云有崇伯鯀/鯀是崇君伯爵故云鯀崇伯之)
　(名/)歎其美而薦之也咈者甚不然之之辭方命者逆
　命而不行也王氏曰圎則行方則止方命猶今言廢
　閣詔令也盖鯀之為人悻戾自用不從上令也圯敗
　族類也言與衆不和傷人害物鯀之不可用者以此
　也楚辭言鯀婞直是其方命圯族之證也岳曰四岳
　之獨言也异義未詳疑是已廢而復強舉之之意(潘/氏)
　(士遴曰說文异舉也曰/舉哉便有不得已意)試可乃已者盖廷臣未有能
　於鯀者不若姑試用之取其可以治水而已言無預
　他事不必求其備也(朱子曰异哉是不用亦可試可/乃已言試而可則用之亦可已)
　(而已/之也)堯於是遣之徃治水而戒以欽哉盖任大事不
　可以不敬聖人之戒辭約而意盡也載年也(孔氏穎/逹曰夏)
　(曰嵗商曰祀周曰年唐虞曰載孫炎/曰載取萬物終而更始是年之别名)九載三考功用
　不成故黜之
　集說(孔氏頴逹曰人有性雖不善才堪立功者衆皆/據之言鯀可試冀或有益故遂用之李顒曰堯)
　(雖獨明於上衆多不逹於下故不得不副倒懸之望/耳○鯀既無功早應黜廢而待九年無成始退之者)
　(水為大災而百官謂鯀能治及遣徃治非無小益下/人見其有益謂鯀實能治之日復一日以終三考三)
　(考無成衆人乃服然後退之祭法云鯀障洪水而殛/死禹能脩鯀之功然則禹之大功顧亦因鯀是治水)
　(有益之驗但不能成功耳○程子曰古之時民居少/人各就髙而居中國雖有水亦未為害也及堯之時)
　(人漸多漸就平廣而居水氾濫乃始為害當是時龍/門未闢伊闕未析砥柱未鑿堯乃因水之氾濫而治)
　(之以為天下後世無窮之利非堯時水特為害也盖/已久矣上世人少就髙而居則不為害後世人多就)
　(下而處則為害也○治水天下之大任也非至公之/心能舍已從人盡天下之議則不能成其功豈方命)
　(圯族者所能哉鯀雖九年弗成然所治固非他人所/及也惟其功有緒故其自任益強咈戾圯族益甚公)
　(議隔而人心離是以其惡愈顯而功卒不可成也○/薛氏季宣曰四岳不名尊大臣之禮也其所以咨四)
　(岳者四岳輔導之任而諸侯之長也○黄氏度曰箕/子曰鯀堙洪水汨陳其五行帝乃震怒不畀洪範九)
　(疇彜倫攸斁水失其性而五行皆亂彜倫由是而斁/是之謂毁其類堯見微知著衆人固不識也夫有材)
　(而不知道逆而施之鮮不敗其類者○朱子語類問/四岳百揆曰四岳是總在外諸侯之官百揆則總在)
　(内百官者又問四岳是一人是四人曰汝能庸命巽/朕位不成讓於四人又如咨二十有二人乃四岳九)
　(官十二牧尤見得四岳只是一人○問堯既知鯀如/何猶用之曰鯀也是有才智想見只是狠拗自是所)
　(以楚辭說鯀婞直以亡身必是他去治水有不依道/理壊事處○庸命方命之命皆謂命令也庸命者言)
　(能用我之命以巽朕位也方命者言止其命令而不/行也○時氏瀾曰觀徃欽哉之命見鯀非無治水之)
　(材所以方命圯族本於忽視天下使其降志下心知有/天下有所當敬則命何敢方族何敢圯自然成功而)
　(餘矣○陳氏經曰聖人觀人觀其心術不觀其才朱/之啓明共之僝功鯀之試可其才豈無所長心術不)
　(正其才適足為為惡之資耳○陳氏大猷曰於人所/共賢而賢之易於人所共賢而知其非賢難○吴氏)
　(澂曰邵子皇極經世書帝堯六十一載命鯀治水六/十九載其績弗成或疑績用弗成盖在舜既徴庸之)
　(後史言之於此以終上事也○申氏時行曰上而方/命則必不能體君之心下而圯族則必不能全民之)
　(命又何以順水之道而治之哉堯之所言謂其徳之/不足用也岳之強舉取其才之猶可用也堯知之而)
　(復用之者盖以方割之民不可以坐視而一已之見/不可先四岳耳此堯所以有愛民之仁而卒不失為)
　(知人/之智)
帝曰咨四岳朕在位七十載汝能庸命巽朕位岳曰否
徳忝帝位曰明明揚側陋師錫帝曰有鰥在下曰虞舜
帝曰俞予聞如何岳曰瞽子父頑母嚚象傲克諧以孝
烝烝又不格姦帝曰我其試哉女于時觀厥刑于二女
釐降二女于媯汭嬪于虞帝曰欽哉
　集傳朕古人自稱之通號吴氏曰㢲遜古通用言汝
　四岳能用我之命而可遜以此位乎盖丹朱既不肖
　羣臣又多不稱故欲舉以授人而先之四岳也否不
　通忝辱也明明上明謂明顯之下明謂已在顯位者
　揚舉也側陋微賤之人也言惟徳是舉不拘貴賤也
　(蘇氏軾曰明其髙/明者揚其側陋者)師衆錫與也四岳羣臣諸侯同辭
　以對也鰥無妻之名虞氏舜名也(王氏肅曰虞地名/也○皇甫氏謐曰)
　(今河東太陽山西虞地是也○/黄氏度曰虞今觧州安邑縣)俞應許之辭予聞者
　我亦嘗聞是人也如何者復問其徳之詳也岳曰四
　岳獨對也瞽無目之名言舜乃瞽者之子也舜父號
　瞽叟心不則徳義之經為頑母舜後母也象舜異母
　弟名傲驕慢也諧和烝進也言舜不幸遭此而能和
　以孝使之進進以善自治而不至於大為姦惡也(程/子)
　(曰烝烝勉益漸進之意○陳氏埴曰不格/姦亦謂能感動其慈愛之心至於和豫)女以女與
　人也時是刑法也二女堯二女娥皇女英也此堯言
　其將試舜之意也荘子所謂二女事之以觀其内是
　也盖夫婦之間隠微之際正始之道所繫尤重故觀
　人者於此為尤切也釐理降下也(陳氏埴曰釐降只/是他經理二女下)
　(降時/事爾)媯水名在今河中府河東縣(皇輿表河中府今/平陽府河東縣今)
　(蒲州竝/隸山西)出歴山入河爾雅曰水北曰汭亦小水入大
　水之名盖兩水合流之内也故從水從内盖舜所居
　之地(孔氏頴逹曰媯水在河東虞鄉縣歴山西西流/至蒲坂縣南入於河舜居其旁周武王賜陳胡)
　(公之姓為媯為舜居媯水故也○薛氏季宣曰媯水/出觧州觧縣地理今釋媯汭在今山西平陽府蒲州)
　(界案孔安國傳云舜所居媯水之汭經典釋文云汭/水之内也皆不以汭為水名而水經注云歴山有舜)
　(井媯水出焉南曰媯水北曰汭水異源同歸渾流南/入於河史記正義亦引地記云河東郡青山東山中)
　(有二泉南流者媯水北流者汭水今考山西平陽府/蒲州南有媯汭二水皆南注大河與水經注地記二)
　(書合盖汭本訓北訓内又為小水入大水之名或後/人見媯水北有一小水入媯遂蒙堯典文而加名耳)
　嬪婦也虞舜氏也史言堯治装下嫁二女於媯水之
　北使為舜婦於虞氏之家也欽哉堯戒二女之辭即
　禮所謂徃之女家必敬必戒者况以天子之女嫁於
　匹夫尤不可不深戒之也
　集說(孔氏安國曰堯年十六以唐侯升為天子在位/七十年則時年八十六○以二女妻舜觀其施)
　(法度於二女將使治國故先使治家○周子曰治天/下有則家之謂也家難而天下易家親而天下疏也)
　(家人離必起於婦人故聧次家人以二女同居而志/不同行也堯所以釐降二女於媯汭舜可禪乎吾兹)
　(試矣是治天下觀於家治家觀於身而已矣○司馬/氏光曰舜自脩於畎畝之中而閒於堯此舜之所難)
　(也舜在畎畝之中而堯聞之此堯之所難也○程子/曰四岳堯之輔臣固賢者也堯將禪帝位固宜先四)
　(岳四岳不能當復使之明揚在下之可當者宜其得/聖人也後世多疑以為岳可授則盍授之不可授則)
　(何命之也夫将以天下之公器授人堯其冝獨為之/乎故先命之大臣百官以至天下有聖過於已者必)
　(見推矣遞相推譲卒當得最賢者矣事事次序理自/當然○曽氏敗曰唐虞建官内有百揆四岳時無百)
　(揆則官無隆於四岳四岳之賢於羣臣可知想其徳/未足以宅百揆則於庸命有所不能可知古之人自)
　(知甚明其所不當受者雖與之天下不受也○朱子/曰先儒多疑舜乃前世帝王之後在堯時不應在側)
　(陋此恐不然上古人夀長傳數世之後經歴之逺自/然有微而在下者○呂氏祖謙曰明明揚側陋見堯)
　(為天下得人之意廣大無間自朝廷自草野自幽隠/自逺僻明者可舉則眀之側陋者可舉則揚之其公)
　(天下之道如此○堯曰予聞者不過亦嘗聞舜之名/非堯先有欲遜舜之心學者因予聞之說以為堯已)
　(知有舜欲用之久矣先遜四岳料其必辭待其薦而/後用舜此後世之心也盖堯雖聞舜賢舜為人果)
　(如何堯亦未知也觀如何二字足以見堯之心○時/氏瀾曰四岳之舉舜指家庭之事而言之堯之試舜)
　(亦於家庭之事而觀之○真氏徳秀曰堯問若時登/庸之人而放齊以朱對又問若采之人而驩兜以共)
　(工對又問治水之人而四岳以鯀對此不當舉而舉/者也後問可以巽位之人而四岳以舜對此當舉而)
　(舉者也堯於其不當舉者則吁而歎之於其當舉者/則俞而然之此其所以為聖歟○陳氏大猷曰舜自)
　(處頑嚚傲之間而盡其道固難使二女處焉而亦盡/其道尤難使非化二女與已同徳安能如此二女亦)
　(舜之儔也歟○羅氏欽順曰能使頑父嚚母傲弟相/與感化而不格姦則天下無不可化之人矣非甚盛)
　(徳其孰/能之)
　總論(程子曰自放勲至格於上下堯之徳也自克明/俊徳至於變時雍堯治天下之道也自乃命義)
　(和至庻績咸熙堯立治之法也自帝曰疇咨以下至/萹終言堯之聖眀能知人也○吕氏祖謙曰堯典一)
　(篇始終無非欽也始之欽明終之欽哉其中曰允恭/曰欽若曰敬授曰寅賔寅餞曰敬致曰徃欽哉皆以)
　(敬為辭○熊氏禾曰韓子曰堯以是道傳之舜舜以/是道傳之禹湯文武周公孔子則堯典是第一傳道)
　(之祖以前雖有伏羲神農黄帝三聖人者作孔子作/易大傳不過略述其開物成務大概而已創制立法)
　(盖未詳也堯典曰放勲孔子稱之亦曰巍巍乎其有/成功煥乎其有文章盖混沌既判至堯適當一元文)
　(眀之㑹也○人君以一身出而為天地人物之宗主/不過為生民立極盡其輔相財成之道三才之責既)
　(盡則聖人之能事畢矣○董氏鼎曰帝堯為五帝之/盛帝堯典為百篇之首篇吕氏謂書首二典猶易首)
　(乾坤乾君道坤臣道也天地之道備於乾坤而君臣/之道見於二典至當之論也然堯典篇中不過三大)
　(莭脩齊治平一也治厯明時二也知人舉舜三也節/目有三而綱領惟一一者欽而已欽敬者一心之主)
　(宰而萬事之根本見於脩齊治平者此敬見於治厯/明時者亦此敬見於知人傳賢者亦此敬一篇之中)
　(言欽不一曰恭曰寅何徃非一敬所貫通者先儒謂/敬者百聖傳心之法讀是書者宜亦曰毋不敬○薛)
　(氏瑄曰書載堯舜之事皆先徳行而後/事功事功之大者莫大於用人之一事)
　(案古之帝王有治法有道法有心法治法三才竝建/命羲和以厯象所以治天時也咨四岳以俾乂所以)
　(治水土也咨若時若采所以治民事也道法者欽明/以下至親睦平帝皆是也惟心法則欽之一字可以)
　(聚衆徳貫治道聖聖相傳不越乎此非獨一書中綱/領即堯典一篇三致意焉雖其說必待程朱發之而)
　(大昭其義然上古史官實足窺見大聖之精微其言/已揭日月而行矣舜典悉同於堯二聖人所以為千)
　(古立極禹湯文武周公寕外是歟雖然用人乃為治/之最要者所以末三節歸重於疇咨可見不得其人)
　(而輔佐之雖堯舜不能為治則/知人之難可不兢兢慎之歟)
　
　
　
　
　
　
　
　
　
　
　
　
　
　
　
欽定書經傳説彚纂卷一
　欽定四庫全書
欽定書經傳説彚纂卷二
　　　舜典
　　　　集傳今文古文皆有今文合於堯典而無篇首
　　　　二十八字○唐孔氏曰東晉梅賾上孔傳闕舜
　　　　典自乃命以位以上二十八字世所不傳多用
　　　　王范之注補之而皆以慎徽五典以下為舜典
　　　　之初至齊蕭鸞建武四年姚方興於大航頭得
　　　　孔氏傳古文舜典乃上之事未施行而方興以
　　　　罪致戮至隋開皇初購求遺典始得之今案古
　　　　文孔傳尚書有曰若稽古以下二十八字伏生
　　　　以舜典合於堯典只以慎徽五典以上接帝曰
　　　　欽哉之下而無此二十八字梅賾既失孔傳舜
　　　　典故亦不知有此二十八字而慎徽五典以下
　　　　則固具於伏生之書故傳者用王范之注以補
　　　　之至姚方興乃得古文孔傳舜典於是始知有
　　　此二十八字或者由此乃謂古文舜典一篇皆
　　　盡亡失至是方全得之遂疑其偽盖過論也
　　　集説(程子曰舜典篇末載舜終是夏時所作可/知與堯典虞時所作同○朱子曰東菜謂)
　　　(舜典止載舜元年事則是若說是作史之妙則/不然焉知當時别無文字在○金氏履祥曰子)
　　　(王子曰孟子引堯典今皆載於舜典有以證孟/子所讀未嘗分也孔壁之分以冊書舒卷之長)
　　　(分之無他義也自蕭齊姚方興以二十八字加/於慎徽五典之上然後典分為二勢不得合矣)
　　　(且𤣥徳二字六經無此語此荘老之言晉宋所/尚愚知其非本語履祥案重華見於楚辭𤣥徳)
　　　(見於淮南子則此二十八字虞書當/已有之非至宋齊間方作此附㑹也)
曰若稽古帝舜曰重華協于帝濬哲文明溫恭允塞𤣥
徳升聞乃命以位
　集傳華光華也協合也(王氏肯堂曰再見/曰重不二曰協)帝謂堯也
　濬深哲智也溫和粹也塞實也(真氏徳秀曰唐虞之/時未有誠字此云允)
　(塞即誠/義也)𤣥幽潜也升上也(孔氏穎達曰從/下而上謂之升)言堯既有
　光華而舜又有光華可合于堯(姚氏舜牧曰重/華即復旦之謂)因言
　其目則深沈而有智文理而光明和粹而恭敬誠信
　而篤實有此四者幽潛之徳(程子曰𤣥幽逺之稱舜/潛徳幽逺之中又其徳)
　(深逺/故云)上聞於堯(申氏時行曰升聞如師/曰有鰥帝曰予聞是也)堯乃命之以
　職位也
　集説(孔氏頴達曰舜在畎畆之間潛徳顯彰於外升/聞天子之朝○程子曰虞舜側微重華協于帝)
　(盛徳光華與堯相襲協宜於帝位言以聖繼聖宜於/天下也故云重華協于帝此句總言舜事已下重叙)
　(其徳也○凡論聖人者必取其徳之煥𤼵者稱之随/其所取不必同也故稱堯曰欽眀文思稱文王曰徽)
　(柔懿恭稱孔子曰溫良恭儉讓譬論玉之美者或取/其色之温潤或取其質之堅正或取其聲之清越舉)
　(其一則知其為寳矣○林氏之竒曰堯舜充實輝光/之徳塞乎天地之間初無異也而史官經緯錯綜以)
　(成文體於堯典先言欽眀文思安安允恭克讓而後/言光被四表格于上下盖言堯有如是之徳故能有)
　(如是之輝光也舜典先言重華協于帝而後言濬哲/文眀盖言所以有如是之輝光以其有如是之徳也)
　(○朱子曰濬哲文眀溫恭允塞細分是八徳合而言/之却只是四事濬是眀之𤼵處哲則見於事也文是)
　(文章眀是眀著易中多言文眀此是就事上説塞是/其中實處○王氏炎曰濬哲存於内𤼵於外則為文)
　(眀溫恭形於外根於内則為塞實此則光華之所從/生也○吕氏祖謙曰重華者舜盛徳重光合照如日)
　(月逓明常有輝光相暎與堯渾然無異○時氏瀾曰/舜之徳聞於上堯之聞逮於下二聖之徳交感其中)
　(自不容間則知命以位無私於其間也○金氏履祥/曰協于帝則自欽眀而下皆與帝堯協然聖徳則一)
　(而資質功力氣象自各不同故又以濬哲以下形容/之光被至時雍君道也𤣥徳至弗迷臣道也○陳氏)
　(櫟曰濬哲文明溫恭允塞之盛徳由其光輝而不可/掩言之則曰重華本於幽潛而未見言之則曰𤣥徳)
　(幽潛之中光華出焉此與闇然而日章同意○陳氏/雅言曰堯有是徳之光而舜復有是徳之光夫是之)
　(謂重堯之光華既如此而舜之光華復如此夫是之/謂協此其徳之𤼵於外者無不同也○杜氏偉曰本)
　(言二聖之合徳却言其光華者聖人所存處不可見/恆於其𤼵處見之也○王氏肯堂曰程子以乾之初)
　(二為舜之側微耕漁時徳在幽潛而/竟升聞於上正見光華不容掩處)
慎徽五典五典克從納于百揆百揆時叙賓于四門四
門穆穆納于大麓烈風雷雨弗迷
　集傳徽美也五典五常也(程子曰堯既命之以位/而舜敬美其五常之教)父
　子有親君臣有義夫婦有别長幼有序朋友有信是
　也從順也左氏所謂無違教也此盖使為司徒之官
　也(吴氏澄曰此試之/以教萬民之事)揆度也百揆者揆度庶政之官
　(王氏炎曰入處/其位故曰納)惟唐虞有之猶周之冢宰也(吴氏澄/曰此試)
　(之以總百/官之事)時叙以時而叙左氏所謂無廢事也四門
　四方之門古者以賓禮親邦國諸侯各以方至而使
　主焉故曰賓(孔氏安國曰四方諸/侯来朝者舜賔迎之)穆穆和之至也左
　氏所謂無凶人也此盖又兼四岳之官也(吴氏澄曰/此試之以)
　(臨諸侯/之事)麓山足也烈迅迷錯也史記曰堯使舜入山
　林川澤暴風雷雨舜行不迷蘇氏曰洪水為害堯使
　舜入山林相視原隰雷雨大至衆懼失常而舜不迷
　其度量有絶人者而天地鬼神亦或有以相之歟愚
　謂遇烈風雷雨非常之變而不震懼失常非固聰眀
　誠智確乎不亂者不能也易震驚百里不喪匕鬯意
　為近之
　集説(孔氏穎達曰王肅云堯得舜任之事無不統自/慎徽五典以下是也○程子曰言長㓜則兄弟)
　(尊卑備矣言朋友則鄉黨賔客備矣孔氏謂父義母/慈兄友弟恭子孝為能盡人倫夫婦人倫之本夫婦)
　(正而後父子親乃遺之可乎○張子曰父子至朋友/其有分也故謂之五品其有彛也故謂之五典為父)
　(子者教之使有親為君臣者教之使有義至於夫婦/長幼朋友亦然故謂之五教○林氏之竒曰孔氏云)
　(麓録也納舜使大録萬㡬之政此説不然周官曰唐/虞稽古建官惟百内有百揆四岳則當堯時官無尊)
　(於百揆者大録萬㡬之政非百揆而何既納于百揆/又納于大麓必無此理○賓諸侯于四方之門而四)
　(方諸侯来朝者莫不和睦如詩所謂有来雍雍至止/肅肅是也○朱子語類問徽五典是使之掌教納于)
　(百揆是使之宅百揆賓于四門是使之為行人之官/納大麓恐是為山虞之官曰若為山虞則其職益卑)
　(且合從史記説使之入山雖遇烈風雷雨弗迷其道/也○納于大麓謂如治水之類弗迷謂舜不迷於風)
　(雨也若主祭之説某不敢信且雷雨在天如何解迷/若是舜在主祭而乃有風雷之變豈得是好○呂氏)
　(祖謙曰慎有敬敷之意徽有在寛之意○時氏瀾曰/舜察於人倫五典之任舉而措之耳聖人無所不敬)
　(况於五典不可以容一毫之人偽堯之試舜莫先於/此克從言相感之速也○納百揆内治也賔四門外)
　(治也○陳氏大猷曰或問左氏傳舜舉八元布五教/於四方舉八凱以揆百事此事當在歴試之時而書)
　(以為舜自為之何也曰堯以五典百揆之事試舜而/舜能舉賢以為之則亦無異於舜之自為也○董氏)
　(鼎曰此一節與堯典以親九族而九族睦至協和萬/邦而民時雍語意氣象相似分明上句是感下句是)
　(應見二聖人随感随應功用神速處○薛氏瑄曰揆/政事可止可行莫不揆度其宜也時叙盖時至事起)
　(化至神流非舜使之叙而自不先不後而叙也○申/氏時行曰此承上乃命以位而言舜之主事而事治)
　(以見其徳慎徽言其敬畏小心以美人倫使有恩以/相愛有文以相接而天叙天秩蔚然於皇極之内也)
　(克從則百姓親五品遜而徳足以惇典庸禮可知納/百揆以徳而為率作之權也時叙則大綱舉萬目張)
　(而徳足以統理萬㡬可知四門穆穆則徳足以儀刑/百辟可知風雷是偶值其變觀其弗迷則見其有絶)
　(人之度而其徳足以當大任而不懾又可知盖處職/而盡職固足以見其徳遇變而不變亦足以見其徳)
　(也○王氏肯堂曰五典在人為秉彜懿徳惟不親不/遜故失其美耳舜敬以美之直從他克諧以孝一段)
　(躬行心得處昭布出来為勞来匡直輔翼之施使天/下之為父子兄弟者無不反薄歸厚而相親相遜是)
　(五典之美自舜之一念/兢兢業業處以美之也)
帝曰格汝舜詢事考言乃言厎可績三載汝陟帝位舜
讓于徳弗嗣
　集傳格来詢謀乃汝厎致陟升也堯言詢舜所行之
　事(王氏肯堂曰所行/之事即歴試之事)而考其言則見汝之言致可有
　功(程子曰詢謀汝所行之事以/考汝之前言皆可致功實也)於今三年矣汝宜升
　帝位也讓于徳讓于有徳之人也或曰謙遜自以其
　徳不足為嗣也
　集説(孔氏頴達曰君之馭臣必三年考績鯀三考乃/退此一考使升者大聖之事不可以常法論也)
　(○程子曰聞其言則堯知其聖矣見其事至於三年/而後天下知其聖也○蘇氏軾曰舜之始見堯也必)
　(有以論天下之事其措置當爾其成當如何考三年/而其言驗乃致其功○林氏之竒曰唐虞官人之法)
　(必先察其言然後考其成功之稱否而加黜陟焉此/所謂敷奏以言眀試以功車服以庸是也○朱子曰)
　(堯命舜曰三載汝陟帝位舜讓于徳弗嗣則是不居/其位也其曰受終于文祖則是攝行其事也故舜之)
　(攝不居其位不稱其號只是攝行其職事耳到得後/来舜遜於禹不復言位止曰總朕師爾其曰汝終陟)
　(元后則今不陟也率百官若帝之初者但率百官如/舜之初耳○舜居攝時不知稱號謂何觀受命則是)
　(已将天下分付他了○時氏瀾曰當是時足以受堯/之天下者無以易舜讓徳弗嗣盖一旦将任天地萬)
　(物之責聖人之心自有惕然如不勝之意此堯之兢/兢舜之業業也下文若不相接意必舜有再遜之辭)
　(史官闕焉當有如舜命禹之辭曰惟汝諧者即大禹/謨可以互見史官省文之體讀書者當知之○王氏)
　(樵曰堯於舜以聖知聖豈待考而後見久而始决而/必曰厎績必曰三載使其功效已著人所共見而後)
　(舉而加諸上位則莫不宜之此聖人舉人之道也人/無聖人之眀而欲舍功能之實信心任耳豈不難哉)
　(○申氏時行曰堯之禪位不於𤣥徳升聞之日而必/於厯試三載之後者以天下與人易為天下得人難)
　(也舜當厯數之在躬猶謙譲而不處者/不以得天下為樂而以治天下為憂也)
　附録(金氏履祥曰王文憲謂論語引堯曰咨爾舜天/之厯數在爾躬允執其中四海困窮天禄永終)
　(當在此○曹氏學佺曰案此下疑有闕文金氏取論/語補之以接受終之事且使禹謨十六字心傳有所)
　(本/云)
正月上日受終于文祖
　集傳上日朔日也(孔氏穎達曰毎月皆有朔日此是/正月之朔故云上日言一嵗日之)
　(上/也)葉氏曰上旬之日曾氏曰如上戊上辛上丁之類
　未詳孰是受終者堯於是終帝位之事而舜受之也
　文祖者堯始祖之廟(王氏炎曰堯所/從受天下者也)未詳所指為何
　人也
　集説(林氏之竒曰據下文月正元日舜格于文祖大/禹謨言正月朔旦受命于神宗則此上日宜為)
　(朔旦特史官變其辭而云爾猶正月朝㑹謂之元㑹/元㑹亦朔日也豈有受命于神宗獨用朔日而受終)
　(于文祖獨不用朔日乎然月令仲春之月擇元日命/民社則元日亦不必為朔日也元日既不必為朔日)
　(則上日亦不必為上旬之日也曾氏以謂舜之受終/其日不可以不卜卜之而朔日不吉則用上旬之日)
　(下言用朔日盖朔既吉不湏用他日此説雖長然而/世代久逺時日之詳不可得而考曽氏之説亦不敢)
　(以為必然之論薛氏云受天下於人必告於其人之/所從受者此論當矣然而所祖之人不可得而知也)
　(祭法曰有虞氏禘黄帝而郊嚳祖顓頊而宗堯舜典/大禹謨皆虞書也既是虞書則所稱祖宗必自虞世)
　(言之神宗即堯也神宗為堯則文祖亦可指為顓頊/然而去古逺矣不可以為必然之論○董氏鼎曰堯)
　(老舜攝堯之為帝自若也而遽以受終告祖者盖天/子之有天下當以其身為始終昔由祖以有其始今)
　(告祖以受其終此為告攝而謂之受終盖以重舜之/責也○潘氏士遴曰易坤六三曰無成有終文言曰)
　(地道無成而代有終也用六利永貞象曰以大終也/易陽為大隂為小以大終者左右其大以有終也當)
　(時堯命舜陟帝位舜固譲舜之受終正/受代堯終皆以終堯事所謂成厥終也)
在璿璣玉衡以齊七政
　集傳在察也(楊氏肇芳曰察/心目在是也)美珠謂之璿璣機也以
　璿飾璣所以象天體之轉運也衡横也謂衡簫也以
　玉為管(馬氏融曰横簫所以視星宿也以/璿為璣以玉為衡盖貴天象也)横而設之
　所以窺璣而齊七政之運行(孔氏頴達曰璣為轉運/衡為横簫運璣使動於)
　(下以衡望之是王/者正天文之器)猶今之渾天儀也七政日月五星
　也七者運行於天有遲有速有順有逆猶人君之有
　政事也(吴氏澄曰各有限節/度數如國家之政然)此言舜初攝位整理庻
　務首察璣衡以齊七政(馬氏融曰日月星皆以璿/璣玉衡度知其盈縮進退)盖
　厯象授時所當先也○案渾天儀者天文志云言天
　體者三家(陳氏師凱曰案此段注全㩀孔氏疏此所/謂天文志乃蔡邕所作非諸史之志也)
　一曰周髀二曰宣夜三曰渾天(晋天文志云一曰盖/天蔡邕所謂周髀者)
　(即盖天之説也其本庖犧氏立周天厯度其/所傳則周公受於殷商周人志之故曰周髀)宣夜絶
　無師說不知其状如何(孔氏頴達曰虞喜云宣眀也/夜幽也幽明之數其術兼之)
　(但絶無/師説)周髀之術以為天似覆盆盖以斗極為中中
　髙而四邊下日月傍行遶之日近而見之為晝日逺
　而不見為夜(晋天文志云髀股也股者表也其言天/似盖笠地法覆槃天地各中髙外下北)
　(極之下為天地之中其地最髙而/滂沲四隤三光隐映以為晝夜)蔡邕以為考驗天
　象多所違失渾天説曰天之形状似鳥卵地居其中
　天包地外猶卵之裏黄圓如彈丸(陳氏師凱曰此説/是吳中常侍廬江)
　(王蕃所作晋志亦引之又晋志及孔疏裏字皆/作裹取包裹之義今蔡傳諸本竝訛作裏字)故曰
　渾天言其形體渾渾然也其術以為天半覆地上半
　在地下其天居地上見者一百八十二度半强(陳氏/師凱)
　(曰此度是自東數向西去直/排定者如機上數經絲也)地下亦然北極出地上
　三十六度南極入地下亦三十六度(陳氏師凱曰此/下數句論度數)
　(直至冬至去極一百一十五度皆是自北數向南去/横布定者如機上數緯絲也愚案渾天家見天體圎)
　(如弹丸南北東西縱廣如一遂借三百六十五度闊/狹之限横布於天以記二極相去及出地入地冬夏)
　(二至春秋二分日行相去中間所隔廣狭多寡之數/是以渾天説中所論度數有以縱言者有以横言者)
　(讀者宜/别之)而嵩髙正當天之中極南五十五度當嵩髙
　之上又其南十二度為夏至之日道又其南二十四
　度為春秋分之日道又其南二十四度為冬至之日
　道南下去地三十一度而已是夏至日北去極六十
　七度春秋分去極九十一度冬至去極一百一十五
　度此其大率也其南北極持其兩端其天與日月星
　宿斜而廻轉此必古有其法遭秦而滅至漢武帝時
　落下閎始經營之鮮于妄人又量度之至宣帝時耿
　夀昌始鑄銅而為之象(揚氏雄曰或問渾天曰落下/閎營之鮮于妄人度之耿中)
　(丞象之㡬乎㡬乎莫之能違也○陳氏師凱曰此皆/㩀孔疏漢志不載今案隋志云渾天儀者羲和之舊)
　(器積代相傳謂之機衡又有渾天象者以著天體以/布星辰古渾象以二分為一度周七尺三寸半而莫)
　(知何代所造今案虞喜云落下閎為武帝於地中轉/渾天定時節作泰初厯或其所製也隋志分儀象為)
　(二篇謂機衡為儀謂有機無衡者為象故/注疏及傳亦或言象或言儀各有所指也)宋錢樂又
　鑄銅作渾天儀衡長八尺孔徑一寸璣徑八尺圎周
　二丈五尺強(陳氏師凱曰錢樂本名樂之孔疏脫之/字南史無傳隋志言徑八尺者漢候臺)
　(銅儀也又云宋文帝元嘉十三年太史令錢樂之采/效儀象鑄銅為之徑六尺八分少周一丈八尺二寸)
　(六分少地在天内不動以為渾儀則内缺衡管以為/渾象則地不在外是别為一體愚案孔疏與正史大)
　(同小異蔡傳/止㩀疏義耳)轉而望之以知日月星辰之所在即璿
　璣玉衡之遺法也歴代以来其法漸密本朝因之(陳/氏)
　(師凱曰渾儀至唐李淳風一行而法甚密夲朝/因之者言宋亦因用舊儀不曾改創法度也)為儀
　三重其在外者曰六合儀平置黑單環(俞氏震曰名/地平環此地)
　(面四方/之象也)上刻十二辰八干四隅在地之位以凖地面
　而定四方側立黑雙環(俞氏震曰名天經環此天半/在地上半在地下之象也)
　背刻去極度數(陳氏師凱曰皆是自/北數向南去之度)以中分天脊直
　跨地平使其半入地下而結於其子午以為天經斜
　倚赤單環(俞氏震曰名天緯環上下與天經相銜/東西與地平相銜此天腹赤道之象也)背
　刻赤道度數(陳氏師凱曰皆是自/西數向東去之度)以平分天腹横繞
　天經亦使半出地上半入地下而結於其卯酉以為
　天緯三環表裏相結不動其天經之環則南北二極
　皆為圎軸虚中而内向以挈三辰四遊之環以其上
　下四方於是可考故曰六合次其内曰三辰儀側立
　黑雙環(俞氏震曰制即如天經黑雙環在/内而差小銜附黄赤二環以轉動)亦刻去極
　度數外貫天經之軸内挈黄赤二道其赤道則為赤
　單環(俞氏震曰制亦如天緯赤單環在/内而差小上下與三辰雙環相銜)外依天緯亦
　刻宿度而結於黑雙環之卯酉其黄道則為黄單環
　(俞氏震曰上下亦/與三辰雙環相銜)亦刻宿度而又斜倚於赤道之腹
　以交結於卯酉而半入其内以為春分後之日軌半
　出其外以為秋分後之日軌又為白單環(俞氏震曰/鎖定黄赤)
　(二/環)以承其交使不傾墊下設機輪以水激之使其日
　夜随天東西運轉以象天行以其日月星辰於是可
　考故曰三辰其最在内者曰四遊儀(陳氏師凱曰案/新唐書天文志)
　(貞觀初李淳風上言舜璿璣玉衡渾天儀也太宗因/詔為之七年儀成帝稱善置於凝暉閣又舊唐書天)
　(文志云開元九年詔一行與梁今瓉更造渾儀一日/一夜天轉一周命之曰水運渾天俯視圖置於武成)
　(殿前其䂓環尺寸具載唐/志宋太宗更名太平渾儀)亦為黑雙環如三辰儀之
　制(俞氏震曰在/内而又小)以貫天經之軸其環之内則兩面當
　中各施直距(俞氏震曰直距者銅板二縱置於四遊/儀内上屬北極下屬南極中施闗軸以)
　(夾望筒所謂望/筒者即玉衡也)外指兩軸而當其要中之内面又為
　小窾以受玉衡要中之小軸使衡既得随環東西運
　轉又可随處南北低昂以待占候者之仰窺焉以其
　東西南北無不周徧故曰四遊(俞氏震曰右渾儀三/重六合不動以象天)
　(地四方三辰運動以象天行四逰則亦運動而窺測/焉雙環雙鑄一様二合為一故厚可貫管軸單環單)
　(鑄故薄其天經環南北二極之次有孔銜軸以穿三/辰四遊於内使可運轉軸如管虛中其外有臍兩層)
　(以間隔三辰四遊之位次○陳氏師凱曰爾雅疏云/地與星辰俱有四遊升降愚謂天動地静地氣雖升)
　(降而地之體則隤然不動所謂四遊决無/此理輒㩀此以釋四遊儀之所以得名耳)此其法之
　大略也沈括曰舊法規環一面刻周天度一面加銀
　丁盖以夜候天晦不可目察則以手切之也古人以
　璿飾璣疑亦為此今太史局秘書省銅儀制極精緻
　亦以銅丁為之厯家之説又以北斗魁四星為璣杓
　三星為衡(史記天官書索隐云春秋運斗樞云斗第/一天樞第二璿第三璣第四權第五衡第)
　(六開陽第七摇光第一至第四為魁第五至第/七為杓○晋志魁四星為璿璣杓三星為王衡)今詳
　經文簡質不應北斗二字乃用寓名恐未必然姑存
　其説以廣異聞
　集説(蔡氏邕曰懸璣以象天而衡望之轉璣窺衡以/知星宿○孔氏頴達曰上天之體不可得知測)
　(天之事見於經者惟有此璿璣玉衡而已○邵子曰/天南髙而北下是以望之如倚盖焉地東南下西北)
　(髙是以東南多水西北多山天覆地地載天天地相/函故天上有地地上有天○林氏之竒曰曾氏云歩)
　(七政之軌度時數而以轉璣窺衡兩不差焉故曰齊/其不齊者為陵厯鬬食盈縮犯守者也盖璣衡之所)
　(見者皆其軌度時數之當然不如璣衡則為變異此/説是也○堯之厯象日月星辰考四方之中星至舜)
　(考察日月之行加之以五緯之躔度然後其法加密/也王氏云堯典所言者皆道也於此所言皆器也事)
　(也此説殊不然夫堯典所謂厯象即舜典所謂璣衡/舜典所謂七政即堯典所謂日月星辰皆在其中矣)
　(豈有道與器與事之異哉○夏氏僎曰七政在天躔/度長短多寡不同日行一度月行十三度十九分度)
　(之七嵗星日行千七百二十八分度之百四十五熒/惑日行一萬三千八百二十四分度之七千三百五)
　(十五太白辰星日各行一度鎮星日行四千三百八/十分度之百四十五七政躔度長短多寡不同如此)
　(然必謂之齊者沈存中謂熙寜中受詔典領厯官考/察星辰以璣衡求極星從窺管候之凡三月極星常)
　(循窺管之中夜夜不差則窺管即玉衡也○朱子曰/孔注謂舜察天文齊七政以審已當天心與否未必)
　(然只是從新整理起此是最先當理㑹者故從此理/㑹去○一日論及璣衡及黄赤道日月躔度潘子善)
　(曰嵩山本不當天之中為是天形欹側遂當其中耳/曰嵩山不是天之中乃是地之中黄道赤道皆在嵩)
　(山之北南極北極天之樞紐只此處不動如磨臍然/此是天之中至極處如人之臍帶也○厯法要當先)
　(論太虚以見三百六十五度四分度之一一一定位/然後論天行以見天度加損虚度之嵗分嵗分既定)
　(然後七政乃可齊耳○真氏徳秀曰舜受終之初察/璿璣以揆七政之運正如人子之事親候伺顔色惟)
　(恐一毫少咈於親心此大舜事天之敬也○張氏居/正曰帝王致治之道莫大於敬天勤民故帝堯即位)
　(即命義和欽若昊天帝舜受攝即在璿璣玉衡以齊/七政其敬天勤民之心先後一揆也○申氏時行曰)
　(在器者有隐見完否之弊在天者亦有轉移進退之/差所以致其察也天運難見即諸器而可求法制易)
　(湮驗諸天而益合則一推歩之間而天時以定厯法/以審矣此固體帝堯欽若昊天之心為敬授人時之)
　(地者也○玉氏肯堂曰二十八宿附天不動動者日/月五星其行歴處即為厯數故謂之政天積氣無形)
　(二十八宿分之為限毎宿各有定數合為三百六十/五度有餘日月五星循此宿度随天轉行以成人間)
　(嵗時日月之候厯數所以算之儀象所以觀而察之/遲速順逆合其常度而不差所謂齊也七政齊而四)
　(時正此厯象授/時所當先也)
　(案璿璣玉衡乃治厯觀天之器也厯之理非數無以/顯而數非象無以眀璿璣玉衡實具天象七政麗天)
　(惟月之距地為近次日次金水次火次木次土而恒/星為最逺七政之行惟月之左旋為速次日次金水)
　(次火次木次土而恆星為最遲又就其行度細較之/日有盈縮月有朓朒五星復有遲留順逆之不同必)
　(有以齊之而後厯可治焉然七政之行必紀於天之/度而天度不離乎黄赤二道之經緯平分天腰者赤)
　(道也交於赤道以㑹於兩極者為赤經與赤道平行/者為赤緯斜交赤道而出其内外者黄道也交於黄)
　(道以㑹於黄極者為黄經與黄道平行者為黄緯聖/人觀天地之經緯七政之運行而為璿璣以象之復)
　(為玉衡以窺之以察日之南北則節氣之蚤晚可辨/以察日之出入則晝夜之永短可分以察月之周天)
　(與㑹日則晦朔弦望之期候可定至於五星之㑹日/冲日而有合伏退望五星之近日逺日而有順逆遲)
　(留與夫日月五星之互相掩映而為交食凌犯俱可/推歩而不爽是即所謂齊也盖璿璣之設象天體之)
　(經緯玉衡之製窺七政之運行厯家雖有周髀/宣夜渾天之異名要皆與璣衡相為表裏者也)
肆類于上帝禋于六宗望于山川徧于羣神
　集傳肆遂也(程子曰猶/言於是也)類禋望皆祭名周禮肆師類
　造于上帝注云郊祀者祭昊天之常祭非常祀而祭
　告于天其禮依郊祀為之故曰類如泰誓武王伐商
　王制言天子将出皆云類于上帝是也(孔氏穎達曰/所言類者皆)
　(是祭天之事言/以事類而祭也)禋精意以享之謂(孫氏炎曰潔/敬之祭也)宗尊
　也所尊祭者其祀有六祭法曰埋少牢於泰昭祭時
　也(鄭氏康成曰昭者明也亦壇也時四時也亦謂隂/陽之神也埋之者隂陽出入於地中也凡此以下)
　(皆用/少牢)相近於坎壇祭寒暑也(鄭氏康成曰相近讀為/禳祈郤也求也寒於坎)
　(暑於/壇)王宫祭日也夜眀祭月也幽宗祭星也雩宗祭
　水旱也(鄭氏康成曰王宫日壇夜明月壇/宗讀為禜幽禜星壇雩禜水旱壇)山川名山
　大川五嶽四瀆之屬望而祭之故曰望徧周徧也羣
　神謂邱陵墳衍古昔聖賢之類(孔氏穎達曰周禮大/司徒注云積石曰山)
　(竹术曰林注瀆曰川水鍾曰澤土髙曰邱大阜曰陵/水厓曰墳下平曰衍此舉邱陵墳衍則林澤亦包之)
　(矣古之聖賢謂祭法所云在祀典/者黄帝顓頊句龍之類皆祭之也)言受終觀象之後
　即祭祀上下神祗以攝位告也
　集説(孔氏頴達曰祭法云有天下者祭百神徧祭羣/神是天子事也周禮大宗伯云以禋祀祀昊天)
　(上帝以實柴祀日月星辰以槱燎祀司中司命風師/雨師鄭云禋之言煙周人尚臭煙氣之臭聞者也鄭)
　(以禋祀之文在燎柴之上故以禋為此解而洛誥曰/眀禋又曰禋于文王武王經傳此類多矣非燔柴祭)
　(之也知是精誠潔敬之名耳○蘓氏軾曰春秋不郊/猶三望三望分野之星與國中山川乃知古者郊天)
　(必及天地間尊神魯諸侯故三望而已此之禋六宗/望山川徧羣神盖與類上帝為一禮爾考之祭法其)
　(泰壇祭天即此類上帝也祭時寒暑日月星水旱即/此禋六宗也四坎壇祭四方與山林川谷邱陵能出)
　(雲為風雨見怪物皆曰神即此望山川徧羣神也祭/法所叙舜典之章句義疏也○林氏之竒曰自形體)
　(而言之則謂之天自主宰而言之則謂之帝其實一/也○朱子曰類只是祭天之名其義則不可曉與所)
　(謂旅上帝同皆不可曉然决非是常祭○問六宗曰/古注説得自好鄭氏宗讀為禜即祭法中所謂祭時)
　(祭寒暑祭日祭月祭星祭水旱者如此説則先祭上/帝次禋六宗次望山川然後徧及羣神次序皆順○)
　(張氏居正曰人君一身乃是天地百神/之主故舜於攝位之初首舉祀典如此)
輯五瑞既月乃日覲四岳羣牧班瑞子羣后
　集傳輯斂(孔氏頴逹曰釋言云輯合也/輯是合聚之義故為斂也)瑞信也公執
　桓圭(周禮疏云桓若屋之桓楹/宫室之象所以安其上也)侯執信圭伯執躬圭
　子執榖璧男執蒲璧(周禮注云榖所以養人蒲為席/所以安人○薛氏季宣曰桓圭)
　(圭之方者以四植文為飾信圭直之躬圭/絀之榖璧粟文蒲璧微麤瑞器其總名也)五等諸侯
　執之以合符於天子而驗其信否也周禮天子執冒
　以朝諸侯鄭氏注云名玉以冒以徳覆冒天下也諸
　侯始受命天子錫以圭圭頭斜鋭其冒下斜刻(周禮/疏云)
　(方四寸/斜刻之)小大長短廣狭如之諸侯来朝天子以刻處
　冒其圭頭有不同者則辨其偽也既盡覲見四岳四
　方之諸侯羣牧九州之牧伯也(孔氏頴達曰州牧各/監一州諸侯○王氏)
　(天與曰毛氏云/牧取守養之義)程子曰輯五瑞徴五等之諸侯也此
　已上皆正月事至盡此月則四方之諸侯有至者矣
　逺近不同来有先後故日日見之不如他朝㑹之同
　期於一日盖欲以少接之則得盡其詢察禮意也班
　頒同(孔氏頴達曰釋言云班賦也孫炎曰謂/布與也輯是斂聚班為散布故為還也)羣后即
　侯牧也既見之後審知非偽則又頒還其瑞以與天
　下正始也
　集説(林氏之竒曰四岳則盡率方岳之諸侯羣牧則/各率其方之諸侯以從四岳猶康王之誥云太)
　(保率西方諸侯入應門左畢公率東方諸侯入應門/右盖於是始見四方之諸侯也○朱子曰覲是正君)
　(臣之禮較嚴天子當依而立不下堂而見諸侯朝是/講賓主之禮天子當宁而立在路寝門之外相與揖)
　(遜而入○陳氏大猷曰類帝而下見君受命於天輯/五瑞而下見臣受命於君○陳氏雅言曰輯瑞於攝)
　(位之初者将以驗其信否而盡其詢察之道班瑞於/既覲之後者所以與之正始而示夫更新之義也○)
　(鄧氏孝孺曰四岳領羣牧羣牧領羣后制也不曰覲/羣后而曰覲四岳羣牧眀統也不曰班瑞於岳牧而)
　(曰班瑞於羣后紀實也○陸氏鍵曰来則見之見則/班之上不以亟見為數下不以後至為慢此為攝位)
　(而異其禮亦是通/天下精神之妙法)
嵗二月東廵守至于岱宗柴望秩于山川肆覲東后協
時月正日同律度量衡修五禮五玉三帛二生一死贄
如五器卒乃復五月南廵守至于南岳如岱禮八月西
廵守至于西岳如初十有一月朔廵守至于北岳如西
禮歸格于藝祖用特
　集傳孟子曰天子適諸侯曰廵守廵守者廵所守也
　嵗二月當廵守之年二月也(林氏之竒曰嵗二月者/来嵗之二月盖前一年)
　(羣后来朝故至眀年舜乃廵守考制度于/四岳非與覲岳牧頒瑞同在一年之中)岱宗泰山
　也(應氏劭曰宗長也五岳之長地理今釋岱宗魯頌/作泰山周禮作岱山在今山東濟南府泰安州北)
　(五/里)柴燔柴以祀天也望望秩以祀山川也(朱子曰燔/柴以祀天)
　(而遂望祭東方之山川又各以其秩次而就祭之也/○注家以至岱宗柴為句某謂當以柴望秩於山川)
　(為一句如柴望大告武成漢/郊祀志亦云柴望秩於山川)秩者其牲幣祝號之次
　第如五岳視三公四瀆視諸侯其餘視伯子男者也
　(孔氏頴達曰祭五岳如祭三公之禮祭四瀆/如祭諸侯之禮祭山川如祭伯子男之禮)東后東
　方之諸侯也時謂四時月謂月之大小日謂日之甲
　乙其法略見上篇(曽氏旼曰三百六十當期之日然/時之為九十日常有餘月之為三)
　(十日常不足故協之為難并時之有餘月之不足而/協之故十九年而七閏謂之章二十七章謂之㑹時)
　(月之朔由章㑹至于統元則至與朔合焉此之謂協/時月日在天為度在厯為日時月由此積焉故正之)
　諸侯之國其有不齊者則協而正之也(林氏之竒曰/古者天子厯)
　(官主頒朔於諸侯諸侯必受厯於天子以頒授於萬/民協正者懼時月之有差也○朱子曰只是合同其)
　(時月日爾非/謂作厯也)律謂十二律黄鍾大蔟姑洗㽔賔夷則
　無射大呂夾鍾仲呂林鍾南呂應鍾也(班氏固曰五/聲之夲生于)
　(黄鍾之律九寸為宫或損或益以定商角徴羽九六/相生隂陽之應也黄帝使伶倫自大夏之西崑崙之)
　(隂取竹之解谷生其竅厚均者斷兩節間而吹之以/為黄鍾之宫制十二筩以聽鳳之鳴其雄鳴為六雌)
　(鳴亦六比黄鍾之宫而/皆可以生之是為律本)六為律六為呂凡十二管皆
　徑三分有竒空圍九分(王氏天與曰盖/空圍中九分也)而黄鍾之長
　九寸(陳氏師凱曰律呂夲原云黄鍾者/陽聲之始陽氣之動也故其數九)大呂以下律
　呂相間以次而短至應鍾而極焉(陳氏師凱曰律呂/夲原云黄鍾九寸)
　(大呂八寸三分七釐六毫大簇八寸夾鍾七寸四分/三釐七毫三絲姑洗七寸一分仲呂六寸五分八釐)
　(三毫四絲六忽㽔賔六寸二分八釐林鍾六寸夷則/五寸五分五釐一毫南呂五寸三分無射四寸八分)
　(八釐四毫八絲應/鍾四寸六分六釐)以之制樂而節聲音則長者聲下
　短者聲髙下者則重濁而舒遲上者則輕清而剽疾
　(陳氏師凱曰律呂夲原云黄鍾之數九九八十一是/為五聲之夲故三分損益以生徴商羽至角聲六十)
　(四以三分之不盡一算數不可行此聲之數所以止/於五也朱子曰五聲之序宮最大而沈濁羽最細而)
　(輕清商之大次官徴之細次羽而角居四者之中焉/愚謂五聲之大小出於五行之生數數少者清數多)
　(者濁天一生水數最少故羽最清天五生土數最多/故宫最濁地二生火故徴之清次羽地四生金故商)
　(之濁次宮天三生木居四者之中故角音之清濁亦/居四者之中也實夲于河洛之自然豈人力之所强)
　(為/哉)以之審度而度長短(班氏固曰度起于黄/鍾之長而五度審矣)則九十
　分黄鍾之長一為一分而十分為寸十寸為尺十尺
　為丈十丈為引以之審量而量多少(班氏固曰量起/于黄鍾之龠而)
　(五量/嘉矣)則黄鍾之管其容子榖秬黍中者一千二百以
　為龠而十龠為合(陳氏師凱曰蔡傳謂十龠為合盖/誤於孔疏也漢志合龠為合盖合)
　(者取合并二龠之義若謂十龠為合則一斛該萬/龠而量過於大矣據朱子文集亦作合龠為合)十
　合為升十升為斗十斗為斛以之平衡而權輕重(班/氏)
　(固曰衡權起于黄鍾/之龠而五權謹矣)則黄鍾之龠所容千二百黍其
　重十二銖兩龠則二十四銖為兩十六兩為斤三十
　斤為鈞四鈞為石此黄鍾所以為萬事根本諸侯之
　國其有不一者則審而同之也(林氏之竒曰班孟堅/律厯志云推厯生律)
　(制器䂓圜矩方權重衡平凖繩嘉量探賾索隐鈎深/致逺莫不用焉盖律厯之法同起于數由衡生䂓由)
　(䂓生矩由矩生繩由繩生凖而天下制度舉不出于/此矣堯厯象之時制度已備舜之時不過同之協之)
　(而/已)時月之差由積日而成其法則先麤而後精度量
　衡受法於律其法則先夲而後末故言正日在協時
　月之後同律在度量衡之先立言之叙盖如此也五
　禮吉凶軍賔嘉也(孔氏頴達曰周禮大宗伯云以吉/禮事邦國之鬼神示以凶禮哀邦)
　(國之憂以賔禮親邦國以軍禮同邦國以嘉禮親萬/民之昏姻知五禮謂此者以帝王相承事有損益後)
　(代之禮亦當/是前代禮也)修之(朱子曰修/品節之也)所以同天下之風俗五
　玉五等諸侯所執者即五瑞也三帛諸侯世子執纁
　公之孤執𤣥附庸之君執黄二生卿執羔大夫執鴈
　一死士執雉(鄭氏康成曰羔取其羣而不失其類鴈/取其候時而行雉取其守介死不失節)
　(也/)五玉三帛二生一死所以為䞇而見者(林氏之竒/曰三帛二)
　(生一死贄則受之惟五玉則禮畢而復還之聘義云/以圭璋聘重禮也已聘而還圭璋此輕財而重禮之)
　(義/也)此九字當在肆覲東后之下協時月正日之上誤
　脱在此言東后之覲皆執此䞇也(朱子曰此叚/疑有錯簡)如五
　器劉侍講曰如同也五器即五禮之器也(王氏樵曰/如簠簋籩)
　(豆之屬為吉禮之器衰絰冠屨之屬為凶禮之器旗/物鐸鐃之屬為軍禮之器玉帛生死之屬為賔禮之)
　(器琴瑟鐘磬射侯投壺/之屬為嘉禮之器是也)周禮六器(蒼璧黄琮青圭/赤璋白琥𤣥璜)六
　贄(璧以帛琮以錦圭以馬/璋以皮琥以繡璜以黼)即舜之遺法也卒乃復者
　舉祀禮覲諸侯一正朔同制度修五禮如五器數事
　皆畢則不復東行而遂西向且轉而南行也故曰卒
　乃復(朱子曰卒乃復是事畢/而歸非是以贄為復也)南岳衡山(孔氏頴達曰/釋山又云霍)
　(山為南岳張揖云天柱謂之霍山郭璞爾雅注云霍/山今在廬江潛縣灊水出焉别名天柱山地理今釋)
　(南岳周禮作衡山山海經作岣嶁山在今湖廣衡/州府衡山縣西北三十里接衡陽縣及長沙府界)西
　岳華山(地理今釋西岳禹貢作太華周禮作華/山在今陜西西安府華隂縣南十里)北岳
　恒山(地理今釋北岳禹貢作恒山漢避文帝諱改常/山在今山西大同府渾源州南二十里接直隷)
　(眞定府界案恒山自班固漢志載於上曲陽今真定/府曲陽縣酈道元水經注以下咸宗之然今曲陽縣)
　(治去山趾一百四十里不若渾源之近為本朝/釐正祀典祠恒山於渾源州當主渾源  是)二月
　東五月南八月西十一月北各以其時也格至也言
　至于其廟而祭告也(林氏之竒曰廵守四岳既畢然/後歸格于藝祖用特則是一年)
　(而周四岳/然後歸也)藝祖疑即文祖或曰文祖藝祖之所自出
　未有所考也特特牲也謂一牛也古者君将出必告
　於祖禰歸又至其廟而告之孝子不忍死其親出告
　反面之義也王制曰歸格於祖禰鄭注曰祖下及禰
　皆一牛程子以為但言藝祖舉尊爾實皆告也但止
　就祖廟共用一牛不如時祭各設主於其廟也二説
　未知孰是今兩存之
　集説(林氏之竒曰必以嵗二月東廵者朱博士曰天/子廵守必順隂陽之氣以出入春則之乎東夏)
　(則之乎南秋則之乎西冬則之乎北而又以地言之/自東徂南自南徂西自西徂北然後自北而歸京師)
　(亦其理也此説盡之○律之十二又生於厯之十二/故同律度量衡必先協時月正日禮有因草損益故)
　(曰修○胡旦疑一嵗不能周萬五千里此不然叔恬/問王通舜一嵗而廵守四岳國不費而民不勞何也)
　(曰儀衛少而徴求寡也○朱子語類問建牧立伯小/大相維自可以垂拱無為矣何故復有廵守之舉豈)
　(牧伯不足任耶㦯云因以祭天且朝諸侯又云君民/一體不可邈然不相接故必躬親廵撫然後上下情)
　(通而教化洽矣此先王之誠心二説孰是曰建牧立/監與廵守之義竝行不悖祭天朝諸侯廵撫之意皆)
　(在其中矣先王之政體用兼舉本末備具非若後世/儒者一偏之説有體而無用得本而遺末也○廵守)
　(亦非舜創立此制盖亦循襲将来故黄帝紀亦云披/山通道未嘗寜居○舊說皆云如五器謂即是諸侯)
　(五玉之器初既輯之至此禮既畢乃復還之看来似/不如此五器五禮之器也五禮者乃吉凶軍賓嘉之)
　(五禮如者亦同之義言有以同之使天下禮器皆歸/於一○問四岳惟衡山最逺先儒以為非今之衡山)
　(别自有衡山不知在甚處曰恐是嵩山之南若如此/則四岳相去甚近矣又云唐虞時以潛山為南岳五)
　(岳亦近非是一年往一處然古之天子一嵗不能遍/及四岳則到一方境上㑹諸侯亦可周禮有此禮○)
　(呂氏祖謙曰廵守而歸茍民物有一不得其所其見/祖廟有愧必矣想舜歸格之時對越在廟慰惬可知)
　(○自此以下至遏密八音以前皆史雜載舜攝位二/十八年中之事○陳氏經曰時月日正朔所自出律)
　(度量衡制度所自始五禮名分上下所由正此所以/大一統而無國異政之患也○歸而告至則出告可)
　(知○陳氏大猷曰天下非一人所能獨治於是有封/建諸侯不能保其常治於是有廵守廵守所以維持)
　(封建也嵗月易流人心易懈法度易弛上下易隔/非天子時廵考察作新之治豈能久而無弊哉)
五載一廵守羣后四朝敷奏以言明試以功車服以庸
　集傳五載之内天子巡守者一諸侯来朝者四盖巡
　守之明年則東方諸侯来朝於天子之國又明年則
　南方之諸侯来朝又明年則西方之諸侯来朝又明
　年則北方之諸侯来朝又明年則天子復巡守是則
　天子諸侯雖有尊卑而一往一来禮無不答是以上
　下交通而逺近洽和也敷陳奏進也周禮曰民功曰
　庸(王氏樵曰如教養/萬民等事是也)程子曰敷奏以言者使各陳其
　為治之説言之善者則從而眀考其功有功則賜車
　服以旌異之(孔氏頴達曰功/則表顯其能用)　其言不善則亦有以
　告飭之也林氏曰天子巡守則有協時月日以下等
　事諸侯来朝則有敷奏以言以下等事
　集説(鄭氏康成曰人以車服為榮故天子之賞諸侯/皆以車服賜之覲禮云天子賜侯氏以車服是)
　(也又如采菽詩云君子来朝何錫予之雖無予之路/車乘馬又何予之𤣥衮及黼皆庸以車服之證也○)
　(林氏之竒曰以封建為國則廵守朝覲之時不可以/不嚴舜五載一周四岳覲諸侯考制度定禮樂以一)
　(四方之視聼其間四年則使四方諸侯分来朝於京/師考試其言行而黜陟之於是諸侯皆奉天子之政)
　(令莫敢有異議者兹其所以為唐虞之治也○周官/之六年五服一朝又六年王乃時廵考制度于四岳)
　(諸侯各朝于方岳大眀黜陟此則唐虞之禮也但其/年嵗久近之不同耳○朱子曰五載一巡守此是立)
　(法如此若一嵗間行一遍則去一方近處㑹一方之/諸侯如周禮所謂十二嵗廵守殷國殷國則是㑹一)
　(方之諸侯使来朝也則廵守去回禮一番○問古之/廵守不至如後世千騎萬乗否曰今以左氏觀之如)
　(所謂國君以乗卿以旅國君則以千五百人衛正卿/則以五百人從則天子亦可見矣曰春秋之時與茅)
　(茨土階之時莫不同否曰也不然如黄帝以師為衛/則天子衛從亦不應大叚寡弱也○時氏瀾曰大抵)
　(人情久則玩多怠廢而不振五年一提警之使制度/井然復如其初以時而新不致有廢置更改之患○)
　(姚氏舜牧曰堯賛舜曰乃言厎可績言不厎績徒言/奚為此敷奏之後又加以眀試也○盧氏廷選曰敷)
　(奏者言其已行之政事也試而曰眀考覈功實也/羣牧考羣后四岳考羣牧天子坐眀堂以聽之也)
肇十有二州封十有二山濬川
　集傳肇始也十二州冀兗青徐荆揚豫梁雍幽并營
　也中古之地(朱子集作古/者中國之地)但為九州曰冀兖青徐荆
　揚豫梁雍禹治水作貢亦因其舊(陳氏經曰禹貢/之作乃在堯時)及
　舜即位以冀青地廣始分冀東恒山之地為并州其
　東北醫無閭之地為幽州(周禮職方氏云東北曰/幽州其山鎮曰醫無閭)又
　分青之東北遼東等處為營州(孔氏頴達曰知分冀/州為幽州并州者周)
　(禮職方氏九州之名有幽并無徐梁周立州名必因/於古知舜時當有幽并職方幽并山川於禹貢皆冀)
　(州之域知分冀州之域為之也爾雅釋地九州之名/於禹貢無梁青而有幽營云燕曰幽州齊曰營州孫)
　(炎以爾雅之文與職方禹貢竝皆不同疑是殷制則/營州亦有所因知舜時亦有營州齊即青州之地知)
　(分青州為之於此居攝之時始置十有二州盖終舜/之世常然宣三年左傳云昔夏之方有徳也貢金九)
　(牧則禹登王/位還置九州)而冀州止有河内之地今河東一路是
　也封表也封十二山者每州封表一山以為一州之
　鎮如職方氏言揚州其山鎮曰㑹稽之類濬川(林氏/之竒)
　(曰洪水既平不可以/不時而疏導之也)濬導十二州之川也(孔氏頴達/曰州内雖)
　(有多山取其最髙大者以為其州之/鎮川無大無小皆當深之故云濬川)然舜既分十有
　二州而至商時又但言九圍九有周禮職方氏亦止
　列為九州有揚荆豫青兗雍幽冀并而無徐梁營也
　則是為十二州盖不甚久不知其自何時復合為九
　也吳氏曰此一節在禹治水之後其次序不當在四
　罪之先盖史官泛記舜所行之大事初不計先後之
　叙也
　集説(程子曰上古九州舜始分為十二州在洪水既/平之後此歴叙舜事故肇十二州在四罪之前)
　(言殛鯀在說用刑之中非是先分十二州而後殛鯀/也封十二山孔傳云封大也必非以人力增大其山)
　(使大也盖表其山為一州之鎮耳○楊氏時曰十二/州九州或分或合因時而已不必強為之說○陳氏)
　(雅言曰肇十有二州者定疆理之制也封十有二山/者表州域之鎮也濬川者防壅塞之患也至於川之)
　(濬者不以數拘大者濬之小者亦濬之夫天下之患/常起於微聖人之智常察其㡬山之表識無待於致)
　(詳水之疏導則不容以或略此史臣書法所以異也/○王氏樵曰案古冀州北抵沙漠東西南三面皆盡)
　(河為界是兼有今河北河東之地於九州為最大夫/分州置牧所以聮屬諸侯董正治功也地太廣則有)
　(所不及此冀青之所以分十二州之所以肇也○爾/雅有徐幽營而無青梁并青入於徐梁入於雍并入)
　(於冀也此殷制也職方有青幽并而無徐梁營盖周/又分冀為并而併營於幽復禹之青而省徐入青也)
　(○湯氏顯祖曰此舜經理天下之事人知/有虞之治為無為不知其初固大有為也)
象以典刑流宥五刑鞭作官刑扑作教刑金作贖刑眚
災肆赦怙終賊刑欽哉欽哉惟刑之恤哉
　集傳象如天之垂象以示人(朱子曰象其人所犯之/罪而加以所犯之刑又)
　(曰此言正法象如象魏之象/或謂畫為五刑之状亦可)而典者常也示人以常
　刑所謂墨劓剕宫大辟五刑之正也所以待夫元惡
　大憝殺人傷人穿窬滛放凡罪之不可宥者也流宥
　五刑者流遣之使逺去如下文流放竄殛之類也宥
　寛也(孔氏安國曰以流/放之法寛五刑)所以待夫罪之稍輕雖入於
　五刑而情可矜法可疑與夫親貴勲勞而不可加以
　刑者則以此而寛之也鞭作官刑者(孔氏安國曰以/鞭為治官事之)
　(刑/)木末垂革官府之刑也扑作教刑者夏楚二物(禮/記)
　(學記注曰夏槄也楚荆也爾雅注云稻今/之山楸○孔氏安國曰不勤道業則撻之)學校之刑
　也(孔氏頴達曰大射郷射皆云司馬搢扑則扑亦官/刑惟言作教刑者官刑鞭扑俱用教刑惟扑而已)
　皆以待夫罪之輕者金作贖刑者金黄金(孔氏頴達/曰古之金)
　(銀銅鐵縂號為金此傳黄金今/之銅也古之贖罪者皆用銅)贖贖其罪也盖罪之
　極輕雖入於鞭扑之刑而情法猶有可議者也此五
　句者從重入輕(陳氏師凱曰典刑最重流宥/次之鞭輕扑又輕贖又輕)各有條
　理法之正也肆縱也眚災肆赦者眚謂過誤災謂不
　幸(程子曰謂非人/所致而至者)若人有如此而入於刑則又不待
　流宥金贖而直赦之也賊殺也怙終賊刑者怙謂有
　恃終謂再犯若人有如此而入於刑則雖當宥當贖
　亦不許其宥不聼其贖而必刑之也此二句者或由
　重而即輕(陳氏師凱曰/指眚災肆赦)或由輕而即重(陳氏師凱曰/指怙終賊刑)
　盖用法之權衡所謂法外意也聖人立法制刑之夲
　末此七言者大略盡之矣雖其輕重取舍陽舒隂惨
　之不同然欽哉欽哉惟刑之恤之意則未始不行乎
　其間也盖其輕重毫釐之間各有攸當者乃天討不
　易之定理而欽恤之意行乎其間則可以見聖人好
　生之本心也據此經文則五刑有流宥而無金贖周
　禮秋官亦無其文至呂刑乃有五等之罰疑穆王始
　制之非法之正也盖當刑而贖則失之輕疑赦而贖
　則失之重且使富者幸免貧者受刑又非所以為平
　也
　集説(林氏之竒曰聖人原人情之輕重然後用其常/刑使君子不䧟於無辜小人不至於茍免人将)
　(遷善逺罪日趨於君子之域此則刑期無刑之謂也/荀氏云世俗之說曰治古無肉刑而有象刑是不然)
　(以為治耶則人固莫觸罪以為人或觸罪而直輕其/刑然則是殺人者不死傷人者不刑也罪至重而刑)
　(至輕庸人不知惡也亂莫大焉薛氏又論世俗以為/畫衣冠異章服為象刑豈非讀舜典而誤歟○朱子)
　(曰欽哉欽哉惟刑之恤夫豈一於輕而已哉又以舜/命臯陶之辭考之士官所掌惟象流二法而已其曰)
　(惟眀克允則或刑或宥亦惟其當而無以加矣又豈/一於宥而無刑哉今必曰堯舜之世有宥而無刑則)
　(是殺人者不死而傷人者不刑也是聖人之心不忍/於元惡大憝而反忍於銜寃抱痛之良民也是所謂)
　(怙終賊刑刑故無小者皆為空言以誤後世也其必/不然也亦眀矣今徒流之法既不足以止穿窬滛放)
　(之姦而其過於重者則又有不當死而死於強暴贓/滿之類者茍采陳羣之議一以宫剕之辟當之則雖)
　(殘其支體而實全其軀命且絶其為亂之夲而使後/無以肆焉豈不仰合先王之意而下適當時之宜哉)
　(○象以典刑一句乃五句之綱領諸刑之縂括流宥/五刑者犯此五刑而情輕可恕則流以宥之如五流)
　(有宅五宅三居之類是也鞭作官刑者此官府之刑/猶今之鞭撻吏人如周禮治胥史鞭五百鞭三百之)
　(類扑作教刑此學官之刑猶今之學舍榎楚如侯明/撻記之類是也金作贖刑謂鞭扑二刑之可恕者則)
　(許用金以贖其罪眚災肆赦者言不幸而觸罪者則/肆而赦之怙終賊刑者言有恃而不改者則賊而刑)
　(之此二者法外之意猶今律令之名例也欽㦲欽哉/惟刑之恤㦲者聖人畏刑之心閔夫死者之不可復)
　(生刑者之不可復續惟恐察之有不審施之有不當/雖已得其情而猶必矜其不教無知而扺冒至此也)
　(流専以宥肉刑而不下及於鞭扑贖専以待鞭扑而/不上及於肉刑至於過誤必赦故犯必誅之法則又)
　(權衡乎五者之内欽㦲恤刑之㫖則常通貫乎七者/之中○或問欽㦲欽㦲惟刑之恤曰多有人解做寛)
　(恤之恤某之意不然若做寛恤如被殺者不令償命/死者何辜大率是說刑者民之司命不可不謹如㫁)
　(者不可續乃矜恤之恤耳○金氏履祥曰眚災肆赦/者盖罪重而情輕不原其情則絶人自新之路怙終)
　(賊刑者盖罪輕而情重不誅其罪則亦為長姦之門/○陳氏雅言曰不欽則或失之於怠慢不恤則或失)
　(之於惨刻二者刑之所由不得其平也故必主之以/欽而加之以恤此傳所謂欽恤之心未始不行乎其)
　(間者也○王氏樵曰孔疏云敬之敬之惟此刑罰/之事最湏憂念憂念此刑恐有濫失欲使得中也)
流共工于幽洲放驩兜于崇山竄三苖于三危殛鯀于
羽山四罪而天下咸服
　集傳流遣之逺去如水之流也放置之於此不得他
　適也竄則驅逐禁錮之(程子曰放者屏斥/之竄者投置之)殛則拘囚
　困苦之(朱子曰殛非殺也洪範/云殛死猶今言貶死)随其罪之輕重而異
　法也共工驩兜鯀事見上篇三苖國名在江南荆揚
　之間恃險為亂者也(地理今釋三苖今湖廣武昌岳/州二府江西九江府地史記正)
　(義曰吴起云三苖之國左洞庭/而右彭蠡今江州鄂州岳州也)幽洲北裔之地水中
　可居曰洲(地理今釋幽洲案說文洲通作州括地志/云故龔城在檀州燕樂縣界今順天府宻)
　(雲縣東北塞外地故老傳/云舜流共工幽洲居此城)崇山南裔之山在今澧州
　(朱子曰或云在澧州慈利縣○皇輿表澧州今岳州/府地理今釋崇山在今湖廣永定衛西大庸所東)
　三危西裔之地即雍之所謂三危既宅者(地理今釋/三危在今)
　(陕西嘉峪關外廢沙州衛界括地志云山有三峰故/曰三危俗亦名卑羽山在沙州敦煌縣東南三十里)
　(案蔡傳云三危西裔之地即禹貢所謂三危既宅者/禹貢三危自在大河之南與此為二且三苖為南境)
　(之國經言竄是屏之逺方左氏傳所謂流四凶族投/諸四裔以禦魑魅不當仍在近南之地也存此備考)
　羽山東裔之山即徐之蒙羽其藝者(程子曰殛鯀必/於羽山者非時)
　(適在彼或敗功害事於彼耳地理今釋羽山在今山/東兖州府沂州近南一百里接郯城縣及江南淮安)
　(府海州贛/榆縣界)服者天下皆服其用刑之當罪也程子曰
　舜之誅四凶怒在四凶舜何與焉盖因是人有可怒
　之事而怒之聖人之心本無怒也(陳氏師凱曰可怒/者在四凶非舜之)
　(私意怒之也程子云喜怒/在事則理之當喜怒者也)聖人以天下之怒為怒故
　天下咸服之春秋傳所記四凶之名與此不同說者
　以窮竒為共工渾敦為驩兜饕餮為三苖檮杌為鯀
　不知其果然否也(陳氏師凱曰文公十八年注云渾/敦不開通之貌窮竒其行窮其好)
　(竒檮杌頑凶無儔匹之/貌貪財為饕貪食為餮)
　集説(孔氏頴達曰連引四罪述其刑當之驗眀此諸/事皆是徴用之時所行於此縂見之也○程子)
　(曰史官載述舜之制刑因叙其所用刑也大抵流放/統謂之流故曰流宥五刑而於流之中有輕重之稱)
　(以地之善惡逺邇為差○四凶之才皆可用堯之時/聖人在上皆以其才任大位而不敢露其不善之心)
　(堯非不知其不善也伏則聖人亦不得而誅之也○/四凶立堯朝必順而聽命聖人豈不察其終出於惡)
　(哉亦欲其面革畏罪而已茍誠信其假善而不知其/包蔵則危道也是以雖堯舜之盛於此未嘗無戒戒)
　(所當戒也○孫氏覺曰放重於流竄重於放殛重於/竄○林氏之竒曰據舜誅四凶在於厯試之初肇十)
　(有二州封十有二山濬川在命禹平水土之後而作/典者載先後之辭如此者盖史官因言舜之眀慎用)
　(刑遂援其誅四凶之事以為證非謂先肇十有二州/而後誅四凶也世徒見四凶得罪不在堯世則謂堯)
　(不能去不知舜之去四凶實受堯命如禹居攝時亦/受舜命征苖也○薛氏季宣曰四凶至舜而去或者)
　(遂謂堯不如舜罪惡未著堯當咈衆而誅之乎待其/罪而後誅堯舜之心一也○真氏徳秀曰欽恤二言)
　(百聖相傳此其心法而用刑特一事耳四凶之罪不/加以五者之正刑而止從流宥既仁之至迸諸四夷)
　(不與同中國又義之盡流放竄殛舊說以為誅殺非/也儻果誅之則於市於朝不於四裔矣大率曰流曰)
　(放若後之安置居住曰竄曰殛若後之覊管編𨽻○/胡氏居仁曰四凶堯深知其惡只是用其才當時舜)
　(禹臯陶稷契未出無人可用故如此/聖人在上駕馭之他亦不敢露其惡)
二十有八載帝乃殂落百姓如䘮考妣三載四海遏密
八音
　集傳殂落死也(孔氏穎逹曰堯夀百/十六嵗注六誤為七)死者魂氣歸于
　天故曰殂體魄歸于地故曰落䘮為之服也遏絶密
　静也八音金石絲竹匏土革木也言堯聖徳廣大恩
　澤隆厚故四海之民(程子曰言庻民/則君子可知)思慕之深至於
　如此也儀禮圻内之民為天子齊衰三月圻外之民
　無服今應服三月者如䘮考妣應無服者遏密八音
　堯十六即位在位七十載又試舜三載老不聽政二
　十八載乃崩在位通計百單一年
　集説(王氏炎曰此言哀慕之情非言䘮服之禮也○/時氏瀾曰自此以前舜之治事甚詳自此以後)
　(任九官十二牧之外事若有所不親者盖堯在舜猶/臣道也舜即位行君道也於前可以觀坤作成物之)
　(義於後可以觀乾知大始之義○陸氏鍵曰/雖紀帝堯君道之終實見帝舜相道之久)
月正元日舜格于文祖
　集傳月正正月也元日朔日也(林氏之竒曰朔日而/謂之元日猶人君即)
　(位之始年謂/之元年也)漢孔氏曰舜服堯䘮三年畢将即政故
　復至文祖廟告蘇氏曰受終告攝此告即位也然春
　秋國君皆以遭䘮之眀年正月即位於廟而改元孔
　氏云䘮畢之眀年不知何所據也
　集説(孔氏頴達曰王肅云月正元日猶言正月上日/夔文耳禮云令月吉日又變文言吉月令辰此)
　(之類也○復至文祖廟前以攝位告今以即政告也/此猶是堯之文祖自此以後舜當自立祖廟堯之文)
　(祖當遷於丹朱之國也○自此以下言舜真為天子/命百官受職之事○張氏居正曰月正乃一嵗之始)
　(元日又一月之始人君即位改元方與天下更始故/取嵗月之首以重其事也○王氏樵曰自此以前當)
　(知舜之所以事君自此以/後當知舜之所以為君)
詢于四岳闢四門眀四目達四聰
　集傳詢謀闢開也舜既告廟即位乃謀治于四岳之
　官開四方之門以來天下之賢俊廣四方之視聽以
　决天下之壅蔽(申氏時行曰闢四門者廣賢路也眀/目達聰者達民隱也○劉氏應秋曰)
　(廣賢路逹民隱/即知人安民也)
　集説(林氏之竒曰唐孔氏云告廟既訖乃謀政治於/四岳之官大仕路致衆賢使為已逺視聽四方)
　(也盖四岳之職主招延衆賢以待上之所求為天子/之耳目也故必咨訪詢問之惟其闢四方之門則天)
　(下之仕者皆願立於朝矣○朱子語類問眀四目達/四聪孔安國言廣視聽於四方如何曰亦是以天下)
　(之目為目以天下之耳為耳之意○陳氏大猷曰舜/初攝位則覲岳牧初即位則復詢岳咨牧盖内外之)
　(要職莫先焉○眀目達聪謂四方之聞見皆無壅於/上耳推其本原固出於帝舜不自用其聪眀之所致)
　(○胡氏士行曰此舜取人為善公天下之大也十二/牧九官之事皆由此得之○金氏履祥曰四岳累朝)
　(元老其職周知四方故首詢之闢四門者来四方之/賢眀四目者察四方之事逹四聪者通四方之言皆)
　(四岳職也○陳氏櫟曰自此至惟時亮天功紀舜初/即位事闢四門有以天下為一家之氣象焉眀四目)
　(達四聪有以天下為一身之精神焉○王氏樵曰百/揆縂内而不可以兼四方州牧各縂其州而不可以)
　(兼内故設四岳所以闗通内外使上下之情無不達/逺近之事無不知者也○天下之民有饑寒不得衣)
　(食者獄訟不平其寃者失賢不舉者天子必知之逺/方之民聞之皆曰夫我居之僻見我之近也我居之)
　(幽見我之眀也可欺乎㦲○申氏時行曰舜攝位二/十八年其於天下之賢宜無不知於天下之情宜無)
　(不照及其即位乃首詢於四岳者将以盡来天下之/賢才而惟恐有一人之不得自進将以盡見聞天下)
　(之事而惟恐有一事之不得自通盖天下之大一日/照察之不及則一日有所遺是以聖人常慮其不及)
　(也况當初/政之日乎)
咨十有二牧曰食哉惟時柔逺能邇惇徳允元而難任
人蠻夷率服
　集傳牧養民之官十二牧十二州之牧也王政以食
　為首農事以時為先(林氏之竒曰李校書曰時皆訓/是此食㦲惟時先儒乃謂當如)
　(敬授民時之時者句自此絶則訓字當異/此盖與直㦲惟清同句體也此說甚善)舜言足食
　之道惟在於不違農時也柔者寛而撫之也能者擾
　而習之也(顧氏錫疇曰柔能以教化言所以維此養/道也柔是順其自然而導之不強之以所)
　(難也能者有教其所/不能責其所可能意)逺近之勢如此先其略而後其
　詳也惇厚允信也徳有徳之人也元仁厚之人也難
　拒絶也任古文作壬包蔵凶惡之人也言當厚有徳
　信仁人而拒姦惡也凡此五者處之各得其宜則不
　特中國順治雖蠻夷之國亦相率而服従矣
　集説(朱子曰柔逺能邇柔逺却說得輕能邇是使之/帖服之意○時氏瀾曰難任人難之一字甚嚴)
　(曰難者非特去之而已常有戒謹恐懼之意當時既/無任人何難之有盖此心不可以不常存也少不戒)
　(謹恐懼則任人或得乗其間矣○陳氏櫟曰重民食/一遐邇親君子逺小人則内治舉而外夷服欲州牧)
　(以是為國而率諸侯也○金氏履祥曰毎州以一諸/侯之長専任牧民之事夫諸侯固各牧其國之民然)
　(或各私其國曲防遏糴州牧所以通其利也養民者/視年之上下而為之備視地之豐歉而為之通周知)
　(民之貧弱孤寡而為之恤不使民食之後時也崇厚/道徳信任元善畏惡壬佞率諸侯者如此則當時風)
　(俗治體可知矣蠻夷率服推言其效也○孫氏繼有/曰上四岳總外治於内者此州牧縂外治於外者生)
　(養失遂不可謂牧教化不興不可謂牧舉錯不眀不/可謂牧五者均重皆牧民之事親君子使造福於民)
　(難任人不使貽害於/民皆善牧之道也)
舜曰咨四岳有能奮庸熙帝之載使宅百揆亮采惠疇
僉曰伯禹作司空帝曰俞咨禹汝平水土惟時懋哉禹
拜稽首讓于稷契暨臯陶帝曰俞汝往哉
　集傳奮起熙廣載事亮眀惠順疇類也一說亮相也
　(林氏之竒曰亮采者輔相之義與寅亮天工弼亮四/世之亮同爾雅曰亮左右也以是知亮有輔相之義)
　舜言有能奮起事功以廣帝堯之事者使居百揆之
　位(孔氏頴達曰舜本以百揆攝/位今既即政故求置其官)以眀亮庶事而順成
　庶類也(林氏之竒曰謂天下之/事各以其類無不順也)僉衆也四岳所領四
　方諸侯有在朝者也禹姒姓崇伯鯀之子也(孔氏頴/逹曰禹)
　(代鯀為崇伯以其/伯爵故稱伯禹)平水土者司空之職時是懋勉也
　指百揆之事以勉之也盖四岳及諸侯言伯禹見作
　司空可宅百揆(孔氏穎達曰言人之賢而舉其為/官知禹治洪水有成功言可用也)帝
　然其舉而咨禹使仍作司空而兼行百揆之事録其
　舊績而勉其新功也以司空兼百揆如周以六卿兼
　三公後世以他官平章事知政事亦此類也稽首首
　至地稷田正官(孔氏頴逹曰獨稱官者鄭云時天/下賴后稷之功故以官名通稱)稷
　名棄姓姬氏封於邰契臣名姓子氏封於商稷契皆
　帝嚳之子暨及也臯陶亦臣名俞者然其舉也汝往
　哉者不聽其讓也此章稱舜曰此下方稱帝曰者以
　見堯老舜攝堯在時舜未嘗稱帝此後舜方真即帝
　位而稱帝也
　集説(劉氏向曰舜命九官濟濟相讓和之至也○林/氏之竒曰書於名分之際最嚴盖恐涉於疑似)
　(而起後世之論也如舜居攝疑其稱帝故於命禹稱/舜曰以見前此未嘗稱帝也周公攝政疑其稱玉故)
　(於多方言周公曰王若曰以見周公雖攝而號命皆/成王之命也○聖人以公天下為心一有所廢置必)
　(與衆共之未嘗徇一已之私見○朱子曰禹以司空/行宰相事汝平水土則是司空之職惟時懋㦲則又)
　(勉以行百揆之事○吕氏祖謙曰當時紹堯極治何/用奮迅激昂盖天下之治不進則退必常存奮起之)
　(心乃有日新不窮之理雖極治之時此意不可忘也/○陳氏經曰舜豈不知禹必詢於衆者付之公論而)
　(我無與也○馬氏眀衡曰舜即位之初即切切求賢/以任事與堯疇咨若時登庸疇咨若予采皆是一意)
　(聖人之治天下無有急於此故孟子謂堯舜急先務/親賢者以此○王氏樵曰治莫急於相故舜詢岳咨)
　(牧之後即求百揆之人其次播榖其次敷教其次眀/刑其次利用其餘以及草木鳥獸各遂其生焉然後)
　(節之以伯夷之禮和之以后蘷之樂而終之納言以/相與保治於無窮此九節相承之序而萬世治天下)
　(之大規格/不出乎此)
帝曰棄黎民阻飢汝后稷播時百穀
　集傳阻厄(孔氏頴逹曰黎民阻/飢謂往者洪水時)后君也有爵土之稱
　(林氏之竒曰謂之后稷者盖雖在朝為公卿而分土/胙民為諸侯尊而君之故稱后稷盖當時稱后非獨)
　(稷一人如吕刑稱伯夷稷禹皆謂之后而/後世亦稱蘷為后蘷皆尊而君之之稱也)播布也榖
　非一種故曰百榖(申氏時行曰播百榖者順天時之/蚤晚因地利之髙下以樹藝之也)
　(○潘氏士遴曰三榖各二十種蔬果各二十種共為/百榖三榖梁者黍稷之縂名稱者溉種之縂名菽者)
　(衆豆之/總名)此因禹之讓而申命之使仍舊職以終其事
　也
　集説(孔氏安國曰衆人之難在於飢汝后稷布種是/百榖以濟之美其前功以勉之○孔氏頴逹曰)
　(稷是五榖之長立官主此稷事○林氏之竒曰稷之/播百榖契之敷五教皆在禹平水土之後未即位之)
　(前舜使禹宅百揆不許其讓而稷契臯陶之位皆無/可遷者但稱美其前功申儆之而已○葉氏夢得曰)
　(史記言稷少好耕農民皆法則之堯舉為農師使教/民稼穡則棄之為稷堯時已然舜以舊官申命之耳)
　(○呂氏祖謙曰阻飢猾夏當時豈有此事然尚憂此/所以為唐虞也○金氏履祥曰棄之為稷久矣帝始)
　(即位因其職而申命之也舜典凡不咨而命命而不/讓者皆因其職而申命之也○呂氏柟曰舜命九官)
　(濟濟相讓稷契臯陶蘷龍之不讓者何曰命以舊職/而復讓非誠矣○王氏肯堂曰阻飢不親不遜寇賊)
　(姦宄盖洪水初平之後教養方興之時聖人望治無/窮之心視民如傷之意慮其如此○觀曰百榖則凡)
　(資生於天備氣於時可以養人者百種竝植以盡物/之宜可知矣觀曰播則凡地之可生萊之可闢者百)
　(種廣布以盡地/之利可知矣)
帝曰契百姓不親五品不遜汝作司徒敬敷五教在寛
　集傳親相親睦也五品父子君臣夫婦長幼朋友五
　者之名位等級也(孔氏頴達曰品謂品秩一/家之内尊卑之差是也)遜順也
　司徒掌教之官敷布也五教父子有親君臣有義夫
　婦有别長幼有序朋友有信以五者當然之理而為
　教令也(林氏之竒曰自其可為萬世常行之法言之/謂之五品自其設而為教言之則謂之五教)
　敬敬其事也聖賢之於事雖無所不敬而此又事之
　大者故特以敬言之寛裕以待之也盖五者之理出
　扵人心之本然非有強而後能者自其拘扵氣質之
　偏溺扵物欲之蔽始有昧扵其理而不相親愛不相
　遜順者(申氏時行曰百姓不親就情義乖離說五品/不遜就倫理紊亂說惟其不親所以不遜也)
　扵是因禹之譲又申命契仍為司徒使之敬以敷教
　而又寛裕以待之使之優柔浸漬以漸而入則其天
　性之真自然呈露不能自己而無無恥之患矣孟子
　所引堯言勞来匡直輔翼使自得之又從而振徳之
　亦此意也
　集説(孔氏頴達曰治不遜之罪宜峻法以繩之而貴/其務在寛者此五品不遜直是禮教不行風俗)
　(未淳耳未有殺害之罪故教之務在扵寛若其不孝/不恭其人至扵逆亂而後治之扵事不得寛也○林)
　(氏之竒曰契為司徒在禹平水土之後至舜之即位/凡三十餘年矣而申命之言猶有在寛之語堯舜之)
　(教民其優游不迫如此宜其垂拱坐視夫民之阜也/○朱子語類問堯徳化如此久何故至舜猶曰百姓)
　(不親五品不遜曰也只是怕恁地○敬敷五教在寛/只是不急迫慢慢地養他○禮樂所以成教化而兵)
　(刑輔之當唐虞之時禮樂之官析為二兵刑之官合/為一詳略之意可見○陳氏大猷曰或問五典蘇氏)
　(從左傳以為父義母慈兄友弟恭子孝如何曰林氏/謂中庸論天下之逹道五曰君臣父子兄弟夫婦朋)
　(友人倫盡扵五者敷五教扵人而君臣之義夫婦之/别朋友之信豈有忽而不教者哉當以孟子之說為)
　(正曰孔氏以敷訓布而子謂敷者宣而布之何也曰/敷有敷宣敷布二義宣謂闡眀之布謂班行之兼此)
　(二義方能敷教曰蘇氏謂教民必寛而後可亟則以/徳為怨否則相率而為偽此說如何曰此説亦可互)
　(相𤼵眀若更添亟則拘迫不能有成之意則尤善也/曰教亦多術豈専在於寛㦲曰教人者易扵欲速而)
　(受教者難扵速成易扵欲速則忿疾厭倦之所自生/難於速成則齟齬扞格之所自起故夫子言誨人不)
　(倦必世後仁皆是貴寛之意既以敬為主則所以教/之者無不至特慮其失之廹耳故言在寛曰寛則得)
　(無縱弛之患乎曰主於敬而行之以寛自不至縱弛/也曰子採吕氏之說謂為含洪廣大漸漬涵養辭不)
　(㡬於贅乎曰含洪廣大以度量之寛言之漸漬涵養/以時日之寛言之意義全也○陳氏櫟曰施教之道)
　(敬寛二字不可闕一穆王命君牙曰敬眀乃訓曰𢎞/敷五典得敬寛之意舜此二義上以堯之匡直自得)
　(為法下可以為萬世法○陳氏雅言曰敬以處已則/人不敢慢寛以待人則人易従此二字千萬世掌教)
　(者不能易也○馬氏眀衡曰敬敷者端其本以先之/不敢苟也在寛者和其心以待之不可亟也是亦重)
　(責已而略責人之意○王氏肯堂曰五者之理出於/天命之本然人心之不容已而非有待於外也吾之)
　(為教則因其本然之不容昧者使致其察識因其心/之不容已者使盡其推行而亦非有所強於外也則)
　(夫防範禁董其/意何嘗不寛㦲)
帝曰臯陶蠻夷猾夏寇賊姦宄汝作士五刑有服五服
三就五流有宅五宅三居惟眀克允
　集傳猾亂夏眀而大也曾氏曰中國文眀之地故曰
　華夏四時之夏疑亦取此義也劫人曰寇(孔氏頴達/曰寇者衆)
　(聚為之故羣/行攻劫曰寇)殺人曰賊在外曰姦在内曰宄(孔氏頴/達曰成)
　(十七年左傳云亂在/外為姦在内為宄)士理官也(孔氏頴達曰士即周/禮司宼之屬鄭𤣥云)
　(士察也主察獄訟之事月令云命大理昭十/四年左傳云叔魚攝理是謂獄官為理官也)服服其
　罪也呂刑所謂上服下服是也三就孔氏以為大罪
　扵原野大夫扵朝士扵市不知何據(孔氏頴達曰魯/語云大刑用甲)
　(兵次刑斧鉞中刑刀鋸故大者陳之原野小者致之/市朝賈逵注云用兵甲者諸侯逆命征討之刑大夫)
　(已上扵朝士/已下扵市)竊恐惟大辟棄之扵市宫辟則下蠶室
　餘刑亦就屏處盖非死刑不欲使風中其瘡誤而至
　死聖人之仁也五流五等象刑之當宥者也五宅三
　居者流雖有五而宅之但為三等之居如列爵惟五
　分土惟三也孔氏以為大罪居扵四裔次則九州之
　外次則千里之外雖亦未見其所據然大概當略近
　之此亦因禹之讓而申命之又戒以必當致其眀察
　乃能使刑當其罪而人無不信服也(申氏時行曰吕/刑云獄成而孚)
　(輸而孚所/謂克允也)
　集説(程子曰聖王為治修刑罰以齊衆眀教化以善/俗刑罰立則教化行矣教化行而刑措矣雖曰)
　(尚徳而不尚刑顧豈偏廢㦲○孫氏覺曰惟眀則情/偽畢知克允則輕重適當○王氏十朋曰命臯陶次)
　(扵契刑所以弼教也○夏氏僎曰舜命契教以一言/曰寛命臯陶教以一言曰眀簡而易守也○薛氏季)
　(宣曰禮大刑用甲兵則蠻夷盗賊之事亦領扵士師/也○陳氏經曰易卦言用刑者如噬嗑如賁如旅其)
　(象皆有取扵離用刑在惟眀可知居刑官不眀不足/以盡人心不允不足以當人罪故戒以惟眀克允○)
　(陳氏大猷曰兵乃刑之大者唐虞以徳化天下士官/之設已非得已隆古之時兵既不常用但領之扵士)
　(官兵刑合為一官所以見聖人不求詳如此盖仁天/下之深意也疑者以士師不可為将帥夫為将者非)
　(必盡是掌兵之官如今之兵部樞密皆掌兵而未嘗/為将意者唐虞平時兵政止以士官兼領如今世之)
　(制故征苖自屬之大禹而不以命臯陶也夫工虞之/微且列扵九官使其果有司馬豈應置而不言唐虞)
　(兵刑之官合為一而禮樂分為二成周禮樂之官合/為一而兵刑分為二盖帝者之世詳扵化而略扵政)
　(王者之世詳於政而略扵化此世變升降之異也○/王氏樵曰五刑與流其来久矣此三就三居之等想)
　(帝之所新制者三就之意見罪不至死者猶欲保全/之三居之意見流宥之中又以情輕重為地之逺近)
　(仁至義盡所以為聖人之法也○蠻夷王化之所不/加因其猾夏則治之而已若寇賊姦宄乃吾民也胡)
　(為至是哉失之扵井牧教化而後有刑刑之所不及/而後有兵故豶豕之牙聖人常治其本也○董氏其)
　(昌曰惟眀克允盖刑有五而就有三其間或者輕重/混淆便不眀於刑以致不允流有五而居又有三其)
　(間或者逺近混淆便不眀於流以致不允故須是眀/乃能允○潘氏士遴曰士所掌惟象刑流法盖鞭扑)
　(以下官府學校随事/施刑不領扵士也)
帝曰疇若予工僉曰垂哉帝曰俞咨垂汝共工垂拜稽
首讓于殳斨暨伯與帝曰俞徃哉汝諧
　集傳若順其理而治之也曲禮六工有土工金工石
　工木工獸工草工周禮有攻木之工攻金之工攻皮
　之工設色之工摶埴之工皆是也帝問誰能順治予
　百工之事者垂臣名有巧思(林氏之竒曰垂所制器/歴代傳之以為寳傳所)
　(謂垂之竹/矢是也)荘子曰攦工倕之指即此也殳斨伯與三
　臣名也殳以積竹為兵建兵車者斨方銎斧也古者
　多以其所能為名殳斨豈能為二器者歟往哉汝諧
　者往㦲汝和其職也(楊氏肇芳曰工虞各有治所統/有衆職如考工記輪人與人之)
　(屬共工為之長故曰往㦲汝諧/勅使蒞其治所而合和衆職)
　集説(孔氏頴逹曰疇若予工單舉工名汝作共工帝/謂此人堪供此職非呼此官為共工也其官或)
　(以共工為名要帝意言共謂供此職也○薛氏季宣/曰前共工不名盖世官也共工放後工官始分而垂)
　(為之○陳氏櫟曰垂之巧因萬物自然之理而為之/行所無事之大智大巧耳豈若後世之器械技巧咸)
　(精其能作為滛巧以蕩上心之比哉○孫氏繼有曰/為天下之主凡所以前民用者皆予工也若者有一)
　(器即有一器之理守法信度因聖人制作之理而持/循之此之謂若非身親繩墨也只眀示百工以制器)
　(尚象之式使工必中程器必適用諧謂諧和衆職也/工拙不至相䝉勤怠不至相冒各精其工乃謂之諧)
　(○張氏爾嘉曰古人制作盡物之宜精以適用今/人制作窮人之意巧以悦觀琢朴散醇莫此為甚)
帝曰疇若予上下草木鳥獸僉曰益哉帝曰俞咨益汝
作朕虞益拜稽首讓于朱虎熊羆帝曰俞往哉汝諧
　集傳上下山林澤藪也虞掌山澤之官(顧氏錫疇曰/以虞名官以)
　(其能審度山澤/而順治之也)周禮分為虞衡屬於夏官朱虎熊羆
　四臣名也(孔氏安國日四人/皆在元凱之中)髙辛氏之子有曰仲虎
　仲熊意以獸為名者亦以其能服是獸而得名歟史
　記曰朱虎熊羆為伯益之佐前殳斨伯與當亦為垂
　之佐也
　集説(孔氏安國曰若謂順施政教取之有時用之有/節○林氏之竒曰曾氏云案周禮大山澤虞中)
　(士四人下士皆八人中山澤虞下士皆六人小山澤/虞下士皆二人益之為虞豈一山一澤之虞盖為衆)
　(虞之長也○或以益為臯陶之子是未必然據伯益/即伯翳也其後為秦春秋之時浸以強盛使伯益果)
　(臯陶之子則秦乃臯陶之後也而臧文仲聞六與蓼/滅曰臯陶庭堅不祀忽諸使臯陶猶有後扵秦則文)
　(仲之言不若是也案史記云帝禹立而舉臯陶薦之/且授政焉卒封臯陶之後於六而後舉益任之政以)
　(是觀之則益與臯陶不得為一族也眀矣○朱子曰/孟子說益烈山澤而焚之是使之除去障翳驅逐禽)
　(獸耳未必使之為虞官也至舜命之作虞然後使之/養育其草木鳥獸耳○吕氏祖謙曰君為天下萬物)
　(之主故鳥獸草木莫不有職以掌之後世之君不識/代天理物民與物理一而分殊民且不恤安能用心)
　(到此此見唐虞天涵地育廣大氣象○陳氏櫟曰所/以盡人之性亦必盡物之性也○馬氏眀衡曰周禮)
　(有山虞澤虞乃是育養禽獸魚鼈之官其職比此較/輕上古之時洪水之後山林川澤皆未能得所益之)
　(為虞盖皆平治一番與禹平水土相表/裏其事甚重故孟子亦與禹竝言之)
帝曰咨四岳有能典朕三禮僉曰伯夷帝曰俞咨伯汝
作秩宗夙夜惟寅直哉惟清伯拜稽首讓于蘷龍帝曰
俞徃欽哉
　集傳典主也三禮祀天神享人鬼祭地祇之禮也伯
　夷臣名姜姓秩序也宗祖廟也秩宗主叙次百神之
　官而専以秩宗名之者盖以宗廟為主也周禮亦謂
　之宗伯而都家皆有宗人之官以掌祭祀之事亦此
　意也夙早寅敬畏也(陳氏經曰夙夜者自蚤至暮無/時而不寅亦無時而不直清也)
　直者心無私曲之謂人能敬以直内不使少有私曲
　(陳氏雅言曰敬則此心/収斂無少私曲而能直)則其心潔清而無物欲之汚
　(陳氏雅言曰直則此心/虚眀無少雜亂而能清)可以交扵神眀矣蘷龍二臣
　名
　集説(朱子曰惟寅故直惟直故清○人能敬則内自/直内直則看得禮文分眀○問伯夷典禮而曰)
　(夙夜惟寅直㦲惟清何也曰禮是見成制度夙夜惟/寅直㦲惟清乃所以行其禮也○真氏徳秀曰勅伯)
　(夷獨曰欽者禮之本敬而已○陳氏櫟曰九官惟百/揆秩宗咨四岳而命重可知矣心者神眀之舍所以)
　(交扵神明之本也既戒以寅猶勉以欽丁寜至矣○/王氏樵曰人之心直者其正也而敬則直不敬則邪)
　(人心之體清者其常也而直則清不直則雜匪直而/清事神則難矣故夙夜之間無曰不顯莫予云覯當)
　(不顯亦臨常如對越之敬○孫氏繼有曰五禮惟三/禮為重三禮又以宗廟為主故禮曰三禮官曰秩宗)
　(天子為天地宗廟之主秩宗主祀事以相天子非其/心通天地徳合神眀者不足以典之夙夜二句示以)
　(交神之道下欽/㦲即此二句意)
帝曰蘷命汝典樂教胄子直而溫寛而栗剛而無虐簡
而無傲詩言志歌永言聲依永律和聲八音克諧無相
奪倫神人以和蘷曰於予擊石拊石百獸率舞
　集傳胄長也自天子至卿大夫之適子也(陳氏雅言/曰天子之)
　(元子衆子與公卿大夫之適子皆将有天下國家之/責故不可不素教而預養之教之之道莫大於成其)
　(徳即大學之教而/此命蘷掌之也)栗荘敬也上二無字與毋同凡人
　直者必不足扵溫故欲其溫寛者必不足於栗故欲
　其栗所以慮其偏而輔翼之也剛者必至於虐故欲
　其無虐簡者必至扵傲故欲其無傲所以防其過而
　戒禁之也教胄子者欲其如此而其所以教之之具
　則又専在於樂如周禮大司樂掌成均之法以教國
　子弟(林氏之竒曰大司樂曰以樂徳教國子中和祗/庸孝友與此意同盖直䏻温寛䏻栗剛䏻無虐)
　(簡䏻無傲則中和祗庸孝友矣○朱子曰大司樂之/教即是蘷典樂事○陳氏埴曰周禮大司樂正自蘷)
　(所職充/廣之)而孔子亦曰興扵詩成扵樂盖所以蕩滌邪
　穢斟酌飽滿動盪血脈流通精神養其中和之徳而
　救其氣質之偏者也(王氏肯堂曰人之徳性本無不/備而氣質所賦鮮有不偏故學)
　(而至變化氣質者學斯有力教/而至扵變化氣質者教斯有功)心之所之謂之志心
　有所之必形扵言故曰詩言志既形扵言則必有長
　短之節故曰歌永言既有長短則必有髙下清濁之
　殊故曰聲依永聲者宫商角徴羽也(管子曰凡聽徴/如負豕覺而駭)
　(凡聽羽如鳴鳥在樹凡聼宫如牛鳴窌中凡聽商如/離羣羊凡聼角如雉登木○班氏固曰宫為君商為)
　(臣角為民徴/為事羽為物)大抵歌聲長而濁者為宫以漸而清且
　短則為商為角為徴為羽所謂聲依永也(朱子曰音/律如尖塔)
　(様闊者濁聲尖者清聲宫以上則太濁羽以/下則太清皆不可為樂惟五聲者中聲也)既有長
　短清濁則又必以十二律和之乃能成文而不亂假
　令黄鍾為宫則大蔟為商姑洗為角林鍾為徴南呂
　為羽盖以三分損益隔八相生而得之(朱子曰律管/只以九寸為)
　(凖則上生下生三分益一損一如破竹矣○潘氏士/遴曰相生之分釐毫絲以九為法因三分損益而立)
　(所以生十一律盖天地大數始一而終于十若/通用全則變化不行用九之法聖心之妙算也)餘律
　皆然即禮運所謂五聲六律十二管還相為宫(朱子/曰禮)
　(記注疏五聲六律十二/管還相為宫處分眀)所謂律和聲也人聲既和乃
　以其聲被之八音而為樂則無不諧協而不相侵亂
　失其倫次(陳氏大猷曰諧是衆音/和協倫是各有條理)可以奏之朝廷薦
　之郊廟而神人以和矣(孔氏頴達曰大司樂云大合/樂以致鬼神示以和邦國以)
　(諧萬民以安賓客以/說逺人是神人和也)聖人作樂以養情性育人材事
　神祇和上下其體用功效廣大深切乃如此今皆不
　復見矣可勝歎哉蘷曰以下蘇氏曰舜方命九官濟
　濟相讓無縁蘷扵此獨言其功此益稷之文簡編脱
　誤復見於此(陳氏櫟曰蘷曰於以/下為益稷錯簡無疑)
　集説(程子曰求中聲湏得律律不得則中聲無由見/律者自然之數○林氏之竒曰唐虞三代仕於)
　(朝者非天子之族類則世臣巨室之家豈其時世家/子弟皆賢惟所以教胄子者有其具也然教之必典)
　(樂之官長善救失以成就其徳優而㳺之使自求之/厭而飫之使自趍之自興於詩至成於樂此教之序)
　(也○夏氏僎曰直溫以下所謂樂徳也詩言志至律/和聲所謂樂語也○薛氏季宣曰翕如純如八音克)
　(諧之謂皦如無相奪倫之謂○朱子曰古者教人多/以樂如舜命蘷之類盖終日以聲音養其性情亦須)
　(理㑹得樂方䏻聽○諷誦歌詠之間抑揚髙下尚且/由人到那律和聲處直是不可走作所以詠歌之際)
　(深足以養人情性至如播之金石被之管絃非是不/和終不若人聲自然故晋人孟嘉有言絲不如竹竹)
　(不如肉謂漸近自然至八音克諧無相奪倫神人以/和此是言祭祀燕饗時事又是一節○古人以樂教)
　(胄子緣平和中正古人詩只一兩句歌便衍得来長/聲是宫商角徵羽是聲依所歌而𤼵却用律以和之)
　(如黄鍾為宫則大蔟為商之類不可亂其倫序也○/詩之作夲言志而已方其詩也未有歌也及其歌也)
　(未有樂也以聲依永以律和聲則樂乃為詩而作非/詩為樂而作也詩者其夲而樂者其末也○古人作)
　(詩只是說他心下所存事人便将他詩来歌其聲之/清濁長短各依他作詩之語言却将律来調和其聲)
　(今人却先安排下腔調了然後做言語去合腔子豈/不是倒了却是永依聲也○聲依永律和聲此皆有)
　(自然之調沈存中以為臣與民不要大事與物大不/相妨若合得自然二者亦自大不得○十二律自黄)
　(鍾而生黄鍾是最濁之聲其餘漸漸清若定得黄鍾/自入得樂○樂律自黄鍾至仲呂皆屬陽自㽔賓至)
　(應鍾皆屬隂此是一箇大隂陽黄鍾為陽大吕為隂/大蔟為陽夹鍾為隂毎一陽間一隂又是一箇小隂)
　(陽○問所論樂今考之若以黄鍾為宫便是大蔟為/商姑洗為角㽔賓為變徴林鍾為徴南呂為羽應鍾)
　(為變宫若以大吕為宫便是夹鍾為商仲吕為角林/鍾為變徴夷則為徴無射為羽黄鍾為變宫其餘則)
　(旋相為宫周而復始若言相生之法則以律生吕便/是下生以吕生律則為上生自黄鍾下生林鍾林鍾)
　(上生大蔟大蔟下生南吕南吕上生姑洗姑洗下生/應鍾應鍾上生㽔賓㽔賓本當下生今却復上生大)
　(吕大吕下生夷則夷則上生夹鍾夹鍾下生無射無/射上生仲吕相生之道至是窮矣遂復變而上生黄)
　(鍾之宫然黄鍾君象也非諸宫之所能役故虚其正/而不復用所用只再生之變者就再生之變又缺其)
　(半餘宫亦皆倣此曰然又曰宫商角徴羽與變宫變/徴皆是數之相生自然如此非人力所䏻加損此其)
　(所以為妙○樂中冣忌臣陵君故有四清聲清聲者/減正律之半如應鍾為宫其聲最短而清或㽔賓為)
　(商則商聲髙如宫聲是為臣陵君不可用遂用㽔賓/減半律為清聲以應之雖減半律然只是此律故亦)
　(自能相應也如方響鐡有十六片乃是十二律外添/四清聲也○古樂有唱有和唱者𤼵歌詠者和者繼)
　(其聲也詩詞之外應更有疊字散聲以歎𤼵其趣故/曰一唱三歎有遺音者此也元定以變宫變徴不入)
　(調以濟五音之不及正縁宫徴之間音節逺而難和/故以此二變収之正所謂疊字散聲者盖如今之鼓)
　(琴瑟吹笛管者必有襯字以扶助之方成音律自古/以来多未諳此○陳氏埴曰問后蘷典樂四語與臯)
　(陶九徳旨意如何曰胄子之性未免或偏聖人因其/性而教之所以矯其偏而歸之中若臯陶所言九徳)
　(乃其徳之已成寛而又栗柔而又立者然也○陳氏/經曰直溫以下徳之中和也言志以下樂之中和也)
　(将教以中和之徳/必教以中和之樂)
帝曰龍朕堲讒說殄行震驚朕師命汝作納言夙夜出
納朕命惟允
　集傳堲疾(林氏之竒曰史記云朕畏忌/讒説殄行畏忌者堲之謂也)殄絶也殄行
　者謂傷絶善人之事也(朱子曰殄行是傷人之行書/曰亦敢殄戮用乂民殄殱乃)
　(讐皆傷/殘之義)師衆也謂其言之不正而能變亂黑白以駭
　衆聽也納言官名(孔氏安國曰納言喉舌之官聼下/言納於上受上言宣扵下必以信)
　(○林氏之竒曰納言之職詩/所謂出納王命王之喉舌也)命令政教必使審之既
　允而後出則讒說不得行而矯偽無所託矣敷奏復
　逆(陳氏師凱曰復逆者周禮云小臣掌三公及孤/卿之復逆注疏云復是報白之義逆謂上書)必
　使審之既允而後入則邪僻無自進而功緒有所稽
　矣周之内史漢之尚書魏晋以来所謂中書門下者
　皆此職也(陳氏師凱曰周禮春官内史掌王之八枋/之法以詔王治執國法及國令之貳以考)
　(政事以逆㑹計掌叙事之法受納訪以詔王聼治秦/改稱尚書漢亦尊此官眀帝詔曰尚書盖古之納言)
　(出納朕命漢尚書稱臺魏晋以来為省晋志云給事/黄門侍郎與侍中俱管門下衆事舊唐志云晋始置)
　(門下省南北朝皆因之侍中二員隋/曰納言武徳改侍中掌出納帝命)
　集説(孔氏頴逹曰官以納言為名亦云出納朕命互/相見也○林氏之竒曰顔淵問為邦孔子曰逺)
　(佞人佞人殆舜命龍之辭正孔子答顔淵之意盖自/古已安已治而其所以至扵危亂者未有不由扵小)
　(人變白為黑以是為非者故治定功成之後尤宜以/是為戒也○朱子曰納言之官如今之門下審覆自)
　(外而進入者既審之自内而宣出者亦審之恐讒說/殄行之震驚朕師也○納言之官如今給事中朝廷)
　(誥令先過後省可以封駁矣○陳氏經曰䜛人無世/無之雖唐虞極治而巧言孔任猶所可畏豈可謂此)
　(時遂無此事○金氏履祥曰出納朕命惟允䜛殄不/行三代而上道化出扵一異端不作盖以此爾○王)
　(氏樵曰言有出納而官名納言者以納該出也出者/上之命納者下之言而統曰朕命者以上該下也出)
　(允則命令當納允則聽覽詳○楊氏肇芳曰䜛人借/公論以行奸所出未必不是命教所入未必不是奏)
　(逆但恐因以售詐耳○傅氏元初曰帝舜之時眀目/達聪絶去壅蔽而慮及䜛説殄行者何盖讒說之人)
　(反是為非倒白為黒或假綸綍之傳宣或托敷奏而/進說方善人君子相與匡扶國是翊賛皇猷而䜛説)
　(一出大則移易主意次則阻撓事機人心摇動/惶惑所闗匪細謹喉舌正所以防壅蔽養聪明)
　總論(王氏炎曰百揆百官之首故先命禹養民治之/先務故次命稷富然後教故次命契刑以弼教)
　(故次命臯陶工立成器以為天下利人治之末故次/命垂如此治人者略備矣然後及草木鳥獸故次命)
　(益民物如此則隆禮樂之時也故次命夷蘷禮先樂/後故先夷後蘷樂作則治功成矣羣賢雖盛治功雖)
　(成苟讒閒得行則賢者不安前功遂廢故/命龍於末所以防讒閒衛羣賢以成其終)
帝曰咨汝二十有二人欽哉惟時亮天功
　集傳二十二人四岳九官十二牧也周官言内有百
　揆四岳外有州牧侯伯盖百揆者所以統庶官而四
　岳者所以統十二牧也既分命之又總告之使之各
　敬其職以相天事也(林氏之竒曰四岳九官十二牧/莫非所以代天工者故以亮天)
　(功言之史記作/惟時相天事)曾氏曰舜命九官新命者六人命伯
　禹命伯夷咨四岳而命者也命垂命益泛咨而命者
　也命蘷命龍因人之讓不咨而命者也夫知道而後
　可宅百揆知禮而後可典三禮知道知禮非人人所
　䏻也故必咨扵四岳若予工若上下草木鳥獸則非
　此之比故泛咨而已禮樂命令其體雖不若百揆之
　大然其事理精微亦非百工庶物之可比伯夷既以
　四岳之舉而當秩宗之任則其所讓之人必其中於
　典樂納言之選可知故不咨而命之也若稷契臯陶
　之不咨者申命其舊職而已又案此以平水土若百
　工各為一官而周制同領於司空(陳氏師凱曰周官/司空掌邦土居四)
　(民時地利王制云司空執度度地居民山川沮澤時/四時量地逺近興事任力所謂平水土若百工同領)
　(於司/空也)此以士一官兼兵刑之事而周禮分為夏秋兩
　官(陳氏師凱曰通典以/兵附於刑亦猶古意)盖帝王之法随時制宜所謂
　損益可知者如此
　集説(林氏之竒曰自詢于四岳至夙夜出納朕命惟/允各随其職而戒之至此又縂而申勅之也○)
　(陳氏大猷曰皆當敬以輔相顯眀天之功○胡氏士/行曰岳牧九官之事皆天之事也天工人其代之維)
　(天之命於穆不已可一時息乎欽則誠與天一矣此/咨命之要領也○王氏樵曰天降生民與之以仁義)
　(禮智之性亦畀之以相生相養之資是故絲麻榖粟/五材百貨天之養也牖民孔易天之教也五福六極)
　(天之刑賞也禮者天之序也樂者天之和也山川分/判天之州域也凡有職乎人者孰非天之事㦲○姚)
　(氏舜牧曰天所欲為曰/天工人所用力曰天功)
三載考績三考黜􁃋幽眀庶績咸熙分北三苖
　集傳考核實也三考九載也九載則人之賢否事之
　得失可見於是􁃋其眀而黜其幽賞罰眀信人人力
　於事功(楊氏肇芳曰事功奮起謂之眀事功猥瑣不/煥𤼵者便謂之幽若不善之人不可一日立)
　(於朝何/俟九載)此所以庶績咸熙也北猶背也其善者留其
　不善者竄徙之使分背而去也(孔氏穎逹曰善留惡/去使分背也○董氏)
　(鼎曰分北只是分别/義故文兩兩相背)此言舜命二十二人之後立此
　考績黜􁃋之法以時舉行而卒言其效如此也案三
　苖見於經者如典謨益稷禹貢呂刑詳矣盖其負固
　不服乍臣乍叛舜攝位而竄逐之禹治水之時三危
　已宅而舊都猶頑不即工禹攝位之後帝命徂征而
　猶逆命及禹班師而後来格於是乃得考其善惡而
　分北之也呂刑之言遏絶則通其本末而言不可以
　先後論也
　集説(孔氏頴達曰此以下史述舜事非帝語也○考/績法眀人皆自勵故得衆功皆廣也○林氏之)
　(竒曰周官太宰嵗終則令百官府各正其治受其㑹/聼其致事而詔王廢置三嵗則大計羣吏之治而誅)
　(賞之此即唐虞考績之法也然而其制已宻不若唐/虞之寛也○吕氏祖謙曰史官載分北三苗見萬國)
　(皆順軌也○陳氏大猷曰人情太寛則肆太嚴則拘/故考績於三載時加警䇿以作其怠黜􁃋於九載期)
　(之久逺以要其成不肆不拘所以為善○王氏樵曰/竄三苖於三危此舜攝位時事所竄者其君也禹貢)
　(所記既宅丕叙者以其竄於三危者而言也苖不即/工徂征来格分背則皆其舊都也計苖之事終舜之)
　(世始定竄者初年/分北者末年也)
舜生三十徴庸三十在位五十載􁃋方乃死
　集傳徴召也􁃋方猶言升遐也韓子曰竹書紀年(陳/氏)
　(師凱曰晉束晳傳云太康二年汲郡人盗𤼵魏襄王/墓或言安釐王冢得竹書數十車其紀年十三篇)
　帝王之沒皆曰􁃋􁃋昇也謂昇天也書曰殷禮􁃋配
　天言以道終其徳協天也故書紀舜之沒云􁃋其下
　言方乃死者所以釋􁃋為死也地之勢東南下如言
　舜廵守而死宜言下方不得言􁃋方也案此得之但
　不當以􁃋為句絶耳方猶雲徂乎方之方(陳氏師凱/曰楊子法)
　(言云雲徂乎方兩流乎淵/注云徂往也方四方也)􁃋方乃死猶言殂落而死
　也舜生三十年堯方召用歴試三年居攝二十八年
　通三十年乃即帝位又五十年而崩盖扵萹末縂叙
　其始終也史記言舜廵守崩於蒼梧之野孟子言舜
　卒扵鳴條末知孰是今零陵九疑有舜塚云(陳氏師/凱曰零)
　(陵今湖南永州郡名舜冢在/道州界蒼梧今廣西梧州也)
　　集説(朱子曰舜夀百有十嵗○舜生三十徴庸數語/只依古注㸃自好○金氏履祥曰舜典所載皆)
　　(帝舜初政至三考之後庶績咸熙所黜者獨三苖耳/卒章通載始終若其晚年授禹之事則具在禹謨○)
　　(陳氏櫟曰史於舜即位初惟載咨岳牧命九官即以/九載黜􁃋繼之萹末縂序舜一生始終中間㡬五十)
　　(年無事可見何也孔子曰舜有臣五人而天下治又/曰無為而治者其舜也與以此觀之可見舜惟得聖)
　　(賢之臣以共為故終/身可恭已而無為也)
　　總論(熊氏禾曰舜典理㑹天道人道地道外此後言/恤刑討罪所以去小人也咨牧命官所以用君)
　　(子也末言考績黜􁃋之法其扵君子小人/之辨嚴矣後之欲盡君道者當以此為法)
　
　
　
　
　
　
　
　
欽定書經傳説彚纂卷二
　欽定四庫全書
欽定書經傳說彚纂卷三
　　　大禹謨
　　　　集傳謨謀也林氏曰虞史旣述二典其所載有
　　　　未備者於是又敘其君臣之閒嘉言善政以為
　　　　大禹臯陶謨益稷三篇所以備二典之未備者
　　　　今文無古文有
　　　　集説(孔氏安國曰禹稱大大其功○林氏之奇/曰堯典旣為舜典張本故舜典之初即載)
　　　　(歴試受襌之事舜典載禹宅百揆繼舜之任而/其本末未有所屬也故大禹謨則載大禹居攝)
　　　　(帝位率百官若帝之初然後舜之始末無所不/備此其所以謂之虞書也○陳氏大猷曰書名)
　　　　(大禹謨以此書多禹之謨也禹之功多見於謨/之所述○金氏履祥曰二典虞書之經三謨猶)
　　　　(二典之傳○吳氏澄曰典者載堯舜二帝之善/政謨者載禹臯陶二臣之嘉言○許氏謙曰三)
　　　　(謨皆陳於帝舜之前乃舜典之别篇禹謨自格/汝禹以下舜晚年事以禹王天下故在臯益之)
　　　　(前○王氏樵曰禹謨中有益而篇名大禹謨以/禹為主也臯陶謨中有禹而篇名臯陶謨以臯)
　　　　(陶為/主也)
　曰若稽古大禹曰文命敷于四海祗承于帝
　集傳命敎祗敬也(姚氏舜牧曰堯舜禹相傳只是/一箇敬字袛承者敬之謂也)帝
　謂舜也文命敷于四海者卽禹貢所謂東漸西被朔
　南曁聲敎訖于四海者是也(楊氏肇芳曰敷非推致/盛德精神自然翔洽也)
　史臣言禹旣已布其文敎于四海矣於是陳其謨以
　敬承于舜如下文所云也文命史記以為禹名蘇氏
　曰以文命為禹名則敷于四海者為何事耶
　集説(林氏之奇曰此書主為舜而作自舜之時言之/禹尚為臣未可以君天下之辭而稱也故曰若)
　(稽古大禹○呂氏祖謙曰聲敎如此亦已至矣方祗/承于帝無一亳自有之意見禹有君民之大徳有事)
　(君之小心然祗承與重華異重華有日月竝明之意/祗承不過坤承乾之象也○王氏肯堂曰帝以好問)
　(樂善而咨詢於下禹以責難陳善而祗承於上此二/句為謨之起語如湯誥諸篇之有本序○孫氏繼有)
　(曰舜以文德之君禹以文德佐之故/聲教四訖禹之文命卽舜之文命也)
曰后克艱厥后臣克艱厥臣政乃乂黎民敏德
　集傳曰以下卽禹祗承于帝之言也艱難也孔子曰
　為君難為臣不易卽此意也乃者難辭也敏速也禹
　言君而不敢易其為君之道臣而不敢易其為臣之
　職夙夜祗懼各務盡其所當為者則其政事乃能修
　治而無邪慝下民自然觀感速化於善而有不容己
　者矣
　集説(蘇氏軾曰君臣各艱畏則非辟無自入民利在/為善故敏於德○林氏之竒曰世之人徒以舜)
　(之為君恭已正南面而已不知舜之君臣其都俞賡/歌於一堂之上自一語一言未嘗不以克艱為戒惟)
　(君臣不忘於克艱兹所以享無為之治也○朱子曰/自后克艱厥后至四夷来王只是一時説話後面則)
　(不可知○吕氏祖謙曰克艱者厥后厥臣各止其所/之意君克艱君之事臣克艱臣之事思不出其位也)
　(○眞氏德秀曰禹言君臣之道蔽以克艱一言可謂/至矣葢以為難則存敬畏之心以為易則啓驕逸之)
　(忘此治亂安危所自分○王氏樵曰政乂民化正見/不可不克艱也蓋政自君臣出而民則觀上而興者)
　(也得於觀感風動/神速故下箇敏字)
帝曰俞允若兹嘉言罔攸伏野無遺賢萬邦咸寧稽于
衆舎己從人不虐無吿不廢困窮惟帝時克
　集傳嘉善攸所也舜然禹之言以為信能如此則必
　有以廣延衆論悉致羣賢而天下之民咸被其澤無
　不得其所矣然非忘私順理愛民好士之至無以及
　此而惟堯能之非常人所及也蓋為謙辭以對而不
　敢自謂其必能舜之克艱於此亦可見矣程子曰舎
　已從人最為難事己者我之所有雖痛舎之尤懼守
　己者固而從人者輕也(孫氏繼有曰舎己從人則計/在必行不難以一言止之事)
　(雖已遂不難以一言挽/之絶無繫吝方謂之從)
　集説(孔氏安國曰考衆從人矜孤愍窮凡人所輕聖/人所重○孔氏穎逹曰言之善者必出賢人之)
　(口但言之易行之難或有人不賢而言可用故嘉言/與賢異其文○張子曰稽衆舎己堯虗其心以為天)
　(下也○王氏安石曰舜后也故但言堯克艱事今案/定公問一言興邦孔子對以君難臣不易下文惟及)
　(君而不及臣意亦類此○蘇氏軾曰無告天民之窮/者困窮士之不遇者○朱子曰無告困窮自非大無)
　(道之世孰肯虐而廢之者然心力用不到那上便是/自家廢虐之須是聖人方寸理㑹無一處不到○眞)
　(氏德秀曰知為君之難易知其難而能盡其道者難/故曰允若兹惟帝時克堯稽衆以求事理之當舎己)
　(以從人情之公無告易虐而不虐困窮易廢而不廢/皆自克艱一念為之孔子論傳施濟衆修已安百姓)
　(皆曰堯舜其猶病諸可謂知堯之心矣○傅氏元初/曰舜置敢諫之鼓一如堯時管子曰舜有吿善之旌)
　(而主不蔽王仲淹曰堯有衢室之問舜有/總章之訪幷天下之謀幷天下之智也)
　(案孟子謂舜聞一善言若決江河沛然莫之能禦在/深山中時尚如此况在廷之陳謨乎觀其一聞禹克)
　(艱之言卽知廣聼納燭幽隐凡治天下之要道皆出/於此此即決江河莫禦之氣象也而猶不敢自居以)
　(為帝堯能之其/眞知克艱者哉)
益曰都帝德廣運乃聖乃神乃武乃文皇天眷命奄有
四海爲天下君
　集傳廣者大而無外運者行之不息大而能運則變
　化不測故自其大而化之而言則謂之聖自其聖而
　不可知而言則謂之神自其威之可畏而言則謂之
　武自其英華發外而言則謂之文(潘氏士遴曰經文/武倒者取韻句也)
　眷顧奄盡也堯之初起不見於經傳稱其自唐侯特
　起為帝觀益之言理或然也或曰舜之所謂帝者堯
　也羣臣之言帝者舜也如帝德罔愆帝其念哉之類
　皆謂舜也蓋益因舜尊堯而遂美舜之德以勸之言
　不特堯能如此帝亦當然也今案此説所引比類固
　爲甚明但益之語接連上句惟帝時克之下未應遽
　舎堯而譽舜又徒極口以稱其美而不見其有勸勉
　規戒之意恐唐虞之際未遽有此諛佞之風也依舊
　説贊堯為是
　集説(孔氏安國曰益因舜言又美堯也言堯有此德/故為天所命所以勉舜也○朱子曰都歎美之)
　(辭也都者君子之居鄙者野人之居故古者謂野為/鄙謂都為美也○眞氏德秀曰廣運而與天同徳故)
　(能受天之命益之勉舜全在廣運二字○陳氏櫟曰/廣聖德之全體也運聖徳之大用也聖神全體之不)
　(可見者武文大用之可見者也其可/見者卽不可見者之發見呈露也)
禹曰惠迪吉從逆凶惟影響
　集傳惠順迪道也逆反道者也惠迪從逆猶言順善
　從惡也禹言天道可畏吉凶之應於善惡猶影響之
　出於形聲也以見不可不艱者以此而終上文之意
　集説(陳氏經曰當順道之時反已無愧心廣體胖其/吉孰大焉外此而言吉是徼倖於非望之福也)
　(當從逆之時十目所視心勞日拙其凶孰甚焉外此/而言凶是其為禍可得而逭也○胡氏士行曰迪則)
　(吉逆則凶非於善惡之外别有禍福也其應之速可/知迪即克艱之道○王氏樵曰惟影響非言其必然)
　(之應乃言其非自外来皆由此出不曰如影響而曰/惟影響善惡吉凶即是影響之理○潘氏士遴曰惠)
　(迪不言福而言吉從逆不言禍而言凶葢聖人論吉/凶不論禍福也觀三百八十四爻所敎決擇趨避之)
　(意惟曰吉凶悔吝而未嘗一及於禍福/所謂知幾其神見幾而作正謂此也)
益曰吁戒哉儆戒無虞罔失法度罔遊于逸罔淫于樂
任賢勿貳去邪勿疑疑謀勿成百志惟熙罔違道以干
百姓之譽罔咈百姓以從己之欲無怠無荒四夷來王
　集傳先吁後戒欲使聽者精審也儆與警同(朱子曰/古文作)
　(敬開元/改今文)虞度罔勿也法度法則制度也(呂氏祖謙曰/不獨政事紀)
　(綱之謂一身之間動作飲食莫/不有法度動容周旋皆中於禮)淫過也(葉氏夢得曰/淫如水之浸)
　(淫而/不返)當四方無可虞度之時法度易至廢弛故戒其
　失墜(朱子曰言當警戒於無虞/度之時謂戒於無形也)逸樂易至縱恣故戒
　其遊淫言此三者所當謹畏也任賢以小人閒之謂
　之貳去邪不能果斷謂之疑謀圖為也有所圖為揆
　之於理而未安者則不復成就之也(夏氏僎曰疑謀/如詩所謂築室)
　(于道謀是用不潰于成/當自作一句不連上文)百志猶易所謂百慮也咈逆
　也九州之外世一見曰王(陳氏師凱曰周禮秋官大/行人云九州之外謂之蕃)
　(國世壹見注云九州之外無朝/貢之歳嗣王卽位乃一来耳)帝於是八者朝夕戒
　懼無怠於心無荒於事則治道益隆四夷之逺莫不
　歸往中土之民服從可知今案益言八者亦有次第
　蓋人君能守法度不縱逸樂(俞氏鯤曰逸就/身説樂就心説)則心正
　身修義理昭著而於人之賢否孰為可任孰為可去
　事之是非孰為可疑孰為不可疑皆有以審其幾微
　絶其蔽惑故方寸之閒光輝明白而於天下之事孰
　為道義之正而不可違(胡氏士行曰因民譽可以驗/已治舎大道而行小惠以干)
　(之則/不可)孰為民心之公而不可咈(孔氏安國曰專欲難/成犯衆興禍故戒之)
　皆有以處之不失其理而毫髪私意不入於其閒此
　其懲戒之深旨所以推廣大禹克艱惠迪之謨也苟
　無其本而是非取舎決於一已之私乃欲斷而行之
　無所疑惑則其為害反有不可勝言者矣可不戒哉
　集説(王氏安石曰罔失法度以下修之身者也任賢/勿貳以下修之朝者也罔違道以下施之天下)
　(者也○林氏之奇曰禹旣以吉凶影響之理陳戒於/舜益於是申言所以儆戒之道當如此也○舜之盛)
　(徳於淫佚荒怠等事雖不至於此然而儆戒之意實/未嘗敢忘此益之所以拳拳為舜言之也○朱子曰)
　(此一叚先説儆戒無虞蓋制治未亂保邦未危自其/未有可虞之時必儆必戒則不至失法度遊于逸淫)
　(于樂矣若無儆戒底心欲不至於失法度不遊逸不/滛樂不可得也旣能如此然後可以知得賢者邪者)
　(正者謀可疑者無可疑者若是自家身心顚倒便㑹/以不賢為賢以邪為正所當疑者亦不知矣何以任)
　(之去之勿成之哉蓋此三句便是從上面有三句了/方㑹恁地又如此然後能罔違道以求名罔咈民以)
　(從欲蓋於賢否疑審有所未明則何者為道何者為/非道何者是百姓所欲何者非百姓所欲哉○時氏)
　(瀾曰人只有一心安得有百志蓋志者心之所之也/聖人動與理契凡精神心術之運隨所之而光明盛)
　(大故謂之百志惟熙罔違道以干百姓之譽謂不偏/於人也罔咈百姓以從己之欲謂不偏於已也○陳)
　(氏大猷曰多事之際常情皆知儆戒無事之時明主/猶或玩弛儆戒則強立而清明玩弛則頽放而昏塞)
　(○俞氏鯤曰戒其干譽則或至咈民戒其咈民則或/至干譽傳曰以欲從人則可以人從欲鮮濟以欲從)
　(人非克己愛民之君不能也然苟不主乎理而主扵/從人則鮮不違道干譽矣道義之正雖順民而不得)
　(謂之干譽民心之公雖/獨斷而不得謂之咈民)
禹曰於帝念哉德惟善政政在養民水火金木土穀惟
修正德利用厚生惟和九功惟敘九敘惟歌戒之用休
董之用威勸之以九歌俾勿壞
　集傳益言儆戒之道禹歎而美之謂帝當深念益之
　所言也且德非徒善而已惟當有以善其政政非徒
　法而已在乎有以養其民下文六府三事卽養民之
　政也水火金木土穀惟修者水克火火克金金克木
　木克土而生五穀或相制以洩其過或相助以補其
　不足而六者無不修矣(陳氏師凱曰水克火以烹飪/火克金以煆冶金克木以成)
　(器此相制以洩其過者也斵木為耜揉木為耒耒耨/之利以教天下此木克土而生五穀相助以補其不)
　(足者/也)正德者父慈子孝兄友弟恭夫義婦聽所以正
　民之德也利用者工作什器商通貨財之類所以利
　民之用也厚生者衣帛食肉不饑不寒之類所以厚
　民之生也六者旣修民生始遂不可以逸居而無敎
　故為之惇典敷敎以正其徳(陳氏師凱曰惇典惇五/典也敷教敷五教也上)
　(云父子兄弟夫婦是五典五教中切於民/者也其實幷五典盡教之三者舉其近耳)通功易事
　以利其用制節謹度以厚其生使皆當其理而無所
　乖則無不和矣九功合六與三也敘者言九者各順
　其理而不汨陳以亂其常也歌者以九功之敘而詠
　之歌也(孔氏安國曰言六府三事之功/有次序皆可歌樂乃徳政之致)言九者旣已
　修和各由其理民享其利莫不詠歌而樂其生也然
　始勤終怠者人情之常恐安養既久怠心必生則已
　成之功不能保其久而不廢故當有以激勵之如下
　文所云也董督也威古文作畏其勤於是者則戒喻
　而休美之(蘇氏軾曰先事而語曰戒○張氏九成曰/戒用休若周官大比興賢能明其有功者)
　(屬其治地/者之類)其怠於是者則督責而懲戒之(張氏九成/曰董用威)
　(如周官宅不毛者有里布田不耕/者出屋粟與鄉八刑糾萬民之類)然又以事之出於
　勉強者不能久故復卽其前日歌詠之言協之律呂
　播之聲音用之鄉人用之邦國以勸相之使其歡欣
　鼓舞趨事赴功不能自已(呉氏棫曰勸以九歌者民/己樂之又因其情被之絃)
　(歌以助其樂事赴功周官縣正趨其稼事里宰趨其/耕耨籥章吹豳雅豳頌與夫為春酒殺羔羊及百日)
　(之蜡一日之澤古/之遺制猶有存者)而前日之成功得以久存而不壊
　此周禮所謂九德之歌九韶之舞而太史公所謂佚
　能思初安能惟始沐浴膏澤而歌詠勤苦者也葛氏
　曰洪範五行水火木金土而已穀本在木行之數禹
　以其為民食之急故别而附之也
　集説(孔氏穎逹曰此言五行與洪範之次不同洪範/以生數為次此以相克為次襄二十七年左傳)
　(云天生五材民竝用之彼惟五材此兼以穀為六府/者榖之於民尤急榖是土之所生故於土下言之○)
　(蘇氏軾曰古之治民者於其勤苦之事則歌之使忘/其勞九功之歌意其若豳詩也歟○林氏之奇曰古)
　(者作樂歌以象德舞以明功舜之為治自德惟善政/至九敘惟歌其功徳皆已盡善矣故其樂象之而韶)
　(樂遂以九為節周禮大司樂曰九德之歌九韶之舞/奏之宗廟之中若樂九變則人鬼可得而禮矣蓋舜)
　(之韶樂升歌於上者九徳之歌合樂而舞於庭者九/韶之舞韶樂之奏至於鳥獸率舞鳯凰来儀原其所)
　(以致此者則本於九功惟敘而舜之德施於有政然/也○朱子曰水如隄防灌漑金如五兵田器火如出)
　(火納火禁焚萊之類木如斧斤以時之類古人設官/掌此六府蓋為民惜此物不使之妄用非如今世之)
　(民用財無節也戒之用休言戒諭以休美之事勸之/以九歌感動之意但不知所謂九歌者如何周官有)
　(九徳之歌大抵禹只説綱目其詳不可考矣九歌今/亡其詞恐是君臣相戒如賡歌之類此便是作韶樂)
　(之本○吕氏祖謙曰德惟善政政本於徳也政在養/民民資於政也○消息盈虚者天理之常輔相財成)
　(者君道之大天下之理盛必有衰成必有壊俾云者/聖人財成輔相以贊消息盈虚之理使之盛而不衰)
　(成而不壊也○王氏炎曰政之大要莫切於養民六/府養民之具也正徳所以養其心利用厚生所以養)
　(其身溝澮之導豬之蓄井之汲水之修也鑽燧有變/焚萊有禁火之修也産於地取之有時鎔範而成之)
　(金之修也植於山林斬之有時掄枋而取之木之修/也辨肥瘠相高下以植百物土之修也播種有宜耨)
　(穫有節榖之修也水以制火火以煉金金以治木木/以墾土土以生穀此六府之序六府修然後可以正)
　(民徳先富而後敎也織衽而衣耒耜而耕釡甑而爨/資六府以利用也老有奉㓜有長鰥寡廢疾皆有養)
　(資六府以厚生也六府出於天地而修之在人三事/行於天下而和之在人○陳氏經曰人情始勤終怠)
　(安保其不壊故戒之以体使勤者心有所慕董以威/使怠者心有所畏然畏慕有時而忘不若使心有所)
　(樂故勸以九歌感動於自然非有勉強矯拂将/樂事勸功而忘其勞斯可使九功永久不壊也)
　(案虞書言養民之政最詳前但言授人時播百穀以/發其端此則包舉所以養之之事敎卽在養之中故)
　(欲正徳先務養民也成/周立法至備皆出於此)
帝曰俞地平天成六府三事允治萬世永賴時乃功
　集傳水土治曰平言水土旣平而萬物得以成遂也
　(孔氏安國曰/五行序曰成)六府卽水火金木土穀也六者財用之
　所自出故曰府(王氏炎曰謂之府天地之藏其出不/窮者也○金氏履祥曰六府禮所謂)
　(天子之六府物有/其官官修其方)三事正德利用厚生也三者人事
　之所當爲故曰事舜因禹言養民之政而推其功以
　美之也
　集説(張氏九成曰天施地生洪水之患地不得以生/天雖施之亦無自而成今地旣平天之功始成)
　(也○朱子曰地平天成是包得下面六府三事在○/問六府三事林少穎云六府本乎天三事行乎人吳)
　(才老説上是施下是功未知孰是曰林説是○呂氏/祖謙曰雖歴萬世之逺不能外天地以有生外六府)
　(三事以為治是禹之功與天地相終始也○王氏樵/曰禹平水土六府孔修然後庶土交正底愼財賦咸)
　(則三壤成賦中邦即利用厚生之事也祗台德先不/距朕行即正徳之事也然所以必列而為三事者六)
　(府天地自然之利聖人因而修之而已三事則聖人/所以盡裁成輔相之道以左右民者也○申氏時行)
　(曰六府惟修五氣順而百穀成也三事惟和民性復/而民生遂也豈惟一世賴之養民之功成於當時垂)
　(於後世/如此)
帝曰格汝禹朕宅帝位三十有三載耄期倦于勤汝惟
不怠總朕師
　集傳九十曰耄百年曰期(孔氏穎逹曰年在耄/期之間故竝言之)舜至
　是年已九十三矣總率也舜自言既老血氣已衰故
　倦於勤勞之事汝當勉力不怠而總率我衆也(張氏/九成)
　(曰禹惜寸隂過門/不入不怠可知)蓋命之攝位之事堯命舜曰陟帝
　位舜命禹曰總朕師者蓋堯欲使舜眞宅帝位舜讓
　弗嗣後惟居攝(朱子集此處有/故其命禹四字)亦若是而已
　集説(呂氏祖謙曰聖心純亦不已何由有倦止倦於/勤而已非倦於道也居天位者以勤為本不怠)
　(二字足以當帝位帝徳廣運亦不怠之功用也聖人/之道未嘗一日怠怠則閒斷不可以言聖矣○時氏)
　(瀾曰天行健天之不怠也聖道運而無積聖人之/不怠也自古為帝為王者功業皆以不怠而成)
禹曰朕德罔克民不依臯陶邁種德德乃降黎民懐之
帝念哉念兹在兹釋兹在兹名言兹在兹允出兹在兹
惟帝念功
　集傳邁勇往力行之意種布降下也禹自言其德不
　能勝任民不依歸惟臯陶勇往力行以布其德德下
　及於民而民懷服之帝當思念之而不忘也兹指臯
　陶也禹遂言念之而不忘固在於臯陶舎之而他求
　亦惟在於臯陶(朱子曰用舎/皆在此人)名言於口固在於臯陶
　誠發於心亦惟在於臯陶也(朱子曰語黙皆在此人/允出則誠實之所發見)
　(者/也)蓋反覆思之而卒無有易於臯陶者(張氏居正曰/八箇兹字都)
　(指臯/陶説)惟帝深念其功而使之攝位也
　集説(蘇氏軾曰種德如農之種植衆人之種徳也近/朝種而暮穫報亦狹矣臯之種徳也逺栽培之)
　(深厚滋養之豐裕及其充溢不已自沛然如雨露之/降民被其潤澤而懐之也○楊氏時曰禹總百揆而)
　(臯陶施刑内外之治舉矣古者兵刑之官合為一觀/舜之命臯陶蠻夷猾夏是其責也則臯陶之職所施)
　(於外者為詳故臯陶雖不可以無禹而禹亦不可以/無臯陶孟子曰舜以不得禹臯陶為已憂而子夏亦)
　(言舜有天下選於衆舉臯陶不仁者遠蓋有見乎此/○朱子語類問諸說皆以禹欲舜念臯陶而林氏以)
　(為禹自言其念之如此未知二說如何曰林説是○/陳氏經曰臯陶所掌者刑徳安在至威之中至愛存)
　(焉慈祥惻怛之寓雖刑也而實種徳也○王氏樵曰/禹自以勤事之勞不若臯陶道化之厚至誠推先而)
　(不自知其德業之盛眞聖人之心也○好生者帝之/德也涵育之久洽於民而民無不化以帝之心為心)
　(者臯陶之德也邁種之/久降於民而民無不懐)
帝曰臯陶惟兹臣庶罔或干予正汝作士明于五刑以
弼五敎期于予治刑期于無刑民協于中時乃功懋哉
　集傳干犯正政弼輔也聖人之治以德爲化民之本
　而刑特以輔其所不及而已期者先事取必之謂舜
　言惟此臣庶無或有干犯我之政者以爾爲士師之
　官能明五刑以輔五品之敎而期我以至於治其始
　雖不免於用刑而實所以期至於無刑之地(孔氏安/國曰雖)
　(或行刑以殺止/殺終無犯者)故民亦皆能協於中道初無有過不
　及之差則刑果無所施矣凡此皆汝之功也懋勉也
　蓋不聽禹之讓而稱臯陶之美以勸勉之也
　集説(林氏之奇曰聖人制刑非期於刑殺人凡以輔/吾敎之不逮而已出敎則入刑出刑則入教使)
　(民趨教而刑為無用是聖人之本心也臯陶能體此/意使人知契與伯夷之教而不知有臯陶之刑此舜)
　(之威德惟臯陶能推明其意而見於治功者然也董/仲舒曰天道之大者在隂陽陽為徳隂為刑刑主殺)
　(而德主生是故陽常居大夏而以生育長養為事隂/常居大冬而積于虚空不用之處以此見天之任德)
　(不任刑也王者承天意以從事則知刑以弼教期于/無刑眞聖人之本意也○朱子曰臯陶明刑以弼五)
　(教而期于無刑蓋三綱五常天理民彜之大節而治/道之本根也故聖人之治為之教以明之為之刑以)
　(弼之雖其所施或先或後或緩或急而其丁寧深切/之意未嘗不在乎此也○聖人亦不曾徒用政刑到)
　(德禮旣行天下旣治亦不曾不用政刑故書説刑期/于無刑只是存心期於無而刑初非可廢○陳氏經)
　(曰明刑以弼教非特期至於治又期無刑焉弼教以/刑民猶有所畏而為善也無刑而協中則無所畏而)
　(為善矣○陳氏大猷曰明五刑智也法守也期無刑/仁也法外意也協于中則不犯正不待論也程子曰)
　(禹之功脱民於昏墊以全其生臯陶之功/使民復其所受之中以全其所以生也)
臯陶曰帝德罔愆臨下以簡御衆以寛罰弗及嗣賞延
于世宥過無大刑故無小罪疑惟輕功疑惟重與其殺
不辜寧失不經好生之德洽于民心兹用不犯于有司
　集傳愆過也簡者不煩之謂上煩密則下無所容御
　者急促則衆擾亂嗣世皆謂子孫然嗣親而世疏也
　延逺及也父子罪不相及而賞則逺延于世其善善
　長而惡惡短如此過者不識而誤犯也故者知之而
　故犯也過誤所犯雖犬必宥不忌故犯雖小必刑卽
　上篇所謂眚災肆赦怙終賊刑者也罪已定矣而於
　法之中有疑其可重可輕者則從輕以罰之功已定
　矣而於法之中有疑其可輕可重者則從重以賞之
　辜罪經常也謂法可以殺可以無殺殺之則恐䧟於
　非辜不殺之恐失於輕縱二者皆非聖人至公至平
　之意而殺不辜者(王氏肯堂曰不辜與無辜異無辜/者無是罪也有罪而罰不當罪則)
　(曰不/辜)尤聖人之所不忍也故與其殺之而害彼之生
　寧姑全之而自受失刑之責此其仁愛忠厚之至皆
　所謂好生之德也蓋聖人之法有盡而心則無窮故
　其用刑行賞或有所疑則常屈法以申恩而不使執
　法之意有以勝其好生之德此其本心所以無所壅
　遏而得行於常法之外及其流衍洋溢漸涵浸漬有
　以入於民心則天下之人無不愛慕感悦興起於善
　而自不犯於有司也臯陶以舜美其功故言此以歸
　功於其上蓋不敢當其褒美之意而自謂己功也
　集説(孔氏安國曰善則歸君人臣之義○刑疑附輕/賞疑從重忠厚之至○程子曰書稱堯舜不曰)
　(刑必當罪賞必當功而曰罪疑惟輕功疑惟重與其/殺不辜寧失不經異乎後世刻核之論矣○蘇氏軾)
　(曰帝因禹之讓臯陶故推其功而勉之臯陶憂天下/後世以刑為足以治也故推明其所自以為非帝之)
　(至德不能至也○朱子曰聖人之心涵育𤼵生真與/天地同徳其宥過非私恩其刑故非私怒罪疑而輕)
　(非姑息功疑而重非過予如天地四時之運寒凉肅/殺常居其半而涵育𤼵生之心未始不流行乎其間)
　(此所以好生之徳洽于民心而自不犯于有司非旣/抵冒而復縱舎之也○吕氏祖謙曰聖人於故犯雖)
　(小必刑蓋不事姑息而濟仁以義乃見聖人好生不/偏處過慈近於姑息反所以害仁○應氏鏞曰罰弗)
　(及嗣一人之身始惡終善猶不可棄况其嗣乎賞延/于世與人為善嘉勸來者然世賞而不世官也○陳)
　(氏經曰帝德無所過皆中也簡寛以下忠厚仁恕無/非所以為中○陳氏大猷曰上好人之生人亦自好)
　(其生仁心之相感也○眞氏德秀曰帝德雖覆載無/以加而臯陶但以罔愆言之葢必如是僅可謂之無)
　(過耳○王氏肯堂曰簡者執至一之徳以運萬幾守/無為之中以宰百職不但省其科條先其體要而已)
　(寛者心同天地羣生長育其中量若江河庶類泳游/其内非但執其綱維寛其督責而已○孫氏繼有曰)
　(刑施於既犯之後徳化於未犯之先有司能使民之/不寃不能使民之不犯故臯陶不敢以為己功而直)
　(歸美於/帝徳也)
帝曰俾予從欲以治四方風動惟乃之休
　集傳民不犯法而上不用刑者舜之所欲也汝能使
　我如所願欲以治敎化四逹如風鼓動莫不靡然是
　乃汝之美也舜又申言以重歎美之
　集説(薛氏季宣曰舜臯陶非苟以相諛其道然也后/非臣罔輔臣非后罔克君臣同德所以為有虞)
　(之治也世之論用刑者不入於深則入於縱舜臯陶/明刑之説亦可少思矣○呂氏祖謙曰掌刑何以能)
　(風動四方葢臯陶之刑非徒刑乃德教也四方鼓舞/於德敎中休孰加焉○陳氏雅言曰臯陶能體其君)
　(心使天下之民鼓舞動盪於徳敎中而莫見其有為/之迹葢明刑弼敎期於予治者臯陶之職也刑期於)
　(無刑者臯陶法外意也臯陶固可謂善體其/君之心而帝舜亦可謂深知大臣之美矣)
帝曰來禹洚水儆予成允成功惟汝賢克勤于邦克儉
于家不自滿假惟汝賢汝惟不矜天下莫與汝爭能汝
惟不伐天下莫與汝爭功予懋乃德嘉乃丕績天之厯
數在汝躬汝終陟元后
　集傳洚水洪水也古文作降孟子曰水逆行謂之洚
　水蓋山崩水渾下流淤塞故其逝者輒復反流而汜
　濫決溢洚洞無涯也其災所起雖在堯時然舜旣攝
　位害猶未息故舜以為天警懼於已不敢以為非己
　之責而自寛也允信也禹奏言而能踐其言試功而
　能有其功所謂成允成功也(朱子曰成功謂水患旣/平而九功皆叙○王氏)
　(樵曰克副其言是之謂成/允克底其績是之謂成功)禹能如此則旣賢於人矣
　而又能勤於王事儉於私養(孔氏穎逹曰惡衣薄食/卑其宮室是儉於家盡)
　(力為民是/勤於邦)此又禹之賢也有此二美而又能不矜其
　能不伐其功(孔氏安國曰滿謂盈實假大也言禹心/謙冲不自盈大自賢曰矜自功曰伐)
　然其功能之實則自有不可掩者故舜於此復申命
　之必使攝位也懋楙古通用楙盛大之意(朱子曰懋/宜作楙盛)
　(大之意此作懋/者乃訓勉爾)丕大績功也懋乃德者禹有是徳(朱/子)
　(曰德指其克勤/儉不矜伐而言)而我以為盛大嘉乃丕績者禹有是
　功(朱子曰指其成/允成功而言)而我以為嘉美也厯數者帝王相
　繼之次第猶歲時氣節之先後汝有盛德大功故知
　厯數當歸於汝汝終當升此大君之位不可辭也是
　時舜方命禹以居攝未卽天位故以終陟言也
　集説(程子曰禹不矜不伐天地同量也○不矜不伐/至柔也然乃見剛○林氏之奇曰司馬溫公曰)
　(人君之所畏者惟天若不畏天何事不可為堯舜之/洪水而謂儆予葢自盡其所以畏天之意而不謂我)
　(無以致之也唐虞之治實基於此○允成於此而功/成於彼葢有不期然而然者禹以至誠惻怛之心思)
　(天下之有溺者由己溺之故信而後勞其民民雖勞/而不怨則其成天下之大順致天下之大利葢可指)
　(顧而辦也○呂氏祖謙曰禹繼父治水人易疑之禹/能使人信於未成功之先故功成於人已信之後○)
　(滿假不必矜誇功成之後自以為功即滿假也禹旣/成功其心寂然若無所以為不自滿假○纔立已便)
　(有物與我對對則必爭一矜伐其功能便有爭之理/矜伐者爭之對也不矜不伐無我也無我則無對無)
　(對則無爭○陳氏經曰聖賢所為盡已而已尚何矜/伐之有如禹之功皆是禹所當然故禹自不見其為)
　(功能也○劉氏應秋曰舜之意以臯陶雖有眀刑弼/教之功而禹則有再造乾坤之力天位之攝不容舎)
　(禹而之/臯也)
人心惟危道心惟微惟精惟一允執厥中
　集傳心者人之知覺(朱子曰所覺者心之理能覺者/氣之靈理未知覺氣聚成形理)
　(與氣合便/能知覺)主於中而應於外者也指其發於形氣者
　而言則謂之人心指其發於義理者而言則謂之道
　心人心易私而難公故危(陳氏師凱曰如專欲求利/於已則必違義而生害)
　道心難明而易昧故微(陳氏師凱曰天下公共之理/不能卽其善端發見而充廣)
　(之則人欲肆而所謂/道者㣲妙難見矣)惟能精以察之而不雜形氣之
　私一以守之而純乎義理之正(朱子曰省察於二者/公私之間以致其精)
　(而不使其有毫釐之雜持守於道心微妙/之本以致其一而不使其有頃刻之離)道心常為
　之主而人心聽命焉則危者安微者著動靜云爲自
　無過不及之差而信能執其中矣(陳氏師凱曰此時/中之中指已發而)
　(言也先儒於未發之中則以不偏不倚訓之於已發/之中則以無過不及訓之葢未𤼵之前不見其過與)
　(不及也必已發而時中然/後見其無過亦無不及焉)堯之吿舜但曰允執其中
　今舜命禹又推其所以而詳言之蓋古之聖人將以
　天下與人未嘗不以其治之之法幷而傳之其見於
　經者如此後之人君其可不深思而敬守之哉
　集説(程子曰人心惟危人欲也道心惟微天理也惟/精惟一所以至之允執厥中所以行之○人心)
　(危而不安道心微而難得所以貴於精一精之一之/然後能執其中○朱子語類口鼻耳目四肢屬自家)
　(體叚上便是私有底物不比道便公共故上面便有/箇私底根本且如危亦未便是不好只是有箇不好)
　(底根本○問程子曰人心人欲也恐未便是人欲曰/人欲也未便是不好謂之危者危險欲墮未墮之間)
　(若無道心以御之則一向入於邪惡又不止於危也/又問聖人亦有人心不知亦危否曰聖人全是道心)
　(主宰故其人心自是不危若只是人心也危故曰惟/聖罔念作狂○可欲之謂善欲仁而仁至使所欲如)
　(此又豈可無惟欲其所不欲乃私耳○此心之靈其/覺於理者道心其覺於欲者人心也人心自是不容)
　(去除但要道心為主則人心自不能奪而亦莫非道/心之所為矣然此處極難照管須臾閒斷卽人心便)
　(行矣○自人心而收之則是道心自道心而放之便/是人心○有道心則人心為所節制人心皆道心也)
　(○微者難明有時𤼵見些子便自家見得有時又不/見了惟聖人便辨之精守得徹頭徹尾學者則湏是)
　(擇善而固執之○虚明安靜乃能精粹而不雜誠篤/確固乃能純一而無閒○天理人欲是交界處須是)
　(在天理則明天理在人欲則去人欲嘗愛五峰云天/理人欲同行異情此語甚好問旣曰精一何必云執)
　(中曰允字有道理惟精惟一則信乎其能執中也○/中只是箇恰好底道理堯吿舜只這一句舜吿禹又)
　(添人心道心精一三句又較子細三句是允執厥中/以前事是舜吿禹做工夫處如論語說謹權量審法)
　(度修廢官舉逸民之類皆是恰好當做底事這便是/執中處○自堯舜以來所傳聖人心法無以易此經)
　(中此意極多所謂擇善而固執之擇善則惟精也固/執則惟一也又如擇乎中庸是精得一善則拳拳服)
　(膺而勿失是一又如博學之審問之慎思之明辨之/皆惟精也且如篤行又是惟一也至於明善是惟精)
　(也誠身是惟一也大學致知格物非惟精不可能誠/意則惟一也學是學此道理孟子以後失其傳亦只)
　(是失此○問允執厥中曰書傳所載多是説無過不/及之中且如中庸之中亦只説無過不及但喜怒哀)
　(樂之未發謂之中一處却説得重也○黄氏幹曰人/心者人所不能無但發而易流於縱則人欲肆而天)
　(理滅矣故名之曰危道心者亦人所不能無但發之/常微而不著不著則難見矣故名之曰微聖人於此)
　(知乎發於形氣者惟危𤼵於義理者惟㣲故欲人於/此用工而精以察之於始一以守之於終凡一念之)
　(𤼵必察其𤼵於形氣乎𤼵於義理乎𤼵於形氣則摧/折之發於義理則擴充之如是則精之事得矣又從)
　(而堅持固執念念不忘使前之擴充者常昭著光明/前之摧折者必濳遁退聽而至於無焉此一之事也)
　(旣精且一則心之所𤼵身之所為無不合乎中矣○/金氏履祥曰理與氣㑹而為心心則一而知覺意念)
　(所從𤼵者異人心者知覺之生乎氣道心者知覺之/生乎理先言人心而後言道心者葢道心之所以㣲)
　(亦人心之危有以微之爾○陳氏櫟曰精一旣至人/心之𤼵皆道心也惟孔子之從心所欲足以証此隨)
　(其心之所欲而自不踰於矩度非人心皆道心而自/合於中乎非道心之外他有所謂中中即道心之流)
　(行於日用間而/無過不及者也)
無稽之言勿聽弗詢之謀勿庸
　集傳無稽者不考於古弗詢者不咨於衆言之無據
　謀之自專(龎氏泮曰言如岳牧敷奏百工之獻納謀/如揆度賞罰之輕重較量賢否之用舎)
　是皆一人之私心必非天下之公論皆妨政害治之
　大者也言謂泛言勿聽可矣謀謂計事故又戒其勿
　用也上文旣言存心出治之本此又吿之以聽言處
　事之要内外相資而治道備矣
　集説(林氏之奇曰仁人君子之言上必考於古下必/稽於衆故其用之可以為天下國家之利苟非)
　(此二者則是專已自用以濟其私為國家者小用之/則小害大用之則大害無逸所謂譸張為幻者是也)
　(故舜諄諄戒禹謂守盈保成之業惟在於遏絶此二/者之萌而已○陳氏經曰勿聽勿庸所以守䕶此中)
　(而勿失之○胡氏士行曰聽用之際一有不審則耳/目之官誘於物有不摇其心之官者乎勿聽勿庸此)
　(亦用工於精一處也○姚氏舜牧曰言必則古先哲/王是言之有稽者謀必及卿士庶人是謀之已詢者)
可愛非君可畏非民衆非元后何戴后非衆罔與守邦
欽哉愼乃有位敬修其可願四海困窮天祿永終惟口
出好興戎朕言不再
　集傳可愛非君乎可畏非民乎(孔氏安國曰民以君/為命故可愛君失道)
　(民叛之/故可畏)衆非君則何所奉戴君非民則誰與守邦(孔/氏)
　(安國曰言衆戴君以自存/君恃衆以守國相須而立)欽哉言不可不敬也可願
　猶孟子所謂可欲凡可願欲者皆善也人君當謹其
　所居之位敬修其所可願欲者苟有一毫之不善生
　於心害於政則民不得其所者多矣四海之民至於
　困窮則君之天祿一絶而不復續豈不深可畏哉此
　又極言安危存亡之戒以深警之雖知其功德之盛
　必不至此然猶欲其戰戰兢兢無敢逸豫而謹之於
　毫釐之閒此其所以爲聖人之心也好喜也戎兵也
　言發於口則有二者之分利害之幾可畏如此吾之
　命汝蓋已審矣豈復更有他説蓋欲禹受命而不復
　辭避也
　集説(孔氏穎逹曰君尊民畏之嫌其不愛故言愛也/民賤君忽之嫌其不畏故言畏也○蘇氏軾曰)
　(人之所願與聖人同而不修其可以得所願者孟子/所謂惡濕而居下也○呂氏祖謙曰旣曰欽又曰愼)
　(復曰敬舜純誠之實積於中故純誠之言𤼵於外○/陳氏櫟曰堯授舜舜授禹言有詳略而精微之理敬)
　(畏之心戒慎之辭一也堯之傳舜曰天之厯數在爾/躬允執其中四海困窮天祿永終舜之傳禹凡所得)
　(於堯之四句一一為禹言之中間増十有三句義理/益明儆戒益至合堯曰禹謨二篇觀之可見矣○王)
　(氏樵曰敬修可願此可愛之實民受天地之中以生/中也者人心之所同然也自我先得之則民之秉彝)
　(好是懿德而吾之所為莫非可願矣可願非敬修不/得若不修其可願而徒恃其可愛使有不善生於心)
　(害於政則可/畏者至矣)
禹曰枚卜功臣惟吉之從帝曰禹官占惟先蔽志昆命
于元龜朕志先定詢謀僉同鬼神其依龜筮協從卜不
習吉禹拜稽首固辭帝曰毋惟汝諧
　集傳枚卜歴卜之也(孔氏穎逹曰周禮有銜枚氏所/銜之物狀如箸今人數物云一)
　(枚兩枚則枚是籌之名也○王氏安石曰木幹曰枚/枝曰條枚有條故數物曰枚數事曰條枚卜人人而)
　(卜之/也)帝之所言人事已盡禹不容復辭但請歴卜有
　功之臣而從其吉冀自有以當之者而已得遂其辭
　也官占掌占卜之官也(時氏瀾曰擇時人/作卜筮此官占也)蔽斷(孔氏/穎達)
　(曰周禮司㓂斷獄為/蔽獄是蔽為斷也)昆後(王氏十朋曰古人以昆為/兄兄為父後故訓昆為後)
　(與後昆/之後同)龜卜筮著習重也帝言官占之法先斷其志
　之所向然後令之於龜(蘇氏軾曰命/龜令龜也)今我志旣先定
　而衆謀皆同鬼神依順而龜筮已協從矣又何用更
　枚卜乎况占卜之法不待重吉也固辭再辭也毋者
　禁止之辭言惟汝可以諧此元后之位也
　集説(林氏之奇曰洪範之稽疑曰謀及乃心謀及卿/士謀及庶人而後謀及卜筮葢人謀旣盡然後)
　(可以稽之於天命也○朱子曰舜所謂朕志先定詢/謀僉同鬼神其依龜筮協從便是自家所見已決而)
　(卜亦不過如此故曰卜不習吉○其猶將也言雖未/卜而吾志已是先定詢謀已是僉同鬼神亦必將依)
　(之龜筮亦必須協從之所以謂卜不習吉者葢習重/也這箇道理已是斷然見得如此必是吉了便自不)
　(用卜若卜則是重矣○時氏瀾曰聖人通神明為一/理懋徳嘉績之時已知天人之理不違於是也○陳)
　(氏經曰人謀鬼謀雖欲其合大率以人謀為先就人/謀中又以謀及己之心為主○眞氏徳秀曰六經言)
　(鬼神/始此)
正月朔旦受命于神宗率百官若帝之初
　集傳神宗堯廟也(陳氏師凱曰祭法疏云有虞氏以/上尚德禘郊祖宗配用有德者而)
　(已虞氏禘郊祖宗之人皆非虞氏之親/是尚德也自夏以下稍用其姓代之)蘇氏曰堯之
　所從受天下者曰文祖舜之所從受天下者曰神宗
　受天下於人必吿於其人之所從受者禮曰有虞氏
　禘黄帝而郊嚳祖顓頊而宗堯則神宗為堯明矣正
　月朔旦(申氏時行曰必以正月朔旦/者人君體元居正故重元也)禹受攝帝之命
　于神宗之廟總率百官其禮一如帝舜受終之初等
　事也
　集説(林氏之竒曰堯舜禹三聖相授而守一道堯咨/舜之言即舜咨禹之言禹攝所行之事卽舜攝)
　(所行之事○黄氏度曰舜攝曰受終堯雖在位不復/為政也禹攝曰受命命使攝也大政令猶自舜出征)
　(苗可見○時氏瀾曰神宗堯也天下者堯之天下受/命于神宗示不敢專也率百官若帝之初自璿璣玉)
　(衡至於廵守皆如舜之故事○呉氏澄曰祭法必有/所據舜受堯之天下今以授禹其宗堯為宜或謂舜)
　(不當立堯廟然堯與舜皆黄帝之後其宗堯何嫌○/張氏居正曰舜之天下原是帝堯所傳今舜以天下)
　(傳禹而禹受之則不得不祭吿於堯/在舜則吿其終在禹則吿其始也)
帝曰咨禹惟時有苗弗率汝徂征禹乃㑹羣后誓于師
曰濟濟有衆咸聽朕命蠢兹有苗昏迷不恭侮慢自賢
反道敗德君子在野小人在位民棄不保天降之咎肆
予以爾衆士奉辭伐罪爾尚一乃心力其克有勳
　集傳徂往也舜咨嗟言今天下惟是有苗之君不循
　敎命汝往征之征正也往正其罪也會徵㑹也誓戒
　也軍旅曰誓有㑹有誓自唐虞時已然禮言商作誓
　周作㑹非也(孔氏穎逹曰軍旅曰誓曲禮文也隐八/年榖梁傳曰誥誓不及五帝盟詛不及)
　(三王交質不及二伯不及者言於時未有也據此文/五帝之世有誓周禮立司盟之官三王之世有盟也)
　(隐三年左傳云平王與鄭交質二伯之前有/質也榖梁傳漢初始作不見經文妄言之耳)禹㑹諸
　侯之師而戒誓以征討之意濟濟和整衆盛之貌蠢
　動也蠢蠢然無知之貌昏暗迷惑也不恭不敬也言
　苖民昏迷不敬侮慢於人妄自尊大反戾正道敗壞
　常德用舎顚倒民怨天怒故我以爾衆士奉帝之辭
　罸苗之罪爾衆士庶幾同心同力乃能有功此上禹
　誓衆之辭也林氏曰堯老而舜攝者二十有八年舜
　老而禹攝者十有七年其居攝也代總萬幾之政而
　堯舜之爲天子蓋自若也故國有大事猶稟命焉禹
　征有苗蓋在夫居攝之後而稟命於舜禹不敢專也
　以征有苗推之則知舜之誅四凶亦必稟堯之命無
　疑
　集説(孔氏穎逹曰舜典竄三苗謂舜居攝之時投竄/之又云分北謂卽位之後徙三苗也今復不率)
　(命禹徂征是三苗之民數干王誅呂刑稱無世在下/而得有苗國歴代常存者蓋不滅其國又立其近親)
　(紹其先祖也○林氏之奇曰有㑹必有誓自唐虞以/來則然也而禮記則曰有虞氏未施信於民而民信)
　(之夏后氏未施敬於民而民敬之商人作誓而民始/叛周人作㑹而民始疑穀梁子亦曰誥誓不及五帝)
　(觀此言禹乃㑹羣后誓于師則是㑹與誓皆出於舜/禹之時矣葢合諸侯以欽承天子之命豈可以無㑹)
　(有軍旅之事將警衆以用之豈可以無誓此堯舜禹/所不能廢有㑹有誓亦何害於未施信而民信未施)
　(敬而民敬而又謂誓者殷民所以叛㑹者周民所以/疑此徒見春秋之時盟㑹之煩誥誓之數而民不信)
　(也則謂帝王之時亦然此蓋未嘗探其本原故也○/眞氏徳秀曰道德二字竝言始見於此道者常行之)
　(正路背之故言反徳者固有之實理失之故言敗○/盧氏廷選曰一心如泰誓之同心同德一力如步伐)
　(止齊尚桓/桓之類)
三旬苗民逆命益贊于禹曰惟德動天無遠弗屆滿招
損謙受益時乃天道帝初于歴山往于田日號泣于旻
天于父母負罪引慝祗載見瞽瞍蘷蘷齊慄瞽亦允若
至諴感神矧兹有苗禹拜昌言曰俞班師振旅帝乃誕
敷文德舞干羽于兩階七旬有苗格
　集傳三旬三十日也以師臨之閱月苗頑猶不聽服
　也贊佐屆至也是時益蓋從禹出征以苗負固恃強
　未可威服故贊佐於禹以爲惟德可以動天其感通
　之妙無遠不至蓋欲禹還兵而增修其徳也滿損謙
　益卽易所謂天道虧盈而益謙者(孔氏安國曰自滿/者人損之自謙者)
　(人益之是/天之常道)帝舜也歴山在河中府河東縣(陳氏師凱/曰韻㑹云)
　(河東縣雷首山一名中條亦名歴山地理今釋歴山/在今山西平陽府蒲州南三十里即禹貢雷首山也)
　(水經注云河東郡南有歴/山謂之歴觀舜所耕處)仁覆閔下謂之旻日非一
　日也言舜耕歴山往于田之時以不獲順於父母之
　故而日號呼于旻天(孔氏穎達曰旻愍也求/天愍已故呼曰旻天)于其父
　母蓋怨慕之深也負罪自負其罪不敢以爲父母之
　罪引慝自引其慝不敢以爲父母之慝也祗敬載事
　也瞍長老之稱言舜敬其子職之事以見瞽瞍也齊
　莊敬也慄戰慄也虁虁莊敬戰慄之容也舜之敬畏
　小心而盡於事親者如此允信若順也言舜以誠孝
　感格雖瞽瞍頑愚亦且信順之卽孟子所謂底豫也
　(陳氏師凱曰集注云/底致也豫悦樂也)誠感物曰諴(王氏樵曰孔氏云/諴和也至和感神)
　(况有苗乎訂傳云誠感物曰諴此/朱子以注意未盡而訂定之詞)益又推極至誠之
　道以爲神明亦且感格而況於苗民乎昌言盛徳之
　言拜所以敬其言也班還振整也謂整旅以歸也或
　謂出曰班師入曰振旅謂班師於有苗之國而振旅
　於京師也誕大也文德文命德教也干楯羽翳也(孔/氏)
　(穎逹曰釋言云干杆也孫炎曰干楯自蔽扞也/釋言又曰纛翳也郭璞云舞者持以自蔽翳也)皆舞
　者所執也(楊氏時曰古之時文武一道故干戈兵器/也用之於戰陣則為武用之於舞蹈則為)
　(文/)兩階賓主之階也七旬七十日也格至也言班師
　七旬而有苗來格也舜之文德非自禹班師而始敷
　苗之來格非以舞干羽而後至史臣以禹班師而歸
　弛其威武專尚德敎干羽之舞雍容不迫有苗之至
　適當其時故作史者因即其實以形容有虞之德數
　千載之下猶可以是而想其一時氣象也
　集説(林氏之奇曰唐虞之世聲教所被訖于四海之/外不服者惟一有苗國而已舜禹懐之以徳待)
　(之以寛能使之自服葢自苗民始叛至於是凡五六/十餘年然後得其心悅誠服聖人優游寛大之政也)
　(○張氏九成曰帝之文德素敷至此又誕敷之聖人/躬自厚之意○時氏瀾曰惟德動天天且可以德動)
　(况苗民天地閒之一物乎至諴可以感神神與人一/理也○王氏充耘曰三旬苗民逆命言兵力服人之)
　(難也七旬苗格言徳化感人之速也○王氏守仁曰/誕敷文徳者如天之蕩蕩風雷之後雨露繼之益見)
　(清明聖人有不得處自反誠/切謂之誕敷心盡事亦盡也)
　總論(董氏鼎曰自后克艱至時乃功皆所以發明究/竟克艱之㫖自格汝禹至若帝之初皆所以紀)
　(述授受之辭而征苗一節則攝位後事也前節綱領/在后臣克艱後節綱領在人心道心○王氏樵曰禹)
　(謨一篇義理𢎞大傳心之要在焉孟子曰若禹臯陶/則見而知之所見而知者此也六府三事洪範之原)
　(也禹發自得之學初陳於帝後敘/為疇箕子傳之以授武王至矣哉)
　　臯陶謨
　　　集傳今文古文皆有
　　　集說(彭氏勗曰此篇綱領在迪德知人安民三/者而已蓋人君信蹈其德則能知人安民)
　　　(故臯陶首推廣迪德之義中陳知人之事末列/安民之道其言之序如此豈非嘉謨也哉○林)
　　　(氏之奇曰臯陶一篇首尾皆與禹相答問其實/陳於帝舜之前此所以謂之謨史記曰帝舜朝)
　　　(禹臯陶相與語帝前是也夫惟相語帝前故揚/子雲曰臯陶以之爲帝謨不曰爲禹謨也○王)
　　　(氏應麟曰若稽古稱堯舜禹三聖而臯陶與焉/舜以天下遜禹禹獨推臯陶孟子論道之正傳)
　　　(亦曰若禹臯陶則見而知之又曰舜以不得禹/臯陶爲己憂子夏亦云舜舉臯陶觀於謨而見)
　　　(臯陶之學/之粹也)
曰若稽古臯陶曰允迪厥德謨眀弼諧禹曰俞如何臯
陶曰都愼厥身修思永惇叙九族庶明勵翼邇可遠在
兹禹拜昌言曰俞
　集傳稽古之下卽記臯陶之言者謂考古臯陶之言
　如此也臯陶言爲君而信蹈其德(王氏樵曰人君能/信蹈其德則明足)
　(以燭理虛/足以受善)則臣之所謀者無不明所弼者無不諧也
　(王氏肯堂曰謨主開陳弼主匡正謨弼屬臣明諧屬/君謂有事而獻謀則能洞悉其旨而無疑有違而獻)
　(規則能諧合其/言而無忤也)俞如何者禹然其言而復問其詳也
　都者臯陶美其問也愼者言不可不致其謹也身修
　則無言行之失(王氏樵曰無言行之失/究其極非聖人不能)思永則非淺
　近之謀(林氏之奇曰修身者又不可不思爲長久之/道動而世爲天下道行而世爲天下法言而)
　(世爲天下則此/其所謂思永也)厚叙九族則親親恩篤而家齊矣(陳/氏)
　(櫟曰程子家人傳曰正倫理篤恩義家人之道/也惇者篤恩義叙者正倫理二字盡齊家之道)庶明
　勵翼(王氏綱振曰庶明/是亮工亮采之人)則羣哲勉輔而國治矣邇近
　兹此也(王氏肯堂曰邇指九族庶/明遠指天下兹指修身)言近而可推之遠
　者在此道也(陳氏大猷曰治無二/本邇可則遠在此矣)蓋身修家齊國治
　而天下平矣臯陶此言所以推廣允迪謨明之義(申/氏)
　(時行曰身修思永允迪之義也家齊國治天下平/則不特謨明弼諧而已故曰推廣允迪謨明之義)故
　禹復俞而然之也○又案典謨皆稱稽古而下文所
　記則異(陳氏第曰史固有詞同而實異者不可一例/齊之若作稽古臯陶下叙其德所謀者明所)
　(弼者諧如堯舜禹之例義亦無不可/但臯陶未有言禹曰俞又誰然乎)典主記事故堯
　舜皆載其實謨主記言故禹臯陶則載其謨后克艱
　厥后臣克艱厥臣禹之謨也允迪厥德謨明弼諧臯
　陶之謨也然禹謨之上增文命敷于四海祗承于帝
　者禹受舜天下非盡臯陶比例立言輕重於此可見
　集說(朱子語類問允迪厥德謨明弼諧是形容臯陶/之德或是臯陶之言曰下文說謹厥身修思永)
　(是允迪厥德意庶明勵翼是謨明弼諧意恐不是形/容臯陶底語○時氏瀾曰禹克勤克儉不自滿假學)
　(問工夫之深其於身修思永之道已入其奥故聞臯/陶之言不特俞之且拜之葢深契乎心故感𤼵之機)
　(形之拜而不自知也○陳氏經曰禹臯同列之際或/都或俞或吁或咈或如何無非眞情實意之所發有)
　(合於心則都之俞之不合則吁之咈之善之在人猶/在已也故聞言而拜不爲謟善之在己猶在人也故)
　(自言而先曰都不爲矜○眞氏德秀曰臯陶陳謨未/及他事首以謹修其身爲言蓋人君一身天下國家)
　(之本愼之一言又修身之本也思永欲其悠久不息/也爲君孰不知身之當修然心或放則能暫而不能)
　(久必悠久不息常思所以致謹然後謂之永否則朝/勤夕怠乍作乍止果何益哉愼則敬而不忽思永則)
　(久而不忘修身之道備矣然後以親親尊賢二者繼/之九族必有以篤叙之使均被吾恩衆賢必有以勸)
　(勵之使樂爲吾輔身爲之本而二者又各盡其道則/自家可推之國自國可推之天下其道在此而已中)
　(庸九經之序其亦有所祖於此歟○陳氏櫟曰允迪/厥德謨明弼諧孔注亦以爲臯陶之言蓋迪德之君)
　(則臣言易入故謨易以明而弼易以諧臯陶欲君迪/德以爲已陳謨之地也○王氏肯堂曰於修身曰愼)
　(於知人曰兢業於安民曰寅恭是知敬也者又迪德/之要歟迪德功用則在盡用天下有德之人而化天)
　(下之民咸/歸於德)
臯陶曰都在知人在安民禹曰吁咸若時惟帝其難之
知人則哲能官人安民則惠黎民懷之能哲而惠何憂
乎驩兜何遷乎有苗何畏乎巧言令色孔壬
　集傳臯陶因禹之俞而復推廣其未盡之旨歎美其
　言(王氏樵曰都字上節是美禹之問/此是美已之言所以動帝之聽也)謂在於知人在
　於安民二者而已知人智之事安民仁之事也禹曰
　吁者歎而未深然之辭也(顧氏憲成曰知人安民未/易言也禹故吁嗟以歎其)
　(難/)時是也帝謂堯也言旣在知人又在安民(呂氏祖/謙曰兩)
　(曰在者辭定/而理決也)二者兼舉雖帝堯亦難能之(孔氏安國/曰帝堯亦)
　(以知人安民爲難○顧氏錫疇曰惟帝其難/之猶云卽帝堯之心其猶必以爲難盡也)哲智之
　明也惠仁之愛也能哲而惠猶言能知人而安民也
　遷竄巧好令善孔大也好其言善其色而大包藏凶
　惡之人也言能哲而惠則智仁兩盡雖黨惡如驩兜
　者不足憂昏迷如有苗者不足遷與夫好言善色大
　包藏姦惡者不足畏是三者舉不足害吾之治極言
　仁智功用如此其大也或曰巧言令色孔壬共工也
　(孔氏穎達曰上旣言驩兜有苗則此巧言令色共工/之行也巧言靜言庸違也令色象恭也○林氏之奇)
　(曰不言何畏乎共工而言巧言令色/孔壬者蓋言共工之所爲如此也)禹言三凶而不
　及鯀者爲親者諱也○楊氏曰知人安民此臯陶一
　篇之體要也九德而下知人之事也天敘有典而下
　安民之道也非知人而能安民者未之有也
　集說(張子曰萬事只一天理舜舉十六相去四凶堯/豈不能堯固知四凶之惡然民未被其虐天下)
　(未欲去之堯以安民爲難遽去其君則民不安故不/去必舜而後因民不堪而去之也○林氏之奇曰禹)
　(旣然其言臯陶於是又推廣其義而欲盡乎邇可遠/在兹之道者必在乎自尊賢之知而推之以盡夫知)
　(人之哲自親親之仁而推之以盡夫愛民之惠能官/人則盡乎知人之道而知不可勝用也黎民懷之則)
　(盡乎安民之道而仁不可勝用也仁且知聖人之事/備矣○王氏樵曰知人則鑒别之明能使大小庶官)
　(各當其職以天下材治天下事於治何有必如是而/後可以言知人此知人之所以難也安民則恩惠之)
　(廣能使親賢樂利各得其所民懷之而不能忘必如/是而後可以言民安此安民之所以難也○孫氏繼)
　(有曰自修身而言知人智之事安民仁之事皆德之/所當迪者自修身而推知人而後百官得其職安民)
　(而後萬民遂其生皆務之所當先者必二者兼盡而/後爲迪德之全功○傅氏元初曰知人安民千古致)
　(治盡此/四字)
臯陶曰都亦行有九德亦言其人有德乃言曰載采采
禹曰何臯陶曰寛而栗柔而立愿而恭亂而敬擾而毅
直而溫簡而亷剛而塞彊而義彰厥有常吉哉
　集傳亦總也亦行有九德者總言德之見於行者其
　凡有九也(朱子曰行者/可見之迹也)亦言其人有德者總言其人
　之有德也載行采事也總言其人有德必言其行某
　事某事爲可信驗也(王氏樵曰蘇氏云如稱人孝須/言常見有某事某事以知其孝)
　(如稱人亷須言常見有/某事某事以知其亷)禹曰何者問其九德之目也
　寛而栗者寛𢎞而莊栗也(孔氏穎達曰寛謂度量寛/𢎞○朱子曰栗字再見虞)
　(書皆莊敬/謹嚴之意)柔而立者柔順而植立也(孔氏穎達曰柔/謂性行和柔)
　愿而恭者謹愿而恭恪也亂治也亂而敬者有治才
　而敬畏也(孔氏穎達曰恭在貎敬在心愿者遲鈍外/失於儀故言恭治者輕物内失於心故稱)
　(敬/)擾馴也(孔氏穎達曰擾/謂事理擾順)擾而毅者馴擾而果毅也
　(孔氏安國曰致果爲毅/○朱子曰毅強忍也)直而溫者徑直而溫和也簡
　而亷者簡易而亷隅也(朱子曰簡是好資質較之煩/苛瑣細者不同亷有分辨也)
　剛而塞者剛健而篤實也彊而義者彊勇而好義也
　(孔氏穎達曰剛是性彊是志○/朱子曰義者心之制事之宜)而轉語辭也正言而
　反應者所以明其德之不偏(鄭氏康成曰凡人之性/有異有其上者不必有)
　(下有其下者不必有上/上下相協乃成其徳)皆指其成徳之自然非以彼
　濟此之謂也彰著也成徳著之於身而又始終有常
　其吉士矣哉(潘氏士遴曰易曰可久則賢/人之徳徳未有不可常者)
　集說(程子曰存諸中為徳發於外為行○蘇氏軾曰/亦行有九徳者以此自修也亦言其人有徳者)
　(以此求人也論其人則曰斯人也有某徳言其徳則/曰是徳也有某事某事載采采者歴言之也○林氏)
　(之奇曰易曰君子以成徳為行日可見之行也君子/之徳必至於成然後為行寛而不栗柔而不立至於)
　(剛而不塞彊而不義皆非成徳也徳至於成然後可/用○葉氏夢得曰觀人不求其全而求其常常而不)
　(全不害為徳徳而不常皆矯偽耳○朱子語類問聖/賢教人如克己復禮等語多只是教人克去私欲不)
　(見有教人變化氣質處如何曰寛而栗柔而立剛而/無虐這便是教人變化氣質處又曰有人生下來便)
　(自少物欲者㸔來私欲是氣質中一事○九德分得/細宻九德只是好底氣質然湏兩件凑合将來方成)
　(一徳凡十八種○眞氏德秀曰知人誠非易事然不/過以德求之而已有徳則為君子無徳則為小人此)
　(知人之要也人之行凡有九徳言人之有徳者必觀/其行事如何葢徳者事之本事者徳之施徒曰有徳)
　(而不見之事則徳為虛言矣此又知人之要也自寛/而栗以下其目凡九渾全而無偏弊然後為成徳觀)
　(其徳之成與否而人材之優劣判矣此又知人之要/也然有徳者又貴乎常而不變若勉於暫不能持之)
　(久亦不足以言徳矣/是又知人之要也)
日宣三德夙夜浚明有家日嚴祗敬六德亮采有邦翕
受敷施九德咸事俊乂在官百僚師師百工惟時撫于
五辰庶績其凝
　集傳宣明也三德六德者九德之中有其三有其六
　也浚治也(夏氏僎曰浚與濬/通治而深之之謂)亮亦明也有家大夫也
　(孔氏穎達曰大夫受采邑賜氏/族立宗廟世不絶祀故稱家)有邦諸侯也(張氏九/成曰為)
　(諸侯則有山川土地之廣人民/之衆而豐於都邑故稱有邦)浚明亮采皆言家邦
　政事明治之義氣象則有大小之不同三徳而爲大
　夫六德而為諸侯以徳之多寡職之大小槩言之也
　(林氏之奇曰臯陶論官人其於諸侯局之以六大夫/限之以三此則學者以意逆志而得之不可泥其文)
　(於章句之閒也○姚氏舜牧曰夙夜浚明/有家亮采有邦言其人能勝家邦之寄也)夫九德有
　其三必日宣而充廣之而使之益以著九德有其六
　尤必日嚴而祗敬之而使之益以謹也(孔氏穎達曰/祗亦為敬嚴)
　(則敬之狀也○林氏之奇曰嚴/祗敬敬事之心有加無已也)翕合也德之多寡雖
　不同人君惟能合而受之布而用之如此則九德之
　人咸事其事大而千人之俊小而百人之乂(孔氏穎/達曰馬)
　(王鄭皆云才徳過千/人為俊百人為乂)皆在官使以天下之才任天下
　之治唐虞之朝下無遺才而上無廢事者良以此也
　師師相師法也言百僚皆相師法而百工皆及時以
　趨事也(陳氏櫟曰惟時如食哉惟時惟時惟幾皆天/時也况撫五辰分配四時正與天時意脈相)
　(貫/)百僚百工皆謂百官言其人之相師則曰百僚言
　其人之趨事則曰百工(夏氏僎曰自聮事言則曰/百僚自治事言則曰百工)其
　實一也撫順也五辰四時也(孔氏穎達曰百官皆撫/順五行之時所撫順者)
　(堯典敬授民時平/秩東作之類是也)木火金水旺於四時而土則寄旺
　於四季也(王氏炎曰春則寅卯為木之辰/夏則巳午為火之辰餘倣此)禮運曰播
　五行於四時者是也凝成也言百工趨時而衆功皆
　成也(眞氏德秀曰凝者凝定堅久/之謂成功非難而堅久為難)
　集說(胡氏旦曰五行在地為物在天為時順其時而/撫之則五物皆成其材而為人用矣故仲春斬)
　(陽木仲夏斬隂木所以撫木辰也季春出火季秋納/火所以撫火辰也司空以時相阪隰所以撫土辰也)
　(秋為徒杠春逹溝渠所以撫水辰也又春盛徳在木/布德施惠所以順木辰夏盛德在火勞民勸農所以)
　(順火辰秋盛徳在金冬盛徳在水禁暴誅慢謹蓋藏/歛積聚所以順金水之辰土寄旺四時四辰順土在)
　(其中矣○林氏之奇曰為天子者必能盡用天下之/才兼收竝蓄罔有或遺然後能成天下之治故必用)
　(是九徳之人自寛而栗至彊而義者無所不容無所/不受葢所謂邱陵積土以為高江漢積水以為大大)
　(人合幷以為公也○時氏瀾曰人君不以一己之才/為才而歛天下之才以為才故合九徳之人而受之)
　(又布之於職事之閒使九徳之人咸事而無遺才俊/乂之人在官而無曠職此人君之體也○王氏樵曰)
　(師師以交進其徳惟時以交修其職然職事相觀亦/有相師法處大抵以義理則同道相益以國事則同)
　(心共濟無分於在我在人也○六徳之多固三徳之/所少三徳之有或六徳之所無彼以其多寡有無相)
　(師而交益焉踐履相觀精神相感心術相示有者無/所棄於無而無者不以忌乎有多者不以病乎少而)
　(少者樂其資於多無不切於反觀而憂/其所不至非聖世羣賢合聚何以有此)
　附録(董氏鼎曰王氏云日宣逹三徳之賢使任有家/日嚴祗敬六徳之賢使任有邦眞氏取之皆作)
　(君用賢説庶於下文翕/受敷施九徳之賢相協)
無敎逸欲有邦兢兢業業一日二日萬幾無曠庶官天
工人其代之
　集傳無與毋通禁止之辭敎非必敎令謂上行而下
　效也言天子當以勤儉率諸侯不可以逸欲導之也
　(陳氏大猷曰逸豫怠遊宴/之類欲聲色嗜好之類)兢兢戒謹也業業危懼也
　(孫氏繼有曰兢兢敬而/又敬業業懼而又懼)幾微也(周子曰動而未形有/無之閒者幾也○朱)
　(子曰幾者理雖/已萌事則未著)易曰惟幾也故能成天下之務葢禍
　患之幾藏於細微而非常人之所豫見及其著也則
　雖智者不能善其後故聖人於幾則兢業以圖之所
　謂圖難於其易為大於其細者此也一日二日者言
　其日之至淺萬幾者言其幾事之至多也葢一日二
　日之間事幾之來且至萬焉是可一日而縱欲乎曠
　廢也言不可用非才而使庶官曠廢厥職也天工天
　之工也人君代天理物庶官所治無非天事苟一職
　之或曠則天工廢矣可不深戒哉
　集說(孔氏安國曰不為逸豫貪欲之敎是有國者之/常當戒懼萬事之微位非其人為空官言人代)
　(天理官不可以天官私非其才○司馬氏光曰治之/於微則用力寡而功多治之於盛則用力多而功寡)
　(故曰知幾其神乎○曾氏鞏曰唐虞至治之極也其/君臣相勅曰兢兢業業一日二日萬幾則處至治之)
　(極而保之以祗慎唐虞之所同也○呂氏祖謙曰一/二日之中幾微有萬而難察自微而動之善則善之)
　(惡則惡一心之中少有不敬善惡自此判矣○陳氏/大猷曰功成之後逸欲易生惟戒逸欲而存兢業則)
　(此心清明剛健事之幾微無不洞燭逸欲少肆兢業/少閒則此心昏惰何以察微眇而圖之○天子能以)
　(一心察天下之幾不能以一身兼天下之務任之庶/官而已不可使曠非無其人之為曠非其人之為曠)
　(也終以無曠庶官欲君臣同克難以保治也天不自/為人代為之一官曠則一事闕矣○金氏履祥曰此)
　(章又自君心推之以結知人之本而起安民之端也/天下之治雖散於條目顯設之閒實在於戒謹恐懼)
　(之本無是心則雖有政不行焉此臯陶警切之意聖/賢論治之本也○袁氏黄曰天子有一毫逸欲即其)
　(下化之猶敎之也獨言有邦者天子用人至諸侯而/極舉大以包其小也居人之上則逸欲易肆故獨言)
　(有/邦)
天敘有典勅我五典五惇哉天秩有禮自我五禮有庸
哉同寅協恭和衷哉天命有德五服五章哉天討有罪
五刑五用哉政事懋哉懋哉
　集傳敘者君臣父子兄弟夫婦朋友之倫敘也秩者
　尊卑貴賤等級隆殺之品秩也(金氏履祥曰天敘者/天理自然之倫敘天)
　(秩者天理自/然之品節)勅正(呂氏祖謙曰勅/有整飭之意)惇厚庸常也有庸
　馬本作五庸衷降衷之衷即所謂典禮也(朱子曰衷/即是中○)
　(陳氏師凱曰湯誥傳云天之降命而具仁義禮智信/之理所謂衷也葢本於天而備於我其體則具於中)
　(而無少偏倚其用則行於外而非/過不及蔡氏所以謂之即典禮也)典禮雖天所敘秩
　然正之使敘倫而益厚用之使品秩而有常則在我
　而已(朱子曰許多典禮都是天敘天秩下了聖人只/是因而勅正之因而用出去而已○姚氏舜牧)
　(曰勅我是整齊在我/自我是托始在我)故君臣當同其寅畏協其恭敬
　誠一無閒融㑹流通而民彝物則各得其正所謂和
　衷也(朱子曰同寅協恭是君臣上下一於敬○陳氏/師凱曰各得其正則發必中節而於天理之自)
　(然者皆無所乖沴/是以能和衷也)章顯也五服五等之服自九章以
　至一章是也(蔡氏十曰周官司服公服衮冕而下九/章之服如王之服侯伯服鷩冕而下七)
　(章之服如公之服子男服毳冕而下五章之服如侯/伯之服孤服絺冕而下三章之服如子男之服卿大)
　(夫服𤣥冕而下一章之服如孤之服士服皮弁無章/數也○馬氏廷鸞曰周天子與上公皆服九章然公)
　(有降龍無升龍别於天子○陳氏師凱曰司服注云/九章一曰龍二曰山三曰華蟲四曰火五曰宗彜皆)
　(畫以為繢六曰藻七曰粉米八曰黼九曰黻皆絺以/為繡公衣五章裳四章侯伯衣三章裳四章無龍與)
　(山也子男衣三章宗彜藻米裳二章黼黻無龍山蟲/火也孤刺粉米於衣無畫也衣一章裳二章黼黻而)
　(已大夫衣無文裳一章刺黻而已凡冕服/皆𤣥衣纁裳五服同用冕其旒數則異)言天命有
　德之人則五等之服以彰顯之(孔氏安國曰五服尊/卑彩章各異所以命)
　(有徳○孔氏穎逹曰制為五服所以/表貴賤也服有等差所以别尊卑也)天討有罪之人
　則五等之刑以懲戒之葢爵賞刑罰乃人君之政事
　君主之臣用之當勉勉而不可怠者也○楊氏曰典
　禮自天子出故言勅我自我若夫爵人於朝與衆共
　之刑人於市與衆棄之天子不得而私焉此其立言
　之異也
　集説(程子曰書言天敘天秩天有是理聖人循而行/之所謂道也天命天討只是天理自當如此人)
　(何嘗與與則便是私意有善有惡善則理當善如五/服自有一箇次第以彰顯之惡則理當惡彼自絶於)
　(理故用刑以懲之刑賞之用何嘗容心於喜怒哉只/是一箇義義之與比○張子曰生有先後所以為天)
　(敘小大高下相竝而相形焉是謂天秩天之生物也/有敘物之既形也有秩知敘然後經正知秩然後禮)
　(行○蘇氏軾曰敘秩二者道徳之事非君臣同其誠/敬莫能致也命有徳討有罪此二者政事也勉之而)
　(已○朱子曰天敘天秩天命天討既曰天便自有許/多般在其中天人一理只有一箇分不同○因其生)
　(而第之以其所當處者謂之敘因其敘而與之以其/所當得者謂之秩天敘便是自然底次序君便敎他)
　(居君之位臣便敎他居臣之位父便教他居父之位/子便敎他居子之位秩便是那天敘裏面物事如天)
　(子祭天地諸侯祭山川大夫祭五祀士庶人祭其先/天子八諸侯六大夫四士二皆是有這箇敘便是他)
　(這箇自然之秩○要五禮有庸五典五惇湏是同寅/協恭和衷要五服五章五刑五用湏是政事懋哉懋)
　(哉○呂氏祖謙曰典禮出於天天命之謂性也曰惇/曰庸修道之謂敎也天敘天秩非人所為惟君與天)
　(為一故能惇之庸之也同寅協恭和衷哉典禮之根/源也君臣聚精㑹神與天無閒則所惇所庸乃天之)
　(典禮不然則無非虚文矣○時氏瀾曰命徳討罪皆/不云我者見賞罰之純乎天也葢典禮雖本於天猶)
　(待人輔相撙節而成之若賞罰則不可加一毫於其/閒有一毫之人則賞罰我之賞罰非天之賞罰矣觀)
　(鯀於舜而誅禹於舜而用此天命天討也舜可謂不/以我矣政事懋哉懋哉言此心勉勉不已不可有一)
　(毫止息有所止息則有/我之心乘閒而入矣)
天聰明自我民聰明天明畏自我民明威逹于上下敬
哉有土
　集傳威古文作畏二字通用(林氏之竒曰天明畏馬/本作天明威自我民明)
　(威古文作自我民明/畏畏威不必分也)明者顯其善畏者威其惡(朱子/曰所)
　(明如明明揚側陋之明所畏/如董之用威威用六極之意)天之聰明非有視聽也
　因民之視聽以為聰明天之明畏非有好惡也因民
　之好惡以為明畏上下上天下民也敬心無所慢也
　有土有民社也(孔氏穎達曰鄭𤣥云天子諸侯及卿/大夫有地者皆曰君即此有土可兼)
　(大夫以上但此文/本意實主於天子)言天人一理通逹無閒(時氏瀾曰/自我之言)
　(夫人貫通之理也此/理徹上下而無閒斷)民心所存即天理之所在而吾
　心之敬是又合天民而一之者也有天下者可不知
　所以敬之哉
　集説(孔氏穎達曰皇天無心以百姓之心為心民之/所欲天必從之此即泰誓所云天視自我民視)
　(天聼自我民聼○程子曰天聰明自我民聰明言理/無二也若夫天之所為人之所能則各有分矣○林)
　(氏之奇曰天有聰明之道而其聞見則付之於民天/有明畏之道而其好惡則付之於民葢公天下之聞)
　(見好惡而褒貶則天之聰明明畏不外是矣○真氏/徳秀曰隆古君臣講明政治無一事不本於天無一)
　(事不本於敬○胡氏士行曰前言典禮命討皆本之/天然天豈高逺茫昧哉民心之天即天之天也○金)
　(氏履祥曰聰明聼其言視其行也明畏鑒其徳禍其/滛也此節言天心由於民而民心不可欺有民者不)
　(可以不敬前章言知人之目而以人之代天終之後/章言安民之目而以天之自民終之警戒之意深矣)
臯陶曰朕言惠可底行禹曰俞乃言底可績臯陶曰予
未有知思曰贊贊襄哉
　集傳思曰之曰當作日襄成也臯陶謂我所言順於
　理可致之於行禹然其言以為致之於行信可有功
　臯陶謙辭我未有所知言不敢計功也(鄭氏曉曰是/謙言未知其)
　(底績/與否)惟思日贊助於帝以成其治而已(張氏九成曰/贊贊所助非)
　(一事也○劉氏應秋曰績以已然/見成者言襄以未然待贊者言)
　集説(林氏之奇曰張横渠薛氏皆以曰當作日字此/說比先儒為優雖治經者不當變易經字以就)
　(已意然而考之於經如洛誥曰今王即命日釋文一/音作曰呂刑曰今爾罔不由慰日勤釋文一音作曰)
　(以是知日字曰字經文多相亂而此下文又有予思/日孜孜與此文勢正相類故可從也○金氏履祥曰)
　(臯陶之陳謨悉矣其切於悟主也故終之曰朕言惠/可底行欲人不以為空言而必行之也其切於自反)
　(也故又繼之曰予未有知思曰贊贊襄哉欲已不為/空言而輔行之也○張氏居正曰天下事非言之難)
　(惟行之難故臯陶於陳謨之終而勉舜以力行禹因/而贊揚之亦不必其言之出於已大臣責難陳善之)
　(忠同寅協恭之美於此可見○孫氏繼有曰贊贊者/賢才之進退生民之休戚所係於君徳者甚大人不)
　(可一日不知民不可一日不安故日以知/人安民之謨贊帝以行之期於成治而已)
　總論(董氏鼎曰臯陶發明知人之謨尤覺詳於安民/之謨明於知人則安民有不難者矣然於言知)
　(人之餘則戒逸欲崇兢業惟恐人君不知戒懼而至/於曠官廢事於安民之中則懋政事敬有土惟恐人)
　(君不知懋敬而至於䙝天玩民葢以人君一心又知/人安民之根柢歟○薛氏瑄曰臯陶謨典禮刑賞四)
　(者萬世為治之大經不出於此先儒謂知人安民臯/陶一篇之體要竊謂允迪厥徳又知人安民之本源)
　(也葢允迪厥徳者實踐此徳於身也至若知人智之/事安民仁之事則皆此徳之推行耳苟非此徳實踐)
　(於身則私欲盛而天理微知人之智何自而明安民/之仁何自而行哉○王氏樵曰二典紀堯舜之事三)
　(謨紀禹臯之言序書者之微意也孟子曰由堯舜至/於湯五百有餘嵗若禹臯陶則見而知之若湯則聞)
　(而知之欲求湯之所聞與禹臯陶/之所見而知者舎是書何以哉)
　　益稷
　　　集傳今文古文皆有但今文合於臯陶謨帝曰
　　　來禹汝亦昌言正與上篇末文勢接續古者簡
　　　册以竹為之而所編之簡不可以多故釐而二
　　　之非有意於其閒也以下文禹稱益稷二人佐
　　　其成功因以名篇
　　　集説(孔氏穎逹曰禹言暨益暨稷是禹稱二人/二人佐禹有功因以名篇既美大禹亦所)
　　　(以彰此二人之功也禹先言暨益故益在稷上/○蔡氏卞曰當時下民昏墊故須治水而奏種)
　　　(之功全在益稷更數聖人而後其功始就○呂/氏祖謙曰益稷與臯陶謨議論相承初不閒斷)
　　　(但以禹首舉益稷為/言故取以紀其目)
帝曰來禹汝亦昌言禹拜曰都帝予何言予思日孜孜
臯陶曰吁如何禹曰洪水滔天浩浩懐山襄陵下民昏
墊予乘四載随山刋木暨益奏庶鮮食予決九川距四
海濬畎澮距川暨稷播奏庶艱食鮮食懋遷有無化居
烝民乃粒萬邦作乂臯陶曰俞師汝昌言
　集傳孜孜者勉力不怠之謂帝以臯陶既陳知人安
　民之謨因呼禹使陳其言禹拜而歎美謂臯陶之謨
　至矣我更何所言惟思日勉勉以務事功而已觀此
　則上篇禹臯陶答問者葢相與言於帝舜之前也如
　何者臯陶問其孜孜者何如也禹言往者洪水氾溢
　上漫於天浩浩盛大包山上陵下民昏瞀墊溺困於
　水災如此之甚也四載水乘舟陸乘車泥乘輴山乘
　樏也輴史記作橇漢書作毳以板為之其状如箕擿
　行泥上(陳氏第曰輴史記夏本紀作橇河渠書作毳/漢書溝洫志亦作毳尸子作蕝實一物也)
　樏史記作橋漢書作梮以鐵為之其形似錐長半寸
　施之履下以上山不蹉跌也(陳氏第曰樏史記夏本/紀作檋河渠書作橋漢)
　(書溝洫志作/梮實一物也)葢禹治水之時乘此四載以䟦履山川
　踐行險阻者随循刋除也左傳云井堙木刋刋除木
　之義也葢水涌不洩氾濫瀰漫地之平者無非水也
　其可見者山耳故必循山伐木通蔽障開道路而後
　水工可興也奏進也血食曰鮮(林氏之奇曰鳥獸新/殺曰鮮故曰鮮食)
　水土未平民未粒食與益進衆鳥獸魚鼈之肉於民
　使食以充飽也(孔氏穎逹曰於時雖漸播種得榖/猶少人食未足故鮮食以助穀)九
　川九州之川也(林氏之奇曰史記以導弱水以下為/九川葢弱水也黒水也河也漢也江)
　(也沇也淮也渭也洛也通有九川然亦不必如此之/泥要之謂九川者但謂九州之内凡有川澤皆疏導)
　(之使之各/有所歸也)距至濬深也周禮一畝之閒廣尺深尺曰
　畎一同之閒廣二尋深二仞曰澮畎澮之閒有遂有
　溝有洫皆通田閒水道以小注大言畎澮而不及遂
　溝洫者舉小大以包其餘也先決九川之水使各通
　於海次濬畎澮之水使各通於川也(孔氏穎逹曰先/言決川至海後)
　(言濬畎至川者川既入海然後澮得入川也○林氏/之奇曰自畎而之遂自遂而之溝自溝而之洫自洫)
　(而之澮自澮而之/川自川而之海也)播布也謂布種五穀也艱難也水
　平播種之初民尚艱食也(王氏充耘曰用人力播種/非如鳥獸蟲魚自然生長)
　(也故以彼為鮮/食此為艱食)懋勉也懋勉其民徙有於無交易變
　化其所居積之貨也(林氏之奇曰懋遷有無遷有以/之無也如魚鹽徙山林材木徙)
　(川澤是也化居者化易其所居積王肅云易居者不/得空去使滿而去使滿而来其說是也○李氏儒烈)
　(曰居謂所宜居積者近水/者居魚鼈近山者居果實)烝衆也米食曰粒葢水患
　悉平民得播種之利而山林川澤之貨又有無相通
　以濟匱乏然後庶民粒食萬邦興起治功也禹因孜
　孜之義述其治水本末先後之詳而警戒之意實存
　於其閒葢欲君臣上下相與勉力不怠以保其治於
　無窮而已師法也臯陶以其言為可師法也
　集説(王氏安石曰大水決而有所歸小水濬而有所/入治水之次第也○蘇氏軾曰禹曰予何言亦)
　(猶臯陶之予未有知也曰予思日孜孜亦猶臯陶思/日贊贊襄哉也皆相因之辭伏生以益稷合於臯陶)
　(謨有以也○蔡氏卞曰水平之後天下知禹之功而/已禹以益稷與有功焉故言暨益暨稷是禹不自有)
　(其功而與益稷同之不矜不伐乃在於此○黄氏度/曰不過數十言禹之治水規模盡在此益山澤之政)
　(稷播種與契敷教其次序亦盡在此○呂氏祖謙曰/禹不矜不伐此乃歴舉其功若矜伐何也葢艱難之)
　(念恐其易忘平成之功恐其難保謂今雖平成昔者/之心頃刻不可忘也禹雖不陳謨乃陳謨之大者使)
　(自言其功而非有深意何以謂之昌言哉○金氏履/祥曰隨山刋木之初益焚山澤為民奏魚獸之食此)
　(其初救民之權宜也決川濬畎之際稷降播種為民/舉艱鮮之食此其中民食之兼舉也至扵懋遷有無)
　(之後榖粟通行而烝民皆乃粒食此其末民食之皆/足也○董氏鼎曰禹為司空稷為田正益為虞土田)
　(山澤鳥獸魚鼈其所掌也是三人者均主水土治水/之役所當偕行隨時施宜因利乘便以救斯民於墊)
　(溺窮餒之中禹不忘益稷相從於艱苦中而述其功/如此微禹之言後世孰從而知之○王氏樵曰溝澮)
　(田閒水道旱則藉其容水潦則欲其泄水而以川為/脈絡者也旱阻而川水不入潦霪而畎澮水不出皆)
　(田之患也川以海為都者也不距於海則有侵畎澮/之分犯陵陸之位者矣距海者距海距川者距川血)
　(脈流通如一身焉田功莫大於正經界備旱潦此等/大綱領皆定於禹至於中公外私九一而助則法制)
　(品莭因是而加詳云爾○申氏時行曰先川而後畎/澮者除天下之害先大而後小也先播種而後懋遷)
　(者興天下之利先本而後末也○禹述治水之難以/寓保治之意則儆戒之深意責難之微辭莫有過扵)
　(是者此所以為昌言也人君以此存心而所以為復/隍之慮者益深人臣以此存心而所以為保泰之謀)
　(者益至豈不/可以師法耶)
禹曰都帝慎乃在位帝曰俞禹曰安汝止惟幾惟康其
弼直惟動丕應徯志以昭受上帝天其申命用休
　集傳禹既歎美又特稱帝以告之所以起其聽也慎
　乃在位者謹其在天子之位也天位惟艱一念不謹
　或以貽四海之憂一日不謹或以致千百年之患帝
　深然之而禹又推其所以謹在位之意如下文所云
　也(夏氏僎曰安汝止以/下皆謹在位之事)止者心之所止也人心之靈
　事事物物莫不各有至善之所而不可遷者人惟私
　欲之念動摇其中始有昧於理而不得其所止者安
　之云者順適乎道心之正而不陷於人欲之危動静
　云為各得其當而無有止而不得其止者(王氏樵曰/寂然不動)
　(安其止也感而遂通物各付物/止之各扵其所亦安其止也)惟幾所以審其事之
　發惟康所以省其事之安即下文庶事康哉之義至
　於左右輔弼之臣又皆盡其繩愆糾繆之職(王氏樵/曰其弼)
　(直謂心有非幾則格其/非事有未當則正厥事)内外交修無有不至若是則
　是惟無作作則天下無不丕應固有先意而徯我者
　以是昭受于天天豈不重命而用休美乎
　集説(林氏之奇曰大學曰知止而后有定人之所止/而不能安則將泛然而無所歸宿外物得以移)
　(之矣苟能安其所止則意誠心正舉天下之物曾不/足以動其心如是則寂然不動感而遂通天下之故)
　(矣此實慎乃在位之本也惟幾惟康其弼直言能安/止矣又能盡此三者然後有以盡夫慎乃在位之道)
　(也○朱子曰惟㡬當審萬事之幾惟康當求箇安穏/處弼直以直道輔之應之非惟人應之天亦應之○)
　(時氏瀾曰惟幾惟康則内得其養其弼直則外得其/養○眞氏徳秀曰人之一心静而後能動定而後能)
　(應若其膠膠擾擾將為物役之不暇又何以宰萬物/乎先儒謂心者人之北辰辰惟居其所故能為二十)
　(八宿之綱維心惟安所止故能為萬事之樞紐○陳/氏櫟曰安汝所當止静也幾者動之微動者幾之著)
　(静而知幾以圖康又得直臣弼之則下應人心上當/天心矣○王氏樵曰禹曰安汝止伊尹曰欽厥止詩)
　(曰於緝熙敬止易曰艮其止孔門知止此聖學相承/之微旨也○止以理言安以心言若何而能安曰無)
　(欲則静虛動直○君位繫天人之重故言謹位而及/於得天得民然天命主於人心故丕應又在昭受之)
　(先/)
帝曰吁臣哉鄰哉鄰哉臣哉禹曰俞
　集傳鄰左右輔弼也臣以人言鄰以職言帝深感上
　文弼直之語故曰吁臣哉鄰哉鄰哉臣哉反復歎詠
　以見弼直之義如此其重而不可忽禹即俞而然之
　也
　集説(孔氏安國曰鄰近也君臣道近相湏而成○張/氏綱曰臣以分言鄰以情言一於分則離一於)
　(情則䙝○薛氏季宣曰舜稱臣鄰之説語君臣之相/依也○陳氏經曰臣當親近我而助我故曰臣哉鄰)
　(哉親我助我乃盡為臣之道故曰鄰哉臣哉○鄒氏/補之曰臣謹其分也鄰忘其分也臣而復鄰嚴不至)
　(於苛鄰而又臣和不至於流○王氏充耘曰禹言帝/慎乃在位以歸重於君舜曰臣哉鄰哉以倚重其臣)
帝曰臣作朕股肱耳目予欲左右有民汝翼予欲宣力
四方汝為予欲觀古人之象日月星辰山龍華蟲作㑹
宗彝藻火粉米黼黻絺繡以五采彰施于五色作服汝
明予欲聞六律五聲八音在治忽以出納五言汝聽
　集傳此言臣所以為鄰之義也君元首也君資臣以
　為助猶元首須股肱耳目以為用也下文翼為明聽
　即作股肱耳目之義(孔氏穎逹曰言已動/作視聼皆由臣也)左右者輔
　翼也猶孟子所謂輔之翼之使自得之也宣力者宣
　布其力也言我欲左右有民則資汝以為助欲宣力
　四方則資汝以有為也象像也日月以下物象是也
　(鄭氏康成曰自日月至黼黻所取義皆君徳也服/所以象徳服是服必有是徳當觀象而自省焉)易
　曰黃帝堯舜垂衣裳而天下治葢取諸乾坤則上衣
　下裳之制創自黄帝而成於堯舜也日月星辰(孔氏/安國)
　(曰日月星為三辰○孔氏穎達曰辰在/星下總上三事為辰辰非别為物也)取其照臨也
　山取其鎮也龍取其變也華蟲雉取其文也㑹繪也
　宗彝虎蜼(爾雅注蜼似獼猴而大尾末有岐鼻向上/雨即自懸於樹以尾塞鼻或以兩指○孔)
　(氏穎逹曰周禮宗廟彝器有虎/彝蜼彝故以宗彝為虎蜼也)取其孝也藻水草(孔/氏)
　(穎逹曰詩云魚在/在藻是藻為水草)取其潔也火取其明也粉米白米
　取其養也黼若斧形取其斷也黻為兩已相背取其
　辨也(黄氏度曰案繢人職白與/黑謂之黼黑與青謂之黻)絺鄭氏讀為黹紩也
　紩以為繡也日也月也星辰也山也龍也華蟲也六
　者繪之於衣宗彝也藻也火也粉米也黼也黻也六
　者繡之於裳所謂十二章也(孔氏穎達曰天數不過/十二王者制作皆以十)
　(二象/天也)衣之六章其序自上而下裳之六章其序自下
　而上(孔氏穎逹曰日月尊者在上黼黻尊者在下葢/以衣在上為陽陽統扵上故所尊在先裳在下)
　(為隂隂統於下/故所重在後)采者青黄赤白黑也色者言施之於
　繒帛也繪於衣繡於裳皆雜施五采以為五色也汝
　明者汝當眀其大小尊卑之差等也(孔氏安國曰天/子服日月而下)
　(諸侯自龍衮而下至黼黻士服藻火大夫加粉米上/得兼下下不得僭上以五采明施于五色作尊卑之)
　(服/)又案周禮以日月星辰畫於旂冕服九章登龍於
　山登火於宗彝以龍山華蟲火宗彝五者繪於衣以
　藻粉黼黻四者繡於裳袞冕九章以龍為首鷩冕七
　章以華蟲為首毳冕五章以虎蜼為首葢亦增損有
　虞之制而為之耳六律陽律也不言六呂者陽統隂
　也有律而後有聲有聲而後八音得以依據故六律
　五聲八音言之敘如此也在察也忽治之反也聲音
　之道與政通故審音以知樂審樂以知政而治之得
　失可知也五言者詩歌之協於五聲者也(呂氏祖謙/曰五言樂)
　(之成言者三百篇之詩是也○葉氏夢得曰五言即/五聲雖言也播於律之所和則為五聲雖聲也本於)
　(詩之所諷/則為五言)自上達下謂之出自下逹上謂之納(陳氏/大猷)
　(曰納采詩而納之於上如命太師陳詩以觀民風與/工以納言是也出出詩而播之樂章如闗雎用之鄉)
　(人用之邦國與/時而颺之是也)汝聽者言汝當審樂而察政治之得
　失者也(蘇氏軾曰其音安樂和平則時政/修理其音怨怒乖離則時政怠惰)
　集説(王氏安石曰敬服五教司徒掌之豈非左右有/民稷掌阻飢臯陶治姦宄豈非宣力四方夷作)
　(秩宗豈非制衣服蘷典樂豈非察音聲然彼皆各治/一官禹則總百官而治之者也帝兼舉四事而寄以)
　(股肱耳目葢如此○林氏之奇曰心居中虚以治五/官心有所欲為亦不能獨成其功要必資手足耳目)
　(之助使手足耳目之職廢於外則心之思慮亦不能/獨成故帝言此者必資夫羣臣之助也○易曰后以)
　(財成天地之道輔相天地之宜以左右民葢天子之/職也人臣但為之助而已○周禮司服自天子至扵)
　(卿士其服皆有差等則知唐虞之制亦必有尊卑等/差於其間作服汝明者恐其亂於上下之分故使之)
　(明尊卑差等以示之也夫自天子至於士宗廟宫室/車服冕旒器用莫不有尊卑上下之差此但言作服)
　(者舉其一以包其餘○薛氏季宣曰古人之象所以/昭于後世使人合三才之道被之扵服用得於觀感)
　(而化○朱子語類問五言東萊釋作君臣民事物之/言曰君臣民事物是五聲所屬宮屬君最大羽屬物)
　(最小此是論聲若商放緩便是宮聲出納五言恐只/是審樂知政之類○呂氏祖謙曰作服禮之大者也)
　(六律八音五聲樂之大者也治定功成制禮作樂之/時也禮樂非可以虚文舉言禮樂必在左右宣力之)
　(後者人民和氣浹洽然後可以興禮樂固有次序也/○陳氏大猷曰舜以臣鄰命禹見君臣之忘勢繼之)
　(以作股肱耳目見君臣之忘形君臣猶一身也君猶/心臣猶體臣作朕股肱耳目君以臣為體也汝翼為)
　(明聼以遂予之所欲臣以君為心也○許氏謙曰章/服之象想上古有之故舜采取其意定某某繪扵衣)
　(某某繡於裳不然則何待詳言之耶○王氏充耘曰/予欲左右有民是言教宣力四方是言政觀象作服)
　(是制禮審音出納五言是/作樂四者為治之大要也)
予違汝弼汝無面從退有後言欽四鄰
　集傳違戾也言我有違戾於道爾當弼正其失(王氏/安石)
　(曰拂我而相之謂之/弼故弼字或作拂)爾無面諛以為是而背毁以為
　非不可不敬爾鄰之職也申結上文弼直鄰哉之義
　而深責之禹者如此
　集説(林氏之奇曰舜所言所行為法扵天下傳於後/世豈復有違於道義者哉禹事君盡忠亦可為)
　(萬世法豈復有面從而退有後言者哉葢君臣之閒/相與儆戒惟其無是事而尤不忘儆戒之心此其所)
　(以為大聖人也○孫氏覺曰聖人不以無違自處而/以有違求弼不居其聖也○呂氏祖謙曰舜非有慊)
　(而畏人之後言非容受未盡而致人之後言虞廷之/臣又非肯欺其君而為面是背非之行也聖人敬畏)
　(無已惟恐過之不聞在下者有難言之患求言之切/至也○陳氏大猷曰上言予欲汝翼為明聼謂當将)
　(順乎我也此言予違汝弼謂不當苟順乎我也○四/鄰諸臣各有其職而舜悉以責禹者禹百揆無所不)
　(統也於此可觀君道/亦可以觀相道矣)
　附録(孔氏安國曰四近前後左右之臣勅使敬其職/○孔氏穎達曰冏命實頼左右前後有位之士)
　(匡其不及知四近謂前後左右近君之臣也更欲吿/以此下之辭故勅之○鄭𤣥以四近為左輔右弼前)
　(疑後丞惟伏生書傳有此言文王世子/云有師保有疑丞以外經傳無此官也)
庶頑䜛說若不在時侯以明之撻以記之書用識哉欲
竝生哉工以納言時而颺之格則承之庸之否則威之
　集傳此因上文而慮庶頑䜛說之不忠不直也䜛說
　即舜所堲者時是也在是指忠直為言(孔氏安國曰/若所行不在)
　(於是而為非/者當察之)侯射侯也明者欲明其果頑愚䜛說與
　否也葢射所以觀徳頑愚䜛説之人其心不正則形
　乎四體布乎動静其容體必不能比於禮其節奏必
　不能比於樂其中必不能多審如是則其為頑愚䜛
　說也必矣周禮王大射則供虎侯熊侯豹侯諸侯供
　熊侯豹侯卿大夫供麋侯皆設其鵠又梓人為侯廣
　與崇方(周禮注云崇高也方猶等也高廣/等謂侯中也畫布曰正棲皮曰鵠)三分其廣
　而鵠居一焉應古制亦不相逺也撻扑也即扑作敎
　刑者葢懲之使記而不忘也識誌也録其過惡以識
　於册如周制鄉黨之官(陳氏師凱曰案地官黨正族/師閭胥皆鄉大夫所屬故總)
　(稱為鄉/黨之官)以時書民之孝悌睦婣有學者也聖人不忍
　以頑愚䜛説而遽棄之用此三者之教啓其憤發其
　悱使之遷善改過欲其竝生於天地之閒也工掌樂
　之官也(孔氏穎逹曰禮通謂樂官為工知/工是樂官如周禮大師瞽矇之類)格有恥且
　格之格謂改過也承薦也聖人於庶頑䜛說之人既
　有以啓發其憤悱遷善之心而又命掌樂之官以其
　所納之言時而颺之以觀其改過與否如其改也則
　進之用之如其不改然後刑以威之(黄氏度曰讓罰/不悛桎梏而坐)
　(諸嘉石甚者納之圜/土其又甚者遷徙之)以見聖人之教無所不極其至
　必不得已焉而後威之其不忍輕於棄人也如此此
　即龍之所典而此命伯禹總之也
　集説(林氏之奇曰庶頑䜛説苟能生其遷善之心未/必不為豪傑之才惟上之人棄之則彼以不肖)
　(之心應之矣邵康節之言曰堯舜之世非無小人難/其為小人也謂染於聖人之教亦将變而為君子此)
　(唐虞之世所以比屋可封也○黄氏度曰禮以道其/志樂以和其聲政以一其行刑以防其姦禮樂刑政)
　(其極一也侯明撻記書識皆刑政也侯明周禮鄉五/物訽衆庶其事始此○吳氏澄曰帝舜為君為師之)
　(道仁之至義之盡也○張氏爾嘉曰直者人之生理/頑䜛枉其直性生理幾澌滅於天地之閒故多方引)
　(誘正是曲全人心下面納言因/悔悟處驗其生生之機若何)
禹曰俞哉帝光天之下至于海隅蒼生萬邦黎獻共惟
帝臣惟帝時舉敷納以言明庶以功車服以庸誰敢不
讓敢不敬應帝不時敷同日奏罔功
　集傳俞哉者蘇氏曰與春秋傳公曰諾哉意同口然
　而心不然之辭也隅角也蒼生者蒼蒼然而生視逺
　之義也獻賢也黎獻者黎民之賢者也(孫氏覺曰黎/者之民謂之)
　(黎民賢於黎民/則謂之黎獻)共同時是也敷納者下陳而上納也
　明庶者明其衆庶也禹雖俞帝之言而有未盡然之
　意謂庶頑䜛説加之以威不若明之以德使帝徳光
　輝逹於天下海隅蒼生之地莫不昭灼徳之逺著如
　此則萬邦黎民之賢孰不感慕興起而皆有帝臣之
　願惟帝時舉而用之耳敷納以言而觀其藴明庶以
　功而考其成旌能命德以厚其報如此則誰敢不讓
　於善敢不精白一心敬應其上而庶頑䜛説豈足慮
　乎帝不如是則今任用之臣逺近敷同(孫氏覺曰敷/同猶普同)
　率為誕慢日進於無功矣豈特庶頑䜛説為可慮哉
　集說(孔氏穎達曰舜典云敷奏明試與此異者彼言/施於諸侯故令奏言試功此謂方始擢用故言)
　(納庶納謂受取之庶謂在羣衆○林氏之奇曰禹雖/然帝之言又有以廣帝之意謂輔弼之責雖在臣鄰)
　(然當廣延天下之賢無謂止此而已○王氏十朋曰/諸侯以黜陟為重故言試黎獻以多得為盛故言庶)
　(○陳氏經曰諸侯之功已著特使奏其言而試其功/以驗其已然之效黎獻之功未著故受其言而明衆)
　(庶以功以責其將然之效○王氏樵曰讓者真知己/之不足人之有餘悦慕之意新而矜高之志屈誠服)
　(人之善而推遜之也敬應者有職者勤於職無職者/勤於徳以求不負乎上而答其陶成之意也誰敢謂)
　(人之感化嚮應自不容己使有不然則是自棄於陶/鎔也而誰敢哉○申氏時行曰人君徳輝逺著既有)
　(以來天下之賢而課賞有方又有以盡用賢之道則/公道昭明而人心激勸莫不歸於忠直不惟黎獻者)
　(益盡其用而頑䜛者亦歸於化矣○張氏爾嘉曰/徳之感人神於威威有及有不及徳無所不到)
無若丹朱傲惟慢遊是好傲虐是作罔晝夜額額罔水
行舟朋淫于家用殄厥世予創若時娶于塗山辛壬癸
甲啓􁀾􁀾而泣予弗子惟荒度土功弼成五服至于五
千州十有二師外薄四海咸建五長各迪有功苗頑弗
即工帝其念哉帝曰迪朕德時乃功惟叙臯陶方祗厥
敘方施象刑惟明
　集傳漢志堯處子朱於丹淵為諸侯丹朱之國名也
　頟頟不休息之狀罔水行舟如奡盪舟之類(孔氏安/國曰丹)
　(朱習於無水/陸地行舟)朋淫者朋比小人而淫亂于家也殄絶
　也世者世堯之天下也丹朱不肖堯以天下與舜而
　不與朱故曰殄世程子曰夫聖莫聖於舜而禹之戒
　舜至曰無若丹朱好慢遊作傲虐且舜之不為慢遊
　傲虐雖愚者亦當知之豈以禹而不知乎葢處崇高
　之位所以儆戒者當如是也創懲也禹自言懲丹朱
　之惡而不敢以慢遊也(陳氏櫟曰以丹朱為帝/戒復以己之懲朱繼之)塗山
　國名在今壽春縣東北(皇輿表夀春縣即今鳯陽府/夀州隸江南地理今釋塗山)
　(在今江南鳯陽府懐逺縣東南八里孔穎逹正義曰/哀七年左傳禹㑹諸侯于塗山杜預云塗山在夀春)
　(縣東北塗山國/葢近彼山也)禹娶塗山氏之女也辛壬癸甲四日
　也禹娶塗山甫及四日即往治水也啓禹之子􁀾􁀾
　泣聲荒大也言娶妻生子皆有所不暇顧念惟以大
　相度平治水土之功為急也孟子言禹八年於外三
　過其門而不入是也五服甸侯綏要荒也言非特平
　治水土又因地域之逺近以輔成五服之制也疆理
　宇内乃人君之事非人臣之所當專者故曰弼成也
　(王氏樵曰弼成五服二句禹貢甸服五節即/其事也主之者帝而分畫之者禹故曰弼成)五千者
　毎服五百里五服之地東西南北相距五千里也十
　二師者毎州立十二諸侯以為之師使之相牧以糾
　羣后也薄迫也九州之外迫於四海毎方各建五人
　以為之長而統率之也(孔氏穎逹曰王制謂五國以/為屬屬有長此建五長亦如)
　(彼文○孫氏繼有曰五長内布中國之政教/外通蕃夷之職貢則以捍中國輔蕃夷為職)聖人經
　理之制其詳内略外者如此即就也謂十二師五長
　内而侯牧外而蕃夷皆蹈行有功惟三苖頑慢不率
　不肯就工帝當憂念之也帝言四海之内蹈行我之
　德教者是汝功惟敘之故其頑而弗率者則臯陶方
　敬承汝之功敘方施象刑惟明矣曰明者言其刑罰
　當罪可以畏服乎人也上文禹之意欲舜弛其鞭扑
　之威益廣其文教之及而帝以禹之功敘既已如此
　而猶有頑不即工如苖民者是豈刑法之所可廢哉
　或者乃謂苗之凶頑六師征之猶且逆命豈臯陶象
　刑之所能致是未知聖人兵刑之敘與帝舜治苗之
　本末也帝之此言乃在禹未攝位之前非徂征後事
　葢威以象刑而苗猶不服然後命禹征之征之不服
　以益之諫而又增修徳教及其來格然後分背之舜
　之此言雖在三謨之末而實則禹未攝位之前也
　集說(林氏之竒曰禹拯生民之難思天下之溺由已/之溺不暇顧其妻子至於沐雨櫛風股無脂脛)
　(無毛而不以為勞其志如此舉天下之聲色嗜好曾/何足以易此志哉○夏氏僎曰洪水未平九功未敘)
　(人救死不贍何暇迪徳舜謂今天下所以迪行我徳/而各迪有功者實汝之九功惟敘故也臯陶方敬承)
　(汝功之敘又慮迪徳者怠方施象刑明示人以儆之/則已迪徳者益勉未迪徳者益懼而勉矣此正如九)
　(功惟敘之後董之用威不容已也○陳氏經曰天下/皆迪功弗即工特一有苗若不足介意也聖人之心)
　(以為一物梗化則有不能忘之意○眞氏德秀曰舜/以大聖之資安有可戒之事而益以怠荒戒臯陶以)
　(逸欲戒禹又有傲虐戒豈憂其有是而豫防之邪抑/知其無是而姑為是言邪人心惟危自昔所畏雖聖)
　(主不敢忘操存之功大臣事聖主不敢廢規儆之益/後之君臣宜視以為法○朱惟驕怠是以逞欲禹惟)
　(敬戒是以忘私○張氏爾嘉曰天下有一處不安則/君心無日不危四方迪功而有苗負固終為盛治之)
　(虧文徳是敷刑罰精爽天下無玩愒/不張之紀法則有苗負固何足憂哉)
蘷曰戛擊鳴球搏拊琴瑟以詠祖考來格虞賔在位羣
后德讓下管鼗鼓合止祝敔笙鏞以閒鳥獸蹌蹌簫韶
九成鳯凰來儀
　集傳戛擊考擊也鳴球玉磬名也(陳氏大猷曰球擊/能鳴故稱鳴球○)
　(黄氏鎭成曰周禮考工磬氏為磬小胥/正樂縣之位凡縣鍾磬半為堵全為肆)搏至拊循也
　(王氏炎曰磬輕為戛重為/擊琴瑟重為搏輕為拊)樂之始作升歌於堂上則
　堂上之樂惟取其聲之輕清者與人聲相比故曰以
　詠葢戛擊鳴球搏拊琴瑟(鄭氏康成曰琴五絃瑟二/十四絃○爾雅疏曰琴長)
　(三尺六寸六分五絃後加文武二絃大瑟長八尺一/寸廣一尺八寸二十七絃雅瑟長八尺一寸廣一尺)
　(八寸二十三絃常用者十九絃頌瑟長七尺二寸廣/一尺八寸二十五絃盡用之○黄氏鎮成曰琴操曰)
　(伏羲作琴世本曰神農作琴樂記曰舜作五絃之琴/以歌南風明堂位曰大琴大瑟中琴小瑟四代之樂)
　(器/也)以合詠歌之聲也(孔氏穎逹曰歌詠詩章○黄氏/度曰石尚角角清濁之中琴瑟)
　(尚宮宮聲大樂器重者從細輕者從/大故登歌以磬合琴瑟細大諧也)格神之格思之
　格虞賔丹朱也堯之後為賔於虞猶微子作賔於周
　也丹朱在位與助祭羣后以徳相讓則人無不和可
　知矣(黄氏度曰丹朱傲嚚而能與羣后徳/讓舜徳照臨之久矣於是樂感發之)下堂下之
　樂也管(鄭氏康成曰管/如箎而有六孔)猶周禮所謂隂竹之管孤竹
　之管孫竹之管也(周禮注曰隂竹生於山北者孤竹/竹特生者孫竹竹枝根之末生者)
　鼗鼓(黄氏鎮成曰周官小師掌教鼓鼗瞽矇掌/播鼗葢鼗之播也有瞽矇者有眡瞭者)如鼓
　而小有柄持而摇之則旁耳自擊柷敔郭璞云柷如
　漆桶方二尺四寸深一尺八寸中有椎柄連底撞之
　令左右擊敔狀如伏虎背上有二十七鉏鋙刻(黄氏/鎮成)
　(曰柷方二尺四寸隂也敔二十七鉏鋙陽也樂/作陽也以隂數成之樂止隂也以陽數成之)以籈
　櫟之(黄氏鎮成曰通典曰碎竹以擊其首而逆戛以/止樂宋依唐制以竹為籈破一端為十二莖樂)
　(将止先擊其/首次三戛之)籈長一尺以木為之始作也擊柷以合
　之及其將終也則櫟敔以止之葢節樂之器也笙以
　匏為之(黄氏鎮成曰禮記曰女媧之笙簧世本曰随/作笙禮曰三笙一和而成聲周禮笙師掌教)
　(吹竽/笙)列管於匏中又施簧於管端(鄭氏康成曰/十二簧為笙)鏞大
　鍾也(章氏士俊曰明堂位垂之和鏞世本云垂作鍾/傳曰伏義之孫鼓延始為鍾考工記六分其金)
　(而錫居一謂之鍾/鼎之齊鳧氏為鍾)葉氏曰鍾與笙相應者曰笙鍾與
　歌相應者曰頌鍾頌或謂之鏞詩賁鼓維鏞是也大
　射禮樂人宿縣于阼階東笙磬西面其南笙鍾西階
　之西頌磬東面其南頌鍾頌鍾即鏞鍾也上言以詠
　此言以閒相對而言葢與詠歌迭奏也(潘氏士遴曰/歌則衆樂止)
　(獨笙鏞閒之葢樂始作則琴瑟以歌次/衆音合作衆音暫止而後笙鏞閒歌也)鄉飲酒禮云
　歌鹿鳴笙南陔閒歌魚麗笙由庚或其遺制也蹌蹌
　行動之貎言樂音不獨感神人至於鳥獸無知亦且
　相率而舞蹌蹌然也簫古文作箾舞者所執之物説
　文云樂名箾韶季札觀周樂見舞韶箾者則箾韶葢
　舜樂之總名也今文作簫故先儒誤以簫管釋之九
　成者樂之九成也(潘氏士遴曰孔穎逹云成樂曲終/也毎曲一終必變更奏故書言九)
　(成傳言九奏周禮/言九變其實一也)功以九敘故樂以九成九成猶周
　禮所謂九變也孔子曰樂者象成者也故曰成鳯凰
　羽族之靈者其雄為鳯其雌為凰來儀者來舞而有
　容儀也戛擊鳴球搏拊琴瑟以詠堂上之樂也下管
　鼗鼓合止柷敔笙鏞以閒堂下之樂也唐孔氏曰樂
　之作也依上下而逓奏閒合而後曲成祖考尊神故
　言於堂上之樂鳥獸微物故言於堂下之樂九成致
　鳯尊異靈瑞故别言之非堂上之樂獨致神格堂下
　之樂偏能舞獸也或曰笙之形如鳥翼鏞之虡為獸
　形故於笙鏞以閒言鳥獸蹌蹌風俗通曰舜作簫笙
　以象鳯葢因其形聲之似以狀其聲樂之和豈眞有
　鳥獸鳯凰而蹌蹌來儀者乎曰是未知聲樂感通之
　妙也瓠巴鼓瑟而遊魚出聽伯牙鼓琴而六馬仰秣
　聲之致祥召物見於傳者多矣況舜之徳致和於上
　蘷之樂召和於下其格神人舞獸鳯豈足疑哉今案
　季札觀周樂見舞韶箾者曰德至矣盡矣如天之無
　不覆如地之無不載雖甚盛徳蔑以加矣夫韶樂之
　奏幽而感神則祖考來格(林氏之竒曰來格者祭義/云其入室也僾然必有見)
　(乎其位周還出户肅然必有聞乎其容聲出户/而聴愾然必有聞乎其歎息之聲是為來格)明而
　感人則羣后德讓微而感物則鳯儀獸舞原其所以
　能感召如此者皆由舜之德如天地之無不覆燾也
　其樂之傳歴千餘載孔子聞之於齊尚且三月不知
　肉味曰不圖為樂之至於斯則當時感召從可知矣
　又案此章蘷言作樂之效其文自為一叚不與上下
　文勢相屬葢舜之在位五十餘年其與禹臯陶蘷益
　相與答問者多矣史官取其尤彰明者以詔後世則
　是其所言者自有先後史官集而記之非其一日之
　言也諸儒之説自臯陶謨至此篇末皆謂文勢相屬
　故其説牽合不通今皆不取
　集説(王氏通曰夫樂象成者也象成莫大於形而流/於聲故詔之成也虞氏之恩被動植矣鳥鵲之)
　(巢可俯而窺也鳯凰何為而藏乎○孔氏穎逹曰功/成道洽禮備樂和史述蘷言繼於後○程子曰記云)
　(後世有作者虞帝弗可及矣如百獸舞鳯凰儀三代/以降無此也○林氏之奇曰饗禮曰升歌清廟示德)
　(也下管象武示事也燕禮曰升歌鹿鳴下管新宫葢/堂上之樂以歌為主堂下之樂以管為主其實相合)
　(以成○九成者韶樂之作所以象治功之成而舜治/功之成見於九功惟叙九敘惟歌故其樂以九為節)
　(歌於堂上者九徳之歌舞於庭者則九韶之舞亦猶/武王之功成於六故其樂以六為節也○薛氏季宣)
　(曰中和之至感化之極也○朱子曰有舜與文王之/徳則聲為律而身為度蕭韶二南之詩不患其不作)
　(○陳氏櫟曰此章蘷言作樂之效乃史載之以終典/謨葢功成作樂帝者致治之盛也郊特牲曰歌者在)
　(上匏竹在下貴人聲也即此説以證此章與儀禮皆/無不合古文簡質下之一字别管鼗等為堂下之樂)
　(顯見鳴球琴瑟為堂上之樂矣奏石絲以詠歌之時/則堂下之樂不作奏匏竹等衆樂之時則堂上之樂)
　(不作以今奏樂例之亦如此耳○王氏充耘曰陽數/極於九而樂陽聲也作樂而至於九成則樂之和至)
　(此極矣感物而致鳯凰則感通亦至此極矣○孫氏/繼有曰樂有八音鳴球石也琴瑟絲也管竹也鼗鼓)
　(革也柷木也敔土/也笙匏也鏞金也)
蘷曰於予擊石拊石百獸率舞庶尹允諧
　集傳重擊曰擊輕擊曰拊石磬也有大磬有編磬有
　歌磬磬有大小故擊有輕重八音獨言石考葢石音
　屬角最難諧和記曰磬以立辨夫樂以合為主而石
　聲獨立辨者以其難和也(王氏肯堂曰角聲不高不/下太高則近徴太下則近)
　(商為清濁之/中故難和)石聲既和則金絲竹匏土革木之聲無
　不和者矣詩曰既和且平依我磬聲則知言石者總
　樂之和而言之也或曰玉振之也者終條理之事故
　舉磬以終焉上言鳥獸此言百獸者考工記曰天下
　大獸五脂者膏者臝者羽者鱗者羽鱗總可謂之獸
　也百獸舞則物無不和可知矣尹正也庶尹者衆百
　官府之長也允諧者信皆和諧也(孫氏繼有曰允諧/與徳讓不同彼以)
　(貎言此/以心言)庶尹諧則人無不和可知矣
　集說(孫氏覺曰前先言祖考虞賓羣后而後及鳥獸/以貴賤為序也此先言鳥獸而後及庶尹以難)
　(易為序也○王氏炎曰八音以石為君而韶樂以球/為首宜於此又單言石也○蘷之作樂所以形容治)
　(功之成有舜之徳不可無蘷之樂以發之有蘷之樂/不可無舜之徳以本之二者交致而天下之至和極)
　(矣○吳氏澄曰道徳樂之本聲音樂之具舜徳極大/極盛而韶樂又盡善盡美故其感應之妙古今莫及)
帝庸作歌曰勅天之命惟時惟幾乃歌曰股肱喜哉元
首起哉百工熙哉臯陶拜手稽首颺言曰念哉率作興
事慎乃憲欽哉屢省乃成欽哉乃賡載歌曰元首明哉
股肱良哉庶事康哉又歌曰元首叢脞哉股肱惰哉萬
事墮哉帝拜曰俞往欽哉
　集傳庸用也歌詩歌也勅戒勅也幾事之微也惟時
　者無時而不戒勅也惟幾者無事而不戒勅也葢天
　命無常理亂安危相為倚伏今雖治定功成禮備樂
　和然頃刻謹畏之不存則怠荒之所自起毫髪幾微
　之不察則禍患之所自生不可不戒也此舜將欲作
　歌而先述其所以歌之意也股肱臣也元首君也(王/氏)
　(樵曰人之形視聼呼吸皆在元首作而行/之則在股肱故君謂之元首臣謂之股肱)人臣樂於
　趨事赴功則人君之治為之興起而百官之功皆廣
　也拜手稽首者首至手又至地也大言而疾曰颺率
　總率也臯陶言人君當總率羣臣以起事功又必謹
　其所守之法度葢樂於興事者易至於紛更故深戒
　之也屢數也興事而數考其成則有課功覈實之效
　而無誕慢欺蔽之失两言欽哉者興事考成二者皆
　所當深敬而不可忽者也此臯陶將欲賡歌而先述
　其所以歌之意也賡續(王氏樵曰賡者依/帝之歌而續之也)載成也續
　帝歌以成其義也臯陶言君明則臣良而衆事皆安
　所以勸之也叢脞煩碎也惰懈怠也墮傾圯也言君
　行臣職煩瑣細碎則臣下懈怠不肯任事而萬事廢
　壞所以戒之也舜作歌而責難於臣臯陶賡歌而責
　難於君君臣之相責難者如此有虞之治兹所以為
　不可及也歟帝拜者重其禮也(林氏之奇曰禮曰君/於臣則無答拜葢至)
　(尊之勢無所屈也然臯陶之賡歌舜/拜而受之豈以師傅之禮待臯陶歟)重其禮然其言
　而曰汝等往治其職不可以不敬也林氏曰舜與臯
　陶之賡歌三百篇之權輿也學詩者當自此始
　集説(范氏祖禹曰君以知人為明臣以任職為良君/知人則賢者得行其所學臣任職則不肖者不)
　(得苟容於朝此庶事所以康也若夫君行臣職則叢/脞矣臣不任君之事則惰矣此萬事所以墮也君人)
　(者如天運於上而四時寒暑各司其序則不勞而萬/物生矣君所治者大所司者要也臣所治者寡所職)
　(者詳也君務察而多疑欲以一人之身代百官之所/為則雖聖智亦日力不足矣○林氏之奇曰帝所歌)
　(謂夫元首之起必由股肱之喜是君之所望於臣也/臯陶之歌謂夫股肱之良必由元首之眀是臣之所)
　(望於君也以是成其義也○呂氏祖謙曰治定功成/君臣陶於至和不能自已正手舞足蹈之時於是時)
　(而作歌宜其發揚蹈厲而至樂乃在儆戒畏懼之中/所以見情性之正而為本於三百篇也○舜之時恭)
　(已正南面法度彰禮樂著羣賢布職但總其大綱不/可復加二典三謨或記其臣之拜或記其君之拜皆)
　(和氣浹洽不自知其所以然也○時氏瀾曰事固以/奮庸而立又必謹守其法加之以欽此是情性之正)
　(天理之公○臣歌先元首君歌先股肱交相責任之/義也○陳氏經曰保治在勅天勅天之要在時幾人)
　(求天於天聖人求天於已人事之盡即天也不可失/其時不可忽其微常存儆勅天命可保矣○陳氏櫟)
　(曰歌者和樂之𤼵也當和樂之時不忘戒謹之意歌/之所謂喜喜於乘時圖幾也所謂起起而乘時圖幾)
　(也所謂熙則其乘時圖幾之效驗也○王氏樵曰司/馬氏云王者之職在於量材任人賞功罰罪而已苟)
　(能謹擇公卿牧伯而屬任之則其餘不待擇而精矣/謹察公卿牧伯之賢愚善惡而進退誅賞之則其餘)
　(不待進退誅賞而治矣然則王者所擇之人/不為多所察之事不為煩此治事之要也)
　總論(林氏之竒曰大禹臯陶益稷三篇當時君臣相/與都俞吿戒之辭史官取其深切著明者垂於)
　(後世然堯舜行事其本末既載於二典必為此三篇/者葢以君臣之盛德尤在於此故也○彭氏勗曰此)
　　(篇乃史臣紀舜禹臯陶交相規勉之辭故中雖述后/虁作樂之效終復紀其相戒之歌有虞君臣安不忘)
　　(危之心於/此可見)
　
　
　
　
　
　
　
　
　
　
　
　
　
欽定書經傳説彚纂卷三
　欽定四庫全書
欽定書經傳説彚纂卷四
　夏書
　　集傳夏禹有天下之號也書凡四篇禹貢作於虞
　　時(孔氏穎達曰治/水是堯末時事)而繫之夏書者禹之王以是功
　　也
　　集説(孔氏穎達曰此篇必在虞書之内盖夏史抽/入夏書或仲尼始退其第○金氏履祥曰禹)
　　(貢叙水土在唐虞之際禹謨序功謨在有虞之時/舊皆名夏書以夏史之所述也夫子定書升禹謨)
　　　(於虞書以著三聖相傳之道冠禹貢/於夏書以明大禹有天下之本也)
　　　禹貢上
　　　　集傳上之所取謂之賦下之所供謂之貢是篇
　　　　有貢有賦而獨以貢名篇者孟子曰夏后氏五
　　　　十而貢貢者較數嵗之中以為常則貢又夏后
　　　　氏田賦之總名(孔氏安國曰禹/制九州貢法)今文古文皆有
　　　　集説(孔氏頴達曰九州之土物産各異任其土/地所有以定貢賦之差亦因其肥瘠多少)
　　　　(不同制為差品治田出榖經定其差等謂之厥/賦以其所出之榖市其土地所生異物獻謂之)
　　　(厥貢雖以所賦之物爲貢用賦物不盡有也亦/有全不用賦物直隨地所有採取以爲貢者此)
　　　(之所貢即與周禮太宰九貢不殊但周禮分之/爲九耳○林氏之竒曰别而言之雖有貢有賦)
　　　(冇上下之差合而言之則貢者乃賦税之總稱/田賦包篚皆在其中此貢之一字與商之助周)
　　　(之徹皆是其一代之制取民之總名也○朱子/曰禹自言予決九川距四海濬畎澮距川一篇)
　　　(禹貢不過/此數語)
禹敷土隨山刋木奠高山大川
　集傳敷分也分别土地以爲九州也奠定也定髙山
　大川以别州境也若兗之濟河青之海岱揚之准海
　雍之黑水西河荆之荆衡徐之海岱淮豫之荆河梁
　之華陽黑水是也方洪水横流不辨區域禹分九州
　之地隨山之勢相其便宜斬木通道以治之(蘓氏軾/曰山行)
　(多迷刋木以表之且以通道史記云行山表木○吕/氏祖謙曰隨山有兩意一謂隨山開道以觀水勢一)
　(謂隨山之脈絡相/視其水勢濬其川)又定其山之髙者與其川之大者
　以爲之紀綱(葉氏夢得曰治水者惟形勢之順形勢/以山川爲主山川以高且大者爲主高)
　(山大川各定其所而名/正則其餘可以類求)此三者禹治水之要故作書
　者首述之○曾氏曰禹别九州非用其私智天文地
　理區域各定故星土之法則有九野而在地者必有
　髙山大川為之限隔風氣為之不通民生其間亦各
　異俗(禮記王制曰廣谷大川/異制民生其間者異俗)故禹因髙山大川之所
　限者别為九州又定其山之髙峻水之深大者為其
　州之鎮秩其祭而使其國主之也
　集説(杜氏佑曰九州本制起於顓頊辨其疆界始於/禹貢○黄氏度曰髙山山之㑹也崗麓分衍谿)
　(壑隨大小行其中衆水輳合於大川大川所以紀理/衆小水也九州皆有髙山大川不獨五岳四瀆所謂)
　(刋旅滌源者也○鄭氏樵曰州縣之設有時而更山/川之形千古不易所以禹貢分州必以山川定疆界)
　(使兗州可移而濟河之兗州不能移梁州可遷而華/陽黑水之梁州不能遷故禹貢為萬世不易之書○)
　(呂氏祖謙曰史官作禹貢首言禹敷土見禹之胸中/先有一定之規模分布九州之土某土如此某土如)
　(彼然後用工所以有成奠髙山大川者先定髙山之/標準次辨其大川之所歸○羅氏苹曰廣谷大川風)
　(俗之所以分故推其髙大者先正之然後九州可别/如大山定而山之西為兗大河定而河之南為豫此)
　(分畫之/要也)
冀州
　集傳冀州帝都之地(左傳疏曰堯治平陽舜治蒲坂/禹治安邑三都相去各二百餘)
　(里俱在/冀州)三面距河兗河之西雍河之東豫河之北(孔/氏)
　(頴逹曰兗州云濟河自東河以東也豫州云荆河自/南河以南也雍州云西河自西河以西也明東河之)
　(西西河之東南河之/北是冀州之境也)周禮職方河内曰冀州是也(爾/雅)
　(曰兩河間曰冀州○史記正義曰古帝王之都多在/河東河西故呼河北爲河内河南爲河外又云河從)
　(龍門南至華隂東至衛州東/北入海曲繞冀州故言河内)八州皆言疆界而冀不
　言者以餘州所至可見晁氏曰亦所以尊京師示王
　者無外之意(地理今釋冀州今山西之太原平陽汾/州潞安大同五府澤遼沁三州直隷之)
　(順天永平保定廣平順徳宣化六府及真定河間二/府西北境大名府濬縣西境  盛京之錦州府河南)
　(之懐慶衛輝彰徳三府其北直抵塞外隂山下西起/東受降城今蒙古名薩爾几村之北東訖于大遼水)
　(也/)
　集説(曾氏旼曰九州其來乆矣洪水堙没禹治水復/分别之舜即位分爲十二州分冀東爲并東北)
　(爲幽分青之東北爲營至商又但言九圍九冇爾雅/九州有幽營而無青梁其商制歟周禮職方氏有幽)
　(并而無徐梁營則周制也○朱子曰平陽晉州蒲坂/太行山之盡頭其地磽瘠人民朴陋儉嗇惟堯舜能)
　(都之○成氏申之曰河自積石東北流入中國則折/而南流雍州在其西故曰西河至華隂折而東流豫)
　(州在其南故曰南河至大伾又折而西北流兗州在/其東故曰東河冀地最廣兗最狹冀今河東河北皆)
　(在焉居天下四分之一舜分爲幽并幽州燕薊幽涿/朔莫等州是其域也并州太原澤潞晉代汾絳等州)
　(是其域也○焦氏竑曰冀在唐虞水患特甚在今日/河流徐邳而九河故地乃爲漳衛入海之道則冀之)
　(東北無復河水之繞而所謂三面濱河者盖舊迹也/○茅氏瑞徵曰王氏曰九州之序禹貢始於冀次於)
　(兗而終於雍職方氏則始於揚次於荆而終於并者/盖禹貢言治水之序也職方言逺近之序也治水則)
　(自帝都始然後順水性所便自下而上故由兗至雍/也以逺近言則周之化自北而南爲逺揚在東南荆)
　(在正南并在正北/先逺而後近也)
既載壺口
　集傳經始治之謂之載壺口山名漢地志在河東郡
　北屈縣東南(應氏劭曰已有/南屈故稱北屈)今隰州吉鄉縣也(皇輿/表吉)
　(鄉縣今吉州屬平陽府地理今釋壺口今山西平陽/府吉州西南七十里有壺口山黄河之水注其中如)
　(壺/然)○今案既載云者冀州帝都之地禹受命治水所
　始在所當先經始壺口等處以殺河勢(焦氏竑曰河/自塞外入中)
　(國壺口當南出之/孔道故名河口)故曰既載(朱子曰既者已事之/詞載者始有事也)然
　禹治水施功之序則皆自下流始故次兗次青次徐
　次揚次荆次豫次梁次雍兗最下故所先雍最髙故
　獨後禹言予決九川距四海濬畎澮距川即其用工
　之本末先決九川之水以距海則水之大者有所歸
　又濬畎澮以距川則水之小者有所泄皆自下流以
　疏殺其勢讀禹貢之書求禹功之序當於此詳之
　集説(孔氏頴達曰九州之次以治爲先後水性下流/當從下而泄故治水皆從下爲始自兗已下皆)
　(準地之形勢從下向高從東向西青徐揚三州竝爲/東偏雍州高於豫豫高於青徐雍豫之水從青徐而)
　(入海也梁髙於荆荆髙於揚梁荆之水從揚而入海/也兗在冀東南冀兗二州之水各自東北入海也冀)
　(州之水不經兗州以冀是帝都河爲大患故先從冀/起而次治兗若使冀州之水東入兗州水無去處治)
　(之無益雖是帝/都不得先也)
治梁及岐
　集傳梁岐皆冀州山梁山呂梁山也在今石州離石
　縣東北(皇輿表離石縣今/永寜州屬汾州府)爾雅云梁山晉望即冀州
　呂梁也呂不韋曰龍門未闢呂梁未鑿河出孟門之
　上又春秋梁山崩左氏榖梁皆以爲晉山則亦指呂
　梁矣酈道元謂呂梁之石崇竦河流激盪震動天地
　此禹既事壺口乃即治梁也岐山在今汾州介休縣
　狐岐之山勝水所出東北流注於汾酈道元云後魏
　於胡岐置六壁防離石諸胡因爲大鎮今六壁城在
　勝水之側實古河逕之險阨二山河水所經治之所
　以開河道也先儒以爲雍州梁岐者非是(地理今釋/案孔傳梁)
　(岐在雍州今陜西西安府韓城縣西北九十里之梁/山鳯翔府岐山縣東北四十里之岐山也岐山一名)
　(天柱山山南爲周原詩所謂周原膴膴也蔡傳疑雍/州之山不當載于冀州指今山西汾州府永寜州東)
　(北之呂梁山一名骨脊山者爲梁山汾州府孝義縣/西之狐岐山一名薛頡山者爲岐山然二山去河甚)
　(逺不得謂河水所經曾旼云壺口梁岐一役也其施/功皆同時不可分言于二州故并言于冀得此可釋)
　(蔡氏/之疑)
　集説(朱子曰他所舉山川皆先地後績者覩成功而/言也壺口梁岐及太原皆先績後地者本用功)
　(之始而言也豈治之冇難易歟○論形勢先識大綱/如水則中國莫大于河南方莫大于江涇渭則入河)
　(者也先定大者/則小者便易攷)
既修太原至于岳陽
　集傳修因鯀之功而修之也(曾氏旼曰記云/禹能修鯀之功)廣平曰
　原今河東路太原府也(孔氏頴達曰太原原之大者/地理今釋案孔傳高平曰太)
　(原今以爲郡名正義曰即晉陽縣也唐之晉陽縣今/山西太原縣是東北去太原府治四十里蔡傳以爲)
　(今河東路太原府/者亦統同言之也)岳太岳也周職方冀州其山鎮曰
　霍山地志謂霍太山即太岳在河東郡彘縣東今晉
　州霍邑也(孔氏安國曰太岳在太原西南○皇輿表/晉州今平陽府霍邑今霍州屬平陽府地)
　(理今釋岳陽太岳一名霍太山今爲中鎮在山西平/陽府霍州東三十里山周三百餘里南接岳陽趙城)
　(二縣北接靈石縣/東接沁源縣界)山南曰陽即今岳陽縣地也(皇輿/表今)
　(屬平/陽府)堯之所都(徐氏堅曰帝堯/爲唐侯所都)揚子雲冀州箴曰岳
　陽是都是也盖汾水出於太原經於太岳東入于河
　此則導汾水也(茅氏瑞徵曰河入海汾入河二水原/相屬禹自壺口至太岳治河即以治)
　(汾/)
　集説(陳氏擽曰惟冀州有修治之辭餘州皆無之非/餘州皆無事也以冀例之見餘州之役自禹創)
　(始者皆曰治修鯀之功者皆曰修蒙冀文也○夏氏/允彝曰鯀隄在今開州博州亦有鯀隄又名禹隄衛)
　(州亦有禹隄通名金隄一名千里隄今案汾水自管/涔而下西瀕省城不數百武地卑濕又河土疏且沙)
　(淖故善徙説者謂河出山陿中勢得逞故易徙全賴/石堤堅固非得已也○茅氏瑞徵曰岳陽向爲堯都)
　(鯀極意崇防頗有遺蹟可因而壺口梁岐則禹創爲/疏鑿耳總之治冀州水以河爲主先疏下流以殺河)
　(勢便得大頭腦河流既定太原一帶只修鯀舊績自/可奏功此神禹化工手段也并鯀蹟不朽矣凡既字)
　(皆據成功言工力創造曰治沿緒曰修/道里附近曰及總括曰至皆書法也)
覃懷厎績至于衡漳
　集傳覃懷地名地志河内郡有懷縣今懷州也(地理/今釋)
　(覃懷今河南懷慶府地通典/云懷州禹貢覃懷之地是也)曾氏曰覃懷平地也當
　在孟津之東大行之西淶水出乎其西淇水出乎其
　東方洪水懷山襄陵之時而平地致功為難故曰厎
　績衡漳水名衡古横字地志漳水二一出上黨沾縣
　大□谷今平定軍樂平縣(皇輿表今平定州/樂平縣屬太原府)少山也
　名為清漳一出上黨長子縣鹿谷山今潞州長子縣
　(皇輿表今長子/縣屬潞安府)𤼵鳩山也名為濁漳酈道元謂之衡
　水又謂之横水東至鄴合清漳東北至阜城入北河
　鄴今潞州渉縣也(皇輿表渉縣/今屬彰徳府)阜城今定逺軍東光
　縣也(皇輿表東光縣今阜城縣屬河間府地理今釋/衡漳清漳水出今山西太原府樂平縣西南三)
　(十里沾嶺水經注所謂少山大□谷也東南流至河/南彰徳府渉縣交漳口㑹濁漳水又東北流入直隷)
　(界至廣平縣分二支一支東行入衛河一支為經流/東北行經山東邱縣界復分二支一支北行入大陸)
　(澤一支為經流東北行經直隷清河阜城交河至青/縣合衛河北流至天津西沽合桑乾諸水東行入海)
　(所謂老漳河也其一支入大陸者亦東北行至天津/西沽合諸水入海所謂新漳河也濁漳水出今山西)
　(潞安府長子縣西五十里𤼵鳩/山亦東南流至交漳口㑹清漳)○又案桑欽云二漳
　異源而下流相合同歸于海唐人亦言漳水能獨逹
　于海請以為瀆而不云入河者盖禹之導河自洚水
　大陸至碣石入于海本隨西山下東北去周定王五
　年河徙砱礫(案漢書溝洫志周定王五年河徙不著/其地蔡傳則云定王五年河徙砱礫又)
　(見於導河傳説本程氏但砱礫地名未詳據溝洫志/載賈讓治河奏有滎陽漕渠如淳曰今礫谿口是也)
　(師古曰礫谿谿名即水經所云泲水東過礫谿者似/程氏訛以今為令又加石作砱遂為周時河徙之處)
　(而蔡傳相/承引用耳)則漸遷而東漢初漳猶入河其後河徙日
　東而取漳水益逺至欽時河自大伾而下已非故道
　而漳自入海矣故欽與唐人所言者如此
　集説(曾氏旼曰河自大伾北流漳水東流注之地形/東西為横南北為從河北流而漳東注則河從)
　(而漳横矣/而北既得)　(林氏之竒曰禹自覃懷致功遂踰大行/源而導之入河漳水合河下流如不以)
　(道則亦害於河流故也○夏氏僎曰自壺口至/衡漳皆所以治河之害與夫别流之入于河也)
厥土惟白壤
　集傳漢孔氏曰無塊曰壤(孔氏穎逹曰壤是土和緩/之名故云無塊此土本色)
　(為然水去土復/其性色白而壤)顔氏曰柔土曰壤夏氏曰周官大司
　徒辨十有二壤之物而知其種以教稼穡樹藝以土
　均之法辨五物九等(周禮注五物五地之物也九等/騂剛赤緹之屬○周禮疏禹貢)
　(白壤白墳九等與此騂剛之屬九等不同者以禹貢/是九州大判各為一等此九等無妨一州竝有其類)
　(故不/同也)制天下之地征則夫教民樹藝與因地制貢固
　不可不先於辨土也然辨土之宜有二白以辨其色
　壤以辨其性也盖草人糞壤之法騂剛用牛赤緹用
　羊墳壤用麋渴澤用鹿(周禮草人凡糞種騂剛用牛/赤緹用羊墳壤用麋渴澤用)
　(鹿鹹潟用貆勃壤用狐塡壚用豕疆㯺用蕡輕爂用/犬注云凡所以糞種者謂煑取汁也赤緹縓色也渴)
　(澤故水/處也)糞治田疇各因色性而辨其所當用也曾氏
　曰冀州之土豈皆白壤云然者土㑹之法(周禮注㑹/訃也以土)
　(計貢税/之法)從其多者論也
　集説(劉氏向曰山川汙澤陵陸邱阜五土之宜聖王/就其勢因其便不失其性髙者黍中者稷下者)
　(秔蒲葦菅蒯之用不乏麻麥黍梁亦不盡○王氏安/石曰物其土田以知所宜奠其賦以知所出也○金)
　(氏履祥曰河東太行地勢全體皆石土載/其上但壤性柔細故其地為九州第五)
厥賦惟上上錯厥田惟中中
　集傳賦田所出榖米兵車之類錯雜也(孔氏穎達曰/賦謂土地所)
　(生以供天子多者為正少者為雜○/朱子曰常出者為正閒出者為雜)賦第一等而錯
　出第二等也田第五等也(孔氏安國曰田之髙下/肥瘠九州之中為第五)賦
　髙於田四等者地廣而人稠也林氏曰冀州先賦後
　田者冀王畿之地天子所自治併與場圃園田漆林
　之類而征之如周官載師所載賦非盡出於田也(周/禮)
　(載師凡任地國宅無征園廛二十而一近郊十一逺/郊二十而三甸稍縣都皆無過十二惟其漆林之征)
　(二十/而五)故以賦屬於厥土之下餘州皆田之賦也故先
　田而後賦又案九州九等之賦皆每州嵗入總數以
　九州多寡相較而為九等非以是等田而責其出是
　等賦也冀獨不言貢篚者冀天子封内之地無所事
　於貢篚也
　集説(陸氏徳明曰禹貢九州言田賦者九曰篚者三/曰包者二匭者一曰貢者八而冀州則獨言田)
　(賦而不言貢者盖八州諸侯分封之國各以嵗時致/其田之所有以獻於王者之謂貢冀為天子畿内之)
　(地其物之所有皆屬於王則虞衡澤虞牧人罟人掌/之何貢之為○葉氏夢得曰賦不皆出於田故有田)
　(上而賦寡如徐青梁之類而甚若雍之田上上而賦/乃中下者有田下而賦多如豫冀揚之類而甚若荆)
　(之田下中而賦乃上上者田下而賦多則土賦兼其/間也田上而賦寡則又溝畎灌溉之於水旱畜泄有)
　(利否而人力衆寡勤惰之不齊不可概以田為率也/○朱子曰賦有九等此乃計九州嵗入多寡相較以)
　(為之等非科定取民也取民則用什一賦入既有常/數而又有閒出他等之時者嵗有豐凶不能皆如其)
　(常故有錯法以通之然則/雖夏法亦未嘗不通也)
恒衞既從大陸既作
　集傳恒衞二水名恒水地志出常山郡上曲陽縣恒
　山北谷在今定州曲陽縣西北恒山也(皇輿表定州/曲陽縣今眞)
　(定府曲/陽縣)東入滱水(水經曰滱水出代郡靈邱縣髙氏/山南過廣昌縣南又東南過中山)
　(上曲陽縣北恒/水從西來注之)薛氏曰東流合滱水至瀛州髙陽縣
　入易水(皇輿表瀛州今河間府/髙陽縣今屬保定府)晁氏曰今之恒水西
　南流至眞定府行唐縣東流入于滋水又南流入于
　衡水非古逕矣(地理今釋恒水一名長溪源出恒山/自直隷眞定府阜平縣龍泉闗北迤)
　(邐流經大𣲖山為大𣲖水亦曰沙水又東南至保/定府祁州界合滋河入于唐水唐水即滱水也)衛
　水地志出常山郡靈壽縣東北即今眞定府靈壽縣
　也東入滹沱河薛氏曰東北合滹沱河過信安軍(九/域)
　(志覇州淤口/寨改信安軍)入易水(地理今釋衛水今名雷溝河出/真定府靈壽縣良同村南流至)
　(縣東南入/滹沱河)從從其道也大陸孫炎曰鉅鹿北廣阿澤
　河所經也程氏曰鉅鹿去古河絶逺河未嘗逕邢以
　行鉅鹿之廣阿非是(地理今釋大陸澤一名廣阿澤/跨今直隷保定府東鹿縣元和)
　(志大陸澤在深州鹿城縣南是也順徳府鉅鹿縣元/和志大陸澤一名鉅鹿澤在邢州鉅鹿縣西北五里)
　(是也真定府隆平縣通典趙州昭慶縣有大陸澤元/和志廣阿澤在趙州昭慶縣東二十五里是也寜晉)
　(縣明一統志寧晉縣有葫蘆河即大陸澤是也深州/通典深州陸澤縣禹貢大陸澤在此元和志深州陸)
　(澤縣南三里即大陸之澤是也上承滹沱滏陽漳唐/諸河水滙為巨浸又東北流為新漳河至大城縣為)
　(子牙河至天津衛入海○案漢書溝洫志禹之行河/水本隨西山下東北去鉅鹿正在西山之下自是大)
　(河所經程大昌以為鉅鹿去河絶逺未/嘗逕邢以行非也當從孫炎之說為是)案爾雅髙平
　曰陸大陸云者四無山阜曠然平地盖禹河自澶相
　以北(皇輿表澶今大名府/開州相今彰徳府)皆行西山之麓故班馬王
　横皆謂載之髙地則古河之在貝冀以及枯洚之南
　率皆穿西山踵趾以行及其已過信洚之北(漢書地/理志冀)
　(州信都縣有洚/水故曰信洚)則西山勢斷曠然四平盖以此地謂
　之大陸乃與下文北至大陸者合故隋改趙之昭慶
　以為大陸縣唐又割鹿城置陸渾縣皆疑鉅鹿之大
　陸不與河應而亦求之向北之地杜佑李吉甫以為
　邢趙深三州(皇輿表邢州今順徳府/趙州深州今屬真定府)為大陸者得之
　作者言可耕治水患既息而平地之廣衍者亦可耕
　治也恒衛水小而地逺大陸地平而近河(曽氏旼曰/恒衛在帝)
　(都之北而且逺大/地最卑而河所經)　故其成功於田賦之後
　集説(傅氏寅曰大陸之地廣大跨相趙深三州俱有/之不止於河所經也恒衛二水既入滱與滹沱)
　(而滱滹沱皆經大陸之北而東行言恒衛既從則滱/滹沱之治可知矣滱滹沱治則大陸之可耕作必矣)
　(○黄氏度曰河未入海則恒衛合而為瀰漫之勢大/陸淪焉自河北流不壅恒衛皆順從大陸於是可耕)
　(作矣○呂氏祖謙曰言水土平於田賦之前者其/害大當先治也言於田賦後其害小徐治之也)
島夷皮服
　集傳海曲曰島(爾雅釋名曰海/中可居者曰島)海島之夷以皮服來
　貢也(焦氏竑曰爾雅所謂東/北方之文皮者是也)
　集説(林氏之竒曰冀州之島夷青州之萊夷徐州之/淮夷梁州之和夷與雍州之崑崙析攴渠搜皆)
　(是逐州之閒所近要荒之服也洪水既平之後任土/作貢自綏服之内皆有每嵗之常貢至於要荒之服)
　(則不責其必貢也亦不責其重貨也閒有欲效誠於/上者惟輸其所有之物如蠙珠織皮之類是也島夷)
　(皮服者言水害既除海曲之夷獻其皮服也○/王氏炎曰北地寒故服用皮南地暖故服用卉)
夾右碣石入于河
　集傳碣石地志在北平郡驪城縣(孔氏穎達曰碣石/海畔山也○皇輿)
　(表驪城縣今永/平府撫寧縣)西南河口之地今平州之南也(皇輿/表平)
　(州今永平府地理今釋碣石案漢書地理志云大碣/石山在右北平郡驪城縣西南武帝紀注文頴云碣)
　(石在遼西絫縣絫縣今罷入臨渝此石著海旁盖驪/城即今直隷永平府撫寧縣絫縣即今昌黎縣二縣)
　(壤地連接杳無碣石踪跡而海水蕩滅之説又荒誕/不可信考肇域志云山東濟南府海豐縣有馬谷山)
　(即古碣石劉文偉亦以馬谷山在古九河之下合于/禹貢入河入海之文斷為碣石無疑近世論碣石者)
　(惟此説庶/幾近之)冀州北方貢賦之來自北海入河南向西
　轉而碣石在其右轉屈之閒故曰夾右也(蘇氏軾曰/夾挾也自)
　(海入河逆流而西右/顧碣石如在挾掖也)程氏曰冀為帝都東西南三靣
　距河他州貢賦皆以達河為至故此三方亦不必書
　而其北境則漢遼東西右北平漁陽上谷之地其水
　如遼濡滹易皆中髙不與河通故必自北海然後能
　達河也又案酈道元言驪城枕海有石如甬道數十
　里當山頂有大石如柱形韋昭以為碣石其山昔在
　河口海濵故以誌其入貢河道歴世既久為水所漸
　淪入于海已去岸五百餘里矣(程氏大昌曰道元所/書特為詳具韋昭推)
　(究首尾謂漢世水波襄食地廣碣石當巳苞淪/於海故歴代釋經皆援此碣石以為之據也)戰國
　䇿以碣石在常山郡九門縣者恐名偶同而鄭氏以
　為九門無此山也(孔氏穎逹曰鄭云戰國萊碣石在/九門縣今屬常山郡盖别有碣石)
　(與此名同今驗/九門無此山也)
　集説(孔氏穎達曰下文導河入于海傳云入于渤海/渤海之郡當以此海為名計渤海北距碣石五)
　(百餘里河入海處逺在碣石之南禹行碣石不得入/于河也盖逺行通水之處北盡冀州之境然後南廻)
　(入河而逆上也夾右者孔云夾行此山之右則行碣/石山西南行入河在碣石之右故云夾右也顧氏亦)
　(云山西曰右○林氏之竒曰禹貢所載上言田賦貢/篚之事而於下言其所以達於帝都之道其始末曲)
　(折莫不盡備而皆以達于河為至盖達于河則達于/帝都故也此云夾右碣石入于河者盖在冀州之北)
　(者逺于帝都之地或有舟楫轉輸則必遵海道以入/于河然後至于帝都瀕河之地則徑自河以達於帝)
　(都矣○朱子曰碣石山負海當河入海之衡自海道/夾出碣石之右然後入河而達帝都也冀州三而距)
　(河其建都實取轉漕之利朝㑹之便故九州之終皆/言達河以紀其入帝都之道冀實帝都亦曰入河者)
　(為北境絶逺者言之/以明海道亦可至也)
濟河惟兗州
　集傳兗州之域東南據濟西北距河(鄭氏樵曰以地/命州如兗州者)
　(當時所命之名後世安知其在南在/北故以濟水河水之閒為兗州也)濟河見導水蘇
　氏曰河濟之間相去不逺兗州之境東南跨濟非止
　於濟也愚謂河昔北流兗州之境北盡碣石河右之
　地後碣石之地淪入于海河益徙而南濟河之閒始相
　去不逺蘇氏之説未必然也(地理今釋兗州今山東/之東昌府及兗州府曹)
　(州陽榖壽張鄆城三縣濟南青州二府西北境直隷/之大名府及真定河間二府東南境河南之衛輝府)
　(胙城/縣也)○林氏曰濟古文作泲説文注云此兗州之濟
　也其從水從齊者説文注云出常山房子縣(皇與表/房子縣)
　(今趙州臨城/縣属真定府)贊皇山則此二字音同義異當以古文為
　正(茅氏瑞徵曰泲即沇水其從水從齊者非四瀆之/水然水經注云二濟同名則泲之訛為濟舊矣)
　集説(孔氏穎達曰此下八州𤼵首言山川者皆謂境/界所及也○林氏之竒曰以髙山大川定逐州)
　(疆界序所謂别九州篇首所謂奠山川也九州命名/之意盖出於一時之偶然不可必求其義也○朱子)
　(曰河患惟兗為甚兗州是河曲處其曲處兩岸無山/皆是平地所以潰決常必在此故禹自其决處導之)
　(用工尤難○熊氏禾曰兗州當河之下流/西距河東距濟北濵海南接徐豫之境)
九河既道
　集傳九河爾雅一曰徒駭二曰太史三曰馬頰四曰
　覆鬴五曰胡蘇六曰簡潔七曰鈎盤八曰鬲津其一
　則河之經流也先儒不知河之經流遂分簡潔為二
　既道者既順其道也○案徒駭河地志云滹沱河寰
　宇記云在滄州清池南(皇輿表清池縣今/滄州屬河間府)許商云在
　平城馬頰河元和志在徳州安徳平原南東(皇輿表/安徳今)
　(陵縣平原今徳州平/原縣竝屬濟南府)寰宇記云在棣州滳河北(皇輿/表棣)
　(州滳河今商河/縣屬濟南府)輿地記云即篤馬河也覆鬴河通典
　云在徳州安徳胡蘇河寰宇記云在滄之饒安無棣
　臨津三縣(皇輿表饒安今滄州無棣今慶雲/縣臨津今南皮縣竝屬河間府)許商云
　在東光(皇輿表東光今東/光縣屬河間府)簡潔河輿地記云在臨津
　(案孔穎達九河疏據爾雅郭璞注以簡潔為二河朱/子孟子集注亦因之曰簡曰潔分舉犂然蔡傳則據)
　(曾旼之説合簡潔為一河其一則河之經流也林之/竒嘗辨之以為九河勢均安得以一為經流八為支)
　(派哉當從朱子/孟子集注為正)鈎盤河寰宇記云在樂陵東南(皇輿/表樂)
　(陵今武定州樂/陵縣屬濟南府)從徳州平昌來輿地記云在樂陵鬲
　津河寰宇記云在樂陵東西北流入饒安許商云在
　鬲縣輿地記云在無棣太史河不知所在自漢以來
　講求九河者甚詳漢世近古止得其三唐人集累世
　積傳之語遂得其六歐陽忞輿地記又得其一或新
　河而載以舊名或一地而互為兩説要之皆似是而
　非無所依據至其顯然謬誤者則班固以滹沱為徒
　駭而不知滹沱不與古河相渉樂史馬頰乃以漢篤
　馬河當之鄭氏求之不得又以為九河齊桓塞其八
　流以自廣夫曲防齊之所禁塞河宜非桓公之所為
　也河水可塞而河道果能盡平乎皆無稽考之言也
　惟程氏以為九河之地已淪于海引碣石為九河之
　證以謂今滄州之地北與平州接境(皇輿表平州/今永平府)相
　去五百餘里禹之九河當在其地後為海水淪没故
　其跡不存方九河未没於海之時從今海岸東北更
　五百里平地河播為九在此五百里中又上文言夾
　右碣石則九河入海之處有碣石在其西北岸九河
　水道變遷難於推考而碣石通趾頂皆石不應仆没
　今兗冀之地既無此石而平州正南有山而名碣石
　者尚在海中去岸五百餘里卓立可見則是古河自
　今以為海處向北斜行始分為九其河道已淪入於
　海明矣漢王横言昔天常連雨東北風海水溢西南
　出浸數百里九河之地已為海水所漸酈道元亦謂
　九河碣石苞淪於海後世儒者知求九河於平地而
　不知求碣石有無以為之証故前後異説竟無歸宿
　盖非九河之地而强鑿求之宜其支離而不能得也
　(地理今釋案孔穎達九河疏徒駭在成平胡蘇在東/光鬲津在鬲縣此祖漢許商徒駭最北鬲津最南之)
　(言也其餘六者復據爾雅九河之次謂太史馬頰覆/釡在東光之北成平之南簡潔鈎盤在東光之南鬲)
　(縣之北蔡傳以太史河不知所在又合簡潔為一與/孔疏異今考直隷河間府滄州自唐迄元滄州治清)
　(池縣之西交河縣漢成平縣之東北六十里有徒駭/河漢書地理志所謂滹沱河民曰徒駭河是也山東)
　(濟南府平原縣北有篤馬河東北經陵縣徳平商河/隋唐為滳河縣樂陵諸縣界其流或斷或續相傳即)
　(馬頰河也濟南府徳州有覆釜河東北至海豐縣入/海河間府東光縣東南有胡蘇河東經寧津縣唐臨)
　(津縣滄州漢鳳安縣在州東南慶雲縣隋唐為無非/縣界至海豐縣入海河間府南皮縣城外有簡河絜)
　(河二河相去最近濟南府樂陵縣東南有鈎盤河自/平原徳平二縣界流入至海豐縣東入海徳州西南)
　(有鬲津河東經呉橋寧津徳平樂陵慶雲諸縣界至/海豐縣大沽口入海其太史河據齊乗在清滄二州)
　(之間明一統志亦云在南皮縣北今其地雖無顯跡/然以孔疏參之明一統志亦非無據盖九河故道自)
　(春秋時已湮廢遷徙漢唐以來諸儒訪求古跡就所/見之斷港絶潢指為某河某河似乎是非不可知然)
　(河自大陸以北順勢下趨禹時九河自當在徳州以/上河間數百里之地考之于古驗之于今是亦可信)
　(也/已)
　集説(孔氏安國曰河水分為九道在此州界平原以/北是○呂氏祖謙曰禹不惜數百里地疏為九)
　(河以分其勢善治水者不與水爭地也○余氏闕曰/多其委使河之大有所㵼而其力有所分此禹治河)
　(之道也自周定王時河始南徙訖於漢而禹之故道/失矣故西京時受患特甚自瓠子再決流為屯氏諸)
　(河其後河入千乗而徳棣之河又播為八漢人指以/為太史馬頰者偶合於禹迹故迄東都至唐河不為)
　(害者千數百年至宋而河又南決/乃由彭城合汴泗東南以入淮)
雷夏既澤
　集傳澤者水之鍾也(爾雅釋名曰下而有水曰澤言/潤澤也○風俗通曰水草交厝)
　(名之/為澤)雷夏地志在濟隂郡城陽縣西北今濮州雷澤
　縣西北也(皇輿表雷澤縣今東昌府濮州地理今釋/雷夏今山東東昌府濮州東南有雷澤接)
　(曹州界水經注云雷澤在大成陽故城西北十餘/里其陂東西二十餘里南北十五里即舜所漁也)山
　海經云澤中有雷神龍身而人頰鼓其腹則雷然則
　本夏澤也因其神名之曰雷夏也洪水横流而入于
　澤澤不能受則亦氾濫奔潰故水治而後雷夏為澤
　集説(孔氏穎達曰洪水之時髙原亦水澤不/為澤雷夏既澤髙地水盡此復為澤也)
灉沮㑹同
　集傳灉沮二水名灉水曾氏曰爾雅水自河出為灉
　許愼云河灉水在宋又曰汳水受陳留浚儀隂溝至
　蒙為灉水東入于泗水經汳水出隂溝東至蒙為狙
　獾(案水經汳水至梁郡蒙縣為濉水又獲水出汳水/於梁郡蒙縣北無狙獾字當是濉獲二字之訛)
　則灉水即汳水也灉之下流入于睢水沮水地志睢
　水出沛國芒縣(皇輿表漢沛國芒縣/今歸徳府永城縣)睢水其沮水歟
　晁氏曰爾雅云自河出為灉濟出為濋求之於韻沮
　有楚音二水河濟之别也二説未詳孰是(地理今釋/案元和志)
　(灉水沮水俱出濮州雷澤縣西北平地去縣四十里/九域志濮州有沮溝即禹貢灉沮㑹同是也宋時河)
　(決曹濮間灉沮之源適當其衝久而泥滓塡淤二水/遂涸蔡傳乃欲以汳睢當之非是韓汝節云汳睢在)
　(豫徐之境無豫于兗州/而兗州自有灉沮也)㑹者水之合也同者合而一
　也
　集説(王氏炎曰九域志濮州有沮溝即禹貢灉沮㑹/同者下流相合接山東諸水盈涸不常○茅氏)
　(瑞徵曰河濟為兗州二大水灉沮其支/流也二水竝治而兗境無復水患矣)
桑土既蠶是降丘宅土
　集傳桑土宜桑之土既蠶者可以蠶桑也蠶性惡濕
　故水退而後可蠶然九州皆賴其利而獨於兗言之
　者兗地宜桑後世之濮上桑閒猶可驗也(鄭氏康成/曰今濮水)
　(之上地有桑閒者僖三十一年衛遷于帝邱杜預云/今東郡濮陽縣也濮陽在濮水之北是有桑土矣)
　地高曰邱(爾雅釋邱曰非人為之邱孫炎曰/地性自然也○廣雅曰小陵曰邱)兗地多
　在卑下水害尤甚民皆依邱陵以居至是始得下居
　平地也
　集説(孔氏頴達曰降丘宅土與既蠶連文知下邱居/平土就桑蠶也計下邱居土諸處皆然獨於此)
　(州言之者鄭𤣥云此州寡於山而夾川両大流之閒/遭洪水其民尤困水害既除於是下邱居土以其免)
　(於厄尤喜故記之○王氏綱振曰兗州水治後歴數/其土可桑可蠶可宅可作備言民生衣食居止之利)
厥土黑墳厥草惟繇厥木惟條
　集傳墳土脈墳起也如左氏所謂祭之地地墳是也
　繇茂條長也(孔氏頴逹曰繇是茂之貎條/是長之體言草茂而木長也)○林氏曰
　九州之勢西北多山東南多水多山則草木為宜不
　待書也兗徐揚三州最居東南下流其地卑濕沮洳
　洪水為患草木不得其生至是或繇或條或夭或喬
　而或漸包故於三州特言之以見水土平草木亦得
　遂其性也
　集説(陳氏大猷曰兗徐揚居河濟江淮下流水未平/則為下濕於草木非宜水既平則為沃衍於草)
　(木尤宜故以/三州言草木)
厥田惟中下厥賦貞作十有三載乃同
　集傳田第六等賦第九等貞正也兗賦最薄言君天
　下者以薄賦為正也作十有三載乃同者(孔氏穎逹/曰作者役)
　(功作/務)兗當河下流之衝水激而湍悍地平而土疎被
　害尤劇今水患雖平而卑濕沮洳未必盡去土曠人
　稀生理鮮少必作治十有三載然後賦法同於他州
　此為田賦而言故其文屬於厥賦之下先儒以為禹
　治水所歴之年且謂此州治水最在後畢州為第九
　成功因以上文厥賦貞者謂賦亦第九與州正為相
　當殊無意義其説非是
　集説(王氏炎曰水患未盡去則賦難定其等故十三/載姑較所収而定其賦之下下州界既狹又冇)
　(浸灌之患賦所以最少○王氏充耘曰天道變於上/地力復於下然後使供輸比同於他州盖因其受患)
　(之深所以優恤之至○陳氏雅言曰地利之羙有未/闢故田稍髙而賦為至下人工之修冇未齊故賦既)
　(薄而其入尤後○王氏樵曰史臣叙兗之成功其文/異於他州者有二記桑土一也記賦貞十三載乃同)
　(二也皆以/河患故也)
厥貢漆絲厥篚織文
　集傳貢者下獻其土所有於上也(周禮太宰以九貢/致邦國之用○朱)
　(子曰貢者諸侯貢天子/故畿外八州皆有貢)兗地宜漆宜桑故貢漆絲也
　(周禮典絲掌絲入而辨其物○孔氏頴達曰任土作/貢此州貢漆知地宜漆林也周禮載師云漆林之征)
　篚竹噐筐屬也古者幣帛之屬則盛之以筐篚而貢
　焉經曰篚厥𤣥黄是也織文者織而有文錦綺之屬
　也(顔氏師古曰錦織綵為文也○孔氏穎達曰綺是/織繒之有文者是綾錦之别名故云錦綺之屬)
　以非一色故以織文總之林氏曰有貢又有篚者所
　貢之物入於篚也
　集説(孔氏穎達曰鄭𤣥云貢者百功之府受而藏之/其實於篚者入于女功故以貢篚别之篚之所)
　(盛皆供衣服之用諸州無厥篚者無入篚之物故不/貢也○林氏之竒曰八州之貢揚荆最多兗雍最寡)
　(各因其地之所有而不强之以所無也雖有多寡然/皆以其所入準其髙下以充每嵗之常貢是以有多)
　(寡而無輕重○呂氏祖謙曰八州之貢/皆服食噐用之物所謂惟正之供也)
浮于濟漯達于河
　集傳舟行水曰浮漯者河之枝流也兗之貢賦浮濟
　浮漯以達于河也(孔氏安國曰因水入水曰達○孔/氏穎達曰謂不湏舍舟而陸行水)
　(路相通得乗/舟徑達也)帝都冀州三靣距河達河則達帝都矣
　又案地志曰漯水出東郡東武陽至千乗(皇輿表東/武陽今濮)
　(州朝城縣属東昌府千/乗今青州府樂安縣)入海(漢書地理志過郡/三行千二十里)程氏
　以為此乃漢河與漯殊異然亦不能明言漯河所在
　未詳其地也(地理今釋漯今山東東昌府朝城縣南/有漯河陂廣十餘里又青州府高苑縣)
　(北有漯河濟南府禹城縣西二里有漯河一名源河/俗乂名土河東北入臨邑縣界案朝城漢之東武陽)
　(縣高苑漢之千乘縣禹城漢之高唐縣也蓋漯水本/出高唐至千乘入海自禹導河至大伾始分河之一)
　(支史記禹厮二栗以引其河注其一則漯川東北流/首經東武陽至高唐合漯水自合漯水則高唐以南)
　(武陽以北之河皆彼以漯名矣故漢志于平原郡高/唐注則云漯水所出于東郡東武陽則云禹治漯水)
　(東北至千乘入海疏解漯水源流固自瞭然蔡傳未/究斯㫖又誤解程大昌此河乃漢河元非禹河之語)
　(竟不知漯水所在善乎陳師凱書傳旁通曰程氏之/意非指漯為漢河蓋言漯入河處所受河水乃漢以)
　(後所徙頓邱之河非禹時澶相以北/之河其漯水仍以東武陽為是也)
　集説(程氏大昌曰禹貢古河其分派旁出者凡二在/南為濟少北為漯二水雖分枝於河而皆不得)
　(名河周定王時河徙故瀆則已與禹貢異漢元光河/又改向頓邱東南流入渤海則漢河全非禹河故迹)
　(矣司馬遷班固雖能言禹河之在降水大陸者别為/一枝而乂雜取漢世新河亦附之禹其曰禹釃為二)
　(渠者是也孟康順承遷固此語以漢河為/漯川然漯在禹時未嘗得附名於河也)
海岱惟青州
　集傳青州之域東北至海西南距岱岱泰山也在今
　襲慶府奉符縣西北三十里(皇輿表襲慶府今兗州/府奉符縣今濟南府泰)
　(安州地理今釋青州今山東之登州萊州二府青州/府益都臨淄昌樂安邱夀光臨朐六縣及諸城高苑)
　(博興樂安四縣南境濟南府肥城長清歴城章邱鄒/平長山新城淄川八縣及泰安州萊蕪縣北境兗州)
　(府東阿平隂二縣北境其東北跨海/為  盛京之奉天府訖于朝鮮國也)
　集説(孔氏穎達曰東萊東境之縣入海曲之閒青州/之境非至海畔而已堯時青州當越海而有遼)
　(東也舜為十二州分青州為營州營州即遼東也○/杜氏佑曰青州之界從岱山東歴密州東北歴海曲)
　(萊州越海分遼東樂浪三韓之地西扺遼水也○金/氏履祥曰青州於中國為正東故名從東方之色)
嵎夷既略
　集傳嵎夷薛氏曰今登州之地略經略為之封畛也
　(楊氏愼曰昭七年左傳經略注聚/土為封曰略經謂廵行略謂邊界)即堯典之嵎夷(于/氏)
　(欽曰寜海州/為禹貢嵎夷)
　集説(鄭氏曉曰嵎夷東表之地可以興樹藝而為之/封也可以立溝塗而為之畛也青州之土平矣)
　(○焦氏竑曰經界東方盡/嵎夷之地舉逺以見近也)
濰淄其道
　集傳濰淄二水名濰水地志云出琅琊郡箕縣今密
　州莒縣(皇輿表密州莒縣/今青州府莒州)東北濰山也北至都昌入
　海今濰州昌邑也(皇輿表濰州今濰縣屬萊州府地/理今釋濰水出今山東青州府莒)
　(州西北九十里箕屋山即濰山也土人名為淮河東/流逕諸城縣西折而北至萊州府昌邑縣東北五十)
　(里入/海)淄水地志云出泰山郡萊蕪縣原山今淄州淄
　川縣(皇輿表淄川縣/今屬濟南府)東南七十里原山也東至博昌
　縣入濟今青州壽光縣也(地理今釋淄水出今青州/府益都縣西南顔神鎮東)
　(南二十五里岳陽山即原山也其山接濟南府章邱/淄川萊蕪三縣淄水出于山之東谷東北流至青州)
　(府壽光縣北由清水泊入海禹時淄水入海不入濟/水經注叙述甚明史記河渠書亦云禹治水之後于)
　(齊則通菑濟之閒是二水不通可知蔡氏因/漢書淄水入泲一語云淄水東入濟非是)其道者
　水循其道也上文言既道者禹為之道也此言其道
　者氾濫既去水得其故道也林氏曰河濟下流兗受
　之淮下流徐受之江漢下流揚受之青雖近海然不
　當衆流之衝但濰淄二水順其故道則其功畢矣比
　之他州用力最省者也
　集説(王氏綱振曰青州是濟水㑹汶入海處則濟汶/皆宜入紀但因汶入海近不為青害而濟之治)
　(又詳見於豫兗二州故本州但紀濰淄治正如江漢/皆揚州入海亦因江入海不為揚害而其治亦詳見)
　(於荆梁二州故本州但/紀彭蠡震澤治同一例)
厥土白墳海濱廣斥
　集傳濱涯也海涯之地廣漠而斥鹵(孔氏穎達曰言/水害除復舊性)
　(也/)許慎曰東方謂之斥西方謂之鹵斥鹵鹹地可煑
　為鹽者也(金氏履祥曰斥鹵可煑為鹽故齊有/魚鹽之利今登州千里長沙是其地)
　集説(林氏之竒曰此州土有二種平地之土色白而/性墳海濱之土彌望皆斥鹵○鄭氏曉曰上辨)
　(一州之土下辨一方之土○茅氏瑞徵曰州境邊海/者三而青土獨别舉海濱以鹽利蚤開故特摽土産)
　(為貢鹽志/其始也)
厥田惟上下厥賦中上
　集傳田第三賦第四也
　集説(金氏履祥曰九州雍田第一青徐即次之後世/所謂秦得百二齊得十二亦言其地利之饒非)
　(獨形勢也○鄭氏曉曰/田有定則賦有定等也)
厥貢鹽絺海物惟錯岱畎絲枲鉛松怪石萊夷作牧厥
篚檿絲
　集傳鹽斥地所出絺細葛也錯雜也海物非一種故
　曰錯林氏曰既總謂之海物則固非一物矣此與揚
　州齒革羽毛惟木文勢正同錯盖别為一物如錫貢
　磬錯之錯理或然也畎谷也岱山之谷也枲麻也怪
　石怪異之石也(陸氏徳明曰怪/石碔砆之屬)林氏曰怪石之貢誠
　為可疑意其必湏以為噐用之飾而有不可闕者非
　特貢其怪異之石以為玩好也(孔氏頴達曰岱山之/谷有此五物美於他)
　(方所有故/貢之也)萊夷顔師古曰萊山之夷齊有萊侯萊人
　即今萊州之地(司馬氏貞曰宣七年左傳齊侯伐萊/服䖍以為東萊黄縣是今案地理志)
　(黄縣有萊山恐即此地之夷地理今釋案蔡傳以萊/夷為今萊州之地然元和志云故黄城在登州黄縣)
　(東南二十五里古萊子國宣七年春秋傳曰齊侯伐不/萊杜注今東萊黄縣是今之登州府亦禹貢萊夷地)
　(獨萊州/府矣)作牧者言可牧放夷人以畜牧為生也檿山
　桑也山桑之絲其韌中琴瑟之絃蘇氏曰惟東萊為
　有此絲以之為繒其堅韌異常萊人謂之山繭
　集説(林氏之竒曰凡貢不言所出以一州所出皆可/貢也言所出者以此地所出為良也○朱子曰)
　(萊夷及揚之島夷閒於貢篚之/閒時貢土物以見來王之意)
浮于汶達于濟
　集傳汶水出泰山郡萊蕪縣原山今襲慶府萊蕪縣
　也(皇輿表襲慶府萊蕪縣今/泰安州萊蕪縣屬濟南府)西南入濟在今鄆州中
　都縣也(皇輿表鄆州中都縣今東平州汶上縣屬兗/州府地理今釋汶水出今山東濟南府萊蕪)
　(縣其源非一合流于泰安州之静安鎮謂之大汶又/有小汶出新泰縣宫山之下至徂徠山南入大汶水)
　(經注有牟汶北汶柴汶元和志又有嬴汶禹貢錐指/云汶水有五北汶嬴汶柴汶牟汶其一則經流也嬴)
　(汶在今萊蕪縣南三十里源出新泰縣宮山之隂流/合牟汶牟汶在萊蕪縣南門外西流至泰安州東入)
　(汶北汶即泮水源出泰山分水嶺泰安州志謂之塹/汶柴汶在泰安州東三十五里俗名司馬河又有水)
　(出萊蕪縣寨子村流合牟汶者近志指為浯汶據漢/志瑯邪靈門縣有高泵山浯水所出東北入濰説文)
　(云水出靈門山世謂之浯汶在今莒州界與業蕪無/涉志誤汶水舊由安民亭合濟水東北入海自明永)
　(樂九年于東平州東六十里築戴村壩盡遏汶水出/南旺南北分流南流達于濟寜州㑹沂泗諸水入淮)
　(者十之四北流達于臨清州㑹/漳衛諸水入海者十之六矣)盖淄水出萊蕪原山
　之隂東北而入海汶水出萊蕪原山之陽西南而入
　濟不言逹河者因於兗也
　集説(桑氏欽曰汶水出原山西南過嬴縣南又東南/過奉高縣北又西南過壽張縣北又西南至安)
　(民亭入于濟○程氏大昌曰青之浮汶入濟盖期至/河而非以至濟也經書青貢止曰逹濟而不竟之於)
　(河者達濟則河自可達不待復書也○于氏欽口入/濟之汶見禹貢論語之汶上書傳謂之北汶即今大)
　(清河入濰之汶見漢書入沂之汶見水經齊有三汶/清河為大○焦氏竑曰西南入濟汶之水道浮汶達)
　(濟青之貢道今之汶則南北分流為轉漕之要道矣/○胡氏瓚曰自河南徙而濟水中枯止汶水北流今)
　(遏之南接淮泗北通漳衛以濟漕所謂㑹通/河也張秋北有鹽河通㑹城是浮汶之故道)
海岱及淮惟徐州
　集傳徐州之域東至海南至淮北至岱而西不言濟
　者岱之陽濟東為徐岱之北濟東為青言濟不足以
　辨故略之也爾雅濟東曰徐州者商無青并青於徐
　也周禮正東曰青州者周無徐并徐於青也(杜氏佑/曰今分)
　(入兗州/之域)林氏曰一州之境必有四至七州皆止二至
　盖以鄰州互見至此州獨載其三邊者止言海岱則
　嫌於青止言淮海則嫌於揚故必曰海岱及淮而後
　徐州之疆境始别也(地理今釋徐州今江南之徐州/及鳯陽府懷逺五河虹靈璧四)
　(縣泗宿二州淮安府桃源清河安東宿遷睢寜贛榆/六縣邳海二州山東之兗州府滋陽曲阜寜陽泗水)
　(金郷魚臺嘉祥鉅野汶上郯城鄒滕嶧費十四縣及/平隂縣南境濟寜東平沂三州濟南府新泰縣及萊)
　(蕪縣泰安州南境青州府莒州蒙隂/沂水日照三縣及諸城縣南境也)
　集説(鄭氏康成曰成王封周公元子伯禽於魯其封/域在禹貢徐州大野蒙羽之野又武王以陶唐)
　(氏火正閼伯之虚封微子啓宋公為商後其封域在/徐州泗濱西及豫州盟豬之野○熊氏禾曰徐州沂)
　(泗諸水在其前冀東與兗豫之地皆可接/引而在懷抱拱揖之内亦東方一形勝也)
淮沂其乂
　集傳淮沂二水名淮見導水曾氏曰淮之源出于豫
　之境至揚徐之閒始大其氾濫為患尤在於徐故淮
　之治於徐言之也沂水地志云出泰山郡盖縣艾山
　(寰宇記曰艾/山一名臨樂)今沂州沂水縣也(皇輿表沂州今屬兗/州府沂水縣今屬青)
　(州/府)南至于下邳西南而入于泗(孔氏頴達曰地志云/過郡五行六百里○)
　(金氏履祥曰此禹貢之沂地理今釋沂水出今山東/青州府沂水縣西北一百七十里雕崖山鄭康成云)
　(沂水出沂山或云臨樂山酈道元云沂水出艾山禹/貢錐指謂雕崖臨樂艾山皆沂山支阜之異名也接)
　(蒙隂縣界南流至江南淮安府宿/遷縣北匯為駱馬湖又南入運河)曾氏曰徐州水以
　沂名者非一酈道元謂水出尼邱山西北徑魯之雩
　門亦謂之沂水(金氏履祥曰此/曽㸃浴沂之沂)水出太公武陽之冠
　石山(皇輿表武陽今/費縣屬兗州府)亦謂之沂水(許氏慎曰沂水出/東海費縣東西入)
　(泗俗謂為/小沂水)而沂水之大則出於泰山也又案徐之水
　有泗有汶有汴有漷而獨以淮沂言者周職方氏青
　州其川淮泗其浸沂沭周無徐州兼之於青周之青
　即禹之徐則徐之川莫大於淮淮乂則自泗而下凡
　為川者可知矣徐之浸莫大於沂沂乂則自沭而下
　凡為浸者可知矣(鄭氏曉曰泉源注於海曰川/可為陂障以灌溉者曰浸)
　集説(孔氏頴達曰淮出桐栢山𤼵源逺矣於此州言/之者淮水至此而大為害尤甚喜得其治故於)
　(此記/之)
蒙羽其藝
　集傳蒙羽二山名蒙山(林氏之竒曰即語/東蒙詩奄有龜蒙)地志在泰
　山郡蒙隂縣西南今沂州費縣也(地理今釋蒙山在/今山東青州府蒙)
　(隂縣南八里西南接兗州/府費縣界延袤一百餘里)羽山地志在東海郡祝其
　縣南今海州朐山縣也(皇輿表朐山縣今/海州屬淮安府)藝者言可
　種藝也(孔氏穎達曰詩云藝之荏菽故藝為種也○/茅氏瑞徵曰其藝與既藝亦别既藝言已開)
　(墾其藝則可/施功種藝也)
　集説(王氏炎曰先淮後沂先大而後小也先蒙後羽/先高而後下也淮沂乂而後蒙羽可藝事之相)
　(因也○焦氏竑曰蒙山與龜山相連延袤八十餘里/蒙山之陽為費縣隂為蒙隂縣羽山在今淮安府贛)
　(榆縣西北八十里即舜殛鯀處然登州府又有羽山/在府治東南三十里亦以為舜殛鯀處○茅氏瑞徵)
　(曰經云徐田上中齊乘稱沂州東南芙蓉山下有湖/溉田千頃香粳鍾畝古稱琅琊之稻元和志承縣界)
　(有陂十三所今沂嶧二州仰泇承二水漑田青徐水/利莫與為匹皆十三陂之遺跡則蒙羽為沃壤可知)
大野既豬
　集傳大野澤名地志在山陽郡鉅野縣北今濟州鉅
　野縣也(皇輿表鉅野縣/今屬兗州府)鉅即大也水蓄而復流者謂
　之豬(孔氏頴達曰豬停水處也往/前漫溢今得豬水為澤也)案水經濟水至乗
　氏縣分為二南為菏北為濟酈道元謂一水東南流
　一水東北流入鉅野澤則大野為濟之所絶其所聚
　也大矣何承天曰鉅野廣大南導洙泗北連清濟徐
　之有濟於是乎見又鄆州中都西南亦有大野陂或
　皆大野之地也(地理今釋元和志云大野澤一名鉅/野在鄆州鉅野縣今屬山東兗州府)
　(東五里南北三百里東西百餘里禹貢錐指云鉅野/屢遭河患自漢以來衝決填淤凡四五度高下易形)
　(乆已非禹迹之舊逮元至正四年河又決入此地/及河南徙澤遂涸為平陸而畔岸不可復識矣)
　集説(會氏旼曰職方河東曰兗州其澤藪曰大野濟/水之所絶禹時蓋在徐之西兗之東也周無徐)
　(故專屬兗○王氏樵曰或云鄆州中都西南有大野/陂鄆州今東平州即古東原而中都則汶上縣也今)
　(南旺湖實在汶上西南縈廻百五十餘里漕河貫乎/其中西湖廣衍倍於東湖東湖北接馬踏伍莊坡湖)
　(以及安山南接蜀山焉場坡湖以及昭陽諸湖連亘/數百里而東原徐鄆諸邑又悉環列左右與古經志)
　(合是南旺湖即/古大野無疑)
東原厎平
　集傳東原漢之東平國今之鄆州也晁氏曰東平自
　古多水患數徙其城咸平中又徙城於東南則其下
　濕可知厎平者水患已去而厎於平也後人以其地
　之平故謂之東平又案東原在徐之西北而謂之東
　者以在濟東故也東平國在景帝亦謂濟東國云益
　知大野東原所以志濟也(地理今釋東原今山東兗/州府東平州及濟南府泰)
　(安州之西/南境也)
　集説(曾氏旼曰淮沂水之流者大野水之止者蒙羽/地之高者東原地之平者無不治也○王氏炎)
　(曰大野豬而後東原/平亦事之相因也)
厥土赤埴墳草木漸包
　集傳土黏曰埴埴腻也黏泥如脂之腻也周有摶埴
　之工(孔氏穎達曰考工記用上為瓦/謂之摶埴之工是埴為黏土)老氏言埏埴以
　為噐惟土性黏腻細密故可摶可埏也漸進長也如
　易所謂木漸言其日進於茂而不已也包叢生也如
　詩之所謂如竹包矣言其叢生而稹也(孔氏穎達曰/釋言云苞稹)
　(也孫炎曰物叢生曰苞齊人名曰稹郭璞曰今/人呼叢緻者為稹漸包謂長進叢生言其美也)
　集説(林氏之竒曰徐受淮之下流其地墊溺已甚草/木不得遂茂乆矣今洪水既平乃至進長叢生)
　(故可書也○王氏樵曰埴土性之美者/也而又墳起最宜於生物故草木漸包)
厥田惟上中厥賦中中
　集傳田第二等賦第五等也
　集説(胡氏瓚曰土禀冲和之氣故壤為上太燥者不/凝故墳次之墳膏起也青在壤上者以有斥南)
　(之利豫壤同而先冀者或田賦遞為上下也色性相/參而三壤則矣○茅氏瑞徵曰徐州土美故田第二)
　(凡賦卑於田者以壤/地狹或人工未修也)
厥貢惟土五色羽畎夏翟嶧陽孤桐泗濱浮磬淮夷蠙
珠暨魚厥篚𤣥纖縞
　集傳徐州之土雖赤而五色之土亦閒有之故制以
　為貢(水經注姑幕縣有五色土王者封建諸侯隨方/受之○元和志徐州彭城郡開元貢五色土各)
　(一斗○寰宇記出彭城縣/北三十五里之赭土山)周書作雒曰諸侯受命于
　周乃建大社于國中其壝東青土南赤土西白土北
　驪土中央舋以黄土將建諸侯鑿取其方面之土苞
　以黄土(孔氏頴達曰四方各依/其方色皆以黄土覆之)苴以白茅(孔氏頴達/曰易稱藉)
　(用白茅茅色/白而潔美)以為土封故曰受削土于周室此貢土
　五色意亦為是用也羽畎羽山之谷也夏翟(孔氏頴/達曰釋)
　(鳥云翟山雉此言夏翟共為雉/名周禮立夏采之官取此名也)雉具五色其羽中旌
　旄者也(孔氏頴達曰周禮司常曰全羽為旞析/羽為旌用此羽為之故曰羽中旌旄)染人
　之職秋染夏(周禮染人掌染絲帛凡染春/㬥練夏纁𤣥秋染夏冬獻功)鄭氏曰染
　夏者染五色也林氏曰古之車服噐用以雉為飾者
　多不但旌旄也曾氏曰山雉具五色出于羽山之畎
　則其名山以羽者以此歟嶧山名地志云東海郡下
　邳縣西有葛嶧山古文以為嶧山(焦氏竑曰在鄒縣/者為鄒嶧在邳州)
　(者為葛嶧地理今釋嶧陽一名葛嶧山在今江南/淮安府邳州西南俗名距山以與沂水相距也)下
　邳今淮陽軍下邳縣也(皇輿表下邳縣今/邳州屬淮安府)陽者山南
　也孤桐特生之桐(管子曰五沃之/土其木為桐)其材中琴瑟(應氏/劭曰)
　(梧桐出嶧陽山採東南/孫枝為琴聲甚清越)詩曰梧桐生矣于彼朝陽盖
　草木之生以向日為貴也泗水名出魯國卞縣桃墟
　西北陪尾山源有泉四四泉俱導因以為名西南過
　彭城又東南過下邳入淮卞縣今襲慶府泗水縣也
　(皇輿表襲慶府泗水縣今兗州府泗水縣地理今釋/泗水出今山東兗州府泗水縣東五十里陪尾山四)
　(源竝發故名西南流至兗州府城東金口壩分為二/派一越壩西南流至濟寜州界為泗河又西南至魯)
　(橋入運河一從壩上西流至兗州府城西為府河又/西南至濟寜州東合洸水又西南至天井牐入運河)
　濱水旁也浮磬石露水濱若浮於水然(孔氏安國曰/泗水涯水中)
　(見石可/以為磬)或曰非也泗濱非必水中泗水之旁近浮者
　石浮生土中不根著者也今下邳有石磬山或以為
　古取磬之地曾氏曰不謂之石者成磬而後貢也(陳/氏)
　(大猷曰石輕浮可為磬者成而/貢之磬聲清越取輕浮者良)淮夷淮之夷也(地理/今釋)
　(淮夷淮南北近海之夷民今江南/淮安揚州二府近海之地皆是)蠙蚌之别名也(孔/氏)
　(頴達曰此蠙出珠/故以蠙為珠名)暨及也珠為服飾魚用祭祀今濠
　泗楚皆貢淮白魚亦古之遺制歟夏翟之出於羽畎
　孤桐之生於嶧陽浮磬之出於泗濱珠魚之出於淮
　夷各有所産之地非他處所有故詳其地而使貢也
　𤣥赤黑色幣也武成曰篚厥𤣥黄(孔氏頴達曰篚之/所盛例是衣服之)
　(用/)纖縞皆繒也(爾雅縞皓也○孔/氏安國曰纖細也)禮曰及期而大祥
　素縞麻衣中月而禫禫而纖記曰有虞氏縞衣而飬
　老則知纖縞皆繒之名也曾氏曰𤣥赤而有黑色以
　之為衮所以祭也以之為端所以齊也(胡氏一桂曰/端取其正謂)
　(士服衣袂二尺二/寸屬幅廣袤等也)以之為冠以為首服也黑經白緯
　曰纖纖也縞也皆去凶即吉之所服也
　集説(茅氏瑞徵曰此州制貢大略竝供禮樂之用○/顧氏霖調曰物取國之用不困天下以無故之)
　(求地取物之良不強天下以難/得之貨經國之義愛民之仁也)
浮于淮泗逹于河
　集傳許愼曰汳水受陳留浚儀隂溝(皇輿表浚儀今/祥符縣屬開封)
　(府/)至蒙為灉水東入于泗則淮泗之可以達于河者
　以灉至于泗也許愼又曰泗受泲水東入淮盖泗水
　至大野而合泲然則泗之上源自泲亦可以通河也
　(案史記河渠書叙禹功畢廼云自是之後滎陽下引/河東南為鴻溝與濟汝淮泗㑹則汳水為鴻溝分流)
　(禹時所未有許慎所云乃漢周以後水道不可為禹/時淮泗入河之証也蓋徐州貢道自淮入泗自泗入)
　(泲入漯以達河當在菏澤以東若菏澤以西泲水屢/見屢伏與河無相通之理泗水安能達于河耶蔡氏)
　(所謂泗之上源自濟可/以通河者亦未明晰)
淮海惟揚州
　集傳揚州之域北至淮東南至于海(爾雅曰江南曰/揚州地理今釋)
　(揚州今江南之江寜揚州廬州安處池州太平寜國/徽州鎭江常州蘓州松江十二府滁和廣徳三州鳯)
　(陽府鳯陽臨淮定遠霍邱盱眙天長六縣壽州淮安/府山陽鹽城二縣河南之汝寜府光山固始二縣光)
　(州湖廣之黄州府羅田蘄水廣濟黄梅四縣蘄/州廣東之潮州府及浙江江西福建皆是也)
　集説(熊氏禾曰揚州在地東南隅以地勢言山必起/于西北澤必匯于東南經言淮海惟揚州北距)
　(淮東南至海閩粤雖上古未通亦當在要荒之服禹/㑹諸侯於塗山㑹稽又禹迹之所至矣西抵荆州之)
　(境淮之西當在桐栢荆州之界江之西當在衡/漳之界其地乃淮東西江東西及兩浙之地)
彭蠡既豬
　集傳彭蠡地志在豫章郡彭澤縣東(地理今釋彭蠡/湖在今江西南)
　(昌府城東北一百五十里饒州府城西四十里南康/府城東五里九江府城東南九十里上承章貢諸水)
　(與江水相吞吐周迴四百五十里亦曰鄱陽湖者以/中有鄱陽山而名俗又稱在都昌縣者為東鄱湖在)
　(南昌縣者/為西鄱湖)合江西江東諸水跨豫章饒州南康軍三
　州之地(皇輿表豫章今南昌府饒州/今饒州府南康軍今南康府)所謂鄱陽湖者
　是也(夏氏允彜曰彭蠡一名鄱/陽湖以中有鄱陽山也)詳見導水
　集説(鄭氏曉曰彭蠡澤之大者禹既疏導由是衆流/之來有所鍾下流之去有所泄始得而豬也)
陽鳥攸居
　集傳陽鳥隨陽之鳥謂鴈也(孔氏穎達曰日陽也此/鳥南北與日進退故曰)
　(陽/鳥)今惟彭蠡洲渚之閒千百為羣記陽鳥所居猶夏
　小正記鴈北鄉也(楊氏慎曰小正於其/來則曰鄉去則曰遰)言澤水既豬
　洲渚既平而禽鳥亦得其居止(林氏之竒曰水/退其地可居也)而遂
　其性也
　集説(孔氏穎達曰鴻鴈九月而南正月而北左思蜀/都賦所云木落南翔冰泮北徂是也○蘇氏軾)
　(曰陽烏避寒就暖彭蠡在彭澤西北北/方之南南方之北也故陽鳥多留於此)
三江既入
　集傳庾仲初呉都賦注松江下七十里分流東北入
　海者為婁江東南流者為東江併松江為三江其地
　今亦名三江口呉越春秋所謂范蠡乗舟出三江之
　口者是也○又案蘇氏謂岷山之江為中江嶓冢之
　江為北江豫章之江為南江即導水所謂東為北江
　東為中江者既有中北二江則豫章之江為南江可
　知今案此為三江若可依據然江漢㑹於漢陽合流
　數百里至湖口而後與豫章江㑹又合流千餘里而
　後入海不復可指為三矣蘇氏知其説不通遂有味
　别之説禹之治水本為民去害豈如陸羽輩辨味烹
　茶為口腹計耶亦可見其説之窮矣以其説易以惑
　人故并及之或曰江漢之水揚州巨浸何以不書曰
　禹貢書法費疏鑿者雖小必記無施勞者雖大亦略
　江漢荆州而下安於故道無俟濬治故在不書况朝
　宗于海荆州固備言之是亦可以互見矣此正禹貢
　之書法也(地理今釋案三江孔安國班固鄭康成韋/昭桑欽郭璞顧夷諸説不一惟鄭康成曰)
　(左合漢為北江右合彭蠡為南江岷江居其中則為/中江故書稱東為中江者明岷江至彭蠡并與南合)
　(始得稱中也融洽前後經文確不可易宋蘇軾實宗/其説蔡傳專主庾仲初呉都賦注以松江婁江東江)
　(為三江力排蘇説且曰大江合漢與彭蠡之後又千/餘里而入海不復可指為三不知三江云者因上流)
　(有中江北江南江而言之非截然指為三也蔡傳又/云禹貢無施勞者雖大亦畧揚州大江無俟濬治故)
　(在不書不知禹貢所紀皆成功而施功即在其中當/洪水氾濫之後大江自彭蠡以東至入海處其閒豈)
　(無泥沙壅塞謂之無施勞可乎况管子/荀子淮南子皆云禹疏三江可證也)
　集説(程氏大昌曰揚居東南近海之地水自為源而/直達于海者甚多諸家見經有三江随其所見)
　(指執三水至于經文中江北江皆棄之不録今證以/地理乃知三江本不為三其實一江而三名爾○袁)
　(氏仁曰岷江在梁漢江在荆而/其入海皆在揚故于揚言之)
震澤厎定
　集傳震澤太湖也(孔氏穎達曰大澤蓄/水南方名之曰湖)周職方揚州
　藪曰具區地志在呉縣西南五十里今蘇州呉縣也
　(地理今釋震澤即太湖介于江南浙江之間今江南/蘇州府之呉呉江二縣常州府之武進無錫宜興三)
　(縣浙江湖州府之烏程長/興二縣皆其所分𨽻也)曾氏曰震如三川震之震
　若今湖翻是也具區之水多震而難定故謂之震澤
　厎定者言厎於定而不震蕩也
　集説(金氏履祥曰案揚州之境自建嶺至栁䖍北枝/趨敷淺原水皆東流又自建嶺一枝轉而北趨)
　(介衢為歙嶺亘宣而厎建康其岡脊以西之水皆西/流是俱匯為彭蠡其岡脊以東之水南則浙江北則)
　(震澤也彭蠡之水不豬則今江西江東諸州之水為/揚西偏之患震澤之水不泄則今浙西諸州之水為)
　(揚東偏之患大江之南西偏莫大於彭蠡東偏莫大/于震澤二患既平則揚之土田皆治矣故舉二湖以)
　(見揚之告成○夏氏允彜曰三呉之水悉注於震澤/震澤之水三江分洩之以入海則震蕩者平定相因)
　(之勢也震澤西南受杭歙諸郡之水西北受宣州諸/溪之水既高若建瓴而入海之地又亢若仰盂水亦)
　(反流而趨内其中受水之處蓄而不洩内溢而外噎/則激蕩靡寧勢固然也故必使三江之流既深且廣)
　(務使海下於江江下於湖而又流闊/易瀉則震澤治而東南無水患矣)
篠簜既敷厥草惟夭厥木惟喬厥土惟塗泥
　集傳篠箭竹(爾雅曰東南之美者有㑹/稽之竹箭焉郭璞注篠也)簜大竹郭璞
　曰竹闊節曰簜敷布也水去竹已布生也少長曰夭
　喬高也(邢氏昺曰木枝上竦而曲巻者/名喬如木楸上竦者亦曰喬)塗泥水泉濕
　也(説文曰泥黑土/在水中者也)下地多水其土淖
　集説(王氏炎曰南方地煖故草木皆少長而木多上/踈河朔地寒雖合抱之木不能高也兗徐言草)
　(木皆居厥土之下凡土無高下燥濕其性皆然兼山/林言之若揚之塗泥惟言沮洳之多山林不與故先)
　(草木也青不言草木而貢有松檿絲則可知荆亦不/言然貢有杶榦等亦可知矣蓋兗青相同荆揚為一)
　(惟徐漸包/為異耳)
厥田惟下下厥賦下上上錯
　集傳田第九等賦第七等雜出第六等也言下上上
　錯者以本設賦九等分為三品下上與中下異品故
　變文言下上上錯也
　集説(王氏炎曰土塗泥故其田下下大抵南方水淺/土薄不如北方地力之厚○鄭氏曉曰以言其)
　(田較之他州下品之下為第九等以土性惡也以言/其賦下品之上為第七等雜出則中品之下為第六)
　(等自下品而入中品非上錯乎此由地利/廣而人工修故田有定等而賦無定品也)
厥貢惟金三品瑶琨篠簜齒革羽毛惟木島夷卉服厥
篚織貝厥包橘柚錫貢
　集傳三品金銀銅也(班氏固曰金有三等黄金/為上白金為中赤金為下)瑶琨
　玉石名詩曰何以舟之(詩鄭箋曰/舟帶也)惟玉及瑶琨説文
　云石之美似玉者取之可以為禮噐篠之材中於矢
　之笴簜之材中於樂之管簜亦可為符節周官掌節
　有英簜象有齒犀兕有革鳥有羽獸有毛木楩梓豫
　章之屬齒革可以成車甲羽毛可以為旌旄木可以
　備棟宇噐械之用也島夷東南海島之夷卉草也葛
　越(孔氏穎達曰葛越南方布名用葛為之左/思呉都賦云蕉葛升越弱於羅紈是也)木綿之
　屬織貝錦名織為貝文詩曰貝錦是也(鄭氏康成曰/凡為織者先)
　(染其絲乃織之其文成矣○呉氏澄曰染其絲五色/織之成文者曰織貝不染五色而織之成文者曰織)
　(文/)今南夷木綿之精好者亦謂之吉貝(蘇氏軾曰鳥/夷績草木為)
　(服如今吉貝木綿之類其/紋瀾斑如貝故曰織貝)海島之夷以卉服來貢而
　織貝之精者則入篚焉包褁也小曰橘大曰柚(顔氏/師古)
　(曰柚似橘而大其味尤酸橘/袖皆不耐寒故包裹而致之)錫者必待錫命而後貢
　非嵗貢之常也張氏曰必錫命乃貢者供祭祀燕賓
　客則詔之口腹之欲則難於出令也
　集説(周禮掌節凡邦國之使節皆金也以英簜輔之/掌皮掌秋斂皮冬斂革角人掌以時徵齒角凡)
　(骨物於山澤之農羽人掌以時徵羽翮之政於山澤/之農○考工記曰燕之角荆之幹妢胡之笴呉粤之)
　(金錫此材之美者也○孔氏頴達曰橘柚錫貢文在/篚下以不常故耳荊州大龜豫州磬錯皆為非常竝)
　(在篚/下)
沿于江海達于淮泗
　集傳順流而下曰沿沿江入海自海而入淮泗(孔氏/頴達)
　(曰文十年左傳云沿漢泝江泝是逆沿是順/沿江入海順也自海入淮自淮入泗逆也)不言逹
　于河者因於徐也禹時江淮未通故沿于海至呉始
　開䢴溝(左傳哀公九年呉城䢴溝通江淮注云於䢴/江築城穿溝東北通射陽湖西北至宋口入)
　(淮通糧道也今廣陵䢴江是/○郡縣志在江都縣東二里)隋人廣之而江淮舟船
　始通也孟子言排淮泗而注之江記者之誤也
　集説(朱子語類孟子説瀹濟漯而注諸海決汝漢排/淮泗而注之江據今水路及禹貢所載惟漢入)
　(江汝泗自入淮而淮自入海分明是誤蓋一時牽於/文勢而不暇考其實爾今人強為之解釋終是可笑)
　(○易氏祓曰揚之貢在北者可徑達淮泗在南者䢴/溝未開無道入淮必沿江海以達淮泗則與徐州同)
　(貢以達/於河)
荆及衡陽惟荆州
　集傳荆州之域北距南條荆山(曽氏旼曰此荆州之/荆山非雍州荆岐既)
　(旅之/荆山)南盡衡山之陽荆衡各見導山唐孔氏曰荆州
　以衡山之陽為至者盖南方惟衡山為大以衡陽言
　之見其地不止此山而猶包其南也(地理今釋荆州/今湖廣之武昌)
　(漢陽安陸荊州岳州長沙衡州常徳辰州寳慶永州/十一府郴靖二州施州衛及襄陽府南漳縣徳安府)
　(安陸雲夢孝感應城應山五縣隨州南境黄州府黄/岡麻城黄陂黄安四縣四川之夔州府建始縣廣西)
　(之桂林府全州及興/安縣越城嶺北境也)
　集説(熊氏禾曰荆州之地亦廣北接雍豫之境南逾/五嶺即越之南徼也越雖上古未通已當在要)
　(荒之服東抵揚州之境西抵梁/州及西南夷等處皆楚地也)
江漢朝宗于海
　集傳江漢見導水春見曰朝夏見曰宗朝宗諸侯見
　天子之名也江漢合流于荆去海尚逺然水道已安
　而無有壅塞横決之患雖未至海而其勢已奔趨于
　海猶諸侯之朝宗于王也(孔氏安國曰百川以海為/宗○孔氏穎逹曰朝宗是)
　(人事之名詩云沔彼流水朝/宗于海假人事而言水也)
　集説(鄭氏曉曰江漢發源於梁而荆當其下流之衝/入海於揚而荆據其上游之會故於此言朝宗)
　(見其上無所壅下有所洩○茅氏瑞徵曰荆州之水/以江漢為主詩曰滔滔江漢南國之紀此正記其合)
　(流處合則力大勢鋭不至/海不已故以朝宗狀其勢)
九江孔殷
　集傳九江即今之洞庭也水經言九江在長沙下雋
　西北(水經曰江水又東至長沙下雋縣西北澧水/沅水資水合東流注之湘水從南來注之)楚
　地記曰巴陵瀟湘之淵在九江之閒今岳州巴陵縣
　(皇輿表巴陵/縣屬岳州府)即楚之巴陵漢之下雋也洞庭正在其
　西北則洞庭之為九江審矣今沅水漸水元水辰水
　叙水酉水澧水資水湘水皆合於洞庭意以是名九
　江也孔甚殷正也九江水道甚得其正也○案漢志
　九江在廬江郡之尋陽縣尋陽記九江之名一曰烏
　江二曰蜯江三曰烏白江四曰嘉靡江五曰畎江六
　曰源江七曰廩江八曰提江九曰箘江今詳漢九江
　郡之尋陽乃禹貢揚州之境而唐孔氏又以為九江
　之名起於近代未足為據(程氏大昌曰隋以九江名/尋陽第知因舊地舊名以)
　(名新郡而差池/貿易不勝紊矣)且九江派别取之邪亦必首尾短長
　大略均布然後可目之為九然其一水之閒當有一
　洲九江之閒沙水相閒乃為十有七道而今尋陽之
　地將無所容况沙洲出没其勢不常果可以為地理
　之定名乎設使派别為九則當曰九江既道不應曰
　孔殷於導江當曰播九江不應曰過九江反復參考
　則九江非尋陽眀甚本朝胡氏以洞庭為九江者得
　之曾氏亦謂導江曰過九江至於東陵東陵今之巴
　陵今巴陵之上即洞庭也因九水所合遂名九江故
　下文導水曰過九江經之例大水合小水謂之過則
　洞庭之為九江益以明矣(地理今釋九江即洞庭湖/在今湖廣岳州府巴陵縣)
　(西南北接華容安鄉二縣西南接常徳府龍陽縣東/南接長沙府湘隂縣界為湖南衆水之匯案漢書地)
　(理志廬江郡尋陽縣禹貢九江在南皆東合為大江/蔡傳云九江尋陽乃禹貢揚州之域不得以荆州之)
　(水當之且導江經文過九江至于東陵東陵即今巴/陵岳州府治九江在巴陵之上其非尋陽可知上海)
　(經於洞庭之山云澧沅瀟湘在九江之間水經云九/江在長沙下雋縣今武昌府通城崇陽二縣地西北)
　(至宋曾彦和以沅沅水出今貴州黎平府生苖界俗/名清水江東北入湖廣境合辰酉等水注洞庭湖漸)
　(出今湖廣常徳府武陵縣東入沅無亦作潕出今湖/廣辰州府沅陵縣入沅辰出今貴州銅仁府東北至)
　(湖廣辰州府入沅叙一名渠江出今湖廣靖州西北/入沅酉出今沅陵縣東入沅湘出今廣西桂林府興)
　(安縣東北入洞庭湖資出今湖廣寳慶府武岡州東/北入湘澧詳後導江水皆合洞庭中東入于江是為)
　(九江蔡氏遵之朱子考定九江去無澧二水而易以/瀟一名營水出今湖廣永州府寜逺縣北注湘水蒸)
　(出今寳慶府邵陽縣界東注于/湘大抵通儒皆主洞庭之説也)
　集説(金氏履祥曰訃禹時九江入江會合未甚廣故/未有洞庭之名其後漸序日廣方八百里而洞)
　(庭山遂在其中故因山得名今所謂荆湖南北路自/是而分○陳氏櫟曰江漢朝宗于海即繼曰九江孔)
　(殷導江不曰播九江而曰過九江則大江自大江九/江自九水可見證以導江東至于澧過九江至于東)
　(陵則九江當在澧水之下巴陵之上/而不在尋陽與今之江州尤明矣)
沱潛既道
　集傳爾雅曰水自江出為沱自漢出為潛凡水之出
　於江漢者皆有此名此則荆州江漢之出者也(孔氏/頴達)
　(曰荆梁二州各有沱潛但地勢西高東/下雖於梁州合流還從荆州分出耳)今案南郡枝
　江縣(皇輿表南郡枝江縣/今荆州府枝江縣)有沱水(王氏炎曰土人謂/枝江縣百里洲夾)
　(江沱二水之閒其與江分處謂/之上沱與江合處謂之下沱)然其流入江而非出
　於江也華容縣(皇輿表華容縣今/監利縣屬荆州府)有夏水首出於江
　尾入於沔亦謂之沱若潛水則未有見也(王氏炎曰/隋志南郡)
　(松滋縣有涔即古潛字故史記云沱涔既道今松滋/分為潛江縣矣地理今釋案荆州之沱有二説漢書)
　(地理志云南郡枝江縣今屬湖廣荆州府江沱出西/東入江顔師古曰沱即江别出者也水經江水東逕)
　(上明城北注云其地夷敞北據大江江沱枝分東入/大江縣治洲上故以枝江為稱是古枝江縣有沱水)
　(也今不可考又孔頴達正義引鄭注云華容漢華容/縣今荆州府監利石首二縣地非今之岳州府華容)
　(縣也有夏水首出江尾入沔此所謂沱也夏水自今/荆州府江陵縣東南首受江水曰中夏口經監利縣)
　(沔陽州界入漢水以其冬竭夏流故名夏水其在梁/州者則今四川成都府郫縣沱江是江在縣北六里)
　(一名郫江至瀘州入大江其上流為成都府灌縣蔡/傳所謂永康軍導江縣也○潛水一在今安陸府潛)
　(江縣東由蘆洑腦分流遶城東南一支通順河入沔/陽州境今淤一支南流至拖船埠入漢水此荆州之)
　(潛也禹貢錐指曰韻曾潛水伏流也荆州之潛雖不/如龍門石穴之竒亦必漢水伏流從平地涌出故謂)
　(之潛今漢水之分流者名蘆洑宜取伏流之意以為/古潛水庶幾得之蓋禹時本自伏流涌出復入于漢)
　(及乎後世通渠漢川雲夢之際則開通上源以資舟/楫之利禹迹遂不可知耳一在今四川保寜府廣元)
　(縣亦名龍門水自朝夭驛北穿穴而出入嘉陵江此/梁州之潛也郭璞爾雅音義云有水從漢中沔陽縣)
　(南流至梓潼漢壽入大穴中通峒山下西南潛出一/名沔水舊俗云即禹貢潛也又四川順慶府渠縣東)
　(有潛水渠縣蔡傳所/謂渠州流江縣也)
　集説(程氏大昌曰江有汜之詩始曰汜中曰渚終曰/沱三者展轉變稱皆取聲協亦可以見其不主)
　(一地不專一名也然則凡水之出江漢皆可名以沱/潛沱潛云者乃從江漢下流得名爾今兩州皆言沱)
　(潛既道蓋作經者甚喜江漢之厎平故以沱潛循道/記之其意若曰不獨其上流治其下流亦治云爾)
雲土夢作乂
　集傳雲夢澤名周官職方荆州其澤藪曰雲夢方八
　九百里跨江南北華容枝江江夏安陸(皇輿表江夏/今武昌府江)
　(夏縣安陸今徳/安府安陸縣)皆其地也(朱子曰江陵之下岳州之/上是雲夢又曰江陵之下)
　(連岳州是雲夢○金氏履祥曰司馬相如謂雲夢方/八九百里其所連亘固廣矣楚之藪澤不一後人既)
　(以雲夢無稱故所在藪澤皆為雲夢耳地理今釋漢/書地理志云南郡華容縣見前沱水注雲夢澤在南)
　(荊州藪編縣今安陸府荆門州有雲夢宫又江夏郡/西陵縣今黄州府蘄州及黄岡麻城二縣有雲夢宫)
　(水經注云雲杜縣今安陸府京山縣東北有雲夢城/又夏水東逕監利縣今屬荊州府南縣土卑下澤多)
　(陂陁西南自州陵今安陸府沔陽州東界逕于雲杜/沌陽今漢陽府漢陽縣為雲夢之藪杜預云枝江縣)
　(今屬荊州府安陸縣今屬徳安府有雲夢盖跨川亘/隰兼包勢廣矣元和志云雲夢澤在安陸縣南五十)
　(里又云雲夢澤在雲夢縣今屬徳安府西七里然則/東抵蘄州西抵枝江京山以南青草以北皆為古之)
　(雲夢正義所謂雲夢一/澤而每處有名者也)左傳楚子濟江入于雲中又
　楚子以鄭伯田于江南之夢(孔氏穎達曰此澤亦得/單稱雲單稱夢經之土)
　(字在二字之閒蓋/史文兼上下也)合而言之則為一别而言之則二
　澤也雲土者雲之地土見而已夢作乂者夢之地已
　可耕治也盖雲夢之澤地勢有高卑故水落有先後
　人工有蚤晚也
　集説(羅氏泌曰雲夢楚之二澤也江南為夢江北為/雲後世以為一澤雲在前為水所没至是始得)
　(為土夢在前雖土而未可作至是始可作而乂之蓋/夢地差高而雲下○茅氏瑞徴曰此由江漢二水治)
　(相因而致荆之功以江漢朝宗為主九江經流沱潛/其别流也雲土夢作乂而荆州水土無不平治夷)
厥土惟塗泥厥田惟下中厥賦上下
　集傳荆州之土與揚州同故田比揚只加一等而賦
　為第三等者地闊而人工修也
厥貢羽毛齒革惟金三品杶榦栝柏礪砥砮丹惟箘簵
楛三邦厎貢厥名包匭菁茅厥篚𤣥纁璣組九江納錫
大龜
　集傳荆之貢與揚州大抵多同然荆先言羽毛者漢
　孔氏所謂善者為先也案職方氏揚州其利金錫荆
　州其利丹銀齒革則荆揚所産不無優劣矣杶栝栢
　三木名也(曾氏旼曰揚言惟木多不勝/名也荆木名之貢止此也)杶木似樗而
　可為弓榦栝木栢葉松身礪砥皆磨石砥以細密為
　名礪以麤糲為稱砮者中矢鏃之用肅愼氏貢石砮
　者是也丹丹砂也箘簵竹名楛木名皆可以為矢董
　安于之治晉陽也公宫之垣皆以荻蒿苫楚廩之其
　髙丈餘趙襄子𤼵而試之其堅則箘簵不能過也則
　箘簵盖竹之堅者其材中矢之笴楛肅愼氏貢楛矢
　者是也三邦未詳其地厎致也致貢箘簵楛之有名
　者也(孔氏安國曰三物皆出雲夢之澤近澤三國常/致貢之其名天下稱善○張氏九成曰厥名猶)
　(言尤/羙也)匭匣也菁茅有刺而三脊所以供祭祀縮酒之
　用既包而又匣之所以示敬也齊桓公責楚貢包茅
　不入王祭不供無以縮酒(孔氏頴達曰郊特牲云縮/酌用茅明酌也鄭注云以)
　(茅縮酒也周禮甸師云祭祀供蕭茅鄭興云蕭字或/為莤莤讀為縮束茅立之祭前酒沃其上酒滲下若)
　(神飲/之)又管子云江淮之閒一茅而三脊名曰菁茅菁
　茅一物也孔氏謂菁以為葅者非是今辰州麻陽縣
　苞茅山出苞茅有刺而三脊纁周禮染人夏纁𤣥纁
　絳色幣也(孔氏頴達曰爾雅釋器云三染謂之纁李/廵云三染其色已成為絳纁絳一名也考)
　(工記云三入為纁五入為緅七入為緇鄭云纁者三/入而成𤣥色在緅緇之閒其六入者是染𤣥纁之法)
　(也/)璣珠不圓者組綬類(孔氏頴達曰玉藻説佩玉所/懸者皆云組綬是柏類之物)
　(也○呉氏澄曰璣組/以璣穿結為組也)大龜尺有二寸(史記龜䇿傳曰/龜千嵗滿尺二)
　(寸/)所謂國之守龜非可常得故不為常貢若偶得之
　則使之納錫於上謂之納錫者下與上之辭重其事
　也
　集説(申氏時行曰厥貢至璣組常貢也納錫句不常/貢也惟箘簵楛一句以戎備言因地而取其良)
　(也包匭菁茅以祀事言因物而致其敬也/納錫一以見其非常一以見重其事也)
浮于江沱潛漢逾于洛至于南河
　集傳江沱潛漢其水道之出入不可詳而大勢則自
　江沱而入潛漢也逾越也漢與洛不通故舍舟而陸
　以達于洛自洛而至于南河也(王氏炎曰凡曰逾皆/水道不通遵陸而後)
　(能達也逾/于沔同義)程氏曰不徑浮江漢兼用沱潛者隨其貢
　物所出之便或由經流或循枝派期於便事而已
　集説(孔氏安國曰河在冀州南東流故越洛而至南/河○張氏九成曰順流而下曰浮自荆州順江)
　(流以入沱自沱順流以入潛自潛順流以入漢至漢/則捨舟陸行以入洛○鄭氏曉曰荆州至冀州中閒)
　(還隔豫州貢道近於漢者則徑浮於漢不必沿江而/入漢也近於潛者則徑浮於潛而入漢不必自江而)
　(入漢也沱自華容縣出於江入於沔沔即漢也由江/入沱由沱入漢一路也潛自漢出至潛江縣入於江)
　(由江入潛由潛/入漢一路也)
荆河惟豫州
　集傳豫州之域西南至南條荆山北距大河(地理今/釋豫州)
　(今河南之河南開封歸徳南陽汝寜五府汝州直隸/之大名府東明長垣二縣山東之兗州府定陶城武)
　(曹單四縣江南之鳯陽府潁亳二州潁上太和蒙城/三縣湖廣之襄陽府襄陽光化宜城棗陽榖城五縣)
　(均州鄖陽府鄖保康二縣及鄖/西縣東境徳安府隨州北境也)
　集説(朱子語類問周公定豫州為天地之中東西南/北各五千里今北邉無極而南方交趾際海道)
　(里長短敻殊何以云各五千里曰此但以中國地段/四方相去言之未說極邉與際海處周公以土圭測)
　(天地之中則豫州為中而南北東西際天各遠許多/至於北逺而南近則地形有偏耳所謂地不滿東南)
　(也○熊氏禾曰豫州古人於此定都不但形勢之所/在亦朝會貢賦之便○茅氏瑞徵曰河患兗為甚豫)
　(次之故二州疆/域竝繫以河)
伊洛瀍㵎既入于河
　集傳伊水山海經曰熊耳之山伊水出焉東北至洛
　陽縣南北入于洛郭璞云熊耳在上洛縣南今商州
　上洛縣也(皇輿表宋上洛縣為商州/治今為商州屬西安府)地志言伊水出
　𢎞農盧氏之熊耳者非是(皇輿表盧氏縣漢屬𢎞農/郡今屬河南府地理今釋)
　(伊水出今河南河南府盧氏縣熊耳山縣志謂伊水/出悶頓崩之陽者古熊耳盤基甚廣悶頓亦熊耳也)
　(至偃師縣/南入洛)洛水地志云出𢎞農郡上洛縣冢領山水
　經謂之讙舉山今商州洛南縣冢領山也至鞏縣入
　河今河南府鞏縣也(地理今釋洛水出今陜西西安/府雒南縣冡嶺山至河南府鞏)
　(縣東北/入河)瀍水地志云出河南郡榖城縣潜亭北今河
　南府河南縣西北有古榖城縣其北山實瀍水所出
　也至偃師縣入洛今河南府偃師縣也(地理今釋瀍/水出今河南)
　(府洛陽縣西北榖/城山至縣東入洛)㵎水地志云出𢎞農郡新安縣東
　南入于洛新安在今河南府新安澠池之閒今澠池
　縣東二十三里新安城是也城東北有白石山即㵎
　水所出酈道元云世謂之廣陽山然則㵎水出今之
　澠池至新安入洛也(地理今釋㵎水出今河南府澠/池縣東北白石山至洛陽縣西)
　(南入/洛)伊瀍㵎水入于洛而洛水入于河此言伊洛瀍
　㵎入于河若四水不相合而各入河者猶漢入江江
　入海而荆州言江漢朝宗于海意同盖四水竝流小
　大相敵故也詳見下文
　集説(傅氏寅曰下文導洛言東北會于㵎瀍又東會/于伊此序水之次第自上而及下也此言伊洛)
　(瀍澗乃治水之先後自下而及上也○錢氏福曰始/焉三水得洛而有依以一而曾三洛固受乎衆流終)
　(焉洛水得河以為歸總四而歸一洛實為之統領○/王氏樵曰豫之洛猶雍之渭而書法不同涇灃漆沮)
　(雖皆入渭而水之大小不同故曰屬曰從曰同各别/志之伊洛瀍澗四水相敵故統志其入河與江漢同)
　(文/)
滎波既豬
　集傳滎波二水名濟水自今孟州温縣入河(皇輿表/孟州今)
　(為孟縣與温縣/同屬懷慶府)潛行絶河南溢為滎在今鄭州滎澤
　縣西五里敖倉東南敖倉者古之敖山也案今濟水
　但入河不復過河之南滎瀆水受河水有石門謂之
　滎口石門也鄭康成謂滎今塞為平地滎陽民猶謂
　其處為滎澤酈道元曰禹塞淫水於滎陽(皇輿表滎/陽縣今屬)
　(開封/府)下引河東南以通淮泗濟水分河東南流漢眀
　帝使王景即滎水故瀆東注浚儀謂之浚儀渠漢志
　謂滎陽縣有狼蕩渠首受濟者是也南曰狼蕩北曰
　浚儀其實一也波水周職方豫州其川滎雒其浸波
　溠爾雅云水自洛出為波山海經曰婁涿之山波水
　出其隂北流注于榖二説不同未詳孰是孔氏以滎
　波為一水者非也(地理今釋滎波即滎澤在今河南/開封府滎陽縣南三里古城村案)
　(孔安國傳云滎澤波水已成遏豬正義曰鄭云今塞/為平地滎陽民猶謂其處為滎澤在其縣東蓋濟水)
　(伏流地中絶河而南溢為巨澤禹貢錐指云案馬鄭/王本波竝作播伏生今文亦然孔安國解作一水非)
　(二水以為二水自顔師古始宋林之竒本之引周職/方豫州其川滎雒其浸波溠爾雅水自洛出為波别)
　(滎波為二水蔡氏因之然案圖究義以滎波為二水/終無是處傅氏寅曰上文言導洛此則専主導濟言)
　(不當又泛言洛之支水職方所記山川非治水次第/不必泥也山海經婁涿之山波水出於其隂北流注)
　(於榖水今本作陂郭璞云世謂之百荅水非屬波水/證一惟酈注引作波然亦出於山不出於洛非屬波)
　(水證二水經洛水又東門水出焉注云爾雅所謂洛/别為波也惟此堪引然余考門水下流為鴻闋水今)
　(謂之洪門堰在商州洛南縣東北至靈寳縣而入河/何曾見水豬為澤乎非屬波水證三且職方豫州之)
　(波出魯山縣鄭注謂即滎播固非而洛南之波水則/與滎澤相距五六百里中隔大山豈可總撮而言之)
　(曰滎波既豬乎其説極/詳引之以証林氏之失)
　集説(傅氏寅曰導水之法大抵自下而上此先言伊/洛瀍澗之入河而後次及滎澤何也洛濟入河)
　(處不甚相遠平時洛併諸水之力附河而下濟猶有/所不堪况横流浩蕩之時滎澤所承其有下為害之)
　(慘乎禹灼知利病故經始河患於瀹濟之功/必先疏四水以循故道而滎波固可豬矣)
導菏澤被孟豬
　集傳菏澤地志在濟隂郡定陶縣東今興仁府濟隂
　縣南三里(皇輿表興仁府濟隂縣/今曹州曹縣屬兗州府)其地有菏山故名
　其澤為菏澤也盖濟水所經水經謂南濟東過冤句
　縣南(漢書地理志顔/師古注句音劬)又東過定陶縣南(皇輿表定陶/縣屬兗州府)
　(曹/州)又東北菏水東出焉是也(地理今釋菏澤古濟水/所匯當在今山東兗州)
　(府曹州東南/及定陶縣界)被及也孟豬爾雅作孟諸(孔氏頴達曰/周禮作望諸)
　(聲轉字異總/是一地也)地志在梁國睢陽縣東北(皇輿表睢陽/縣今商邱縣)
　(為歸徳/府治)今南京虞城縣(皇輿表宋南京今歸徳/府虞城縣屬歸徳府)西北
　孟諸澤是也(地理今釋孟豬周禮作望諸史記作明/都澤今河南歸徳府商邱虞城二縣界)
　(有孟諸臺寰宇記云虞城孟諸/澤俗呼為湄臺蓋澤中有臺也)曽氏曰被覆也菏水
　衍溢導其餘波入于孟豬不常入也故曰被
　集説(林氏之竒曰菏澤水盛然後覆被孟豬亦猶弱/水餘波入于流沙也周禮青州澤藪曰望諸即)
　(此澤也蓋職方氏之青州在豫州之正東故得兼有/孟豬○葉氏夢得曰孟豬菏澤其相去遠被言水僅)
　(相及而孟豬之蓄不以菏澤也○茅氏瑞徵曰滎波/在豫西北菏孟在豫東北澤與豬不同豬是蓄而復)
　(流澤是/水之聚)
厥土惟壤下土墳壚
　集傳土不言色者其色雜也(焦氏竑曰冀白壤雍黄/壤豫止曰壤者色雜也)
　壚疏也顔氏曰𤣥而疏者謂之壚其土有高下之不
　同(顧氏臨曰高地則壤下地則壚/如青厥土白墳海濵廣斥是也)故别言之
　集説(吕氏不韋曰凡耕之道必始於壚為其寡澤而/後枯○王氏炎曰壤則沃墳壚則為瘠○鄭氏)
　(曉曰此因其土之不同辨其性之不同也伊洛至此/四合水之流止者得其治地之高下者辨其性也)
厥田惟中上厥賦錯上中
　集傳田第四等賦第二等雜出第一等也
　集説(傅氏寅曰此州田宜若最上而止居第四者以/下上又有黑剛之處非播種所宜故也○金氏)
　(履祥曰唐虞甸服跨河而南故豫之賦與冀相埒○/鄭氏曉曰錯字在上者高一等在下者低一等觀冀)
　(州及此可見皆在本品之中/若出本品則變文如揚州也)
厥貢漆枲絺紵厥篚纖纊錫貢磬錯
　集傳林氏曰周官載師漆林之征二十有五(周禮職/方氏豫)
　(州其利漆枲○史記/貨殖傳陳夏千畞漆)周以為征而此乃貢者盖豫州
　在周為畿内故載師掌其征而不制貢禹時豫在畿
　外故有貢也推此義則冀不言貢者可知顔師古曰
　織紵以為布及練然經但言貢枲與紵(陸氏璣曰紵/亦麻也宿根)
　(在地至春自生/今紵布皆用此)成布與未成布不可詳也纊細綿也
　(孔氏頴達曰纖/是細故言細綿)磬錯治磬之錯也(孔氏安國曰治玉/石曰錯○孔氏頴)
　(達曰詩云他山之石可以攻玉又/曰可以為錯磬有以玉為之者)非所常用之物故
　非常貢必待錫命而後納也與揚州橘柚同然揚州
　先言橘柚而此先言錫貢者橘柚言包則於厥篚之
　文無嫌故言錫貢在後磬錯則與厥篚之文嫌於相
　屬故言錫貢在先盖立言之法也
　集説(張氏九成曰揚荆二州去冀都甚遠其待錫命/則有説矣豫州北近冀都而磬錯亦以錫貢聖)
　(賢之惜人力如此○鄭氏曉曰厥賦至此上之所取/者常暫異其制下之所貢者常暫異其物厥田至此)
　(田有定等而物之出於田者無定制貢/有定品而物之非常貢者無定期也)
浮于洛達于河
　集傳豫州去帝都最近豫之東境徑自入河豫之西
　境則浮于洛而後至河也(焦氏竑曰洛自/西來中分豫境)
　集説(茅氏瑞徵曰洛匯衆流入河即資之為運道轉/漕最為直㨗此在豫西境者也若東境徑自入)
　(河/矣)
華陽黑水惟梁州
　集傳梁州之境東距華山之南西據黒水(地理今釋/梁州黑水)
　(即今雲南之金沙江其源發於西蕃諾莫渾五巴什/山分支之東曰阿克達母必拉南流至塔城闋入雲)
　(南麗江府境亦曰麗水東南流至姚安府大姚縣之/左却鄉即苴邦營北打冲河自鹽井衛來㑹之打冲)
　(河出自西蕃界在崑崙東南百里二源冋發名查陼/必扻蒙古謂之七察兒哈那平地水泉數十泓沮洳)
　(盛沸散若列星匯而南流有支河十二道左右流入/之至占對安撫司入四川界南流東折繞鹽非衛之)
　(東北又南至烏喇猓果入金沙江又東入四川境逕/㑹川衛南又東至東川府西折而東北流逕烏蒙府)
　(西北馬湖府南又東/逕叙州府南入岷江)華山即太華見導山黒水見導
　水(地理今釋梁州今陜西之漢中府興安州及西安/府商州雒南山陽鎭安商南四縣鞏昌府兩當文)
　(成三縣徽階二州湖廣之鄖陽府房竹山竹溪三縣/及鄖西縣西境四川之成都保寜順慶龍安馬湖五)
　(府潼川嘉定卭眉雅五州及叙州重慶夔州三府瀘/州江北諸州縣松潘建昌二衛疉溪營黎大所天全)
　(六蕃招討/司是也)
　集説(孔氏頴達曰華山在豫州界内此梁州之境東/據華山之南不得其山故言陽也○杜氏佑曰)
　(梁州當夏殷閒為蠻夷國所謂巴實彭濮之人也○/曾氏旼曰華山即西嶽在梁雍之東其陽為梁州其)
　(隂為雍州○熊氏禾曰梁州即今全蜀之地或言秦/以前未嘗通至秦鑿山開道關塞始通恐止言金牛)
　(一道耳下言岷嶓沱潛蔡蒙和夷禹/之故迹皆可見何嘗不通中國也)
岷嶓既藝
　集傳岷嶓二山名岷山地志在蜀郡湔氐道西徼外
　在今茂州汶山縣(皇輿表汶山縣省/入茂州屬成都府)江水所出也(水/經)
　(注云江水逕汶山道汶出徼外岷山西玉輪/坂下而南行又東逕其縣而東注于大江)晁氏曰
　蜀以山近江源者通為岷山連峰接岫重疉險阻不
　詳逺近青城天彭諸山之所環遶皆古之岷山青城
　乃其第一峰也(地理今釋岷山跨古雍梁二州自陜/西鞏昌府岷州衛以西大山重谷谽)
　(谺起伏西南走蠻箐中直抵四川成都府之西境凡/茂州之雪嶺灌縣之青城皆其支脈而導江之處則)
　(在今松嶓衛北西蕃界之浪架嶺漢書地/理志所云岷山在湔氐道西徼外是也)嶓冢山地
　志云在隴西郡氐道縣(皇輿表隴西/郡今鞏昌府)漾水所出又云
　在西縣今興元府西縣三泉縣也(皇輿表興元府今/漢中府西縣今沔)
　(縣属漢中/府寧羌州)盖嶓冢一山跨于両縣云(地理今釋嶓冢/冇二一在陜西)
　(漢中府寧羌州北九十里東漢水所出即導漾之嶓/冢一在鞏昌府秦州西南六十里西漢水所出二山)
　(南北相去三四百里而支脈隠然聫属/郡縣志所謂隴東之山皆嶓冢是也)川原既滌水
　去不滯而無泛溢之患其山已可種藝也
　集説(葉氏夢得曰江漢見於荆者既朝宗于海則已/治矣故於發源無所用力特言岷嶓既藝則不)
　(特水治也○林氏之竒曰江漢二水發源此州當其/泛溢慓悍而未有所歸則其𤼵源之山亦為水所浸)
　(灌而不得遂其播種之利今既疏導以入於海則/岷嶓所出之水皆順流而東此二山遂可種藝矣)
沱潛既道
　集傳此江漢别流之在梁州者沱水地志蜀郡郫縣
　江沱在東西入大江郫縣今成都府郫縣也又地志
　云蜀郡汶江縣江沱在西南東入江汶江縣今永康
　軍導江縣也(皇輿表永康軍導江/縣今灌縣屬成都府)潛水地志云巴郡
　宕渠縣潛水西南入江(鄭氏康成曰潛蓋漢西出嶓/冢東南至巴郡江州入江者)
　宕渠今渠州流江縣也(皇輿表宋渠州流江縣今/渠縣屬順慶府廣安州)酈
　道元謂宕渠縣有大穴潛水入焉通罡山下西南潛
　出南入于江又地志漢中郡安陽縣灊谷水出西南
　入漢灊音潛安陽縣今洋州眞符縣也(皇輿表宋洋/州眞符縣今)
　(為洋縣屬/漢中府)○又案梁州乃江漢之原此不志者岷之
　藝導江也嶓之藝導漾也道沱則江悉矣道潛則漢
　悉矣上志岷嶓下志沱潛江漢源流於是而見
　集説(孔氏安國曰沱潛發源此州入荆州○呉氏澄/曰凡江漢支流皆名沱潛不拘一處岷嶓藝則)
　(江漢之上源治矣沱潛導則江漢之下流治矣○陸/氏深曰今蜀山綿連延亘凡居左者皆曰岷右者皆)
　(曰嶓江别流而復合者皆曰/沱漢别流而復合者皆曰潛)
蔡蒙旅平
　集傳蔡蒙二山名蔡山輿地記在今雅州嚴道縣(皇/輿)
　(表宋嚴道縣今省入雅州地理今釋蔡山宋/葉少藴謂即周公山在今四川雅州東五里)蒙山地
　志蜀郡青衣縣今雅州名山縣也(地理今釋蒙山在/今雅州名山縣西)
　(五里接雅州/及蘆山縣界)酈道元謂山上合下開沫水逕其閒(水/經)
　(青衣水出青衣縣西/蒙山東與沫水合)溷崖水脈漂疾歴代為患蜀郡
　太守李冰𤼵卒鑿平溷崖則此二山在禹為用功多
　也祭山曰旅(周禮大宗伯旅上帝及四望鄭/云旅陳也陳其祭祀以祈焉)旅平者
　治功畢而旅祭也
　集説(陳氏大猷曰古人舉事必祭况治水土大事必/不敢忽然旅獨於梁雍言之者蓋九州終於梁)
　(雍以見前諸州名山皆有祭也旅獨於蔡蒙荆岐言/之者蓋紀梁之山終於蔡蒙紀雍之山始於荆岐以)
　(見州内諸名山皆有祭也故/下文復以九山刋旅總結之)
和夷厎績
　集傳和夷地名(四川志和夷在/黎雅越雋等處)嚴道以西有和川有
　夷道或其地也又案晁氏曰和夷二水名和水今雅
　州榮經縣北和川水自蠻界羅喦州東西來逕蒙山
　所謂青衣水而入岷江者也夷水(漢地志越雋蘓示/縣西北有􁇒江師)
　(古曰􁇒/古夷字)出巴郡魚復縣東南過佷山縣南又東過夷
　道縣北東入于江今詳二説皆未可必但經言厎績
　者三覃懐原隰既皆地名則此恐為地名或地名因
　水亦不可知也(地理今釋和夷案水經注引鄭説云/和夷和上夷所居之地和即和川水)
　(在今四川雅州榮經縣寰宇記謂榮經縣北九十里/有和川水從羅岩右蠻州來也蔡傳以夷為嚴道今)
　(榮經縣宋曰嚴道以西之夷道滎經以西無夷道非/是時瀾書說云嚴道以西地名和川夷人所居乃為)
　(得/之)
　集説(茅氏瑞徴曰梁州治水亦以江漢為主蔡蒙和/夷總見水治而地之險且逺者無不奏効耳)
厥土青黎
　集傳黎黑也(呉氏澄曰土不/言質質不一也)
　集説(傅氏寅曰獨言色之青黑而不及其性則非壤/非墳可知使其果為沃壤如孔氏之説則田宜)
　(上品而顧乃止居下上何耶○董氏二酉日黎訓黑/以色言或訓疏以性言考黎字無疏訓疏乃黑土之)
　(性耳説者見蜀上疏惡遂/以附㑹字義實不然也)
厥田惟下上厥賦下中三錯
　集傳田第七等賦第八等雜出第七第九等也案賦
　雜出他等者或以為嵗有豐凶或以為户有增減皆
　非也意者地力有上下年分不同如周官田一易再
　易之類故賦之等第亦有上下年分冀之正賦第一
　等而閒嵗第二等也揚之正賦第七等而閒嵗第六
　等也豫之正賦第二等而閒嵗第一等也梁之正賦
　第八等而閒嵗出第七第九等也當時必有條目詳
　具今不存矣書之所載特凡例也若謂嵗之豐凶户
　之增減則九州皆然何獨於冀揚豫梁四州言哉
　集説(王氏樵曰無錯者其等已定有錯者其等難定/時進退以通節之也○秦氏繼宗曰田有三等)
　(故定三等之賦然不以第七為定賦而以第八為定/賦閒嵗乃出第七而又閒出第九以寛之仁之至矣)
　(揚豫正賦皆下於閒賦一等亦此意也至冀則/宜出第一等而閒嵗第二無非法中之仁而已)
厥貢璆鐵銀鏤砮磬熊羆狐貍織皮
　集傳璆(廣韻璆/與球同)玉磬鐵柔鐵也鏤剛鐵可以刻鏤者
　也(寰宇記曰定笮縣有鐡石山山有/砮石火燒之成鐵為劍㦸極利)磬石磬也言鐵
　而先於銀者鐵之利多於銀也(鄒氏近仁曰漢志犍/為郡朱提縣有朱提)
　(山出銀犍為/正梁州之境)後世蜀之卓氏程氏以鐵冶富擬封君
　則梁之利尤在於鐵也織皮者梁州之地山林為多
　獸之所走熊羆狐狸四獸之皮製之可以為裘其毳
　毛織之可以為罽也(蘇氏轍曰以罽者/曰織以裘者曰皮)○林氏曰徐
　州貢浮磬此州既貢玉磬又貢石磬(金氏履祥曰漢/於犍為水濵得)
　(古磬十六枚蓋/其土人所琢也)豫州又貢磬錯以此觀之則知當時
　樂噐磬最為重豈非以其聲角而在清濁小大之閒
　最難得其和者哉
　集説(鄭氏曉曰璆即鳴球也璆鐵銀鏤砮磬噐用之/需也熊羆狐貍織皮服用之需也厥賦至此取)
　(地力而異其等供/地利而有其制)
西傾因桓是來浮于潛逾于沔入于渭亂于河
　集傳西傾山名地志在隴西郡臨洮縣西今洮州臨
　潭縣西南(皇輿表洮州臨潭縣今為洮州衛地理今/釋西傾山一名嵹臺山在今陜西鞏昌府)
　(洮州衛西蕃界延/袤千里外跨諸羌)桓水名水經曰西傾之南桓水出
　焉(地理今釋桓水一名白水出今陜西岷州衛東南/分水嶺至四川保寜府昭化縣東入西漢水西漢)
　(水出秦州嶓冢山上流為/犀牛江下流為嘉陵江)蘇氏曰漢始出為漾東南
　流為沔至漢中東行為漢沔(地理今釋沔水一名沮/水漢書地理志武都郡)
　(沮縣沮水出東狼谷沮縣即今陜西漢中府略/陽縣也東南至沔縣西南入漢水名曰沮口)酈道
　元曰自西傾而至葭萌浮于西漢西漢即潛水也自
　西漢遡流而屆于晉夀界阻漾枝津南歴岡北迤邐
　接漢沔(案今水經注云南歴岡穴迤邐而接漢沿此/入漾書所謂浮潛而逾沔矣岡穴即郭璞所)
　(謂峒山括地志所謂龍山大石穴也蔡傳作/南歴岡北非是迤邐接漢沔句亦冇脱誤)歴漢川
　至于褒水逾褒而暨于衙嶺之南溪灌于斜川屆于
　武功而北以入于渭漢武帝時人有上書欲通褒斜
　道及漕事下張湯問之云褒水通沔斜水通渭皆可
　以漕從南陽上沔入褒褒絶水至斜閒百餘里以車
　轉從斜下渭如此則漢中榖可致經言沔渭而不言
　褒斜者因大以見小也褒斜之閒絶水百餘里故曰
　逾然於經文則當曰逾于渭今曰逾于沔此又未可
　曉也絶河而渡曰亂
　集説(孔氏頴逹曰西傾在雍州自西傾山南行因桓/水是來浮於潛水也○朱子曰西傾雖在雍州)
　(其人有事於京師者必道取梁州因桓水而來故梁/貢道及之○傅氏寅曰浮潛逾沔逾之一字與自漢)
　(逾洛同義漢不通洛則自潛逾沔之地亦非水道相/貫而所以至此必捨舟陸行者以潛入沔之處相逺)
　(而於此而逾非惟趨沔為近且入渭為便故貢道不/得不然耳○鄭氏曉曰桓水入潛潛出於沔沔接於)
　(褒故貢道于西傾之山因桓浮潛由潛達沔由沔達/褒褒不與斜通故舍舟而陸若夫斜入于渭渭入于)
　(河故貢道由斜川而達於渭由渭而亂於河史/臣於梁州之貢道必詳其所自所經所至也)
黑水西河惟雍州
　集傳雍州之域西據黑水(地理今釋雍州黑水出陜/西甘肅塞外南流至河州)
　(入積石河今俗名大通河是也案括地志云黑水出/伊州伊吾縣北東南流至郢州又東南至河州入黄)
　(河今黑水上源為流沙壅塞已無遺跡可考其下流/為大通河在瓜州之南歴西寜衛東南至河州入河)
　(西寜即唐之鄯州則括地志之説與今圖合○人案/河之積石北則大通河入之南則大夏河注之二水)
　(入河之口南北相值後人或遂指大夏為黑水絶河/而南之跡不知大夏雖在黄河之南實仍在南山之)
　(北且其源自南而北與山/南入海之水絶不相通)東距西河謂之西河者主
　冀都而言也(地理今釋雍州今陜西之臨洮平凉慶/陽延安鳯翔五府西安府長安咸寜咸)
　(陽興平臨潼高陵鄠藍田涇陽三原盩厔渭南富平/醴泉朝邑郃陽澄城白水韓城華隂蒲城同官武功)
　(永夀三水淳化長武二十七縣同華耀乾邠五州鞏/昌府隴西安定會寜通渭寜逺伏羌西和秦安清水)
　(漳禮十一縣泰州及榆林寜夏寜夏中靖遠岷州洮/州甘州莊浪諸衛所其在化外者南至西傾積石西)
　(踰三危北抵/沙漠皆是也)
　集説(孔氏頴達曰禹治豫州乃次梁州自東向西故/言梁州之境先以華陽而後黒水從梁適雍自)
　(南向北故先黑水而後西河河在雍州之東而謂之/西河者龍門之河在冀州西界故謂之西河王制云)
　(自東河至於西河千里而近是河相對而為東西也/○朱子曰雍州土厚水深其民重厚質直以善導之)
　(易以興起而篤於仁義以猛驅之其强毅果/敢之資亦足以强兵力農而成富强之業)
弱水既西
　集傳栁宗元曰西海之山有水焉散渙無力不能負
　芥投之則委靡墊没及底而後止故名曰弱既西者
　導之西流也地志云在張掖郡刪丹縣(焦氏竑曰刪/丹即今山丹)
　(衛/)薛氏曰弱水出吐谷渾界窮石山自刪丹西至合
　黎山與張掖縣河合(皇輿表張掖/縣今甘州衛)又案通鑑魏太武
　擊柔然至栗水西行至菟園水分軍収討又循弱水
　西行至涿邪山則弱水在菟園水之西涿邪山之東
　矣北史載太武至菟園水分軍搜討東至瀚海西接
　張掖水北度燕然山與通鑑小異豈瀚海張掖水於
　弱水為近乎程氏據西域傳以弱水為在條支援引
　甚悉然長安西行一萬二千二百里又百餘日方至
　條支其去雍州如此之逺禹豈應窮荒而導其流也
　哉其説非是(地理今釋弱水今陜西山丹衛漢刪丹/縣城西有山丹河古弱水也法顯佛國)
　(記謂之流沙河出衛西南窮石山正流西至合黎山/與張掖河合又東北至甘州衛北迤邐流至塞外入)
　(居延澤其餘波/溢入流沙也)
　集説(林氏之竒曰衆水皆東而弱水獨西黑水獨南/因其性與勢之自然也必欲東之則逆其自然)
　(非行所無事矣○程氏大昌曰弱水之當西如四瀆/之當東也時必壅溢而東行導之而至合黎既皆復)
　(故則逆行者順矣○傅氏寅曰横流之時弱水亦東/侵而被於河河不安而涇亦受其患導之使西以復)
　(其故道則河西無汜濫之水河安而涇亦安矣○焦/氏竑曰據今甘州衛有合黎山則亦不必逺求之别)
　(域而定以甘州/之弱水為非矣)
涇屬渭汭
　集傳涇渭汭三水名涇水地志出安定郡涇陽縣西
　今原州百泉縣岍頭山也(淮南子涇出薄落之山高/誘注薄落一名幵頭山○)
　(括地志筓頭山一名崆/峒山在原州平凉縣西)東南至馮翊陽陵縣入渭今
　永興軍髙陵縣也(皇輿表今高陵縣屬西安府地理/今釋涇水出今陜西平凉府平凉)
　(縣西南筓頭山亦名崆峒山東/至西安府高陵縣西南入渭水)渭水地志出隴西郡
　首陽縣西南今渭州渭源縣(皇輿表今渭源/縣屬臨洮府)鳥鼠山
　西北南谷山也東至京兆船司空縣入河今華州華
　隂縣也(皇輿表華州華隂縣今屬西安府地理今釋/渭水出今陜西臨洮府渭源縣西鳥鼠山東)
　(至西安府華隂/縣東北入河)汭水地志作芮扶風汧縣弦蒲藪芮
　水出其西北東入涇今隴州汧源縣(皇輿表隴州汧/源縣今屬鳯翔)
　(府/)弦蒲藪有汭水焉(地理今釋汭水出今平凉府華/亭縣有二源北源出湫頭山之)
　(朝那湫南源出齊山至縣東與北/河合又東至涇州西北入涇水)周職方雍州其川
　涇汭詩曰汭鞠之即皆謂是也屬連屬也涇水連屬
　渭汭二水也
　集説(王氏樵曰雍州之水渭為大涇之源最居雍之/北境自北而南注以渭為歸而汭東入焉是涇)
　(上屬于汭而下屬于渭也經不以渭立文而曰涇屬/渭汭以涇水在中先曽汭水後入渭水順其勢而言)
　(故謂屬渭汭者涇而/其實納涇者渭也)
漆沮既從
　集傳漆沮二水名漆水寰宇記自耀州同官縣東北
　界(皇輿表宋耀州同/官縣今屬西安府)來經華原縣(皇輿表宋華原縣/今耀州屬西安府)
　合沮水(地理今釋漆水源出陜西西安府同官縣北/高山流經縣城東合同官水西南至耀州屬)
　(西安府與/沮水合)沮水地志出北地郡直路縣東今坊州宜
　君縣西北境也(皇輿表宋坊州今中部/縣宜君縣今屬延安府)寰宇記沮水
　自坊州昇平縣北(皇輿表宋昇平/縣省入宜君縣)子午嶺出俗號子
　午水下合榆谷慈馬等川遂為沮水至耀州華原縣
　合漆水至同州朝邑縣(皇輿表同州朝邑/縣今屬西安府)東南入渭
　(地理今釋沮水出陜西延安府中部縣西南流經宜/君屬延安府同官二縣境至耀州城南曾漆水東南)
　(入富平縣屬西安府界名石川河又南流/至臨潼縣屬西安府北交口鎭入渭水)二水相敵
　故竝言之既從者從於渭也又案地志謂漆水出扶
　風縣(皇輿表今扶風/縣屬鳯翔府)晁氏曰此豳之漆也水經漆水
　出扶風杜陽縣程氏曰杜陽今岐山普潤縣之地亦
　漢漆縣之境其水入渭在灃水之上與經序渭水節
　次不合非禹貢之漆水也
　集説(蘇氏軾曰從如少之從長渭大而漆沮小故言/從○程氏大昌曰雍地四漆沮而實三派禹貢)
　(漆沮惟富平石川河正當其地漆在沮東至華原而/西乃始合沮沮在漆西既已受漆則遂南東而合乎)
　(洛洛又在漆沮之東至同州白水縣與漆沮合而相/與南流以入於渭三水雖分及至白水縣遂混為一)
　(流○段氏昌武曰詩漆沮言於渭之上流書漆沮入/於渭之下流詩自土沮漆言於岐周之閒書言于東)
　(㑹于灃又東/㑹于涇之下)
灃水攸同
　集傳灃水地志作酆出扶風鄠縣終南山(皇輿表鄠/縣今屬西)
　(安/府)今永興軍鄠縣山也東至咸陽縣入渭(地理今釋/灃水源出)
　(今陜西西安府鄠縣東南終南山自/紫閣而下至咸陽縣東南入渭水)同者同於渭也
　(蘇氏軾曰灃渭/相若故言同)渭水自鳥鼠而東灃水南注之涇水
　北注之漆沮東北注之曰屬曰從曰同皆主渭而言
　也
　集説(葉氏夢得曰灃在涇上漆沮在涇下今言涇而/後漆沮言漆沮而後灃者漆沮既從而不違則)
　(灃可與渭同入於河灃以後成用力宜差多故詩獨/言豐水東注維禹之績也○傅氏寅曰治弱水以及)
　(涇漆沮雖自西而束然涇漆沮治而後治灃則又自/下而上也禹之規畫如此度勢隨宜行其所無事也)
　(如河患在九河疏其下則其上易為力江患在彭/蠡豬其上則其下無足憂皆所以先後順理也)
荆岐既旅終南惇物至于鳥鼠
　集傳荆岐二山名荆山即北條之荆(孔氏安國曰此/荆在岐東非荆)
　(州之/荆)地志在馮翊懐徳縣南今耀州富平縣掘陵原
　也(地理今釋荊山在今陜西西安/府富平縣西南十里下有荆渠)岐山(説文曰山有/兩岐因以名)
　(焉/)地志在扶風美陽縣西北今鳳翔府岐山縣東北
　十里也(詩譜曰周自太王居岐之陽皇甫謚云今美/陽西北有岐城舊址郡國志岐山南有周原)
　終南惇物鳥鼠亦皆山名終南地志古文以太一山
　為終南山(水經注曰終南杜預以/為中南亦曰太白山)在扶風武功縣今
　永興軍萬年縣南五十里也(皇輿表萬年縣今咸寜/縣地理今釋終南山在)
　(今陜西西安府長安縣南五十里東至藍/田縣西至鳳翔府郿縣綿亘八百餘里)惇物地志
　古文以垂山為惇物在扶風武功縣今永興軍武功
　縣也(地理今釋惇物山漢書地理志右扶風縣武功/注大壹山古文以為終南垂山古文以為惇物)
　(皆在縣東武功今陜西鳯翔府郿縣考圖志不載是/山胡渭禹貢錐指以為太乙之北峰在縣東四十里)
　(者是/也)鳥鼠(爾雅其鳥曰/䳜其鼠曰鼵)地志在隴西郡首陽縣西南
　今渭州渭源縣西也俗呼為青雀山(地理今釋鳥鼠/山在今陜西臨)
　(洮府渭源縣/西二十里)舉三山而不言所治者蒙上既旅之文
　也
　集説(程氏大昌曰終南山横亘關中南面西起秦隴/東徹藍田凡雍岐郿鄠長安萬年相去且入百)
　(里而連綿峙據其南者皆此一山也○鄭氏曉曰自/涇屬至此衆水致功而衆山致祭荆山漆沮經其下)
　(也岐山涇汭經其傍也終南灃水所出/也惇物灃水所經也鳥鼠渭水所經也)
原隰厎績至于豬野
　集傳廣平曰原下濕曰隰詩曰度其隰原即指此也
　(山水考曰原隰泛言之則原為廣平隰/為下濕之地然西安府城南實有其地)鄭氏曰其地
　在豳(朱子詩傳曰豳在岐/山之北原隰之野)今邠州也(皇輿表今邠/州屬西安府)豬
　野地志云武威縣東北有休屠澤古文以為豬野今
　涼州姑臧縣也(皇輿表凉州姑臧縣今為凉州衛地/理今釋豬野在今陜西鎮蕃衛東北)
　(八十里即漢書地理/志所云休屠澤也)治水成功自髙而下故先言山
　次原隰次陂澤也
　集説(孔氏頴達曰原隰豳地從此致功西至豬野之/澤也○鄭氏曉曰地勢有高卑水落有先後山)
　(既治矣由是廣平之原厎于績焉原既治矣由是下/濕之隰厎于績焉隰既治矣由是豬野之澤厎于績)
　(焉治水成功自高而下弱水至攸同言水之常變者/得其平也荆岐至豬野言地之高下者得其平也)
三危既宅三苗丕叙
　集傳三危即舜竄三苗之地或以為燉煌未詳其地
　(杜氏預曰瓜州今燉煌也○後漢西羌傳注三危/山在今沙州燉煌縣東南山有三峰故曰三危)三
　苗之竄在洪水未平之前及是三危已既可居三苗
　於是大有功叙今案舜竄三苗以其惡之尤甚者遷
　之而立其次者於舊都今既竄者已丕叙而居於舊
　都者尚桀驁不服盖三苗舊都山川險阻氣習使然
　今湖南猺洞時猶竊𤼵俘而詢之多為猫姓豈其遺
　種歟
　集説(吕氏祖謙曰三苗有罪自當竄逐發政施仁自/常及之故治水至三危亦必使安宅丕叙後世)
　(以為投之四裔若棄之者非聖人之心也○金氏履/祥曰聖人黜惡以逺為罰經理則不以逺為閒○鄭)
　(氏曉曰三危既宅地之逺者得其平三苗丕叙人之/頑者從其化宅是造廬舍定疆埸叙是遷善改過革)
　(其凶/頑)
厥土惟黄壤
　集傳黄者土之正色林氏曰物得其常性者最貴雍
　州之土黄壤故其田非他州所及
　集説(董氏仲舒曰五行莫貴於土五色莫盛於黄○/陳氏櫟曰土黄壤最貴故雍田上上塗泥最下)
　(故揚田/下下)
厥田惟上上厥賦中下
　集傳田第一等(王氏炎曰東方朔云關中之地/號為畝直一金田上上可知)而賦
　第六等者地狹而人功少也
　集説(孔氏頴逹曰荆州云人功修此州云人功少者/王制云凡居民量地以制邑度地以居民地邑)
　(民居必參相得則民當相準而有人功修人功少者/記言初置邑者可以量之而州境闊遠民居先定新)
　(遭洪水存亡不同故地勢有美惡人功有多少治水/之後即為此差在後隨人少多必得更立其等此非)
　(永定/也)
厥貢惟球琳琅玕
　集傳球琳美玉也琅玕石之似珠者(鄭氏曉曰球琳/以為珪璧璋瑁)
　(之用琅玕以為/冠冕珮襦之飾)爾雅曰西北之美者有昆侖虛之球
　琳琅玕今南海有青琅玕珊瑚屬也
　集説(林氏駧曰古者以貢為賦正什一便民之法貢/金琳琅大龜熊皮海錯橘柚之屬皆為土貢之)
　(物也皆償田賦之輕也/聖人初何心過求哉)
浮于積石至于龍門西河㑹于渭汭
　集傳積石地志在金城郡河闗縣西南羌中今鄯州
　龍支縣界也(地理今釋積石山在今河州北一百二/十里水經注謂之唐述山拈地志云山)
　(勢峭拔下臨黄河其西五十里有積石關唐置積石/軍於此山海經云積石山在金城河門關西南境中)
　(漢之河關縣今之河州杜佑通典云禹施功自積石/山而東今西平郡龍支縣今西寜衛地與河州接界)
　(界山是也案諸家言積石者多以此為小積石别有/大積石去此尚千餘里其說蓋本於漢書西域傳謂)
　(河源出于闐北流與葱嶺河合東注蒲昌海潛行地/下南出于積石為中國河之文其實禹施功之始即)
　(此積石更無所謂大積石也歐陽忞輿地廣記云班/固所載張騫窮河源事乃意度之非實見蒲昌海與)
　(積石通流其言甚正蓋河源在吐蕃境漢時吐蕃未/通中國武帝以于闐山出玉案古圖書乃名河所出)
　(為崑崙後人遂并積石亦失其實耳于闐東流之水/古名玉河葱嶺之水名新頭河見法顯佛國記總與)
　(河源無涉至水經并云積石在葱嶺之北則又失之/逺矣或議杜佑主龍支之積石謂因唐置積石軍于)
　(澆河故城而誤考後漢書郡國志隴西郡河關縣積/石山在西南又桓帝紀燒當羌叛段顃追擊于積石)
　(注即禹貢導河積石在鄯州龍支縣南是河州積/石之名非始于唐矣蔡氏據杜氏説釋經最當)龍
　門山地志在馮翊夏陽縣今河中府龍門縣也(皇輿/表河)
　(中府今蒲州龍門縣今河津縣地理今釋龍門山在/今陜西西安府韓城縣東北五十里大河之西東與)
　(壺口隔/水相望)西河冀之西河也雍之貢道有二其東北境
　則自積石至于西河其西南境則㑹于渭汭(孔氏頴/達曰會)
　(合也人行逆流而水相向故逆流曰㑹○王氏/樵曰渭自鳥鼠而東中貫雍境取漕莫徑焉)言渭
　汭不言河者蒙梁州之文也他州貢賦亦當不止一
　道𤼵此例以互見耳○案邢恕奏乞下熙河路打造
　船五百隻於黄河順流放下至㑹州西小河内藏放
　熙河路漕使李復奏竊知邢恕欲用此船載兵順流
　而下去取興州契勘㑹州之西小河鹹水其闊不及
　一文深止於一二尺豈能藏船黄河過㑹州入韋精
　山石峽險窄自上垂流直下高數十丈船豈可過至
　西安州之東大河分為六七道散流渭之南山逆流
　數十里方再合逆溜水淺灘磧不勝舟載此聲若出
　必為夏國侮笑事遂寢邢恕之䇿如李復之言可謂
　謬矣然此言貢賦之路亦曰浮于積石至于龍門西
　河則古來此處河道固通舟楫矣而復之言乃如此
　何也姑録之以備參考云
　集説(熊氏禾曰正道皆從渭達河惟山脊以西之地/渭道不可通處必自積石之河經渉龍門然後)
　(達於西河以至帝都也○鄭氏曉曰雍之貢賦以其/東北境言之河見於積石經流於龍門而為西河故)
　(貢賦之來由積石浮河北行東轉南向而至于龍門/由龍門而達于西河則遶出雍州之東境而至冀州)
　(之西境西境即西河也至西河則至帝都矣以其西/南境言之渭入於河漆沮東注於渭涇水北注於渭)
　(灃水南注於渭故貢賦之來或由乎灃涇或由/乎漆沮皆㑹於渭水之北焉至渭則達河矣)
織皮崑崙析支渠搜西戎即叙
　集傳崑崙即河源所出在臨羌(漢書張騫傳曰漢使/窮河源其山多玉石)
　(采來天子案古圖書名河所出曰崑崙云地理今釋/崑崙西戎國蓋附近崑崙山者○案鄭康成云衣皮)
　(之民居此崑崙析支渠搜三山之野者是崑/崙析支渠搜皆本山名而因以為國號也)析支在
　河闗西千餘里(地理今釋析支今西蕃在陜西臨洮/府河州西應劭曰禹貢析支屬雍州)
　(在河關之西東去河關千餘里羌人所居謂之河曲/羌也唐書党項傳曰党項漢西羌别種其地古析支)
　(東距松州西葉䕶南舂/桑迷桑等羌北吐谷渾)渠搜水經曰河自朔方東轉
　經渠搜縣故城北盖近朔方之地也(地理今釋渠搜/凉土異物志云)
　(古渠搜國在大宛北界隋書西域傳云鏺汗國文獻/通考云鏺汗國東去𤓰州五千五百里都葱嶺之西)
　(五百餘里古渠搜國渠搜當在西域非朔方也傳寅/禹貢集解云陸氏曰漢志朔方郡有渠搜縣武紀云)
　(北發渠搜是也然考漢朔方之渠搜非此所謂渠搜/此亦當是金城以西之戎也後世種落遷徙故漢冇)
　(居朔方者當禹時渠搜居朔/方則不應浮積石陸説非也)三國皆貢皮衣故以織
　　皮冠之皆西方戎落故以西戎總之即就也雍州水
　　土既平而餘功及於西戎故附於末○蘇氏曰青徐
　　揚三州皆萊夷淮夷島夷所篚此三國亦篚織皮但
　　古語有顛倒詳略爾其文當在厥貢惟球琳琅玕之
　　下浮于積石之上簡編脱誤不可不正愚謂梁州亦
　　篚織皮恐蘇氏之說為然
　　集説(鄭氏曉曰雍州土地最廣史謂金城千里天府/之國也其地弱水西流渭水東流而涇汭漆沮)
　　(灃水皆入渭而入河也荆岐在雍之北終南惇物在/雍之南鳥鼠又在雍之西矣原隰在邠岐之閒又西)
　　(而豬野在甘凉之境又西而三危則夷裔之區矣/其貢道有二東北來者險而遠西南來者便而近)
　
　
　
　
　
　
欽定書經傳說彚纂卷四
　欽定四庫全書
欽定書經傳說彚纂卷五
　　　禹貢下
　導岍及岐至于荆山逾于河壺口雷首至于太岳厎柱
　析城至于王屋太行恒山至于碣石入于海
　　集傳此下随山也(孔氏穎達曰導山本為/治水故以導山名之)岍岐荆三
　　山皆雍州山岍山地志扶風汧縣西呉山古文以為
　　岍山今隴州呉山縣呉嶽山也(皇輿表隴州吴山縣/今隴州属鳯翔府)
　　周禮雍州山鎮曰嶽山又案寰宇記隴州汧源(皇輿/表汧)
　　(源縣省/入隴州)有岍山汧水所出禹貢所謂岍山也(地理今/釋岍山)
　　(漢書地理志名吴山在今陜/西鳯翔府隴州南八十里)晁氏以為今之隴山天
　　井金門秦嶺山者皆古之岍也岐荆見雍州(孔氏穎/達曰荆)
　　(岐上已具此復言之以山勢相連而州境/隔絶更從上理説所治山川首尾所在也)壺口雷首
　　太岳厎柱析城王屋太行恒山皆冀州山壺口太岳
　　碣石見冀州雷首地志在河東郡蒲坂縣南今河中
　　府河東縣也(皇輿表河中府河東縣今蒲州属平陽/府地理今釋雷首山括地志云此山西)
　(起雷首東至呉坂長數百里随地異名通典云雷首/在河東縣今山西蒲州此山凡有八名厯山首陽山)
　(薄上襄山甘棗山中條山渠豬/山獨頭山也互見前厯山下)厎柱石在大河中流
　其形如柱今陜州陜縣(皇輿表宋陕縣省/入陕州属河南府)三門山(金/氏)
　(履祥曰三門分天門地/門人門惟地門不可過)是也(地理今釋厎柱山在今/河南河南府陜州東四)
　(十里大河中西北去山西/平陽府平陸縣五十里)析城地志在河東郡濩澤
　縣西今澤州陽城縣也晁氏曰山峰四面如城(地理/今釋)
　(析城山在今山西澤州/陽城縣西南七十里)王屋地志在河東郡垣縣東
　北今絳州垣曲縣也(皇輿表綘州垣曲/縣今属平陽府)晁氏曰山状
　如屋(地理今釋王屋山在今河南懐慶府濟源縣西/北九十里接山西平陽府垣曲縣及澤州陽城)
　(界山有三重/其状如屋)太行山地志在河内郡山陽縣西北今
　懐州河内也(皇輿表宋懐州今懐慶府河内縣為府/治地理今釋太行山延袤千餘里起于)
　(河南懐慶府濟源縣迤而/東北跨山西河南直隷界)恒山地志在常山郡上曲
　陽縣西北今定州曲陽也(皇輿表定州曲陽/縣今属真定府)逾者禹
　自荆山而過于河也(吕氏祖謙曰/人逾非山逾)孔氏以為荆山之
　脈逾河而為壺口雷首者非是盖禹之治水随山刋
　木其所表識諸山之名必其髙大可以辨疆域廣博
　可以奠民居故謹而書之以見其施功之次第初非
　有意推其脈絡之所自来若今之葬法所言也若必
　實以山脈言之則尤見其說之謬妄盖河北諸山根
　本脊脈皆自代北寰武嵐憲諸州乗髙而来其脊以
　西之水則西流以入龍門西河之上流其脊以東之
　水則東流而為桑乾幽冀以入于海其西一支為壺口
　太岳次一支包汾晉之源而南出以為析城王屋而
　又西折以為雷首又次一支乃為太行又次一支乃
　為恒山其間各隔沁潞諸川不相連属豈自岍岐跨
　河而為是諸山哉山之經理者已附于逐州之下于
　此又條列而詳記之而山之經緯者可見矣王鄭有
　三條四列之名皆為未當(陳氏櫟曰三條之說出于/馬融王肅以岍岐至碣石)
　(為北條西傾至陪尾為中條嶓冡至敷淺原為南條/四列之說出于鄭𤣥謂岍岐為正陰列西傾為次隂)
　(列嶓冢為次陽列/岷山為正陽列)今據導字分之以為南北二條而
　江河以為之紀于二之中又分為二焉此北條大河
　北境之山也
　集説(林氏之竒曰禹之治水本導川澤之流而歸之/扵海乃先之以随山者盖洪水為害凡故川舊)
　(瀆皆為水之所浸滅不復可見将欲施功無所措也/故必先以髙山鉅鎮不為水之所墊沒者以為表識)
　(自西決之使歸于東水既順流而下漸入于海則川/瀆之故迹稍稍可求盖先随山而後濬川此禹治水)
　(之序也○朱子曰毎州各言境内山川首尾不相聯/貫且自東而西非自然之形勢故于此通說九州山)
　(川聨貫首尾更従西而東以著自然之形勢○問味/别地脈之說如何曰禹治水不知是要水有所歸不)
　(為民害還是只要辨味㸃茶如陸羽之流尋脈踏地/如後世風水之流邪且太行自西北發脈来為天下)
　(之脊此是中國大形勢其厎柱王屋等山皆是太行/山脚今說者分隂陽列言導岍及岐至于荆山山脈)
　(逾河而過為壺口雷首厎柱析城王屋碣石則是荆山/地脈却來做太行山脚其所謂地脈尚説不通况禹)
　(貢本非理㑹地脈邪○鄭氏曉曰大禹随山首于雍/州岍岐荆三山謂之及者以其相距之近也謂之至)
　(者以其相去之逺也禹于是而逾河者雍兾之間河/流間斷禹自雍之東境而入兾之西境也壺口雷首)
　(太岳兾州西河之山也厎柱析城王屋冀州南河之/山也太行恒山碣石兾州東河之山也入于海者諸)
　(山之水至此皆入海矣其自西北而東南者地勢有/髙卑山勢有經緯水勢有源流也○王氏樵曰江為)
　(南河河為北河南北两河上應雲漢盖天文地理自/然之○判也于二之中又○為二北條有大河之北)
　(境者有大河之南境者南條有江漢之北境者有江/漢之南境者論横勢則先北而南論縦勢則皆自西)
　(而東/矣)
西傾朱圉鳥鼠至于太華熊耳外方桐栢至于陪尾
　集傳西傾朱圉鳥鼠太華雍州山也熊耳外方桐栢
　陪尾豫州山也(孔氏安國曰凡此皆先舉所施功之/山于上而後條列所治水于下互相)
　(備/)西傾見梁州朱圉地志在天水郡冀縣南今秦州
　大潭縣也(皇輿表秦州大潭縣/今伏羌縣属鞏昌府)俗呼為白巖山(地理/今釋)
　(朱圉山在今陜西鞏昌/府伏羌縣西南三十里)鳥鼠見雍州太華地志在京
　兆菙隂縣南今華州華陰縣二十里也(皇輿表華州/華陰縣今属)
　(西安/府)熊耳在商州上洛縣(地理今釋熊耳山在今河/南河南府盧氏縣西南七)
　(十里接陕西西安府商州晋上洛縣界熊耳雖有東/西異名其實一山故郭璞云在上洛班固云在盧氏)
　(蔡傳以班固/為非非也)詳見豫州外方地志潁川郡崈髙縣有
　崈髙山古文以為外方在今西京登封縣也(皇輿表/宋西京)
　(今河南府登封縣属焉地理今釋外方今中嶽嵩山/在河南河南府登封縣北十里西接洛陽縣北接鞏)
　(縣東接開封府密縣/界綿亘一百五十里)桐柏(史記索隠曰桐/柏一名大復山)地志在南
　陽郡平氏縣東南今唐州桐柏縣也(皇輿表唐州桐/柏縣今属南陽)
　(府地理今釋桐柏山在今河南南陽府桐柏縣東一/里東南接湖廣徳安府随州西接㐮陽府襄陽縣界)
　陪尾地志江夏郡安陸縣東北有横尾山古文以為
　陪尾今安州安陸也(皇輿表宋安州今徳安府安陸/縣為府治地理今釋陪尾山在)
　(今山東兖州府泗水縣東五十里案孔傳云淮出桐/柏經陪尾今徳安府安陸縣北有横山漢志所謂横)
　(尾山古文以為陪尾者也淮水不經此山下吴澄書/纂言曰唐志泗水縣有陪尾山泗水出焉盖此是也)
　(以横尾為陪尾者/非是互見泗水下)西傾不言導者蒙導岍之文也此
　北條大河南境之山也
　集説(傅氏寅曰西傾朱圉鳥鼠至于太華即雍州終/南惇物至于鳥鼠之役也熊耳外方桐柏至于)
　(陪尾即豫州伊洛瀍澗與夫導淮之役也圖而觀之/凡畎澮之水㦯入于河渭㦯入于伊洛或入于淮皆)
　(可以形勢見也○王氏樵曰上節導河之北境故自/雍而盡于兾之東北此節導河之南境故自雍而盡)
　(于冀之東南禹循西傾而東至于太華其隂則北河與/地絡之所㑹也其陽則南河與地絡之所㑹也河自)
　(下龍門其勢湍急及華之隂喬嶽綿亘其勢不可復/南乃折而東流而涇渭灃漆伊洛瀍澗諸水入焉熊)
　(耳四山者志伊洛/淮水之所以治也)
導嶓冡至于荆山内方至于大别
　集傳嶓冡即梁州之嶓也山形如冡故謂之嶓冡詳
　見梁州荆山南條荆山地志在南郡臨沮縣北今襄
　陽府南漳縣也(地理今釋荆山在今湖廣㐮陽府南/漳縣西少北八十里昭四年左傳荆)
　(山九州之/險指此)内方大别亦山名内方地志章山古文以
　為内方山(水經沔水自荆城東南流逕當陽縣之章/山東酈道元注云禹貢所謂内方山至于)
　(大别/者也)在江夏郡竟陵縣東北今荆門軍長林縣也(皇/輿)
　(表宋荆門軍長林縣今為荆門州属安陸府地理今/釋内方山在今湖廣安陸府鍾祥縣西周迴百餘里)
　(接荆門/州界)左傳呉與楚戰(定四年傳呉自/豫章與楚夾漢)楚濟漢而陳
　自小别至于大别盖近漢之山今漢陽軍漢陽縣北
　大别山是也(李氏樗曰漢水東流漢陽軍觸大别山/南入于江地理今釋大别山一名魯山)
　(在今湖廣漢陽府漢陽/縣東北半里漢水西岸)地志水經云在安豐者非是
　(孔氏頴達曰二别近漢/之名無縁得在安豐縣)此南條江漢北境之山也
　集説(鄭氏曉曰此為漢水之經始也嶓冡漢水出焉/荆山内方漢水所經大别漢水所入導嶓冡至)
　(荆山導内方至大别/而治漢之功可施矣)
岷山之陽至于衡山過九江至于敷淺原
　集傳岷山見梁州衡山南嶽也(廣雅曰岣嶁/謂之衡山)地志在
　長沙國湘南縣今潭州衡山縣也(皇輿表衡山縣宋属/潭州今属衡州府)
　九江見荆州敷淺原地志云豫章郡厯陵縣南有博
　昜山(漢書地理志作傅陽/山師古曰傅讀曰敷)古文以為敷淺原今江州
　徳安縣博陽山也(皇輿表宋江州今為/九江府徳安縣属焉)晁氏以為在
　鄱陽者非是今案晁氏以鄱陽有博陽山又有歴陵
　山為應地志厯陵縣之名然鄱陽漢舊縣地不應又
　為厯陵縣山名偶同不足據也江州徳安雖為近之
　然所謂敷淺原者其山甚小而庳亦未見其為在所
　表見者惟廬阜在大江彭蠡之交最髙且大宜所當
　紀志者而皆無考據恐山川之名古今或異而傳者
　未必得其真也姑俟知者(地理今釋敷淺原案朱子/九江彭蠡辨云敷淺原說)
　(者以為漢厯陵縣之博昜山在今江州徳安縣為山/甚小而庳不足以有所表見而其全體正脈遂起而)
　(為廬阜則甚髙且大以盡乎大江彭蠡之交而所以/識夫衡山東過一支之所極者惟是為宜耳蔡傳遵)
　(用師說指廬阜為敷淺原而復以無可考據為疑何/也廬阜在今江西九江府徳化縣南山北𨽻南康府)
　(星子/縣)過經過也與導岍逾于河之義同孔氏以為衡
　山之脈連延而為敷淺原者亦非是盖岷山之脈其
　北一支為衡山而盡于洞庭之西其南一支度桂嶺
　北經袁筠之地至徳安所謂敷淺原者二支之間湘
　水間斷衡山在湘水西南敷淺原在湘水東北其非
　衡山之脈連延過九江而為敷淺原者眀甚且其山
　川岡脊源流具在眼前而古今異說如此况殘山斷
　港厯數千百年者尚何自取信哉岷山不言導者蒙
　導嶓冡之文也此南條江漢南境之山也
　集説(朱子語類問岷山之分支何以見曰凡兩山夾/行中間必有水兩水夾行中間必有山江出于)
　(岷山岷山夾江兩㟁而行那邉一支去為隴這邉一/支為湖南又一支為建康又一支為兩浙而餘氣為)
　(福建二廣○禹貢西方南方殊不見禹施工䖏縁是/山髙少水患某作九江彭蠡辨禹貢大槩可見禹貢)
　(只載九江無洞庭今以其地驗之有洞庭無九江則/洞庭之為九江無疑矣洞庭彭蠡冬月亦涸只有數)
　(條江水在其中○詳經文敷淺原合是衡山東北一/支盡䖏疑即廬阜但無眀文可考耳徳安縣敷陽山)
　(正在廬山之西南故謂之敷陽非以其地即為敷淺/原也若如舊說正以敷陽為敷淺原則此山甚小又)
　(非山脈盡處若遂如晁氏之說以為江入海䖏則合/是今京口所過之水又不但九江而巳也若以衡山)
　(東北盡䖏而言即為廬阜無疑盖自岷山東南至衡/山又自衡山東北而至此則九江之原出于此三山)
　(之北者皆合于洞庭而注于岷江/故自衡山而至此者必過九江也)
導弱水至于合黎餘波入于流沙
　集傳此下濬川也弱水見雍州合黎山名隋地志在
　張掖縣西北(皇輿表張掖/縣今甘州衛)亦名羌谷(地理今釋合黎/山亦名要塗山)
　(在今陜西甘州衛西北四十里/緜延而西接髙臺鎮彛二所界)流沙杜佑云在沙州
　西八十里(通典曰沙州/古流沙地)其沙随風流行故曰流沙(唐/書)
　(西域傳曰吐谷渾西北有流沙數百里○朱子曰流/沙在合黎之西地理今釋流沙在今陜西嘉峪關外)
　(索科鄂模即居延澤漢志古文以為流沙以北東至/賀蘭山西至廢沙州界㡬南北千餘里東西數百里)
　(其沙随風流/行随䖏有之)水之疏導者已附于逐州之下于此又
　派别而詳記之而水之經緯皆可見矣濬川之功自
　随山始故導水次于導山也又案山水皆原于西北
　故禹叙山叙水皆自西北而東南導山則先岍岐導
　水則先弱水也
　集説(程氏大昌曰堯時弱水必嘗壅溢東行禹導之不/至合黎則逆行者順道其逺而無所事治者固)
　(極之于西海近而無能為害者亦任其波委之入流/沙故于雍特曰既西而于導水不曰入于西海皆紀)
　(實也○朱子曰自導弱水至導洛凡九條皆導水之/事大槩自北而南先言山以為水之經故此言水以)
　(為山之紀弱水冣在西北水又西流不經中國故首/言之○鄭氏曉曰志合黎見其經流有所歸志流沙)
　(見其支流/有所洩)
導黒水至于三危入于南海
　集傳黒水地志出犍為郡南廣縣汾關山(皇輿表犍/為郡南廣)
　(縣今叙州/府南溪縣)水經出張掖雞山南至燉煌過三危山南
　流入于南海唐樊綽云西夷之水南流入于南海者
　凡四曰區江曰西洱河曰麗水曰瀰渃江皆入于南
　海其曰麗水者即古之黒水也三危山臨峙其上(地/理)
　(今釋三危山在大河南今陜西岷州衛塞外古疊州/西西蕃界中雲南麗江府北河圗括地象云三危在)
　(鳥鼠西南與汶山相接黒水出其南鄭𤣥云南當岷/山則在積石西南是也案今雲南大理府雲龍州西)
　(有三崇山一名三危瀾滄江經其麓有黒水祠或以/為即古三危也然其地太南似未為的姑存備考)
　案梁雍二州西邉皆以黒水為界是黒水自雍之西
　北而直出梁之西南也(案雍州黒水在黄河之北梁/州及導川之黒水在黄河之)
　(南其大槩之截然者如此蔡傳以黒水自雍之西北/而直出梁之東南猶據紙上之言而臆度之也今依)
　(地理今/釋正之)中國山勢岡脊大抵皆自西北而来積石西
　傾岷山岡脊以東之水既入于河漢岷江其岡脊以
　西之水即為黒水而入于南海地志水經樊氏之説
　雖未詳的實要是其地也程氏曰樊綽以麗水為黒
　水者恐其狭小不足為界其所稱西洱河者却與漢
　志葉榆澤相貫廣䖏可二十里既足以界别二州其
　流又正趨南海(地理今釋導川黒水即今雲南之瀾/滄江其源發于西蕃諾莫渾五巴什)
　(山分支之西曰阿克必拉南流至你那山入雲南界/東岐一支為漾備江即程大昌所謂葉榆河東南流)
　(分注大理府之西洱海經流入順寧府境其正支南/行絶雲龍江而東南至雲州屬順寧府北之分水嶺)
　(仍與漾備江合又南流至阿瓦國入南海○案金沙/瀾滄一為梁州之黒水一為導川之黒水然皆非四)
　(大水之黒水也昔人謂蕃名山川皆以形色西南夷/地水色多黒故悉蒙黒名如打冲金沙瀾滄俱得稱)
　(黒水也而真黒水之源去瀾滄之西三百餘里蕃名/哈拉烏蘇色禽經䝉蕃怒彞􁇓􁇓界由緬甸入南海)
　(即佛書所謂黒水出阿耨達山即大崑崙山在今逹/賴喇嘛界東是也禹迹之所不至盖中國在阿耨達)
　(之東故名震旦所入大水惟黄河一支可見黒水出/阿耨達之東實在中國之西南未甞流入内地故従)
　(古無人知/其源委也)又漢滇池即葉榆之地(案漢書地理志益/州郡滇池縣有滇)
　(池澤在西北葉榆縣有葉榆澤在東滇池今雲南府/昆眀縣葉榆今大理府泰和縣相去五六百里程氏)
　(以漢滇池即葉榆之地非/是蔡傳引此不加考耳)武帝初開滇巂時其地古
　有黒水舊祠夷人不知載籍必不能附會而綽及道
　元皆謂此澤以榆葉所積得名則其水之黒似榆葉
　積漬所成且其地乃在蜀之正西又東北距宕昌不
　逺宕昌即三苖種裔與三苖之叙于三危者又為相
　應其證驗莫此之眀也
　(地理今釋案黒水之辨諸家紛如今考地圖禹貢之/黒水有三正不必强合水經注所謂黒水出張掖雞)
　(山今甘州至于燉煌今廢沙州此雍州之黒水也漢/書地理志犍為郡縣南廣注云汾關山符黒水所出)
　(南廣今南溪縣北至僰道入江今叙州府唐樊綽亦/以麗江為古黒水云羅些城北有三危山羅些城在)
　(今麗江府北境其水従山南行上流出吐蕃界薛季/宣謂瀘水為黒水今打冲河引酈道元說黒水亦曰)
　(瀘水即若水出姚州徼外吐蕃界中山海經黒水之/間有若水是也以麗江之說為非不知打冲河至大)
　(姚縣即合金沙江會流入岷江薛氏之說原與漢志/相合此梁州之黒水也宋程大昌以瀾滄江為黒水)
　(李元陽黒水辨亦云隴蜀無入南海之水惟滇之瀾/滄足以當之而元史載勸農官張立道使交趾竝黒)
　(水以至其國吴任臣山海經注亦以瀾滄為古黒水/此導川之黒水也盖雍州之黒水其源在黄河之北)
　(梁州及導川之黒水其源皆在黄河之南有截然不/相紊者苐以張掖燉煌尚在内地可以尋源而求而)
　(推其委而不得遂託為越河伏流之說夫崑崘為地/軸其山根連延起頓包河南接秦隴直逹長安為南)
　(山黒水自燉煌而南縦可越大河之伏流其不能越/河以南之南山也眀矣若狃于雍州三危既宅之說)
　(此是言雍州分域以内今終南鳥鼠皆在河之南而鳥/三危更在鳥鼠之南書疏鄭康成引地記云三危在)
　(鼠之西南當岷山要知禹貢阜川之三危必在河之/南非竄三苖之三危也辨詳三危下其與雍州之黒)
　(水又何渉邪然主瀘水麗江瀾滄之說者亦皆以意/度未能確指水之分合不知瀘水麗江源異而流同)
　(麗江瀾滄源近而流别分合言之梁州之黒水有两/支而與導川之黒水實出一地也而古未有及之者)
　(盖以二水僻在蕃界隔蔽南山阻奥従古未通中國/即魏之法顯唐之𤣥奘元世祖之南征邱䖏機之西)
　(逰皆繞出崑崙以外厯西域諸國至于滇南總未甞/經其地但従入中國之支流以古今分域配之料約)
　(為某水某水而已今海内一統西南徼外咸入版圖/爰遣使臣徧厯其地究源討委寫圖以誌支派經絡)
　(瞭如指掌諸家浮/說有所折衷矣)
　集説(林氏之竒曰三危距南海凡數千里禹之導黒/水也至三危即得黒水之故道遂従此以達南)
　(海盖其間數千里不加人功修治故經載此水至于危/三危即曰入于南海盖惟自其施功者言之其實三)
　(距南海甚逺也○陳氏大猷曰萬水能載而弱水獨/弱且西流萬水皆清而黒水獨黒且南流天地之間)
　(有常有變不可一律齊聖人順其性而已○羅氏泌/曰禹至導黒弱而西戎即叙然後見其仁之至焉黒)
　(弱二水塞外之横流失其故道而為邉民之患今為/中國治之則決其奔突而注之塞外然導弱必至合)
　(黎而納餘波于流沙導黒必至三危而入其流于南/海禹之心視西戎無以異于梁州之民此天地之大)
　(也/)
導河積石至于龍門南至于華隂東至于厎柱又東至
于孟津東過洛汭至于大伾北過洚水至于大陸又北
播為九河同為逆河入于海
　集傳積石龍門見雍州華隂華山之北也厎柱見導
　山孟地名津渡處也(林氏之竒曰河流至孟津然後/其勢稍緩故可以横舟而渡也)
　杜預云在河内郡河陽縣南今孟州河陽縣也(皇輿表/宋孟州)
　(河陽縣今為孟/縣属懐慶府)武王師渡孟津者即此今亦名富平
　津(地理今釋孟津即今河陽渡又名富/平津在河南懐慶府孟縣南十八里)洛汭洛水交
　流之内(程氏大昌曰河之南洛之北其两/間為汭汭之為言在洛水之内也)在今河南
　府鞏縣之東洛之入河實在東南河則自西而東過
　之故曰東過洛汭大伾孔氏曰山再成曰伾張揖以
　為在成臯鄭𤣥以為在修武武德(皇輿表修武縣今屬/懐慶府武徳縣宋時)
　(省入河内縣/亦属懐慶府)臣瓉以為修武武徳無此山成臯山又
　不再成今通利軍黎陽縣臨河有山盖大伾也(地理/今釋)
　(大伾山亦名黎山在今直𨽻大/名府濬縣東南二里周五里)案黎陽山在大河垂欲
　趨北之地故禹記之若成臯之山既非従東折北之
　地又無險礙如龍門厎柱之湏疏鑿西去洛汭既已
　太近東距洚水大陸又為絶逺當以黎陽者為是洚
　水地志在信都縣今冀州信都縣(皇輿表宋兾州信/都縣今縣省入兾)
　(州属真/定府)枯洚渠也(地理今釋降今本作洚水出今山/西潞安府屯留縣西南八十里盤)
　(秀嶺至潞安府潞城縣入濁漳/水而濁漳水由是亦名降水矣)程氏曰周時河徙砱
　礫至漢又改向頓邱(皇輿表頓邱縣宋省入/清豐縣今属大名府)東南流
　與禹河迹大相背戾地志魏郡鄴縣有故大河在東
　北直達于海疑即禹之故河孟康以為王莽河非也
　古洚瀆自唐貝州(皇輿表貝州/今廣平府)經城北入南宫(皇輿/表南)
　(宫縣今属真/定府兾州)貫穿信都大抵北向而入故河于信都
　之北為合北過洚水之文當以信都者為是大陸見
　兾州九河見兖州逆河意以海水逆潮而得名九河
　既淪于海則逆河在其下流固不復有矣河上播而
　為九下同而為一其分播合同皆水勢之自然禹特
　順而導之耳今案漢西域傳張騫所窮河源云河有
　兩源一出蔥嶺一出于闐于闐在南山下其河北流
　與蔥嶺河合東注蒲昌海蒲昌海一名鹽澤去玉門
　陽關三百餘里其水停居冬夏不増減?行地中南
　出積石又唐長慶中劉元鼎使吐蕃自隴西成紀縣
　(皇輿表隴西今為秦州成/紀縣省入秦州属鞏昌府)西南出塞二千餘里得河
　源于莫賀延磧尾曰悶磨黎山其山中髙四下所謂
　崑崙也(地理今釋崑崙山在今西蕃界有三山一名/阿克坦齊禽一名巴爾布哈一名巴顔喀拉)
　(縂名枯爾坤譯言崐崙也在積石之西河源所出案/漢書地理志金城郡臨𦍑縣西北至塞外有西王母)
　(石室西有弱水崑崙山祠此蔡傳所據以為崑崙在/臨𦍑者也然漢志言西有崑崙山祠非言山在縣界)
　(漢臨𦍑縣在今陕西西寧衛西崑崙山不當若是之/近通典云吐蕃自云崑崙山在國中西南河之所出)
　(唐書吐蕃傳云劉元鼎使還言自湟水入河䖏西南/行二千三百里有紫山直大羊同國古所謂崑崙蕃)
　(曰悶摩黎山東距長安五千里河源其間盖即今之/枯爾坤也元史河源附録云吐蕃朶甘思東北有大)
　(雪山名亦耳麻不莫刺其山㝡髙譯言騰乞里塔即/崑崙也案此即今蕃語所稱阿木你馬勒産母孫大)
　(雪山也在星宿海東其山綿亘三百餘里上有九峯/最為髙大黄河經其南又遶其東北梁寅所謂河遶)
　(山之三面如玦然者但如其言則/崑崙轉在河源下流似未為的)東北流與積石河
　相連河源澄瑩冬春可渉下稍合流色赤益逺他水
　并注遂濁吐蕃亦自言崑崙在其國西南二説恐劉
　氏為是河自積石三千里而後至于龍門經但一書
　積石不言方向荒逺在所畧也(元史地理志河源附/録河源古無所見禹)
　(貢導河止自積石漢使張騫持節到西域度玉門見/二水交流發蔥嶺趍于闐滙鹽澤伏流千里至積石)
　(而再出唐薛元鼎案唐書作劉元鼎此誤使吐蕃訪/河源得之扵悶磨黎山然皆厯嵗月渉艱難而其所)
　(得不過如此世之論河源者又皆推本二家其說怪/迂總其實皆非本真意者漢唐之時外夷未盡臣服)
　(而道未盡通故其所往每迂迴艱阻不能直抵其處/而究其極也元有天下薄海内外人迹所及皆置驛)
　(傳使騎往来如行國中至元十七年命都實為招討/使佩金虎符往求河源都實既受命是嵗至河州州)
　(之東六十里有寜河驛驛西南六十里有山曰殺馬/關林麓穹隘舉足浸髙行一日至巅西去愈髙四閱)
　(月始抵河源是冬還報并圖其城傳位置以聞其後/翰林學士潘昂霄従都實之弟闊闊出得其說撰為)
　(河源志臨川朱思本又従八里吉思家得帝師所蔵/梵字圖書而以華文譯之與昂霄所志互有詳畧今)
　(取二家之書考定其說案河源在吐蕃朶甘思西鄙/有泉百餘泓沮洳散渙弗可逼視方可七八十里履)
　(髙山下瞰燦若列星以故名火敦腦兒火敦譯言星/宿也羣流奔湊近五七里匯二巨澤名阿刺腦兒自)
　(西而東連属吞噬行一日迤邐東鶩成川號赤賔河/又二三日水西南来亦名里赤與赤賔河合又三四)
　(日水南来名忽闌又水東南来名也里术合流入赤/賔其流浸大始名黄河然水猶清人可渉又一二日)
　(岐為八九股名也孫斡論譯言九渡通廣五七里可/度馬又四五日水渾濁土人抱革囊騎過之聚落糾)
　(木幹象舟傳髦革以濟僅容两人自是两山峡束廣/可一里二里㦯半里其深叵測朶甘思東北有大雪)
　(山名亦耳麻不莫刺其山最髙譯言驣乞里塔即崑/崙也山腹至頂皆雪冬夏不消土人言逺年成氷時)
　(六月見之自八九股水至崑崙行二十日河行崐崙/南半日又四五日至地名闊即及闊提二地相属又)
　(三日地名哈喇别里赤兒四逹之衝也多冦盗有官/兵鎮之近北二日河水過之崑崙以西人簡少多處)
　(山南山皆不穹峻水亦散漫獸有髦牛野馬狼狍羱/羊之類其東山益髙地亦漸下岸狭隘有狐可一躍)
　(而越之處行五六日有水西南来名納鄰哈刺譯言/細黄河也又两日水南来名乞兒馬出二水合流入)
　(河河水北行轉西流過崑崙北一向東北流約行半/月至貴徳州地名必赤里始有州治官府州𨽻吐蕃)
　(等䖏宣慰司司治河州又四五日至積石州即禹貢/積石五日至河州安鄉關一日至打羅坑東北行一)
　(日洮河水南来入河又一日至蘭州過北卜渡至鳴/沙河過應吉理州正東行至寧夏府南東行即東勝)
　(州𨽻大同路自發源至漢地南北澗溪細流傍貫莫/知紀極山皆草石至積石方林木暢茂世言河九折)
　(彼地有二折盖乞兒馬出及貴徳必赤里也地理今/釋案地圖河出今西蕃巴顔喀拉山東名阿爾坦河)
　(東北流三百餘里合鄂敦塔拉諸泉源大小千百泓/錯列如星元史所謂火敦腦兒即呈宿海也滙為杳)
　(靈鄂靈二海子各周三百餘里東西相距五十餘里/元史所謂滙二巨澤名阿刺腦兒也折而北經蒙古)
　(托羅海山之南轉東南流千餘里南北受數十小水/經烏藍莽乃山下有多母打秃昆多倫河多拉昆多)
　(倫河自東南来入之元史所謂納隣哈刺乞兒馬出/二水也自此折而西北流三百餘里前後小水奔注)
　(不可勝計繞阿木你馬勒産母孫山之東即元史所/謂崑崙山也流百五十餘里有齊普河呼呼烏蘇河)
　(自西来入之又迤邐東北流三百餘里㑹跲克圗衮/俄羅濟諸水厯歸徳堡元史作貴徳州經積石山至)
　(陕西臨洮府河州入中國界過蘭州又折而東北經/寜夏衛流出塞外河以内為河套地又東南至延安)
　(府府谷縣入塞河以東為山西界南流至潼關衛又/折而東由河南山東界至江南淮安府安東縣入海)
　龍門而下因其所經記其自北而南則曰南至華隂
　記其自南而東則曰東至厎柱(程氏大昌曰河至華/陰則已改為東流今)
　(曰東至厎柱者自改東/已後惟厎柱為可記也)又詳記其東向所經之地則
　曰孟津曰洛汭曰大伾又記其自東而北則曰北過
　洚水又詳記其北向所經之地則曰大陸曰九河又
　記其入海之處則曰逆河(鄭氏曉曰河下/趨而海上逆也)自洛汭而
　上河行于山其地皆可考自大伾而下垠岸髙於平
　地故決齧流移水陸變遷而洚水大陸九河逆河皆
　難指實然上求大伾下得碣石因其方向辨其故迹
　則尤可考也其詳􁀒見上文○又案李復云同州韓
　城(皇輿表同州韓城/縣今属西安府)北有安國嶺東西四十餘里東
　臨大河瀕河有禹廟在山斷河出處禹鑿龍門起於
　唐張仁愿所築東受降城之東自北而南至此山盡
　兩岸石壁峭立大河盤束於山峡間千數百里至此
　山開岸闊豁然奔放怒氣噴風聲如萬雷今案舊說
　禹鑿龍門而不詳其所以鑿誦說相傳但謂因舊修
　闢去其齟齬以決水勢而已今詳此說則謂受降以
　東至於龍門皆是禹新開鑿若果如此則禹未鑿時
　河之故道不知却在何處而李氏之學極博不知此
　說又何所考也
　集説(程氏大昌曰黄河自鹽澤西来暨達潼關其面/勢所向凡四大折其初一折由積石而逕湟中)
　(則鄯蘭也是一折也及至靈州西南遂轉北而行凡/千餘里北河西岸即為凉肅甘沙四郡是又一折也)
　(迨其北流千里而遥至九原豐州則又轉而東流故/豐州北面正拄大河是又一折也豐州之東為榆林)
　(北境固扺大河而河従此州之東又轉而南故勝州/北東兩面皆扺大河自此而往直至潼關皆是河南)
　(矣此又一折也○自洛汭以上山水名稱迹道古今/如一自大伾以下不特水道難考雖名山舊甞慿河)
　(者亦便不可究非山有徙移也河既變遷年世又逺/人知新河之為河不知舊山之不附新河也○朱子)
　(曰禹當時治水也只理會河患積石龍門所謂作十/三載乃同者正在此䖏向未經鑿治時龍門正道不)
　(甚洩故一派西滚入關陕一派東滚往河東故此為/患冣甚禹自積石至龍門著工夫最多又其上散従)
　(西域去亦不甚為患○釋水云河千里一曲一直河/従積石北行又東乃折而南計應三千里然後至龍)
　(門而為西河龍門地勢險河率破山以行禹功于此/最難自龍門南流至華陰而極始折而東至于厎柱)
　(又東至孟津東過洛汭而為南河至大伾而極始折/而北流為東河至兖州而分為九復合為一而入海)
　(河流扵是終矣河為四瀆宗其發源西北故叙中國/之水以河為先逆河是開渠通海以泄河之溢秋冬)
　(則涸春夏則泄○方氏回曰建紹後黄河決入鉅野/溢于泗以入于淮者謂之南清河由汶合濟至滄州)
　(以入海者謂之北清河是時淮僅受河之半金之亡/也河自開封北衛州決而入渦河以入淮一淮水獨)
　(受大黄河之全以輸之海濟水之絶扵王莽時者今/其源出河北温縣猶經枯黄河中以入汶而後趨海)
　(清濟貫濁河/遂成虚論矣)
嶓冢導漾東流為漢又東為滄浪之水過三澨至于大
别南入于江東匯澤為彭蠡東為北江入于海
　集傳漾水名水經曰漾水出隴西郡氐道縣嶓冢山
　東至武都常璩曰漢水有兩源此東源也即禹貢所
　謂嶓冢導漾者其西源出隴西嶓冢山會泉始源曰
　沔逕葭萌入漢(案水經注云西源出隴西嶓冢山會/泉逕葭萌入漢始源曰沔蔡傳改云)
　(會泉始源曰沔辭義不眀且泉字/當是白水二字之誤即白水江也)東源在今西縣之
　西西源在今三泉縣之東也酈道元謂東西兩川俱
　出嶓冢而同為漢水者是也(地理今釋漾水出今陕/西漢中府寧𦍑州北嶓)
　(冢山東至漢中府南鄭縣南為漢水亦名東漢水東/流至白河縣入湖廣界又東流經鄖縣至均州又東)
　(南流厯光化榖城二縣至㐮陽縣東津灣折而南流/經鍾祥縣至潜江縣大漢口復東流經漢川縣至漢)
　(陽縣漢口/合岷江)水源發於嶓冢為漾至武都為漢又東流
　為滄浪之水酈道元云武當縣北四十里漢水中有
　洲曰滄浪洲水曰滄浪水是也(地理今釋滄浪水在/今湖廣襄陽府均州)
　(北四/十里)盖水之經厯随地得名謂之為者眀非他水也
　三澨水名今郢州長夀縣(皇輿表宋郢州長夀縣/今為安陸府鍾祥縣)磨
　石山發源東南流者名澨水至復州景陵縣(皇輿表/宋復州)
　(景陵縣今為沔陽州/景陵縣属安陸府)界来又名汊水疑即三澨之一
　然據左傳漳澨薳澨則為水際未可曉也(地理今釋/三澨案說)
　(文云澨埤增水邉土人所止也王逸注西澨杜預注/漳澨或云水涯㦯云水邉蔡傳以三澨為水名恐非)
　(禹貢錐指云三澨當在淯水入漢䖏一在襄城北即/大堤一在樊城南一在三洲口東皆襄陽縣地在古)
　(邔縣之/北也)大别見導山入江在今漢陽軍漢陽縣滙迴
　也彭蠡見揚州北江未詳入海在今通州静海縣(皇/輿)
　(表宋静海縣今省/入通州属揚州府)○今案彭蠡古今記載皆謂今之
　番陽然其澤在江之南去漢水入江之處已七百餘
　里所蓄之水則合饒信徽撫吉贑南安建昌臨江袁
　筠隆興南康數州之流非自漢入而為滙者又其入
　江之處西則廬阜東則湖口皆石山峙立水道狭甚
　不應漢水入江之後七百餘里乃横截而南入于番
　陽又横截而北流為北江且番陽合數州之流豬而
　為澤泛溢壅遏初無仰於江漢之滙而後成也不惟
　無所仰於江漢而衆流之積日遏月髙勢亦不復容
　江漢之来入矣今湖口横渡之䖏其北則江漢之濁
　流其南則番陽之清漲不見所謂漢水滙澤而為彭
　蠡者番陽之水既出湖口則依南岸與大江相持以
　東又不見所謂横截而為北江者又以經文考之則
　今之彭蠡既在大江之南於經則宜曰南滙彭蠡不
　應曰東滙於導江則宜曰南會於滙不應曰北會於
　滙滙既在南於經則宜曰北為北江不應曰東為北
　江以今地望㕘挍絶為反戾今廬江之北有所謂巢
　湖者湖大而源淺毎嵗四五月間蜀嶺雪消大江泛
　溢之時水淤入湖至七八月大江水落湖水方洩随
　江以東為合東滙北滙之文然番陽之湖方五六百
　里不應舎此而録彼記其小而遺其大也(案東匯北/滙傳欲以)
　(巢湖當之而自謂不應記其小而遺/其大則巢湖不可代彭蠡也明矣)盖嘗以事理情
　勢考之洪水之患惟河為甚意當時龍門九河等處
　事急民困勢重役煩禹親莅而身督之若江淮則地
　偏水急不待疏鑿固已通行㦯分遣官属往視亦可
　况洞庭彭蠡之間乃三苖所居水澤山林深昧不測
　彼方負其險阻頑不即工則官属之往者亦未必遽
　敢深入是以但知彭蠡之為澤而不知其非漢水所
　滙但意如巢湖江水之淤而不知彭蠡之源為甚衆
　也以此致誤謂之為滙謂之北江無足怪者然則番
　陽之為彭蠡信矣
　集説(金氏履祥曰東滙澤為彭蠡朱子以為多句東/為北江入扵海鄭漁仲以為羡文意禹治水之)
　(時與今不同方江漢未奠令江西諸水壅遏不通匯/而為湖雖非江漢所滙而勢實滙之中江北江想當)
　(時方言如此以識江漢合流之别彭蠡源淺而與江/漢竝列為北中南此恐亦當時東南之方言爾○鄭)
　(氏曉曰禹治江漢之水皆始扵梁中扵荆而終扵揚/也盖江漢發源扵梁合流扵荆而入海扵揚漾漢在)
　(梁州滄浪至扵入江在荆州彭蠡至入海在揚州三/澨而上漾漢異名而同源大别而下江漢異源而同)
　(流○王氏樵曰江漾二水勢鈞力敵能自達扵/海者也故禹貢雖紀其合流仍各見其首尾)
　附録(朱子曰彭蠡之為澤也實在大江之南瀰漫數/十百里方數千里之水皆會而歸焉北過南康)
　(揚瀾左里則兩岸漸迫山麓而湖面稍狭遂東北流/以趍湖口而入扵江矣然以地勢北髙而南下故其)
　(入扵江也反為江水所遏而不得遂因卻而自豬以/為是瀰漫數十百里之大澤則是彭蠡之所以為彭)
　(蠡者初非有所仰扵江漢之滙而後成也又况漢水一/自漢陽軍大别山下南流入江則其水與江混而為)
　(至此已七百餘里矣今謂其至此而後一先一後以/入扵彭蠡既滙之後又復循次而出以為二江則其)
　(入也何以識其為昔日之漢水而先行何以識其為/昔日之江水而後會其出也何以識其為昔日之漢)
　(水而今分以之北何以識其為昔日之江水而今分/以居中耶且以方言之則宜曰南會而不應曰北會)
　(以實計之則湖口之東今但見其為一江而不見其/分流也湖口横渡之䖏予嘗過之但見舟北為大江)
　(之濁流舟南為彭蠡之清漲而已盖彭蠡之水雖限/扵江而不得洩然其既平則亦因其可行之隙而又)
　(未嘗不相持以東也惡覩所謂中江北江之别乎莆/田鄭樵漁仲獨謂東匯澤為彭蠡東為北江入于海)
　(十三字為衍文得之案朱子彭蠡辨獨取鄭樵之說/謂經文東匯以下十三字為衍文蔡傳因之後来諸)
　(儒㦯信經文㦯従朱蔡今亦竝存不廢但經文畢竟/為主且古今水道遷移安能歴久􁀒合故以順經文)
　(者為正說而朱子之論辨則為附録後節辨東迆北/會扵匯東為中江之誤與此一例庶不失先經後傳)
　(之義/耳)
岷山導江東别為沱又東至于澧過九江至于東陵東
迆北會于匯東為中江入于海
　集傳沱江之别流于梁者也澧水名水經出武陵充
　縣西至長沙下雋縣西北入江(地理今釋澧水出今/湖廣永定衛西厯山)
　(至岳州府安鄉縣南/㑹赤沙河入洞庭湖)鄭氏云經言過言會者水也言
　至者或山㦯澤也澧宜山澤之名(傅氏寅曰今長沙/郡有澧陵縣其以)
　(陵名為/縣乎)案下文九江澧水既與其一則非水明矣九
　江見荆州東陵巴陵也(酈氏道元曰江夏有西陵縣/故是言東矣○羅氏泌曰巴)
　(陵與夷陵相對出為東西以夷/陵曰西陵則巴陵為東陵信矣)今岳州巴陵縣也(地/理)
　(今釋東陵即巴邱山一名天岳山臨/大江今湖廣岳州府城是其遺址)地志在廬江西
　北者非是會滙中江見上章(地理今釋江水出今四/川松潘衛北西蕃界源)
　(有三支正支自浪架嶺岷山之随地異名者南流東/支自弓槓口至漳臘營合正支西支自殺虎塘至黄)
　(勝闗合正支南經茂州威州汶川縣以至灌縣離堆/岐為數十股滂沱南下左抱成都府西環崇慶州衆)
　(流以次會扵新津縣南又南行迳眉州嘉定州至叙/州府東南合金沙江折而東北流至重慶州嘉陵江)
　(發源陕西鳯翔府實雞縣之大散嶺至鞏昌府徽州/合西漢水入四川界涪江發源松潘衛東雪欄山東)
　(南流至合州與嘉陵江會自北来合流入之又東北/經蘷州府巫山縣入湖廣界東流至彛陵州東南流)
　(至枝江縣又東流至荆州府折而南流至石首縣又/東流至監利縣又南流至岳州府折而東北流至武)
　(昌府與漢江合又東流至黄州府又東南流入江西/界至湖口縣與南江合即贑江又東北流入江南界)
　(經江寧府至揚/州府通州入海)
　集説(林氏之竒曰江漢二水皆自西来至其合䖏則/其勢迆靡而相属故漢水自發源嶓冢皆東流)
　(至其将與江合也則稍折而南江水自發源岷山皆/東流至其将與漢合也則稍折而北盖江在漢南漢)
　(在江北漢稍南江稍北則其勢相属故會扵彭蠡而/復東也匯者彭蠡之澤也不言會扵彭蠡者盖蒙上)
　(東匯澤為彭蠡之文且見其與漢水共注此澤也○/傅氏寅曰江至東陵始與漢合而經扵東陵之下記)
　(其東行斜迆而北者著其與漢既合之形勢也繼曰/會扵滙者著其同為彭蠡澤也○邵氏寳曰江漢水)
　(漲彭蠡鬱不流逆為巨浸無仰其入而有賴其遏彼/不遏則此不積所謂滙也者如此故曰北會扵滙滙)
　(言其外也蠡言其内也扵滙不扵彭蠡勢則然也盖/實志也江水濬發最在上流其次則漢自北入其次)
　(則彭蠡自南北入三水竝持而東則江為中江漢為/北江彭蠡所入為南江可知已非判然異派之謂也)
　(且江漢之合茫然一水惟見其為江也不見其為漢/也故曰中江曰北江然其勢則相敵也故曰江漢朝)
　(宗/)
　附録(朱子曰頃在南康考其山川形勢疑晁氏九江/東陵之說以為洞庭巴陵者為可信盖江流自)
　(澧而東即至洞庭而巴陵又在洞庭之東也若謂九/江即今江州其下少東便合彭蠡之口不應言至東)
　(陵然後東迆北㑹扵滙也○禹貢之文古今讀者不/過随文解義以就章句如説九江則曰江過尋陽派)
　(别為九㦯曰有小江九北来注之如是姑為誦說則/可矣若以山川形勢之實考之吾恐其說有所不通)
　(也若曰派别為九則江流上下洲渚不一今所計以/為九者若必首尾短長均布若一則横斷一節縱别)
　(為九一水之間當有一洲九江之間沙水相間乃為/十有七道扵地将無所容若曰参差取之不必齊一)
　(則又不知斷自何許而數其九也况洲渚出没其勢/不常江陵先有九十九洲後乃復生一洲是豈可以)
　(為地理之定名乎若曰旁計横入小江之數則自岷/山以東至入海䖏不知其當為㡬千百江矣且經文)
　(言九江孔殷正以見其吐吞壮盛浩無津涯之勢決/非尋常分派小江之可當又繼此而後及夫沱?雲)
　(夢則又見其決非今日江州甚逺之下流此又可以/証前二說者為不可通也惟國初胡秘監旦近世晁)
　(詹事說之皆以九江為洞庭則其援証皆極精博而/經之凡例亦自可考今以洞庭為九江更以經之凡)
　(例通之則過九江至扵東陵者言導岷山之水而是/水之流横截乎洞庭之口以至東陵也是漢水過三)
　(澨之例也過九江至扵敷淺原者言導岷山之陽而/導山之人至扵衡山之麓遂越洞庭之尾東取山路)
　(以至乎敷淺原也是導岍岐荆山而逾扵河以盡常/碣之例也以是觀之則經之文義不亦既眀矣乎若)
　(更以他書考之則廬江出陵陽東南而西流北折以/為鄱餘二水遂以會扵彭蠡而入扵江及其入江則)
　(廬山屹立乎其西南而江之北岸即為郡之南境疑江/與山盖相因以得名而郡境雖在江北亦以其南直)
　(此山此江而得名也然則彭蠡安得為無源而必待/漢滙江會而成哉漢志豫章為郡領縣十八其彭蠡)
　(縣下注云禹貢彭蠡澤在西其餘則言水入湖漢者/八入大江者一而湖漢一水則又自雩都東至彭澤)
　(入江行千九百八十里也案今地勢彭蠡既與江通/而豫章諸水不由彭蠡别無入江之路則湖漢者即)
　(是彭蠡而其所受衆水之源又不止扵廬江而已也/漢志不知湖漢之即為彭蠡而兩言之又不知入大)
　(江者亦必豬扵彭蠡而别為一例又不知湖漢之為/湖止以其澤名之而復兼以漢稱則又承禹貢之誤)
　(而弗深考也至扵雩都之水則又但見其為一郡衆/流之最逺者而遂推為湖漢之源以主其名則又不)
　(知湖漢之名初非一水必自隆興以北衆水皆會豬/為大澤然後可以名之非雩都一水所可得而専也)
　(又有欲以揚州之三江即為荆州之中江北江而猶/病其闕一乃顧彭蠡之餘波適未有號則姑使之僭)
　(冒南江之名以足之且又自謂聖經書法之妙非他/人之所及是亦極巧而新矣然自湖口而下江本無)
　(二安得有三且扵下文之震澤又懸隔遼夐而不相/属也則又安能曲說而強附之哉問諸呉人震澤下)
　(流實有三江以入扵海彼既以目騐之/恐其說之必可信而扵今尚可考也)
導沇水東流為濟入于河溢為滎東出于陶丘北又東
至于菏又東北會于汶又北東入于海
　集傅沇水濟水也發源為沇既東為濟(地理今釋沇/水即濟水之)
　(上流蔡傳所謂發源/為沇既東為濟是也)地志云濟水出河東郡垣縣王
　屋山東南今絳州垣曲縣山也始發源王屋山頂崖
　下曰沇水既見而伏東出于今孟州濟源縣(皇輿表/孟州今)
　(孟縣與濟源縣/俱属懐慶府)二源東源周迴七百歩其深不測西
　源周迴六百八十五歩其深一丈合流至温縣(皇輿/表温)
　(縣今属/懐慶府)是為濟水厯虢公臺西南入于河(地理今釋/濟水出今)
　(河南懐慶府濟源縣王屋山既見而伏至濟源縣西/北五里重源顯發有東西二池合流至温縣東南入)
　(河/)溢滿也復出河之南溢而為滎滎即滎波之滎見
　豫州又東出于陶丘北陶丘地名(地理今釋陶丘在/今山東兖州府定)
　(陶縣西/南七里)再成曰陶(孔氏穎達曰釋邱再成為陶丘李/巡曰再成其形再重也郭璞云今)
　(濟陰定陶城/中有陶丘)在今廣濟軍西(皇輿表廣濟軍今/定陶縣属兖州府)又東
　至于菏菏即菏澤亦見豫州謂之至者濟陰縣自有
　菏派濟流至其地爾汶北汶也見青州又東北至于
　東平府夀張縣(皇輿表夀張縣/今属兖州府)安民亭合汶水至今
　青州博興縣入海唐李賢謂濟自鄭以東貫滑曹鄆
　濟齊青以入于海本朝樂史謂今東平濟南淄川北
　海界中有水流入海謂之清河酈道元謂濟水當王
　莽之世川瀆枯竭其後水流逕通津渠勢改尋梁脈
　水不與昔同然則滎澤濟河雖枯而濟水未當絶流
　也程氏曰滎水之為濟本無他義濟之入河適會河
　滿溢出南岸溢出者非濟水因濟而溢故禹還以元
　名命之案程氏言溢之一字固為有理然出于河南
　者既非濟水則禹不應以河枝流而冒稱為濟盖溢
　者指滎而言非指河也且河濁而滎清則滎之水非
　河之溢眀矣况經所書單立導沇條例若斷若續而
　實有源流㦯見㦯伏而脈絡可考先儒皆以濟水性
　下劲疾故能入河穴地流注顯伏南豐曽氏齊州二
　堂記云泰山之北與齊之東南諸谷之水西北滙于
　黒水之灣又西北滙于柏崖之灣而至于渴馬之崖
　盖水之来也衆其北折而西也悍疾尤甚及至于崖
　下則泊然而止而自崖以北至于厯城之西盖五十
　里而有泉涌出髙㦯致數尺其旁之人名之曰趵突
　之泉齊人皆謂嘗有棄糠于黒水之灣者而見之于
　此盖泉自渴馬之崖?流地中而至此復出也其注
　而北則謂之濼水達于清河以入于海舟之通于濟
　(陳氏師凱曰/曽集濟作齊)者皆于是乎達也齊多甘泉其顯名者
　十數而色味皆同以予驗之盖皆濼水之旁出者也
　然則水之伏流地中固多有之奚獨于滎澤疑哉呉
　興沈氏亦言古説濟水伏流地中今厯下凡發地皆
　是流水世謂濟水經過其下東阿亦濟所經取其井
　水煮膠謂之阿膠用攪濁水則清人服之下膈疏痰
　盖其水性趨下清而重故也濟水伏流絶河乃其物
　性之常事理之著者程氏非之顧弗深考耳
　集説(陳氏櫟曰虚谷方氏嘗親過枯黄河見濟水出/河北温縣者今径枯黄河以入汶而後趨海而)
　(謂清濟貫濁河遂成虚論以此觀之則濟水性下固/能伏流而出為滎程泰之謂溢為滎非濟溢辨之者)
　(以河濁滎清證其非當矣今大河徙而南流古大河/遂為枯濼濟之貫河其跡昭然泰之之非不辨而明)
　(也○鄭氏曉曰今案濟水發源扵冀經流扵豫分流/扵徐入海扵青凡三伏而四見一見扵王屋而遂伏)
　(再見而為濟再伏而入河三見而為滎三伏/而穴地四見而出陶丘之北自此不復伏矣)
導淮自桐柏東會于泗沂東入于海
　集傳水經云淮水出南陽平氏縣胎簪山(孔氏頴達/曰胎簪盖)
　(桐柏之傍小山○河南通志胎簪/在桐柏縣西三十里又名大復山)禹只自桐柏導之
　耳桐柏見導山泗沂見徐州沂入于泗泗入于淮此
　言會者以二水相敵故也入海在今淮浦(申氏時行/曰淮出扵)
　(豫經扵徐而入海扵揚地理今釋淮水發源河南南/陽府桐柏縣桐柏山山下有准井泉源所出水經云)
　(出胎簪山者即桐柏之支峰也東流至光州東北會/汝水出河南汝寧府遂平縣西六十里洪山又東由)
　(固始縣入江南鳯陽府潁州界又東流至潁上縣東/南渒水入之又東北至懐逺縣合過河又東径長淮)
　(衛至五河縣合澮河又東径泗州城南盱眙城北漫/衍入洪澤湖東北出淮安府清河縣之清口與黄河)
　(會東則刷黄河以入海南則入運河以濟漕厯揚州/府寳應縣髙郵州抵江都縣入揚子江○案禹時江)
　(淮夲不相通自春秋時呉伐齊扵廣陵城今揚州府/東南築䢴城城下掘深溝謂之䢴江東北通射陽湖)
　(属淮安府山陽縣而北至末口入淮此溝通江淮之/故道也至晉永和中江都水斷乃扵歐陽埭在江都)
　(縣西南引江至廣陵城而北出白馬湖合中瀆入淮/謂之山陽瀆隋時又開廣之以通戰艦明初陳瑄循)
　(故瀆開新運河以通/漕此即今之運道也)
　集説(呉氏澄曰沂至下邳先入泗泗至淮陵乃入淮/而曰東會扵泗沂二水均敵不以沂既入泗而)
　(沒其名如朝宗並稱江漢之例○鄭氏曉曰淮水雖/出扵胎簮然自桐柏以上其水尚微而無泛溢之患)
　(故禹但自桐柏導之泗沂者淮水之所敵也淮則東/會之海者百川之所歸也淮則東入之而淮無不治)
　(矣桐柏去/胎簮不逺)
導渭自鳥鼠同穴東㑹于澧又東會于涇又東過漆沮
入于河
　集傳同穴山名地志云鳥鼠山者同穴之枝山也餘
　竝見雍州孔氏曰鳥鼠共為雌雄同穴而處其説怪
　誕不經不足信也酈道元云渭水出南谷山在鳥鼠
　山西北禹只自鳥鼠同穴導之耳
　集説(蘓氏軾曰此言渭水自西而東之次雍州散言/境内諸水非西東之次也○陳氏櫟曰澧涇漆)
　(沮皆入渭渭入河東會扵灃即灃水攸同也東會扵/涇即涇属渭汭也東過漆沮即漆沮既従也灃涇大)
　(與渭竝故曰會既得灃涇渭愈大漆沮皆小/故曰過前兮言扵雍而自源徂流言扵此也)
導洛自熊耳東北會于澗瀍又東會于伊又東北入于
河
　集傳熊耳盧氏(皇輿表盧氏縣/今属河南府)之熊耳也(河南通志/熊耳有三)
　(一在盧氏縣西南五十里两峰相/竝如熊耳禹貢導洛自熊耳即此)餘竝見豫州洛水
　出冢嶺山禹只自熊耳導之耳○案經言嶓冢導漾
　岷山導江者漾之源出於嶓江之源出於岷故先言
　山而後言水也言導河積石導淮自桐柏導渭自鳥
　鼠同穴導洛自熊耳皆非出於其山特自其山以導
　之耳故先言水而後言山也河不言自者河源多伏
　流積石其見處故言積石而不言自也沇水不言山
　者沇水伏流其出非一故不誌其源也弱水黒水不
　言山者九州之外盖略之也小水合大水謂之入大
　水合小水謂之過二水勢均相入謂之會天下之水
　莫大於河故於河不言會此禹貢立言之法也
　集説(王氏炎曰凡導川皆決而委之扵海天下之水/在北莫大扵河在南莫大扵江漢故先言導河)
　(而漢次之江又次之淮濟亦四瀆先言濟而淮次之/皆自北而南也四瀆之西有渭東有洛亦大川故以)
　(是終/焉)
九州攸同四隩既宅九山刋旅九川滌源九澤既陂四
海會同
　集傳隩隈也李氏曰涯内近水為隩陂障也(孔氏頴/達曰詩)
　(云彼澤之陂毛/傳云陂澤障也)會同與灉沮會同同義四海之隩水
　涯之地已可奠居九州之山槎木通道已可祭告(王/氏)
　(樵曰刋旅舉始末以包中間刋/者治水之始旅者功成祭告)九州之川濬滌泉源
　而無壅遏九州之澤已有陂障而無決潰(林氏之竒/曰九山九)
　(川九澤皆是泛指九州/之山川澤而言之也)四海之水無不會同而各有
　所歸此盖總結上文言九州四海水土無不平治也
　集説(孔氏穎達曰九州所同與下為目其言九山九/川九澤是同之事矣○林氏之竒曰禹貢所載)
　(冀州以下列叙九州之疆界治水之曲折與夫田賦/貢篚所入之多寡所輸之逺邇其所以辨之者纖悉)
　(盡矣自九州攸同以下又所以同之也盖有以辨之/則廣谷大川異制民生其間異俗五味異和器械異)
　(制衣服異宜各得其所而不相雑亂故有以同之則/車同軌書同文行同倫各要其所歸而不見其為異)
　(此先王疆理天下之大要也○吕氏祖謙曰凡治水/不出两端川流畎澮轉相入以達扵海所以使之有)
　(所歸也或逺而不達則捐數百里之地以為澤所以/使之有所容也○鄭氏曉曰此總結上文成功也九)
　(州之土或地或山髙卑不一而皆平治矣九州之水/或川或澤流止不一而皆平治矣四隩不特兖之降)
　(丘宅土雍之三危既宅而已九山不特梁之蔡蒙旅/平雍之荆岐既旅而已九川不特青之濰淄其道徐)
　(之淮沂其乂而已九澤不特徐之大野既豬兖之雷/夏既澤而已四海會同不特江漢會同歸扵海涇渭)
　(會同歸扵河而已四隩既定/以下即九州攸同之實也)
六府孔修庶土交正厎慎財賦咸則三壤成賦中邦
　集傳孔大也水火金木土榖皆大修治也(孔氏穎違/曰民不失)
　(業各得殖其資産故六府修治也○林氏之竒/曰即大禹謨所謂水火金木土榖惟修是也)土者
　財之自生謂之庶土則非特榖土也(孔氏安國曰謂/壤墳壚○金氏)
　(履祥曰謂凡山澤邱/陵墳衍原隰之土)庶土有等當以肥瘠髙下名物
　交相正焉(葉氏夢得曰謂以九/土相參而辨其等)以任土事厎致也因
　庶土所出之財而致謹其財賦之入(孔氏穎達曰言/取民有節什一)
　(而税不/過度也)如周大司徒以土宜之法辨十有二土之名
　物以任土事之類咸皆也則品節之也九州榖土又
　皆品節之以上中下三等(夏氏允彛曰三壤之中又/各有三品復有上下錯而)
　(總之為三壤禹/之法亦密矣)如周大司徒辨十有二壤之名物以
　致稼穡之類中邦中國也盖土賦或及於四夷而田
　賦則止於中國而已故曰成賦中邦
　集説(張氏九成曰非特水得其性而火金木土榖亦/各得其性而為天下用矣盖水扵天地間為物)
　(最大水得其性則五行皆得其性矣此鯀湮洪水乃/謂之汨陳其五行而九疇之次五行所以一曰水居)
　(其先者豈無謂乎○葉氏夢得曰六府無廢財貢賦/之法扵是而立○陳氏祥道曰冀州白而壤雍州黄)
　(而壤豫州厥土惟壤則壤色非一而已壤與墳埴塗/泥雖殊而墳埴塗泥亦壤中之小别耳此禹貢總言)
　(三壤而周官總言十二壤也○吕氏祖謙曰九州之/土彼此相視髙下各得其正厎慎見聖人當庶土交)
　(正之時欲制其賦先懐敬慎之心制其法歸扵中以/為萬世之傳惟先有敬心則能則上中下三等之壤)
　(以成賦扵中邦此四句載禹制賦之辭本/末皆備厎慎者其心也則壤者其跡也)
錫土姓
　集傳錫土姓者言錫之土以立國錫之姓以立宗左
　傳所謂天子建徳因生以賜姓(孔氏安國曰謂有德/之人生此地以此地)
　(名賜之姓/以顯之)胙之土而命之氏者也
　集説(林氏之竒曰錫土姓者扵是始可以疆天下封/建諸侯而成五服也隠八年左傳胙之土即所)
　(謂錫土是也命之氏即所謂錫姓是也如契封扵商/賜姓子氏稷封扵邰賜姓姬氏其他諸侯皆然陳博)
　(士曰當洪水未平之初有國者亦皆有土有宗者亦/皆有姓至是則錫之徧矣是也○吕氏祖謙曰三代)
　(之時曰姓者統其祖考之所自出也百世而不變曰/氏者則其子孫之所自分也數世而一變○鄭氏曉)
　(曰水土平貢賦定豈可不任人以治之由是分茅胙/土或授之采地或授之封地别族命氏或因功而受)
　(姓或因徳而受姓或因地而受姓或因生而受姓此/是建官分治乃州十有二師咸建五長之事不重賞)
　(功然所封亦是有功之臣或同姓之臣也○王氏樵/曰當時堯舜在上封建雖非禹所得専而實一出禹)
　(所經畫所謂弼成五服也朱子謂因生以賜姓如舜/居媯汭及武王即位封舜之後扵陳賜姓為媯諸侯)
　(以字為諡諡當作氏孫以王父之宗為氏如魯有子/展其後為展氏展喜展禽是也此姓與氏之分也後)
　(世以氏為姓而/姓氏遂無辨)
祗台徳先不距朕行
　集傳台我距違也禹平水土定土賦建諸侯治已定
　功已成矣當此之時惟敬徳以先天下則天下自不
　能違越我之所行也(王氏炎曰曰台曰朕皆禹自/言指台朕為堯舜非經意也)
　集説(張氏九成曰此深眀禹以勤徳率諸侯而諸侯/各迪有功之意也○吕氏祖謙曰禹之治水厯)
　(年之久渉地之廣勞役亦多矣而天下翕然従禹之/行而無距者禹有徳以先之也禹貢所紀若皆禹之)
　(力禹豈外是以求徳㦲衆人為之則力也禹為之則/徳也禹之盡其力者其心何如也史官恐後人見禹)
　(之胼胝而斷以盡力之說故/以徳先終之此作史之妙)
五百里甸服百里賦納總二百里納銍三百里納秸服
四百里粟五百里米
　集傳甸服畿内之地也(孔氏安國曰規方千/里之内謂之甸服)甸田服
　事也以皆田賦之事故謂之甸服(王氏安石曰甸者/井牧其地之謂)
　五百里者王城之外四面皆五百里也禾本全曰總
　(孔氏頴達曰入之供飼國馬周禮掌/客待諸侯之禮有芻有禾此總是也)刈禾曰銍(孔氏/穎達)
　(曰説文云銍穫禾短/鎌也詩云奄觀銍刈)半稾也半稾去皮曰秸(孔氏穎/逹曰郊)
　(特牲云莞簟之安而稾秸之設秸/亦稾也去穂送稾易扵送穂也)謂之服者三百里
　内去王城為近非惟納總銍秸而又使之服輸将之
　事也獨於秸言之者總前二者而言也粟榖也内百
　里為最近(孔氏穎達曰就其甸服内又/細分之従内而出此為其首)故并禾本總
　賦之外百里次之只刈禾半稾納也外百里又次之
　去稾粗皮納也外百里為逺去其穂而納榖外百里
　為尤逺去其榖而納米盖量其地之逺近而為納賦
　之輕重精粗也此分甸服五百里而為五等者也
　集説(孔氏穎逹曰更叙弼成五服之事甸服毎扵百/里即為一節侯服二百里内各為一節三百里)
　(外共為一節綏要荒三服毎服分而為二内三百里/為一節外二百里為一節以逺近有較故其任不等)
　(○其扵稅也皆當什一但所納有精粗逺輕而内重/耳○曽氏旼曰桓十四年榖梁傳曰甸粟而納之王)
　(宫米而蔵之御廩而九數有粟米之法為粟二十㪷/為米十㪷粟米之辨也周官倉人掌粟入之蔵舂人)
　(掌供米物扵此可見○朱子曰里者乃道途逺近之/數非方井之里也甸治田也畿内天子之田其民主)
　(為天子治田事故謂之甸服○近粗而逺精近者易/致逺者難致故也畿内専言田賦者畿内不封諸侯)
　(故田賦入天子然五服各/不同亦舉凡例互相見)
五百里侯服百里采二百里男邦三百里諸侯
　集傳侯服者侯國之服甸服外四面又各五百里也
　采者卿大夫邑地男邦男爵小國也諸侯諸侯之爵
　大國次國也(蘓氏軾曰自三百/里而往皆諸侯也)先小國而後大國者
　大可以禦外侮小得以安内附也(金氏履祥曰内小/國則弱有所依外)
　(大國則内/無所逼)此分侯服五百里而為三等也
　集説(張子曰采地所得亦什一之法其餘歸諸天子/所謂貢也諸侯卿大夫采地必有貢貢者必扵)
　(時享天子皆廟受之此所謂幣餘之賦也○卿大夫/采地圭田皆以為永業所謂世禄之家○林氏之竒)
　(曰建侯服以封親賢使各守其人民社稷以為天子/之蕃衞也○輸賦稅則逺者輕而近者重建侯邦則)
　(逺者大而近者小逺近大小輕重莫不有法扵其間/而疆理天下之制盡扵此矣○張氏九成曰周官六)
　(鄉之外為六遂六遂之外有家邑為大夫之采地小/都為卿之采地大都公之采地王子弟所食邑也與)
　(此王畿五百里外始有采服同意○朱子曰第二之/百里為男爵之國三百里謂自三至五為百里者三)
　(随文/生例)
五百里綏服三百里揆文教二百里奮武衛
　集傳綏安也謂之綏者漸逺王畿而取撫安之義侯
　服外四面又各五百里也(孔氏安國曰侯服外之五/百里安服王者之政教)
　揆度也綏服内取王城千里外取荒服千里介於内
　外之間故以内三百里揆文教(孔氏穎達曰諸侯揆/度王者政教而行之)
　(即是安服/王者之義)外二百里奮武衛(孔氏穎逹曰由其心安/王化奮武以衛天子)
　文以治内武以治外聖人所以嚴華夏之辨者如此
　此分綏服五百里而為二等也
　集説(孔氏穎達曰周語云先王之制邦内甸服邦外/侯服侯衛賔服蠻夷要服戎狄荒服彼賔服當)
　(此綏服韋昭云以文武敎衛為安王賔之因以名服/然則綏者據諸侯安王為名賔者據王敬諸侯為名)
　(彼云先王之制則此服舊有二名○陳氏大猷曰内/三百里非全無武衛以文教為主外二百里非全無)
　(文教以武衛為主文教以善其生武衛以䕶其生民/斯安矣武以衛言保䕶而已治世武事易弛故奮以)
　(脩之○鄭氏曉曰漸逺王畿其制皆撫安之事三百/里揆文教立學校明禮義使教化誕敷扵内固所以)
　(安之也二百里奮武衛修車馬備器/械使威武揚扵外亦所以安之也)
五百里要服三百里夷二百里蔡
　集傳要服去王畿已逺皆夷狄之地其文法略於中
　國謂之要者取要約之義特羈縻之而已綏服外四
　面又各五百里也蔡放也左傳云蔡蔡叔是也流放
　罪人於此也此分要服五百里而為二等也
　集説(呂氏祖謙曰要服已皆蠻夷然猶近中/國故為之要約而已不一一治之也)
五百里荒服三百里蠻二百里流
　集傳荒服去王畿益逺而經略之者視要服為尤略
　也以其荒野故謂之荒服(王氏安石曰荒不治/也言不可要而治也)要服
　外四面又各五百里也流流放罪人之地(金氏履祥/曰如流共)
　(工扵幽/州是也)蔡與流皆所以處罪人而罪有輕重故地有
　逺近之别也此分荒服五百里而為二等也○今案
　每服五百里五服則二千五百里南北東西相距五
　千里故益稷篇言弼成五服至於五千然堯都冀州
　冀之北境并雲中涿易亦恐無二千五百里藉使有
　之亦皆沙漠不毛之地而東南財賦所出則反棄於
　要荒以地勢考之殊未可曉但意古今土地盛衰不
　同當舜之時冀北之地未必荒落如後世耳亦猶閩
　淅之間舊為蠻夷淵藪而今富庶繁衍遂為上國土
　地興廢不可以一時概也周制九畿曰侯甸男采衛
　蠻夷鎮藩毎畿亦五百里而王畿又不在其中併之
　則一方五千里四方相距為萬里盖倍禹服之數也
　漢地志亦言東西九千里南北一萬三千里先儒皆
　疑禹服之狹而周漢地廣或以周服里數皆以方言
　或以古今尺有長短或以禹直方計而後世以人迹
　屈曲取之要之皆非的論盖禹聲教所及則地盡四
　海而其疆理則止以五服為制至荒服之外又别為
　區畫如所謂咸建五長是已若周漢則盡其地之所
　至而疆畫之也
　集説(林氏之竒曰要服之三百里夷其外二百里是/亦夷也而謂之蔡荒服之三百里蠻其外之二)
　(百里是亦蠻也而謂之流盖其外之二百里其地為/最逺中國之人有惡積罪大而先王不忍殺之者則)
　(投之扵最逺其為蠻夷之地則蒙上之文而可見也/五服之名與其毎服之内逺近詳畧皆是當時疆理)
　(天下之實迹也故扵侯服則言其建國小大之制至/扵要荒則言其蠻夷逺近之辨與夫流放輕重之差)
　(皆所以紀其實也○金氏履祥曰五服亦大約限制/以為朝貢之節詳略之宜耳每服之中又自分為二)
　(三節此周制九/服之所由起也)
東漸于海西被于流沙朔南暨聲教訖于四海禹錫𤣥
圭告厥成功
　集傳漸漬被覆暨及也地有逺近故言有淺深也聲
　謂風聲教謂教化林氏曰振舉於此而逺者聞焉故
　謂之聲軌範於此而逺者效焉故謂之教上言五服
　之制此言聲教所及盖法制有限而教化無窮也錫
　與師錫之錫同(林氏之竒曰古者下/錫上亦可謂之錫也)水土既平禹以
　𤣥圭為䞇而告成功於舜也水色黒故圭以𤣥云
　集説(林氏之竒曰此言九州疆界之所抵以見其聲/教之所暨也考之上文海岱惟青州海岱及淮)
　(惟徐州言青徐之境東海也故曰東漸扵海雍州之/弱水既西弱水至扵合黎餘波入扵流沙是雍州之)
　(界抵扵流沙揚州曰淮海惟揚州則是揚州之界抵/扵南海冀州夾右碣石入扵河河之入海在碣石之)
　(右則冀州之界抵扵北海故曰朔南暨聲教訖扵四/海朔南不言其所至者連下文而互見也聲教者言)
　(文徳之所及也然下文既曰訖扵四海則是四方皆/至扵海矣而西獨言被扵流沙者盖水之西流至此)
　(而極不見其所歸未可以正名其為海也故王制曰/西不盡流沙東不盡東海亦惟以東海對流沙也○)
　(傅氏寅曰水患平而錫土姓君之報功也聲教訖四/海而錫𤣥圭臣之歸羙以報上也歸羙必以𤣥圭者)
　(言吾君之徳與天為一而寓誠扵圭以表見之也君/無是徳而臣欲成是功其可乎此禹告成功之深意)
　　(也○吕氏祖謙曰漸被暨亦不湏扵一字上為之/輕重但水患治平自西自東自南自北無思不服)
　　總論(陳氏大猷曰聖人政事所治詳内略外不求盡/扵四海而道徳所化則無内外之限而必極扵)
　　(四海自禹敷土而下槩舉治水䂓模言之自冀州而/下以帝都為主自東而西區别九州之疆域言之自)
　　(導岍而下則自西而東貫串九州之山水言之自九/州攸同而下則總合九州成績言之自五百里甸服)
　　(而下則以成五服自内及外言之自東漸而下則逺/舉四極言之以至扵告成功終焉經緯錯綜法度森)
　　(嚴非聖經不及此○陳氏櫟曰禹貢一書雖紀平水/土制貢賦之事而躬行教化之精微寓焉曰祗台徳)
　　(先不距朕行躬行心得以為教化之本者也/曰文教聲教教化之流行而躬行之效驗也)
　
　
　
　
　
　
　
　
欽定書經傳説彚纂卷五
　欽定四庫全書
欽定書經傳說彚纂卷六
　　　甘誓
　　　　集傳甘地名有扈氏國之南郊也在扶風鄠縣
　　　　(黄氏度曰鄠縣有甘水甘亭地理今釋甘今陜/西西安府鄠縣本夏扈國秦改扈為鄠有甘亭)
　　　　(元和志云甘亭在縣西南五里夏啓/伐有扈誓師于甘之野卽此處也)誓與禹征
　　　　苗之誓同義(孔氏穎達曰曲/禮云約信曰誓)言其討叛伐罪之
　　　　意嚴其坐作進退之節(陳氏師凱曰周禮大司/馬中春教振旅以教坐)
　　　　(作進退疾徐/疏數之節)所以一衆志而起其怠也誓師于
　　　　甘故以甘誓名篇書有六體誓其一也今文古
　　　　文皆有○案有扈夏同姓之國史記曰啓立有
　　　　扈不服遂滅之唐孔氏因謂堯舜受禪啓獨繼
　　　　父以是不服亦臆度之耳左傳昭公元年趙孟
　　　　曰虞有三苗夏有觀扈(杜氏預曰觀國/今頓邱衞縣)商有姺
　　　　邳(杜氏預曰二國商/諸侯邳今下邳縣)周有徐奄(杜氏預曰二/國皆嬴姓)則
　　　　有扈亦三苗徐奄之類也(孔氏穎達曰三苗與/有扈徐奄尚書略有)
　　　(其事其觀與姺/邳則史傳無文)
　　　集說(孔氏穎達曰啓伐有扈必將至其國乃出/兵與啓戰故以甘為有扈之郊地名○林)
　　　(氏之竒曰古者將欲整齊其衆而用之則必有/誓而尤嚴於軍旅周官士師之職以五戒先後)
　　　(刑罰一曰誓用之於軍旅蓋所以宣言其討罪/之意而示之以賞刑之必信帝王之世所不能)
　　　(廢也故禹啓湯武皆有之○姚氏舜牧曰有扈/氏同姓之國稱亂以抗王師不臣甚矣於是聲)
　　　(罪致討且明部伍之法示刑賞之典仁義中/兼節制懾不庭而彰天討是王者之師也)
大戰于甘乃召六卿
　集傳六卿六鄕之卿也案周禮鄕大夫每鄕卿一人
　六鄕六卿平居無事則各掌其鄕之政教禁令而屬
　於大司徒有事出征則各率其鄕之一萬二千五百
　人而屬於大司馬所謂軍將皆卿者是也意夏制亦
　如此(孔氏穎達曰天子六軍其將皆命卿周禮/夏官序文也鄭𤣥云夏亦然則三王同也)古者
　四方有變專責之方伯方伯不能討然後天子親征
　之天子之兵有征無戰今啓旣親率六軍以出而又
　書大戰于甘則有扈之怙強稔惡敢與天子抗衡豈
　特孟子所謂六師移之者書曰大戰蓋所以深著有
　扈不臣之罪而為天下後世諸侯之戒也
　集說(林氏之竒曰天子親征六卿各率其鄕之師以/從蓋舉國而伐之也扈之威強勢將與京師抗)
　(衡而方伯連率之力所不能討啓之是行也社稷之/安危蓋係於此豈得已而不已者乎○胡氏士行曰)
　(冢宰司徒宗伯司馬司宼司空無事為六卿有事則/分掌六師六卿分職司馬主兵官制也六卿竝將司)
　(馬帥一兵制也○王氏樵曰周禮鄕老二鄕則公一/人鄭氏曰三公内與王論道中參六官之事外與六)
　(鄕之教如鄭氏之說此公即論道之三公則每鄕卿/一人豈即六卿而分領六鄕耶今以書考之泰誓牧)
　(誓皆呼司徒司馬司空彼之三卿即此之六卿平時/軍將皆命卿况天子親征六卿必從可知鄭氏以軍)
　(帥選於六官六鄕之吏則固六官為首鄕吏次之而/此之六卿必非鄕官也○俞氏鯤曰大戰于甘總一)
　(事之始終而書之乃召至未又言未戰之/前有此誓非謂將大戰于甘乃召六卿也)
　(案六卿之說玩蔡氏傳本鄭康成說為多故以六卿/與六鄕之卿為一正主周禮注所謂三公内與王論)
　(道中參六官之事外與六鄕之教也說者以為六卿/非自冢宰至司空之六卿蓋王之六鄉别有此六卿)
　(也若以為六卿分職之六卿無緣冢宰亦屬於司馬/考之周禮六鄕六卿之外無别有所謂六卿者以備)
　(有事出征而從王以行也其說亦已無據矣如以六/卿屬之司馬為無其事則九伐統於司馬自是設官)
　(之大經大法猶司徒施教則六卿總屬之也且天子/親征則六卿必從固已恐亦無空國而出之理冢宰)
　(固攝國政者其屬之司馬疑亦特其屬官耳若謂六/卿與六鄕之卿必不為一則鄭氏所云外與六鄕之)
　(教安見其不然耶唐虞建官維百自多兼職雖世遠/不可盡考無執一說以泥之可也當以蔡傳為正)
王曰嗟六事之人予誓告汝
　集傳重其事故嗟歎而告之(林氏之竒曰李校書論/虞書言咨其後變而為)
　(嗟蓋嗟者即/咨之義也)六事者非但六卿有事於六軍者皆是
　也
　集說(孔氏穎達曰發首二句叙其誓之由王曰已下/皆是誓之辭也鄭𤣥云變六鄕言六事之人言)
　(軍吏下及士卒也下文戒左右與御是徧勅在軍之/士六卿之身及所部之人各有軍事故六事之人為)
　(總呼之辭○黄氏度曰數扈之罪以誓告軍帥然後/中軍出號令司馬左右陳行而以天子之命誓之各)
　(行有司/之事)
有扈氏威侮五行怠棄三正天用勦絶其命今予惟恭
行天之罰
　集傳威㬥殄之也侮輕忽之也(鍾氏天才曰威是㬥/殄而戕其質侮是輕)
　(忽而拂/其性)鯀汨五行而殛死况於威侮之者乎三正子
　丑寅之正也夏正建寅怠棄者不用正朔也有扈氏
　㬥殄天物輕忽不敬廢棄正朔虐下背上獲罪于天
　天用勦絶其命今我伐之惟敬行天之罰而已今案
　此章則三正迭建其來乆矣舜協時月正日亦所以
　一正朔也子丑之建唐虞之前當已有之
　集說(孔氏穎達曰天子用兵稱恭行天罰諸侯討有/罪稱肅將王誅皆示有所禀承不敢專也○陳)
　(氏大猷曰凡背五常之道拂生長歛藏之宜皆威侮/五行也○王氏綱振曰唐虞欽若昊天敬授人時大)
　(禹六府孔修祗承于帝無一不致其恭何敢威侮怠/棄况三正五行實相表裏水火金木土穀之修未有)
　(不從撫辰得者五行天以養人不為節嗇愛惜三正/王用奉天不與遵守禀承此其得罪于天與君何如)
　(安得不恭/行天罰)
　(案五行有以質言者有以氣言者或以蔡傳偏以質/具於地者言之不以氣行於天者言此說非也氣質)
　(二者雖分言各有所屬其實不可離也舍氣則無以/為質舎質亦無以見氣之運行讀者但知㬥殄天物)
　(為屬之生質言不知人物既經㬥殄則氣戕害多矣/况其下言輕忽不敬非天而何因二者原不可分故)
　(㬥殄天物即輕忽不敬也經文二字原以威屬人物/上侮屬運行上言蔡傳極體經意奈何執一以議之)
　(乎至三正注疏主天地人而後人以夏以前無改正/朔事林之竒則謂不必求之太深但言其廢三綱五)
　(常或以為三正必有所指如三綱三事之類或以為/不用夏時之正亦不用唐虞以前之正如秦用亥為)
　(正或以為三正本兼用如周禮有正月又有正嵗豳/風一之日二之日是一陽二陽之月亦得為正春秋)
　(雖用周正而祭祀田獵仍用夏時紛紛之說總以蔡/傳不用正朔一語概之為是而三正之說其來已乆)
　(則為子丑寅之正亦不必多疑矣即注疏天地人亦/三正取義之原也有扈既不遵正朔又何知三正之)
　(義乎怠棄三正/兼言之宜也)
左不攻于左汝不恭命右不攻于右汝不恭命御非其
馬之正汝不恭命
　集傳左車左右車右也攻治也(黄氏度曰各治/其事謂之共命)古者
　車戰之法甲士三人一居左以主射一居右以主擊
　刺御者居中以主馬之馳驅也左傳宣公十二年楚
　許伯御樂伯攝叔為右以致晉師樂伯曰吾聞致師
　者左射以菆(陳氏師凱曰/菆矢之善者)是車左主射也攝叔曰吾
　聞致師者右入壘折馘(陳氏師凱曰/折其左耳)執俘而還是車
　右主擊刺也御非其馬之正猶王良所謂詭遇也蓋
　左右不治其事與御非其馬之正皆足以致敗故各
　指其人以責其事而欲各盡其職而不敢忽也
　集說(黄氏度曰御主馬政作一車之將右與射佐之/射人曰使有爵者乗王之倅車蓋將選也師以)
　(持重為不可勝進退動靜莫不有法是故御非其法/為不恭命三代節制如此○胡氏士行曰各嚴部分)
　(不出其位所謂師出以律也○王氏樵曰首左字當/一斷呼左之人而告之也下御字右字亦然一車甲)
　(士三人歩卒七十二人每二十五人為一兩蓋甲士/則每兩之長而歩卒則各供其長而為之助者也故)
　(古者臨軍誓戰所戒者三人而已呼左則凡車左執/射者同聽之呼右呼御亦然凡車之命係此三人自)
　(一乘至於萬/乘皆有是)
用命賞于祖不用命戮于社予則孥戮汝
　集傳戮殺也禮曰天子廵狩以遷廟主行(孔氏穎達/曰曾子問)
　(云孔子曰天子廵守以遷廟之主行載於/齊車言必有尊也廵守尚然征伐必也)左傳軍行
　祓社釁鼓然則天子親征必載其遷廟之主與其社
　主以行(孔氏穎達曰定四年左傳云君以軍行祓社/釁鼓祝奉以從是天子親征又載社主行也)
　以示賞戮之不敢專也祖左陽也故賞于祖社右陰
　也故戮于社孥子也孥戮與上戮字同義言若不用
　命不但戮及汝身將并汝妻子而戮之戰危事也不
　重其法則無以整肅其衆而使赴功也或曰戮辱也
　(黄氏度曰周禮掌戮/鄭康成曰戮猶辱也)孥戮猶秋官司厲孥男子以為
　罪隸之孥(陳氏師凱曰周禮孥作奴謂坐/為盗賊而為奴者輸於罪隸)古人以辱
　為戮謂戮辱之以為孥耳(林氏之竒曰此篇與湯誓/皆冇孥戮之言非殺之之)
　(謂也左傳僖二十七年楚子文治兵於睽終朝而畢/不戮一人文六年夷之蒐賈季戮臾駢臾駢之人欲)
　(盡殺賈氏以報焉臾駢曰不可以是/知謂之戮者非是殺之但加恥辱焉)古者罰弗及嗣
　孥戮之刑非三代之所宐有也案此說固為有理然
　以上句考之不應一戮而二義蓋罰弗及嗣者常刑
　也予則孥戮者非常刑也(洪氏翼聖曰/孥戮是後日)常刑則愛克
　厥威非常刑則威克厥愛盤庚遷都尚有劓殄滅之
　無遺育之語則啓之誓師豈為過哉
　集說(孔氏穎達曰禮左宗廟右社稷是祖陽而社隂/就祖賞就社戮親祖嚴社之義也大功大罪則)
　(在軍賞罰其徧叙諸勲乃至太祖賞耳○陳氏櫟曰/啓行天罰以恭為本我恭天命左右御當恭我命用)
　(命而賞賞其恭命也不用命而戮戮其不恭命也賞/戮不敢專必行之祖社皆致恭也恭敬者百聖之心)
　(法亦家法也啓之此心即禹祗承祗台之心也○姚/氏舜牧曰禹誓師之辭曰爾尚一乃心力其克有勲)
　(此云不用命戮于社予則孥戮汝蓋/視前較有别矣此可徵世道之一變)
　總論(吳氏泳曰甘誓一篇僅八十字而其閒六軍之/制車乘之法邦國賞刑之典誓師之辭靡不明)
　(偹一傳至仲康而𦙍征所言亦可以考當時人物軍/旅官名制度乃知明明我祖萬邦之君有典有則貽)
　(厥子孫眞至言哉○董氏鼎曰禹自征苗以來未嘗/用師軍旅之事宐啓所未聞也而一旦赫然以征有)
　(扈召六卿而誓與㑹羣后而誓者同科威侮五行怠/棄三正與侮慢自賢反道敗德者同意恭行天罰用)
　(命不用命與奉將天罰爾尚一乃心力者同辭蓋宛/然神考家法也然則禹固不以天下為無事而不訓)
　(以兵啓亦不以天下為無事而不習於兵/講之以豫用之以節斯其為王者之師歟)
　　五子之歌
　　　集傳五子太康之弟也歌與帝舜作歌之歌同
　　　義今文無古文有
　　　集說(孔氏穎達曰史述作歌之由先叙失國之/事其一曰以下乃是歌辭此五子作歌五)
　　　(章辭相連接自為終始○不言五弟而言五子/者以其述祖之訓故繫父以言之○程子曰書)
　　　(為王者之軌範不獨著聖王之事以為法亦存/其失以示戒五子之歌是也○黄氏度曰禹萬)
　　　(世永頼之功豈便至覆絶五歌幾使人不忍聞/其民歌詩流傳誰不動心少康中興而羿浞皆)
　　　(誅此歌實/有感動焉)
太康尸位以逸豫滅厥德黎民咸貳乃盤遊無度畋于
有洛之表十旬弗反
　集傳太康啓之子尸如祭祀之尸謂居其位而不為
　其事如古人所謂尸祿尸官者也豫樂也夏諺曰吾
　王不遊吾何以休吾王不豫吾何以助一遊一豫為
　諸侯度夏之先王非不遊豫蓋有其節皆所以為民
　非若太康以逸豫而滅其德也民咸貳心(孔氏安國/曰君喪其)
　(德則衆民/皆二心矣)而太康猶不知悔乃安於遊畋之無度言
　其遠則至于洛水之南言其乆則十旬而弗反是則
　太康自棄其國矣
　集說(林氏之竒曰夏都冀州在大河之北洛在河之/南太康舍其宗廟社稷渡河而去畋于洛之南)
　(至於百日而猶不反是其在我者旣有棄天下之心/安得無后羿之變乎○陳氏櫟曰此史序五子作歌)
　(之由能敬必有德逸豫則怠勝敬所以至滅其徳○/姚氏舜牧曰德為民心所同具滅厥德則民心貳矣)
　(非民之貳於我由我之貳於民也君與民原是一體/貳不得○張氏爾嘉曰禹之得天下以兢業太康之)
　(失天下以逸豫/敬肆之分如此)
有窮后羿因民弗忍距于河
　集傳窮國名(地理今釋窮水經注云鬲縣故有窮后/國也今山東濟南府德州北有鬲縣故)
　(城是/其地)羿窮國君之名也(孔氏穎達曰襄四年左傳曰/后羿自鉏遷于窮石○陳氏)
　(師凱曰杜預注云鉏羿本國名晉地/記云河南有窮谷本有窮氏所遷也)或曰羿善射者
　之名賈逵說文羿帝嚳射官故其後善射者皆謂之
　羿(孔氏穎達曰淮南子云堯時十日竝生堯使羿射/九日而落之言雖不經要言堯時亦有羿則羿是)
　(善射之號非復人之名字信/如彼言則不知羿名為何也)有窮之君亦善射故以
　羿目之也羿因民不堪命距太康于河北使不得返
　遂廢之
　集說(呂氏祖謙曰姦雄何世無之在我之理既堅既/正則彼無自而入苟有閒隙彼必投之羿之距)
　(太康所以因民弗忍也因者明禍亂之本在此不在/彼也○陳氏經曰禹功在萬世覩河洛者思之再傳)
　(一為遊田而民遂貳何也民之於禹如頼慈母一遇/太康如嬰兒失母無依所以貳也然羿能奪之一時)
　(不能禁民思禹於他日少康以一成一/旅卒祀夏配天非民之不忘禹而何)
厥弟五人御其母以從徯于洛之汭五子咸怨述大禹
之戒以作歌
　集傳御侍也怨如孟子所謂小弁之怨親親也小弁
　之詩父子之怨五子之歌兄弟之怨親之過大而不
　怨是愈疏也五子知宗廟社稷危亡之不可救母子
　兄弟離散之不可保憂愁鬱悒慷慨感厲情不自己
　發為詩歌推其亡國敗家之由皆原於荒棄皇祖之
　訓雖其五章之閒非盡述皇祖之戒然其先後終始
　互相發明史臣以其作歌之意序於五章之首後世
　序詩者每篇皆有小序以言其作詩之義其原蓋出
　諸此
　集說(孔氏穎達曰太康初去之時其弟五人侍其母/以從太康太康畋于洛南五弟待于洛北太康)
　(乆而不反致使羿距于河五子皆怨史述太康之惡/既盡然後言其作歌故令羿距之文乃在母從之上)
　(作文之勢然也○呂氏祖謙曰五子咸怨非仇怨之/怨蓋怨艾之怨也知其所謂怨則知述戒作歌之意)
　(矣五子之歌一章切於一章一章遠思大禹敬民之/訓二章自尋咎其取亡之道三章痛惜冀都之業四)
　(章又反復家緒之本末五章其情極矣盡取其憂愧/之罪歸之於已觀此五章俯仰髙下節奏所在五子)
　(之心為何如○俞氏鯤曰厥弟三句叙羿距以前事/五子咸怨叙羿距以後事蓋太康畋洛之時五子侍)
　(母以隨從之意必周旋左右朝夕規諫動以母子兄/弟之至情冀其悔悟反國而太康不聼不得已而徯)
　(于洛之汭及至為羿所距五子與母竝不反國而後/怨而作歌也若謂五子之從在羿距之後不應五子)
　(越河而居洛汭又經文五子/咸怨句分明是另提端語)
其一曰皇祖有訓民可近不可下民惟邦本本固邦寧
　集傳此禹之訓也皇大也(林氏之竒曰皇者尊而大/之之辭皇祖者猶言大祖)
　(也/)君之與民以勢而言則尊卑之分如霄壤之不侔
　以情而言則相須以安猶身體之相資以生也故勢
　踈則離情親則合以其親故謂之近以其踈故謂之
　下言其可親而不可踈之也且民者國之本本固而
　後國安本既不固則雖強如秦富如隋終亦滅亡而
　已矣其一其二或長幼之序或作歌之序不可知也
　集說(林氏之竒曰詩歌肇於虞夏五子之作歌史官/總而序之其言不出於一人其意若出一人也)
　(○呂氏祖謙曰可近不可下見君民的然為一體可/親之使近不可推之使下視民為下則有邈然不相)
　(接之意矣民惟邦本本固邦寧百世興王之定法也/禹受任於舜其相傳之要曰可愛非君可畏非民衆)
　(非元后何戴后非衆罔與守邦躬履之乆/見之精切故作訓以戒子孫堅决著明)
予視天下愚夫愚婦一能勝予一人三失怨豈在明不
見是圖予臨兆民懍乎若朽索之馭六馬為人上者奈
何不敬
　集傳予五子自稱也君失人心則為獨夫獨夫即愚
　夫愚婦一能勝我矣三失者言所失衆也(時氏瀾曰/一失至於)
　(三而不變不可望其/復改矣頻復之凶也)民心怨背豈待其彰著而後知
　之當於事幾未形之時而圖之也朽腐也朽索易絶
　六馬(林氏之竒曰古者車皆四馬惟天子之車則特/駕六馬四馬則兩服兩驂六馬則兩驂之外又)
　(有兩/騑)易驚朽索固非可以馭馬也以喻其危懼可畏
　之甚為人上者奈何而不敬乎(孔氏安國曰能敬則/不驕在上不驕則髙)
　(而不/危)前既引禹之訓言此則以已之不足恃民之可
　畏者申結其義也
　集說(林氏之竒曰天下之安必由匹夫匹婦之無所/不被其澤天下之危必起於匹夫匹婦之怨其)
　(所以致怨者亦不在於顯然過惡苟失於此者在亳/釐之間必有怨之矣惟以君而臨民其危如朽索之)
　(馭六馬則為人上其可不敬民哉君能敬民則本固/邦寧而社稷永保矣○陳氏經曰君之固結民心以)
　(敬為本太康失邦由失民心/失民心由於逸豫不敬也)
其二曰訓有之内作色荒外作禽荒甘酒嗜音峻宇彫
牆有一于此未或不亡
　集傳此亦禹之訓也(林氏之竒曰前言皇祖有訓/此蒙其文故但曰訓有之也)色
　荒惑嬖寵也禽荒耽遊畋也荒者迷亂之謂甘嗜皆
　無厭也峻高大也宇棟宇也彫繪飾也言六者有其
　一皆足以致滅亡也禹之訓昭明如此而太康獨不
　念之乎此章首尾意義已明故不復申結之也
　集說(呂氏祖謙曰天下之事皆有其則至其則而止/所謂度也夫婦之正不可廢也蒐狩之常不可)
　(闕也嘉會合禮不可以去酒導民性情不可以無樂/棟宇以蔽風雨垣牆以禦穿窬制於聖人豈以滅德)
　(然色禽而至於荒酒至於酣音至於嗜宇則峻之牆/則彫之非其則矣○王氏十朋曰三風十愆君有一)
　(於身國必亡/與此同意)
其三曰惟彼陶唐有此冀方今失厥道亂其紀綱乃厎
滅亡
　集傳堯初為唐侯後為天子都陶故曰陶唐(孔氏穎/達曰世)
　(本云帝堯為陶唐氏韋昭云陶唐皆國名猶湯稱殷/商也地理今釋鄭康成唐譜云唐者帝堯舊都之地)
　(今曰太原晉陽是堯始居此後乃遷河東平陽漢晉/陽縣今山西太原府太原縣也又漢書顔師古注云)
　(陶丘在濟陰今山東兖州府定陶縣有堯/城堯甞居之後居于唐故堯號陶唐氏)堯授舜舜
　授禹皆都冀州言冀方者舉中以包外也大者為綱
　小者為紀(朱子曰紀者如絲之有紀綱者如網之有/綱絲無紀則不能以自理網無綱則不能)
　(以自/舉)厎致也堯舜禹相授一道以有天下今太康失
　其道而紊亂其紀綱以致滅亡也○又案左氏所引
　惟彼陶唐之下有帥彼天常一語厥道作其行乃厎
　滅亡作乃滅而亡
　集說(孔氏穎逹曰冀州統天下四方堯都平陽舜都/蒲坂禹都安邑相去不盈二百皆在冀州自堯)
　(以來都不出此地故舉陶唐以言之○陳氏大/猷曰道者君天下之本紀綱者維持天下之制)
其四曰明明我祖萬邦之君有典有則貽厥子孫關石
和鈞王府則有荒墜厥緒覆宗絶祀
　集傳明明明而又明也我祖禹也典猶周之六典則
　猶周之八則(周禮天官六典一曰治典二曰教典三/曰禮典四曰政典五曰刑典六曰事典)
　(八則一曰祭祀二曰法則三曰廢置四曰祿/位五曰賦貢六曰禮俗七曰刑賞八曰田役)所以治
　天下之典章法度也貽遺關通(黄氏度曰輕重/之所由通也)和平
　也(黄氏度曰輕重/之所由平也)百二十斤為石三十斤為鈞鈞與
　石五權之最重者也(陳氏師凱曰五權/銖兩斤鈞石也)關通以見彼
　此通同無折閱之意(王氏肯堂曰荀子良賈不為折/閱不市折閱注謂損所賣物價)
　(也/)和平以見人情兩平無乖爭之意言禹以明明之
　德君臨天下典則法度所以貽後世者如此至於鈞
　石之設所以一天下之輕重而立民信者王府亦有
　之(陳氏經曰王/國府庫也)其為子孫後世慮可謂詳且遠矣奈
　何太康荒墜其緒覆其宗而絶其祀乎○又案法度
　之制始於權權與物鈞而生衡(陳氏師凱曰謂錘與/物鈞所稱適停則衡)
　(平/也)衡運生規規圓生矩矩方生繩繩直生準(韋氏昭/曰立準)
　(以望繩以/水為平也)是權衡者又法度之所自出也(陳氏師凱/曰規矩繩)
　(權衡謂之五則準繩連體權/衡合德百工繇焉以定法式)故以鈞石言之
　集說(林氏之竒曰太史公曰禹聲為律身為度左準/繩右規矩自古法度之噐至禹而後明甚也○)
　(朱子語類問關石和鈞只是鈞石之名如周禮嘉量/之類曰恐是○齊氏夢龍曰以理言則以君臣父子)
　(兄弟夫婦朋友為五典是也就事言則以堯舜所行/為二典是也動則隨時取中靜則守正不移而皆自)
　(然有以為之準此所謂事理當然之極也言其物之/當然者則曰物則言其理之自然者則曰天則○鄭)
　(氏曉曰萬邦之君上是表先王之君天下下是述先/王貽謀之善也典則乃所以治天下者法度之大治)
　(之本也鈞石乃所以一天下者法度之小治之末也/若政教若禮樂所以為治天下之大經者謂之典如)
　(爵祿廢置予奪誅賞所以為/治天下之大法者謂之則)
其五曰嗚呼曷歸予懷之悲萬姓仇予予將疇依鬱陶
乎予心顔厚有忸怩弗愼厥德雖悔可追
　集傳曷何也嗚呼曷歸歎息無地之可歸也予將疇
　依彷徨無人之可依也為君至此亦可哀矣仇予之
　予指太康也指太康而謂之予者不忍斥言忠厚之
　至也鬱陶哀思也(朱子曰思之甚/而氣不得伸也)顔厚愧之見於色
　也忸怩愧之發於心也可追言不可追也
　集說(林氏之竒曰夫所以曷歸者太康也而五子則/曰嗚呼曷歸予懷之悲虐民而民仇之者太康)
　(也而五子則曰萬姓仇予予將疇依所宜憂所宜愧/皆在太康而五子任之以為已事者蓋仁人之於兄)
　(弟親愛之而已矣有邦則同其安榮失邦則同其危/辱其危也可憂其辱也可愧五子之於太康可謂有)
　(仁人之/心矣)
　總論(陳氏大猷曰五子不咎羿而曰萬姓仇予不咎/萬姓而曰弗愼厥德不咎太康而惟自怨自艾)
　(所謂怨而不怒也太康失國因於不敬愼爾故五子/之歌始之曰奈何不敬終之曰弗愼厥德以是始終)
　(焉乃一篇之綱領也故曰/敬勝怠者吉怠勝敬者滅)
　　𦙍征
　　　集傳𦙍國名孟子曰征者上伐下也此以征名
　　　實即誓也(林氏之竒曰雖以𦙍征為名然以典/謨訓誥誓命之體求之其實誓也)
　　　仲康丁有夏中衰之運羿執國政社稷安危在
　　　其掌握而仲康能命𦙍侯以掌六師𦙍侯能承
　　　仲康以討有罪是雖未能行羿不道之誅明羲
　　　和黨惡之罪然當國命中絶之際而能舉師伐
　　　罪猶為禮樂征伐之自天子出也夫子所以錄
　　　其書者以是歟今文無古文有○或曰蘇氏以
　　　為羲和貳於羿忠於夏者故羿假仲康之命命
　　　𦙍侯征之今案篇首言仲康肇位四海𦙍侯命
　　　掌六師又曰𦙍侯承王命徂征詳其文意蓋史
　　　臣善仲康能命將遣師𦙍侯能承命致討未見
　　　貶仲康不能制命而罪𦙍侯之為專征也若果
　　　為篡羿之書則亂臣賊子所為孔子亦取之為
　　　後世法乎
　　　集說(吕氏祖謙曰夏書存於後世者最少因𦙍/征可以考官名法度人物軍旅之事顯然)
　　　(備具○申氏時行曰此篇首節是史官叙𦙍侯/征羲和之始詞告於衆三節數羲和之罪之當)
　　　(征今予以爾三節嚴將士出征之律須要識得/羲和之罪實在於黨羿而不止于忽天戒𦙍侯)
　　　(之征羲和雖未能及羿/而實翦羿之羽翼也)
惟仲康肇位四海𦙍侯命掌六師羲和廢厥職酒荒于
厥邑𦙍后承王命徂征
　集傳仲康太康之弟(孔氏穎達曰計五子/之歌仲康當是其一)𦙍侯𦙍國
　之侯命掌六師命為大司馬也仲康始即位即命𦙍
　侯以掌六師次年方有征羲和之命(陳氏師凱曰經/世書以征羲和)
　(為元年事則是即位之/次年也古者逾年改元)必本始而言者蓋史臣善仲
　康肇位之時已能收其兵權故羲和之征猶能自天
　子出也林氏曰羿廢太康而立仲康然其篡也乃在
　相之世仲康不為羿所篡至其子相然後見篡是則
　仲康猶有以制之也羿之立仲康也方將執其禮樂
　征伐之權以號令天下而仲康即位之始即能命𦙍
　侯掌六師以收其兵權如漢文帝入自代邸即皇帝
　位夜拜宋昌為衞將軍鎭撫南北軍之類(陳氏師凱/曰漢衞宫)
　(之軍在南為南軍京/城之軍在北為北軍)羲和之罪雖曰沈亂于酒然黨
　惡於羿同惡相濟故𦙍侯承王命徃征之以翦羿羽
　翼故終仲康之世羿不得以逞使仲康盡失其權則
　羿之篡夏豈待相而後敢邪羲氏和氏夏合為一官
　曰𦙍后者諸侯入為王朝公卿如禹稷伯夷謂之后
　也
　集說(林氏之竒曰羿專廢立之權且將有窮國擅權/之志當此之時兵柄之得失國家社稷之存亡)
　(係焉苟遲之以旬月之間則無及矣故命𦙍侯掌六/師必於肇位四海之下羿之於夏所以懐其不軌之)
　(謀而不得逞者惟𦙍侯掌其六師之權也仲康之沈/幾先物於斯見矣○堯時分命羲和四子定厯象正)
　(閏餘以為甚重其設官分職莫先於此至於夏時則/羲和合而為一職不復分四時之官各主一方之政)
　(一時之事如堯之羲和矣至於周時羲和之職不復/有而馮相保章氏之所掌皆以中士為之隸於周官)
　(大宗伯之屬則其職任蓋又輕於夏時矣○俞氏鯤/曰羿立仲康而曰仲康肇位者正仲康之始不予羿)
　(以權/也)
　附錄(金氏履祥曰羿距太康不能返國城於甸服東/南而居之至是而仲康立說者多稱羿廢太康)
　(而立仲康失之矣使羿廢太康而立仲康仲康既立/使𦙍侯為司馬兵權有歸矣而不討羿是德羿也不)
　(返太康是紾兄也不然權出於羿是仲康為虚位而/𦙍侯為羿黨也若是𦙍征之書孔子奚取焉且襄四)
　(年左傳稱羿代夏政號帝夷羿豈立仲康而為之臣/者其不然也明矣仲康繼立於外命𦙍侯掌六師其)
　(規模舉措固已有大過人者然迄不能移征羲和之/師而加之羿或者勢未可歟假之以年安知其不能)
　(討羿以羿之強僭而終仲康之世莫敢誰何者以仲/康之賢有𦙍侯之助也仲康雖立國於外然肇位四)
　(海諸侯之尊夏固自若獨羲和以不臣受征而夫子/於書取𦙍征焉君子是以知仲康為能自振而𦙍侯)
　(之為王室倚重矣○鄒氏季友曰夏都安邑在河之/北太康立十九年為羿所距遂居河南之陽夏宋開)
　(封之太康縣也二十九年崩弟仲康立觀肇位四海/之語則諸侯猶宗之為君也十四年崩子相立羿但)
　(據冀州河北之地不臣於夏而已未必執夏之政柄/故五子之歌但以冀方為言也羿亦好遊田其臣寒)
　(浞弑之而篡其位及夏后相自河南遷河北帝邱帝/邱宋濮州也在位二十八年方為寒浞之子澆所弑)
　(夏遂中絶者四十年而少康復興焉史/記夏本紀略而不書故解者皆未詳考)
　(案仲康肇位自二孔以為羿廢太康所立後之說經/者因之林之竒為較詳然疑太康既見距於羿五子)
　(亦在洛汭不得返故都太康國於陽夏又十年而殁/仲康繼之皆在河南此左氏傳魏絳所以有羿代夏)
　(政及帝夷羿之稱也朱子謂袁道潔考之太康但失/河北至相始失河南則仲康之立當在河南未必羿)
　(奉之於安邑也唯以為立之故都遂疑此篇為羿挾/天子之命反加羲和以忠夏之名而在仲康非惟不)
　(能自振亦有德羿紾兄之嫌是此篇之全文俱為不/順林氏雖極闢之無一言及於仲康之本在河南則)
　(此等議論俱無所施也𦙍征之命特仲康勢弱不能/遽討羿而先翦其羽翼耳金履祥通鑑前編考之至)
　(備今附/存之)
告于衆曰嗟予有衆聖有謨訓明徵定保先王克謹天
戒臣人克有常憲百官修輔厥后惟明明
　集傳徵驗保安也(蘇氏軾曰徴猶書所謂庶/徵也保猶詩所謂天保也)聖人謨
　訓明有徵驗可以定安邦國也下文即謨訓之語(金/氏)
　(履祥曰克謹天戒以下皆明徴定保/之事惟時羲和以下皆明徴之反)天戒日蝕之類
　謹者恐懼修省以消變異也常憲者奉法修職以供
　乃事也君能謹天戒於上臣能有常憲於下百官之
　衆各修其職以輔其君故君内無失德外無失政此
　其所以為明明后也(黄氏度曰詩曰明明天子又曰/明明不已明明有繼之辭也)
　又案日蝕者君弱臣強之象后羿專政之戒也羲和
　掌日月之官黨羿而不言是可赦乎
　集說(王氏安石曰使羲和守常憲以修輔則仲康得/愼天戒而修省矣今畔官離次不知有日蝕之)
　(變則是不有常憲昧先聖之謨訓安能免於誅乎○/林氏之竒曰謨者人臣所陳之謨若大禹謨臯陶謨)
　(是也然人君所以為法於後世者亦謂之謨伊訓曰/聖謨洋洋是也訓者人臣所陳之訓若伊訓高宗之)
　(訓是也然人君所以垂教於後世者亦謂之訓如五/子之歌曰皇祖有訓是也○時氏瀾曰凡天之所以)
　(示徴於人君者皆所以警戒而定保之如仲舒所謂/自非大無道盡欲扶持而安全也先王克謹天戒即)
　(明徵之戒也人臣克有常憲謂常行之法也百官不/言輔弼而言修輔修者輔弼之工夫人君有本然之)
　(明若非人臣所能致而得臣以輔之則明而又明有/日新無疆之意也○申氏時行曰克謹於上者君以)
　(天之心為心也交修於下/者臣以君之心為心也)
每歲孟春遒人以木鐸徇于路官師相規工執藝事以
諫其或不恭邦有常刑
　集傳遒人宣令之官(孔氏穎逹曰訓遒為聚聚/人而令之故以為名也)木鐸
　金口木舌施政教時振以警衆也(孔氏穎達曰禮有/金鐸木鐸鐸是鈴)
　(也其體以金為之舌有金木之異周禮教鼔人以金/鐸通鼔大司馬教振旅兩司馬執鐸明堂位云振木)
　(鐸於朝是武事振/金鐸文事振木鐸)周禮小宰之職正歲帥治官之屬
　徇以木鐸(陳氏經曰徇巡而示之也/徇于大路欲其無不閒)曰不用法者國
　有常刑亦此意也官以職言師以道言(陳氏師凱曰/非師保之師)
　(如承以大夫/師長之師)規正也(陳氏經曰規運筳以為/圓者也以喻規正之義)相規云
　者胥教誨也工百工也百工技藝之事(孔氏穎達曰/百工各執所)
　(治技藝以諫若月令云無作淫巧以蕩上/心見其淫巧不正當執之以諫諫失常也)至理存焉
　理無徃而不在故言無微而可略也孟子曰責難於
　君謂之恭官師百工不能䂓諫是謂不恭不恭之罪
　猶有常刑而况於畔官離次俶擾天紀者乎
　集說(蔡氏卞曰周景王將鑄無射伶州鳩諫曰匱財/罷民魯莊丹楹刻桷匠慶諫曰無益於君而替)
　(前人之令德執藝事諫此類是也○張氏九成曰相/䂓䂓君也襄十四年左傳大夫䂓誨詩沔水䂓宣王)
　(○薛氏季宣曰國語公卿列士獻詩瞽獻典史獻書/師箴瞍賦矇誦百工諫庶人傳語近臣盡䂓親戚補)
　(察瞽史教誨師曠所謂各有親暱/以相輔佐古䂓諫之詳見者如此)
惟時羲和顚覆厥德沈亂於酒畔官離次俶擾天紀遐
棄厥司乃季秋月朔辰弗集于房瞽奏鼓嗇夫馳庶人
走羲和尸厥官罔聞知昏迷于天象以于先王之誅政
典曰先時者殺無赦不及時者殺無赦
　集傳次位也官以職言次以位言畔官則亂其所治
　之職離次則舎其所居之位俶始擾亂也天紀則洪
　範所謂歲月日星辰厯數是也蓋自堯舜命羲和厯
　象日月星辰之後為羲和者世守其職未嘗紊亂至
　是始亂其天紀焉遐遠也遠棄其所司之事也辰日
　月會次之名(昭七年左傳晉侯問士文伯曰/何謂辰曰日月之㑹是謂辰)房所次
　之宿也集漢書作輯集輯通用言日月會次不相和
　輯(唐厯志曰日月嘉會而隂陽輯睦則陽不疚乎位/以常其明隂亦含章示沖以隠其形若變而相傷)
　(則不/輯矣)而掩蝕(孔氏穎達曰日食者月掩之/也月體掩日日被月映也)於房宿也
　案唐志日蝕在仲康即位之五年瞽樂官(周禮瞽矇/之官掌作)
　(樂/)以其無目而審於音也奏進也(孔氏穎達曰詩云/奏鼔簡簡謂伐鼔)
　(為奏/鼔)古者日蝕則伐鼓(孔氏穎達曰杜預以為/伐鼔于社責羣陰也)用幣
　以救之(文十五年左傳曰日有食之天子不舉/伐鼓于社諸侯用幣于社伐鼓于朝)春秋
　傳曰惟正陽之月則然餘則否(昭十七年左傳季平/子曰唯正月朔慝未)
　(作日有食之於是乎有伐鼔用幣其/餘則否孔疏云慝未作陰未起也)今季秋而行此
　禮夏禮與周異也嗇夫小臣也(孔氏穎達曰禮云嗇/夫承命告于天子鄭)
　(𤣥云嗇夫蓋/司空之屬也)漢有上林嗇夫庶人庶人之在官者周
　禮庭氏救日之弓矢(周禮注救日為太陽之弓救月/為太陰之弓救日以枉矢救月)
　(以恒/矢)嗇夫庶人蓋供救日之百役者曰馳曰走者以
　見日蝕之變天子恐懼于上嗇夫庶人奔走于下以
　助救日如此其急羲和為厯象之官尸居其位若無
　聞知則其昏迷天象以干先王之誅豈特不恭之刑
　而已哉政典先王政治之典籍也(孔氏安國曰若周/官六卿之治典)
　先時後時皆違制失時當誅而不赦者也今日蝕之
　變如此而羲和罔聞知是固干先王後時之誅矣
　集說(孔氏安國曰先時謂厯象之法四時節氣弦望/晦朔先天時則罪死無赦不及謂厯象後天時)
　(雖治其官苟有先後之差則無赦况廢官乎○林氏/之竒曰房有二說或以為房星案日月會于大火之)
　(次正在季秋月朔謂之房星理亦可通然唐律厯志/曰君子愼疑寧以日在之宿為文近代善厯者推仲)
　(康時九月合朔已在房心北矣觀此説則以房為所/次之舎其説為長○周官冢宰掌建邦之六典以佐)
　(王治邦國治典者冢宰之所掌也教典者司徒之所/掌也禮典者宗伯之所掌也政典者司馬之所掌也)
　(刑典者司冦之所掌也事典者司空之所掌也𦙍侯/掌六師為大司馬故舉政典以為言蓋大司馬法也)
　(○朱子曰日月一歲凡十二㑹方㑹則月光都盡而/為晦已㑹則月光復蘇而為朔朔後晦前各十五日)
　(日月相對則月光正滿而為望晦朔日月之合東西/同度南北同道則月掩日而日為之食望而日月之)
　(對同度同道則月抗日而月為之食是皆有常度矣/王者修德行政能使陽盛足以勝隂隂衰不能侵陽)
　(則日月之行雖或當食而月常避日故其遲速髙下/必有參差而不正相對者所以當食而不食也○問)
　(月食如何曰至明中有暗處其暗至微望之時月與/日正對無分毫相差月為暗處所射故食雖陽勝陰)
　(畢竟不好若陰有退避之/意則不相敵而不成食矣)
　附錄(林氏之竒曰自政典曰以下乃是𦙍侯誓師勅/戒吏士之辭當屬於下文不當復謂指羲和而)
　(言也○陳氏櫟曰政典司馬所掌𦙍侯為大司馬故/引政典之語以勅戒吏士先時不及時先後失師期)
　(也以屬下/文者是)
　(案朱子曰先時不及時林氏謂是警衆之詞非言昏/迷天象之人以上文考之林説非是蓋政典以下云)
　(云合之上文固未為不合然疑殺無赦之刑施之先/時不及時則或有推算小誤所差在時刻遲速聞者)
　(一以此刑概之似太重若以此屬之下節為以爾有/衆發端則於兵家紀律之嚴似不嫌其過也故兩存)
　(之/)
今予以爾有衆奉將天罰爾衆士同力王室尚弼予欽
承天子威命
　集傳將行也我以爾衆士奉行天罰爾其同力王室
　庶幾輔我以敬承天子之威命也蓋天子討而不伐
　諸侯伐而不討仲康之命𦙍侯得天子討罪之權𦙍
　侯之征羲和得諸侯敵愾之義其辭直其義明非若
　五覇摟諸侯以伐諸侯其辭曲其義迂也
　集說(吕氏祖謙曰將帥但知承王命王者但知奉天/討不敢認為已權則人君安敢輕兵人臣安敢)
　(專命士卒安敢犯命○董氏其昌曰奉將天罰者何/言不敬天戒天必罰之也而又曰天子威命者蓋出)
　(於天則為天罰出於天子則為天子威命/是欽承威命即所以奉將天罰無二也)
火炎崑岡玉石俱焚天吏逸德烈于猛火殲厥渠魁脅
從罔治舊染汙俗咸與惟新
　集傳崑出玉山名岡山脊也逸過渠大也言火炎崑
　岡不辨玉石之美惡而焚之苟為天吏(王氏安石曰/吏奉將天罰)
　(故曰/天吏)而有過逸之徳不擇人之善惡而戮之其害有
　甚於猛火不辨玉石也今我但誅首惡乏魁而已脅
　從之黨則罔治之舊染汙習之人亦皆赦而新之其
　誅惡宥善是猶王者之師也今案𦙍征始稱羲和之
　罪止以其畔官離次俶擾天紀至是有脅從舊染之語
　則知羲和之罪當不止於廢時亂日是必聚不逞之
　人崇飲私邑以為亂黨助羿為惡者也𦙍后徂征隱
　其叛逆而不言者蓋正名其罪則必鋤根除源而仲
　康之勢有未足以制后羿者故止責其曠職之罪而
　實誅其不臣之心也
　集說(薛氏季宣曰殲渠魁義也赦脅從仁也所以為/王者之師○陳氏櫟曰觀脅從之語羲和聚黨)
　(助逆明矣仲康于羿勢既未能鋤其根株不可不翦/其羽翼故乘日食之變正其昏迷之罪名正言順羿)
　(亦不得庇之也使非聚黨助逆則禠職奪邑司㓂行/戮足矣何至勞大司馬興師誓衆如臨大敵哉○王)
　(氏樵曰殲厥渠魁脅從罔治大哉王言遂/為萬世討罪之衡天吏二字始見於此)
嗚呼威克厥愛允濟愛克厥威允罔功其爾衆士懋戒
哉
　集傳威者嚴明之謂愛者姑息之謂記曰軍旅主威
　蓋軍法不可以不嚴嚴明勝則信其事之必濟姑息
　勝則信其功之無成誓師之末而復嗟歎以是深警
　之欲其勉力戒懼而用命也
　集說(薛氏季宣曰威克厥愛濟人之實也愛克厥威/適以害仁也嗚呼之歎將以伸其說爾愛人而)
　(去其害其仁莫之禦矣此之謂允濟仁者一怒而安/天下小不忍於小人使天下不得少安仁者之功不)
　(如是也○時氏瀾曰大抵威愛當觀其所發發於私/乎雖愛非愛發於公矣雖威非威威雖非聖人之所)
　(尚苟當威而不威則不知時措者也况軍旅主於威/乎○孫氏繼有曰威愛行師不可廢一同甘苦均勞)
　(佚豈曰無愛愛之過其流必至於姑息姑息非愛也/大抵行師之道平時則當拊循臨時則尚節制此所)
　　(謂威愛者當自/其臨時言之)
　　總論(董氏鼎曰將帥奉天子之命天子奉天與先王/之命仲康莅政之始命將出師而𦙍侯之誓如)
　　(此則大本正大權立而大奸懼矣其克嗣祖考也宜/哉然羲和在堯時為四子既總於一人有司於朝有)
　　(邑於野湎酒失職黜之可矣何至上煩王師之征其/曰殲厥渠魁脅從罔治則脅衆以拒命染惡以成風)
　　(已非一日傳謂助羿為惡特隱/其叛逆而不言者豈不當哉)
　
　
　
　
　
　
　
　
　
　
欽定書經傳說彚纂卷六
　欽定四庫全書
欽定書經傳說彚纂卷七
　　商書
　　　集傳契始封商(地理今釋括地志云商州東八十/里上洛縣本商邑古之商國帝嚳)
　　　(之子契所封也上洛縣金廢/今為商州地屬陜西西安府)湯因以為有天下之
　　　號書凡十七篇
　　　集說(史記湯黄帝後帝嚳生契為唐虞司徒封於/商賜姓子氏十三世生湯名天乙都亳今濟)
　　　(陰亳縣○鄭氏康成曰商在太華之陽湯在位十/三年壽百歲國號商盤庚遷殷以後號殷○申氏)
　　　(時行曰書凡十七篇皆是商時史/官記商家一代之事者故曰商書)
　　　湯誓
　　　　集傳湯號也或曰諡湯名履姓子氏夏桀㬥虐
　　　　湯往征之亳衆憚於征役故湯諭以弔伐之意
　　　　蓋師興之時而誓於亳都者也今文古文皆有
　　　　集說(孔氏穎達曰甘誓泰誓牧誓發首皆有序引/别言其誓意記其誓處此與費誓惟記誓)
　　　　(辭不言誓處者史非一人辭有詳略也○黄氏/度曰湯十一征皆為行方伯之職桀忌惡之昏)
　　　　(虐愈甚湯於是誓師而出征葛之後未出師之/前桀能改德事為可已乎曰何以不可文言曰)
　　　(上下無常非為邪也進退無恆非離羣也此聖/人之事常人安能與此可上而不可下可進而)
　　　(不可退此豈足以論聖人哉○朱子曰湯武固/是反之但細觀其書湯反之之功恐是精密如)
　　　(湯誓與牧誓數桀紂之罪辭氣亦不同/又曰湯有慙德如武王恐未必有此意)
王曰格爾衆庶悉聽朕言非台小子敢行稱亂有夏多
罪天命殛之
　集傳王曰者史臣追述之稱也(林氏之奇曰湯武誓/師時桀紂猶在稱王)
　(必於克夏/勝殷之後)格至台我稱舉也以人事言之則臣伐君
　可謂亂矣以天命言之則所謂天吏非稱亂也
　集說(林氏之奇曰不為天吏而伐有罪猶不為士師/而擅殺人也為天吏而不伐有罪猶為士師而)
　(故縱罪人也○張氏九成曰天命殛之豈諄諄然命/之乎蓋天以天下之心為心古之論天者多以民心)
　(卜之○黄氏度曰堯舜之禪湯武之伐/皆權道也非聖人而論權則亂而已矣)
今爾有衆汝曰我后不恤我衆舎我穡事而割正夏予
惟聞汝衆言夏氏有罪予畏上帝不敢不正
　集傳穡刈穫也割斷也亳邑之民安於湯之徳政桀
　之虐焰所不及故不知夏氏之罪而憚伐桀之勞反
　謂湯不恤亳邑之衆舎我刈穫之事而斷正有夏湯
　言我亦聞汝衆論如此然夏桀㬥虐天命殛之我畏
　上帝不敢不往正其罪也
　集說(薛氏季宣曰湯之伐夏制義而動旣非常情所/識又興師於農月商民不知有夏之㬥是宜不)
　(樂湯之舉也○天道在人得罪於民是為得罪於天/天討不施非自任以天下之重者也應天而動湯之)
　(所以受命也○朱子曰讀書且先求聖人之心如湯/曰予畏上帝不敢不正熟讀豈不見湯之心○呂氏)
　(祖謙曰舎我穡事然則湯之伐桀不因民願乎曰亳/民之不願而夏民之願也○眞氏德秀曰武王謂予)
　(弗順天厥罪惟鈞/是亦湯之心也)
今汝其曰夏罪其如台夏王率遏衆力率割夏邑有衆
率怠弗協曰時日曷喪予及汝皆亡夏徳若兹今朕必
往
　集傳遏絶也割劓割夏邑之割時是也湯又舉商衆
　言桀雖㬥虐其如我何湯又應之曰夏王率(黄氏度/曰率猶)
　(一切/也)為重役以窮民力嚴刑以殘民生(孫氏繼有曰/謂盡人而刑)
　(役也或云任意/而刑役其民也)民厭夏德亦率皆怠於奉上不和於
　國疾視其君指日而曰是日何時而亡乎若亡則吾
　寧與之俱亡蓋若桀之虐而欲其亡之甚也桀之惡
　德如此今我之所以必往也桀嘗自言吾有天下如
　天之有日日亡吾乃亡耳故民因以日目之
　集說(林氏之奇曰亳邑之民憚於興師以此見湯之/薰陶漸漬蓋有由之而不自知者○朱子曰湯)
　(之征伐只知一意救民不知其他也○呂氏祖謙曰/夏罪其如台見夏民在塗炭而商民在春風和氣之)
　(中○金氏履祥曰弔伐之師義也而亳衆有不恤之/怨何也亳衆知已事之小而不知天意之大在聖人)
　(則不可不順天亳衆知商邑之安而不知夏民之危/在聖人不可不救民○陳氏櫟曰商民以一國為心)
　(湯則以天/下為心)
爾尚輔予一人致天之罰予其大賚汝爾無不信朕不
食言爾不從誓言予則孥戮汝罔有攸赦
　集傳賚與也(黄氏度曰大賚功/大者錫爵封國)食言言已出而反吞
　之也(哀二十五年左傳孟武伯惡郭/重曰何肥也公曰是食言多矣)禹之征苗止曰
　爾尚一乃心力其克有勲至啓則曰用命賞於祖不
　用命戮於社予則孥戮汝此又益以朕不食言罔有
　攸赦亦可以觀世變矣
　集說(林氏之奇曰汝能順天之意是天命之所當加/也汝旣不能承天之意則是天討之所宜加也)
　(或刑或賞我豈容私喜怒於其間哉凡以奉天之意/而已○孫氏繼有曰順天應人則有以服人心之公)
　(信賞必罰則冇/以作人心之怠)
　總論(林氏之奇曰詳考此篇必是其始興師之時誓/衆於亳邑之辭非是行陣於鳴條臨戰而後誓)
　(若牧誓之類也○終篇必誘之以大賚憚之以孥戮/者此誓師之常理也易曰師出以律否臧凶象曰失)
　(律凶也蓋師之紀律必明於始出之時始出而紀律/不明雖師有名亦危道也湯之興師雖曰伐夏救民)
　(安能廢師律乎夫舜之考績猶不能不用刑賞況湯/武之行師宜其刑賞之不可廢也○董氏鼎曰禹征)
　(苗有誓啓征扈有誓𦙍侯征羲和又有誓誓者臨衆/發命述其興師之意禹啓𦙍侯猶可無誓惟湯不可)
　(無誓湯無誓則稱兵之意不明而稱亂之罪滋大明/目張膽言之而不怍則順天應人行之而無疑矣天)
　(命殛之湯何以知其然哉天之聰明自民天之明畏/亦自民始於匹夫匹婦之復讎而終於西夷北狄之)
　(怨望吾非彼君也而曰徯我后我何以得此於民哉/殆天啓之也湯曰予畏上帝不敢不正是非稱亂將)
　(以止天下之亂也非不恤我衆將以恤天下之衆也/雖以夏罪無如我何而不止者將以救彼之願與偕)
　(亡而不得者之苦也其示之以賞罰者勵士/氣一人心非誘以利怵以禍而強其從我也)
　　仲虺之誥
　　　集傳仲虺臣名奚仲之後為湯左相(孔氏穎達/曰定元年)
　　　(左傳云薛之皇祖奚仲居薛以為夏車正仲虺/居薛以為湯左相是其事也○趙氏岐曰即萊)
　　　(朱/也)誥告也(陳氏經曰古/字告誥通用)周禮士師以五戒先後
　　　刑罰(陳氏師凱曰先/後猶左右也)一曰誓用之于軍旅二曰
　　　誥用之于會同以喻衆也此但告湯而亦謂之
　　　誥者唐孔氏謂仲虺亦必對衆而言蓋非特釋
　　　湯之慙而且以曉其臣民衆庶也古文有今文
　　　無
　　　集說(朱子語類問仲虺之誥似未見其釋湯慙/德處曰正是解他云若苗之有莠若粟之)
　　　(有秕他緣何道這幾句蓋謂湯若不除桀則桀/必殺湯如說推亡固存處自是說伐桀至德日)
　　　(新以下乃是勉湯又如天乃錫王勇智他特地/說他勇智兩字便可見尚書多不可曉固難理)
　　　(會然這般處古人/如何說得恁地好)
成湯放桀于南巢惟有慙徳曰予恐來世以台為口實
　集傳武功成故曰成湯南巢地名廬江六縣(皇輿表/今巢縣)
　(屬廬州府/無為州)有居巢城(蘇氏軾曰書有巢伯來朝文十/二年春秋楚人圍巢地理今釋)
　(南巢今江南廬州府巢/縣東北有居巢故城)桀奔于此因以放之也(孔氏/穎達)
　(曰縱而不迫/故稱放也)湯之伐桀雖順天應人然承堯舜禹授
　受之後於心終有所不安故愧其徳之不古若而又
　恐天下後世藉以為口實也○陳氏曰堯舜以天下
　讓後世好名之士猶有不知而慕之者湯武征伐而
　得天下後世嗜利之人安得不以為口實哉此湯之
　所以恐也歟
　集說(鄭氏康成曰必往之師以救生人口實之慙以/慮後世○呂氏祖謙曰此心之慙此誥之釋皆)
　(不可少○金氏履祥曰觀湯誥之書成湯憂以天下/至此又憂後世聖人之心量如此○陳氏櫟曰湯之)
　(慙湯本心始見矣以居萬世君臣之始變也仲虺釋/其慙始則美之又慮其愧心既釋驕心或生故終復)
　(警之大臣之引/君當道如此)
仲虺乃作誥曰嗚呼惟天生民有欲無主乃亂惟天生
聰明時乂有夏昏徳民墜塗炭天乃錫王勇智表正萬
邦纘禹舊服兹率厥典奉若天命
　集傳仲虺恐湯憂愧不已乃作誥以解釋其意歎息
　言民生有耳目口鼻愛惡之欲無主則爭且亂矣天
　生聰明(王氏樵曰聰明以聖徳言不囿/於形氣之私不為物欲所蔽)所以為之主
　而治其爭亂者也墜陷也塗泥炭火也桀為民主而
　反行昏亂(呂氏祖謙曰昏/德與聰明相反)陷民於塗炭既失其所以
　為主矣然民不可以無主也故天錫湯以勇智之徳
　(呂氏祖謙曰勇智非自/外來即聰明之發見)勇足以有為(王氏樵曰一毫/私意牽制他不)
　(得/)智足以有謀(王氏樵曰一毫私/意昏蔽他不得)非勇智則不能成
　天下之大業也表正者表正於此而影直於彼也(陳/氏)
　(經曰立木為標準謂之表表而正之/使萬邦皆正所謂天生聰明時乂也)天錫湯以勇智
　者所以使其表正萬邦而繼禹舊所服行也此但率
　循其典常以奉順乎天而已(王氏樵曰上言天意如/此故此言王于兹惟循)
　(其常道/以順天)天者典常之理所自出而典常者禹之所服
　行者也湯革夏而纘舊服武革商而政由舊孔子所
　謂百世可知者正以是也林氏曰齊宣王問孟子曰
　湯放桀武王伐紂有諸孟子曰賊仁者謂之賊賊義
　者謂之殘殘賊之人謂之一夫聞誅一夫紂矣未聞
　弑君也夫立之君者懼民之殘賊而無以主之為之
　主而自殘賊焉則君之實喪矣非一夫而何孟子之
　言則仲虺之意也
　集說(林氏之竒曰有桀之昏徳非湯之勇智則不得/為天吏有湯之勇智而桀無昏徳則事之而已)
　(尚何伐之有哉以如是之勇智又適遭如是之昏徳/故以臣伐君而不為逆苟為君之昏不如桀臣之勇)
　(智不如湯則固不可以為湯之所為矣又何患其以/是為口實哉○薛氏季宣曰人生而靜天之性也感)
　(物而動性之欲也非有聖人之教從人欲而悖天理/其亂何所不至聖人者作有天之聰明代天理物為)
　(之綱紀政教使民得之觀感知善之美知惡之咎惟/日遷善賢者得其天性之正不賢者不敢為惡以厎)
　(於罪則何窮欲之亂○陳氏傅良曰仲虺作誥非但/釋湯之慙亦進徳戒滿之書也○眞氏德秀曰湯自)
　(謂不幸而處變故有慙德仲虺解之曰此特循其常/道以順天命而已蓋變而不失其正即所謂常也○)
　(陳氏雅言曰天錫湯以勇智之徳者天豈私於湯哉/湯率其典常之道即禹之所服行而其原出於天者)
　(也天命湯以正萬邦而湯能為之表正天命湯以纘/禹服而湯能纘之天可謂厚於湯湯可謂能奉若天)
　(命矣此仲虺推天為民立君之/意以釋湯慙見湯之順乎天也)
夏王有罪矯誣上天以布命于下帝用不臧式商受命
用爽厥師
　集傳矯與矯制之矯同誣罔臧善式用爽明(孔氏穎/達曰昭)
　(七年左傳云是以有精爽至於神明從爽/以至於明則爽是明之始故爽為明也)師衆也天
　以形體言帝以主宰言桀知民心不從矯詐誣罔(時/氏)
　(瀾曰誣天之理矯天/之意以布命令於下)託天以惑其衆(吳氏澄曰如言/吾有天下如天)
　(之有日此/類是也)天用不善其所為用使有商受命用使昭
　明其衆庶也○王氏曰夏有昏德則衆從而昏商有
　明德則衆從而明○吳氏曰用爽厥師續下文簡賢
　附勢意不相貫疑有脫誤
　集說(姚氏舜牧曰率遏率割桀徳之自昏耳民不昏/也特墜於塗炭不能解脫為不爽耳湯出之塗)
　(炭之中置之衽席之上民情其舒/快矣此下文所謂后來其蘇也)
簡賢附勢實繁有徒肇我邦于有夏若苗之有莠若粟
之有秕小大戰戰罔不懼于非辜矧予之德言足聽聞
　集傳簡略繁多肇始也戰戰恐懼貌言簡賢附勢之
　人同惡相濟實多徒衆(傅氏元初曰所謂徒者必/苞有三蘖韋顧昆吾之類)肇
　我邦于有夏為桀所惡欲見翦除如苗之有莠如粟
　之有秕鋤治簸揚(黄氏度曰莠在苗必芟鋤秕在粟/必簸颺而邪之醜正乃亦如是)
　有必不相容之勢(蘇氏軾曰蓋言我不/放桀則桀必滅我也)商衆小大震
　恐無不懼陷于非罪況湯之德言則足人之聽聞尤
　桀所忌疾者乎以苗粟喻桀以莠秕喻湯特言其不
　容於桀而迹之危如此史記言桀囚湯於夏臺(皇甫/氏謐)
　(曰地在/陽翟)湯之危屢矣無道而惡有道勢之必至也
　集說(朱子曰此仲虺分明言事勢不容住我不誅彼/則彼將圖我矣後人多曲為之說以諱之要之)
　(自是住不得○問矧予之德言足聽聞據古注云道/德善言某竊意言足聽聞自當作一句言我之德言)
　(之足使人聽聞彼安得不忌之未知是否曰是○金/氏履祥曰上文二節自理言之則湯固為所當為此)
　(章自勢言之則湯亦不得不為朱子嘗謂文武之勢/當亦住不得觀湯此時亦正如此○王氏肯堂曰仲)
　(虺之言及此非以其必不相容而湯之先發制人為/得計也亦曰湯之一身乃天下所倚賴使南巢之師)
　(不舉則必見翦除於/桀將失天下望耳)
惟王不邇聲色不殖貨利德懋懋官功懋懋賞用人惟
已改過不吝克寬克仁彰信兆民
　集傳邇近殖聚也不近聲色不聚貨利若未足以盡
　湯之徳(呂氏祖謙曰仲虺見聖人之/的故其稱湯不為髙大之論)然此本原之地
　非純乎天德而無一毫人欲之私者不能也本原澄
　澈然後用人處已而莫不各得其當懋茂也繁多之
　意與時乃功懋哉之義同言人之懋於德者則懋之
　以官人之懋於功者則懋之以賞(王氏樵曰言官賞/一稱其人功德而)
　(無所/私也)用人惟已而人之有善者無不容改過不吝而
　已之不善者無不改不忌能於人不吝過於已合併
　為公私意不立非聖人其孰能之湯之用人處已者
　如此而於臨民之際是以能寬能仁(申氏時行曰克/寛者含𢎞廣大)
　(中冇節制克仁者慈/愛惻怛中有嚴厲)謂之能者寬而不失於縱仁而
　不失於柔(陸氏鍵曰寬仁原不柔縱柔縱/便非寛仁克者能滿其量也)易曰寛以
　居之仁以行之君德也君德昭著而孚信於天下矣
　湯之德足人聽聞者如此(王氏肯堂曰此言湯德足/人聽聞之實乃指為諸侯)
　(時言/之)
　集說(薛氏季宣曰天理常與人欲為對湯惟無欲故/無聲色貨利之好爵賞隨事無非天理用人之)
　(善即已之善改過之際無吝於心故能徳至寬仁以/明民而取信○眞氏德秀曰虞書所謂好生之德安)
　(民則惠即仁也而未有仁之名至是而名始著大抵/言仁之用至孔子而後言仁之體○陳氏櫟曰克寬)
　(克仁開萬世言仁之端以心德之體言則仁為體寛/為用以愛之用言則寬以容人仁以愛人皆用也德)
　(莫大於仁湯所以克仁實自不邇殖之無私欲始徳/懋至兆民根本皆自不邇不殖中來○陳氏雅言曰)
　(使湯之心有一毫聲色貨利之私則用人處已之間/必有不盡其道臨民之際亦豈能無愧哉以見人君)
　(一心政事之根本孟子謂惟大/人為能格君心之非此之謂也)
乃葛伯仇餉初征自葛東征西夷怨南征北狄怨曰奚
獨後予攸徂之民室家相慶曰徯予后后來其蘇民之
戴商厥惟舊哉
　集傳葛國名(地理今釋今河南歸德府寧陵縣西十/里有葛城漢書地理志陳留郡寜陵縣)
　(注云故葛伯/國今葛鄉是)伯爵也餉饋也仇餉與餉者為仇也(孔/氏)
　(穎達曰桓二年左傳稱怨耦曰仇謂彼人有負於我/我心怨之是名為仇也餉田之人不負葛伯非所怨)
　(而妄/殺)葛伯不祀湯使問之曰無以供粢盛湯使亳衆
　往耕老弱饋餉葛伯殺其童子湯遂征之湯征自葛
　始也奚何徯待也蘇復生也西夷北狄言遠者如此
　則近者可知也湯師之未加者則怨望其來曰何獨
　後予其所往伐者則妻孥相慶曰待我后久矣后來
　我其復生乎他國之民皆以湯為我君而望其來者
　如此天下之愛戴歸往於商者非一日矣商業之興
　蓋不在於鳴條之役也(洪氏翼聖曰舊指征葛時蓋/征葛十七年然後有鳴條之)
　(役/)○呂氏曰夏商之際君臣易位天下之大變然觀
　其征伐之時唐虞都俞揖遜氣象依然若存蓋堯舜
　禹湯以道相傳世雖降而道不降也
　集說(張子曰湯征而未至怨者非史溢辭如郡縣素/困弊政亦望一良吏莫非至誠平居亦不甚至)
　(於有事則傾望其上之來如解倒懸也天下之望湯/是實如父母願耕願出莫非實如此○吕氏祖謙曰)
　(湯師所至民皆欣然有喜蓋弔民伐罪布其寬仁所/至則蘇故其氣象不可與後世同日論也○陳氏櫟)
　(曰民之戴商如此何慙之有此以民/之歸湯者釋之以見湯之應乎人也)
佑賢輔德顯忠遂良兼弱攻昧取亂侮亡推亡固存邦
乃其昌
　集傳前既釋湯之慙此下因以勸勉之也諸侯之賢
　德者佑之輔之忠良者顯之遂之(孫氏繼有曰顯則/有褒揚之典以顯)
　(其名遂則有委任/之專以行其志)所以善善也侮說文曰傷也諸侯
　之弱者兼之(黄氏度曰使有所附屬○薛/氏季宣曰弱者與之共治)昧者攻之
　亂者取之亡者傷之所以惡惡也言善則由大以及
　小言惡則由小以及大推亡者兼攻取侮也固存者
　佑輔顯遂也推彼之所以亡固我之所以存邦國乃
　其昌矣
　集說(林氏之奇曰天之生物必因其材而篤焉故栽/者培之傾者覆之實天道之自然不容私意於)
　(其間也佑輔顯遂為善者必為人所助也兼攻取侮/為不善者必為人所侵也聖人因其常理以應世接)
　(物有亡道者則推而亡之有存道者則輔而固之如/此則順乎天而應乎人於是邦乃其昌可以萬年永)
　(保矣○鄭氏曉曰視以手足待以忠信而眷顧之寵/沃者曰佑盛其官屬設其輔貳於以為之介助者曰)
　(輔表其宅里以樹其風聲者曰顯信任不疑使得其/志者曰遂○馬氏森曰兼如命官以分承之贊佐之)
　(矜其不能而為之處也攻如聲罪而戒飭之黜罰之/正其昏庸而嚴以治之也此則猶存其國而不終棄)
　(之者也取如六師移之收其土地而為他屬也侮如/更置社稷傷其廢絶而自作孽也此則不能存其國)
　(而在所必滅者也○姚氏舜牧曰有夏簡賢附勢實/繁有徒則賢德忠良必有以直蒙擯棄者弱昧亂亡)
　(必有以阿取苟容者此/不可不一為區處也)
德日新萬邦惟懷志自滿九族乃離王懋昭大德建中
于民以義制事以禮制心垂裕後昆予聞曰能自得師
者王謂人莫已若者亡好問則裕自用則小
　集傳德日新者日新其德而不自已也(孔氏穎達曰/繫辭云日新)
　(之謂盛德修德/不怠日日益新)志自滿者反是(金氏履祥曰有所慙/固多自阻無所慙又)
　(多自滿湯未必有是仲/虺之論亦不容疎也)湯之盤銘曰苟日新日日新
　又日新其廣日新之義歟德日新則萬邦雖廣而無
　不懷志自滿(孔氏穎達曰自滿則陵/人陵人人情必不附)則九族雖親而
　亦離萬邦舉遠以見近也九族舉親以見疎也王其
　勉明大德立中道於天下中者天下之所同有也然
　非君建之則民不能以自中而禮義者所以建中者
　也義者心之裁制(張氏雲鸞曰事到面前便以義決/其可否如利刃相似著處便作兩)
　(片/)禮者理之節文以義制事(林氏之奇曰直内必以/敬故以禮制心方外必)
　(以義故以/義制事)則事得其宜(金氏履祥曰使萬物各得其/時中至善之宜而無過不及)
　以禮制心(張氏雲鸞曰禮是天理之恰好處心指念/慮之動言如喜怒哀樂皆慿禮以為準則)
　(也/)則心得其正(金氏履祥曰使人心各循於/規矩準繩之内而不偏不倚)内外合
　德而中道立矣如此非特有以建中於民而垂諸後
　世者亦綽乎有餘裕矣(金氏履祥曰經制既立人心/風俗既正雖傳之後世固有)
　(餘裕豈有來世/口實之憂哉)然是道也必學焉而後至故又舉古
　人之言以為隆師好問則德尊而業廣自賢自用者
　反是謂之自得師者眞知已之不足人之有餘委心
　聽順而無拂逆之謂也孟子曰湯之於伊尹學焉而
　後臣之故不勞而王其湯之所以自得者歟仲虺言
　懷諸侯之道推而至於修德檢身又推而至於能自
　得師夫自天子至於庶人未有捨師而能成者雖生
　知之聖亦必有師焉後世之不如古非特世道之降
　抑亦師道之不明也仲虺之論遡流而源要其極而
　歸諸能自得師之一語其可為帝王之大法也歟
　集說(朱子曰日新須是常接續不已纔有閒斷便不/可○問禮義本諸人心惟中人以下為氣稟物)
　(欲所拘蔽所以反著求禮義自治若成湯尚何須以/義制事以禮制心曰聖人雖則說是生知安行便只)
　(是常常恁地不已所以不可及若有一息不恁地便/也是凡人了以義制事以禮制心此自是内外交相)
　(養之法事在外義由内制心在内禮由外作○問禮/莫是攝心之規矩否曰只如顔子非禮勿視之類皆)
　(是也又曰今學者只是要常存此心以觀衆理○陳/氏經曰自得師如自明自強不因乎人尊德樂道出)
　(於中心之自然也○眞氏德秀曰此心無時而不勉/則其德無時而不明懋昭大德者明明德也建中於)
　(民新民也蓋事有萬端未易裁處惟揆之以當然之/理則舉措當而無一事之不中心有萬慮末易執持)
　(惟内主於敬而視聼言動不敢肆則周旋中禮而無/一念之不中矣已之中乃民所由中也王者所以為)
　(法後世者道備於身而無缺則法垂於後而有餘○/陳氏大猷曰德不大則梏於偏如夷清惠和各有偏)
　(之弊何以建中湯德本大又欲其懋昭之然後能建/中以範斯民所謂皇建其有極也以義制事乃大德)
　(之所自行中之用也以禮制心乃大德之所自出中/之本也○陳氏櫟曰德與中皆當兼體用而言大德)
　(云者全體大用無非大也懋勉以昭明之則全體呈/露妙用顯行矣由是而建中道之標準使民之罔中)
　(者皆惟我之中則不偏不倚無過不及是中之體用/無不備矣然禮義德也即昭德建中之要也動而以)
　(義制事則此德應萬事之大用以行而此中無過不/及之用在是矣靜而以禮制心則此德具衆理之全)
　(體以立而此中不偏/不倚之體在是矣)
嗚呼愼厥終惟其始殖有禮覆昏㬥欽崇天道永保天
命
　集傳上文既勸勉之於是歎息言謹其終之道惟於
　其始圖之始之不謹而能謹終者未之有也伊尹亦
　言謹終于始事雖不同而理則一也欽崇者敬畏尊
　奉之意(胡氏士行曰欽而又加以崇/敬之至也此勅天時幾之意)有禮者封殖之
　昏㬥者覆亡之(王氏十朋曰殖禮覆㬥/即上文佑輔取侮之事)天之道也欽
　崇乎天道則永保其天命矣案仲虺之誥其大意有
　三先言天立君之意桀逆天命而天之命湯者不可
　辭次言湯德足以得民而民之歸湯者非一日末言
　為君艱難之道人心離合之機天道福善禍淫之可
　畏以明今之受夏非以利已乃有無窮之恤以深慰
　湯而釋其慙仲虺之忠愛可謂至矣然湯之所慙恐
　來世以為口實者仲虺終不敢謂無也君臣之分其
　可畏如此哉
　集說(林氏之奇曰商之宗社所以傳祚數十世凡歴/六百年賢聖之君六七作其天命之永保者如)
　(此其原則自夫湯之日新其德以愼終如始者則自/夫仲虺之諄諄告戒然則仲虺之相成湯其功業殆)
　(與伊尹相配矣○金氏履祥曰此總一篇之意以終/之謹終惟始謂勿失其不邇不殖改過寬仁之德殖)
　(禮覆昏謂益廣其佑輔顯遂兼攻取侮之規欽崇天/道即日新昭德之謂而以永保天命終篇首之意○)
　(陳氏櫟曰推亡固存與殖禮覆㬥同一栽培傾覆之/理特有人已之分推亡固存欲湯審此理以施之人)
　(殖禮覆㬥欲湯審/此理而謹諸已也)
　　湯誥
　　　集傳湯伐夏歸亳諸侯率職來朝湯作誥以與
　　　天下更始今文無古文有
　　　集說(孔氏安國曰以伐桀大義告天下○林氏/之竒曰此則周官士師所謂用之於㑹同)
　　　(之誥也○朱子曰湯武征/伐皆先自說一段義理)
王歸自克夏至于亳誕告萬方
　集傳誕大也亳湯所都在宋州穀熟縣(地理今釋亳/案漢志河南)
　(郡偃師縣注云尸鄉殷湯所都又山陽郡薄縣注云/湯所都皇甫謐曰孟子稱湯居亳與葛為鄰葛伯不)
　(祀湯使亳衆為之耕葛即今梁國寧陵之葛鄉也若/湯居偃師去寧陵八百餘里豈當使民為之耕乎亳)
　(今梁國穀熟縣後漢改山陽郡亳縣為穀熟屬梁國/亳與薄義同字異也皇甫謐主穀熟為湯都良是不)
　(知偃師亦湯都也張守節史記正義曰湯即位都南/亳元和志云宋州穀熟縣殷之所都謂之南亳後徙)
　(西亳通典云河南偃師縣亦古亳邑商有三亳成湯/居两亳此其一也至盤庚又自河北徙埋于此蓋湯)
　(未伐桀居南亳後自南亳遷西亳與葛伯為鄰乃居/南亳時事皇甫謐據此以獻疑固矣穀熟故城在今)
　(河南歸德府商邱縣東南四十里/尸鄉在今開封府偃師縣西十里)
　集說(時氏瀾曰湯誥一篇立一代之規模新天下之/耳目垂六百年之基業者皆在焉誕誥萬方非)
　(家至而戸曉也意即位之始萬國之君皆朝於亳故/因而告之嗟爾萬邦有衆吁嗟歎息憫其勞苦之意)
　(也明聽予一人誥提警振起作其更新之意也一篇/之義盡在是矣○曹氏學佺曰歸亳者不敢私其位)
　(也誕告者因衆之/來歸而大告之也)
王曰嗟爾萬方有衆明聽予一人誥惟皇上帝降衷于
下民若有恆性克綏厥猷惟后
　集傳皇大衷中(朱子曰孔安國以衷為/善便無意思衷只是中)若順也天之
　降命而具仁義禮智信之理無所偏倚所謂衷也(朱/子)
　(曰此蓋指大本之中也此處/中庸說得甚明考之自見)人之稟命而得仁義禮
　智信之理與心俱生所謂性也(王氏天與曰案性字/義程子曰性即理也)
　(朱子曰生之理謂性又曰性只/是實理仁義禮智無一不具)猷道也由其理之自
　然而有仁義禮智信之行所謂道也(眞氏德秀曰以/體言曰性以用)
　(言曰/道)以降衷而言則無有偏倚順其自然固有常性
　矣(陳氏櫟曰此時君不/必容力於其間也)以稟受而言則不無清濁純
　雜之異故必待君師之職而後能使之安終其道也
　(眞氏德秀曰何謂安父安於慈子安於孝知其/當然而不可易與其自然而不容已然後為安)故曰
　克綏厥猷(金氏履祥曰周子所謂聖人定之以仁/義中正而立人極焉蓋綏猷之謂也)惟
　后夫天生民有欲以情言也上帝降衷于下民以性
　言也仲虺即情以言人之欲成湯原性以明人之善
　聖賢之論互相發明然其意則皆言君道之係於天
　下者如此之重也
　集說(林氏之竒曰惟民之衷本於上天之所命則是/民之性無有不善矣然天雖能降衷下民不能)
　(使保其固有之常性而勿失故立之君而付以立教/之任師曠曰天生民而立之君使司牧之勿使失性)
　(是謂勿使失其所降衷也○朱子曰何故不說降善/却說降衷衷字是箇無過不及恰好的道理天之生)
　(物箇箇有一精當恰好的道理與程子所謂天然自/有之中劉子所謂民受天地之中相似與詩所謂秉)
　(彝張子所謂萬物一原又自不同彝是常道有物有/則則字却似衷字天之生物必有箇當然之則蓋君)
　(有君之則臣有臣之則耳有耳之則目有目之則止/於仁君之則也止於敬臣之則也視曰明目之則也)
　(聽曰聰耳之則也故民執以為常道也若說降衷便/是秉彝則不可若說便是萬物一原亦不可萬物一)
　(原自說萬物皆出此也若統論道理固是一般然其/中名字位分又自不同若曉得名字訓義之不同方)
　(見其所謂同衷只是中今人言折衷者蓋以是為準/則而取正也○天下莫尊於理故以帝名之降衷便)
　(是有主宰意天地自有箇生物之心復卦一陽生於/下這便是生物之心如惟皇上帝降衷於下民天道)
　(福善禍淫便是分明有箇人在裏主宰相似○自天/而言則謂之降衷自人受此中而言則謂之性猷即)
　(道也道者性之發用處能安其道者惟后也○眞氏/德秀曰聖賢之言衷曰降衷命曰降命深味降之一)
　(言眞若天之與人交相付受明命赫然不離心目之/閒也可不敬哉○成湯有天下之初即以此自任可)
　(謂知君師之職矣厥後秉彝受中之言相繼而發至/於孔孟性善之理益明而開萬世性學之原則自成)
　(湯/始)
　(案唐虞以執中相傳承之者湯也然人心道心四語/雖包性命之理其實未明言之也湯之執中乃能洞)
　(澈乎其原而直抉以示人曰惟皇上帝降衷于下民/若有恆性克綏厥猷惟后湯之聖學淵微所造實深)
　(非於虞廷所詔之外有黙契者乎此實為萬世言性/之始而湯之明德日新又能推所得於人知此理皆)
　(得之生初有君師之職者當大彰其教於天下俾氣/稟之有清濁純駁者一歸之大同此所以直接堯舜)
　(之心法治法也當時其臣仲虺稱之曰懋昭大德建/中於民非即堯舜之所謂中乎又曰以義制事以禮)
　(制心此非建中之實而精一所由致乎伊尹之稱湯/曰先王懋敬厥德又曰檢身如不及湯惟能執此中)
　(故敬者敬此者也檢者檢此者也又曰顧諟天之明/命明命即性也即天之降衷於我者也湯時時顧諟)
　(乎此而不使須叟有聞此所以昭大德而建中於民/者乎二臣之於湯眞可謂見之眞而知之的矣孟子)
　(曰若伊尹萊朱則見而知之說者謂萊朱仲虺也不/其然乎以二臣之稱湯者合之湯之自言則上以接)
　(虞廷之眞傳下以聞萬/世之聖學皆在乎是矣)
夏王滅德作威以敷虐于爾萬方百姓爾萬方百姓罹
其凶害弗忍荼毒竝告無辜于上下神祗天道福善禍
淫降災于夏以彰厥罪
　集傳言桀無有仁愛但為殺戮天下被其凶害如荼
　之苦如毒之螫(孔氏穎達曰釋草云荼苦菜/毒謂螫人之蟲蛇虺之類)不可堪
　忍稱冤於天地鬼神以冀其拯已屈原曰人窮則反
　本故勞苦倦極未嘗不呼天也天之道善者福之淫
　者禍之桀既淫虐故天降災以明其罪意當時必有
　災異之事如周語所謂伊洛竭而夏亡之類
　集說(董氏仲舒曰國家將有失道之敗而天乃先出/災異以譴告之不知自省又出怪異以儆懼之)
　(尚不知變而傷敗乃至○朱子語類問天道福善禍/淫此理定否曰如何不定自是道理當如此賞善罰)
　(惡亦是理當如此不如此便是失其常理又曰天莫/之為而為亦何嘗有意只是理自如此且如冬寒夏)
　(熱此是常理當如此若冬熱夏寒便是失其常理又/問失其常者皆人事有以致之邪抑偶然邪曰也是)
　(人事有以致之也/有是偶然如此時)
肆台小子將天命明威不敢赦敢用𤣥牡敢昭告于上
天神后請罪有夏聿求元聖與之戮力以與爾有衆請
命
　集傳肆故也故我小子(蔡氏卞曰以天子告萬方故/穪予一人對上帝而言故穪)
　(台小/子)奉將天命明威不敢赦桀之罪也(呂氏祖謙曰/不敢赦深見)
　(湯不得已之心如有/所督廹而不得已者)𤣥牡夏尚黑未變其禮也神后
　后土也聿遂也元聖伊尹也
　集說(林氏之奇曰將天命者所以助天之福善也將/天威者所以助天之禍淫也○王氏肯堂曰請)
　(罪請夏桀當問之罪於天也請命請有衆更生之命/於天也伐罪救民湯不敢專而一聽於天也○傅氏)
　(元初曰湯之請罪有夏也不曰師武臣力而但曰聿/求元聖與之戮力蓋王者之興必有王者之佐得人)
　(任賢則可以撥亂反治如此之/重也三聘有莘為生民屈耳)
上天孚佑下民罪人黜伏天命弗僭賁若草木兆民允
殖
　集傳孚允皆信也僭差也賁文之著也殖生也上天
　信佑下民故夏桀竄亡而屈服天命無所僭差(孔氏/安國)
　(曰言福善禍/淫之道不差)燦然若草木之敷榮兆民信乎其生殖
　矣
　集說(黄氏度曰天佑下民信矣桀於是退黜屏伏去/夏歸商豈有差忒天下更新焕然賁飾如草木)
　(之華精神氣象為不同矣兆民信能生殖○王氏樵/曰昔也民困於虐政如草木之憔悴今憔悴者蘓枯)
　(槁者復如草/木之敷榮也)
　附錄(朱子曰賁若言草木之美允殖言兆民信安其/生罪人既黜伏天命既弗差故草木華美百姓)
　(豐殖謂人物皆遂○問賁若草木兆民允殖諸家說/多不同未知當如何㸔曰連上句天命不僭明白易)
　(見故人得/遂其生也)
　(案賁若草木諸家之說不同二孔以大惡既除天下/煥然咸飾若草木同生華王氏謂草木天之所生民)
　(之所殖湯之受命天與之人立之蘇氏謂天命視民/所與則殖之所不與則蹶之若草木然林氏謂賁字)
　(當讀為譬至元陳櫟遂謂譬諸草木區以别矣栽培/傾覆皆其自取金覆祥則以一草木之微上天且生)
　(長之則兆民之衆信不欲遏絶之明矣其說之各異/如此今擇一二體蔡傳意者録之其義皆比孔氏以)
　(下為優矣獨朱子以兆民草木對言以為天命弗差/人物皆遂與諸說反覆審之畢竟朱子乃正大不易)
　(之論諸家解多此托喻一層皆迂迴而難/通而王氏陳氏更不免於曲為之說矣)
俾予一人輯寧爾邦家兹朕未知獲戾于上下慄慄危
懼若將隕于深淵
　集傳輯和戾罪隕墜也天使我輯寧(姚氏舜牧曰和/輯而安寧也)
　爾邦家其付予之重恐不足以當之未知已得罪於
　天地與否驚恐憂畏若將墜於深淵蓋責愈重則憂
　愈大也
　集說(林氏之竒曰古者聖人雖甚盛德未嘗敢忘自/儆之意戰戰兢兢皆出於其中心之誠然惟其)
　(恐懼修省如此兹其所以為全德也○眞氏德秀曰/商頌云聖敬日躋玩此則聖敬日躋之實可見矣○)
　(申氏時行曰聖人之心不以得/天下為樂而以治天下為憂)
凡我造邦無從匪彝無卽慆淫各守爾典以承天休
　集傳夏命已黜湯命維新侯邦雖舊悉與更始故曰
　造邦彝法卽就慆慢也匪彝指法度言慆淫指逸樂
　言(龎氏泮曰無從句即罔失法度之意/無即句即罔遊于逸罔淫于樂意)典常也各守
　其典常之道以承天之休命也
　集說(王氏樵曰天子有天子之典兹率厥典纘禹舊/服者是也諸侯有諸侯之典謹爾侯度撫爾民)
　(人是也○馬氏森曰爾典者王度常憲也即禮樂政/教出之王朝而承式之邦國者能恪守之而不敢弛)
　(則有承宣之勤而無廢墜之愆民得樂利而邦益輯/寧天佑下民之命有以奉若之而弼予一人矣故曰)
　(以承/天休)
爾有善朕弗敢蔽罪當朕躬弗敢自赦惟簡在上帝之
心其爾萬方有罪在予一人予一人有罪無以爾萬方
　集傳簡閱也人有善不敢以不達已有罪不敢以自
　恕簡閱一聽於天然天以天下付之我則民之有罪
　實君所為君之有罪非民所致非特聖人厚於責已
　而薄於責人是乃理之所在君道當然也
　集說(林氏之竒曰所以謂罪在朕躬非必是在已一/身有可指之罪蓋為君者必使天下之人皆不)
　(失其降衷之常性以安厥猷然後無負於上天之撫/字民之有罪是為君者教之不至所以自棄於愚不)
　(肖之地而莫能返此其所以罪當朕躬也夫以一人/之身臨涖四海而天下人之罪皆歸之於其身必使)
　(舉天下之人皆無罪然後為能盡君之職兹其所以/危懼若將隕於深淵也○朱子曰善與罪天皆知之)
　(如天檢㸃數過相似爾之有善也在帝心我之有惡/也在帝心○王氏樵曰據論語則為初伐桀而請命)
　(告詞據此經則既克/夏而告諸侯之詞)
嗚呼尚克時忱乃亦有終
　集傳忱信也歎息言庶幾能於是而忱信焉乃亦有
　終也吳氏曰此兼人已而言
　集說(陳氏櫟曰曰尚曰乃亦皆不敢必之辭蓋兢兢/不敢忽之意不特湯自謂當如此亦欲萬方諸)
　(侯皆勉/於此也)
　總論(林氏之竒曰此篇自惟皇上帝至兆民允殖是/告衆以順天應人伐夏弔民之舉自俾予一人)
　(至乃亦有終是告以戒謹恐懼保邦安民之意此篇/所誥首尾本末與仲虺之誥蓋相為表裏○陳氏櫟)
　(曰此篇見成湯明命性之理知君師之道監夏之所/以亡而凛凛於今之所以興且戒諸侯以相與盡守)
　(邦圖終之道眞帝王之格言聖學之淵源也○羅氏/欽順曰六經之中言心自帝舜始言性自成湯始舜)
　(之四言未嘗及性而性固在其中矣至湯始明言之/孔子言之加詳曰一陰一陽之謂道繼之者善也成)
　(之者性也子思述之則曰天命之謂性率性之謂道/孟子祖之則曰性善凡古聖賢言性不過如此自告)
　(子而下初無灼然之見及宋程張朱子者出始别白/而言之孰為天命之性孰為氣質之性其說於是乎)
　(大/備)
　　伊訓
　　　集傳訓導也太甲嗣位伊尹作書訓導之史錄
　　　為篇今文無古文有
　　　集說(林氏之竒曰訓亦書之一體有諄諄警戒/之意古人之所以遺後世祖宗之所以誨)
　　　(子孫臣下之所以規諫其君者皆有此名說命/曰學於古訓乃有獲呂刑曰若古有訓此古人)
　　　(之訓也五子之歌曰皇祖有訓又曰訓有之𦙍/征曰聖有謨訓此祖宗之訓也伊訓髙宗之訓)
　　　(此人臣之訓也其所以為訓雖不同其諄諄警/戒之意則一故皆以訓為名○朱子曰商書幾)
　　　(篇最分曉可玩伊訓太甲等篇又好㸔似說命/蓋髙宗資質髙傅說所說底細了難㸔若是伊)
　　　(尹與太甲說雖是粗却切於學者之身太甲/也不是箇昏愚底人但欲敗度縱敗禮耳)
惟元祀十有二月乙丑伊尹祠于先王奉嗣王祗見厥
祖侯甸羣后咸在百官總已以聽冢宰伊尹乃明言烈
祖之成德以訓于王
　集傳夏曰歲商曰祀周曰年(爾雅注曰歲取歲星行/一次祀取祭四時一終)
　(年取禾一熟○陳氏師凱曰此/之謂三正又名三統又名三微)一也元祀者太甲卽
　位之元年十二月者商以建丑為正故以十二月為
　正也乙丑日也不繫以朔者非朔日也三代雖正朔
　不同然皆以寅月起數(陳氏師凱曰天時人事咸與/維新之時也故其月稱正月)
　(商周因之以起數以夏稱歲故以建/寅之月為正歲周禮屢稱正歲是也)蓋朝覲會同頒
　厯授時則以正朔行事至於紀月之數則皆以寅為
　首也伊姓尹字也伊尹名摯(潘氏士遴曰孔傳據孫/子及呂覽云名摰蔡傳)
　(因之以/尹為字)祠者告祭於廟也先王湯也冢長也禮有冢
　子冢婦之名周人亦謂之冢宰古者王宅憂祠祭則
　冢宰攝而告廟又攝而臨羣臣太甲服仲壬之喪伊
　尹祠于先王奉太甲以即位改元之事祗見厥祖則
　攝而告廟也侯服甸服之羣后咸在百官總已之職
　以聽冢宰則攝而臨羣臣也烈功也商頌曰衎我烈
　祖(孔氏穎達曰湯有定天下之功業為/商家一代之太祖故以烈祖稱焉)太甲即位改
　元伊尹於祠告先王之際明言湯之成德(王氏肯堂/曰湯之成)
　(德即下肇修人紀六事幷/聖武之昭代虐之寛等是)以訓太甲此史官叙事之
　始辭也或曰孔氏言湯崩踰月太甲卽位則十二月
　者湯崩之年建子之月也豈改正朔而不改月數乎
　曰此孔氏惑於序書之文也太甲繼仲壬之後服仲
　壬之喪而孔氏曰湯崩奠殯而告固已誤矣至於改
　正朔而不改月數則於經史尤可考周建子矣而詩
　言四月維夏六月徂暑則寅月起數周未嘗改也秦
　建亥矣而史記始皇三十一年十二月更名臘曰嘉
　平夫臘必建丑月也秦以亥正則臘為三月云十二
　月者則寅月起數秦未嘗改也至三十七年書十月
　癸丑始皇出遊十一月行至雲夢繼書七月丙寅始
　皇崩九月葬酈山先書十月十一月而繼書七月九
　月者知其以十月為正朔而寅月起數未嘗改也且
　秦史制書謂改年始朝賀皆自十月朔夫秦繼周者
　也若改月數則周之十月為建酉月矣安在其為建
　亥乎漢初史氏所書舊例也漢仍秦正亦書曰元年
　冬十月則正朔改而月數不改亦已明矣且經曰元
　祀十有二月乙丑則以十二月為正朔而改元何疑
　乎惟其以正朔行事也故後乎此者復正厥辟亦以
　十二月朔奉嗣王歸于亳蓋祠告復政皆重事也故
　皆以正朔行之孔氏不得其說而意湯崩踰月太甲
　卽位奠殯而告是以崩年改元矣蘇氏曰崩年改元
　亂世事也不容在伊尹而有之不可以不辨(陳氏櫟/曰胡氏)
　(安國云踰年然後改元緣/始終之義一年不二君也)又案孔氏以為湯崩吳氏
　曰殯有朝夕之奠何為而致祠主喪者不離於殯側
　何待於祗見蓋太甲之為嗣王嗣仲壬而王也太甲
　太丁之子仲壬其叔父也嗣叔父而王而為之服三
　年之喪為之後者為之子也太甲既即位於仲壬之
　柩前方居憂於仲壬之殯側伊尹乃至商之祖廟徧
　祠商之先王而以立太甲告之不言太甲祠而言伊
　尹喪三年不祭也奉太甲徧見商之先王而獨言祗
　見厥祖者雖徧見先王而尤致意於湯也亦猶周公
　金縢之冊雖徧告三王而獨眷眷於文王也湯既已
　祔於廟則是此書初不廢外丙仲壬之事但此書本
　為伊尹稱湯以訓太甲故不及外丙仲壬之事爾餘
　見書序
　集說(蘇氏軾曰元祀十有二月者太甲立之明年正/月也正月而謂之十二月何也殷之正月則夏)
　(之十二月也殷雖以建丑為正猶以夏正數月亦猶/周公作豳詩于成王之世而云七月流火九月授衣)
　(皆夏正也○朱子曰伊尹祠于先王若有服不可入/廟必有外丙二年仲壬四年○問成湯既殁太甲元)
　(年玩其語意則是成湯殁而太甲立太甲既立不明/伊尹放桐三年使居於湯之墓三年而克終允德也)
　(或者乃曰孟子云湯崩太丁未立外丙二年仲壬四/年湯殁六年而太甲立太甲服仲壬之喪伊川謂太)
　(丁未立而死外丙方二歲仲壬方四歲乃立太丁之/子太甲而或者又謂商人以甲乙為兄弟之名則丙)
　(當為兄而壬當為弟豈有兄二歲弟乃四歲乎案皇/極經世圖紀則太甲實繼成湯而立無疑不知外丙)
　(仲壬當作如何訓釋曰書序恐只是經師所作然亦/無證可考但决非夫子之言耳成湯太甲年次尤不)
　(可考○問外丙二年仲壬四年先生兩存趙氏程氏/之說則康節之說亦未可據邪曰也怎生便信得他)
　(又問如此則堯即位於甲辰亦未可據也曰此却據/諸厯書如此說恐或有之然亦未可必問若如此則)
　(二年四年亦可推矣曰却為中間年代不可紀自共/和以後方可紀則湯時自無由可推○陳氏大猷曰)
　(喪三年不祭不以凶服入宗廟故太甲不親祠而尹/攝祠侯甸舉五服之近者以見其餘文元年胡氏春)
　(秋傳謂即位者告廟臨羣臣是也明言烈祖之成德/以訓猶五子述禹之戒周召陳文武之業以祖宗艱)
　(難起家之事告子孫/則莫不信守之也)
曰嗚呼古有夏先后方懋厥德罔有天災山川鬼神亦
莫不寧曁鳥獸魚鼈咸若于其子孫弗率皇天降災假
手于我有命造攻自鳴條朕哉自亳
　集傳詩曰殷監不遠在夏后之世商之所宜監者莫
　近於夏故首以夏事告之也率循也假借也有命有
　天命者謂湯也桀不率循先王之道故天降災借手
　于我成湯以誅之夏之先后方其懋德(陳氏大猷曰/方者方見其)
　(進而未見其退之意/日新而未可量也)則天之眷命如此及其子孫弗
　率而覆亡之禍又如此太甲不知率循成湯之徳則
　夏桀覆亡之禍亦可監矣哉始也鳴條夏所宅也(陳/氏)
　(師凱曰鳴條在今解州安邑縣地理今釋鳴條岡在/今山西平陽府安邑縣北三十里接夏縣界括地志)
　(云高涯源在蒲州安邑縣北/南坂口即古鳴條岡是也)亳湯所宅也言造可攻
　之釁者由桀積惡於鳴條而湯德之修則始於亳都
　也
　集說(陳氏大猷曰人君為天地鬼神萬物之主而德/者天地鬼神萬物之理所謂致中和天地位萬)
　(物育焉者也○王氏肯堂曰幽遠而至難格者莫如/山川鬼神微而至無知者莫如鳥獸魚鼈今皆得所)
　(則形容極治之象儼然在目矣○桀之都禹之都也/或為朝覲訟獄之所歸或為干戈之所指因其所造)
　(而已矣湯之亳太王之邠文王之岐其初微矣闇然/自修豈有意於興王之業哉而卒為政於天下者修)
　(德無/小也)
惟我商王布昭聖武代虐以寬兆民允懷
　集傳布昭敷著也聖武猶易所謂神武而不殺者湯
　之徳威敷著于天下代桀之虐以吾之寬故天下之
　民信而懷之也
　集說(金氏履祥曰此言成湯之所以承天造攻載自/亳之事也○陳氏雅言曰不徒謂之武而必謂)
　(之聖武以見其出於徳義之勇故能除㬥救民以安/天下○申氏時行曰布昭聖武自伐夏言代虐以寛)
　(自反夏之政言兆民允懐言夏桀㬥虐民之塗炭極/矣惟我商王負天錫之勇而具克寛之徳是以興師)
　(弔伐戡定禍亂易其荼毒斯民之虐而施之以子惠/困窮之仁故天下之人信其志在救民而徯后來蘇)
　(之望心誠懷服也布昭聖武即武成一戎衣天下大/定之意代虐以寛即武成反政由舊之意兆民允懐)
　(即武成萬姓悅服之意○王氏肻堂曰所至民大悅/曰非富天下也為匹夫匹婦復讐也是謂信之曰徯)
　(我后后來其蘇是謂懐/之信則不惑懐則不忘)
今王嗣厥德罔不在初立愛惟親立敬惟長始于家邦
終于四海
　集傳初即位之初言始不可以不謹也謹始之道孝
　悌而已孝悌者人心之所同非必人人敎詔之立植
　也立愛敬於此而形愛敬於彼親吾親以及人之親
　長吾長以及人之長始于家達于國終而措之天下
　矣(眞氏德秀曰此即齊家/治國平天下之序也)孔子曰立愛自親始敎民
　睦也立敬自長始教民順也
　集說(孔氏穎達曰王者之馭天下撫兆人惟愛敬二/事而已愛其親推之以及踈敬其長推之以及)
　(㓜即孝經所云愛親者不敢惡於人敬親者不敢慢/於人是推親以及物始則行於家國終乃洽於四海)
　(即孝經所云徳教加於百姓刑於四海是也所異者/孝經論愛敬竝始於親今分敬屬長言耳○呂氏祖)
　(謙曰嗣德在初乘其天理之正發而開導之也○陳/氏雅言曰孝悌之道達諸天下而謂之立者盡吾愛)
　(親之道於此使天下之愛其親者莫不視我以為法/盡吾敬長之道於此使天下之敬其長者莫不視我)
　(以為準愛敬之道既立於此則必形於彼始而一家/次而一國終而四海之人莫不各有親也莫不各有)
　(長也亦莫不各有愛敬之心也觀感興起孝悌之心/油然而生則各親其親各長其長而天下平矣此即)
　(大學所謂絜/矩之道也)
嗚呼先王肇修人紀從諫弗咈先民時若居上克明為
下克忠與人不求備檢身若不及以至于有萬邦兹惟
艱哉
　集傳人紀三綱五常(張氏九成曰君臣父子兄弟夫/婦長㓜朋友有禮義以相維謂)
　(之人紀傳曰/禮義以為紀)孝敬之實也上文欲太甲立其愛敬故
　此言成湯之所修人紀者如下文所云也(申氏時行/曰肇修人)
　(紀為一章之綱領下/六句皆修人紀之實)綱常之理未嘗冺沒桀廢棄之
　而湯始修復之也咈逆也先民猶前軰舊徳也(孔氏/穎達)
　(曰賈逵注周語云先民古賢/人也言其動皆法古賢也)從諫不逆先民是順非
　誠於樂善者不能也居上克明言能盡臨下之道為
　下克忠言能盡事上之心(林氏之竒曰明於御下所/謂有君民之大德也忠於)
　(事上所謂有事/君之小心也)○呂氏曰湯之克忠最為難㸔湯放
　桀以臣易君豈可為忠不知湯之心最忠者也天命
　未去人心未離事桀之心曷嘗斯須替哉與人之善
　不求其備檢身之誠有若不及其處上下人已之間
　又如此是以德日以盛業日以廣天命歸之人心戴
　之由七十里而至于有萬邦也積累之勤兹亦難矣
　伊尹前既言夏失天下之易此又言湯得天下之難
　太甲可不思所以繼之哉
　集說(朱子曰湯工夫全在敬字上看得來大段是一/箇修飭底人故當時人說他做工夫處亦是說)
　(得大段的著如禹克勤于邦克儉于家之類却是大/綱說到湯便說檢身若不及○與人不求備檢身若)
　(不及大概是湯急已緩人所以引為日新之實○吕/氏祖謙曰舜嗣位而從五典禹受命而叙彝倫湯歸)
　(亳而肇人紀之修武王勝殷而汲汲攸叙之訪為君/為師第一事也○陳氏經曰湯以肇修人紀為一身)
　(之任吾身有一毫之不盡則於人紀必有一毫之虧/於是不自足其足從諫求之今未已也又求之古又)
　(欲兼天下之善修人紀之道不得不然也○陳氏櫟/曰人綱與人紀對莫大於三綱故曰人綱小者為紀)
　(綱之紀也修品節修理之也欲太甲立愛立敬厚於/人倫故以湯之修人紀繼之凡於今古之善與處上)
　(下人已之間各盡其當/然者皆修人紀之實也)
敷求哲人俾輔于爾後嗣
　集傳敷廣也廣求賢哲使輔爾後嗣也
　集說(林氏之竒曰林子和云敷者言求之非一方也/孟子曰立賢無方亦此言也是惟敷求哲人則)
　(賢者各以其類進左右前後罔匪正人朝夕納誨於/上以格其心之非如此則不善之心無自而入矣○)
　(陳氏經曰湯得天下也甚難故其慮/天下也甚逺宜求賢以遺後人也)
制官刑儆于有位曰敢有恒舞于宮酣歌于室時謂巫
風敢有殉于貨色恒于遊畋時謂淫風敢有侮聖言逆
忠直遠耆德比頑童時謂亂風惟兹三風十愆卿士有
一于身家必喪邦君有一于身國必亡臣下不匡其刑
墨具訓于蒙士
　集傳官刑官府之刑也巫風者常歌常舞若巫覡然
　也(孔氏穎達曰楚語云在男曰覡在女曰巫又周禮/有男巫女巫之官皆掌接神故事鬼神曰巫也)
　淫過也過而無度也比昵也倒置悖理曰亂好人之
　所惡惡人之所好也風風化也三風愆之綱也十愆
　(孔氏穎達曰巫風二/淫風四亂風四也)風之目也卿士諸侯十有其一
　已喪其家亡其國矣墨墨刑也(孔氏穎達曰墨刑五/刑之輕者謂鑿其頟)
　(湼以墨司刑所謂/墨罪五百者也)臣下而不能匡正其君則以墨刑
　加之具詳悉也童蒙始學之士則詳悉以是訓之欲
　其入官而知所以正諫也當時太甲欲敗度縱敗禮
　伊尹先見其微故拳拳及此劉侍講曰墨即叔向所
　謂夏書昏墨賊殺臯陶之刑貪以敗官為墨(眞氏德/秀曰臣)
　(下所以不匡以其貪官固位故也不諫之罪與貪墨/同使人知不獨貪賄之有罪而貪官之不諌亦有刑)
　(也/)
　集說(林氏之竒曰雖敷求哲人俾輔于爾後嗣而猶/恐所用之人或有持禄固位不以諫諍廸其君)
　(為事者於是制官刑以儆戒之○陳氏櫟曰湯儆有/位之官刑為後嗣慮至矣三風十愆以戒卿士邦君)
　(而舉以訓太甲者意謂卿士諸侯犯此已足喪家亡/國况天子乎微意見矣况不匡刑墨儆臣下者欲其)
　(以是儆天子也前章述湯德以勉其善此述湯刑以/防其失勉其善在啓發其愛敬之良心防其失在禁)
　(遏其欲縱之私心也○王氏樵曰哲人輔之導䛕阿/意之人從而敗之欲嗣德難矣故又制官刑儆于有)
　(位使有位者惟恐蹈喪亡之轍為臣者不/敢犯不匡之刑則逸欲之源無自而啓)
嗚呼嗣王祗厥身念哉聖謨洋洋嘉言孔彰惟上帝不
常作善降之百祥作不善降之百殃爾惟德罔小萬邦
惟慶爾惟不德罔大墜厥宗
　集傳歎息言太甲當以三風十愆之訓(申氏時行曰/上言人紀而)
　(此獨言風愆者能戒風愆則/能嗣德而人紀自無不修矣)敬之於身(陳氏大猷曰/祗厥身乃指)
　(太甲下手用功處/一篇之綱領也)念而勿忘也謨謂其謀言謂其訓
　(孫氏覺曰以其謀之出於聖人故曰聖謨以其/言之至羙故曰嘉言即指三風十愆之戒也)洋大
　孔甚也言其謀訓大明不可忽也不常者去就無定
　也為善則降之百祥為惡則降之百殃各以類應也
　勿以小善而不為萬邦之慶積於小勿以小惡而為
　之厥宗之墜不在大盖善必積而後成惡雖小而可
　懼此總結上文而又以天命人事禍福申戒之也
　集說(張氏九成曰不敬其身必納此身於風愆矣能/敬其身則能如夏后之懋徳繼先王以嗣德立)
　(愛立敬作善之祥惟德之慶皆自敬其身出敬立則/百善從也○朱子曰觀此則人之禍福皆其自取未)
　(有不為善而以謟禱得福者也未有不為惡而以守/正得禍者也○陳氏經曰既戒以祖訓又戒以天君)
　(所當畏惟天惟祖宗也○眞氏徳秀曰愆雖有十苟/能敬則十者俱泯一不敬則十者俱生故敬之一辭)
　(乃治三風砭十愆之藥石也篇将終又深歎聖言之/彰明與天命之難保以警動太甲之心冀其必聴眞)
　(所謂社稷/之臣歟)
　總論(陳氏櫟曰此篇始終以興亡寓勸戒夏以懋德/興桀以弗率亡初意明矣繼言湯以聖武興而)
　(欲太甲以愛敬之良心嗣厥德勸之也繼言湯以艱/難興而防太甲以欲縱之私心敗厥徳戒之也末章)
　(作善之降祥爾德之惟慶勸之保其所以興作不善/之降殃不徳之墜宗戒之䧟於所以亡而提綱挈領)
　(則在祗厥身之一言○𫝊氏元初曰守成之君法祖/是第一義故伊尹之告太甲也亦惟明言烈祖之成)
　(德而古今興亡天人/禍福皆以發明此意)
　　太甲上
　　　集傳商史錄伊尹告戒節次及太甲往復之辭
　　　故三篇相屬成文其間或附史臣之語以貫篇
　　　意若史家紀傳之所載也唐孔氏曰伊訓肆命
　　　徂后太甲咸有一德皆是告戒太甲不可皆名
　　　伊訓故隨事立稱也林氏曰此篇亦訓體今文
　　　無古文有
　　　集說(林氏之竒曰古者簡册以竹為之編次而/成篇一篇之所編不可以多也故或析而)
　　　(為二或析而為三以便於習讀析而為二者則/於篇名之下加上下二字以别若禮記曲禮檀)
　　　(弓雜記孟子梁惠王公孫丑等篇是也析而為/三者則有上中下之别如經所載太甲盤庚說)
　　　(命泰誓是也○史記載太甲篇序以為太甲訓/三篇意者漢之時此篇名猶有訓字而後世失)
　　　(之也○陳氏櫟曰前一篇作於未遷桐/宫之先後二篇作於自桐宫歸亳之後)
惟嗣王不惠于阿衡
　集傳惠順也阿倚(孔氏穎達曰古人所讀/阿倚同音故阿亦倚也)衡平也阿
　衡商之官名言天下之所倚平也亦曰保衡(葉氏夢/得曰阿)
　(保通阿亦/保之意)或曰伊尹之號(蘇氏軾曰猶曰師尚父/師其官尚父其號也)史
　氏錄伊尹之書先此以發之
　集說(林氏之竒曰文勢與上篇伊訓相屬蓋伊尹所/以丁寧嗣王激切論興亡禍福之理以告戒之)
　(者可謂深切著明矣然言雖切而未易入也伊尹自/湯伐桀之時既為相矣其曰阿衡者尊之之稱也)
伊尹作書曰先王顧諟天之明命以承上下神祇社稷
宗廟罔不祗肅天監厥德用集大命撫綏萬方惟尹躬
克左右厥辟宅師肆嗣王丕承基緒
　集傳顧常目在之也諟古是字明命者上天顯然之
　理而命之我者在天為明命在人為明徳伊尹言成
　湯常目在是天之明命以奉天地神祇社稷宗廟無
　不敬肅故天視其徳用集大命以有天下撫安萬邦
　我又身能左右成湯以居民衆(王氏樵曰宅師承撫/綏言謂之宅者除虐)
　(布寛之後處之/各得其所也)故嗣王得以大承其基業也(王氏樵/曰丕承)
　(基緒謂臨已定之萬/方統已宅之民衆也)
　集說(朱子曰顧諟天之明命只是照管得那本明底/物事在○古注云常目在之此語最好非謂有)
　(一物常在目前可見只是常存此心知得有這道理/光明不昧方其靜坐未接物也此理固湛然清明及)
　(其遇事而應接也此理亦隨處發見只要人常提撕/省察念念不忘存飬乆之則是理益明雖欲忘之而)
　(不可得矣○吕氏祖謙曰人心雖渙散至祭祀之時/無有不誠敬者故萃渙二卦必言王假有廟○眞氏)
　(德秀曰湯推顧天之明命天亦監湯之厥德曰顧曰/監可見天人之交至近而非遠也○陳氏雅言曰顧)
　(諟者即敬也推此心以奉天地神祇社稷宗廟罔不/祗肅即所謂顧諟明命也上天監觀聖人之德故集)
　(大命於其身而付以治民之責蓋治民事神初無二/理誠敬足以事神則未有不能治民者也曰顧諟者)
　(如立則見其參於前在輿則見其倚於衡之意曰監/者昊天曰明及爾出王昊天曰旦及爾游衍之意○)
　(王氏樵曰篇中言作書者二前/古告語皆口陳疑作書始此)
惟尹躬先見于西邑夏自周有終相亦惟終其後嗣王
罔克有終相亦罔終嗣王戒哉祗爾厥辟辟不辟忝厥
祖
　集傳夏都安邑在亳之西故曰西邑夏周忠信也國
　語曰忠信為周(蘇氏軾曰自由也由/忠信之道則有終)○施氏曰作偽
　心勞日拙則缺露而不周忠信則無偽故能周而無
　缺(呂氏祖謙曰内而修身外而治朝廷/全備而無一亳虧缺不滿人之處)夏之先王以
　忠信有終故其輔相者亦能有終其後夏桀不能有
　終故其輔相者亦不能有終(蘇氏軾曰言君臣/一體禍福同也)嗣王
　其以夏桀為戒哉當敬爾所以為君之道君而不君
　則忝辱成湯矣太甲之意必謂伊尹足以任天下之
　重我雖縱欲未必遽至危亡故伊尹以相亦罔終之
　言深折其私而破其所恃也
　集說(林氏之竒曰伊尹言此者蓋謂湯之顧諟天命/盡其恭敬以事天地社稷宗廟可謂自周有終)
　(矣故我得以左右厥辟宅師而有終也今太甲承湯/之基緒苟不能以忠信有終則我亦何以克終哉○)
　(黄氏度曰君相一體安危休戚無不同之太甲之克/終不終伊尹安敢不任之於其身哉終始惟一非忠)
　(信能之乎文言曰忠信所以進德也嗣王知所戒則/敬而已矣敬則盡君道為君而不盡君道則辱乃祖)
　(成湯/矣)
　附錄(朱子語類問古注及諸家皆以周訓忠信竊謂/以忠信自周則可以忠信訓周恐未安未知如)
　(何曰自周二字本不可曉○金氏履祥曰周當作君/古文君冩為□與周字相似故誤吴氏經說王子書)
　(疑皆云/當作君)
　(案自周有終孔傳而下皆以國語忠信為周立解蔡/傳仍其説又恐義有未備復以施氏之言周而無缺)
　(者繼之朱子則因門人之問而以自周二字為不可/曉盖文義之稍涉牽強者即不肻下斷語良愼之也)
　(是後王柏以為周字之義費先儒詞說終不明白不/應伊尹前後許多言語如此分曉獨於此下一艱深)
　(字愚意只是一箇君字籀體與周字相似傳冩之誤/也至金履祥遵之其說最為近理合下四句玩其文)
　(勢當是君字/似可無疑也)
王惟庸罔念聞
　集傳庸常也太甲惟若尋常於伊尹之言無所念聽
　此史氏之言
　集說(朱子語類問諸家皆以庸字絶句竊謂只作一/句讀以庸訓用如説命中王庸作書以告之庸)
　(未知是否曰/六字一句)
伊尹乃言曰先王昧爽丕顯坐以待旦旁求俊彦啓迪
後人無越厥命以自覆
　集傳昧晦爽明也昧爽云者欲明未明之時也丕大
　也顯亦明也先王於昧爽之時洗濯澡雪大明其德
　坐以待旦而行之也(金氏履祥曰昧爽丕顯/此即先王顧諟之功也)旁求者
　求之非一方也彦美士也言湯孜孜為善不遑寧處
　如此而又旁求俊彦之士以開導子孫太甲毋顚越
　其命(胡氏士行曰/湯付託之命)以自取覆亡也
　集說(呂氏祖謙曰未明將分之際湯於是時大自顯/明存心養性湛然清淨無一毫物累同乎太虛)
　(不啻日之東升照臨天下湯之勤勞得天下似可少/逸矣猶坐以待旦則下於湯者當何如伊尹所以暗)
　(箴太甲之病也○陳氏雅言曰聖人之心惟恐修於/已有未至而施於事者有未及故既昧爽而丕顯坐)
　(待旦而行之然猶不止此也誠以吾身之德能修於/吾身而不能使吾之子孫常修其德吾之政能行於)
　(吾身而不能使吾之子孫常行是政則吾之仁為有/限而吾之心為有歉矣又廣求賢才求之一鄉而不)
　(足又求之一國焉又求之天下焉夫求之所以如是/其廣者誠使吾之子孫得以有所依據欲有為焉則)
　(有開而發之者有順而導之者如是吾之子孫/可保其德無不修政無不行矣此聖人之心也)
愼乃儉德惟懷永圖
　集傳太甲欲敗度縱敗禮蓋奢侈失之而無長遠之
　慮者伊尹言當謹其儉約之德(朱子曰儉節制也○/潘氏士遴曰儉曰德)
　(自其收斂之根/於心者言之)惟懷永乆之謀(陳氏櫟曰永圖即/前所謂有終也)以
　約失之者鮮矣此太甲受病之處故伊尹特言之
　集說(眞氏德秀曰此太甲不惠于阿衡之時故伊尹/訓之者如此夫儉則心小而為慮者遠侈則心)
　(大而為謀者疎是時太甲以欲敗度縱敗禮心為二/者所蔽未知斯言之為忠也一旦處仁遷義而本心)
　(復明然後知受病之源端在於此克終之美光昭簡/冊伊尹訓戒之功夫豈小哉○陳氏雅言曰儉者不)
　(侈然以自放之謂人能收斂此心使常存於内則精/神聚會志慮精明義理昭著言必稽其所從行必稽)
　(其所敝所懷者孰非永圖哉苟此心放辟則昏於欲/失於縱皆不知永圖矣愼儉德懷永圖古昔聖賢所)
　(以進德之方實不外此臯陶告舜亦曰愼厥身脩思/永愼厥身修者即愼乃儉德之謂思永者即懷永圖)
　(之謂但臯陶之言渾然不若伊/尹嚴切舜與太甲之不同也)
若虞機張往省括于度則釋欽厥止率乃祖攸行惟朕
以懌萬世有辭
　集傳虞虞人也(朱子語類問諸家多訓虞為/度如何曰作虞人說為是)機弩牙
　也(孔氏穎達曰機是/轉闗故為弩牙)括矢括也(孔氏穎達曰括謂矢/末○程氏大昌曰岐)
　(而御絃處也○潘氏士遴/曰以鏃為首故括為末)度法度射者之所準望者
　也釋發也言若虞人之射弩機既張必往察其括之
　合於法度(林氏之竒曰機必應/於括括必應於度)然後發之則發無不
　中矣欽者肅恭收斂止見虞書率循也欽厥止者所
　以立本率乃祖者所以致用(王氏樵曰欽厥止是心/上工夫故曰所以立本)
　(率乃祖攸行是事上/工夫故曰所以致用)所謂省括于度則釋也王能如
　是則動無過舉近可以慰悅尹心遠可以有譽於後
　世矣安汝止者聖君之事生而知者也欽厥止者賢
　君之事學而知者也
　集說(蘇氏軾曰準望有毫釐之差則中有尋丈之失/言人君所為得失微而禍福大亦如是也○林)
　(氏之竒曰萬世有辭所謂相亦惟終也○陳氏大猷/曰言欲永終當謹始發也萬事莫不有度君所以為)
　(度在敬汝所當止如君止於仁子止於孝之類○金/氏履祥曰太甲之失必在驕侈故戒之曰愼乃儉德)
　(必苟目前故曰惟懷永圖其為事也必輕發故曰若/虞機張往省括於度則釋○欽厥止凡未接物之時)
　(此心須存敬畏此即顧諟丕顯之法○王氏樵曰靜/中之動者其理已具未動而有能動者在也動中之)
　(靜者止之各於其所動亦靜也而所以主乎靜中/之動主乎動中之靜者則敬而已矣故曰欽厥止)
　(案萬世有辭蔡傳只在太甲身上言遠可有譽於後/世林氏以為萬世有辭所謂相亦有終也則此句屬)
　(尹躬自言矣湯以重任托之尹尹以重任承之君尹/若不能輔嗣王欽厥止率祖攸行則萬世之責將羣)
　(萃於尹其何說之辭竊謂此義更悚切可見尹之凛/凛乎持之已者何如也後之君子居此責者安可不)
　(敬且/懼哉)
王未克變
　集傳不能變其舊習也此亦史氏之言
　集說(孔氏穎達曰據在後能變故當時為未能也太/甲非是全不可移但與物推遷雖有心向善而)
　(為之不固伊尹至忠故誨之不止○袁氏黄曰不曰/不克變而曰未克變王於伊尹之言不能無動但習)
　(染深從而不改/故有桐宫之舉)
伊尹曰兹乃不義習與性成予弗狎于弗順營于桐宮
密邇先王其訓無俾世迷
　集傳狎習也弗順者不順義理之人也桐成湯墓陵
　之地(地理今釋案桐宫湯墓所在元和志云殷湯陵/在河中府寳鼎縣北四十三里即今山西平陽)
　(府滎河縣也滎河縣志云殷湯陵在百祥村西元時/淪入汾河以石柩遷𦵏明洪武初建陵寝于其東而)
　(江南鳯陽府亳州北相傳有/湯陵陵東有桐宫當屬附㑹)伊尹指太甲所為乃不
　義之事習惡而性成者也(孔氏穎達曰言為之不/已將以不義為性也)我
　不可使其狎習不順義理之人於是營宫于桐使親
　近成湯之墓朝夕哀思興起其善以是訓之無使終
　身迷惑而不悟也
　集說(陳氏經曰習為不義若與性俱成賈誼曰少成/若天性習慣如自然○陳氏櫟曰千古性學開)
　(端於若有恒性之一言其次則習與性成之言也恒/性以天地之性言孟子性善之論本恒性而言也孔)
　(子性近習遠之論自習與性成而發也若有恒性本/有善而無惡惟習於惡而後性流於惡其既流也性)
　(若成矣然能謹所習而習於善則善反之而天地之/性存焉此太甲所以終允德也天地之性氣質之性)
　(雖至横渠張氏始剖判言之/已肇端於湯尹言性之初矣)
　附錄(王氏樵曰孟子集注予不狎于不順狎習見也/不順言太甲所為不順義理也朱子以伊尹不)
　(忍習見太甲不義之事故放諸桐蔡仲黙不用其說/作不使太甲狎於近習其意固佳但於本文予弗狎)
　(文勢未順須添/字而後可通)
王徂桐宮居憂克終允德
　集傳徂往也允信也有諸已之謂信實有其徳於身
　也凡人之不善必有從臾以導其為非者太甲桐宫
　之居伊尹既使其宻邇先王陵墓興發其善心又絶
　其比昵之黨而革其污染此其所以克終允徳也次
　篇伊尹言嗣王克終厥德又曰允徳協于下故史氏
　言克終允徳結此篇以發次篇之義
　集說(呂氏祖謙曰憂則心收樂則心放王居于憂果/至克終允徳○時氏瀾曰玩狎之習日逺感發)
　(之機日接克變/之理在是也)
　總論(朱子曰伊尹之言極痛切遂感發得太甲如此/伊尹之志公天下以為心而無一毫之私者也)
　(○呂氏祖謙曰伊尹未嘗數太甲之非但反覆言先/王之美如此使善惡自相形此伊尹納誨之不可及)
　　太甲中
惟三祀十有二月朔伊尹以冕服奉嗣王歸于亳
　集傳太甲終喪明年之正朔也冕冠也唐孔氏曰周
　禮天子六冕備物盡文惟衮冕耳此盖衮冕之服義
　或然也(林氏之竒曰周官司服王之吉服祀昊天上/帝則服大裘而冕祀五帝亦如之享先王則)
　(衮冕享先公饗射則鷩冕祀四望山川則毳冕祭社/稷五祀則希冕祭羣小祀則𤣥冕六冕冕皆有服其)
　(服皆𤣥/衣纁裳)奉迎也喪既除以衮冕吉服奉迎以歸也
　集說(黄氏度曰三年喪畢冕服而見於廟是謂即政/朝廟禮之常也自桐歸亳而見廟因復政厥辟)
　(事之變也從容有常非聖人孰能與於此○申氏時/行曰太甲終喪之日正改過之後而伊尹即奉迎以)
　(歸見得桐宮之遷非出於得已也/必於朔者大事當於正朔行之也)
作書曰民非后罔克胥匡以生后非民罔以辟四方皇
天眷佑有商俾嗣王克終厥徳實萬世無疆之休
　集傳民非君則不能相正以生君非民則誰與為君
　者言民固不可無君而君尤不可失民也太甲改過
　之初伊尹首發此義其喜懼之意深矣夫太甲不義
　有若性成一旦翻然改悟是豈人力所至盖天命眷
　商陰誘其衷(申氏時行曰其思也若或/啟之其行也若或翼之)故嗣王能終
　其徳也向也湯緒幾墜今其自是有永豈不為萬世
　無疆之休乎
　集說(陳氏經曰若人事不盡而一切諉於天太甲之/書不作桐宫之居不營而謂天實為之則非聖)
　(賢以人合天以義合命之道矣○董氏其昌曰終徳/雖吾王之自能翻然改悟然亦是天心之黙佑處欲)
　(使長為辟/於四方)
王拜手稽首曰予小子不明于徳自底不類欲敗度縱
敗禮以速戾于厥躬天作孽猶可違自作孽不可逭既
往背師保之訓弗克于厥初尚賴匡救之徳圖惟厥終
　集傳拜手首至手也稽首首至地也(孔氏穎達曰凡/為稽首者皆先)
　(為拜手乃後為稽首/故拜手稽首連言之)太甲致敬於師保其禮如此不
　類猶不肖也多欲則興作而亂法度縱肆則放蕩而
　隳禮儀度就事言之也禮就身言之也速召之急也
　戾罪孽災逭逃也既往已往也已往既不信伊尹之
　言不能謹之於始庶幾正救之力以圖惟其終也當
　太甲不恵阿衡之時伊尹之言惟恐太甲不聴及太
　甲改過之後太甲之心惟恐伊尹不言夫太甲固困
　而知之者然昔之迷今之復昔之晦今之明如日月
　昏蝕一復其舊而光采炫燿萬景俱新湯武不可及
　已豈居成王之下乎
　集說(眞氏徳秀曰徳者得之於天者也天性本善人/自昧之則反善而為惡與天不相似矣奉身當)
　(有法度嗜好無節則敗度修身當有禮縱肆不恭則/敗禮故以自責○陳氏櫟曰伊尹雖謂太甲克終厥)
　(徳太甲不敢自保方頼伊尹正救以圖終焉○申氏/時行曰欲敗度三句即不類之實敗度敗禮以速戾)
　(厥躬是不能慎儉徳懐永圖而惟越命自覆也正與/背師保之訓相應師保之訓如作書如口陳皆是背)
　(之者罔念聞未克變是也匡救之徳即繩愆糾繆之/謂初曰弗克終曰圖惟者言往者雖不可及而來者)
　(猶可圖也太甲求助/之意可謂切至矣)
伊尹拜手稽首曰修厥身允徳協于下惟明后
　集傳伊尹致敬以復太甲也修身則無敗度敗禮之
　事(申氏時行曰修身是以義制事而無/敗度之愆以禮制心而無敗禮之失)允徳則有誠
　身誠意之實徳誠于上協和于下(申氏時行曰由是/出乎身加乎民誠)
　(於此動於彼至誠/未有不動者也)惟明后然也
　集說(蘓氏軾曰允徳信有徳也下之協從從其非偽/者蓋欲天下中心悦而誠服苟非其徳出於其)
　(固有之誠心未有能至者○陳氏櫟曰惟明后與不/明于徳相應太甲自謂不明于徳尹遂以修身協下)
　(而為明后者許與期望之修身本諸身也允徳協下/徴諸庶民也誠實之徳孚契人心其身修之騐歟)
先王子惠困窮民服厥命罔有不悦竝其有邦厥鄰乃
曰徯我后后來無罰
　集傳此言湯徳所以協下者困窮之民若已子而恵
　愛之恵之若子則心之愛者誠矣未有誠而不動者
　也故民服其命(申氏時行曰民就/本國説命是政令)無有不得其懽心
　當時諸侯竝湯而有國者其鄰國之民乃以湯為我
　君曰待我君我君來其無罰乎言除其邪虐湯之得
　民心也如此即仲虺后來其蘓之事(時氏瀾曰伊尹/又舉先王之事)
　(以優㳺/勸諭之)
　集說(林氏之竒曰是時諸侯之邦皆化於桀之虐政/峻法以荼毒斯民民墜塗炭不獲保其生而湯)
　(之在亳獨以仁政至於困窮之民無不被其澤者其/深仁厚澤雖其所施者未出於亳邑而其惻怛愛民)
　(之意已固結於天下故隣國之徯之也曰我后之來/其無刑罰也必矣此其所謂允徳協于下者也○朱)
　(子曰竝其有邦至后來無罰言湯與彼皆有土諸侯/而鄰國之人乃曰徯我后后來無罰此可見得民心)
　(處○申氏時行曰本國之民被子恵之澤而悦之深/鄰國之民聞子恵之風而望之切所謂協于下也)
王懋乃徳視乃烈祖無時豫怠
　集傳湯之盤銘曰苟日新日日新又日新湯之所以
　懋其徳者如此太甲亦當勉於其徳視烈祖之所為
　不可頃刻而逸豫怠惰也
　集說(王氏樵曰太甲勉勉不已之心一以烈祖之心/為心烈祖之事為法庶乎身修而徳允者可至)
　(不可有一時之豫怠豫怠不必逸欲只優㳺怠弛少/不自強即與烈祖不相似矣○湯之懋徳又子恵以)
　(前事即檢身若不及之功也由此敷之而/為子恵之仁由此達之而為徯后之望)
奉先思孝接下思恭視逺惟明聴徳惟聰朕承王之休
無斁
　集傳思孝(呂氏祖謙曰思者/日加省察之謂)則不敢違其祖思恭則
　不敢忽其臣惟亦思也思明則所視者逺而不蔽於
　淺近思聰則所聴者徳(申氏時行曰視聼以耳目之/用言聰明以耳目之徳言)
　而不惑於憸邪此懋徳之所從事者太甲能是則我
　承王之美而無所厭斁也
　集說(林氏之竒曰上承祖宗之託則其奉之也不可/不思孝下膺臣民之歸則其接之也不可不思)
　(恭奉先思孝則能懋乃徳視乃厥祖無時豫怠矣接/下思恭則能子恵困窮使民服厥命罔有不悦矣然)
　(人君垂旒蔽明黈纊塞聰而欲盡知四方情偽以子/恵其困窮非其聰明足以察見人情之好惡則其聞)
　(見止於耳日所接之地而已故又在夫明足以視逺/聰足以聼徳然後為盡○朱子曰能視逺謂之明所)
　(視不逺不謂之明能聴徳謂之聰所聴不徳不謂之/聰視聴是物聰明是則視不為惡色所蔽為明聼不)
　(為姦人所欺為聰○陳氏大猷曰尹恥其君不及/堯舜太甲徳成尹責始盡是承王之美於無窮也)
　總論(陳氏櫟曰伊尹提起先王子恵而勉以視乃厥/祖然後以朕承王之休結之仍是以先王尹躬)
　(對言以警動期望之也○呂氏柟曰既曰修身允徳/協于下為明后何以於先王獨言子恵困窮曰此舉)
　(用以見體亦以見先王顧諟明命於上篇也在太甲/則孝恭明聰皆修身允徳之目能是四者欲縱無自)
　(而生/矣)
　　太甲下
　　　集說(朱子曰伊尹告太甲諸篇極𦂳切其所以/治心修身處雖為人主言初無貴賤之别)
　　　(○陳氏大猷曰伊訓作於太甲未有過之先尹/欲預防其縱故其辭嚴太甲上篇作於太甲有)
　　　(過之時尹不欲激之而㣲轉其機故其辭婉中/篇作於悔過之初尹深自喜慰故其辭温下篇)
　　　(作於改過之後尹慮其或不克終故其/辭深以厲大臣格言淺深有序蓋如此)
伊尹申誥于王曰嗚呼惟天無親克敬惟親民罔常懐
懐于有仁鬼神無常享享于克誠天位艱哉
　集傳申誥重誥也天之所親民之所懐鬼神之所享
　皆不常也惟克敬有仁克誠而後天親之民懐之鬼
　神享之也曰敬曰仁曰誠者各因所主而言天謂之
　敬者天者理之所在動静語黙不可有一毫之慢民
　謂之仁者民非元后何戴鰥寡孤獨皆人君所當恤
　鬼神謂之誠者不誠無物誠立於此而後神格於彼
　三者所當盡如此人君居天之位其可易而為之哉
　分而言之則三合而言之一徳而已太甲遷善未幾
　而伊尹以是告之其才固有大過人者歟
　集說(孔氏穎逹曰天親克敬民歸有仁神享克誠言/天民與神皆歸於善也奉天宜其敬謹養民宜)
　(用仁恩事神當以誠信亦凖事相配而為文也○眞/氏徳秀曰敬仁誠竝言始於此三者堯舜禹湯之正)
　(𫝊也○金氏履祥曰三者俱無常而皆不能外乎徳/敬與誠分言者誠則真實之意而敬則加謹畏所以)
　(事天也○陳氏雅言曰居天之位苟有一毫之不敬/不仁不誠則天之親我者安保其常親民之懐我者)
　(安保其常懐鬼神之享我者安保其常享是豈可以/易而為之哉能盡其在我者則無常者為有常矣)
徳惟治否徳亂與治同道罔不興與亂同事罔不亡終
始愼厥與惟明明后
　集傳徳者合敬仁誠之稱也有是徳則治無是徳則
　亂治固古人有行之者矣亂亦古人有行之者也與
　古之治者同道則無不興與古之亂者同事則無不
　亡治而謂之道者盖治因時制宐或損或益事未必
　同而道則同也亂而謂之事者亡國喪家不過貨色
　遊畋作威殺戮等事事同道無不同也治亂之分顧
　所與如何耳(時氏瀾曰所謂與乃/幾㣲處意之所向)始而與治固可以
　興終而與亂則亡亦至矣謹其所與終始如一惟明
　明之君為然也上篇言惟明后此篇言惟明明后盖
　明其所已明而進乎前者矣
　集說(孔氏穎逹曰總言治國則稱道單指所行則言/事惟言治亂在所法耳○陳氏櫟曰圖終之道)
　(在常不變其始而已終始慎其所與則不特初心之/明而為明后且悠乆常保此初心之明而為明明后)
　(矣尹蓋慮太甲悔艾於初/而轉移於終也故言及此)
先王惟時懋敬厥徳克配上帝今王嗣有令緒尚監兹
哉
　集傳敬即克敬惟親之敬舉其一以包其二也成湯
　勉敬其徳徳與天合故克配上帝今王嗣有令緒庶
　幾其監視此也
　集說(朱子曰成湯工夫全在敬字上○真氏徳秀曰/惟時云者謂敬徳之外無復他道所以深勉太)
　(甲也前言敬仁誠兹獨總之以敬者盖敬而後能仁/能誠故也○陳氏櫟曰此欲太甲與湯之治同道也)
　(○陳氏雅言曰人受天地之中以生莫不有是徳也/先王惟能勉敬其徳至於與天為一非於性分之外)
　(别有所増益也伊尹語先王用工之要則曰懋敬厥/徳語用工之極則曰克配上帝盖徹上徹下以告大)
　(甲者也能敬則必能仁而且誠能配上帝則天親民/懐而鬼神亦無不享𫝊謂舉其一以包其二者此也)
若升髙必自下若陟遐必自邇
　集傳此告以進徳之序也中庸論君子之道亦謂譬
　如行遠必自邇譬如登髙必自卑進徳修業之喻未
　有如此之切者呂氏曰自此乃伊尹畫一以告太甲
　也
　集說(呂氏祖謙曰太甲悔甚銳見甚力伊尹恐其勇/於進而不循序故告以自下自邇之說使知下)
　(學而上逹道在邇而不可求諸逺也○陳氏櫟曰觀/法先王豈一蹴能至自下自邇欲其希聖進徳之有)
　(序/也)
無輕民事惟難無安厥位惟危
　集傳無毋通毋輕民事而思其難毋安君位而思其
　危
　集說(時氏瀾曰無輕無安防其心也惟難惟危明其/理也太甲怨艾方新豈有輕民事安厥位之意)
　(聖賢不已之工夫/其儆戒固如此)
慎終于始
　集傳人情孰不欲善終者特安於縱欲以為今日姑
　若是而他日固改之也然始而不善而能善其終者
　寡矣桐宫之事往已今其即政臨民亦事之一初也
　集說(陳氏櫟曰前言終始慎厥與則慎終為重此言/慎終于始則謹始為重固當謹終而常如其始)
　(圖終尤當先善其始也○姚氏舜牧曰欲善/其終必自其始慎之易曰君子以作事謀始)
有言逆于汝心必求諸道有言遜于汝志必求諸非道
　集傳鯁直之言人所難受㢲順之言人所易從於其
　所難受者必求諸道不可遽以逆於心而拒之於其
　所易從者必求諸非道不可遽以遜于志而聴之以
　上五事(王氏樵曰進徳之序一也輕民事二也安厥/位三也不慎始四也鯁言難受㢲言易從五)
　(也/)盖欲太甲矯乎情之偏也(申氏時行曰求之道是/矯人情難受之偏求之)
　(非道是矯人/情易從之偏)
　集說(薛氏季宣曰逆心之言忠也遜志之言諂也忠/言逆心而切於事諂言順意而悖于理能以道)
　(觀則忠者不逆求其非道則諂者不順矣聼言之道/此其要也○朱子曰治道别無説若使人主恭儉好)
　(善有言逆于汝心必求諸道有言遜于汝志必求諸/非道如何會不治這别無説從古來都有見成様子)
　(直是如此○呂氏祖謙曰逆耳之言亦有不合理者/要之合處多不合處少遜志之言亦有合理者要之)
　(合處少不合處多○王氏樵曰聼/徳惟聰最難前既言之此又申之)
嗚呼弗慮胡獲弗為胡成一人元良萬邦以貞
　集傳胡何也弗慮何得欲其謹思之也弗為何成欲
　其篤行之也元大良善貞正也(孔氏穎逹曰易彖/象皆以貞為正)一
　人者萬邦之儀表一人元良則萬邦以正矣
　集說(陳氏雅言曰所慮所為者即欲其於上文所陳/進徳之序矯乎情之偏五事而慮之為之也能)
　(慮能為則知行兩盡一人有大善之徳而萬邦有皆/正之效所謂勸勉之也○申氏時行曰元良者知行)
　(竝力思為交盡藴之於心而純粹至善無一理之不/備體之於身而悉有衆善無一事之不周所謂敬仁)
　(誠者皆有以會其全也○孫氏繼有曰能慮能為則/艱者圖其易偏者就于中所存即先王懋敬之心所)
　(行皆先王懋敬之事終始/與治同而盛徳與帝配)
君罔以辯言亂舊政臣罔以寵利居成功邦其永孚于
休
　集傳弗思弗為安於縱弛先王之法廢矣能思能為
　作其聰明先王之法亂矣亂之為害甚於廢也成功
　非寵利之所可居者至是太甲徳已進伊尹有退休
　之志矣此咸有一德之所以繼作也君臣各盡其道
　邦國永信其休羙也○吳氏曰上篇稱嗣王不恵于
　阿衡必其言有與伊尹背違者辯言亂政或太甲所
　　失在此罔以寵利居成功己之所自處者已素定矣
　　下語既非泛論則上語必有為而發也
　　集說(孔氏穎逹曰伊尹告君而言及臣事者雖復泛/説大理亦見已有退心也○蘓氏軾曰天下之)
　　(亂必始於君臣攜離君以辯言亂舊政則大臣懼臣/以寵利居成功則人主疑亂之始也○申氏時行曰)
　　(上無作聰明之主則法度純一可以守成業而致盛/治下有識去就之臣則忠義相觀莫不秉精白以承)
　　(休徳從此政治益修風俗益/厚而國家大業常常休美矣)
　　總論(王氏肯堂曰此篇曰申誥者盖上篇既告以圖/終之道而此又致其丁寧反覆之意也首節言)
　　(君道之難盡而揭出敬仁誠即申上懋徳意也二節/言盡君道之在乎與治而明先王之治為當與即申)
　　(前視乃烈祖之意也若升髙五節正畫一以陳與治/之意而期之以功效申前修身協下意末一節君臣)
　　(共致其戒而以休期之/即申前朕承王之休意)
　
　
　
　
　
欽定書經傳說彚纂卷七
　欽定四庫全書
欽定書經傳說彚纂卷八
　　　咸有一徳
　　　　集𫝊伊尹致仕而去恐太甲徳不純一及任用
　　　　非人(孔氏頴達曰經云任官惟賢才左右/惟其人是戒太甲使善用其臣也)故作
　　　　此篇亦訓體也史氏取其篇中咸有一徳四字
　　　　以為篇目今文無古文有
　　　　集說(林氏之竒曰此篇蓋伊尹丁寧告戒終致/其拳拳愛君之意而作也而其簡冊所編)
　　　　(次則與伊訓太甲三篇相連屬不可/以無别也故别為篇名曰咸有一徳)
　伊尹既復政厥辟將告歸乃陳戒于德
　　集𫝊伊尹已還政太甲將告老而歸私邑以一德陳
　　戒其君此史氏本序
　　集說(孔氏頴逹曰太甲既得復歸伊尹即應還政其/告歸陳戒未知在何年也下云今嗣王新服厥)
　　(命則是初始即政蓋太甲居亳之後即告老也君奭/云在太甲時則有若保衡保衡伊尹也襄二十一年)
　　(左傳云伊尹放太甲而相之則伊尹又相太甲蓋伊/尹此時將欲告歸太甲又留之為相如成王之留周)
　　(公不得/歸也)
曰嗚呼天難諶命靡常常厥德保厥位厥德靡常九有
以亡
　集傳諶信也天之難信以其命之不常也然天命雖
　不常而常於有德者君德有常則天命亦常而保厥
　位矣君德不常則天命亦不常而九有以亡矣九有
　九州也
　集說(林氏之竒曰人君之德常與不常是天命之所/自出也夏商周皆是用禹貢疆理之法分天下)
　(以為九域夏之九州即禹貢所載是也商之九州先/儒以為即文觀之即成周之九州職方氏之所載者)
　(也○真氏德秀曰天難諶者今日而善則福之明日/而淫則禍之難必信也命靡常者有徳則歸於我無)
　(徳則去之人/無定在也)
夏王弗克庸德慢神虐民皇天弗保監于萬方啓迪有
命眷求一德俾作神主惟尹躬暨湯咸有一德克享天
心受天明命以有九有之師爰革夏正
　集傳上文言天命無常惟有德則可常於是引桀之
　所以失天命湯之所以得天命者證之一德純一之
　德不雜不息之義即上文所謂常德也神主百神之
　主享當也(孔氏頴達曰德當神意神/乃享之故以享為當也)湯之君臣皆有
　一德(鍾氏天才曰先知先覺不邇不殖各冇不雜之/德也樂道終身聖敬日躋各有不息之德也)
　故能上當天心受天明命而有天下於是改夏建寅
　之正而為建丑正也(朱子曰爰革夏正/只是正朔之正)
　集說(張氏九成曰君為神民之主詩曰百神爾主矣/言神主則民主可知多方曰天惟時求民主言)
　(民主則神主可知○朱子語類問咸有一德竊謂一/者是純一而不雜德至於純一而不雜所謂至徳也)
　(蓋歸於至當無二之地無纎毫私意人欲間雜之猶/易之恒中庸之誠也說者多以咸有一德為君臣同)
　(徳咸有一德固有同德意而一非同也言君臣皆有/此一德而已曰此篇先言常德庸德後言一徳則一)
　(者常一之謂○陳氏雅言曰純一之德者即天之德/也惟與天合德故能上當天心明命而能受之九有)
　(而能有之則嗣王今日之有天下亦當純一其德以/克享於天然後可以承祖宗之基業膺上天之付託)
　(慰生民之屬望故以成湯一德之效為之告而必言/尹躬暨湯咸有一德者亦猶太甲上篇言先王顧諟)
　(天之明命而繼之以惟尹躬/克左右厥辟宅師之意也)
非天私我有商惟天佑于一德非商求于下民惟民歸
于一德
　集傳上言一德故得天得民此言天佑民歸皆以一
　德之故蓋反復言之
　集說(林氏之竒曰既曰常德又曰一德者惟一故常/惟常故一天地之覆載日月之照臨四時之推)
　(遷萬物之生育所以悠久而不變者惟其一而常常/而一故也○陳氏雅言曰一德者天人合應之機也)
　(商之君臣惟同有一德故自然為天所佑為民所歸/是則天雖非私於商而不能不私於商之一德也商)
　(雖非求於民而民求歸於一德/也一德之效固如是其大乎)
德惟一動罔不吉德二三動罔不凶惟吉凶不僭在人
惟天降災祥在德
　集傳二三則雜矣德之純則無往而不吉德而雜則
　無往而不凶僭差也惟吉凶不差在人者惟天之降
　災祥在德故也
　集說(林氏之竒曰自其降於天者而言之則為災祥/自其受於人者而言之則為吉凶其實一也○)
　(張氏九成曰天理無往而不吉人欲無往而不凶以/其體即凶也○吕氏祖謙曰一則動皆合理故無不)
　(吉二三則動/皆背理故凶)
今嗣王新服厥命惟新厥德終始惟一時乃日新
　集傳太甲新服天子之命德亦當新然新德之要在
　於有常而已終始有常而無間斷是乃所以日新也
　集說(張氏九成曰此告太甲以繼湯之一德也○朱/子曰終始惟一時乃日新這箇道理須是常接)
　(續不已方是日新纔有間斷便不可○真氏德秀曰/易以日新為盛德先儒謂人之學不日進則日退故)
　(德不可不日新不日新者不一害之也始敬終肆以/一出一入之心為或作或輟之事德何日而新乎○)
　(陳氏櫟曰太甲自怨自艾始能自新矣然終或間斷/則非日新也湯之盤銘曰苟日新日日新又日新其)
　(自儆如此仲虺之誥曰德日新萬邦惟懐仲虺告湯/亦如此尹以湯之日新望太甲必以湯之一德勉太)
　(甲故時乃日新必先/之以終始惟一焉)
任官惟賢材左右惟其人臣為上為德為下為民其難
其慎惟和惟一
　集傳賢者有德之稱材者能也左右者輔弼大臣(孔/氏)
　(頴達曰輔弼左右惟/當用其忠良之人)非賢材之稱可盡故曰惟其人
　夫人臣之職為上為德左右厥辟也為下為民所以
　宅師也不曰君而曰德者兼君道而言也臣職所係
　其重如此是必其難其慎難者難於任用慎者慎於
　聽察所以防小人也惟和惟一和者可否相濟(王氏/樵曰)
　(如晏子所謂獻其否以成其/可獻其可以去其否之類)一者終始如一(王氏樵/曰立政)
　(所謂勿有問之自一話一言我則/末惟成德之彦以又我受民者也)所以任君子也
　集說(張氏九成曰尹欲堯舜其君則為上為德可知/欲堯舜其民則為下為民可知○朱子語類問)
　(左右惟其人何所指曰只是指親近之臣任官是指/任事底人也任官惟賢材多是為下為民底意思左)
　(右惟其人多是為上為德底意思其難其慎言人君/任官須是賢材左右須是得人當難之慎之也惟和)
　(惟一言人臣為上為下須是為德為民必和必一為/此事也○問臣為上為德為下為民諸家說不同不)
　(知此四為字當作如何音曰為字並去聲為上者輔/其德而不阿其意之所欲為下者利於民而不徇己)
　(之所安○伊尹告太甲卻是與尋常人說話便恁地/分明恁地切身至今看時通上下皆使得至傅說告)
　(髙宗語意卻深縁髙宗賢明可以說這般話故傅說/輔之說得較精微伊尹告太甲前三篇許多說話卻)
　(從天理窟中抉出許多話分明說與他今看來句句/是天理○論其難其慎曰君臣上下相與甚難○真)
　(氏徳秀曰為云者意有所主之名言人臣之心為上/則為君成徳為下則為君牧民意之所主惟此二者)
　(二者之外不雜他念/然後為一徳之臣)
德無常師主善為師善無常主協于克一
　集傳上文言用人因推取人為善之要無常者不可
　執一之謂師法協合也徳者善之總稱善者徳之實
　行一者其本原統㑹者也徳兼衆善不主於善則無
　以得一本萬殊之理善原於一不協于一則無以達
　萬殊一本之妙謂之克一者能一之謂也博而求之
　於不一之善約而㑹之於至一之理此聖學始終條
　理之序與夫子所謂一貫者幾矣太甲至是而得與
　聞焉亦異乎常人之改過者歟張氏曰虞書精一數
　語之外惟此為精密
　集說(朱子語類問徳無常師四句或言主善人而為/師若仲尼無常師之意如何曰非也横渠說德)
　(主天下之善善原天下之一最好四句三段一段緊/似一段徳且是大體說有吉徳有凶徳然必主於善)
　(始為吉爾善亦且是大段說或在此為善或在彼為/不善或在前日則不善而今日則為善惟須協于克)
　(一是乃為善謂以此心揆度彼善耳故横渠言原則/若善之原於一耳盖善因一而後定也徳以事言善)
　(以理言一以心言大抵此篇只是幾箇一字上有精/神須與細看此心纔一便終始不變而有常也協字)
　(雖訓合字卻是以此合彼之合非己相合之合與禮/記協於分藝書協時月正日之協同義蓋若揆度參)
　(驗之意耳張敬夫謂虞書精一四句與此為尚書語/之最精密者而虞書為尤精○此言於天下之徳無)
　(一定之師惟善是從則凡有善皆可師也於天下之/善無一定之主惟一其心則其所取者無不善矣○)
　(德無常師四句上兩句是教人以其所師下兩句是/教人以其所擇善而為之師○從一中流出者無有)
　(不善所以伊尹從前面說來便有此意曰常厥徳曰/庸徳曰一徳常庸一只是一箇○問横渠之言如何)
　(曰一故善一者善之原也善無常主如言前日之受/非也協于克一如言皆是也蓋均是善但易地有不)
　(同者故無常主必是合于一乃為至善一者純於/理而無二三之謂一則無私欲而純乎義理矣)
俾萬姓咸曰大哉王言又曰一哉王心克綏先王之祿
永厎烝民之生
　集傳人君惟其心之一故其發諸言也大(姚氏舜牧/曰君之出)
　(身加民者與天地萬物為一體/所以聞之者咸頌王言之大)萬姓見其言之大故
　能知其心之一(姚氏舜牧曰萬姓洞然見/我心此方驗君徳之一處)感應之理
　自然而然以見人心之不可欺而誠之不可掩也祿
　者先王所守之天祿也(孫氏覺曰或言天祿或言先/王之祿蓋天與之而先王受)
　(之/也)烝衆也天祿安民生厚一徳之效驗也
　集說(張氏九成曰民始聞號令既贊其言之大及行/之久而不變又贊其心之一使左右皆曰大哉)
　(一哉未足貴也使諸大夫皆曰大哉一哉未足貴也/惟萬姓皆曰大皆曰一然後信乎大且一耳○真氏)
　(徳秀曰不言徳之一而言心之一者推原其所自出/也心不一而欲其言之大雖致飾於號令之末未見)
　(其能大也○陳氏大猷曰咸曰見頌之無間又曰見/頌之無己人心感孚若有使之者此一徳之驗綏祿)
　(厎民此一徳之效○王氏肯堂曰言發於一徳之後/則包涵盡天下之理淵微合百慮之同言之大心之)
　(發也心純於一徳之餘則妙百為而不二/主萬化而有常心之一言之所以大也)
嗚呼七世之廟可以觀徳萬夫之長可以觀政
　集傳天子七廟三昭三穆與太祖之廟七(孔氏頴達/曰祭法云)
　(王立七廟曰考廟曰王考廟曰皇考廟曰顯考廟曰/祖考廟皆月祭之逺廟為祧有二祧享嘗乃止此篇)
　(乃是商書已云七世之廟則天子立七廟王者常禮/非獨周人始有七廟也所言二祧者王肅以為髙祖)
　(之父及祖也并髙祖已/下共為三昭三穆耳)七廟親盡則遷必有徳之主
　則不祧毁故曰七世之廟可以觀徳(陳氏師凱曰或/問云商之七世)
　(三宗其詳今不可考又云周穆王時文王親盡當祧/而以有功當宗故别立一廟於西北而謂之文世室)
　(至共王時武王親盡當祧而亦以有功當宗故别立/一廟於東北而謂之武世室自是以後則穆之祧者)
　(蔵於文世室昭之/祧者蔵於武世室)天子居萬民之上必政教有以深
　服乎人而後萬民悅服(林氏之竒曰萬夫之長者猶/所謂萬姓萬民亦謂天子也)
　故曰萬夫之長可以觀政伊尹歎息言徳政修否見
　於後世服乎當時有不可掩者如此
　集說(王氏安石曰於廟言徳者不徳則墜厥宗於長/言政者政荒則民散○蘇氏軾曰非徳無以遺)
　(後非政無/以齊衆)
后非民罔使民非后罔事無自廣以狹人匹夫匹婦不
獲自盡民主罔與成厥功
　集傳罔使罔事即上篇民非后罔克胥匡以生后非
　民罔以辟四方之意(孔氏安國曰君以使民/自尊民以事君自生)申言君
　民之相須者如此欲太甲不敢忽也無毋同伊尹又
　言君民之使事雖有貴賤不同至於取人為善則初
　無貴賤之間蓋天以一理賦之於人散為萬善人君
　合天下之萬善而後理之一者可全也苟自大而狹
　人匹夫匹婦有一不得自盡於上則一善不備而民
　主亦無與成厥功矣伊尹於篇終致其警戒之意而
　言外之㫖則又推廣其所謂一者如此蓋道體之純
　全聖功之極致也嘗因是言之以為精粹無雜者一
　也終始無間者一也該括萬善者一也一者通古今
　達上下萬化之原萬事之幹語其理則無二語其運
　則無息語其體則并包而無所遺也咸有一徳之書
　而三者之義悉備前乎伏羲堯舜禹湯後乎文武周
　公孔子同一揆也
　集說(王氏樵曰人君苟有自廣狹人之心則豈能主/善為師乎惟主善為師之量則必使匹夫匹婦)
　(無不獲自盡而始無一善之遺然帝王豈能人人而/延見之日日而咨訪之只是吾之聰明不蔽樂善無)
　(倦則凡政事所接無非延納之地民情所達皆吾感/觸之機爾聖人以己不能盡匹夫匹婦之善為懼而)
　(後以匹夫匹婦不被己之澤為恥譬之/天能包羅萬物而後萬物咸被其澤也)
　總論(孔氏頴達曰此篇終始皆言一徳之事發首至/陳戒于徳敘其作戒之由已下皆戒辭也徳者)
　(内得於心行得其理既得其理執之必固不更至差/貳是之謂一徳也經云徳惟一動罔不吉徳二三動)
　(罔不凶是不二三則為一徳也又曰終始惟一時乃/日新言守一必須固也太甲新始即政伊尹恐其二)
　(三故專以一徳為戒○金氏履祥曰首論天命之靡/定以徳之常不常為存亡之分常即一也以桀之亡)
　(商之興證之又以一與二三所以致興亡於天者總/之遂勉太甲以一徳之工夫既勉君之一徳又求臣)
　(之一徳而以惟和惟一總之協于克一則一徳所以/能擇天下之善而時天下之中焉者俾萬姓以下則)
　(一徳之效以終常徳保位之語嗚呼以下又推其餘/意警戒以終之終始相生其為書未有明整於此者)
　　盤庚上
　　　集傳盤庚陽甲之弟自祖乙都耿圯於河水盤
　　　庚欲遷於殷而大家世族安土重遷胥動浮言
　　　小民雖蕩析離居亦惑於利害不適有居盤庚
　　　喻以遷都之利不遷之害上中二篇未遷時言
　　　下篇既遷後言王氏曰上篇告羣臣中篇告庶
　　　民下篇告百官族姓左傳謂盤庚之誥實誥體
　　　也三篇今文古文皆有但今文三篇合為一
　　　集說(朱子語類問商書又卻較分明曰盤庚依/舊難曉曰不知怎生地盤庚要恁地遷那)
　　　(都曰他不復更說那事頭只是當時小民被害/而大姓之屬安於土而不肯遷故說得如此○)
　　　(史記盤庚祖乙之曾孫也歴祖乙子祖辛祖辛/子開甲開甲弟祖丁開甲子南庚祖丁子陽甲)
　　　(及盤庚凡七世都耿矣亳殷亳之殷地殷者亳/之别名在河南耿在河北○王氏樵曰王氏因)
　　　(上篇有斆民由在位之語中篇有話民之弗率/有衆咸造之語下篇有歴告爾百姓于朕志邦)
　　　(伯師長百執事之語百姓蔡氏謂為畿内民庶/而百官族姓亦在其中也故大畧如此分之其)
　　　(實上篇首三節亦本告民次乃提臣而專告之/雖曰告臣亦本對民而告之使同聴也故蔡氏)
　　　(曰衆者臣/民咸在也)
盤庚遷于殷民不適有居率籲衆慼出矢言
　集傳殷在河南偃師適往籲呼矢誓也史臣言盤庚
　欲遷于殷民不肻往適有居盤庚率呼衆憂之人出
　誓言以喻之如下文所云也○周氏曰商人稱殷自
　盤庚始自此以前惟稱商自盤庚遷都之後於是殷
　商兼稱或只稱殷也
　集說(黄氏度曰民不趨令適新邑之居人皆重遷若/曰可與樂成難與慮始勿恤可也然古人終不)
　(肻違衆而獨舉以智力求濟必使/盡知其為不可不遷而聴命焉)
曰我王來既爰宅于兹重我民無盡劉不能胥匡以生
卜稽曰其如台
　集傳曰盤庚之言也劉殺也盤庚言我先王祖乙來
　都于耿固重我民之生非欲盡致之死也民適不幸
　蕩析離居不能相救以生稽之於卜亦曰此地無若
　我何言耿不可居決當遷也
　集說(林氏之竒曰古者將遷國必以卜定之如緜詩/曰爰始爰謀爰契我龜曰止曰時築室于兹衛)
　(文楚邱之遷亦云降觀于桑卜云其吉是也○申氏/時行曰不能胥匡以生是人事固當遷而稽之於卜)
　(是天命又/必當遷也)
先王有服恪謹天命兹猶不常寧不常厥邑于今五邦
今不承于古罔知天之斷命矧曰其克從先王之烈
　集傳服事也先王有事恪謹天命不敢違越先王猶
　不敢常安不常其邑于今五遷厥邦矣今不承先王
　而遷且不知上天之斷絶我命况謂其能從先王之
　大烈乎詳此言則先王遷徙亦必有稽卜之事仲丁
　河亶甲篇逸不可考矣五邦漢孔氏謂湯遷亳仲丁
　遷囂河亶甲居相祖乙居耿并盤庚遷殷為五邦然
　以下文今不承于古文勢考之則盤庚之前當自有
　五遷史記言祖乙遷邢或祖乙兩遷也(地理今釋五/邦亳囂相耿)
　(殷也亳見湯誥囂史記作隞並音敖字水經注云敖/山上有城即殷仲丁之所遷秦置倉于其中亦曰敖)
　(倉城敖山在今河南開封府滎澤縣西北相亦名故/殷城括地志云故殷城在相州内黄縣今屬直隷大)
　(名府東南十三里即河亶甲所築都之是也耿城在/今山西平陽府吉州南隋置耿州于此以祖乙遷耿)
　(為名史記索隱云祖乙遷于邢邢音耿近代本亦作/耿今河東皮氏縣有耿鄉蔡傳以祖乙兩遷分耿邢)
　(為二非也殷即西/亳亦詳見湯誥)
　集說(薛氏肇明曰不遷故罔知天之斷命則遷乃天/欲永我命也不遷故不克從先王之烈則遷乃)
　(欲紹復先/王之業也)
若顛木之有由蘖天其永我命于兹新邑紹復先王之
大業厎綏四方
　集傳顛仆也由古文作甹木生條也(魏氏了翁曰左/傳注木再萌芽)
　(謂之由故云楚其復由又昭八年今在析木之津猶/將復由韻書蘖本作􁆧今作枿槁木之餘也馬氏云)
　(顛木而肄/生曰枿)顛木譬耿由蘖譬殷也言今自耿遷殷若
　已仆之木而復生也天其將永我國家之命於殷以
　繼復先王之大業而致安四方乎
　集說(陳氏大猷曰承天命復祖業綏四方三/者盤庚圖遷之本意故史總述於篇首)
盤庚斆于民由乃在位以常舊服正法度曰無或敢伏
小人之攸箴王命衆悉至于庭
　集傳斆教服事箴規也耿地潟鹵墊隘而有沃饒之
　利故小民苦於蕩析離居而巨室則總於貨寳惟不
　利於小民而利於巨室故巨室不悅而胥動浮言小
　民眩於利害亦相與咨怨間有能審利害之實而欲
　遷者則又往往為在位者之所排擊阻難不能自達
　於上盤庚知其然故其教民必自在位始而其所以
　教在位者亦非作為一切之法以整齊之惟舉先王
　舊常遷都之事以正其法度而已然所以正法度者
　亦非有他焉惟曰使在位之臣無或敢伏小人之所
　箴規焉耳蓋小民患潟鹵墊隘有欲遷而以言箴規
　其上者汝毋得遏絶而使不得自達也衆者臣民咸
　在也史氏將述下文盤庚之訓語故先發此
　集說(陳氏大猷曰法度如朝市室廬之營建道路頓/宿之部分去舊即新之區畫之類遵故事則人)
　(情不駭達微辭則人情不壅此遷都之大綱史特先/舉之○金氏履祥曰民之不欲遷者皆在位者訹之)
　(其欲遷者又在位者蔽之教民必由乃在位正其源/也曰無或敢伏小人之攸箴防其蔽也常舊之服蓋)
　(先王遷都故事正其法/度者今日遷都規模也)
王若曰格汝衆予告汝訓汝猷黜乃心無傲從康
　集傳若曰者非盡當時之言大意若此也汝猷黜乃
　心者謀去汝之私心也無與毋同毋得傲上之命從
　己之安蓋傲上則不肻遷從康則不能遷(王氏安石/曰無傲戒)
　(之以無違王命無從康/戒之以無即安其故處)二者所當黜之私心也此雖
　盤庚對衆之辭實為羣臣而發以斆民由在位故也
　集說(陳氏經曰違王命而不肻從懐苟安而不為後/日慮當時羣臣所以不遷其病根在此二者故)
　(直指其病/而戒之)
古我先王亦惟圖任舊人共政王播告之修不匿厥指
王用丕欽罔有逸言民用丕變今汝聒聒起信險膚予
弗知乃所訟
　集𫝊逸過也盤庚言先王亦惟謀任舊人共政王播
　告之修則奉承于内而能不隱匿其指意故王用大
　敬之宣化于外又無過言以惑衆聴故民用大變今
　爾在内則伏小人之攸箴在外則不和吉言于百姓
　譊譊多言凡起信於民者皆險陂膚淺之說(王氏安/石曰不)
　(夷之謂險不衷之謂膚○王氏樵曰言/不出於中正為險無深謀逺慮為膚)我不曉汝所
　言果何謂也詳此所謂舊人者世臣舊家之人非謂
　老成人也蓋沮遷都者皆世臣舊家之人下文人惟
　求舊一章可見
　集說(孔氏頴達曰此篇所言先王皆謂成湯以來諸/賢王也下言神后高后者指謂湯耳此既言先)
　(王下句王播告之王用丕欽蒙上之先不言先省文/也○陳氏櫟曰民用丕變以前謂先王時世家舊人)
　(能使上敬下化如此下文責今世家不能然也○俞/氏鯤曰大家勢重望尊民之耳目所屬導以罔逸之)
　(言固能使之丕變導以險膚之言亦能使之起信○/姚氏舜牧曰凡一遇播告即將朝廷徳意傳宣於下)
　(使四海曉然見君上之心這是不匿厥指如中間民/未遍曉又委曲告以利害之故並不出一浮言眩惑)
　(衆聴這是/罔有逸言)
非予自荒兹徳惟汝含徳不惕予一人予若觀火予亦
拙謀作乃逸
　集傳荒廢也逸過失也盤庚言非我輕易遷徙自荒
　廢此徳惟汝不宣布徳意(孔氏頴達曰汝含/蔵此意謂我不知)不畏懼
　於我我視汝情明若觀火我亦拙謀不能制命而成
　汝過失也
　集說(胡氏士行曰言予非欲棄徳而用刑者也而汝/含吾徳而不我畏是吾拙謀致汝之逸也訓責)
　(之辭云爾○陳氏櫟曰含徳掩晦遮蔽意與不匿厥/指正相反不惕一人即傲上也成乃安逸即從康也)
若網在綱有條而不紊若農服田力穡乃亦有秋
　集𫝊紊亂也綱舉則目張喻下從上小從大申前無
　傲之戒勤於田畝則有秋成之望喻今雖遷徙勞苦
　而有永建乃家之利申前從康之戒
　集說(申氏時行曰上二句是喻以從遷之義所以責/其聴命而無傲上也下二句是喻以從遷之利)
　(所以誘其趨事而無從康也蓋君者臣之綱君令臣/共而綱紀秩然其有敘猶在綱而有條不紊也勞者)
　(逸之本先難後獲而乃家自為之永建猶農之服田/力穡而有秋也○鍾氏天才曰當時羣臣不肻從遷)
　(者不過任一己之私而不知事君之大義故以義責/之貪一時之安而不知後日之逺利故以利動之)
汝克黜乃心施實徳于民至于婚友丕乃敢大言汝有
積徳
　集𫝊蘇氏曰商之世家大族造言以害遷者欲以苟
　悅小民為徳也故告之曰是何徳之有汝曷不去汝
　私心施實徳于民與汝婚姻僚友乎勞而有功此實
　徳也汝能勞而有功則汝乃敢大言曰我有積徳曰
　積徳云者亦指世家大族而言申前汝猷黜乃心之
　戒
　集說(林氏之竒曰彼其所以媒利自營者徒以為婚/姻僚友之計而不能為民深謀逺慮苟能黜其)
　(私心施實徳于民則民受其賜而汝之婚友亦皆受/其賜矣○黜私心以施實徳欲其以徳愛人不出於)
　(姑息也○夏氏僎曰先王時汝祖父率民以遷今汝/又率民遷是世有積徳及人也○陳氏大猷曰不遷)
　(則徇人情而患在後雖若愛民實害民也遷則若拂/人情而利在後雖若勞民實福民也在位以使民不)
　(遷為有徳於民故戒之如此此/章總告以利下二章分告以害)
乃不畏戎毒于逺邇惰農自安不昬作勞不服田畝越
其罔有黍稷
　集傳戎大昬強也汝不畏沈溺大害於逺近而憚勞
　不遷如怠惰之農不強力為勞苦之事不事田畝安
　有黍稷之可望乎此章再以農喻申言從康之害
　集說(孔氏頴達曰惰農對上服田力穡而反言之○/林氏之竒曰此篇文勢大抵反覆辯論相傾成)
　(文既曰若農服田力穡乃亦有秋又曰惰農自安不/昬作勞不服田畝越其罔有黍稷既曰予若觀火又)
　(曰若火之燎于原文雖渙散而意實相貫以是知盤/庚之言雖佶屈聱牙不可遽曉然反覆求之於人情)
　(則近/也)
汝不和吉言于百姓惟汝自生毒乃敗禍姦宄以自災
于厥身乃既先惡于民乃奉其恫汝悔身何及相時憸
民猶胥顧于箴言其發有逸口矧予制乃短長之命汝
曷弗告朕而胥動以浮言恐沈于衆若火之燎于原不
可嚮邇其猶可撲滅則惟爾衆自作弗靖非予有咎
　集傳吉好也先惡謂惡之先也(林氏之竒曰不導民/以遷而先不樂遷是)
　(謂先/惡)奉承恫痛(陳氏大猷曰不急去之乃奉而/養之猶安其危利其菑之意)相視
　也憸民小民也逸口過言也逸口尚可畏况我制爾
　生殺之命可不畏乎恐謂恐動之以禍患沈謂沈陷
　之於罪惡不可嚮邇其猶可撲滅者言其勢焰雖盛
　而殄滅之不難也(潘氏士遴曰視爾有觀火/之明故制爾有滅火之勢)靖安咎
　過也則惟爾衆自為不安非我有過也此章反覆辯
　論申言傲上之害
　集說(林氏之竒曰詩辭之輯矣辭之懌矣辭輯則所/謂和言也辭懌則所謂吉言也○臣有嘉謀嘉)
　(猷則入告爾后于内爾乃順之于外盤庚之羣臣反/是故責之謂汝苟心知遷都之未為利又何不入告)
　(于我而乃相摇動浮言○張氏九成曰毒曰自生禍/敗姦宄曰自災言非自外來皆汝自取之罪也○時)
　(氏瀾曰觀奉其恫悔何及之言見盤庚恩意之周/既厯數其戀土懐安之情至此乃開其自悔之路)
遲任有言曰人惟求舊器非求舊惟新
　集傳遲任古之賢人(林氏之竒曰遲任鄭氏曰古之/賢史案論語周任有言曰馬總)
　(以謂周之良史蓋古之史必賢而有文者為之故多/立言以為法於世以遲任為賢史料必有據而云耳)
　蘇氏曰人舊則習器舊則敝當常使舊人用新器也
　今案盤庚所引其意在人惟求舊一句而所謂求舊
　者非謂老人但謂求人於世臣舊家云耳詳下文意
　可見若以舊人為老人又何侮老成人之有
　集說(張氏九成曰器惟新者但以證人求舊爾故下/文繼以乃祖父非以器喻新邑也○王氏樵曰)
　(引此結前圖任及起下不敢動用非罰非徳之意○/申氏時行曰曰器非求舊者只是言用器之道不可)
　(施之於用人以見/舊人之當任耳)
古我先王暨乃祖乃父胥及逸勤予敢動用非罰世選
爾勞予不掩爾善兹予大享于先王爾祖其從與享之
作福作災予亦不敢動用非徳
　集傳胥相也敢不敢也非罰非所當罰也世非一世
　也勞勞于王家也掩蔽也言先王及乃祖乃父相與
　同其勞逸我豈敢動用非罰以加汝乎世簡爾勞不
　蔽爾善兹我大享于先王爾祖亦以功而配食於廟
　先王與爾祖父臨之在上質之在旁作福作災皆簡
　在先王與爾祖父之心我亦豈敢動用非徳以加汝
　乎
　集說(孔氏安國曰配食於廟大享烝嘗也○孔氏穎/逹曰大享于先王謂天子祭宗廟也古者天子)
　(錄功臣配食於廟故臣之先祖得與享之也此殷時/已然知烝嘗有功臣與祭者案周禮司勳云凡有功)
　(者銘書於王之太常祭於大烝司勳詔之是也嘗是/烝之類○陳氏經曰此見盤庚賞罰並用既不敢用)
　(非理之罰又不敢用非徳之賞盤庚之心惟有大公/至正而已○陳氏櫟曰此以羣臣世有勳勞當與國)
　(同休戚者感動之乃申/言前圖任舊人之意)
予告汝于難若射之有志汝無侮老成人無弱孤有幼
各長于厥居勉出乃力聼予一人之作猷
　集傳難言謀遷徙之難也蓋遷都固非易事而又當
　時臣民傲上從康不肯遷徙然我志決遷若射者之
　必於中有不容但已者弱少之也意當時老成孤幼
　皆有言當遷者故戒其老成者不可侮孤幼者不可
　少之也爾臣各謀長逺其居勉出汝力以聼我一人
　遷徙之謀也
　集說(蘇氏軾曰有又通猶言孤與幼也○黄氏度曰/公卿大夫各有封邑而為之長當率其民勉出)
　(力以聴命作猷言遷都有道於此作興之也○胡氏/士行曰老成則知久安之計而欲遷孤幼則受水之)
　(害而欲遷即小/人之攸箴者)
無有逺邇用罪伐厥死用徳彰厥善邦之臧惟汝衆邦
之不臧惟予一人有佚罰
　集傳用罪猶言為惡用徳猶言為善也伐猶誅也言
　無有遠近親疎凡伐死彰善惟視汝為惡為善如何
　爾邦之善惟汝衆用徳之故邦之不善惟我一人失
　罰其所當罰也
　集說(張氏九成曰不從遷/者罪也從遷者善也)
凡爾衆其惟致告自今至于後日各恭爾事齊乃位度
乃口罰及爾身弗可悔
　集傳致告者使各相告戒也(吕氏祖謙曰當時所告/惟在庭之人故使之轉)
　(相告/語)自今以往各敬汝事整齊汝位法度汝言不然
　罰及汝身不可悔也
　集說(孫氏覺曰恭爾事則無傲上齊乃位則無從康/度乃口則無浮言三者盤庚所深戒也○時氏)
　(瀾曰盤庚本無刑人之意恐人見其/勤懇遂以為不能用刑故露此意)
　　盤庚中
　　　集說(金氏履祥曰中篇之誥喻民為詳蓋遷徙/之際民亦勞止或有再動于浮言者○馬)
　　　(氏明衡曰此篇只反覆懇惻至云崇降罪疾乃/祖乃父乃斷棄汝皆是即其平日之所嚴事而)
　　　(畏信者以開悟之非即以刑罰加之也惟亂政/具乃貝玉之臣則必欲加之以刑而亦出其乃)
　　　(祖乃父之意非/一人之私也)
盤庚作惟涉河以民遷乃話民之弗率誕告用亶其有
衆咸造勿䙝在王庭盤庚乃登進厥民
　集傳作起而將遷之辭殷在河南故涉河誕大亶誠
　也(孔氏安國曰大/告用誠於衆)咸造皆至也勿䙝戒其毋得䙝慢
　也此史氏之言蘇氏曰民之弗率不以政令齊之而
　以話言曉之盤庚之仁也
　集說(林氏之奇曰秦風無衣之詩曰與子偕作與子/偕行作與行字蓋是一義是將行而渡河耳非)
　(有他義也○傳曰未言而信信在言前誕告用亶然/後登進厥民而告之可謂信在言前矣○吕氏祖謙)
　(曰已離舊邦未至新邑則王庭蓋道路行宫如周禮/掌次是也班次臣在前民在後故升進其民於前而)
　(告之○申氏時行曰誕告用亶包一/篇而言曰亶者惟誠可以動物也)
曰明聼朕言無荒失朕命
　集傳荒廢也
　集說(王氏肻堂曰明聴者勉之於方受/之時無荒失者戒之於既受之後)
嗚呼古我前后罔不惟民之承保后胥慼鮮以不浮于
天時
　集傳承敬也蘇氏曰古謂過為浮浮之言勝也后既
　無不惟民之敬故民亦保后相與憂其憂雖有天時
　之災鮮不以人力勝之也林氏曰憂民之憂者民亦
　憂其憂罔不惟民之承憂民之憂也保后胥慼民亦
　憂其憂也
　集說(林氏之奇曰諸說皆以浮為行竊謂蘇氏為勝/其說與上下文相貫古人謂名勝實為名浮於)
　(實而又有天人相勝之說天之降災於人宜其國遂/至于危敗禍亂而不可救而先后能與其民同心協)
　(力擇利而遷是以安存/其天時者矣○金氏履)　(無虞是修其人事而能勝/曰首明先王君民相體一)
　(篇大意○鍾氏天才曰上下協和既足以挽/回乎天心而備禦有道又足以潜消乎天變)
殷降大虐先王不懐厥攸作視民利用遷汝曷弗念我
古后之聞承汝俾汝惟喜康共非汝有咎比于罰
　集傳先王以天降大虐不敢安居其所興作視民利
　當遷而已爾民何不念我以所聞先王之事凡我所
　以敬汝使汝者惟喜與汝同安爾(孔氏頴達曰惟歡/喜安樂皆與汝共)
　(之/)非為汝有罪比于罰而謫遷汝也
　集說(姚氏舜牧曰遷國原是極難的事然到時勢之/窮但將利害二字分勘明白必從其利必去其)
　(害要歸於康民而已易曰利用為依遷國又曰說以/先民民忘其勞正此視民利用遷惟喜康共之說也)
　(○來氏宗道曰先王遷徙興作因民所利此民之所/共聞者以所聞先王者而念我則知我今日圖遷之)
　(意矣民利者舍陷溺之危而趨生全/之地也承汝承字與惟民之承同)
予若籲懐兹新邑亦惟汝故以丕從厥志
　集傳我所以招呼懐來于此新邑者亦惟以爾民蕩
　析離居之故欲承汝俾汝康共以大從爾志也(袁氏/黄曰)
　(從民一時之欲者其從小從民/永建之利者其從大故曰丕從)或曰盤庚遷都民咨
　胥怨而此以為丕從厥志何也蘇氏曰古之所謂從
　衆者非從其口之所不樂而從其心之所不言而同
　然者夫趨利而避害捨危而就安民心同然也殷亳
　之遷實斯民所利特其一時為浮言摇動怨咨不樂
　使其即安危利害之實而反求其心則固其所大欲
　者矣
　集說(劉氏克莊曰思患豫防君之逺慮安土懐居民/之淺見亳邑之遷臨以君令孰敢不從而盤庚)
　(不然曰天時曰大虐謂天時當遷非人所能為也曰/古我前后曰古后之聞謂先王常遷非自我作古也)
　(曰先王不懐雖先王不思此土矣曰視民利用遷曰/惟喜康共蓋欲利汝非以害汝欲汝安且樂非欲汝)
　(勞且怨也曰惟民之承曰承汝曰惟汝故曰丕從厥/志皆屈已以順民非彊民以從已也古者行利民之)
　(政尚恐人情之疑信必耳提面命使之洞曉此盤庚/所以為賢王也歟○金氏履祥曰此二節言君之體)
　(民/)
今予將試以汝遷安定厥邦汝不憂朕心之攸困乃咸
大不宣乃心欽念以忱動予一人爾惟自鞠自苦若乘
舟汝弗濟臭厥載爾忱不屬惟胥以沈不其或稽自怒
曷瘳
　集傳上文言先王惟民之承而民亦保后胥慼今我
　亦惟汝故安定厥邦而汝乃不憂我心之所困(杜氏/偉曰)
　(朕心攸困言憂民不/安居而至於困鬱也)乃皆不宣布腹心欽念以誠感
　動於我爾徒為此紛紛自取窮苦譬乘舟不以時濟
　必敗壊其所資今汝從上之誠間斷不屬(姚氏舜牧/曰有忱不)
　(加欽念便是/爾忱不屬)安能有濟惟相與以及沈溺而已詩曰
　其何能淑載胥及溺正此意也利害若此爾民而罔
　或稽察焉(王氏樵曰稽者所謂即安危/利害之實而反求其心也)是雖怨疾忿
　怒何損於困苦乎
　集說(申氏時行曰安定厥邦申安民生從民志言蓋/民生安國與之俱安民志定國與之俱定也)
汝不謀長以思乃災汝誕勸憂今其有今罔後汝何生
在上
　集傳汝不為長久之謀以思其不遷之災是汝大以
　憂而自勸也孟子曰安其危而利其災樂其所以亡
　勸憂之謂也有今猶言有今日也罔後猶言無後日
　也上天也今其有今罔後是天斷棄汝命汝有何生
　理於天乎下文言迓續乃命于天蓋相首尾之辭
　集說(金氏履祥曰此二節言民不體君祇以自悞○/王氏綱振曰利者民所欲安者民所懐然所欲)
　(有甚於此者生命也故以何/生續命大利害大安危動之)
今予命汝一無起穢以自臭恐人倚乃身迂乃心
　集傳爾民當一心以聴上無起穢惡以自臭敗恐浮
　言之人倚汝之身迂汝之心(黄氏度曰不服常業身/偏倚矣不則徳義心迂)
　(曲/矣)使汝邪僻而無中正之見也
　集說(王氏肯堂曰是非無兩在利害無兩從心有定/主則不迷於正直之塗身有定歸則不蹈於邪)
　(僻之地不然身心非所自有顛倒迷惑趨於禍患如/起穢以自臭豈他人能敗之哉蓋不一則無中正之)
　(見而人得倚之迂之倚者使汝害不能避利不能趨/而失其持身之則迂者使汝以利為害以害為利而)
　(失其制/心之宜)
予迓續乃命于天予豈汝威用奉畜汝衆
　集傳我之所以遷都者正以迎續汝命于天(林氏之/奇曰是)
　(亦將修人事以/勝天之降災也)予豈以威脅汝哉用以奉養汝衆而
　已
　集說(林氏之奇曰天之應物禍福吉凶之來皆以類/至而聴其自取爾初未嘗容心於其間故其命)
　(靡常聖人治天下能轉禍而為福去凶而為吉其至/於將危將亂之際而皆有續之之道焉故伊川先生)
　(有言曰天命不可易也然/有可易者惟有徳者能之)
予念我先神后之勞爾先予丕克羞爾用懐爾然
　集傳神后先王也羞養也即上文畜養之意言我思
　念我先神后之勞爾先人我大克羞養爾者用懐念
　爾故也
　集說(金氏履祥曰此三節言我之體民亦體先王之/意○申氏時行曰言保后胥慼竭力從遷我后)
　(之勞爾先人亦甚矣予念之不忘故大能養爾者惟/以爾為先民子孫念先民以及于爾所以不忘為汝)
　(謀也汝又何以不從乎蓋盤庚之意以己如先王而/欲民之如其祖父民縱不能體君之心亦當知率祖)
　(攸行/也)
失于政陳于兹高后丕乃崇降罪疾曰曷虐朕民
　集傳陳久崇大也耿圮而不遷以病我民是失政而
　久于此也高后湯也湯必大降罪疾於我曰何為而
　虐害我民蓋人君不能為民圖安是亦虐之也
　集說(馬氏森曰當遷之義質諸鬼神而無疑不遷之/罪質諸鬼神而無宥其嚴之者至矣政即遷都)
　(之政失于政一節言君不遷則君有罪/而先王不宥之以見今日不得不遷也)
汝萬民乃不生生暨予一人猷同心先后丕降與汝罪
疾曰曷不暨朕幼孫有比故有爽徳自上其罰汝汝罔
能迪
　集傳樂生興事則其生也厚是謂生生先后泛言商
　之先王也幼孫盤庚自稱之辭比同事也爽失也言
　汝民不能樂生興事與我同心以遷我先后大降罪
　疾於汝曰汝何不與朕幼小之孫同遷乎故汝有失
　徳自上其罰汝汝無道以自免也(黄氏度曰自上降/罰於汝汝無能迪)
　(吉/矣)
　集說(金氏履祥曰此節言民不體君之罪○劉氏/應秋曰猷即遷徙之謀同心即康共之心也)
古我先后既勞乃祖乃父汝共作我畜民汝有戕則在
乃心我先后綏乃祖乃父乃祖乃父乃斷棄汝不救乃
死
　集傳既勞乃祖乃父者申言勞爾先也汝共作我畜
　民者汝皆為我所畜之民也戕害也綏懐來之意謂
　汝有戕害在汝之心我先后固已知之懐來汝祖汝
　父汝祖汝父亦斷棄汝不救汝死也
　集說(金氏履祥曰此節言君民相體之義以申明民/不體君之罪○鍾氏天才曰民不從遷不惟得)
　(罪於先王而且得/罪於其祖父也)
兹予有亂政同位具乃貝玉乃祖乃父丕乃告我高后
曰作丕刑于朕孫迪高后丕乃崇降弗祥
　集傳亂治也具多取而兼有之謂言若我治政之臣
　所與共天位者不以民生為念而務富貝玉者(孔氏/頴達)
　(曰貝者水蟲古人取其甲以為貨如今之用錢然是/行用之貨也貝玉物之最貴者責其貪財故舉二物)
　(言/之)其祖父亦告我成湯作丕刑于其子孫啓成湯丕
　乃崇降弗祥而不赦也此章先儒皆以為責臣之辭
　然詳其文勢曰兹予有亂政同位則亦對民庶責臣
　之辭非直為羣臣言也案上四章言君有罪民有罪
　臣有罪我高后與爾民臣祖父一以義斷之無所赦
　也王氏曰先王設教因俗之善而導之反俗之惡而
　禁之方盤庚時商俗衰士大夫棄義即利故盤庚以
　具貝玉為戒此反其俗之惡而禁之者也自成周以
　上莫不事死如事生事亡如事存故其俗皆嚴鬼神
　以經考之商俗為甚故盤庚特稱先后與臣民之祖
　父崇降罪疾為告此因其俗之善而導之者也
　集說(孔氏頴達曰原神之意而為之辭以懼其子孫/耳○朱子語類問盤庚言其先王與其羣臣之)
　(祖父若真有物在其上降災降罰與之周旋従事日/用之間者竊謂此亦大槩言理之所在質諸鬼神而)
　(無疑耳而殷俗尚鬼故以其深信者導之夫豈亦真/有一物耶曰鬼神之理聖人蓋難言之謂真有一物)
　(固不可謂非真有一物亦不可若未能曉然見得且/缺之可也○時氏瀾曰根本之病非發其根本之良)
　(心何以能治敬畏祖父者人之良心也盤庚提其祖/父而言之敬畏之心豈不油然而顧戀財寳之念輕)
　(矣○陳氏櫟曰神后言神靈在天高后言功徳崇高/與先后皆指先王之遷都者言之大意言我不率民)
　(以遷先王必罪我汝不從上以遷不/特先王罪汝汝之祖父亦禍汝矣)
嗚呼今予告汝不易永敬大恤無胥絶逺汝分猷念以
相從各設中于乃心
　集傳告汝不易即上篇告汝于難之意(孔氏安國曰/凡所言皆不)
　(易之事○孔氏頴達曰此易讀/為難易之易不易言其難也)大恤大憂也今我告
　汝以遷都之難汝當永敬我之所大憂念者君民一
　心然後可以有濟苟相絶逺而誠不屬則殆矣分猷
　者分君之所圖而共圖之分念者分君之所念而共
　念之相從相與也中者極至之理(陳氏師凱曰無過/不及舉天下無以)
　(加之故謂之/極至之理)各以極至之理存于心則知遷徙之議
　為不可易而不為浮言横議之所動摇也
　集說(王氏樵曰前曰一此曰中民心皆有一民心皆/有中聖賢理㑹利害處即義理故隨事而有不)
　(偏之凖不/二之則)
　附錄(孔氏頴達曰鄭云我所以告汝者不變易言/必行之謂盤庚自道己言必不改易與孔異)
乃有不吉不迪顛越不恭暫遇姦宄我乃劓殄滅之無
遺育無俾易種于兹新邑
　集傳乃有不善不道之人顛隕踰越不恭上命者(孔/氏)
　(頴達曰隕越是/遺落廢失之意)及暫時所遇為姦為宄(成十七年左/傳曰亂在外)
　(為姦在/内為宄)劫掠行道者我小則加以劓(孔氏穎達曰五/刑截鼻為劓)
　大則殄滅之無有遺育毋使移其種(孔氏穎達曰易/種相染易也惡)
　(種在善人之中則/善人亦變易為惡)于此新邑也遷徙道路間關恐姦
　人乘隙生變故嚴明號令以告勅之
　集說(黄氏度曰遷徙之際固當明法禁而况嘗有/異論動摇或恐姦邪乘間而作必當周防也)
往哉生生今予將試以汝遷永建乃家
　集傳往哉往新邑也方遷徙之時人懐舊土之念而
　未見新居之樂故再以生生勉之振起其怠惰而作
　其趨事也試用也今我將用汝遷永立乃家為子孫
　無窮之業也
　集說(劉氏克莊曰曰往哉生生曰汝何生在上曰汝/萬民乃不生生凡三言之謂遷以利民非止利)
　(君也曰今予將試以汝遷安定厥邦曰今予將試以/汝遷永建乃家凡再言之謂將為臣民建家非止為)
　(國定都也○陳氏櫟曰生生生養不窮之道也末二/句應前安定厥邦前以邦言此以家言互文見意民)
　(惟邦本本固邦寧必民家/永建而後邦國安定也)
　　盤庚下
　　　集說(林氏之奇曰此篇盤庚既遷猶恐民情未/盡喻其意故復為之反覆告諭申前篇之)
　　　(義推其赤心以與斯民同其勞逸共其好惡未/嘗致疑於其間蓋其愛民惻怛之意充實於中)
　　　(而優游寛大之語發見於/外皆其心之所誠然者也)
盤庚既遷奠厥攸居乃正厥位綏爰有衆
　集傳盤庚既遷新邑定其所居正君臣上下之位慰
　勞臣民遷徙之勞以安有衆之情也此史氏之言
　集說(王氏炎曰定居謂君有寢廟臣有邑宅民有㕓/里○王氏樵曰居者官府民㕓井邑之居位者)
　(君卿大夫士民上下之位既奠其居乃各正其分首/呼集慰勞而安之○孫氏繼有曰新都草昧之初名)
　(分不可以不正間關遷徙之後衆情不可以不綏正/者正其體統無使紊亂之謂綏者慰其勞苦無使猜)
　(疑之謂有衆兼臣民而/言此篇多綏衆之辭)
曰無戲怠懋建大命
　集傳曰盤庚之言也大命非常之命也遷國之初臣
　民上下正當勤勞盡瘁趨事赴功以為國家無窮之
　計故盤庚以無戲怠戒之以建大命勉之
　集說(林氏之奇曰中篇曰予迓續乃命于天既遷而/告之曰懋建大命言我雖能續汝命于天汝心)
　(能無戲怠然後可以立汝之命也○吳氏澄曰無戲/欲其敬事無怠欲其勤事大命兼民命國命而言建)
　(命謂命雖在天立之在我使使民有以遂其生國有以/永其祚也當時傲上從康習習於戲怠未遷則以為憚)
　(既遷則以為足不復為自/勉自立之計故以此戒之)
今予其敷心腹腎腸歴告爾百姓于朕志罔罪爾衆爾
無共怒協比讒言予一人
　集傳歴盡也百姓畿内民庶百官族姓亦在其中
　集說(黄氏度曰遷事百姓容有不能盡知吾心者浮/言胥動今悉無罪汝○吳氏澄曰敷心腹腎腸)
　(謂無一不布露也臣民雖既遷盤庚猶慮其強從/上命非出本心怨怒未忘故明白洞達以釋其疑)
古我先王將多于前功適于山用降我凶徳嘉績于朕
邦
　集傳古我先王湯也適于山往于亳也契始居亳其
　後屢遷成湯欲多于前人之功(王氏樵曰湯以亳而/興王業王業之興是)
　(多于前/人之功)故復往居亳案立政三亳鄭氏曰東成臯南
　轘轅西降谷以亳依山故曰適于山也降下也(黄氏/度曰)
　(猶今言/減少也)依山地高水下而無河圮之患故曰用下我
　凶徳嘉績美功也(孔氏安國曰下去凶惡/之徳立善功於我國)
　集說(金氏履祥曰此章謂亳殷之地高爽依山古我/先王將恢大前人之烈是以建都于亳用降我)
　(凶徳猶傳所謂有汾澮以流其惡國語所謂沃土民/不才瘠土民好義之意蓋消斯民沈溺重墜之疾而)
　(絶後世驕奢淫侈之風也○吳氏澄曰凶徳謂民受/水患適亳依山自此民獲其吉所以降其凶徳又成)
　(美功於我邦謂湯由/亳而興有天下也)
今我民用蕩析離居罔有定極爾謂朕曷震動萬民以
遷
　集傳今耿為河水圮壊沈溺墊隘民用蕩析離居無
　有定止將陷於凶徳而莫之救爾謂我何故震動萬
　民以遷也
　集說(孔氏安國曰言皆不明已本心○時氏瀾曰民/無逺慮未見水害而不欲遷猶可今既蕩析離)
　(居矣猶憚於遷何也瀕水之民水至則憂水去則忘/之極者止也水所圮壊已無所止其身矣尚不自覺)
　(姑欲苟安反謂我何為震動萬民以遷民既出此/言豈不自疑述其所言無復他意使之釋然也)
肆上帝將復我高祖之徳亂越我家朕及篤敬恭承民
命用永地于新邑
　集傳乃上天將復我成湯之徳而治及我國家我與
　一二篤敬之臣(時氏瀾曰篤敬者/同心同徳之人也)敬承民命用長居
　于此新邑也
　集說(時氏瀾曰所以遷者蓋上帝將復我高祖成湯/之徳以治我家亳邑湯之舊都盤庚非特欲復)
　(成湯之故業蓋將復成湯之法度紀綱聖人所居風/聲氣習尚有可考求之以為治也○申氏時行曰此)
　(言已之遷都實天意所在正對上曷震句曰上帝者/盤庚不敢以為己功而擬先王故歸之天也朕及篤)
　(敬即復祖徳而治國家之事篤敬是審利害之實而/謀其遷者忠誠體國之臣也恭承民命即迓續乃命)
　(之意言君臣一心致敬以承續民命使/趨利避害舍危就安用長居于新邑也)
肆予冲人非廢厥謀弔由靈各非敢違卜用宏兹賁
　集傳冲童弔至由用靈善也宏賁皆大也(孔氏頴達/曰樊光曰)
　(周禮云其聲大而宏詩云有賁/其有是宏賁皆為大之義也)言我非廢爾衆謀乃
　至用爾衆謀之善者指當時臣民有審利害之實以
　為當遷者言也爾衆亦非敢固違我卜亦惟欲宏大
　此大業爾言爾衆亦非有他意也蓋盤庚於既遷之
　後申彼此之情釋疑懼之意明吾前日之用謀略彼
　既往之傲惰委曲忠厚之意藹然於言辭之表大事
　以定大業以興成湯之澤於是而益永盤庚其賢矣
　哉
　集說(孔氏頴達曰禮將有大事必謀於衆謀衆乃是/常理故言非廢謂已不自專也衆謀必有異見)
　(故至極用其善者○林氏之奇曰成公六年左傳曰/聖人與衆同欲是以濟事盤庚能善用謀之意也○)
　(張氏九成曰盤庚非特不廢人謀卜者鬼謀亦不敢/違之是人謀鬼謀皆以為當遷○金氏履祥曰此章)
　(以上喻民○陳氏櫟曰此篇如多于前功以下朱子/本疑之如弔由靈宏兹賁等語實難曉姑依前注觀)
　(之可/也)
　附錄(蘇氏軾曰賁飾也大此郊廟朝市之飾○陳民/傅良曰各非敢違卜蓋曰吾與汝皆非私意各)
　(惟卜是用以求其/宏大藩飾之事爾)
　(案宏賁皆大之義孔疏所引有賁其首者足相証矣/然句中兩字皆大之意終不甚分曉或作賁卦之賁)
　(則在立國規模郊廟朝市之賁飾煥然一新上說/宋儒蘇軾陳傅良主此似亦有理存之以備一解)
嗚呼邦伯師長百執事之人尚皆隱哉
　集傳隱痛也盤庚復歎息言爾諸侯公卿百執事(孔/氏)
　(穎達曰百執事謂大夫/以下諸有執事之官也)之人庶幾皆有所隱痛於心
　哉
　集說(林氏之奇曰邦伯者邦之諸侯師長者衆官之/長六卿也百執事之人則其屬也○金氏履祥)
　(曰此章以下喻臣○吳氏澄曰新遷之民/生理未復諸臣當惻然憫痛愛䕶封殖之)
　(案經言邦伯漢孔氏以為二伯及州牧唐孔氏疏云/東西二伯及九州之牧也蘇氏林氏則云邦之諸侯)
　(黄氏度謂諸侯一國之長伯長也蔡傳不從二孔故/但以諸侯言或以為遷都不及畿外之諸侯而謂孔)
　(傳說是蔡以邦伯只指諸侯為未必然禮不云乎内/諸侯祿也外諸侯嗣也意此處傳専主内諸侯而言)
　(注疏所云伯牧正嫌其涉於畿外耳蓋二伯之分陜/隱五年公羊云天子三公相也自陜以東周公主之)
　(陜以西召公主之一相處乎内然則二伯亦未必在/内也况二伯之設殷時未必有之若八州八伯各有)
　(其屬尤當在畿外也至注云州牧者或以為當州之/牧然唐孔氏明言九州之牧矣則是注疏語涉游移)
　(而蔡所云諸侯者専主内諸侯也此為得之又考鄭/康成曰殷之州長曰伯虞夏及周為牧鄭之洽聞亦)
　(必有據此則所謂當州/之長乎其說優於二孔)
予其懋簡相爾念敬我衆
　集傳相爾雅曰導也我懋勉簡擇導汝以念敬我之
　民衆也
　集說(時氏瀾曰乍至新邑敬民之念稍弛民即有不/得其所者矣○陳氏經曰念敬我衆謂念之而)
　(不忘敬之/而不忽也)
朕不肩好貨敢恭生生鞠人謀人之保居敘欽
　集傳肩任敢勇也鞠人謀人未詳或曰鞠養也我不
　任好賄之人惟勇於敬民以其生生為念使鞠人謀
　人之保居者吾則敘而用之欽而禮之也(劉氏應秋/曰敘以祿)
　(位言欽以/禮貌言)
　集說(王氏十朋曰導其耕桑薄其稅斂使老幼不失/其養鞠人之事也聮其比閭合其族黨相友相)
　(助謀人保居之事也既養之又安之則斯民之生生/得矣○吳氏澄曰言我不任貪人有能敢於恭承民)
　(之生生俾貧富各保/其居者則任之敬之)
今我既羞告爾于朕志若否罔有弗欽
　集傳羞進也若者如我之意即敢恭生生之謂否者
　非我之意即不肩好貨之謂二者爾當深念無有不
　敬我所言也
　集說(馬氏森曰不肩好貨敢恭生生斯二者一則我/志之所若一則我志之所否今我既進告而無)
　(隠矣爾必於我所若者而勉之所否者而戒之罔有/弗欽焉可也○湯氏顯祖曰前告朕志志在恭承民)
　(命此告朕志志在/念敬我衆一也)
無總于貨寳生生自庸
　集傳無毋同總聚也庸民功也(王氏樵曰以民之生/生為功而自勉也)
　此則直戒其所不可為勉其所當為也
　集說(真氏徳秀曰廉雖小善貪乃大惡此盤庚所以/有貨寶之戒○劉氏克莊曰又拈起次篇貝玉)
　(之言以勵之曰不肩好貨曰無總貨寳可謂反覆告/戒之至矣○陳氏櫟曰敬我之所否而無總貨寳中)
　(不肩好貨之戒敬我之所若而/生生自庸申敢恭生生之訓)
式敷民徳永肩一心
　集傳式敬也敬布為民之徳永任一心欲其久而不
　替也盤庚篇終戒勉之意一節嚴於一節而終以無
　窮期之盤庚其賢矣哉蘇氏曰民不悅而猶為之先
　王未之有也祖乙圮於耿盤庚不得不遷然使先王
　處之則動民而民不懼勞民而民不怨盤庚徳之衰
　也其所以信於民者未至故紛紛如此然民怨誹逆
　命而盤庚終不怒引咎自責益開衆言反復告諭以
　口舌代斧鉞忠厚之至此殷之所以不亡而復興也
　後之君子厲民以自用者皆以盤庚藉口予不可以
　不論
　集說(林氏之奇曰上篇告之以汝克黜乃心而終篇/則曰永肩一心蓋謂欲黜其傲上從康之心則)
　(在於施實徳于民則能一心以事上矣私心去則義/理自明義理明則物莫能奪而愛民之實著矣○吳)
　(氏澄曰用敷布其徳於民永久守此/一心而不變也始終不貳之謂一)
　總論(吕氏祖謙曰三書反覆折難須於包容處看其/徳量於委曲訓誥處看其恩意於規畫纖悉處)
　(看其措置○王氏天與曰三篇中皆有告臣民之辭/蓋盤庚本意在誥諭胥怨之民而其中責臣之意尤)
　(重者以當時君民之情不通皆羣臣為之間也去其/問而後君民之情通遷都之計定矣○蔣氏悌生曰)
　(上篇始有遷都之謀世臣不利故造浮言以惑衆愚/民無知怨咨蠭起盤庚乃出教令大意皆責在位之)
　(人多宗嚴刑以威之中篇臨行告諭大意在位既從/下民如風行草偃不必示以威惟慮塗中寇攘竊發)
　(故特嚴刑以禁之下篇上下奠居勞事已過故統諭/之皆撫綏之意上篇威多於恩中篇恩威並行下篇)
　(弛威崇恩此盤庚/三篇之殊義也)
　
　
　
　
　
　
　
　
　
　
　
　
　
　
　
欽定書經傳說彚纂卷八
　欽定四庫全書
欽定書經傳說彚纂卷九
　　　說命上
　　　　集傳說命記髙宗命傳說(史記髙宗盤庚弟小/乙之子也名武丁以)
　　　　(夢得說於傅險遂以/傅險姓之號曰傅說)之言命之曰以下是也猶
　　　　蔡仲之命微子之命後世命官制詞其原盖出
　　　　於此上篇記得說命相之辭中篇記說為相進
　　　　戒之辭下篇記說論學之辭總謂之命者髙宗
　　　　命說實三篇之綱領故總稱之今文無古文有
　　　　集說(林氏之竒曰此三篇盖史官記髙宗得傅/說與之反覆商較議論為治之道與夫學)
　　　　(問之大方而其文煩多故其策分為三篇而有/上中下之别○王氏樵曰案命官有辭自唐虞)
　　　　(有之少僅一言多或數言而止出於當時面命/有書自說命始其事既非常其言則大訓微言)
　　　　(在焉夫子録之實與三謨/伊訓相表裏非他篇比也)
　王宅憂亮陰三祀既免喪其惟弗言羣臣咸諫于王曰
　嗚呼知之曰明哲明哲實作則天子惟君萬邦百官承
　式王言惟作命不言臣下罔攸禀令
　集傳亮亦作諒陰古作闇案喪服四制髙宗諒陰三
　年鄭氏注云諒古作梁楣謂之梁闇讀如鶉䳺之䳺
　闇謂廬也即倚廬之廬儀禮翦屏柱楣(朱子曰柱音/知主反似是)
　(從手不/從木)鄭氏謂柱楣所謂梁闇是也宅憂亮陰言宅
　憂於梁闇也先儒以亮陰為信默不言(孔氏安國曰/隂默也居憂)
　(信默三/年不言)則於諒陰三年不言為語復而不可觧矣君
　薨百官總已聽於冢宰居憂亮隂不言禮之常也髙
　宗喪父小乙惟既免喪而猶弗言羣臣以其過於禮
　也故咸諫之歎息言有先知之德者謂之明哲明哲
　實為法於天下今天子君臨萬邦百官皆奉承法令
　王言則為命不言則臣下無所禀令矣
　集說(朱子語類問諒隂以他經考之皆以諒隂為信/默惟鄭氏獨以為凶廬天子居凶廬豈合禮制)
　(曰所引翦屏柱楣是兩事盖始者戸北向用草為屏/不翦其餘至是改而西向乃翦其餘草始者無柱與)
　(楣檐著於地至是乃施短柱及楣以拄其楣架起其/檐令稍高而下可作户也梁闇未詳古定制何如不)
　(敢輙為之説但假使不如鄭說亦未見天子不可居/廬之法○時氏瀾曰免喪之後則發號施令與天下)
　(更始當臣民拭日觀化聳然聽命之時髙宗猶且弗/言弗言者恭默深思為君之難不敢易其言也非柔)
　(懦闇弱胷中無所主而不能言也中無所主而不言/則柔懦闇弱之形已見於外惟中有所主者雖未甞)
　(言其至誠發越自不可掩此高宗之羣臣默窺於不/言之表而有明哲之說○金氏履祥曰謂之明哲者)
　(以髙宗天資之不凡也知之固貴於行之故曰實作/則命令之行乃作則之事也○申氏時行曰知者氣)
　(質清明義理昭著先天下而知者也明者方寸虚靈/無一理之不具哲者察微知著無一理之不燭言具)
　(是先知之德者謂/之明哲之人也)
王庸作書以誥曰以台正于四方台恐德弗類兹故弗
言恭默思道夢帝賚予良弼其代予言
　集傳庸用也髙宗用作書告喻羣臣以不言之意言
　以我表正四方任大責重恐德不類於前人故不敢
　輕易發言惟恭敬淵默(金氏履祥曰恭者敬身/以處默者不言而思)以思
　治道夢帝與我賢輔其将代我言矣盖髙宗恭默思
　道之心純一不二與天無間故夢寐之間帝賚良弼
　其念慮所孚精神所格非偶然而得者也
　集說(程子曰夢說之事髙宗只思得聖賢之人湏是/呈賢之人方始應其感若傅說非聖賢自不相)
　(感如人卜筮蓍在手事在未來吉凶在書策其卒三/者必合矣○問髙宗徃求說邪說來入夢邪曰譬懸)
　(鏡於此有物必照亦非鏡徃照物亦非物來入鏡大/抵人心虚靈善不善必先知之○或言髙宗於傅說)
　(文王於太公盖已素知之矣恐羣臣未信故托夢卜/以神之曰此偽也聖人豈偽乎○朱子曰髙宗夢傅)
　(說分明有個傅說在那裏髙宗却不知所以夢見亦/是朕兆先見者如此○帝賚良弼必是夢中有帝賚)
　(之說說是帝真賚不得說無此事只是天理亦不得/○吕氏祖謙曰自古聖賢皆於恐懼用工恐徳弗類)
　(入聖作徳之門也○恭默者用志不分也思/道者沈潜思慮玩索天下至理之所在也)
乃審厥象俾以形旁求于天下說築傅巖之野惟肖
　集傳審詳也詳所夢之人繪其形象(孫氏繼有曰追/述其夢中所見)
　(而想像其形容曰象得/其象而繪之則曰形)旁求於天下旁求者求之非
　一方也築居也今言所居猶謂之卜築傅巖在虞虢
　之間(地理今釋傅巖在今山西平陽府平陸縣東北/二十五里一名隠賢社水經注云沙澗水出虞)
　(山東南逕傅巖歴傅說隠室前俗名謂之聖人/窟孔安國傳傅說隠於虞虢之間即此䖏也)肖似
　也與所夢之形相似
　集說(陳氏雅言曰天之生賢将欲以用世而髙宗求/賢之心能合上天生賢之心賢之䖏世将欲以)
　(得君而髙宗求賢之心又能合賢人用世之心○何/氏孟春曰孟子曰傅說舉於版築之間墨翟書云傅)
　(說衣褐帶索傭築於傅巖賈誼賦云傅說胥靡乃相/武丁遷史殷夲紀云說為胥靡築於傅巖孔安國書)
　(傳說代胥靡以供食孔之所謂代縁墨之所謂傭也/史記索隠引漢書注胥相也靡隨也古者相隨坐輕)
　(刑之名荘周書胥靡登髙而不懼遺死生是刑使人/不聊於生如此非輕刑矣說之賢而被此刑吾不敢)
　(信況書只云築胥靡非經之所載也竊意伊耕傅築/之云不過明其方賤苦力民間而成湯髙宗能得之)
　(於畎畝/巖穴耳)
爰立作相王置諸其左右
　集傳於是立以為相案史記髙宗得說與之語果聖
　人乃舉以為相書不言省文也未接語而遽命相亦
　無此理置諸左右盖以冢宰兼師保也荀卿曰學莫
　便乎近其人置諸左右者近其人以學也史臣將記
　髙宗命說之辭先叙事始如此
　集說(黄氏度曰古者冢宰猶是行有司之事相則師/保也仲虺為左相伊尹為右相周召相成王為)
　(左/右)
命之曰朝夕納誨以輔台德
　集傳此下命說之辭朝夕納誨者(王氏炎曰不曰諌/而曰誨者盖屈己)
　(以求/教也)無時不進善言也孟子曰人不足與適也政不
　足與閒也惟大人為能格君心之非髙宗既相說處
　之以師傅之職而又命之朝夕納誨以輔台德可謂
　知所本矣吕氏曰髙宗見道明故知頃刻不可無賢
　人之言
　集說(胡氏一桂曰相業莫大於輔君德髙宗命相未/及他事而責之以納誨輔德為第一義盖其思)
　(道精見道明又素學於甘盤而有得故其言如此○/王氏樵曰納誨而不朝夕亦難以奏功曰左右則無)
　(間曰朝夕則無時君/徳安得而不成乎)
若金用汝作礪若濟巨川用汝作舟楫若歳大旱用汝
作霖雨
　集傳三日雨為霖髙宗託物以喻望說納誨之切三
　語雖若一意然一節深一節也
　集說(王氏安石曰作礪使成器舟楫使濟難霖雨使/澤民○蒋氏悌生曰金作礪望其朝夕有切磋)
　(琢磨之功使己徳日修而至於成器濟川舟楫則澤/及乎人矣大旱作霖則及天下如天地之功用非人)
　(力所可及所謂/一節深一節也)
啓乃心沃朕心
　集傳啓開也沃灌溉也啓乃心者開其心而無隠沃
　朕心者溉我心而厭飫也
　集說(陳氏大猷曰相業莫大於輔德輔德莫切於格/心格心之道非可外求惟以心格心啓開而發)
　(之也沃灌而入之也如渇之沃漿神受心領而入之/深也○陳氏櫟曰髙宗命說之初已有渇教之意今)
　(欲遂沃其渇教之心說果開誠心以進言髙宗心心/相孚必有如土受水之沃如所謂江海之浸膏澤之)
　(潤渙然冰釋怡然理順者矣○劉氏應秋曰汝心啓/則礪也舟楫也霖雨也各已致其相資之益我心沃)
　(則金也大川也大旱也各已得其默助/之功矣輔徳之道又何以加於此哉)
若藥弗瞑眩厥疾弗瘳若跣弗視地厥足用傷
　集傳方言曰飲藥而毒海岱之間謂之瞑眩瘳愈也
　(孔氏穎達曰藥之攻病先/使人瞑眩憒亂病乃得瘳)弗瞑眩喻臣之言不苦口
　也弗視地喻我之行無所見也
　集說(時氏瀾曰大臣之進言始開陳其略中則漸引/其君以當道而後進苦口之言淤終進諌之序)
　(也髙宗慮說守進諌之常未肻盡吐故使之即陳逆/耳難聽之言言不逆耳則過不能明猶藥不猛烈則)
　(疾不愈也髙宗恭默思道已造明哲之地矣而其自/䖏乃若暗而無所見者如跣足之人苟不視地即為)
　(物所傷盖髙宗恐說視己為成德之人髙宗雖已成/徳無說以扶持之則未免有自虧之病其望說又切)
　(於前矣○王氏炎曰已之有失非說之苦/口不能藥已之不明非說之開導不能行)
惟暨乃僚罔不同心以匡乃辟俾率先王迪我髙后以
康兆民
　集傳匡正率循也先王商先哲王也說既作相總百
　官則卿士而下皆其僚屬髙宗欲傅說暨其僚屬(黄/氏)
　(度曰同官為僚使說表倡之/○袁氏黄曰暨者下及之詞)同心正救使循先王之
　道蹈成湯之迹(袁氏黄曰率者循而/弗違迪者蹈而無間)以安天下之民
　也
　集說(陳氏雅言曰髙宗於傅說不特望其以己正君/而又望其暨百僚同心以正君者誠以君德之)
　(進退係乎羣臣之賢否苟小人衆則說雖賢亦無以/獨成正君之功故欲其擇羣才以居庶職則道同德)
　(合庶能左右輔弼交修不逮以正其君然則正君之/道當何如哉亦惟使循先王之道蹈成湯之迹以安)
　(天下之民而已夫成湯之創業垂統所以遺後嗣者/至矣後世之君莫不遵守之故命說先之以俾率先)
　(王而後言迪我髙后者與君牙所謂用奉若於先王/以對揚文武之光命同也成湯之迹商之先王能迪)
　(蹈之故欲其率先王以迪髙后以康兆民則安民之/道盡而匡君之道亦盡○孫氏繼有曰說之納誨者)
　(一而臣皆納誨則其輔益廣說之啓/心者一而臣皆啓心則其沃益深)
嗚呼欽予時命其惟有終
　集傳敬我是命其思有終也是命上文所命者
　集說(陳氏櫟曰即相亦惟終之意○王氏樵曰君德/成則輔德有終民生安則同心匡辟有終○姚)
　(氏舜牧曰命朝夕納誨到迪髙后康兆/民此為相業之終不如是其責未盡也)
說復于王曰惟木從繩則正后從諫則聖后克聖臣不
命其承疇敢不祗若王之休命
　集傳答欽予時命之語木從繩(朱子曰引繩/彈墨以取直)喻后從
　諫明諫之決不可不受也然髙宗當求受言於已不
　必責進言於臣君果從諫臣雖不命猶且承之況命
　之如此誰敢不敬順其美命乎
　集說(陳氏雅言曰髙宗託物以喻其意故傅說之復/髙宗亦託物以進其辭木之生豈生而皆正惟)
　(從繩則無不正君之徳豈生而皆聖惟從諫則無不/聖傅說於此将進其中篇陳戒之辭故先説此以廣)
　(其從諫之量髙宗欲資之於人故以納誨責其臣傅/說使反求諸已故以從諫之道望其君納誨者相臣)
　(之職從諫者人君之道也○吕氏柟曰言從諫者亦/以美髙宗堅其為善之志也於美之中而又勸焉者)
　(此也○姚氏舜牧曰君曰欽予時/命臣曰祗若休命是謂一敬相成)
　　說命中
　　　集說(陳氏櫟曰說初見髙宗上篇所言只/及從諫至此乃詳及為君立政之道)
惟說命總百官
　集傳說受命總百官冢宰之職也
　集說(孔氏穎達曰說以官髙任重乃進言於王故史/特標此句為發言之端也○林氏之竒曰髙宗)
　(之於傅說信之篤任之專遂舉國而聽之使之代言/政事其至誠之心上格於天下孚於民而其君臣同)
　(心同志相與孚契於一堂之/上如股肱元首之相為用也)
乃進千王曰嗚呼明王奉若天道建邦設都樹后王君
公承以大夫師長不惟逸豫惟以亂民
　集傳后王天子也君公諸侯也治亂曰亂明王奉順
　天道建邦設都立天子諸侯承以大夫師長(孔氏穎/達曰周)
　(禮立官多以師為名師者衆所法亦是長之義大/夫以下分職不同毎官各有其長故以師長言之)制
　為君臣上下之禮以尊臨卑以下奉上非為一人逸
　豫之計而已也惟欲以治民焉耳
　集說(楊氏時曰明王不以私智自用循天理而已所/謂奉若天道也○陳氏雅言曰天生民而不能)
　(以自治故立之君君奉天而不能以獨治故任之臣/建邦設都分地而居之分職而任之者非欲以天下)
　(奉一人惟欲以一人治天下焉耳○王氏樵曰天之/化育萬物亦豈自用凡日月星辰雨露風霆皆所以)
　(為天之用而代天之行者也王者豈能以一人之聪/明徧及庶物故以尊臨卑而事有統以下奉上而職)
　(有分○申氏時行曰天道以尊卑上下之自然者而/言所謂天秩之禮也奉若者順天道之自然而制為)
　(尊卑上下之禮也建邦是即四海之内而分建之有/王畿有侯國設都是就一邦之中而分設之有大都)
　(有小都此分土之事后王君公所以樹之於邦者大/夫師長天子諸侯皆有所以承之於都者此列爵之)
　(事惟以亂民者惟體統嚴而分守有定位序列而/化理益周君以贊天臣以贊君凡以治民焉耳)
惟天聰明惟聖時憲惟臣欽若惟民從乂
　集傳天之聰明無所不聞無所不見無他公而已矣
　人君法天之聰明一出於公則臣敬順而民亦從治
　矣
　集說(孔氏安國曰言聖王法天以立教於下無不聞/見除其所惡納之於善雖復運有推移道有升)
　(降其所施為未甞不法天也○蘇氏軾曰未甞視也/而無不見未甞聽也而無不聞此天聪明也而聖人)
　(法之○吕氏祖謙曰髙宗已造明哲之地若火然泉/達故說欲擴充髙宗之明哲必憲天之聪明而後已)
　(也○陳氏櫟曰憲天聪明則君與天一臣民之心均/此天理自有不容違者此四句因上文而申言之)
惟口起羞惟甲胄起戎惟衣裳在笥惟干戈省厥躬王
惟戒兹允兹克明乃罔不休
　集傳言語所以文身也輕出則有起羞之患甲胄所
　以衛身也輕動則有起戎之憂二者所以為己當慮
　其患於人也衣裳所以命有德必謹於在笥者戒其
　有所輕予干戈所以討有罪必嚴於省躬者戒其有
　所輕動二者所以加人當審其用於已也王惟戒此
　四者信此而能明焉則政治無不休美矣
　集說(朱子曰惟天聪明至惟干戈省厥躬八句各一/義不可牽連天自是聪明君自是用時憲臣自)
　(是用欽順民自是用從乂口則能起羞甲胄所以禦/戎也然亦能興戎衣裳者賞也在笥猶云在箱篋中)
　(甚言其取之易如云爵者上之所擅出於口而無窮/惟其予之之易故必審其人果賢邪果有功邪則賞)
　(不妄矣干戈刑人之具然湏省察自家真箇是否恐/或因怒而妄刑人或慮施之不審而無辜者被害則)
　(刑之施當矣盖衣裳之予在我而必審其人之賢否/干戈施之於人而必審自己之是非也○王氏炎曰)
　(此所戒皆恐其聪明蔽於私欲而不與天相似也克/明則庶㡬扵天之聪明矣○傅氏元初曰言動命討)
　(四件機動扵此而應在彼喜怒予奪發扵一時而榮/辱成敗關乎四海百姓四句皆是戒其輕而欲其重)
　(持以凝定而/出乎精明也)
惟治亂在庶官官不及私昵惟其能爵罔及惡德惟其
賢
　集傳庶官治亂之原也庶官得其人則治不得其人
　則亂王制曰論定而後官之任官而後爵之六卿百
　執事所謂官也公卿大夫士所謂爵也官以任事故
　曰能爵以命德故曰賢惟賢惟能所以治也私昵惡
　德(孔氏穎達曰私昵謂知其不可而/任之惡德謂不知其非而任之)所以亂也○案
　古者公侯伯子男爵之於侯國公卿大夫士爵之於
　朝廷此言庶官則爵為公卿大夫士也○呉氏曰惡
　德猶凶德也人君當用吉士凶德之人雖有過人之
　才爵亦不可及
　集說(孔氏穎達曰治其事謂之官受其位謂之爵治/事必用能故官云惟其能受位宜得賢故爵云)
　(惟其賢戒王使審求人絶私好也○吕氏祖謙/曰官爵及私惡是蔽於私意非憲天聪明矣)
慮善以動動惟厥時
　集傳善當乎理也時時措之宜也慮固欲其當乎理
　然動非其時猶無益也聖人酬酢斯世亦其時而已
　集說(王氏安石曰事固有善而非時所宜者善如裘/葛之良時如寒暑之時時非葛裘雖善何施惟)
　(未動審於慮善将動審於時宜然後事順理/而當其可矣不顧可否干時而動非聪明也)
有其善喪厥善矜其能喪厥功
　集傳自有其善則已不加勉而德虧矣自矜其能則
　人不効力而功隳矣
　集說(黄氏度曰善與人同舜所以為有君徳也驕矜/起於自私一己之善猶無以容之況能以天下)
　(為度乎○王氏樵曰有其善者有自足之心也故己/不加勉而喪其善矜其能者有自用之心也故人不)
　(効力而/喪其功)
惟事事乃其有備有備無患
　集傳惟事其事乃其有備有備故無患也張氏曰修
　車馬備器械事乎兵事則兵有其備故外侮不能為
　之憂簡稼器修稼政事乎農事則農有其備故水旱
　不能為之害所謂事事有備無患者如此
　集說(林氏之竒曰此又戒之以預備於不慮治不忘/亂安不忘危之事也○王氏肻堂曰有備以事)
　(之未至言無患/以事之既至言)
無啓寵納侮無恥過作非
　集傳毋開寵幸而納人之侮毋恥過誤而遂己之非
　過誤出於偶然作非出於有意
　集說(孔氏穎達曰君子位髙益恭小人得寵則慢若/寵小人則必恃寵慢主無得開小人以寵自納)
　(此輕侮也○陳氏櫟曰啓寵納侮即女子小人近之/不孫之意過而改之則無過矣恥過而作非則遂非)
　(而為惡矣夲只無心/之過反成有心之惡)
惟厥攸居政事惟醇
　集傳居止而安之義安於義理之所止也義理出於
　勉强則猶二也義理安於自然則一矣一故政事醇
　而不雜也
　集說(林氏之竒曰自此以上所以為髙宗謀者無所/不至故又縂結之盖言如上之所云當謹者其)
　(本則在於人主先正其心術而已居者有所主於中/也中有所主則政事不駁雜此其本也○馬氏森曰)
　(心者萬化之所從出也使心蔽於物欲則危殆不安/而發於其政害於其事矣故必安於義理之所止而)
　(無物欲之搖奪則大本立達道行/而政事之間無一不得其當矣)
黷于祭祀時謂弗欽禮煩則亂事神則難
　集傳祭不欲黷黷則不敬禮不欲煩煩則擾亂皆非
　所以交鬼神之道也商俗尚鬼髙宗或未能脫於流
　俗事神之禮必有過焉祖已戒其祀無豐昵傅說盖
　因其失而正之也
　集說(林氏之竒曰黷于祭祀是心術所蔽故傅說舉/以為訓盖祭惟稱於禮苟不稱於禮而以私意)
　(為之數則過疏則不及皆非禮之中也黷而謂之不/欽者以禮煩則紛亂而難行也夫鬼神聪明正直享)
　(于克誠苟亂而非禮則鬼神豈享之哉盖夙夜惟寅/直哉惟清則於事神為易也○杜氏偉曰事神有歳)
　(舉之時先王酌天理之時宜而定之者也事神有品/節之禮先王觀天理之㑹通而制之者也黷則将以)
　(敬之適以慢之将以治之/適以亂之事神不亦難乎)
王曰旨哉說乃言惟服乃不良于言予罔聞于行
　集傳旨美也古人於飲食之羙者必以旨言之盖有
　味其言也服行也髙宗贊美說之所言謂可服行使
　汝不善於言則我無所聞而行之也蘓氏曰說之言
　譬如藥石雖散而不一然一言一藥皆足以治天下
　之公患所謂古之立言者
　集說(林氏之竒曰說既進其嘉謀嘉猷自明王奉若/天道以下凡數十言無非治道之大原君術之)
　(至要其所以啓沃以成就髙宗之徳可謂展盡底藴/而無餘矣髙宗至是而聞其所未聞義理之悅於其)
　(心而無厭也則若飢之甘食渇之甘飲入乎/口著乎心斷然以為可以行之而無疑也)
說拜稽首曰非知之艱行之惟艱王忱不艱允協于先
王成德惟說不言有厥咎
　集傳髙宗方味說之所言而說以為得於耳者非難
　行於身者為難王忱信之亦不為難信可合成湯之
　成德說於是而猶有所不言則有其罪矣上篇言后
　克聖臣不命其承所以廣其從諫之量而将告以為
　治之要也此篇言允協先王成德惟說不言有厥咎
　所以責其躬行之實将進其為學之說也皆引而不
　發之義
　集說(程子曰知之非艱行之惟艱固也然知之亦自/艱如人欲徃京師必是知出那門行那路然後)
　(可徃若不知雖有欲徃之心其将何之自古非無能/力行者然鮮能明道此知之亦難也○張氏栻曰孔)
　(子觀上世之化曰大哉知乎雖堯舜之民比屋可封/亦能使之由之而已知者聖凡之分也豈可云易乎)
　(哉傅說之告髙宗髙宗盖知之者恭默思道非知之/明哲者有此乎故君奭篇言在武丁時則有若甘盤)
　(盖發髙宗之知者甘盤也說故告之以雖己知之此/非艱也貴於身親實履之耳此為已知者言也若髙)
　(宗未克知之而告之曰知之非艱則說為失言矣○/真氏德秀曰忱誠也使髙宗以誠為主何患於行乎)
　(○陳氏櫟曰說意謂王能行而說不言則咎在說說/己言而王不行則咎在王不在說也上篇復君以從)
　(諫此則責君以行言必實見於行而後始不為徒從/也知對行言自傅說始發之而後致知力行為萬世)
　(學者為學/之法程)
　　說命下
　　　集說(馬氏廷鸞曰前篇訪以政事故說以/政事對此篇訪以學故說以學對)
王曰來汝說台小子舊學于甘盤既乃遯于荒野入宅
于河自河徂亳暨厥終罔顯
　集傳甘盤臣名君奭言在武丁時則有若甘盤遯退
　也髙宗言我小子舊學于甘盤已而退于荒野後又
　入居于河自河徂亳遷徙不常歴叙其廢學之因而
　歎其學終無所顯明也無逸言髙宗舊勞于外爰暨
　小人與此相應國語亦謂武丁入于河自河徂亳唐
　孔氏曰髙宗為王子時其父小乙欲其知民之艱苦
　故使居民間也(孔氏頴達曰於時盖未為太子殷道/雖質不可既為太子更與民雜居)
　蘇氏謂甘盤遯于荒野以台小子語脈推之非是
　集說(朱子曰東坡觧作甘盤遯于荒野據某看只是/髙宗自言觀上文曰予小子可見但不知當初)
　(髙宗因甚遯于荒野不知甘盤是甚様人是學箇甚/麽今亦不敢斷但據文義疑是如此兼無逸云髙宗)
　(舊勞于外亦與此相應想見髙宗三年不言恭默思/道未知所發又見世間未有箇人强得甘盤所以思)
　(得大賢如傅說髙宗若非傅說想不能致當日之治/傅說若非髙宗亦不能有所為故曰惟后非賢不乂)
　(惟賢非后不食言必相湏也○黄氏震曰蘇氏之說/非是此論精矣世人不喜其說者以暨厥終罔顯非)
　(所以言髙宗也案蔡云髙宗歴叙廢學之因而歎其/學終於無所顯明其說亦夲古注初非蔡氏自為之)
　(說且自言學罔顯而下文求傅說爾惟訓于朕志文/義極順無可疑者若以為甘盤遯去而罔顯則上文)
　(既言宅扵河又言自河徂亳蹤跡歴歴甚明豈得言/罔顯邪且蘓氏雖以遯野為甘盤而小蘓氏作古史)
　(亦以遯野為髙宗也○鄭氏曉曰正義云髙宗未立/之前已有甘盤免喪不言乃求傅說漢儒以為即位)
　(初有甘盤佐之甘盤卒後有傅說說有大功周公數/六臣不言說未知其故盖此六臣皆商前王舊臣輔)
　(後王者說乃髙宗所求非其父小乙所遺之臣/也周公㽞召公專述舊臣故數盤而不及說)
爾惟訓于朕志若作酒醴爾惟麴糵若作和羹爾惟鹽
梅爾交修予罔予棄予惟克邁乃訓
　集傳心之所之謂之志(陳氏大猷曰訓/志猶云格心)邁行也(黄氏/度曰)
　(說以力行要髙宗故/髙宗有克邁之言焉)范氏曰酒非麴糵不成(朱子曰/周官五)
　(齊二曰醴齊注云醴成而汁滓相将如今甜/酒也○陳氏師凱曰麴酒母也蘗牙米也)羹非鹽
　梅不和人君雖有美質必得賢人輔導乃能成徳作
　酒者麴多則太苦蘗多則太甘麴糵得中然後成酒
　作羹者鹽過則鹹梅過則酸鹽梅得中然後成羹臣
　之於君當以柔濟剛可濟否左右規正以成其徳故
　曰爾交修予(王氏樵曰冏命交修乃羣臣交相弼正/其君之意此專說傅說故取更互相濟)
　(之/意)爾無我棄我能行爾之言也孔氏曰交者非一之
　義
　集說(蘇氏軾曰麴蘗鹽梅和而不同也○時氏瀾曰/學問之道相需而成有傅說之教有髙宗之聽)
　(故謂之交修言教學互相發明誠意相接也○陳氏/經曰中篇說謂患髙宗之不能行不患臣之不能言)
　(此篇髙宗謂患說之不能言不患我之不能行○/王氏樵曰訓不於行事而於志此髙宗知本之論)
說曰王人求多聞時惟建事學于古訓乃有獲事不師
古以克永世匪說攸聞
　集傳求多聞者資之人學古訓者反之已古訓者古
　先聖王之訓載修身治天下之道二典三謨之類是
　也說稱王而告之曰人求多聞者是惟立事然必學
　古訓深識義理然後有得不師古訓而能長治久安
　者非說所聞甚言無此理也○林氏曰傅說稱王而
　告之與禹稱舜曰帝光天之下文勢正同
　集說(王氏安石曰求多聞而不惟古訓是式則是非/無所考正而所聞愈惑矣○林氏之竒曰善待)
　(問者如撞鐘叩之以小者則小嗚叩之以大者則大/鳴待其從容然後盡其聲髙宗既從容以問矣故說)
　(得以盡其聲也○朱子曰今人只管說治心修身若/不見這箇理心是如何地治身是如何地修傅說曰)
　(學于古訓至匪說攸聞盖聖賢說出道理在裏必學/乎此後可以有得○經籍古人言學字方自說命始)
　(有○吕氏祖謙曰學問之博責有實用大而建立大/經經綸大業彌綸大化至於贊天地化育皆所謂建)
　(事也此所謂有用之學否則所聞雖多亦奚以為○/真氏徳秀曰大學自格物致知推而至於治國平天)
　(下盖致知所以明理理明則見諸行事者舉而措之/耳此求多聞建事之意也古者學與事為一故精義)
　(所以致用利用所以崇徳本末非二致也後世學與/事為二故求道者以政事為粗迹任事者以講學為)
　(空言不知天下未甞有無理之事無事之理老荘言/理而不及事是有無事之理也管商言事而不及理)
　(是有無理之事也深味傅說之言/則古先聖王之正傳可以識矣)
惟學遜志務時敏厥修乃來允懐于兹道積于厥躬
　集傳遜謙抑也務專力也時敏者無時而不敏也遜
　其志如有所不能敏于學如有所不及虚以受人勤
　以勵已則其所修如泉始達源源乎其來矣兹此也
　篤信而深念乎此則道積於身不可以一二計矣夫
　修之來來之積其學之得於已者如此
　集說(林氏之竒曰功崇惟志業廣惟勤學之欲有得/者惟在於此二者遜志則功日以崇時敏則業)
　(日以廣此誠為學之大方○朱子曰遜順其志捺下/這志入那事中子細低心下意與他理會若髙氣不)
　(伏以為無緊要不能入細理㑹得則其修亦不來矣/既遜其志又湏時敏若似做不做或作或輟亦不濟)
　(事湏是遜志又務時敏則厥修乃來為學之道只此/二端而已又戒以允懐于兹二者則道乃積于厥躬)
　(積者來得件數多也○陳氏經曰信道不篤則所修/雖來亦不堅凝惟允懐于此篤信不忘則來者積聚)
　(不散來如日知其所無/積如月無忘其所能也)
惟斆學半念終始典于學厥德修罔覺
　集傳斆教也言教人居學之半(朱子曰學記引/此亦只依古注)盖道
　積厥躬者體之立斆學于人者用之行兼體用合内
　外而後聖學可全也始之自學學也終之教人亦學
　也一念終始常在於學無少間斷則徳之所修有不
　知其然而然者矣(孫氏覺曰徳修罔覺董子所/謂長日加益而不自知也)或曰
　受教亦曰斆斆於為學之道半之半湏自得此說極
　為新巧但古人論學語皆平正的實此章句數非一
　不應中間一語獨爾巧險此盖後世釋教機權而誤
　以論聖賢之學也
　集說(朱子曰惟斆學半盖已學既成居於人上則湏/教人初學得者是半既學而推以教人與之講)
　(說已亦因此温得文義是斆之功亦半也念終始典/于學自學教人無非是學自始至終日日如此忽不)
　(自知其徳之修也○真氏徳秀曰上言道之積下言/徳之修以理之共由言之謂之道以理之自得言之)
　(謂之徳也○王氏樵曰自人己之分殊而言修身以/上者學之事也齊家以下者教之事也學固居斆之)
　(先而未學固無可以為教自大學之全功而言則自/學者學之始也教人者學之終也斆實居學之半而)
　(凡教皆所以為學學誠無終始可間也一念終始常/在于學則厥徳修罔覺何也盖家國天下之酬酢無)
　(非身心之實理自其體之以性分也而政事非粗迹/自其體之以職分也而天下皆分内則其所以施於)
　(天下國家者孰不歸於性分之所固有職分之所當/為而徳之所修殆化其迹而不自知矣盖以事分之)
　(則有學有教以理言之則利用所以崇徳/而初無二也中庸所謂合内外之道也)
監于先王成憲其永無愆
　集傳憲法愆過也言徳雖造於罔覺而法必監于先
　王(王氏樵曰此法字乃法度之/法或言為學之準的非也)先王成法者子孫之
　所當守者也孟子言遵先王之法而過者未之有也
　亦此意
　集說(張氏九成曰欲髙宗以湯為法也○吕氏祖謙/曰無愆徳之至難也舜徳盛矣臯陶惟曰罔愆)
　(而已○時氏瀾曰徳修罔覺已㡬於大而化之矣復/使之監于先王者盖至公無私之理雖聖人不可有)
　(一毫自恃之心也○王氏樵曰為治孰非學中事謂/成憲不闋於君徳固不可但監于成憲與上文學古)
　(自是相對而言如夫子逺宗/堯舜之道而法則近守文武)
惟說式克欽承旁招俊乂列于庶位
　集傳式用也言髙宗之徳苟至於無愆則說用能敬
　承其意廣求俊乂列于衆職盖進賢雖大臣之責然
　髙宗之徳未至則雖欲進賢有不可得者
　集說(彭氏汝礪曰大臣以己事君不若以天下之賢/事君一相得其人則天下之賢兼收竝蓄庶位)
　(皆得其人○陳氏大猷曰君莫大於務學進徳相莫/大於為君求賢○姚氏舜牧曰前篇髙宗云惟暨乃)
　(僚罔不同心以匡乃辟君知進賢之在任相也此/云旁招俊乂列于庶位說亦知相職之在進賢也)
王曰嗚呼說四海之内咸仰朕徳時乃風
　集傳風教也天下皆仰我徳是汝之教也
　集說(黄氏度曰不曰教而/曰風風有感發之義)
股肱惟人良臣惟聖
　集傳手足備而成人良臣輔而君聖髙宗初以舟楫
　霖雨為喻繼以麴糵鹽梅為喻至此又以股肱惟人
　為喻其所造益深所望益切矣
　集說(陳氏櫟曰髙宗潜默之久一旦舉說而相之風/聲所動四海仰徳然非輔君作聖則無以慰人)
　(心之仰說始告君以從諌則聖惟聖時憲是臣以聖/期待其君今髙宗語說以良臣惟聖是君亦以聖自)
　(期待矣○王氏樵曰此二句且泛論而望說之意在/言外下舉伊尹堯舜其君正良臣惟聖之實事而欲)
　(傅說/繼之)
昔先正保衡作我先王乃曰予弗克俾厥后惟堯舜其
心愧恥若撻于市一夫不獲則曰時予之辜佑我烈祖
格於皇天爾尚明保予罔俾阿衡專美有商
　集傳先正先世長官之臣(鄒氏季友曰此章從孔氏/訓正為長君牙文侯篇又)
　(訓先正為祖父案詩雲/漢禮記緇衣亦皆訓長)保安也保衡猶阿衡(孔氏穎/達曰言)
　(天下所取安/所取平也)作興起也(陳氏經曰學于伊尹湯之為/聖乃尹興起而作成之也)
　撻於市恥之甚也不獲不得其所也髙宗舉伊尹之
　言謂其自任如此故能輔我成湯功格于皇天爾庶
　㡬明以輔我無使伊尹專美於我商家也傅說以成
　湯望髙宗故曰協于先王成徳監于先王成憲髙宗
　以伊尹望傅說故曰罔俾阿衡專美有商
　集說(周子曰伊尹恥其君之不及堯舜一夫不獲則/曰時予之辜學者當志伊尹之所志○林氏之)
　(竒曰人君之學與匹夫異其所宅者至廣其所御者/至衆其所學者不過學為堯舜而已若髙宗之學于)
　(傅說其所謂堯舜之學矣○陳氏大猷曰尹在畎畝/則欲使君為堯舜之君民為堯舜之民其自任之重)
　(如此說起版築為相迹與尹/同其自任不可不與尹同)
惟后非賢不乂惟賢非后不食其爾克紹乃辟于先王
永綏民說拜稽首曰敢對揚天子之休命
　集傳君非賢臣不與共治賢非其君不與共食言君
　臣相遇之難如此克者責望必能之辭敢者自信無
　慊之辭對者對以己揚者揚於衆(王氏樵曰對揚者/以示必能踐此言)
　(之/意)休命上文髙宗所命也至是髙宗以成湯自期傳
　說以伊尹自任君臣相勉勵如此異時髙宗為商令
　王傅說為商賢佐果無愧於成湯伊尹也宜哉
　集說(趙氏敦臨曰前言疇敢不祗若王之休命今云/敢對揚天子之休命盖方求諫之時則貴乎廣)
　(故舉衆以稱之至於阿衡之事業則傅說當躬任其/責故稱已以言之○朱子曰惟后非賢不又言人君)
　(必任賢而後可以致治也惟賢非后不食言人君當/任養賢之責也髙宗之本意如此○陳氏雅言曰髙)
　(宗言今我而獲說則后得賢矣當與爾共治也說而/遇我則賢得后矣當與我共食也以君臣相遇之難)
　(而見今日相遇之盛爾其克紹汝君於先王安斯民/於永久此以致君澤民之事責其臣也說於是拜稽)
　(首以致其敬君之禮而謂之敢對揚天子/之休命者此以致君澤民之事任諸已也)
　總論(朱子曰伊尹告太甲便與傅說告髙宗不同伊/尹之言諄切懇到盖太甲資質低不得不然若)
　(髙宗則無許多病痛所謂黷于祭祀/時謂弗欽之類不過此等小事爾)
　　髙宗肜日
　　　集傳髙宗肜祭有雊雉之異(史記曰有飛雉/登鼎耳而呴)祖
　　　已訓王史氏以為篇亦訓體也不言訓者以既
　　　有髙宗之訓(林氏之竒曰其所訓析而為兩篇/其一篇逸於秦火者名髙宗之訓)
　　　故只以篇首四字為題今文古文皆有
　　　集說(髙堂氏隆曰大戊有桑榖生朝武丁有雊/雉升鼎皆因災恐懼側身修行故號曰中)
　　　(宗髙宗興/也勃焉)
　　　附錄(金氏履祥曰此篇首稱髙宗肜日終言無/豐于昵髙宗廟號也似謂髙宗之廟昵近)
　　　(廟也似是祖庚繹于髙宗之廟兼髙宗名臣不/聞祖已乃訓于王似告㓜君書序大誤惟史記)
　　　(謂此書作于祖庚之時為得之而其說又不分/明○鄒氏季友曰案說命篇首稱王此篇首稱)
　　　(髙宗史臣不應逆書廟號史記謂祖已諫于髙/宗時作書於祖庚時盖亦因篇首髙宗二字而)
　　　(曲為之說耳篇中絶無以前王戒後王之憲且/稱祖已曰者乃史臣之詞非祖己自作之書也)
　　　(此必祖庚肜祭髙宗之廟而祖己諫之故有豐/昵之戒詞旨淺直亦告少主語耳肜祭髙宗而)
　　　(曰髙宗肜日謂于髙宗之廟肜祭之日也如仲/康命𦙍侯而曰𦙍侯命掌六師髙宗命傅說而)
　　　(曰惟說命縂百官書中如此者多乃史氏立言/之法也小序不察遂以為髙宗祭成湯後之觧)
　　　(者又泥于小序雖馬氏稱昵為稱廟蔡傳/亦云非湯廟然皆未得其說故詳論之)
　(案此篇首以廟號稱武丁故史遷謂其作於祖庚時/而金履祥鄒季友并疑祖己之諫乃在祖庚非髙宗)
　(也以其訓於王者似告㓜君不似為髙宗言之耳以/今觀之其有可疑者如乃曰其如台此天變不足畏)
　(之說髙宗斷不至此不必以此陳戒也然蔡傳及諸/儒定為髙宗而不云祖庚者因黷于祭祀云云傅說)
　(既以告髙宗雖因商俗尚鬼而言亦自是髙宗一病/故以此篇屬之髙宗耳然此若在髙宗必初年事非)
　(晚嵗進徳而復勞祖己之訓如此也書作于嗣/王時無可疑者既是追作豈必為晚年事邪)
髙宗肜日越有雊雉
　集傳肜祭明日又祭之名殷曰肜周曰繹(孫氏炎曰/祭之明日)
　(尋繹復祭也肜者相尋不絶之意○林氏之竒曰肜/之與繹事同而名異耳○馬氏森曰周頌絲衣繹賔)
　(尸也箋曰天子諸侯曰繹以祭之/明日卿大夫曰賔尸與祭同日)雊鳴也於肜日有
　雊雉之異盖祭禰廟也序言湯廟者非是
　集說(林氏之竒曰髙宗祀豐于昵必殺于祖有缺而/不備者賢臣祖已進諌于王而正救其失将使)
　(之恐懼修省以銷天變此書之所以作也○雉之為/禽飛鳴於郊野之外今乃于宗廟行禮之時百執事)
　(環列於庭而徜徉於廟之鼎耳必/其宗廟祭祀之事有不合於禮者)
祖已曰惟先格王正厥事
　集傳格正也猶格其非心之格詳下文髙宗祀豐于
　昵昵者禰廟也豐于昵失禮之正故有雊雉之異祖
　己自言當先格王之非心然後正其所失之事惟天
　監民以下格王之言王司敬民以下正事之言也
　集說(孔氏光曰上天聪明苟無其事變不虚生書曰/惟先格王正厥事言變異之來起事有不正也)
　(○王氏安石曰祖考罔非天嗣祀有典不可豐殺訓/之使改所謂正厥事○申氏時行曰此祖已将欲訓)
　(王而私論如此盖凡事之失皆本于心苟非先格其/非心事有不可得而正者矣不務民義而邀福祈命)
　(此非心也不知敬民而/祀豐于昵此失事也)
乃訓于王曰惟天監下民典厥義降年有永有不永非
天夭民民中絶命
　集傳典主也義者理之當然行而宜之之謂言天監
　視下民其禍福予奪惟主義如何爾降年有永有不
　永者義則永不義則不永非天夭折其民民自以非
　義而中絶其命也意髙宗之祀必有祈年請命之事
　如漢武帝五畤祀之類祖已言永年之道不在禱祠
　在於所行義與不義而已禱祠非永年之道也言民
　而不言君者不敢斥也
　集說(孔氏穎達曰民有五常之性謂仁義禮智信也/此獨以義為言者得其事宜五常皆以適宜為)
　(用故稱義可以縂之也獨以夭夀為言者洪範五福/以夀為首六極以短折為先是年夀者人之所貪也)
　(○時氏瀾曰天所主自有常理至公而無私厚薄髙/下善惡皆合其宜即常理也理無偏全氣有厚薄降)
　(𠂻于民無非純粹至善之端受其氣者或永或不永/非天夭之也○孫氏繼有曰直指禱祀祈年之意而)
　(以大義儆懼之此格心第一事也孔子曰務民之義/敬鬼神而逺之則義字之義自見下云王司敬民所)
　(謂義/也)
民有不若徳不聽罪天既孚命正厥徳乃曰其如台
　集傳不若德不順於德不聽罪不服其罪謂不改過
　也孚命者以妖孽為符信而譴告之也言民不順德
　不服罪天既以妖孽為符信而譴告之欲其恐懼修
　省以正德民乃曰孽祥其如我何則天必誅絶之矣
　祖已意謂髙宗當因雊雉以自省不可謂適然而自
　恕夫數祭豐昵徼福於神不若德也黷于祭祀傅說
　甞以進戒意或吝改不聽罪也雊雉之異是天既孚
　命正厥徳矣其可謂妖孽其如我何邪
　集說(孔氏穎達曰言天信命賞有義罰無義也正其/徳勸王改過修徳以求永也○王氏樵曰以孽)
　(祥為符信以正其徳人於斯時恐懼修省側身修行/以消變異猶恐其後其可曰孽祥其如我何而莫之)
　(省乎本為雊雉進戒故此言孽祥之來/乃上天所以譴告不可不思其故也)
嗚呼王司敬民罔非天𦙍典祀無豐于昵
　集傳司主𦙍嗣也王之職主於敬民而已徼福於神
　非王之事也況祖宗莫非天之嗣主祀其可獨豐于
　昵廟乎(孔氏穎達曰犧牲粢盛尊彛爼豆之數禮有/常法不當特豐於近廟謂犧牲禮物多也)
　集說(黄氏度曰人君誠能若天敬民皇建有極使五/福均被則受禄于天而何用豐昵祀哉王者祭)
　(天地祭山川祭社稷/宗廟無非為民者也)
　總論(陳氏經曰為雊雉訓王而書不及雉本以訓王/而辭屢及民末始指王而言辭不迫而意獨至)
　(矣○黄氏震曰髙宗肜日而有雊雉之異祖己遂訓/以天之於民降年永不永惟其義如何天既信其命)
　(令賞罰無差而民猶以為無如我何此民之愚也王/之事天正此而已豐祀何益此肜日一篇之大旨)
　　西伯戡黎
　　　集傳西伯文王也名昌姓姬氏戡勝也黎國名
　　　在上黨壺關之地(地理今釋黎國今山西潞安/府黎城平順二縣地括地志)
　　　(云故黎城黎侯國也在潞州黎城縣/東北十八里尚書云西伯戡黎是也)案史記文
　　　王脫羑里之囚獻洛西之地紂賜弓矢鈇鉞使
　　　得專征伐為西伯文王既受命黎為不道於是
　　　舉兵伐而勝之祖伊知周徳日盛既已戡黎紂
　　　惡不悛勢必及殷故恐懼奔告于王庶㡬王之
　　　改之也史録其言以為此篇誥體也今文古文
　　　皆有○或曰西伯武王也史記甞載紂使膠鬲
　　　觀兵膠鬲問之曰西伯曷為而來則武王亦繼
　　　文王為西伯矣
　　　集說(孔氏穎達曰王肅云王者中分天下為二/公總治之謂之二伯得專行征伐文王為)
　　　(西伯黎侯無道文王伐而勝之○紂都朝歌王/圻千里黎在朝歌之西為近王圻之諸侯鄭云)
　　　(入封圻内亦無文也○林氏之竒曰黎史記以/為耆大傳為肌其音相近其君黨惡於紂與之)
　　　(為不義而虐用其民文王既專征伐於是率師/戡黎而勝之當是時諸侯助紂為虐者多矣周)
　　　(人之徳既及於黎國則天下之困於虐政者皆/相率而歸之紂雖欲不亡不可得也○朱子曰)
　　　(觀戡黎逼近紂都看來文王只是不伐紂耳其/他事亦都做了如伐崇戡黎之類後人因孔子)
　　　(以服事殷一句遂委曲回䕶殊不知孔子只是/說文王不伐紂耳○問舊說西伯多指文王惟)
　　　(陳少南吕伯恭薛季龍以為武王吳才老亦曰/乗黎恐是伐紂時事二說未知孰是曰此等無)
　　　(證據可/且闕之)
西伯既戡黎祖伊恐奔告于王
　集傳下文無及戡黎之事史氏特標此篇首以見祖
　伊告王之因也祖姓伊名祖已後也奔告自其邑奔
　走來告紂也
　集說(林氏之竒曰文王既為西伯則西方諸侯之為/不義者其戡而勝之盖方伯連帥之職然也其)
　(於文王所以事殷之至徳實未甞失而祖伊之所以/恐者非謂文王将有伐商之心也盖以黎之亡逆知)
　(殷之必亡民既棄殷而歸周則文王雖欲終守/臣節而不可得此其所以恐而奔告于受也)
曰天子天既訖我殷命格人元龜罔敢知吉非先王不
相我後人惟王淫戲用自絶
　集傳祖伊将言天訖殷命故特呼天子以感動之訖
　絶也格人猶言至人也格人元龜皆能先知吉凶者
　言天既已絶我殷命格人元龜皆無敢知其吉者甚
　言凶禍之必至也非先王在天之靈不佑我後人我
　後人淫戲用自絶於天耳
　集說(孔氏安國曰至人以人事觀殷大龜以神靈考/之皆無知吉○時氏瀾曰自古觀興衰皆参之)
　(以卜格人與元龜竝言者乃有道之士至誠如神如/元龜之先知也成湯徳澤在人神靈在天於後人未)
　(甞無相助之心惟紂自絶其天/命自云者天無心周亦無心也)
故天棄我不有康食不虞天性不迪率典
　集傳康安(詩周頌明昭上帝迄用康年/○朱子曰康年猶豐年也)虞度也典常
　法也紂自絶於天故天棄殷不有康食饑饉荐臻也
　不虞天性民失常心也不迪率典(沈氏澣曰典即五/典民之天性不虞)
　(故不/迪)廢壊常法也
　集說(林氏之竒曰夫天佑下民作之君師惟欲其富/之教之也今乃至於不有康食不虞天性不迪)
　(率典則君師之任两失之矣斯民何賴焉○陳氏櫟/曰書之言性此第三見盖謂人所受於天之性為私)
　(欲所昏蔽而不能自省察也惟不自省/察其天性是以不蹈迪率循乎典常也)
今我民罔弗欲喪曰天曷不降威大命不摰今王其如
台
　集傳大命非常之命摰至也史記云大命胡不至民
　苦紂虐無不欲殷之亡曰天何不降威於殷而受大
　命者何不至乎(孔氏穎達曰向望大聖/之君欲其早伐紂也)今王其無如
　我何言紂不復能君長我也上章言天棄殷此章言
　民棄殷祖伊之言可謂痛切明著矣
　集說(吕氏祖謙曰商之覆亡固未易救然而賢人尚/多先王之澤尚未泯紂苟能轉而之善則民之)
　(欲喪者将愛戴而懐歸周徳/雖盛以服事殷又何求也)
王曰嗚呼我生不有命在天
　集傳紂歎息謂民雖欲亡我我之生獨不有命在天
　乎
　集說(時氏瀾曰天命方歸之時聖人猶曰命靡常而/不敢有也天命已訖紂乃曰有命在天乎真不)
　(知命者也○王氏肻堂曰我生雖承民棄來然謂有/命在天則非輕民心之不足畏而且恃天命之不見)
　(絶矣天人交棄而猶為自/安之言此之謂罔有悛心)
祖伊反曰嗚呼乃罪多參在上乃能責命于天
　集傳紂既無改過之意祖伊退而言曰爾罪衆多參
　列在上(申氏時行曰即/商罪貫盈之意)乃能責其命于天邪吕氏曰
　責命于天惟與天同徳者方可
　集說(呉氏澄曰前與紂言故稱王此/以下祖伊退而私言之故稱乃)
殷之即喪指乃功不無戮于爾邦
　集傳功事也(葉氏夢得曰凡事/積而成者皆曰功)言殷即喪亡矣指汝
　所為之事其能免戮於商邦乎蘇氏曰祖伊之諫盡
　言不諱漢唐中主所不能容者紂雖不改而終不怒
　祖伊得全則後世人主有不如紂者多矣愚讀是篇
　而知周徳之至也祖伊以西伯戡黎不利於殷故奔
　告於紂意必及西伯戡黎不利於殷之語而入以告
　后出以語人未甞有一毫及周者是知周家初無利
　天下之心其戡黎也義之所當伐也使紂遷善改過
　則周将終守臣節矣祖伊殷之賢臣也知周之興必
　不利於殷又知殷之亡初無與於周故因戡黎告紂
　反覆乎天命民情之可畏而略無及周者文武公天
　下之心於是可見
　總論(吕氏柟曰自天棄至率典言天怒也自民罔弗/欲喪至不摰言人怨也詩不云乎儀監于殷峻)
　(命不易又不云乎王室如燬父母孔邇於是乎可以/考周德之盛矣○郝氏敬曰孔子刪書不序文王事)
　(殷之事而但存戡黎㣲子二篇以見商紂之危無異/朝露文王以摧枯拉朽之勢可取不取故夫子謂之)
　(至徳/也)
　　微子
　　　集傳微國名(地理今釋孔安國傳微圻内國名/寰宇記云微子城在潞東北今山)
　　　(西潞安府潞城縣東北十/五里有微子鎮即故城也)子爵也微子名啓帝
　　　乙長子紂之庶母兄也微子痛殷之将亡謀於
　　　箕子比干史録其問荅之語亦誥體也以篇首
　　　有微子二字因以名篇今文古文皆有
　　　集說(孔氏穎達曰鄭康成以為微箕俱在圻内/孔雖不言箕亦當在圻内也比干不言封)
　　　(爵或本無爵或有而不言也○林氏之竒曰案/史記宋世家曰微子者殷帝乙之首子紂之庶)
　　　(兄而孟子則以為紂為兄之子則是微子者紂/之叔父也此二說不同案微子之命云殷王元)
　　　(子使微子果是紂之叔父則不當以元/子言之也故當從史記宋世家之言)
微子若曰父師少師殷其弗或亂正四方我祖厎遂陳
于上我用沈酗于酒用亂敗厥德于下
　集傳父師太師(孔氏穎達曰以畢命之篇王呼/畢公為父師畢公時為太師也)三公
　箕子也(王氏肅曰箕子紂諸父○孔氏穎達曰書傳/不見箕子之名惟司馬彪注莊子云箕子名)
　(胥/餘)少師孤卿(孔氏穎達曰周官以少師為/孤此言孤卿者孤亦卿也)比干也(家/語)
　(曰比干紂諸/父官則少師)弗或者不能或如此也亂治也言紂無
　道無望其能治正天下也厎致陳列也我祖成湯致
　功(孔氏穎達曰致行/其道遂其功業)陳列於上而子孫沈酗于酒(陸/氏)
　(德明曰以酒/為凶曰酗)敗亂其徳於下沈酗言我而不言紂者
　過則歸已猶不忍斥言之也
　集說(吕氏祖謙曰其者未定之辭或者非斷然之辭/商亡形決矣猶曰商其不或能治正四方乎微)
　(子猶冀紂一旦悔悟不謂其果不能也○沈酗紂自/為微子歸之我者盖以君為體視同已過以商家體)
　(統言之故縂而言我/亦不忍斥言紂也)
殷罔不小大好草竊姦宄卿士師師非度凡有辜罪乃
罔恒獲小民方興相為敵讎今殷其淪喪若渉大水其
無津涯殷遂喪越至於今
　集傳殷之人民無小無大皆好草竊姦宄上而卿士
　亦皆相師非法(王氏樵曰互相倣效/以自恣于法度之外)上下容隠凡有
　冒法之人無有得其罪者小民無所畏懼强凌弱衆
　曓寡方起讐怨爭鬬侵奪綱紀蕩然淪喪之形茫無
　畔岸若渉大水無有津涯殷之喪亡乃至于今日乎
　微子上陳祖烈下述喪亂哀怨痛切言有盡而意無
　窮數千載之下猶使人傷感悲憤後世人主觀此亦
　可深監矣
　集說(時氏瀾曰夫天生民有欲無主乃亂為之法度/以防閑之則邪心不萌如隄以防水則無氾濫)
　(之患苟無所維持則貪冒無厭争鬬無已水決而横/流不可禁止矣今商之民無小無大皆草竊姦宄而)
　(且好之足見其心之無所畏/忌而綱紀法度之盡廢也)
曰父師少師我其發出狂吾家耄遜于荒今爾無指告
予顛隮若之何其
　集傳曰者微子更端之辭也何其語辭(鄭氏康成曰/其齊魯之間)
　(聲讀如姬記曰/何居義與此同)言紂發出顛狂曓虐無道我家老成
　之人皆逃遁于荒野危亡之勢如此今爾無所指示
　告我以顛隕隮墮(孔氏穎達曰顛謂從上/而隕隮謂墜于溝壑)之事将若
　之何哉盖微子憂危之甚特更端以問救亂之䇿言
　我而不言紂者亦上章我用沈酗之義
　集說(陳氏經曰老成皆遁㽞者父師少師耳○王氏/天與曰讀微子之書者若以為微子決然去之)
　(全身續祀未足見微子之心惟觀其愛君憂國傷時/念亂彷徨躊躇就謀於一二同休戚之人而後微子)
　(之心始著○陸氏鍵曰惟聖罔念猶不免狂況狂而/可使其發乎如醉人使醉又何忌憚之有人之云亡)
　(邦家殄瘁至於老成/皆去而國不可為矣)
　附録(孔氏安國曰我念殷亡發疾生/狂在家耄亂欲遯出於荒野)
　(案注䟽以發出狂及遯于荒為微子自言後儒多從/此推說蔡氏反之者其意以狂疾之發出於憂憤抑)
　(欝者乃負氣慷慨之士所有非可語於大賢以上之/人也若箕子之徉狂則可然幽囚之餘事勢兩窮聖)
　(人不得已而行權耳下文吾家耄觧云吾在家昏耄/則添一在字於訓經之義例猶屬牽强未為穏合不)
　(如作家耄指吾家老成人則紂之播棄黎老者多矣/且微子之遯荒出自兩宗老之所詔更為謀之周悉)
　(仁至義盡有舍此不可旁貸者何必出自微子自謀/而近於潜身逺害也苐注疏諸家之說亦不可盡廢)
　(故宜附/著云)
父師若曰王子天毒降災荒殷邦方興沈酗于酒
　集傳此下箕子之答也(孔氏穎達曰咨二人/而一人答明心同也)王子微
　子也(孔氏穎達曰父師呼微子為王子則父師非/王子矣鄭王等以為紂之諸父當是實也)自
　紂言之則紂無道故天降災自天下言之則紂之無
　道亦天之數箕子歸之天者以見其忠厚敬君之意
　與小旻詩言旻天疾威敷于下土意同方興者言其
　方興而未艾也此答微子沈酗于酒之語而有甚之
　之意下同
　集說(王氏炎曰箕子以其意剖析微子之言而答之/○陳氏櫟曰紂之惡皆原於酒若天所使乃無)
　(所歸咎之辭惟紂之沈酗方興而未艾下民化之無/怪其為敵讐亦方興而未艾也○沈氏澣曰箕子之)
　(答甚有歩驟惟沈酗故咈耇長咈耇長便用非度之/卿士用非度之卿士便讐斂于民節節相承可見罪)
　(源皆起/于沈酗)
乃罔畏畏咈其耉長舊有位人
　集傳乃罔畏畏者不畏其所當畏也孔子曰君子有
　三畏畏天命畏大人畏聖人之言咈逆也耉長老成
　之人也紂惟不畏其所當畏故老成舊有位者紂皆
　咈逆而棄逐之即武王所謂播棄黎老者此答微子
　發狂耄遜之語以上文特發問端故此先答之
　集說(陳氏大猷曰沈酗昏迷故當畏者皆無所畏無/畏則無所不至矣以下諸惡皆無畏所致○王)
　(氏肻堂曰罔畏畏泛指紂所行如謂已有命則不畏/天謂祭無益則不畏神謂曓無傷則不畏民之類○)
　(來氏宗道曰不但耄之自遜而且咈/逐之使遜其棄老成盖有甚焉者)
今殷民乃攘竊神祇之犧牷牲用以容将食無災
　集傳色純曰犧(孔氏穎達曰曲禮云天子以犠牛天/子祭牲必用純色故知色純曰犧也)
　體完曰牷(孔氏穎達曰周禮牧人掌牧六牲以供/祭祀之牲牷以牷為言必是體全具也)牛
　羊豕曰牲犧牷牲祭祀天地之物禮之最重者猶為
　商民攘竊而去有司用相容隠将而食之(孔氏穎達/曰将訓為)
　(行謂盜者得/行盜而食之)且無災禍豈特草竊姦宄而已哉此答
　微子草竊姦宄之語
　集說(時氏瀾曰宗廟犧牷牲尤當敬重而不可少犯/今商民乃敢竊食之各相容隠謂其無災則當)
　(時之紀綱法度一切掃地可知此舉其大者言之也/○秦氏繼宗曰用以容指有司則卿士之壊法亂紀)
　(在其/中矣)
降監殷民用乂讎斂召敵讎不怠罪合于一多瘠罔詔
　集傳讎斂若讎敵掊斂之也不怠力行而不息也詔
　告也下視殷民凡上所用以治之者無非讎斂之事
　夫上以讎而斂下則下必為敵以讎上下之敵讎實
　上之讎斂以召之而紂方且召敵讎不怠君臣上下
　同惡相濟合而為一故民多饑殍而無所告也此答
　微子小民相為敵讎之語
　集說(孔氏穎達曰治民之官以紂曓虐務稱上旨皆/重賦傷民民則以上為讎泰誓所謂虐我則讎)
　(是也重歛民財乃是聚歛怨讎之道既為重歛而又/亟行曓虐以威民乃是自召敵讎○吕氏祖謙曰君)
　(為不善猶可詔其左右之大臣大臣為不善猶可詔/其僚屬之大夫今上下俱惡如出一人瘠雖多何自)
　(而詔/告也)
商今其有災我興受其敗商其淪喪我罔為臣僕詔王
子出迪我舊云刻子王子弗出我乃顛隮
　集傳商今其有災我出當其禍敗商若淪喪我斷無
　臣僕他人之理詔告也告微子以去為道盖商祀不
　可無人微子去則可以存商祀也刻害也箕子舊以
　微子長且賢勸帝乙立之帝乙不從卒立紂紂必忌
　之是我前日所言適以害子子若不去則禍必不免
　我商家宗祀始隕墜而無所托矣箕子自言其義決
　不可去而微子之義決不可不去也此答微子淪喪
　顛隮之語
　集說(王氏炎曰微子不去殺身之禍恐不獨在比干/尚何宗祀之可續乎故曰我乃顛隮○劉氏應)
　(秋曰上言已之義不可去見身輕於國也下言微子/之義決不可不去見宗祀重於國也○顧氏錫疇曰)
　(商今有災四句是以事商之忠自許詔王子以下以/存商之祀望王子微子尚有圖存之意而箕子但以)
　(存先祀為先事勢至/此更無善後之論也)
自靖人自獻于先王我不顧行遯
　集傳上文既答微子所言至此則告以彼此去就之
　義靖安也各安其義之所當盡以自達其志於先王
　使無愧於神明而已如我則不復顧行遯也案此篇
　微子謀於箕子比干箕子答如上文而比干獨無所
　言者得非比干安於義之當死而無復言歟孔子曰
　殷有三仁焉三仁之行雖不同而皆出乎天理之正
　各得其心之所安故孔子皆許之以仁而所謂自靖
　者即此也○又案左傳楚克許許男面縛銜璧衰絰
　輿櫬以見楚子楚子問諸逢伯逢伯曰昔武王克商
　微子啓如是武王親釋其縛受其璧而祓之焚其櫬
　禮而命之然則微子適周乃在克商之後而此所謂
　去者特去其位而逃遯於外耳論微子之去者當詳
　於是
　集說(張氏九成曰三仁之志各有所在後世以死生/爲重古人以義禮為重後世志慮淺狹故見死)
　(為髙節古人智慮廣大故以死為常事或去或死或/生初無髙下義之所在三人各安之矣○朱子曰延)
　(平先生說三仁事云當理而無私心則仁矣今以此/語推之三仁之心只欲紂改過而圖存比干之殺身)
　(盖非得已箕子亦偶未見殺耳非有意於為奴也事/勢既爾微子自是亦只得全身以存先王之祀皆理)
　(不得不然者使其先有殺身强諫之心則亦不得為/仁人矣微子去却易比干一向諫死箕子最是難䖏)
　(所以易中特說箕子之明夷可見其難䖏故曰利艱/貞晦其明也内難而能正其志箕子以之他外雖狂)
　(心則/定也)
　附録(王氏樵曰蔡氏之論當矣然僖六年左氏面縛/銜璧之說亦傳之譌也不知周師未至微子先)
　(已出迪胡得有面縛銜璧之事乎面縛銜璧武庚事/也非微子也微子適周不知的在何時以經考之武)
　(王克商即反商政釋箕子之囚封比干之墓式商容/之閭豈於微子而獨遺之邪若初克商時即得微子)
　(武王必有以䖏之必見於經矣以經之不載知微子/之遯而未獲也以微子未獲故初封武庚以奉湯祀)
　　(及武庚以叛誅而後微子受封於宋其命辭曰修其/禮物作賔王家周人之禮微子如此寧有抱器自歸)
　　(之理乎史記言克商時微子持/其祭器造於軍門者亦謬也)
　　(案蔡傳别引左氏一段以見微子之去當在武王克/商之後耳而王氏樵力辯面縛銜璧之說為非其言)
　　(亦反覆當時情事而斷之以理盖左氏浮夸或有未/盡實者而史遷特以為據焉耳今因王氏說可存竝)
　　(附著/之)
　　總論(董氏銖曰微子以宗國将亡不勝其憂愁無聊/之心而謀出䖏於箕子比干故箕子為言我興)
　　(受其敗不可逃免當與宗國俱為存亡故雖商祀或/至淪亡我亦誓不臣屬他人盖将諫紂紂不聽亦不)
　　(敢苟全逃死而比干無一言者孔氏所謂心同不復/重言是也其後比干果以諫死而箕子乃不死者比)
　　(干初心豈欲徒死以沽名哉所以諫者庶㡬吾言得/行而紂改焉耳紂既不改而言益切故紂遂殺之則)
　　(比干亦不得而逃死耳箕子初心亦豈欲隠晦自存/以苟全其生哉亦猶比干之諫冀吾言得行而紂改)
　　(焉耳紂既不改而囚之偶不死耳因遂徉狂而為奴/盖亦不欲即死庶㡬彌縫其失而冀其萬有一之開)
　　(悟耳盖諌行而紂改過者二子之夲心也諌不行而/或死或囚者二子所遇之不同耳至於箕子為微子)
　　(之計則以微子居危疑之地義當逃去萬有一全宗/祀可也此三子者其制行不同各出於至誠惻怛之)
　　(心無所為而為之孔子/竝稱三仁或以此與)
　
欽定書經傳說彚纂卷九
　欽定四庫全書
欽定書經傳説彚纂巻十
　　周書
　　　集傳周文王國號(地理今釋史記正義曰太王所/居周原因號曰周文王因之有)
　　　(岐城亦名周城在今/陜西鳳翔府岐山縣)後武王因以爲有天下之號
　　　書凡三十二篇
　　　集説(史記后稷封于邰别姓姬氏傳十三世至季/歴生昌爲西伯西伯崩太子發立是爲武王)
　　　(○陳氏經曰文王二十四年生武王四十八年即/諸侯位在位五十年年九十七而終武王年七十)
　　　(三而嗣位嗣位十三年而伐紂/爲天子七年而終年九十三也)
　　　泰誓上
　　　　集傳泰大同國語作大武王伐殷史錄其誓師
　　　　之言以其大會孟津編書者因以泰誓名之上
　　　　篇未渡河作後二篇旣渡河作今文無古文有
　　　　○案伏生二十八篇本無泰誓武帝時僞泰誓
　　　　出(林氏之竒曰張/霸之徒僞書)與伏生今文書合爲二十九
　　　　篇孔壁書雖出而未傳於世故漢儒所引皆用
　　　僞泰誓如曰白魚入于王舟有火復于王屋流
　　　爲烏太史公記周本紀亦載其語然僞泰誓雖
　　　知剽竊經傳所引而古書亦不能盡見故後漢
　　　馬融得疑其僞謂泰誓案其文若淺露吾又見
　　　書傳多矣所引泰誓而不在泰誓者甚多至晉
　　　孔壁古文書行(林氏之竒曰諸儒以比較國/語禮記左傳荀孟諸書皆合)而
　　　僞泰誓始廢○呉氏曰湯武皆以兵受命然湯
　　　之辭裕武王之辭廹湯之數桀也恭武之數紂
　　　也傲學者不能無憾疑其書之晚出或非盡當
　　　時之本文也
　　　集説(孔氏頴逹曰此三篇俱是大告諸國之君/而發首異者此見大㑹誓衆故言大㑹于)
　　　(孟津中篇徇師而誓故言以師畢㑹下篇王更/徇師故言大廵六師皆史官觀事而爲作端緒)
　　　(耳○林氏之竒曰篇名以泰誓者漢孔氏曰大/會以誓衆顧氏曰此會中之最大者故曰泰誓)
　　　(此二説其意雖異然而以泰爲大則同夫否泰/之泰與太甚之太大學之大三字通用泰誓之)
　　　(爲言亦猶是也是以孟子左氏傳國語舉此篇/名或作泰或作太或作大明此三字音同義同)
　　　(故得以通用也○朱子曰文王之事紂惟知以/臣事君而已都不見其他兹其所以爲至徳也)
　　　(若謂三分天下紂尚有其一未忍輕去臣位以/商之先王徳澤未亡厯數未終紂惡未甚聖人)
　　　(若之何而取之則是文王之事紂非其本心盖/有不得已焉爾若是則安得謂之至徳哉至於)
　　　(武王之伐紂觀政于商亦豈有取之之心而紂/罔有悛心武王灼見天命人心之歸已也不得)
　　　(不順而應之故曰予弗順天厥罪惟鈞以此觀/之足見武王之伐紂順乎天而應乎人無可疑)
　　　(矣此處不容有毫髪之差天理人欲王道霸術/之所以分其端特在於此爾○吕氏祖謙曰天)
　　　(下不可一日無君也吾讀泰誓之書未嘗不悲/武王之心武王之無君天下之有君也武王蒙)
　　　(無君之非而天下獲有君之幸今觀其言曰天/視自我民視天聽自我民聽百姓有過在予一)
　　　(人夫天下何與于武王而武王爲之若是力也/誠不忍坐視天下之病而自居其身以無過也)
　　　(是以放牛歸馬為天下也散財發粟為天下/也武王何有焉盖至是而後見武王之心)
惟十有三年春大會于孟津
　集傳十三年者武王即位之十三年也春者孟春建
　寅之月也孟津見禹貢○案漢孔氏言虞芮質成爲
　文王受命改元之年凡九年而文王崩武王立二年
　而觀兵三年而伐紂合爲十有三年此皆惑於僞書
　泰誓之文而誤觧九年大統未集與夫觀政于商之
　語也古者人君即位則稱元年以計其在位之久近
　常事也自秦惠文始改十四年爲後元年漢文帝亦
　改十七年爲後元年自後説春秋因以改元爲重歐
　陽氏曰果重事歟西伯即位已改元年中間不宜改
　元而又改元至武王即位宜改元而反不改元乃上
　冒先君之元年并其居喪稱十一年及其滅商而得
　天下其事大於聽訟逺矣而又不改元由是言之謂
　文王受命改元武王冒文王之元年者皆妄也歐陽
　氏之辨極爲明著但其曰十一年者亦惑於書序十
　一年之誤也詳見序篇又案漢孔氏以春爲建子之
　月盖謂三代改正朔必改月數改月數必以其正爲
　四時之首序言一月戊午既以一月爲建子之月而
　經又係之以春故遂以建子之月爲春(黄氏度曰孔/氏云周孟春)
　(孟春建寅豈/隨王而改耶)夫改正朔不改月數於太甲辨之詳矣
　而四時改易尤爲無義冬不可以爲春寒不可以爲
　暖固不待辨而明也或曰鄭氏箋詩維暮之春亦言
　周之季春於夏爲孟春曰此漢儒承襲之誤耳且臣
　工詩言維暮之春亦又何求如何新畬於皇來牟將
　受厥明盖言暮春則當治其新畬矣今如何哉然牟
　麥將熟可以受上帝之明賜夫牟麥將熟則建辰之
　月夏正季春審矣鄭氏於詩且不得其義則其考之
　固不審也不然則商以季冬爲春周以仲冬爲春四
　時反逆皆不得其正豈三代聖人奉天之政乎
　集説(孔氏頴逹曰中篇言羣后以師畢㑹則周之所/有諸國皆集牧誓所呼有庸蜀羌髳㣲盧彭濮)
　(人知此大㑹謂三分有二之諸侯及諸戎狄皆㑹也/○黄氏度曰稱春則序一月爲建寅之月矣此與春)
　(秋不同春秋書王書正月則爲時王正月加春於其/上以爲正雖改而四時之序不可改此獨書春則當)
　(自建寅之月始詩書書月皆不改夏正○朱子曰泰/誓序十有一年武王伐殷經云十有三年春大㑹于)
　(孟津必差誤説者乃以十一年爲觀兵尤無義理舊/有人引洪範十有三祀王訪于箕子則十一年之誤)
　(可知矣問子丑寅之建正如何曰此是三陽之月若/秦用建亥之月爲正直是無謂大抵三代更易湏著)
　(如此更易一番○王氏樵曰案春秋孔氏以爲周之/孟春建子之月蔡氏以爲建寅之月今以金縢秋大)
　(熟未穫及洛誥十二月烝祭嵗觀之恐蔡説是○後/武成篇書一月程子謂商歴已絶周歴未建故用人)
　(正今之正月也不書商厯見紂自絶于天矣此説甚/精當補入傳中○馬氏森曰十有三年春者記事者)
　(必表年以首事且亦以見武王事殷之乆初無利天/下之心也言大㑹者見人心歸附之同而伐商之舉)
　(有不容/已也)
王曰嗟我友邦冢君越我御事庶士明聽誓
　集傳王曰者史臣追稱之也友邦(孔氏穎達曰/同志爲友)親之
　也冢君尊之也越及也御事治事者庶士衆士也(王/氏)
　(樵曰御事庶士即本國三卿亞/旅師氏千夫長百夫長是也)告以伐商之意且欲
　其聽之審也
　集説(黄氏度曰王者於諸侯爲友詩亦曰邦人諸友/諸侯各長其國故稱大君○時氏瀾曰嗟之一)
　(辭武王深見兵爲不祥之具也甘誓嗟六事/之人湯誥嗟爾萬方有衆皆警歎之意也)
惟天地萬物父母惟人萬物之靈亶聰明作元后元后
作民父母
　集傳亶誠實無妄之謂言聰明出於天性然也大哉
　乾元萬物資始至哉坤元萬物資生天地者萬物之
　父母也萬物之生惟人得其秀而靈具四端備萬善
　知覺獨異於物而聖人又得其最秀而最靈者天性
　聰明無待勉强其知先知其覺先覺首出庶物故能
　爲大君於天下而天下之疲癃殘疾得其生鰥寡孤
　獨得其飬舉萬民之衆無一而不得其所焉則元后
　者又所以爲民之父母也夫天地生物而厚於人天
　地生人而厚於聖人其所以厚於聖人者亦惟欲其
　君長乎民而推天地父母斯民之心而已天之爲民
　如此則任元后之責者可不知所以作民父母之義
　乎商紂失君民之道故武王發此是雖一時誓師之
　言而實萬世人君之所當體念也
　集説(孫氏覺曰天地能生萬物而不能成所以成之/者君也○林氏之竒曰有聰明之徳又居元后)
　(之位則能審於人情之好惡以爲之父母然後斯民/各得其所而至昆蟲草木之㣲亦無不遂其性者如)
　(此則裁成輔相之徳於是爲至人道盡而三才之位/定矣○朱子曰氣質之性古人雖不曾説著考之經)
　(典卻有此意如人惟萬物之靈亶聰明作元后天乃/錫王勇智皆此意也湯武征伐皆先自説一段義理)
　(○亶聰明作元后湏是剛健中正方能立天下之事/如創業之君能定禍亂者皆是勇智過人○呂氏祖)
　(謙曰此雖誓師之辭乃六經之統攝百王之標準○/陳氏經曰人者萬物之一也物得氣之偏人得氣之)
　(全此人性所以獨靈於物然人雖有此靈有不能保/此靈者必得聰明之君以父母之斯民始得以各全)
　(其靈聰明亦靈也聖人先得我心之所同然而為靈/之靈者耳○馬氏廷鸞曰作民父母一語武王以之)
　(首泰誓箕子以之終皇極○陳氏櫟曰萬物莫不稟/氣於天受形於地乾稱父坤稱母此天地所以為萬)
　(物一大父母也○陳氏雅言曰造化生物之仁聖人/飬民之仁亶聰明作元后者天之意也作民父母者)
　(君之責也天地為萬物之父母聖人為萬民之父母/武王於誓師之首言此以見人君當與天地同其徳)
　(而盡君師之責也○孫氏繼有曰天地之性惟人為/貴一民失所即非天地父母之心但天地有心而無)
　(為其於斯人之中生一亶聰明者作民之元后正欲/其體天地之心贊天地之化作民父母使人人皆得)
　(其所而已傳曰民之所好好之民之所惡/惡之此之謂民之父母此作民父母之道)
　(案此一節即張子西銘一篇/所自出張子特推闡得盡耳)
今商王受弗敬上天降災下民
　集傳受紂名也(呉氏棫曰案帝辛本紀稱/紂書稱受或二字古通用)言紂慢天
　虐民不知所以作民父母也慢天虐民之實即下文
　所云也
　集説(黄氏度曰弗克敬天紂植惡之本天猶弗敬視/民何有天為民立君而殘害萬姓如此豈所以)
　(為民父/母哉)
沈湎冒色敢行㬥虐罪人以族官人以世惟宮室臺榭
陂池侈服以殘害于爾萬姓焚炙忠良刳剔孕婦皇天
震怒命我文考肅將天威大勲未集
　集傳沈湎溺於酒也冒色冒亂女色也族親族也一
　人有罪刑及親族也世子弟也官使不擇賢才惟因
　父兄而寵任子弟也土髙曰臺有木曰榭(李氏廵曰/臺積土爲)
　(之所以觀望臺上冇屋謂之榭又云無/室曰榭○郭氏璞曰榭即今之堂蝗也)澤障曰陂(孔/氏)
　(頴逹曰障澤之/水使不流洫)停水曰池侈奢也(孔氏頴逹曰言匱/竭民之財力爲奢)
　(麗/也)焚炙炮烙刑之類刳剔割剝也皇甫謐云紂剖比
　干妻以視其胎未知何據(王氏樵曰正義曰必冇孕/婦被刳剔者不知爲誰案)
　(皇甫謐謂比干/妻殆傅㑹也)紂虐害無道如此故皇天震怒命我
　文王敬將天威以除邪虐大功未集而文王崩愚謂
　大勲在文王時未嘗有意至紂惡貫盈武王伐之叙
　文王之辭不得不爾學者當言外得之
　集説(黄氏度曰嗜酒冒色心志内蠱聰明日喪遂至/於敢行暴虐○惡必若桀紂徳必若湯武而後)
　(可行放殺之事歴數其賊仁害義爲獨夫之實使天/下後世共知之而亂臣賊子不敢以藉口而誣其君)
　(然君子猶曰紂之爲惡不如是之甚夫㑹者數十萬/一語不實其敢出諸口哉○朱子曰文王爲之恐不)
　(似武王只待天下自歸了紂無人與他只是休了東/坡論亦有此意武王則行不得也○文王但是做得)
　(從容不廹武王便去伐商太猛耳文王伐崇伐密戡/黎等事又自顯然書説王季勤勞王家詩云太王翦)
　(商都是他子孫自説不成他子孫誣其父祖春秋分/明説泰伯不從是不從甚底事若泰伯當武王之世)
　(也只是爲諸侯但時措之宜聖人又有不得已處○/陳氏大猷曰敬者萬善之本不敬者萬惡之本人雖)
　(至愚猶知敬天今紂天且不敬宜其衆惡日深也○/張氏居正曰武王數紂之罪甚多而首以沈湎冒色)
　(爲言者誠知酒色乃衆惡之原故古之明君清心寡/欲克己防淫禹惡㫖酒湯逺聲色皆所以正其本而)
　(澄其源也○王氏樵曰罪人以族孔氏曰一人有罪/刑及父母兄弟妻子正義曰秦政酷虐有三族之刑)
　(謂非止犯者之身乃更上及其父下及其子經言罪/人以族故以三族觧之父母前世也兄弟及妻當世)
　(也子孫後世也案經曰罰弗及嗣傳曰罪人不孥皆/爲子耳子且弗及況父母兄弟妻乎至此曰罪人以)
　(族始不止於妻子見紂濫刑之甚也孥且不可而況/於族乎孔氏以父母兄弟妻子觧族字此即所謂三)
　(族也故正義又引秦三族以證之○沈氏澣曰官人/以世亦列虐中者仁急親賢如不擇賢能而世濟其)
　(惡爲民之/害更甚耳)
肆予小子發以爾友邦冢君觀政于商惟受㒺有悛心
乃夷居弗事上帝神祗遺厥先宗廟弗祀犧牲粢盛既
于凶盜乃曰吾有民有命罔懲其侮
　集傳肆故也觀政猶伊尹所謂萬夫之長可以觀政
　八百諸侯背商歸周則商政可知先儒以觀政爲觀
　兵誤矣(馬氏森曰觀政于商叙/前日猶未遽伐之意)悛改也夷蹲踞也(林/氏)
　(之竒曰與原壤夷俟之/夷同言倨肆而無禮也)武王言故我小子以爾諸侯
　之向背觀政之失得於商今諸侯背叛既已如此而
　紂無有悔悟改過之心夷踞而居廢上帝百神宗廟
　之祀犧牲粢盛以爲祭祀之備者皆盡于凶惡盜賊
　之人(林氏之竒曰如成七年春秋鼷鼠食郊牛角之/類是既于凶也公索氏將祭而忘其牲之類所)
　(謂既于/盗也)即箕子所謂攘竊神祗之犧牷牲者也受之
　慢神如此乃謂我有民社我有天命而無有懲戒其
　侮慢之意
　集説(程子曰觀政之説必無此理如今日天命絶則/紂今日便是獨夫豈容更留之三年今日天命)
　(未絶便是君也為之臣子者敢以兵脅君乎○林氏/之竒曰漢儒以觀政為觀兵附㑹於序言十有一年)
　(篇首十有三年而為周師再舉之説此説考之於經/而不合揆之於理而不通然歴代諸儒徃徃多從而)
　(信之以為誠然惟程氏之説大可以規正漢儒之失/而觧後學之疑也○朱子曰伊川謂無觀政之事非)
　(深見文武之心不能及此非為存名教而發也若有/心要存名教而於事實冇所改易則夫子之録泰誓)
　(武成其不存名教甚矣近世有存名教之説大害事/將聖人心迹都做兩截看了殊不知聖人所行便是)
　(名教若所行如此而所教/如彼則非所以為聖人矣)
天佑下民作之君作之師惟其克相上帝寵綏四方有
罪無罪予曷敢有越厥志
　集傳佑助寵愛也天助下民為之君以長之為之師
　以教之君師者惟其能左右上帝以寵安天下則夫
　有罪之當討無罪之當赦我何敢有過用其心乎言
　一聽於天而已
　集説(林氏之竒曰荀子曰禮有三本天地者生之本/也先祖者類之本也君師者治之本也紂三本)
　(絶矣故武王既言遺棄其宗廟神祗之祀而又言其/失君師之道以見其所以至於危亡者皆其所自取)
　(也○朱子曰這箇道理雖人所固有若非聖人如何/得如此光明正大你不曉得我説在這裏你不㑹做)
　(底我做下様子在此只是要持守這箇道理教他常/立在世閒上拄天下拄地常如此端正纔一日無人)
　(維持便顚倒了便都壊了所以説克相上帝寵綏四/方天只得生你付得這道理與你做與不做都在你)
　(所以又為之立君師以作成之既撫飬你又教導你/使無一夫不遂其性如堯舜之時眞箇是寵綏四方)
　(只是世閒不好底人不定疊底事纔遇堯舜都安帖/平定了所以謂之克相上帝盖助上帝之所不及也)
　(自秦漢以來講學不明世之人君固有因其才智做/得功業然無人知明徳新民之事君道閒有得其一)
　(二而師之道則絶無矣○陳氏經曰後世之君刑政/徒尚教化不立不知師道不盡則不足以盡君道矣)
　(武王之意謂紂既不能當君師之任則任君師獨不/在我乎我當相天以討紂之有罪而綏定天下之無)
　(罪者所不得而私也○金氏履祥曰此章承上言紂/失為君之道故天命我以君師之責則夫當伐與否)
　(不敢違天以用其心所以卒伐也○陳氏雅言曰天/能與人以耳目口鼻之形而不能使之無飢餓凍餒)
　(之患天能賦人以仁義禮智之性而不能使之無氣/禀物欲之蔽為君師者當曰天之命我者非以君位)
　(而貴我非以師位而尊我惟其能相上帝之所不及/撫飬之使無一之不遂其生教導之使無一之不成)
　(其性然後可以無負上天立君師之意盖是時紂曓/虐君師之道廢故武王誓師之際首及乎此○潘氏)
　(士遴曰聨天下之衆寡强弱聽令一人是謂作君聨/天下之智愚賢不肖遵極一人是謂作師寵綏本其)
　(教飬實心致寵愛于民以不忍心行不忍政湯曰克/綏武又加一寵字寵則能盡君師之責使斯民之靈)
　(性全而四方/安故曰綏)
同力度徳同徳度義受有臣億萬惟億萬心予有臣三
千惟一心
　集傳度量度也徳得也行道有得於身也義宜也制
　事逹時之宜也同力度徳同徳度義(孔氏安國曰力/鈞則有徳者勝)
　(徳鈞則秉/義者强)意古者兵志之辭武王舉以眀伐商之必
　克也林氏曰左傳襄三十一年魯穆叔曰年鈞擇賢
　義鈞以卜昭二十六年王子朝曰年鈞以徳徳鈞以
　卜盖亦舉古人之語文勢正與此同百萬曰億(陳氏/櫟曰)
　(此謂百萬曰億洛誥中又謂十萬曰億韋昭注楚語/云十萬曰億古數也秦改制始以萬萬為億今觧尚)
　(書合主十萬為億之説/百萬曰億未見所本)紂雖有億萬臣而有億萬心
　衆叛親離寡助之至力且不同況徳與義乎
　集説(黄氏度曰雖有其徳必觀其義武王之行天討/惟其義也故易常以時兼義而行○董氏夢程)
　(曰行道有徳於身身當作心案孟子曰道若大路然/邵子曰道猶路也凡日用事物當然之理決不可不)
　(由者是之謂道道乃衆人公共之路必湏能行此道/而有得於吾心然後可謂之徳禮記鄉飲酒曰徳者)
　(得也得於吾身也朱子暮年榜公堂取據於徳一條/改有得於身為冇得於心仍俾六經用此為通例禮)
　(記其身已是切已終必曰心益見向裏下工夫耳○/顧氏錫疇曰力就士卒同心説徳以平日之固結言)
　(義以今日/之稱兵言)
商罪貫盈天命誅之予弗順天厥罪惟鈞
　集傳貫通盈滿也(王氏樵曰宣六年左傳晉侯將伐/赤狄中行桓子曰使疾其民如盈)
　(其貫可/以証此)言紂積惡如此天命誅之今不誅紂是長惡
　也其罪豈不與紂鈞乎如律故縱者與同罪也
　集説(朱子曰孟子稱取之而燕民不悦弗取文王是/也只為商命未改取之而燕民悦則取武王是)
　(也此事閒不容髪故予不奉天厥罪惟鈞然問命絶/否何以卜之只是人情而已不期而合者八百當時)
　(豈由武王哉○張氏居正曰非是武王託天以鼔衆/盖聖人之心見得天理分明每事奉天而行不敢以)
　(一毫私意叅乎其間故湯之伐桀曰予畏上帝不敢/不正武王之伐紂曰予弗順天厥罪惟鈞其義一也)
予小子夙夜祗懼受命文考類于上帝宜于冢土以爾
有衆厎天之罰
　集傳厎致也冢土大社也祭社曰宜上文言縱紂不
　誅則罪與紂鈞故此言予小子畏天之威蚤夜敬懼
　不敢自寜受命于文王之廟(孫氏繼有曰意行師之/始卜於文廟而吉故云)
　(受命中篇云朕/夢協朕卜可見)告于天神地祗以爾有衆致天之罰
　於商也王制曰天子將出類乎上帝宜乎社造乎禰
　受命文考即造乎禰也王制以神尊卑為序此先言
　受命文考者以伐紂之舉天本命之文王武王特稟
　文王之命以卒其伐功而已
　集説(孔氏穎達曰釋天引詩云乃立冢土戎醜攸行/即云起大事動大衆必先有事于社而後出謂)
　(之宜○林氏之竒曰古者祭於昊天上帝則有郊祀/之常禮苟非常祀而以其事告於天者則其禮依郊)
　(祀而為之舜受堯之禪類乎上帝王制謂天子將出/類于上帝非常禮也是以其祭皆謂之類既以類上)
　(帝為依郊祀而為之則宜于冢土與王制宜于社其/曰宜者亦當是非祭祀之常禮權其事宜以制其禮)
　(則謂之宜也○黄氏度曰詩文王受命作周書武王/受命文考一意師祭皆以王者之禮建諸天地而不)
　(悖質諸鬼神而無疑也○時氏瀾曰此湯所謂敢昭/告于皇皇后帝也使武王有一毫愧心必不能對越)
　(而為之矣○陳氏經曰紂之惡在不敬上天文王之/徳在肅將天威武王之徳在夙夜祗懼敬與不敬聖)
　(狂分焉興/亡判焉)
天矜于民民之所欲天必從之爾尚弼予一人永清四
海時哉弗可失
　集傳天矜憐于民民有所欲天必從之今民欲亡紂
　如此則天意可知爾庶幾輔我一人除其邪穢永清
　四海是乃天人合應之時不可失也
　集説(陳氏經曰四海本清紂汙濁之伯夷太公所以/避之以待天下之清也去紂而除其穢惡則清)
　(其源而天下清矣○王氏樵曰案時哉不可失後世/襲用其言而不識其義將流于利害之私夫聖人之)
　(所謂時者義理之所當然而已上順天理下合人心/故曰天人合應所以欲其不失者畏違乎理也不知)
　(其他也違理是違天也知予畏上/帝之心則知時哉不可失之心矣)
　總論(林氏之竒曰天之所以立君者凡以為民而已/民欲以為君天必佑之民不欲以為君天則必)
　(棄之紂之居於民上以縱其淫而棄天地之性為己/甚矣民之不欲以為君亦已乆矣宜其為天之所斷)
　(棄也故武王於此一篇之中尤致意焉篇首言元后/作民父母見其不足以為父母矣又論天佑下民作)
　(之君師盖言紂既失君師之任而天遂以之命我國/家則不可不克相上帝以寵綏四方也又言天矜于)
　(民民之所欲天必從之以見其伐之必克也其終始/反覆之意大抵言天之立君而託以民紂不能副其)
　(所託而又曓虐之則其所以至於滅亡者皆其所自/取非武王以私意而伐之也夫莫之為而為莫之致)
　(而至皆有不可失之時堯舜非輕以天下與人也天/實與之堯舜不失其所以與之之時也湯武非利於)
　(取人之天下也天實奪之湯武不以失其所取之時/也取與皆天非人之所能為也故韓獻子曰文王率)
　(殷之叛國以事紂惟知時也盖當文王之時紂雖為/不道猶有可存之理則文王率叛國以事之為知時)
　(及武王之時紂之不道無復有可存之理則武王率/叛國以伐之為知時苟使文王先時而伐之武王後)
　(時而不伐則俱為不知時矣禮運曰堯/授舜舜授禹湯放桀武王伐紂時也)
　　泰誓中
惟戊午王次于河朔羣后以師畢㑹王乃徇師而誓
　集傳次止徇循也(黄氏度曰拊循/其師而誓之)河朔河北也戊午
　以武成考之是一月二十八日
　集説(孔氏穎達曰莊三年左傳例云凡師一宿為舍/再宿為信過信為次此次直取止舍之義非春)
　(秋三日之例也○林氏之竒曰漢律歴志曰周師初/發則殷之十一月戊子後三日得周正月辛夘朔至)
　(戊午渡孟津孟津去周九百里師行日三十里凡三/十一日而渡以是考之則武王自宗周而至於孟津)
　(其師行盖已踰月矣於是渡河而北距商郊密邇故/三日之閒而三誓師焉上篇雖不明言所以誓師之)
　(日然以中篇曰惟戊午王次于河朔則知上篇當是/丁巳日尚在河南未渡孟津時所作既誓師而渡河)
　(也中篇則是戊午日既渡而次舍於河之北所誓也/至下篇曰時厥明王乃大廵六師明誓衆士則又是)
　(戊午之明日己未將啟行以趨商之郊既作此篇而/後行也盖三令五申之謹重其事而不敢忽也○武)
　(王先次舍於河北盖先諸侯而渡也諸侯之師既畢/渡然後以其師來㑹武王於是廵行六師盖所以慰)
　(安其渡河/之勞也)
曰嗚呼西土有衆咸聽朕言
　集傳周都豐鎬其地在西從武王渡河者皆西方諸
　侯故曰西土有衆
　集説(呂氏祖謙曰上篇言友邦冢君御事庶士先諸/侯而後西土之人所以明尊卑之分也中下篇)
　(先及西土立法自近者始○陳氏櫟曰伐紂之誓凡/四上篇併諸侯凡從者誓之中下篇惟誓西伯所統)
　(者至牧誓又併諸/侯凡從者誓之)
我聞吉人為善惟日不足凶人為不善亦惟日不足今
商王受力行無度播棄犂老昵比罪人淫酗肆虐臣下
化之朋家作仇脅權相滅無辜籲天穢徳彰聞
　集傳惟日不足者言終日為之而猶為不足也將言
　紂力行無度故以古人語發之無度者無法度之事
　播放也犂黧通黑而黄也微子所謂耄遜于荒是也
　老成之臣所當親近者紂乃放棄之罪惡之人所當
　斥逐者紂乃親比之酗醉怒也肆縱也臣下亦化紂
　惡各立朋黨相為仇讐脅上權命以相誅滅流毒天
　下無辜之人呼天告寃腥穢之徳顯聞于上呂氏曰
　為善至極則至治馨香為惡至極則穢徳彰聞
　集説(黄氏度曰人性本相近吉凶之習愈熟而愈逺/○時氏瀾曰人之陷於為惡而善端猶存則惡)
　(力尚淺不至於肆惟私欲叢長若火燎于原故肆而/莫知所禁君者民之樞紐君然則臣下化之必然矣)
　(○王氏樵曰吉人一心在善凶人一心在惡善惡各/無怠時所以吉凶不可相易使善有時而怠則將入)
　(于惡矣使惡有時而怠則將改而入于善矣紂既昏/迷朝無綱紀姦宄之人脅假在上之權以殺人朋私)
　(黨也權威勢也立朋以相仇脅權以相滅/聖言雖簡而於後世之情狀無不包也)
惟天惠民惟辟奉天有夏桀弗克若天流毒下國天乃
佑命成湯降黜夏命
　集傳言天惠愛斯民君當奉承天意昔桀不能順天
　流毒下國故天命成湯降黜夏命
　集説(林氏之竒曰古之人君自堯舜禹以來無非以/愛民為事天之實故能祈天永命而福祚無窮)
　(至於桀不能愛民故天為斯民而降黜之湯能愛民/故天為斯民而佑命之其或予或奪凡以惠斯民而)
　(已○時氏瀾曰愛民者天之本心/奉天者君之本職自其源而言也)
惟受罪浮于桀剝喪元良賊虐諫輔謂已有天命謂敬
不足行謂祭無益謂㬥無傷厥鑒惟不逺在彼夏王天
其以予乂民朕夢協朕卜襲于休祥戎商必克
　集傳浮過剝落喪去也古者去國為喪元良微子也
　諫輔比干也謂已有天命如答祖伊我生不有命在
　天之類下三句亦紂所嘗言者鑒視也其所鑒視初
　不在逺有夏多罪天既命湯黜其命矣今紂多罪天
　其以我乂民乎襲重也言我之夢協我之卜重有休
　祥之應知伐商(胡氏一桂曰以伐訓/戎謂以兵戎伐之也)而必勝之也此
　言天意有必克之理
　集説(孔氏穎達曰禮記稱卜筮不相襲襲者重合之/義夢卜俱合於美是必克之占也史記周本紀)
　(云武王伐紂卜龜兆不吉羣公皆懼惟太公强之太/公六韜云卜戰龜兆焦筮又不吉太公曰枯骨朽蓍)
　(不踰人矣彼言不吉者六韜之書後人所作史記又/採用六韜非實事也○林氏之竒曰桀猶不免於亡)
　(故天以其所以佑命成湯者而命我武以伐紂之事/將使其奉天之罰而乂斯民也其者未定之辭也猶)
　(盤庚曰天其永我命于兹新邑盖言之於未然之前/者其辭當如此也○金氏履祥曰此重述受之惡盖)
　(以見惟日/不足之意)
　附録(林氏之竒曰國語單襄公曰泰誓曰朕夢協朕/卜襲于休祥以三襲也韋昭曰言武王夢卜祥)
　(之合故遂克商有天下此説休祥者氣候之先見者/也中庸曰國家將興必有禎祥國家將亡必有妖孽)
　(見乎蓍龜動乎四體動乎四體者夢也見乎蓍龜者/卜也至於禎祥則此所謂休祥也紂之將亡周之將)
　(興其吉之先見至於夢卜休祥三/者皆合於是知其必克之理也)
　(案朕夢協朕卜襲于休祥蔡傳據注疏重合之義以/夢卜二者為休祥之應林氏則引國語以夢卜休祥)
　(分而為三其説亦非無/本廣見聞者或有取焉)
受有億兆夷人離心離徳予有亂臣十人同心同徳雖
有周親不如仁人
　集傳夷平也夷人言其智識不相上下也(張氏九成/曰言夷人)
　(見無復君臣/上下之等也)治亂曰亂(朱子曰馬氏云亂治也/或曰亂本作乿古治字)十人
　周公旦召公奭大公望畢公榮公大顚閎夭散宜生
　南宫适其一文母孔子曰有婦人焉九人而已劉侍
　讀以為子無臣母之義盖邑姜也(陳氏師凱曰文母/文王正妃是為太)
　(姒邑姜武/王后也)九臣治外邑姜治内言紂雖有夷人之多
　不如周治臣之少而盡忠也周至也紂雖有至親之
　臣不如周仁人之賢而可恃也此言人事有必克之
　理
　集説(時氏瀾曰十人者當世之望經綸開濟之才去/武王不逺為天下之耳目十人心徳既同則友)
　(邦冢君以下皆同可知矣○金氏履祥曰夫以紂罪/之多武王伐之理所必勝而武王反覆計較彼已多)
　(寡以誓其師何也紂衆如林師徒不無懼衆之心故/武王反覆曉之○王氏樵曰決之天意君莫大于奉)
　(天而受之罪浮于桀決之人事國莫大于有人而受/之衆不可以當徳親不可以敵賢○劉氏應秋曰自)
　(其能克亂謂之亂臣自其能禁㬥/謂之仁人皆指十人非有二也)
天視自我民視天聽自我民聽百姓有過在予一人今
朕必往
　集傳過廣韻責也武王言天之視聽皆自乎民今民
　皆有責於我謂我不正商罪以民心而察天意則我
　之伐商斷必往矣盖百姓畏紂之虐望周之深而責
　武王不即拯已於水火也如湯東面而征西夷怨南
　面而征北狄怨之意
　集説(王氏安石曰在予一人盖以其身任天下之責/不如是不足以為天吏也○朱子曰天豈曾有)
　(耳目以視聽只是自民之視聽便是天之視聽如帝/命文王豈天諄諄然命之只是文王要恁地便是理)
　(合恁地便是帝命之也○若一件事民人皆以為是/便是天以為是若民人皆歸往之便是天命之也此)
　(處甚微故其理難看○問天視天聽謂天即理也曰/天固是理然蒼蒼者亦是天在上而有主宰者亦是)
　(天各隨他所説今既曰視聽即理又如何㑹視聽雖/説不同又卻只是一箇知其同不妨其為異知其異)
　(不害其為同○時氏瀾曰武王上畏天下畏民自視/以為不得不往○王氏樵曰天矜于民以天之心言)
　(天視天聽以天之用言天矜猶云天至仁也天視天/聽猶云天至聰明也民之所欲天必從之見天無心)
　(而以民之心為心自我民視聽見天無為而以民之/神為用天之從人予之從天不可後也故今朕必往)
　附録(孔氏安國曰己能無惡於民民之有過在我教/不至○陳氏櫟曰百姓有過不過如萬方有罪)
　(耳不必/訓為責)
　(案陳氏之言固王者視天下為一家之大㫖亦見湯/武之合徳同心第以此節上下語脈繹之觧作民之)
　(責望于周更為親切蔡/傳所以不從注疏也)
我武惟揚侵于之疆取彼凶殘我伐用張于湯有光
　集傳揚舉侵入也凶殘紂也猶孟子謂之殘賊武王
　弔民伐罪於湯之心為益眀白於天下也自世俗觀
　之武王伐湯之子孫覆湯之宗社謂之湯讎可也然
　湯放桀武王伐紂皆公天下為心非有私於己者武
　之事質之湯而無愧湯之心驗之武而益顯是則伐
　商之舉豈不於湯為有光也哉
　集説(孔氏安國曰桀流毒天下湯黜其命紂行凶殘/之徳我以兵取之伐惡之道張設比於湯又有)
　(光明○朱子曰武王威武奮揚侵彼紂之疆界取其殘/賊而殺伐之功因以張大比於湯之伐桀又有光焉)
　(案于湯有光孔傳屬武王説朱子取之以注孟子看/經義直捷顯亮蔡傳以為伐商之舉於湯之心為益)
　(明白於天下則以有光屬成湯説意非不深似多一/曲折然總見湯武弔民伐罪皆以公天下為心原未)
　(嘗悖於孔/傳朱注也)
勖哉夫子罔或無畏寧執非敵百姓懍懍若崩厥角嗚
呼乃一徳一心立定厥功惟克永世
　集傳勖勉也夫子將士也勉哉將士無或以紂為不
　足畏寧執心以為非我所敵也商民畏紂之虐懍懍
　若崩摧其頭角然言人心危懼如此汝當一徳一心
　立定厥功以克永世也
　集説(董氏鼎曰勖哉數語固不以至仁伐至不仁而/萌倖勝輕敵之心亦不以羣臣同心同徳而忘)
　(一徳一心之戒聖人之重用民命臨事而懼也如此/○馬氏森曰一徳同以救民為徳也一心同以誅㬥)
　(為心也立定厥功則掃除殘虐以拯天下於水火之/中商民自是長享太平之福而無復塗炭之懼矣)
　總論(林氏之竒曰考之孟子疑此二篇必有所增損/潤色其字大抵相同其意㫖則有不同者蓋康)
　(誥伏生所傳泰誓孔壁續出孔氏為隸古定其閒必/有不能曉而以意增損者則今泰誓康誥與孟子所)
　(舉不同/者以此)
　　泰誓下
時厥明王乃大廵六師明誓衆士
　集傳厥明戊午之明日也古者天子六軍大國三軍
　是時武王未備六軍牧誓叙三卿可見此曰六師者
　史臣之詞也(林氏之竒曰史官之叙述總其/多而言之葢泛指諸侯之師也)
　集説(劉氏應秋曰廵字與徇字不同徇只/循而撫安之廵則有整肅戒嚴之意)
王曰嗚呼我西土君子天有顯道厥類惟彰今商王受
狎侮五常荒怠弗敬自絶于天結怨于民
　集傳天有至顯之理其義類甚明至顯之理即典常
　之理也紂於君臣父子兄弟夫婦典常之道䙝狎侮
　慢荒棄怠惰無所敬畏上自絶于天下結怨于民結
　怨者非一之謂下文自絶結怨之實也
　集説(孔氏安國曰天有明道其義類惟明言王所宜/法則○孔氏頴達曰孝經云則天之明昭二十)
　(五年左傳云以象天明是治民之事皆法天之道天/有尊卑之序人有上下之節三正五常皆在於天有)
　(其明道王者所宜法則之將言商王不法天道故先/標二句於前其下乃述商王違天之事○林氏之竒)
　(曰君子統上下而言越王句踐伐呉以其私卒君子/六千人為中軍則士卒亦可言君子○時氏瀾曰顧)
　(諟天之明命湯見天之明也天有顯道武王見天之/明也不知天者見天於恍惚眇茫之中不可致詰蓋)
　(盡其心則知其性知其性則知天矣○五常者綱維/人心之道也一有慢心則為狎侮武王推紂之惡其)
　(本原在于狎侮也斯道森然在天下當尊之畏之心/有度事有則玩心一生則滅天理窮人欲為人所不)
　(為矣太保作旅獒亦諄諄於/狎侮見狎侮為衆惡之原也)
　附録(林氏之竒曰天有顯道二句但謂天道之於人/其吉凶禍福各以其類而至厥理甚明也禹之)
　(征有苖益贊于禹曰滿招損謙受益時乃天道湯之/伐桀其誥多方曰天道福善禍淫與此言天道其意)
　(正同但辭有詳略爾○張氏九成曰天有顯然之道/其禍福各以類而彰善福之類也故善自取福惡禍)
　(之類也故惡自取禍以/類相召夫豈有心哉)
　(案天有顯道厥類惟彰二句注疏對照下文狎侮五/常説以見治民必本於法天其義㣲而顯無所不包)
　(蔡傳從之惟林氏張氏只就吉凶禍福言以為/此誓師之本意則然不必深求耳理亦可通)
斮朝渉之脛剖賢人之心作威殺戮毒痡四海崇信姦
囘放黜師保屏棄典刑囚奴正士郊社不修宗廟不享
作竒技淫巧以悦婦人上帝弗順祝降時喪爾其孜孜
奉予一人恭行天罰
　集傳斮斫也孔氏曰冬月見朝渉水者謂其脛耐寒
　斫而視之史記云比干强諫紂怒曰吾聞聖人心有
　七竅遂剖比干觀其心痡病也作刑威以殺戮為事
　毒病四海之人言其禍之所及者逺也囘邪也正士
　箕子也郊所以祭天社所以祭地竒技謂竒異技能
　淫巧為過度之巧(孔氏頴達曰技據/人身巧指器物)列女傳紂膏銅
　柱下加炭令有罪者行輙墮炭中妲己乃笑夫欲妲
　己之笑至為炮烙之刑則其竒技淫巧以悦之者宜
　無所不至矣祝斷也(時氏瀾曰公羊言子路死孔/子曰天祝予何休注祝斷也)言
　紂于姦邪則尊信之師保則放逐之屏棄先王之法
　囚奴中正之士輕廢奉祀之禮專意汚䙝之行悖亂
　天常故大弗順而斷然降是喪亡也(鄒氏季友曰祝/之訓斷乃斷絶)
　(之斷音與短同非斷決之斷音與煆同也蔡傳旣從/孔云祝斷也又云斷然降是喪亡是讀斷決之斷為)
　(短音矣宜/定從一)爾衆士其勉力不怠奉我一人而敬行天
　罰乎
　集説(林氏之竒曰朝渉而寒者人情之至可憫也而/乃斮其脛賢人之忠諫國家所頼以存者而至)
　(於剖其心是可忍也孰不可忍也○時氏瀾曰作威/作之有力其毒逺及于四海也紂終日由於小人之)
　(路與姦回之人心同氣協故崇信之師保者不順已/而相禁制典刑者與已異而相束縳紂上不知有天)
　(下不知有地中不知有祖宗心無所/用惟知作竒技淫巧以悦婦人耳)
古人有言曰撫我則后虐我則讎獨夫受洪惟作威乃
汝世讎樹徳務滋除惡務本肆予小子誕以爾衆士殄
殲乃讎爾衆士其尚廸果毅以登乃辟功多有厚賞不
廸有顯戮
　集傳洪大也獨夫言天命已絶人心已去但一獨夫
　耳孟子曰殘賊之人謂之一夫武王引古人之言謂
　撫我則我之君也虐我則我之讎也今獨夫受大作
　威虐以殘害于爾百姓是乃爾之世讎也務專力也
　植徳則務其滋長去惡則務絶根本兩句意亦古語
　喻紂為衆惡之本在所當去故我小子大以爾衆士
　而殄絶殲滅汝之世讎也廸蹈登成也殺敵為果致
　果為毅(孔氏頴達曰宣二年左傳文果謂果敢毅/謂強決言能果敢以除賊强決以立功)爾
　衆士其庶幾蹈行果毅以成汝君若功多則有厚賞
　非特一爵一級而已不廸果毅則有顯戮謂之顯戮
　則必肆諸市朝以示衆庶
　集説(林氏之竒曰樹徳若植嘉禾必以雨露灌溉之/去惡如除蔓草必芟夷藴崇之絶其本根然後)
　(不至於滋蔓○黄氏度曰衆非元后何戴撫我則后/也后非衆罔與守邦虐我則讎也舜禹湯武之言同)
　(天下畔之是為獨夫紂大惟作威以酷害其民凡其/民之子孫皆得讎之故謂之世讎○眞氏徳秀曰武)
　(王舉古人之言以明民之常情如此若君民之分豈/以虐我而遂讎之哉然君民之分不可恃而民之常)
　(情不可不察也○金氏履祥曰此篇專誓周師故曰/登乃辟其辭尊曰有顯戮其辭嚴與上中二誓不同)
嗚呼惟我文考若日月之照臨光于四方顯于西土惟
我有周誕受多方
　集傳若日月照臨言其徳之輝光也光于四方言其
　徳之逺被也顯于西土言其徳尤著于所發之地也
　文王之地止於百里文王之徳逹于天下多方之受
　非周其誰受之文王之徳實天命人心之所歸故武
　王於誓師之末歎息而言之
　集説(時氏瀾曰歎息而言我周受命之本也文王之/徳與堯之光宅天下舜之重華一也但文王未)
　(嘗中天下而立耳西土者所治之地近而尤顯光華/所自發也文王之徳既如此惟我有周所以大受多)
　(方○陳氏雅言曰此武王稱文王聖徳輝光被於逺/而著於近故能受天命而得民心也○王氏樵曰上)
　(三節詳商受之惡為天人之所去見亡商之有由此/節述文王之徳為天人之所歸見造周之有本若日)
　(月之照臨就徳之發用上説光字顯字皆於及人上/見之四方非文考所統之地謂之光者徳之旁及所)
　(謂厥邦時叙也西土乃文考所興之地/謂之顯者徳之深入所謂西土怗冒也)
予克受非予武惟朕文考無罪受克予非朕文考有罪
惟予小子無良
　集傳無罪猶言無過也無良猶言無善也商周之不
　敵乆矣武王猶有勝負之慮恐為文王羞者聖人臨
　事而懼也如此
　集説(林氏之竒曰此蓋其兢兢業業志不忘於夙夜/故雖有必勝之理而反躬自責惟恐其不勝也)
　(此與湯之誥多方曰俾予一人輯寜爾邦家兹朕未/知獲戾于上下慄慄危懼若將隕于深淵皆是聖人)
　(至誠畏懼之心充實於中則發之於言自然如此無/一毫作偽於其間也○金氏履祥曰善惡勝負類應)
　(必然武王不恃此而忘自責○董氏鼎曰事幸而集/則文考之功不幸不集則予小子之過善則稱親過)
　(則稱已禮所當然也又案三篇三數紂之惡發舒萬/民之氣天怒已極人怨已深不待牧野之戰而天下)
　(已無商矣嗚呼豈非萬世之永鑑哉○王氏樵曰前/篇末舉湯此篇末舉文考蓋以萬古大義則武王於)
　(湯任再起之責者也以一家世徳則武王於文王任/成終之責者也逺則欲無愧於湯近則欲無忝於文)
　(考武王所以/臨事而懼也)
　總論(時氏瀾曰湯伐桀止於湯誓一篇武王伐紂泰/誓乃至三篇湯伐桀之後止於湯誥一篇武王)
　(伐紂之後牧誓武成五誥非武王之徳不如湯風氣/之變也且伊尹之放太甲當時無有疑者至武王之)
　(時周公攝政管蔡遂流言世變之日流如此夫○金/氏履祥曰愚案湯武之事均為應天順人而事勢不)
　(同湯當創業之初武承已盛之業湯舉事於天下望/商之際而武王舉事於諸侯從周之餘鳴條之戰惟)
　(亳邑之衆而孟津之會合諸侯之師事勢不同繁簡/宜異至若紂浮於桀周文於商其為古今之變固不)
　(待論然泰誓三篇雖或出於當時之潤色要皆武王/之意今觀其書上篇發明以君道為主首尾一意中)
　(篇首尾不同大意以天命為主下篇以善惡之類為/主又開説夭人之應其書明整決非後世所能附會)
　(武王之心光明正大豈必復效後世/囘互之語哉讀書者知此當有見矣)
　　牧誓
　　　集傳牧地名在朝歌南即今衛州(皇輿表宋衛/州今衛輝府)
　　　治之南也(地理今釋牧一作坶孔傳云紂近郊/三十里地名牧括地志云今衛州城)
　　　(即殷牧野之地周武王伐紂築也水經注云雹/水東南歴坶野自朝歌以南南暨清水土地平)
　　　(衍據臯跨澤悉坶野矣案紂都妹土在朝歌北/隋置衛縣於此唐武徳時為衛州治即今之淇)
　　　(縣也牧野當在今淇縣南迆邐以至汲/縣故九域志謂汲城亦牧野之地也)武王軍
　　　於牧野(孔氏頴達曰牧是郊上之地戰在平野/故言野耳詩云于牧之野禮記大傳云)
　　　(牧之野武王之大事/繼牧言野明是牧地)臨戰誓衆前既有泰誓三
　　　篇因以地名别之今文古文皆有
　　　集説(孔氏頴達曰武王以兵戎之車三百兩虎/賁之士三百人與受戰於商郊牧地之野)
　　　(將戰之時王設言以誓/衆史叙其事作牧誓)
時甲子昩爽王朝至于商郊牧野乃誓王左杖黄鉞右
秉白旄以麾曰逖矣西土之人
　集傳甲子二月四日也昩冥爽明也昩爽將明未明
　之時也鉞斧也以黄金為飾王無自用鉞之理左杖
　以為儀耳旄軍中指麾白則見逺麾非右手不能故
　右秉白旄也(孔氏安國曰左手杖鉞示無事/於誅右手把旄示有事於教)案武成
　言癸亥陳于商郊則癸亥之日周師已陳牧野矣甲
　子昩爽武王始至而誓師焉曰者武王之言也逖逺
　也以其行役之逺而慰勞之也
　集説(孔氏頴達曰春秋主書動事編次為文於法日/月時年皆具其有不具史闕耳尚書惟記言語)
　(直指設言之日上篇戊午次于河朔洛誥戊辰王在/新邑與此甲子皆有日無月史意不為編次故不具)
　(也是克紂之月甲子之日是周之二月四日以厯推/而知之也昧爽謂平旦之時為下文朝至發端朝即)
　(昧爽/時也)
王曰嗟我友邦冢君御事司徒司馬司空亞旅師氏千
夫長百夫長
　集傳司徒司馬司空三卿也武王是時尚為諸侯故
　未備六卿唐孔氏曰司徒主民治徒庶之政令司馬
　主兵治軍旅之誓戒司空主土治壘壁以營軍亞次
　旅衆也大國三卿下大夫五人士二十七人亞者卿之
　貳大夫是也旅者卿之屬士是也師氏以兵守門者
　猶周禮師氏王舉則從者也千夫長統千人之帥百
　夫長統百人之帥也
　集説(孔氏穎達曰周禮師氏中大夫使其屬帥四夷/之隸各以其兵服守王之門外朝在野外則守)
　(内列鄭云内列蕃營之在内者也○林氏之竒曰周/禮曰施法於官府乃建其正立其貳設其攷陳其殷)
　(置其輔亞即所謂立其貳也小司徒小司馬小司空/是也旅即所謂陳其殷殷衆士也師氏若大誥所謂)
　(尹氏而洪範曰卿士惟月師尹惟日師尹盖又在卿/士之下也千夫長百夫長盖主兵者漢孔氏云師帥)
　(卒帥也據司馬法百人為卒以卒帥為百夫長誠是/也二千五百人為師以師帥為千夫長則不可要之)
　(皆是主兵之人但不可以/合司馬法所載之言也)
及庸蜀羌髳微盧彭濮人
　集傳左傳庸與百濮伐楚庸濮在江漢之南羌在西
　蜀髳微在巴蜀盧彭在西北(地理今釋庸杜預云今/上庸縣上庸今湖廣鄖)
　(陽府竹山縣是蜀正義云大劉以蜀是蜀郡今四川/成都府是羌正義云蜀都分為三羌在其西故云西)
　(蜀蘇氏云先零枹䍐之屬當在今陜西甘肅以西南/接蜀漢塞外也髳微正義云孔傳髳微在巴蜀者巴)
　(在蜀之東偏漢之巴郡所治江州縣也江州縣今巴/縣地屬四川重慶府盧古盧戎國今湖廣襄陽府南)
　(漳縣東北中廬故城是文十六年左傳楚伐庸自廬/以往杜預云楚廬邑今中廬縣水經注云沔水過中)
　(廬縣東縣即春秋盧戎之國也彭正義云在東蜀之/西北蘇氏曰屬武陽縣有彭亡武陽今四川眉州州)
　(北廢彭山縣有彭亡城是其地也濮案左傳文十六/年庸人麇人率百濮伐楚疏孔安國云庸濮在江漢)
　(之南是濮為西南夷也釋例曰建寧郡南有濮夷無/君長各以邑落自聚故稱百濮建寜故城在今湖廣)
　(荆州府石首縣其地/要在石首之南也)武王伐紂不期㑹者八百國今
　誓師獨稱八國者盖八國近周西都素所服役乃受
　約束以戰者若上文所言友邦冢君則泛指諸侯而
　誓者也
　集説(蘇氏軾曰楚飢庸與百濮伐之庸上庸縣濮即/百濮又楚伐羅羅與盧戎両軍之盖南蠻之屬)
　(楚者羌先零䍐开之屬彭今屬武陽有彭亡髳微缺/則知此數國皆西南之夷○陳氏經曰文王化行江)
　(漢自北而南故八國皆來/助舉其逺則近者可知)
稱爾戈比爾干立爾矛予其誓
　集傳稱舉戈㦸干楯矛亦㦸之屬長二丈唐孔氏曰
　戈短人執以舉之故言稱楯則竝以扞敵故言比矛
　長立之於地故言立噐械嚴整則士氣精明然後能
　聽誓命
　集説(王氏樵曰戈柲六尺有六寸㦸長丈有六尺矛/長二丈三者長短異而形制同干楯所以扞敵)
　(言比則竝列/而密布也)
王曰古人有言曰牝雞無晨牝雞之晨惟家之索
　集傳索蕭索也牝雞而晨則隂陽反常是為妖孽而
　家道索矣將言紂惟婦言是用故先發此
　集説(朱子曰天下之本在國國之本在家三代聖賢/能修其政者莫不本於齊家盖男正位乎外女)
　(正位乎内而夫婦之别嚴家之齊也妻齊體於上妾/承接於下而嫡庶之分定者家之齊也采有徳戒聲)
　(色近嚴敬逺技能者家之齊也内言不出外言不入/包苴不達請謁不行者家之齊也書曰牝雞之晨惟)
　(家之索傳曰福之興莫不本乎/室家道之衰莫不始乎梱内)
今商王受惟婦言是用昬棄厥肆祀弗答昏棄厥遺王
父母弟不廸乃惟四方之多罪逋逃是崇是長是信是
使是以為大夫卿士俾㬥虐于百姓以姦宄于商邑
　集傳肆陳答報也婦妲己也列女傳云紂好酒淫樂
　不離妲己妲己所舉者貴之所憎者誅之惟妲己之
　言是用故顛倒昏亂祭所以報本也(蘇氏軾曰祭所/以報也故謂之)
　(答/)紂以昏亂棄其所當陳之祭祀而不報昆弟先王
　之𦙍也紂以昏亂棄其王父母弟(陳氏櫟曰厥遺王/父母弟如昭三年)
　(左傳所謂先君之遺姑姊妹○王氏樵曰案文/勢蓋謂王父弟與母弟耳王父弟即從兄弟也)而不
　以道遇之廢宗廟之禮無宗族之義乃惟四方多罪
　逃亡之人尊崇而信使之以為大夫卿士(王氏樵曰/信任而使)
　(令之是皆左右便辟用事者又甚/則使之有位而居大夫卿士之任)使㬥虐于百姓姦
　宄于商邑盖紂惑於妲己之嬖背常亂理遂至流毒
　如此也
　集説(孔氏頴達曰不事神祗惡之大者故泰誓及此/三言之○孫氏覺曰泰誓言紂之惡終於悦婦)
　(人牧誓言紂之惡始於用婦言豈非紂之終始出於/此乎○林氏之竒曰旣曰崇又曰長又曰信又曰使)
　(言其好用小人也○呉氏澄曰四方多罪之人逃亡/而歸紂者乃尊寵而任用之以之居顯位俾毒民為)
　(惡也此言紂反人道/之常天罰所宜加也)
今予發惟恭行天之罰今日之事不愆于六歩七歩乃
止齊焉夫子勖哉
　集傳愆過勖勉也歩進趨也齊齊整也今日之戰不
　過六歩七歩乃止而齊此告之以坐作進退之法(潘/氏)
　(士遴曰六歩七歩作而進/也乃止而齊坐而退也)所以戒其輕進也
　集説(林氏之竒曰在易師之初六師出以律否臧凶/蓋雖帝王之師其出也不可以無紀律也牧野)
　(之戰蓋決於甲子之日故肅之以紀律使整齊/其部伍擊刺不使之爭利以徼一時之幸也)
不愆于四伐五伐六伐七伐乃止齊焉勖哉夫子
　集傳伐擊刺也少不下四五多不過六七而齊此告
　之以攻殺擊刺之法所以戒其貪殺也上言夫子勖
　哉此言勖哉夫子者反覆成文以致其丁寧勸勉之
　意下倣此
　集説(黄氏度曰殺敵不過七伐必止而齊一之嚴重/堅整務為不可勝擊刺自四積至七見其為不)
　(得已也○吕氏祖謙曰大司馬之法伍兩卒旅各有/其長使止齊之者使其部伍之長各自止其止各自)
　(齊其齊故當戰時井然有序不失紀律三軍如一人/○王氏炎曰六歩七歩足法也六伐七伐手法也○)
　(王氏樵曰六歩七歩不知此車法邪歩法邪蓋古者/歩卒夾車而行動止相為用車不妄馳歩不妄動歩)
　(法即車法也至春秋時古法已亂如所謂輿曳柴而/馳與視其轍亂望其旂靡之類則古法之亂不在毁)
　(車崇卒/之後矣)
尚桓桓如虎如貔如熊如羆于商郊弗迓克奔以役西
土勖哉夫子
　集傳桓桓威武貎貔執夷也虎屬欲將士如四獸之
　猛而奮擊于商郊也迓迎也能奔來降者勿迎擊之
　以勞役我西土之人此勉其武勇而戒其殺降也
　集説(林氏之竒曰武王之戰于牧野志在為民除害/而不在於殺人以逞其志故又戒之弗迓克奔)
　(以役西土蓋不欲其殺降以重傷也○時氏瀾曰桓/桓者師直為壯之意不直則餒安能如虎如貔如熊)
　(如羆哉武王無一毫愧心所謂對越在天也○陳氏/大猷曰用兵以節制為尚以武勇為主武王慮其或)
　(拘故喻以虎貔之勇又慮過/於勇而妄殺故以殺降為戒)
爾所弗勖其于爾躬有戮
　集傳弗勖謂不勉於前三者愚案此篇嚴肅而温厚
　與湯誓誥相表裏眞聖人之言也泰誓武成一篇之
　中似非盡出於一人之口豈獨此為全書乎讀者其
　味之
　集説(王氏安石曰功多厚賞前誓已言此不再言而/獨言有戮者軍事以嚴終亦威克厥愛之意○)
　(黄氏度曰夏商師誓皆有孥戮之罪蓋古/法也此無之文王罪人不孥遂為周法)
　總論(王氏栢曰此篇是正與受對壘之時諸侯之師/與本國之衆悉陳於郊於是軍容肅整號令精)
　(明其詞簡而要其法恕而嚴敎其坐作進退不過乎/六歩七歩敎其攻殺擊刺不過乎六伐七伐旣作其)
　(勇奮又戒其殺降三稱勖哉夫子其辭郁然總之以/爾所弗勖其于爾躬有戮其辭凛然此亦誓師之常)
　(法也於是可以觀王者之兵矣○金氏履祥曰荀卿/氏謂桓文之節制不足以敵湯武之仁義然而湯武)
　(之仁義則有以該桓文之節制吾於牧野之事見之/上篇中篇其誓止於外清四海時不可失立定其功)
　(以克永世下篇登乃辟殄乃讎則為周人言之不廸/有顯戮皆自勅其士臣之辭非所以施於不期而會)
　(之諸侯也至于牧野則商郊也一人不謹易以敗事/故上下均于誓而爾所不勉其于爾躬有戮則臨戰)
　(之法不可以貴賤異罰也○董氏鼎曰杖鉞秉旄所/以肅己之容稱戈比干立矛所以肅人之容軍容既)
　(肅然後發命則人無譁而聽者審矣自古人有言至/恭行天罰所以聲罪致討而激士卒之義也自今日)
　(之事至乃止齊焉所以明審法令而示行陣之禮也/自勖哉以下又勉之以臨陣之勇撫衆之仁也以至)
　(仁伐至不仁而謹畏戒懼尚/如此斯其為王者之師歟)
　　武成
　　　集傳史氏記武王往伐歸獸祀羣神告羣后與
　　　其政事(時氏瀾曰往伐者一月戊午師渡孟津/歸獸者歸馬放牛政事者列爵分土之)
　　　(事/也)共為一書篇中有武成二字遂以名篇今文
　　　無古文有
　　　集説(朱子語類問武成一篇諸家多以為錯簡/然反覆讀之竊以為自王若曰以後皆是)
　　　(史官歴叙以前之事雖作武王告羣后之辭而/實史官叙述之文故其閒如有道曾孫周王發)
　　　(及昭我周王之語皆是史官之言非武王當時/自稱如此也亦如五誥中王若曰以下多是周)
　　　(公之語若如此看則似不必改移亦自可讀又/旣生魄恐是晦日既者言其魄之旣足也以歴)
　　　(推之當為四月晦未知此篇先生尋常如何看/曰王若曰以下固是告羣后之辭兼叙其致禱)
　　　(之辭亦與湯誥相類但此辭卻無結殺處只是/叙其功烈政事之美又書戊午癸亥甲子日辰)
　　　(亦非誥命之體恐須是有錯簡然自王氏程氏/劉原父以下所定亦各不同舊嘗考之劉以為)
　　　(王語之末有缺文似得之彼有七經小傳可檢/看又漢書歴志謂是嵗有閏亦是也○吕氏祖)
　　　(謙曰武成見武王有取商之規模有定商之規/模取商以至公大義定商以常典成法○馬氏)
　　　(森曰武成一篇雖在泰誓牧誓之後其所記之/事則有在於泰誓牧誓之前者惟一月壬辰一)
　　　(節是記其出征之時厎商之罪至神羞是歴記/其告神之詞皆泰誓前事既戊午即中篇惟戊)
　　　(午甲子昧爽即牧誓之甲子日四月哉生明是/泰誓後事蓋泰誓歴記其誓師之節次武成歴)
　　　(記其伐紂之始終故以/此篇叙於牧誓之後)
惟一月壬辰旁死魄越翼日癸巳王朝歩自周于征伐
商
　集傳一月建寅之月不曰正而曰一者商建丑以十
　二月為正朔故曰一月也詳見太甲泰誓篇壬辰以
　泰誓戊午推之當是一月二日死魄朔也二日故曰
　旁死魄翼明也先記壬辰旁死魄然後言癸巳伐商
　者猶後世言某日必先言某朔也周鎬京也在京兆
　鄠縣上林即今長安縣昆明池北鎬陂是也(地理今/釋蔡傳)
　(云周鎬京也鎬京在今陜西西安府長安縣南三十/里三輔決録云鎬在豐水東豐在豐水西相去二十)
　(五里自漢武帝穿昆明池/於此鎬京遺址淪陷焉)
　集説(朱子曰漢志引武成篇惟一月壬辰旁死霸若/翼日癸巳武王乃朝步自周于征伐商又曰越)
　(若來三月既死霸粤五日甲子咸劉商王紂又曰惟/四月既旁生霸粤六日庚戌武王燎于周廟翼日辛)
　(亥祀于天位粤五日乙卯乃以庶國祀馘于周廟又/畢命豐刑曰惟十有二年六月庚午朏王命作策豐)
　(刑今案伏生今文尚書無武成獨孔氏古文尚書乃/有此篇今顔氏注劉歆所引兩節見其與古文不同)
　(遂皆以為今文尚書不知何所考也諸家推歴以為/此年二月有閏四月丁未為十九日庚戌為二十二)
　(日然二日皆在生魄之後則古文為倒而此志所引/者為順但其言燎于周廟似無理耳况古文此篇文)
　(皆錯謬安知既生魄庶邦冢君暨百工受命于周十/四字非本在示天下弗服之下丁未祀于周廟之上)
　(而王若曰以下乃大告武成之文邪○陳氏師凱曰/朔日日月相會二象合沓陽上隂下月體不明故謂)
　(之死魄然又謂之朔者朔之為言蘇也有死而復蘇/之機也正義曰此月辛邜朔朔是死魄故二日近死)
　(魄旁近也朔後明生而/魄死望後明死而魄生)
　附録(潘氏士遴曰朔後明生魄死如前月大則次月/初二日魄死而明生矣此云旁死魄當在朔日)
　(案潘氏之説因傳中如後世言某日必先言某朔之/語而推言之如是則即朔日也後四月哉生明即孔)
　(疏亦以為未必非/二日也其説皆通)
厥四月哉生明王來自商至于豐乃偃武修文歸馬于
華山之陽放牛于桃林之野示天下弗服
　集傳哉始也始生明月三日也豐文王舊都也在京
　兆鄠縣(地理今釋豐邑在今陜西西安府鄠縣/東史記文王伐崇侯虎而作豐邑是也)即今
　長安縣西北靈臺豐水之上周先王廟在焉山南曰
　陽桃林今華隂縣潼闗也(地理今釋桃林今陜西潼/關衛東南有牧牛山接河)
　(南閿鄉縣界亦名夸父山山海經夸父山北冇林焉/名曰桃林水經注云湖水出桃林塞之夸父山武王)
　(伐紂天下既定散/牛桃林即此處也)樂記曰武王勝商渡河而西馬散
　之華山之陽而弗復乗牛放之桃林之野而弗復服
　(王氏安石曰軍行戰車用馬/任載之車用牛服乗用也)車甲衅(鄭氏康成曰/衅釁字也)而
　藏之府庫倒載干戈包以虎皮(鄭氏康成曰明/能以武服兵也)天下
　知武王之不復用兵也○此當在萬姓悦服之下
　集説(孔氏穎達曰生明死魄俱是月初上云死魄此/云生明互言耳○王氏安石曰急於偃武如此)
　(見以兵定天下非其本心也○呂氏祖謙曰但歸放/用以伐紂之牛馬耳天子十二閑與邱甸之賦自不)
　(廢/)
丁未祀于周廟邦甸侯衛駿奔走執豆籩越三日庚戌
柴望大告武成
　集傳駿爾雅曰速也周廟周祖廟也武王以克商之
　事祭告祖廟近而邦甸逺而侯衛皆駿奔走執事以
　助祭祀豆木豆籩竹豆祭噐也既告祖廟燔柴祭天
　望祀山川以告武功之成由近而逺由親而尊也○
　此當在百工受命於周之下
　集説(時氏瀾曰武王伐紂非武王之事乃天地山川/有責于我我盡其責至於功成乃大告于天地)
　(山川耳又以見武王之心與天地神明為一○陳氏/經曰歸馬放牛此偃武之事祀于周廟以下皆修文)
　(之事○王氏肯堂曰告伐先受命文考而後類于上/帝宜于冢土故告成先祀于周廟而後柴望由近而)
　(逺由親/而尊也)
既生魄庶邦冢君暨百工受命于周
　集傳生魄望後也四方諸侯及百官皆於周受命盖
　武王新即位諸侯百官皆朝見新君所以正始也○
　此當在示天下弗服之下
　集説(孔氏穎達曰諸侯與百官舊冇未屬周者今皆/受政命于周於此時始天下一統也○朱子語)
　(類問生明生魄如何曰日為魂月為魄魄是黯處魄/死則明生書所謂哉生明是也老子所謂載營魄載)
　(如人載車車載人之載月受日之光魂加於魄魄載/魂也明之生時大盡則初二小盡則初三月受日之)
　(光常全人望在下郤在側邉了故見其盈虧不同或/云月形如餅非也筆談云月形如彈丸其受光如粉)
　(塗一半月去日近則光露一屑漸逺則光漸大且如/月在午日在酉則是近一逺三謂之弦至日月相望)
　(則去日十矣故謂之望日在西而月在東人在下面/得以望見其光之全月之中有影者盖天包地外地)
　(形小日在地下則月在天中日甚大從地四面光起/其影則地影也地礙日之光所謂山河地影是也如)
　(星亦受日光凡天地之光皆是日光也自十六日生/魄之後其光之逺近如前之弦謂之下弦至晦則日)
　(與月相疉月在日後光盡體伏矣○陳氏櫟曰諸家/多謂生魄望後也而不察既字以望與既望例之則)
　(哉生魄十六日既生魄十七日也夏氏又謂既盡也/與舜典既月同謂盡此生魄以後之日殊不知此既)
　(字乃已然之辭與食之既既月不同其實十七日受/命十九日丁未祀周廟簡倒耳所以云此當在示天)
　(下弗服之下而丁未祀于周廟/當在百工受命于周之下也)
王若曰嗚呼羣后惟先王建邦啓土公劉克篤前烈至
于大王肇基王迹王季其勤王家我文考文王克成厥
勲誕膺天命以撫方夏大邦畏其力小邦懐其徳惟九
年大統未集予小子其承厥志
　集傳羣后諸侯也先王后稷武王追尊之也后稷始
　封於邰故曰建邦啓土公劉后稷之曾孫史記云能
　修后稷之業(孔氏穎達曰本紀云百姓懐之多/徙而保歸焉是能厚先人之業也)大王
　古公亶父也避狄去邠居岐邠人仁之從之者如歸
　市詩曰居岐之陽實始翦商大王雖未始有翦商之
　志然大王始得民心王業之成實基於此王季能勤
　以繼其業(孔氏穎達曰本紀云王季修古公之道諸/侯順之是能纉統大王之業勤立王家之)
　(基本/也)至於文王克成厥功大受天命以撫安方夏大
　邦畏其威而不敢肆小邦懐其徳而得自立自為西
　伯專征而威徳益著於天下凡九年崩大統未集者
　非文王之徳不足以受天下是時紂之惡未至於亡
　天下也文王以安天下為心故予小子亦以安天下
　為心○此當在大告武成之下
　集説(林氏之竒曰國語有云昔我先王后稷后稷非/王而稱先王者尊之之辭也此盖既得天下將)
　(欲率諸侯祀于周廟追王其先世故其説如此○朱/子曰前軰定本更差一節王若曰一段或接于征伐)
　(商之下以為誓師之辭或連受命于周之下以為命/諸侯之辭以為誓師固當錯連下説了以為命諸侯)
　(之辭者此去祭日只爭一兩日無緣有先誥命之理/某看郤諸侯來便教他助祭此是祭畢臨遣之辭當)
　(在大告武成之下比前軰只差此一節○周自積累/以來其勢日大又當商家無道之時天下趨周其勢)
　(自爾若非文王亦湏取了孔子稱至徳只二人皆可/為而不為者也○問文王更在十三四年将終事紂)
　(乎抑為武王牧野之舉乎曰看文王亦不是安坐不/做事底人如詩中言文王受命有此武功既伐于崇)
　(作邑於豐則武功都是文王做來詩載武王武功郤/少但卒其伐功耳文王度必不終竟休了一似果實)
　(文王待他十分黄熟自落下來武王郤似生拍破一/般○張子云天命未絶則是君臣當日命絶則為獨)
　(夫命之絶否何以知之人情而已諸侯不期而㑹者/八百武王安得而止之哉詳考詩書所載則文武之)
　(心可見若使文王漢然無心於天下則三分之二亦/不當有矣此等處難説孔子謂可與立未可與權到)
　(那時事勢自是要住不得○時氏瀾曰大邦畏力小/邦懐徳非於大用力而小用徳也文王地止百里甲)
　(兵不多力亦有限獨徳為有餘固不以力加人亦未/嘗以徳而求人之懐也徳之所施各稱其冝于大邦)
　(自見其徳威之可畏于小邦自見其同仁之可懐而/已○陳氏經曰大邦以力自强遇文王而力無所施)
　(故以為可畏小邦以徳望人遇文王而獲適所願故/以為可懐文王初無心於徳力之辨也○陳氏櫟曰)
　(武王告諸侯謂周之基業自后稷公劉大王王季文/王建之篤之基之勤之成之有自來矣我不過承先)
　(志而為之耳意謂十五六世數千百年積徳累功前/作後述以冇今日非一朝一夕之崛起以動諸侯之)
　(聽/也)
厎商之罪告于皇天后土所過名山大川曰惟有道曾
孫周王發將有大正于商今商王受無道㬥殄天物害
虐烝民為天下逋逃主萃淵藪予小子既獲仁人敢祗
承上帝以遏亂略華夏蠻貊罔不率俾
　集傳厎至也后土社也勾龍為后土周禮大祝云王
　過大山川則用事焉孔氏曰名山謂華大川謂河盖
　自豐鎬往朝歌必道華渉河也曰者舉武王告神之
　語有道指其父祖而言周王二字史臣追增之也正
　即湯誓不敢不正之正(時氏瀾曰承祖宗之志/將以大正商之不正)萃聚
　也紂殄物害民為天下逋逃罪人之主如魚之聚淵
　如獸之聚藪也(王氏安石曰歸之之謂主萃之之/謂聚藏之之謂淵養之之謂藪)仁
　人孔氏曰大公周召之徒略謀略也俾廣韻曰從也
　仁人既得則可以敬承上帝而遏絶亂謀内而華夏
　外而蠻貊無不率從矣或曰大公歸周在文王之世
　周召周之懿親不可謂之獲此盖仁人自商而來者
　愚謂獲者得之云爾即泰誓之所謂仁人非必自外
　來也不然經傳豈無傳乎○此當在于征伐商之下
　集説(鄭氏康成曰仁人秉心與天為一上帝臨汝無/貳爾心武王素有此心矣又得仁人而後敢祗)
　(承以遏亂人之謀略亦如湯聿求元聖而後與爾有/衆請命也○林氏之竒曰泰誓數紂之罪其文諄複)
　(反覆陳其不善之迹盖將以曉衆庶未諭之情不得/不然此禱於天地鬼神不必歴數其罪故其文簡而)
　(盡○曓殄天物使天下萬物鳥獸草木皆失其性而/其害虐於民尤甚言㬥於天物則民亦在其中以人)
　(尤重於萬物故别言之○劉氏應秋曰伐其人而不/數其罪則無以明伐商之意數其罪而不告於神則)
　(無以明天/討之公)
恭天成命肆予東征綏厥士女惟其士女篚厥𤣥黄昭
我周王天休震動用附我大邑周
　集傳成命黜商之定命也篚竹噐𤣥黄色幣也敬奉
　天之定命故我東征安其士女士女喜周之來筐篚
　盛其𤣥黄之幣(林氏之竒曰𤣥黄但謂其/時所執之幣有此色耳)眀我周王
　之徳者是盖天休之所震動故民用歸附我大邑周
　也或曰𤣥黄天地之色篚厥𤣥黄者明我周王有天
　地之徳也○此當在其承厥志之下
　集説(朱子曰商人而曰我周王猶商書所謂我后也/○時氏瀾曰武王既以此安士女之心士女亦)
　(以此昭武王之心上言祭祀此言民歸人君民神之/主民歸神亦歸也○陳氏經曰成命一定不易決於)
　(伐商也肆遂也武王為/西伯紂在東故曰東征)
惟爾有神尚克相予以濟兆民無作神羞既戊午師逾
孟津癸亥陳于商郊俟天休命甲子昩爽受率其旅若
林㑹于牧野罔有敵于我師前徒倒戈攻于後以北血
流漂杵一戎衣天下大定乃反商政政由舊釋箕子囚
封比干墓式商容閭散鹿臺之財發鉅橋之粟大賚于
四海而萬姓悦服
　集傳休命勝商之命也武王頓兵商郊雍容不廹以
　待紂師之至而克之史臣謂之俟天休命可謂善形
　容者矣若林即詩所謂其㑹如林者紂衆雖有如林
　之盛然皆無有肯敵我師之志紂之前徒倒戈反攻
　其在後之衆以走自相屠戮遂至血流漂杵(蔡氏清/曰杵舂)
　(杵也凡古人行兵人各攜/畚鍤版杵之屬為營塹備)史臣指其實而言之盖紂
　衆離心離徳特劫於勢而未敢動耳一旦因武王弔
　伐之師始乗機投隙奮其怨怒反戈相戮其酷烈遂
　至如此亦足以見紂積怨于民若是其甚而武王之
　兵則盖不待血刃也此所以一被兵甲而天下遂大
　定乎乃者繼事之辭反紂之虐政(王氏樵曰謂盡除/其苛虐紊亂之政)
　由商先王之舊政也式車前横木有所敬則俯而憑
　之商容商之賢人閭族居里門也賚予也武王除殘
　去㬥顯忠遂良賑窮賙乏澤及天下天下之人皆心
　悦而誠服之帝王世紀云殷民言王之於仁人也死
　者猶封其墓況生者乎王之於賢人也亡者猶表其
　閭況存者乎王之於財也聚者猶散之況其復籍之
　乎唐孔氏曰是為悦服之事(地理今釋比干墓在今/河南衛輝府汲縣北十)
　(里鹿臺亦名南單臺在今衛輝府淇縣括地志云鹿/臺在衛縣西南二十二里是也鉅橋在今直隷廣平)
　(府曲周縣東北通典云洺州曲周縣紂巨橋倉在此/今河南衛輝府淇縣東北十五里亦有鉅橋非也)
　○此當在罔不率俾之下
　集説(林氏之竒曰俟天休命者不敢以勝負自必必/待天之佑我國家而能勝之此謂俟天休命而)
　(已先儒以謂夜雨止畢陳盖過論也○血流漂杵豈/武王實使之然哉盖由其多罪逋逃之人同惡相濟)
　(其罪惡貫盈天道之所不容故使之至於此極也○/黄氏度曰史記牧野諸侯兵㑹者車四千乗紂亦發)
　(兵七十萬人距武王孟子謂以至仁伐至不仁何至/殺人血流漂杵孟子以仁義説齊梁之君抑揚其辭)
　(如此七十萬之衆前攻其後奔逐崩潰安得無蹂踐/殺傷故史不没其實以見征伐之不如禪讓聖人之)
　(所深愧也○朱子曰孟子説盡信書不如無書者只/緣恁地戰鬬殘戮恐當時人以此為口實故説此然)
　(看上文自説前徒倒戈攻于後以北不是武王殺他/乃紂之人自蹂踐相殺荀子云所以殺之者非周人)
　(也商人也觀武王興兵初無意于殺人所謂今日之/事不愆於六伐七伐乃止齊焉是也杵或作鹵楯也)
　(○時氏瀾曰武王不别創為周政也止反商之舊政/使天下復見六七王作之君之政令而已○財在天)
　(下本流通之物粟在天下本養人之具下之供上九/貢九職自有常數紂私為己有聚之鹿臺積之鉅橋)
　(武王散之發之使流通養人者各復其當然耳先儒/或謂武王以此結天下之心是以利心量武王也利)
　(者天下之利紂以私意聚之武王以公心散之大賚/于四海而萬姓悦服自然之理也○陳氏經曰先驅)
　(商之平民陳後乃紂之惡黨民怨之深遂因此易鄉/反攻之○陳氏櫟曰萬姓悦服實總結乃反商政以)
　(下數句大學平天下一章不過好惡財用二者與天/下為公而已釋箕子至發粟賚四海皆反商政之大)
　(者釋箕子以下好惡與民為公也散財以下財用與/民為公也○董氏鼎曰漢高入闗除苛觧嬈與父老)
　(約法三章得武王反商政之意獨不能由舊/襲用秦法所以周不愧商而漢有愧於周也)
列爵惟五分土惟三建官惟賢位事惟能重民五教惟
食喪祭惇信眀義崇徳報功垂拱而天下治
　集傳列爵惟五公侯伯子男也分土惟三公侯百里
　伯七十里子男五十里之三等也建官惟賢不肖者
　不得進位事惟能不才者不得任五教君臣父子夫
　婦兄弟長㓜五典之教也食以飬生喪以送死祭以
　追逺五教三事所以立人紀而厚風俗聖人之所甚
　重焉者惇厚也厚其信眀其義信義立而天下無不
　勵之俗有徳者尊之以官有功者報之以賞官賞行
　而天下無不勸之善夫分封有法官使有要五教修
　而三事舉信義立而官賞行武王於此復何為哉垂
　衣拱手而天下自治矣史臣述武王政治之本末言
　約而事博也如此哉○此當在大邑周之下而上猶
　有缺文案此篇編簡錯亂先後失序今考正其文于
　後
　集説(孔氏穎達曰爵五等地三品武王於此既從殷/法未知周公制禮亦然否北宮錡問周之班爵)
　(禄如何孟子曰其詳不可得聞矣嘗聞其略天子之/制地方千里公侯方百里伯七十里子男五十里漢)
　(書地理志亦云周爵五等其土三等也公侯百里伯/七十里子男五十里漢世儒者多以為然包咸注論)
　(語云千乗之國百里之國也謂大國惟百里耳○王/氏安石曰惇厚其信使天下不趨於詐顯明其義使)
　(天下不狗於利崇徳使人知所以尚賢報功使人知/所以勸忠○呂氏祖謙曰武王能還唐虞風俗於千)
　(載之下武成與堯舜氣象不同矣終篇一語堯舜無/為之治乃恍然若存焉○陳氏櫟曰所重教食喪祭)
　(四者證以堯曰可見重五教而次以食則斯民日用/飲食徧為爾徳否則君不君臣不臣雖有粟吾得而)
　(食諸食足矣即繼以慎終之喪報本之祭皆所以感/發斯人之良心而維持天下之教化也○王氏充耘)
　(曰列爵分土是定制度法既定湏人以守之故任賢/使能得其人使之如何為政曰重教化使民知禮義)
　(重食喪祭使民飬生喪死無憾而已惇信眀義是以/身率之於其先崇徳報功是以勸賞激勵之於其後)
　(如此而天下可不勞而治矣其言不一而其間自冇/次序○王氏樵曰封建之來久矣上世皆冇功徳於)
　(民子孫世其土地聖人因而為之制列爵有等分土/有限而不可踰而又使之建官必以賢位事必以能)
　(所謂建邦設都樹以君公承以大夫師長者也其維/持之意深矣自王綱觧紐諸侯兼并土地踰制而大)
　(夫世官於是争亂相尋至於戰國而其禍極矣此非/封建之弊乃王制不行之咎也○上自王朝外則州)
　(牧侯伯下至侯國之卿大夫士皆官也非賢能不任/則安有敗事位事就在建官中使能治賦者治賦能)
　(治財者治財能治禮樂者治禮樂有此官則有此事/未有無事之官賢者之中因能而任故曰位事惟能)
　(非謂官事不相通而賢能為二途也○信者人之所/難守而易渝故曰惇義者人之所難明而易昩故曰)
　(明惇之自上使天下之不薄明之自上使天下之不/昧信立於天下則無相欺相背義晰於天下則無苟)
　(得苟免故無不勵之俗○張氏居正曰分封有法則/萬邦懐官使有要則庶政和五教修則百姓親三事)
　(舉則民風厚信義立則人心知所勵官賞行則人心/有所勸武王經理天下其宏綱大要備舉而盡善如)
　(此故不必有所作為但垂衣南/面端拱穆清而天下自治矣)
　　　今考定武成
　惟一月壬辰旁死魄越翼日癸巳王朝歩自周于征
　伐商厎商之罪告于皇天后土所過名山大川曰惟
　有道曾孫周王發將有大正于商今商王受無道㬥
　殄天物害虐烝民為天下逋逃主萃淵藪予小子既
　獲仁人敢祗承上帝以遏亂略華夏蠻貊㒺不率俾
　惟爾有神尚克相予以濟兆民無作神羞既戊午師
　逾孟津癸亥陳于商郊俟天休命甲子昩爽受率其
　旅若林㑹于牧野罔有敵于我師前徒倒戈攻于後
　以北血流漂杵一戎衣天下大定乃反商政政由舊
　釋箕子囚封比干墓式商容閭散鹿臺之財發鉅橋
　之粟大賚于四海而萬姓悦服厥四月哉生眀王來
　自商至于豐乃偃武修文歸馬于華山之陽放牛于
　桃林之野示天下弗服既生魄庶邦冢君暨百工受
　命于周丁未祀于周廟邦甸侯衛駿奔走執豆籩越
　三日庚戌柴望大告武成王若曰嗚呼羣后惟先王
　建邦啓土公劉克篤前烈至于大王肇基王迹王季
　其勤王家我文考文王克成厥勲誕膺天命以撫方
　夏大邦畏其力小邦懐其徳惟九年大統未集予小
　子其承厥志恭天成命肆予東征綏厥士女惟其士
　女篚厥𤣥黄昭我周王天休震動用附我大邑周列
　爵惟五分土惟三建官惟賢位事惟能重民五教惟
　食喪祭惇信眀義崇徳報功垂拱而天下治
　　案劉氏王氏程子皆有改正次序今參考定讀如
　　此大略集諸家所長獨四月生魄丁未庚戌一節
　　今以上文及漢志日辰推之其序當如此耳疑先
　　儒以王若曰宜繋受命於周之下故以生魄在丁
　　未庚戌之後盖不知生魄之日諸侯百工雖來請
　　命而武王以未祭祖宗未告天地未敢發命故且
　　命以助祭乃以丁未庚戌祀于郊廟大告武功之
　　成而後始告諸侯上下之交神人之序固如此也
　　劉氏謂予小子其承厥志之下當有缺文以今考
　　之固所宜有而程子從恭天成命以下三十四字
　　屬於其下則已得其一節而用附我大邑周之下
　　劉氏所謂缺文猶當有十數語也盖武王革命之
　　初撫有區夏宜有退托之辭以示不敢遽當天命
　　而求助於諸侯且以致其交相警勅之意略如湯
　　誥之文不應但止自序其功而已也列爵惟五以
　　下又史官之詞非武王之語讀者詳之
　總論(朱子曰武成月日以孔注漢志參考大抵多同/但漢志二月既死魄越五日甲子為差速而四)
　(月既生魄與丁未庚戌先後小不同耳盖以上文一/月壬辰旁死魄推之則二月之死魄後五日且當為)
　(辛酉或壬戌而未得為甲子此漢志之誤也又以一/月壬辰二月甲子并閏推之則漢志言四月既生魄)
　(越六日庚戌當為二十二日而經以生魄居丁未庚/戌之後則恐經文倒也厯法雖無四月俱小之理然)
　(亦不過先後一二日耳不應所差如此之多也宗廟/内事日用丁巳漢志乃無丁未而以庚戌燎于周廟)
　(則為剛日非所當用而燎又非宗廟之禮且以翼日/辛亥祀于天位而粤五日乙夘又祀馘于周廟則六)
　　(日之間三舉大祭禮數而煩近於不敬抑亦經文所/無有不知劉歆何所据也顔注以為今文尚書則伏)
　　(生今文二十八篇中本無此篇顔氏/之云又未知其何所据也讀者詳之)
　　(案武成錯簡自二孔疑之後儒互有更張至程朱而/始定朱子更以漢志日辰及經之前文細推之移四)
　　(月既生魄於丁未祀周廟之前更為精密的當無可/復議矣惟用附我大邑周之下缺文不可復補而程)
　　(子移反商政二句於其下稍有結束但恐反商之政/如救焚拯溺急不容緩漢高祖入關便約法三章除)
　　(秦苛政况武王聖人仁民之心廹切實甚豈能待之/歸豐之後自二月以至四月乎程子亦不得已而以)
　　(此足其文勢耳然所缺實非一兩言可了也今惟/以朱子之更定者為據他家聚訟紛紛可以息矣)
　
　
　
　
　
　
　
　
欽定書經傳説彚纂卷十
　欽定四庫全書
欽定書經傳說彚纂卷十一
　　　洪範
　　　　集傳漢志曰禹治洪水錫洛書法而陳之洪範
　　　　是也史記武王克殷訪問箕子以天道箕子以
　　　　洪範陳之案篇内曰而曰汝者箕子告武王之
　　　　辭意洪範發之於禹箕子推衍増益以成篇歟
　　　　今文古文皆有
　　　　集說(鄭氏康成曰此篇訓體也○夏氏僎曰此/篇雖箕子之言實周史所錄○朱子曰今)
　　　　(人只管要說治道這是治道最切緊處這箇若/理㑹不通又去理㑹甚麽零零碎碎○洪範一)
　　　　(篇首尾都是歸從皇極上去蓋人君以一身為/至極之標準最是不易又須斂是五福所以斂)
　　　　(聚五福以為建極之本又須是敬五事順五行/厚八政協五紀以結裹箇皇極又須乂三徳使)
　　　　(事物之接剛柔之辨須區處敎合宜稽疑便是/考之於神庶徵是驗之於天五福是體之於人)
　　　　(這下許多是維持這皇極○讀洪範且各還他/題目一則五行二則五事三則八政四則五紀)
　　　　(五則皇極至其後庶徵五福六極乃權衡聖道/而著其驗耳○陳氏大猷曰箕子之陳洪範文)
　　　　(王之演易皆當殷之末周之初也○王氏柏曰/此書王者繼天立極之大典也其綱目為最明)
　　　(其義理為最密其功用所關為最廣其歸宿樞/機為最精○陳氏師凱曰洪範上稽天文下察)
　　　(地理中參人物古今之變窮義理之精微究興/亡之徵兆微顯闡幽彝倫所叙秩然有天地萬)
　　　(物各得其所之妙○王氏樵曰人心惟危四語/聖學傳心之妙而未及政事之詳水火金木土)
　　　(榖惟修數語善政養民之要而未及心源事日/之備洪範一篇性命政事大綱細目兼該全備)
　　　(信乎唐虞以來授受之微言也以丹書四言武/王齊戒而問之則其受此於箕子也可知嗚呼)
　　　(後之人其可以/易而讀之哉)
惟十有三祀王訪于箕子
　集傳商曰祀周曰年此曰祀者因箕子之辭也箕子
　嘗言商其淪喪我罔為臣僕史記亦載箕子陳洪範
　之後武王封于朝鮮而不臣也蓋箕子不可臣武王
　亦遂其志而不臣之也訪就而問之也箕國名(地理/今釋)
　(箕蔡傳國名姓纂云商之圻内僖三十二年晉敗狄/于箕者杜預云太原陽邑有箕城在今山西遼州榆)
　(社縣東南/三十里)子爵也○蘇氏曰箕子之不臣周也而曷
　為為武王陳洪範也天以是道畀之禹傳至於我不
　可使自我而絶以武王而不傳則天下無可傳者矣
　故為箕子之道者傳道則可仕則不可
　集說(程子曰周書惟十有三祀與惟十有一年三與/一須有一字錯泉州髙某說一字錯○張氏九)
　(成曰稱祀不稱年稱王訪箕子而不稱箕子朝王稱/王乃言而後箕子乃言深見箕子為夭下萬世大法)
　(不得已之意○朱子曰柯國材言序稱十有一年史/辭稱十有三年序不足憑洪範謂十有三祀則十三)
　(年明矣使十一年伐殷十三年方訪箕子不應如是/之緩此說有理○呂氏祖謙曰王訪于箕子不敢屈)
　(而致也武王之尊徳樂道如孟子所謂大有為之君/必有不召之臣欲有謀焉則就之也○陳氏櫟曰不)
　(臣周所以正萬世君臣之大法陳洪範所以傳萬世/天人之大法○陳氏雅言曰唐孔氏謂此篇不是史)
　(官叙述必是箕子既對武王之問退而自撰其事故/稱祀夏氏謂古者史官於人君言動無不書者豈有)
　(武王訪箕子其事如此之大史乃不錄而箕子自錄/之理此說極是且如孔說則於惟十有三祀一句雖)
　(說得通而於王訪于/箕子一句說不通矣)
王乃言曰嗚呼箕子惟天隂騭下民相協厥居我不知
其彛倫攸敘
　集傳乃言者難辭重其問也箕子稱舊邑爵者方歸
　自商未新封爵也騭定(史記惟天/隂定下民)協合彝常倫理也
　所謂秉彝人倫也武王之問蓋曰天於冥冥之中黙
　有以安定其民輔相保合其居止(曾氏鞏曰居謂所/以安者○王氏肻)
　(堂曰人生萬事各有/其宜皆所謂居也)而我不知其彛倫之所以叙者
　如何也
　集說(朱子曰彞倫指洪範九疇而言竊意箕子在商/潛心九疇之學如文王之潛心於八卦殷滅之)
　(後武王恐其學不傳故訪而問之且退託於不知以/發其言○呂氏祖謙曰武王豈真不知哉云不知者)
　(蓋眞見聖學之無窮也○陳氏櫟曰斯民之生其上/棟下宇羣居聚處是孰使之然哉天意之隂騭默相)
　(蓋存乎其閒而常理即寓乎其閒理雖髙出乎無極/太極之表而其實不離乎日用常行之閒武王於隂)
　(騭相協而繼以彝倫之所以叙攸者所也即所以然/之意武王其默識之矣○王氏充耘曰天隂騭下民)
　(是無形聲可驗故武王不知彝倫之所叙者何由○/陳氏雅言曰武王意人君代天理物必仰承天意以)
　(治民而使其居之順其常得其正以無負上天隂騭/相協之心者其道在於叙其秉彝人倫也我欲叙之)
　(不知所以叙之之道當何如此問箕子以為治之道/也箕子於是告以洪範九疇為為治之大法蓋九疇)
　(之敘即彝倫之所叙也○鄭氏/曉曰相協厥居正是隂騭之實)
箕子乃言曰我聞在昔鯀陻洪水汨陳其五行帝乃震
怒不畀洪範九疇彝倫攸斁鯀則殛死禹乃嗣興天乃
錫禹洪範九疇彝倫攸敘
　集傳乃言者重其答也(孔氏穎達曰此問答皆言乃/者以天道之大沈吟乃問思)
　(慮乃/答也)陻塞汨亂陳列畀與洪大範法疇類斁敗(沈氏/澣曰)
　(不叙便/是斁)錫賜也帝以主宰言天以理言也洪範九疇
　治天下之大法其類有九(孔氏穎達曰九者各有/一章故漢書謂之九章)即
　下文初一至次九者箕子之答蓋曰洪範九疇原出
　於天鯀逆水性汨陳五行(呂氏祖謙曰水湮而五/行皆汨見五行一源)故
　帝震怒不以與之此彝倫之所以敗也禹順水之性
　地平天成故天出書于洛禹别之以為洪範九疇此
　彝倫之所以敘也彝倫之敘即九疇之所敘者也○
　案孔氏曰天與禹神龜負文而出列於背有數至九
　禹遂因而第之以成九類易言河出圖洛出書聖人
　則之蓋治水功成洛龜呈瑞如簫韶奏而鳳儀春秋
　作而麟至亦其理也世傳戴九履一左三右七二四
　為肩六八為足(陳氏師凱曰又有五數居正背/此當補五數居中一句始備)即洛
　書之數也
　集說(劉氏歆曰河圖洛書相為經緯八卦九章相為/表裏○孔氏穎達曰水是五行之一水性下流)
　(鯀反塞之水失其性則五行皆失矣是為亂陳其五/行言五行陳列皆亂也○邵子曰圓者星也歴紀之)
　(數其肇於此乎方者土也畫州井地之法其倣於此/乎蓋圓者河圖之數方者洛書之文故羲文因之以)
　(造易禹箕敘之而作範也○程子曰聖人能伙天下/順治非能為物作則也惟止之各於其所而已止之)
　(各於其所聖人所以敘彝倫也洪範九疇聖人使天/下順治之道也非能為物作則惟止之各於其所順)
　(乎隂騭相協之妙而已隂騭相協彝倫天敘也洪範/九疇彝倫攸敘也自五行至五福六極天人相因天)
　(下事大綱出不得此九者世間只順了個隂騭相協/之妙便彝倫常敘自古聖人只理㑹得此而已矣○)
　(朱子語類問洪範之書林氏以為洛出書之說不可/深信又帝乃震怒不畀洪範九疇彝倫攸斁猶言天)
　(奪之監也天乃錫禹洪範九疇彝倫攸敘猶言天誘/其衷也又云洪範之書大抵發明彝倫之敘本非由)
　(數而起又曰天乃錫禹洪範九疇猶言天乃錫王勇/智耳不必求之太深也某竊謂易明言河出圖洛出)
　(書豈得不之信邪未知林說如何曰便使而今天錫/洛書若非天啓其心亦無人理㑹得兩說似不可偏)
　(廢也○鯀禹皆治水天不開發鯀而開發禹故言畀/不畀要之洛書乃天下之至理鯀不順是理自無可)
　(得之道禹順是理自有可得之道畀不畀一歸之天/者特言理之至公無私爾○問彝倫攸敘見事事物)
　(物中得其倫理則無非此道非道便無倫理曰固是/○齊氏夢龍曰彝倫乃天理之自然而人類之所一)
　(日不可無者也○陳氏師凱曰陶唐之盛於變時雍/之際又何彝倫之斁哉此非言朝廷也蓋五行既汨)
　(九功未敘獸蹄鳥迹之道交於中國堯甚憂之此彝/倫之所以斁也豈必綱常絕滅而後謂之斁哉○王)
　(氏充耘曰九疇非始於禹如卜筮起於伏羲作厯始/於黄帝堯舜以來皆從事五事以修身皆用刑賞威)
　(福以為治豈待禹而後有乎蓋聖人迭興立法剙制/先後錯出而無倫至此敘為九章而聖人治天下之)
　(大法首尾完具粲然如/指諸掌則自禹始耳)
　(案洛書之數其四奇居四正以三相乘而左旋則參/天之數也其四耦居四隅以二相因而右轉則兩地)
　(之數也中之五不與奇耦相乘而為三二之合焉則/人之位也人居天地之中則必為天地立心然後可)
　(以上贊化育而下盡人物之性/此皇極所以為九疇之本也)
初一曰五行次二曰敬用五事次三曰農用八政次四
曰協用五紀次五曰建用皇極次六曰乂用三德次七
曰明用稽疑次八曰念用庶徵次九曰嚮用五福威用
六極
　集傳此九疇之綱也(孔氏安國曰/此禹所第敘)在天惟五行(曽氏/鞏曰)
　(五者行乎三/才萬物之間)在人惟五事以五事參五行(王氏安石/曰五事人)
　(所以繼天道而成性者也○朱子曰五/氣運行而人稟之以成形於是有五事)天人合矣八
　政者人之所以因乎天五紀者(陳氏經曰其數錯綜/而條理不亂是謂紀)
　天之所以示乎人皇極者君之所以建極也三德者
　治之所以應變也稽疑者以人而聽於天也庶徵者
　推天而徵之人也福極者人感而天應也五事曰敬
　(孔氏安國曰五事在/身用之必敬乃善)所以誠身也八政曰農所以厚
　生也(孔氏穎達曰鄭𤣥云農讀/醲則農是醲意故曰厚也)　五紀曰協所以合
　天也(曽氏鞏曰政必協天時○陳氏櫟曰欽/天授人冇不可後推歩占驗以人合天)皇極曰
　建所以立極也三德曰乂所以治民也稽疑曰明所
　以辨惑也(朱子曰德雖應變無方而事有非/人謀之所能決者故當謀之鬼神)庶徵曰
　念所以省驗也(曽氏鞏曰人治極而通於神明者盡/然猶不敢自信故參吾之得失於天)
　五福曰嚮(曽氏鞏曰福之在於民則/宜嚮之故五福曰嚮用)所以勸也六極
　曰威(蘇氏軾曰威畏也古者畏威通用○曽氏鞏/曰極之在於民則宜畏之故六極曰威用)所
　以懲也五行不言用無適而非用也(朱子曰用者人/之所有事也凡)
　(用皆指人/君而言)皇極不言數非可以數明也(孔氏穎達曰/皇極不言數)
　(者以總該九疇理兼萬/善非局數所能盡也)本之以五行敬之以五事厚
　之以八政協之以五紀皇極之所以建也又之以三
　德明之以稽疑驗之以庶徵勸懲之以福極皇極之
　所以行也人君治天下之法是孰有加於此哉
　集說(張子曰九疇次叙民資以生莫先天材故首曰/五行君天下必先正已故次五事五事已正然)
　(後邦國得而治故次八政政不時舉必昏故次五紀/五紀明然後時措得中故次建皇極求大中不可不)
　(知權故次三德權必有疑故次稽疑可徵然後疑決/故次庶徵福極徵然後可不勞而治故九以嚮勸終)
　(焉五為數中故皇極處之權過中而合義者也故三/徳處六○張氏栻曰九疇雖多人君所守惟在敬用)
　(五事心敬則貌言視聽思極於肅乂哲謀聖其精神/所運上而五行下而福極無不得其所洪範之要在)
　(於敬而已○朱子語類問洪範諸事曰此是箇大綱/目天下之事其大者大槩備於此矣○初一次二此)
　(讀也全讀是以一二為次第不見洛書本文又不見/聖人法象之義故後人至以此章總為洛書本文皆)
　(為句讀不明也○洛書本文只有四十五點班固云/六十五字皆洛書本文古字畫少恐或冇模様但今)
　(無所考漢儒說此未是恐只是以義起之不是數如/此蓋皆以天道人事參互言之五行最急故第一五)
　(事又參之於身故第二一身既修可推之於政故八/政次之政既成人驗之於天道故五紀次之又繼之)
　(以皇極居五蓋能推五行敬五事厚八政修五紀乃/所以建極也六三德乃是權衡此皇極者也徳既修)
　(矣稽疑庶徵繼之者著其驗也又繼之以福極則善/惡之效至是不可加矣皇極非大中皇乃天子極乃)
　(極至言皇建此極也東西南北到此恰好乃中之極/非中也但漢儒雖說作中字亦與今不同如云五事)
　(之中是也今人說中只是含糊依違善不必盡賞惡/不必盡罰如此豈得謂之中○凡數自一至五五居)
　(中自九至五五亦居中戴九履一左三右七五亦居/中若有前四者則方可以建極後四者却自皇極中)
　(出三德是皇極之權人君所嚮用五福所威用六極/此曽南豐所說惟此說好○洛書本無文字但有奇)
　(耦之數自一至九洛書之本數初次者禹次第之文/五行以下即禹法則之事蓋因洛書自然之數而垂)
　(訓於天下後世也若其效法次第之義大抵因洛書/之位與數而為之洛書一位在子其數則水之生數)
　(氣之始也故為五行五行則陽變隂合交運而化生/萬物則為人事之始矣二位在坤其數則火之生數)
　(氣之著也故為五事五事則五氣運行人之稟形賦/色妙合而凝修身踐形之道立矣三位在卯其數則)
　(木之生數氣至此而益著也故為八政八政則修身/不止於貌言視聽思之事而立經陳紀創法立度舉)
　(而措之天下矣四位在㢲其數則金之生數氣至此/而著益久也故為五紀五紀則治不止於食貨政敎)
　(之事而察數觀象治厯明時仰以觀於天文矣五居/中央為八數之中縱横以成十五之變蓋土之沖氣)
　(所以管攝四時故為皇極耳則人君居至尊之位立/至理之準使四方之面内環觀者皆於是而取則所)
　(以總攝萬類也六位在乾其數則水之成數氣合而/成形也故為三德三德則不徒立至極之準而臨機)
　(制變隨事制宜且盡其變於人矣七位在西火之成/數氣合而形已著矣故為稽疑稽疑則不徒順時措)
　(之宜而嫌疑猶豫且決之人謀鬼謀而盡其變於幽/明矣八位在艮木之成數氣合而形益著矣故為庶)
　(徵庶徵則往來相盪屈伸相感而得失休咎之應定/矣九位在午其數則金之成數氣合而著已久矣故)
　(為福極福極則休咎得失不徒見於一身而通行於/天下矣其事廣大悉備故居終焉大抵九疇之序順)
　(而言之則五行為始故五行不言用不言用者乃衆/用之所自出錯而言之則皇極為統故皇極不言數)
　(不言數者乃衆數之所由該以五行為始則自一至/九愈推愈廣大衍相乘之法也以皇極為統則生數)
　(主常成數主變太極動静之分也九疇本於洛書者/如此後學不悟此章具洛書之文例以空談而說之)
　(則陋矣○呂氏祖謙曰三德者皇極之用時中之道/也出而為治又當以剛柔正直之三德權其時而用)
　(之○程氏若庸曰在天為五行言其所自然在人為/五事言其所當然厚乎人而為八政言其利不言其)
　(弊占乎天而為五紀言其常不言其變序其目於皇/極之先者皆皇極之本也序其目於皇極之後者皆)
　(皇極之驗也本之前四疇以立其體至嚴至密而無/一毫之或失驗之後四疇以達其用至寛至廣而無)
　(一物之或遺信乎天子作民父母以為天下王可以/參天地而贊化育矣此大禹則龜文以敘九疇箕子)
　(本禹疇以陳洪範必以皇/極為天地人之宗主歟)
一五行一曰水二曰火三曰木四曰金五曰土水曰潤
下火曰炎上木曰曲直金曰從革土爰稼穡潤下作鹹
炎上作苦曲直作酸從革作辛稼穡作甘
　集傳此下九疇之目也(孔氏安國曰五行/以下箕子所陳)水火木金
　土者五行之生序也天一生水地二生火天三生木
　地四生金天五生土唐孔氏曰萬物成形以微著為
　漸五行先後亦以微著為次五行之體水最微為一
　火漸著為二木形實為三金體固為四土質大為五
　潤下炎上曲直從革以性言也稼穡以德言也潤下
　者潤而又下也炎上者炎而又上也曲直者曲而又
　直也從革者從而又革也稼穡者稼而又穡也(孔氏/安國)
　(曰種曰稼/斂曰穡)稼穡獨以德言者土兼五行無正位無成
　性而其生之德莫盛於稼穡故以稼穡言也稼穡不
　可以為性也故不曰曰而曰爰爰於也於是稼穡而
　已非所以名也作為也鹹苦酸辛甘者(夏氏僎曰五/味必言作者)
　(水之發源未嘗鹹也流而至海凝結既久而鹹之味/成則鹹者潤下之所作火之始炎未嘗苦也炎炎不)
　(已焦灼既久而苦之味成則苦者炎上之所/作木之初生金之初鑛土之始稼穡亦然)五行之
　味也五行有聲色氣味(陳氏師凱曰五行之聲水羽/火徵木角金商土宮也五行)
　(之色水黒火赤木青金白土黄也五/行之氣水朽火焦木羶金腥土香也)而獨言味者以
　其切於民用也(蘇氏軾曰人之用是四者惟/味為急故舉味以見其餘)
　集說(孔氏頴達曰六府以土穀為二由其體異故也/言曰者言其本性言作者從其發見指其體則)
　(稱曰致其類即言作下五事庶徵言曰作者義亦然/也○周子曰無極而太極太極動而生陽動極而静)
　(静而生隂静極復動一動一静互為其根分隂分陽/兩儀立焉陽變隂合而生水火木金土五氣順布四)
　(時行焉○張子曰水火氣也故炎上潤下與隂陽升/降土不得而制焉木金者土之華實也其性有水火)
　(之雜故木之為物水漬則生火燃而不離也蓋得土/之浮華於水火之變也金之為物得火之精於上之)
　(燥得水之精於土之濡故水火相得而不害爍之反/流而不耗蓋得土之精實於水火之際也土者物之)
　(所以成始而成終也地之質也化之終也水火之所/以升降物兼體而不遺者也○王氏安石曰五行之)
　(為物其時其位其材其氣其性其形其事其情其色/其聲其臭其味皆吝冇偶推而散之無所不通一剛)
　(一柔一晦一明故有清有濁有正有邪有美有惡有/吉有凶性命之理道德之意皆在是矣偶之中又有)
　(偶焉萬物之變遂至於無窮○水言潤則火燥土溽/木敷金斂可知也火言炎則水冽土蒸木温金清可)
　(知也水言下火言上則木左金右土中央可知也木/言曲直則土圜金方火銳水平可知也金言從革則)
　(木變土化水因火革可知也土言稼穡則水之井洫/火之㸑冶木金之為器械可知也所謂木變者何炳)
　(之而為火爛之而為土此之謂變所謂土化者何能/燥能潤能敷能斂此之謂化水因者何因甘而甘因)
　(苦而苦因蒼而蒼因白而白此之謂因火革者何革/生以為熟革柔以為剛革剛以為柔此之謂革○朱)
　(子曰一五行者次第之辭與前章異後倣此○問水/火木金土竊謂氣之初温而已溫則蒸溽蒸溽則條)
　(達條達則堅凝堅凝則有形質五者雖一然推其先/後之序理或如此曰向見吳斗南說五事庶徵皆嘗)
　(依此為序其言亦有理○五行質具于地而氣行於/天以質而語其生之序則曰水火木金土以氣而語)
　(其行之序則曰木火土金水○自水曰潤下至稼穡/作甘皆是二意水能潤能下火能炎能上金曰從曰)
　(革從而又能革也○陳氏經曰洪範所言則五行生/數必得地六天七地八天九地十成之然後隂陽各)
　(有匹配○陳氏大猷曰物之生其初皆為水其終皆/為土五行之相生所以相繼也其相克所以相治也)
　(潤以質言炎以氣言上下以位言曲直以形言從革/以材言稼穡以用言土非止於稼穡以生民粒食之)
　(用言之也即稼穡而推五行則潤下用之於灌溉也/炎上用之於烹餁也曲直之斵削從革之鎔範用之)
　(於宮室器用也○董氏夢程曰析而言之為五行對/而言之為二氣本未嘗相離也五行之質存於人心)
　(者為肝心肺腎脾五行之神合於人身者為仁義禮/智信質者其粗也神者其精也亦未嘗相離也○程)
　(氏若庸曰造化之初一濕一燥濕之流為水燥之爍/為火濕之融為木燥之凝為金其融結為土自輕清)
　(而重濁先天之五行其體也四時主相生六府主/相尅後天之五行其用也其體對立其用循環)
　(案禹之以是首九疇者蓋貫通乎三才之閒皆五行/之氣故播之四時則為五紀形之祥兆則為卜筮具)
　(於人身則為五事感於休咎則為庶徴賦於氣質則/為剛柔善惡之性成於氣化則為仁鄙壽夭之命莫)
　(非五行之所為也然語其近而最切則人生所托民/用所需無一日之可離者故其下文但以功用氣味)
　(言/之)
二五事一曰貌二曰言三曰視四曰聽五曰思貌曰恭
言曰從視曰明聽曰聰思曰睿恭作肅從作乂明作哲
聰作謀睿作聖
　集傳貌言視聽思者五事之敘也貌澤水也言揚火
　也視散木也聽收金也思通土也亦人事發見先後
　之敘人始生則形色具矣既生則聲音發矣既發而
　後能視而後能聽而後能思也恭從明聰睿者五事
　之德也恭者敬也從者順也明者無不見也聰者無
　不聞也睿者通乎微也肅乂哲謀聖者五徳之用也
　肅者嚴整也乂者條理也哲者智也謀者度也聖者
　無不通也
　集說(周子曰洪範思曰睿睿作聖無思本也思通用/也幾動於彼誠動於此無思而無不通為聖人)
　(不思則不能通微不睿則不能無不通是則無不通/生於通微通微生於思故思者聖功之本而吉凶之)
　(幾也○程子曰思慮久後睿自然生又曰致思如掘/井初有渾水久則稍引動得清者出來人思慮始若)
　(溷濁久自明快○曽氏旼曰思者所以充人之材以/至於其極聖者人之極也或曰不思而得何也蓋自)
　(誠而明者不思而得堯舜性之者也自明而誠者思/之弗得弗措湯武身之者也○朱子曰自外而言之)
　(則貌外於言自内而言之則聽内於視自貌言視聽/言之則思所以為主於内故曰貌曰言曰視曰聽曰)
　(思彌逺者彌外彌近者彌内此其所以為次序也○/洪範五事以思為主蓋不可見而行乎四者之閒也)
　(然操存之漸必自其可見而為之○物則切近明白/而易以持守故五事之次思最在後○問視聽言動)
　(比洪範五事動是貌否如動容貌之謂曰思也在裏/了動容貌是外而底心之動便是思又問五行比五)
　(事曰曽見吳仁傑說得順他云貌是水言是火視是/木聽是金思是土將八庶徵來說便都順問貌如何)
　(是水曰他云貌是濕潤底便是水故其徴便是肅時/雨苦洪範乃是五行之書看得他都是以類配得到)
　(五福六極也是配得但略有不齊○問禮如何屬火/曰以其光明問義之屬金亦以其嚴否曰然○恭作)
　(肅至睿作聖此學問之極功盡性踐形之事○伯謨/云老蘇著洪範論不取五行傳而東坡以為漢儒五)
　(行傳不可廢此亦自是既廢則後世有忽天之心曰/漢儒也穿鑿如五事一事錯則皆錯如何却云聴之)
　(不聰則某事應貌之不恭則某事應○黄氏幹曰水/貌雨太隂火言暘太陽木視燠少陽金聽寒少隂四)
　(者或偏於陽或偏於隂惟土思風也通乎四者而不/同焉質隂氣陽身之全體故貌言為大耳日聰明體)
　(之虚者故視聽次之○以造化生人之初驗之便自/脗合天一生水水便有形人生精血凑合成形亦若)
　(造化之有水也地二生火火便冇氣人有體便能有/聲者氣之所為亦若造化之有火也水隂而火陽貌)
　(亦屬隂而言亦屬陽也水火雖有形質然乃造化之/初故水但能潤下火但能炎上其質終是輕清至若)
　(天三生木地四生金則形質已全具矣亦如人身耳/目既具則人之形成矣木陽而金隂亦猶視陽而聽)
　(隂也只以此配之則人之身便是一箇造化理自分/明○真氏徳秀曰貌言視聽思各有攸主而總以敬)
　(之一言何哉蓋敬者五事之主也敬不存於中則形/於貌者必輕且慢無由而能恭發於言者必易以肆)
　(無由而能從視聽蔽於物何由而明且聰思慮汨於/多端何由而通於微故敬則五事皆得不敬則五事)
　(皆失程子曰聰明睿智皆此出信哉○李氏杞曰貌/之必恭以至思之必睿有物必有則也作肅以至作)
　(聖聖人而後可以踐形也○程氏若庸曰洪範五事/配五行與素問五行傳不合自西京以來說者不一)
　(牽合傅㑹莫能相通千有餘年至黄勉齋而後定其/言曰配與屬不同配者比竝之謂屬者管屬之謂嘗)
　(得其說而推之配者對峙而為體猶易之先天卦圖/也屬者流行而為用猶易之後天卦圖也洪範之五)
　(事配水火木金土乃先天之五事言其體也素問屬/土金木水火而相生五行傳屬木金火水土而相克)
　(乃後天之五事言其用也配與屬不相妨體與用不/相悖千古之疑於是判矣○陳氏櫟曰五事皆當以)
　(敬用之於外而可見者先致持守之功則百體各職/其職於内而不可見者復致操存之力則百體於天)
　(君而從其令一敬之功内外夾持庶幾其無滲漏乎/又案五事以思為終四勿不言思真氏曰勿云者正)
　(指思而言乃人心所以為主而勝私復禮之機也○/姚氏舜牧曰肅乂哲謀聖然後盡得恭從明聰睿五)
　(者之能事然後完得貌/言視聽思五者之本來)
　(案四勿九思皆先視聽此以貌言先之何也曰閑邪/則視聽為要持敬則貌言為先故曽子三貴惟在容)
　(貌顔色辭氣之閒程子亦曰動容貌整思/慮則自然生敬言之先後不同其歸一也)
三八政一曰食二曰貨三曰祀四曰司空五曰司徒六
曰司宼七曰賓八曰師
　集傳食者民之所急貨者民之所資(孔氏穎達曰貨/者金玉布帛之)
　(總名皆/為人用)故食為首而貨次之食貨所以養生也祭祀
　所以報本也司空掌土所以安其居也司徒掌敎所
　以成其性也司宼掌禁所以治其姦也賓者禮諸侯
　遠人所以往來交際也師者除殘禁暴也兵非聖人
　之得已故居末也
　集說(孔氏穎達曰八政用於民以緩急為次食貨祀/賓師指事為名三卿舉官為名者三官所主事)
　(多若以一字為名則所掌不盡故舉官名以見義○/王氏安石曰自食貨至於賓師莫不有官以治之而)
　(獨曰司徒司空司寇者言官則以知物之冇官言物/則以知官之有物也○林氏之奇曰一曰食者務農)
　(重穀之政也如井田補助之類是也二曰貨者阜通/貨財之政也如懋遷有無化居之類是也三日祀者)
　(報本反始之政也社稷宗廟山川百神以至公卿大/夫士庶莫不祭其先之類是也四曰司空者度土居)
　(民之政也如辨方正位體國經野使士農工商各得/其所之類是也五曰司徒者敎民之政也如學校選)
　(舉之類是也六曰司寇者立法懲姦之政也如五刑/之屬是也七曰賓者交際酬酢之政也如冠婚喪祭)
　(鄉飲相見之類是也八曰師者寓兵於農以修武備/之政如鄉遂敎閱之法是也○朱子曰周禮一書只)
　(是箇八政而已○呂氏祖謙曰/司寇以上皆内治賓師為外治)
　(案禮記王制自冢宰制國用以下至司宼其序政與/此合蓋冢宰所司食貨祀三者備矣然後司空定民)
　(之居然後司徒興民之徳樂正司馬因司徒所敎而/升之故附於司徒而以司宼明刑終焉惟賓師二者)
　(洪範次於後王制序於前蓋八政者民生之光後緩/急故柔逺安邦之事在於養敎之後王制所言建國)
　(之規模綱紀則禮樂征伐之柄/必居庶政之先義各有所當也)
四五紀一曰歲二曰月三曰日四曰星辰五曰厯數
　集傳歲者序四時也(陳氏師凱曰歲者天時之一周/故正其歳在於序四時四時得)
　(其序而後歲/功可成也)月者定晦朔也(陳氏師凱曰晦為前月/之終朔為後月之始每)
　(於日月所㑹之辰定之/則十有二月不差矣)日者正躔度也(陳氏師凱曰/躔者日行於)
　(度也日行每與月為一月一㑹之期二十九日四百/九十九分十二㑹而成一歲則日行之度尚餘十日)
　(八百二十七分謂之閏餘積之三歲則置閏月以貯/之故日行惟在於正躔度躔度既正則日月之㑹無)
　(先後之差而餘分之積免失閏/之謬由是曰月曰歲皆可協矣)星經星緯星也(陳氏/師凱)
　(曰經星貼天不動凡内官外官二十八舍皆是也緯/星麗天而行如杼之緯帛水火木金土五星是也夜)
　(則仰觀而識之後倚北極前定昏旦二中伺察五緯/晨夕遲疾順逆伏見彗孛流隕皆謹視之以奉天戒)
　辰日月所㑹十二次也(陳氏師凱曰自𤣥枵至娵訾/各有界限夜考中星知日月)
　(之行度以追計其所㑹而定晦朔弦/望必於辰推之則歲月日皆可定矣)厯數者占歩之
　法(沈氏澣曰占者/占候歩者推歩)所以紀歲月日星辰也(程氏若庸/曰推歩歲)
　(月日星辰之數以為厯者也○鄭氏曉曰注中序/字定正字占歩字皆屬人說所謂以人而合天也)
　集說(孔氏安國曰歲所以紀四時月所以紀一月日/紀一日二十八宿迭見以敘氣節十二辰以紀)
　(日月所㑹厯數節氣之度以為厯敬授民時○程子/曰古之時分職主事察天運以正四時遂居其方之)
　(官主其時之政在堯典謂之四岳於周乃分為六卿/之任統天下之治者也後世學其法者不知北道故)
　(以星厯為工技之事而與政分矣○程氏若庸曰厯/象日月星辰與庶徵相通而不同彼以證王與卿士)
　(師尹庶民之得失此特主於授時○呉氏澄曰歲自/冬至至來歲冬至凡三百六十五日四分日之一日)
　(行天一周也以分至啓閉定歲之四時是為一歲之/紀月自合朔至來月合朔凡二十九日六辰有奇月)
　(與日一㑹也以朔晦弦望定月之大小是為一月之/紀日自日出至來日日出歴十二辰日繞地一匝也)
　(以晨昏出没定晝夜長短是為一日之紀星謂二十/八宿衆經星辰謂天之壤因日月所㑹分經星之度)
　(為十二次觀象測候以驗天之體也是為星辰之紀/厯謂日月五緯所歴之度數謂一二三四五六七八)
　(九十百十萬七政行度各有盈縮疾遲立數推算以/歩天之用也是為厯數之紀○陳氏雅言曰紀者如)
　(綱之有紀天時所以相維者也歲者紀周天之度故/居一月者紀月行之數故居二日者正天與日月之)
　(躔故居三星者在天之象辰者在天之舍故居四四/者皆係於天天之示乎人者也天與日月五星之運)
　(雖有遲速順逆之不同而皆有數以稽之有厯以紀/之使四時以定而歲無不成晦朔以辨而月無不協)
　(甲乙以審而日無不正經緯以彰而星辰無不著是/厯者所以紀歲月日星辰之數以人而合於天者也)
　(歲月日星辰此天道之所有厯數此人事之所不可/無○申氏時行曰人君以此欽若昊天而敬授人時)
　(則所謂術不違天政不失時者也○歸氏冇光曰五/紀雖五總之實厯數之一紀此亦王者之政不序於)
　(八政之中所/以尊天也)
　(案天月日星運於歲月日辰之閒厯數則總四者之/不齊而齊之故定二至考歲差所以協歳也推交㑹)
　(正閏法所以協月也候出入識短永所以協日也測/遲疚辨昏旦所以協星辰也齊七政窮元㑹所以協)
　(厯數也合而有五紀欽天授/民此從古帝王之良法也)
五皇極皇建其有極斂時五福用敷錫厥庶民惟時厥
庶民于汝極錫汝保極
　集傳皇君(朱子曰皇有訓大處惟皇極之皇不可訓/大皇只當作君所以說遵王之義遵王之)
　(路直到後面以為天下王/其意可見蓋皇字下從王)建立也極猶北極之極至
　極之義標準之名中立而四方之所取正焉者也言
　人君當盡人倫之至語父子則極其親而天下之為
　父子者於此取則焉語夫婦則極其别而天下之為
　夫婦者於此取則焉語兄弟則極其愛而天下之為
　兄弟者於此取則焉以至一事一物之接一言一動
　之發無不極其義理之當然而無一毫過不及之差
　則極建矣極者福之本福者(陳氏櫟曰即第/九疇之五福)極之效
　極之所建福之所集也人君集福於上非厚其身而
　已用敷其福以與庶民使人人觀感而化所謂敷錫
　也當時之民亦皆於君之極與之保守不敢失墜所
　謂錫保也(呂氏祖謙曰錫者上下之通稱如師/錫帝曰禹錫𤣥圭皆下錫上之詞)言皇
　極君民所以相與者如此也(蔡氏元定曰民享君之/福所以歸於君之極而)
　(與君保/此極也)
　集說(劉氏彝曰天地之於物也能生之而莫能終而/遂其性也能終而遂其性者聖人也天地之於)
　(人也能性之而莫能化而一於善也能化而一於善/者聖人也非聖人則不能成天地造化之功非天地)
　(則不能成聖人皇極之治其道相參其能相須其力/相敵故曰三才也○蘇氏軾曰至而無餘謂之極○)
　(馮氏當可曰皇極居中上總下貫與八疇為九○林/氏之奇曰箕子之陳九疇其八疇皆詳言其所以為)
　(是疇者獨於皇極一疇不言其所以為皇極而遽言/皇建其有極斂時五福用敷錫厥庶民者蓋自五行)
　(至五紀即聖人所以建皇極以敎民者非是於數者/之外别有皇極也自皇建其冇極至於為天下王皆)
　(是聖人建極以敎民之事其文比於諸疇最為詳備/蓋聖人以先知覺後知以先覺覺後覺其致知格物)
　(正心誠意以修其身舉而措之以至於家齊國治天/下平者盡在於此故箕子反覆為武王陳之其義無)
　(所不盡也○朱子曰皇極一章乃九疇之本○自皇/建其有極以下是總說人君正心修身立大中至正)
　(之標準以觀天下而天下化之之義無偏無陂以下/乃是反覆贊歎正說皇極體叚曰皇極之敷言以下)
　(是推本結殺一章之大意○今人將皇極作大中解/都不是皇建其有極不成是大建其有中時人斯其)
　(惟皇之極不成是時人斯其惟大之中皇須是君極/須是人君建一箇表儀於上且如北極是在天中喚)
　(作北中不可屋極是在屋中喚作屋中不可人君建/一箇表儀於上便有肅乂哲謀聖之應五福備具推)
　(以與民民皆從其表儀下文凡厥庶民以下言人君/建此表儀又須知天下有許多名色人須逐一做道)
　(理區處著始得於是有念之受之錫之福之類隨其/人而區處之大抵皇極是建立一箇表儀後又有廣)
　(大含容區處周備底意思無偏無陂以下只是反覆/歌詠若細碎解都不成道理○極有凑㑹之義所謂)
　(三十輻共一轂歛福錫民聖人亦豈别有福以錫之/只取則於此各正其身順理而行則為福也孟子謂)
　(君仁莫不仁亦此意○漢儒說中字只是五事之中/猶未為害最是近世說中字不是只是含糊苟且不)
　(分是非不辨黒白遇當做底事只略略做些不要做/盡此豈聖人之意○王氏充耘曰斂五福以錫庶民)
　(豈直有斂散之迹哉大槩有道之君立乎其上則自/能措一世於治平民皆飽食煖衣入孝出弟有壽康)
　(而無鄙夭者是果誰之力哉謂非其君冇以致之不/可也董子所謂人君正心以正四方而諸福之物可)
　(致之祥莫不畢至者此/即建極斂福錫民之謂)
　(案易有太極則萬物之本根此皇極則兆人之標準/太極理之在天者也皇極理之在人者也在天者終)
　(古無所加損在人者則非聖人得天子之位立人類/之宗其道固有所不行是故太極不在八卦之内而)
　(皇極列於九疇之中所謂皇建其有/極而太極本無極也此易範之精也)
凡厥庶民無有淫朋人無有比德惟皇作極
　集傳淫朋邪黨也人有位之人比德私相比附也言
　庶民與有位之人而無淫朋比德者惟君為之極而
　使之有所取正耳重言君不可以不建極也
　集說(陳氏櫟曰書之知人安民詩之宜民宜人皆以/人為有位者民為下民此亦當然證之三徳疇)
　(人用側頗僻民用僭忒可見朱子單言民大約言之/耳民人所以然惟以君建極故也作有扶植振起之)
　(意建立作興大略相似不建不作則斯道廢墜矣○/陳氏雅言曰人君在上而能示之以大公至正之道)
　(則臣民在下相率而為大公至正之行此孟子所謂/君正莫不正者也作極與建極微有不同建者植立)
　(之謂作則有鼔舞振起之意匡直輔翼提撕警覺之/意欲其無一時一事之不作也○沈氏澣曰淫朋比)
　(徳皆偏陂好惡之生於心/與偏黨反側之害於事也)
凡厥庶民有猷有為有守汝則念之不協于極不罹于
咎皇則受之而康而色曰予攸好德汝則錫之福時人
斯其惟皇之極
　集傳此言庶民也有猷有謀慮者有為有施設者有
　守有操守者是三者君之所當念也念之者不忘之
　也帝念哉之念不協于極未合於善也不罹于咎不
　陷於惡也未合於善不䧟於惡所謂中人也進之則
　可與為善棄之則流於惡君之所當受也受之者不
　拒之也歸斯受之之受念之受之隨其才而輕重以
　成就之也見於外而有安和之色發於中而有好徳
　之言汝於是則錫之以福而是人斯其惟皇之極矣
　福者爵祿之謂或曰錫福即上文斂福錫民之福非
　自外來也曰祿亦福也上文指福之全體而言此則
　為福之一端而發苟謂非祿之福則於下文于其無
　好徳汝雖錫之福其作汝用咎為不通矣
　集說(許氏衡曰傳記中人材傑然可觀以道理觀之/只是偏材聖人則圓融渾全百理皆具古今人)
　(材多是血氣用事故多偏聖人純是徳性用事便自/能圓成不偏○陳氏雅言曰好善見於色辭所謂容)
　(貌辭氣乃徳之符者也時人即指上三等之人言廣/收樂育使皆知所以自勉則人莫不觀感興起因其)
　(所已能而益勉進其未至皆歸於皇之極矣○王氏/樵曰此以庶民言有猷有為有守是一項人不協于)
　(極不罹于咎是一項人而康而色曰予攸好徳是一/項人所謂氣稟有清濁純駁觀感有淺深遲速不可)
　(一律齊者也念之受之錫之福則隨材造就所謂逐/一做道理區處者也○有猷如子貢有為如子路有)
　(守如/原憲)
無虐煢獨而畏髙明
　集傳煢獨(孔氏安國曰煢單無/兄弟也無子曰獨)庶民之至微者也髙
　明有位之尊顯者也(孔氏穎達曰寵貴/之人位望髙也)各指其甚者
　而言庶民之至微者有善則當勸勉之有位之尊顯
　者有不善則當懲戒之此結上章而起下章之義
　集說(蘇氏軾曰虐煢獨而畏髙明則人慕富貴厭貧/賤利不在於為善矣○申氏時行曰以其㣲而)
　(棄之是即虐之不知所以懲之是即畏之○歸氏有/光曰虐煢獨而畏髙明政之不平而人心之所由以)
　(不服皆/起於此)
人之有能有為使羞其行而邦其昌凡厥正人既富方
穀汝弗能使有好于而家時人斯其辜于其無好徳汝
雖錫之福其作汝用咎
　集傳此言有位者也有能有才智者羞進也使進其
　行則官使者皆賢才而邦國昌盛矣正人者在官之
　人如康誥所謂惟厥正人者富祿之也穀善也在官
　之人有祿可仰然後可責其為善廩祿不繼衣食不
　給不能使其和好于而家則是人將陷於罪戾矣於
　其不好徳之人而與之以祿則為汝用咎惡之人也
　此言祿以與賢不可及惡德也必富之而後責其善
　者聖人設敎欲中人以上皆可能也
　集說(蔡氏元定曰進其行者進於皇之極也○陳氏/大猷曰上一節是廣大以奬育人才此一節是)
　(公平以拔用人才○陳氏雅言曰朝廷有以福君子/則君子有以福斯民此富之祿之雖所以為君子計)
　(而實所以為斯民計也○王氏樵曰使羞其行者謂/有以進其所未至擴其所未能蓋才智施為得於天)
　(資而涵養踐履成於學力人之實行易於不足故以/羞其行言也○福不可以靳予亦不可以濫加造就)
　(之權其不可不/謹者又如此)
無偏無陂遵王之義無有作好遵王之道無有作惡遵
王之路無偏無黨王道蕩蕩無黨無偏王道平平無反
無側王道正直㑹其有極歸其有極
　集傳偏不中也陂(王氏樵曰古文作頗唐𤣥宗以此/句韻獨不協因周易泰卦無平不)
　(陂釋文陂字亦冇頗音/遂下詔改無頗為無陂)不平也作好作惡好惡加之
　意也黨不公也(陳氏經曰偏謂偏/於己黨謂黨於人)反倍常也側不正
　也(王氏安石曰偏不已乃至/於側陂不已乃至於反)偏陂好惡已私之生於
　心也偏黨反側已私之見於事也王之義王之道王
　之路(顧氏錫疇曰以其為裁制之宜曰義以其為/事物之當然曰道以其為天下之共由曰路)皇
　極之所由行也蕩蕩廣逺也平平平易也正直不偏
　邪也皇極正大之體也(申氏時行曰體是/體段非體用之體)遵義遵道
　遵路㑹其極也蕩蕩平平正直歸其極也(曹氏學佺/曰㑹極歸)
　(極即上文/錫汝保極)㑹者合而來也歸者來而至也(呂氏祖謙/曰㑹如㑹)
　(聚之㑹歸如歸宿之歸/有所㑹然後有所歸)此章蓋詩之體所以使人吟
　詠而得其情性者也夫歌詠以協其音反覆以致其
　意戒之以私而懲創其邪思訓之以極而感發其善
　性諷詠之閒恍然而悟悠然而得忘其傾斜狹小之
　念達乎公平廣大之理人欲消熄天理流行㑹極歸
　極有不知其所以然而然者其功用深切與周禮大
　師敎以六詩者(周禮春宫大師敎六詩曰風/曰賦曰比曰興曰雅曰頌)同一機
　而尤要者也後世此意不傳皇極之道其不明於天
　下也宜哉
　集說(林氏之奇曰建極者如北辰之居所而㑹其有/極歸其有極者則如衆星之拱北辰也○朱子)
　(曰無有作好無有作惡謂好所當好惡所當惡不可/作為耳○曰王道蕩蕩又曰王道平平曰無黨無偏)
　(又曰無偏無黨只是一箇道反覆說○陳氏大猷曰/此承上文言人君能作成人故人皆趨極以申第一)
　(節凡厥庶民惟皇作極之義○許氏謙曰無偏陂好/惡偏黨反側戒辭也遵王之義道路勸辭也王道蕩)
　(蕩平平正直贊辭也㑹其極遵其義道路歸其極皆/至於蕩蕩平平正直也○陳氏櫟曰六王字即指皇)
　(極之君義道路即指皇極互辭協韻耳遵猶有不敢/違之意至王道蕩蕩三句則自合乎王道無事於遵)
　(矣㑹合于君所建之有極結遵義六句歸宿于君所/建之有極結蕩蕩六句二有極字與章首皇建其有)
　(極之有極相應實有之極亦君民同有之極也○陳/氏師凱曰此章上六句用無字者所謂戒之以私而)
　(懲創其邪思也下六句用王字者所謂訓之以極而/感發其善性也○陳氏雅言曰㑹極者如行者之赴)
　(家食者之求飽與極猶二也歸極者如/行者之到家食者之得飽與極為一也)
曰皇極之敷言是彝是訓于帝其訓
　集傳曰起語辭(夏氏僎曰曰字/箕子更端之言)敷言上文敷衍之言
　也言人君以極之理而反復推衍為言者是天下之
　常理是天下之大訓(王氏樵曰本天命人心之正切/彝倫日用之常乃天下之常理)
　(推之四海而皆準俟諸後/聖而不惑乃天下之大訓)非君之訓也天之訓也蓋
　理出乎天言純乎天則天之言矣此贊敷言之妙如
　此
　集說(蘇氏軾曰天錫禹九疇不能如是諄諄也粗冇/象數而已禹與萁子推而廣之至皇極尤詳曰)
　(帝以象數告而我敷廣其言為彝訓與帝言無異故/曰于帝其訓○陳氏雅言曰聖人在上既建極而以)
　(身敎于天下復敷言而以言敎于天下蓋身敎者示/以躬行踐履之實言敎者使其歌誦吟詠而得二者)
　(不可偏廢也天下惟理為至常惟理為至大皇極之/敷言純乎一理故謂之常理故謂之大訓是理也本)
　(之於天惟皇上帝降衷之理也言而不異於降𠂻之/理是豈可以君之訓視之哉乃天之訓也天者其不)
　(言之聖人聖人者其能言之天一而二二而一者也/○申氏時行曰天之理妙於無言而君之言純乎天)
　(理則是上天神道以設敎人君代天以有言其所以/鼔舞萬民者即隂騭之化工其所以敎治百官者即)
　(相協之深意也豈/不為天之訓乎)
凡厥庶民極之敷言是訓是行以近天子之光曰天子
作民父母以為天下王
　集傳光者道德之光華也(潘氏士遴曰不曰徳/曰光就其接民者言)天子
　之於庶民性一而已庶民於極之敷言是訓是行(申/氏)
　(時行曰訓者諷詠而紬繹之/謂行者佩服而踐修之謂)則可以近天子道德之
　光華也曰者民之辭也謂之父母者指其恩育而言
　親之之意謂之王者指其君長而言尊之之意言天
　子恩育君長乎我者如此其至也言民而不言人者
　舉小以見大也(曹氏學佺曰庶民/如此有位者可知)
　集說(王氏充耘曰上言人君立敎一本於天此言庶/民歸極則歸功於君君代天立敎但知有天而)
　(已庶民因君以復其性但知有君而已○陳氏雅言/曰譬之水焉天子之光則如水之至清庶民則未免)
　(少有查滓者也譬之鏡焉天子之光則如/鏡之至明庶民則未免少有昏翳者也)
　(朱子皇極辨曰洛書九數而五居中洪範九疇而皇/極居五故自孔氏傳訓皇極為大中而諸儒皆祖其)
　(說余獨嘗以經之文義語脈求之而有以知其必不/然也蓋皇者君之稱也極者至極之義標準之名常)
　(在物之中央而四外望之以取正焉者也故以極為/在中之凖的則可而便訓極為中則不可若北辰之)
　(為天極脊棟之為屋極其義皆然而禮所謂民極詩/所謂四方之極者於皇極之義為尤近顧今之說者)
　(既誤於此而并失於彼是以其說展轉迷謬而終不/能以自明也即如舊說姑亦無問其他但即經文而)
　(讀皇為大讀極為中則夫所謂惟大作中大則受之/為何等語乎今以余說推之則人君履至尊之位四)
　(方輻輳面内而環觀之自東而望者不過此而西也/自南而望者不過此而北也此天下之至中也既居)
　(天下之至中則必有天下之純徳而後可以立至極/之標準故必順五行敬五事以修其身厚八政協五)
　(紀以齊其政然後至極之標準卓然有以立乎天下/之至中使夫面内而環觀者莫不於是而取則焉語)
　(其仁則極天下之仁而天下之為仁者莫能加也語/其孝則極天下之孝而天下之為孝者莫能尚也是)
　(則所謂皇極者也由是而權之以三徳審之以卜筮/騐其休咎於天攷其禍福於人如挈裘領豈有一毫)
　(之不順哉此洛書之數所以雖始於一終于九而必/以五居其中洪範之疇所以雖本於五行究於福極)
　(而必以皇極為之主也若箕子之言有曰皇建其有/極云者則以言夫人君以其一身而立至極之標凖)
　(於天下也其曰斂時五福用敷錫厥庶民云者則以/言夫人君能建其極則為五福之所聚而又有以使)
　(民觀感而化焉則是又能布此福而與其民也其曰/惟時厥庶民于汝極錫汝保極云者則以言夫民視)
　(君以為至極之標準而從其化則是復以此福還錫/其君而使之長為至極之標準也其曰凡厥庶民無)
　(有淫朋人無有比徳惟皇作極云者則以言夫民之/所以能有是徳者皆君之有以為其至極之標準也)
　(其曰凡厥庶民有猷有為有守汝則念之不協于極/不罹于咎皇則受之云者則以言夫君既立極於上)
　(而下之從化或有淺深遲速之不同其有謀者有才/者有徳者人君固當念之而不忘其或未能盡合而)
　(未抵乎大戾者亦當受之而不拒也其曰而康而色/曰予攸好德汝則錫之福時人斯其惟皇之極云者)
　(則以言夫人之有能革面從君而以好德自名則雖/未必出於中心之實人君亦當因其自名而與之以)
　(善則是人者亦得以君為極而勉其實也其曰無虐/煢獨而畏髙明人之有能有為使羞其行而邦其昌)
　(云者則以言夫君之於民一視同仁凡有才能皆使/進善則人才衆多而國賴以興也其曰凡厥正人既)
　(富方穀汝弗能使有好于而家時人斯其辜于其無/好德汝雖錫之福其作汝用咎云者則以言夫凡欲)
　(正人者必先有以富之然後可以納之於善若不能/使之有所賴於其家則此人必將陷於不義至其無)
　(復更有好德之心而後始欲敎之以修身勸之以求/福則已無及於事而其起以報汝唯有惡而無善矣)
　(蓋人之氣稟或清或濁或純或駁有不可以一律齊/者是以聖人所以立極乎上者至嚴至密而所以接)
　(引乎下者至寛至廣雖彼之所以化於此者淺深遲/速其效或有不同而吾之所以應於彼者長養涵育)
　(其心未嘗不一也其曰無偏無陂遵王之義無有作/好遵王之道無有作惡遵王之路無偏無黨王道蕩)
　(蕩無黨無偏王道平平無反無側王道正直㑹其有/極歸其有極云者則以言夫天下之人皆不敢徇其)
　(己之私以從乎上之化而㑹歸乎至極之標準也蓋/偏陂好惡者己私之生於心者也偏黨反側者己私)
　(之見於事者也王之義王之道王之路王之化也所/謂皇極者也遵義遵道遵路方㑹其極也蕩蕩平平)
　(正直則已歸於極矣其曰皇極之敷言是彝是訓于/帝其訓云者則以言夫人君以身立極而布命於下)
　(則其所以為常為敎者皆天之理而不異乎上帝之/降衷也其曰凡厥庶民極之敷言是訓是行以近天)
　(子之光云者則以言夫天下之人於君所命皆能受/其敎而謹行之則是能不自絕逺而有以親被其道)
　(德之光華也其曰曰天子作民父母以為天下王云/者則以言夫人君能立至極之標準所以能作億兆)
　(之父母而為天下之王也不然則有其位無其德/不足以首出庶物統御人羣而履天下之極尊矣)
六三德一曰正直二曰剛克三曰柔克平康正直彊弗
友剛克燮友柔克沈潛剛克髙明柔克
　集傳克治友順燮和也正直剛柔三徳也正者無邪
　直者無曲(林氏之奇曰即皇極/所謂王道正直是也)剛克柔克者威福予
　奪抑揚進退之用也彊弗友者彊梗弗順者也燮友
　者和柔委順者也沈潛者沈深潛退不及中者也髙
　明者髙亢明爽過乎中者也蓋習俗之偏氣稟之過
　者也(陳氏櫟曰習俗之偏以彊燮/言氣稟之過以沈潛髙明言)故平康正直無所
　事乎矯拂無為而治是也彊弗友剛克以剛克剛也
　燮友柔克以柔克柔也沈潛剛克以剛克柔也髙明
　柔克以柔克剛也正直之用一而剛柔之用四也聖
　人撫世酬物因時制宜三德乂用陽以舒之隂以斂
　之執其兩端用其中于民所以納天下民俗於皇極
　者蓋如此
　集說(周子曰性者剛柔善惡中而已矣剛善為直為/義為斷為嚴毅為幹固惡為猛為隘為彊梁柔)
　(善為慈為順為㢲惡為懦弱為無斷為邪佞惟中也/者和也中節也天下之達道也聖人之事也故聖人)
　(立敎俾人自易其惡自至其中而止矣○范氏祖禹/曰治天下者不過三德曰正直剛柔而已不剛不柔)
　(曰正直正直者中德也剛克謂剛勝柔也柔克謂柔/勝剛也如經云威克厥愛愛克厥威之克○林氏之)
　(奇曰正直剛克柔克此三德之日自平康正直至民/用僭忒則釋三德之用以盡其義也世之平康則剛)
　(柔皆不可偏勝而正直之用於是為宜然世不能常/平康而有所謂彊弗友燮友之時則德亦不可以常)
　(主不剛不柔而必有所謂剛克柔克以禦之此所以/有三德之不同而其用之亦各有其時是猶持權衡)
　(者未嘗不欲其平然而不能無低昻也抑其昂舉其/低然後不失其為平一於剛則失之亢一於柔則失)
　(之懦亢且懦則其違中道逺矣是必將有以抑其過/而引其不及以歸於中道此聖人之善用權也○陳)
　(氏經曰皇極以體常三德以盡變○程氏若庸曰三/徳一經而四權正直之用一經也剛柔之用四權也)
　(四權之中其二政以治之其二敎之自治也○陳氏/師凱曰正直即前所謂王道正直是也平康即前所)
　(謂無反無側後所謂家用平康是也在下者無反側/在上者惟正直夫何為哉恭已正南面而已矣○邵)
　(氏寳曰三德之用五所以施之者三世也人也地也/世云者周禮平國亂國新國之謂也人云者論語求)
　(也退由也兼人之謂也地云者中/庸南方之强北方之强之謂也)
　(案三德者所以宜民善俗協之于中當重敎化上而/刑賞自兼用之宋元諸儒大槩從世道上說如呂刑)
　(所謂刑罰世輕世重周官所謂刑新國用輕典刑亂/國用重典刑平國用中典似說向一邊去邵氏兼世)
　(與人與地言/之其義較備)
惟辟作福惟辟作威惟辟玉食臣無有作福作威玉食
　集傳福威者上之所以御下玉食者(陸氏德明曰/玉食珍食也)下
　之所以奉上也曰惟辟者戒其權不可下移曰無有
　者戒其臣不可上僭也
　集說(孔氏穎達曰言政當一統權不可分也○司馬/氏光曰誅一不善而天下不善者皆懼故謂之)
　(威賞一有功而天下之有功者皆喜故謂之福人主/必聰明剛斷然後能收威福之柄○林氏之奇曰此)
　(三者繫於人君之所操持則威福在己名分謹嚴故/有以操縱予奪以用此三德其或假於臣下則權勢)
　(下移紀綱紊亂其何以操此三徳以為皇極之用哉/○唐氏聖任曰以徳行權則威福不下移○申氏時)
　(行曰玉食是四方九州所常貢者與威/福相因皆名分所係之大故竝言之)
臣之有作福作威玉食其害于而家凶于而國人用側
頗僻民用僭忒
　集傳頗不平也僻不公也僭踰忒過也臣而僭上之
　權則大夫必害于而家諸侯必凶于而國有位者固
　側頗僻而不安其分小民者亦僭忒而踰越其常甚
　言人臣僭上之患如此
　集說(黄氏度曰三徳論卿大夫之變至春秋大夫卒/擅諸侯之國作福作威玉食害家凶國悉如箕)
　(子所言陵夷至於戰國世變極矣自洛書之道不傳/變遂不可止○陳氏櫟曰此所謂臣大臣也大臣僭)
　(天子則次而邦君次而大夫次而小臣次而庶民皆/效而陵僭無一安其分者夫皇極立本者也三德趣)
　(時者也皇極建則三德適時措之宜而權出於上皇/極不建則三德失時措之宜而柄移於下矣○申氏)
　(時行曰皇建有極則威福玉食自天子出皇之不極/則威福玉食自諸侯出自大夫出必然之勢也自天)
　(子出則家不異政國不殊俗自諸侯大夫出則害于/而家凶于而國亦必然之勢也大臣法然後小臣廉)
　(在大夫諸侯既如此則在位之臣相觀而化因之而/側頗僻不但比德而已上有道揆然後下有法守今)
　(大夫諸侯既如此則在下之民從風而靡因/之而僭忒不但淫朋而已所謂甚言其害也)
七稽疑擇建立卜筮人乃命卜筮
　集傳稽考也有所疑則卜筮以考之龜曰卜蓍曰筮
　蓍龜者至公無私故能紹天之明卜筮者亦必至公
　無私而後能傳蓍龜之意必擇是人而建立之(孔氏/穎達)
　(曰建亦/立也)然後使之卜筮也(蘓氏軾曰卜筮必立此/人不使不立者占也)
　集說(林氏之奇曰周禮春官太卜掌三兆三易之法/卜師掌開龜之四兆龜人掌六龜之屬華氏掌)
　(共燋契以待事占人掌占龜皆是所擇以建立其官/而命以卜筮之職者也○朱子曰龜歳久則靈蓍生)
　(百歳一本百莖亦物之神靈者卜筮實問鬼神以蓍/龜神靈之物故假之以驗其卦兆卜法以明火爇柴)
　(灼龜為兆筮法以四十九蓍分掛揲扐凡十有八變/而成卦○蔡氏元定曰皇極之君以人謀未免乎有)
　(心有心未免於有私此所以洗心齋戒以聽天命而/無所容其心也擇建立卜筮人者非其人則不可非)
　(其職則不專必得其人而立之然後乃可命之卜筮/定天下之吉凶成天下之亹亹非細事也○王氏肻)
　(堂曰太極動静而隂陽分隂陽變合而五行具卜兆/有五象五行也卜卦有二象隂陽也皆所以紹天明)
　(而前民/用者也)
曰雨曰霽曰蒙曰驛曰克
　集傳此卜兆也(王氏安石曰以龜占象之謂卜/以火灼龜其象可占之謂兆)雨者
　如雨其兆為水霽者開霽其兆為火蒙者蒙昧其兆
　為木驛者絡驛不屬其兆為金克者交錯(孔氏穎達/曰王肅云)
　(兆相侵入盖兆為/二坼其坼相交也)有相勝之意其兆為土
　集說(孔氏穎達曰此上五者灼龜為兆其璺拆形狀/有五種是卜兆之常法也○五兆不言一曰二)
　(曰者灼龜所遇無先後也○朱子曰易占不用龜而/毎言蓍龜皆具此理也蓍短龜長者謂龜惟鑽灼之)
　(易而蓍有扐揲之煩龜之兆一灼便成亦有自然之/易洪範卜五即龜用二即蓍○陳氏師凱曰周禮太)
　(卜掌三兆之法其經兆之體皆百有二十其頌皆千/有二百疏云體者謂龜之金木水火土五兆之體經)
　(兆之體者名體為經也占人云几卜筮君占體大夫/占色史占墨卜人占坼注云體兆象也色兆氣也墨)
　(兆廣也坼兆璺也體有吉凶色有善惡墨有大小坼/冇微明尊者視兆象卑者以次詳其餘也○申氏時)
　(行曰此列卜兆之體所以著五行之變也盖龜之卜/也變化形於食墨之餘象数顯於坼文之後與五行)
　(之兆相配五者之體不同而五行之理以寓其類應/固可以知吉其乖錯亦可以知凶稽疑於卜者但觀)
　(事之所值何如若宜雨而/雨則吉否則凶矣餘倣此)
　附錄(孔氏穎達曰兆氣落驛不連屬落驛希疎之意/雨霽既相對則蒙驛亦相對故驛為落驛氣不)
　(連屬則蒙為氣連蒙闇也○項氏安世曰落驛希疎/之意氣不連屬之貌與絡繹字不同絡繹則是連屬)
　(不絶/也)
　(案傳絡驛不屬絡驛之絡注疏作落而云落驛希疎/之意項氏安世遂辨此二字不同意然傳文云絡驛)
　(不屬竝非連屬不絶之意則字雖異而意則同也意/古落絡字通故莊子落馬首以落為絡而漢書藝文)
　(志云血脈經落亦以落為絡也疏言雨霽相對則蒙/驛亦相對故以蒙為氣相屬落驛為不相屬其説亦)
　(有理則蔡傳所云絡驛疑即以絡為/落作希疎之義非連屬不絶之意也)
曰貞曰悔
　集傳此占卦也内卦為貞外卦為悔(蔡氏元定曰六/爻不動以内卦)
　(為貞外/卦為悔)左傳蠱之貞風其悔山是也(僖十五年左傳/秦伐晉卜徒父)
　(筮之其卦遇蠱曰蠱之貞風也其悔山也疏云筮之/畫卦從下而始故以下為内上為外此言貞風悔山)
　(知内為貞/外為悔)又有以遇卦為貞之卦為悔(蔡氏元定曰/有動爻者以)
　(遇卦為貞/之卦為悔)國語貞屯悔豫皆八是也(國語公子親筮/之曰尚有晉國)
　(得貞屯悔豫皆八也注曰此兩卦震在屯為貞在豫/為悔八謂震兩隂爻在貞在悔俱不動故曰皆八也)
　集說(王氏安石曰貞者静而正故内卦曰貞悔者動/而過故外卦曰悔動乎外豈皆有悔哉而以外)
　(卦為悔者悔生乎動故也○朱子語類問内卦為貞/外卦為悔曰貞是正底便是體悔是過底動則有悔)
　(又問一貞八悔曰如乾夬大有大壯小畜需大畜泰/内體皆乾是一貞外體八卦是八悔餘倣此○問貞)
　(悔不止一説如六十四卦則每卦内三畫為貞外三/畫為悔如揲蓍成卦則正卦為貞之卦為悔如八卦)
　(之變則純卦一為貞變卦比為悔朱子曰是如此○/貞訓正事方正如此悔吝皆是事過後方有内卦之)
　(占是事正如此外卦之占是/已如此二字有終始之意)
　附錄(項氏安世曰竊以夏商占法止用貞悔至文王/之易以笈爻為占六爻皆不變者乃占貞悔則)
　(不止用/二矣)
　(案夏商以前質易卜或未盡卦變之/法故止用貞悔二者項氏之説是也)
凡七卜五占用二衍忒
　集傳凡七雨霽蒙驛克貞悔也卜五雨霽蒙驛克也
　占二貞悔也衍推忒過也所以推人事之過差也(王/氏)
　(肻堂曰人事指方來而未然者有過差/則其事不可為無過差然後可為也)
　集說(朱子曰上七者卜筮之大凡而其變則無窮皆/當推衍以極其變卜之變在經兆之體百有二)
　(千其頌千有二百體色墨坼方功義弓之類筮之變/如老陽變為少隂老隂變為少陽一卦變為六十四)
　(卦六十四卦可變為四千九十六卦之類引而伸之/觸類而長之其變無有終窮○申氏時行曰衍忒即)
　(是稽疑推衍非待己過差而然是未然之事疑其/或有過差而預以卜筮推衍之所以斷其吉凶也)
立時人作卜筮三人占則從二人之言
　集傳凡卜筮必立三人(孔氏穎達曰卜筮各有三人/如金縢乃卜三龜儀禮士喪)
　(卜𦵏占/者三人)以相參考舊説卜有玉兆瓦兆原兆(周禮太/卜掌三)
　(兆之法杜注玉兆顓帝之兆/瓦兆堯之兆原兆周之兆)筮有連山歸藏(陳氏師/凱曰杜)
　(子春云連山伏羲歸藏黄帝鄭康成云夏曰連山殷/曰歸藏皇甫謐云夏人因炎帝曰連山殷人因黄帝)
　(曰歸/藏)周易者非是(蔡氏元定曰知舊説非是者禹/敘洛書時未有原兆與周易也)謂
　之三人非三卜筮也
　集說(孔氏安國曰從二人之言善鈞從衆也○程氏/若庸曰皇極雖建不敢自是國有大事參諸人)
　(謀鬼謀以決其疑人謀本隂陽五行之理鬼謀則以/隂陽五行之象數參之一從一逆可以騐其得失矣)
　(然稽疑以卜筮為重而龜為尤重也○申氏時行曰/卜則三人同卜筮則三人同筮以觀其吉凶之兆同)
　(異何如三人皆以為吉固斷乎可行矣其或一人言/凶二人言吉亦宜從其吉而行之三人皆以為凶固)
　(斷乎不可行矣其或一人言吉二人言凶亦宜從其/凶而止之以人言之多寡測天命之從違庶乎舉措)
　(合宜而過/差可免矣)
汝則有大疑謀及乃心謀及卿士謀及庻人謀及卜筮
　集說(孔氏安國曰将舉事而汝則有大疑先盡汝心/以謀慮之次及卿士衆民然後卜筮以決之○)
　(蘇氏軾曰聖人無私之至視其心與卿士庶人如一/皆謀及之周禮有外朝致民之法然上酌民言聽輿)
　(人之誦皆謀及之道也○朱子曰卜筮處末者占法/先斷人志後命於蓍龜之靈不至越於人也周禮筮)
　(人國之大事先筮而後卜○胡氏一中曰殷人尚鬼/而箕子必先謀及乃心未嘗專事鬼也且易之為書)
　(為卜筮設大傳云天地設位聖人成能言天地賴聖/人參贊也人謀鬼謀百姓與能言明而謀之於人幽)
　(而謀之鬼神不自謀以為能故百姓皆與其能即衍/忒之意也苟不決之人已而但決之鬼神惑之甚也)
汝則從龜從筮從卿士從庶民從是之謂大同身其康
彊子孫其逢吉
　集說(孔氏安國曰人心和順龜筮從之是謂大同於/吉動不違衆故後世遇吉○孔氏頴逹曰物貴)
　(和同故大同之吉延及於後宣三年左傳稱成王定/鼎卜世三十卜年七百是後世遇吉○朱子曰心者)
　(人之神明其虛靈知覺無異於鬼神故自此以下必/以人謀為首然鬼神無心而人有欲人之謀慮未必)
　(盡能無適莫之私故自此以下皆以龜筮為主人雖/不盡從不害其為吉若龜筮而逆則凶咎必矣此條)
　(無問尊卑其謀皆配於/龜筮故為大同之吉)
汝則從龜從筮從卿士逆庶民逆吉
　集說(孔氏安國曰三從二逆中吉亦可舉事/○朱子曰此條惟君謀配於龜筮亦吉)
卿士從龜從筮從汝則逆庶民逆吉
　集說(孔氏安國曰君臣不同决之卜筮亦中吉/○朱子曰此條惟卿士謀配於龜筮亦吉)
庶民從龜從筮從汝則逆卿士逆吉
　集說(朱子曰此條惟民/謀配於龜筮亦吉)
汝則從龜從筮逆卿士逆庶民逆作内吉作外凶
　集說(孔氏安國曰二從三逆龜筮相違故可以祭祀/冠㛰不可以出師征伐○朱子曰此條龜筮一)
　(從一違本不可以舉事但筮短龜長又/尊者之謀配合故内事則可外事則凶)
龜筮共違于人用靜吉用作凶
　集傳稽疑以龜筮為重人與龜筮皆從是之謂大同
　固吉也人一從而龜筮不違者亦吉龜從筮逆則可
　作内不可作外内謂祭祀等事外謂征伐等事龜筮
　共違則可靜不可作(金氏履祥曰人謀能籵可否若/氣數推移則惟龜筮知之故共)
　(違於人雖人謀/皆從未可為也)靜謂守常作謂動作也然有龜從筮
　逆而無筮從龜逆者龜尤聖人所重也故禮記大事
　卜小事筮傳謂筮短龜長是也(杜氏預曰物生而後/有象象而後有滋滋)
　(而後有數龜象筮數故象長數短○陳氏師凱曰僖/四年左傳晉獻公欲以驪姬為夫人卜之不吉筮之)
　(吉公曰從筮卜人曰/筮短龜長不如從長)自夫子贊易極著蓍卦之德蓍
　重而龜書不傳云
　集說(孔氏安國曰皆逆安以守常則吉動則凶○朱/子曰此條龜筮皆逆人謀縱冇從者動則凶矣)
　(○吕氏祖謙曰五者之中三從二逆從之理多吉之/所在也然三從之中必龜筮之從乃可盖龜筮無心)
　(既已皆從卿士庶民或别有私心未可知也如盤庚/遷都心已無疑卜稽如台獨臣民懐居而不欲遷何)
　(妨於吉哉汝與民逆而吉者如周公東征成王既不/知周公民有不靖反曰艱大惟在朝大臣與二公及)
　(卜筮從故亦吉也聖人假至公無私之物以寓吾之/誠惟龜筮皆從庶足驗吾無一毫之未盡苟龜從而)
　(筮不從必尚有未盡者故内事猶可外事則否苟我/與臣民皆從而龜筮皆違則是於理必有未盡人已)
　(雖從終未免於人為静而不為則吉動為則凶矣此/義至精微雖天下舉以為然不知又自有不然者)
八庶徵曰雨曰暘曰燠曰寒曰風曰時五者來備各以
其敘庶草蕃廡
　集傳徵驗也廡豐茂所驗者非一故謂之庶徵(余氏/芑舒)
　(曰庶徴者合五事/五紀以參驗者也)雨暘燠寒風各以時至故曰時也
　備者無缺少也敘者應節候也五者備而不失其敘
　(林氏之竒曰五者各以時至無過無不及各得其多/寡先後之序○呉氏澄曰所謂時雨時暘時燠時寒)
　(時風/也)庶草且蕃廡矣則其他可知也(孔氏頴逹曰下/言百穀用成此)
　(言庶草蕃廡者舉草茂盛則榖成必矣舉輕以明重/也○王氏安石曰庶草者物之尤微而莫養而猶蕃)
　(廡則萬物得/其養可知也)雨屬水暘屬火燠屬木寒屬金風屬土
　(鄭氏康成曰風土氣也凡氣非風不行/猶金木水火非土不處故上氣為風)呉仁傑曰易
　以坎為水北方之卦也又曰雨以潤之則雨為水矣
　離為火南方之卦也又曰日以烜之則暘為火矣小
　明之詩首章云我征徂西二月初吉三章云昔我徃
　矣日月方燠夫以二月為燠則燠之為春為木明矣
　漢志引狐突金寒之言顔師古謂金行在西故謂之
　寒則寒之為秋為金明矣又案稽疑以雨屬水以霽
　屬火霽暘也則庶徴雨之為水暘之為火類例抑又
　甚明(王氏樵曰以隂陽大意相對則燠為木而寒屬/金亦自無疑思為四事之主風行四氣之閒土)
　(旺四時之季/此自相符)蓋五行乃生數自然之敘五事則本於
　五行庶徵則本於五事其條理次第相爲貫通有秩
　然而不可紊亂者也
　集說(孔氏安國曰雨以潤物暘以乾物燠以長物寒/以成物風以動物五者各以其時所以為衆驗)
　(○林氏之竒曰隂陽之氣運於天地之間往來屈伸/有此五者之變雨與暘對燠與寒對風行于四者之)
　(間皆天地之所以化育萬物者也○朱子語類問五/行所屬曰舊本謂雨屬木暘屬金燠屬火寒屬水與)
　(五行相配皆錯亂了呉斗南説雨屬水暘屬火燠屬/木寒屬金風屬土看來雨只屬水自分曉如何屬木)
　(問寒如何屬金曰他討得證據甚好閔二年左傳曰/金寒玦離又貌言視聽思皆是以次第相屬○問八)
　(庶徵曰時林氏取蔡氏説謂是歲月日之時自五者/來備而下所以申言雨暘燠寒風之義自王省惟歲)
　(而下所以申言曰時之義某竊謂此時字當如孔氏/五者各以其時之説為長林氏徒見時字與雨暘燠)
　(寒風五者竝列而為六則遂以此時字為贅不知古/人之言如此類者多矣且仁義禮智是為四端加一)
　(信字則為五常非仁義禮智之外别有所謂信也故/某以為時之在庶徵猶信之在五常不知是否囗林)
　(氏之説只與古説無異但謂有以歳而論其時與不/時者有以月而論其時與不時者有以日而論其時)
　(與不時者可更推之○五者備敘則庶草滋蕃豐廡/即下文之休徵也有無相反常雨則無暘常燠則無)
　(寒則草木不茂百榖不成即下文之咎徴也○自五/行而下得其道則有衆休之徴失其道則有衆咎之)
　(徵得失在於身休咎應於天匹夫尚然况人上乎○/陳氏大猷曰隂陽之氣交則蒸而成雨氣散則開而)
　(成暘隂退陽進則成燠陽退隂進則成寒隂陽吹扇/則成風雨暘風則㳺氣之聚散飛揚者為之燠寒則)
　(二氣之循環往來者為之備謂/皆有而不缺敘謂應期而不亂)
一極備凶一極無凶
　集傳極備過多也極無過少也唐孔氏曰雨多則澇
　雨少則旱是極備亦凶極無亦凶餘準是
　集說(王氏安石曰極備極無饑饉疫癘之所由作故/曰凶○林氏之竒曰此五者之氣苟不得其序)
　(而為過不及焉皆凶之道也○朱子曰一極備凶一/極無凶多些子不得無些子不得○申氏時行曰極)
　(備而傷於太多則隂陽之氣偏勝而萬物無以育其/生必致於凶災如雨多則澇暘多則旱是也或極無)
　(而傷太少則隂陽之氣有虧而物無以遂其/性亦至於凶災如無燠則慘無寒則泄是也)
曰休徵曰肅時雨若曰乂時暘若曰哲時燠若曰謀時
寒若曰聖時風若曰咎徵曰狂恆雨若曰僭恆暘若曰
豫恆燠若曰急恆寒若曰蒙恆風若
　集傳狂妄僭差豫怠急廹蒙昧也在天為五行在人
　為五事五事修則休徵(呉氏澄曰/禎祥曰休)各以類應之五事
　失則咎徵(呉氏澄曰/災沴曰咎)各以類應之自然之理也然必
　曰某事得則某休徵應某事失則某咎徵應則亦膠
　固不通而不足與語造化之妙矣天人之際未易言
　也失得之幾應感之微非知道者孰能識之哉
　集說(劉氏彝曰一德正於中則五事治於外一氣正/於中則五氣順於時以形而言之則各宜類舉)
　(聖人觀之所以念己政之得失也以德而召則不可/以形拘聖人行之所以應天道以淵默也○林氏之)
　(竒曰人君之所以贊天地之化育至於皇極建三德/乂稽疑明則夫隂陽二氣見於雨暘燠寒風者各以)
　(其時所著見者無非休徵也然聖人雖有召和致祥/之道可以取必於隂陽之不乖者而其所以警戒修)
　(省之心則不可忘也是以其所念者不獨休徴而又/有咎徵焉隂陽之氣一失其和則反身自省曰是吾)
　(之咎也故蚤夜以思去其所以咎而反之於休則其/徵莫不各以其序矣故五者之咎雖聖人之所必無)
　(而其徵則不可不以之省也○五事之與五氣雖各/以其類應然聖人之修五事以為參天地贊化育之)
　(本者又豈務為表㬥之飾以彊之於其外哉其肅乂/哲謀聖蓋根於天命之性出於所固有之物則其充)
　(實輝光之發睟面盎背四體不言而喻此其所以通/乎神明光於四海而上下與天地同流也非天下之)
　(至誠固不足以與此○朱子曰今人讀書粗心大膽/如何看得古人意思如説八庶徵這若不細心體識)
　(如何㑹見得肅時雨若肅是恭肅便是有滋潤底意/思所以便説時雨順應之乂時暘若乂是整治便自)
　(有開明底意思所以便説時晹順應之哲時燠若哲/是昭融便自有和暖底意思所以便説時燠順應之)
　(謀時寒若謀是藏密便自有寒結㡳意思所以便説/時寒順應之聖時風若聖是通明便自有爽快底意)
　(思所以便説時風順應之○符舜功云謀自有顯然/著見之謀聖是不可知之妙不知於寒於風果相關)
　(否曰凡㸔文字且就地頭㸔不可將大㡳便來壓了/箕子所指謀字只是且說宻謀意思聖只是説通明)
　(意思如何將大底來壓了便休如説喫棗固是有大/如瓜者且就眼下説只是常常底棗如煎藥合用棗)
　(子幾個自家湏要説棗如瓜大如何用得許多人若/心下不細如何讀古人書○洪範庶徵固不是定如)
　(漢儒之説必以為有是事必有是應多雨之徴必推/説道是某時做某事不肅所以致此為此必然之説)
　(所以教人難盡信但古人意思精宻只於五事上體/察是有此理如王荆公又却要一齊都不消感應只)
　(把若字做如似字説了做譬喻説了也不得荆公固/是也説道此事不足驗然而人主自當謹戒如漢儒)
　(之説固不可荆公全不相關之説亦不可古人意思/精密恐後世見未到耳○人主之行事與天地相為)
　(流通故行有善惡則氣各以類而應然感應之理非/謂行此一事即有此一應統而言之一德修則凡德)
　(必修一氣和則凡氣必和固不必曰肅自致雨無與/於暘乂自致暘無與於雨但德修而氣必和矣分而)
　(言之則德各有方氣各有象肅者雨之類乂者暘之/類求其所以然之故固各有所當也咎徵亦然○問)
　(休徵咎徵諸家多以義推説舉竊以為此猶易中取/象相似但可以髣髴看而不可以十分親切求也庶)
　(徵雖有五者大抵不出隂陽二端雨寒隂也暘燠風/陽也肅謀深而屬靜隂類也故時雨時寒應之乂哲)
　(聖發見而屬動陽類也故時暘時燠時風應之狂反/於肅急失於謀故恆雨恆寒應之僭則不乂豫則不)
　(哲蒙則不聖故恆暘恆燠恆風應之未知如此㸔得/否曰大槩如此○蔡氏元定曰君即五者之應以察)
　(吾之得失一事得則五事從休徵無不應矣一事失/則五事違咎徵無不應矣鯀堙洪水水失其性爾而)
　(五行為之汨陳以是理也漢儒不得其意而自為之/説驗之於古則鑿而不經推之將來則膠而不應又)
　(以福極強配五行而以弱配皇之不極非鑿歟○陳/氏大猷曰天地之間有必然之理有或然之數理者)
　(聖賢之所守數非聖賢之所泥然堯湯雖不能無水/旱之變而卒能消水旱之災盖或然之數終不能勝)
　(必然之理聖人所以能回天地之造化也○金氏履/祥曰時若即所謂五者來備各以其敘也言恆若以)
　(見極備之凶而不明極無之凶何也蓋一極備則一/極無可知○王氏樵曰庶徵專以五事言者在天惟)
　(五行在人惟五事五事之得失而八政之屬凡事皆/在其中皇極之建不建其要在是而敬之一言又五)
　(事之樞而建極之本也人之五事與天之雨暘燠寒/風俱出於五行故相為感應庶徵一疇古人燮理隂)
　(陽之實/事也)
曰王省惟歲卿士惟月師尹惟日
　集傳歲月日以尊卑為徵也王者之失得其徵以歲
　卿士(潘氏士遴曰卿/士執政之官)之失得其徵以月師尹(潘氏士/遴曰師)
　(長尹正謂/諸有司)之失得其徵以日蓋雨暘燠寒風五者之
　休咎有係一歲之利害有係一月之利害有係一日
　之利害各以其大小言也
　集說(曾氏鞏曰休咎之徴各象其事者也與王其其/事者卿士也師尹也則庶徵之來王與卿士師)
　(尹當省其所以致之者所謂念用庶徵也○黄氏度/曰五紀庶徵事辭雖相渉而其用不同○朱子語類)
　(問王省惟歲三句曰此但言職任之大小如此○陳/氏櫟曰周禮太宰歳終受百官之會而詔王廢置小)
　(宰月終受群吏之要宰夫旬終正日成以證此章亦/一説但王卿尹省休咎於歳月日之時者所包甚大)
　(安止此哉曰字更端而言庶徴之候王之得失其徵/以歲故王所省察惟一歲之時之休咎卿士得失其)
　(徵以月故卿士所省察惟一月之時之/休咎師尹放此卿尹不言省蒙上文也)
　(案此王與卿士師尹所省分歲月日亦是大槩言其/職之有大小耳不可泥其詞也且如一日間暴風損)
　(禾稼其風則一日也其所損則關月與歲也將屬之/師尹乎抑屬之卿士與王者乎看來遇有咎徵各不)
　(相諉究之是無人/不省無事不省耳)
歲月日時無易百榖用成乂用明俊民用章家用平康
　集傳歲月日三者雨暘燠寒風不失其時則其效如
　此休徵所感也
　集說(申氏時行曰百穀成天時有生則地利有養也/治道明五辰既撫則庶績其凝也天地交而賢)
　(人出因之明揚隂陽和而家道昌因之平康是五氣/之順布有以感之而實五事之交修有以本之也王)
　(與卿士師尹可不隨分而省驗哉/○姚氏舜牧曰家通上下而言)
日月歲時旣易百榖用不成乂用昏不明俊民用微家
用不寧
　集傳日月歲三者雨暘燠寒風既失其時則其害如
　此咎徵所致也休徵言歲月日者總於大也咎徵言
　日月歲者著其小也(胡氏一中曰言雖小而不可易/也其月令春行夏令之謂乎)
　集說(朱子曰歲統月月統日職尊者所理大而要職/小者所理小而詳君秉君道臣行臣職君君臣)
　(臣猶歲月日時之不易則休徵可致反是則為咎徵/○王氏肻堂曰休徵先大後小者見休徵之效必關)
　(於一歲善必積而後成咎徵先小後大者/見咎徵之害初起於日月惡雖小而可懼)
庶民惟星星有好風星有好雨日月之行則有冬有夏
月之從星則以風雨
　集傳民之麗乎土猶星之麗乎天也好風者箕星好
　雨者畢星(孔氏頴逹曰箕東方/木宿畢西方金宿)漢志言軫星亦好雨
　(陳氏師凱曰此兩/字誤漢志作風)意者星宿皆有所好也日有中道
　月有九行中道者黄道也(孔氏頴逹曰日之/行處謂之黄道)北至東
　井去極近(孔氏穎逹曰夏至/去北極六十七度)南至牽牛去極遠(孔氏/頴達)
　(曰冬至去北極/一百十五度)東至角西至婁去極中(孔氏穎逹曰/去南北極各)
　(九十/一度)是也九行者黑道二出黄道北赤道二出黄道
　南白道二出黄道西青道二出黄道東并黄道為九
　行也(孔氏頴達曰月行之道與日道相近交路而過/半在日道之裏半在日道之表其當交則兩道)
　(相合交去極遠處/兩道相去六度)日極南至于牽牛則為冬至極北
　至于東井則為夏至南北中東至角西至婁則為春
　秋分(陳氏師凱曰此皆漢歴然也每歲有差蔡氏引/之亦示人以歴法大槩使學者知日月之行所)
　(以有冬夏/者如此耳)月立春春分從青道立秋秋分從白道立
　冬冬至從黑道立夏夏至從赤道(陳氏師凱曰/此亦從漢志)所謂
　日月之行則有冬有夏也月行東北入于箕則多風
　月行西南入于畢(陳氏師凱曰南字/衍文漢志無南字)則多雨(孔氏穎/逹曰詩)
　(云月離于畢俾滂沱矣經箕則多風傳記無/其事鄭氏引春秋緯云月離于箕則風揚沙)所謂月
　之從星則以風雨也民不言省者庶民之休咎係乎
　上人之得失故但以月之從星以見所以從民之欲
　者如何爾(姚氏舜牧曰假天道之/自然明人事之當然)夫民生之衆寒者
　欲衣飢者欲食鰥寡孤獨者之欲得其所此王政之
　所先而卿士師尹近民者之責也然星雖有好風好
　雨之異而日月之行則有冬有夏之常以月之常行
　而從星之異好以卿士師尹之常職而從民之異欲
　則其從民者非所以徇民矣言日月而不言歳者有
　冬有夏所以成歲功也(王氏安石曰春秋者隂陽之/中冬夏者隂陽之正隂陽各)
　(致其正而後歲成有冬/有夏者言歲之成也)言月而不言日者從星惟月
　為可見耳
　集說(王氏安石曰月之好惡不自用而從星則風雨/作而歲功成猶卿士之好惡不自用而從民則)
　(治教政令行而王事立矣書曰天視自我民視天聽/自我民聼夫民者天之所不能違也而况於王乎况)
　(於卿士乎○沈氏括曰歴法天有黄赤二道日月有/九道此皆強名而已非實有也亦猶天之有三百六)
　(十五度天何嘗有度以日行三百六十五日而一期/強謂之度以歩日月五星行次而已日之所由謂之)
　(黄道南北極之中度最均處謂之赤道月行黄道之/南謂之朱道行黄道之北謂之黑道行黄道之東謂)
　(之青道行黄道之西謂之白道黄道内外各四并黄/道為九日月之行有遲有速難可以一術御也故因)
　(其合散分為數段毎叚以一色名之欲以别算位而/已如算法用赤籌黑籌以别正負之數歴家不知其)
　(意遂以為實有九道甚可嗤也○朱子語類問庶民/惟星一句解不通并下文星有好風星有好雨意亦)
　(不貫曰家用不寜以上自結上文了下文却又説起/星之意似是兩段○庶民衆多衆星之象也當在師)
　(尹惟日之下但其致證不同故各發此義以互相見/○二十八宿環遶日月行道之側故月行必經歴之)
　(經於箕則多風歴於畢則多雨蓋二星各有所好月/經行其處順時當候則隂陽和而風雨時應言無差)
　(忒也案星非有嗜好但氣類相感月亦非有順從但/行度所次耳今曰好曰從乃假設以喻人事民之性)
　(情莫不有所好上之人能順其所好所欲與聚所惡/勿施則和氣致祥猶如風雨之應上言職分明則至)
　(治成此言人心順則和氣應皆庶徵之事也○蔡氏/元定曰王卿士師尹其得失驗之於歲月日若庶民)
　(之得失則在君所謂百姓有過在予一人故以庶民/省之於星以驗其安與不安而已盖民之安否省之)
　(於星星之風雨本之於日月月之九道本之於日故/庶民惟星繼之以日月之行則有冬有夏月之從星)
　(則以風雨也雨暘燠寒風既徵於貌言視聽思又以/所職大小别之於歲月日又以民之安否參之於星)
　(於以見皇極之君視履考祥如此之周旋而不敢忽/也○余氏芑舒曰庶徵不言歴數者歴數所以推天)
　(運之常庶徵所以參人事之感其進/退飛伏有出於歴數所推之外者矣)
　(案月為隂氣之宗風雨二者皆生於陽而成於隂故/其氣與月相感記曰天秉陽垂日星地秉隂竅於山)
　(川播五行於四時和而後月生也是以三五而盈三/五而闕蓋日星從天而屬陽四時日星之所經也山)
　(川從地而屬隂五行山川之所主也然五行之氣實/上播於四時之間是天地隂陽之和合也和合故月)
　(生焉隂精陽氣會於太虚而成象生之謂也古今説/者皆謂月在天日星之下而居地之上其去地也最)
　(近是月在天地之中而所以調和斟酌乎隂陽者故/曰月以為量也其盈也三五以受陽之施其闕也三)
　(五以毓隂之孕蓋月雖懸象於天而實地類故既經/緯日星以佐四時寒燠之令而又專司山川風雨胎)
　(育羣隂記禮者之言/正與洪範相表裏也)
九五福一曰壽二曰富三曰康寧四曰攸好德五曰考
終命
　集傳人有壽而後能享諸福故夀先之富者有廩祿
　也康寧者(孫氏覺曰形/康而心寧)無患難也攸好德者樂其道
　也考終命者順受其正也(邵氏寳曰命者所得於/天盡其所得於天也)以
　福之急緩為先後
　集說(王氏安石曰富貴人所欲貧賤人所惡而福極/不言貴賤何也曰五福者自天子至庶人皆可)
　(使慕而嚮六極亦皆可使畏而逺若貴賤則有常分/矣使自公侯至庶人皆慕貴欲其至而不欲賤之在)
　(己則陵犯簒奪何有終窮詩曰實命不猶蓋王者之/世欲賤者之安其賤如此○曽氏鞏曰九疇者皆人)
　(君之道也福極者人君所以考己之得失於民福之/在於民則人君之所當嚮極之在於民則人君之所)
　(當畏福言攸好徳則致民於善可知也極言惡弱則/致民於不善可知也視此以嚮畏者人君之事也未)
　(有攸好徳而非可貴者也未有惡弱而非可賤者也/故攸好徳則錫之福謂貴之所以勸天下之人使協)
　(于中固己見之皇極矣於皇極言之者固所以勉人/於福極不言之者攸好徳與惡弱之在乎民則考吾)
　(之得失者盡矣貴賤非考吾之得失者也○林氏之/竒曰唐李泌曰天命他人皆可言惟君相不可言君)
　(相所以造命也民命雖稟於天君實制之自五行至/庶徵各得其敘則民歸於五福矣五福雖天所畀實)
　(自造命者嚮而與之也自五行至庶徵失其敘則民/陷於六極矣欲民不陷於極亦造命者威而避之也)
　(使民享五福而不知六極此治道之極功也故九疇/以是終焉○朱子語類問皇極五福即是此五福否)
　(曰便卽是這五福如斂時五福用敷錫厥庶民斂底/即是盡得這五事以此錫庶民便是使民也盡得這)
　(五事盡得五事便有五福○福極通天下人民而言/蓋人主不以一身為福極而以天下為福極民皆仁)
　(夀堯舜之福也民皆鄙天桀紂之極也五福以人所/尤好者為先○陳氏大猷曰人莫不好生夀則生之)
　(長者四代皆尚齒故五福夀為先雖夀不可無以養/其生故富次之夀且富㦯不免於憂患則身心不安)
　(故康寧又次之夀富康寧而攸好徳則心逸日休自/求多福福之本實在此其為福大矣故好徳又次之)
　(考成也諸福備矣必成其正命則全/而歸之順受其正然後為福之至)
六極一曰凶短折二曰疾三曰憂四曰貧五曰惡六曰
弱
　集傳凶者不得其死也短折者横夭也禍莫大於凶
　短折故先言之疾者身不安也憂者心不寜也貧者
　用不足也惡者剛之過也弱者柔之過也(陳氏大猷/曰陥於不)
　(善者惡也雖欲為善/而不能自强者弱也)以極之重輕為先後五福六極
　在君則係於極之建不建在民人則由於訓之行不
　行感應之理微矣
　集說(朱子曰六極以人所尤惡者為先○許氏謙曰/五福六極本天之所與而君民共之者也君建)
　(皇極於上則能備受五福而六極不足以及之矣君/則順天以理民集五福於身而導之使之避極而趨)
　(福所謂斂福以錫之也其予奪蓋可與天同切不可/有一毫私意於其閒有一毫之私則有不當錫之福)
　(不當加之極矣此蓋係於皇極之建不建也○歸氏/有光曰福極天之所命而人主制其權故養之而可)
　(以使之夀厚之而可以使之富節其力而可以使之/康寧教之而可以使之攸好徳不傷之而可以使之)
　(考終命然有養之厚之節之教之不傷之所不能及/者故必有潛移黙奪於冥冥之中者此所以為位育)
　(之極功而居/九疇之終也)
　總論(曽氏鞏曰人君之於五行始之以五事修其性/於已次之以八政推其用於人次之以五紀恊)
　(其時於事次之以皇極謹其常以應天下之故而率/天下之民次之以三徳治其中不中以適天下之變)
　(次之以稽疑以審其吉凶於人神次之以庶徵以考/其得失於天終之以福極以考其得失於民其始終)
　(先後與夫粗精小大之際可謂盡矣自五事至於六/極皆言用而五行不言用者自五事至於六極皆以)
　(順五行則五行之用可知也虞書於六府言修則箕/子於五行言其所化之因於人者是也虞書於六府)
　(次之以三事則箕子於五行次之以五事而下是也/虞書於九功言戒之用休董之用威則箕子於九疇)
　(言庶徵之與福極是也則知二帝三王之治天下其/道未嘗不同者萬世之所不能易此九疇之所以為)
　(大法也○項氏安世曰五行天之綱也五事人之綱/也八政人之紀也五紀天之紀也四者皆道之體治)
　(之所由出也三徳決於人也稽疑決於天也庶徵驗/於天也福極驗於人也四者皆道之用治之所以成)
　(也就兩截言之又以前四者為綱後四者為紀也合/而言之皇極為綱八者又皆為紀蓋皇不立極則八)
　(者孰舉之哉○眞氏徳秀曰堯憂洪水使鯀治之鯀/不能因性順導顧乃隄而塞之以激其勢水既失性)
　(火木金土從而汨亂蓋水者五行之首一行亂則五/者皆亂矣五行天之道鯀汨而亂之則逆乎天矣故)
　(天動威怒而不與以大法九疇禹繼而隨山濬川行/所無事而水患以平天乃以大法九疇與之神龜負)
　(文出於洛水龜所負者數爾大禹聖人心與天通見/其數而知其理因次之以為九類即今九疇是也初)
　(一至次九即所謂彝倫也五行者天之所生以養乎/人者也其氣運乎天而不息其材用於世而不匱其)
　(理則賦於人而為五常以天道言之莫大於此故居/九疇之首五事者天之所賦而具乎人者也貎之恭)
　(言之從視之明聽之聰思之睿皆性之本然也必以/敬用之則能保其本然之性五者治身治心之要以)
　(人事而言莫切於此故居五行之次身心既治然後/可施之有政食貨生民之本衣食既足不可忘本故)
　(有祀焉司空居民既得其安矣又有司徒之教焉教/之而不從者又有司寇之刑焉接遠人以禮而威天)
　(下以兵凡此皆所以厚民生故曰農用八政民政既/舉則欽天授人有不可後於是繼以歳月日時星辰)
　(厯數之紀推歩占驗必求以合乎天故曰恊用五紀/皇者君之稱極者極至之義標準之名位乎中而四)
　(方所取則也故居人君之位者由一身而至萬事莫/不盡至而後可以為民之極建者立之於此而刑之)
　(於彼之謂故曰建用皇極至於正直剛柔之施又必/視時之治否因俗之強弱君當攬權無使威福之移)
　(於下臣當循法無使顓恣而僭乎上為治之道無越/乎此故曰乂用三徳國有大事必先詳慮於已而後)
　(謀之於人人不能決則又諏之卜筮以決之於天天/人相參事無過舉所以保其極而不失也故曰明用)
　(稽疑五事之得失極之所以建不建也然何從而驗/之觀諸天而已雨暘燠寒風皆以其時則建極之驗)
　(也五者常而無節則不極之驗也天人相應若影響/然人君所當念念而致察也故曰念用庶徵皇極建)
　(則舉世之人皆被其澤而五福應之故堯舜之民無/不仁且夀者此人君之所當嚮慕也故曰嚮用五福)
　(皇極不建則舉世之人皆䝉其禍而六極隨之故桀/紂之民無不鄙且夭者此人君之所當畏懼也故曰)
　　(威用六極洪範九疇六十有五字爾而天道人事無/不該焉原其本皆自人君一身始此武王之問箕子)
　　(之言所以為萬世蓍龜也○董氏鼎曰天地之所以/為造化者陰陽五行而已聖人不能違也天地以其)
　　(氣生育民物而理行乎其中聖人以其理修己治人/而氣參乎其上大抵一二三四皆經常之疇法天以)
　　(治乎人者也六七八九皆權變之疇即人以驗諸天/者也而五皇極一疇則守常制變之主與天為徒為)
　　(民之則者也伏羲本河圖而畫八卦八卦一陰陽也/神禹本洛書而敘九疇九疇一五行也然易不言五)
　　(行範不言陰陽蓋五行一陰陽也陰陽一太極也一/而二二而一者也洪範法之大不出九疇外則彝倫)
　　(道之常即在九疇中矣/舍是何以敘彝倫哉)
　
　
　
　
　
　
　
　
欽定書經傳說彚纂卷十一
　欽定四庫全書
欽定書經傳説彚纂卷十二
　　　旅獒
　　　　集傳西旅貢獒(孔氏頴逹曰西方之戎有國名/旅者遣獻其大犬其名曰獒)
　　　　召公以為非所當受作書以戒武王亦訓體也
　　　　因以旅獒名篇今文無古文有
　　　　集説(林氏之竒曰西旅聞武王之威徳有慕義/之意於是獻獒以表其誠太保召公深慮)
　　　　(武王之志漸怠而好戰喜功之心由是而生故/進諫於王以為不當受也○眞氏徳秀曰武王)
　　　　(大聖人也西旅貢獒初未之受召公恐其恃大/徳而忽細行以獻獒之受為無損故豫戒之如)
　　　　(此盖積行而成徳猶累土而成山一簣虧而全/功俱虧彼以聖人而猶致其謹今人未有寸善)
　　　　(則曰吾知顧其大不/暇䘏其細可乎哉)
　惟克商遂通道于九夷八蠻西旅厎貢厥獒太保乃作
　旅獒用訓于王
　　集傳九夷八蠻多之稱也職方言四夷八蠻爾雅言
　　九夷八蠻但言其非一而已武王克商之後威徳廣
　　被九州之外蠻夷戎狄莫不梯山航海而至曰通道
　云者盖蠻夷来王則道路自通非武王有意於開四
　夷而斥大境土也西旅西方蠻夷國名犬髙四尺曰
　獒案説文曰犬知人心可使者公羊傳曰晉靈公欲
　殺趙盾盾躇階而走靈公呼獒而屬之獒亦躇階而
　從之則獒能曉觧人意猛而善搏人者異於常犬非
　特以其髙大也太保召公奭也(朱子曰召地在岐邦/内召公食采於召後)
　(封/燕)史記云與周同姓姬氏(陳氏師凱曰史記注譙周/云周之支族食邑於召)
　此旅獒之本序
　集説(孔氏頴逹曰成王時召公為太保知此時太保之/亦召公也○林氏之竒曰人臣之諫其君必救)
　(於其始始之不救其末将有不可勝救者才通道於/外域而受旅獒之獻四夷聞之則将争以珍竒進而)
　(人主之欲寖廣矣此所以諌王也○張氏九成曰召/公此訓若嚴父師訓子弟然非公髙識安能見㣲格)
　(非如此○吕氏祖謙曰創業之君有一毫之失後世/便有邱山之害此於王業已成則為謹終於示後嗣)
　(則為謹始○陳氏經曰武王非求之公諫之若其失/徳何也聖狂逺矣而根於一念之微流金爍石而一)
　(隂生寒於此始墮指折膠而一陽生暑於此萌諫於/微則為力易待其著則難矣○王氏綱振曰曰厎貢)
　(見本是獻忱原無窺伺曰厥獒見本一方物不是珍/竒但召公為慮未然視無形聼無聲事君如事父耳)
曰嗚呼明王愼徳四夷咸賓無有逺邇畢獻方物惟服
食器用
　集傳謹徳盖一篇之綱領也方物方土所生之物明
　王謹徳四夷咸賓其所貢獻惟服食器用而已(孔氏/穎逹)
　(曰𤣥纁絺紵供服也橘柚菁茅供食/也羽毛齒革瑶琨篠蕩供器用也)言無異物也
　集説(林氏之竒曰明王於所貢之方物不責彼之所/難得不求我之所無用不責彼之所難得而其)
　(所獻者皆其易得之物也不求我之所無用則其所/受者皆有用之物也○陳氏櫟曰一篇皆自明王慎)
　(徳一句推廣之曰昭徳之致曰惟徳其物曰徳盛不/狎侮曰玩人䘮徳曰終累大徳徳之一辭諄諄焉惟)
　(慎徳所以自能致貢物惟所貢無異物所以見其慎/徳若竒玩之物非所當獻亦非所當受一受之則荒)
　(怠之心生而慎徳之意失矣○陳氏雅言曰四夷專/指中國之外而言逺邇兼指中國之内而言○王氏)
　(肯堂曰慎徳言徳已盛大而猶不敢忽於細行之謹/惟恐怠心之生於忽也所謂念無妄動而猶不懈於)
　(操存事無過舉而猶不懈於細微是也不敢以異物/来貢者知明王能謹徳必能謹好尚而不敢以玩物)
　(黷之/也)
王乃昭徳之致于異姓之邦無替厥服分寳玉于伯叔
之國時庸展親人不易物惟徳其物
　集傳昭示也徳之致謂上文所貢方物也昭示方物
　于異姓之諸侯使之無廢其職(孔氏頴逹曰昭徳之/致正謂賜異姓諸侯)
　(令其見此逺物服徳畏/威無廢其貢獻常職也)分寳玉于同姓之諸侯使之
　益厚其親如分陳以肅慎氏之矢分魯以夏后氏之
　璜之類王者以其徳所致方物分賜諸侯故諸侯亦
　不敢輕易其物而以徳視其物也
　集説(黄氏度曰以物為分賜盖以四方畢獻誠有輔/佐之功不敢獨饗也然其賜物必皆足以昭徳)
　(而後可○朱子語類問時庸展親諸家多訓展作信/是否曰展審視也不當訓信○吕氏祖謙曰聖人公)
　(天下為心天下之物與天下共之非如秦皇以千七/百國獨奉一身而已然一視同仁之中文理宻察未)
　(嘗無等差自親及踈待同姓必厚於待異姓非如墨/子之兼愛也○陳氏經曰四夷不敢私其物所以表)
　(奉上之誠聖人不敢私其物所以示錫予之恩予異/姓固昭徳之致分同姓以寳玉亦徳所致也以物視)
　(物則金玉輊如鴻毛以徳視物雖一介重於九鼎○/金氏履祥曰魯有封父之繁弱晉有宻湏之鼔闕鞏)
　(之甲是分伯叔非無方物也以寳玉為重所以示親/親分異姓未必無寳玉也以方物為重所以示服逺)
　(互文以見義也○申氏時行曰異姓之邦視君徳以/為從違者也頒之以方物使之盡蕃宣屏翰之責而)
　(無廢其職敎天下知有忠也伯叔之國視君徳以為/親踈者也分之以寳玉使之篤水木本源之思而益)
　(厚其親教天下知有孝也此盖公天/下来王之物以發天下尊王之心也)
徳盛不狎侮狎侮君子罔以盡人心狎侮小人罔以盡
其力
　集傳徳盛則動容周旋皆中禮然後能無狎侮之心
　言謹徳不可不極其至也徳而未至則未免有狎侮
　之心(顧氏錫疇曰狎者與之暱也侮者禮之/倨也一是視為私人一是忽為易與)狎侮君
　子則色斯舉矣彼必髙蹈逺引望望然而去安能盡
　其心狎侮小人雖其微賤畏威易役然至愚而神亦
　安能盡其力哉
　集説(孔氏穎達曰太甲曰接下思恭不可狎侮臣也/論語曰使民如承大祭不可狎侮民也君子勞)
　(心小人勞力故别言之○林氏之竒曰孟子曰夫人/必自侮然後人侮之苟盛徳之至則周旋中禮尚何)
　(狎侮之有既不自侮則何人侮之有此君子所以為/之竭其謀慮小人所以為之致其筋力君子小人以)
　(其位之貴賤而言之耳○陳氏大猷曰徳愈盛者禮/愈恭狎侮之形由徳薄心隘而驕矜乗之也謹徳之)
　(至則敬恒勝怠義恒勝欲故盛○陳氏櫟曰君子人/心所同歸狎侮之則惡人之所好失人心矣安能得)
　(人盡心小人以力事人狎侮之雖刑驅勢廹勉强用力/力耳安能得其盡力必如文王感民子来方為盡其)
　(○王氏肯堂曰徳盛之人心無斯湏之/不荘不敬而慢易之私不得以入之)
不役耳目百度惟貞
　集傳貞正也不役於耳目之所好百為之度惟其正
　而已
　集説(林氏之竒曰耳不役於聲目不役於色則玩好/不可得而惑中心至正湛然無營此百度所以)
　(惟正也○王氏炎曰心官為主而耳目從其令則非/禮勿聼視百度正矣耳目為主而心為所役則物交)
　(物而為所引百度何由而正○王氏樵曰二句一戒/一勉意耳目不專指聲色大凡外物可以移人者皆)
　(從耳目而入言湏心為主不可為耳目所役事之可/為不可為一斷之以百度之正昭元年左傳子産論)
　(晉侯之疾曰兹心不爽而昏亂百度杜預云百度百/事之節也此不役耳目百度惟貞亦謂志不可役物)
　(百事之節惟其正如興居有節或以逰畋聲色燕飲/而失興居之正皆為耳目所役也如號令政事有節)
　(或求取不合於禮納受不以其正而/䙝王言凟政體亦為耳目所役也)
玩人喪徳玩物喪志
　集傳玩人即上文狎侮君子之事玩物即上文不役
　耳目之事徳者己之所得志者心之所之
　集説(王氏十朋曰玩人則以驕而滅敬故䘮徳玩物/則以慾而勝剛故䘮志○陳氏櫟曰喪志則亦)
　(必䘮徳矣未有溺志於物而可以修徳者○王氏樵/曰徳以平日所養而言志以心之所主而言○申氏)
　(時行曰此申上二節玩人玩物之害以見不可不戒/也狎侮則不特無以盡心力也始焉徳未盛而玩人)
　(卒至併其未盛之徳而䘮矣役耳目則不特百度之/不貞也始焉心役於物而玩物卒至心之所之無不)
　(失正而䘮之矣戒是二者則敬以/勝怠義以制欲而徳其有不謹乎)
志以道寕言以道接
　集傳道者所當由之理也己之志以道而寕則不至
　於妄發人之言以道而接則不至於妄受存乎中者
　所以應乎外制乎外者所以養其中古昔聖賢相授
　心法也
　集説(朱子語類問志以道寕言以道接接字如何曰/接者酬應之謂言當以道酬應也又曰志我之)
　(志言人之言○吕氏祖謙曰既説玩好之害又説存/養工夫志以道寕孟子所謂持其志言以道接孟子)
　(所謂我知言内外交養如此自然不作無益不貴異/物○陳氏雅言曰志以道寕即舜授禹以人心惟危)
　(道心惟微惟精惟一允執厥中者也言以道接即舜/授禹以無稽之言勿聼弗詢之謀勿庸者也○王氏)
　(樵曰志以道寕則知止有定此存乎中所以應乎外/也言以道接則非禮勿聼此制乎外所以養其中也)
　(○王氏肯堂曰感物而發者己之志也必乗其時發/而省察之使皆發於天理之當然而不渉於人欲之)
　(危是之謂以道而寕敷奏於廷者人之言也必即其/所奏而揆度之必合於天理之公而不徇於己私之)
　(偏是之謂/以道而接)
不作無益害有益功乃成不貴異物賤用物民乃足犬
馬非其土性不畜珍禽竒獸不育于國不寳逺物則逺
人格所寳惟賢則邇人安
　集傳孔氏曰遊觀為無益竒巧為異物蘓氏曰周穆
　王得白狐白鹿而荒服因以不至此章凡三節至所
　寳惟賢則益切至矣
　集説(孔氏頴逹曰遊觀徒費時日故為無益竒巧世/所希有故為異物諸是妄作皆為無益諸是世)
　(所希皆為異物○僖十五年左傳言晉侯乗鄭馬及/戰陷於濘是非此土所生不習其用也犬不習用傳)
　(記無文○椘語晋趙簡子問於王孫圉曰椘之白珩/猶在乎其為寳也幾何矣曰椘之所寳者曰觀射父)
　(及左史倚相若夫白珩先王之所玩何寳之焉是謂/寳賢也○真氏徳秀曰為無益則心志分而功不成)
　(貴異物則征求多而民不足惟知本務實者不然工/商之巧不如農桑之朴錦繡之奢不如布帛之温推)
　(類而言莫不然也○胡氏士行曰人心不可不重用/也入此則出彼入彼則出此所作所貴所寳其界限)
　(之嚴必如此而後可也○金氏履祥曰上文因玩物/而上推玩人之失以防其原此叚因寳物而歸重寳)
　(賢之意以易其好○王氏樵曰此一叚三節無益與/異物猶汎言之至犬馬竒獸則指言之至所寳惟賢)
　(見此外人主無當㽞其心者寳非其寳邇人且不安/則切言之矣○王氏肯堂曰人主好竒異而竒異之)
　(物雖必不可至者天下争思中其欲而竭力奉之若/移此心惟好乎賢則賢人又何不至乎第患好之不)
　(專猶弗/好耳)
嗚呼夙夜罔或不勤不矜細行終累大徳為山九仞功
虧一簣
　集傳或猶言萬一也吕氏曰此即謹徳工夫或之一
　字最有意味一暫止息則非謹徳矣矜矜持之矜八
　尺曰仞細行(陳氏大猷曰細行猶言/小節即畢命所謂小物)一簣指受獒而
　言也
　集説(孔氏安國曰言當早起夜寐常勤於徳輕忽小/物積害毁大故君子慎其微八尺曰仞喻向成)
　(也未成一簣猶不為山故曰功虧一簣是以聖人乾/乾日昃慎終如始○林氏之竒曰太保拳拳之意既)
　(盡於此矣故又嗟嘆而重申其義也言明王之慎徳/其於蚤夜之間兢兢業業無所不勤也夫苟以細行)
　(為無益於徳而弗謹之則日積一日其為大徳之累/也必矣為山假設以見其意耳盖武王之心必自以)
　(為盛徳之盛矣雖納一獒未足以為損也太保則謂/損盛徳者惟在夫此而已矣此其進諫之本心也○)
　(朱子語類問不矜細行與矜而不争之矜如何曰相/似是箇矜惜持守之意○吕氏祖謙曰當於一嚬一)
　(笑一動一作之時仔細體察盖小處易得放過功虧/一簣非止欠一簣做了便足聖人雖作之不已常若)
　(欠一簣○陳氏經曰人主常持未成之心於既成之/日此是純亦不已之意○陳氏雅言曰一篇以慎徳)
　(為綱領而此之夙夜罔或/不勤又慎徳之功夫也)
允廸兹生民保厥居惟乃世王
　集傳信能行此(王氏日休曰兹謂此一篇/之言謂誠能行此言也)則生民保
　其居而王業可永也盖人主一身實萬化之原苟於
　理有毫髪之不盡即遺生民無窮之害而非創業垂
　統可繼之道矣以武王之聖召公所以警戒之者如
　此後之人君可不深思而加念之哉
　集説(林氏之竒曰太保既以是訓王厥後凡四夷所/獻中國所受一如太保之訓觀肅慎氏楛矢之)
　(類可以見矣所謂允迪兹者也周之子孫卜世三十/卜年七百信乎其世王也夫却一獒之獻亦細事耳)
　(而世王之兆實見於此則知夫人君之所以祈天永/命以為社稷無疆之休者盖不在大也○胡氏士行)
　(曰允迪非姑言之而已兹一念也民業之安王業之/所係焉其本至近其效至逺此召公所以拳拳也○)
　(王氏樵曰允迪者以誠懇惻怛之心而身體之也生/民保其居是由吾一念之常慎則幾㣲毫忽之間無)
　(足以遺害於民者故得各安其生也惟乃世王者一/念常慎則幾微毫忽之間皆足以垂範於後而子孫)
　(法之可以永守王業矣○王氏肯堂曰修省於一身/者甚小而貽福於天下者甚𢎞撙節於一時者甚微)
　(而燕翼於後/世者甚逺)
　總論(林氏之竒曰范内翰曰聖人能從諫於未然賢/王能改過於已然太保因旅獒而作訓武王虚)
　(已而納之是從諫於未然之時也○董氏鼎曰前則/告以慎徳昭徳後則戒以䘮徳累徳然其曰志以道)
　(寕言以道接雖不待竟其説而旅之獒可以不受吾/之訓不可以不從固己明矣聖人不以細行而不謹)
　(大臣不以細過而不諫此古者/所以君明臣良而後世鮮儷也)
　　金縢
　　　集傳武王有疾周公以王室未安殷民未服根
　　　本易摇故請命三王欲以身代武王之死史録
　　　其冊祝之文并叙其事之始末合為一篇以其
　　　藏於金縢之匱編書者因以金縢名篇今文古
　　　文皆有○唐孔氏曰發首至王季文王史叙将
　　　告神之事也史乃冊祝至屏璧與珪記告神之
　　　辭也自乃卜至乃瘳記卜吉及王病瘳之事也
　　　自武王既喪已下記周公流言居東及成王迎
　　　歸之事也
　　　集説(郝氏敬曰學者讀金縢但當思聖人忠孝/誠敬廹切至情而不必竒其事方其請代)
　　　(惟知臣為君死何暇計事之有無而蔵冊金縢/亦何期後日見知惟自盡其心至於受命如響)
　　　(莫之致/而至也)
既克商二年王有疾弗豫
　集傳記年見其克商之未乆也弗豫不悦豫也(蘓氏/軾曰)
　(弗豫猶/言不懌)
二公曰我其為王穆卜
　集傳二公太公召公也李氏曰穆者敬而有和意穆
　卜猶言共卜也愚謂古者國有大事卜則公卿百執
　事皆在誠一而和同以聽卜筮故名其卜曰穆卜下
　文成王因風雷之變王與大夫盡弁啓金縢之書以
　卜者是也先儒専以穆為敬而於所謂其勿穆卜則
　義不通矣
　附録(陳氏大猷曰穆敬和而有深逺之意○陳氏櫟/曰證以昭穆有幽隂深逺之意○姚氏舜牧曰)
　(穆卜當是朝廷成/禮凡卜皆言穆)
　(案孔傳以穆為敬據爾雅釋訓文也蔡傳誠一而和/同既推廣言之至如陳氏姚氏諸説亦可参觀以盡)
　(穆卜之/義耳)
周公曰未可以戚我先王
　集傳戚憂惱之意未可以武王之疾而憂惱我先王
　也盖卻二公之卜
　集説(林氏之竒曰周公有請命代死之志是出於中/心之誠雖同時如太公召公亦不使之知故託)
　(辭以告之曰未/可以戚我先王)
公乃自以為功為三壇同墠為壇于南方北面周公立
焉植璧秉珪乃告太王王季文王
　集傳功事也(孔氏安國曰周公乃/自以請命為己事)築土曰壇除地曰
　墠三壇三王之位皆南向三壇之南别為一壇北向
　周公所立之地也(孔氏穎逹曰大除其地於中為三/壇周公為壇於南方亦當在此墠)
　(内鄭云時為壇墠於/豐壇墠之處猶存焉)植置也珪璧所以禮神詩言圭
　璧既卒周禮祼圭以祀先王(林氏之竒曰漢孔氏曰/璧以敬神置於三王之)
　(坐周公秉桓圭以為贄案下文曰屏璧與珪/則圭璧似皆以祈神非執桓圭以為贄也)周公卻
　二公之卜而乃自以為功者盖二公不過卜武王之
　安否爾而周公愛兄之切危國之至忠誠懇懇於祖
　父之前如下文所云者有不得盡焉此其所以自以
　為功也又二公穆卜則必禱於宗廟用朝廷卜筮之
　禮如此則上下喧騰而人心摇動故周公不於宗廟
　而特為壇墠以自禱也
　集説(程子語録或曰金縢之禱不知命乎曰周公誠/心欲代其兄豈問命耶○時氏瀾曰周公之卜)
　(但公家自舉之禮二公之欲卜将動朝廷之典如王/與大夫盡弁之類也太王王季文王當在昭穆之數)
　(則禱在宗廟何必為壇墠周公所以特為壇墠者則/知不敢禱於宗廟而自禱也○陳氏絰曰孔子曰丘)
　(之禱乆矣孔子之不禱為己也周公之禱為君親/也為己而禱是不知命為君親而不禱是不知義)
史乃冊祝曰惟爾元孫某遘厲虐疾若爾三王是有丕
子之責于天以旦代某之身
　集傳史太史也冊祝如今祝版之類元孫某武王也
　遘遇厲惡虐暴也丕子元子也旦周公名也言武王
　遇惡暴之疾(王氏肯堂曰聖人無致疾之道/偶與天之厲氣相值故云遘)若爾三
　王是有元子之責于天盖武王為天元子三王當任
　其保䕶之責于天不可令其死也如欲其死則請以
　旦代武王之身于天之下疑有缺文舊説謂天責取
　武王者非是詳下文予仁若考能事鬼神等語皆主
　祖父人鬼為言至於乃命帝庭無墜天之降寳命則
　言天命武王如此之大而三王不可墜天之寳命文
　意可見又案死生有命周公乃欲以身代武王之死
　或者疑之盖方是時天下未安王業未固使武王死
　則宗社傾危生民塗炭變故有不可勝言者周公忠
　誠切至欲代其死以輸危急其精神感動故卒得命
　於三王今世之匹夫匹婦一念誠孝猶足以感格鬼
　神顯有應騐而况於周公之元聖乎是固不可謂無
　此理也
　集説(林氏之竒曰周公之禱盖用武王名及史官記/載則諱其名而代以某字桓六年左傳申繻曰)
　(周人以諱事神名之諱也盖始於周自周以前不諱/名也○自太王王季而言之曰元孫自文王而言之)
　(則曰丕子其實一也元長也丕大也皆謂武王以長/子繼世而有天下也○朱子語類問周公代武王死)
　(亦有此理否曰聖人為之亦湏有此理○時氏瀾曰/武王為天之元子受天之命而建基業平定天下固)
　(武王之責也然三王先受命而武王終之武王之命/不延則不能終三王之業是亦三王之責不盡也然)
　(則武王之責乃三王之責/故欲以身代武王之身也)
　附録(朱子曰有丕子之責于天只有晁以道説得好/他觧丕子之責如史傳中責其侍子之責盖云)
　(上帝責三王之侍子侍子指武王也上帝責其来服/事左右故周公乞代其死○陳氏櫟曰蔡氏謂任保)
　(䕶之責于天故疑于天之下有缺文若/依語録用晁説則二句文意渙然矣)
　(案三王有丕子之責于天蔡傳以武王為天元子三/王當任其保䕶之責于天此切對祖父人鬼而言但)
　(于天之下湏添如欲其死一轉故疑有缺文也朱子/平日論書及此則取晁氏之説以丕子之責如責其)
　(侍子之責此切指天而言之盖上帝之旁應有如侍/子者常服事之如云文王陟降在帝左右是也則請)
　(以旦代武王之身二句𦂳相承接竝無缺文矣要之/祖孫一氣天人一理能事三王即可以事上帝理本)
　(相通正不必執/一説以詮經耳)
予仁若考能多材多藝能事鬼神乃元孫不若旦多材
多藝不能事鬼神
　集傳周公言我仁順祖考多材幹多藝能可任役使
　能事鬼神武王不如旦多材多藝不任役使不能事
　鬼神材藝但指服事役使而言
　集説(時氏瀾曰周公自思惟材之與藝恐猶多於武/王可以代其死而事鬼神此公之實言○蒋氏)
　(悌生曰周公勞而不伐謙莫如周公此對三王在天/之神自伐如此何也家國事重一時愛兄之心勝矜)
　(伐謙抑所不暇計此乃聖人惟/徳動天處未可以輕易議之)
乃命于帝庭敷佑四方用能定爾子孫于下地四方之
民罔不祗畏嗚呼無墜天之降寳命我先王亦永有依
歸
　集傳言武王乃受命於上帝之庭布文徳以佑助四
　方用能定爾子孫於下地使四方之民無不敬畏其
　任大其責重未可以死故又嘆息申言三王不可墜
　失天降之寳命庶先王之祀亦永有所賴以存也寳
　命即帝庭之命也謂之寳者重其事也
　集説(林氏之竒曰周公以其身能事鬼神是元孫之/死不若旦之死也元孫受命于帝庭以有天下)
　(敷布其徳以佑助四方之民用能定爾三王之子孫/于下土或為天子或為諸侯使四方之民莫不敬而)
　(畏之則是旦之生不若元孫之生此所以欲以旦代/某之身也○王氏樵曰天下初定民心易摇武王一)
　(身下則子孫黎民所賴以安定上則先王廟祀所賴/以依歸三王若不任其保䕶之責而使天降之寳命)
　(一失則不惟下地之子孫不定而先王/亦失其所依歸感動三王最在此數語)
今我即命于元龜爾之許我我其以璧與珪歸俟爾命
爾不許我我乃屏璧與珪
　集傳即就也歸俟爾命俟武王之安也屏蔵也屏璧
　與珪言不得事神也蓋武王喪則周之基業必墜雖
　欲事神不可得也其稱爾稱我無異人子之在膝下
　以語其親者此亦終身慕父母與不死其親之意以
　見公之逹孝也
　集説(蘓氏軾曰周公之禱上帝聼而從之無足疑者/世以己之多偽而疑聖人之不情也○張氏九)
　(成曰武王若死事未可知大位者姦之窺危病者邪/之伺異時三監之畔周公之先見微矣○吕氏祖謙)
　(曰此非與三王為要約也/周公誠意之至自及於此)
乃卜三龜一習吉啓籥見書乃并是吉
　集傳卜筮必立三人以相叅考三龜者三人所卜之
　龜也習重也謂三龜之兆一同開籥見卜兆之書乃
　并是吉(王氏柏曰啓籥而叅以龜卜/之書乃是證三卜之果吉也)
　集説(林氏之竒曰以龜之三兆卜之而三龜皆吉故/曰一習吉習與習坎之習同三龜既皆相因矣)
　(則又以占書而考之於是啓其鎖籥觀其所蔵之占/書亦吉也周官太卜掌三兆之法一曰玉兆二曰瓦)
　(兆三曰原兆其經兆之體百有二十其頌皆/千有二百頌即春秋所謂繇而此所謂書也)
　附録(朱子曰或曰三王前各一龜卜之○/時氏瀾曰龜三而吉一故曰一習吉)
公曰體王其罔害予小子新命于三王惟永終是圖兹
攸俟能念予一人
　集傳體兆之體也言視其卜兆之吉王疾其無所害
　我新受三王之命而永終是圖矣兹攸俟者即上文
　所謂歸俟也一人武王也言三王能念我武王使之
　安也詳此言新命于三王不言新命于天以見果非
　謂天責取武王也
　集説(薛氏肇明曰體與詩爾卜爾筮體無咎言之體/同周禮占人云凡卜君占體大夫占色史占墨)
　(卜人占坼然證以詩之語則/卜看兆體亦可通上下言之)
　附録(曹氏學佺曰先儒因新命于三王即疑上文能/多材多藝以事鬼神非指天言亦不必如此拘)
　(泥古者人君祀天地必以祖考配享其有所禱於天/地亦必藉祖宗之靈以為之請盖天至尊不敢唐突)
　(而祖宗至親殆可以情告也謂/新命于三王即新受命于天可)
公歸乃納冊于金縢之匱中王翼日乃瘳
　集傳冊祝冊也匱蔵卜書之匱金縢以金緘之也(孔/氏)
　(安國曰蔵之於匱緘/之以金不欲人開之)翼日公歸之明日也瘳愈也案
　金縢之匱乃周家蔵卜筮書之物毎卜則以告神之
　辭書於冊既卜則納冊於匱而蔵之前後卜皆如此
　(林氏之竒曰周官占人凡卜筮則繋幣以比其命鄭/康成曰既卜筮史必書其命龜之事及兆於冊繫其)
　(禮神之幣/而合蔵焉)故前周公乃卜三龜一習吉啓籥見書者
　啓此匱也後成王遇風雷之變欲卜啓金縢者亦啓
　此匱也盖卜筮之物先王不敢䙝故金縢其匱而蔵
　之(孔氏頴逹曰既告神即是國家舊事其書不可/捐棄又不可示諸世人故蔵於金縢之匱耳)非
　周公始為此匱蔵此冊祝為後来自觧計也
　集説(程子語録問周公既禱三王而蔵其文於金縢/之匱中豈逆知成王之信流言将以悟之乎曰)
　(以近世觀焉祝冊既用則或焚之或埋之豈周公之/時未有焚埋之禮而欲敬其事故若此乎○林氏之)
　(竒曰公自壇墠歸之明日而武王遂已瘳矣請代武/王之死者周公之本心也王瘳而周公不死此則天)
　(也非人之所能為也○朱子曰既克商二/年至王翼日乃瘳此叙周公請命之事)
武王既喪管叔及其羣弟乃流言於國曰公將不利於
孺子
　集傳管叔(地理今釋管國今河南開封府鄭州括地/志云鄭州管城縣外城古管國城也周武)
　(王弟叔/所封)名鮮武王弟周公兄也羣弟蔡叔度霍叔處
　也流言無根之言如水之流自彼而至此也孺子成
　王也商人兄死弟立者多武王崩成王㓜周公攝政
　商人固已疑之又管叔於周公為兄尤所覬覦故武
　庚管蔡流言於國以危懼成王而摇動周公也史氏
　言管叔及其羣弟而不及武庚者所以深著三叔之
　罪也
　集説(朱子曰武王既䘮此以下記周公成王時事○/潘氏士遴曰流言者自東土流於王國使成王)
　(不知言之為誰後世所謂蜚語也不利孺子之言出/自管叔若武庚雖包蔵祸心而猶觀釁未啓故史只)
　(著三叔/罪案)
　附録(朱子曰管叔及其羣弟至不利於孺子此即大/誥所謂三監及淮夷叛也意其稱兵舉事必以)
　(誅周公為辭若王敦/之於劉隗刁協爾)
周公乃告二公曰我之弗辟我無以告我先王
　集傳辟讀為避鄭氏詩傳言周公以管蔡流言辟居
　東都是也漢孔氏以為致辟於管叔之辟謂誅殺之
　也夫三叔流言以公將不利於成王周公豈容遽興
　兵以誅之邪且是時王方疑公公將請王而誅之邪
　将自誅之也請之固未必從不請自誅之亦非所以
　為周公矣我之弗辟我無以告我先王言我不辟則
　於義有所不盡無以告先王於地下也公豈自為身
　計哉亦盡其忠誠而已矣
　集説(項氏安世曰孔氏謂辟者行法也居東則東征/也信然則周公誅謗以滅口豈所以自明於天)
　(下哉予嘗反復本文則鄭説為是盖周室初基中外/未定流言乗閒而作成王疑於上國人疑於下周公)
　(苟不避之禍亂忽發家國傾危将無以見先王於地/下矣周公之與二公盖一體也故宻與二公謀之使)
　(二公居中鎮撫國事而身自東出避之因以寕輯東/夏但不居中則不利之謗自息而亂無從生矣故周)
　(公居東二年外變不起而内論亦明向者倡為流言/謀作祸亂之人遂得主名内外之人始知其為管叔)
　(之罪也衆論既明於下則漸可開曉成王之惑周公/於是自作鴟鴞之詩極道家國之艱難心迹之勞悴)
　(以冀王之察已也王雖未能洞然遂信周公之忠然/亦未敢决然遂以周公為非者盖由左右諸大夫國)
　(人之論皆已明白無有一言以助成王之疑也○朱/子文集與蔡沈帖曰弗辟之説只從鄭氏為是向董)
　(叔重亦辨此條一時信筆荅之謂當從古注説後來/思之不然是時三叔方流言於國周公處兄弟骨肉)
　(之問豈應以片言半語便遽然興師以誅之聖人氣/象大不如此又成王方疑周公周公固不應不請而)
　(自誅之若請之於王王亦未必見從則當時事勢亦/未必然雖曰聖人之心公平正大區區嫌疑似不必)
　(避但舜避堯之子於南河之南禹避舜之子於陽城/自是合如此若居堯之宫逼堯之子即為篡矣或又)
　(謂成王疑周公故周公居東不幸成王終不悟不知/周公又如何處愚謂周公亦惟盡其忠誠而已矣○)
　(金氏履祥曰古文尚書辟字作□古文凡君辟刑辟/之辟皆作□唯此作□此必孔壁書本是避字也辟)
　(諧聲從辵從并/皆屛避之義)
　附録(孔氏安國曰辟法也告召公太公言我不以法/法三叔則我無以成周道告我先王○朱子語)
　(類董銖問金縢我之弗辟馬鄭皆音辟為避陳少南/吴才老從之而詆先儒誅辟之説竊謂周公之誅管)
　(蔡伊尹之放太甲皆聖人之變惟二公至誠無愧正/大明白故行之不疑未可以淺俗之心窺之也此辟)
　(字與蔡仲之命所謂致辟之辟同安得以辟為避且/使周公委政而去二年之乆不幸成王終不悟而小)
　(人得以乗間而入則周家之祸可勝言哉周公是時/不知何以告我先王也觀公之告二公曰我之勿辟)
　(我無以告我先王其言正大明白至誠惻怛則區區/嫌疑有所不敢避矣惟有此心無愧而先王可告也)
　(自潔其身而為匹夫之諒周公/豈為之哉曰辟字當從古法説)
周公居東二年則罪人斯得
　集傳居東居國之東也鄭氏謂避居東都未知何據
　(孔氏穎逹曰居東不知居/在何處王肅云東洛邑也)孔氏以居東為東征非也
　方流言之起成王未知罪人為誰二年之後王始知
　流言之為管蔡斯得者遲之之辭也
　集説(朱子語類問罪人斯得或以為管蔡或以為周知/公官屬如何曰非也管蔡既流言成王疑之未)
　(罪人之為誰也及周公居東二年成王因風雷之變/啟金縢而悟乃知罪在管蔡也若曰所謂罪人者今)
　(得之矣又問所謂居東二年即東征否曰成王方疑/周公豈得便東征乎二年待罪也東征三年非二年)
　(也/)
　附録(孔氏安國曰周公既告二公遂東征之二年之/中罪人此得○孔氏穎逹曰詩東山之篇歌此)
　(事也序云東征知居東者遂東往征也詩曰自我不/見于今三年言初去及来凡經三年此直數居東之)
　(年除其去来故二年也○朱子曰周公居東二年則/罪人斯得殺武庚致辟管叔於商囚蔡叔于郭隣降)
　(霍叔于庶人命微子啟代殷/後作微子之命皆此時事)
于後公乃為詩以貽王名之曰鴟鴞王亦未敢誚公
　集傳鴟鴞惡鳥也以其破巢取卵比武庚之敗管蔡
　及王室也誚譲也上文言罪人斯得則是時成王之
　疑十已去其四五矣
　集説(吕氏祖謙曰王欲誚公而未敢/所謂未敢則悔悟之根本也)
　附録(孔氏安國曰成王信流言而疑周公故周公既/誅三監而作詩觧所以宜誅之意以遺王王猶)
　(未悟故欲譲公而未敢○朱子曰于後公乃為詩至/誚公公既滅武庚管蔡而成王之疑未釋故公不欲)
　(遽歸留居東方而周大夫為作破斧伐柯九罭狼䟦/之詩○管蔡流言使成王疑周公周公雖已滅之然)
　(成王之疑未釋則亂未弭也故周公作鴟鴞之詩以/遺王而告以王業艱難不忍毁壊之意所以為救亂)
　(也/)
秋大熟未穫天大雷電以風禾盡偃大木斯㧞邦人大
恐王與大夫盡弁以啓金縢之書乃得周公所自以為
功代武王之説
　集傳王與大夫盡弁(孔氏頴逹曰皮/弁是視朝服)以發金縢之書
　将卜天變(孔氏頴逹曰案省/故事求變異所由)而偶得周公冊祝請命
　之説也孔氏謂二公倡王啓之者非是案秋大熟係
　于二年之後則成王迎周公之歸盖二年秋也東山
　之詩言自我不見于今三年則居東之非東征明矣
　盖周公居東二年成王因風雷之變既親迎以歸三
　叔懐流言之罪遂脅武庚以叛成王命周公征之其
　東征往反首尾又自三年也
　集説(林氏之竒曰周公之藏書于金縢也徒以是事/不得不藏非預知天時有風雷之變而嗣王之)
　(必将啓緘以卜之也成王之啓書于金縢也亦以其/将卜之不得不啓非素知公有請死之冊将取而觀)
　(之也啓緘而遂知周公之心此豈人力之所能為哉/○焦氏竑曰雷電風而不雨乃逆氣所感正天之動)
　(威以彰公徳處可見向也流言居東雖不免乎人/心之危疑今則風雷變動終難掩乎犬心之公道)
二公及王乃問諸史與百執事對曰信噫公命我勿敢
言
　集傳周公卜武王之疾二公未必不知之周公冊祝
　之文二公盖不知也諸史百執事盖卜筮執事之人
　成王使卜天變者即前日周公使卜武王疾之人也
　二公及成王得周公自以為功之説因以問之故皆
　謂信有此事已而歎息言此實周公之命而我勿敢
　言爾孔氏謂周公使之勿道者非是
　集説(黄氏度曰二公知周公為武王禱而不知其為/請代能隂相成王不誚周公而終不敢使成王)
　(迎周公周公之忠終當有以感動成王者雷風之變/固非意料之所及也○時氏瀾曰周公之卜二公何)
　(為不知當時周公既使二公不必與二公即不復與/不惟不敢問周公亦不敢問百執事公命勿敢言見)
　(周公誠意感人之深至此/而猶不言是孰使之然哉)
王執書以泣曰其勿穆卜昔公勤勞王家惟予沖人弗
及知今天動威以彰周公之徳惟朕小子其新逆我國
家禮亦宜之
　集傳新當作親成王啟金縢之書欲卜天變既得公
　冊祝之文遂感悟執書以泣言不必更卜昔周公勤
　勞王室我㓜不及知今天動威以明周公之徳我小
　子其親迎公以歸於國家禮亦宜也案鄭氏詩傳成
　王既得金縢之書親迎周公鄭氏學出於伏生而此
　篇則伏生所傳當以親為正親誤作新正猶大學新
　誤作親也
　集説(林氏之竒曰昔公竭其勤勞於王家至欲以身/代先君之死其至誠於社稷也如此而我以㓜)
　(沖之資乃不及知此成王自反之言也今為此言則/既已知之矣其所以知之者則以上天動雷電之威)
　(以顯周公/之聖徳也)
王出郊天乃雨反風禾則盡起二公命邦人凡大木所
偃盡起而築之嵗則大熟
　集傳國外曰郊王出郊者成王自往迎公即上文所
　謂親逆者也天乃反風感應如此之速洪範庶徴孰
　謂其不可信哉又案武王疾瘳四年而崩羣叔流言
　周公居東二年罪人既得成王迎周公以歸凡六年
　事也編書者附於金縢之末以見請命事之首末金
　縢書之顯晦也
　集説(林氏之竒曰以逆公為我國家之禮所宜比其/至也則郊勞而親逆之故曰王出郊先儒以郊)
　(為玉幣謝天誤矣○吴氏澄曰王出郊以迎而天乃/雨隂陽和也反偃禾之風而禾之偃者盡起天意囬)
　(也凡大木為風所㧞者既顛仆於地矣則合衆力起/其榦令不偃又築其根令堅固也前言秋大􁅳後言)
　(嵗則大熟其辭相始終以見未穫而禾/偃既偃而復起雖遭風災而不害也)
　附録(朱子曰王執書至嵗則大熟歸禾嘉禾之書皆/此後作周公自是歸大夫美之而作東山之詩)
　(也/)
　總論(王氏樵曰金縢一篇周公之事首尾明著以旦/代某之身一為周家大業一亦為成王之㓜也)
　(至誠感天王翼日乃瘳又四年而崩成王纔年十三/耳武庚三監猶且有變使武王遂䘮於克商二年之)
　(後則意外之變何如哉故周公與太公召公同心同/徳以身任天下之重而豈知管蔡不平於旁武庚伺)
　(釁於下雖然以順討逆在王室自有大義存焉在周/公則身被流言有引避而已或以成王終不悟為疑)
　(未足以知聖人之事也天理人事不間毫髪周公之/事人事已無不盡王心已必囬矣而天動威以彰周)
　(公之徳又適相参合孰非周公至誠之效哉至於致/辟之事則大法在王室大義在天下非周公之事也)
　附録(陳氏大猷曰豳風諸詩其言與金縢所書皆昭/然相合大誥序言武王崩三監及淮夷叛金縢)
　(言武王既喪管叔及羣弟流言則流言與叛皆在武/王始崩之際不得分為兩節明矣亦非養宼三年而)
　(後始征也成王㓜未親政凡事皆聴於師傅二公居/中調䕶成王中心雖不能無疑亦未敢明沮周公之)
　(行兼成王諒闇國家之事惟冢宰是任在周公固可/專其事矣四國之變征之少緩則蔓延莫遏周公豈)
　(敢顧一已之小嫌忘宗社之大計耶迨夫三監伏辜/居東以俟朝命而不敢遽歸此則公之避逺權勢以)
　(待成王之悟也以經證經正不必遷就牽合○陳氏/櫟曰我之弗辟朱子初主孔注甚力後改從鄭説特)
　(與九峰言之固宜其用師説而不敢違也然證以蔡/仲之命曰羣叔流言乃致辟管叔于商致辟接流言)
　(下與此之弗辟接流言于國下一也在彼可以致辟/為刑辟在此何不可乎使云我若不避之如何接得)
　(我無以告我先王不審避之将何以告先王乎有辟/字在上則居東便是屯駐以東征矣鴟鴞詩云既取)
　(我子便是謂武庚既敗我管蔡矣三年而歸便是成/王因風雷之變迎公以歸也首尾關渉三年謂二年)
　(三年皆/可耳)
　(案金縢篇孔安國據大誥序三監淮夷之叛在周公/相成王之初故以居東為東征又據蔡仲之命云)
　(羣叔流言乃致辟管叔于商故我之弗辟注曰辟法/也此與豳風鴟鴞篇詩序相合至鄭康成箋詩始讀)
　(辟為避而分居東為二年東征為三年於是紀年紀/事參差不同矣朱子釋詩既從孔氏書傳而蔡氏釋)
　(書則從鄭氏箋詩朱子與蔡氏手帖固在晚年然鴟/鴞詩注究未曽改則讀金縢者未可盡廢孔傳而朱)
　(子前後辨論未决今亦/節録兩存以俟考焉)
　　大誥
　　　集傳武王克殷以殷餘民封受子武庚命三叔
　　　監殷武王崩成王立周公相之三叔流言公将
　　　不利於孺子周公避位居東後成王悟迎周公
　　　歸三叔懼遂與武庚叛成王命周公東征以討
　　　之大誥天下書言武庚而不言管叔者為親者
　　　諱也篇首有大誥二字編書者因以名篇今文
　　　古文皆有○案此篇誥語多主卜言如曰寕王
　　　遺我大寳龜曰朕卜并吉曰予得吉卜曰王害
　　　不違卜曰寕王惟卜用曰矧亦惟卜用曰予曷
　　　其極卜曰矧今卜并吉至於篇終又曰卜陳惟
　　　若兹意邦君御事有曰艱大不可征欲王違卜
　　　故周公以討叛卜吉之義與天命人事之不可
　　　違者反復誥諭之也
　　　集説(陳氏經曰使三叔監殷亦如舜之封象不/得有為於其國使吏治其國之意讀泰牧)
　　　(誓而知武王取商之易讀大誥諸篇而知周家/安商之難○陳氏櫟曰傳避位之説盖以照應)
　　　(金/縢)
王若曰猷大誥爾多邦越爾御事弗弔天降割于我家
不少延洪惟我㓜沖人嗣無疆大歴服弗造哲迪民康
矧曰其有能格知天命
　集傳猷發語辭也猶虞書咨嗟之例案爾雅猷訓最
　多曰謀曰言曰已曰圖未知此何訓也弔恤也猶詩
　言不弔昊天之弔(朱子曰書中弗弔字只如字讀觧/者欲訓弔為至故音的聲非也)
　言我不為天所恤降害於我周家武王遂喪而不少
　待也沖人成王也歴歴數也服五服也哲明哲也格
　格物之格言大思我㓜沖之君嗣守無疆之大業弗
　能造明哲以導民於安康是人事且有所未至而況
　言其能格知天命乎
　集説(王氏安石曰大誥疑有脱誤其不可知者輙闕/之而釋其可知者○林氏之竒曰政雖總於周)
　(公而成王在上為天子必稱王命以告之也○真氏/徳秀曰聖賢舉事必先誥諭多方者所以昭大公而)
　(一衆志非但防亂而已○金氏履祥曰此言成王以/㓜冲嗣位流言展轉而事變如此未能上測天意如)
　(何以起下文求/濟卜筮之意)
已予惟小子若渉淵水予惟往求朕攸濟敷賁敷前人
受命兹不忘大功予不敢閉于天降威用
　集傳已承上語辭已而有不能已之意若渉淵水者
　喻其心之憂懼求朕攸濟者(陳氏大猷曰渡水/曰渉渡訖曰濟)冀其
　事之必成敷布賁飾也敷賁者修明其典章法度敷
　前人受命者増益開大前王之基業若此者所以不
　忘武王安天下之大功也今武庚不靖天固誅之予
　豈敢閉抑天之威用而不行討乎
　集説(孔氏安國曰若渉淵水往求我所以濟渡言祗/懼○孔氏穎逹曰王者征伐刑獄象天震矅殺)
　(戮則征伐者天之所威用謂誅惡是也天有此道王/者用之用之則開不用則閉○吕氏祖謙曰大扺守)
　(成之君苟徒保守無所増飾使祖宗之業不至光明/盛大則為不善繼矣必賁飾其業大前人所受之命)
　(兹乃能不忘所成之大功予不敢閉于天降威用/者謂威既用於三監若不往伐是閉天之威用也)
　附録(王氏安石曰閉拒也天降威成王不敢拒故用/寕王所用大實龜紹天之明以斷吉凶而即天)
　(命也○朱子語類人説荆公穿鑿只是好處亦用還/他如天降割于我家不少延用寕王遺我大寳龜皆)
　(非諸家/所及)
　(案王氏之説以用字屬下句朱子嘗取之蔡傳/仍屬上句讀則以二孔注疏分明不欲更改耳)
寕王遺我大寳龜紹天明即命曰有大艱于西土西土
人亦不静越兹蠢
　集傳寕王武王也下文又曰寕考蘓氏曰當時謂武
　王為寕王以其克殷而安天下也蠢動而無知之貌
　寕王遺我大寳龜者以其可以紹介天命以定吉凶
　曩嘗即龜所命(薛氏肇明曰即命與金/縢即命于元龜同意)而其兆謂将
　有大艱難之事于西土西土之人亦不安静是武庚
　未叛之時而龜之兆盖已預告矣及此果蠢蠢然而
　動其卜可騐如此将言下文伐殷卜吉之事故先發
　此以見卜之不可違也
　集説(蘓氏軾曰有大艱於西土西土人亦不静此龜/所以告也及此三監果動○林氏之竒曰天之)
　(吉凶示人甚明然其道𤣥逺無介紹以傳其意惟卜/之以龜則天之明曉然可見矣此所以即命也○吕)
　(氏祖謙曰寕王遺我大寳龜大誥一篇之綱領也自/始至終皆以卜為言○陳氏櫟曰武庚之亂在東非)
　(西土也孔注四國作大難於京師意其指流言於國/歟○王氏樵曰介紹所以傳人之意龜為天之介紹)
　(以傳天之意故曰紹天明天明者吉凶之理昭然者/也命命龜也此盖武王初崩之時泛卜時事之吉凶)
　(而有此兆将言卜伐武庚之/吉先言此以見卜之有驗也)
殷小腆誕敢紀其叙天降威知我國有疵民不康曰予
復反鄙我周邦
　集傳腆厚(林氏之竒曰蘓氏以腆為厚案僖三十三/年左傳曰不腆敝邑則腆字固當訓厚)
　誕大叙緒疵病也言武庚以小厚之國乃敢大紀其
　既亡之緒是雖天降威于殷然亦武庚知我國有三
　叔疵隙民心不安故敢言我将復殷業而欲反鄙邑
　我周邦也(吕氏祖謙曰反鄙之鄙/如鄭子産曰鄭鄙邑也)
　集説(林氏之竒曰有三叔流言之疵民将不安武庚/知之故其言曰我将紹我湯之業而光復之殷)
　(既復則反以我周家為鄙矣武庚以叛亡之餘而冇/反鄙我周邦之言則其志不小矣縦之一日則有一)
　(日之患此所以/不可不征也)
今蠢今翼日民獻有十夫予翼以于敉寕武圖功我有
大事休朕卜并吉
　集傳于往敉撫武繼也謂今武庚蠢動今之明日民
　之賢者十夫輔我以往撫定商邦而繼嗣武王所圖
　之功也大事戎事左傳云國之大事在祀與戎休美
　也言知我有戎事休美者以朕卜三龜而并吉也案
　上文即命曰有大艱于西土盖卜於武王方崩之時
　此云朕卜并吉乃卜於将伐武庚之日先儒合以為
　一誤矣
　集説(孔氏穎逹曰武庚既叛聞者皆驚故今天下蠢/動○将欲伐叛而賢者即来言人事先應也○)
　(鄭𤣥曰卜并吉者謂三龜皆從也王肅云何以言美/以三龜一習吉是言并吉證其休也○林氏之竒曰)
　(民獻與益稷所謂黎獻同将興師動衆以討不逞之/武庚而十夫以賢能之才為我左右之助則我所有)
　(之大事固為休矣及其灼龜以卜師之勝負則三龜/又皆并吉民獻有十夫子翼則得人心矣朕卜并吉)
　(則得天心矣天人俱應則我周家有必勝之理而武/庚有必亡之勢如之何而不征也○楊氏時曰惟至)
　(誠為能通天下之志誠而不疑其類自合方是時危/疑之甚惟周公以身任之而不疑故十夫予翼此勿)
　(疑朋盍簮之謂也○陳氏櫟曰公之東征邦君御事/皆疑民獻十夫先至故公表其人以誥天下盖天之)
　(視聼在民而民之去就視賢蓍龜固可以紹天明賢/人尤可以占天意也十夫馬融以為十亂非也十亂)
　(周公在中不應自言又有/婦人焉亦不得稱十夫)
肆予告我友邦君越尹氏庶士御事曰予得吉卜予惟
以爾庶邦于伐殷逋播臣
　集傳此舉嘗以卜吉之故告邦君御事往伐武庚之
　詞也肆故也尹氏庶官之正也殷逋播臣者謂武庚
　及其羣臣本逋亡播遷之臣也
　集説(陸氏鍵曰此非國家誅叛之大典不足慿而反/慿冥冥之卜也盖殷王之裔或天心所未欲絶)
　(則取決於卜今卜伐而吉則此不過/逋亡播遷之餘孽耳又何論艱大乎)
爾庶邦君越庶士御事罔不反曰艱大民不静亦惟在
王宫邦君室越予小子考翼不可征王害不違卜
　集傳此舉邦君御事不欲征欲王違卜之言也邦君
　御事無不反曰艱難重大不可輕舉且民不静雖由
　武庚然亦在於王之宫邦君之室謂三叔不睦之故
　實兆釁端不可不自反害曷也(林氏之竒曰與害/澣害否之害同)越
　我小子與父老敬事者皆謂不可征王曷不違卜而
　勿征乎
　集説(時氏瀾曰邦君所以有此言者一則守常習故/遭變事而不知其權一則見其艱大退避而畏)
　(縮也○申氏時行曰艱大以事勢言見不可以/輕舉民不静二句以理勢言見不可不自反)
肆予沖人永思艱曰嗚呼允蠢鰥寡哀哉予造天役遺
大投艱于朕身越予沖人不卬自恤義爾邦君越爾多
士尹氏御事綏予曰無毖于恤不可不成乃寕考圖功
　集傳造為卬我也故我沖人亦永思其事之艱大歎
　息言信四國蠢動害及鰥寡深可哀也然我之所為
　皆天之所役使今日之事天實以其甚大者遺於我
　之身以其甚艱者投於我之身於我沖人固不暇自
　恤矣然以義言之於爾邦君於爾多士及官正治事
　之臣當安我曰無勞(孔氏頴逹/曰毖勞也)於憂誠不可不成武
　王所圖之功相與戮力致討可也此章深責邦君御
　事之避事
　集説(林氏之竒曰成王自責以為我以一身而負艱/難之責則其毒民以興師者豈為一己之故哉)
　(我之興師既非徇一己之私憂凡欲聿追来孝以光/大前人也則爾羣臣其可以徇私臆而不念天下之)
　(大謀與我合謀同心共底安平乎故成王以此而責/之也○陳氏櫟曰以大任責已以大義責臣非不知)
　(遺我以大投我以艱而責不得辭也以義言之當/如此反觀之則以艱大沮撓者其為不義大矣)
已予惟小子不敢替上帝命天休于寕王興我小邦周
寕王惟卜用克綏受兹命今天其相民矧亦惟卜用嗚
呼天明畏弼我丕丕基
　集傳卜伐武庚而吉是上帝命伐之也上帝之命其
　敢廢乎昔天眷武王由百里而有天下亦惟卜用所
　謂朕夢協朕卜襲於休祥是也今天相佑斯民避凶
　趨吉况亦惟卜是用是上而先王下而小民莫不用
　卜而我獨可廢卜乎故又歎息言天之明命可畏如
　此是盖輔成我丕丕基業其可違也天明即上文所
　謂紹天明者
　集説(林氏之竒曰武王之克商既獲仁人又加之夢/卜之協其天人之應不期而同所以遂克商而)
　(有天下今十夫予翼則是天助我民矣况又卜之吉/哉天人之應亦如武王之世則我之征武庚不獨成)
　(寕考之功亦所以述寕考之事也○吕氏祖謙曰天/之明示威畏乃欲輔弼我之基業如孟子言天将降)
　(大任必先苦其心志畏之者乃弼之也大抵國家多/成於憂患天雖降威不敢自沮此周公之自强亦所)
　(以畏天/命也)
王曰爾惟舊人爾丕克逺省爾知寕王若勤哉天閟毖
我成功所予不敢不極卒寕王圖事肆予大化誘我友
邦君天棐忱辭其考我民予曷其不于前寕人圖功攸
終天亦惟用勤毖我民若有疾予曷敢不于前寕人攸
受休畢
　集傳當時邦君御事有武王之舊臣者亦憚征役上
　文考翼不可征是也故周公專呼舊臣而告之曰爾
　惟武王之舊人爾大能逺省前日之事爾豈不知武
　王若此之勤勞哉閟者否閉而不通毖者艱難而不
　易言天之所以否閉艱難國家多難者乃我成功之
　所在我不敢不極卒武王所圖之事也化者化其固
　滯誘者誘其順從棐輔也寕人武王之大臣當時謂
　武王為寕王因謂武王之大臣為寕人也民獻十夫
　以為可伐是天輔以誠信之辭考之民而可見矣我
　曷其不於前寕人而圖功所終乎勤毖我民若有疾
　者四國勤毖我民如人有疾必速攻治之我曷其不
　於前寕人所受休美而畢之乎案此三節謂不可不
　卒終畢寕王寕人事功休美之意言寕人則舊人之
　不欲征者亦可愧矣
　集説(林氏之竒曰武庚之叛是天之閉塞以使我毖/慎盖欲其操心危而慮患深養其徳慧術智於)
　(疢疾之中此正我戡定禍亂以成功之所也我其敢/不極盡而使無遺力以終寕王所圖之事乎○卒寕)
　(王圖事于前寕人圖功攸終者盖欲紹隆基業以膺/繼前人之成績也于前寕人攸受休畢者盖欲永)
　(歴數以繼武王之美命也唐孔氏曰三者文辭畧同/義不甚異大意推言當終文王之業湏征逆亂之賊)
　(丁寕以勸民耳此説是也但不當以寕王為文王耳/○王氏樵曰既言寕王又言寕人者盖謂寕人之功)
　(我尚思終之寕人之休我尚思畢之况爾舊人乎曰/事曰功曰休盖互言之大抵寕王寕人以除亂安民)
　(為事而成功於時受休於天者今適不幸有武庚之/亂不能討定則前事有不卒前功有不終前休有不)
　(畢矣不訖事之咎我固不敢辭爾舊人與/寕人昔日同功一體者亦何以自觧乎)
　附録(朱子曰諸家棐字並作輔字訓更曉不得後讀/漢書顔師古注云棐匪通用如書中棐字正合)
　(作匪字義○許氏月卿曰朱子謂棐匪通天非誠有/言辭考之民可見天意欲征武庚非諄諄然命之民)
　(心所欲即天意也○陳氏櫟曰以寕王寕人為文王/固非以前寕人為武王舊臣亦未稳玩文意寕王寕)
　(人前寕人皆/合指為武王)
王曰若昔朕其逝朕言艱日思若考作室既底法厥子
乃弗肯堂矧肯構厥父菑厥子乃弗肯播矧肯穫厥考
翼其肯曰予有後弗棄基肆予曷敢不越卬敉寕王大
命
　集傳昔前日也猶孟子昔者之昔若昔我之欲往我
　亦謂其事之難而日思之矣非輕舉也以作室喻之
　父既底定廣狭髙下其子不肯為之堂基况肯為之
　造屋乎以耕田喻之父既反土而菑矣(孔氏穎逹曰/菑謂殺草故)
　(治田一嵗曰菑/言其始殺草也)其子乃不肯為之播種(孔氏穎逹曰/播謂布種后)
　(稷播殖百/穀是也)况肯俟其成而刈穫之乎考翼父敬事者
　也為其子者如此則考翼其肯曰我有後嗣弗棄我
　之基業乎盖武王定天下立經陳紀如作室之厎法
　如治田之既菑今三監叛亂不能討平以終武王之
　業則是不肯堂不肯播况望其肯構肯穫而延綿國
　祚於無窮乎武王在天之靈亦必不肯自謂其有後
　嗣而不棄墜其基業矣故我何敢不及我身之存以
　撫存武王之大命乎案此三節申喻不可不終武功
　之意
　集説(孔氏安國曰以作室喻治政也父已致法子乃/不肯為堂基况肯構立屋乎不為其易則難者)
　(可知又以農喻其父已菑耕其田子乃不肯播種況/肯收穫之乎其父敬事創業而子不能繼成其功其)
　(肯言我有後不棄我基業乎今不征是棄之○時氏/瀾曰周公深體武王之心勤勞如此成王或不能平)
　(三監之亂武王之心謂何/今日之事必任其責可也)
若兄考乃有友伐厥子民養其勸弗救
　集傳民養未詳蘇氏曰養厮養也謂人之臣僕大意
　言若父兄有友攻伐其子為之臣僕者其可勸其攻
　伐而不救乎父兄以喻武王友以喻四國子以喻百
　姓民養以喻邦君御事今王之四國毒害百姓而邦
　君臣僕乃憚於征役是長其患而不救其可哉此言
　民被四國之害不可不救援之意
　集説(胡氏士行曰前堂構之喻以自責此民養之喻/以責邦君御事○王氏樵曰意邦君御事以王)
　(宫邦君室為言者頗以管蔡為難耳而成王言譬之/冇友来伐其子則為所畜養者亦惟急救之為是而)
　(不可猶豫坐視/相勸以弗救也)
王曰嗚呼肆哉爾庶邦君越爾御事爽邦由哲亦惟十
人迪知上帝命越天棐忱爾時罔敢易法矧今天降戾
于周邦惟大艱人誕鄰胥伐于厥室爾亦不知天命不
易
　集傳肆放也欲其舒放而不畏縮也爽明也爽厥師
　之爽桀昏徳湯伐之故言爽師受昏徳武王伐之故
　言爽邦言昔武王之明大命於邦皆由明智之士亦
　惟亂臣十人蹈知天命及天輔武王之誠以克商受
　爾於是時不敢違越武王法制憚於征役矧今武王
　死天降禍於周首大難之四國大近相攻於其室事
　危勢廹如此爾乃以為不可征爾亦不知天命之不
　可違越矣此以今昔互言責邦君御事之不知天命
　案先儒皆以十人為十夫然十夫民之賢者爾恐未
　可以為迪知帝命未可以為越天棐忱所謂迪知者
　蹈行真知之詞也越天棐忱天命已歸之詞也非亂
　臣昭武王以受天命者不足以當之况君奭之書周
　公歴舉虢叔閎夭之徒亦曰迪知天威於受殷命亦
　曰若天棐忱詳周公前後所言則十人之為亂臣又
　何疑哉
　集説(孔氏安國曰歎今伐四國必克之故以告諸侯/及臣下御治事者○王氏樵曰迪知上帝命者)
　(心與天通自然合理者也知天命不易者未能真知/而不敢不信者也在武王時商罪貫盈不可不討天)
　(命如此眷佑有周夢卜協吉天之棐忱又如此在今/日武庚作亂不可不討天命亦如此民獻予翼朕卜)
　(并吉天之棐忱亦又如此是今昔之事理一也然在/昔有十人之輔而爾舊人亦不敢易武王之法今考)
　(翼不可征則不惟易我之法而言害不違卜則亦不/知天命之不可易矣以昔時奉法之心為今日順天)
　(之義則與迪知者雖有間/而與爽邦者實同功矣)
　附録(孔氏安國曰十人蹈知天命謂人獻十夫来佐/周○孔氏頴逹曰蹈天者識天命而履行之十)
　(人謂上文民獻十夫此是賢人賢人既来是必克之/效也○林氏之竒曰武庚之亂神人之所共怒而邦)
　(君御事乃以為不可此十人惠然而来皆以為可征/則夫十人者盖哲人也十人之所以為哲人者以其)
　(能迪知上帝之命故也○陳氏櫟曰自爽邦至/棐忱本無武王時之意十夫十人前後相應)
　(案十人迪知上帝命與民獻有十夫予翼蔡傳前後/詮解不同然諸儒皆從孔傳以十人即是十夫盖)
　(此節經文未嘗明指武王時事周公在十亂之/中亦未必自言及此似舊説可並存以叅觀也)
予永念曰天惟喪殷若穡夫予曷敢不終朕畞天亦惟
休于前寕人
　集傳天之喪殷若農夫之去草必絶其根本我何敢
　不終我之田畝乎我之所以終畞者是天亦惟欲休
　美於前寕人也
　集説(林氏之竒曰我之長念則謂天以紂之暴虐而/改命我周其於殷人也若穡夫治田去其稂莠)
　(必芟夷藴崇之絶其本根勿使能植而後已今也有/遺種焉則我何敢不如田畝之終而畢其事乎盖武)
　(庚之叛不去則為不終朕畝矣武王伐紂其誓師曰/除惡務本正如此終朕畞之謂也天使我周家仗大)
　(義以滅殷者亦惟休美於前寕人使長享天下也○/曹氏學佺曰武王伐紂而封武庚不忍絶之也武庚)
　(叛是自絶之矣惟其/自絶故天亦絶之)
予曷其極卜敢弗于從率寕人有指疆土矧今卜并吉
肆朕誕以爾東征天命不僣卜陳惟若兹
　集傳我何敢盡欲用卜敢不從爾勿征盖率循寕人
　之功當有指定先王疆土之理卜而不吉固將伐之
　况今卜而并吉乎故我大以爾東征天命斷不僣差
　卜之所陳盖如此案此篇専主卜言然其上原天命
　下述得人往推寕王寕人不可不成之功近指成王
　邦君御事不可不終之責諄諄乎民生之休戚家國
　之興喪懇惻切至不能自已而反復終始乎卜之一
　説以通天下之志以斷天下之疑以定天下之業非
　聰明睿智神武而不殺者孰能與於此哉
　集説(真氏徳秀曰此以予永念發端下分三説天命/䘮殷我不可不終其事一也天降休命于武王)
　(凡今所有之疆土皆前人之所區畫我可不率其舊/如韓愈所謂惟天惟祖宗所以付任予者庶其在此)
　(予曷敢不力二也其下乃言今卜并吉是天實命我/所不可違三也予曷其極卜言不必窮極於卜也卜)
　(陳惟若兹言卜亦不外乎此也先以理斷而後以卜/叅之盖不特不違卜亦本不專恃於卜也○陳氏櫟)
　(曰東征之舉以天命與先王之責决之本不待卜况/今卜又并吉故我大以爾東征天命討罪决不僣差)
　(卜之所陳盖如此此總承前諸章之意而結之以哲/人與元龜知天意之當從前業之當終而决於東征)
　(也/)
　總論(朱子曰大誥一篇不可曉據周公在當時外則/有武庚管蔡之叛内則有成王之疑周室方且)
　(岌岌然他作此書必欲以此聳動天下也而今大誥/大意不過説周家辛苦做得這基業在此我後人)
　(不可不有以成就之而已其後又却専歸在卜上其/意思緩而不切殊不可曉○因言武王既克紂武庚)
　(三監及商民叛曰當初紂之暴虐天下之人胥怨及/武王既奉天下之心以誅紂於是天下之怨皆觧而)
　(歸徳於周矣然商之遺民及與紂同事之臣一旦見/宗社為墟寕不動心兹固叛心之所由生也盖始於)
　(苦紂之暴而欲其亡固人之心及怨已觧而人心復/有所不忍亦事勢人情之必然者又况商之流風善)
　(政畢竟尚有在人心者及其頑民感商恩意之深此/其所以叛也後来樂毅伐齊亦是如此○書亦難㸃)
　(如大誥語句甚長今人都碎讀了所以曉不得○董/氏鼎曰帝王之决大疑必詢謀僉同謀及乃心卿士)
　　(庶民而後及卜筮盖以人謀既協乃决於天商之亡/也格人元龜罔敢知吉周之東征也民獻十夫予翼)
　　(而卜又并吉此大誥/一書所以始終言之)
　
　
　
　
　
　
　
　
　
　
　
　
　
欽定書經傳説彚纂卷十二
　欽定四庫全書
欽定書經傳説彚纂卷十三
　　　微子之命
　　　　集傳微國名子爵也成王既殺武庚封微子於
　　　　宋以奉湯祀史錄其誥命以爲此篇今文無古
　　　　文有
　　　　集説(史記宋微子世家微子度紂終不可諫欲/死之及去未能自決問於大師少師乃勸)
　　　　(微子去遂行周武王伐紂克殷微子乃持其祭/器造於軍門肉袒面縛左牽羊右把茅膝行而)
　　　　(前以告武王乃釋微子復其位如故武王崩成/王少周公代行政管蔡疑之乃與武庚作亂周)
　　　　(公既承成王命誅武庚乃命微子代殷後奉其/先祀作微子之命以申之國于宋○孔氏穎達)
　　　　(曰武王既克紂微子乃歸之非去紂即奔周也/馬遷之書辭多錯謬面縛縛手於後又安得牽)
　　　　(羊把茅也要言歸周之事是其實耳○林氏之/竒曰㣲子之篇曰詔王子出廸孔子曰微子去)
　　　　(之則微子雖去商亦遯於荒野而已未適他國/也及武王既克紂痛社稷之無主於是始抱祭)
　　　　(器以歸周微子既歸於周但以殷之封爵居其/舊位而已使武王之命殷後擇其賢而立之則)
　　　　(必以箕子微子先於武庚矣然所以立武庚為/商後者非二子之讓而後立之也武庚紂之嫡)
　　　　(子舍而不立尚誰立哉惟武庚與三叔同惡竊/發周公既已東征而誅之矣則殷命自此而黜)
　　　(焉序所以先言成王黜殷命而殺武庚然後繼/之曰命微子啟代殷後也蓋武王之立商後則)
　　　(因其故都至成王之封微子則始國於宋樂記/曰武王克殷既下車投殷之後於宋唐孔氏曰)
　　　(微子初封於宋不知何爵此時因舊宋命之爲/公令爲湯後此蓋順樂記之言而文致之耳未)
　　　(必有所據也○微子者殷圻内之爵也既已封/之宋則當曰宋公今不曰宋公之命而以微子)
　　　(之命名篇猶稱殷爵者蓋殷臣之客於周者也/故雖爵爲上公尹兹東夏而以殷爵圻内之封)
　　　(爲稱號至於後世子孫亦皆/以微子稱之非有他爵諡也)
　(案蔡傳以微子封宋爲成王時事與書序及史記相/合觀經文庸建爾于上公尹兹東夏自是始封就國)
　(之體或謂武王封微子于宋者據樂記言武王下車/投殷之後於宋是也但記者特詳於論樂不似書序)
　(史記專論微子時事始末備悉故陳澔集説云殷後/不曰封而曰投者舉而徙置之辭然封微子于宋在)
　(成王時此特歴敘黄帝堯舜禹湯之次/而言之耳則亦以蔡氏書傳爲斷也)
王若曰猷殷王元子惟稽古崇德象賢統承先王修其
禮物作賓于王家與國咸休永世無窮
　集傳元子長子也微子帝乙之長子紂之庶兄也崇
　徳謂先聖王之有徳者則尊崇而奉祀之也象賢謂
　其後嗣子孫有象先聖王之賢者則命之以主祀也
　言考古制尊崇成湯之徳以微子象賢而奉其祀也
　禮典禮物文物也修其典禮文物不使廢壊以備一
　王之法也孔子曰夏禮吾能言之杞不足徵也殷禮
　吾能言之宋不足徵也文獻不足故也殷之典禮微
　子修之至孔子時已不足徵矣故夫子惜之賓以客
　禮遇之也振鷺言我客戾止左傳謂宋先代之後天
　子有事膰焉有喪拜焉者也呂氏曰先王之心公平
　廣大非若後世滅人之國惟恐苖裔之存爲子孫害
　成王命微子方且撫助愛養欲其與國咸休永世無
　窮公平廣大氣象於此可見
　集説(孔氏安國曰言二王之後各修其典禮正朔服/色與時王竝通三綂爲時王賓客與時皆美長)
　(世無竟○孔氏頴達曰郊特牲云天子存二代之後/猶尊賢也尊賢不過二代書傳云王者存二王之後)
　(與已爲三所以通三統立三正禮運云杞之郊也禹/也宋之郊也契也是二王後得郊祭天以其祖配之)
　(鄭云命以天子禮祭其始祖受命之王自行其正朔/服色此謂通天三統是立二王後之義也此命首言)
　(稽古則立先代之後自古而有此法也○林氏之竒/曰惟稽古崇徳象賢此總言其所以封之之意也林)
　(子和曰夲成湯而言之則曰崇徳自微子而言則曰/象賢此説是也蓋非成湯之盛徳冇奕世之餘慶則)
　(何以使其爵土之不絶非微子之賢則何以繼先人/之緒而修其制度乎○呂氏祖謙曰象者欲其盛徳)
　(之象形容長存而不泯也聖人開一代之治各有一/代之典禮周既受命商之禮物不可用矣而禮物之)
　(舊復修於微子可以觀三代易世至公之意況消息/盈虗何常之有損益之理如循環先王禮物之不修)
　(後聖有作扶救之用何所稽考自微子至戴公歴年/未逺止得商頌十二篇孔子刪詩五篇而已禮物之)
　(不修/故也)
嗚呼乃祖成湯克齊聖廣淵皇天眷佑誕受厥命撫民
以寬除其邪虐功加于時德垂後裔
　集傳齊肅也齊則無不敬聖則無不通廣言其大淵
　言其深也誕大也皇天眷佑誕受厥命即伊尹所謂
　天監厥德用集大命者撫民以寬除其邪虐即伊尹
　所謂代虐以寬兆民允懷者功加于時言其所及者
　衆徳垂後裔(朱子曰裔衣裾之末衣之/餘也故以爲子孫之稱)言其所傳者
　遠也後裔即微子也此崇徳之意
　集説(呂氏祖謙曰齊聖廣淵於此識湯徳之全體湯/克寛克仁其開六百年基業正在於寛○時氏)
　(瀾曰後世傳記多謂湯尚嚴商人先罰而後賞不知/自古人君立一代規模未有不出於寬其間有若整)
　(治嚴肅者亦寛之用耳○陳氏櫟曰湯之寛非縱弛/之寛乃自齊聖廣淵盛徳中流出總言之皆垂後裔)
　(之徳之源也功加于時功即徳之效徳垂後裔徳即/功之夲互言之爾湯之功徳而可使之不祀乎此所)
　(以生下文/之意也)
爾惟踐修厥猷舊有今聞恪愼克孝肅恭神人予嘉乃
德曰篤不忘上帝時歆下民祗協庸建爾于上公尹兹
東夏
　集傳猷道令善聞譽也微子踐履修舉(王氏樵曰履/其後曰踐能)
　(敦行之/曰修)成湯之道舊有善譽非一日也恪敬也恪謹
　克孝肅恭神人指微子實徳而言抱祭器歸周亦其
　一也篤厚也我善汝徳曰厚而不忘也歆饗庸用也
　王者之後稱公故曰上公尹治也宋亳在東故曰東
　夏(陳氏師凱曰自豐鎬言之則宋在東宋國今爲歸/徳府屬河南即高辛氏閼伯所居商邱也有微子)
　(墓地理今釋蔡傳云宋亳在東故曰東夏今河/南歸徳府商邱縣宋微子所封以爲湯後也)此象
　賢之意
　集説(王氏安石曰宋商後得郊天故云上帝時歆○/葉氏適曰周制三公在朝八命有功徳出封作)
　(伯九命謂之上公二王後亦出封之公也○張氏九/成曰恪愼在心肅恭在貎克孝内也故言恪愼神人)
　(外也故言肅恭○眞氏徳秀曰恪慎克孝是事親以/敬也肅恭神人是事神治人亦以敬也敬以事神故)
　(上帝時歆敬以治人故下民祗協古聖賢惟/於敬用功而已微子之徳信乎其爲象賢也)
欽哉徃敷乃訓愼乃服命率由典常以蕃王室𢎞乃烈
祖律乃有民永綏厥位毗予一人世世享德萬邦作式
俾我有周無斁
　集傳此因戒勉之也服命上公服命也(金氏履祥曰/服謂上公九)
　(旒九章之服命謂上公九/命凡車旗獻享之節也)宋王者之後成湯之廟當
　有天子禮樂慮有僭擬之失故曰謹其服命率由典
　常以戒之也𢎞大律範毗輔式法斁厭也即詩言在
　此無斁之意○林氏曰偪生於僭僭生於疑非疑無
　僭非僭無偪謹其服命遵守典常安有偪僭之過哉
　魯實侯爵乃以天子禮樂祀周公亦既不謹矣其後
　遂用於羣公之廟甚至季氏僭八佾三家僭雍徹其
　原一開末流無所不至成王於宋謹愼如此必無賜
　周公以天子禮樂之事豈周室既衰魯竊僭用託爲
　成王之賜伯禽之受乎
　集説(蘇氏軾曰方武庚叛後微子蓋處可疑之地而/命之曰上帝時歆曰𢎞乃烈祖曰萬邦作式此)
　(三代之事後世所不能及也○林氏之竒曰立二王/之後欲其統承先王故勉之以𢎞乃烈祖欲其修其)
　(禮物故勉之以慎乃服命欲其永世無窮故勉之以/世世享徳欲其作賓于王家與國咸休故勉之以俾)
　(我有周無斁○黄氏度曰杞宋一體杞遂微弱不振/宋歴春秋為望國與周俱亡微子之徳為有傳也○)
　(眞氏徳秀曰微子既篤於敬矣猶以欽哉勉之欲其/敬而又敬也徃敷乃訓欲其以修於己者布其敎於)
　(國人也○陳氏大猷曰此章廣上文統承先王至永/世無窮之意○王氏充耘曰宋一諸侯耳如何為萬)
　(邦式蓋宋先代之後諸侯宋魯於是觀禮有欲學殷/禮者必之宋也○孫氏繼有曰王室以國家言故曰)
　(蕃一人以君身言故曰毗徳在烈祖而微子能光大/之曰𢎞徳在微子而後世能慿藉之曰享有民以東)
　(夏之民言言民之所觀法者在始封之君萬邦以諸/侯言言諸侯所觀法者在先代之後在微子曰綏位)
　(在周家則曰無斁未有周/有斁志而宋能綏位者)
嗚呼往哉惟休無替朕命
　集傳歎息言汝往之國當休美其政而無廢棄我所
　命汝之言也
　集説(林氏之竒曰嗚呼者又嗟歎以重其言也言我/之所以命汝者其言丁寧反覆如此則爾之往)
　(即爾封惟無廢我所命汝之言服/膺而勿失則其體莫大於此矣)
　總論(王氏炎曰泰誓牧誓言紂之失至于再三與周/之友邦及從征之臣言也酒誥言紂之失亦無)
　(所隠兄弟之間相與言也至多士多方言紂之失則/略與殷之遺民言也微子之命竝無一字及紂與武)
　(庚之事不可對商之賢子言也而惟言湯之聖微子/之賢其言有體也哉○眞氏徳秀曰此非特得誥命)
　(賢者之體蓋武庚之罪當行天討微子之徳當加天/命非有一毫喜怒之私故其辭從容和平略無忿疾)
　(之意於此可見聖人之心矣○呂氏柟曰微子之命/義而仁信而禮其賢王誼辟之志乎故自崇徳以下)
　(皆言古制也乃祖成湯以下言崇徳也踐修以下言/象賢也往敷乃訓以下則言統承先王修其禮物作)
　(賓王家與國咸休也故𢎞乃烈祖世世享徳者皆統/承之事也愼乃服命率由典常者皆修禮物之事也)
　(蕃王室毗一人俾我有周/無斁者皆作賓之事也)
　　康誥
　　　集傳康叔文王之子武王之弟武王誥命爲衞
　　　侯今文古文皆有○案書序以康誥爲成王之
　　　書今詳夲篇康叔於成王爲叔父成王不應以
　　　弟稱之説者謂周公以成王命誥故曰弟然既
　　　謂之王若曰則爲成王之言周公何遽自以弟
　　　稱之也且康誥酒誥梓材三篇言文王者非一
　　　而略無一語以及武王何邪説者又謂寡兄勖
　　　爲稱武王尤爲非義寡兄云者自謙之辭寡徳
　　　之稱苟語他人猶之可也武王康叔之兄家人
　　　相語周公安得以武王爲寡兄而告其弟乎或
　　　又謂康叔在武王時尚幼故不得封然康叔武
　　　王同母弟武王分封之時年已九十安有九十
　　　之兄同母弟尚幼不可封乎且康叔文王之子
　　　叔虞成王之弟周公東征叔虞已封於唐豈有
　　　康叔得封反在叔虞之後必無是理也又案汲
　　　冢周書克殷篇言王即位於社南羣臣畢從毛
　　　叔鄭奉明水衞叔封傳禮召公奭贊采師尚父
　　　牽牲史記亦言衞康叔封布兹(徐氏廣曰兹/者籍席之名)與
　　　汲書大同小異康叔在武王時非幼亦明矣特
　　　序書者不知康誥篇首四十八字爲洛誥脱簡
　　　遂因誤爲成王之書是知書序果非孔子所作
　　　也康誥酒誥梓材篇次當在金縢之前
　　　集説(朱子曰康誥三篇此是武王書無疑其中/分明説王若曰孟侯朕其弟小子封豈有)
　　　(周公方以成王之命命康叔而遽述己意以告/之乎決不解如此五峰吴才老皆説是武王書)
　　　(只緣誤以洛誥書首一段置在康誥之前故敘/其書於大誥微子之命之後問如此則封康叔)
　　　(在武庚未叛之前矣曰想是同時商畿千里紂/之地亦甚大所封必不止三兩國也○或問孔)
　　　(氏小序以康誥爲成王周公之書而子以武王/言之何也曰此五峰胡氏之説也嘗因而考之)
　　　(其曰朕弟寡兄皆為武王之自言乃得事理之/實而其他證亦多小序之言不足深信○胡氏)
　　　(於皇王大紀考究得康誥非周公成王時乃武/王時蓋有朕其弟之語若成王則康叔為叔父)
　　　(矣又首尾只稱文考成王周公必不只稱文考/又有寡兄之語亦是武王自稱無疑如今人稱)
　　　(劣兄之類又唐叔得禾傳記所載成王先封唐/叔後封康叔決無姪先叔之理○問殷地武王)
　　　(既以封武庚而使三叔監之矣又以何處封康/叔曰既言以殷餘民封康叔豈非封武庚之外)
　　　(又以封/之乎)
惟三月哉生魄周公初基作新大邑于東國洛四方民
大和㑹侯甸男邦采衞百工播民和見士于周周公咸
勤乃洪大誥治
　集傳三月周公攝政七年之三月也始生魄十六日
　也百工百官也士説文曰事也詩曰勿士行枚呂氏
　曰斧斤版築之事亦甚勞矣而民大和㑹悉來赴役
　即文王作靈臺庶民子來之意蘇氏曰此洛誥之文
　當在周公拜手稽首之上(地理今釋東國洛洛有王/城有成周王城在今河南)
　(河南府洛陽縣西五里括地志云故王城一名河南/城夲郟鄏周公新築在洛州河南縣北九里苑内東)
　(北隅自平王以下十二王皆都此至敬王乃遷都成/周至赧王又居王城也成周在今洛陽縣東三十里)
　(洛誥所謂我卜瀍水東亦惟洛食者也又名下都周/遷殷頑民于此史記正義云東周古洛陽城也括地)
　(志云洛陽故城在洛州洛陽縣東北/二十六里周公所築即成周城也)
　集説(孔氏安國曰初造基建作王城大都邑於東國/洛汭居天下土中○林氏之竒曰洛邑之地既)
　(為天地之中故作新之而四方之民莫不和悦而来/㑹也其列爵分土布於九服之國則侯甸男采衞五)
　(服之諸侯莫不咸在也周制為九服王畿之外五百/里曰侯又其外方五百里曰甸又其外方五百里曰)
　(男又其外方五百里曰采又其外方五百里曰衞衞/服之外則蠻服矣衞服以内即禹貢之綏服蠻服以)
　(内即禹貢之要服故其㑹於洛邑者惟此五者而已/○陳氏櫟曰初基定基址也鎬在西洛在東故曰東)
　(國洛見士朝見而趨事也民大和㑹人心夲自和也/播民和因人心之和而播敷宣暢其和也悦以使民)
　(民忘其勞公不忘民之勞而勤勞之所以得民心也/以召誥攷之周公以三月十二日乙卯至洛先觀召)
　(公營洛規模十四日丁巳行郊禮十五日戊午行社/禮十六日己未初基作洛繼此五日内號召齊集計)
　(度區畫分配科派至二十一日甲子朝乃用書命庶/殷諸侯丕作召誥所謂用書命丕作即此所謂洪大)
　(誥治也如召誥傳中引春秋傳士彌牟營成周之類/參以召誥日月脗合洛誥冠以此九句方有頭緒强)
　(附於此全不相應其為洛誥脱簡何可疑者○陳氏/雅言曰遷都定國之事非民之和則不足以有為非)
　(民力之勤則不足以有成然其所以能勤者皆由於/能和也其心既和則其力自勤而況有百工以播其)
　(和有周公/以咸其勤)
王若曰孟侯朕其弟小子封
　集傳王武王也孟長也言為諸侯之長也封康叔名
　舊説周公以成王命誥康叔者非是
　集説(吳氏棫曰先儒謂康叔受封時尚幼者以此書/稱小子之故康叔與武王周公皆太姒之子安)
　(得為尚幼今陕右之俗凡尊命卑貴命賤雖長且老/者亦以小子呼之表見親愛之辭此所謂小子亦然)
　(○王氏栢曰觀其詞氣鄭重反復告戒若武王面命/之意詳玩之亦史臣受武王諄諄之㫖特為此丁寧)
　(之言見康叔者為武王之所親愛故曰未有若汝封/之心又曰朕心朕徳惟乃知皆嘉之之詞也又見武)
　(王亦慮商民之難化所以舉所甚親者任此責/想命三叔之時亦必有勤懇之言如此篇者)
惟乃丕顯考文王克明德愼罰
　集傳左氏曰明徳謹罰文王所以造周也明徳務崇
　之之謂謹罰務去之之謂明徳謹罰一篇之綱領不
　敢侮鰥寡以下文王明徳謹罰也汝念哉以下欲康
　叔明徳也敬明乃罰以下欲康叔謹罰也爽惟民以
　下欲其以徳行罰也封敬哉以下欲其不用罰而用
　徳也終則以天命殷民結之
　集説(林氏之竒曰天佑下民作之君作之師凡欲其/修徳以子惠斯民而已其為刑罰殺戮則誠冇)
　(所不得已焉董仲舒曰陽常居大夏而以生育長養/為事隂常居大冬則積於空虚不用之處如此見天)
　(之任徳而不任刑也天使陽出布施於上以成歲功/使隂入伏於下而時出佐陽明徳者陽出布施於上)
　(之譬也愼罰者使隂入伏於下之譬也明徳謹罰則/文王愛民之心至矣○陳氏大猷曰治天下不過徳)
　(刑兩端徳者人所同慕感化人心之夲也文王則克/明之使民慕而入於徳罰者人所同畏防範人心之)
　(具也文王則克謹之使民畏而不入於罰○王氏樵/曰案罰謂之慎言輕重適當不妄加耳成二年左傳)
　(謂務去之之謂而蔡氏引之何也蓋辟以止辟刑期/無刑此自古聖人明刑之夲意也後世鮮復知之矣)
　(孔子曰古之知法者能省刑夲/也後之知法者不失有罪末矣)
不敢侮鰥寡庸庸祗祗威威顯民用肇造我區夏越我
一二邦以修我西土惟時怙冒聞于上帝帝休天乃大
命文王殪戎殷誕受厥命越厥邦厥民惟時敘乃寡兄
勖肆汝小子封在兹東土
　集傳鰥寡人所易忽也於人易忽者而不忽焉以見
　聖人無所不敬畏也即堯不虐無告之意論文王之
　徳而首發此非聖人不能也庸用也用其所當用敬
　其所當敬威其所當威言文王用能敬賢討罪一聽
　於理而已無與焉故徳著於民用始造我區夏及我
　一二友邦漸以修治至罄西土之人怙之如父冒之
　如天明徳昭升聞于上帝帝用休美乃大命文王殪
　滅大殷大受其命萬邦萬民各得其理莫不時敘汝
　寡徳之兄亦勉力不怠故爾小子封得以在此東土
　也吴氏曰殪戎殷武王之事也此稱文王者武王不
　敢以為己之功也○又案東土云者武王克商分紂
　城朝歌以北為邶南為鄘東為衞意邶鄘為武庚之
　封而衞即康叔也漢書言周公善康叔不從管蔡之
　亂似地相比近之辭然不可考矣
　集説(孔氏安國曰恵恤窮民不慢鰥寡用可用敬可/敬刑可刑明此道以示民○孔氏頴逹曰用可)
　(用敬可敬即明徳也用可用謂小徳小官敬可敬謂/大徳大官刑可刑謂愼罰也○林氏之竒曰論聖人)
　(之盛徳必稱其不廢困窮不侮鰥寡者蓋困窮鰥寡/人情之所易忽者而仁惠加焉猶不敢侮慢則其深)
　(仁厚澤所以覆被斯民者無以復加矣○陳氏大猷/曰不敢侮鰥寡者仁民也庸庸祗祗明徳之事威威)
　(愼罰之事是是非非使民曉然知所好惡所以顯民/也恐康叔以受封為當然故歴言文王之積累汝兄)
　(之勉勵故汝得有此土地庶其/念所自之艱難而不敢慢易也)
王曰嗚呼封汝念哉今民將在祗遹乃文考紹聞衣德
言徃敷求于殷先哲王用保乂民汝丕遠惟商耇成人
宅心知訓别求聞由古先哲王用康保民𢎞于天若徳
裕乃身不廢在王命
　集傳此下明徳也遹述衣服也今治民将在敬述文
　考之事繼其所聞而服行文王之徳言也(林氏之竒/曰若説命)
　(所謂説乃言/惟服是也)徃之國也宅心處心也安汝止之意知
　訓知所以訓民也由行也曰保乂曰知訓曰康保經
　緯以成文爾武王既欲康叔祗遹文考又欲敷求商
　先哲王又丕遠惟商耇成人又别聞由古先哲王近
　述諸今遠稽諸古不一而足以見義理之無盡易曰
　君子多識前言往行以畜其徳𢎞者廓而大之也天
　者理之所從出也康叔博學以聚之集義以生之眞
　積力乆衆理該通此心之天理之所從出者始恢廓
　而有餘用矣若是則心廣體胖動無違禮斯能不廢
　在王之命也○呂氏曰康叔力求聖賢問學至於𢎞
　于天徳裕身可謂盛矣止能不廢王命才可免過而
　已此見人臣職分之難盡若欲為子必須如舜與曾
　閔方能不廢父命若欲為臣必須如舜與周公方能
　不廢君命
　集説(林氏之竒曰康叔之治民固不可不取法於文/考然文考必取法於殷先哲王及商耇成人故)
　(既祗遹文王則當敷求殷先哲王逺惟商耇成人也/殷先哲王商耇成人必取法於古先哲王故既敷求)
　(殷先哲王逺惟商耇成人則當别求古先哲王也古/先哲王必取法於天故别求古先哲王則當𢎞于天)
　(也至於𢎞于天則無以復加矣道之大原出於天故/也召誥曰無遺壽耇曰其稽我古人之徳曰其有能)
　(稽謀自天亦此意能𢎞于天則能順性命之理以成/其徳而可以裕乃身矣○胡氏士行曰凡羣聖心傳)
　(之妙制作之法悉聞悉見則學問精深衆理該貫道/之大原其出于天者裕然在乃身而後王命可以不)
　(廢矣○王氏樵曰𢎞于天之説蔡氏實夲程子易傳/之意易曰天在山中大畜君子以多識前言往行以)
　(畜其徳程子曰天為至大而在山之中所畜至大之/象君子觀象以大其藴蓄人之藴蓄由學問而大在)
　(多聞前古聖賢之言與行考迹以觀其用察言以求/其心識而得之以蓄成其徳乃大畜之義也愚謂大)
　(畜即所謂𢎞于天也天者理之所從出而吾心之體/無不該考迹而知古人之致用察言而得古人之用)
　(心積之之多至于一旦豁然/貫通焉斯可以言𢎞于天矣)
王曰嗚呼小子封恫瘝乃身敬哉天畏棐忱民情大可
見小人難保往盡乃心無康好逸豫乃其乂民我聞曰
怨不在大亦不在小惠不惠懋不懋
　集傳恫痛瘝病也視民之不安如疾痛之在乃身不
　可不敬之也天命不常雖甚可畏然誠則輔之民情
　好惡雖大可見而小民至為難保汝往之國所以治
　之者非他惟盡汝心無自安而好逸豫乃其所以治
　民也古人言怨不在大亦不在小惟在順不順勉不
　勉耳順者順於理勉者勉於行即上文所謂往盡乃
　心無康好逸豫者也
　集説(孔氏安國曰治民務除惡政當如痛病在汝身/欲去之○夏氏僎曰民之休戚汝之休戚也故)
　(曰恫瘝乃身敬哉以下即當敬之事○朱子曰恫瘝/常如疾痛之在身則無不覺矣○時氏瀾曰今命爾)
　(為諸侯非欲富貴爾身乃委疾痛於爾身耳天心難/奉民心難安爾自此以往當盡其誠心不可安康而)
　(好逸豫此心不分於逸豫則必専於乂民如鰥寡孤/獨人所易虐能撫摩之是惠所不惠也纖悉微小人)
　(所易忽能力行之是懋所不懋也/所以然者正以為弭怨之道也)
已汝惟小子乃服惟𢎞王應保殷民亦惟助王宅天命
作新民
　集傳服事應和也汝之事惟在廣上徳意和保殷民
　使之不失其所以助王安定天命而作新斯民也此
　言明徳之終也大學言明徳亦舉新民終之
　集説(朱子曰鼔之舞之之謂作鼔之舞之如擊鼓然/自然使人跳舞踴躍然民之所以感動者由其)
　(夲有此理但上之人既自有以明其明徳時時提撕/警發則下之觀瞻感化各自有以興起其同然之善)
　(心而不能已耳○陳氏大猷曰殷民乃天命所視以/去留人心所視以觀化保殷民所以助王宅天命而)
　(作新民也○陳氏櫟曰此欲康叔法文王之明徳而/極於新民也大學傳引康誥曰克明徳即截上文克)
　(明徳愼罰一句上三字引作新民即此章此一句也/大學三綱領之二其源實出於康誥二帝夏商以来)
　(言明徳者有矣未有言新民者言克明徳作新民體/用相對首見於康誥而大學祖述之○王氏樵曰惟)
　(以徳化民而不恃刑罰以為治此上之徳意也當廣/此徳意以和保殷民於以助我安定天命而作新斯)
　(民蓋我承文考誕受之命則有安定之責我受文考/時敘之民則有作新之責皆於殷民既化卜之夫以)
　(事之在汝者而有助於我以責之在我者/而有賴於汝此寄託之重而期望之深也)
王曰嗚呼封敬明乃罰人有小罪非眚乃惟終自作不
典式爾有厥罪小乃不可不殺乃有大罪非終乃惟眚
災適爾既道極厥辜時乃不可殺
　集傳此下謹罰也式用適偶也人有小罪非過誤乃
　其固為亂常之事用意如此其罪雖小乃不可不殺
　即舜典所謂刑故無小也人有大罪非是故犯乃其
　過誤出於不幸偶爾如此既自稱道盡輸其情不敢
　隱匿罪雖大時乃不可殺即舜典所謂宥過無大也
　諸葛孔明治蜀服罪輸情者雖重必釋其既道極厥
　辜時乃不可殺之意歟
　集説(蘇氏軾曰此設為死罪之大小以明其情之有/輕重非謂小罪為可殺也如甲乙皆有死罪而)
　(甲之罪小於乙非謂其罪不至死也今世之法謀殺/已傷雖未殺皆死雖未傷而寘人於必死之地亦死)
　(過失殺雖已殺皆贖與此意略相似○林氏之竒曰/用刑之道惟敬故明王制曰一成而不可變故君子)
　(盡心焉惟盡心而不苟則既致其敬矣既致其敬則/其意論輕重之序謹測深淺之量豈有不明者哉○)
　(金氏履祥曰過自己生為眚罪自外至為災○陳氏/櫟曰小罪怙終刑之可也殺之無乃過乎蓋敗常越)
　(軌其罪雖小其情乃亂之原不殺則為害将甚大曰/有者謂小罪中有加此者非謂凡有小罪而怙終者)
　(皆殺之也此又宜於作不典觀之○陸氏鍵曰愼罰/之夲敬則明明生于敬下舉此二等以見例肆赦賊)
　(刑有虞先有法之經而後舉此示法之權殷民情變/而莫測不可以常法律止可權情之輕重耳加重于)
　(匿情而末減于輸情/所以儆頑矯枉也)
王曰嗚呼封有敘時乃大明服惟民其勅懋和若有疾
惟民其畢棄咎若保赤子惟民其康乂
　集傳有敘者刑罰有次序也明者明其罰服者服其
　民也左氏曰乃大明服己則不明而殺人以逞不亦
　難乎勅戒勅也民其戒勅而勉於和順也若有疾者
　以去疾之心去惡也故民皆棄咎若保赤子者以保
　子之心保善也故民其安治
　集説(林氏之竒曰前告之以敬明乃罰故此以為冇/其敘則是汝能明之也刑既明則民服矣故天)
　(下莫不曉然知上之好惡此所以相戒勅懋勉而莫/不和平也然汝之用法必常有不忍人之心而後可)
　(若有疾若保赤子皆出於中心之所誠然蓋人有疾/而欲去之有赤子而欲保之此豈可以偽為哉舉斯)
　(心以加諸彼則無徃而不為仁矣○張氏九成曰刑/罰足以制人之形而不足以服人之心必不紊刑之)
　(倫序時乃大明刑罰而足以服其心宜民勅懋而且/和也○陳氏大猷曰去民之惡如去己疾則調治無)
　(所不至保其民如保己之赤子則愛䕶無所不至先/言有疾後言赤子蓋民棄咎然後可康乂也○王氏)
　(樵曰明者聴之得其情而處之當于法也明服情相/得而足以服乎人也惟民其勅懋和是人無不服處)
　(若有疾以下又是於明服中分開兩端而言蓋民之/未肯畢棄咎以上之徒法以繩之耳視民之不善如)
　(疾之在己則攻治鍼砭無非所以為徳也以此心待/民民自知惡之不可為而畢舎其咎矣民之已陷于)
　(惡者既以去疾之心去之民之未陷于惡者當以保/赤子之心保之赤子若無人保則雖有陷穽在前而)
　(不知豈赤子之罪哉心誠求之得其不言之欲止其/未形之邪與之作主全在保者以此心治民民自慕)
　(於善而無/不安治矣)
非汝封刑人殺人無或刑人殺人非汝封又曰劓刵人
無或劓刵人
　集傳刑殺者天之所以討有罪非汝封得以刑之殺
　之也汝無或以己而刑殺之刵截耳也刑殺刑之大
　者劓刵刑之小者兼舉小大以申戒之也又曰當在
　無或刑人殺人之下又案刵周官五刑所無呂刑以
　為苖民所制
　集説(黄氏度曰刑不得已而用之要為奉行天討吾/何容心焉故曰非汝封刑人殺人非汝封劓刵)
　(人劓刵輕又曰丁寧之辭刑輕人亦輕用之故丁寧/之如此周官五刑無刵呂刑曰劓刵椓黥劓刵相屬)
　(豈二罪同科而有輕重歟鄭康成謂臣從君坐之刑/未見所據○胡氏士行曰若疾若子以待吾民可也)
　(刑可輕刑殺/劓刵之乎)
王曰外事汝陳時臬司師兹殷罰有倫
　集傳外事未詳陳氏曰外事有司之事也臬法也為
　準限之義(陳氏大猷曰臬門梱也/有限準之義故以訓法)言汝於外事但陳
　列是法使有司師此殷罰之有倫者用之爾○呂氏
　曰外事衞國事也史記言康叔為周司宼司寇王朝
　之官職任内事故以衞國對言為外事今案篇中言
　徃敷求往盡乃心篇終曰往哉封皆令其之國之辭
　而未見其留王朝之意但詳此篇康叔蓋深於法者
　異時成王或舉以任司寇之職而此則未必然也(金/氏)
　(履祥曰康叔為司寇載在定四年左傳蓋/在成王時若武王時蘇公忿生為司寇耳)
　集説(金氏履祥曰外事者獄之未成在有司而未達/於康叔者陳氏所謂有司之事也要囚獄之已)
　(成而達於康叔者此則康叔之事也○吴氏澄曰野/之獄訟各有大夫士自治其事不屬國中故曰外事)
　(蓋如魯之費郈楚之申息齊之平陸靈邱也司之者/得其人使之師此殷罰之有倫理者殷法乃殷民所)
　(習知故師之以治殷民言罰不言刑舉其輕者言也/○陳氏櫟曰用殷罰正是初得天下初分封時事若)
　(是後来何以師用殷罰為哉味師殷/罰有倫句愈見得此為武王之辭)
又曰要囚服念五六日至于旬時丕蔽要囚
　集傳要囚獄辭之要者也服念服膺而念之旬十日
　時三月為囚求生道也蔽斷也
　集説(林氏之竒曰殷家之罰信冇倫矣囚之要辭固/麗於法矣然汝猶未必能得其情也當服而念)
　(之自五六日至於一旬又其乆者則至於一時法固/然矣無可生之道矣乃可大斷其辭而加以刑罰也)
　(唐太宗謂羣臣曰死者不可復生決囚雖三覆奏而/頃刻之間何暇思慮自今宜二日五覆奏正得周之)
　(遺意也○陳氏大猷曰要者結罪之辭與周禮鄉士/異其死刑之罪而要之之要同要囚謂結定其囚之)
　(罪也蔽要囚謂斷其所結定之囚猶今世引斷也今/世大辟囚已結罪後猶有審覆經年者○陳氏櫟曰)
　(歐陽公瀧岡阡表載其父崇公任獄官每為囚求生/道嘗曰為之求生道而不得夫然後我與死者可以)
　(俱無憾矣亦合此意○申氏時行曰曰服/念見冇矜恤之仁曰丕蔽見有明斷之義)
王曰汝陳時臬事罰蔽殷彝用其義刑義殺勿庸以次
汝封乃汝盡遜曰時敘惟曰未有遜事
　集傳義宜也次次舍之次遜順也申言敷陳是法與
　事罰斷以殷之常法矣又慮其泥古而不通又謂其
　刑其殺必察其宜於時者而後用之既又慮其趨時
　而狥巳又謂刑殺不可以就汝封之意既又慮其刑
　殺雖已當罪而矜喜之心乘之又謂使汝刑殺盡順
　於義雖曰是有次敘汝當惟謂未有順義之事蓋矜
　喜之心生乃怠惰之心起刑殺之所由不中也可不
　戒哉
　集説(林氏之竒曰言殷罰殷彝唐孔氏曰衞居殷墟/又周承殷後刑書相因故兼用其有理者謂當)
　(時刑書或無正條而有殷故事可兼用者若今律無/條求故書之比也殷罰有倫罰蔽殷彝即上文所謂)
　(有敘也用其義刑義殺勿庸以次汝封即上文所謂/非汝封刑人殺人也○陳氏櫟曰雖盡遜而惟曰未)
　(遜心常不自是則虛明公正之體不失而審愼矜恤/之念常存刑罰之不中者鮮矣即呂刑所謂雖休勿)
　(休曽子所謂如得其情則哀矜而勿喜也○劉氏應/秋曰戒泥古戒狥巳是謹於方用之時戒矜喜是謹)
　(於既中/之後)
已汝惟小子未其有若汝封之心朕心朕德惟乃知
　集傳已者語辭之不能已也小子幼小之稱言年雖
　少而心獨善也爾心之善固朕知之朕心朕徳亦惟
　爾知之將言用罰之事故先發其良心焉
　集説(陳氏櫟曰能愼罰者汝之心欲汝愼罰者我之/心我之心惟欲以徳行罰耳我之與汝心實相)
　(知所以深相孚契相戒飭也○申氏時行曰天地以/生物為心而人得之為不忍之心天地之大徳曰生)
　(而人得之為好生之徳康叔同有是心故能以心契/心而知朕心同有是徳故能以徳契徳而知朕徳有)
　(此心徳則刑罰之夲以端/而用之可以無不當矣)
凡民自得罪寇攘姦宄殺越人于貨暋不畏死罔弗憝
　集傳越顚越也(孔氏穎逹曰顚越/人謂不死而傷)盤庚云顚越不恭
　暋强憝惡也自得罪非為人誘陷以得罪也凡民自
　犯罪為盗賊姦宄(潘氏士遴曰外用巧術/曰姦内用計謀曰宄)殺人顚越
　人以取財貨強狠亡命者人無不憎惡之也用罰而
　加是人則人無不服以其出乎人之同惡而非即乎
　吾之私心也特舉此以明用罰之當罪
　集説(林氏之竒曰好生而惡死者天下之眞情也人/惟畏死然後可以死懼之既不畏死矣則何所)
　(不至哉此其所以犯天下之所共怒而無不惡之也/○吕氏祖謙曰説者以几民自得罪以下與上文不)
　(叶蓋舉一端以為證騐也蓋謂如此等罪之人人所/同惡而刑加焉豈容以次汝封乎所謂刑加於自犯)
　(之罪也用刑皆如此則契公理矣所/刑苟非人所同惡是移法就已也)
王曰封元惡大憝矧惟不孝不友子弗祗服厥父事大
傷厥考心于父不能字厥子乃疾厥子于弟弗念天顯
乃弗克恭厥兄兄亦不念鞠子哀大不友于弟惟弔兹
不于我政人得罪天惟與我民彝大泯亂曰乃其速由
文王作罰刑兹無赦
　集傳大憝即上文之㒺弗憝言寇攘姦宄固為大惡
　而大可惡矣況不孝不友之人而尤為可惡者當商
　之季禮義不明人紀廢壞子不敬事其父大傷父心
　父不能愛子乃疾惡其子是父子相夷也天顯猶孝
　經所謂天明尊卑顯然之序也弟不念尊卑之序而
　不能敬其兄兄亦不念父母鞠養之勞而大不友其
　弟是兄弟相賊也父子兄弟至於如此苟不於我為
　政之人而得罪焉則天之與我民彝必大泯滅而紊
　亂矣曰者言如此則汝其速由文王作罰(孫氏繼有/曰想周禮)
　(大司徒不孝不弟之刑自/文王所創立者故曰作罰)刑此無赦而懲戒之不可
　緩也
　集説(孔氏安國曰言人之罪惡莫大於不孝不友天/與我民五常使父義母慈兄友弟恭子孝而廢)
　(棄不行是大滅亂天道言當速用文王所作違敎之/罰刑此亂五常者無得赦○蔡氏卞曰先責子之不)
　(孝然後責父之不慈先責弟之不恭然後責兄之不/友周禮有不孝不弟之刑而無不慈不友之罪即此)
　(意也○呂氏祖謙曰前言殷罰殷彝此言文王作罰/刑者殷法常事用之父子兄弟之獄則用文王之法)
　(經紂之惡人倫戕敗文王於維持綱常之罰有作焉/故以殷罰治殷俗因人情之所安也以文王罰刑誅)
　(不孝不友撥殷亂之所在也○陳氏櫟曰案前已告/康叔明徳以作新民矣此言愼罰而速懲不孝不友)
　(者蓋已致新民之化不率而後方嚴齊民之刑何用/法峻急之有○王氏樵曰案孟子嘗引殺越人于貨)
　(愍不畏死以為不待敎而誅者也此為不待敎而誅/則由文王作罰者為敎之而不改者可知矣觀舜以)
　(蠻夷猾夏寇賊姦宄屬之臯陶是元惡大憝直命臯/陶刑之而已至於百姓不親五品不遜則屬之契不)
　(以其不親不遜而遽忿疾之也而教之教之而又/在寬焉則文王之罰其所以先後乎此者可知矣)
不率大戛矧惟外庶子訓人惟厥正人越小臣諸節乃
别播敷造民大譽弗念弗庸瘝厥君時乃引惡惟朕憝
已汝乃其速由兹義率殺
　集傳戛法也言民之不率敎者固可大寘之法矣況
　外庶子以訓人為職與庶官之長及小臣之有符節
　者乃别布條敎違道干譽弗念其君弗用其法以病
　君上是乃長惡於下我之所深惡也臣之不忠如此
　刑其可已乎汝其速由此義而率以誅戮之可也○
　案上言民不孝不友則速由文王作罰刑兹無赦此
　言外庶子正人小臣背上立私則速由兹義率殺其
　曰刑曰殺若用法峻急者蓋殷之臣民化紂之惡父
　子兄弟之無其親君臣上下之無其義非繩之以法
　示之以威殷民孰知不孝不義之不丁干哉周禮所
　謂刑亂國用重典者是也然曰速由文王曰速由兹
　義則其刑其罰亦仁厚而已矣
　集説(孔氏頴逹曰正人若周官三百六十職正官之/首小臣諸節謂正人之下非長官之身下至符)
　(吏諸有符節者○林氏之竒曰薛博士曰庶子者公/族之官也周官諸子掌國子之倅燕義以謂天子之)
　(官有庶子之官文王世子謂庶子之正於公族者敎/之以孝弟睦友子愛明於父子之義長幼之序其所)
　(掌則諸侯與天子之官同故燕義之所掌與周官無/異也所謂訓人即如文王世子所言是也此其所謂)
　(掌與天子之官同以外云者指衞而言也正長也正/人謂衆官之長若周官宫正主中官之長司㑹主天)
　(下之大計之官之長是也○眞氏徳秀曰上文宼攘/殺越乃不待敎而誅者此則教之不改而後誅之者)
　(也乃别播敷造民大譽謂我所惡者不孝不友也諸/臣不以此訓民乃别立條教以要譽愚俗使其不知)
　(不孝不友之為惡豈非不體上心不用上令而病其/君乎引惡謂引而入於不孝不友之地此所以速由)
　(兹義以率殺也蓋導民以惡乃賊人心害/風教之大者不然安得遽以刑殺加之乎)
　(案爾雅戛訓職謂常法故孔安國以為戛常也孔頴/達曰猶楷也言為楷模之常意今從蔡傳只是寘之)
　(法之/意)
亦惟君惟長不能厥家人越厥小臣外正惟威惟虐大
放王命乃非徳用乂
　集傳君長指康叔而言也康叔而不能齊其家不能
　訓其臣惟威惟虐大廢棄天子之命乃欲以非徳用
　治是康叔且不能用上命矣亦何以責其臣之瘝厥
　君也哉
　集説(林氏之竒曰不能厥家人如文十六年左傳云/不能其大夫至於君祖母以及國人也○朱子)
　(曰乃非徳用乂言汝若寛縱則小臣外正皆得為威/虐汝之為此欲以徳乂民而實非徳也姑息而已○)
　(金氏履祥曰臣者民之表故責民之不孝友其夲又/在責臣之不忠也君者臣之表責臣之不忠為君長)
　(者又不可不/自盡其道也)
汝亦罔不克敬典乃由裕民惟文王之敬忌乃裕民曰
我惟有及則予一人以懌
　集傳汝罔不能敬守國之常法由是而求裕民之道
　惟文王之敬忌敬則有所不忽忌則有所不敢期裕
　其民曰我惟有及於文王則予一人以悅懌矣此言
　謹罰之終也穆王訓刑亦曰敬忌云
　集説(陳氏櫟曰前兩言速由何其急也此兩言乃裕/又何其寛緩也始欲其以刑齊民以懲戒人之)
　(惡習終欲其以身率人以容養人之善心其急其緩/竝行而不相悖也○王氏樵曰此示慎罰之標準文)
　(王克明徳語其實曰敬止克愼罰語其要曰敬忌後/之欲明徳愼罰者師文王而已明徳以作新民終之)
　(愼罰以敬忌終之明徳自内而騐之外愼罰自外而/夲之心也○有時而用殷罰有時而用文王之罰則)
　(疑若無常殊不知法由前古而至我周講畫/至精至備皆天討不易之定理國之典常也)
王曰封爽惟民迪吉康我時其惟殷先哲王徳用康乂
民作求矧今民罔迪不適不迪則罔政在厥邦
　集傳此下欲其以徳用罸也求等也詩曰世徳作求
　言明思夫民當開導之以吉康我亦時其惟殷先哲
　王之徳用以安治其民為等匹於商先王也迪即迪
　吉康之迪況今民無導之而不從者苟不有以導之
　則為無政於國矣迪言徳而政言刑也前既嚴之民
　又嚴之臣又嚴之康叔此則武王之自嚴畏也
　集説(眞氏徳秀曰欲導民於吉康其何以哉惟於殷/先哲王之徳用以康乂民者作而求之而已蓋)
　(殷先哲王之所為無非導民吉康之道也導之以仁/義而民趨於仁義導之以孝弟而民趨於孝弟此則)
　(所謂吉康也政者所以正民不能導民俾知所適尚/何政之有古之所謂政者合教化而言後世所謂政)
　(者離教化而言○王氏肯堂曰明思夫民染惡深而/被化淺未可遽齊以刑尤當導之以徳而躋之遷善)
　(遠罪吉康之地也夫順理則裕從欲惟危/則道之以徳非吉康而何道謂先之也)
王曰封予惟不可不監告汝徳之説于罰之行今惟民
不靜未戾厥心迪屢未同爽惟天其罰殛我我其不怨
惟厥罪無在大亦無在多矧曰其尚顯聞于天
　集傳戾止也又言民不安靜未能止其心之狠疾迪
　之者雖屢而未能使之上同乎治明思天其殛罰我
　我何敢怨乎惟民之罪不在大亦不在多苟為有罪
　即在朕躬況曰今庶羣腥穢之徳其尚顯聞于天乎
　集説(蘇氏軾曰今殷民不静其心無所止戾道之而/屢不從者罪在我也天其罰殛我明矣我其敢)
　(怨無曰我無罪罪豈在大與多乎言行之失毫釐為/千里況其顯聞于天者乎○金氏履祥曰前責之民)
　(因責之臣責之臣因責之康叔此二章武王又反之/身而自責焉篇中一節上一節○陳氏櫟曰爽惟蓋)
　(當時語此王責已以勵康叔也○張氏爾嘉曰民皆/吉康正徳之説足矣而慮有不從者則不免于罰之)
　(行故告以徳在先而罰在後以己/所監於殷先哲王者併示之也)
王曰嗚呼封敬哉無作怨勿用非謀非彝蔽時忱丕則
敏徳用康乃心顧乃徳遠乃猷裕乃以民寧不汝瑕殄
　集説此欲其不用罰而用徳也歎息言汝敬哉毋作
　可怨之事勿用非善之謀非常之法惟斷以是誠大
　法古人之敏徳用以安汝之心省汝之徳遠汝之謀
　寛裕不迫以待民之自安若是則不汝瑕疵而棄絶
　矣
　集説(薛氏肇明曰忱者至誠之道也敏者至健之徳/也惟至誠故能有守惟至健故能有為○眞氏)
　(徳秀曰裕乃以民寧不必言行寛政但自無作怨以/下數句行之優裕即所以致民之寧而民不瑕絶之)
　(也蓋為善未至於優裕皆勉强也與前徳裕乃身之/裕同至此則不言用罰而純言用徳矣○陳氏大猷)
　(曰為治有不易之定論通行之常道明徳愼罰是也/舍是則為非謀非彝王恐叔惑於邪説異術謂民難)
　(以徳化易以刑服故戒以勿用而惟斷以至誠也丕/則敏徳大法古人之敏徳如上章法文王之明徳作)
　(求殷先哲王徳是也慮其悠悠而欲其汲汲故以敏/徳言又恐其欲速也故又欲其安汝心安則恐其警)
　(省不至也故又欲其囬顧汝徳顧則又恐其察慮之/太迫也故又欲其𢎞遠汝謀庶能優游寛裕而與民)
　(相安矣○金氏履祥曰敏徳者謂其進徳之速康乃/心顧乃徳存養省察所以固是徳也人心夲有是徳)
　(一有覺焉其進固敏然存養省察之功/不繼則將復失之不足以為有徳矣)
王曰嗚呼肆汝小子封惟命不于常汝念哉無我殄享
明乃服命高乃聽用康乂民
　集傳肆未詳惟命不于常善則得之不善則失之汝
　其念哉毋我殄絶所享之國也明汝侯國服命高其
　聽不可卑忽我言用安治爾民也
　集説(蘇氏軾曰高乃聴聴於古也告以文考先哲王/之道所聴豈不高乎○董氏琮曰肆語辭如肆)
　(徂厥敬勞肆往姦宄皆語辭也○王氏樵曰始言由/文考之徳得天得民肆汝小子封得以在兹東土有)
　(天命殷民之寄中再以助王宅天命作/新民期之故此復以天命殷民結之)
王若曰往哉封勿替敬典聽朕告汝乃以殷民世享
　集傳勿廢其所敬之常法聽我所命而服行之乃能
　以殷民而世享其國也世享對上文殄享而言
　集説(李氏杞曰康誥一篇始終以敬哉敬典為言是/知致敬之道乃修身治民之夲康叔所以化商)
　(民之綱要莫大於此○陳氏櫟曰商民不孝不友化/之之夲在於勿替所當敬之典即前所謂罔不克敬)
　(典者篇將終復申言之大學引惟命不于常而斷之/曰道善則得之不善則失之矣弗念弗聴則殄享不)
　(善而失之也敬典聴告則世享善則得之也武王封/康叔拳拳反覆於文王明徳愼罰之家法無慮數百)
　(言末復以天命之無常享國之難必者警戒之康叔/實能敬聴而力行其言衞之享國卒與周家相為長)
　(乆吁豈/偶然哉)
　總論(呂氏柟曰明徳愼罰二事固一篇之綱領然而/明徳尤為之夲故不敢侮鰥寡以下言文王明)
　(徳愼罰康叔得國之由也汝念哉至作新民欲康叔/明徳也然念哉以下欲其師諸人恫瘝以下欲其盡)
　(諸已乃服以下言所以當明徳之故也敬明乃罰至/則予一人以懌欲康叔謹罰也然敬明及有敘二節)
　(言罰有辟宥之異也故自非汝封至朕徳惟乃知多/言罰之宥也然或欲忘己或欲師殷或欲服念用義)
　(刑殺以為遜事則固非縱也是即不可殺若保赤子/之意矣其又曰未有汝封之心者言其有是心而後)
　(能為是宥也自凢民得罪至則予一人以懌者多言/罰之辟也然或言寇殺或言亂倫或言違敎瘝君則)
　(固非刻也是即不可不殺若有疾之意矣其又曰惟/君惟長罔不克敬典者言端是夲而後能用是辟也)
　(爽惟民以下言民有罪實由於徳之未明也故予惟/不可不監以下則言先其徳之説于汝者欲其行之)
　(罰也若是則明徳愼罰豈二事哉故無作怨以下専/言盡明徳之事以裕民則罰可廢矣肆予小子封以)
　(下則欲其聴言蓋又以天命殷民警之則所/以明徳而謹罰者自不能已是康誥之旨也)
　　酒誥
　　　集傳商受酗酒天下化之妹土商之都邑其染
　　　惡尤甚武王以其地封康叔故作書誥教之云
　　　今文古文皆有○案吳氏曰酒誥一書夲是兩
　　　書以其皆為酒而誥故誤合而為一自王若曰
　　　明大命于妹邦以下武王告受故都之書也自
　　　王曰封我西土棐徂邦君以下武王告康叔之
　　　書也書之體為一人而作則首稱其人為衆人
　　　而作則首稱其衆為一方而作則首稱一方為
　　　天下而作則首稱天下君奭書首稱君奭君陳
　　　書首稱君陳為一人而作也甘誓首稱六事之
　　　人湯誓首稱格汝衆此為衆人而作也湯誥首
　　　稱萬方有衆大誥首稱大誥多邦此為天下而
　　　作也多方書為四國而作則首稱四國多士書
　　　為多士而作則首稱多士今酒誥為妹邦而作
　　　故首言明大命于妹邦其自為一書無疑案吴
　　　氏分篇引證固為明甚但既謂専誥毖妹邦不
　　　應有乃穆考文王之語意酒誥専為妹邦而作
　　　而妹邦在康叔封圻之内則明大命之責康叔
　　　實任之故篇首専以妹邦為稱至中篇始名康
　　　叔以致誥其曰尚克用文王敎者亦申言首章
　　　文王誥毖之意其事則主於妹邦其書則付之
　　　康叔雖若二篇而實為一書雖若二事而實相
　　　首尾反復參究蓋自為書之一體也
　　　集説(朱子語類問揚子雲言酒誥之篇俄空焉/曰孔書以巫蠱事不曾傳漢儒不曾見者)
　　　(多如鄭康成晉杜預皆然想揚子雲亦不曾見/○吴氏澄曰康叔封於紂都就封之時武王有)
　　　(誥之之辭載之於康誥之篇矣又特誥之以此/俾往妹土敎戒其臣民勿湎於酒而别為酒誥)
　　　(之篇○陳氏櫟曰此篇初以酗酒戒妹土之人/不専為康叔言但責之康叔使明戒酒之命於)
　　　(國人後方呼康叔名以丁寧之至末云矧汝剛/制于酒則専戒康叔之身欲其以身率國人也)
王若曰明大命于妹邦
　集傳妹邦即詩所謂沬鄉(地理今釋妹邦今河南衞/輝府淇縣北冇妹鄉孔傳)
　(云妹紂所都朝/歌以北是也)篇首稱妹邦者誥命専為妹邦發也
　集説(林氏之竒曰案鄘國風桑中詩曰沬之鄉矣沬/之北矣沬之東矣此所謂妹即詩之沬也妹為)
　(紂都故名妹邦○薛氏季宣曰妹古沬字沬水在衞/之北沬邦衞也○金氏履祥曰此以下令康叔誥殷)
　(民之辭也○陳氏櫟/曰大命即下文是)
乃穆考文王肇國在西土厥誥毖庶邦庶士越少正御
事朝夕曰祀兹酒惟天降命肇我民惟元祀
　集傳穆敬也詩曰穆穆文王是也上篇言文王明徳
　則曰顯考此篇言文王誥毖則曰穆考言各有當也
　或曰文王世次為穆亦通毖戒謹也少正官之副貳
　也文王朝夕勅戒之曰惟祭祀則用此酒天始令民
　作酒者為大祭祀而已西土庶邦遠去商邑文王誥
　毖亦諄諄以酒為戒則商邑可知矣文王為西伯故
　得誥毖庶邦云
　集説(孔氏安國曰父昭子穆文王第稱穆○孔氏頴/達曰以穆連考故以昭穆言之周自后稷以至)
　(文王十五世據世次偶為穆也僖五年左傳曰大伯/虞仲大王之昭言大王為穆而子為昭又曰虢仲虢)
　(叔王季之穆亦王季為昭而子為穆與文王同穆也/又管蔡郕霍等十六國亦曰文王之昭則以文王為)
　(穆其子與武王為昭又曰䢴晉應韓武之穆以繼武/王為昭也衆國即衆多國君衆士朝臣也既總呼為)
　(士則卿大夫俱在内少正御治事以其卑賤更别目/之○林氏之竒曰王氏謂誥毖誥教以敬事故曰穆)
　(考夫以穆為敬則與康誥之稱丕顯考同而詩又有/穆穆文王之語其説亦通然不若先儒以為昭穆之)
　(穆為不費解也○周自后稷始封於邰公劉遷邠大/王遷岐則其國於西土也舊矣而以為肇國在西土)
　(者漢孔氏曰西土岐周之政其意謂文王治岐後遷/於豐故以肇國為岐周之政而薛氏之言尤為明白)
　(曰文王自大王王季有西土之國則其誥毖臣民如/此也○周官曰建其正立其貳設其攷陳其殷置其)
　(輔此言庶士周官之所謂殷也此言少正周官之所/謂貳也○文王所以朝夕之間諄諄告戒者蓋以天)
　(之降命於我始使為酒者惟以大祀故也非大祀而/用之則非天之所以降命之夲意矣先王設為酒正)
　(之官掌酒之政令以式法授酒材以辨其五齊三酒/之名於祭祀共之以實八尊凡以奉天之命而已)
天降威我民用大亂喪徳亦罔非酒惟行越小大邦用
喪亦罔非酒惟辜
　集傳酒之禍人也而以為天降威者禍亂之成是亦
　天爾箕子言受酗酒亦曰天毒降災正此意也民之
　喪徳君之喪邦皆由於酒喪徳故言行喪邦故言辜
　集説(朱子曰南軒酒誥一段觧天降命天降威處誠/千百年儒者所不及今備載其説曰酒之為物)
　(夲以奉祭祀供賓客此即天之降命也而人以酒之/故至於失徳喪身即天之降威也釋氏夲惡天之降)
　(威者乃併與天之降命者去之吾儒則不然去其降/威者而已降威者去而降命者自在如飲食而至於)
　(暴殄天物釋氏惡之必欲食蔬茹吾儒則不至於暴/殄而已衣服而至於窮極奢侈釋氏惡之必欲衣壊)
　(色之衣吾儒則去其奢侈而已至於惡淫慝而絶夫/婦吾儒則去其淫慝而已釋氏夲惡人欲併與天理)
　(之公者去之吾儒去人欲所謂天理者昭然矣譬如/水焉釋氏惡其泥沙之濁而窒之以土不知土既窒)
　(則無水可飲矣吾儒不然澄其泥沙而水之清者可/酌此儒釋之分也○呂氏祖謙曰天降命所以使民)
　(置酒者以祭祀無酒無以薦馨香非以資人之酣飲/也後人失其夲意乃以酒得禍而亦曰天降者天理)
　(不在人心外民為酒所困即天降威也○史氏漸曰/吾竊喜衞人何其服酒誥之訓世守於無窮也始也)
　(商俗淫湎武王以酒誥戒之逮幽王之世上下沉湎/衞武公作賓之初筵以見衞人非特一時聞訓不敢)
　(自越於禁防又能以其所以為禁防者傳為子孫法/焉○陳氏櫟曰酒一而已用以祀者此酒也喪徳喪)
　(邦者亦此酒也天理人欲同行異情人之於酒知其/祭祀而夲於降命之天又能於燕飲而凛然知有降)
　(威之天則天理行而人欲窒方無酒禍矣○沈氏/澣曰惟行惟辜見非此酒則無此行無此罪也)
文王誥敎小子有正有事無彝酒越庶國飲惟祀徳將
無醉
　集傳小子少子之稱以其血氣未定尤易縱酒喪徳
　故文王専誥敎之有正有官守者有事有職業者無
　毋同彝常也毋常於酒其飲惟於祭祀之時然亦必
　以徳將之無至於醉也
　集説(林氏之竒曰陳少南曰有官則不敢飲有事則/不敢飲如此則常乎酒者無有也此説是也夫)
　(無常酒者非不飲也蓋不可非所當飲而飲之故於/庶國惟因祀賜胙而飲之則其所飲者不以為常矣)
　(雖其所當飲而惟以徳将之則豈至於醉而亂哉○/陳氏櫟曰以徳将之不至於醉天理足以制人欲也)
　(及亂而燕喪威儀無徳以将之故耳○孫氏繼有曰/雖當飲酒之時亦不可無飲酒之節徳将乃獻酬升)
　(降雍容有/禮之謂)
惟曰我民迪小子惟土物愛厥心臧聰聽祖考之彝訓
越小大徳小子惟一
　集傳文王言我民亦常訓導其子孫惟土物之愛勤
　稼穡服田畞無外慕則心之所守者正而善日生為
　子孫者亦當聰聽其祖父之常訓不可以謹酒為小
　徳小徳大徳小子惟一視之可也
　集説(呂氏祖謙曰大抵縱酒者多不事稼穡勤稼心/臧者必不暇縱酒聴貴聰不聰則誨諄諄聴藐)
　(藐矣當時飲酒者必以為小徳無害於事殊不知正/病之根源也以為小而不戒必至縱而不已故不可)
　(分彼為大徳此為小徳當以一體觀之也○眞氏徳/秀曰民蒙文王之化亦各訓迪子弟惟土地所生之)
　(物是愛故其心臧蓋一溺於酒則必旁求珍異以自/奉其欲廣則其心蠧矣是時為子弟者亦各聰聴祖)
　(考之常訓訓之常則入于耳者熟聴之聰則志于心/也恪故於小大之徳視之惟一○金氏履祥曰國之)
　(子弟文王得以誥教之至於凡民子弟則又使其民/各導迪之○来氏宗道曰民勞則思思則善心生故)
　(云厥心臧心臧有孝養/父母能盡綱常倫理意)
妹土嗣爾股肱純其藝黍稷奔走事厥考厥長肇牽車
牛遠服賈用孝養厥父母厥父母慶自洗腆致用酒
　集傳此武王教妹土之民也嗣續純大肇敏服事也
　言妹土民當嗣續汝四肢之力無有怠惰大修農功
　服勞田畞奔走以事其父兄或敏於貿易牽車牛遠
　事賈以孝養其父母父母喜慶然後可自洗腆致用
　酒洗以致其潔腆以致其厚也薛氏曰或大修農功
　或遠服商賈以養父母父母慶則汝可以用酒也
　集説(林氏之竒曰天之命民以為酒者蓋使其奉祭/祀而致其孝而已今致用酒以養父母是亦孝)
　(也觀七月之詩既言其終歲勤動而有于耜舉趾之/勤則為之言其閒暇逸樂以盡其孝敬者曰為此春)
　(酒以介睂壽蓋古人所以敦厚風俗而作其和順之/心者正在於此則以是而飲酒豈為過哉○呂氏祖)
　(謙曰聖人之教至於斷絶人情則不行所以閉其飲/酒之門者多矣故開其一而使之有節但不可踰此)
　(節耳○眞氏徳秀曰此土之民乆染沉酣之俗繼自/今宜純用股肱之力以從事於農商以養其父母兼)
　(農商言之於理為長○胡氏士行曰開飲酒之門不/過三事祭祀用酒父母慶用酒養老用酒三者皆適)
　(情之中有/養性之術)
庶士有正越庶伯君子其爾典聽朕敎爾大克羞耇惟
君爾乃飲食醉飽丕惟曰爾克永觀省作稽中徳爾尚
克羞饋祀爾乃自介用逸兹乃允惟王正事之臣兹亦
惟天若元徳永不忘在王家
　集傳此武王敎妹土之臣也伯長也曰君子者賢之
　也典常也羞養也言其大能養老也惟君未詳丕惟
　曰者大言也介助也用逸者用以宴樂也言爾能常
　常反觀内省使念慮之發營為之際悉稽乎中正之
　徳而無過不及之差則徳全於身而可以交於神明
　矣如是則庶幾能進饋祀爾亦可自副(朱氏養醇曰/享神為正而)
　(我後飲是/副之也)而用宴樂也如此則信為王治事之臣如
　此亦惟天順元徳(李氏杞曰元/徳即中徳)而永不忘在王家矣
　(王氏充耘曰永不忘在王家所/謂冇成績以紀於太常之類)案上文父母慶則可
　飲酒克羞耇則可飲酒羞饋祀則可飲酒夲欲禁絶
　其飲今乃反開其端者不禁之禁也聖人之教不迫
　而民從者此也孝養羞耇饋祀皆因其良心之發而
　利導之人果能盡此三者且為成徳之士矣而何憂
　其湎酒也哉
　集説(蘇氏軾曰酒人情之所不能免禁而絶之雖聖/人不能故戒其沉湎之禍而開其徳飲之樂聖)
　(人之禁人蓋如此○眞氏徳秀曰此乃武王誥教庶/正庶伯之詞欲其能長自觀省每有動作必稽乎中)
　(徳無過與不及也中徳即中道也即身而言則曰中/徳即事而言則曰中道○陳氏櫟曰徳之一字為酒)
　(誥一篇之綱領上文之徳将無醉下文之經徳徳顯/徳馨與此之稽中徳若元徳實互相照應云○王氏)
　(樵曰常常反觀内省是下工夫處念慮云為悉稽乎/中正而無過不及此非僻不萌徳性常用處事神之)
　(道難於事人故先推原其夲如此○非以人臣之職/盡於羞耇饋祀二事正以飲惟祀飲惟羞耇言其無)
　(彝酒爾謹酒如是則信為王治事之臣以職業不曠/而言也天亦順其元徳以身心不放而言也謹酒而)
　(身心不放志氣清明徳之所居福之/所向故以元徳贊之以天若許之)
王曰封我西土棐徂邦君御事小子尚克用文王敎不
腆于酒故我至于今克受殷之命
　集傳徂往也輔佐文王往日之邦君御事小子也言
　文王毖酒之教其大如此
　集説(孔氏頴達曰此乃總言不可不用文王愼酒之/教棐輔也徂往也以事已過故言往日御事謂)
　(國君之下衆臣也不厚於酒即無彝酒也○林氏之/竒曰先王之所以享天休命為社稷無疆之慶者豈)
　(惟修之於身動容周旋莫不中禮而無有沉湎滛佚/之過哉蓋其訓誥之所啟迪教化之所漸被若内若)
　(外若小若大無不翕然而從之此治道之所以大成/而天命之所以永享也○吴氏棫曰凡稱我皆武王)
　(自謂也余謂三篇皆武王書觀此一節可以無疑矣/或者終謂周公代成王之言何為三篇無一言及武)
　(王周公達孝不應遽忘之若是也若果周公之言則/尚克用文王教不腆于酒之下但繼以故我至于今)
　(克受殷之命乃周公受之而武王不與也無是理矣/○王氏充耘曰沉湎者喪亂之原則不耽于酒者固)
　(興邦之/所由也)
王曰封我聞惟曰在昔殷先哲王迪畏天顯小民經徳
秉哲自成湯咸至于帝乙成王畏相惟御事厥棐有恭
不敢自暇自逸矧曰其敢崇飲
　集傳以商君臣之不暇逸者告康叔也殷先哲王湯
　也迪畏者畏之而見於行也畏天之明命畏小民之
　難保經其徳而不變所以處己也秉其哲而不惑所
　以用人也湯之垂統如此故自湯至于帝乙賢聖之
　君六七作雖世代不同而皆能成就君徳敬畏輔相
　故當時御事之臣亦皆盡忠輔翼而有責難之恭自
　暇自逸猶且不敢況曰其敢尚飲乎
　集説(孔氏頴逹曰以周受於殷今又衞居殷地故舉/殷代以酒興亡得失而為戒○林氏之竒曰君)
　(之畏相不在於體貎則臣之以恭而輔君亦豈在於/擎拳曲跽而後為恭哉孟子曰責難於君謂之恭厥)
　(棐冇恭則知責難矣惟御事之臣思夫責難以致其/恭則将朝夕自飭而不恤其私而況於崇飲乎御事)
　(謂凡治事之臣非指定其人而稱之也○應氏鏞曰/古之王者克自抑畏固無俟乎勉強然必擇其道隆)
　(徳盛者以為輔相而尊敬嚴憚之所以維持其敬心/而不懈也○陳氏經曰迪畏行其所畏也上畏天道)
　(之顯明下畏小民之難保畏天畏民無隠顯輕重之/間徳者得此理經徳常其徳而不失也哲者明此理)
　(秉哲持其明而不昏也經徳秉哲乃畏天畏民之實/○眞氏徳秀曰此章乃一篇之根夲凡人敬則不縱)
　(欲縱欲則不敬商之君臣既一於敬舉天下之物欲/不足以動之況荒敗於酒乎此正天理人欲相為消)
　(長之機宜深味之○陳氏櫟曰言商先王之前後君/臣内外一皆以敬畏修徳為心故不暇湎酒而興欲)
　(康叔法其所以興也○迪畏天民則常若上帝之臨/汝常見小人之難保敢縱酒乎一縱酒則天顯雖可)
　(畏酣飲則不暇顧小民雖可畏酣飲則不暇恤矣○/王氏樵曰成王畏相則為君者同一敬畏之心惟御)
　(事棐有恭則為臣者同一敬畏之心君以論相為職/相以正君為職求其正己而非求其適已取其可畏)
　(而非取其可愛則能畏相矣正君者以獻可替否為/事而不以趨和承意為能以經世宰物為心而不以)
　(榮身固寵為術/則厥棐有恭矣)
越在外服侯甸男衞邦伯越在内服百僚庶尹惟亞惟
服宗工越百姓里居罔敢湎于酒不惟不敢亦不暇惟
助成王徳顯越尹人祗辟
　集傳自御事而下在外服則有侯甸男衞諸侯與其
　長伯在内服則有百僚庶尹(林氏之竒曰庶/尹庶官之長)惟亞(孔/氏)
　(安國曰亞次大夫○孔氏頴逹曰舉大/夫尊者為言其實士亦為亞次之官)惟服(陳氏大/猷曰惟)
　(服奔走服事之人/下士府史之屬)宗工(林氏之竒曰/宗工尊官)國中百姓與夫
　里居者(孔氏安國曰百官族姓/及卿大夫致仕里居者)亦皆不敢沉湎于酒
　不惟不敢亦不暇不敢者有所畏不暇者有所勉惟
　欲上以助成君徳而使之昭著下以助尹人祗辟而
　使之益不怠耳成王顧上文成王而言祗辟顧上文
　有恭而言呂氏曰尹人者百官諸侯之長也指上文
　御事而言
　集説(陳氏經曰商先哲王以迪畏為心已之所行無/非此畏子孫之所遵無非此畏羣臣之所效法)
　(無非此畏前乎此堯舜之兢業此畏也後乎此文王/之不侮鰥寡武王之夙夜祗懼此畏也商先王恭行)
　(敬畏不惟其子孫為能然王朝之御事皆然不惟御/事皆然外服之諸侯内服之百官里居之百姓亦然)
　(以見君臣上下内外無一不在敬畏中豈惟不敢飲/亦且不暇飲所以不暇者果何事哉上以助成君徳)
　(之顯明下以盡正人之道而自敬其法而已矣○陳/氏大猷曰朝廷君臣風化如此宜乎内外皆不敢湎)
　(于酒不敢畏而不敢縱耳不暇則有職者勤於職無/職者勤於徳自不暇飲也○王氏樵曰言當時内外)
　(之臣同心以承君相之/意而欲成其美如此也)
我聞亦惟曰在今後嗣王酣身厥命罔顯于民祗保越
怨不易誕惟厥縱淫泆于非彝用燕喪威儀民罔不䀌
傷心惟荒腆于酒不惟自息乃逸厥心疾狠不克畏死
辜在商邑越殷國滅無罹弗惟徳馨香祀登聞于天誕
惟民怨庶羣自酒腥聞在上故天降喪于殷罔愛于殷
惟逸天非虐惟民自速辜
　集傳以商受荒腆于酒者告康叔也後嗣王受也受
　沉酣其身昏迷於政命令不著於民其所祗保者惟
　在於作怨之事不肯悛改大惟縱淫泆于非彝泰誓
　所謂竒技淫巧也燕安也用安逸而喪其威儀史記
　受為酒池肉林使男女裸而相逐其威儀之喪如此
　此民所以無不痛傷其心悼國之将亡也而受方且
　荒怠益厚于酒不思自息其逸力行無度其心疾狠
　雖殺身而不畏也辜在商邑雖滅國而不憂也弗事
　上帝無馨香之徳以格天大惟民怨惟羣酗腥穢之
　徳以聞于上故上天降喪于殷無冇眷愛之意者亦
　惟受縱逸故也天豈虐殷惟殷人酗酒自速其辜爾
　曰民者猶曰先民君臣之通稱也
　集説(陳氏櫟曰此章與前多相反相應前曰祀兹酒/此曰弗惟徳馨香祀庶羣自酒腥聞在上設酒)
　(初意夲以祭祀今不以祭祀而惟用於羣飲無馨香/之聞而惟腥穢之聞不亡何待前曰天降喪小大邦)
　(用喪罔非酒惟辜此曰天降喪于殷惟民自速辜前/乃泛言其理此専指殷亡之事以實其説也○王氏)
　(樵曰逸字有二有安逸之逸冇縱逸之逸此不自息/者乃縱欲之逸也○王氏綱振曰此節凡三言酒先)
　(曰酣身繼曰荒腆末曰腥聞有一節甚一節意所/以始于喪徳終于喪邦而天之降威卒不能逃也)
王曰封予不惟若兹多誥古人有言曰人無於水監當
於民監今惟殷墜厥命我其可不大監撫于時
　集傳我不惟如此多言所以言湯言受如此其詳者
　古人謂人無於水監水能見人之妍醜而已當於民
　監則其得失可知今殷民自速辜既墜厥命矣我其
　可不以殷民之失為大監戒以撫安斯時乎
　集説(林氏之竒曰苟子曰水静則明燭鬚睂則水可/以監形也形之妍醜監於水固可以見之至於)
　(政之醇疵豈水之所能監哉必監於民而後見也以/民為監其有益於己者大矣○陳氏櫟曰此總結上)
　(文引殷先哲王後嗣王兩章而起下/章欲康叔率羣臣以剛制酒之意)
予惟曰汝劼毖殷獻臣侯甸男衞矧太史友内史友越
獻臣百宗工矧惟爾事服休服采矧惟若疇圻父薄違
農父若保宏父定辟矧汝剛制于酒
　集傳劼用力也汝當用力戒謹殷之賢臣與鄰國之
　侯甸男衞使之不湎于酒也毖殷獻臣侯甸男衞與
　文王毖庶邦庶士同義殷之賢臣諸侯固欲知所謹
　矣況太史掌六典八法八則内史掌八柄之法(陳氏/師凱)
　(曰六典治典教典禮典政典刑典事典也八法官屬/官職官聯官常官成官法官刑官計也八則祭祀法)
　(則廢置禄位賦貢禮俗刑賞田役也八柄曰/爵曰禄曰予曰置曰生曰奪曰廢曰誅也)汝之所
　友者及其賢臣百僚大臣可不謹於酒乎太史内史
　獻臣百宗工固欲知所謹矣況爾之所事服休坐而
　論道之臣服采起而作事之臣可不謹於酒乎曰友
　曰事者國君有所友有所事也然盛徳有不可友者
　故孟子曰古之人曰事之云乎豈曰友之云乎服休
　服采固欲知所謹矣況爾之疇匹而位三卿者若圻
　父迫逐違命者乎若農父之順保萬民者乎若宏父
　之制其經界以定法者乎皆不可不謹于酒也圻父
　政官司馬也主封圻農父敎官司徒也主農宏父事
　官司空也主廓地居民謂之父者尊之也先言圻父
　者制殷人湎酒以政為急也圻父農父宏父固欲知
　所謹矣況汝之身所以為一國之視傚者可不謹於
　酒乎故曰矧汝剛制于酒剛制亦劼毖之意剛果用
　力以制之也此章自遠而近自卑而尊等而上之則
　欲其自康叔之身始以是為治孰能禦之而況毖於
　酒徳也哉
　集説(王氏安石曰殷獻臣謂賢臣嘗仕商而今里居/者侯甸男衞謂四方諸侯接於衞者服休者以)
　(徳為事謂在位者也服采者以事為事謂在職者也/戒康叔劼毖於酒先當劼毖所賓所友所事之人亦)
　(畏相之類也○林氏之竒曰康叔為諸侯之長故其/所劼毖者及於侯甸男衞也獻臣百宗工謂賢臣之)
　(為百宗工者上既言殷獻臣則此獻臣其未嘗仕於/商者乃周臣也先儒曰圻父司馬農父司徒宏父司)
　(空此三者雖無所經見然惟圻父見於詩其詩曰圻/父予王之爪牙圻父帥爪牙之士則其為司馬可知)
　(也圻父司馬則農父之為司徒宏父之為司空亦可/以意見之蓋古者天子六卿諸侯三卿武王牧野之)
　(戰其誓者司徒司馬司空而已梓材之篇亦舉此三/卿惟康叔之有三卿故雖無所經見當從先儒之説)
　(○朱子曰矧惟若疇至定辟古注從父字絶句荆公/從違保辟絶句敻出諸儒之表○陳氏傅良曰諸侯)
　(有太史無内史内史惟天子有之内史是商故臣康/叔所當親之為友者也○陳氏櫟曰剛制固劼毖之)
　(意而用力加重焉此章有四矧字一節重於一節所/職愈重則所戒愈嚴劼毖以上所戒勅言剛制以已)
　(所撿制言在羣臣則當謹上之戒在康叔則當防己/之欲嚴於身以率其下也○王氏樵曰劼毖者力戒)
　(謹之使不湎于酒也殷獻臣殷之故家遺族人望所/在故以是為始也此文在侯甸男衞之上則几殷之)
　(賢臣居於殷墟者皆是侯甸男衞則康叔所統之諸/侯也得劼毖之與文王誥庶邦同義既曰獻臣何待)
　(于劼毖蓋殷俗染溺已深恐賢者亦冇所未免故教/衆人自賢者始自大史友以下則皆衞臣也教衞臣)
　(則自貴者始太史内史皆曰友者太史内史之官君/之所賓友也再舉獻臣則賢臣之在衞國者百僚大)
　(臣泛言之至于特舉其官則以其尤重耳下文冇事/有疇則宗工中之尤重者也爾事蓋即後世所謂賓)
　(師三卿則居位執政者也侯國之三卿名位通於天/子列於六職故謂之若疇非謂三卿之禮秩與康叔)
　(等/也)
厥或誥曰羣飲汝勿佚盡執拘以歸于周予其殺
　集傳羣飲者商民羣聚而飲為姦惡者也佚失也其
　者未定辭也蘇氏曰予其殺者未必殺也猶今法曰
　當斬者皆具獄以待命不必死也然必立法者欲人
　畏而不敢犯也羣飲蓋亦當時之法有羣聚飲酒謀
　為大姦者其詳不可得而聞矣如今之法有曰夜聚
　曉散者皆死罪蓋聚而為妖逆者也使後世不知其
　詳而徒聞其名凡民夜相過者輙殺之可乎
　集説(薛氏肇明曰衞承紂之舊俗其民沉酗於酒武/王既封康叔故陳飲酒之戒為法以告衞邦刑)
　(以重刑亦随時之義也○金氏履祥曰此防殷民之/亂也古者羣飲惟蜡惟鄉飲射則聚衆而飲皆冇司)
　(治之無故而忽羣飲非姦宄即叛亂可知○方氏孝/孺曰聖人之治天下立法也嚴而行法也恕嚴者所)
　(以使民知法之可畏而不犯恕者所以使民知刑罰/行於不得已而不怨斯二者其為事不同其至仁之)
　(心一也吾讀酒誥之書疑武王欲殺羣飲為過既而/思之武王豈好殺之主哉其為是言也蓋愛其民之)
　(深而人不知也示之以姑息陷民于死地而後刑之/孰若先之以不可犯之禁使民不陷於罪之為美乎)
　(武王以為使殷民酗醟而至於為亂不誅之則害法/誅之則害仁不若威之以至嚴使聞吾言者疑吾過)
　(察吾意者感吾仁聖人之用心不苟以悦民而民隂/受其恵此仁之至也○王氏肯堂曰予其殺者嚴為)
　(之刑而未必殺也故曰無佚曰殺見/除惡之義曰歸周曰其見議獄之仁)
又惟殷之迪諸臣惟工乃湎于酒勿庸殺之姑惟敎之
　集傳殷受導迪為惡之諸臣百工雖湎于酒未能遽
　革而非羣聚為姦惡者無庸殺之且惟敎之
　集説(董氏鼎曰殷諸臣湎酒者勿殺而姑敎之以其/染惡深而被化淺也○王氏樵曰湎酒而不曰)
　(羣飲此其罪之所以殊耳如時説則同一飲酒而臣/民異法亦有難通者○申氏時行曰敎之者即羞耇)
　(羞饋祀/之言也)
有斯明享乃不用我敎辭惟我一人弗恤弗蠲乃事時
同于殺
　集傳有者不忘之也斯此也指敎辭而言享上享下
　之享言殷諸臣百工不忘敎辭不湎于酒我則明享
　之其不用我敎辭惟我一人不恤於汝弗潔汝事時
　則同汝于羣飲誅殺之罪矣
　集説(劉氏應秋曰此承上姑惟/敎之而示以賞罰之典也)
王曰封汝典聽朕毖勿辯乃司民湎于酒
　集傳辯治也乃司有司也即上文諸臣百工之類言
　康叔不治其諸臣百工之湎酒則民之湎酒者不可
　禁矣
　集説(胡氏士行曰此正身正官以清不飲之原也故/以終篇○陳氏櫟曰酒誥一篇始終以毖愼言)
　(篇終又提其要以致諄切之訓云案勿辯乃司民湎/于酒説者不同句讀亦異孔氏作一句讀曰辯使也)
　(勿使汝所司之民沉湎于酒唐孔氏謂勿使汝所司/民之吏沉湎于酒吏當正身以率民也王氏曰汝司)
　(民有湎于酒則以正治之勿為之辯以為無罪蘇氏/曰當専一司以察沉湎若以泛責羣吏而不辯其司)
　(禁必不行矣呂氏讀勿辯為句謂復有循舊習者汝/不可辯説諉之舊習實乃所司牧之民湎于酒是誰)
　(之過歟蔡氏讀勿辯乃司為句其説最優於諸家○/焦氏竑曰上言臣之惡輕于民故待臣必寛于民此)
　(言民之治由于臣/故敎臣當先于民)
　總論(董氏鼎曰古之為酒夲以供祭祀灌地降神取/其馨香下達求諸隂之義也後以其能養陽也)
　(故用之以奉親養老又以其能合歡也故用之冠婚/賓客然曰賓主百拜而酒三行又曰終日飲酒而不)
　(得醉焉未嘗過也自禹飲儀狄之酒而疏之後世何/莫由斯然則文王之教不惟當明於妹邦也○王氏)
　(樵曰武王作誥最初禁酒恐民喪徳敗性慮至遠敎/至周也後若漢文帝戒為酒醪以糜榖景帝以歲旱)
　　(禁酟猶有古遺意然所謂不惟/不敢亦不暇者已不復及矣)
　
　
　
　
　
　
　
　
　
　
　
　
　
　
欽定書經傳説彚纂卷十三
　欽定四庫全書
欽定書經傳說彚纂卷十四
　　　梓材
　　　　集傳亦武王誥康叔之書諭以治國之理欲其
　　　　通上下之情寛刑辟之用而篇中有梓材二字
　　　　比稽田作室為雅故以為簡編之别非有他義
　　　　也今文古文皆有○案此篇文多不類自今王
　　　　惟曰以下若人臣進戒之辭以書例推之曰今
　　　　王惟曰者猶洛誥之今王即命曰也肆王惟徳
　　　　用者猶召誥之肆惟王其疾敬徳王其徳之用
　　　　也已若兹監者猶無逸嗣王其監于兹也惟王
　　　　子子孫孫永保民者猶召誥惟王受命無疆惟
　　　　休也反覆參考與周公召公進戒之言若出一
　　　　口意者此篇得於簡編斷爛之中文既不全而
　　　　進戒爛簡有用明徳之語編書者以與罔厲殺
　　　　人等意合又武王之誥有曰王曰監云者而進
　　　戒之書亦有曰王曰監云者遂以為文意相屬
　　　編次其後而不知前之所謂王者指先王而言
　　　非若今王之為自稱也後之所謂監者乃監視
　　　之監而非啓監之監也其非命康叔之書亦明
　　　矣讀書者優游涵泳沉潛反覆繹其文義審其
　　　語脈一篇之中前則尊諭卑之辭後則臣告君
　　　之語蓋有不可得而强合者矣
　　　集說(朱子曰吳才老辯梓材後半截不是梓材/縁其中多是勉君乃臣告君之辭未嘗如)
　　　(前一半稱王曰又稱汝為上告下之辭亦有此/理○又說梓材是洛誥中書甚好其他文字亦)
　　　(有錯亂而移易得出人意表者然無如才老此/様處恰恰好○梓材後都稱王恐别是一篇不)
　　　(應王告臣下不稱朕予而自稱王斷簡殘編無/從考正只得於言語句讀中有不曉者缺之)
王曰封以厥庶民暨厥臣達大家以厥臣達王惟邦君
　集傳大家巨室也孟子曰為政不難不得罪於巨室
　孔氏曰卿大夫及都家也(孔氏穎達曰卿大夫在朝/者都家卿大夫所得邑又)
　(公邑而大夫所治亦/是周禮有都家之官)以厥庶民暨厥臣達大家則下
　之情無不通矣以厥臣達王則上之情無不通矣王
　言臣而不言民者率土之濵莫非王臣也邦君上有
　天子下有大家能通上下之情而使之無間者惟邦
　君也
　集說(孔氏穎達曰以用也用之者既用其言以為政/又用其人以為輔○林氏之竒曰自古天下之)
　(患常起於上下之情不通上之情莫不願通於下下/之情莫不願通於上然而常蔽塞不通者無以逹之)
　(也故誥康叔如此則自天子至於庶民其好惡喜怒/莫不曉然而可知上下交通而無間此則邦君之任)
　(也○吕氏祖謙曰自康叔言則有臣民大家三等自/王言之則率土皆王臣但言厥臣皆在其中矣○陳)
　(氏大猷曰大家如晉六卿魯三桓齊諸田楚昭屈景/之類定四年左傳載封康叔分以殷民七族自陶氏)
　(至終葵氏即衞之大家也大家之情與臣民常親蓋/臣民素服屬於大家而大家之强阻亦臣民擁助之)
　(也國君能施仁政撫其臣民由臣民以達其情於大/家則巨室之所慕一國慕之又由臣以達其情於天)
　(子而邦君之責盡矣○王氏應麟曰周封建諸侯與/大家巨室共守之以為社稷之鎮九兩所謂宗以族)
　(得民公劉之雅所謂君之宗之此封建之根本也魯/之封有六族焉衛之封有七族焉唐之封有九宗五)
　(正焉皆所以繫人心維國勢○陳氏櫟曰邦君處上/下之閒達王必自達大家始得罪於巨室者不公正)
　(而無以服其心也此難以强力服而可以公心化以/邦君一人公正之心能通乎一國臣民千萬人之心)
　(由之以達乎大家之心則以其下達者而上達其流/通而無留滯也必矣○王氏樵曰云以某達某者謂)
　(先得乎此之心而後可以通乎彼也魯君失民故不/能制三家故達乎大家有道臣民愛戴政自行於大)
　(家矣不能其大夫國人何以事上故達乎/天子冇道一國順治情自孚於天子矣)
汝若恆越曰我有師師司徒司馬司空尹旅曰予罔厲
殺人亦厥君先敬勞肆徂厥敬勞肆徃姦宄殺人歴人
宥肆亦見厥君事戕敗人宥
　集傳恆常也師師以官師為師也尹正官之長旅衆
　大夫也敬勞恭敬勞來也徂往也歴人者罪人所過
　律所謂知情蔵匿資給也(陳氏師凱曰三者皆因罪/人所歴過或知情或蔵匿)
　(或貲/給之)戕敗者毁傷四肢面目漢律所謂疻也(漢書薛/宣傳注)
　(以杖手毆擊之剝其皮膚腫起青黑而無瘡瘢/者律謂疻痏○陳氏師凱曰疻說文云毆傷也)此章
　文多未詳
　集說(林氏之竒曰以論語之所謂厲已孟子之所謂/厲民觀之則厲殺人者不以其罪而殺之也故)
　(謂之厲敬勞者唐孔氏曰即論語所謂先之勞之是/也惟為君必先有以敬勞之而後其臣罔厲殺人故)
　(汝今往之國不可不盡其敬勞之道○時氏瀾曰虚/心屈己不敢自用常言我有師師則非一人矣官屬)
　(官長無不師之始盡為邦之道○陳氏櫟曰此節自/當缺之今姑采合諸說解之曰汝若常發越謂羣臣)
　(言我有交相師師之三卿與正長之尹衆大夫之旅/我意言我欲無虐殺人耳亦以其君先恭敬勞來其)
　(民為臣者遂徃效君以敬勞遂與往日為姦宄殺人/者罪人所輕歴者今皆寛宥與之為新羣臣遂亦見)
　(其君之事凡戕敗人者亦寛宥之矣君宥其大者臣/亦宥其小者大意欲康叔率其臣以戒虐殺施寛宥)
　(也/)
王啓監厥亂為民曰無胥戕無胥虐至于敬寡至于屬
婦合由以容王其效邦君越御事厥命曷以引養引恬
自古王若茲監㒺攸辟
　集傳監三監之監康叔所封亦受畿内之民當時亦
　謂之監故武王以先王啓監意而告之也言王者所
　以開置監國者其治本為民而已其命監之辭蓋曰
　無相與戕殺其民無相與虐害其民人之寡弱者則
　哀敬之使不失其所婦之窮獨者則聫屬之使有所
　歸保合其民率由是而容蓄之也且王所以責效邦
　君御事者其命何以哉亦惟欲其引掖斯民於生養
　安全之地而已自古王者之命監若此汝今為監其
　無所用乎刑辟以戕虐人可也
　集說(林氏之竒曰周官太宰曰乃施典于邦國而建/其牧立其監注曰監謂公侯伯子男各監一國)
　(書曰王啟監厥亂為民然則監者蓋指諸侯而言啓/監云者猶曰立其監也明王奉若天道建邦設都立)
　(后王君公承以大夫師長不惟逸豫惟以亂民則啓/監者非為民而何○陳氏經曰引有徐徐之意治亂)
　(民猶亂繩急目前之效而欲速者皆非所以安養之/也○陳氏大猷曰周禮建牧立監以維邦國自黄帝)
　(已立左右監以監視萬國乃諸侯之長也康叔孟侯/故稱之為監○王氏樵曰至于謂加恩到此也寡者)
　(人之所忽而至于敬寡婦者惠所難遍而至于屬婦/則窮獨可知屬者無依者使之有依也○民不能自)
　(生自養自致于安為之引者邦君御事之責也引字/中有事在言此者見侯職有所重王室之責成有所)
　(在而不可徒/事乎刑也)
惟曰若稽田既勤敷菑惟其陳修為厥疆畎若作室家
既勤垣墉惟其塗塈茨若作梓材既勤樸斲惟其塗丹
雘
　集傳稽治也敷菑廣去草棘也(陳氏師凱曰敷廣也/爾雅云田一嵗曰菑)
　(郭璞云江東呼初/耕地反草為菑)疆畔也畎通水渠也(周禮匠人為/溝洫廣尺深)
　(尺曰/畎)塗塈泥飾也(林氏之竒曰塈說文曰仰塗也顔/師古注漢書亦曰即今之仰泥也)
　茨蓋也(林氏之竒曰糓梁傳曰焚雍門之茨范寗/注曰茨蓋也茅茨者亦謂之茅蓋屋也)梓
　良材可為器者(林氏之竒曰器用以梓木為/良故古者木工謂之梓人)雘采色
　之名(孔氏穎達曰塗丹皆飾物之名謂塗丹以朱雘/雘是采色之名有青有朱知是朱者與丹連文)
　(故/也)敷菑以喻除惡垣墉(馬氏融曰卑/曰垣高曰墉)以喻立國樸斲
　(陳氏大猷曰具粗/曰樸致巧曰斲)以喻制度武王之所已為也疆畎
　塈茨丹雘則望康叔以成終云爾
　集說(朱子曰梓材一篇有可疑者如稽田垣墉之喻/卻與無胥戕無胥虐之類不相似以至於欲至)
　(于萬年惟王子子孫孫永保民卻又似洛誥之文乃/臣戒君之辭非酒誥語也○陳氏櫟曰三者之譬謂)
　(武王既盡勞以始之叔當因舊成就潤飾以終之不/可變成規而隳前功也○王氏肻堂曰立防閑之具)
　(而備禦之有方使已去之惡無自而乘隙曰為疆畎/盡維持之心而綢繆之有法使己勤之基永保其無)
　(虞曰塗塈茨妙粉飾之功而潤色之盡/善使己立之制煥乎其有文曰塗丹懽)
今王惟曰先王既勤用明徳懷為夾庶邦享作兄弟方
來亦既用明徳后式典集庶邦丕享
　集傳先王文王武王也夾近也(陸氏徳明曰夾音協/近也○孔氏穎達曰)
　(夾者是人左右而/夾之故言近也)懷逺為近也兄弟言友愛也泰誓
　曰友邦冡君方來者方方而來也既盡也先王盡勤
　用明徳而懷來于上諸侯亦盡用明徳而視效於下
　也后後王也式用也典舊典也集和輯也此章以後
　若臣下進戒之辭疑簡脫誤於此
　集說(林氏之竒曰惟先王之所以懐服庶邦使之小/大相比以永享者其本在於用明徳故今王繼)
　(體而立用此常道以集庶邦而庶邦亦將大享也蓋/今王之集庶邦既用先王之常道則庶邦之來享安)
　(得不盡如先王之世哉○陳氏櫟曰朱子既以為他/書錯簡誤綴在此則不當復以為武王命康叔只云)
　(臣告君可也○王氏充耘曰古者封建諸侯各私其/土各子其民其勢易至分裂而自守以天子而統馭)
　(萬邦千里之王畿其力豈足制諸侯哉所恃者有徳/以柔服之而已故夙夜匪懈己之所以自治者益殷)
　(則殷聘世朝諸侯之所以事上者愈謹不然則諸侯/不享而為天子者徒建空名於諸侯之上耳故自古)
　(以來惟以四方朝貢為盛事周公教成王亦以為敬/識百辟享亦識其有不享為此故也○王氏樵曰易)
　(曰地上有水比先王以建萬國親諸侯取象於比之/意欲其情義足以相維繫而不散也所謂懷為夾作)
　(兄弟方來者也先王用何道曰明徳而已比之九五/曰顯比言顯明其比道如接之以禮待之以誠上以)
　(徳而顯比於下下亦以徳而親比於上修其職貢孰/敢有貳者哉諸侯之向背卜王室之盛衰王室之盛)
　(衰視吾徳之修否而已后式典集庶邦丕享有周/大臣當其全盛之時而豫以進戒其見逺矣哉)
皇天既付中國民越厥疆土于先王
　集傳越及也皇天既付中國民及其疆土于先王也
　集說(林氏之竒曰皇天盡以中國民付之先王而一/民莫非其臣盡以疆土付之先王而尺地莫非)
　(其有○朱子曰尚書句讀有長者如皇天既付中國/民越厥疆土于先王是一句○沈氏澣曰有人斯有)
　(土故帶疆/土言之)
肆王惟徳用和懌先後迷民用懌先王受命
　集傳肆今也徳用用明徳也和懌和悅之也先後勞
　來之也迷民迷惑染惡之民也命天命也用慰悅先
　王之克受天命者也
　集說(王氏安石曰民迷則悖欲使保乂之當先以和/和然後惟王之聽惟王之聽然後可以先後之)
　(使不失道○陳氏大猷曰迷民未率故王惟徳是用/以和懌先後之和之使不乖懌之使不怨先引之於)
　(前後助之於後不惟以悅民心亦所以悅先王受命/之心○王氏樵曰謂之迷民見其因無君師教導繆)
　(其所趨非所當忿疾也當用徳和懌之謂以禮義和/融悅樂其心使之慕於善而不能已或先之以唘其)
　(悟或後之以掖其成如/是而民有終於迷者乎)
　附錄(陳氏櫟曰訓肆為今不若云故也遂也朱子謂/為承上起下之辭書中肆字在句首者如肆類)
　(于上帝肆嗣王丕承基緒肆惟王其疾敬徳與上/文肆往姦宄肆亦見厥君事皆故與遂之意耳)
已若兹監惟曰欲至于萬年惟王子子孫孫永保民
　集傳已語辭監視也此人臣祈君永命之辭也案梓
　材有自古王若兹監罔攸辟之言而編書者誤以監
　為句讀而爛簡適有已若兹監之語以為語意相類
　合為一篇而不知其句讀之本不同文義之本不類
　也孔氏依阿其說於篇意無所發明王氏謂成王自
　言必稱王者以覲禮考之天子以正遏諸侯則稱王
　亦强釋難通獨吳氏以為誤簡者為得之但謂王啓
　監以下即非武王之誥則未必然也
　集說(陳氏櫟曰子子孫孫永保民則欲世王之久安/天下也意實公而非私於王家人臣祈天永命)
　(忠愛無窮之心歟○馬氏森曰諸侯乃國之藩屏民/乃國之根本用徳所以化服臣民而凝固天命之道)
　(實在/兹也)
　總論(蘇氏軾曰此書専言王惟不殺則子孫萬年享/國故以皇天所付為言詳考大誥康誥酒誥梓)
　(材四篇反復丁寜以殺為戒以不殺為徳此易所謂/聰明睿知神武而不殺者故周有天下八百餘年天)
　(人之際有不可盡知者至於殺不殺之報一一若符/契可必也而世主不以為監小人又或附㑹六經以)
　(勸之殺悲夫唐末五代之亂殺人如飲食周太祖叛/漢漢隠帝使開封尹劉銖屠其家百口太祖既克京)
　(師夜召其故人知星者趙延義問漢祚所以短促延/義答曰漢本未亡以刑殺寃濫故不及期而滅時太)
　(祖方以兵圍劉銖及蘇逢吉第期滅其族聞延義言/矍然貸之誅止其身予讀至此未嘗不流涕太息故)
　(表其事於書/傳以救世云)
　　召誥
　　　集傳左傳曰武王克商遷九鼎于洛邑史記載
　　　武王言我南望三途(杜氏預曰三塗在陸渾南/○陳氏師凱曰史作塗)
　　　北望嶽鄙(杜氏預曰嶽蓋河北太行/山鄙都鄙謂近嶽之邑)顧詹有河
　　　粤詹洛伊毋逺天室營周居于洛邑而後去則
　　　宅洛者武王之志周公成王成之召公實先經
　　　理之洛邑既成成王始政召公因周公之歸作
　　　書致告達之於王其書拳拳於歴年之久近反
　　　復乎夏商之廢興究其歸則以諴小民為祈天
　　　命之本以疾敬徳為諴小民之本一篇之中屢
　　　致意焉古之大臣其為國家長逺慮蓋如此以
　　　召公之書因以召誥名篇今文古文皆有
　　　集說(林氏之竒曰武王有宅洛之意而周公成/王成之者誠以洛為地中五服諸侯之朝)
　　　(覲貢賦道里為均故建以為都以居九鼎而㑹/諸侯於此焉車攻之詩羙宣王復㑹諸侯于東)
　　　(都而其詩謂之復古則自宣王之前其㑹諸侯/蓋皆於此而萬乘之君則當在於鎬以宗廟社)
　　　(稷之所在而王業之所本故也○陳氏大猷曰/成王實都鎬京特往來朝諸侯祀清廟於洛故)
　　　(鎬京謂之宗周以其為天下所宗也洛邑謂之/東都又謂之成周以周道成於此也洛邑天下)
　　　(之至中豐鎬天下之至險成王于洛邑定鼎以/朝諸侯所以承天地沖和之氣宅土中以莅四)
　　　(海其示天下也公於鎬京定都以壯基本所以/據天下形勢處上游以制六合其慮天下也逺)
　　　(漢唐並建兩京蓋亦識形勢之所在而有得於/成王周公之遺意歟○陳氏櫟曰宅洛之事武)
　　　(王志之成王述之上告祖廟迭咨大臣一日而/建千萬年宅中圖大之基謹重如此周公自洛)
　　　(歸鎬召公因作誥其忠愛尤在此蓋以宅中圖/大固難保大定功尤難王之在豐召之相宅固)
　　　(見宅中圖大之難矣召公拳拳以敬徳永命戒/王敬不敬之異效凡七言之至謂不敬徳則必)
　　　(墜厥命其詞甚危見/保大定功之尤難也)
惟二月既望越六日乙未王朝歩自周則至于豐
　集傳日月相望謂之望既望十六日也(孔氏穎達曰/望之在月十)
　(六日為多此年二月小乙亥朔十五日即為/望是己丑為望言己望者謂庚寅十六日也)乙未二
　十一日也周鎬京也去豐二十五里(林氏之竒曰豐/者漢右扶風霸)
　(縣酆水是也即禹貢所謂東㑹于灃其邑在灃水/之西鎬者漢長安西南有昆明池北鎬陂是也)文
　王廟在焉成王至豐以宅洛之事告廟也
　集說(孔氏穎達曰文王居豐武王於豐立文王之廟/遷都而廟不毁故成王居鎬京則至于豐以告)
　(文王廟也大事告祖必告於考經不言告武王以告/文王則告武王可知以告祖見考也告廟當先祖後)
　(考此必於豐告文王於鎬告武王也○王氏安石曰/以朏望明魄紀月以甲子紀日書法也○朱子曰豐)
　(鎬去洛邑三百里長安所管六百里王畿千里亦有/横長處非若今世畫圖之為方也恐井田之制亦是)
　(此類此不可執畫方之圖以定之○或問周都豐鎬/則王畿之内當有西北之戎如此則稍甸縣都如之)
　(何其可為也曰周禮一書聖人作為一代之/法爾到不可用法處聖人須别有權變之道)
惟太保先周公相宅越若來三月惟丙午朏越三日戊
申太保朝至于洛卜宅厥既得卜則經營
　集傳成王在豐使召公先周公行相視洛邑越若來
　古語辭言召公於豐迆邐而來也朏孟康曰月出也
　三日明生之名戊申三月五日也卜宅者用龜卜宅
　都之地既得吉卜則經營規度其城郭宗廟郊社朝
　市之位
　集說(孔氏穎達曰經營考工記所云匠人營國方九/里左祖右社面朝後市是也下有丁巳郊故知)
　(規度城郭郊廟朝市之位處也匠人王城方九里如/典命文又以公城方九里天子城十二里郊者鄭注)
　(周禮云近郊五十里其廟案小宗伯云建國之神位/右社稷左宗廟鄭注朝士職云庫門内之左右其朝)
　(者鄭云外朝一在庫門之外臯門之内是詢衆庶之/朝内朝二者其一在路門外王毎日所視謂之治朝)
　(其一在路門内路寢之朝王毎日視訖退適路寢謂/之燕朝或與宗人圖私事顧氏云市處王城之北朝)
　(為陽故在南市為隂故處北○林氏之竒曰周官太/卜國大遷大師則貞龜盤庚之遷亳太王之遷岐衞)
　(文公之遷楚邱未嘗不卜也洪範曰謀及乃心謀及/卿士謀及庶人謀及卜筮營洛之謀成王君臣既有)
　(定議矣於是謀及卜筮也卜既吉則人謀鬼謀無有/差忒所以經之營之而規度其朝市宗廟郊社之位)
　(○王氏肻堂曰經營未是興工只是定其處所蓋經/營定纔攻之故三日庚戌始以庶殷攻位也經營中)
　(亦有許多事如城郭之里數宗廟/郊社朝市制度修廣之數之類)
越三日庚戌太保乃以庶殷攻位于洛汭越五日甲寅
位成
　集傳庶殷殷之衆庶也用庶殷者意是時殷民已遷
　于洛故就役之也位成者左祖右社前朝後市之位
　成也
　集說(孔氏穎達曰於戊申三日庚戌為三月七日治/都邑之位於洛水之汭謂洛水北也於庚  五)
　(日為三月十一日甲寅而所治之位皆成矣○莊二/十九年左傳發例云凡土功水昬正而栽日至而畢)
　(此以周之三月農時役衆者彼言尋常土功此則遷/都事大不可拘以常制也○林氏之竒曰禹貢導河)
　(東過洛汭而導洛東北入于河則洛汭為洛水之北/也可知禹貢曰導洛東北㑹于㵎瀍則㵎瀍皆在洛)
　(之北而王城在瀍之西成周在瀍之東雖澗在瀍之/西而㵎瀍皆在洛之北故位于洛汭也○馬氏森曰)
　(上卜宅得卜見敬以稽天而天意從/此攻位位成見悅以使民而民心服)
若翼日乙夘周公朝至于洛則達觀于新邑營
　集傳周公至則徧觀新邑所經營之位(吕氏柟曰召/公先理其繁)
　(周公斯觀/其要也)
　集說(孔氏穎達曰乙卯十二日也○呂氏祖謙曰召/公已成位周公方來觀上相之體然也○王氏)
　(樵曰至洛卜宅者卜其地之吉即所謂澗水東瀍水/西又瀍水東是也得卜是已得其地即所謂惟洛食)
　(者也卜以戊申而周公至以乙卯乃云我卜者二公/同心同謀召公之卜即周公之卜也伻來以圖及獻)
　(卜即獻此戊申之卜也或/言乙卯日周公再卜者非)
越三日丁巳用牲于郊牛二越翼日戊午乃社于新邑
牛一羊一豕一
　集傳郊祭天地也故用二牛社祭用太牢禮也皆告
　以營洛之事
　集說(孔氏穎達曰丁巳十四日也○林氏之竒曰用/牲于郊告祭於天地也王博士曰昊天有成命)
　(郊祀天地也蓋祭亦可以郊言之惟郊于天地故用/牛二也○朱子曰此閒當有告卜語○古時天地定)
　(不是合祭日月山川百神亦無合共一時祭享之理/豈有祭天便將下許多百神一齊排作一堆都祭周)
　(禮有圜丘方澤之說後來人卻只說地便是后土見/於書傳言郊社多矣某看來不要如此也還有方澤)
　(之祭○陳氏經曰郊不曰新邑者郊在國外社在國/内故也○陳氏大猷曰此蓋即洛邑新立之郊社以)
　(告作洛於天地不告廟者在豐已告也○王氏充耘/曰郊社大事也周召以人臣行之可乎蓋因事祭告)
　(奉王冊命以行事/非常祭之比也)
　(案祭天地分合從古聚訟此經云用牲于郊牛二注/疏謂以后稷配故牛二蔡傳則云祭天地也蔡但言)
　(祭天地不言合者天地各攻其位位成而祭之也疑/此時南北郊之名已立言郊者統天地言之歟周禮)
　(大宗伯有蒼璧禮天黄琮禮地之說大司樂有圜丘/方澤之說又祭法言燔柴于泰壇祭天也瘞埋于泰)
　(折祭地也用騂犢此皆天地竝言祭天地異所王者/尊天而親地未有祭天而不及地者亦未有言其合)
　(者也然則兆于南郊就陽位也禮固明言之而北郊/未有明文此經之偶缺耳注疏之家鄭康成賈公彦)
　(孔穎達輩皆已補言之周禮典瑞云兩圭有邸以祀/地注疏皆謂祀于北郊又牧人言陽祀隂祀注疏亦)
　(謂隂祀祭地北郊又如禮記泰壇泰折之文疏云此/經論祭帝于南郊地示于北郊也此皆北郊之說鑿)
　(鑿可據者以此言之祭地之位不待推而可知也雖/有冬夏至之分而此於位之初成非常祀之時可比)
　(故同日而舉也社于新邑謂此乃所以祀地者非也/王為羣姓立社曰大社王自為立社曰王社諸侯為)
　(百姓立社曰國社諸侯自為立社曰侯社又大夫以/下成羣立社曰置社鄭云此今時里社也又月令命)
　(民社仲春之祭也詩以社以方秋祭也孟冬則云大/割祀于公社是一嵗又三社也社之祭自天子以至)
　(於士庶人皆得共之其名至多名同而義則各異兹/之社于新邑乃社稷之社位在庫門之右者此共工)
　(氏之子曰勾龍者是也特以其平九州之功而報之/而奉以為主耳謂之地示之神可乎地祗勾龍同得)
　(謂之后土者因昭二十九年左傳魏獻子問社稷五/祀誰氏之五官史墨答之以勾龍為后土猶言后土)
　(之官耳其實康成所云后土者謂地神也非謂勾龍/也况乎祭天地之禮貴簡貴誠只用繭犢此人鬼之)
　(祭故曰牛一羊一豕一郊特牲所謂社稷太牢而蔡/傳引之者也若以此社為祭地則王制所云祭天地)
　(社稷地與社豈重累而舉之乎至於后稷配天以思/文之詩為樂歌此乃行之於宗周者東都初建恐未)
　(遑及/此耳)
越七日甲子周公乃朝用書命庶殷侯甸男邦伯
　集傳書役書也春秋傳曰士彌牟營成周計丈數揣
　高低度厚薄仞(杜氏預曰度高/曰揣度深曰仞)溝洫物土方(杜氏預/曰物相)
　(也相取土/之方面)議逺邇量事期計徒庸慮材用書糇糧以
　令役於諸侯亦此意王氏曰邦伯者侯甸男服之邦
　伯也庶邦冢君咸在而獨命邦伯者公以書命邦伯
　而邦伯以公命命諸侯也
　集說(孔氏安國曰是時諸侯皆㑹故周公乃昧爽以/賦功屬役書命衆殷侯甸男服之邦伯使就功)
　(邦伯方伯即州牧也○孔氏穎達曰甲子二十一日/也○康誥云周公初基作新大邑于東國洛四方民)
　(大和㑹侯甸男邦采衞百工播民和見士于周與此/一事也康誥五服此惟三服者文有詳略耳賦功謂)
　(賦歛諸侯之功科其人夫多少屬役/謂付屬役之處使知得地之尺丈也)
厥既命殷庶庶殷丕作
　集傳丕作者言皆趨事赴功也殷之頑民若未易役
　使者然召公率以攻位而位成周公用以書命而丕
　作殷民之難化者猶且如此則其悅以使民可知也
　集說(林氏之竒曰召公營洛自戊申距甲寅七日而/成周公繼至自乙卯距甲子十日而用書庶殷)
　(丕作周召之規模其敏如此總而計之自成王之至/豐乙未之日距甲子凡一月耳萬年之業成於一月)
　(之間此豈後世可及哉○陳氏櫟曰觀此則殷民之/遷在未作洛之前明矣讀此當參看洛誥洛誥曰予)
　(惟乙卯朝至于洛師此云乙卯周公朝至于洛其日/同但洛誥言是日再卜此不言者周公之吉卜不殊)
　(召公之吉卜也兼洛誥自詳之此可略也乙卯至甲/子十日乙卯日卜及達觀新營丙辰不言事蓋丁巳)
　(戊午將行郊社大禮前一日養精神而無為也己未/至癸亥五日又不言事乃將用書命丕作竭精神以)
　(有為也此五日中必㑹集臣庶計丈數揣高卑等事/役書一定然後甲子朝頒布之洛誥脫簡之在康誥)
　(者曰惟三月哉生魄周公初基至乃洪大誥治即是/三月十六日己未戊午祭社後一日也曰洪大誥治)
　(即用書命丕作也細而考之脗合無閒誰謂殘編斷/簡不可見聖人經理之微宻哉○王氏樵曰周召二)
　(公相繼以終事卜宅經營攻位位成者召公也觀營/祭告命殷殷作者周公也位者定其作之規模作者)
　(成其位/之功緒)
太保乃以庶邦冢君出取幣乃復入錫周公曰拜手稽
首旅王若公誥告庶殷越自乃御事
　集傳呂氏曰洛邑事畢周公將歸宗周召公因陳戒
　成王乃取諸侯贄見幣物以與周公且言其拜手稽
　首所以陳王及公之意蓋召公雖與周公言乃欲周
　公聮諸侯之幣與召公之誥并達之王謂洛邑已定
　欲誥告殷民其根本乃自爾御事不敢指言成王謂
　之御事猶今稱人為執事也
　集說(王氏安石曰庶邦冡君諸侯㑹于洛者洛邑成/而獻幣所以為禮且致慶也○蘇氏軾曰旅讀)
　(如庭實旅百之旅諸侯之幣旅王及公者尊周公也/○朱子語類問據召誥文只說召公先至洛而周公)
　(繼至不說成王亦來也然召公出取幣入錫周公乃/曰旅王若公其辭又多是戒成王未知如何曰此蓋)
　(因周公以告于王耳○陳戒於王而誥庶殷諸侯及/其御事者所謂公事公言之王者無私也王時在鎬)
　(豈亦如後篇告卜遣使奉幣具此辭以告之歟○陳/氏櫟曰作洛之急務在化殷人而化殷之大本在於)
　(王身下文遂詳言之此召公納忠之大者幣特恭敬/之寓耳篇末奉幣供王之幣即此出取之幣前後相)
　(照/應)
嗚呼皇天上帝改厥元子兹大國殷之命惟王受命無
疆惟休亦無疆惟恤嗚呼曷其奈何弗敬
　集傳此下皆告成王之辭託周公達之王也曷何也
　其語辭商受嗣天位為元子矣元子不可改而天改
　之大國未易亡而天亡之皇天上帝其命之不可恃
　如此今王受命固有無窮之美然亦有無窮之憂於
　是歎息言王曷其奈何弗敬乎蓋深言不可以弗敬
　也又案此篇專主敬言敬則誠實無妄視聽言動一
　循乎理好惡用捨不違乎天與天同德固能受天明
　命也人君保有天命其有要於此哉伊尹亦言皇天
　無親克敬惟親敬則天與我一矣尚何疎之有
　集說(林氏之竒曰此言天命之無常苟無其德雖紂/之元子而有此大國元子則其分為正大國則)
　(其勢為强皇天上帝亦改其命而命有德者以代之/也惟周世世修德可以上當天意而膺其景命成王)
　(繼武王而受命作君則其休可謂無疆矣然其休無/疆則其憂亦無疆也有一言可以盡畏天之道者敬)
　(而已人君能敬以事天則天之眷顧於我無有窮已/也此召公所以戒王不可不敬也○朱子曰此數句)
　(者一篇之大旨也元子者天之元子也下文至篇終/反覆推衍此數句意耳○眞氏德秀曰詩云天位殷)
　(適使不挾四方亦改厥元子大國殷命之意○陳氏/櫟曰元子天之元子即大君者吾父母宗子之意此)
　(元子謂殷紂後元子謂成王人君所以保天命惟有/敬耳此一節元老大臣拳拳忠愛嗟歎以深警上心)
　(不能自已/之至情也)
天既遐終大邦殷之命兹殷多先哲王在天越厥後王
後民兹服厥命厥終智藏瘝在夫知保抱攜持厥婦子
以哀籲天徂厥亡出執嗚呼天亦哀于四方民其眷命
用懋王其疾敬德
　集傳後王後民指受也此章語多難解大意謂天既
　欲逺絶大邦殷之命矣而此殷先哲王其精爽在天
　宜若可恃者而商紂受命卒致賢智者退藏病民者
　在位(孔氏穎達曰瘝病也小人在/位殘㬥在下故以病言之)民困虐政保抱攜
　持其妻子哀號呼天往而逃亡出見拘執無地自容
　故天亦哀民而眷命用歸於勉德者天命不常如此
　今王其可不疾敬德乎
　集說(孔氏穎達曰天既逺終殷命言其去而不復反/也殷先哲王雖精神在天而不能救紂者以紂)
　(不行敬故也戒王使行敬○林氏之竒曰殷先哲王/所以享國者惟敬之故也殷先哲王雖在天而後王)
　(後民藉其餘慶以服天命者亦惟敬之故也殷家自/湯至于武丁賢聖之君六七作故曰多先哲王也厥)
　(終指紂也惟紂謂敬不足行而商家之業自此終矣/觀微子遯荒箕子佯狂則當世之所謂智者莫不蔵)
　(於山澤之間其在位在職豈有利澤加於百姓哉惟/病民而已此天之所以眷命而作周也王既繼文武)
　(而有天下則其於敬德也不可不疾惟恐不及也○/陳氏櫟曰言天命不可恃祖宗不可恃惟敬德庶可)
　(凝固天命而迓續祖德耳敬德而言疾最有力蓋人/心操則存捨則亡必𦂳著精神汲汲用工則莊敬日)
　(强苟悠悠玩怠則安肆日偷矣後又言肆惟王其/疾敬德一篇綱領在敬字而敬之工夫又在疾字)
相古先民有夏天廸從子保面稽天若今時既墜厥命
今相有殷天廸格保面稽天若今時既墜厥命
　集傳從子保者從其子而保之謂禹傳之子也面鄕
　也視古先民有夏天固啓廸之又從其子而保佑之
　禹亦面考天心敬順無違宜若可為後世憑藉者今
　時已墜厥命矣今視有殷天固啓廸之又使其格正
　夏命而保佑之湯亦面考天心敬順無違宜亦可為
　後世憑藉者今時已墜厥命矣以此知天命誠不可
　恃以為安也
　集說(孔氏穎達曰此說二代興亡其意同也○林氏/之竒曰大抵天之降災祥惟視德之所在當禹)
　(湯以其聖德克當天心宜其天意之眷顧不容釋也/然使一日不敬德則命不可恃使桀紂而知敬德則)
　(天廸從子保格保將千萬年而不替也以是知天之/於禹湯桀紂非有好惡於其間也惟視其敬德與不)
　(敬德而已矣○眞氏德秀曰面謂向之而不背也惟/其朝夕一念對越于天而不敢背違然後能考知天)
　(意之所順矣順乎天則天亦順之此所謂天若也○/陳氏大猷曰天命雖邈無形聲而能面而嚮之參稽)
　(其至順之理終日與之對越周旋所謂顧諟天之明/命也○陳氏櫟曰從其子而保之即孟子天與子則)
　(與子之意開萬世傳子之端自禹始故於夏言從子/保而於商只言格保蒙上文也兩面稽天若即對越)
　(在天之意此一節蓋謂天與祖宗皆不可恃也○申/氏時行曰夏周相去已逺故曰相古商乃近代故曰)
　(今/相)
今沖子嗣則無遺壽耉曰其稽我古人之德矧曰其有
能稽謀自天
　集傳稽考矧況也㓜沖之主於老成之臣尤易疎逺
　故召公言今王以童子嗣位不可遺棄老成言其能
　稽古人之德是固不可遺也況言其能稽謀自天是
　尤不可遺也稽古人之德則於事有所證稽謀自天
　則於理無所遺無遺壽耉蓋君天下者之要務故召
　公特首言之
　集說(朱子曰已陳夏商敬德墜命之所由又戒王也/○陳氏櫟曰老成知古又能知天如太公周畢)
　(諸公在不可遺也稽考古德非壽耉者聞見之逺無/所質稽考天意以定謀慮非壽耉者德盛智明不能)
　(決也○王氏樵曰將言敬德諴民而先之以無遺夀/耇乃從進德之資推言其要以為最先即仲虺言修)
　(德檢身而約之能自得師之義㓜沖之主於老成之/臣雖日在左右嚴之而勿親則無從而受其益無遺)
　(者親之/之謂也)
嗚呼有王雖小元子哉其丕能諴于小民今休王不敢
後用顧畏于民碞
　集傳召公歎息言王雖㓜沖乃天之元子哉謂其年
　雖小其任則大也其者期之辭也諴和碞險也王其
　大能諴和小民為今之休羙乎小民雖至微而至為
　可畏王當不敢緩於敬德用顧畏于民之碞險可也
　集說(蘇氏軾曰民猶水也水能載舟亦能覆舟物無/險於民者矣○眞氏德秀曰召公此篇言畏天)
　(必及民是畏民當如畏天也周公作酒誥曰廸畏天/顯小民多士曰罔顧于天顯民祗周召之啓告其君)
　(者如出一口○王氏樵曰諴者得民心之和也今休/者眷命用懋乃前人之休爾治化維新導迎和氣斯)
　(王今日之休也不敢後所謂疾敬德也民碞者天命/之得失恆于斯國祚之修短恆于斯知莫險于民則)
　(不敢後于敬德/以諴其民矣)
王來紹上帝自服于土中旦曰其作大邑其自時配皇
天毖祀于上下其自時中乂王厥有成命治民今休
　集傳洛邑天地之中故謂之土中王來洛邑繼天出
　治當自服行於土中是時洛邑告成成王始政故召
　公以自服土中為言又舉周公嘗言作此大邑自是
　可以對越上天可以饗答神祗自是可以宅中圖治
　(王氏樵曰中乂謂自/中而布治於四方也)成命者天之成命也成王而能
　紹上帝服土中則庶㡬天有成命治民今即休羙矣
　○王氏曰成王欲宅洛邑者以天事言則日東景夕
　多風(賈氏公彥曰據中表之東表而言於晝漏半中/表景得正時東表日已昳矣是地與日為近晝)
　(漏半已得夕景/故云景夕多風)日西景朝多隂(賈氏公彦曰據中表/之西表而言是地於)
　(日為近西亦於晝漏半中表景得正時西表日/未中仍得朝時之景故云日西則景朝多隂)日南
　景短多暑(賈氏公彦曰據中表之南表而言晝漏半/立八尺之表表北得尺四寸景不滿尺五)
　(寸不與土圭等是其日南是地於/日為近南景短多暑不堪置都)日北景長多寒(賈/氏)
　(公彦曰據中表之北表而言亦晝漏半表北得/尺六寸景是地於日為近北是其景長多寒也)洛天
　地之中風雨之所㑹隂陽之所和也以人事言則四
　方朝聘貢賦道里均焉故謂之土中
　集說(王氏昭禹曰土圭横植於地於圭之端立表以/表端之日景與土圭相齊無過不及然後見地)
　(之中○朱子曰言王來居洛邑繼天為治服事也土/中洛邑為天下中也林氏以此句王來為王亦至洛)
　(邑之驗恐未必然但王命來此定邑耳○稱周公言/當作大邑而自此以祀上帝以及慎祀上下神祗又)
　(自此居中以為治則是王受天成命以治民矣蓋召/公述周公宅洛之意○陳氏大猷曰君前臣名故稱)
　(旦曰配天使仰無愧於天毖祀上下使幽無愧於鬼/神宅中為治使俯無愧於民王其有成命而治民今)
　(休周公所期如此之重王可不思所以稱之○陳氏/櫟曰作洛之事召公任之而未嘗明言之至此方言)
　(服于土中而舉周公之言以見作洛所以配上帝奉/祭祀成治功凝天命其重如此蓋下文將自進其敬)
　(德祈天之忠言所以先引周公期望之語以開其端/也○陳氏師凱曰周禮地官司徒測土深正日景所)
　(以求地之中也所謂日南景短日北景長日東景夕/日西景朝者是指其立表之處而言其不中也皆非)
　(地之中而用此法者乃所以求中也歩占之說以為/日與地相去一萬五千里為地之中土圭之法圭長)
　(一尺五寸以一寸準千里當晝漏方半置圭立表以/測度之夏至之日立八尺之表其景適與土圭等定)
　(此為地中也○王氏樵曰上就元子言而勉其諴小/民以凝今日之休疾敬德以為諴民之本此就宅洛)
　(言而上節之所期者正將于新邑初政卜之也紹上/帝即元子之意自服土中即丕能諴小民之意曰自)
　(服者王今親政非復如昔者仰成大臣而已舉旦之/言以見期望之同周至文武天命已成此言王當終)
　(有成命者王必自求所以面稽于天者而後可謂之/成命也天有成命斯諴民之至而信為今日之休也)
　(此今休字與上相應上期/之之辭也此決之之辭也)
王先服殷御事比介于我有周御事節性惟日其邁
　集傳言治人當先服乎臣也王先服殷之御事以親
　近副貳我周之御事使其漸染陶成相觀為善以節
　其驕淫之性(吳氏澄曰節裁抑之也性氣質之性○/王氏樵曰性如性之欲也之性節好惡)
　(無節/之節)則日進於善而不已矣
　集說(孔氏穎達曰殷家治事之臣謂殷朝舊人常被/殷家任使者周家治事之臣謂西土新來翼贊)
　(周家初基者○林氏之竒曰成王營洛邑而遷殷頑/民蓋使周民與殷民雜居也故有殷治事之臣亦有)
　(周治事之臣我有周御事其於朝廷之教令如草之/從風無事於服之也所當先者惟訓服殷家舊治事)
　(之臣除其暴虐而消其貪鄙使之親比介助我周家/治事之臣和叶而為一欲服殷御事無他節性而已)
　(節之者非强其所無也以其所固有之性還以治之/去其不善而反之善也有以節之則臣民將遷善逺)
　(罪而不自知惟/日其進於善也)
王敬作所不可不敬德
　集傳言化臣必謹乎身也所處所也猶所其無逸之
　所王能以敬為所則動静語黙出入起居無徃而不
　居敬矣不可不敬德者甚言德之不可不敬也
　集說(陳氏大猷曰既以周臣率之使之相觀而善又/以身率之使之下觀而化也殷臣化殷民亦視)
　(效之而化矣○馬氏明衡曰以敬為所如仁為安宅/義為正路蓋安身立命於是造次顛沛於是更無他)
　(事也○孫氏繼有曰作所則心/與敬一無離合作輟之可言矣)
我不可不監于有夏亦不可不監于有殷我不敢知曰
有夏服天命惟有歴年我不敢知曰不其延惟不敬厥
德乃早墜厥命我不敢知曰有殷受天命惟有歴年我
不敢知曰不其延惟不敬厥德乃早墜厥命
　集傳夏商歴年長短所不敢知我所知者惟不敬厥
　德即墜其命也與上章相古先民之意相為出入但
　上章主言天眷之不足恃此則直言不敬德則墜厥
　命爾
　集說(孔氏穎達曰相監俱訓為視上言相冇夏相有/殷今復重言監有夏監有殷者上言順天則興)
　(棄命則滅此言敬則歴年不敬則短故重言視夏殷/○林氏之竒曰古人於天命不以為必有不以為必)
　(無而每致於不可測知之域惟人事之修於昭昭赫/赫之閒者則未嘗不盡言之也故召公於夏殷之有)
　(歴年及不其延皆曰我不敢知者疑之之辭也至於/敬德則有歴年不敬德則墜厥命蓋無可疑者○王)
　(氏樵曰此承上不可不敬德而又以/夏商興亡之故重發不可不敬之意)
今王嗣受厥命我亦惟兹二國命嗣若功王乃初服
　集傳今王繼受天命我謂亦惟此夏商之命當嗣其
　有功者謂繼其能敬德而歴年者也况王乃新邑初
　政服行教化之始乎
　集說(林氏之竒曰繼其功則修人事不責天命不過/敬德而已夏以敬德而有歴年殷亦以敬德而)
　(有歴年皆其功效也成王既嗣其命可不嗣其功哉/○陳氏大猷曰此章言尤懇切○金氏履祥曰今王)
　(繼二代而受天命當繼其所以有功者不可跡其所/以亡也○陳氏櫟曰王乃初服者善始可以占終法)
　(二國之敬德而歴年尤當謹之初服也此句呂蔡以/屬上章孔朱以冠下章使與初生初服宅新邑為一)
　(套語亦通但此句實結上生下若生/子一段議論實因此句而申明之)
嗚呼若生子罔不在厥初生自貽哲命今天其命哲命
吉凶命歴年知今我初服
　集傳歎息言王之初服若生子無不在於初生(孔氏/穎達)
　(曰此初生謂年長以/解習學非初始生也)習為善則善矣自貽其哲命為
　政之道亦猶是也今天其命王以哲乎命以吉凶乎
　命以歴年乎皆不可知所可知者今我初服如何爾
　初服而敬德則亦自貽哲命而吉與歴年矣
　集説(孔氏穎達曰以此新即政始行教化比子之初/生始欲學習為善則善矣若能為善天必授之)
　(以賢智之命是此賢智之命由己行善而來是自遺/智命矣○林氏之竒曰天以正性而命於人初無智)
　(愚之别其所以為上智下愚者於已取之而已矣故/曰自貽哲命言人之秉哲者雖命於天而其所以能)
　(哲者乃自貽之也○朱子曰王之初服不可不謹其/習猶子之初生不可不慎其所教蓋習於上則智習)
　(於下則愚矣故今天命正在初服之時敬德則哲則/吉則永年不敬則愚則凶則短折也○陳氏經曰自)
　(貽哲命命在我也天/其命哲命在天也)
宅新邑肆惟王其疾敬德王其德之用祈天永命
　集傳宅新邑所謂初服也王其疾敬德容可緩乎王
　其德之用而祈天以歴年也
　集説(朱子曰天無一物之不體己知我初服宅洛矣/王其可不疾敬德哉所以祈天永命者只在德)
　(而已矣○呂氏祖謙曰祈永命無他術惟敬德為可/耳曰祈者欲王知天命之未定也○眞氏德秀曰天)
　(命至公不可以求而得也曰祈者蓋一於用德乃不/祈之祈也○陳氏櫟曰此一節發明王乃初服之意)
　(蓋今日作邑而自服土中乃所謂初服召公所以欲/王乘此一初之機而疾敬德也疾敬德則能用德疾)
　(云者敬其乘此機而速勉之有今罔後之謂也肆惟/王其疾敬德蓋申上文王其疾敬德之語而致重復)
　(懇切之意云○王氏樵曰上言知今我初服見哲命/吉凶歴年皆未定惟視初服何如故此遂勉其疾于)
　(敬德而用是以祈天永命祈天永命即/吉與歴年也曰德之用見無他道也)
其惟王勿以小民淫用非彝亦敢殄戮用乂民若有功
　集傳刑者德之反疾於敬德則當緩於用刑勿以小
　民過用非法之故亦敢於殄戮用治之也惟順導民
　則可有功民猶水也水汎濫横流失其性矣然壅而
　遏之則害愈甚惟順而導之則可以成功
　集説(林氏之竒曰王既惟德之用則推之以治天下/國家豈以刑罰而繩斯民哉如殷俗之靡其淫)
　(用非彝也久矣然不教而殺之是果於殺戮也豈可/以乂民乎成王告康叔既謂不可以其民亂非彝而)
　(速用刑罰不可以其湎于酒而庸殺召公之告成王/又謂不可以淫用非彝而敢殄戮此皆忠厚之心也)
其惟王位在德元小民乃惟刑用于天下越王顯
　集傳元首也居天下之上必有首天下之德王位在
　德元則小民皆儀刑用德于下於王之德益以顯矣
　集説(薛氏季宣曰民可近不可下勿以小民易虐果/於殄戮順之則其功可就然非王居至善之德)
　(刑於四海民亦何所倣效修身而天下法敬德之修/是乃王之自貽哲命也○吕氏祖謙曰以小民淫用)
　(非彝而敢於殄戮忿嫉一生則損君徳矣人君之德/止於好生元者善之長君以德元覆冒天下安可以)
　(小民淫用遂損君德○陳氏大猷曰王位不在於土/地人民惟在德元而已德元亦猶乾元坤元之始生)
　(萬物者也○陳氏櫟曰至此則非彝之小民化為用/德之小民正所謂順導之而有功者王奚以尚刑不)
　(尚德為哉○王氏充耘曰王者德足以蓋天下而天/下皆化之所謂黎民於變時雍之氣象也則王豈不)
　(赫然章/顯矣乎)
上下勤恤其曰我受天命丕若有夏歴年式勿替有殷
歴年欲王以小民受天永命
　集傳其亦期之辭也君臣勤勞期曰我受天命大如
　有夏歴年用勿替有殷歴年欲兼夏殷歴年之永也
　召公又繼以欲王以小民受天永命蓋以小民者(朱/子)
　(曰以小民如/以某師之以)勤恤之實受天永命者歴年之實也蘇
　氏曰君臣一心以勤恤民庶㡬王受命歴年如夏商
　且以民心為天命也
　集説(林氏之竒曰夏殷歴年以能化小民之故欲王/以此小民而祈天永命也王敬厥德於上而小)
　(民儀刑於下上下好德如一則天豈用釋之哉孟子/曰民為貴得乎邱民而為天子故祈天永命必在於)
　(小民也○眞氏德秀曰永命之道無他惟修德與愛/民而已命在天於小民何與蓋天無心以民為心耳)
　(○吳氏澄曰王以小民受天永命一語通結上三節/與王其德之用祈天永命一語相始終○陳氏櫟曰)
　(勤恤即無疆惟恤之恤上下勤勞以軫無疆之恤惟/期於兼二代之歴年非他有以也惟欲王以小民受)
　(永命耳三節三言小民始戒王以非彝殄戮之繼欲/以元德儀刑之末欲以之而受永命以之者何惟尚)
　(德不尚刑知其生雖至微而/闗於天命者至大至久也)
拜手稽首曰予小臣敢以王之讎民百君子越友民保
受王威命明德王末有成命王亦顯我非敢勤惟恭奉
幣用供王能祈天永命
　集傳讎民殷之頑民與三監叛者百君子殷之御事
　庶士也友民周之友順民也保者保而不失受者受
　而無拒威命明德者德威德明也末終也召公於篇
　終致敬言予小臣敢以殷周臣民保受王威命明德
　王當終有天之成命以顯于後世我非敢以此為勤
　惟恭奉幣帛用供王能祈天永命而已蓋奉幣之禮
　臣職之所當恭而祈天之實則在王之所自盡也又
　案恭奉幣意即上文取幣以錫周公而旅王者蓋當
　時成王將舉新邑之祀故召公奉以助祭云
　集説(薛氏季宣曰先讎民後友民者作洛以鎮静商/人為先也與前言先服殷御事同意○時氏瀾)
　(曰召公前既言王先服殷御事比介于我有周御事/合而為一矣至此又分為讎民友民者前自心而言)
　(後自勢而言也自心言之一視同仁合商周而為一/自勢言之所謂讎民友民者化猶未純正將隨其宜)
　(而撫摩教廸之謂之讎者欲成王知商民尚伺闕失/乘間投隙其勢可畏警戒之切至此初非分為二體)
　(也○陳氏經曰保受王之威德奉行之此臣之職也/王既有成命當求所以永命成命在今日永命在子)
　(孫保受王之威德者臣下之所能至於祈天永命則/非人臣之所能在人君疾敬德以祈天命我非敢勤)
　(者召公不敢自以治洛為功勞也至此則責望於王/之身者甚重恐成王専倚恃臣下也我但能恭奉幣)
　(以供王慶王之能祈天永命而已則祈天永命在王/而不在召公矣○陳氏大猷曰篇終復總始末之要)
　(以吿王敢以讎民等保受威命明德者因庶殷侯甸/和㑹作洛而言敢以者自任之辭王末有成命與上)
　　(王厥有成命相應王亦顯與上越王顯相應惟恭奉/幣指前取幣旅王而言待王能祈天永命將以致慶)
　　(而已期望不已之意可謂婉而篤矣記曰頌而無謟/諌而無驕召公以之○杜氏偉曰敬德一也自施之)
　　(政令以整肅天下為威命自宣/之教化以啓廸天下為明德)
　　總論(林氏之竒曰詳考此篇其大意在於祈天永命/而其所以祈天永命者敬德而已蓋敬德在人)
　　(而永命在天修其在人者而在天者自至如炊之必/熟耕之必穫也苟其德之不建而晏然自以為天命)
　　(之在我此則紂之謂己有天命也其亡不旋踵矣召/公於成王之初服即以此告之賢者之愛君必止亂)
　　(於未形而閑邪於未然若其已然而後救之則衆人/之所皆能也何賴於賢乎成王之成厥德蓋有自來)
　　(也○眞氏德秀曰一篇之中言敬者凡七八曰曷其/奈何弗敬曰王敬作所曰不可不敬德曰王其疾敬)
　　(德兩言惟不敬厥德乃早墜厥命曰肆惟王其疾敬/德言之諄望之切異時成王為守文令主而周家卜)
　　(世卜年於夏商且過其厯然後知召公/之言真人主之藥石國家之蓍龜也哉)
　
　
　
　
　
欽定書經傳說彚纂卷十四
　欽定四庫全書
欽定書經傳説彚纂卷十五
　　　洛誥
　　　　集傳洛邑既定周公遣使告卜史氏錄之以爲
　　　　洛誥又幷記其君臣答問及成王命周公留治
　　　　洛之事今文古文皆有○案周公拜手稽首以
　　　　下周公授使者告卜之辭也王拜手稽首以下
　　　　成王授使者復公之辭也王肇稱殷禮以下周
　　　　公教成王宅洛之事也公明保予沖子以下成
　　　　王命公留後治洛之事也王命予來以下周公
　　　　許成王留洛君臣各盡其責難之辭也伻來以
　　　　下成王錫命毖殷命寧之事也戊辰以下史又
　　　　記其祭祀冊誥等事及周公居洛嵗月久近以
　　　　附之以見周公作洛之始終而成王舉祀發政
　　　　之後即歸于周而未嘗都洛也
　　　　集說(王氏安石曰此誥有不可知者當闕之而/釋其可知者○葉氏適曰此篇當與召誥)
　　　(參看蓋非一時之言史取周公得卜至遣使告/卜相與往來告戒本末序次之以示後世也○)
　　　(林氏之奇曰召誥洛誥二篇辭雖不同而其意/相爲終始左氏之作傳以釋經有先經以始事)
　　　(者有後經以終義者召誥之篇是先經以始事/之類也洛誥之篇是後經以終義之類也○陳)
　　　(氏櫟曰此篇大可疑者惟有公告王宅洛行祀/出命之辭而不載王至洛之事與其日月觀十)
　　　(二月在洛祭告命周公留治洛之事尚謹書之/則自三月後至十二月前此數月中至洛之大)
　　　(事其當書也必矣又此篇首章九句脱簡在康/誥之首則首至洛之事其脱簡又可想矣且孺)
　　　(子其朋及汝惟沖子惟終等處聱牙難通又王/曰公功棐迪篤之下無周公答辭而卽又繼以)
　　　(王曰豈非此等處/有脱簡錯簡邪)
周公拜手稽首曰朕復子明辟
　集傳此下周公授使者告卜之辭也拜手稽首者史
　記周公遣使之禮也復如逆復之復成王命周公徃
　營成周周公得卜復命于王也謂成王爲子者親之
　也謂成王爲明辟者尊之也周公相成王尊則君親
　則兄之子也明辟者明君之謂先儒謂成王幼周公
　代王爲辟至是反政成王故曰復子明辟夫有失然
　後有復武王崩成王立未嘗一日不居君位何復之
　有哉蔡仲之命言周公位冢宰正百工則周公以冢
　宰總百工而已豈不彰彰明甚矣乎王莽居攝幾傾
　漢鼎皆儒者有以啓之是不可以不辨○蘇氏曰此
　上有脫簡在康誥自惟三月哉生魄至洪大誥治四
　十八字
　集說(程子曰猶言告嗣天子王矣○葉氏夢得曰復/如孟子有復于王之復自孔氏以復子明辟謂)
　(周公攝而歸政之辭古今儒者從之不敢易獨王氏/以爲不然世或未之信以予考之周公踐天子位以)
　(治天下初無經見獨明堂位云爾明堂位非出吾夫/子也蓋武王崩周公以冢宰攝政此禮之常攝者攝)
　(其事非攝其位世見周公在喪之攝不知其非以成/王幼而攝故至卜洛猶有歸政之言則王氏之言爲)
　(有證○呂氏祖謙曰前乎此者封康叔伐三監莫不/繫之於成王則昔固爲辟自若也而今何復焉政使)
　(如世儒之說則天下之事豈有大於此者何爲/下文無一語及之而専論營洛獻卜之故邪)
王如弗敢及天基命定命予乃𦙍保大相東土其基作
民明辟
　集傳凡有造基之而後成成之而後定基命所以成
　始也定命所以成終也言成王幼沖退託如不敢及
　知天之基命定命予乃繼太保而往大相洛邑其庶
　幾爲王始作民明辟之地也洛邑在鎬京東故曰東
　土
　集說(王氏炎曰承天命以作新邑是謂基命都邑既/成久安長治是謂定命○胡氏士行曰洛邑既)
　(成則中天下定四海王其始爲民明辟矣○潘氏士/遴曰如弗敢及以天命重大難堪欲元老贊成一切)
　(創始善後事宜/皆委重大臣也)
予惟乙卯朝至于洛師我卜河朔黎水我乃卜澗水東
瀍水西惟洛食我又卜瀍水東亦惟洛食伻來以圖及
獻卜
　集傳乙卯即召誥之乙卯也洛師猶言京師也(吳氏/澄曰)
　(師衆也言可/以居衆也)河朔黎水(地理今釋蘇氏曰黎水今黎/陽也續文獻通考云衞河淇)
　(水合流至黎陽故城爲黎水亦曰濬水/黎陽故城在今直𨽻大名府濬縣東北)河北黎水交
　流之内也澗水東瀍水西王城也朝㑹之地瀍水東
　下都也處商民之地王城在澗瀍之閒下都在瀍水
　之外其地皆近洛水故兩云惟洛食也食者史先定
　墨而灼龜之兆正食其墨也(吳氏澄曰卜宅以兆食/墨而明爲吉不食則其)
　(兆曖昩非吉也○朱氏祖義曰古者卜龜先用墨畫/龜而後灼之而其兆之文循墨而行如食墨然則謂)
　(之吉/也)伻使也圖洛之地圖也獻卜獻其卜之兆辭也
　集説(蘇氏軾曰黎今黎陽也營洛以處殷民民重遷/以河朔爲近便卜不吉然後卜洛也○林氏之)
　(竒曰周公之營東都蓋以求天地之中欲諸侯之朝/觀貢賦道里爲均而乃先卜河朔黎水者顧氏曰黎)
　(水近於紂都爲其懷土重遷故先卜近以悅之此說/固是意者黎水去洛不逺亦不失爲地中也黎水爲)
　(河朔則澗水瀍水皆在河之南可知矣○呂氏祖謙/曰周公何爲而先卜黎也意在地近者商民之心意)
　(在地中者周公之心竝列二說以聽於天而已卜黎/於先者先人後己之心也黎既不吉改卜洛邑龜乃)
　(協從蓋周公之心即天心也無間故無違也○史氏/漸曰世或謂周公三卜而後洛初於黎水再於澗東)
　(瀍西又於瀍東皆不若洛之吉豈知澗瀍之東西即/洛之中也澗水之東即洛之偏也同名爲洛而王城)
　(頑民之居不同非洛自爲洛澗瀍自爲澗瀍洛邑居/天下之中伊洛瀍澗實周流於其間天子南嚮則澗)
　(水在洛之右瀍水在洛之左周公於澗瀍之中龜兆/告吉遂營王城以建王宮定郊社宗廟是爲郟郡之)
　(地今之河南是也又循之左越瀍水之東龜復告吉/遂營下都以居殷民今之洛陽是也二城相距蓋十)
　(有八里○王氏充耘曰召誥言召公先至洛卜宅經/營而後周公至洛誥却言周公卜而惟洛食何歟蓋)
　(周召奉王命以作洛二人同功一體不容分彼此於/其間故以事實言之則召公得吉卜而經營自周公)
　(遣使復命言之則爲/周公卜宅而營洛也)
王拜手稽首曰公不敢不敬天之休來相宅其作周匹
休公既定宅伻來來視予卜休恆吉我二人共貞公其
以予萬億年敬天之休拜手稽首誨言
　集傳此王授使者復公之辭也王拜手稽首者成王
　尊異周公而重其禮也匹配也公不敢不敬天之休
　命來相宅爲周匹休之地言卜洛以配周命於無窮
　也視示也(陳氏櫟曰/古通用)示我以卜之休美而常吉者也
　二人成王周公也貞猶當也(夏氏僎曰貞如厥賦貞/之貞謂相當也王欲與)
　(公共當/此吉卜)十萬曰億(陳氏櫟曰詩禾三百億鄭注十萬/曰億韋昭注楚語曰十萬曰億古)
　(數也秦始以/萬萬爲億)言周公宅洛規模宏逺以我萬億年敬
　天休命故又拜手稽首以謝周公告卜之誨言
　集說(孔氏頴達曰拜手稽首施於極敬哀十七年左/傳云非天子寡君無所稽首諸侯小事大尚不)
　(稽首况於臣乎成王尊敬周公故答其拜手稽首而/受其言○朱子曰拜受公言猶禹之拜昌言也○呂)
　(氏祖謙曰敬天之休足矣必曰不敢不敬天之休者/蓋明見天命之當然而不得不然也見之明然後畏)
　(之至周公之於天命也知之深然後言之力成王之/於周公也知周公則知天矣成王之學至於知天是)
　(殆非前日弗敢及天基命之成王也○吴氏澄曰拜/手稽首誨言與後拜手稽首休享文同皆王行此禮)
　(又授此辭而使者以達於公也○王氏樵曰始之相/宅曰公不敢不敬天之休答其基命之語繼之定宅)
　(曰公其以予萬億年敬/天之休答其定命之語)
周公曰王肇稱殷禮祀于新邑咸秩無文
　集傳此下周公告成王宅洛之事也殷盛也與五年
　再殷祭之殷同秩序也無文祀典不載也言王始舉
　盛禮祀于洛邑皆序其所當祭者雖祀典不載而義
　當祀者亦序而祭之也呂氏曰定都之初肇舉盛禮
　大饗羣祀雖祀典不載者咸秩序而祭之有告焉有
　報焉有祈焉始建新都昭假上下告成事也雨暘時
　若大役以成報神賜也自今以始永奠中土祈鴻休
　也後世不知祭祀之義鬼神之德觀周公首以祀于
　新邑爲言若闊於事情者抑不知人主臨鎮新都之
　始齋祓一心對越天地達此精明之德放諸四海無
　所不準而助祭諸侯下逮胞翟(禮記祭統曰胞者肉/吏之賤者也翟者樂)
　(吏之賤/者也)之賤亦皆有孚顒若(陳氏師凱曰天下之人/莫不盡其孚誠顒然瞻)
　(仰之顒/仰望也)收其放而合其離蓋格君心萃天下之道莫
　要於此宜周公以爲首務也
　集説(林氏之奇曰漢孔氏曰王當始舉殷家祭祀以/禮典祀于新邑王氏曰殷者與五年再殷祭之)
　(殷同非夏殷之殷也當從王氏之説易象雷出地奮/豫先王以作樂崇徳殷薦之上帝以配祖考禮有殷)
　(祭殷奠皆取殷盛之義與周因於殷禮其字雖同而/義則異矣○陳氏櫟曰王氏謂此殷禮疑即篇末十)
　(二月戊辰之祭史述其語於前而記其事於後也竊/意十二月之祭不過以周公留治洛之事就冬烝以)
　(告文武耳此曰殷禮曰秩無文乃非常大祭祀豈十/二月之祀足以當之三月後以至十一月王必嘗親)
　(至洛行大祀禮受大朝賀發大號令今脱去矣自此/下至無逺用戾乃洛邑既成公自洛還鎬告王以宅)
　(洛所當行之事而請王以行及自陳欲退老之辭也/繼此云云述往復之辭而有錯誤之簡者也證之召)
　(誥公定宅後嘗還鎬京觀召公取諸侯之幣錫公由/公以達王則可見矣孺子其朋以下必有訛誤脱簡)
　(漏却王祀新邑等必在此處無疑也況梓材庶邦享/集丕享等語其爲敬識百辟享之上下文脱簡在彼)
　(尤爲顯然乎○王氏充耘曰王者爲天下神人之主/故即位即政必先享祀羣神朝㑹羣后今洛邑成而)
　(王即政與新即位同故曰王肇稱殷禮舉盛禮自今/始故當徧於羣神宜乎其咸秩無文也祭祀之後繼)
　(以敬識百辟享則教以朝㑹諸/侯之事也先神後人禮當如此)
予齊百工伻從王于周予惟曰庶有事
　集傳周公言予整齊百官使從成王于周謂將適洛
　時也予惟謂之曰庶幾其有所事乎公但微示其意
　以待成王自教詔之也
　集說(夏氏僎曰王祭于新邑我則整齊百官使從王/往新邑也○呂氏祖謙曰方周公當國之時百)
　(官賢否雖或小不齊公固化之有道處之有方於治/道未害也今成王親政之初所從百官豈容有一小)
　(人參錯其間故公必精察審擇使咸出於正無少不/齊老臣愛君之心亦篤矣不授之以人而徒責之事)
　(周公必不爾也○陳氏櫟曰國之大事/在祀與戎故古人於祭祀皆曰有事)
今王即命曰記功宗以功作元祀惟命曰汝受命篤弼
　集傳功宗功之尊顯者祭法曰聖王之制祭祀也法
　施於民則祀之以死勤事則祀之以勞定國則祀之
　能禦大災則祀之能捍大患則祀之蓋功臣皆祭於
　大烝而勲勞之最尊顯者則爲之冠故謂之元祀(孔/氏)
　(安國曰有大/功則列大祀)周公告成王即命曰記功之尊顯者以
　功作元祀矣又惟命之曰汝功臣受此褒賞之命當
　益厚輔王室蓋作元祀既以慰答功臣而又勉其左
　右王室益圖久大之業也
　集說(王氏安石曰記功若紀于太常載在盟府之類/作元祀若茲予大享于先王爾祖其從與享之)
　(類○呂氏祖謙曰洛邑既成周業既定論創業之勲/不可後也功臣之冠天下觀瞻鎭服羣下實係此舉)
　(論功莫先於宗言宗則凡功臣可得而推矣報功莫/重於祀言祀則凡慶賞可得而推矣○王氏樵曰周)
　(公攝政此等大事蓋不敢專而有待于成王/之親政故今語王以宅各所當行而首及之)
丕視功載乃汝其悉自教工
　集傳丕大視示也功載者記功之載籍也大視功載
　而無不公則百工效之亦皆公也大視功載而或出
　於私則百工效之亦皆私也其公其私悉自汝教之
　所謂乃汝其悉自教工也上章告以褒賞功臣故戒
　其大視功載者如此
　集説(胡氏士行曰記人之功小大有序公褒賞激勸/之權以勵百工而申命以啓其篤弼之忠凡載)
　(功之書大加閲視以示羣工之教此皆王之所當自/服者也○陳氏櫟曰以功作元祀者所以報功臣於)
　(既往丕視功載者所以勸功臣於方來載之今日又/當祀之後日也○王氏充耘曰紀功載籍必昭示於)
　(大庭廣衆之間功之髙下有無自有公論不可以私/意而爲之輕重増損也凡可以使衆人見者其紀載)
　(必公不然則必/不敢以示人矣)
孺子其朋孺子其朋其往無若火始燄燄厥攸灼叙弗
其絶
　集傳孺子稚子也朋比也上文百工之視效如此則
　論功行賞孺子其可少徇比黨之私乎孺子其少徇
　比黨之私則自是而往有若火然始雖燄燄尚微而
　其灼爍將次第延爇不可得而撲滅矣言論功行賞
　狥私之害其初甚微其終至於不可遏絶所以嚴其
　辭而禁之於未然也
　集說(孔氏安國曰言朋黨敗俗事從微至著防之宜/以初○林氏之竒曰燄燄不㓕炎炎若何天下)
　(之患未有不始於微而成於著也漢唐朋黨之禍皆/始於細微於其細微而不謹則其末寖滛而不可解)
　(○吕氏祖謙曰論功者成王之初政周公懼其私心/之或萌故嚴厲其辭所以閑之於始而禁之於未發)
　(也○傅氏元初曰朋者人臣所大禁而君亦有朋一/念偏私即是憧憧朋從之害悉自教工之效其可掩)
　(乎/)
厥若彝及撫事如予惟以在周工往新邑伻嚮即有僚
明作有功惇大成裕汝永有辭
　集傳其順常道及撫國事(王氏樵曰若彝以常所持/循而言撫事以臨事聼斷)
　(而/言)常如我爲政之時惟用見在周官勿參以私人往
　新邑使百工知上意嚮各就有僚明白奮揚而赴功
　惇厚博大以裕俗則王之休聞亦永有辭于後世矣
　集說(吕氏祖謙曰漢文近於惇大成裕而無所謂明/作有功漢宣近於明作有功而無所謂惇大成)
　(裕周之治體蓋非後世可及也○金氏履祥曰達都/之始治體風俗於是關係勵精者乏寛大之體而寛)
　(大者少振勵之功二者兼之於振勵奮發之中有優/柔寛大之意此一代治體之所以爲全美而成王之)
　(所以永有辭於世也○王氏肯堂曰明作是違事之/精采惇大是爲治之規模成裕者成化於不廹也謂)
　(精白一心奮發勇往所以順常道而撫國事者不敢/怠于斯須而又崇尚忠厚務爲寛博所謂順常道而)
　(撫國事者不責/效于旦夕也)
公曰已汝惟沖子惟終
　集傳周之王業文武始之成王當終之也此上詳於
　記功教工内治之事此下則統御諸侯教養萬民之
　道也
　集說(孔氏穎達曰周公止而復言故更言公曰已者/道前言已如是矣爲後言發端也言其年幼而)
　(任重嗣父祖之位當終其美業能致太平是終之也/○吕氏祖謙曰蓋憂其不克負荷而勉其不可不負)
　(荷/也)
汝其敬識百辟享亦識其有不享享多儀儀不及物惟
曰不享惟不役志于享凡民惟曰不享惟事其爽侮
　集傳此御諸侯之道也百辟諸侯也享朝享也儀禮
　物幣也諸侯享上有誠有僞惟人君克敬者能識之
　識其誠於享者亦識其不誠於享者享不在幣而在
　於禮幣有餘而禮不足亦所謂不享也諸侯惟不用
　志於享則國人化之亦皆謂上不必享矣舉國無享
　上之誠則政事安得不至於差爽僭侮隳王度而爲
　叛亂哉人君可不以敬存心辨之於早察之於微乎
　集說(蘇氏軾曰小人賄以悦人必簡於禮公戒王責/諸侯以禮不以幣恐其役志乎物而不役志乎)
　(禮則諸侯慢而王室輕矣此治亂之本故公特言之/襄二十五年春秋傳曰晉趙文子爲政薄諸侯之幣)
　(而重其禮謂穆叔曰自今以往兵其少弭矣夫以列/國之卿輕幣重禮猶足以弭兵王而賄其致寇也必)
　(矣唐之衰君相皆可以賄取方鎭爭貢羡餘行苞苴/而天子始失其政以至於亡周公之戒至矣○朱子)
　(曰享朝而以幣享王誠以奉上之辭幣有餘而禮不/及者往往有輕上之心以爲可以幣交也曰吾幣足)
　(矣何以禮爲如是者猶不享也諸侯不役志于享上/則天下之民皆無復有享上之心矣天下之事安得)
　(不爽亂而輕侮乎○呂氏祖謙曰王者御諸侯非用/智任術亦曰敬而已敬則是心常存無愛憎之私故)
　(能識其享與不享也所謂不享者庭實任土之物固/與其他諸侯無異苟無誠意則其升降俯仰之儀必)
　(有不與物相穪者是以謂之不享○陳氏櫟曰此因/將徃新邑朝諸侯而言亦因召公取諸侯之幣旅王)
　(而言/也)
乃惟孺子頒朕不暇聽朕教汝于棐民彝汝乃是不蘉
乃時惟不永哉篤敘乃正父罔不若予不敢廢乃命汝
徃敬哉茲予其明農哉彼裕我民無遠用戾
　集傳此教養萬民之道也頒朕不暇未詳或曰成王
　當頒布我汲汲不暇者聽我教汝所以輔民常性之
　道汝於是而不勉(孔氏穎達曰蘉/鄭王皆以爲勉)焉則民彝泯亂而
　非所以長久之道矣正父武王也猶今稱先正云者
　篤者篤厚而不忘敘者先後之不紊言篤敘武王之
　道無不如我則人不敢廢汝之命矣呂氏曰武王沒
　周公如武王故天下不廢周公之命周公去成王如
　周公則天下不廢成王之命戾至也王徃洛邑其敬
　之哉我其退休田野惟明農事蓋公有歸老之志矣
　彼謂洛邑也王於洛邑和裕其民則民將無遠而至
　焉
　集說(孔氏穎達曰謙言已所不暇若猶有美事未得/施者然故戒成王欲令勉行之○朱子曰周公)
　(戒成王使聽我教汝以輔民常性之道若汝不勉則/不能永保天命也然則所以輔民常性者惟在乎勉)
　(而已篤叙汝武王之所行無不如予之所以厚叙者/○呂氏祖謙曰周公之於民至矣然治道有先後之)
　(序蓋亦有不暇爲者故屬成王頒布我所不暇爲者/於天下王其聽我教汝於輔助斯民教養之常道次)
　(第而頒之於民可也篤叙云者典刑具在誠意不存/亦徒法而已故行之貴乎篤也○陳氏櫟曰汝往敬)
　(哉茲予其明農哉味此二句可見公時在鎬欲王往/新邑而已將退老也此章之下當必有公從王至新)
　(邑舉祀發命之/事而今闕矣)
王若曰公明保予沖子公稱丕顯德以予小子揚文武
烈奉答天命和恆四方民居師
　集傳此下成王答周公及留公也大抵與上章參錯
　相應明顯明之也保保佑之也稱舉也和者使不乖
　也恆者使可久也居師者宅其衆也言周公明保成
　王舉大明德使其上之不忝於文武仰不愧天俯不
　怍人也
　集説(林氏之奇曰文王武王之所以肇造區夏而建/無窮之功業者惟其上得天下得人而已故周)
　(公能盡其翊贊之力以成王揚文武之烈則亦可以/奉答天命而爲上天之眷顧和恆四方民而爲下民)
　(之所愛戴也○朱子曰居師營洛邑定民居也○陳/氏櫟曰此王既至洛舉祀後與公言將留公治洛先)
　(叙述公之功徳/以慰藉之也)
惇宗將禮稱秩元祀咸秩無文
　集傳宗功宗之宗也下文宗禮同將大也
　集說(陳氏櫟曰此蓋王述已行之事之辭即荅公/所謂王肇稱殷禮祀于新邑咸秩無文也)
惟公德明光于上下勤施于四方旁作穆穆迓衡不迷
文武勤教予沖子夙夜毖祀
　集傳旁無方所也因上下四方爲言穆穆和敬也迓
　迎也言周公之德昭著於上下勤施於四方旁作穆
　穆以迎治平不迷失文武所勤之教於天下公之德
　教加於時者如此予沖子夫何爲哉惟早夜以謹祭
　祀而已蓋成王知周公有退休之志故示其所以留
　之之意也
　集說(孔氏穎達曰惟典祭祀以政事委公襄二十六/年左傳衞獻公使與甯喜言曰政由甯氏祭則)
　(寡人亦猶是也○蘇氏軾曰祭則我沖子政則周公/成王言我歸宗周毖祀而已○呂氏祖謙曰天下皆)
　(在周公光宅之中識其不已之心者成王也天下皆/向周公日新之化識其迓平之象者成王也周公勤)
　(施不已之心雖聖人所同然征誅四國思兼三王其/勞特甚信乎其爲勤施也不曰既平而曰迓平者既)
　(平則盈不可久矣迓則有舋亹方進之思焉勤勞勲/徳如是成王弁冕奉祭其敢忘所自乎其敢少逺周)
　(公乎○胡氏士行曰公之徳文武之徳也勤者所以/運此徳於不息也迓迎其方來不以目前之治爲足)
　(也公之勤施至則文武之教勤益大昭明於天下而/不迷矣○陳氏櫟曰此王推美歸重於公猶欲其益)
　(因徳業之盛而加自強不息之誠我小/子但主祀而已此已示留公之意也)
王曰公功棐迪篤罔不若時
　集傳言周公之功所以輔我啓我者厚矣(王氏樵曰/周公位冢)
　(宰則有輔佐之功兼/師保則有啓迪之功)當常如是未可以言去也
　集說(朱子曰公之功輔導我已厚矣無不若是以上/所稱也○金氏履祥曰謂公之功已至然所以)
　(輔導子者願益加厚罔/不如今日未可去也)
王曰公予小子其退即辟于周命公後
　集傳此下成王留周公治洛也成王言我退即居于
　周命公留後治洛蓋洛邑之作周公本欲成王遷都
　以宅天下之中而成王之意則未欲捨鎬京而廢祖
　宗之舊故於洛邑舉祀發政之後即欲歸居于周而
　留周公治洛謂之後者先成王之辭猶後世留守留
　後之義先儒謂封伯禽以爲魯後者非是考之費誓
　東郊不開乃在周公東征之時則伯禽就國蓋已久
　矣下文惟告周公其後其字之義益可見其爲周公
　不爲伯禽也
　集說(朱子曰上文王曰兩段周公無荅辭疑有闕文/○史丞相説書亦有好處如命公後衆說亦皆)
　(云命伯禽爲周公之後史云成王既歸命周公在後/看公定予往已一言便見得是周公旦在後之意○)
　(陳氏櫟曰成王自謂其退即辟于周味退之一字則/王時進在洛邑可知據身在洛邑言故以還歸宗周)
　(爲退退固王之謙辭亦述往返語勢之當然耳先儒/於此皆忽之故不敢質言此章爲王至洛後之辭也)
四方迪亂未定于宗禮亦未克敉公功
　集傳宗禮即功宗之禮也亂治也四方開治公之功
　也未定功宗之禮故未能敉公功也敉功者安定其
　功之謂即下文命寧者也
　集說(吳氏澄曰敉慰撫綏安之意猶下文/言寧禮記言康皆謂尊崇賞賚也)
迪將其後監我士師工誕保文武受民亂爲四輔
　集傳將大也周公居洛啓大其後使我士師工有所
　監視大保文武所受於天之民而治爲宗周之四輔
　也漢三輔蓋本諸此今案先言啓大其後而繼以亂
　爲四輔則命周公留後於洛明矣
　集說(朱子曰周公在後監我百官士也師也工也四/輔猶四鄰○陳氏師凱曰漢三輔京兆馮翊扶)
　(風三郡也案王制曰設四輔及三公四輔左輔右弼/前疑後丞也蔡不據此者以成周未嘗設四輔官時)
　(公旦任太師在三公列不聞爲四輔故止引漢三輔/爲比周家非有三郡特以王城鎬京相爲鄰輔如朱)
　(子四鄰之義耳○王氏樵曰畢命言周公克慎厥始/君陳克和厥中既歴三紀世變而風始移殷民之難)
　(化如此使非周公留鎮監我師工則慎始之政誠有/未易言者○顧氏錫疇曰後即命公後之後謂公居)
　(洛邑必當興違事功恢𢎞治道開大留後之事業也/監我士師工即伻嚮即冇僚之意受民只指在洛之)
　(民/)
王曰公定予往已公功肅將祗歡公無困哉我惟無斁
其康事公勿替刑四方其世享
　集傳定爾雅曰止也成王欲周公止洛而自歸往宗
　周言周公之功人皆肅而將之欽而悅之宜鎮撫洛
　邑以慰懌人心毋求去以困我也我惟無厭其安民
　之事公勿替所以監我士師工者四方得以世世享
　公之徳也吳氏曰前漢書兩引公無困哉皆以哉作
　我當以我爲正
　集說(林氏之竒曰觀畢命曰既歴三紀世變風移四/方無虞予一人以寧則世享可見矣○朱子曰)
　(此王與公決而歸之言也○王氏樵曰肅將順政教/於外也祗歡懷敬愛於中也人心於公如此公留則)
　(王室安公去則天下疑非困我哉我惟無怠於安民/之事公留而勿替所以儀刑我臣工者則四方得以)
　(世享公之徳於無窮也○馬氏森曰肅將者仰徳教/之盛而服膺恭奉之不違遵其道也祗歡者感徳教)
　(之及而敬念悅懌/之不忘慕其澤也)
周公拜手稽首曰王命予來承保乃文祖受命民越乃
光烈考武王𢎞朕恭
　集傳此下周公許成王留等事也來者來洛邑也承
　保乃文祖受命民及光烈考武王者(吴氏澄曰武王/之下不再言受)
　(命民者/省文)答誕保文武受民之言也責難於君謂之恭
　𢎞朕恭者大其責難之義也
　集說(林氏之奇曰成王留公于洛以鎮撫之公宗臣/也義所不得辭故拜手稽首致恭盡禮以受王)
　(命也○吴氏澄曰恪恭臣事君之職也今又命我治/洛是欲𢎞大我事君之恭也○王氏樵曰以退爲去)
　(以留爲來王於文王武王皆欲令周公奉其道安其/民周公分言之辭繁而不殺者見其所承之重也𢎞)
　(朕恭欲展其事上之敬意在下文下兩節一以治洛/之效望之成王即所謂𢎞朕恭也一以治洛之事自)
　(效即所謂/承保也)
孺子來相宅其大惇典殷獻民亂爲四方新辟作周恭
先曰其自時中乂萬邦咸休惟王有成績
　集傳典典章也殷獻民殷之賢者也言當大厚其典
　章及殷之獻民蓋文獻者爲治之大要也亂治也言
　成王於新邑致治爲四方新主也作周恭先者人君
　恭以接下以恭而倡後王也公又言其自是宅中圗
　治萬邦咸底休美則王其有成績矣此周公以治洛
　之效望之成王也
　集説(胡氏士行曰此立治之規模君盡君道臣盡臣/道也○金氏履祥曰定都之初觀望一新故謂)
　(之新辟而始遷之君亦後世之所倡始故謂之恭先/○成王雖歸宗周然建洛邑爲東都則朝覲㑹同政)
　(令皆於此故公勉王之言云爾○陳氏櫟曰孺子來/相宅乃公述王之此行也作周恭先爲周家恭敬之)
　(王之先以恭而率先夫後之爲王者也曰者公期望/於王之辭其自時中乂其即將然之辭也○王氏樵)
　(曰因其來而不果居故止曰相宅周公以治洛之本/在王故以事之在王者言之典者文武之所講畫咸)
　(以正而罔缺者也大惇典則法必監於先王而無不/舉之政殷獻民前代之舊臣世家能知其善政而守)
　(其遺風者也大惇獻則材不棄於異代而習其故事/知其土俗以治其民又易入者也此二者治之要也)
　(治爲四方新辟即作民明辟之意君德莫大於恭作/周恭先者以恭而倡後王也下因言予將何以爲王)
　(期哉曰其自是三句相連蓋中乂則咸休咸休則成/績也成王既不果居洛而猶曰自時中乂者因朝㑹)
　(而出政令不必王之常居/於斯而後謂之中乂也)
予旦以多子越御事篤前人成烈答其師作周孚先考
朕昭子刑乃單文祖德
　集傳多子者衆卿大夫也唐孔氏曰子者有德之稱
　大夫皆稱子師衆也周公言我以衆卿大夫及治事
　之臣篤厚文武成功以答天下之衆也孚信也作周
　孚先者人臣信以事上以信而倡後人也考成也昭
　子猶所謂明辟也親之故曰子(林氏之竒曰子指成/王也此篇稱成王曰)
　(子曰孺子皆是/叔父家人之辭)刑儀刑也單殫也言成我明子儀刑
　而殫盡文王之德蓋周公與羣臣篤前人成烈者所
　以成成王之刑乃殫文祖徳也此周公以治洛之事
　自效也
　集說(孔氏穎達曰欲令成王行善政爲後世賢王所/推先公與羣臣盡誠節爲後世賢臣所推先也)
　(○陳氏大猷曰此處上下疑有闕文○陳氏櫟曰作/周孚先爲周家孚信之臣之先以信而率先夫後之)
　(爲臣者也亂爲四方新辟當與亂爲四輔對觀作周/孚先當與作周恭先對觀蓋公與王交相期望各盡)
　(責任之/辭也)
　附錄(吳氏登曰予統率羣士大夫増廣前人已成之/烈副答民衆之望爲周家人臣信以事上者之)
　(倡成我所以昭明乎子之儀刑乃能使王殫/盡文祖之德昭猶後篇昭文王昭武王之昭)
　(案蔡傳昭子猶所謂明辟也未知何所本舊說大槩/昭訓明子則指成王即君奭篇昭文王昭武王蔡氏)
　(皆以昭明之義釋之則援彼例/此當云昭明乎子之儀刑耳)
伻來毖殷乃命寧予以秬鬯二卣曰明禋拜手稽首休
享
　集傳此謹毖殷民而命寧周公也秬黒黍也一稃二
　米和氣所生鬯鬱金香草也卣中尊也(孫氏炎曰尊/彝爲上罍爲)
　(下卣居中○郭氏璞/曰卣不大不小者)明潔禋敬也以事神之禮事公
　也蘇氏曰以黑黍爲酒合以鬱鬯所以祼也宗廟之
　禮莫盛於祼王使人來戒敕庶殷且以秬鬯二卣綏
　寧周公曰明禋曰休享者何也事周公如事神明也
　古者有大賓客以享禮禮之酒清人渴而不飲肉乾
　人饑而不食也故享有體薦豈非敬之至者則其禮
　如祭也歟
　集說(孔氏穎達曰以黒黍爲酒煑鬱金之草築而和/之使芬香條暢謂之秬鬯酒周禮鬱鬯之酒實)
　(之於彝此言在卣者詩大雅江漢及文侯之命皆言/秬鬯一卣則未祭實之於卣祭時實之於彝○陳氏)
　(櫟曰明禋拜手稽首休享者述王命使之辭曰此明/潔以禋祀之酒今拜稽而致休美以享公焉敬之至)
　(者其禮如祭傳曰享有體薦一證也/記曰君子敬則用祭器又一證也)
予不敢宿則禋于文王武王
　集傳宿與顧命三宿之宿同禋祭名周公不敢受此
　禮而祭於文武也
　集説(余氏芑舒曰顧命宿訓爲進爵孔氏説也唐孔/氏申其義以爲進爵於神前○陳氏師凱曰顧)
　(命則謂三進爵於神前此則周公言/我不敢自進此酒則用以祭文武也)
　附錄(王氏安石曰成王使周公來毖商民乃命寧周/公以秬鬯二卣曰明禋於文武使之明禋則以)
　(太平告文武也故周公不敢宿成王明禋之命即禋/文武○林氏之奇曰文侯之命常武皆曰一卣此言)
　(二者宣王平王之賜其臣使以祭其太祖故惟一卣/此告于文王武王故以二也予不敢宿與曲禮曰凡)
　(爲君使者已受命君言不宿於家之宿同○如蘇氏/言則寧予以秬鬯二卣正如禮記所謂康周公故以)
　(賜魯其論寧予之言固爲明白然謂事周公如事神/明故曰明禋曰休享恐無是理豈有周公尚存而謂)
　(之禋乎使當時誠以此致之周公則一卣可矣何必/二哉以其二卣則成王命周公禋於文武也明矣非)
　(是禋于文武出/周公之意也)
　(案鬯卣明禋之命蔡傳謂成王綏寧周公而以事神/之禮事公公不敢自進此酒則用以祭文武此據蘇)
　(軾之解世而王安石林之奇釋此兩節大意則以爲/事神與事人不同故秬鬯二卣王命寧周公者即命)
　(公禋于文武公受命不敢留/宿而即以祭文武其説亦長)
惠篤敘無有遘自疾萬年厭于乃德殷乃引考
　集傳此祭之祝辭周公爲成王禱也惠順也篤敘與
　篤敘乃正父同順篤敘文武之道身其康強無有遘
　遇自罹疾害者子孫萬年厭飽乃德殷人亦永壽考
　也
　集説(陳氏大猷曰惠順文武之道爲敘而行之○馬/氏森曰福莫大於好德也則使之恵迪不違而)
　(順篤敘乎文武之道焉福莫大於康寧也則使之身/其康強無有遘厲自罹疾害者焉至於子孫亦當保)
　(佑之使善繼善述皆厭飽祖德之華腴而好德之福/冇以貽之逺也殷民亦使之享有遐齡獲無疆夀考)
　(而康寧之福有以及之衆也爲王禱之如此○張氏/爾嘉曰王者不以一身爲福而合子孫黎民以成其)
　(福/)
王伻殷乃承敘萬年其永觀朕子懷德
　集傳承聽受也敘教條次第也王使殷人承敘萬年
　其永觀法我孺子而懷其德也蓋周公雖許成王留
　洛然且謂王伻殷者若曰遷洛之民我固任之至於
　使其承敘萬年則實繫於王也亦責難之意與召誥
　末用供王能祈天永命語脈相類
　集説(林氏之竒曰周公欲王推其優游寛大之道以/化殷人使之風移俗易故曰其永觀朕子懷徳)
　(也/)
戊辰王在新邑烝祭嵗文王騂牛一武王騂牛一王命
作冊逸祝冊惟告周公其後王賓殺禋咸格王入太室
祼
　集傳此下史官記祭祀冊誥等事以附篇末也戊辰
　十二月之戊辰日也是日成王在洛舉烝祭之禮曰
　嵗云者嵗舉之祭也周尚赤故用騂宗廟禮太牢此
　用特牛者命周公留後於洛故舉盛禮也逸史佚也
　(陳氏師凱曰/古字通作逸)作冊者冊書也逸祝冊者史逸爲祝冊
　以告神也惟告周公其後者祝冊所載更不他及惟
　告周公留守其後之意重其事也王賓猶虞賓杞宋
　之屬助祭諸侯也諸侯以王殺牲禋祭祖廟故咸至
　也太室清廟中央室也祼灌也以圭瓚酌秬鬯灌地
　以降神也
　集説(孔氏穎違曰三月丙午朏以算術計之三月申/辰朔大四月甲戌朔小五月癸卯朔大六月癸)
　(酉朔小七月壬寅朔大八月壬申朔小九月辛丑朔/大又有閏九月辛未朔小十月庚子朔大十一月庚)
　(午朔小十二月己亥朔大計十二月三十日戊辰晦/也○太室室之大者故爲清廟廟有五室中央曰太)
　(室清廟神之所在故王入太室祼獻鬯酒以告神也/○夏氏僎曰郊特性云既灈然後出迎牲則祼在前)
　(殺牲在後今此先言殺後言祼者蓋此所謂王實殺/禋咸格非謂諸侯至殺牲時始至也乃謂諸侯以王)
　(將舉此殺禋盛禮皆來助祭諸侯既至然後王入清/廟祼酒也此與郊特牲之義何異○薛氏季宣曰烝)
　(冬祭也四時之祭大烝爲重大烝之祭功臣與焉烝/祭文王武王之廟而并享宗功嵗用騂牛各一周家)
　(之禮自成王/新邑始也)
王命周公後作冊逸誥在十有二月
　集傳逸誥者史逸誥周公治洛留後也在十有二月
　者明戊辰爲十二月日也
　集說(吴氏澄曰書之常法當以日繋月以事/繋日此先記日記事後乃記月變例也)
惟周公誕保文武受命惟七年
　集傳吴氏曰周公自留洛之後凡七年而薨也成王
　之留公也言誕保文武受民公之復成王也亦言承
　保乃文祖受命民越乃光烈考武王故史臣於其終
　計其年曰惟周公誕保文武受命惟七年蓋終始公
　之辭云
　集説(陳氏櫟曰此三節史臣記王在洛以留公在後/治洛之事祭告文武及命公也上言逸祝冊告)
　(文武之冊也下云作冊逸誥告命周公之冊也重其/事故既廟祭而冊祝先王又因廟祭而冊命周公也)
　(○陳氏師凱曰周公位冡宰攝政已七年欲退休成/王留之治洛又歴七年自武王喪後共十四年也)
　總論(企氏履祥曰召誥洛誥相爲首尾惟洛誥所紀/若無倫次有周公至洛使告圖卜往復之辭有)
　(周公歸周迎王徃洛對答之辭有成王在洛留周公/于後而歸之辭有周公爲王留洛相勉叙述之辭辭)
　(從其辭事從其事各以類附然無徃來先後之序蓋/其日月必已具在繫年之史故此篇事辭各以類附)
　(不嫌於亂雜但其間亦必有闕文錯簡皆伏生口授/之訛而孔氏又以所間伏生之書爲定以此致誤)
　　多士
　　　集傳商民遷洛者亦有有位之士故周公洛邑
　　　初政以王命總呼多士而告之編書者因以名
　　　篇亦誥體也今文古文皆有○吳氏曰方遷商
　　　民于洛之時成周未作其後王與周公患四方
　　　之逺鑒三監之叛於是始作洛邑欲徙周而居
　　　之其曰昔朕來自奄大降爾四國民命我乃明
　　　致天罰移爾遐逖比事臣我宗多遜者述遷民
　　　之初也曰今朕作大邑于兹洛予惟四方罔攸
　　　賓亦惟爾多士攸服奔走臣我多遜者言遷民
　　　而後作洛也故洛誥一篇終始皆無欲遷商民
　　　之意惟周公既誥成王留治于洛之後乃曰伻
　　　來毖殷又曰王伻殷乃承叙當時商民已遷于
　　　洛故其言如此愚謂武王已有都洛之志故周
　　　公黜殷之後以殷民反覆難制即遷于洛至是
　　　建成周造廬舎定疆埸乃告命與之更始焉爾
　　　此多士之所以作也由是而推則召誥攻位之
　　　庶殷其已遷洛之民歟不然則受都今衞州也
　　　洛邑今西京也相去四百餘里召公安得舎近
　　　之友民而役逺之讎民哉書序以爲成周既成
　　　遷殷頑民者謬矣吾固以爲非孔孚所作也(陳/氏)
　　　(櫟曰諸家過信小序所以於昔/朕來自奄全説不通吳蔡當矣)
　　　集說(呂氏祖謙曰遷洛之事召誥經營之洛誥/考成之多士則慰安之也○張氏行成曰)
　　　(周公營建洛邑於是使其耳目一新心志變易/日見周之士大夫日聞周之號令日被周之徳)
　　　(化變念商之心爲念周之心其論遷居於洛則/曰時惟天命無我怨論夏廸簡在王庭則曰予)
　　　(一人惟聽用徳既安慰以勞苦之詞又聞勉以/選任之意使人人自喜有仕宦之望而無擯絶)
　　　(之憂有一家之心而無防閑之苦嗚呼周公忠/厚之心其亦見於此乎○陳氏經曰堯遷有苖)
　　　(於三危而苖民始格周公遷商於洛而商/民始化此即孟子引而致之莊嶽之説也)
惟三月周公初于新邑洛用告商王士
　集傳此多士之本序也三月成王祀洛次年之三月
　也周公至洛久矣此言初者成王既不果遷留公治
　洛至是公始行治洛之事故謂之初也曰商王士者
　貴之也
　集說(王氏安石曰殷士遷于成周從舊長所治故先/告之殷士順從則殷民皆然矣○劉氏應秋曰)
　(治洛莫先於化殷而化殷莫先於曉諭於是用成王/之命以告商王士○王氏綱振曰三月當從洛誥十)
　(二月爲定蓋八年之三月也七年三月周公初基作/洛十二月周公受命留洛至次年三月公方代王用)
　(誥治洛此所謂/誥告庶殷者也)
王若曰爾殷遺多士弗弔旻天大降喪于殷我有周佑
命將天明威致王罰勅殷命終于帝
　集傳弗弔未詳(林氏之竒曰言不爲旻天所弔憫○/陳氏師凱曰大誥引不弔旲天與此)
　(同/)意其爲歎憫之辭當時方言爾也旻天秋天也主
　肅殺而言歎憫言旻天大降災害而喪殷我周受眷
　佑之命奉將天之明威致王罰之公勅正殷命而革
　之以終上帝之事蓋推革命之公以開諭之也
　集說(蘇氏軾曰明威王罰一也在天爲明威在人則/王罰○呂氏祖謙曰首呼之曰爾殷遺多七撫)
　(摩勞來之意見於言表略無忿嫉之氣○喪殷非他/也周實爲之也而辭若無與焉者何哉殷得罪於天)
　(周奉天討未嘗有心於其間也○馬氏森曰殷民之/背叛反側其心固以王者之後不肻臣服我周也而)
　(不知興喪皆非人之所能/爲實惟天有以主之也)
肆爾多士非我小國敢弋殷命惟天不畀允罔固亂弼
我我其敢求位
　集傳肆與康誥肆汝小子封同弋取也弋鳥之弋言
　有心於取之也呼多士誥之謂以勢而言我小國亦
　豈敢弋取殷命蓋栽者培之傾者覆之固其治而不
　固其亂者天之道也惟天不與殷信其不固殷之亂
　矣惟天不固殷之亂故輔我周之治而天位自有所
　不容辭者我其敢有求位之心哉
　集說(蘇氏軾曰曰小國非有勝商之形曰非敢非有/翦商之心○林氏之竒曰言小國亦如大誥言)
　(興我小邦周蓋謙辭也惟天不畀殷家以永命蓋信/其不固亂者此所以輔我周家從百里而起以我周)
　(家居於王位/豈敢求之哉)
惟帝不畀惟我下民秉爲惟天明畏
　集傳秉持也言天命之所不與即民心之所秉爲民
　心之所秉爲即天威之所明畏者也(余氏芑舒曰明/畏只如臯謨篇)
　(所訓/爲明)反覆天民相因之理以見天之果不外乎民民
　之果不外乎天也詩言秉彝此言秉爲者彝以理言
　爲以用言也
　集説(蘇氏軾曰人心不異乎天心天心常導乎人心/○呂氏祖謙曰不畀之理豈在外哉是我下民)
　(所秉之爲蓋善善惡惡確然不可易者也始言天不/畀後言帝不畀蓋剖析精微以示之故指其主宰謂)
　(之帝至本其明畏之理則謂之天也○王氏充耘曰/惟帝不畀惟我下民秉爲即天視自我民視天聽自)
　(我民聽之意蓋上文言不畀殷而畀我天豈嘗諄諄/然命之乎但民心之所向背即天意之所予奪也)
　附錄(孔氏安國曰惟天不與紂惟我周家下民秉心/爲我皆是天明徳可畏之效○林氏之竒曰惟)
　(上帝既不畀殷家以永命故下民皆秉心而爲我蓋/以天之明畏自我民明威故也○陳氏經曰紂之惡)
　(至於失人心則天命之所去周之/徳至於下民秉爲即天命之所與)
　(案引注以惟帝不畀句屬之殷以下民秉爲句屬之/周惟天明畏句合言其效騐後儒從之者甚衆蔡傳)
　(則取呂祖謙之解以此節三句俱屬殷說蓋謂天之/所以不與者皆因下民之所秉執而爲之也爲字如)
　(蔡傳當作平聲讀如孔注當作去聲/讀音義雖異於經旨各有發明耳)
我聞曰上帝引逸有夏不適逸則惟帝降格嚮于時夏
弗克庸帝大淫泆有辭惟時天罔念聞厥惟廢元命降
致罰
　集傳引導逸安也(來氏宗道曰引逸者有思/若啓之行若異之之意)降格與
　呂刑降格同呂氏曰上帝引逸者非有形聲之接也
　人心得其安則亹亹而不能已斯則上帝引之也是
　理坦然亦何間於桀第桀喪其良心自不適於安耳
　帝實引之桀實避之帝猶未遽絶也乃降格災異以
　示意嚮於桀桀猶不知警懼不能敬用帝命乃大肆
　淫泆雖有矯誣之辭而天罔念聞之仲虺所謂帝用
　不臧是也廢其大命降致其罰而夏祚終矣
　集説(蘇氏軾曰順理則逸從欲則危雖有釋非之辭/帝不聼也○呂氏祖謙曰桀之亡湯之興凡爲)
　(商民者莫不知其應乎天而順乎人矣至於商周之/際乃有疑焉觀其前則明處其中則蔽也故公舉湯)
　(桀之舊聞以告之自其明以逹其蔽也○時氏瀾曰/天人之際惟極乃通治極則通格于皇天是也亂極)
　(亦通惟帝降格是也治亂雖殊極乎下而通於上則/一而已帝既降格譴告災異以示所嚮夏邦可以深)
　(警矣尚猶弗能敬用帝命大肆淫泆自絶於天而天/亦絶之故惟時天□念聞也○陳氏大猷曰天於人)
　(君常欲導之於安逸之地如爲善最樂作徳日/休即帝之引逸也桀乃不適於逸自趨於危)
乃命爾先祖成湯革夏俊民甸四方
　集傳甸治也伊尹稱湯旁求俊彥孟子稱湯立賢無
　方蓋明揚俊民分布逺邇甸治區畫成湯立政之大
　經也周公反復以夏商爲言者蓋夏之亡即殷之亡
　湯之興即武王之興也商民觀是亦可以自反矣
　集說(孔氏穎達曰天乃命成湯使之改革夏命用其/賢俊之人以治四方之國○胡氏士行曰此援)
　(商代夏以爲殷監也○王氏樵曰俊民甸四方言與/賢人經綸天下蓋旁求有素又前此之事也甸如治)
　(田謂之向以喻區畫四方/之務無不得宜亦如此也)
自成湯至于帝乙罔不明徳恤祀
　集傳明徳者所以修其身恤祀者所以敬乎神也
　集說(范氏祖禹曰明徳恤祀一代創守之木而明徳/又恤祀之本也○鄒氏禎期曰此言商家賢聖)
　(之多皆能守成湯之家法也顧諟天之明命湯之明/徳也承上下神祗社稷宗廟罔不祗肅湯之恤祀也)
　(罔不明徳恤祀則不惟天命自度祭祀弗/黷者能紹之而凡象賢之君莫不皆然)
亦惟天丕建保乂有殷殷王亦罔敢失帝罔不配天其
澤
　集傳亦惟天大建立保治有殷殷之先王亦皆操存
　此心無敢失帝之則無不配天以澤民也
　集説(薛氏季宣曰無所不浹天之澤也王者宅天下/無彼疆此界之殊配天其澤也○王氏樵曰操)
　(存於心者不敢失帝之則敬之至也推行於政者罔/不配天其澤仁之普也○袁氏黄曰罔敢失帝隠㣲)
　(處操存此心配天澤民發用上廣大無際○顧氏鍚/疇曰商王不以大之丕建保乂者自足而以己之事)
　(天治民者自盡故操存愈密常懐/明恤之心而無不配天以澤民也)
在今後嗣王誕罔顯于天矧曰其有聽念于先王勤家
誕淫厥泆罔顧于天顯民祗
　集傳後嗣王紂也紂大不明於天道況曰能聴念商
　先王之勤勞於邦家者乎大肆淫泆無復顧念天之
　顯道民之敬畏者也
　集說(孫氏覺曰天顯天道之明而可畏者民祗民事/之當敬者○林氏之竒曰自古昏暴之君其不)
　(能率先王之遺範者多矣然未冇不畏天者惟創謂/已有天命天既不畏之矣則其視先王之政爲何如)
　(哉天有顯道天顯也下民祗若民祗也不顧于天顯/民祗上不畏天下不敬民也○孫氏繼有曰敬肆不)
　(兩立人以敬存心則上顧天顯下顧民祗中念先王/之勤勞必有兢業不敢逸者紂惟誕淫厥泆是以慢)
　(天虐民之事無所不爲/而天顯民祗皆不顧矣)
惟時上帝不保降若兹大喪
　集傳大喪者國亡而身戮也
惟天不畀不明厥徳
　集傳商先王以明徳而天丕建則商後王不明徳而
　天不畀矣
　集說(孔氏穎達曰能明其徳天乃與之惟天不與不/明其徳者○吕氏祖謙曰推原紂所以爲天所)
　(絶者不明其徳而已明徳天所賦也紂雖下愚亦豈/無是徳哉惟昏蔽蠱惑人欲日肆故其惡如上所陳)
　(也/)
凡四方小大邦喪罔非有辭于罰
　集傳凡四方小大邦國喪亡其致罰皆有可言者(姚/氏)
　(舜牧曰王罰必聲罪致/討故云罔非有辭于罰)況商罪貫盈而周奉辭以伐
　之者乎
　集說(孔氏穎達曰凡四方小大邦國謂諸侯有土之/君○金氏履祥曰天之亡人國未有無其故者)
　(○陳氏櫟曰紂之衆惡皆自不明徳/而然其以不明徳而失天命也如此)
王若曰爾殷多士今惟我周王丕靈承帝事
　集傳靈善也大善承天之所爲也武成言祗承上帝
　以遏亂略是也
　集說(葉氏夢得曰此言黜殷本天意○林氏之竒曰/王者之治天下其舉措動作無非天之事故其)
　(典曰天叙禮曰天秩命曰天命討曰天討凡所以施/之國家者非人之私意所能爲也惟當承天意以從)
　(事而已矣○金氏履祥曰知化則善述其事窮神/則善繼其志周之靈承蓋得於不言之表者矣)
有命曰割殷告勅于帝
　集傳帝有命曰割殷(林氏之竒曰與/割正夏之割同)則不得不戡定
　翦除告其勅正之事于帝也(鄒氏禎期曰勅者格/其不正以歸於正也)武
　成言告于皇天后土將有大正于商者是也
　集說(蘇氏軾曰將有割殷之事必先告正于天而後/行曰將有大正于商是也○林氏之竒曰惟天)
　(以割殷之命命我周王故周/王以勅殷命而告于天也)
惟我事不貳適惟爾王家我適
　集傳上帝臨汝毋貳爾心惟我事不貳適之謂上帝
　既命侯于周服惟爾王家我適之謂言割殷之事非
　有私心一於從帝而無貳適則爾殷王家自不容不
　我適矣周不貳于帝殷其能貳於周乎蓋示以確然
　不可動搖之意而潛消頑民反側之情爾然聖賢事
　不貳適日用飲食莫不皆然蓋所以事天也豈特割
　殷之事而已哉
　集說(胡氏士行曰此言周之不得不興也○陸氏鍵/曰事不貳適不但指割殷言注所謂日用飲食)
　(莫不皆然所謂引逸而適逸是我周一/舉一動無不與天遊豈爾能貳於我乎)
予其曰惟爾洪無度我不爾動自乃邑
　集傳三監倡亂予其曰乃汝大爲非法非我爾動變
　自爾邑猶伊訓所謂造攻自鳴條也
　集說(朱氏祖義曰惟爾大無法度我固不爲爾恐/動其罪皆自汝邑中自造有以招我之罰耳)
予亦念天即于殷大戾肆不正
　集傳予亦念天就殷邦屢降大戾紂既死武庚又死
　故邪慝不正言當遷徙也
　集說(馬氏森曰二節承上言殷民今日所以致攻討/之由本於逆天而予念其喪亡以圖存之以起)
　(下文遷徙之諭也○㠪氏肯堂曰惟爾大爲非法自/造謫遷之端重以天降大戾又有當遷之理○顧氏)
　(錫疇曰自乃邑以人言肆不正以地言大戾亦自無/度生來知此地之不正則不但法所必遷亦理所宜)
　(遷/矣)
　附錄(董氏琮曰肆當作肆赦之肆下文冇半肆矜爾/則此當言赦其罪而不正治其餘黨類也○朱)
　(氏祖義曰我亦念天已就於殷誅紂殺武庚而大加/罪戾故今日汝等雖有罪吾皆肆赦而不盡正謂不)
　(忍盡/罰也)
　(案董氏琮朱氏祖義解肆不正與蔡傳異謂殷已降/大戾今爾等雖有罪皆肆赦而不正以法其説亦通)
　(蔡傳以邪慝不正言其當遷此/則以不正誅而起下遷徙也)
王曰猷告爾多士予惟時其遷居西爾非我一人奉徳
不康寧時惟天命無違朕不敢有後無我怨
　集傳時是也指上文殷大戾而言謂惟是之故所以
　遷居西爾非我一人樂如是之遷徙震動也是惟天
　命如此汝毋違越我不敢有後命謂有他罰爾無我
　怨也
　集說(孔氏穎達曰從殷適洛南行而西迴故爲居西/也○周既伐紂又誅武庚殷士懼更有誅疑其)
　(欲違上命故設言此以戒之○豫氏縑冇曰作新大/邑于東國洛而此云遷居西爾者洛當在鎬京之東)
　(商邦之/西也)
　附錄(林氏之竒曰人情莫不欲安今乃使爾冇遷徙/之勞非我一人所奉之徳不使爾康寧也是惟)
　(天命之所宜然在乎無違而已故朕不敢有後而稽/留天命爾無以遷居爲出於我之意而怨我也○呂)
　(氏祖謙曰無違者戒頑民不可違天命也我畏天命/故於遷洛之事不敢有後耳爾體此意而無我怨也)
　(○朱氏祖義曰天命不可少違我所以急營成周遷/爾而西不敢有後時○姚氏舜牧曰朕不敢有後正)
　(說承天命急爲遷徙耳/未可便說後有他罰)
　(案不敢有後注疏謂不敢有後誅蔡傳因之而云不/敢有後命是對殷民説盖惟慮其或有怨言而爲是)
　(戒諭之詞其意甚迫切矣如林之竒呂祖謙諸家之/説則所謂不敢有後者就天命而言謂急於遷徙所)
　(以承天命而不敢後時耳此見聖人/用意之厚而於上下文勢亦順也)
惟爾知惟殷先人有冊有典殷革夏命
　集傳即其舊聞以開諭之也殷之先世有冊書典籍
　(顧氏錫疇曰藏府/曰冊頒行曰典)載殷改夏命之事正如是耳爾何
　獨疑於今乎
　集說(呂氏祖謙曰爾先人典冊所載殷革夏命之事/歴然可考我周之革商正如是耳以所聞於前)
　(而驗所見於後廢/興之理亦可識矣)
今爾又曰夏迪簡在王庭有服在百僚予一人惟聽用
徳肆予敢求爾于天邑商予惟率肆矜爾非予罪時惟
天命
　集傳周公既舉商革夏事以諭頑民頑民復以商革
　夏事責周謂商革夏命之初凡夏之士皆啓迪簡拔
　在商王之庭有服列於百僚之間今周於商士未聞
　有所簡拔也周公舉其言以大義折之言爾頑民雖
　有是言然予一人所聽用者惟以徳而已故予敢求
　爾於天邑商而遷之於洛者以冀率徳改行焉予惟
　循商故事矜恤於爾而已其不爾用者非我之罪也
　是惟天命如此蓋章徳者天之命今頑民滅徳而欲
　求用得乎
　集說(鄭氏康成曰言天邑商者亦本天之所建○林/氏之竒曰王者與天地合其徳天即聖聖即天)
　(故周公之於殷遷其頑民以宻邇王室與夫以其無/徳而不任之以官雖皆周家之政皆以爲天命也○)
　(呂氏祖謙曰商猶謂之天邑者蓋言其地舊爲天子/之都重其事而敬其辭裁之者固甚正待之者亦甚)
　(厚矣○前云非我一人奉徳不康寧時惟天命此又/云非予罪時惟天命夫豈借天以自解哉誠以頑民)
　(蒙蔽之極故毎舉天命之公以大儆省之伙於此而/冇發焉則知洛邑之遷周葢未嘗與也○陳氏經曰)
　(聽用徳者爾有徳我何敢不用爾無徳我何敢苟用/商士所言皆私情王所言皆天理不擇賢否而用非)
　(天理矣○陳氏大猷曰廸簡王庭職之大者有服/百僚職之小者聽用徳聽察其有徳者而用之)
王曰多士昔朕來自奄予大降爾四國民命我乃明致
天罰移爾遐逖比事臣我宗多遜
　集傳降猶今法降等云者(陳氏師凱曰如今/云减死一等也)言昔我
　來自商奄之時汝四國之民罪皆應死我大降爾命
　不忍誅戮乃止明致天罰移爾逺居于洛(孔氏穎達/曰遐逖俱)
　(訓爲逺○王氏樵曰只離其/故土逺於惡俗即遐逖也)以親比臣我宗周有多
　遜之羙其罰蓋亦甚輕其恩固己甚厚今乃猶有所
　怨望乎詳此章則商民之遷固已久矣(地理今釋奄/國在今山東)
　(兖州府曲阜縣境括地志云兖/州曲阜縣奄里即奄國之地也)
　集説(孔氏安國曰今移徙汝於洛邑使汝逺於惡俗/比近臣我宗周多爲順道○蔡氏卞曰天下死)
　(生之命人君制之民嘗從四國叛矣有可殺之道也/我乃誅其君而釋其民是降民命也○朱子曰奄東)
　(方之國○陳氏大猷曰此奄與淮夷三監同助武庚/以叛周公東征一舉而誅四國獨言來自奄若伐奄)
　(在後誅奄即來也四國殷管蔡霍也以親我事我臣/我宗法我周濟濟多遜之盛○杜氏偉曰言宻邇王)
　(室與周之君子朝夕相觀以節其驕淫之性而庶/㡬有多遜之羙此固我移爾逺居于洛之意也)
王曰告爾殷多士今予惟不爾殺予惟時命有申今朕
作大邑于茲洛予惟四方罔攸賓亦惟爾多士攸服奔
走臣我多遜
　集傳以自奄之命爲初命則此命爲申命也言我惟
　不忍爾殺故申明此命且我所以營洛者以四方諸
　侯無所賓禮之地亦惟爾等服事奔走臣我多遜而
　無所處故也詳此章則遷民在營洛之先矣吳氏曰
　來自奄稱昔者逺日之辭也作大邑稱今者近日之
　辭也移爾遐逖比事臣我宗多遜者期之之辭也攸
　服奔走臣我多遜者果能之辭也以此又知遷民在
　前而作洛在後也
　集說(呂氏祖謙曰明許其不死所以洗其危疑也盤/庚既遷之後歴告百姓者亦曰罔罪爾衆亦是)
　(意也胥怨之惡小故告之以罔罪反叛之惡大故告/之以不殺辭之輕重因其犯之大小至於與民更始)
　(則一而已○金氏履祥曰鎬京逺在西偏四方道里/不均無所於賓貢所以作大邑于茲洛亦惟爾多士)
　(其服奔走之役焉其習禮遜之風焉○顧氏錫疇曰/營洛有二一爲四方罔攸賓故有王城之建一爲爾)
　(多士無所處故/有下都之建)
爾乃尚有爾土爾乃尚寧幹止
　集傳幹事止居也爾乃庶幾有爾田業庶幾安爾所
　事安爾所居也詳此章所言皆仍舊有土田居止之
　辭信商民之遷舊矣孔氏不得其說而以得反所生
　釋之於文義似矣而事則非也
　集說(呂氏祖謙曰爾乃尚庶幾保有爾土而無懐動/搖之思此蓋分之以田也爾乃尚庶幾安寧各)
　(幹其所止無起覬覦之望此蓋授之以業也○馬氏/森曰土謂田疇幹者純藝營作之計止者室廬居處)
　(之利也○潘氏士遴曰安於幹而有生業安於止而/有室居幹者四民之事農工商賈是止者四民之居)
　(疆埸市/肆是)
爾克敬天惟畀矜爾爾不克敬爾不啻不有爾土予亦
致天之罰于爾躬
　集傳敬則言動無不循理天之所福吉祥所集也不
　敬則言動莫不違悖天之所禍刑戮所加也豈特竄
　徙不有爾土而已哉身亦有所不能保矣
　集説(林氏之竒曰爾若能修己以敬則天必有以畀/予之矜憐之畀矜者迪簡而在百僚也僖三十)
　(三年左傳曰敬徳之聚也能敬必有徳徳以治民君/請用之蓋殷士之敬則是遷善逺罪故天畀矜而使)
　(周用之也如其不敬則豈特不能有此新土而已哉/我將致天之誅罰於汝之身也○顧氏錫疇曰克敬)
　(者畏義畏法不/敢反側之謂)
今爾惟時宅爾邑繼爾居爾厥有幹有年于兹洛爾小
子乃興從爾遷
　集傳邑四井爲邑之邑(陳氏師凱曰四/井三十二家也)繼者承續安
　居之謂有營爲有夀考皆于兹洛焉爾之子孫乃興
　自爾遷始也夫自亡國之末裔爲起家之始祖頑民
　雖愚亦知所擇矣
　集説(林氏之奇曰先儒以遷爲遷善其說爲曲不如/蘇氏曰汝能敬天安居汝子孫其有興者其所)
　(由來皆自於遷洛殷人怨不在王庭百僚故成王以/此答其意是也蓋人之愛其子孫天下之至情也故)
　(以此誘之○來氏宗道曰近而裕身逺而裕後即是/天之畀矜處與衆同井爲邑惟已所止爲居宅者相)
　(安定處之意繼者相承久處之意有幹者身無外患/之擾而事得以成也有年者身無刑罰之加而夀得)
　(以永也小子乃興從爾遷則百世子孫皆以爾/爲起家之始祖矣安洛之休其大且久固如此)
王曰又曰時予乃或言爾攸居
　集傳王曰之下當有闕文(王氏炎曰王曰下必有/脱簡又曰下必有脱文)以
　多方篇末王曰又曰推之可見時我或有所言皆以
　爾之所居止爲念也申結上文爾居之意
　　總論(林氏之奇曰此篇與盤庚皆是告以遷居之意/故其辭意多相類非我一人奉德不康寧即盤)
　　(庚所謂予迓續乃命于天予豈汝威也時惟天命無/違即所謂天其永我命于兹新邑也無我怨即所謂)
　　(爾無共怒協比讒言予一人也大抵皆然蓋古之聖/人惟不忍鄙其民而欺之故其諄諄告諭之言開其)
　　(爲此而禁其爲彼不約而同也○金氏履祥曰多士/之末其辭婉而多方之終其辭嚴所以言之時異也)
　　(若其諄勤反覆之意則同○董氏鼎曰多士一書中/言興喪則由於天言天命則繫於德言德則本於敬)
　　(終之以爾土爾邑有恒産者/有恒心而非誘之以利也)
　
　
　
　
　
　
　
　
　
欽定書經傳說彚纂卷十五
　欽定四庫全書
欽定書經傳說彚纂巻十六
　　　無逸
　　　　集傳逸者人君之太戒自古有國家者未有不
　　　　以勤而興以逸而廢也益戒舜曰罔遊于逸㒺
　　　　淫于樂舜大聖也益猶以是戒之則時君世主
　　　　其可忽哉成王初政周公懼其知逸而不知無
　　　　逸也故作是書以訓之言則古昔必稱商王者
　　　　時之近也必稱先王者王之親也舉三宗者繼
　　　　世之君也詳文祖者耳目之所逮也上自天命
　　　　精微下至畎畞艱難閭里怨詛無不具載豈獨
　　　　成王之所當知哉實天下萬世人主之龜鑑也
　　　　是篇凡七更端周公皆以嗚呼發之深嗟永歎
　　　　其意深逺矣亦訓體也今文古文皆有
　　　　集說(林氏之竒曰周公於成王逸豫之心未萌/而其諄諄告戒之言已如此○張氏栻曰)
　　　　(周召之於成王所陳在敬所戒在逸蓋敬則不/逸逸則不敬敬逸之分而歴年之延否享國之)
　　　(夀夭判焉召公以敬陳於前周公以無逸戒於/後不如是不足以為周召○呂氏祖謙曰逸者)
　　　(禍亂之源三年東征以定外亂此特治其末流/爾無逸者治源之書也○彭氏勖曰無逸一篇)
　　　(其要在知小人之依是以首論人之賢愚係乎/能知小人之依與否繼言殷三宗之夀由其能)
　　　(知乎此後王之夭亦由其不能知也周之先王/其智固不異於三宗周之後王宜以文王為法)
　　　(而以商紂為戒末言三宗文王有迪哲之實故/聞小人之怨詈則反諸躬而不尤人成王其可)
　　　(聽信其語而速怨哉周公總以/嗣王其監于兹結之得無意邪)
周公曰嗚呼君子所其無逸
　集傳所猶處所也君子以無逸為所動静食息無不
　在是焉作輟則非所謂所矣
　集說(薛氏季宣曰安於逸樂則傲慢生而放僻邪侈/之心作故君子以敬作所無逸則敬敬則安安)
　(則乆乆則逺禍敗何從而生乎○呂氏祖謙曰凡人/乍勤乍惰亦有無逸之時然能暫而不能居非所其)
　(無逸者也惟君子以無逸為所如魚之於水鳥之於/林有不可得而離者焉○陳氏大猷曰所若北辰居)
　(其所之所蓋居而不移之謂○王氏樵曰無逸者君/子敬戒惕勵之心也所其無逸者君子所以為敬戒)
　(惕勵之密也置此身於天理之中動靜食息將必有/事焉使有時而操有時而放則怠荒有乘其隙之所)
　(矣所謂無逸者無時無處而不在於無逸焉則君子/誠無可以自逸之所而君子之於無逸也乃恆其所)
　(者也是曰/所其無逸)
　附録(孔氏安國曰歎羙君子之道所在念徳其無逸/豫○林氏之竒曰君子所其無逸者言君子之)
　(所在其惟無逸也○朱子語類萍鄉柳兄言呂東萊/解無逸一篇極好先生扣之曰伯恭如何解君子所)
　(其無逸柳兄曰東萊解所字為居字先生曰若某則/不敢如此說諸友請曰先生將如何說先生曰恐有)
　(脫字則不可知若說不行而必強立一說雖若可觀/只恐道理不如此○陳氏櫟曰所其無逸與王敬作)
　(所不可不敬徳朱子皆不欲以處所安居之意釋之/懼其巧也然呂說儘可喜外此則孔注之說林氏亦)
　(本之此外則無說矣呂說朱子非之而蔡氏仍本之/眞氏乙記不取呂蔡說大學衍義則又金采呂說云)
先知稼穡之艱難乃逸則知小人之依
　集傳先知稼穡之艱難乃逸者以勤居逸也依者指
　稼穡而言小民所恃以為生者也農之依田猶魚之
　依水木之依土魚無水則死木無土則枯民非稼穡
　則無以生也故舜自耕稼以至為帝禹稷躬稼以有
　天下文武之基起於后稷四民之事莫勞於稼穡生
　民之功莫盛於稼穡周公發無逸之訓而首及乎此
　有以哉
　集說(林氏之竒曰蘇氏曰舊說先知農夫之艱難乃/謀逸豫非也周公方以逸為深戒何其謀逸之)
　(亟也蓋曰王當先知稼穡之道惟艱難乃所以逸樂/此說是也先儒之尖在於謀之一字以逸豫為謀則)
　(是有心於逸將為民害矣惟以稼穡艱難為念而不/留意於逸者乃所以能逸蓋好逸未必得逸無逸者)
　(自然逸也李翺曰人皆知重斂可以得財而不知輕/斂之得財愈多柳子厚曰汙吏之為商不若廉吏之)
　(為商其為利也博是周公無逸乃逸之說也○張氏/栻曰周自后稷以農事開國歴世相傳相與咨嗟歎)
　(息服習于艱難而詠歌其勞苦此實王業之根本也/周公之告成王詩有七月皆言農桑之候書有無逸)
　(欲其知稼穡知小人之依帝王所傳心法之要端在/於此夫治常生於敬畏而亂常起於驕逸使為國者)
　(毎念稼穡之艱難而心不存焉者寡矣是心常存則/驕矜逸豫何自而生豈非治之所由興歟○呂氏祖)
　(謙曰此非始於憂勤終於逸樂之論也蓋言先備嘗/稼穡之艱難乃處於安逸則深知小人之所依未嘗)
　(知稼穡之艱難而遽處安逸興一宫室起一力役視/之若昜然而民有不得其死者矣成王生於深宮遽)
　(處人上公深為之懼故以此言警之若以始勤終逸/釋之是乾健之體有時而息矣○陳氏經曰艱難之)
　(中自有逸樂之理君子當以艱難為逸不當以逸為/逸也○陳氏太猷曰所其無逸知小人之依此一篇)
　(之綱領後章言三宗文王及怨詈之事皆反覆推眀/乎此也○茅氏坤曰大抵人君所處本是安逸要之)
　(天下民生恃以為安故不得自逸知小人之依斯人/君所以安民者也所以自安之道也天命永於多享)
　(人心免於怨咨其君之安逸何如哉此周公/以無逸戒之即召公戒疾敬厥徳之意也)
相小人厥父母勤勞稼穡厥子乃不知稼穡之艱難乃
逸乃諺旣誕否則侮厥父母曰昔之人無聞知
　集傳不知稼穡之艱難乃逸者以逸為逸也俚語曰
　諺言視小民其父母勤勞稼穡其子乃生於豢飬不
　知稼穡之艱難乃縱逸自恣乃習俚巷鄙語旣又誕
　妄無所不至不然則又訕侮其父母曰古老之人無
　聞無知徒自勞苦而不知所以自逸也昔劉裕奮農
　畞而取江左一再傳後子孫見其服用反笑曰田舍
　翁得此亦過矣此正所謂昔之人無聞知也使成王
　非周公之訓安知其不以公劉后稷為田舍翁乎
　集說(蘇氏軾曰農夫之子而飽煖且不知艱難而況/王乎○呂氏祖謙曰周公旣儆成王復引閭里)
　(近事明之乃逸者縱逸自恣也乃諺者縱逸則所習/者下委巷謠諺常誦於口也旣誕者長惡不悛遂至)
　(於誕妄也若非誕妄則必訕侮其父/母自以為黠而反以老成為愚也)
周公曰嗚呼我聞曰昔在殷王中宗嚴恭寅畏天命自
度治民祗懼不敢荒寧肆中宗之享國七十有五年
　集傳中宗太戊也嚴則莊重恭則謙抑寅則欽肅畏
　則戒懼天命卽天理也中宗嚴恭寅畏(金氏履祥曰/嚴恭敬之齊)
　(於外也寅畏敬/之存於中也)以天理而自檢律其身至於治民之
　際亦祗敬恐懼而不敢怠荒安寧中宗無逸之實如
　此故能有享國永年之效也案書序太戊有原命咸
　乂等篇意述其當時敬天治民之事今無所考矣
　集說(孔氏安國曰以敬畏之故得壽考之福○孔氏/穎逹曰商自成湯以後政敎漸衰至此王而中)
　(興之王者祖有功宗有徳殷家中世尊其徳其廟不/毁故稱中宗○林氏之竒曰聲色游畋以肆其逸豫)
　(之情人君之所欲也而享國長乆以介睂壽又人君/之所大欲也以其所大欲節其所欲庶其知所慕矣)
　(○酒誥曰在昔殷先哲王廸畏天顯小民太戊之嚴/恭寅畏天命所謂畏天顯也治民祗懼所謂畏小民)
　(也○呂氏祖謙曰旣論無逸之理復舉無逸之君以/告成王中宗無逸之實嚴恭寅畏合而言之則敬而)
　(已矣維天之命存於心流行於天下著見於祲象内/體道心之微外觀天下之公仰因祲象之示參驗省)
　(察不違其則所謂以天命自律也因桑穀而修省此/天命自度之一端天人一理旣畏天命必不敢輕下)
　(民祗懼而不敢荒怠宴安中崇之敬則然矣惟敬故/壽也主靜則悠遠博厚自強則堅實精眀操存則血)
　(氣循軌而不亂收斂則精神内固而不浮至於儉約/克治去戕賊之累又不在言凡此皆敬之力壽之理)
　(也自此至文王其壽莫非此理○陳氏經曰以天命/之理自為法度凡身所躬行合於法度者無非天命)
　(之流/行)
其在高宗時舊勞于外爰曁小人作其卽位乃或亮隂
三年不言其惟不言言乃雍不敢荒寧嘉靖殷邦至于
小大無時或怨肆高宗之享國五十有九年
　集傳髙宗武丁也未卽位之時其父小乙使乆居民
　間與小民出入同事故於小民稼穡艱難備嘗知之
　也雍和也發言和順當於理也嘉美靖安也(顧氏錫/疇曰化)
　(行俗美曰嘉四/方安業曰靖)嘉靖者禮樂敎化蔚然於安居樂業
　之中也漢文帝與民休息謂之靖則可謂之嘉則不
　可小大無時或怨者萬民咸和也乃雍者和之發於
　身嘉靖者和之逹於政無怨者和之著於民也餘見
　說命高宗無逸之實如此故亦有享國永年之效也
　集說(張氏九成曰不敢荒寧則志氣凝定精神純一/此長年之基民心大和導迎善氣又所以致長)
　(年也○呂氏祖謙曰三年不出一語聖賢之君未必/盡然故謂之乃或是或一道也高宗之所以壽固無)
　(異於中宗於小大無時或怨之後民氣大和導迎善/氣是亦壽考之理又發此意以申勸成王下章論文)
　(王之咸和萬民亦是意也○王氏樵曰傳中和字囚/發言和順而生其實和之發於身本於恭默思道和)
　(之逹於政著於民本於不敢荒寧是高宗之得力處/亦在一敬字而已○孫氏繼有曰言乃雍者謂其命)
　(令政敎皆為國為民之至/計不乖於理故謂之雍)
其在祖甲不義惟王舊為小人作其卽位爰知小人之
依能保惠于庶民不敢侮鰥寡肆祖甲之享國三十有
三年
　集傳史記高宗崩子祖庚立祖庚崩弟祖甲立則祖
　甲髙宗之子祖庚之弟也鄭𤣥曰髙宗欲廢祖庚立
　祖甲祖甲以為不義逃於民間故云不義惟王○案
　漢孔氏以祖甲為太甲蓋以國語稱帝甲亂之七世
　而殞孔氏見此等記載意為帝甲必非周公所稱者
　又以不義惟王與太甲兹乃不義文似遂以此稱祖
　甲者為太甲然詳此章舊為小人作其卽位與上章
　爰曁小人作其卽位文勢正類所謂小人者皆指微
　賤而言非謂憸小之人也作其卽位亦不見太甲復
　政思庸之意又案邵子經世書高宗五十九年祖庚
　七年祖甲三十三年世次歴年皆與書合亦不以太
　甲為祖甲况殷世二十有九以甲名者五帝以太以
　小以沃以陽以祖别之不應二人俱稱祖甲國語傳
　訛承謬旁記曲說不足盡信要以周公之言為正又
　下文周公言自殷王中宗及高宗及祖甲及我周文
　王及云者因其先後次第而枚舉之辭也則祖甲之
　為祖甲而非太甲眀矣
　集說(呂氏祖謙曰商去周未逺故公以成王耳目所/接者言之○陳氏師凱曰西山眞氏曰祖甲為)
　(太甲眀矣蘇氏以享國多寡為次得之新安陳氏曰/祖甲為太甲較分眀經世書與三及字皆不足援以)
　(為辨案眞氏陳氏皆不取蔡氏說今且平論之蘇氏/謂以享國多寡為次則高宗五十九年之後便當到)
　(文王五十年何必逆取太甲以厠於其間也陳氏謂/經世書三及字皆不足援然考之經文則祖甲享國)
　(下卽云自時厥後立王生則逸又云亦罔或克壽旣/以祖甲為太甲則中宗高宗皆太甲後人安得言生)
　(則逸罔或壽邪旣云不論世次則不可言自時厥後/矣以兩自時厥後詳之則蔡氏所考不可破而諸說)
　(皆非是○王氏樵曰考之經世書太甲祖甲在位皆/三十三年太甲之立必蚤此雖無他證然太甲湯孫)
　(繼湯而立必在冲年以此知周公之稱三宗固以其/徳亦取其享國之最永者言之此大甲之所以不與)
　(也祖甲在位之年雖未及中宗高宗之乆然計其壽/亦不相逹矣蓋言其舊為小人則知其卽位之晚也)
　(尢見其畎畞艱難備嘗之故○陸氏鍵曰人君惠民/易而保惠難必仁恩無處不到無念不徹使民實被)
　(我澤方能保惠不侮亦保惠中事○孫氏繼有曰周/公之意非以天子必居民間而後知小人之依高宗)
　(祖甲事實如此/故據實而言耳)
　附錄(孔氏安國曰湯孫太甲為王不義久為小人之/行在桐三年起就王位於是知小人之依故得)
　(久年此以徳優劣立年多少為先後故祖甲在下殷/家亦祖其功故稱祖○孔氏穎逹曰諸書皆言太甲)
　(此言祖甲者殷家亦祖其功故稱之祖甲與二宗為/類惟見此篇必言祖其功亦未知其然殷之先君有)
　(祖乙祖辛祖丁稱祖多矣或可號之為祖未必祖其/功而存其廟也○林氏之竒曰祖甲湯孫太甲也太)
　(甲者太戊之祖論世次之先後則先太甲次太戊次/武丁今乃以祖甲列於武丁之後者蘇氏曰此方論)
　(享國之長短故先言享國之最長者非世次也而鄭/康成乃以祖甲為武丁子帝甲案殷本紀祖甲立是)
　(為帝甲帝甲淫亂殷復衰殷之君旣有祖甲而又其/世次在於武丁之後則其說似為勝然帝甲旣以淫)
　(亂而殷道衰則非無逸之君周公豈取之哉康成之/說以謂帝甲有兄祖庚賢武丁欲廢兄立弟祖甲以)
　(為不義逃於人間故曰久為小人此說蓋本於馬融/無所經見難以慿信陳少南亦以此說為信而以司)
　(馬史記為誣且謂周公言自殷王中宗及高宗及祖/甲及我周文王此其文不可謂不以世次先後言之)
　(也夫周公旣以享國之長短為先後而列序其事於/上矣其曰自殷王中宗及高宗及祖甲及我周文王)
　(蓋因前之文也非其世次也唐孔氏引國語曰帝甲/亂之七代而殞則司馬氏以帝甲為淫亂之主不為)
　(無據豈可/謂之誣哉)
　(案祖甲之非太甲蔡傳辨之詳矣然自孔安國以祖/甲為湯孫太甲後儒多從其說二甲之得相混者以)
　(其享國皆三十三年故也太甲何以敘在中宗高宗/後注疏謂以立年多少為先後不以世次為序似亦)
　(可通第不知太甲之又稱祖甲何自而昉孔安國謂/殷家亦祖其功故稱祖孔穎逹又謂殷有祖乙祖辛)
　(祖丁稱祖多矣或可號之為祖也蔡傳所據者一以/經文世次甚眀一以鄭康成謂武丁欲廢祖庚立祖)
　(甲祖甲以為不義而逃之民間故以是為不義惟王/之証則祖甲之舊為小人與高宗之爰曁小人適相)
　(類皆是習勞民間之意耳若注疏所據惟以國語祖/甲亂之二語而史遷殷本紀亦有祖甲淫亂之言不)
　(應與二宗齊舉也旣以祖甲為太甲不得不以舊為/小人謂為小人之行及處桐悔過而後起而旣位爰)
　(知小人之依也要之世代久遠傳疑/不一今録諸儒之說以備考訂焉)
自時厥後立王生則逸生則逸不知稼穡之艱難不聞
小人之勞惟耽樂之從自時厥後亦罔或克壽或十年
或七八年或五六年或四三年
　集傳過樂謂之耽泛言自三宗之後卽君位者生則
　逸豫不知稼穡之艱難不聞小人之勞惟耽樂之從
　伐性喪生故自三宗之後亦無能壽考遠者不過十
　年七八年近者五六年三四年爾耽樂愈甚則享年
　愈促也凡人莫不欲壽而惡夭此篇専以享年永不
　永為言所以開其所欲而禁其所當戒也
　集說(林氏之竒曰自古人臣之愛君未有不欲其君/之壽考蓋洪範五福以壽為先則世之所謂百)
　(福者莫壽若也天保報上之詩也則曰如南山之壽/不騫不崩而召公之對揚王休也亦曰天子萬年天)
　(子萬壽周公之戒成王蓋欲其享國長久與天地相/為無窮其愛成王之心可謂至矣而其所以享國之)
　(久長者則在於無逸以是知周公愛君之深所謂愛/君以徳者也○呂氏祖謙曰憂勤者必壽逸豫者必)
　(天此周公格言大訓非特以戒成王也蓋人之一心/苟有所操存則精神思慮日由於天理之中其壽固)
　(可必孔子所謂仁者壽詩人所謂樂只君子萬夀無/期亦卽其理而推之耳○陳氏經曰逸樂人所好然)
　(所好有甚於逸樂者苟以艱難而得夀奚為而逸樂/艱難人所惡然所惡有甚於艱難者苟以逸樂而促)
　(夀奚為而不艱難公之言奪常情之好惡而示以所/甚好甚惡也○馬氏森曰周公旣以無逸致夀者為)
　(之勸又以逸樂損夀者為之戒使知/無逸之必可法而逸樂之必不可縱)
周公曰嗚呼厥亦惟我周太王王季克自抑畏
　集傳商猶異世也故又卽我周先王告之言太王王
　季能自謙抑謹畏者蓋將論文王之無逸故先述其
　源流之深長也(孔氏安國曰將說/文王故本其父祖)大抵抑畏者無逸
　之本縱肆怠荒皆矜誇無忌憚者之為故下文言文
　王曰柔曰恭曰不敢皆原太王王季抑畏之心發之
　耳
　集說(胡氏寅曰抑有遏止之意人所以肆行而無所/畏者不能自抑也遏其妄情止其私欲惟義理)
　(是從則必畏天命必畏祖宗必畏師保必畏諫諍必/畏謗讟必畏禍亂凡可以致治者無不慕也凡可以)
　(致亂者無不畏也此非他人所能與由我而已矣故/曰克自抑畏言其心自為之不由乎人也○陳氏大)
　(猷曰克自者眞能自用其力而人不與也抑/者所以下之也如制忿欲去奢侈皆是也)
文王卑服卽康功田功
　集傳卑服猶禹所謂惡衣服也康功安民之功田功
　養民之功言文王於衣服之奉所性不存而専意於
　安養斯民也卑服蓋舉一端而言宫室飲食自奉之
　薄皆可類推
　集說(孔氏安國曰文王節儉卑其衣服以就其安人/之功以就田功以知稼穡之艱難○孔氏穎逹)
　(曰立君所以牧人安人之功諸有美政皆是也就安/人之内田功最急故特云田功以示知稼穡之艱難)
　(也○顧氏錫疇曰即字從功上見出孜孜以圖之必/到成功處方是即康功除殘去㬥田功分田制産安)
　(民養民皆底/於成故曰功)
徽柔懿恭懐保小民惠鮮鰥寡自朝至于日中昃不遑
暇食用咸和萬民
　集傳徽懿皆美也昃日昳也柔謂之徽則非柔儒之
　柔恭謂之懿則非足恭之恭文王有柔恭之徳而極
　其徽懿之盛和易近民於小民則懐保之於鰥寡則
　惠鮮之惠鮮云者鰥寡之人垂首喪氣賚予賙給之
　使之有生意也自朝至于日之中自中至于日之昃
　一食之頃有不遑暇(孔氏穎逹曰遑亦暇也/重言之古人自有複語)欲咸和
　萬民使無一不得其所也文王心在乎民自不知其
　勤勞如此豈秦始皇衡石程書隋文帝衛士傳餐代
　有司之任者之為哉立政言罔攸兼于庶言庶獄庶
　愼則文王又若無所事事者不讀無逸則無以知文
　王之勤不讀立政則無以知文王之逸合二書觀之
　則文王之所從事可知矣
　集說(朱子語類問徽柔懿恭是一字二字曰二字柔/者須徽恭者須懿柔而不徽則姑息恭而不懿)
　(則非由中出柔易於暗弱徽者發揚之意恭形於外/懿則有藴蔵之意○王氏樵曰文王之徳何所不備)
　(特贊其柔恭者將言其保民敬寡故自其徳之親下/者言之也視窮民之微賤如保赤子周知其情而處)
　(之無不到此非徽柔懿恭者不能也周公之言何其/曲盡也○劉氏應秋曰言有盛徳以恤民而又勤政)
　(以和/民也)
文王不敢盤于遊田以庶邦惟正之供文王受命惟中
身厥享國五十年
　集傳遊田國有常制文王不敢盤遊無度上不濫費
　故下無過取而能以庶邦惟正之供於常貢正數之
　外無横斂也言庶邦則民可知文王為西伯所統庶
　邦皆有常供春秋貢於霸主者班班可見至唐猶有
　送使之制(陳氏師凱曰唐食貨志云憲宗時分天下/之賦為三一曰土供二曰送使三曰留州)
　則諸侯之供方伯舊矣受命言為諸侯也中身者漢
　孔氏曰文王九十七而終即位時年四十七言中身
　舉全數也上文崇素儉恤孤獨勤政事戒遊佚皆文
　王無逸之實故其享國有歴年之永
　集說(林氏之奇曰天地之生財有限而庶邦之貢賦/有常若以供其私費則必有不繼者而横賦㬥)
　(斂將自此起矣文王之所以不敢盤于遊田也○呂/氏祖謙曰遊田國有常制至於盤于遊田則以是為)
　(耽樂固文王之所不為也不曰不為而曰不敢者翼/翼之小心也以遊田之簡可知其用之約旣無濫費)
　(自無過取所以庶邦之貢於文王者於正數之外無/一亳之加也此章論文王之家法凡無逸之條目如)
　(敦儉素重農畞恤困窮勤政事戒佚遊防横斂大略/皆備其稱文王之夀即前章之意○金氏履祥曰省)
　(耕省斂非不遊也不敢盤于遊恐流連以廢事耳敎/民講武乾豆賓客非不田獵也不敢盤于田恐㬥殄)
　(或擾/民耳)
周公曰嗚呼繼自今嗣王則其無淫于觀于逸于遊于
田以萬民惟正之供
　集傳則法也其指文王而言淫過也言自今日以徃
　嗣王其法文王無過于觀逸遊田以萬民惟正賦之
　供上文言遊田而不言觀逸以大而包小也言庶邦
　而不言萬民以逺而見近也
　集說(呂氏祖謙曰無逸雖戒成王實欲後世子孫共/守此訓故以繼自今嗣王言之觀覽以舒其目)
　(安逸以休其身遊豫以省風俗田獵以習武備為人/君者所不能無也特不可過而已過則人欲肆而駸)
　(駸入於亂亡矣故周公戒之前稱文王此戒嗣王皆/先言簡遊田而繼以惟正之供蓋欲禁横斂必先絶)
　(横斂之源觀逸遊田者横斂之源也四者旣省用有/常經自應以萬民惟正之供也九貢九賦什一之制)
　(皆名正義順天下之中制過/是則害於理財正辭之義矣)
無皇曰今日耽樂乃非民攸訓非天攸若時人丕則有
愆無若殷王受之迷亂酗于酒徳哉
　集傳無與毋通皇與遑通訓法若順則法也毋自寛
　假曰今日姑為是耽樂也一日耽樂固若未害然下
　非民之所法上非天之所順時人大法其過逸之行
　猶商人化受而崇飲之類故繼之曰毋若商王受之
　沈迷酗于酒徳哉酗酒謂之徳者徳有凶有吉韓子
　所謂道與徳為虚位是也
　集說(胡氏寅曰無皇者不敢自暇也不敢自暇曰姑/為今日之樂後日不為也今日為之心必好焉)
　(安能忘之後日欲不為得乎若曰姑為今日之樂耳/則是逸意已萌民心不從天意不順下得罪於民上)
　(得罪於天如此之人大有過咎也○林氏之奇曰一/日之勤則有一日之效一日之逸則有一日之害蓋)
　(至誠無息悠久無疆皆不息之積也苟有息焉則一/日之耽樂而終身之禍其在是矣○呂氏祖謙曰人)
　(之始耽樂者毎自恕曰吾惟今日耽樂爾不知是心/一流則自一日而至於二日或至於終身不返故周)
　(公警之以謂苟不戒一日之耽樂順長不已則必至/於為紂之徒也無皇曰今日耽樂蓋原逸樂之始使)
　(之深絶其微無若殷王受之迷亂蓋要逸樂之終使/知必至此極始終備矣○眞氏徳秀曰紂之惡無所)
　(不有酗酒其最也人無智愚皆知憂勤必享國逸欲/必戕生惟沉湎于酒心志昏亂則雖死亡在前亦不)
　(知畏故欲無逸則不可酗酒酗酒則必不能無逸公/所以専以此申戒也○薛氏瑄曰人君天下之表儀)
　(一日之耽樂雖若不至於大害然作於上卽應於/下是其為訓於民非言語之訓乃以身訓之訓)
周公曰嗚呼我聞曰古之人猶胥訓告胥保惠胥敎誨
民無或胥譸張為幻
　集傳胥相訓誡惠順譸誑張誕也變名易實以眩觀
　者曰幻歎息言古人徳業已盛其臣猶且相與誡告
　之相與保惠之相與敎誨之保惠者保養而將順之
　非特誡告而已也敎誨則有規正成就之意又非特
　保惠而已也惟其若是是以視聽思慮無所蔽塞好
　惡取予眀而不悖故當時之民無或敢誑誕為幻也
　集說(程子曰傳徳義者在乎防見聞之非節嗜好之/過保身體者在乎適起居之宜存畏愼之心○)
　(呂氏祖謙曰訓告者以格言訓迪之也保惠者以善/道保養之也敎誨者敎戒誨語諄諄懇惻非特訓告)
　(而已也訓告敎誨皆見於言語保惠則極其調䕶於/日用飲食之間功用蓋相表裏也左右前後無非正)
　(人訓誨保養正氣充實邪說何自而投隙乎○金氏/履祥曰訓告敎誨義同而復出猶云師導之敎誨傳)
　(博之徳義者歟○孫氏繼有曰上詳告以無逸之道/此又慮其聽之不審故又舉古人資於臣者言之古)
　(人指三宗文王言猶者言其徳業已盛宜無賴於臣/之助矣然其時君有愼終如始之心常不廢採擇臣)
　(亦有憂盛危明之意常不憚箴規猶相與訓告之訓/告不已而又保惠之保惠不已而又敎誨之只是惓)
　(惓無已之意胥者交/修之意非一人也)
此厥不聽人乃訓之乃變亂先王之正刑至于小大民
否則厥心違怨否則厥口詛祝
　集傳正刑正法也言成王於上文古人胥訓告保惠
　敎誨之事而不聽信則人乃法則之君臣上下師師
　非度必變亂先王之正法無小無大莫不盡取而紛
　更之蓋先王之法甚便於民甚不便於縱侈之君如
　省刑罰以重民命民之所便也而君之殘酷者則必
　變亂之如薄賦斂以厚民生民之所便也而君之貪
　侈者則必變亂之厥心違怨者怨之蓄於中也厥口
　詛祝者(孔氏穎逹曰請神加殃謂/之詛以言告神謂之祝)怨之形於外也為
　人上而使民心口交怨其國不危者未之有也此蓋
　治亂存亡之機故周公􁃻􁃻言之
　集說(孔氏穎逹曰襄十七年左傳曰宋國區區而有/詛有祝詩曰侯詛侯祝是詛祝意小異耳○林)
　(氏之竒曰違怨者司馬侍講曰外雖迫於威刑不敢/不從獨其心相違而怨憾也詛祝者昭二十七年左)
　(傳曰楚郤宛之難國言未已進胙者莫不謗令尹則/是祝詛者因祭而為之也否者言民之不違怨則詛)
　(祝不詛祝則違怨也○眞氏徳秀曰篇中有兩至于/小大恐當作一義上言至于小大無時或怨下言至)
　(于小大民否則厥心違怨蓋皆為民而言○陳氏/大猷曰承上章無怨咸和之意遂及於違怨詛祝)
周公曰嗚呼自殷王中宗及高宗及祖甲及我周文王
兹四人迪哲
　集傳迪蹈哲智也孟子以知而弗去為智之實迪云
　者所謂弗去是也人主知小人之依而或忿戾之者
　是不能蹈其知者也惟中宗高宗祖甲文王允蹈其
　知故周公以迪哲稱之
　集說(王氏樵曰迪哲者言四君之知非苟知之亦允/蹈之也蓋為世主有知而不能勿去者故此發)
　(此一義其實篇首二知字即迪哲也篇中歴敘三宗/文王無逸之實即迪哲之事也此則總上事而申明)
　(之以起下意故蔡傳即以下意解迪哲曰人主知小/人之依而或忿戾之者是不能蹈其知者也○孫氏)
　(繼有曰此於知依之中又抽出一迪字來必迪而後/謂之能知也世主於小人之依非無知之者但心雖)
　(知之而身不能蹈之容有逸豫病民而不及覺者惟/三宗文王經畫區處必使民之各得其依而後已)
厥或告之曰小人怨汝詈汝則皇自敬徳厥愆曰朕之
愆允若時不啻不敢含怒
　集傳詈罵言也其或有告之曰小人怨汝詈汝汝則
　皇自敬徳(孔氏穎逹曰皇大也大自/敬徳者謂増修善政也)反諸其身不尤
　其人其所誣毁之愆安而受之曰是我之愆允若時
　者誠實若是非止隱忍不敢藏怒也蓋三宗文王於
　小民之依心誠知之故不暇責小人之過言且因以
　察吾身之未至怨詈之語乃所樂聞是豈特止於隱
　忍含怒不發而已哉
　集說(朱氏方大曰聞謗而自反以敬徳則凡怨詈之/來皆箴砭之益吾方資之以自反何止不敢含)
　(怒於心而已苟非發於中心之誠惟不敢含怒而止/則是僅能恕人之言而未盡反己之功也○陳氏大)
　(猷曰四君至明故能如此凡聞謗而責人皆不明所/致也○王氏樵曰四君迪哲只是如保赤子心誠求)
　(之民之所好好之民之所惡惡之使民眞不失其所/依乃是眞知處何曽有致怨亦非謂必待怨詈之來)
　(無所藏怒而始足以見其迪哲也蓋言其平時照管/既無不周到至於一旦聞人有怨詈悚然自仄直任)
　(其咎略無忿疾人言之心/尤足以見其迪知之實也)
此厥不聽人乃或譸張為幻曰小人怨汝詈汝則信之
則若時不永念厥辟不寛綽厥心亂罰無罪殺無辜怨
有同是叢于厥身
　集傳綽大叢聚也言成王於上文三宗文王迪哲之
　事不肯聽信則小人乃或誑誕變置虚實曰小民怨
　汝詈汝汝則聽信之則如是不能永念其為君之道
　不能寛大其心以誑誕無實之言羅織疑似亂罰無
　罪殺戮無辜天下之人受禍不同而同於怨皆叢於
　人君之一身亦何便於此哉大抵無逸之書以知小
　人之依為一篇綱領而此章則申言旣知小人之依
　則當蹈其知也三宗文王能蹈其知故其胷次寛平
　人之怨詈不足以芥蔕其心如天地之於萬物一於
　長育而已其悍疾憤戾天豈私怒於其間哉天地以
　萬物為心人君以萬民為心故君人者要當以民之
　怨詈為已責不當以民之怨詈為已怒以為已責則
　民安而君亦安以為已怒則民危而君亦危矣吁可
　不戒哉
　集說(范氏祖禹曰明君惟聽正直故讒慝之言不入/於耳暗君好聽讒佞故欺誑之言日至於前人)
　(君當修徳以弭怨不可以刑殺止怨以刑殺止怨怨/之愈甚大決所潰不可收拾矣○夏氏僎曰向之怨)
　(詈猶有限也至此普天同怨是怨叢於一身矣民氣/如此欲享國長久得乎此意蓋在言外也○陳氏櫟)
　(曰末章承上章以諭處怨詈之道召氏和而使自無/時或怨上也因怨言而自反次也以殺罰止怨而怨)
　(叢無次矣周公以怨詈等事寛廣君心而/伸舒民氣其為邦本國脈訃豈淺淺哉)
周公曰嗚呼嗣王其監于兹
　集傳兹者指上文而言也無逸一篇七章章首皆先
　致其咨嗟詠歎之意然後及其所言之事至此章則
　於嗟歎之外更無他語惟以嗣王其監于兹結之所
　謂言有盡而意則無窮成王得無深警於此哉
　集說(呂氏祖謙曰無逸之篇七更端每以嗚呼發之/蓋深嗟永歎其意在於言語之外也始以逸豫)
　(為戒終則以棄忠言惑邪說壊法度治誹謗結之惟/無逸然後能去其病而所以保無逸者亦不過是數)
　(者之戒也苟不幸而有是病其趨於逸豫如水之就/下而逸豫者亦所以生是病也故以是而終無逸之)
　(義/)
　總論(董氏鼎曰此篇挈所其無逸以為之綱而分先/知稼穡艱難與不知艱難以為之目此一書之)
　(犬旨也商三君先知艱難者也後王生則逸不知艱/難者也戒嗣王之觀逸遊田懼其不知艱難也逺引)
　(古人恐不盡信故尤欲其師欠王焉○呂氏柟曰無/逸惡乎久曰一以存性二以養情三以遠害四以廣)
　(恩五以立命六以得民七以得天夫何為不久於太/王王季何言抑畏曰豈惟大王王季哉雖齊民之起)
　(家者皆自謙抑謹畏始耳傳謂不翕聚則不能發散/人稱文武成康之盛而不知自抑畏之積也文王之)
　(無逸云何曰卑服康功田功其本也蓋自是則能懐/保小民不侮鰥寡自是則能徽柔懿恭自是則能不)
　(盤遊田惟正之供也懐保惠鮮言徽柔懿恭咸和萬/民言不遑暇食惟正之俱言不盤遊田者何曰小人)
　(鰥寡非仁徳不可近萬民之廣非勤政不易及上無/淫用斯下無過取矣古之人謂何曰指上三宗文王)
　(也猶胥以下指當時之臣而言也孔安國以為君臣/相訓告者亦通然自此至是叢于厥身専主聼言也)
　(夫於小人之怨詈且樂受而況人臣之訓告保惠教/誨者乎故允若時者言其誠也不啻不敢含怒者言)
　(其非/偽也)
　　君奭
　　　集傳召公告老而去周公留之史氏録其告語
　　　為篇亦誥體也以周公首呼君奭因以君奭名
　　　篇篇中語多未詳今文古文皆有○案此篇之
　　　作史記謂召公疑周公當國踐祚唐孔氏謂召
　　　公以周公嘗攝王政今復在臣位葛氏謂召公
　　　未免常人之情以爵位先後介意故周公作是
　　　篇以諭之陋哉斯言要皆為序文所誤獨蘇民
　　　謂召公之意欲周公告老而歸為近之然詳本
　　　篇旨意迺召公自以盛滿難居欲避權位退老
　　　厥邑周公反復告諭以留之爾熟復而詳味之
　　　其義固可見也
　　　集說(程子曰師保之任古人難之故召公不悅/者不敢安於保也周公作書以勉之以為)
　　　(在昔人君所以致治者皆賴其臣而使召公謀/所以裕已也○朱子曰召公不悅這意思曉不)
　　　(得若論事了亦儘未在看來是見成王已臨政/便也小定了許多事周公自可了得所以求去)
　　　(○問召公不悅之意曰召公不悅只是小序恁/地說裏面却無此意這只是召公要去後周公)
　　　(留他說道朝廷不可無老臣又問又曰等語不/可曉曰這箇只是大綱紳得箇意脈子便恁地)
　　　(說不要逐箇字去計便無理會這箇物事難理/㑹又曰弗弔只當作去聲讀又曰召公不悦蓋)
　　　(以為周公歸政之後不當復留而已亦老而當/去故周公言二人不可不留之意又歴道古今)
　　　(聖賢倚賴老成以固其國家之事又曰予不惠/若兹多誥予惟用閔于天越民只此便見周公)
　　　(之心每讀至此未嘗不喟然太息也試於此等/處虚心求之如何○呂氏祖謙曰召公不疑周)
　　　(公前軰辨之詳矣於其盛滿而欲去周公反復/留之後世權位相軋排之使去則有之挽之使)
　　　(留蓋亦鮮矣周公固不可以後世論也大臣之/秉心公則深恐無助私則惟恐不専也○成功)
　　　(不可居洛邑成而周公告歸召公亦同此心也/已而成王留周公周公幡然改矣召公猶守欲)
　　　(退之心也周公遂力留之及其既喻非特留於/一時終相成王且相康王惟不苟於隨所以篤)
　　　(於信也○陳氏大猷曰或謂周公去朝居洛召/公獨執政柄所以欲去今以洛誥君陳考之周)
　　　(公固居洛以化殷民以無逸蔡仲等考之周公/未嘗不在朝以輔大業意其徃來鎬洛之間也)
　　　(方是時􁆍邑雖成而殷民尚未孚四方雖定而/天命人心尚未固宜周公諄諄於留召公歟○)
　　　(王氏樵曰此篇大意専言國有老成則天命可/固因言天眷佑人國家使其臣子多賢效忠宣)
　　　(力之人充布内外足以應其相之旁求副其君/之任使至是則為相者可謂不惟以一身之材)
　　　(能事其君而以衆人之材能事其君吾身有時/不在而不患無復如我者焉如是而功成身退)
　　　(告老而去其復何憾若/猶未也則未可去也)
周公若曰君奭
　集傳君者尊之之稱奭召公名也古人尚質相與語
　多名之
　集說(林氏之竒曰尊之為君正如棄謂之后稷曰后/曰君一也○薛氏季宣曰君而名之猶君陳君)
　(牙之/類也)
弗弔天降喪于殷殷既墜厥命我有周既受我不敢知
曰厥基永孚于休若天棐忱我亦不敢知曰其終出于
不祥
　集傳不祥者休之反也天既下喪亡于殷殷既失天
　命我有周既受之矣我不敢知曰其基業長信於休
　美乎如天果輔我之誠邪我亦不敢知曰其終果出
　於不祥乎○案此篇周公留召公而作此其言天命
　吉凶雖曰我不敢知然其懇惻危懼之意天命吉凶
　之決實主於召公留不留如何也
　集說(呂氏祖謙曰人之於天或恃而不自修或懼而/不自疆謂厥基永孚于休恃而不自修者也意)
　(天之必福已者也謂其終出于不祥懼而不自彊者/也意天之必禍已者也周公謂吾之於天豈敢計禍)
　(福必之哉惟盡在我之誠以順天而已○陳氏經曰/此首以天命王業之難保諭留之○胡氏士行曰殷)
　(喪而周受之天何常哉其休其不祥我敢曰知以必/之天哉惟盡吾誠而已○陳氏櫟曰此數句與召誥)
　(不敢知曰有歴年/不其延語脈略同)
嗚呼君已曰時我我亦不敢寧于上帝命弗永逺念天
威越我民罔尤違惟人在我後嗣子孫大弗克恭上下
遏佚前人光在家不知
　集傳尤怨違背也周公歎息言召公已嘗曰是在我
　而已周公謂我亦不敢苟安天命而不永逺念天之
　威於我民無尤怨背違之時也天命民心去就無常
　實惟在人而已今召公乃忘前日之言翻然求去使
　在我後嗣子孫大不能敬天敬民驕慢肆侈遏絕佚
　墜文武光顯可得謂在家而不知乎
　集說(林氏之竒曰君已曰時我指召誥所陳之言召/誥言敬徳則祈天永命不敬徳則早墜厥命命)
　(之修短不在天而在人故周公告召公多援吕誥之/言而為之反覆辨明曉人者當如是也○朱子曰諸)
　(誥多是長句如君奭弗永逺念天威越我民罔尤違/只是一句越只是及罔尤違是總說上天與民之意)
　(○顧氏錫疇曰帝命是今日眷我者即厥基之休意/天威是他日離我者即終出不祥意○王氏綱振曰)
　(敬本人之明徳文武敬天敬民克恭上下故為前人/恭明徳然文以此受命武以此集命著見昭聞焜燿)
　(後嗣故又/為前人光)
天命不易天難諶乃其墜命弗克經歴嗣前人恭明徳
　集傳天命不易猶詩曰命不易哉命不易保天難諶
　信乃其墜失天命者以不能經歴繼嗣前人之恭明
　徳也吳氏曰弗克恭故不能嗣前人之恭徳遏佚前
　人光故不能嗣前人之明徳
　集說(呂氏祖謙曰不易蓋天命之理天命至公不可/攀援不可倚著古先聖王所以兢兢慄慄若隕)
　(深淵者也驗吾心操舍之際則知之矣自天言之則/曰不易自人觀天言之則曰難諶○王氏樵曰帝命)
　(之弗敢寧天威之當永念正以天命不易天難諶故/也是命也前人以恭眀之徳克當天心而得之後嗣)
　(子孫不能經歴繼嗣則失之矣恭徳者畏天顯畏小/民無遺夀耉尊賢下士也明徳者聲色不邇貨利不)
　(殖講學稽古/知人逺佞也)
在今予小子旦非克有正迪惟前人光施于我沖子
　集傳吳氏曰小子自謙之辭也非克有正亦自謙之
　辭也言在今我小子旦非能有所正也凡所開導惟
　以前人光大之徳使益焜燿而付于沖子而已以前
　言後嗣子孫遏佚前人光而言也
　集說(呂氏祖謙曰明徳者光之體光者明徳之發由/恭承則言其體由施用則言其發也玩非克有)
　(正之辭則周公退託求助於召公之意在其中矣○/馮氏夢禎曰開導其君敬天敬民使前光不遺佚而)
　(益焜燿則光在前人者今在/沖子矣故曰施于我沖子)
又曰天不可信我道惟寧王徳延天不庸釋于文王受
命
　集傳又曰者以上文言天命不易天難諶此又申言
　天不可信故曰又曰天固不可信然在我之道惟以
　延長武王之徳使天不容捨文王所受之命也
　集說(呂氏祖謙曰徒信天而不知反求則以天為在/外信文王所以得天者是則信天之實也上天)
　(之載無聲無臭儀刑文王萬邦作孚求天者莫親於/文王也言此者所以繹迪前人光之意而終之也○)
　(凡分章皆更端又曰則紀其語之既終復續形容議/論之起伏幷與精神而寫之者也○馬氏森曰誕膺)
　(天命以撫方夏周之天命文實始受之也武王繼之/以徳而天不貳適有以集大統而凝之於今則保文)
　(王之命者在延武王之徳也故曰惟/寧王徳延使天不容釋文王受命)
公曰君奭我聞在昔成湯既受命時則有若伊尹格于
皇天在太甲時則有若保衡在太戊時則有若伊陟臣
扈格于上帝巫咸乂王家在祖乙時則有若巫賢在武
丁時則有若甘盤
　集傳時則有若者言當其時有如此人也保衡即伊
　尹也見說命(孔氏穎逹曰說命云昔先正保衡作我/先王佑我烈祖格于皇天商頌那祀成)
　(湯稱為/烈祖)太戊太甲之孫(孔氏穎逹曰太戊沃丁/弟之子是為太甲孫也)伊陟
　伊尹之子臣扈與湯時臣扈二人而同名者也巫氏
　咸名祖乙太戊之孫巫賢巫咸之子也武丁高宗也
　甘盤見說命呂氏曰此章序商六臣之烈蓋勉召公
　匹休於前人也伊尹佐湯以聖輔聖其治化與天無
　閒伊陟臣扈之佐太戊以賢輔賢其治化克厭天心
　自其徧覆言之謂之天自其主宰言之謂之帝書或
　稱天或稱帝各隨所指非有重輕至此章對言之則
　聖賢之分而深淺見矣巫咸止言其乂王家者咸之
　為治功在王室精微之藴猶有愧於二臣也亡書有
　咸乂四篇其乂王家之實歟巫賢甘盤而無指言者
　意必又次於巫咸也○蘇氏曰殷有聖賢之君七此
　獨言五下文云殷禮陟配天豈配祀于天者止此五
　王而其臣偕配食于廟乎在武丁時不言傅說豈傳
　說不配食於配天之王乎其詳不得而聞矣
　集說(孔氏穎逹曰成湯未為天子已得伊尹言既受/命者以功格皇天在受命之後故言既受命也)
　(伊尹之下已言格于皇天保衡之下不言格于皇天/従可知也○王氏安石曰不言傅說而言甘盤者葢)
　(始迪髙宗成其徳者甘盤也以書考之髙宗命說固/已大過人矣此甘盤之力也○陳氏紅曰湯初勝夏)
　(已有臣扈湯至太戊百三十年必二臣而名同也詩/有家父春秋又有家父亦此類○吳氏澄曰周公舉)
　(商家所以能創業守成中興者皆得大臣為之輔相/以見召公未可去也湯雖聖亦賴伊尹之助保衡以)
　(其保護王躬而天下之事皆取平焉故曰保衡葢太/甲始立是號以尊伊尹而不名也○陳氏雅言曰周)
　(公叙商六臣之烈以告召公雖其君臣有聖賢之分/治化有淺深之異然皆為一代之名臣召公於此上)
　(比伊尹而無所讓次比伊陟臣扈巫咸而有餘下比/巫賢甘盤而逺過之今而求去則殷民反側之未安)
　(成王守成之無助寧不愧於商之諸臣者乎此周公/所以勉留之之意也周公此言雖主於留召公而發)
　(非為人物評論然其立言/之意抑揚髙下自是如此)
率惟兹有陳保乂有殷故殷禮陟配天多歴年所
　集傳陟升遐也言六臣循惟此道有陳列之功以保
　乂有殷故殷先王終以徳配天而享國長久也
　集說(葉氏夣得曰以其祭上陟而配天猶言郊祀后/稷以配天宗祀文王於明堂以配上帝○吕氏)
　(祖謙曰配天葢天子之禮也自湯以諸侯升而用天/子之禮久而不墜寔六臣之力也○王氏樵曰案陟)
　(配天蘇氏謂五王配祀於天而其臣亦配食于廟此/葢殷禮也至周惟郊祀后稷以配天宗祀文王於明)
　(堂以配上帝餘不配天也陟配天言其臣主之同其/榮多歴年所言其致國祚之久○袁氏宗道曰陟配)
　(天以有道之主配祀于天也多/歴年所傳世十九歴年六百也)
天惟純佑命則商實百姓王人罔不秉徳明恤小臣屏
侯甸矧咸奔走惟兹惟徳稱用乂厥辟故一人有事于
四方若卜筮罔不是孚
　集傳佑助也實虚實之實國有人則實孟子言不信
　仁賢則國空虚是也稱舉也亦秉持之義事征伐㑹
　同之類承上章六臣輔君格天致治遂言天佑命有
　商純一而不雜故商國有人而實内之百官著姓與
　夫王臣之微者無不秉持其徳明致其憂外之小臣
　與夫藩屏侯甸矧皆奔走服役惟此之故惟徳是舉
　用乂其君故君有事于四方如龜之卜如蓍之筮天
　下無不敬信之也
　集說(林氏之竒曰大臣者小臣之倡率也大臣輔政/之久以保乂冇殷故此諸臣無小無大無内無)
　(外皆能乂厥辟故一人有事于四方則莫不信之若/卜筮焉此治道之大成也○王氏炎曰商大臣事業)
　(至於有為而罔不孚今四國多方諄諄告命猶懼不/信召公豈可求去○陳氏雅言曰周公言不特上文)
　(六臣能有輔君之功天之於商其佑命之也純一而/不二故商國賢才衆多而能實當時在内在外者皆)
　(賢君之用人惟有徳者是舉而此衆賢皆能治君之/事以與君共理一人有所命令於天下天下之民如)
　(敬聽於卜筮而無不孚信也周公此言意謂商賢聖/之君其始以得五六大臣佐佑之助故能得天佑命)
　(之純是以衆賢維時而出無内外大小之間實由於/五六大臣之得人也公意政欲召公知吾二人其進)
　(退係於國體者如此豈可以盛滿難居為懼而果於/求退也○茅氏坤曰大臣輔君之烈有以享天之心)
　(而凝其眷命則天亦感通罔間而滋至不已此佑命/之純也佑命純則貞元之㑹人文之朗天地不閉賢)
　(人不隐濟濟多士生此/王國商於是乎實矣)
公曰君奭天夀平格保乂有殷有殷嗣天滅威今汝永
念則有固命厥亂明我新造邦
　集傳吕氏曰坦然無私之謂平格者通徹三極而無
　間者也(陳氏師凱曰貫通/天地人之理也)天無私夀惟至平通格于
　天者則夀之伊尹而下六臣能盡平格之實故能保
　乂有殷多歴年所至于殷紂亦嗣天位乃驟罹滅亡
　之威天曽不私夀之也固命者不墜之天命也今召
　公勉為周家久永之念則有天之固命其治效亦赫
　然明著於我新造之邦而身與國俱顯矣
　集說(吕氏祖謙曰國命之固不固惟繫於召公念之/永不永其忍不為此而留哉召公而永念則天)
　(命必固其治效亦赫然明著於我新造之邦矣○孫/氏繼有曰大臣與國一體不以一己為夀而以社稷)
　(靈長為夀自古天夀人國使之年所多歴者非私夀/之由其國有平格之臣耳平者衡也大臣持心如衡)
　(不與以私是能/格天故曰平格)
公曰君奭在昔上帝割申勸寧王之徳其集大命于厥
躬
　集傳申重勸勉也在昔上帝降割于殷申勸武王之
　徳而集大命於其身使有天下也
　集說(夏氏僎曰天勸文王又勸武王故曰申勸如天/復命武王○吕氏祖謙曰徳成則命集徳者命)
　(之實命者徳之致也○王氏樵曰此言申勸寧王之/徳則前此式勸文王之徳可知矣申者繼前之辭也)
　(集猶大統未集之集此言周家之命/集于武王以起下文文王受命之意)
惟文王尚克修和我有夏亦惟有若虢叔有若閎夭有
若散宜生有若泰顛有若南宫括
　集傳虢叔文王弟(孔氏頴逹曰僖五年左傳云虢仲/虢叔王季之穆也是虢叔為文王)
　(之弟虢國名叔字地理今釋漢書地理志有三虢北/虢在大陽今山西平陽府平陸縣東北有大陽故城)
　(東虢在滎陽今河南開封府滎澤縣西虢在雍州韋/昭云西虢虢叔之後在鎬京畿内今陜西鳳翔府實)
　(雞縣有虢/縣故城)閎散泰南宫皆氏夭宜生顛括皆名言文
　王庻幾能修治燮和我所有諸夏者(孔氏穎逹曰所/有諸夏謂三分)
　(有二屬已/之諸國也)亦惟有虢叔等五臣為之輔也康誥言一
　二邦以修無逸言用咸和萬民即文王修和之實也
　集說(董氏其昌曰歴叙五臣亦有意見五臣同心不/以有一人在位而其餘遂求去也○鄒氏禎期)
　(曰修者承叙式化理而不亂和者甄陶涌育順而不/乖俱主徳教説而養在其中曰尚克者難其事而重)
　(其助於/臣也)
又曰無能徃來兹廸彛教文王蔑德降于國人
　集傳蔑無也夏氏曰周公前既言文王之興本此五
　臣故又反前意而言曰若此五臣者不能為文王徃
　來奔走於此導迪其常教則文王亦無徳降及於國
　人矣周公反覆以眀其意故以又曰更端發之
　集說(林氏之竒曰此五人蓋文王疏附先後奔走禦/侮之臣徳雖本於文王而其博施於民則以五)
　(臣之/力也)
亦惟純佑秉德廸知天威乃惟時昭文王迪見冒聞于
上帝惟時受有殷命哉
　集傳言文王有此五臣者故亦如殷為天純佑命百
　姓王人罔不秉徳也上既反言文王若無此五臣為
　迪彛教則亦無徳下及國人故此又正言亦惟天乃
　純佑文王蓋以如是秉徳之臣蹈履至到實知天威
　以是昭明文王啟迪其徳使著見於上覆冒於下而
　升聞于上帝惟是之故遂能受有殷之天命也
　集說(吕氏祖謙曰迪見者蹈履而實見非小知之窺/測也冒聞者覆冒而徧聞非一事之感格也○)
　(陳氏櫟曰此言以文王之聖猶不可無五臣之助也/○陳氏雅言曰上章言商賢聖之君皆已受天命之)
　(君也故以一人有事於四方若卜筮罔不是孚言之/言其效足以化民也此言文王始受天命之君也故)
　(以惟時受有殷命㦲言之言其效有以得於天也周/公言此意謂文王得此五臣之助亦如商之衆君得)
　(上六臣之助五臣之輔周無異於六臣之輔商故佑/命之純於周無異於昔之純於商也天眷厚而賢才)
　(衆多者蓋以大臣之徳有以契於天故其道有以顕/其君賢臣輔而君徳修著不惟其君之徳有以被於)
　(時而其極有以格夫天是則文王之所以受有殷命/之故雖文王之徳亦五臣之助也周公此言主於留)
　(召公故皆歸重於臣之辭召公縦不以商/之六臣為念獨不以周之五臣為意乎)
武王惟兹四人尚迪有禄後暨武王誕将天威咸劉厥
敵惟兹四人昭武王惟冒丕單稱徳
　集傳虢叔先死故曰四人劉殺也單盡也武王惟此
　四人庶幾迪有天禄其後(王氏樵曰後者前/承文王之辭也)暨武王
　盡殺其敵惟此四人能昭武王遂覆冒天下天下大
　盡稱武王之徳謂其達聲教于四海也文王冒西土
　而已丕單稱徳惟武王為然於文王言命於武王言
　禄者文王但受天命至武王方富有天下也吕氏曰
　師尚父之事文武烈莫盛焉不與五臣之烈蓋一時
　議論或詳或略随意而言主於留召公而非欲為人
　物評也
　集說(陳氏櫟曰此言以武王之聖猶不可無四臣之/助也上言殷先王猶有頼於六臣此二章言周)
　(文武猶有頼於五臣四臣召公可不鑑之而遽求去/乎留之之意切矣○杜氏偉曰上言資四臣以得天)
　(下下言資四臣以化天下迪有禄謂啟迪武王之徳/使之格天而有天禄也厥敵未盡除則天下猶有梗)
　(化者在教化何以得大行邪昭武王與上昭文王一/般惟冒雖説武王之徳覆冒天下却要本四臣能使)
　(他如此丕單穪徳者沐其/覆冒之徳而稱頌之也)
今在予小子旦若游大川予徃暨汝奭其濟小子同未
在位誕無我責收罔勗不及耉造徳不降我則鳴鳥不
聞矧曰其有能格
　集傳小子旦自謙之稱也浮水曰游周公言承文武
　之業懼不克濟若浮大川罔知津涯豈能獨濟哉予
　徃與汝召公其共濟可也小子成王也成王幼沖雖
　已即位與未即位同誕大也大無我責上疑有缺文
　收罔勗不及未詳耉造徳不降言召公去則耇老成
　人之徳不下於民在郊之鳳将不復得聞其鳴矣况
　敢言進此而有感格乎是時周方隆盛鳴鳳在郊卷
　阿鳴于髙岡者乃詠其實(陳氏師凱曰卷阿召公所/作曰鳳凰鳴矣于彼髙岡)
　故周公云爾也
　集說(張子曰耉造徳降則民諴和而鳳可致故鳴鳥/聞所以為和氣之應也○林氏之奇曰功成名)
　(遂奉身而去其為一身進退之莭固當眀白然國家/安危長短之原實自此而分尤所當念自此而下皆)
　(周公言其當留之義也○吕氏祖謙曰自後世觀之/天下可無召公不可無周公而周公於召公之去反)
　(惴惴然惟恐其不留焉斯周公之所以為周公也○/李氏瓚曰案淮夷之滅西奄之踐東夷之伐肅慎之)
　(来俱召公既㽞已後事若/召求去誰與共濟也㦲)
　附錄(孔氏頴達曰我與汝用心輔弼同於成王未在/位之時恐其未能嗣先王明徳我當與汝輔之)
　(汝大無非責我之㽞也○余氏芑舒曰收罔勗不及/吕云召公若收斂退蔵罔勗勉成王之所不逮亦通)
　(案誕無我責之上蔡傳疑有缺文㩀孔疏體會周公/語意只是勸勉召公大無責我之㽞而已收罔勗不)
　(及蔡傳以為未詳若曲通其義則余/氏引吕祖謙之説亦可以備一觧也)
公曰嗚呼君肆其監于兹我受命無疆惟休亦大惟艱
告君乃猷裕我不以後人迷
　集傳肆大猷謀也兹指上文所言周公歎息欲召公
　大監視上文所陳也我文武受命固有無疆之羙矣
　然迹其積累締造盖亦艱難之大者不可不相與竭
　力保守之也告君謀所以寛裕之道勿狹隘求去我
　不欲後人迷惑而失道也○吕氏曰大臣之位百責
　所萃震撼擊撞欲其鎮定辛甘燥濕欲其調齊槃錯
　棼結欲其觧紓黯闇汚濁欲其茹納自非曠度洪量
　與夫患失乾沒者(陳氏師凱曰患失即論語所謂鄙/夫乾沒出前漢張湯傳云始為小)
　(吏乾没服䖍云射成敗也如淳云豫/居物以待之得利為乾失利為沒)未嘗無翩然捨
　去之意況召公親遭大變破斧缺斨之時(陳氏師凱/曰詩云既)
　(破我斧又缺我斨言/周公東征之時也)屈折調護心勞力瘁又非平時
　大臣之比顧以成王未親政不敢乞身耳一旦政柄
　有歸浩然去志固人情之所必至然思文武王業之
　艱難念成王守成之無助則召公義未可去也今乃
　汲汲然求去之不暇其廹切己甚矣盍謀所以寛裕
　之道圗功攸終展布四體為久大規模使君徳開明
　未可捨去而聽後人之迷惑也
　集說(林氏之竒曰後人指成王也下言前人謂武王/則後人之為成王必矣○吕氏祖謙曰周公自)
　(言我終不獨善而使後人迷惑自言所以不去者以/勉召公也○陳氏經曰不以後人迷謂欲使後人嗣)
　(前人恭明徳不至於遏佚前人光也○陳氏櫟曰不/以後人迷如以其君覇以其君顕之以㽞而明保啟)
　(迪成王是不以後人迷也去/而聽其迷惑是以後人迷也)
公曰前人敷乃心乃悉命汝作汝民極曰汝明勖偶王
在亶乘兹大命惟文王徳丕承無疆之恤
　集傳偶配也(黄氏度曰元首股/肱相配而成體也)蘇氏曰周公與召公
　同受武王顧命輔成王故周公言前人敷乃心腹以
　命汝召公位三公以為民極且曰汝當眀勉輔孺子
　如耕之有偶也在於相信如車之有馭也并力一心
　以載天命念文考之舊徳以丕承無疆之憂武王之
　言如此而可以去乎
　集說(林氏之竒曰昔武王命二公言汝之明勉以配/王在於誠信以乗此天之太命惟念文王之徳)
　(以輔其君則可以大承其無窮之憂君臣相與儆戒/以保天命也意謂武王之所以命吾二人者如此則)
　(我家無窮之憂正吾二人所當任其責其可以舍而/去乎乗大命者王氏曰乗者以乗車而喻為彼所載)
　(而行是也○金氏履祥曰此述武王顧託之命○作/汝民極謂大臣之職為民標凖故當時凡言為大臣)
　(者皆曰以為民極○王氏充耘曰天子以身建極於/上而謂三公為民極者何蓋論道經邦三公之責是)
　(亦所以為民極也偶王者上而天子次即三公相與/共治天下蓋三公所以副貳天子如耦耕相似在亶)
　(乗兹大命如亶聰眀之亶言的實如此夫天之大命/無人馬以乗載之則墜地矣故偶王以乘此大命者)
　(公之責也夫謂之三公則位不可謂不尊欲其偶王/以乗大命纘文王之徳以承無窮之憂則責任不可)
　(謂不重武王命召公如此公乃/欲去獨不思念前人之言乎)
公曰君告汝朕允保奭其汝克敬以予監于殷䘮大否
肆念我天威
　集傳大否大亂也告汝以我之誠呼其官而名之言
　汝能敬以我所言監視殷之䘮亡大亂可不大念我
　天威之可畏乎
　集說(真氏徳秀曰周公言天威曰肆念我天威葢天/在我而不在外此心少有不存則是不念天威)
　(矣豈必求之外乎○陳氏櫟曰我天威如召誥言我/受天命大臣與國同體天命天威皆以我負荷之不)
　(敢以不切已視之也○来氏宗道曰殷䘮大否即天/威之在殷也天威在殷由無平格之臣也使不監於)
　(殷而去之則天威昔在殷而今将在周矣可不念此/而㽞乎殷䘮従有殷嗣天滅威来天威従弗永逺念)
　(天威来此莭又舉天威之可懼者留之也○王氏綱/振曰周公監殷䘮大否留公以共濟此周公之允也)
　(召公能肆念天威留與周/公共濟此召公之敬也)
予不允惟若兹誥予惟曰襄我二人汝有合哉言曰在
時二人天休滋至惟時二人弗戡其汝克敬徳明我俊
民在讓後人于丕時
　集傳戡勝也戡堪古通用周公言我不信於人而若
　此告語乎予惟曰王業之成在我與汝而已汝聞我
　言而有合哉亦曰在是二人但天休滋至惟是我二
　人将不堪勝汝若以盈滿為懼則當能自敬徳益加
　寅畏眀揚俊民布列庶位以盡大臣之職業以答滋
　至之天休毋徒惴惴而欲去為也他日在汝推遜後
　人于大盛之時超然肥遯(陳氏師凱曰肥遯遯卦上/九爻辭也程子曰肥者充)
　(大寛裕之意遯者飄然/逺逝無所繋滯之為善)誰復汝禁今豈汝辭位之時
　乎
　集說(蘇氏軾曰徳勝福則安福勝徳則危今天休滋/至恐二人徳不能勝由此知召公之不悦盖以)
　(滿溢為憂也○周公言汝以滿溢為憂乎則當求俊/民而顯明之他日讓此後人于昌大之時而去未晚)
　(也○王氏安石曰大臣之善在乎能讓讓則推賢揚/善而無妨功害能此所以能眀俊民○朱子曰襄我)
　(二人周公自謂已與召公○陳氏經曰今時未至盛/大未有賢俊可讓召公未可去也大臣進退常以得)
　(人為慮有賢者可以讓則身可以退蕭何且死必引/曹參管仲不能薦賢所以不免於議也○王氏樵曰)
　(文王時則有五人武王時則有四人弗憂於弗戡也/今惟我二人而已其何以戡夫滋至之休乎滋至則)
　(盈盈則難持召公所以有盈滿之懼然知懼在於自/強非可以退求自免也故曰其汝克敬徳明我俊民)
　(勉其益修徳以自盡/益求賢以自輔爾)
嗚呼篤棐時二人我式克至于今日休我咸成文王功
于不怠丕冒海隅出日㒺不率俾
　集傳周公復歎息言篤於輔君者是我二人我用能
　至于今日休盛然我欲與召公共成文王功業于不
　怠大覆冒斯民使海隅日出之地無不臣服然後可
　也周都西土去東為逺故以日出言吳氏曰周公未
　嘗有其功以其留召公故言之葢叙其所已然而勉
　其所未至亦人所説而從者也
　集說(蘇氏軾曰以我二人厚輔之故周室乃有今日/之休然今日之休未可以為足也惟至於日月)
　(所照莫不率服乃已耳○陳氏大猷曰伐淮夷踐奄/在此書後可見當時未能罔不率俾也右二章以文)
　(武㽞召公也○陳氏櫟曰告汝朕允與予不允惟若/兹誥下文予不恵若兹多誥語皆相應告汝皆我允)
　(信之心也我豈不信而惟若此誥語乎我豈不相恵/順而若此多誥乎末謂今日之休不可恃前人之功)
　(所當終必極天所覆日所照皆臣服然後文王之功/方可以成言我與汝當同任其責而咸成之惟不倦)
　(可以成終召公殆未可去也前以商六臣周五臣四/臣㽞之末以文武與身㽞之諄切至此召公得不留)
　(㦲○陳氏雅言曰是時洛邑既宅頑民既遷有卷阿/鳳凰之歌有既醉鳧鷖之雅謂之今日休宜矣然而)
　(淮夷未滅西奄未踐東夷未伐肅慎未來謂之我咸/成文王功于不怠召公得不留意㦲吳氏之言可謂)
　(深達周公之心而善/達人情之論者矣)
公曰君予不恵若兹多誥予惟用閔于天越民
　集傳周公言我不順於理而若兹諄復之多誥邪予
　惟用憂天命之不終及斯民之無賴也韓子言畏天
　命而悲人窮亦此意前言若兹誥故此言若兹多誥
　周公之告召公其言語之際亦可悲矣
　集說(夏氏僎曰天命難諶民心難保大臣去留繫天/命之従違民心之向背今召公欲去實周公之)
　(憂也○顧氏錫疇曰予不恵正應告汝朕允句閔天/越民者國有老成則天眷不移民心永保不然則胥)
　(可憂耳予惟憂之深/故不覺言之切也)
公曰嗚呼君惟乃知民徳亦罔不能厥初惟其終祗若
兹徃敬用治
　集傳上章言天命民心而民心又天命之本也故卒
　章専言民徳以終之周公歎息謂召公踐歴諳練之
　久惟汝知民之徳民徳謂民心之嚮順亦罔不能其
　初今日固罔尤違矣當思其終則民之難保者尤可
　畏也其祗順此誥徃敬用治不可忽也此召公已留
　周公飭遣就職之辭厥後召公既相成王又相康王
　再世猶未釋其政有味於周公之言也夫
　集說(吕氏祖謙曰召公之欲去也見民之罔尤違謂/民心已安而可保此其欲去之根故卒章復深)
　　(言民情難保以警之洛誥周公之留則有酬答載於/簡冊此萹乃無召公肯留之語其領受之意固見矣)
　　總論(林氏之竒曰無逸君奭皆周公所作方其為成/王言則謂商周之治無不在其君之憂勤及其)
　　(為召公言則謂商周之治無不在其臣之輔相言各/有所當也○王氏柏曰此篇文意雖多不可曉大意)
　　(是周公留召公共政之書也歴舉湯之興有此六臣/文武之時有此五臣今日止有吾二人而已當時雖)
　　(有芮伯彤伯畢公衛侯毛公諸臣要未可與召公班/也周公拳拳於天命之難保而幼主之不可不開導)
　　(輔相之意仄覆憂深求助懇惻故召公竟無他辭○/董氏鼎曰一書之中首言憂國之心非人所知次言)
　　(天命可畏惟人是頼又次言殷先王與我文武得人/之助然文王時五人至武王時四人今又惟我二人)
　　(而已君若求去豈我一人所能戡哉憂之深是以留/之切留之切是以言之詳召公同功一體之人均有)
　　(忠君愛國之心者也安得不油然而感幡然而留㦲/○郝氏敬曰竊觀周公之志而知聖人天行之健不)
　　(息之誠以天地民物為心未嘗遲回於衰耄之年也/吾當為之事與夫不可辭之責一息不容少懈吾夫)
　　(子思夢見周公孟子謂公思兼三/王坐以待旦讀君奭始信其然矣)
　
　
　
　
欽定書經傳説彚纂卷十六
　欽定四庫全書
欽定書經傳説彚纂卷十七
　　　蔡仲之命
　　　　集傳蔡國名(地理今釋蔡國今河南汝寧府上/蔡縣縣西南十里有故蔡城杜預)
　　　　(云武王封叔度于汝南上蔡至平/侯徙新蔡昭侯徙居九江下蔡也)仲字蔡叔之
　　　　子也叔沒周公以仲賢命諸成王復封之蔡此
　　　　其誥命之辭也今文無古文有○案此篇次叙
　　　　當在洛誥之前
　　　　集説(孔氏穎達曰蔡叔之沒不知何年其命蔡/仲未必初卒即命以其繼父命子故繫之)
　　　　(蔡叔之後也蔡叔有罪而命蔡仲者父卒命子/罪不相及也○吕氏祖謙曰叔未死之前周公)
　　　　(之心所謂庶幾改之予日望之者也叔既沒矣/於是以平日友愛之至情不得施於叔者施之)
　　　　(於仲/也)
　惟周公位冢宰正百工羣叔流言乃致辟管叔于商囚
　蔡叔于郭鄰以車七乘降霍叔于庶人三年不齒蔡仲
　克庸祗德周公以為卿士叔卒乃命諸王邦之蔡
　　集傳周公位冢宰正百工武王崩時也郭鄰孔氏曰
　中國之外地名蘇氏曰郭虢也(黄氏度曰逸書/作虢古通用)周禮
　六遂五家為鄰管霍國名(杜氏預曰管在滎陽京縣/東北○陳氏師凱曰今河)
　(南鄭州管城縣左傳閔二年晉滅霍杜預云永安縣/東北有霍太山今山西平陽路霍山也地理今釋霍)
　(國今山西平陽府霍州州西南十六里有霍/城地理通釋云霍姬姓文王子叔處所封)武王崩
　成王幼周公居冢宰百官總已以聽者古今之通道
　也當是時三叔以主少國疑乘商人之不靖謂可惑
　以非義遂相與流言倡亂以摇之是豈周公一身之
　利害乃欲傾覆社稷塗炭生靈天討所加非周公所
　得已也故致辟管叔于商致辟云者誅戮之也囚蔡
　叔于郭鄰以車七乘囚云者制其出入(孔氏穎達曰/周禮有掌囚)
　(之官鄭云/囚拘也)而猶從以七乘之車也降霍叔于庶人三
　年不齒(孔氏穎達曰若今除名為/民不得與兄弟年齒相次)三年之後方齒録
　以復其國也三叔刑罰之輕重因其罪之大小而已
　仲叔之子克常敬德周公以為卿士叔卒乃命之成
　王而封之蔡也周公留佐成王食邑於圻内圻内諸
　侯孟仲二卿故周公用仲為卿(陳氏師凱曰孟仲二/卿猶言上下二卿皆)
　(命於其君周公以仲為已/卿士則是自命之卿也)非魯之卿也蔡左傳在淮
　汝之間仲不别封而命邦之蔡者所以不絶叔於蔡
　也封仲以他國則絶叔于蔡矣吕氏曰象欲殺舜舜
　在側微其害止於一身故舜得遂其友愛之心周公
　之位則繫于天下國家雖欲遂友愛於三叔不可得
　也舜與周公易地皆然史臣先書惟周公位冢宰正
　百工而繼以羣叔流言所以結正三叔之罪也後言
　蔡仲克庸祗德周公以為卿士叔卒即命之王以為
　諸侯以見周公蹙然於三叔之刑幸仲克庸祗德則
　亟擢用分封之也呉氏曰此所謂冢宰正百工與詩
　所謂攝政皆在成王諒闇之時非以幼沖而攝而其
　攝也不過位冢宰之位而已亦非如荀卿所謂攝天
　子位之事也三年之喪二十五月而畢方其畢時周
　公固未嘗攝亦非有七年而後還政之事也百官總
　已以聽冢宰未知其所從始如殷之髙宗已然不特
　周公行之此皆論周公者所當先知也
　集説(孔氏安國曰蔡仲能用敬德穪其賢世明王之/法誅父用子言至公也叔之所封圻内之蔡仲)
　(之所封淮汝之間圻内之蔡名已滅故取其名以名/新國欲其戒之○孔氏穎達曰杜預云武王封叔度)
　(於汝南上蔡胡徙新蔡昭侯徙居九江下蔡圻内蔡/地不知所在○周禮冢宰以八則治都鄙馬融云距)
　(王城四百里至五百里謂之都鄙以封王之子弟在/畿内者冢宰又云乃施則于都鄙而建其長立其兩)
　(馬鄭皆云立卿兩人是畿内諸侯立二卿定四年左/傳説此事云周公舉之以為已卿士是為周公圻内)
　(之卿士也世家云周公舉胡以為魯卿士周公身不/就封安得使胡為卿士馬遷説之謬爾○蘓氏軾曰)
　(蔡叔未卒仲無君國之理所以封仲必在叔卒之後/也○林氏之奇曰周公之賞罰未嘗容心於其間蔡)
　(叔之罪不可赦也則遷之於逺不以其弟之故而私/之蔡仲之賢不可棄也則薦之於王不以蔡叔之故)
　(而惡之此其所以為周公也○張氏震曰象得罪於/舜安得不貸之以恩管叔得罪於周安得不斷之以)
　(義霍叔不絶其身蔡叔不絶其子而管叔獨不免誅/絶恩與義並行而不悖也○薛氏季宣曰羣叔之罪)
　(在後世之議蓋不容誅也周公獨誅管叔蔡叔罪止/於囚霍叔降而復之蔡叔尚存蔡仲已為卿士仁人)
　(之於兄弟其不宿怨蓄怒父子兄弟罪不相及於周/公見之矣舜殛鯀而興禹周公囚蔡叔而官蔡仲罰)
　(不及嗣帝王之通道也蔡叔卒而後蔡仲受爵罪人/未殁不可復其子之國也○朱子語類問周公誅管)
　(蔡自公義言之其心固正大直截自私恩言之其情/終有不自滿處所以孟子謂周公之過不亦宜乎曰)
　(是但他豈得已為此哉周公當初怕武庚叛故遣管/蔡霍去監他為其至親可恃不知他反去與那武庚)
　(同作一黨便發出這件事來問是時可調䕶莫殺否/曰他已叛只得殺如何調䕶得蔡叔霍叔罪較輕所)
　(以只囚于郭鄰降于庶人○吕氏祖謙曰管叔始禍/造亂不得而赦致云者有重之難之意所以深著周)
　(公之不得已也於蔡叔霍叔毎求其輕是以知周公/之於管叔亦欲求其生而不可得也○魏氏了翁曰)
　(左傳定公四年云蔡仲改行率德周公舉之以為已/卿士已字極好玩味可見周公大聖人蔡叔有罪而)
　(囚之有子仲祗德則以為已/卿士眞與天地同其大也)
王若曰小子胡惟爾率德改行克愼厥猷肆予命爾侯
于東土往即乃封敬哉
　集傳胡仲名言仲循祖文王之德改父蔡叔之行能
　謹其道故我命汝為侯於東土往就汝所封之國其
　敬之哉吕氏曰敬哉者欲其無失此心也命書之辭
　雖稱成王實周公之意
　集説(薛氏季宣曰率徳改行斯可以君國而長民矣/封土也天子建侯立國分以天子之社使置社)
　(於其國因謂之封蔡在宗周/之東故曰東士侯其爵也)
爾尚蓋前人之愆惟忠惟孝爾乃邁迹自身克勤無怠
以垂憲乃後率乃祖文王之彝訓無若爾考之違王命
　集傳蔡叔之罪在於不忠不孝故仲能掩前人之愆
　者惟在於忠孝而已叔違王命仲無所因故曰邁迹
　自身克勤無怠所謂自身也垂憲乃後所謂邁迹也
　率乃祖文王之彝訓無若爾考之違王命上文所謂
　率徳改行也
　集説(林氏之奇曰忠孝一道也臣子一心也未有忠/而不孝孝而不忠者諸侯以富貴不離其身保)
　(其社稷以保其人民為孝蔡叔忠孝兩失仲欲掩蓋/其愆尤則惟在於此二者也○黄氏度曰已封其子)
　(而不為其父諱何也昭明王法以訓天下雖蔡仲亦/當體國何諱乎○吕氏祖謙曰子之新善著則父之)
　(舊愆庶乎其掩矣蔡叔之惡既無以貽厥子孫仲乃/一國始封之祖創業垂統之責繫焉盍克勤無怠以)
　(垂法於後斯須之怠則流弊或在於數百年後不可/不謹其源也○陳氏傳良曰舜命禹未嘗戒以鯀周)
　(公命微子未嘗及武庚今命仲而尤其父者於越人/疏之於其兄戚之也父子兄弟之間猶有諱而不敢)
　(盡言是愈疏矣成王於仲親親之道也蔡仲在人其/謂叔曰幸哉有子如此歟故曰蓋前人之愆○眞氏)
　(徳秀曰人子不幸如大禹之承鯀蔡仲之承蔡叔又/當思所以蓋之故治水成功而鯀配夏郊率徳改行)
　(而蔡叔世祀豈非孝之大乎○王氏樵曰/末二句有因其已然而堅其將來之意)
皇天無親惟德是輔民心無常惟惠之懷為善不同同
歸于治為惡不同同歸于亂爾其戒哉
　集傳此章與伊尹申誥太甲之言相類而有深淺不
　同者太甲蔡仲之有間也善固不一端而無不可行
　之善惡亦不一端而無可為之惡爾其可不戒之哉
　集説(孔氏安國曰天之於人無有親疎惟有徳者則/輔佑之民心於上無有常主惟愛己者則歸之)
　(人為善為惡各有百端未必正同而治亂所歸不殊/宜愼其微○林氏之奇曰李博士曰治以善而致善)
　(雖不一苟在所可欲焉皆足以致治何必同哉此戒/仲以無一善之不可為也亂以惡而致惡雖不一苟)
　(在所可惡焉皆足以致亂何必同哉此戒/仲以無一惡之不可去也此説盡之矣)
愼厥初惟厥終終以不困不惟厥終終以困窮
　集傳惟思也窮困之極也思其終者所以謹其初也
　集説(張氏九成曰感激者多銳於初而怠於終○吕/氏祖謙曰建國之始必審其始而思其終終始)
　(具舉然後可久可大而不至於困徒謹初而不思其/終則終必困窮雖葸然憂懼無益也語以謹始而即)
　(援以慮終竭兩端之教也○陳氏大猷曰仲率徳改/行能謹初矣尤當克勤無怠是在於惟厥終也○王)
　(氏樵曰此與仲虺之誥篇末相似彼言謹其終之道/惟於其始圖之此言謹其初之道惟在於思其終蓋)
　(未有始之不謹而能謹其終亦未有不思其終而能/謹其始者也始終一理也於始慮終終以不困不愼)
　(終於始終/以困窮矣)
懋乃攸績睦乃四鄰以蕃王室以和兄弟康濟小民
　集傳勉汝所立之功親汝四鄰之國蕃屏王家和協
　同姓康濟小民五者諸侯職之所當盡也
　集説(吕氏祖謙曰勉其所當為之績欲其無邀功生/事也睦其四鄰之國欲其無結怨起隙也上奉)
　(天子旁睦友邦下安民庶是乃所當懋之攸績諸侯/之職畢矣觀策戒蔡仲之辭則周家所以示徳意於)
　(諸侯安静鎮定之規模可概見矣○陳氏雅言曰此/成王命蔡仲為諸侯傳云五者諸侯職之所當盡也)
　(所謂畫一以告之亦以見侯職之所當盡者不一而/足也○馬氏森曰懋績勤以立功也睦鄰和於異姓)
　(也蕃王室忠以事上也和兄弟親於同姓也康濟小/民惠以撫下也○焦氏竑曰懋績中有舉賢能明政)
　(刑之事睦鄰中有事大恤小之事蕃王室中有衛内/捍外之事和兄弟中有恩以相愛義以相接之事康)
　(濟中有教以安民性/養以安民生之事)
率自中無作聰明亂舊章詳乃視聽罔以側言改厥度
則予一人汝嘉
　集傳率循也無毋同詳審也中者心之理而無過不
　及之差者也舊章者先王之成法厥度者吾身之法
　度皆中之所出者作聰明則喜怒好惡皆出於私而
　非中矣其能不亂先王之舊章乎戒其本於己者然
　也側言一偏之言也視聽不審惑於一偏之説則非
　中矣其能不改吾身之法度乎戒其徇於人者然也
　仲能戒是則我一人汝嘉矣吕氏曰作聰明者非天
　之聰明特沾沾小智耳作與不作而天人判焉(王氏/樵曰)
　(聰明天徳也作/聰明則私智爾)
　集説(林氏之奇曰率自中與率性之謂道之率同耳/之徳為聰而聰則用之以聽目之徳為明而明)
　(則用之以視是聰明在已而視聽用以應物也不以/已之聰明而亂舊章則其處已也審不以人之側言)
　(而改厥度則其應物也明○吕氏祖謙曰舊章往往/不與新進喜事者合故作聰明者尤欲亂之聽覽不)
　(貴於速而貴於詳迎刃立決見事風生宜若可喜然/忽略疎快動皆愆尤讒説姦言毎乘其匆遽而入之)
　(惟詳其視聽安徐審訂表裏畢陳側媚之言將不得/售故詳者乃聽覽之大法也規矩凖度未至於樂循)
　(理者則常若為其縶維側言乃解其縶維而縱之放/逸之場者故從之也輕蔡仲以英妙之年任國事周)
　(公老成深慮故戒如此○陳氏經曰舊章則已然之/法度則當然之制無非中也周公慮仲懲創乃父之)
　(愆用意過當反以生事為奇故有此戒○陳氏大猷/曰内不變於已之私智外不惑於人之私言則中道)
　(合而侯職盡矣○王氏樵曰民受天地之中以生是/以有動作禮義威儀之則在吾身則謂之度在先王)
　(修之於禮樂刑政以治天下國家則謂之舊章詩/曰不愆不忘率由舊章不愆不忘則無不中矣)
王曰嗚呼小子胡汝往哉無荒棄朕命
　集傳飭往就國戒其毋廢棄我命汝所言也
　集説(吕氏祖謙曰仲豈荒棄王命者地之逺時之久/敬或有時而衰將行而復戒之所以俾其著之)
　(于心/也)
　總論(王氏柏曰史臣序詞既詳且嚴自金縢有羣叔/流言之語至此篇始著其事備其詞體正而意)
　(盡周公之心坦然明白率徳改行一語而父子得失/在焉周家之刑慶當焉播之衆而命焉皆其父子自)
　(取而周公無一亳固必之心蔡叔未沒以仲為卿士/蔡叔旣沒復封仲於蔡周公友愛可見矣曰蓋前人)
　(之愆曰無若爾考皆昌言而不隠一欲盡天下之公/議一欲仲家庭之至情言之深所以愛之切也○董)
　(氏鼎曰此篇大體與微子之命相似而微子之辭温/厚蔡仲之辭嚴厲蓋微子先代之後周賓而不臣又)
　(本賢人也蔡仲父為不道忠孝兩虧已無足法所望/仲能率祖徳改父行邁迹自身以垂憲乃後耳蓋以)
　(拳拳圖終之説且戒之以無亂舊章/無改法度無同歸于亂嗚呼仁哉)
　　多方
　　　集傳成王即政奄與淮夷又叛成王滅奄歸作
　　　此篇案費誓言徂兹淮夷徐戎竝興即其事也
　　　(孔氏穎達曰言魯征淮夷作費誓王/親征奄滅其國二者為一時之事也)疑當時扇
　　　亂不特殷人如徐戎淮夷四方容或有之故及
　　　多方亦誥體也今文古文皆有○蘇氏曰大誥
　　　康誥酒誥梓材召誥洛誥多士多方八篇雖所
　　　誥不一然大略以殷人心不服周而作也予讀
　　　泰誓武成常怪周取殷之易及讀此八篇又怪
　　　周安殷之難也多方所誥不止殷人乃及四方
　　　之士是紛紛焉不心服者非獨殷人也予乃今
　　　知湯已下七王之德深矣方殷之虐人如在膏
　　　火中歸周如流不暇念先王之德及天下粗定
　　　人自膏火中出即念殷先七王如父母雖以武
　　　王周公之聖相繼撫之而莫能禦也夫以西漢
　　　道德比之殷猶碔砆之與美玉然王莽公孫述
　　　隗囂之流終不能使人忘漢光武成功若建瓴
　　　然(史記髙祖紀下兵於諸侯猶居髙屋之上建/瓴水也注瓴盛水瓶居髙屋之上而幡瓴水)
　　　(言其向下/之勢易也)使周無周公則亦殆矣此周公之所
　　　以畏而不敢去也
　　　集説(林氏之奇曰奄即淮夷之一種總言則謂/之淮夷如春秋赤狄之有潞氏甲氏也周)
　　　(公攝政時奄嘗與三監同叛多士曰昔朕來自/奄已嘗征之今奄又叛成王滅之而歸鎬京諸)
　　　(侯來朝周公又稱王命以告之故作此篇○薛/氏季宣曰商人化於紂之威虐已深周公寛而)
　　　(教之優而柔之不讋以威而勤於教懷柔其徳/性蓋久而後服之也民遷善而遂誠服迄致刑)
　　　(措之美聖人移風易俗寧求一切之近功乎孔/子謂必世後仁又曰五誥可以觀仁至矣○朱)
　　　(子曰大誥梓材多士多方等篇乃當時編人君/告其民之辭多是方言故當時士民曉得而今)
　　　(士人不曉得○吕氏祖謙曰多方與多士辭指/相出入多士既遷殷民而獨誥新民者也故其)
　　　(辭視多方為畧多方既踐奄而徧/誥庶邦者也故其辭視多士為詳)
惟五月丁亥王來自奄至于宗周
　集傳成王即政之明年商奄又叛成王征滅之杜預
　云奄不知所在宗周鎬京也吕氏曰王者定都天下
　之所宗也東遷之後定都于洛則洛亦謂之宗周衞
　孔悝之鼎銘曰隨難于漢陽即宫于宗用是時鎬已
　封秦宗周蓋指洛也然則宗周初無定名隨王者所
　都而名耳
　集説(孔氏穎達曰當時淮夷徐戎竝起為亂魯與二/國相近發意欲竝征二國故以二國誓衆但成)
　(王恐魯不能獨平二國故復親往征之所以成王政/之序與費誓之經竝言淮夷為此故也洛邑亦名宗)
　(周知此是鎬京者成王以周公歸政之時暫至洛邑/還歸處西都鎬京是王常居知至于宗周至鎬京也)
　(且此與周官同時事也周官序云還歸在豐經云歸/于宗周豐鎬相近卽此宗周是鎬京也○陳氏櫟曰)
　(洛誥戊辰王在新邑孔注十二月戊辰晦此七年之/十二月即成王即政之年也多士作於是年三月曰)
　(昔朕來自奄是述東征時事乃自武王誅紂伐奄後/第二番叛也多方作於即政之明年五月乃奄之第)
　(三番叛王隳其地遷其君乂因以告多方也以去年/十二月戊辰晦算之則次年正月朔己巳五月朔非)
　(丁卯則戊辰丁亥非二十日即二十一日也/多士與多方之作先後蓋一年有三月云)
周公曰王若曰猷告爾四國多方惟爾殷侯尹民我惟
大降爾命爾罔不知
　集傳吕氏曰先曰周公曰而復曰王若曰何也明周
　公傳王命而非周公之命也周公之命誥終於此篇
　故發例於此以見大誥諸篇凡稱王曰者無非周公
　傳成王之命也成王滅奄之後告諭四國殷民而因
　以曉天下也所主殷民故又專提殷侯之正民者告
　之言殷民罪應誅戮我大降宥爾命爾宜無不知也
　集説(葉氏夢得曰四國叛則多方為之繹騷四國定/則多方因之休息則多方之裕在四國也○金)
　(氏履祥曰四國者三監武庚國内臣民多方者若淮/夷徐戎奄新服之國變置之君與凡東諸侯嘗顧望)
　(兩端或嘗動于亂/者殷侯武庚也)
洪惟圖天之命弗永寅念于祀
　集傳圖謀也言商奄大惟私意圖謀天命(顧氏錫疇/曰不盡人)
　(事妄希/天命)自底滅亡不深長敬念以保其祭祀吕氏曰
　天命可受而不可圖圖則人謀之私而非天命之公
　矣此蓋深示以天命不可妄干乃多方一篇之綱領
　也下文引夏商所以失天命受天命者以明示之
　集説(吕氏祖謙曰徧告四方者何也殷奄屢叛驅扇/者廣今雖平殄譬餘邪遺疾猶或在肺腑間恐)
　(或有時而發也故渙發大號歴敘天命之公前代之/事征誅安集之本末俾四方咸與閒之大破羣疑深)
　(絶亂根蓋本於是兵寢刑措者四十餘年其亦訓誥/之助歟○杜氏偉曰上示之以恩而發其良心此惕)
　(之以禍而破其邪心下文言桀以圖命而亡則紂之/亡可知湯以受命而興則周之興可知矣皆本此節)
　(來○俞氏鯤曰以圖度而亡其宗祀是不能深長敬/念以保其祭祀乃自貽之慼非天降之災上句是干)
　(其所不可干下句是/不能保其所當保)
惟帝降格于夏有夏誕厥逸不肯慼言于民乃大淫昏
不克終日勸于帝之迪乃爾攸聞
　集傳言帝降災異以譴告桀桀不知戒懼乃大肆逸
　豫憂民之言尚不肯出諸口況望其有憂民之實乎
　勸勉也迪啟迪也視聽動息日用之間洋洋乎皆上
　帝所以啟迪開導斯人者桀乃大肆淫昏終日之間
　不能少勉於是天理或幾乎息矣況望有惠迪而不
　違乎此乃爾之所聞欲其因桀而知紂也厥逸與多
　士引逸不同者猶亂之為亂為治耳逸豫以民言淫
　昏以帝言各以其義也此章上疑有闕文(王氏樵曰/諸篇例先)
　(言夏先后而後言桀而此/章便言桀故疑有闕文)
　集説(王氏安石曰惟帝降格于夏與多士則惟帝降/格嚮于時夏同意○呉氏澄曰周之伐殷猶殷)
　(之伐夏也故先舉夏亡殷興之事次及殷亡周興之/事以喻殷民使之知天命也○王氏樵曰夫日用之)
　(間常行之理此心之靈若或啓之雖至愚之人未嘗/無一念之明是帝之迪人無往而不在也人惟終日)
　(孜孜順天之理因其所明不敢荒棄則動與吉㑹而/天命固在是矣豈待圖度於杳㝠冀幸於非分哉奈)
　(何桀紂不知出此乃大滛昏不克/終日勸于帝之迪則自絶於天矣)
厥圖帝之命不克開于民之麗乃大降罰崇亂有夏因
甲于内亂不克靈承于旅罔丕惟進之恭洪舒于民亦
惟有夏之民叨懫日欽劓割夏邑
　集傳此章文多未詳麗猶日月麗乎天之麗謂民之
　所依以生者也依於土依於衣食之類甲始也言桀
　矯誣上天圖度帝命不能開民衣食之原於民依恃
　以生者一皆抑塞遏絶之猶乃大降威虐于民以增
　亂其國其所因則始於内嬖蠱其心敗其家不能善
　承其衆不能大進於恭而大寛裕其民亦惟夏邑之
　民貪叨忿懫者(鄭氏康成曰叨與饕同/貪也懫與懥同忿也)則日欽崇而
　尊用之以戕害於其國也
　集説(吕氏祖謙曰原其所因蓋始於内亂妺喜之嬖/是也探其根而言之○王氏樵曰桀失天命由)
　(失民心桀失民心其事多端而其大者在内嬖用事/用舍顛倒叨懫者任而仁善者逺洪舒者為無用而)
　(劓割者為能臣此所以㬥其民甚而民欲與之偕亡/也○沈氏澣曰君之慢天全在虐民故上節言誕厥)
　(逸不肯慼言于民君之虐民亦從恃天命做出/故此節首言圖命而下皆詳其結怨于民之事)
天惟時求民主乃大降顯休命于成湯刑殄有夏
　集傳言天惟是為民求主耳桀既不能為民之主天
　乃大降顯休命於成湯使為民主而伐夏殄滅之也
　○吕氏曰曰求曰降豈真有求之降之者哉天下無
　統渙散漫流勢不得不歸其所聚而湯之一德乃所
　謂顯休命之實一衆離而聚之者也民不得不聚於
　湯湯不得不受斯民之聚是豈人為之私哉故曰天
　求之天降之也
　集説(顧氏錫疇曰民不可一日無主必得代/夏者斯可刑殄桀耳故興湯以亡桀)
惟天不畀純乃惟以爾多方之義民不克永於多享惟
夏之恭多士大不克明保享于民乃胥惟虐于民至于
百為大不克開
　集傳純大也義民賢者也言天不與桀者大乃以爾
　多方賢者不克永于多享以至于亡也言桀於義民
　不能用其所敬之多士率皆不義之民上文所謂叨
　懫日欽者同惡相濟大不能明保享于民乃相與播
　虐于民民無所措其手足凡百所為無一能逹上文
　所謂不克開于民之麗者政㬥民窮所以速其亡也
　此雖指桀多士爾殷侯尹民嘗逮事紂者寧不惕然
　内愧乎
　集説(葉氏夢得曰天佑之則曰純佑命不畀之則曰/不畀純○黄氏度曰義民舉而加諸萬民之上)
　(尊之以爵崇之以位天下皆以為當然則以其賢也/以其能乂民也反是則非義矣立政曰兹乃三宅無)
　(義民○吕氏祖謙曰天之不畀於桀者大矣然非天/大絶之也桀之絶天者大故天之絶桀者亦大○義)
　(民知義之民也桀之時三宅無義民義民在下雖多/何補以爾多方之義民不能永受衆多之服享如負)
　(米而饑載泉而渴蓋哀之也百為大不克開欲耕害/其耕欲賈害其賈四向皆窮無一能違民窮如此也)
乃惟成湯克以爾多方簡代夏作民主
　集傳簡擇也民擇湯而歸之
　集説(葉氏夢得曰簡如簡在帝心之簡○姚氏舜牧/曰天求民主蓋從多方之所簡耳○顧氏錫疇)
　(曰天命主於民心也故/不曰天簡而曰多方簡)
愼厥麗乃勸厥民刑用勸
　集傳湯深謹其所依以勸勉其民故民皆儀刑而用
　勸勉也人君之於天下仁而已矣仁者君之所依也
　君仁則莫不仁矣
　集説(吕氏祖謙曰前章不克開于民之麗者言民之/所依也此章謹厥麗乃勸者君之所依也湯深)
　(謹其君之所依所以為勸民之本徒善其外而不謹/其中心之所底麗依止蓋未有能動者厥民所以儀)
　(刑觀法者亦用此而競勸感之非自外也○杜氏偉/曰體仁以長人乃人君之大德故仁為君之所依愼)
　(麗有仁之本以感民仁之政以防民刑用勸者儀刑/其德教而勉為愼徳之歸儀刑其法制而勉為法外)
　(之民/也)
以至于帝乙罔不明德愼罰亦克用勸
　集傳明德則民愛慕之謹罰則民畏服之自成湯至
　于帝乙雖歴世不同而皆知明其德謹其罰故亦能
　用以勸勉其民也明德謹罰所以謹厥麗也明德仁
　之本也謹罰仁之政也
　集説(陳氏雅言曰德者化民之本使人知所慕而樂/於為善刑者輔治之其使民知所畏而不敢為)
　(惡有商哲王不徒以刑用刑而以德用刑也愼厥麗/者以仁之全體而言明德愼罰者以仁之大用而言)
　(乃勸者上之勸下也刑用勸者下之自/勸也亦克用勸者蓋兼上下而言也)
要囚殄戮多罪亦克用勸開釋無辜亦克用勸
　集傳德明之而已罰有辟焉有宥焉故再言辟而當
　罪亦能用以勸勉宥而赦過亦能用以勸勉言辟與
　宥皆足以使人勉於善也
　集説(吕氏祖謙曰赦而民勸猶可也刑而民亦勸則/有黙行於刑赦之間者矣毎語結之以勸者天)
　(下非可驅以智力束以法制惟勸化其民使常有欣/欣不自己之意乃維持長久之道也○陳氏經曰明)
　(德化民用德其本心愼罰不濫及民用刑不得已也/本原既正則或刑或宥皆足以勸民於善刑一也先)
　(王用之而使民勸後世用之而為民毒何也先王之/刑皆仁之寓後世之刑不仁之具也夫子未嘗不釣)
　(弋也而仁見於不綱不射宿之際文王非不蒐田也/而仁見於一發不再舉之時也○陳氏雅言曰人知)
　(明德之為仁而不知愼罰之防範人心者蓋亦所以/為仁也人知閒釋無辜之為愼罰而不知殄戮多罪)
　(之懲創人心者尤所以止罰也有商以仁為家法於/是深可見矣○王氏樵曰彼要囚之中有情罪已當)
　(而當殄戮者亦有原情可恕而當開釋者戮之不當/則良民懼而戮不足以為勸非愼罰也釋之不當則)
　(姦人幸而釋不足以為勸非愼罰也商王則時乎殄/戮多罪也亦克用勸焉時乎開釋無辜也亦克用勸)
　(焉愼罰如此則其明德以為之本者又可知矣○來/氏宗道曰要囚與康誥同多罪而殄戮無辜而開釋)
　(正所謂仁政也湯以仁而開之於前諸君以仁而/守之於後家法積累維持若此斯商之所以興也)
今至于爾辟弗克以爾多方享天之命
　集傳吕氏曰爾辟謂紂也商先哲王世傳家法積累
　維持如此今一旦至于汝君乃以爾全盛之多方不
　克坐享天命而亡之是誠可閔也天命至公操則存
　舍則亡以商先王之多基圖之大紂曾不得席其餘
　䕃其亡忽焉危微操舍之幾周公所以示天下深矣
　豈徒曰慰解之而已哉
　集説(王氏安石曰此言殷之興甚詳言其亡甚略蓋/對殷遺民不忍痛言其失也○陳氏經曰多方)
　(一也湯以之而作民主紂不能以之而享天命在所/以如何耳○王氏樵曰今至于爾辟對上三節看先)
　(王以仁而興紂/以不仁而亡)
嗚呼王若曰誥告爾多方非天庸釋有夏非天庸釋有
殷
　集傳先言嗚呼而後言王若曰者唐孔氏曰周公先
　自歎息而後稱王命以誥之也庸用也有心之謂釋
　去之也上文言夏殷之亡因言非天有心於去夏亦
　非天有心於去殷下文遂言乃惟桀紂自取亡滅也
　○吕氏曰周公先自歎息而始宣布成王之誥告以
　見周公未嘗稱王也又此篇之始周公曰王若曰複
　語相承書無此體也至於此章先嗚呼而後王若曰
　書亦無此體也周公居聖人之變史官豫憂來世傳
　疑襲誤蓋有竊之為口實矣故於周公誥命終篇發
　新例二著周公實未嘗稱王所以别嫌明微而謹萬
　世之防也
　集説(夏氏僎曰此章申言夏殷/之事我周之事而詳諭之)
乃惟爾辟以爾多方大淫圖天之命屑有辭
　集傳紂以多方之富大肆淫泆圖度天命𤨏屑有辭
　與多士言桀大淫泆有辭義同殷之亡非自取乎以
　下二章推之此章之上當有闕文
　集説(來氏宗道曰恃多方之富乃是紂為惡之/源惟其恃所不可恃故為所不當為也)
乃惟有夏圖厥政不集于享天降時喪有邦間之
　集傳集萃也享享有之享桀圖其政不集于享而集
　于亡故天降是喪亂而俾有殷代之夏之亡非自取
　乎
　集説(孔氏穎逹曰湯是夏之諸侯故云有邦○吕氏/祖謙曰集乃積集之集享乃享國之享治世之)
　(政聚其所以興所謂集于享也亂世之政積其所以/滅所謂不集于享也○顧氏錫疇曰間之者自禹至)
　(桀四百年之統/自此而間斷也)
乃惟爾商後王逸厥逸圖厥政不蠲烝天惟降時喪
　集傳蠲潔烝進也紂以逸居逸淫湎無度故其為政
　不蠲潔而穢惡不烝進而怠惰天以是降喪亡于殷
　殷之亡非自取乎此上三節皆應上文非天庸釋之
　語
　集説(林氏之奇曰逸厥逸甚言其逸也猶言醇乎醇/○陳氏經曰上逸過逸也下逸安逸也謂過逸)
　(其安逸猶/言安其危)
惟聖罔念作狂惟狂克念作聖天惟五年須暇之子孫
誕作民主罔可念聽
　集傳聖通明之稱言聖而罔念則為狂矣愚而能念
　則為聖矣紂雖昏愚亦有可改過遷善之理故天又
　未忍遽絶之猶五年之久須待暇寬於紂(蘓氏軾曰/以此五年)
　(暇以待之○林氏之奇曰武王未克紂之前五年/以紂之罪惡為可伐而欲冀其改過故須暇之也)覬
　其克念大為民主而紂無可念可聽者五年必有指
　實而言孔氏牽合歳月者非是或曰狂而克念果可
　為聖乎曰聖固未易為也狂而克念則作聖之功知
　所向方太甲其庶幾矣聖而㒺念果至於狂乎曰聖
　固無所謂罔念也禹戒舜曰無若丹朱傲惟慢遊是
　好一念之差雖未至於狂而狂之理亦在是矣此人
　心惟危聖人拳拳告戒豈無意哉
　集説(王氏安石曰操則存舍則亡其心之謂歟思曰/睿睿作聖操其心以思所謂念也○程子曰六)
　(德智仁聖義中和聖通明之稱狂狂愚之稱○林氏/之奇曰念不念之間聖狂所以分也苟其質之聖矣)
　(自恃其聖而不之思日復一日天命之性益就彫喪/其作狂也何有苟其質之狂矣自恥其狂而思之日)
　(復一日天命之性忽然而復其作聖也何有○朱子/曰艾軒云文字只看易曉處如尚書惟聖罔念作狂)
　(惟狂克念作聖不與上下文相似下文便不可曉只/看這兩句○或謂性相近習相逺惟上智與下愚不)
　(移書中謂惟聖罔念作狂惟狂克念作聖若如此則/又有移得者如何曰上智下愚不移如狂作聖則有)
　(之既是聖人決不到作狂此只是甚言不可不學○/吕氏祖謙曰紂固無能改之事而有可改之理罔念)
　(克念之機所謂可改之理周官列六德而聖居一焉/則非大而化之聖矣若大而化之寧有罔念又豈狂)
　(者一克念而遽可至哉然大而化之亦通明之極而/化之者也狂而克念亦大而化之之基也雖曰通明)
　(不念則狂雖曰狂惑能念則通其機惟在念不念之/間紂雖狂惑如其能念作聖孰禦惟其有可改之理)
　(天故以商先王之故徘徊五年須而待之暇而寛之/依依於其子孫而冀其改焉○陳氏經曰惟上智與)
　(下愚不移孔子之言聖狂之成也其習既成則不移/矣書之言聖狂之分也聖狂之分生於一念之頃堯)
　(舜而忘兢業豈不趨於狂桀紂而能改過遷善豈不/趨於聖孔子雖曰不移實有可移之理但恐下愚自)
　(㬥自棄不肯移耳肯移之是狂之克念也言此者明/紂之為惡倘一旦改悔天不終棄之也○李氏樗曰)
　(紂惡甚矣天猶待之如此見天心仁愛人君自非大/無道天皆欲扶持而全安之惟終無悛心所以禍不)
　(可遏也○馬氏森曰罔念克念指出一念㡬微之地/而實天人相與之際興喪之原皆由於此蓋一篇之)
　(大義也○來氐斯行曰罔念謂恃其聖克念謂恥其/狂聖狂不係於所禀而係於一念轉移之間如此)
天惟求爾多方大動以威開厥顧天惟爾多方罔堪顧
之
　集傳紂既罔可念聽天於是求民主於爾多方大警
　動以祲祥譴告之威以開發其能受眷顧之命者而
　爾多方之衆皆不足以堪眷顧之命也
　集説(孔氏穎達曰顧謂迴視有聖德者天迴視之詩/所謂乃眷西顧此惟與宅與彼顧同言天顧文)
　(王而與之居即此意也○莫氏如忠曰此言天命未/定之時多方諸侯無一能當天眷者祲祥猶言災異)
　(譴告是使多方知天欲亡紂之意而有/徳者愈修其德以當之也非消天變意)
惟我周王靈承于旅克堪用德惟典神天天惟式教我
用休簡畀殷命尹爾多方
　集傳典主式用也克堪者能勝之謂也德輶如毛民
　鮮克舉之言德舉者莫能勝也文武善承其衆克堪
　用德是誠可以為神天之主矣故天式教文武用以
　休美簡擇畀付殷命以正爾多方也吕氏曰式教用
　休者如之何而教之也文武既得乎天天德日新左
　右逢原其思也若或起之其行也若或翼之乃天之
　所以教而用以昌大休明者也非諄諄然而教之也
　此章深論天下向者天命未定眷求民主之時能者
　則得之孰有遏汝者乃無一能當天之眷今天既命
　我周而定于一矣爾猶洶洶不靖欲何為邪明指天
　命而讋服四海姦雄之心者莫切於是
　集説(吕氏祖謙曰前論夏之亡本於不克靈承于旅/此論周之興亦曰靈氶于旅文武於德能勝而)
　(用之其力過孟賁逺矣漢唐賢主豈無欲布德於天/下者惟力薄而奪於私欲故駁而不純是知德非眞)
　(力則莫能勝莫能用也○陳氏大猷曰可為神與天/之主山川宗社之得其安三光寒暑之得其序皆人)
　(君有以主之○陳氏櫟曰非有仁以為己任之𢎞兼/死而後已之毅不能堪而用之也克堪用之必如眞)
　(積力久之力而後可○王氏充耘曰君子先成民而/後致力於神故民和而神降之福有明德以薦馨香)
　(則神歆其祀故善承其民克堪用德者可以為神之/主民之所欲天必從之皇天無親惟徳是輔故天惟)
　(式教我用休蓋亦因其材而篤焉天知文武有可為/之資故隂有佐佑而扶持之使其德日盛而業日新)
　(天休滋至寖明寖昌然後一旦簡畀殷命而尹爾多/方也民承其君而曰君承其民是謂民惟邦本雖賤)
　(而不忽所謂王司敬民者是也○陳氏雅言曰德者/事神治民之本人君者兼有事神治民之責文武之)
　(克堪用德既有以靈承其旅於先則能治民者未有/不能推以事神者也上天之式教用休將以簡畀殷)
　(命於後蓋可以事神者未有不可付以治民者也○/顧氏錫疇曰天於文武只是至公無私欲得周王以)
　(為天下非以天/下私周王者)
今我曷敢多誥我惟大降爾四國民命
　集傳言今我何敢如此多誥我惟大降宥爾四國民
　命舉其宥過之恩而責其遷善之實也
　集説(吕氏祖謙曰既曰不敢多誥矣自是而下訓誥/猶繹絡而不絶焉於是見周公之惓惓斯民也)
　(○姚氏舜牧曰首提我惟大降爾命因反覆天命興/亡之故使自潛消其反側之萌此復提我惟大降爾)
　(四國民命將啓以自新善後/之路使不自䧟於罰殛之禍)
爾曷不忱裕之于爾多方爾曷不夾介乂我周王享天
之命今爾尚宅爾宅畋爾田爾曷不惠王熙天之命
　集傳夾夾輔之夾介賓介之介爾何不誠信寛裕於
　爾之多方乎爾何不夾輔介助我周王享天之命乎
　爾之叛亂據法定罪則瀦其宅收其田可也今爾猶
　得居爾宅耕爾田爾何不順我王室各守爾典以廣
　天命乎此三節責其何不如此也
　集説(吕氏祖謙曰教以誠信寛裕惟詐故迫惟誠故/裕○陳氏大猷曰乂我周王如乂用厥辟之乂)
　(謂治其君之事○申氏時行曰乂者保乂之也享天/之命者民心安則天命固也惠者協和大順丕應徯)
　(志之謂熙則天命益廣不特享之而已殷命皆順我/王室則四方無虞百姓太和非所以廣天之命乎○)
　(馬氏森曰忱則無反側動摇之念而上下一心以相/與裕則無忿觸不靜之謀而彼此優游於安命夾介)
　(則消其叛亂之非/而篤其比輔之義)
爾乃迪屢不静爾心未愛爾乃不大宅天命爾乃屑播
天命爾乃自作不典圖忱于正
　集傳爾乃屢蹈不靜自取亡滅爾心其未知所以自
　愛邪爾乃大不安天命邪爾乃輕棄天命邪爾乃自
　為不法欲圖見信于正者以為當然邪此四節責其
　不可如此也
　集説(陳氏大猷曰自作不典亂綱常之事苟欲人信/以為正蓋四國從殷以求興復自以為正義也)
　(○孫氏繼有曰託言心不忘商義不臣周以圖忱/于正此殷人不靖之根本故指其立心而深折之)
我惟時其教告之我惟時其戰要囚之至于再至于三
乃有不用我降爾命我乃其大罰殛之非我有周秉德
不康寧乃惟爾自速辜
　集傳我惟是教告而誨諭之我惟是戒懼而要囚之
　(王氏樵曰要束/而囚執之也)今至于再至于三矣爾不用我降宥
　爾命而猶狃于叛亂反覆我乃其大罰殛殺之非我
　有周持德不安靜乃惟爾自為凶逆以速其罪耳
　集説(吕氏祖謙曰秉德不康寧多士多方皆言之蓋/頑民不自省已之屢叛屢起乃不康寧之大者)
　(反咎周之遷徙討伐為不康寧此其所以為惡也故/每提耳而告之○金氏履祥曰教告之謂東征之前)
　(文告之也戰要囚之謂東征之時俘囚之然不殺也/至再至三而爾不用命故遷殛之○王氏充耘曰與)
　(舜之庶頑讒說侯以明之否則威之相類皆是聖人/不忍輕於棄人反覆教戒終於不改然後刑之蓋有)
　(不得已焉耳○萬氏國欽曰我惟時者言我但止如/是而已教告以口舌代斧鉞也戰要囚用戰懼而要)
　(囚之拘其身體以禁其為惡而已大罰殛之則將直/行斧鉞之誅并治餘黨之罪矣不康寧者不仁而好)
　(殺之謂也上三條既敘其恩而責之/以善此條復叙其恩而懼之以禍)
王曰嗚呼猷告爾有方多士暨殷多士今爾奔走臣我
監五祀
　集傳監監洛邑之遷民者也猶諸侯之分民有君道
　焉所以謂之臣我監也言商士遷洛奔走臣服我監
　於今五年矣不曰年而曰祀者因商俗而言也又案
　成周既成而成王即政成王即政而商奄繼叛事皆
　相因纔一二年爾今言五祀則商民之遷固在作洛
　之前矣尤為明驗
　集説(吕氏祖謙曰開諭既備故此章勉長治商民者/以勞來安集之事焉始告多方而復云殷者雖)
　(誕告萬方而所主則殷也次告多方而不云殷者例/已見前而不必重出也蓋皆歴叙天命廢興古今成)
　(敗是宜天下共聞之也此章專論勞來安集商民之/事告殷多士可矣而有方多士何與焉復兩出之何)
　(也蓋告天下以安集商民之本末使知其甚厚不薄/也○監蓋王命監成周之新民者不曰臣我周而曰)
　(臣我監者舉其親於民者也○申氏時行曰殷士是/有位於商而今無位於周者臣非必列職但奔走臣)
　(服便是曰五祀者見臣服之久情/宜孚而勢宜定不可反側動摇也)
越惟有胥伯小大多正爾罔不克臬
　集傳臬事也周官多以胥以伯以正為名(陳氏師凱/曰如大胥)
　(小胥象胥宗伯宫伯宮正酒正之/類胥有才智者也伯與正皆長也)胥伯小大衆多之
　正蓋殷多士授職於洛共長治遷民者也其奔走臣
　我監亦久矣宜相體悉竭力其職無或反側偷惰而
　不能事也
　集説(金氏履祥曰王曰以下告遷洛之官士也有方/多士者三國之遺臣殷多士者武庚之遺臣胥)
　(伯小大多正則周所置治教之職也○劉氏應秋曰/臬指化民之事言殷士舍化誨殷民之外無有所謂)
　(職事矣○潘氏士遴曰此又/就殷士中摘出有位者言)
自作不和爾惟和哉爾室不睦爾惟和哉爾邑克明爾
惟克勤乃事
　集傳心不安靜則身不和順矣身不安靜則家不和
　順矣言爾惟和哉者所以勸勉之也和其身睦其家
　而後能協于其邑驩然有恩以相愛粲然有文以相
　接爾邑克明始為不負其職而可謂克勤乃事矣前
　既戒以罔不克臬故以克勤乃事期之也
　集説(王氏樵曰上和哉欲安靜其心以和其/身也下和哉欲和順其身以和其家也)
爾尚不忌于凶德亦則以穆穆在乃位克閱于乃邑謀
介
　集傳忌畏也穆穆和敬貎頑民誠可畏矣然如上文
　所言爾多士庶幾不至畏忌頑民凶德亦則以穆穆
　和敬端處爾位以潛消其悍逆悖戾之氣又能簡閱
　爾邑之賢者以謀其助則民之頑者且革而化矣尚
　何可畏之有哉成王誘掖商士之善以化服商民之
　惡其轉移感動之機微矣哉
　集説(吕氏祖謙曰復告胥伯多正以舊染汙俗凶德/實多誅之則不可勝誅化之則不言而化爾其)
　(庶幾寛綽厥心不忌疾於凶德反循其木亦則以穆/穆和敬之容端居爾位以臨之則有孚顒若凶德蓋)
　(潛消於觀感之除矣○茅氏坤曰化服凶人莫如和/敬穆穆是和睦之見於容貎者頑民之中不無賢者)
　(簡閲其賢者用之正所以感化不賢者也臨治正其/容儀則民有所觀法輔治簡其賢人則民有所觀感)
　(○王氏樵曰善衆而惡寡治之始乎惡惡衆而善寡/治之始乎善當遷殷之初成王擇殷士之可與者使)
　(比介於周之賢臣以薰陶其德多士所謂臣我多遜/周公所以欲王先服殷之御事者此也殷士既從則)
　(又教之以益修其身治其心使自身心而達於家邑/無不和順則凶德庶幾乎不足畏而可以黙奪而潛)
　(消猶懼其未也爾邑之賢者又教以克閱而謀其助/則善人益多而善者之力勝矣夫以殷治殷以賢引)
　(賢而使之以賢治不肖此/聖人轉移殷俗之妙機也)
爾乃自時洛邑尚永力畋爾田天惟畀矜爾我有周惟
其大介賚爾迪簡在王庭尚爾事有服在大僚
　集傳爾乃自時洛邑庶幾可以保有其業力畋爾田
　(王氏樵曰畋爾田者治/田曰畋猶捕魚曰漁也)天亦將畀予矜憐於爾我有
　周亦將大介助賚錫於爾啟迪簡㧞置之王朝矣其
　庶幾勉爾之事有服在大僚不難至也多士篇商民
　嘗以夏迪簡在王庭有服在百僚為言故此因以勸
　勵之也
　集説(吕氏祖謙曰多士序商民之怨周曰夏迪簡在/王庭有服在百僚予一人惟聽用德則以大義)
　(裁之此乃以迪簡在王庭有服在大僚為勸何也爵/位上之所命非下之可干因其怨望而許之姑息之)
　(政也示以好惡而勸之磨厲之具也此周公御商士/之開闔大用也○陳氏櫟曰介如佑賢輔德賚如錫)
　(之土田且將自此洛邑之胥伯正而迪簡在王朝矣/又有尊尚爾職事者且將有事而升在犬僚矣此即)
　(所謂大介賚也葢遷殷民時就㧞其豪俊為胥伯正/以共長治之乃用其索所服習者此安集新民之要)
　(道故今特勸勵之使表率/殷士殷民而躋於泰和也)
王曰嗚呼多士爾不克勸忱我命爾亦則惟不克享凡
民惟曰不享爾乃惟逸惟頗大逺王命則惟爾多方探
天之威我則致天之罰離逖爾土
　集傳誥告將終乃歎息言爾多士如不能相勸信我
　之誥命爾亦則惟不能享上凡爾之民亦惟曰上不
　必享矣爾乃放逸頗僻大違我命則惟爾多士自取
　天威我亦致天之罰播流蕩析俾爾離逺爾土矣爾
　雖欲宅爾宅畋爾田尚可得哉多方疑當作多士上
　章既勸之以休此章則董之以威商民不惟有所慕
　而不敢違越且有所畏而不敢違越矣
　集説(吕氏祖謙曰後世或以刑賞為霸政而非王者/之事今觀周公之待多方先之以介賚之賞後)
　(之以離逖之刑申勅明著炳如丹青周公豈亦覇者/乎然則果何以為王覇之辨也曰周公之所介賚天)
　(之所畀矜也周公之所離逖天之所罰也而周公何/與於其間哉其視覇者區區信必邀民以利驅民以)
　(善者大不侔矣然則王者之賞罰天也覇者之賞罰/人也○王氏樵曰前言不用我降爾命我乃大罰殛)
　(之為凡民言也此為殷士之多遜者言故言離逖爾/土罰蓋有間也○曹氏學佺曰始誥多方而終歸重)
　(於多士者以/其為民倡也)
王曰我不惟多誥我惟祗告爾命
　集傳我豈若是多言哉我惟敬告爾以上文勸勉之
　命而已
　集説(吕氏祖謙曰周公前既告多方以今我曷敢多/誥矣猶復諄諄於誥之畢言我豈獨專為煩言)
　(贅語者惟敬告爾以/今日之命誥而已)
又曰時惟爾初不克敬于和則無我怨
　集傳與之更始故曰時惟爾初也爾民至此苟又不
　能敬于和猶復乖亂則自底誅戮毋我怨尤矣開其
　為善禁其為惡周家忠厚之意於是篇尤為可見○
　吕氏曰又曰二字所以形容周公之惓惓斯民會已
　畢而猶有餘情誥已終而猶有餘語顧盼之光猶曄
　　然溢於簡冊也
　　集説(吕氏祖謙曰是又爾更端為善之一初也蓋殷/民與紂同惡武王克紂是維新之一初也不能)
　　(而從三監之叛則既失此初矣遷洛又一初也復不/能而屢迪不靜則又失此初矣今歸自滅奄而又為)
　　(多方之誥丁寧反復諭以時惟爾初初之過一皆洗/滌今之善當相與維新豈非又一初乎若又失此初)
　　(不能敬以納民于和則永無可望矣但曰則無我怨/而自取誅戮之意隠然於不言之表周家忠厚何其)
　　(至哉○馬氏森曰乂曰時惟爾初云者則總多方/多士而申誥之以與更始言不可復冇乖亂也)
　　總論(吕氏抩曰多方洪惟圖天之命二句言商奄也/自惟帝降格于夏至劓割夏邑言桀之虐為天)
　　(所喪也自惟時求民主至刑殄有夏言湯之賢為天/所命也惟天不畀純以下則言天之所以喪桀者桀)
　　(之虐非一端其所恭多士大不開民之麗也乃惟成/湯以下則言天之所以命湯者湯之善非一世其所)
　　(愼之麗至於帝乙也今至於爾辟以下則言紂猶夫/桀也天惟求爾多方以下則言周猶夫湯也爾曷不)
　　(忱裕之于爾多方以下勉也爾乃迪屢不靜以下戒/也我惟時其教告之以下至乃惟爾自速辜以下儆)
　　(之也自是以上蓋皆使殷侯尹民以告多方之辭也/有方多士以下則專言多士耳多士者多方民之本)
　　(也告多士之道惟在和順和則足以處僚而克/臬順則足以永圖而力田多方民將自化矣)
　
　
欽定書經傳説彚纂卷十七
　欽定四庫全書
欽定書經傳説彚纂卷十八
　　　立政
　　　　集傳呉氏曰此書戒成王以任用賢才之道而其
　　　　㫖意則又上戒成王專擇百官有司之長如所謂
　　　　常伯常任準人等云者盖古者外之諸侯一卿已
　　　　命於君内之卿大夫則亦自擇其屬如周公以蔡
　　　　仲為卿士伯囧謹簡乃僚之類其長既賢則其所
　　　　舉用無不賢者矣葛氏曰誥體也今文古文皆有
　　　　集説(程子曰周公作立政之書舉言常伯至於綴/衣虎賁以知恤兹者鮮一篇之中丁寜重復)
　　　　(惟在此一事而已又曰僕臣正厥后克正又曰后/德惟臣又曰侍御僕從罔非正人以旦夕承弼厥)
　　　　(辟出入起居罔有不欽是古人之意人主跬歩不/可離正人也盖所以涵養氣質薰陶德性故能習)
　　　　(與智長化與心成也○林氏之竒曰成王繼統周/公為師召公為保二公在王之左右而為賢才之)
　　　　(主於内則天下之賢莫不因之以進想夫朝廷之/上小大前後莫匪正人端士也而此篇猶以用人)
　　　　(為戒者盖成王既聽政以躬攬萬幾之務則一進/一退而邪正兩途自此而分此周公所以諄諄以)
　　　　(用人為戒也○吕氏祖謙曰無逸立政二篇相為/經緯以無逸之心明立政之體君道備矣自立政)
　　　(後周公不復有書納忠於王此絶筆也為治體統/固臻其極而反覆申重之意忠愛惇篤之誠深長)
　　　(逺大之慮學者當於言外體之○陳氏櫟曰此篇/以用三宅為立政用人之綱領立政二字每段多)
　　　(提掇之故以名篇孟子曰人不足與適也政不足/與間也唯大人為能格君心之非無逸周公格心)
　　　(之書也立政公言用人為政/之書也忠愛拳拳體用備矣)
周公若曰拜手稽首告嗣天子王矣用咸戒于王曰王
左右常伯常任準人綴衣虎賁周公曰鳴呼休兹知恤
鮮哉
　集傳此篇周公所作而記之者周史也故稱若曰言
　周公帥羣臣進戒於王贊之曰拜手稽首告嗣天子
　王矣羣臣用皆進戒曰王左右之臣有牧民之長曰
　常伯有任事之公卿曰常任有守法之有司曰準人
　三事之外掌服器者曰綴衣執射御者曰虎賁皆任
　用之所當謹者周公於是歎息言曰羙矣此宫然知
　憂恤者鮮矣言五等官職之美而知憂其得人者少
　也呉氏曰綴衣虎賁近臣之長也葛氏曰綴衣周禮
　司服之類(陳氏師凱曰天官有司裘有内/司服有縫人春官亦有司服)虎賁周禮
　之虎賁氏也(陳氏師凱曰夏官虎賁氏掌先後王而/趨舎則守王閑在國則守王宮有大故)
　(則守王門又有旅賁氏/執戈盾夾王車而趨)
　集説(孔氏穎逹曰周公既拜手稽首而後發言還自/言拜手稽首示已重其事欲令受其言故盡禮)
　(致敬以告王也召誥云拜手稽首旅王若公亦是召/公自言已拜手稽首與此同也○林氏之竒曰下文)
　(所謂宅乃事即此常任也宅乃牧即此常伯也宅乃/準即此準人也此以為伯而下文以為牧則以伯為)
　(牧民之長宜矣伯既牧民之長而曰左右者盖以牧/伯而兼公卿也夫常伯常任準人所以與天子圖囘)
　(萬幾者固不可以不得人然其朝見也有時至於綴/衣虎賁朝夕與王處苟非其人則王徳以之而蠧雖)
　(外得其人何補焉○知人則哲臯陶以為惟帝其難/之常伯以下周公以為知恤鮮哉乃知人主之職事)
　(其所謂難者莫難於此也○呂氏祖謙曰常伯等即/三宅三代之書他無所見意者公卿輔相之别名與)
　(官有别名如相曰阿衡保衡三卿曰圻父農父宏父/此亦三代輔政大臣别名耳綴衣虎賁特於侍御僕)
　(從中錯舉二者以見其餘耳職重者有安危之寄職/親者有習染之移其繋天下之本一也此數職先言)
　(休兹而繼以知恤必知建官之羙意然後深以為恤/也三宅左右大臣綴衣虎賁左右小臣職有小大而)
　(經綸康濟薰陶涵飬賴焉知其美而加之憂庶不以/非人處之矣○陳氏雅言曰周公言立政之道以得)
　(人為本是以統率羣臣將有言於王而先贊之以拜/手稽首以竭其事君之禮復稱嗣天子王以尊其為)
　(君之名所以開其進言之端也○孫氏繼有曰君道/無不當謹而惟用人為要用人無不當謹而惟左右)
　(為要常伯常任準人此以議政而在左右者三事之/外虎賁綴衣此又以供役而在左右者侍御固不得)
　(與三宅等其在王左右一/也故羣臣並舉而言之)
古之人迪惟有夏乃有室大競籲俊尊上帝迪知忱恂
于九德之行乃敢告教厥后曰拜手稽首后矣曰宅乃
事宅乃牧宅乃準兹惟后矣謀面用丕訓德則乃宅人
兹乃三宅無義民
　集傳古之人有行此道者惟有夏之君當王室大強
　之時而求賢以為事天之實也迪知者蹈知而非苟
　知也忱恂者誠信而非輕信也言夏之臣蹈知誠信
　于九德之行乃敢告教其君曰拜手稽首后矣云者
　致敬以尊其為君之名也曰宅乃事宅乃牧宅乃準
　兹惟后矣云者致告以敘其為君之實也兹者此也
　言如此而後可以為君也即臯陶與禹言九德之事
　謀面者謀人之面貌也言非迪知忱恂于九德之行
　而徒謀之面貌用以為大順於徳乃宅而任之如此
　則三宅之人豈復有賢者乎蘇氏曰事則向所謂常
　任也牧則向所謂常伯也準則向所謂準人也一篇
　之中所論宅俊者參差不齊然大要不出是三者其
　餘則皆小臣百執事也呉氏曰古者凡以善言語人
　皆謂之教不必自上教下而後謂之教也
　集説(林氏之竒曰天下有至強之勢不在於山川之/險甲兵之鋭人民之衆惟在於賢才之多而已)
　(能求賢才而用之則其勢無敵矣豈不大競乎籲呼/也故籲俊有求賢之意惟禹以籲俊為心故其臣亦)
　(以薦揚為務○呂氏祖謙曰自臯陶以九德告禹夏/后盖世守以為知人之法焉方夏之盛任三宅者如)
　(此及其衰也並至於曾無義民言所任者皆不義之/人無一君子也兹乃云者此乃三宅之位非他位也)
　(猶無義民則他可知矣○陳氏大猷曰宅者居而安/之之謂或才德不稱或委任不篤皆非宅也○陳氏)
　(櫟曰公既嘆知恤者鮮歴舉古之知恤者以告王夏/后商湯文武皆知恤此者以次言之也人中之俊乃)
　(天生之以遺國家者俊非徒才俊必有德如所謂以/克俊有德臯陶亦曰九德咸事俊乂在官未嘗岐俊)
　(與德而二之○陳氏雅言曰有夏之君信能行此用/賢之道不以國家之盛治為己足惟以賢俊之當籲)
　(為未至其事天之道至矣有夏之臣信能有此九德/之行故不徒致敬以尊其為君之名而且致告以敘)
　(其為君之實其事君之道得矣夏之君臣各盡其道/此其立政之要也以上迪字與下迪知忱恂作對説)
　(呂氏謂周公之戒成王自綴衣虎賁之外其禮其辭/與夏略同然則以圖任三宅為人君之職者三代告)
　(君之常法也表親近之職使人君不敢輕者周公養/源之精意也○王氏樵曰古之賢臣以人事君古之)
　(賢王以/人事天)
桀德惟乃弗作往任是惟㬥德罔後
　集傳夏桀惡德弗作往昔先王任用三宅而所任者
　乃惟㬥德之人故桀以喪亡無後
　集説(呂氏祖謙曰非人才果異於徃日也桀之惡德/弗作徃日先王之任用而已徃惟俊德是任效)
　(見於有室大競桀惟㬥德是任效見/於絶世無後信乎存亡在所任也)
亦越成湯陟丕釐上帝之耿命乃用三有宅克卽宅曰
三有俊克卽俊嚴惟丕式克用三宅三俊其在商邑用
協于厥邑其在四方用丕式見德
　集傳亦越者繼前之辭也耿光也湯自七十里升為
　天子典禮命討昭著於天下所謂陟丕釐上帝之光
　命也三宅謂居常伯常任準人之位者三俊謂有常
　伯常任準人之才者克即者言湯所用三宅實能就
　是位而不曠其職所稱三俊實能就是德而不浮其
　名也三俊説者謂他日次補三宅者詳宅以位言俊
　以德言意其儲養待用或如説者所云也惟思式法
　也湯於三宅三俊嚴思而丕法之故能盡其宅俊之
　用而宅者得以效其職俊者得以著其才賢智奮庸
　登于至治其在商邑用協于厥邑近者察之詳其情
　未易齊畿甸之協則純之至也其在四方用丕式見
　徳逺者及之難其德未易徧觀法之同則大之至也
　至純至大治道無餘藴矣曰邑曰四方者各極其逺
　近而言耳
　集説(黄氏度曰曰三有俊辨論後來之俊可居此三/宅者也克即俊就其所論定無不可登用也既)
　(用三宅又辯三俊者文王之詩曰思皇多士生此王/國王國克生維周之楨人材惟層出閒見用之不盡)
　(而後國家之興為未艾也○呂氏祖謙曰嚴惟丕式/嚴思賢者惟大則效之然後能用宅俊所謂學於伊)
　(尹而後臣之其一證也未用宅俊之前知之者惟湯/既用之後則夫人而信之○蔣氏悌生曰嚴惟者其)
　(難其愼之謂簡擇於未用之前既用之必使為政於/天下丕式者信任於使用之後○陳氏大猷曰事事)
　(物物之理莫非天命之流行典禮刑賞則其大者湯/升天位大理治上帝之明命謂大治天下使事物昭)
　(然各當於理即丕釐上帝之耿命也○陳氏櫟曰宅/俊用而逺近孚盖舉用當而人心服好人所好不拂)
　(人之性故也嚴惟丕式君大法乎賢也用丕式見德/下之人因之而大法乎君也湯用三宅而且儲三俊)
　(以供無窮之用上廣夏后之所未及而下為文武之/所取法焉○王氏樵曰思慮精專一於賢者即凡事)
　(委心聽順惟賢者是師而不自用便是丕式處○兩/丕式字上言君丕式乎賢下言民丕式乎君四方之)
　(人皆大法乎君而以德自見所謂徧為爾德也○鄒/氏禎期曰湯之心與宅俊合故商邑之心與湯合宅)
　(俊之德為湯所式故湯/徳又為四方所式也)
嗚呼其在受德暋惟羞刑㬥德之人同于厥邦乃惟庶
習逸德之人同于厥政帝欽罰之乃伻我有夏式商受
命奄甸萬姓
　集傳羞刑進任刑戮者也庶習備諸衆醜者也言紂
　德強㬥又所與共國者惟羞刑㬥德之諸侯所與共
　政者惟庶習逸德之臣下上帝敬致其罰乃使我周
　有此諸夏用商所受之命而奄甸萬姓焉甸者井牧
　其地什伍其民也
　集説(王氏安石曰羞進也有崇尚之意桀紂所用非/人皆本於身有惡德故曰桀德受德者推本言)
　(之也○呂氏祖謙曰論夏商之興亡不出於任用得/失之閒立政之體統端在此矣○共政之任親於共)
　(國舉賢者拔其萃嗜惡者從其尤皆用其極者也○/鄒氏季友曰井牧周禮小司徒井牧其田野注云井)
　(牧者襄二十五年左傳所謂井衍沃牧隰臯是也田/制一夫百畆故百畆為夫九夫為井隰臯之地九夫)
　(為牧二牧而當一井以田有不易一易再易通率二/而當一也什伍周禮士師掌其民人之什伍又族師)
　(云五家為比十家為聮五人為伍十人為聮以受邦/職以役國事○申氏時行曰同於厥邦是在外之諸)
　(侯同於厥政是在内之臣工用非人以理厥邦則四/方之丕式無有矣狎小人以敗厥政則厥邑之用協)
　(無有矣正/與湯相反)
亦越文王武王克知三有宅心灼見三有俊心以敬事
上帝立民長伯
　集傳三宅三俊文武克知灼見皆曰心者即所謂迪
　知忱恂而非謀面也三宅已授之位故曰克知三俊
　未任以事故曰灼見以是敬事上帝則天職修而上
　有所承以是立民長伯則體統立而下有所寄人君
　位天人之兩間而俯仰無怍者以是也夏之尊帝商
　之丕釐周之敬事其義一也長如王制所謂五國以
　為屬屬有長伯如王制所謂二百一十國以為州州
　有伯是也
　集説(林氏之竒曰文武既有以當天之心故天命之/以有天下則封建諸侯而天子端拱於上也此)
　(所以立民長伯○呂氏祖謙曰三宅共政者也知其/心者猶未盡則不能無閒惟文武真能知其心也三)
　(俊待用者也未與事遇則底藴不外見惟文武灼然/見其心也知宅俊皆曰心者君臣相與萬化之源苟)
　(貌親口惠相期於肝膽之外則無其本矣○陳氏櫟/曰立民長伯當時宅俊或有出而封為長伯者與諸)
　(侯入為王官王官出為諸侯古常有之○顧氏錫疇/曰克知二句是知之明以敬事二句是任之重○孫)
　(氏繼有曰大抵人臣立朝以心術為本心術不正縱/行事可觀言論可采亦非吉士克知灼見者知其心)
　(之果正而無他即/克知厥若之意)
立政任人準夫牧作三事
　集傳言文武立政三宅之官也任人常任也準夫準
　人也牧常伯也以職言故曰事
　集説(張氏九成曰所謂立政豈無紀綱賞罰豈無典/章文物周公乃無一言及之獨曰任人準夫牧)
　(作三事而已○顧氏錫疇曰三事者庶官之首庶政/之綱文武所愼簡者莫先於此此得其人使各舉所)
　(知各簡其屬無不得其人矣○孫氏繼有曰人君之/政總之則柄歸於一人三事則分任之分之則事寄)
　(於百官三事則總/率之故首列之)
虎賁綴衣趣馬小尹左右攜僕百司庶府
　集傳此侍御之官也趣馬掌馬之官(鄒氏季友曰周/禮校人掌王馬)
　(之政趣馬其屬也注云趣馬下士趣/養馬者馬一十二匹立趣馬一人)小尹小官之長
　攜僕攜持僕御之人(王氏樵曰孔傳左右攜持器物/之僕蔡傳曰攜持僕御之人則)
　(以為/二事)百司若司裘司服庶府若内府大府之屬也(王/氏)
　(炎曰凡治事曰百司凡掌財曰庶府○陳氏/師凱曰周官有王府内府外府泉府天府)
　集説(顧氏錫疇曰宮府合為一體天子自大臣召對/外惟此侍御之官親近周旋自虎賁而下凡七)
　(等官俱就得人説虎賁修武備以壯掖庭之威綴衣/布物采以昭黼扆之煥趣馬閑輿衛以備法駕小尹)
　(正羣領以供法從左右攜僕如云左右攜持器物之/僕以司稱者各辦所職服用之需於此取以府稱者)
　(各典所守儲蓄之備於此藏/以上諸官俱是内官之長)
大都小伯藝人表臣百司太史尹伯庶常吉士
　集傳此都邑之官也呂氏曰大都小伯者謂大都之
　伯小都之伯也(林氏之奇曰周禮以小都之田任縣/地以大都之田任疆地注小都卿之)
　(采邑大都公之采/邑王子弟所食邑)大都言都不言伯小伯言伯不言
　都互見之也(董氏琮曰古人立言之法有互文/見意者如詩鉦人伐鼓之類是也)藝人
　者卜祝巫匠(陳氏師凱曰卜如太卜卜師龜人菙人/□人占夢眂祲是也祝如太祝喪祝甸)
　(祝詛祝是也巫如司巫男巫女巫神士是也匠/如攻木攻金攻皮設色刮摩摶埴之工皆是也)執技
　以事上者(禮記王制曰凡執技以事上/者祝史射御醫卜及百工)表臣百司表
　外也表對裏之詞上文百司盖内百司若内府内司
　服之屬所謂裏臣也此百司盖外百司若外府外司
　服之屬所謂表臣也太史者史官也(周禮太史下大/夫○孔氏穎逹)
　(曰周禮每官各有長/若太史為史官之長)尹伯者有司之長如庖人内饔
　膳夫則是數尹之伯也(陳氏師凱曰傳意謂庖人為/庖尹内饔為饔尹而膳夫則)
　(兼二者而為之伯也盖庖饔各治其事而又統於膳/夫也然此二句以下文比之必有脱字○王氏樵曰)
　(庖人尹庖内外饔尹饔此呂氏/原文蔡傳漏尹庖尹饔四字)鐘師尹鐘磬師尹磬
　大師司樂則是數尹之伯也(陳氏師凱曰大師及司/樂為鐘師磬師之伯此)
　(二節特舉例以觧尹伯以是求/之尹伯固不止於此二者矣)凡所謂官吏莫不在
　内外百司之中至於特見其名者則皆有意焉虎賁
　綴衣趣馬小尹左右攜僕以扈衛親近而見庶府以
　冗賤人所易忽而見藝人恐其或興淫巧機詐以蕩
　上心而見太史以奉諱惡(陳氏師凱曰王制云大史/典禮執簡記奉諱惡簡記)
　(策書也大事書於策小事簡牘諱/先王名也惡忌日也及子卯不樂)公天下後世之是
　非而見尹伯以大小相維體統所係而見若大都小
　伯則分治郊畿不預百司之數者既條陳歴數文武
　之衆職而總結之曰庶常吉士庶衆也言在文武之
　廷無非常德吉士也
　集説(吕氏祖謙曰人之相去何啻千百等用之者小/大亦各有方今合而謂之吉士盖長短雖不齊)
　(要皆慈祥良善之人而不容一慘刻傾險者投足其/閒此文武用人之大法所以立周家忠厚之治體也)
　(○陳氏經曰文武以一人之聰明豈能周知内外逺/近小大之臣哉三宅大臣人主所親擇其下小大之)
　(臣又委之三宅髙宗曰惟暨乃僚穆王亦曰愼簡乃/僚皆然也○孫氏繼有曰庶常吉士一句總上立政)
　(以下來並下二節盖無德不可謂之吉即有而不常/亦偽耳非吉也惟文武克知灼見而後用之故自三)
　(宅以至百官無一非常德之吉士不特三宅可以事/上帝長庶民而餘皆可以分天職佐民瘼此謂得人)
　(之/盛)
司徒司馬司空亞旅
　集傳此諸侯之官也司徒主邦教司馬主邦政司空
　主邦土餘見牧誓言諸侯之官莫不得人也諸侯之
　官獨舉此者以其名位通於天子歟
　集説(林氏之竒曰司徒司馬司空諸侯之三卿也亞/其貳也旅其衆士也○呂氏祖謙曰先儒以三)
　(卿為文武未伐紂前官制苟果皆文武在廷之官何/繇重出於庶常吉士之後乎此章盖通敘文武之官)
　(文王雖不有天下武王克商官制實達乎四海其為/侯國之官無疑也○陳氏師凱曰案康誥言圻父農)
　(父宏父三卿亦與此同可見此為諸侯之官盖大國/三卿兼欇六事傳謂名通天子者大國三卿皆命於)
　(天子/也)
夷微盧烝三亳阪尹
　集傳此王官之監於諸侯四夷者也微盧見經(孔氏/穎逹)
　(曰牧誓所云有微盧彭濮人此舉/夷微盧以見彭濮之等諸夷也)亳見史三亳蒙為
　北亳穀熟為南亳偃師為西亳(地理今釋案蔡傳云/三亳蒙為北亳穀熟)
　(為南亳偃師為西亳今河南歸德府商邱縣北四十/里有大蒙城水經注云汳水東經大蒙城北疑即蒙)
　(亳也所謂景亳為北亳/矣南亳西亳詳見湯誥)烝或以為衆或以為夷名阪
　未詳古者險危之地封疆之守或不以封而使王官
　治之參錯於五服之閒是之謂尹(孔氏穎逹曰夷微/以下以一尹總之)
　地志載王官所治非一此特舉其重者耳自諸侯三
　卿以降惟列官名而無他語承上庶常吉士之文以
　内見外也夫上自王朝内而都邑外而諸侯逺而夷
　狄莫不皆得人以為官使何其盛歟
　集説(林氏之竒曰言夷微盧之衆及三亳之地與夫/凡阪險之地為之尹者無不得人也○王氏樵)
　(曰微盧烝盖夷國之内屬者武王伐商微盧嘗從焉/為之置尹如漢為西域置都䕶之比也險危之地不)
　(必邊裔如陜之崤函趙之井陘鄭之虎牢皆參錯於/五服之間者○孫氏繼有曰夷情叛服亦係中國安)
　(危故設為尹以監之尹雖逺臣而内藩王室外/攝夷情不得其人亦足致亂故附於吉士之後)
文王惟克厥宅心乃克立兹常事司牧人以克俊有德
　集傳文王惟能其三宅之心能者能之也知之至信
　之篤之謂故能立此常任常伯用能俊有德也不言
　準人者因上章言文王用人而申克知三有宅心之
　説故略之也
　集説(朱子曰文王惟克厥宅心人皆以宅心為處心/非也即前面所説三有宅心耳若處心則云克)
　(宅厥心○呉氏澄曰惟能心其心故能於其官而能/得其人也三克字皆謂文王能之○陳氏櫟曰以宅)
　(心為三宅之心與上文克知三有宅心合為一説○/陳氏雅言曰天下之賢固莫難於獲其用尤莫難於)
　(盡其用謂之以克俊有德者盖才德雖常事司牧人/之所固有然所以能究其用者實文王之克厥宅心)
　(有以致之也知之至信之篤文王之心與三宅之心/脗合交契無毫髪彼此之閒故能立此常事司牧人)
　(而其有才有德莫不竭盡其藴無敢或隱其賢是豈/徒常事司牧人之所自能哉皆以文王克之而後能)
　(也○王氏樵曰三克字最有力言文王之知人惟克/知其心乃克立其官以克稱其任之人也人君未嘗)
　(不欲其官之得人惟此之權度未精而彼之底藴未/盡則情偽可得而亂邪正可得而易位置之閒不覺)
　(人官每至於相左也常事/常任也司牧人常伯也)
文王罔攸兼于庶言庶獄庶愼惟有司之牧夫是訓用
違
　集傳庶言號令也庶獄獄訟也庶愼國之禁戒儲備
　也有司有職主者牧夫牧人也文王不敢下侵庶職
　惟於有司牧夫訓勅用命及違命者而已漢孔氏曰
　勞於求才逸於任賢
　集説(傅氏元初曰文王三宅之賢無非常德吉士安/得有違命者推誠任人馭下有體只是訓戒之)
　(欲其用命不/欲其違命耳)
庶獄庶愼文王罔敢知于兹
　集傳上言罔攸兼則猶知之特不兼其事耳至此罔
　敢知則若未嘗知有其事盖信任之益專也上言庶
　言此不及者號令出於君有不容不知者故也呂氏
　曰不曰罔知于兹而曰罔敢知于兹者徒言罔知則
　是莊老之無為也惟言罔敢知然後見文王敬畏思
　不出位之意毫釐之辨學者宜精察之
　集説(王氏安石曰君道以擇人為職上必無為而用/天下下必有為而為天下用此君臣之分也○)
　(陳氏櫟曰牧夫即宅牧之屬上文只及常事司牧人/而不及準人庶獄即準人之事也此篇論三宅有全)
　(言之者有舉其二者有/舉其一者參錯及之耳)
亦越武王率惟敉功不敢替厥義德率惟謀從容德以
竝受此丕丕基
　集傳率循也敉功安天下之功義德義德之人容德
　容德之人盖義德者有撥亂反正之才容德者有休
　休樂善之量皆成德之人也周公(王氏樵曰公字/下闕十承字)上
　文言武王率循文王之功而不敢替其所用義德之
　人率循文王之謀而不敢違其容徳之士意如虢叔
　閎夭散宜生泰顚南宮适之徒所以輔成王業者文
　用之於前武任之於後故周公於君奭言五臣克昭
　文王受有殷命武王惟兹四人尚迪有禄正猶此敘
　文武用人而言竝受此丕丕基也
　集説(胡氏士行曰用義德之賢以戡定用容德之賢/以計安立政任人之意也○呉氏澄曰武王率)
　(循文王之功其於義德之人用之而不敢替率循文/王之謀其於容德之人從之而不敢違盖拯民危急)
　(必資剸裁之能詒謀宏逺必資寛大之度此武王述/事繼志而不改父之臣故父子並受此大大之基業)
　(也○王氏充耘曰能撥亂反正所以能成大功能兼/總衆善所以能定大謀○王氏希旦曰紂用㬥德逸)
　(德之人正與此相反○呂氏柟曰立政止言文王用/三宅三俊武王率文王不言宅俊而言義德容徳者)
　(何非有義德之才容德之量者不足以居三事也○/王氏樵曰此言武王能用文王之人又武王知人任)
　(人之要也自其以武功定天下謂之功文王之功盛/矣而輔之者義德之臣也武王率循而不替焉盖其)
　(爽邦劉敵之臣即戡黎伐崇之彦豈有勿作往任者/哉自其以文徳經天下謂之謀文王之謀大矣而輔)
　(之者容德之臣也武王率循而不違焉盖其稽謀自/天之耇即秉德迪知之賢豈但不改其臣而已哉)
嗚呼孺子王矣繼自今我其立政立事準人牧夫我其
克灼知厥若丕乃俾亂相我受民和我庶獄庶愼時則
勿有閒之
　集傳我者指王而言若順也周公既述文武基業之
　大歎息而言曰孺子今既為王矣繼此以徃王其於
　立政立事準人牧夫之任當能明知其所順順者其
　心之安也孔子曰察其所安人焉廋哉察其所順者
　知人之要也夫既明知其所順果正而不他然後推
　心而大委任之使展布四體以為治相助左右所受
　之民和調均齊獄愼之事而又戒其勿以小人閒之
　使得終始其治此任人之要也民而謂之受者言民
　者乃受之於天受之於祖宗非成王之所自有也
　集説(孔氏穎達曰自此以下四言繼自今者凡人靡/不有初鮮克有終戒成王使繼續從今以徃常)
　(用賢也○張氏九成曰王繼文武以立政可謂難矣/而難之中自有簡易之道亦曰立事準人牧夫我其)
　(克灼知厥若而已知三宅之心即所以立政○呂氏/祖謙曰物莫不有所順水順而下火順而上盖有湮)
　(之而不下鬱之而不上者矣終非其所順也人豈無/矯飾以勉為善者苟能灼知其所順則心之所安不)
　(得遁矣夏后宅人亦曰用丕訓徳訓順也知厥若又/勿使異意者閒之知人不可不盡任人不可不專竭)
　(兩端告之也○董氏琮曰孔氏以立政為大臣立事/為小臣諸家皆以立政立事為一意而於準人牧夫)
　(則以為舉其二以包其一理所未安竊意從張氏之/説則立政乃作書之本意立事乃任人之官庶於經)
　(意為兩得○陳氐大猷曰我者我其君君臣一體也/○王氏希旦曰提起立政二字最是下文商人周文)
　(王立政國則罔有立政用憸人在今後嗣王立政皆/是提起作書之本意立政之要在於事牧準人○陳)
　(氏雅言曰克灼知厥若者此明於知人時則勿有閒/之此誠於任人始焉而非知之明則無以得賢才之)
　(用終焉而非任之誠則無以盡賢才之用成湯之克/宅克即文武之克知灼見皆克知厥若之謂也成湯)
　(之嚴惟丕式文王之罔攸兼罔敢知皆時則勿有閒/之之意也周公前舉三事以為告此則欲其法三代)
　(之法以為政上言知人之要則舉三宅之名下言任/人之要則舉三宅之職立政一篇之㫖萃於此矣○)
　(張氏居正曰灼知厥若則能明察於未任之先而匪/人不得以倖進勿有閒之則能篤信於既任之後而)
　(君子不至於孤危此兩言者任賢之要道也○王氏/樵曰立事即常任牧夫即常伯此處乃是備舉三宅)
　(官名相受民牧之責也和庶獄準之責也和庶愼事/之責也前章常事司牧人即常任常伯舉其二以包)
　(準人也有司之牧夫舉一以包常任準人也既是舉/一以包二則不必以庶言等三件事為三宅通有也)
自一話一言我則末惟成德之彥以又我受民
　集傳末終惟思也自一話一言之閒我則終思成德
　之美士以治我所受之民而不敢斯須忘也
　集説(陳氏櫟曰話言樞機之發也委任三宅欲勿以/小人閒之苟或一話言閒微不終于專主君子)
　(則小人乘閒入之矣此公戒王以委任三宅專一周/密之法也○王氏樵曰自一話一言承勿有閒之而)
　(言言人君思慮當專在於君子無一話言之/閒而後君子得終其治斯民得受其福也)
嗚呼予旦已受人之徽言咸告孺子王矣繼自今文子
文孫其勿誤于庶獄庶愼惟正是乂之
　集傳前所言禹湯文武任人之事無非至美之言我
　聞之於人者已皆告孺子王矣文子文孫者成王武
　王之文子文王之文孫也成王之時法度彰禮樂著
　守成尚文故曰文誤失也有所兼有所知不付之有
　司而以己誤之也正猶康誥所謂正人與宮正酒正
　之正指當職者為言不以已誤庶獄庶愼惟當職之
　人是治之下文言其勿誤庶獄惟有司之牧夫即此
　意
　集説(呂氏祖謙曰簡畀正人付之獄愼使之以正法/斷刑以正理揆事所謂正道也苟不知正道雖)
　(惴惴欲其勿誤能勿誤乎○金氏履祥曰誤者以身/兼之事煩力寡易於致誤○王氏樵曰上言勿閒之)
　(以人此言勿誤之以已大抵人君任賢/不專其弊有是二端故反覆言之也)
自古商人亦越我周文王立政立事牧夫準人則克宅
之克由繹之兹乃俾乂
　集傳自古及商人及我周文王於立政所以用三宅
　之道則克宅之者能得賢者以居其職也克由繹之
　者能紬繹用之(王氏樵曰案由字只如字讀傳謂紬/繹用之是以意觧非即以由字為紬)
　(字也紬音抽漢書谷永傳云燕見/紬繹師古曰紬繹者引其端諸也)而盡其才也既能
　宅其才以安其職又能繹其才以盡其用兹其所以
　能俾乂也歟
　集説(呂氏祖謙曰由繹由其外而繹其中也由其言/而繹其心由其才而繹其德由其發舒於一時)
　(而繹其持久於嵗晏者繹之盖不一端而足也克宅/之則人與位相稱克由繹之則表與裏相符其審如)
　(是然後俾之為治既俾之為治則一委之其人矣○/陳氏經曰繹如繹絲謂窮其端緒克宅任之當矣又)
　(紬繹之詳其所行考其所就猶堯之詢事考言舜之/明試考績也○陳氏雅言曰三宅之官百官有司之)
　(長也擇之不審則以正為邪以不肖為賢固不足以/得賢才之用用之不至則禮貌之或衰意見之或殊)
　(亦何足以盡賢才之用故克宅之者以心相照此知/人之明也克由繹者以心相與此待人之誠也謂之)
　(乃者言必如是而後有以得其心也謂之俾者言下/之治由於上之使也立政一篇之㫖皆是言人君之)
　(用人當擇之於/始善用之於終)
國則罔有立政用憸人不訓于德是罔顯在厥世繼自
今立政其勿以憸人其惟吉士用勱相我國家
　集傳自古為國無有立政用憸利小人者小人而謂
　之憸者形容其沾沾便捷之狀也憸利小人不順于
　德是無能光顯以在厥世王當繼今以徃立政勿用
　憸利小人其惟用有常吉士使勉力以輔相我國家
　也呂氏曰君子陽類用則升其國於明昌小人隂類
　用則降其國於晻昧隂陽升降亦各從其類也
　集説(張氏九成曰憸人者傾巧辯給之人詐足飾非/言足拒諫悦其心則譽桀紂為堯舜失其意則)
　(誣伯夷為盗跖○呂氏祖謙曰人主惟以别白君子/小人為職國之興亡常必由之比篇反覆於君子小)
　(人之際有㫖哉文武有庶常吉士公復以其惟吉士/望王召公之歌詩王多吉士亦至於再穆王命伯囧)
　(吉士猶在口也是則周家父祖所傳師保所訓子孫/所守惟在吉士一代治體可識矣憸人者吉士之反)
　(周之家法所嚴惡斥絶者也○王氏綱振曰憸人不/是容悦小人孔傳云憸利小人正言其才智機鋒能)
　(聳發人主以為必可共功必/能顯世而不知究竟罔顯也)
今文子文孫孺子王矣其勿誤于庶獄惟有司之牧夫
　集傳始言和我庶獄庶愼時則勿有閒之繼言其勿
　誤于庶獄庶愼惟正是乂之至是獨曰其勿誤于庶
　獄惟有司之牧夫盖刑者天下之重事挈其重而獨
　舉之使成王尤知刑獄之可畏必專有司牧夫之任
　而不可以已誤之也
　集説(孔氏穎達曰言庶獄欲其重刑言有司牧夫欲/其愼官人○蔡氏卞曰以庶獄庶愼對庶言則)
　(獄愼尤重故不及庶言以庶獄對庶愼則庶獄尤重/故不及庶愼○呂氏祖謙曰獄曷為其獨重也民命)
　(所繋亦國命所繫也導迎善氣祈天永命者獄也並/告無辜無世在下者亦獄也宜周公獨言而獨戒之)
　(○顧氏錫疇曰曰文子文孫見有纘承/之責曰孺子王矣見其居天位之尊)
其克詰爾戎兵以陟禹之迹方行天下至于海表罔有
不服以覲文王之耿光以揚武王之大烈
　集傳詰治也治爾戎服兵器也陟升也禹迹禹服舊
　迹也方四方也海表四裔也言德威所及無不服也
　覲見也耿光(陳氏大猷曰耿亦光/也耿光光之著也)德也大烈業也於
　文王稱德於武王稱業各於其盛者稱之呂氏曰兵
　刑之大也故既言庶獄而繼以治兵之戒焉或曰周
　公之訓稽其所弊得無啓後世好大喜功之患乎曰
　周公詰兵之訓繼勿誤庶獄之後犴獄之閒尚恐一
　刑之誤况六師萬衆之命其敢不審而誤舉乎推勿
　誤庶獄之心而奉克詰戎兵之戒必非得已不已而
　輕用民命者也
　集説(林氏之竒曰呼文子文孫言守成以文終以詰/爾戎兵則武不可弛○呂氏祖謙曰公非教王)
　(用兵恐其晏安而使之自強如易謙卦言利用侵伐/亦是於謙抑之中有自強之意也盖奮張其氣而不)
　(使墮偷操握其衆而不使扞格摧壓其姦而不使覬/覦保治之良圖也古人治兵乃所以弭兵後世銷兵)
　(乃所以召兵○金氏履祥曰古人詰兵盖有國之常/政軍伍藏於井甸陣法講於蒐狩射御習於鄉學廵)
　(邊四征寓於廵狩㑹同但恐守文之主或自廢弛爾/况其時淮奄未盡平故周公言及之○王氏樵曰禹)
　(迹即所謂弼成五服至於五千外薄四海咸建五長/聲教訖于四海是也陟謂今威德所加盡禹迹所至)
　(也方行德威之流行也文王之耿光光于四方顯于/西土武王之大烈永清四海丕單稱德覲揚謂不遏)
　(佚之顧文子/文孫而言)
嗚呼繼自今後王立政其惟克用常人
　集傳幷周家後王而戒之也常人常德之人也臯陶
　曰彰厥有常吉哉常人與吉士同實而異名者也
　集説(呂氏祖謙曰常人之於國也盖食之穀粟衣之/布帛雖無異味異文而有生者常用而不可一)
　(日易也然每多重遲木訥不能與小慧新進者爭長/於頰舌之閒故世主惑於取舎而治亂分焉此周公)
　(所以慨歎而深致意於卒章歟○陳氏大猷曰理之/常行而不可易者為常道行此常道而不易者為常)
　(人常言其體之不易吉言其用之休祥也言常人於/兵刑之後以常人尤宜任此而謹之歟○金氏履祥)
　(曰周公丁寧之意并後王而戒之使成王行之後王/傳之以為家法也常人憸人二者相反凡憸利便捷)
　(者憸人也凡持重守正者常人也憸人常以生事/為功常人常以生物為意此用人者所當辨也)
周公若曰太史司宼蘇公式敬爾由獄以長我王國兹
式有愼以列用中罰
　集傳此周公因言愼罰而以蘇公敬獄之事告之太
　史使其幷書以為後世司獄之式也蘇國名也左傳
　蘓忿生以温為司宼(孔氏穎逹曰成十一年左傳云/昔周克商封蘇忿生以温為司)
　(宼是忿生為武王/司宼封蘇國也)周公告太史以蘇忿生為司宼用
　能敬其所由之獄培植基本以長我王國令於此取
　法而有謹焉則能以輕重條列(蘇氏軾曰列者前後/相比猶今言例也)
　用其中罰而無過差之患矣
　集説(孔氏安國曰言主獄當求蘇公之比此法有所/愼行必以其列用中罰不輕不重○陳氏大猷)
　(曰蘇公能以法式而敬其所用之獄重民命以延國/命治獄者當以為法式而有謹焉以舊事為比而用)
　(其輕重之中者也立政以用人為本而兵刑乃政之/大者故以比終焉○陳氏櫟曰立政之綱領在三宅)
　(三宅中所重尤在準人之刑獄故既告王以勿誤庶/獄末復命太史書蘇公敬獄事以示法焉蘇公所以)
　(為司宼在乎敬後人之法蘇公在乎愼能愼則能敬/矣固為後之司獄者慮尤為後之君用人以司獄者)
　(慮能如蘇公者則用否則斥盖以此終立政用人之/意歟○陳氏雅言曰敬者愼之存於心愼者敬之見)
　(於事○王氏樵曰漢有決事比周禮小司宼登中于/天府注曰取其計獄蔽訟之得其中者上於天府使)
　(藏之以為法比後罪犯有合於是者則援引以為質/也即列用中罰之意觀此則引律條以定罪其來久)
　(矣○式敬之式用也兹式之式法也兹式有愼周公/欲後之典獄者如是欲後之任典獄者必擇如是之)
　(人/也)
　總論(董氏鼎曰王政莫大於用人用人莫先於三宅/三宅得人則百官皆得人而王政立矣一篇之)
　(中宅事牧準其綱領也休兹知恤其血脈也自迪惟/有夏至曓德罔後言夏先后知恤乎此乃室大競休)
　(何如哉桀不知恤也故罔有後而成湯陟焉自亦越/成湯至奄甸萬姓言商先王知恤乎此故用協用見)
　(德休何如哉紂不知恤也故帝罰之而我周式商受/命焉自亦越文王武王至並受丕丕基言文武亦猶)
　(夏商先王之知恤也是以並受丕基式克至今日休/也自孺子王矣以下至終篇拳拳以去憸人用常吉)
　(詰戎兵謹刑獄為王告盖欲王以先王之知恤為法/以夏商後王之不知恤為鑒忠愛之至至今可挹也)
　　周官
　　　集傳成王訓迪百官史錄其言以周官名之亦訓
　　　體也今文無古文有○案此篇與今周禮不同如
　　　三公三孤周禮皆不載或謂公孤兼官無正職故
　　　不載(陳氏師凱曰周禮未嘗不言公孤但不載其/専職耳如云王之三公八命出封加一等則)
　　　(九命為伯是舉朝無尊於此者而外朝之位三公/在前孤卿大夫在左公侯伯子男在右是惟三公)
　　　(可以面天子孤則亞於三公故其位與諸侯之公/相對六卿莫敢先也其摯孤執皮帛卿執羔則卿)
　　　(亞於孤又/可見矣)然三公論道經邦三孤貳公𢎞化非職
　　　乎職任之大無踰此矣或又謂師氏即太師保氏
　　　即太保然以師保之尊而反屬司徒之職亦無是
　　　理也(陳氏師凱曰師氏僅中大夫保氏乃下大夫/豈有三公之尊而資級如是之卑邪周禮注)
　　　(謂周召兼此官必無是理案師氏以三德三行教/國子保氏以六藝六儀教國子猶後世國子先生)
　　　(之儔故列在/司徒之屬)又此言六年五服一朝而周禮六服
　　　諸侯有一歲一見者二歲一見者三歲一見者亦
　　　與此不合是固可疑然周禮非聖人不能作也意
　　　周公方條治事之官而未及師保之職所謂未及
　　　者鄭重而未及言之也書未成而公亡其閒法制
　　　有未施用故與此異而冬官亦闕要之周禮首末
　　　未備周公未成之書也惜哉讀書者參互而考之
　　　則周公經制可得而論矣
　　　集說(孔氏安國曰言周家設官分職用人之法○/孔氏穎逹曰設官分職周禮序官之文言設)
　　　(置羣官分其職掌經言立三公六卿是設官也各/言所掌是分職也各舉其官之所掌示以才堪乃)
　　　(得居之是說用人之法○朱子語類問司徒司馬/司空三公三少之官曰漢自古文尚書出方有周)
　　　(官篇伏生口授二十五篇無周官故漢只置太尉/司徒司空為三公而無周三公三少盖未見古文)
　　　(尚書但見伏生書牧誓立政篇中所說司徒司馬/司空而置也古者諸侯之國只置得司徙司馬司)
　　　(空三卿惟天子方得置三公三少六卿牧誓立政/所說周家是時方為諸侯故不及三公三少及周)
　　　(官篇所說則周是時已得天下矣三公三少本以/師道傅佐天子只是加官周公以太師兼冢宰召)
　　　(公以太保兼冢宰是以加官而兼宰相之職也後/世官職益紊今遂以三公三少之官為階官不復)
　　　(有師保之任論道經邦之責矣然古者猶是文臣/之有功德重望者方得加師保之官以其有教輔)
　　　(天子之名也後世遂以諸子或武臣為之既是天/子之子與武臣豈可任師保之責邪訛謬傳襲不)
　　　(復改正○陳氏櫟曰周禮周公未全未行之書周/官成王建置訓廸已施行之書也今只當據周官)
　　　(以解周官其與周禮/不合處略之可也)
惟周王撫萬邦廵侯甸四征弗庭綏厥兆民六服羣辟
罔不承德歸于宗周董正治官
　集傳此書之本序也庭直也葛氏曰弗庭弗來庭者
　六服侯甸男采衛幷畿内為六服也禹貢五服通畿
　内周制五服在王畿外也周禮又有九服侯甸男采
　衛蠻夷鎭蕃與此不同宗周鎬京也董督也治官凡
　治事之官也言成王撫臨萬國廵狩侯甸(孔氏穎達/曰六服而)
　(惟言侯甸者二服去圻/最近舉近以言之也)四方征討不庭之國以安天
　下之民六服諸侯之君無不奉承周德成王歸于鎬
　京督正治事之官外攘之功舉而益嚴内治之修也
　唐孔氏曰周制無萬國惟伐淮夷非四征也大言之
　爾
　集説(林氏之竒曰當成王之時六合為周聲教所暨/率皆臣服獨淮夷未平爾淮夷未平則當時六)
　(服之君固雖洗心滌慮以奉承天子之德而行之然/謂之莫不承德則不可也惟滅淮夷而遷以化之則)
　(是莫不承德矣如舜之世聲教所暨訖于四海惟三/苖不服必至於苖民之格然後為至治也○呂氏祖)
　(謙曰成王撫萬邦至罔不承德乾開坤闔秋殺春生/四海皆隨其運轉功成治定歸于宗周董正治官訓)
　(督裁正品式備具本末内外體統相承萬世皆入其/維持不如是何以覲文王之耿光楊武王之大烈乎)
　(○王氏充耘曰成王為萬邦之君盡撫綏之道侯甸/之諸侯以時而來朝者則廵守其土而察其政治焉)
　(四方之諸侯其或有弗庭者則征伐其國而使畏懼/焉廵守征伐皆以綏安億兆之民而已在外之事無)
　(不舉於是歸於鎬京國都以為端本澄源之計天子/所與共治於内者莫大於三公而其亞為三孤又次)
　(為六卿而其下各有屬昔非無是官也有是官而綱/紀之未定昔非無是職也有是職而體統之未明故)
　(立三公使論道而三孤則輔之於後命六卿使分職/而其屬則任之於下如絲牽而繩聮如臂動而指隨)
　(以立一代之定制以承歴代之𢎞規無有董之而不/治正之而或紊者既治其外復詳其内傳所謂外攘)
　(之功舉而益嚴内治之修者如此○陳氏櫟曰廵侯/甸即六服而略言之也六服承德即九服而以内五)
　(服幷王畿言之也内五服九州内外四服九州外以/内五服幷畿内為六正與侯甸男邦采衛之辭合略)
　(外四服耳○陳氏師凱曰周禮王畿千里外有九服/每服五百里則每方五九四千五百合之為九千里)
　(通王畿為方萬里以開方法計之方千里者為方百/里者百則方萬里者為方百里者萬矣以百里為諸)
　(侯之國率之是九服之内可容萬國然周初㑹於牧/野者八百諸侯王制所計亦止千七百七十三國故)
　(孔氏以此為大言之非實數也然史官例以萬邦萬/國言一統之廣其來久矣○陳氏雅言曰當功成治)
　(定之日而致謹於建官分職之命盖天下以一人為/主致治以任官為要萬邦雖廣而承德之心無不同)
　(外攘既舉而治官之政不敢後史臣將欲述成王訓/迪之辭而先敘其本末如此○王氏樵曰撫萬邦只)
　(言君臨天下之意省方觀民去㬥除殘皆所以安天/下之民也六服承德則是素直而賢者固于旬于宣)
　(以廣一人之德化悔其不直者/亦來享來王以奉天子之威靈)
王曰若昔大猷制治于未亂保邦于未危
　集傳若昔(林氏之竒曰若者發語/之辭若昔猶曰在昔也)大道之世制治保
　邦于未亂未危之前即下文明王立政是也
　集説(孔氏穎達曰治謂政教邦謂國家治有失則亂/邦不安則危制其治於未亂之前安其國於未)
　(危之前標此二句於前以示立官之意○陳氏櫟曰/王意謂今兆民綏六服承若已安已治然治亂在庶)
　(官當先幾而備之將言唐虞夏商周之建官故以此/三言開端焉○顧氏錫疇曰未亂就正理説是綱紀)
　(法度無不修治之謂未危就國祚/説是天下國家無不奠安之謂)
曰唐虞稽古建官惟百内有百揆四岳外有州牧侯伯
庶政惟和萬國咸寧夏商官倍亦克用乂明王立政不
惟其官惟其人
　集傳百揆無所不總者四岳總其方岳者州牧各總
　其州者侯伯次州牧而總諸侯者也百揆四岳總治
　于内州牧侯伯總治于外内外相承體統不紊故庶
　政惟和而萬國咸安夏商之時世變事繁觀其㑹通
　制其繁簡官數加倍亦能用治明王立政不惟其官
　之多惟其得人而已
　集説(孔氏穎達曰舜典云肇十有二州此説虞事知/置州牧十二也侯伯謂諸侯之長益稷篇云外)
　(薄四海咸建五長知侯伯是五國之長也○呂氏祖/謙曰唐虞建官惟百而謂之稽古則官之有百蓋前)
　(於唐虞矣侯伯逮春秋猶襲以霸者之稱在唐虞則/必次州牧而總諸侯者也若曰五等之侯伯則奚獨)
　(置其三者而舉二也治道之達自百揆而受之以四/岳自四岳而受之以州牧自州牧而受之以侯伯唐)
　(虞之治綱可識矣唐虞之官見於書者猶多成王獨/舉其四惟識其大故能挈其綱也夏商之官倍之觀)
　(其㑹通而制其繁簡也○張氏震曰事繁故官多然/大體未嘗變也舜命九官至商列為八政至周合為)
　(六典大綱皆出於一所增特其屬耳○王氏樵曰官/者治亂安危之所出人則制之保之者也惟其人是)
　(一篇之要○孫氏繼有曰明王立政不惟其官之/繁簡惟得其人則簡固乂繁亦乂此惟人之謂也)
今予小子祗勤于德夙夜不逮仰惟前代時若訓迪厥
官
　集傳逮及時是若順也成王祗勤于德早夜若有所
　不及然蓋修德者任官之本也
　集説(呂氏祖謙曰成王實用力於此而眞知其不足/所以仰惟前代時若訓迪厥官而共治之也德)
　(君德也祗勤于德則止其所而非叢脞也訓迪厥官/訓導之俾各知所職下文所序是也○陳氏經曰仰)
　(前代唐虞夏商建官之意而時若之○陳氏櫟曰唐/虞稽古至亦克用乂此唐虞夏商之建官所以致治)
　(保邦者也立政而官惟其人為政在人也訓官而先/祗勤于德取人以身也此成王仰若唐虞夏商而訓)
　(官以致治保邦者也○王氏樵曰董正訓迪一也分/為二節正其體統一也訓其職守二也如三孤貳公)
　(六卿分職六職之中冢宰又統百官六卿又各率其/屬外之九牧又統諸侯以聽六卿之倡此所謂體統)
　(也公論道孤𢎞化六卿各有所掌六屬受六卿之率/各有所司九牧受六卿之倡宣布於諸侯各有其事)
　(以至成王之所告戒自有/官君子以下皆職守也)
立太師太傅太保兹惟三公論道經邦變理陰陽官不
必備惟其人
　集傳立始辭也三公非始於此立為周家定制則始
　於此也賈誼曰保者保其身體傅者傅之德義師道
　之教訓此所謂三公也陰陽以氣言道者陰陽之理
　恆而不變者也易曰一陰一陽之謂道是也論者講
　明之謂經者經綸之謂燮理者和調之也非經綸天
　下之大經參天地之化育者豈足以任此責故官不
　必備惟其人也
　集説(周子曰陰陽理而後和○程子曰三代之時人/君必有師傅保之官師道之教訓傅傅之德義)
　(保保其身體後世作事無本知求治而不知正君知/規過而不知養德傅德義之道固已疎矣保身體之)
　(法復無聞焉輔養之道非謂告詔以言過而後諫也/傅德義者在乎防見聞之非節嗜好之過保身體者)
　(在乎適起居之宜存畏愼之心三公不必備惟其人/誠以謂不得其人而居之不若闕之之愈也○王氏)
　(樵曰道者即經綸邦國和調陰陽之道也惟三公以/道為天子師為能知其所以然之故則使之論説於)
　(天子之前故論道皆所以經邦而燮理陰陽經邦燮/理皆實事則論道非空言也○申氏時行曰道者隂)
　(陽之理所以綱紀人物而運行造化論是闡明其理/以啓沃君心涵養君德者經邦是經理邦國之民物)
　(即論道時事謂其議道以置法而有裁成輔相之規/模明道以出治而有經綸康濟之謨略得是理以立)
　(命者使各止其所而不亂具是理以戌性者使各就/其緒而不紊也燮理隂陽謂由是以均調氣機參贊)
　(化育使五行順布而隂陽無乖戾之虞四序節宣而/隂陽無愆伏之患也亦只是以民物之和兆隂陽之)
　(和論道處有格心體段燮理處有格天/事業三公道尊望重所以嚴其選也)
少師少傅少保曰三孤貳公𢎞化寅亮天地弼予一人
　集傳孤特也三少雖三公之貳而非其屬官故曰孤
　天地以形言化者天地之用運而無迹者也易曰範
　圍天地之化(陳氏師凱曰範模也圍匡郭也聖人範/圍天地之化盖參贊之極功能使造化)
　(囿於聖人精神心術之中如物/之得其模範匡郭而不違也)是也𢎞者張而大之
　寅亮者敬而明之也公論道孤𢎞化公燮理隂陽孤
　寅亮天地公論於前孤弼於後公孤之分如此
　集説(孔氏安國曰孤卑於公尊於卿特置此三者副/貳三公𢎞大道化○葉氏夢得曰成王以周召)
　(為師保而太傅無聞周公没召公仍為保而不聞設/師傅盖難之也○朱子曰三公三孤本無職事亦無)
　(官屬但以道義輔佐天子而已三公三少只是加官/○呂氏祖謙曰隂陽以氣言天地以形言燮理運之)
　(者也寅亮承之者也公孤之分於此著矣然弼予一/人乃格君心之任獨於孤言之而公之職反不與焉)
　(何也論道經邦燮理隂陽未有不自君心者也○陳/氏傅良曰周召以師保為冢宰是卿兼三公也顧命)
　(自同召太保奭以下皆卿也是時召公為保兼冢宰/芮伯為司徒彤伯為宗伯畢公為司馬皆是以三公)
　(兼之衛侯康叔為司冦毛公為司空審如是則三公/多是六卿兼之但其人足以兼公則加其公之職位)
　(無其人則止為卿而已三公三孤皆無其人則闕焉/而已而六卿自若也要之成周以三公三孤待非常)
　(之德故曰官不必備惟其人○陳氏櫟曰貳公𢎞化/盖貳公以𢎞大其論道經邦之化耳𢎞大道化以寅)
　(亮天地體用之謂也○王氏樵曰𢎞化即三公之論/道經邦也寅亮天地即三公之燮理隂陽也𢎞如人)
　(能𢎞道之𢎞盖天地無為而吾之所講明推行者無/非所以𢎞化也化者天地之用而𢎞之者人使天地)
　(之心徧於萬物庶事無不得其所是即寅亮天地也/弼予一人即所謂導之教訓傅之德義保其身體也)
　(上文三公不言者以論道中足以包之也○道化與/隂陽天地非有異義莊子注曰天道隂陽運行則為)
　(化自無而有自有而無則為化此皆一隂一陽之妙/而天地之所以為天地者也聖人有以參贊之設官)
　(以論其道𢎞其化則隂陽和天地位其實論道者非/不𢎞化𢎞化者非不論道而燮理隂陽與寅亮天地)
　(又非二事也所以見公論於前孤弼於後其道相成/而非有二爾三公言官不必備惟其人則三孤亦然)
　(三孤言弼予一/人則三公可知)
冢宰掌邦治統百官均四海
　集傳冢大宰治也天官卿治官之長是為冢宰内統
　百官外均四海盖天子之相也百官異職管攝使歸
　于一是之謂統四海異宜調劑使得其平是之謂均
　集説(孔氏穎達曰此經言六卿所掌之事周禮云乃/立天官冢宰使帥其屬而掌邦治治官之屬大)
　(宰卿一人鄭𤣥云百官總焉則謂之冢列職於王則/稱大是冢大異名之意○蘇氏軾曰政教禮刑無所)
　(不掌謂之邦治而百官總已以聽焉故冢宰為天官/必三公兼之餘卿或兼或特命○林氏之竒曰曽博)
　(士曰先王建官分治未嘗不以正名為先名既正矣/然後分職以聴於上而事各有所係焉自冢宰以至)
　(司空則所正之名也自掌邦治以至掌邦土則所分/之職也自統百官以至時地利則事各有所係也此)
　(説是也然冢宰之職雖與六卿分掌有司之事然不/若司徒而下但掌一事而已盖冢宰為六卿之首故)
　(凡有司之事又冢宰總之也○董氏琮曰周禮大宰/掌建邦之六典一曰治典二曰教典三曰禮典四曰)
　(政典五曰刑典六曰事典六典大宰兼掌此言掌邦/治者教禮政刑之屬莫非治也○呂氏祖謙曰三公)
　(三孤天子所與調精祲之原而無所治者也統萬事/而分治之則六卿之職六卿者萬事之綱也冢宰管)
　(攝百官非官官而控制之自百而歸六自六而歸一/所操至簡也所調劑者非人人而稱量之也大與之)
　(為大小與之為小所居至易也明乎簡易之道相業/無餘藴矣○陳氏雅言曰百官異職而能統之則有)
　(倫有要有綱有紀咸得其序矣四海異宜而能均之/則或遠或近或多或寡咸得其正矣此訓迪其職也)
　(○傅氏元初曰朱子言天子至尊其嬪御侍衛飲食/衣服貨賄之官皆領於冢宰然則大宰所統之官盖)
　(宮中府中俱為一體而/四海之無難均可知矣)
司徒掌邦教敷五典擾兆民
　集傳擾馴也地官卿主國教化敷君臣父子夫婦長
　幼朋友五者之教以馴擾兆民之不順者而使之順
　也(陳氏櫟曰順其自然而/導之即舜典在寬之意)唐虞司徒之官固已職掌
　如此
　集説(孔氏穎達曰周禮云乃立地官司徒使帥其屬/而掌邦教以佐王安擾邦國大宰職云二曰教)
　(典以擾萬民五典即五教也布五常之教以安和天/下之人民使小大恊睦也周禮司徒十有二教分五)
　(教為之五教可以常行謂之五典也○王氏安石曰/善教者浹於民心而耳目無聞焉以道擾民者也不)
　(善教者施於民之耳目而求浹於心以道強民者也/擾之為言猶山藪之擾毛羽川澤之擾鱗介也自然)
　(而然豈有制哉強之為言其猶囿毛羽沼鱗介乎一/失其制脱然逝矣○陳氏大猷曰司徒掌養民教民)
　(之事今獨言教取其重者言之猶/宗伯掌禮樂而獨言掌邦禮也)
宗伯掌邦禮治神人和上下
　集傳春官卿主邦禮治天神地祇人鬼之事和上下
　尊卑等列春官於四時之序為長故其官謂之宗伯
　成周合樂於禮官謂之和者盖以樂而言也
　集説(孔氏穎達曰周禮云乃立春官宗伯使帥其屬/而掌邦禮以佐王和邦國宗伯宗廟官之長其)
　(職云掌建邦之天神人鬼地祇之禮又主吉凶賓軍/嘉之五禮吉禮之别十有三凶禮之别有五賓禮之)
　(别有八軍禮之别有五嘉禮之别有六總有三十六/禮皆在宗伯職掌之文大宰職云三曰禮典以和邦)
　(國以諧萬民○金氏履祥曰宗伯不言司盖所掌者/禮禮莫重於祭祭莫切於宗廟不敢言司尊宗廟且)
　(崇禮也上下者尊卑貴賤之等儀和則不僭不逼各/安其分有序則和也○陳氏櫟曰秩宗典天神地祇)
　(人鬼之三禮及國之吉凶軍賓嘉五禮以和上下尊/卑等列是宗伯所掌乃三禮與五禮也禮所以辨上)
　(下定民志上下辨民志定則和矣和有樂之意○呂/氏柟曰治神人和上下者治以禮言和以樂言皆兼)
　(幽明而舉之也與司徒之教/不亦複乎盖相因而成也)
司馬掌邦政統六師平邦國
　集傳夏官卿主戎馬之事掌國征伐統御六軍平治
　邦國平謂強不得陵弱衆不得㬥寡而人皆得其平
　也軍政莫急於馬故以司馬名官何莫非政獨戎政
　謂之政者用以征伐而正彼之不正王政之大者也
　集説(孔氏穎達曰周禮云乃立夏官司馬使帥其屬/而掌邦政以佐王平邦國其職主戎馬之事天)
　(子六軍軍師之通名也其職掌九伐之法○呂氏祖/謙曰政官之長是為司馬自夏后氏命𦙍侯掌六師)
　(舉政典以誓衆則邦政之掌於司馬舊矣天下無事/寓兵於農然後賦役百為始有所施是固政之所從)
　(出也天下有事舉兵討亂邦之存亡安危繫焉其為/政之大又不待論矣此戎政所以獨謂之政也統六)
　(師而謂之平邦國則王者用師之本㫖特欲平邦國/之不平者耳非有他求也○申氏時行曰六師者六)
　(鄉六遂之師平居聚衆則蒐苖獮狩咸屬其教閲有/事出征則伍兩卒旅咸屬其指麾由是奉行九伐之)
　(法以除天下之殘賊肅將四征之威以靖天下之禍/亂使強㬥者不得肆弱寡者賴以安所謂平邦國也)
司宼掌邦禁詰姦慝刑㬥亂
　集傳秋官卿主宼賊法禁羣行攻劫曰宼詰姦慝刑
　彊㬥作亂者掌刑不曰刑而曰禁者禁於未然也呂
　氏曰姦慝隱而難知故謂之詰推鞠窮詰而求其情
　也㬥亂顯而易見直刑之而已
　集説(孔氏穎達曰周禮云乃立秋官司宼使帥其屬/而掌邦禁以佐王刑邦國其職云刑邦國詰四)
　(方馬融云詰猶窮也窮四方之姦也夏官主征伐秋/官主刑殺征伐亦殺人而官屬異時者夏司馬討惡)
　(助夏時之長物秋司宼刑姦順秋時之殺物也○陳/氏經曰刑曰邦禁此初設刑羙意禁民使不為惡而)
　(非以虐民也虞禮樂分二官周合為一虞以士兼兵/周分為二帝世詳於化而略於政王世詳於政而略)
　(於化世道升降之異也○陳氏大猷曰姦慝乃㬥亂/之本隠而難知故窮詰其情也曓亂乃姦慝之著已)
　(見所犯故加刑也要之詰/而後刑刑者必詰互文也)
司空掌邦土居四民時地利
　集傳冬官卿主國空土(王氏樵曰空土者凡土/之曠田之未授者也)以居
　士農工商四民順天時以興地利案周禮冬官則記
　考工之事與此不同盖本闕冬官漢儒以考工記當
　之也
　集説(孔氏穎達曰周禮冬官亡小宰職云冬官掌邦/事禮記王制記司空之事云量地以制邑度地)
　(以居民足明冬官有主土居民之事齊語云管仲制/法今士農工商四民不雜即此居民也周禮云事此)
　(云土者為下有居四民故云土以居民為急故也○/林氏之竒曰司空者考工記曰國有六職百工居一)
　(焉鄭氏曰百工司空事官之屬司空掌營城郭建都/邑立社稷宗廟車服器械監百工者以此觀之則名)
　(曰司空者亦其一事也○黄氏度曰凡居於王土者/必有職有土則各以時致其利故工之飭材成此利)
　(也賈之阜貨通此利也皆土物也皆邦事也盖無有/不作而食者○呂氏祖謙曰地利者陂澤之灌溉土)
　(壤之膏腴皆是也不曰興利而曰時地利者江河之/徙移固有昔瘠而今沃者陵谷之遷變固有昔下而)
　(今高者隨時而權其興廢然後地利可盡焉○陳氏/大猷曰為治莫先於教化故冢宰之後司徒次之教)
　(化莫先於禮樂故宗伯次之教之和之而猶有不率/者則大者加以甲兵小者加以刑罰不得已也故司)
　(馬司宼次之曓亂去而後民得安居故以司空之居/民終焉○金氏履祥曰司空掌空土之官也分畫空)
　(土以待臣之受封士之受祿農之受田工之受肆賈/之受廛也凡土之未授者司空主之既授則屬之司)
　(徒司/馬)
六卿分職各率其屬以倡九牧阜成兆民
　集傳六卿分職各率其屬官以倡九州之牧自内達
　之於外政治明教化洽兆民之衆莫不阜厚而化成
　也案周禮每卿六十屬六卿三百六十屬也呂氏曰
　冢宰相天子統百官則司徒以下無非冢宰所統乃
　均列一職而倂數之為六者綱在網中也乾坤之與
　六子並列於八方冢宰之於五卿並列於六職也
　集説(林氏之竒曰程氏曰古之時分職主察天時以/正四時遂居其方之官主其時之政在堯謂之)
　(四岳於周乃六卿之任統天下之治者也盖周之六/卿本於羲和四子羲和四子分主四時之政周則不)
　(然矣然本自準四子而為之故以六卿之故加天地/二字而曰天官地官春官夏官秋官冬官也盖雖不)
　(主四時之政而其名猶有唐虞之遺意○呂氏祖謙/曰六卿倡九牧自内而達之外九牧各率其州之諸)
　(侯以應六卿之令自外而受之於内内倡外應周浹/泰和此成周治天下之體統也○陳氏櫟曰周以六)
　(卿倡九牧猶唐虞以揆岳統牧伯故阜成之效不減/和寧泰和在唐虞成周豈非以治天下之綱紀立而)
　(體統/定歟)
六年五服一朝又六年王乃時巡考制度于四岳諸侯
各朝于方岳大明黜陟
　集傳五服侯甸男采衛也六年一朝㑹京師十二年
　王一巡狩時廵者猶舜之四仲巡狩也考制度者猶
　舜之協時月正日同律度量衡等事也(陳氏師凱曰/大行人云王)
　(之所以撫邦國諸侯者嵗徧存三嵗徧頫五嵗徧省/七嵗屬象胥諭言語協辭命九嵗屬瞽史諭書名聽)
　(聲音十有一嵗達瑞節同度量成牢禮同數器修法/則十有二嵗王巡狩殷國案此則制度已預飭於前)
　(至巡狩/特考之)諸侯各朝方岳者猶舜之肆覲東后也大明
　黜陟者猶舜之黜陟幽明也疏數異時繁簡異制帝
　王之治因時損益者可見矣
　集説(林氏之竒曰此篇所載六卿與周禮同惟六年/五服一朝與周禮異此言五服而大行人所言)
　(者六服則其事不同尤可以見也又六年王乃時巡/者十有二年也考制度朝方岳明黜陟皆斟酌舜之)
　(事而行之惟五年之與十二年異耳案文中子叔恬/問曰舜一歲而巡四岳國不費而民不勞何也曰兵)
　(衛少而徵求寡也周之時兵衛日多徵求日衆故不/能五年而以十二年也○呂氏祖謙曰六卿倡九牧)
　(既立為治之綱矣繼以朝覲巡狩之制所以振其綱/也卿牧倡和固有體統然多歴年歲非時有以振之)
　(豈無壅滯而不達乎六年一朝所以達其壅也豈無/廢壞而不修乎又六年王時巡至大明黜陟所以修)
　(其廢也諸侯既親承德意於天子天子復親/考制度於諸侯禮樂刑政斯四達而不悖矣)
　附錄(孔氏穎達曰周禮大行人云侯服嵗一見其貢/祀物甸服二嵗一見其貢嬪物男服三歲一見)
　(其貢器物采服四歳一見其貢服物衛服五嵗一見/其貢材物要服六歲一見其貢貨物必如所言則周)
　(之諸侯各以服數來朝無六年一朝之事昭十三年/左傳叔向云明王之制使諸侯歲聘以志業閒朝以)
　(講禮再朝而㑹以示威再㑹而盟以顯昭明自古以/來未之或失也説左傳者以為三年一朝六年一㑹)
　(十二年而盟事與周禮不同謂之前代明王之法先/儒未嘗措意不知異之所由計彼六年一㑹與此六)
　(年五服一朝事相當也再㑹而盟與此十二年王乃/時巡諸侯各朝於方岳亦相當也叔向盛陳此法以)
　(懼齊人使盟若周無此禮叔向妄説齊人當以辭拒/之何敬以從命乎且云自古以來未之或失則當時)
　(猶尚行之不得為前代之法脅當時之人明矣大行/人所云見者何必皆是君自朝乎遣使貢物亦應可)
　(矣大宗伯云時見曰㑹殷見曰同時見殷見不云年/限時見曰會何必不是再朝而㑹乎殷見曰同何必)
　(不是再㑹而盟乎計六年大集應六服俱來而此文/惟言五服孔以五服為侯甸男采衛盖以要服路逺)
　(不必常能及期故/寛言之而不數也)
　(案六年五服一朝漢孔氏注五服侯甸男采衛六年/一朝㑹京師蔡傳從之唐孔氏疏既據周禮一歲一)
　(見二歲一見之文則是六服諸侯各以服數來朝無/六年一朝之事又引左傳叔向所云歲聘閒朝再朝)
　(而㑹以為計彼六年一㑹與此六年五服一朝事適/相合此以左傳揣度周官而曲通其説也宋元諸儒)
　(只信周禮六年各以服數來朝而謂周官言五服不/言六服者或要服逺不必如期而至耳蔡傳則疑周)
　(禮與周官不合故/附著其説於此)
王曰嗚呼凡我有官君子欽乃攸司愼乃出令令出惟
行弗惟反以公滅私民其允懐
　集傳建官之體統前章既訓迪之矣此則居守官職
　者咸在曰凡有官君子者合尊卑小大而同訓之也
　反者令出不可行而壅逆之謂言敬汝所主之職謹
　汝所出之令令出欲其行不欲其壅逆而不行也以
　天下之公理滅一已之私情則令行而民莫不敬信
　懷服矣
　集説(程子曰公則一致私則萬殊人心不同如面只/是私心○呂氏祖謙曰令出於君今戒凡有官)
　(君子而謂之謹乃出令盖令之大者固無異統而百/司庶府自下條教於其屬亦何莫非令隨其輕重皆)
　(有休戚固不可易也○民之從違視公私之消長私/意寖克則民懷寖深至於允懷則心誠懷之無有餘)
　(藴非以公盡滅其私者不能也上盡其公則下盡其/情也不曰至公無私而曰以公滅私者盖私者古今)
　(在官者之實病故成王示之消長之理使知所用力/也○陳氏經曰令未出而致謹可也既出則有行無)
　(反矣不謹於未令之先必反於既令之後何以示信/乎○陳氏櫟曰滅私者純乎天理而私欲淨盡之謂)
　(欲民之允懷非以公盡滅其私者不可允懷誠服之/謂也○王氏樵曰易渙汗其大號謂如汗之出而不)
　(反也以公滅私令之愼/也民其允懷令之行也)
學古入官議事以制政乃不迷其爾典常作之師無以
利口亂厥官蓄疑敗謀怠忽荒政不學牆面莅事惟煩
　集傳學古學前代之法也制裁度也迷錯繆也典常
　當代之法也周家典常皆文武周公之所講畫至精
　至備凡莅官者謹師之而已不可喋喋利口更改而
　紛亂之也積疑不決必敗其謀怠惰忽略必荒其政
　人而不學其猶正牆面而立必無所見而舉錯煩擾
　也○蘇氏曰鄭子產鑄刑書晉叔向譏之曰昔先王
　議事以制不為刑辟其言盖取諸此先王人法並任
　而任人為多故律設大法而已其輕重之詳則付之
　人臨事而議以制其出入故刑簡而政清自唐以前
　治罪科條止於今律令而已人之所犯日變無窮而
　律令有限以有限治無窮不聞有所闕豈非人法兼
　行吏猶得臨事而議乎今律令之外科條數萬而不
　足於用有司請立新法者日益不已嗚呼任法之弊
　一至於此哉
　集説(王氏炎曰議事以古義裁之故曰以制○呂氏/祖謙曰議事斷之以制制即前日所學之成法)
　(也○有疑即辨可否立決蓄而不辨一前一却謀所/以不成也怠失之不及忽失之過荒其政均也既歴)
　(數莅官之病復勉之以學之不可已學者應事以理/雖萬變而不勞不學者應事以才不通於理觸事面)
　(牆始猶以才力營之事漸多則不勝其煩矣○陳氏/櫟曰學古而後入官則謀事必能以古制裁酌之然)
　(世亦有好古而至於好異者故又欲其以典常之理/為師也不學則於理不明惟見其煩擾而已學不學)
　(之得失相去如此○王氏充耘曰無以利口亂厥官/猶云罔以側言改厥度罔以辨言亂舊政皆為輕信)
　(他人之言耳○陳氏雅言曰前代之法者堯舜禹湯/之所垂訓其法固善然有宜於古而不宜於今者故)
　(學之於入官之先而議之於制事之際則事得其宜/而無或有迷繆矣當代之法者文武周公之所講畫)
　(皆宜於今而不戾於古者故為典常而不可易但當/謹師而不可亂則事皆有所守而不至或輕改矣○)
　(湯氏顯祖曰學所以大蓄識而果德行者也蓄疑怠/忽而不學則雖有古不知所以制雖有常不知所以)
　(師於政事之/理猶面牆也)
戒爾卿士功崇惟志業廣惟勤惟克果斷乃罔後艱
　集傳此下申戒卿士也王氏曰功以志崇業以勤廣
　斷以勇克此三者天下之達道也呂氏曰功者業之
　成也業者功之積也崇其功者存乎志廣其業者存
　乎勤勤由志而生志待勤而遂雖有二者當㡬而不
　能果斷則志與勤虚用而終蹈後艱矣
　集説(林氏之竒曰洪範卿士惟月隐三年左傳曰鄭/武公荘公為平王卿士注曰王卿之執政者則)
　(卿士大臣也王氏曰卿士職業異於士大夫故别為/之戒○志所以極髙明故致其志者功之所以崇勤)
　(所以致廣太故盡其勤者業之所以廣盖無志則所/期者卑陋而已何自而崇乎不勤則所成者淺近而)
　(已何自而廣乎○朱子曰斷以不疑鬼神避之需者/事之賊也○陳氏大猷曰事之所成為功職之所務)
　(為業如士業於學學問思辨皆學業至於道充德備/則學之功成矣農業於田播耨耘耔皆農業至收穫)
　(有秋則農功成矣功之髙卑由立志之髙下欲功之/髙立志固貴乎髙然必勤以廣業則職業日勉日髙)
　(其基立而其成高也否則事業以怠惰而狹小如築/臺然安有基狹而臺髙者雖有此志終不遂矣○陳)
　(氏櫟曰功崇至後艱四句乃申言蓄疑敗謀怠忽荒/政之意而加警䇿耳功崇惟志業廣惟勤怠忽荒政)
　(之反也惟克果斷乃罔後艱蓄疑敗謀之反也○王/氏充耘曰所謂後艱者非後患乃艱難而不易耳盖)
　(天下之事乘其㡬而為之則易/為力後其時而為之則難為功)
位不期驕禄不期侈恭儉惟德無載爾偽作徳心逸日
休作偽心勞日拙
　集傳貴不與驕期而驕自至禄不與侈期而侈自至
　故居是位當知所以恭饗是禄當知所以儉然恭儉
　豈可以聲音笑貌為哉當有實得於已不可從事於
　偽作德則中外惟一故心逸而日休休焉作偽則揜
　䕶不暇故心勞而日著其拙矣或曰期待也位所以
　崇德非期於為驕禄所以報功非期於為侈亦通
　集説(呂氏祖謙曰居移氣養移體位禄之移養入於/驕侈而不自知處此而欲恭儉必實有是徳不)
　(容毫髪之偽然後可也天下之至逸而無憂者莫如/徳天下之至勞而無益者莫如偽使作偽者共知勞)
　(而無益亦何苦為此乎○陳氏經曰制驕莫如恭制/侈莫如儉實有得於恭儉則為徳以聲音笑貌為之)
　(則偽矣恭儉出於徳者逸而休恭儉出於偽者勞而/拙○孫氏繼有曰位髙則氣盈氣盈則必驕禄厚則)
　(用廣用廣則必侈恭儉驕侈念不並立故必恭儉然/後可以制驕侈但恭儉一也以恭儉之心發之為恭)
　(儉則為德以驕侈之心/文之以恭儉則為偽)
居寵思危罔不惟畏弗畏入畏
　集傳居寵盛則思危辱當無所不致其祗畏苟不知
　祗畏則入于可畏之中矣後之患失者與思危相似
　然思危者以寵利為憂患失者以寵利為樂所存大
　不同也
　集説(林氏之竒曰易曰亡者保其存者也亂者有其/治者也盖自以為存者必至於亡自以為治者)
　(必至於亂故自以為不足畏者必至於可畏觀魯季/孫自以為亡無日君子曰知懼如是斯不亡矣正此)
　(之謂○陳氏櫟曰居寵之寵即指禄位言利禄與危/辱為鄰甚可畏也思其危則畏懼不暇何敢驕侈乎)
　(○申氏時行曰上二畏字以兢業/之心言末一畏字以危辱之禍言)
推賢讓能庶官乃和不和政厖舉能其官惟爾之能稱
匪其人惟爾不任
　集傳賢有德者也能有才者也王氏曰道二義利而
　已推賢讓能所以為義大臣出於義則莫不出於義
　此庶官所以不爭而和蔽賢害能所以為利大臣出
　於利則莫不出於利此庶官所以爭而不和庶官不
　和則政必雜亂而不理矣稱亦舉也所舉之人能修
　其官是亦爾之所能舉非其人是亦爾不勝任古者
　大臣以人事君其責如此
　集説(陳氏經曰人能推讓樂善故也不能推讓忌嫉/故也九官相讓衆賢和朝范宣子讓其下皆讓)
　(安有不和者我忌嫉人人必忌嫉我交相忌嫉何有/於和○董氏鼎曰因所稱舉之賢否益足以見我之)
　(賢否則推人之賢乃我之賢也讓人之能乃我之能/也為人臣者以是觀之必無妬賢嫉能之事賢者有)
　(所勸而不肖者亦可以自警矣○邱氏濬曰有虞之/朝禹遜之稷契臯陶垂遜之殳斨伯與益遜朱虎熊)
　(羆伯夷遜蘷龍盖君以其人為賢能而用之而其人/不自賢不自能而推之賢讓之能其相與如此此百)
　(官和于朝而庶績所以咸熙也與成王仰惟唐虞建/官之意而時若之而以推賢讓能望其臣盖欲其効)
　(虞廷之九官濟濟相讓也○申氏時行曰庶官是六/卿之屬賢能凡有才徳者皆是賢不必其出于已而)
　(惟賢是推能不必其出于已而惟能是讓此至公之/心大臣之義也庶官和則是觀感其推讓之義而師)
　(師濟濟無忌克無乖爭也不和政庬是大臣出于私/而庶官化之舉能其官以下言大臣薦舉之公私不)
　(惟係庶官之和與不和而亦係/臣職之盡與不盡不可不慎也)
王曰嗚呼三事暨大夫敬爾有官亂爾有政以佑乃辟
永康兆民萬邦惟無斁
　集傳三事即立政三事也(王氏樵曰三事以為即立/政三事者成周雖分六官)
　(其職則仍古/三事之職也)亂治也篇終歎息上自三事下至大夫
　而申戒勅之也其不及公孤者公孤德尊位隆非有
　待於戒勅也
　集説(呂氏祖謙曰訓戒既終復提要總告之各敬爾/官以治爾政即前所謂欽乃攸司也統而言之)
　(惟在於輔君以永安民耳○陳氏大猷曰前言阜成/兆民指當時言此言永康兆民期於永久也○董氏)
　(鼎曰唐虞建官庶政和萬國寧我周建官庶政之和/亦若是則我周萬邦之寧者其有厭斁乎此成王歸)
　(于宗周不暇他及而汲汲於董正治官以國家紀綱/所係根本所關至不輕也○申氏時行曰三事即六)
　　(卿大夫即六卿之屬盖六卿所主即子民理事守法/之任也官以位言即卿屬政以職言即政治教化官)
　　(必有政而亂政即所以敬其官也以佑二句謂以此/輔君永康其民也萬邦惟無斁言被其阜成之澤者)
　　(永有尊親之心/而無厭斁矣)
　　總論(呂氏祖謙曰金縢成王初年之書也洛誥周公/還政之書也無逸立政周公教戒成王之書也)
　　(周官成王親政開物成務之書也合是數篇以觀成/王可以見其本質焉可以見其昏明疑信之變焉可)
　　(以見其講貫啓發之深焉可以見其知類通達離師/傅而不反焉成王進徳之序備矣周公格君之功著)
　　(矣○陳氏經曰周官立政之效也二篇大率相為表/裏周公作立政告成王王能推行之考此篇如撫萬)
　　(邦征弗庭即詰戎兵行天下之意也立太師傅保以/下即用三宅之意也戒百官以典常作師即克用常)
　　(人之意也成王尊所聞行所/知如此其髙明光大宜哉)
　
　
　
　
　
　
欽定書經傳説彚纂卷十八
　欽定四庫全書
欽定書經傳説彚纂卷十九
　　　君陳
　　　　集傳君陳臣名唐孔氏曰周公遷殷頑民於下
　　　　都周公親自監之周公既殁成王命君陳代周
　　　　公此其䇿命之詞史録其書以君陳名篇今文
　　　　無古文有
　　　　集説(夏氏僎曰必封國為君故穪君○林氏之/奇曰君陳漠孔氏但曰臣名鄭康成注禮)
　　　　(記坊記曰君陳葢周公之子伯禽弟也蘇氏陳/少南俱以為非而陳少南為詳明謂周公命康)
　　　　(叔成王命蔡仲父子之苗裔見於告戒之辭如/是之審況周公叔父有大勲勞於成王今命其)
　　　　(子以繼父事何無懿親之語若言他人然決無/是理也○李氏舜臣曰周公化商民已無不盡)
　　　　(繼其後者不必創為新政以駭之惟一循周公/軌轍可也故王命君陳三舉周公之訓以告之)
　　　　(今但一遵周公之訓無忿嫉無求備有忍従容/則東郊之民耳目不駭常如周公之在其左右)
　　　　(安静帖息可前卜也此命君陳之大/旨也宜康王曰惟君陳克和厥中)
　王若曰君陳惟爾令徳孝恭惟孝友于兄弟克施有政
　命汝尹兹東郊敬哉
　集傳言君陳有令德事親孝事上恭惟其孝友於家
　是以能施政於邦孔子曰居家理故治可移於官陳
　氏曰天子之國五十里為近郊自王城言之則下都
　乃東郊之地故君陳畢命皆指下都為東郊(地理今/釋東郊)
　(即下都詳/見湯誥)
　集說(林氏之奇曰言君陳之所以為令德者惟孝恭/而已孝經曰夫孝德之本也教之所由生也君)
　(陳之令德孝恭可謂得其本矣孝於父母者必友愛/於兄弟既盡其孝友之道則可以施之政也○呂氏)
　(祖謙曰令德即孝恭也令者所以形容孝恭之粹美/孝恭者所以指其德之實也惟孝友于兄弟自父母)
　(而達之兄弟也克施有政自家而達之官也君陳之/德如此則既成而可施於用矣成王所以舉東郊之)
　(任命之也東郊周公之居也今汝臨長之如之何其/不敬也○陳氏經曰商民難化由於民彝泯亂王屬)
　(之孝友之君陳所以正其本○王化頑民不求威猛/剛克之臣而屬之孝恭孝友之君陳仁哉○陳氏櫟)
　(曰治洛以化商民為重故君陳曰尹兹東郊畢命曰/保釐東郊其任一也孝恭之恭其德性本敬也敬哉)
　(之敬勉其/加敬也)
昔周公師保萬民民懷其德往愼乃司兹率厥常懋昭
周公之訓惟民其乂
　集傳周公之在東郊有師之尊有保之親師教之保
　安之民懐其德君陳之往但當謹其所司率循其常
　勉明周公之舊訓則民其治矣蓋周公既殁民方思
　慕周公之訓君陳能發明而光大之固宜其翕然聽
　順也
　集說(呂氏祖謙曰民深懐周公之德苟君陳一事少/異周公之初一法少變周公之舊則觀聽疑駭)
　(民不可得而治矣○金氏履祚曰周公以德師保萬/民民方思之君陳但循其治明其訓不待别有作為)
　(也○陳氏櫟曰化商之要莫大於法周公爾今所司/即周公之舊所司也周公之訓即公舊日所以師保)
　(萬民者也繼公所司之職以化公所化之民豈可少/異於公之訓乎曰愼曰懋上文所謂敬哉者莫大於)
　(是○陳氏雅言曰周公舊訓即所謂常法也周公既/殁民之思慕惟在於周公君陳為治政之取法者亦)
　(惟在於周公我既能以周公之道待彼彼亦安得不/以周公之道待我哉此民懷其德與民惟其乂雖有)
　(敘已徃期方來之不同然其為效則一而已○王氏/樵曰懋昭是申明提撕使人心益開曉而無復扞格)
　(不入之處是即所以/發明而光大之也)
我聞曰至治馨香感于神明黍稷非馨明德惟馨爾尚
式時周公之猷訓惟日孜孜無敢逸豫
　集傳呂氏曰成王既勉君陳昭周公之訓復舉周公
　精微之訓以告之至治馨香以下四語所謂周公之
　訓也既言此而揭之以爾尚式時周公之猷訓則是
　四言為周公之訓明矣物之精華固無二體然形質
　止而氣臭升(陳氏師凱曰形質指犧牲粢盛也止置/於此而不動者也氣臭升者燔燎羶香)
　(達於彼/者也)止者有方升者無間(陳氏師凱曰止者有方/言物在爼豆有方所也)
　(升者無間如臭隂達於淵泉臭/陽達於牆屋所達無界限也)則馨香者精華之上
　達者也至治之極馨香發聞感格神明不疾而速凡
　昭薦黍稷之苾芬是豈黍稷之馨哉所以苾芬者實
　明德之馨也至治舉其成明德循其本非有二馨香
　也周公之訓固為精微而舉以告君陳尤當其可自
　殷頑民言之欲其感格非可刑驅而勢廹所謂洞達
　無間者蓋當深省也自周公法度言之典章雖具苟
　無前人之德則索然萎薾徒為陳迹也故勉之以用
　是猷訓惟日孜孜無敢逸豫焉是訓也至精至微非
　日新不已深致敬篤之功孰能與於斯
　集說(蘇氏軾曰物之精華發越於外者為聲色臭味/足以移人亦足以感鬼神聖人以至治明德比)
　(于馨香有以也○林氏之奇曰至治之世其馨香之/發見可以感於神明而其所以為馨香者非黍稷也)
　(蓋以德之昭明故發而為治其馨香如是也如黍稷/可以為馨香則隨之粢盛豐備虞之享祀豐潔亦可)
　(以感於神明矣成王言此者蓋謂君陳欲商民之感/慕惟在於德德之馨香可以感於神明豈商民之難)
　(化哉○陳氏經曰論馨香之效至於感神明極所以/馨香之本又根諸明德有是德則有是治有是治則)
　(有是馨香有是馨香則有是感應○陳氏大猷曰治/本無馨香然善治之極則協氣休聞之所發越猶馨)
　(香之旁達而可愛也惡政之極則醜聲穢德之彰聞/猶腥臭之旁達而可惡也故善譽謂之流芳惡聲謂)
　(之遺臭神聰明不可欺故曰神明○董氏鼎曰益贊/禹曰惟徳動天至誠感神周公化商之訓曰明德惟)
　(馨感于神明幽逺難通莫天與神若猶可以徳感動/況苖民商民乎周公與益之言其意一也  王氏樵)
　(曰孝友之道通於神明堯舜之聖亦不出此欲君陳/益進其德以至於此則洞達無間何有於殷民哉聲)
　(色之於以化民末也所謂懋昭周公之訓者其本在/此也○孫氏繼有曰明德非勉强於旦夕者所能也)
　(必惟日孜孜無敢逸豫而後能法公/之德繼公之治是故以篤敬嚴之)
凡人未見聖若不克見既見聖亦不克由聖爾其戒哉
爾惟風下民惟草
　集傳未見聖如不能得見既見聖亦不能由聖人情
　皆然君陳親見周公故特申戒以此君子之德風也
　小人之德草也草上之風必偃君陳克由周公之訓
　則商民亦由君陳之訓矣
　集說(林氏之奇曰東坡嘗曰天地之化育有可以指/而言者有不可求而得者日皆知其所以為暖)
　(雨皆知其所以為潤雷電皆知其所以為震雪霜皆/知其所以為殺至於風悠然布於天地之間來不知)
　(其所自出去不知其所入故曰天地之化育有不可/求而得者蓋風之於物鼓舞搖蕩而不知其所以然)
　(君子之化民似之至於草則其勢柔弱惟風是從民/之於上亦如之○陳氏大猷曰戒哉戒其勿知凡人)
　(也○金氏履祥曰君陳逮事周公令德昭聞但患其/間斷則為人欲所昬又患其玩於見忽於行則明德)
　(不續矣常人之情雖莫不有好德景行之心而少有/克已蹈道之力當時親見周公者亦不少而少有能)
　(學周公者坐是故也○董氏鼎曰風之動物妙於無/迹草之從風亦不知其然而然所謂神而化之者誠)
　(在君陳自求之而已○陳氏雅言曰君陳親見周公/之聖往繼周公之任能式時周公之訓不至如常人)
　(之不克由聖則民將待周公者待我風行草偃之速/有不足以喻其從化之易矣此申言上文懋昭周公)
　(之訓惟民其乂之意而反其辭以戒之喻其效以勉/之○王氏樵曰民所視效在爾君陳之身未有風行)
　(而草不偃未有上行而下不效爾能/由周公之訓則民亦由爾之訓矣)
圖厥政莫或不艱有廢有興出入自爾師虞庶言同則
繹
　集傳師衆虞度也言圖謀其政無小無大莫或不致
　其難有所當廢有所當興必出入反覆(應氏鏞曰出/上之意以達)
　(之下入下之言以達之上/而與衆反覆籌度之也)與衆共虞度之衆論既同
　則又紬繹而深思之而後行也蓋出入自爾師虞者
　所以合乎人之同庶言同則繹者所以斷於已之獨
　孟子曰國人皆曰賢然後察之國人皆曰可殺然後
　察之庶言同則繹之謂也
　集說(林氏之奇曰自古為政因時而已故有行於古/而戾於今則可廢拂於古而宜於今則可興既)
　(有廢興則其出入取舍之際不可以自任也謀之貴/同斷之貴獨謀之不同則不能合天下之視聽以度)
　(其是非斷之不獨則又將依違牽制政無自而立矣/○吕氏祖謙曰廢興云者非謂更革周公之法蓋政)
　(事舉措之間斟酌權量以求其當而已夫上守周公/之法下資衆人之論非私之已者所能成王舉以屬)
　(君陳其知之也素矣○陳氏大猷曰周公之訓所不/可易至於政則謹始和中由俗而革或當廢或當興)
　(必出謀之國人入謀之左右○陳氏雅言曰事有當/廢事有當興即所圗謀之政也虞之於人繹之於已)
　(即能致其艱者矣○張氏居正曰外參於國人而不/專執乎已見内審於獨斷而不輕徇乎衆言斯可謂)
　(其難其慎而政之興革當無有不善者矣○傅氏元/初曰上下風草之機何其甚易而政事廢興之局又)
　(當致其甚難故/曰罔或不艱)
爾有嘉謀嘉猷則入告爾后于内爾乃順之于外曰斯
謀斯猷惟我后之德嗚呼臣人咸若時惟良顯哉
　集傳言切於事謂之謀言合於道謂之猷道與事非
　二也各舉其甚者言之良以德言顯以名言(王氏炎/曰良言)
　(其善顯言其/善之昭著也)或曰成王舉君陳前日已陳之善而歎
　息以美之也○葛氏曰成王殆失斯言矣欲其臣善
　則稱君人臣之細行也然君既有是心至於有過則
　將使誰執哉禹聞善言則拜湯改過不吝端不為此
　言矣嗚呼此其所以為成王歟
　集說(蘇氏軾曰臣謀之而君能行此眞君之德也豈/待其順之于外云爾也哉成王之言此者非貪)
　(臣之功實欲歸功于臣以來衆言也○黄氏度曰人/臣招過掠美豈惟不足成其君而其身亦何以居之)
　(顧豈能為良顯乎詩曰仲山甫之德柔嘉維則令儀/令色小心翼翼又曰既明且哲以保其身夙夜匪懈)
　(以事一人○吕氏祖謙曰此王舉君陳前日之善也/君陳平昔謀猷入告及既施行則澹然不有前日尚)
　(忘已之善而皆歸之於君今日豈忘人之善而欲出/於已乎○陳氏大猷曰臣人猶言人臣○陳氏櫟曰)
　(此非特善則稱君臣之義當然以善言上聞而君不/我違使得行之於外非有德之君丕能若此此乃人)
　(臣宣上德意以明示於衆也成王非欲臣之譽已蓋/欲君陳審謀猷以見之設施庶幾君蒙其歸美而臣)
　(遂其良顯耳○張氏居正曰夫君陳有善不自以為/已功而歸之於君成王受善亦不自以為已出而歸)
　(之君陳蓋亦庶幾乎唐虞都俞之休風矣其致治太/平宜哉○王氏樵曰嘉謀以事言嘉猷以道言謀必)
　(有道猷必有事亦互言之也謀雖臣之謀而聽謀者/君之聰猷雖臣之猷而施行其猷者君之賢舜用其)
　(中於民人之善即舜之善則斯謀/斯猷謂之我后之德理實如是也)
王曰君陳爾惟𢎞周公丕訓無依勢作威無倚法以削
寬而有制從容以和
　集傳此篇言周公訓者三曰懋昭曰式時至此則𢎞
　周公之丕訓欲其益張而大之也君陳何至依勢以
　為威倚法以侵削者(孔氏安國曰無倚法/制以行刻削之政)然勢我所
　有也法我所用也喜怒予奪毫髪不於人而於己是
　私意也非公理也安能不作威以削乎君陳之世當
　寛和之時也然寬不可一於寛必寛而有其制和不
　可一於和必從容以和之而後可以和厥中也
　集說(孔氏穎達曰君陳之智必不及周公而令闡大/周公訓者遵行其法使廣被於民即是闡揚而)
　(大之非遣君陳為法使大於周公法也○夏氏僎曰/上文言周公之訓不可不遵然未言今日治商民當)
　(如何故此及之無依勢至以和此言商民不犯法者/待之當如此其下則言不幸入於法者待之當如此)
　(姦宄敗亂又非此比故三細不宥○呂氏祖謙曰周/公之訓大矣猶欲𢎞之者繼前人之政苟止以持循)
　(因襲為心其所成必降前人數等惟奮然開拓期以/光大前業然後僅能不替蓋造始之與繼成其力量)
　(不同也和中之時大體固當寛苟無制則流蕩放肆/安能從容以和乎馴擾調娛於品節之中游息化養)
　(於範圍之内斯其所以和也○依勢倚法粗言之則/君陳豈假寵利行私者若不必戒也精言之則是二)
　(病者雖賢者猶懼不能免焉勢者我之所居也法者/我之所用也朝夕居之用之已豈能不與其間一有)
　(與焉則為依勢作威倚法以削矣作者非其自然削/者侵其當然也是二病者藏於眇忽幾微之間豈可)
　(不精辨哉○張氏居正曰周公告成王治洛則曰明/作有功惇大成裕是嚴中有寬成王告君陳則曰寛)
　(而有制從容以和是寬中有嚴可見剛柔相濟仁義/竝行乃萬世治天下之大法也○劉氏應秋曰上欲)
　(君陳由訓而勉之以敬篤之功凡人三節皆由訓之/事下欲君陳𢎞訓而示之以和平之治殷民六節皆)
　(𢎞訓之事由者率由之也/𢎞則又從而恢廓之矣)
殷民在辟予曰辟爾惟勿辟予曰宥爾惟勿宥惟厥中
　集傳上章成王慮君陳之徇已此則慮君陳之徇君
　也言殷民之在刑辟者不可徇君以為生殺惟當審
　其輕重之中也
　集說(林氏之奇曰法者所與天下共也苟輕重不麗/於法而以人主之指意為出入則何以法為哉)
　(○吕氏祖謙曰君陳篤厚之人也懼其持守者或不/足故告之以殷民之麗於罪無徇上之意惟觀法之)
　(中也○薛氏季宣曰法之與宥非人君所得而私也/人臣徇人主之私則民將何賴不從令而惟中之問)
　(其刑與貸無有輕重之失矣命其臣而訓以無從君/令非有道而忘已者不能也○陳氏經曰君之喜怒)
　(無常情法之輕重有常理不徇君而徇理之中可也/君言苟是從君可也非從君乃從理也君言苟未是)
　(則從理可也從理/乃所以從君也)
有弗若于汝政弗化于汝訓辟以止辟乃辟
　集傳其有不順于汝之政不化于汝之訓刑之可也
　然刑期無刑刑而可以止刑者乃刑之此終上章之
　辟
　集說(林氏之奇曰刑之用也豈得已哉蓋刑一人而/使千萬人莫不畏皆將遷善逺罪惟恐蹈斯人)
　(之覆轍如此則刑可措矣故君陳之以弗若弗化之/故而加之以辟者其意將以止辟也○洪氏翼聖曰)
　(申言辟不徇君而辟之惟厥中也必其辟以止辟者/然後乃辟苟非可以止辟者其肯徇君以為辟乎是)
　(辟能審其中而非/失之於濫及矣)
狃于姦宄敗常亂俗三細不宥
　集傳狃習也常典常也俗風俗也狃於姦宄與夫毁
　敗典常壞亂風俗人犯此三者雖小罪亦不可宥以
　其所關者大也此終上章之宥
　集說(王氏樵曰敗常孔氏謂毁敗五常之教如康誥/不孝不友之類亂俗僻言怪行以亂風俗如少)
　(正卯之類敗常亂俗是兩様○孫氏繼有曰三細非/以三者為細也三事中所犯亦自有大小舉小以該)
　(大○傅氏元初曰辟而有止辟者在宥而有不宥者/存正是寛而有制從容以和的意思曰乃辟則非以)
　(致刑兼刑措之用者其寧開一面可知矣曰三細不/宥則大者不宥可知而出此三者之外其捐棄細過)
　(偕之大道/又可知矣)
爾無忿疾于頑無求備于一夫
　集傳無忿疾人之所未化無求備人之所不能
　集說(陳氏經曰頑不率教者不可忿疾之率教者則/當奬拔之然不可以求備下文分言之必有忍)
　(至德乃大即無忿疾于頑之意簡厥修至率其或不/良即無求備之意○馬氏森曰於未化者而忿疾之)
　(則民將無所容而為善之機塞矣於不能者而求備/之則天下皆棄人而進善之心阻矣是必不怒其頑)
　(也而從容以待其化不責之備也而引掖以進於善/則寛和之道得而宜民之治興矣○孫氏繼有曰忿)
　(疾則絶之已甚適堅其為惡之心求備則求之太/詳適阻其為善之志故以無忿疾無求備者戒之)
必有忍其乃有濟有容德乃大
　集傳孔子曰小不忍則亂大謀必有所忍而後能有
　所濟然此猶有堅制力蓄之意若洪裕寛綽恢恢乎
　有餘地者斯乃德之大也忍言事容言德各以深淺
　言也
　集說(蘇氏軾曰有殘忍之忍有容忍之忍近世學者/乃謂當斷不可以不忍忍所以為義是成王教)
　(君陳果於刑殺以殘忍為義也夫不忍人之心人之/本心也故古者以不忍勸人以容忍勸人則有之矣)
　(未有以殘忍勸人者也○林氏之奇曰忍者勉强而/行人與已猶二容者自然而然人已渾乎為一矣自)
　(有忍而充於有容則忍之迹泯而廣大之德成矣○/容忍二字雖同然别而言之如勾踐之於吳太王之)
　(於狄所謂忍也使其不忍則趣亡矣其何以濟如湯/之於葛文王之於昆夷所謂容也不以其頑而包之)
　(於度量之内殆若天地焉孰得而測度之非大而何/○薛氏瑄曰治大衆必有容乃可易曰包蒙吉○孫)
　(氏繼有曰忍便有委曲化導之意則政訓可以漸入/風俗可以漸移故曰濟容便有萬物一體之量若人)
　(已兩忘賢愚一視故曰大/徳大則事之濟不待言矣)
簡厥修亦簡其或不修進厥良以率其或不良
　集傳王氏曰修謂其職業良謂其行義職業有修與
　不修當簡而别之則人勸功進行義之良者以率其
　不良則人勵行
　集說(林氏之奇曰殷民雖染紂之惡然亦已薰陶於/周公之訓故有修者亦有不修者有良者亦有)
　(不良者以其或已化或未化故也○夏氏僎曰修者/簡别之不使與不修者混不修者亦簡别之不使與)
　(修者雜既簡别之如此然後於中選其能自修而至/於為良善者進用之則不良者知所愧慕亦必修飭)
　(而至於良善是進其良所以率其不良者也○陳氏/大猷曰修者方修於善良者已進於善○陳氏櫟曰)
　(修不修皆可簡别故不修者亦以簡言惟良者可進/用故不良者以率言此其立言所以不同也○申氏)
　(時行曰修是力田安居務其職業者以保言良是和/身睦家善其行義者以師言簡修者表厥宅里簡不)
　(修者殊厥井疆不使混而無别也進者舉而用之率/者倡率鼓舞之所謂舉善以教不能也○王氏樵曰)
　(使不修者皆修在於簡别之分明使不良者皆良在/於勸率之有道皆以人治人而無忿疾于頑求備于)
　(一夫之意此所/以為和中也)
惟民生厚因物有遷違上所命從厥攸好爾克敬典在
德時乃罔不變允升于大猷惟予一人膺受多福其爾
之休終有辭于永世
　集傳言斯民之生其性本厚而所以澆薄者以誘於
　習俗而為物所遷耳然厚者既可遷而薄則薄者豈
　不可反而厚乎反薄歸厚特非聲音笑貌之所能為
　爾民之於上固不從其令而從其好大學言其所令
　反其所好則民不從亦此意也敬典者敬其君臣父
　子兄弟夫婦朋友之常道也在德者得其典常之道
　而著之於身也蓋知敬典而不知在德則典與我猶
　二也惟敬典而在德焉則所敬之典無非實有諸已
　實之感人㨗於桴鼔所以時乃罔不變而信升于大
　猷也如是則君受其福臣成其美而有令名於永世
　矣
　集說(孔氏安國曰人之於上不從其令從其所好故/人主不可不愼所好○林氏之奇曰敬典者即)
　(康誥所謂敬典也成王命君陳與命康叔之言大概/不異蓋殷之頑民其遷於成周者周公君陳尹之其)
　(留居於故都者康叔君之故成王命之之言欲其待/之以寬持之以久惟以優游不迫之道漸染而使之)
　(遷善不可以㬥戾之刑驅迫之其語雖殊而其意一/也○鄭氏伯熊曰人君不言福風俗淳厚偕之大道)
　(此人君之福也成王云膺受多福康王云永膺多福/皆以商民式化言之天保報上受福之詩也歸之羣)
　(黎百姓徧為爾德詩之意即成康之意也○呂氏祖/謙曰化之博也福之厚也名之長也所以致之者皆)
　(出於敬典在德而已東郊之命君陳始以令德孝恭/得之成王終以敬典在德勉之取之以實期之以實)
　(也○陳氏經曰民變其舊俗而後進於大道允升大/猷則化頑成仁反薄歸厚矣○胡氏士行曰民性本)
　(善顧上有好者率之耳德化行世道升君之福臣之/名何有紀極君陳可不勉哉○陳氏櫟曰敬典在德)
　(是能謹其所好時罔不變是即從厥攸好也蓋德者/化商民之本敬者又以德化商民之本始曰命汝尹)
　(兹東郊敬哉終曰爾克敬典在德始終一敬而德有/諸已矣德有諸已而商民可化矣一篇綱領中之綱)
　(領○王氏樵曰敬典在德眞所謂明德之馨香可以/洞達無間者於化殷乎何有所以時乃罔不變允升)
　(于大/猷也)
　總論(林氏之奇曰殷民之心術丕變於紂之惡為已/深所以迪屢不靜歴數世而餘風未殄將欲作)
　(其愧恥之心而革其㬥戾之習以馴致於士君子之/域非一朝一夕所能也故當其初遷則周公為師保)
　(及公既殁又擇君陳而命之繼其後也○張氏居正/曰此篇之言甚切於治道君陳所以成和中之治歴)
　(三紀而世變風移皆本於此其篇中敬典在徳一言/尤為綱要葢以教化為先務以修徳為本原自古帝)
　(王修身致治用此道也先儒謂君/陳一命乃成王真得實造之學)
　　顧命
　　　集傳顧還視也成王將崩命羣臣立康王史序
　　　其事為篇謂之顧命者鄭𤣥云囘首曰顧臨死回
　　　顧而發命也今文古文皆有○吕氏曰成王經三
　　　監之變王室幾摇故此正其終始特詳焉顧命成
　　　王所以正其終康王之誥康王所以正其始
　　　集説(林氏之竒曰書五十八篇命篇之名皆撮/取其篇中數字以為簡編之别惟顧命費)
　　　(誓則又特命焉此亦出於史官一時之意而已/○黄氏度曰君奭周召相重在師保顧命召畢)
　　　(相重在率諸侯○吕氏祖謙曰天子天下之共/主也成王力疾臨廟朝而命之二公受遺率諸)
　　　(侯而輔之所以公天位而嚴大寳也○真氏徳/秀曰此篇見周公養成君徳之效又見召公當)
　　　(危疑之際區處周/宻皆可為來世法)
惟四月哉生魄王不懌
　集傳始生魄十六日王有疾故不悦懌
　集說(呉氏澄曰不懌疾甚也天子之疾曰/不懌曰不豫皆臣子不忍斥言之也)
甲子王乃洮頮水相被冕服憑玉几
　集傳王發大命臨羣臣必齊戒沐浴今疾病危殆故
　但洮盥頮面扶相者被以衮冕憑玉几以發命
　集說(孔氏穎達曰禮洗手謂之盥洗面謂之靧頮是/洗面知洮為盥手相者正王服位之臣被以冠)
　(冕加朝服以衮冕朝諸侯之服加王身也覲禮王服/衮冕而有玉几此既憑玉几明服衮冕也○林氏之)
　(奇曰論語朝服拖紳孔子不敢以䙝服見其君成王/不敢以䙝服臨其臣君臣之禮豈可以疾而廢之哉)
　(○夏氏僎曰漢志言哉生魄即甲子日恐不然武成/言一月壬辰旁死魄越翼日癸巳今此哉生魄上無)
　(日辰故甲子不可考其為何日也○呂氏祖謙曰甲/子去崩纔一日耳猶盥洗以致潔冕服以致嚴顧託)
　(之言淵奥精明蓋臨衆之敬不以困憊廢素定之理/雖垂殁固烱如也惟善治氣者能歴疾病而不惰善)
　(養心者能臨死亡而不昏豈一朝一夕之積/哉○張氏居正曰成王之克自敬德可見)
乃同召太保奭芮伯彤伯畢公衞侯毛公師氏虎臣百
尹御事
　集傳同召六卿下至御治事者太保芮伯彤伯畢公
　衞侯毛公六卿也冢宰第一召公領之司徒第二芮
　伯為之(林氏之奇曰芮伯作旅巢命此/在武王之世成王之世為司徒)宗伯第三彤
　伯為之司馬第四畢公領之(陳氏師凱曰畢公名髙/繼周公為東方諸侯之)
　(伯則亦必繼/周公為太師)司宼第五衞侯為之司空第六毛公領
　之(陳氏師凱曰毛公名鄭/時以諸侯入為太傅)太保畢毛三公兼也芮彤
　畢衞毛皆國名(地理今釋芮孔傳云周同姓圻内之/國杜預云馮翊臨晉縣芮鄉今陜西)
　(西安府朝邑縣有南芮鄉北芮鄉古芮伯國也彤案/胡三省通鑑注彤伯之國當在鄭縣界鄭縣今陜西)
　(西安府華州州西南有彤城畢杜注云在長安縣西/北長安今屬陜西西安府衞今河南衞輝府淇縣毛)
　(路史云毛伯國上邽藉水旁有毛泉上邽今陜西鞏/昌府秦州地案毛泉見水經注亦未言即毛伯之國)
　(路史不知何據今毛地未/知確在何所姑存其說)入為天子公卿師氏大夫
　官虎臣虎賁氏(林氏之奇曰下大夫掌/先後王及守王宫者也)百尹百官之
　長及諸御治事者平時則召六卿使率其屬此則將
　發顧命自六卿至御事同以王命召也
　集說(孔氏穎達曰太保是三公官名畢毛又亦稱公/知此三人是三公也三人是三公而與侯伯相)
　(次知六者是六卿衞侯為司宼而位第五知此先後/是六卿次第也以三公尊故特言公其餘三卿舉其)
　(本爵見其以國君入為卿也天子三公皆以卿為之/不復别置其人髙官兼攝下司者漢世以來謂之為)
　(領王肅云彤姒姓之國其餘五國姬姓畢毛文王庶/子○周禮師氏中大夫掌以媺詔王居虎門之左司)
　(王朝得失之事帥其屬守王之門重其所掌故與虎/臣竝於百尹之上特言之諸御治事謂諸掌事者蓋)
　(大夫士皆被召也王肅云治事蓋羣士也○林氏之/奇曰此蓋紀述一時所命之人而周家命官之意見)
　(於此者有四以六卿兼主三公之事一也諸侯入為/公卿二也公卿皆同姓之邦三也三公九卿各以其)
　(職任為尊卑不以爵秩髙下四也○朱子曰顧命排/得三公三孤六卿齊整召公與畢公毛公是三公芮)
　(伯彤伯衞侯是三孤太保是冢宰芮伯是司徒衞侯/是康叔為司宼所以康誥中多說刑三公只是以道)
　(義傅保王者無職事官屬却下行六卿事漢時太傅/亦無官屬○潘氏士遴曰敘畢公於二伯後敘毛公)
　(於衞侯後敘六/卿不叙三公也)
王曰嗚呼疾大漸惟幾病日臻既彌留恐不獲誓言嗣
兹予審訓命汝
　集傳此下成王之顧命也自嘆其疾大進惟危殆病
　日至既彌甚而留連恐遂死不得誓言以嗣續我志
　此我所以詳審發訓命汝統言曰疾甚言曰病
　集說(孔氏穎達曰志欲有言若不能言則不能續志/○吕氏祖謙曰誓言則發之力審訓則思之熟)
　(不易其言欲羣臣/之不苟於聽也)
昔君文王武王宣重光奠麗陳教則肄肄不違用克達
殷集大命
　集傳武猶文謂之重光猶舜如堯謂之重華也奠定
　麗依也言文武宣布重明之德定民所依陳列教條
　則民習服習而不違天下化之用能逹於殷邦而集
　大命於周也
　集說(蘇氏軾曰奠定民所麗著定民居也○林氏之/奇曰下武之序曰武王有聖德復受天命能昭)
　(先人之功文王有聲之序曰武王能廣文王之聲所/謂重光也○朱子語類問奠麗陳教則肄麗字據孔)
　(氏音力馳反施也諸家多作附麗之麗謂土著也奠/麗謂養之陳教謂教之未知其說如何某竊謂從孔)
　(氏說亦自平直奠麗者謂定其所施之號令也陳教/則陳其所以教之之道也肄或訓勞或訓習愚意謂)
　(從習為長未敢自决曰前篇有以麗訓刑者肄當訓/習○吕氏祖謙曰堯舜君臣故謂之重華文武父子)
　(故謂之重光奠麗者定民之所附麗如居之麗於楝/宇食之麗於畎畞之類肄者教養之事必先肄習肄)
　(習之久事理貫徹舉無所違然後能推而達之代殷/而集大命也○陳氏雅言曰宣重光言先王相繼而)
　(能明其德也奠麗至不違言能盡教養之政而化服/民心也用克至大命言能推教養之效以大受天命)
　(也文王奠民之所麗武王亦無異於文王觀其散財/發粟可知教民之道則明德慎罰此文王已陳之教)
　(條也武王亦無異於文王觀其惇信明義則又可知/是以斯民至於服習不違自友邦之修治以至西土)
　(之怙冒自東征之撫綏以至蠻貊之率俾教養之效/無違不及謂之用克達殷者信矣於以見文武以德)
　(為善政之本以善政為化服民心之/本以化服民心為大受天命之本也)
在後之侗敬迓天威嗣守文武大訓無敢昏逾
　集傳侗愚也成王自稱言其敬迎上天威命而不敢
　少忽嗣守文武大訓而無敢昏逾天威天命也大訓
　述天命者也於天言天威於文武言大訓非有二也
　集說(吕氏祖謙曰此成王自敘平日用力之實也敬/迓者凛然如在其上敬以氶之而非心之有所)
　(將迎也嗣守言操存之工也敬則不昏昏則不存矣/少昏即逾君子所以毋不敬也○王氏充耘曰天威)
　(即上所集之大命文武奠麗陳教布為大訓正是述/天理以啓佑後人者嗣守無逾正是敬迓天威處也)
　(○王氏樵曰天威言敬迓者戒謹恐懼常迎之于先/幾文武大訓即述天命者必踐履服行始可謂之能)
　(嗣守也無敢昏逾常惺惺/然在心而不踰越其則也)
今天降疾殆弗興弗悟爾尚明時朕言用敬保元子釗
𢎞濟于艱難
　集傳釗康王名成王言今天降疾我身殆將必死弗
　興弗悟爾庶幾明是我言用敬保元子釗大濟于艱
　難曰元子者正其統也
　集說(夏氏僎曰王業以艱難而成今則艱難之業將/責之康王矣○吕氏祖謙曰弗興弗悟血氣之)
　(病耳若志氣則無敢昏逾者初未嘗病也○呉氏澄/曰明是朕言者不昧我所命而遵用之也宗社之重)
　(基業之大付之一人可謂艱難言/當敬保䕶康王大渡脫艱難也)
柔遠能邇安勸小大庶邦
　集傳懷來馴擾安寧勸導皆君道所當盡者合遠邇
　小大而言又以見君德所施公平周溥而不可有所
　偏滯也
　集說(孔氏穎達曰言當為善政遠近俱安之又當安/勸小大衆國安之使國得安存勸之使相勸為)
　(善○王氏樵曰遠者柔以懷之使來邇者擾而馴之/使治小大庶邦咸有以安之而使大小相安有以勸)
　(之而使謹守侯度合逺邇而柔能異施通小/大而安勸無間則君德所及無所偏滯矣)
思夫人自亂于威儀爾無以釗冒貢于非幾
　集傳亂治也威者有威可畏儀者有儀可象舉一身
　之則而言也蓋人受天地之中以生是以有動作威
　儀之則成王思夫人之所以為人者自治於威儀耳
　自治云者正其身而不假於外求也貢進也成王又
　言羣臣其無以元子而冒進於不善之幾也蓋幾者
　動之微而善惡之所由分也非幾則發於不善而陷
　於惡矣威儀舉其著於外者而勉之也非幾舉其發
　於中者而戒之也威儀之治皆本於一念一慮之微
　可不謹乎孔子所謂知幾子思所謂謹獨周子所謂
　幾善惡者皆致意於是也成王垂絶之言而拳拳及
　此其有得於周公者亦深矣○蘇氏曰死生之際聖
　賢之所甚重也成王將崩之一日被冕服以見百官
　出經遠保世之言其不死於燕安婦人之手也明矣
　其致刑措宜哉
　集說(朱子語類問非幾幾字多訓危竊謂幾即事也/猶萬幾之幾冒貢于非幾謂冒進于非所當為)
　(之事未知是否曰幾者事之微也○呂氏祖謙曰周/公精微之傳成王得之將終方以示羣臣孔子精微)
　(之傳曾子得之將終方以示孟敬子皆近在於威儀/容貌顔色辭氣之際然則周孔豈惟同道其用工之)
　(次第品目亦莫不同也○威儀失則豈特形於事見/於行然後當戒一俯一仰毫釐有間即非天命已冒)
　(進於非之幾矣其誥戒之嚴宻可見其察之精也○/王氏樵曰動作威儀之則此固修身者所當自致其)
　(力而無假於外然主之者心也心或冒貢于非幾威/儀不可得而治矣輔之者臣也君心之非未格臣亦)
　(與有責矣爾左右輔弼胥訓告胥保惠胥教誨務防/其未萌之欲止其未形之邪使心不入于非幾而後)
　(可○當時諸臣固非引其君於非者然或幾微之事/徇之而不謹自微而大將自是滋矣此人主之所甚)
　(畏而輔君者不可不謹也○顧氏錫疇曰治民本於/一身治身本於一心此成王反本窮源之論思字身)
　(親歴驗而熟思長慮也/謹幾工夫在於慎獨)
兹既受命還出綴衣于庭越翼日乙丑王崩
　集傳綴衣幄帳也羣臣既退徹出幄帳於庭喪大記
　云疾病君徹懸(陳氏師凱曰懸樂懸也鐘磬之/在簨簴者天子宫懸諸侯軒懸)東首
　於北牖下(孔氏穎達曰寢於北/牖下東首反初生也)是也於其明日王崩
　集說(孔氏穎達曰周禮射人掌國之三公三孤卿大/夫之位三公北面孤東面卿大夫西面司士掌)
　(治朝之位與射人同是天子之朝位與射禮位同其/入門當立定位如此及王呼與言必各自前進已受)
　(顧命退還本治事之位○綴衣者連綴衣物出之於/庭則是從内而出下云狄設黼扆綴衣則綴衣是黼)
　(扆之類黼扆是王坐立之處知綴衣是施張於王坐/之上故以為幄帳也周禮幕人掌帷幕幄帟綬之事)
　(鄭云在旁曰帷在上曰幕帷幕皆以布為之四合象/宫室曰幄王所居之帳也帟王在幕居幄中坐上承)
　(塵也幄帟皆以繒為之然則幄帳是黼扆之上所張/之物此言出綴衣于庭則亦幷出黼扆王發顧命在)
　(此黼扆幄帳之坐命訖乃復反於寢處以王病重不/復能臨此坐故徹出幄帳于庭也○吕氏祖謙曰正)
　(死生之變而審安危之幾於此章見之羣臣既退而/徹幄所謂疾病内外皆埽蓋靜以俟終順之至也)
太保命仲桓南宮毛俾爰齊侯呂伋以二干戈虎賁百
人逆子釗於南門之外延入翼室恤宅宗
　集傳桓毛二臣名伋太公望子為天子虎賁氏延引
　也翼室路寢旁左右翼室也太保以冢宰攝政命桓
　毛二臣使齊侯(地理今釋史記武王封師尚父于齊/都營邱正義云營邱在青州臨淄北)
　(百歩外城中今山東青州府臨/淄縣西北三里有營邱城是也)呂伋以二干戈虎賁
　百人逆太子釗于路寢門外引入路寢翼室為憂居
　宗主也吕氏曰發命者冢宰傳命者兩朝臣承命者
　勲戚顯諸侯體統尊嚴樞機周密防危慮患之意深
　矣入自端門萬姓咸覩與天下共之也延入翼室為
　憂居之宗示天下不可一日無統也唐穆敬文武以
　降閹寺執國命易主於宫掖而外廷猶不聞然後知
　周家之制曲盡備豫雖一條一節亦不可廢也
　集說(夏氏僎曰桓毛必宿衞之臣○王氏安石曰稱/子者所以正名明父子繼世之義稱名未成君)
　(也王宫南向南門王宫之外門也○范氏祖禹曰成/王崩太子必在側當是時本在内特出而迎之所以)
　(顯之於衆也○黄氏度曰吕伋仲桓南宫毛書姓書/名謹之也伋書國書爵殊之於大夫也○王氏樵曰)
　(初喪未為梁闇故以/東夾室為恤宅之地)
丁卯命作冊度
　集傳命史為冊書法度傳顧命於康王
　集說(孔氏穎達曰周禮内史掌䇿命經不言命史史/是常職不假言之既作䇿書因作受䇿法度下)
　(云升階即位及受同祭饗皆是法度○王氏安石曰/喪禮厥明而小斂又厥明而大斂尊卑皆同丁卯大)
　(斂後也○董氏琮曰成王命周公留後康王命/畢公保釐皆作冊此將以父命傳子故亦作冊)
越七日癸酉伯相命士須材
　集傳伯相召公也召公以西伯為相須取也命士取
　材木以供喪用
　集說(孔氏穎達曰自此以下至立于側階惟命士須/材是擬供喪用其餘皆是將欲傳命布設之事)
　(○成王既崩事皆聽於冢宰自非召公無由發命知/伯相即召公也王肅云召公為二伯相王室故曰伯)
　(相上言太保命仲桓此改言伯相者於此所命士多/非是國相不得大命諸侯故改言伯相以見政皆在)
　(焉○薛氏季宣曰士山虞匠人之屬○吕氏祖謙曰/自康王受命前命皆出於召公曰太保命仲桓南宫)
　(毛又曰命作冊度又曰伯/相命士所以一號令也)
狄設黼扆綴衣
　集傳狄下士祭統云狄者樂吏之賤者也喪大記狄
　人設階蓋供喪役而典設張之事者也黼扆屏風畫
　為斧文者設黼扆幄帳如成王生存之日也
　集說(孔氏穎達曰釋宫云牖户之間謂之扆李廵曰/謂牖之東户之西郭璞曰禮云斧扆者以其所)
　(在處名之又云禮有斧扆形如屛風畫為斧文置於/扆地因名為扆是黼扆者屏風畫為斧文在於户牖)
　(之間考工記云畫繢之事白與黑謂之黼是用白黑/畫屛風置之於扆地故名為黼扆經於四坐之上言)
　(設黼扆綴衣則四坐皆設之所云狄設亦是伯相命/設之設四坐及陳寶玉兵器與輅車各有所司皆是)
　(相命不言所命之/人從上省文也)
牖間南嚮敷重蔑席黼純華玉仍几
　集傳此平時見羣臣覲諸侯之坐也敷設重席所謂
　天子之席三重者也蔑席桃竹枝席也(陳氏師凱曰/此据古注也)
　(竹枝字當乙爾雅云桃枝四寸有節/疏云竹相去四寸有節者名桃枝)黼白黑雜繒純
　緣也華彩色也華玉以飾几仍因也因生時所設也
　周禮吉事變几凶事仍几是也
　集說(孔氏穎達曰周禮司几筵云凡大朝覲大饗射/凡封國命諸侯王位設黼扆扆前南嚮設莞筵)
　(紛純加繅席畫純加次席黼純左右玉几彼所設者/即此坐也彼言扆前此言牖間彼言次席此言篾席)
　(一也鄭注彼云次席桃枝席有次列成文則此席用/桃枝之竹必相傳有舊說也考工記云白與黑謂之)
　(黼釋器云緣謂之純黼純蓋以白繒黑繒錯雜彩以/緣之○金氏履祥曰古者前為堂後為室室中以東)
　(向為尊户在其東南牖在其南户牖之外為堂以南/向為尊其位在户外之西牖外之南故爾雅户牖之)
　(間謂之扆謂設扆之處也/此所謂牖間南嚮之坐也)
西序東嚮敷重底席綴純文貝仍几
　集傳此旦夕聽事之坐也東西廂謂之序底席蒲席
　也綴雜彩(孔氏穎達曰綴者連綴諸色席/必以彩為緣故以綴為雜彩也)文貝有文
　之貝以飾几也(孔氏穎達曰貝者水虫取其甲以飾/器物李巡曰貝甲以黄為質白為文)
　(彩名為餘蚳以白為質黄為文彩名為餘/泉飾几謂用此餘蚳餘泉之貝飾几也)
　集說(孔氏穎達曰西序之坐在燕饗坐前以其旦夕/聽事重於燕飲故西序為旦夕聽事之坐○按)
　(朝士職掌治朝之位王南面此西序東嚮者以此諸/坐竝陳避牖間南嚮覲諸侯之坐故也○吕氏祖謙)
　(曰就路寢西廂設坐東嚮也○金氏履祥曰爾雅東/西牆謂之序蓋古者宮室之内以墉牆為隔猶今以)
　(壁隔也東西牆猶言東西壁壁之外即夾室故又曰/東西廂謂之序自堂言之則東西壁為序自夾室言)
　(之則牆乃夾室之牆也夾之前謂/之廂故夾室亦通可謂之廂矣)
東序西嚮敷重豐席畫純雕玉仍几
　集傳此養國老饗羣臣之坐也豐席筍席也(陳氏師/凱曰筍)
　(席當為莞席/傳寫誤也)畫彩色(孔氏穎達曰考工記云畫繢之/事雜五色是彩色為畫蓋以五)
　(彩色畫帛/以為緣)雕刻鏤也(孔氏穎達曰雜以/金玉刻鏤為飾)
　集說(孔氏穎達曰其東序西嚮養國老饗羣臣之坐/者按燕禮云坐於阼階上西嚮則養國老及饗)
　(與燕禮同○吕氏祖謙曰就路寢東廂設坐西嚮也/○金氏履祥曰賈氏注禮曰序以西為正堂序東有)
　(夾室蓋士惟東房西室乃以室户房間為中房前東/壁為序序東有夾惟天子諸侯則有東西房有東西)
　(夾○馬氏森曰豐席傳解筍席與下西夾席同恐或/誤也孔傳訓豐為莞本草曰蒲一名苻離楚謂之莞)
　(鄭箋云莞小蒲也而司几筵有莞筵蒲筵則是蒲有/小大之異為席有精有麄故特為兩種席也爾雅疏)
　(鼠莞纖細似龍鬚可以為席詩云/下莞上簟則豐當為莞始得之)
西夾南嚮敷重筍席𤣥紛純漆仍几
　集傳此親屬私燕之坐也西廂夾室之前筍席竹席
　也(孔氏穎達曰釋草云筍竹萌孫炎曰竹初萌生/謂之筍是筍為蒻竹取筍竹之皮以為席也)紛
　雜也以𤣥黑之色雜為之緣漆漆几也牖間兩序西
　夾其席有四牖户之間謂之扆天子負扆朝諸侯則
　牖間南嚮之席坐之正也其三席各隨事以時設也
　將傳先王顧命知神之在此乎在彼乎故兼設平生
　之坐也
　集說(孔氏穎達曰夾室之坐在燕饗坐後又夾室是/隱映之處又親屬輕於燕饗故夾室為親屬私)
　(宴之坐○房與夾室實同而異名天子之室有左右/房房即室也以其夾中央之大室故謂之夾室此坐)
　(在西廂夾室之前故繫夾室言之○陳氏師凱曰牖/户之間是以地言又云負扆者是以器言也据爾雅)
　(則扆自是户牖間地名以屏置其地因亦名屛為扆/以所畫之色言則曰黼扆以所畫之形言則曰斧扆)
　(以天子所倚立而言則曰負扆以天子之位而言則/曰當扆而立○顧氏錫疇曰席所以坐純所以緣几)
　(所以憑天子朝覲聽治養老私燕各有定處平居/各因事而設今竝設之以聽神之隨有所憑也)
越玉五重陳寶赤刀大訓𢎞璧琬琰在西序大玉夷玉
天球河圖在東序𦙍之舞衣大貝鼖鼓在西房兌之戈
和之弓垂之竹矢在東房
　集傳於東西序坐北列玉五重及陳先王所寶器物
　赤刀赤削也(孔氏安國曰/寶刀赤刃削)大訓三皇五帝之書訓誥
　亦在焉文武之訓亦曰大訓𢎞璧大璧也琬琰圭名
　夷常也球鳴球也河圖伏羲時龍馬負圗出於河一
　六位北二七位南三八位東四九位西五十居中者
　易大傳所謂河出圖是也𦙍國名𦙍國所制舞衣(孔/氏)
　(穎達曰以夏有𦙍侯知𦙍是國名也𦙍是前代/之國舞衣至今猶存明其所為中法故常寶之)大貝
　如車渠(孔氏穎達曰伏生書傳云散宜生之江淮取/大貝如大車之渠是言大小如車渠也考工)
　(記謂車罔為渠其貝形/曲如車罔故比之也)鼖鼓長八尺(孔氏穎達曰考/工記云鼔長八)
　(尺謂之鼖鼓釋樂/云大鼔謂之鼖)兌和皆古之巧工垂舜時共工舞
　衣鼖鼔戈弓竹矢皆制作精巧中法度故歴代傳寶
　之孔氏曰𢎞璧琬琰大玉夷玉天球玉之五重也吕
　氏曰西序所陳不惟赤刀𢎞璧而大訓參之東序所
　陳不惟大玉夷玉而河圖參之則其所寶者斷可識
　矣愚謂寶玉器物之陳非徒以為國容觀美意者成
　王平日之所觀閱手澤在焉陳之以象其生存也楊
　氏中庸傳曰宗器於祭陳之示能守也於顧命陳之
　示能傳也
　集說(孔氏穎達曰上云西序東嚮東序西嚮則序旁/已有王之坐矣下句陳玉復云在西序在東序)
　(者明於東西序坐北也西序二重東序三重二序共/為列玉五重又陳先王所寶之器物河圖大訓貝鼔)
　(戈弓皆是先王之寶器也○上言陳寶非寶則不得/陳之故知赤刀為寶刀也謂之赤刀者其刀必有赤)
　(處刀一名削周禮考工記云築氏為削合六而成規/鄭注云曲刃刀也又云赤刀者武王誅紂時刀赤為)
　(飾周正色也琬琰共為一重典瑞云琬圭以治德琰/圭以易行考工記琬圭琰圭皆九寸常玉天球傳不)
　(解常天之義王肅云夷玉東夷之美玉天球玉磬也/鄭云大玉華山之球也夷玉東北之珣玗琪也天球)
　(雍州所貢之玉色如天者皆璞未見琢治故不以禮/器名之○王氏安石曰宗社守器明前王所守後王)
　(所受皆在是也○顧氏錫疇曰西序參以大訓者寶/聖言也東序參以河圖者寶神物也舞衣用之文舞)
　(大貝用之服飾鼖鼔用之音樂/供文事也戈弓竹矢供武備也)
大輅在賓階面綴輅在阼階面先輅在左塾之前次輅
在右塾之前
　集傳大輅玉輅也綴輅金輅也先輅木輅也次輅象
　輅革輅也王之五輅玉輅以祀不以封為最貴金輅
　以封同姓為次之象輅以封異姓為又次之革輅以
　封四衞為又次之木輅以封蕃國為最賤其行也貴
　者宜自近賤者宜遠也王乗玉輅綴之者金輅也故
　金輅謂之綴輅最遠者木輅也故木輅謂之先輅以
　木輅為先輅則革輅象輅為次輅矣賓階西階也(禮/記)
　(周人殯於/西階之上)阼階東階也(爾雅阼階主階也○鄭氏康/成曰阼猶酢也東階所以答)
　(酢賓/客)面南嚮也(孔氏穎達曰據人在堂上面/向南方南向謂轅向南也)塾門側
　堂也(孔氏穎達曰釋宮云門側之堂/謂之塾孫氏炎曰夾門堂也)五輅陳列以象
　成王之生存也周禮典路云若有大祭祀則出路大
　喪大賓客亦如之是大喪出輅為常禮也又按所陳
　寶玉器物皆以西為上者成王殯在西序故也
　集說(孔氏穎達曰金玉象皆以飾車三者以飾為之/名木則無飾故指木為名耳鄭云革輅輓之以)
　(革而漆之木輅不輓以革漆之而已○林氏之奇曰/面猶向也賓階阼階之面則南向自内而向外左塾)
　(右塾之前則北向既在門内故自外而向内蓋大輅/在西階先輅在西塾是先輅與大輅相向綴輅在東)
　(階次輅在東塾是次/輅與綴輅相向也)
二人雀弁執惠立于畢門之内四人綦弁執戈上刃夾
兩階戺一人冕執劉立于東堂一人冕執鉞立于西堂
一人冕執戣立于東垂一人冕執瞿立于西垂一人冕
執銳立于側階
　集傳弁士服雀弁赤色弁也綦弁以文鹿子皮為之
　惠三隅矛路寢門一名畢門上刃刃外嚮也堂廉(孔/氏)
　(穎達曰廉者稜也立/在堂下近於廉稜)曰戺冕大夫服劉鉞屬戣瞿皆
　㦸屬(鄭氏康成曰劉蓋今鑱斧/鉞大斧戣瞿蓋今三鋒矛)銳當作鈗說文曰鈗
　侍臣所執兵從金允聲周書曰一人冕執鈗讀若允
　東西堂路寢東西廂之前堂也(孔氏穎達曰鄭𤣥云/序内半以前曰堂此)
　(立於東堂西堂者當在/東西廂近階而立也)東西垂(孔氏穎達曰垂/堂上之遠地也)路寢
　東西序之階上也側階北陛之階上也○吕氏曰古
　者執戈㦸以宿衞王宫皆士大夫之職無事而奉燕
　私則從容養德而有膏澤之潤有事而司禦侮則堅
　明守義而無腹心之虞下及秦漢陛楯執㦸尚餘一
　二此制既廢人主接士大夫者僅有視朝數刻而周
　廬陛楯或環以椎埋嚚悍之徒有志於復古者當深
　繹也
　集說(孔氏穎達曰禮大夫服冕士服弁立堂下服爵/弁綦弁者皆士也以其去殯遠故使士為之其)
　(在堂上服冕者皆大夫也以其去殯近皆使大夫為/之先門次階次堂從外向内而敘之也次東西垂次)
　(側階又從近向遠而敘之也在門者兩守門兩廂各/一人故二人在階者兩廂各二人故四人○此經所)
　(陳七種之兵惟戈經傳多言之考工記有其形制其/餘皆無文古今兵器名異體殊此等形制皆不可得)
　(而知王肅惟云皆兵器之名也○陳氏經曰自設黼/扆至此典章文物之備豈為華侈之具哉一以象前)
　(王平生所坐所寶所乘所衞以起嗣王之追慕而盡/誠紹述也一以昭前王委重投艱之意使嗣王肅敬)
　(以祗承也一以起羣臣諸侯之尊敬想慕前王而繫/心於嗣王也一以表人主之崇髙富貴尊無二上而)
　(傳授之正如此以絶/天下覬覦之萌也)
王麻冕黼裳由賓階隮卿士邦君麻冕蟻裳入即位
　集傳麻冕三十升麻為冕也(張氏九成曰升八十縷/麻冕三十升則其經二)
　(千四百縷極/細之布也)隮升也康王吉服自西階升堂以受先
　王之命故由賓階也蟻𤣥色公卿大夫(孔氏穎達曰/略舉卿士為)
　(文公與大/夫必在)及諸侯皆同服亦廟中之禮不言升階者
　從王賓階也入即位者各就其位也(王氏樵曰位者/平日之班次也)
　○吕氏曰麻冕黼裳王祭服也卿士邦君祭服之裳
　皆纁今蟻裳者蓋無事於奠祝不欲純用吉服有位
　於班列不可純用凶服酌吉凶之間示禮之變也
　集說(孔氏穎達曰王麻冕者蓋衮冕也周禮司服享/先王則衮冕鄭云衮之衣五章裳四章則衮衣)
　(之裳非獨有黼言黼裳者以裳之章色黼黻有文故/特取為文詩采菽言王賜諸侯𤣥衮及黼以黼有文)
　(故特言之禮君升阼階此用西階升者以未受顧命/不敢當主也○公卿大夫及諸侯皆同服吉服如助)
　(祭各服其冕服也禮無蟻裳今云蟻者裳之名也蟻/蟲色黑裳色如蟻故以蟻名之禮祭服皆𤣥衣纁裳)
　(此獨云𤣥裳者卿士邦君於此無事不可全與祭同/改其裳以示變於常也○吕氏祖謙曰儀物既備然)
　(後延嗣王受顧命而踐位自此始稱王○董氏琮曰/孔氏以卿士為公卿大夫案隱三年左傳鄭武公為)
　(平王卿士洪範曰卿士惟月/則卿士指朝之執政者而言)
太保太史太宗皆麻冕彤裳太保承介圭上宗奉同瑁
由阼階隮太史秉書由賓階隮御王冊命
　集傳太宗宗伯也彤纁也太保受遺太史奉冊太宗
　相禮故皆祭服也介大也大圭天子之守長尺有二
　寸同爵名祭以酌酒者瑁方四寸邪刻之以冒諸侯
　之珪璧以齊瑞信也太保宗伯以先王之命奉符寶
　以傳嗣君有主道焉故升自阼階太史以冊命御王
　故持書由賓階以升蘇氏曰凡王所臨所服用皆曰
　御
　集說(孔氏穎達曰禮祭服纁裳纁是赤色之淺者故/以彤為纁言是常祭服也考工記玉人云鎮圭)
　(尺有二寸鎮圭圭之大者天子之所守故奉之以奠/康王所位以明正位為天子也禮於奠爵無名同者)
　(但下文祭酢皆用同奉酒知同是酒爵之名也上宗/鄭𤣥云猶太宗變其文者宗伯之長大宗伯一人與)
　(小宗伯二人凡三人使其上二人也○林氏之奇曰/介圭以為天子之守而冒圭以合諸侯之信故當康)
　(王之受顧命皆奉而進之○夏氏僎曰圭瑁先王所/執今將授嗣王若先王予之故自阼階而升太史執)
　(書將進之嗣王故與王接武同升○陳氏大猷曰太/保冢宰總大權故承鎮圭宗伯掌祭祀朝覲禮故奉)
　(同瑁書即冊命也秉言持之以升御言奉之以進○/顧氏錫疇曰上列儀物而先西後東以成王殯在西)
　(序所以象生存此肅儀衞而先東後/西以康王位在東所以敬嗣君也)
曰皇后憑玉几道揚末命命汝嗣訓臨君周邦率循大
卞燮和天下用答揚文武之光訓
　集傳成王顧命之言書之冊矣此太史口陳者也皇
　大后君也言大君成王力疾親憑玉几道揚臨終之
　命命汝嗣守文武大訓曰汝者父前子名之義卞法
　也臨君周邦位之大也率循大卞法之大也燮和天
　下和之大也居大位由大法致大和然後可以對揚
　文武之光訓也
　集說(孔氏穎達曰告以為法之道令率循之明所循/者法也故以大卞為大法○吕氏祖謙曰不曰)
　(嗣位而曰嗣訓訓所以守位循其本也○薛氏季宣/曰天有常法古今一貫用之天下則天下化繼於先)
　(王則先王法惟精惟一斯能率由是道而無或失之/矣○陳氏大猷曰顧命中成王自言嗣守文武大訓)
　(故此言命汝嗣訓燮亦和也答揚文武光訓即所謂/嗣訓也竊意冊命中必述成王命召畢之因載顧命)
　(之語史畧其前之己見/者而獨載此口陳語也)
王再拜興答曰眇眇予末小子其能而亂四方以敬忌
天威
　集傳眇小而如亂治也王拜受顧命起答太史曰眇
　眇然予微末小子其(陳氏大猷曰/其未定之辭)能如父祖治四方
　以敬忌天威乎謙辭退託於不能也顧命有敬迓天
　威嗣守文武大訓之語故太史所告康王所答皆於
　是致意焉
　集說(王氏樵曰此康王受顧命答太史其能如祖/父治四方以敬忌天威敬天即所以嗣訓也)
乃受同瑁王三宿三祭三咤上宗曰饗
　集傳王受瑁為主受同以祭宿進爵也祭祭酒也咤
　奠爵也禮成於三故三宿三祭三咤葛氏曰受上宗
　同瑁則受太保介圭可知宗伯曰饗者傳神命以饗
　告也
　集說(孔氏穎達曰天子執瑁故受瑁為主同是酒器/故受同以祭三祭各用一同非一同而三反也)
　(釋詁云肅進也宿即肅也三宿為三進爵從立處而/三進至神所也三祭三酹酒於神坐也每一酹酒則)
　(一奠爵三奠爵於地也經典無此咤字以既祭必當/奠爵既言三祭知三咤為三奠爵也王肅亦以咤為)
　(奠爵禮於祭末必飲神之酒受神之福禮特牲少牢/主人受嘏福是受神之福也此非大祭故於王三奠)
　(爵訖上宗以同酌酒進王讚王曰饗福酒也○林氏/之奇曰曰饗所謂嘏也詩箋曰予福曰嘏特牲少牢)
　(之禮尸嘏主人故此則上宗嘏王欲王之饗之也○/陳氏櫟曰咤有兩說孔氏以為奠爵諸儒多因之蘇)
　(氏以為至齒不飲與嚌同義初疑咤從口意蘇說為/是及考字書㓃與吒同陟駕反祭奠酒爵也咤本㓃)
　(字傳寫訛耳孔注音釋云說文作㓃由此觀之則咤/訓奠爵不可易也若與嚌同義則此處何為君咤而)
　(臣嚌且與吕氏太保飲福不甘味王飲福亦廢之說/不合矣○鄒氏季友曰吉祭尸受酒灌於地此非吉)
　(祭不迎尸故王/代尸祭酒也)
太保受同降盥以異同秉璋以酢授宗人同拜王答拜
　集傳太保受王所咤之同而下堂盥洗更用他同秉
　璋以酢酢報祭也祭禮君執圭瓚祼尸太宗執璋瓚
　亞祼報祭亦亞祼之類故亦秉璋也以同授宗人而
　拜尸王答拜者代尸拜也宗人小宗伯之屬相太保
　酢者也太宗供王故宗人供太保
　集說(孔氏穎達曰祭祀以變為敬不可即用王同故/太保盥手更洗異同實酒乃秉璋以酢祭於上)
　(祭後復報祭猶如正祭大禮之亞獻也半圭曰璋亞/獻用璋瓚此非正祭亦是亞獻之類故亦執璋若助)
　(祭公侯伯子男自得執圭璧也○林氏之奇曰君於/臣無答拜此答之者以其傳先王之命也○陳氏櫟)
　(曰王祭告成王言己巳受顧命也太保秉璋以酢授/同而拜告成王己巳傳顧命也○金氏履祥曰王答)
　(拜者明為後也古者始喪雖卑者亦/拜之此雜用喪禮又如代尸拜也)
太保受同祭嚌宅授宗人同拜王答拜
　集傳以酒至齒曰嚌太保復受同以祭飲福至齒宅
　居也太保退居其所以同授宗人又拜王復答拜太
　保飲福至齒者方在喪疚歆神之賜而不甘其味也
　　若王則喪之主非徒不甘味雖飲福亦廢也
　　集說(陳氏櫟曰王答拜蔡氏則曰代尸拜王氏則曰/因太保拜而對拜夏氏則曰王亦拜成王柩紛)
　　(紛揣度要之王答召公拜何疑焉君在廟門外則全/於君在廟門内則全於子況康王方在廟中柩前受)
　　(顧命未出廟門臨朝堂而受羣臣朝也冢宰以元老/大臣受託孤重寄先王臨之在上先之拜告傳顧命)
　　(繼之拜告禮成康王為喪主立柩前其答拜禮亦宜/之冢宰傳顧命以相授見大臣如見先王也答之拜)
　　(敬大臣即所以敬先王也何必如諸說之紛紜哉○/金氏履祥曰在喪祭告王不飲福故太保攝飲福)
　太保降收諸侯出廟門俟
　　集傳太保下堂有司收撤器用廟門路寢之門也成
　　王之殯在焉故曰廟言諸侯則卿士以下可知俟者
　　俟見新君也
　　集說(黄氏度曰殯宫稱廟鬼神之依也○吕氏祖謙/曰太保降收者蓋百官總已以聽召公公退則)
　　(有司收徹矣視其進退以為節也俟者俟見康王於/門外下篇康王亦出外朝而告諸侯蓋入廟門則子)
　　(道也出廟門則君道也新天子之尊固屈於/門内而伸於門外也父子君臣之義著矣)
　
　
欽定書經傳說彚纂卷十九
　欽定四庫全書
欽定書經傳說彚纂卷二十
　　　康王之誥
　　　　集傳今文古文皆有但今文合于顧命
　　　　集說(孔氏穎達曰康王既受顧命主天子之位/羣臣進戒于王王遂報誥諸侯史叙其事)
　　　　(作康王之誥○朱子曰伏生以康王之誥合/於顧命今除却序文讀著則文勢自相接連)
　王出在應門之内太保率西方諸侯入應門左畢公率
　東方諸侯入應門右皆布乘黄朱賔稱奉圭兼幣曰一
　二臣衛敢執壤奠皆再拜稽首王義嗣徳答拜
　　集傳漢孔氏曰王出畢門立應門内鄭氏曰周禮五
　　門一曰臯門二曰雉門三曰庫門四曰應門五曰路
　　門路門一曰畢門外朝在路門外則應門之内葢内
　　朝所在也(陳氏師凱曰路門之外即應門内實/外朝所在也傳言内朝傳寫誤耳)周中
　　分天下諸侯主以二伯自陜以東周公主之自陜以
　　西召公主之召公率西方諸侯盖西伯舊職畢公率
　　東方諸侯則繼周公為東伯矣諸侯入應門列於左
　右布陳也乘四馬也諸侯皆陳四黄馬而朱其鬛(孔/氏)
　(穎達曰定十年左傳云宋公子地有白馬四公嬖向/魋取而朱其尾鬛以與之是古人貴朱鬛知朱者朱)
　(其尾/鬛也)以為庭實或曰黄朱若篚厥𤣥黄之類賓諸侯
　也稱舉也諸侯舉所奉圭兼幣曰一二臣衛一二見
　非一也為王蕃衛故曰臣衛(孔氏穎達曰言衛者諸/侯之在四方皆為天子)
　(蕃衛故/曰臣衛)敢執壤地所出奠贄(孔氏頴達曰諸侯享天/子其物非徒圭馬而已)
　(皆是土地所有故曰敢執壤奠/○陳氏櫟曰奠如奠雁之奠)皆再拜首至地(孔氏/穎達)
　(曰周禮太祝辯九􁆡一曰稽/首施之於極尊故為盡禮也)以致敬義宜也義嗣徳
　云者史氏之辭也康王宜嗣前人之徳故答拜也吴
　氏曰穆公使人弔公子重耳重耳稽顙而不拜穆公
　曰仁夫公子稽顙而不拜則未為後也盖為後者拜
　不拜故未為後也弔者含者襚者升堂致命主孤拜
　稽顙成為後者也康王之見諸侯若以為不當拜而
　不拜則疑未為後也且純乎吉也答拜既正其為後
　且知其以䘮見也
　集説(孔氏安國曰二公為二伯各率其所掌諸侯隨/其方為位○孔氏穎達曰王肅云畢公代周公)
　(為東伯故率東方諸侯然則畢公是太師也太師在/太保之上此先言太保者於時太保領冢宰相王室)
　(任重故先言西方若使東伯任重亦當先言東方○/周禮小行人云合六幣圭以馬璋以皮璧以帛琮以)
　(錦琥以繡璜以黼此六物者以和諸侯之好此云皆/陳馬者下云奉圭兼幣幣即馬是也圭是致馬之物)
　(獨取此物以總表諸侯之意故云諸侯皆陳馬也○/鄭注曲禮云春受贄於朝受享於廟是朝與享别此)
　(既諸侯總入而得有庭實享禮者以新朝嗣王因行/享禮故鄭注云朝兼享禮也與常禮不同○義嗣德)
　(三字史言王答拜之意也康王先是太子以義繼先/人明徳今為天子無所嫌故答其拜受其幣自許與)
　(諸侯為主也○陳氏師凱曰臯門在外第一門建臯/鼔詢事弊訟朝士掌之雉門周禮圗作庫門自外入)
　(内第二門也有寳蔵之所庫門周禮圗作雉門自外/入内第三門也畫雉居五門之中又曰中門應門自)
　(外入内第四門也建應鼓又曰朝門路門一曰/畢門自外入内第五門也又曰虎門下建路鼔)
太保暨芮伯咸進相揖皆再拜稽首曰敢敬告天子皇
天改大邦殷之命惟周文武誕受羑若克恤西土
　集傳冢宰及司徒與羣臣皆進相揖定位又皆再拜
　稽首陳戒於王曰敢敬告天子示不敢輕告且尊稱
　之所以重其聽也曰大邦殷者眀有天下不足恃也
　羑若未詳蘇氏曰羑羑里也文王出羑里之囚天命
　自是始順或曰羑若即下文之厥若也羑厥或字有
　訛謬西土文武所興之地言文武所以大受命者以
　其能恤西土之衆也進告不言諸侯以内見外
　集説(孔氏穎達曰相揖者揖之使俱進也太保揖羣/臣羣臣又報揖太保故言相揖動足然後相揖)
　(故相揖之文在咸進之下○文王所憂非憂西土而/已特言能憂西土之民本其初起於西土故也○蘇)
　(氏軾曰康王生長富貴告以文王羑里之難欲其知/創業之艱難也○林氏之竒曰前者率諸侯朝王而)
　(召畢為二伯故召畢率之以入此率羣臣戒王而冢/宰司徒最尊故太保與芮伯咸進○呂氏祖謙曰二)
　(伯率諸侯列門左右朝㑹分班儀也太保及芮伯咸/進相揖朝㑹合班儀也始而分班則諸侯兩列西伯)
　(與東伯之位相對今而合班則六卿前列冢宰與司/徒之位相次○告以文武之所成就盖自憂患艱難)
　(得之羑里之囚厄莫甚焉於此能順則天下之理無/乎不順天所以畀付文王而進徳作聖者庶其在此)
　(而武王則親傳之於文王也故謂之誕受羑若○張/氏九成曰言克恤西土以文武基業本於西土示不)
　(忘本/也)
惟新陟王畢協賞罰戡定厥功用敷遺後人休今王敬
之哉張皇六師無壊我髙祖寡命
　集傳陟升遐也成王初崩未葬未諡故曰新陟王畢
　盡協合也好惡在理不在我故能盡合其賞之所當
　賞罰之所當罰而克定其功用施及後人之休羙今
　王嗣位其敬勉之哉皇大也張皇六師大戒戎備無
　廢壊我文武艱難寡得之基命也案召公此言若導
　王以尚威武者然守成之世多溺宴安而無立志苟
　不詰爾戎兵奮揚武烈則廢弛怠惰而陵遲之漸見
　矣成康之時病正在是故周公於立政亦懇懇言之
　後世墜先王之業忘祖父之讎上下苟安甚至於口
　不言兵亦異於召公之見矣可勝歎哉
　集説(張氏九成曰新王即位元老大臣當以道徳進/戒乃先以賞罰六師言何也曰周自祖宗以來)
　(仁深澤厚規模已定惟商民猶伺閒隙欲逞其禍元/老深謀逺慮不得已而及此是說也施於康王之時)
　(則可不可泛言之於新王之時也○朱子語類問太/保稱成王獨言畢協賞罰何也曰只為賞不當功罰)
　(不當罪故事差錯若畢協賞罰非至公至明何以能/此又問張皇六師曰古者兵藏於農故六軍皆寓於)
　(農張皇六師只是整理民衆底意思○陳氏櫟曰周/以仁厚立國盈成之久流弊易弛而弱弊政雖甚於)
　(東遷之後㡬㣲已兆於一再傳之餘周召畢諸公已/預見先憂於未然之前矣正如太公言魯後世浸弱)
　(者也○金氏履祥曰六師謂天子六軍猶云萬乘爾/張皇六師即云振天子之職也然武備亦承平易弛)
　(之事諸公既言受命戡定之功故於此又特言之張/不弛其備皇不輕其事也○王氏充耘曰刑賞乃人)
　(君之大權使賞必當功而不僣刑必當罪而不濫則/天下不勞而定矣○王氏樵曰昔周公告成王以克)
　(詰戎兵陟禹之迹而成王能用其言廵侯甸四征弗/庭至于六服羣辟罔不承徳此正畢協賞罰之大者)
　(故召公今致告而復及此焉張皇/六師亦本畢協賞罰之意而言)
王若曰庶邦侯甸男衛惟予一人釗報誥
　集傳報誥而不及羣臣者以外見内康王在喪故稱
　名春秋嗣王在䘮亦書名也
　集説(孔氏穎達曰上文太保芮伯進言不言諸侯以/内見外此王告庻邦不言朝臣以外見内欲今)
　(互相備也周制六服此惟四服不言采要者略舉其/事猶武成云侯甸衛駿奔走亦略舉之矣○林氏之)
　(竒曰報誥者諸侯戒/我故我以誥報之)
昔君文武丕平富不務咎厎至齊信用昭明于天下則
亦有熊羆之士不二心之臣保乂王家用端命于上帝
皇天用訓厥道付畀四方
　集傳丕平富者溥博均平薄斂富民言文武徳之廣
　也不務咎者不務咎惡輕省刑罰言文武罰之謹也
　厎至者推行而厎其至也齊信者兼盡而極其誠也
　文武務徳不務罰之心推行而厎其至兼盡而極其
　誠内外充實故光輝發越用昭明于天下盖誠之至
　者不可揜也而又有熊羆武勇之士不二心忠實之
　臣戮力同心保乂王室文武用受正命於天上天用
　順文武之道而付之以天下之大也康王言此者求
　助羣臣諸侯之意
　集説(孔氏頴逹曰王肅云文武道大天下以平萬民/以富是也○蘇氏軾曰詩歌文武之徳曰陳錫)
　(哉周言其布大利以賜天下則天下相率而戴周及/其亡也以榮夷公専利今康王所謂丕平富者豈非)
　(陳錫布利也歟所謂不務咎者豈非不專利以消怨/咎也歟即位而首言此其與成王皆致刑措宜也○)
　(吕氏祖謙曰是心有毫髪之未盡則不得謂之厎止/其至有毫髪之未實則不得謂之齊壹扵信曰厎至)
　(齊信者又所以形容是心之盡而實也篤實則輝光/用昭明于天下表裏之符也○陳氏經曰丕則大而)
　(無外平則均而無偏富者惠養之謂咎刑罰也○羣/臣以賞罰六師告康王明君道之大用也康王以文)
　(武至仁誥諸侯明君道之大本也互相發明○陳氏/櫟曰王資助於内外而首述文武得勇士忠臣之助)
　(者盖有感於張皇六師之言也○吳氏澄曰丕平富/謂無一人不富也平者各得其分願富者家給人足)
　(也不務咎不以咎人之咎為務慎刑罰也○陳氏雅/言曰昔君文武至昭明于天下言聖人之仁極其誠)
　(故其徳有以著于民也則亦有熊羆之士至保乂王/家言才德之臣為之輔故其治有益于國也則亦云)
　(者康王意謂文武之聖本無賴于羣臣之助力而當/時則亦有羣臣為之輔佐而况我之今日得不賴爾)
　(臣之助乎其求助羣臣諸侯之意可見矣唐孔氏云/文武既聖時臣亦賢以君聖臣賢之故用能受端正)
　(之命于上天也○陸氏鍵曰明徳慎罰行于天下則/為正道合之維皇則為正理當人心乃其合天理䖏)
乃命建侯樹屏在我後之人今予一二伯父尚胥暨顧
綏爾先公之臣服于先王雖爾身在外乃心罔不在王
室用奉恤厥若無遺鞠子羞
　集傳天子稱同姓諸侯曰伯父康王言文武所以命
　建侯邦植立蕃屏者意蓋在我後之人也今我一二
　伯父庶㡬相與顧綏爾祖考所以臣服于我先王之
　道雖身守國在外乃心當常在王室用奉上之憂勤
　其順承之毋遺我稚子之恥也
　集説(孔氏穎達曰覲禮言天子呼諸侯之禮同姓大/國則曰伯父其異姓則曰伯舅同姓小邦則曰)
　(叔父其異姓則曰叔舅計此時諸侯多矣獨云伯父/與同姓大國言之也○林氏之竒曰諸侯祖父嘗臣)
　(服于周先王今汝當相與顧安之顧謂顧念而不忘/則先公在天之靈於是安矣○呂氏祖謙曰心者身)
　(之綱王室者諸侯之綱諸侯而心不在王室則既失/其綱渙散悖亂無所底麗矣此乃君臣相勅戒之至)
　(意初非欲其嚮已以自利然藩屏擁衛之意亦在其/中○總戒之以敬奉憂恤所當順者順理則一而時)
　(位則殊厥若者諸侯之所當順也人孰不欲順理時/位之不識則其順或非所順焉惟止其所者斯知之)
　(矣康王以天子臨諸侯獨戒以無遺我稚子之羞退/託謙沖不以威力要束天下感人心之至者也○吳)
　(氏澄曰言先王之有臣以保乂王家所以勵羣臣也/言先王之建侯以藩屏後人所以勵諸侯也鞠子王)
　(自謂諸侯不能盡職/豈不貽我之羞乎)
羣公既皆聽命相揖趨出王釋冕反䘮服
　集傳始相揖者揖而進也此相揖者揖而退也蘇氏
　曰成王崩未葬君臣皆冕服禮歟曰非禮也謂之變
　禮可乎曰不可禮變於不得已嫂非溺終不援也三
　年之䘮既成服釋之而即吉無時而可者曰成王顧
　命不可以不傳既傳不可以䘮服受也曰何為其不
　可也孔子曰將冠子未及期日而有齊衰大功之䘮
　則因䘮服而冠冠吉禮也猶可以䘮服行之受顧命
　見諸侯獨不可以䘮服乎太保使太史奉册授王於
　次諸侯入哭於路寢而見王於次王䘮服受教戒諫
　哭踊答拜聖人復起不易斯言矣春秋傳曰鄭子皮
　如晋𦵏晋平公將以幣行子産曰䘮安用幣子皮固
　請以行既葬諸侯之大夫欲因見新君叔向辭之曰
　大夫之事畢矣而又命孤孤斬焉在衰絰之中其以
　嘉服見則䘮禮未畢其以䘮服見是重受弔也大夫
　將若之何皆無辭以退今康王既以嘉服見諸侯而
　又受乗黄玉帛之幣使周公在必不為此然則孔子
　何取此書也曰至矣其父子君臣之間教戒深切著
　明足以為後世法孔子何為不取哉然其失禮則不
　可不辨
　集説(朱子語類潘時舉問康王釋䘮服而被衮冕受/虎賁之逆于南門之外且受黄朱圭幣之獻諸)
　(家皆以為禮之變獨蘇氏以為失禮使周公在必不/為此未知當此際合如何區處曰天子諸侯之禮與)
　(士庶人不同故孟子有吾未之學之語盖謂此類耳/如伊訓元祀十有二月朔亦是新䘮伊尹已奉嗣王)
　(祗見厥祖固不可用凶服矣漢唐新主即位皆行冊/禮君臣亦皆吉服追述先帝之命以告嗣王韓文外)
　(集順宗實録中有此事可考盖易世傳授國之大事/當嚴其禮而王侯以國為家雖先君之䘮猶以為已)
　(私服也五代以來此禮不講則始終之際殊草草矣/○康王釋斬衰而服衮冕於禮為非孔子取之又不)
　(知如何設使制禮作樂當此之職只得除之○陳氏/櫟曰証之朱子之說當制禮職一條固主蘇氏答潘)
　(子善一條未嘗必主蘇氏但未知/二說孰先孰後耳莫若兩存之)
　　畢命
　　　集傳康王以成周之衆命畢公保釐此其册命也
　　　今文無古文有　唐孔氏曰漢律厯志云康王畢
　　　命豐刑曰惟十有二年六月庚午朏王命作册書
　　　豐刑此偽作者傳聞舊語得其年月不得以下之
　　　辭妄言作豐刑耳亦不知豐刑之言何所道也
　　　集説(孔氏穎達曰周禮内史云凡命諸侯及孤/卿大夫則册命之○吕氏祖謙曰周公始)
　　　(遷商民戒長治者不忌於凶徳包以大度善惡/並育以安反側也至君陳則商民寖服周化故)
　　　(簡脩進良猶未大區别也至康王則世變風移/矣苟猶兼蓄並容則餘孽不除終為良民之害)
　　　(故命畢公分别居里不惟惡不能以染善亦將/無以自容勢不得不入於善矣此周之治所以)
　　　(成也盖惟此時然後可以舉此政為治之序固/如此○陳氏埴曰或問商之代夏去唐虞未逺)
　　　(而湯之得民不聞有誥諭之勤至周之代商自/后稷公劉至於文武成王之世商民未愜周化)
　　　(尚勤諸書之訓而世變風移僅見於三紀之後/其餘風猶未殄何邪曰三代子孫惟商多賢君)
　　　(故其徳意在人久而未忘雖王澤/既斬之後猶有一綫之㣲在也)
惟十有二年六月庚午朏越三日壬申王朝歩自宗周
至于豐以成周之衆命畢公保釐東郊
　集傳康王之十二年也畢公嘗相文王故康王就豐
　文王廟命之成周下都也保安釐理也保釐即下文
　旌别淑慝之謂盖一代之治體一篇之宗要也
　集説(孔氏穎達曰說文云朏月未盛之明也此日未/有事而記此庚午朏者為下言壬申張本猶如)
　(記朔望與生魄死魄然也○吕氏祖謙曰成周為洛/都縂名王城非天子時㑹諸侯則虚之下都則保釐)
　(大臣所居治事之地○陳氏大猷曰古者封諸侯命/徳賞功必扵祖廟示不敢専重其事也○釐雖有辨)
　(别分理之意曰保則有恩意行乎其間非斬然割/裂無復潤澤也以保為釐盖有欲並生哉之意)
王若曰嗚呼父師惟文王武王敷大徳于天下用克受
殷命
　集傳畢公(薛氏季宣曰三公/不名古之道也)代周公為太師也文王
　武王布大徳于天下用能受殷之命言得之之難也
　集説(胡氏士行曰畢公以太師作方伯父者同姓之/尊者也○馬氏森曰康王将命畢公以東郊之)
　(任故先述其所以得之之難而化之之不/易以見今日不可不得人以繼承之也)
惟周公左右先王綏定厥家毖殷頑民遷于洛邑密邇
王室式化厥訓既歴三紀世變風移四方無虞予一人
以寧
　集傳十二年曰紀父子曰世周公左右文武成王安
　定國家謹毖頑民遷于洛邑宻近王室用化其教既
　歴三紀世已變而風始移今四方無可虞度之事而
　予一人以寧言化之之難也
　集説(孔氏穎達曰周公以攝政七年營成周成王元/年遷殷頑民成王在位之年雖未知其實當在)
　(三十左右至今應三十六年是殷民遷周已歴三紀/十二年者天之大数嵗星太嵗皆十二年而一周天)
　(故十二年曰紀○林氏之竒曰周之得天下民心悦/而歸之所慮者惟商民耳苟商民遷善逺罪則四方)
　(豈有不虞之變哉○王氏柏曰先叙周公之功而商/頑有式化厥訓之效今之所以命畢公命之以繼周)
　(公之治非直曰代君陳也○潘氏士遴曰遷殷雖在/成王時然輔成王化殷即是尊文武之成烈故縂以)
　(左右先王言之舉世皆已變而商民之/習始移移尚未盡變但回心向道耳)
道有升降政由俗革不臧厥臧民罔攸勸
　集傳有升有降猶言有隆有汚也周公當世道方降
　之時至君陳畢公之世則將升於大猷矣為政者因
　俗變革故周公毖殷而謹厥始君陳有容而和厥中
　皆由俗為政者當今之政旌别淑慝之時也苟不善
　其善則民無所勸慕矣
　集説(黄氏度曰道随時升降是故政必因其俗而更/革之易曰通其變使民不倦其知道之升降歟)
　(當殷民初遷教化未施而遽分别淑慝人心必乖沮/紛擾周公誠未暇也至此則事體已定人之為惡者)
　(亦少苟無以旌别則惡者不懲王化無由而大同也/使猶有一夫弗率則君師之職為不盡故其政有所)
　(更革而道日隆焉○呂氏祖謙曰既曰世變風移矣/而猶欲其俗革者風移雖靡然從善未若俗革則舊)
　(染之習無毫髪存至是而治始可保也不臧厥臧民/㒺攸勸革俗之道也君道當識其大者商民之餘俗)
　(欲事事而革之顧不勞哉善其善者以率之則民斯/勸矣○陳氏櫟曰臧厥臧即下文旌淑彰善之事所)
　(謂勸則使慝惡者皆克畏慕也○孫氏繼有曰矯其/俗之有餘救其俗之不及或寛或嚴由扵俗不由扵)
　(我故扵政則為革於俗/則為由政體大抵然也)
惟公懋徳克勤小物弼亮四世正色率下罔不祗師言
嘉績多于先王予小子垂拱仰成
　集傳懋盛大之義予懋乃徳之懋小物猶言細行也
　言畢公既有盛徳又能勤扵細行輔導四世風采凝
　峻表儀朝著若大若小罔不祗服師訓休嘉之績盖
　多扵先王之時矣今我小子復何為哉垂衣拱手以
　仰其成而已康王將付畢公以保釐之寄故敘其徳
　業之盛而歸羙之也
　集説(孔氏頴達曰小物猶小事也能勤小事則大事/必能勤矣故舉以為畢公之善晋語說文王之)
　(事云詢于八虞訪于辛尹重之以周召畢榮則畢公/於文王之世已為大臣是輔佐文武成康四世為公)
　(卿也○林氏之竒曰君子者容止可觀進退可度以/臨其民是以其民畏而愛之則而象之望其容貌不)
　(敢生慢易焉則其善心油然而生故必正色而後可/以率下也○吕氏祖謙曰畢公天下大老康王不稱)
　(其成徳而稱其懋徳不稱其縂大體而稱其勤小物/者盖以成徳自居則止矣于小物而忽焉亦非造次)
　(必于是者惟勉于徳者貫稚耄而不息故勤于物者/一小大而無間○史氏漸曰忠厚近迂闊老成若遲)
　(鈍先王終不以此易彼者盖世臣舊徳功業已見於/時聞望已孚於人商功利課殿最雖不若新進者至)
　(於雍容廟堂天下想聞其風采足以亷頑立懦敦薄/厲偷如泰山喬嶽初無運動之勞而功之及人厚矣)
　(畢公四世元老雖有不可及之盛徳常有不自足之/誠心小物不以不必勤而不勤嘉績不以已多於前)
　(時而或怠正色斂容而使人之非意自消出辭吐氣/而使天下之羣心胥服保釐之任捨公其誰○陳氏)
　(櫟曰不矜細行終累大徳公於小物克勤所以愈見/其懋德之誠也○王氏樵曰有盛徳又能勤於細行)
　(見其踐履之純備衆善而不遺操存之宻一小大而/無閒也大臣元老之風采議論百竂所瞻正色率下)
　(則仰其風采者有不言之化罔不祗師言則聴其法/言者信之篤而領之深矣嘉績多于先王指在康王)
　(之時/也)
王曰嗚呼父師今予祗命公以周公之事徃哉
　集傳今我敬命公以周公化訓頑民之事公其徃哉
　言非周公所為不敢屈公以行也
　集説(馬氏森曰康王言非周公無以當化殷之任非/畢公無以繼周公之治故先叙其徳業之盛而)
　(遂付以東郊之寄焉其曰祗命者見其不敢忽也其/曰周公之事者見其非常任也○王氏樵曰祗命者)
　(就祖廟中行冊書之禮是也言周公之事見非國家/之大事不敢勞周公於曩時非周公所嘗為不敢勞)
　(我公於/今日)
旌别淑慝表厥宅里彰善癉惡樹之風聲弗率訓典殊
厥井疆俾克畏慕申畫郊圻慎固封守以康四海
　集傳淑善慝惡癉病也旌善别惡成周今日由俗革
　之政也表異善人之居里如後世旌表(徐氏僑曰昭/而掲之曰旌)
　(標而植/之曰表)門閭之類顯其為善者而病其為不善者以
　樹立為善者風聲使顯於當時而傳於後世所謂旌
　淑也其不率訓典者則殊異其井里疆界使不得與
　善者雜處禮記曰不變移之郊不變移之遂即其法
　也使能畏為惡之禍而慕為善之福所謂别慝也圻
　與畿同郊圻之制昔固規畫矣曰申云者申明之也
　封域之險昔固有守矣曰謹云者戒嚴之也疆域障
　塞嵗乆則易湮世平則易玩時緝而屢省之乃所以
　尊嚴王畿王畿安則四海安矣
　集説(王氏安石曰先王之政不獨慶賞刑威而已所/以沮勸之術尤在於榮辱彰善癉惡使民知是)
　(非榮辱之所在也○使人有所感動曰風使人有所/聴聞曰聲○夏氏僎曰望風而化聞聲而應如風動)
　(於此而物偃於彼聲振扵此而響應於彼也○吕氏/祖謙曰榮辱不止於一時而流芳遺臭将傳百世而)
　(未泯所謂樹之風聲也風聲所傳可鼔動千百年之/逺雖事徃迹陳而興起如新弗率者殊其井疆豈真)
　(欲絶之而置之人類之外哉欲其畏慕而卒歸於善/而已此旌别之本心也五陽一隂然後可以夬決揚)
　(庭不知時義而錯施之為惡者衆或以召亂矣因區/别里閭遂并郊圻封守而整齊之○薛氏季宣曰孟)
　(子曰仁言不如仁聲之入人深也彰善以癉惡不言/之化風行扵百姓也申畫郊圻正經界之法也慎固)
　(封守謹封疆之臣也經界之法古矣非先王世世修/理守之弗失日月寖久隳壊有漸故必時時申畫以)
　(復其舊然後長如一日周衰至扵壊而不復由當時/慢之也封疆之吏所以司經界者謹於疆吏之擇使)
　(之固守疆理之政申畫之後賴是以守之耳詩曰商/邑翼翼四方之極京師萬邦所恃以為表式者治京)
　(師以儀四海所以為康治之也○金氏履祥曰旌淑/别慝東郊之政由俗革者莫大於此申畫三句承上)
　(文因以推廣東郊之政所以保之也○陳氏櫟曰旌/别淑慝一句綱也表厥至風聲三句旌淑也弗率至)
　(畏慕三句别慝也東郊之政以保為釐旌别淑慝者/釐也義之盡也木心欲其畏慕而同歸於善者以保)
　(為釐也仁之至也又樹立為善者之風聲見其善善/之長俾為惡者畏慕見其惡惡之短有以人治人改)
　(而止之意愛之深待之厚如此卒化浮薄為忠厚宜/哉○王氏充耘曰洛都乃京畿所在而與下都讎民)
　(相鄰故畢公一面旌别淑慝以化之一面固封守以/防之聖人固恃徳以服人然亦未嘗不豫備不虞故)
　(易有重門擊柝以待暴客又言王公設險以守其國/否則疆埸不戒以啓戎心此誰之咎歟○王氏樵曰)
　(洛邑與宗周通封畿宗周鎬京也方八百里八其八/為方百里者六十四洛邑成周也方六百里六其六)
　(為方百里者三十六東西長而南北短短長相覆為/千里然則洛之封畿即鎬京之封畿鎬為洛之根本)
　(洛為鎬之陪輔形勢合而不可分周公營洛取四方/朝享道里均而已初未嘗欲舍鎬京而廢祖宗之舊)
　(也知此乃知康王命畢/公申畫慎固之深意)
政貴有恒辭尚體要不惟好異商俗靡靡利口惟賢餘
風未殄公其念哉
　集傳對暫之謂恒對常之謂異趣完具而已之謂體
　衆體所㑹之謂要政事純一辭令簡實深戒作聰眀
　趨浮末好異之事凡論治體者皆然而在商俗則尤
　為對病之藥也蘇氏曰張釋之諫漢文帝秦任刀筆
　之吏争以亟疾苛察相髙其弊徒文具無惻隠之實
　以故不聞其過陵夷至於二世天下土崩今以嗇夫
　口辯而超遷之臣恐天下隨風靡爭口辯無其實凡
　釋之所論則康王以告畢公者也
　集説(孔氏安國曰政以仁義為常辭以理實為要故/貴尚之若異於先王君子所不好○孔氏穎達)
　(曰韓宣子稱紂使師延作靡靡之樂靡靡者相随順/之意利口㨗給能隨從上意者以之為賢商人效之)
　(遂成風俗至今不絶公其念絶之欲令其變惡俗也/○夏氏僎曰體則具於理而無不足要則簡而亦不)
　(至於有餘謂辭理足而簡約也政辭如此皆不好異/者能之政而好異則悦須臾而厭持乆不能有恒言)
　(而好異則言浮於理言徒多而理不足安能體要○/薛氏季宣曰有恒道也體要得中也政履常而令簡)
　(當雖商俗之靡靡故當乆而自化○王氏應麟曰伊/尹以辯言亂政戒其君盤庚以度乃口告其民商俗)
　(利口其弊乆矣邵子曰天下将治則人必尚行天下/將亂則人必尚言周公訓成王勿以憸人所以反商)
　(之弊也張釋之諌文帝超遷嗇夫所以監秦之失也/周官曰無以利口冏命曰無以巧言此周之家法將)
　(相功臣少文多質安静之吏悃愊無華此漢之家法/○王氏樵曰趣謂辭之指趣趣不完具則未能逹意)
　(而理未明趣完具而不已則為枝辭衍説皆不可謂/之體人身上有領下冇要乃體之闗會處事理之有)
　(要亦猶是也○張氏爾嘉曰政事之二三與詞章之/浮薄此患在人心者安得任好異之趣而傷政辭之)
　(大/體)
我聞曰世禄之家鮮克由禮以蕩陵徳實悖天道敝化
奢麗萬世同流
　集傳古人論世禄之家逸樂豢養其能由禮者鮮矣
　既不由禮則心無所制肆其驕蕩陵蔑有徳悖亂天
　道敝壊風化奢侈美麗萬世同一流也康王將言殷
　士怙侈滅義之惡故先取古人論世族者發之
　集説(吕氏祖謙曰興門之俗儉衰門之俗侈古人論/世族之病必歸之驕侈此乃商民受病之源也)
　(○陳氏大猷曰徳雖性之固有然敬則存肆則泯以/放蕩而陵蔑其徳盖人欲勝則天理消也○家氏安)
　(國曰觀此則洛邑所遷豈多世禄之家歟○顧氏錫/疇曰鮮克由禮是惡之源其流至於陵徳悖道此惡)
　(之流於自身者也到敝化奢麗則又流於風俗矣禮/者毎事必有品節限制便於規矩之士最不便於逸)
　(樂豢養之人故鮮克由耳此禮原是人心/所同得故曰徳又是命於天者故曰天道)
兹殷庶士席寵惟舊怙侈滅義服美于人驕淫矜侉將
由惡終雖收放心閑之惟艱
　集傳呂氏曰殷士憑藉光寵助發其私欲者有自來
　矣私欲公義相為消長故怙侈必至滅義義滅則無
　復羞惡之端徒以服飾之美侉之於人而身之不美
　則莫之恥也流而不反驕淫矜侉(陸氏鍵曰驕者心/肆淫者心佚矜者)
　(心傲侉者心浮/與下放心相應)百邪竝見將以惡終矣洛邑之遷式
　化厥訓雖已收其放心而其所以防閑其邪者猶甚
　難也
　集説(林氏之竒曰服美於人若子玉瓊弁玉纓子臧/鷸冠之類非先王之法服也○武王数紂之罪)
　(以其官人以世盖殷之世家驕淫矜侉與紂同惡相/濟如此篇所稱故得以其官人以世為罪不然古之)
　(仕者世禄賞延于世舜之盛徳又何訾哉○真氏徳/秀曰放心二字始見於此○陳氏經曰人之心莫難)
　(收於已放之時尤莫難閑於既收之後苟其根尚在/雖一時知所收斂将觸事而發此閑之所以為雖也)
　(○姚氏舜牧曰怙侈之人不顧禮法之當守是為滅/義其事若宫室服用不止一端舉服羙于人以見之)
　(也/)
資富能訓惟以永年惟徳惟義時乃大訓不由古訓于
何其訓
　集傳言殷士不可不訓之也資資財也資富而能訓
　則心不遷於外物而可全其性命之正也然訓非外
　立教條也惟徳惟義而已徳者心之理義者理之宜
　也徳義人所同有也惟徳義以為訓是乃天下之大
　訓然訓非可以已私言也當稽古以為之說蓋善無
　證則民不從不由古以為訓于何以為訓乎
　集説(黄氏度曰徳義之在人心與生俱生聖人不能/强人所無而訓之也○陳氏經曰既富以養其)
　(身又訓以養其心全正性所以順正命此所以永年/也所謂能訓豈外人心天理而他有所謂訓哉徳者)
　(人心之所得義者人心之所宜根於人心之所同然/此之謂大訓古訓所載亦惟徳義而已即人心之所)
　(同然而證諸古所已然非徳義之外有古訓也畢公/之化本諸同然而民易從參諸已然而民易信閑之)
　(之道孰過於此君陳尚有辟以止辟三細不宥之説/此篇雖歴數商俗之不羙然惟務區别以生其愧教)
　(訓以導其善無片言及於刑盖純以徳化而刑措不/用信矣○陳氏櫟曰訓以徳所以化其陵徳訓以義)
　(所以化其滅義旌别淑慝以商人化商人也所以興/起其勸慕之㣲機崇徳義稽古訓反身以化商人也)
　(所以反求其訓化之大本化商之道至是盡矣○王/氏樵曰因其放心之收而開導以本心之正使之舎)
　(人欲之危塗而向天理之坦易卓乎其合萬心之同/恢乎其闗世教之大非天下之大訓而何○王氏綱)
　(振曰大約商俗當釐者二靡靡利口之風既漸染其/耳目驕淫矜侉之慝又盤據於心胷故政則用旌别)
　(外以消其好異之習訓則閑放心内以㧞其怙侈之/根是皆所以保釐之也○孫氏繼有曰富則生禮義)
　(此善之資富則生驕侈亦惡之資乘其富而有以訓/之則心不遷於異物身不陷於罪戾惟以永年不以)
　(惡終/矣)
王曰嗚呼父師邦之安危惟兹殷士不剛不柔厥徳允
修
　集傳是時四方無虞矣蕞爾殷民化訓三紀之餘亦
　何足慮而康王拳拳以邦之安危惟繫於此其不苟
　於小成者如此文武周公之澤其深長也宜哉不剛
　所以保之不柔所以釐之不剛不柔其徳信乎其修
　矣
　集説(王氏炎曰忿其不從而以剛制之則必怨慮其/難制而以柔遇之則必玩惟不偏於剛柔而處)
　(之以中則徳允修而商人化矣○莫氏如忠曰不曰/剛柔竝用而曰不剛不柔然後見渾然無偏倚之弊)
　(即詩言仲山甫剛亦不吐柔亦不茹者也○王氏樵/曰一旌别之閒自其恩義言之則為保而不失於剛)
　(自其辨别言之則為釐而不失於柔○沈氏澣曰不/剛不柔非是操箇調停之術化惨舒於彰癉之内神)
　(機權於因俗之閒威之而無憎之心寛之而/無縱之意盖剛柔合為一道而渾忘其迹也)
惟周公克慎厥始惟君陳克和厥中惟公克成厥終三
后協心同厎于道道洽政治澤潤生民四夷左衽罔不
咸賴予小子永膺多福
　集傳殊厥井疆非治之成也使商民皆善然後可謂
　之成此曰成者預期之也三后所治者洛邑而施及
　四夷王畿四方之本也吴氏曰道者致治之道也始
　之中之終之雖時有先後皆能即其行事觀其用心
　而有以濟之若出於一時若成於一人謂之協心如
　此
　集説(張氏九成曰三后猶四時之序不同而同於成/嵗功也○陳氏經曰慎始毖殷頑民也和中從)
　(容以和也今日惟防閑之使前日之功不壊耳事莫/難於成終少有懈弛則二公之化皆為之不終矣聖)
　(賢之政雖有始中終之異其心與道則無始中終之/殊謂之洽謂之潤漸漬積累豈一日之功遽能如此)
　(哉商民蕞爾甚㣲而所係甚重必如是而後可以盡/成終之責○王氏充耘曰周公克慎厥始君陳克和)
　(厥中皆見於已然惟公克成厥終是期望之於将然/言此事非畢公不能終也盖殷民難服繋天下安危)
　(天下安危繋人主憂樂故曰四夷咸賴予小子永膺/多福○金氏履祥曰周公之時反覆特甚故遷之教)
　(之君陳之時不善尚多猶毎兼容之至畢公之時世/變風移不善者浸少而猶有在者正當分别之分别)
　(之則善者衆不善者孤乃所以使之同歸於善也非/君陳之孝恭謹良則不能恪遵循襲以行周公之政)
　(非畢公之重徳元老則不能調劑因革以終化成之/功前後之時不同由革之政亦異而云協心同厎於)
　(道者盖此心所處各止於所當然之則也京師首善/之地而周畢二公又皆以東伯鎮束都故推其餘效)
　(至四夷咸賴也○陳氏雅言曰聖賢心協道同故能/仁漸義摩而道化浹洽綱舉目張而政事修治漸漬)
　(積累澤之深入於民者豈一朝一夕所能致哉○申/氏時行曰澤潤謂徳澤深入于民而沐浴于膏澤中)
　(者○王氏樵曰三后之政前後以相濟為心是曰協/心適因革之宜各行其所當然是曰同厎于道洽猶)
　(孟子猶未洽于天下之洽昔有升降今則道無不洽/昔由俗革今則政無不治道洽則政治只是一事使)
　(下都之民皆由徳義以永年無復怙侈而惡終是澤/潤之也其效至于四夷左衽罔不咸賴極言成終之)
　(事如此盖至是而三后之功始成也君以民化為福/故又言予小子永膺多福應前予小子垂拱仰成而)
　(言四夷咸賴廣期之也/永膺多福逺期之也)
公其惟時成周建無窮之基亦有無窮之聞子孫訓其
成式惟乂
　集傳建立訓順式法也成周指下都而言呂氏曰畢
　公四世元老豈區區立後世名者而勲徳之隆亦豈
　少此康王所以望之者盖相期以無窮事業乃尊敬
　之至也
　集説(孔氏安國曰公其惟以是成周之治為周家立/無窮之基業於公亦有無窮之名以聞於後世)
　(後世子孫順公之成法惟以治○蘇氏軾曰康王以/為邦之安危在殷士又以保釐之任為足以澤生民)
　(而服四夷其言若過然殷民至此亦不能睥睨周室/如三監時矣然猶重其事古之知治體者其論安危)
　(盖如此○林氏之竒曰成王之戒卿士曰萬邦惟無/斁戒君陳曰終有辭于永世此曰亦有無窮之聞皆)
　(謂其實著則其名自顯效之必至也○王氏樵曰人/心者國之基風俗者治之基人心善風俗美無窮之)
　(基建矣謂道化一成而人心風俗與周始終也基之/所在亦有無窮之聞謂令聞也子孫畢公之子孫成)
　(式化民之/成法也)
嗚呼罔曰弗克惟既厥心罔曰民寡惟慎厥事欽若先
王成烈以休于前政
　集傳蘇氏曰曰弗克者畏其難而不敢為者也曰民
　寡者易其事以為不足為者也前政周公君陳也
　集説(王氏炎曰觀殷民不輕於從周見殷先王徳澤/之深觀三后化殷殷卒依於周者八百年見周)
　(家仁厚之至○張氏栻曰内静其心外謹其事則能/敬順成王之成烈以休美周公君陳之政矣○陳氏)
　(大猷曰事之不立非視之太重而畏其難則視之太/輕而忽其易能盡其心則雖難無不舉不謹其事則)
　(雖易不能舉○金氏履祥曰畢公重徳而有弗克之/戒又有民寡之戒三代君臣相與警戒固無事不存)
　(未嘗以盛徳廢也推畢公克勤小物之心則或以商/民之難化為憚推畢公多嘉之績則或以商民之蕞)
　(爾而忽毋憚其難惟當盡心毋忽其少惟當謹事休/于前政謂成終也周公君陳其道固盡而商民猶未)
　(盡化是尚有餘責也成終則無復餘責矣此之謂休/于前政非求勝于前之謂也○王氏綱振曰以既歴)
　(三紀周公君陳所未及化者今仰成畢公則似為難/故曰弗克以世變風移一二頑民所未盡化者今仰)
　(成畢公則又為易故曰民寡惟既厥心言心盡/則無事為難惟慎厥事言當事亦無㣲可忽)
　總論(張氏九成曰觀周公之處商民其忠厚仁恕激/勸之方非後人可及也殺之既不可用之又不)
　(可於是遷之洛邑使日見周之仁政日聞周之仁聲/日親周之仁人君子優㳺涵養以變易其不服之心)
　(如此者三十六年矣得不有激勵之方以一新其耳/目為永久之計乎周公經營之君陳祖述之而畢公)
　(成就之三后協心同厎于道豈虚詞哉○王氏柏曰/康王即位之初報誥之外只此一命存於後世是時)
　(商之頑民世變風移可以無慮而康王必推擇此大/老鎮之且謂國家安危之所係而精神心術之運用)
　(只在一箇閑字上以一時已放之心三紀收之而不/足苟不常常防閑之雖三紀之功可以一日而失也)
　(旌其淑善别其惡慝導之以徳義啓之以古訓皆所/以為閑之之具也氣象重厚規模嚴宻三曰嗚呼父)
　(師其待耆徳也所以盡其敬終曰欽若先王成烈其/尊體貌也所以異其詞雖一篇之命自足以備見康)
　(王之為君可謂善持盈守成者歟○王氏應麟曰畢/命一篇以風俗為本殷民既化其效見於東遷之後)
　(盟向之民不肯歸鄭陽樊之民不肯從晉及其/末也周民東亡不肯事秦王化之入人深矣)
　　君牙
　　　集傳君牙臣名穆王命君牙為大司徒此其誥
　　　命也今文無古文有
　　　集説(孔氏安國曰命以其名遂以名篇者林氏之/竒曰穆王以大司徒之職所當為  而命君)
　　　(牙且先之以纘乃舊服無忝祖考以洪敷五典為/君牙祖考之舊服則君牙之祖考盖皆典是職矣)
　　　(○黄氏度曰諸侯有司徒司馬司空亦有宗伯司/宼故天子司徒以下稱大以别之○朱子語類問)
　　　(君牙囧命等篇見得穆王氣象甚好而後來乃有/車轍馬迹馳天下之意何如曰此篇乃内史之屬)
　　　(所作猶今之翰林作制誥然如君陳周官蔡仲之/命㣲子之命等篇亦是當時此等文字自有格子)
　　　(首呼其名而告之末又為嗚呼之辭以戒之篇篇/皆然觀之可見○吕氏祖謙曰穆王書三篇君牙)
　　　(囧命初年書也吕刑末年書也君牙篇曰惟予小/子嗣守文武成康遺緒冏命篇曰惟予弗克于徳)
　　　(嗣先人宅丕后則皆初嗣厯服之言也與吕刑所/謂仲叔季弟幼子童孫其辭氣新陳稚耄大相逕)
　　　(庭先後之次盖無可疑者語舜命契穆王命君牙/皆司徒也契所受者纔一  而君牙之贊書至一)
　　　(篇甚矣世降而文勝也然/周家之典刑文獻在焉)
王若曰嗚呼君牙惟乃祖乃父世篤忠貞服勞王家厥
有成績紀于太常
　集傳王穆王也康王孫昭王子周禮司勲云凡有功
　者銘書於王之太常司常云日月為常畫日月於旌
　旗也
　集説(孔氏穎達曰鄭云銘之言名也書於王旌以識/其人與其功也是有功者書於王之太常以表)
　(顯之也周禮王建太常是王之旌旗畫日月名之曰/太常也○吕氏祖謙曰世臣與國升降者也重光奕)
　(休之世必有世篤忠貞之族同休共戚功名隠然為/社稷之鎮念舊紀功忠厚之澤所以長也觀穆王惓)
　(惓君牙之祖父周厯其未艾乎○薛氏季宣曰貞者/正也貞固足以幹事用此勤幹所以世有王功之紀)
　(也○馬氏森曰盡心之謂忠無一念之/不實也守道之謂貞無一事之不正也)
惟予小子嗣守文武成康遺緒亦惟先王之臣克左右
亂四方心之憂危若蹈虎尾渉于春冰
　集傳緒統緒也若蹈虎尾畏其噬若渉春冰畏其陷
　言憂危之至以見求助之切也
　集説(孔氏安國曰言祖業之大已才之弱故心懐危/懼○張氏九成曰嗣之欲其不絶守之欲其不)
　(失○吕氏祖謙曰穆王守文武成康之緒而君牙亦/守其乃祖父之緒者也穆王方自憂危懼不克承故)
　(亦勉君牙無忝祖考各欲保其/世業相語益親臣主盖一體也)
　附録(陳氏櫟曰先王之臣孔注作先正東齋/云先正說見說命作先正當從孔注)
今命爾予翼作股肱心膂纘乃舊服無忝祖考
　集傳膂脊也舊服忠貞服勞之事忝辱也欲君牙以
　其祖考事先王者而事我也
　集說(孔氏穎達曰作我股肱心膂言將任之如已身/也○禮記緇衣云民以君為心君以民為體今)
　(以臣為心者君臣合體則亦同心詩云赳赳武夫公/侯腹心是臣亦為君心也○薛氏季宣曰人有股肱)
　(心膂之用人君賴輔臣之用亦猶此也命爾予翼所/望以左右已也舊服先公之舊職也司徒掌邦敎敷)
　(五典擾兆民先公既克有成世守其官/當思所以纘繼其緒忝不克負荷也)
𢎞敷五典式和民則爾身克正罔敢弗正民心罔中惟
爾之中
　集傳𢎞敷者大而布之也式和者敬而和之也則有
　物有則之則君臣之義父子之仁夫婦之别長幼之
　序朋友之信是也典以設教言故曰𢎞敷則以民彛
　言故曰式和此司徒之敎也然教之本則在君牙之
　身正也中也民則之體而人之所同然也正以身言
　欲其所處無邪行也中以心言欲其所存無邪思也
　孔子曰子率以正孰敢不正周公曰率自中此告君
　牙以司徒之職也
　集說(林氏之竒曰敷五典以和民則若不能盡父子/君臣兄弟夫婦朋友之道雖使其號令之諄復)
　(政刑之嚴明終不能以和之也是必以身觀身以心/觀心爾身之正然後可以求民之正爾心之中然後)
　(可以求民之中○陳氏大猷曰以其常行而不可易/謂之典以其截然而不可越謂之則教之理雖不外)
　(乎人之性然教之本則在君牙之身與心正者容有/不中中則無有不正身之正勉強修飭者能之心之)
　(中非存養純熟不能也故穆王既欲君牙正身以率/民身之正尤欲其存心之中以感民心之中則民則)
　(和五典惇矣敷典和則因民心之同得者教之爾正/爾中即吾心之先得者率之也於身先言爾於心先)
　(言民互文耳○陳氏雅言曰爾身正爾心中則爾之/典修而則治民身正民心中則民之典亦無不修民)
　(之則亦無不治矣此立教之本也○申氏時行曰𢎞/敷者大布其條敎使民曉然明乎典常之理而知所)
　(趨向也式和者敬慎以和衷使民怡然安於彛則之/内而無所乖戾也體此典則於身而無反無側者謂)
　(之正存此典則於心而/不偏不倚者謂之中)
夏暑雨小民惟曰怨咨冬祁寒小民亦惟曰怨咨厥惟
艱哉思其艱以圗其易民乃寧
　集傳祁大也暑雨祁寒小民怨咨自傷其生之艱難
　也厥惟艱哉者歎小民之誠為艱難也思念其難以
　圖其易民乃安也艱者飢寒之艱易者衣食之易司
　徒敷五典擾兆民兼教養之職此又告君牙以養民
　之難也
　集說(吕氏祖謙曰此穆王深知民之艱難也時方暑/雨小民之沾體塗足者殆其怨咨乎不以處廣)
　(厦而忘之也時方祁寒小民之裂面墮指者殆其怨/咨乎不以處温室而忘之也穆王一遇寒署深恤民)
　(瘼如聞其愁歎思欲人人而濟戛乎其難舉以告君/牙盖欲其共此心也君牙體此而篤於養民深思其)
　(艱以圖其易民庶㡬其寧乎思之既艱易將自見先/難之義也○真氏徳秀曰夏而雨冬而寒時令之常)
　(也而小民惟曰怨咨者非怨天之雨且寒也小民生/生之計無時弗艱而於斯時為尤艱此其所以怨咨)
　(也○彭氏應龍曰司徒掌五典亦大綱耳以周禮考/之如以鄉三物教萬民頒職事十有二登萬民本俗)
　(六安萬民之類不一則豈惟教五典其教以安養之/事亦多有節目知此則思艱圗易亦是教中道理○)
　(王氏樵曰小民生生之計上之責也思其艱者一民/飢曰我飢之也一民寒曰我寒之也凡其飢寒困苦)
　(之狀無一不經于心有如身處其地而備知其情圗/其易者若何而使民不飢若何而使民不寒一一有)
　(以預為之處不待暑雨祁寒之時而後有以恤之也/如是則民免於怨咨而且有生生之樂矣故曰民乃)
　(寜○董氏其昌曰必得此乃寧之民然後可進為克/正克中之民不然即日敷典和則而艱難者方怨咨)
　(不已也欲從敎能乎○張氏爾嘉曰養立而教可興/未有飢寒咨嗟之民而責以中正典則之俗者故於)
　(民艱尤兢兢非/思則不能圗也)
嗚呼丕顯哉文王謨丕承哉武王烈啓佑我後人咸以
正罔缺爾惟敬明乃訓用奉若于先王對揚文武之光
命追配于前人
　集傳丕大謨謀烈功也文顯於前武承於後曰謨曰
　烈各指其實而言之咸以正者無一事不出於正咸
　罔缺者無一事不致其周密若順對答配匹也前人
　君牙祖父
　集說(孔氏頴達曰文始謀造周故羙其謀武功業成/就故羙其功○張氏九成曰先王指成康○夏)
　(氏僎曰文王之謨非以隂謀取天下如後世謀人國/家者乃顯然著見但知積行累功而天下自歸之故)
　(曰丕顯武王之功乃承文王之意亦惟積行累功而/天命人心自有不可却者初非計其功之至此故曰)
　(丕承由其謨非隂謀而出於丕顯烈非邀功而出於/丕承是以其道粹然一出於正若一有隂謀邀功之)
　(私介其閒則必有不正者矣安得而無缺○吕氏祖/謙曰敬明云者以君牙生長典訓之内懼其或玩故)
　(欲其提振而發輝之也後世之治隨失隨救所立之/法鮮有能終其身由文王武王而至穆王盖百餘年)
　(矣而其謨烈無偏之可指無隙之可乘創業垂統信/非三代以下所可及也○陳氏櫟曰文武之光命成)
　(康已對揚之今又能奉若成康所以對揚文武之意/也如此則君牙可追配其祖父矣○王氏充耘曰光)
　(命即謨烈也前王成康用爾祖父為司徒故能對揚/文武光命而不墜其治民之法今汝能不失成康之)
　(意則與祖父無異矣○陳氏雅言曰文王之謨大而/能顯則其造有周之謀者於是至矣武王之烈大而)
　(能承則其成有周之功者亦於是至矣今爾君牙為/司徒之官所居之職前日乃祖乃父之職所訓之民)
　(昔君文武成康之民也為訓之道不可以不敬而尤/不可以不明豈特司徒之職將以奉若先王之道追)
　(配前人之羙/在於此也)
王若曰君牙乃惟由先正舊典時式民之治亂在兹率
乃祖考之攸行昭乃辟之有乂
　集傳先正君牙祖父也君牙由祖父舊職而是法之
　民之治亂在此而已法則治否則亂也循汝祖父之
　所行而顯其君之有乂復申戒其守家法以終之案
　此篇專以君牙祖父為言曰纘舊服曰由舊典曰無
　忝曰追配曰由先正舊典曰率祖考攸行然則君牙
　之祖父嘗任司徒之職而其賢可知矣惜載籍之無
　傳也陳氏曰康王時芮伯為司徒君牙豈其後邪
　集說(王氏充耘曰夫教化行而君君臣臣父父子子/則天下治教化不行而君不君臣不臣父不父)
　(子不子則天下亂則民之治亂不在此而何在乎○/王氏綱振曰凡教以身心為的則民自易從凡教以)
　(衣食為資則教尤易入此先王文武之謨烈亦/先正祖父之舊典惟君牙敬明而率由之耳)
　總論(陳氏櫟曰舜命契為司徒不過曰敬敷五教在/寛穆王命君牙其詳雖至於一篇其要不出舜)
　(之一言曰𢎞敷五典式和民則曰𢎞曰和即在寛意/也曰敬明乃訓即敬敷意也帝舜此言豈惟穆王不)
　(能易萬世職教者不能易也○董氏鼎曰司徒職在/掌教必先教之以倫理明然後治之而爭奪息苟非)
　(以教化為急先務則為之民者冥行罔覺卒犯刑辟/是所謂罔民以䧟罪也為民父母豈忍為之哉穆王)
　(肆其侈心所至將有車轍馬迹而猶知以大司徒為/重此所以雖荒而不至於亡歟○張氏居正曰觀君)
　(牙篇中論敷典和則圗易思艱乃人君教養斯民之/大務而又惓惓於顧念舊徳親任世臣亹亹然若家)
　(人父子相告語者周家忠厚之風尚可/想見此孔子所以采録而示後世也)
　　囧命
　　　集傳穆王命伯囧為太僕正此其誥命也今文
　　　無古文有○呂氏曰陪僕􁂎御之臣後世視為
　　　賤品而不之擇者曾不知人主朝夕與居氣體
　　　移養常必由之潛消默奪於冥冥之中而明爭
　　　顯諫於昭昭之際抑末矣自周公作立政而歎
　　　綴衣虎賁知恤者鮮則君徳之所繫前此知之
　　　者亦罕矣周公表而出之其選始重穆王之用
　　　太僕正特作命書至與大司徒略等其知本哉
　　　集説(張氏九成曰穆王馳騁天下而其言殷勤/懇惻何也曰唐徳宗何人哉陸贄作奉天)
　　　(詔書山東父老為之感泣則二篇之命豈非當/時仁人君子修辭立誠以勸勵其臣下歟○董)
　　　(氏琮曰夫子何為録之曰聖人不以人廢言亦/取秦穆悔過之意○陳氏大猷曰太僕正上薰)
　　　(陶涵養乎君徳下簡擇表率乎羣僚所繫甚重/故冊命焉○胡氏士行曰此立政重綴衣虎賁)
　　　(意也太僕掌内朝職/雖㣲而與君最近)
王若曰伯冏惟予弗克于徳嗣先人宅丕后怵惕惟厲
中夜以興思免厥愆
　集傳伯冏臣名穆王言我不能于徳繼前人居大君
　之位恐懼危厲中夜以興思所以免其咎過
　集説(孔氏頴達曰禮記祭義云春雨露既濡君子履/之必有怵惕之心怵惕是心動之名厲危也言)
　(常悚懼惟恐傾危易稱夕惕若厲即此義也○林氏/之竒曰穆王之命君牙曰心之憂危若蹈虎尾其命)
　(伯冏則曰怵惕惟厲成湯之所謂慄慄危懼者亦不/是過也而蘇氏曰二書皆無哀痛惻怛之語此非惻)
　(怛之語而何○金氏履祥曰思免厥愆此穆王知自/克之難欲寡其過篇中此意為多○孫氏繼有曰思)
　(免厥愆有二意愆之既往者思補之於終愆之/未形者思禁之於始縂之欲修徳以嗣位之意)
昔在文武聰明齊聖小大之臣咸懐忠良其侍御僕從
罔匪正人以旦夕承弼厥辟出入起居罔有不欽發號
施令罔有不臧下民祗若萬邦咸休
　集傳侍給侍左右者御車御之官僕從太僕羣僕凡
　從王者承承順之謂弼正救之謂雖文武之君聰明
　齊聖小大之臣咸懐忠良固無待於侍御僕從之承
　弼者然其左右奔走皆得正人則承順正救亦豈小
　補哉
　集説(王氏安石曰發之以為警戒之謂號施之以為/法守之謂令○林氏之竒曰人君所以治天下)
　(者不惟朝之大臣欲得其人至於左右近習使非其/人則朝夕與之居處漸染浸漬入於邪僻而不自知)
　(雖大臣或得天下之傑而君心已蠧孰與有為哉○/朱子曰古者人君左右執賤役皆士大夫日相親密)
　(所謂侍御僕從罔匪正人漢世禁中侍衛亦皆士大/夫○呂氏祖謙曰文武動容周旋何嘗不中禮號令)
　(何嘗不善今必先言近臣承弼之功而後及此盖左/右交修近臣之常職而内外交相養亦聖人不已之)
　(誠也○世主出入起居漫不加省徒欲謹於議令之/時所謂咸其輔頰舌感人之末者也民若邦休豈口)
　(舌所能辨哉○陳氏大猷曰聰明自其質之生知者/言之齊聖自其徳之充於極至者言之出入起居發)
　(號施令就太僕職掌而言盖太僕掌正王之服位出/入王之大命掌諸侯之復逆復王之答報逆下之敷)
　(奏君之起居號令皆與有職焉○金氏履祥曰承上/文欲免厥愆因言文武之聖猶有資於大小之臣故)
　(穆王自謂無良不可不賴前後左右有/位之士以免已於愆而昭文武之烈)
惟予一人無良實賴左右前後有位之士匡其不及繩
愆糾謬格其非心俾克紹先烈
　集傳無良言其質之不善也匡輔助也繩直糾正也
　非心非僻之心也先烈文武也
　集説(程子曰心之非即害於政不待發之於外也昔/者孟子三見齊王而不言事門人疑之孟子曰)
　(我先攻其邪心心既正然後天下之事可從而理也/○黄氏度曰繩愆糾謬諌爭之事也古者諫無常職)
　(百官官箴王闕然近而易入莫如僕御之臣故穆王/專責伯囧以諫爭之事漢諌大夫議郎博士與郎官)
　(常從得三代餘意隋唐諫官屬兩省謂之供奉官隨/仗入閣而勢疎逺矣○朱子語類問格其非心之格)
　(訓正恐是如格式之格以此律人之不正者否曰今/人如言合格只是将此一物格其不正者使歸於正)
　(如格其非心是説得淺者大人格君心之非是説得/深者○呂氏祖謙曰從容浸灌漸以入之在人臣自)
　(論輔迪之法則可若君求助於臣而亦使之姑徐徐/云爾則意先不篤忠言亦無由而進矣故穆王必望)
　(其臣深繩其愆痛糾其謬無一毫假貸變移感格其/非心以繼文武之盛烈言之力求之切如此庶幾其)
　(臣展布而無所隠也○陳氏大猷曰文武猶資左右/况予之無良乎匡救其惡而不知格其心則止於東)
　(而生於西惟格其非心則㧞本塞源末流自善○愆/謬自其過失之形於外者言之非心自其存於中者)
　(言之○王氏樵曰文武聖徳無過可諌故言承弼者/主承順而帯匡救言之穆王思免厥愆以規過為重)
　(故言之/不同也)
今予命汝作大正正于羣僕侍御之臣懋乃后徳交修
不逮
　集傳大正太僕正也周禮太僕下大夫也羣僕謂祭
　僕𨽻僕戎僕齊僕之類穆王欲伯囧正其羣僕侍御
　之臣以勉進君徳而交修其所不及(王氏樵曰言左/右前後非一人)
　(交以修君之所/不逮為事也)或曰周禮下大夫不得為正漢孔氏
　以為太御中大夫蓋周禮太御最長下又有羣僕與
　此所謂正于羣僕者合且與君同車最為親近也
　集説(林氏之奇曰君子小人不同事惟賢為能知賢/惟善為能舉善伯囧正則羣僕侍御而有一不)
　(正者必不能與之一朝居也○張氏栻曰公卿進見/有時僕御䙝近無閒有時者見其尊嚴無閒者知其)
　(情性方其進見君臣之分甚嚴未易犯其顔色及其/䙝近君臣之情無閒故可糾其過失救過於無閒之)
　(時易為力救過於已發之後難為功懋徳交修正侍/御僕從之職也○夏氏僎曰周禮太僕王眡治朝則)
　(正位眡燕朝則正位而掌擯相出入則前驅燕飲則/相其法射則贊弓矢無非與王俱者而二孔以為周)
　(禮太御之官/當两存之)
慎簡乃僚無以巧言令色便辟側媚其惟吉士
　集傳巧好令善也好其言善其色外飾而無質實者
　也便者順人之所欲辟者避人之所惡側者姦邪媚
　者諛說小人也吉士君子也言當謹擇汝之僚佐無
　任小人而惟用君子也又案此言謹簡乃僚則成周
　之時凡為官長者皆得自舉其屬不特辟除府史胥
　徒而已
　集説(孔氏安國曰當謹慎簡選汝僚屬侍臣無得用/巧言無實令色無質便辟足恭側媚諂諛之人)
　(其惟皆吉良正士○呂氏祖謙曰治有體統王雖急/於求助苟徧擇之則叢脞矣故命一伯囧作大正使)
　(精擇其僚固不待王親擇也此為治之體統也陸贄/在唐欲使諸司長官各舉其屬亦庶㡬有見於此○)
　(張氏爾嘉曰懋徳在於交修交修必須吉士若巧令/等諸人只曉一味阿諛安知交修修有補救之意交)
　(有多方効忠直之意非吉士不能出此○孫氏繼有/曰君子小人其品易淆故曰簡簡其不可用而去之)
　(簡其可用/而任之也)
僕臣正厥后克正僕臣諛厥后自聖后徳惟臣不徳惟
臣
　集傳自聖自以為聖也僕臣之賢否係君徳之輕重
　如此吕氏曰自古小人之敗君徳為昏為虐為侈為
　縱曷其有極至於自聖猶若淺之為害穆王獨以是
　蔽之者蓋小人之蠱其君必使之虚美熏心傲然自
　聖則謂人莫已若而欲予言莫之違然後法家拂士
　日遠而快意肆情之事亦莫或齟齬其閒自聖之證
　既見而百疾從之昏虐侈縱皆其枝葉而不足論也
　集説(孔氏安國曰僕臣皆正則其君乃能正僕臣諂/諛則其君乃自謂聖君之有徳惟臣成之君之)
　(無徳惟臣誤之言君所行善惡專在左右○林氏之/奇曰漢世驂乘之官最為要重以其職於天子為親)
　(近故毎用天子素所倚信之人一非其人則其臣力/爭以為不可此盖得周之遺法○史氏漸曰朝廷之)
　(官不勝其衆而狎近者莫親乎僕御天下之邪不勝/其多而易溺者莫先乎耳目○王氏樵曰君徳之敗)
　(蔽以自聖之一言何也子思子所謂君出言自以為/是而莫敢矯其非者也是常起於左右左右導諛而)
　(國人至於道路以目盖一為順從/不敢忤意其終未有不至是者也)
爾無昵于憸人充耳目之官迪上以非先主之典
　集傳汝無比近小人充我耳目之官導君上以非先
　王之典盖穆王自量其執徳未固恐左右以異端進
　而蕩其心也
　集説(蘇氏軾曰引小人以暱王人臣不敬莫大於此/○夏氏僎曰僕臣在王左右朝夕顧問故云耳)
　(目之官○陳氏大猷曰不以先王之典迪其君謂以/邪僻也○孫氏繼有曰大抵憸人欲以長君逢君之)
　(計結人主之知必以易親易合之情投上官之好或/昵而用之以是人充耳目之官則上以耳目寄之彼)
　(且以耳目嘗之凡所以迪君者不蠱其心志則蔽其/聰明必其非先王正言正行之典矣又何以使君之)
　(克紹前烈哉凡此皆/始於一念之昵耳)
非人其吉惟貨其吉若時瘝厥官惟爾大弗克祗厥辟
惟予汝辜
　集傳戒其以貨賄任羣僕也言不于其人之善而惟
　以貨賄為善則是曠厥官汝大不能敬其君而我亦
　汝罪矣
　集説(林氏之竒曰薛博士曰詩刺皇父擇三有事亶/侯多蔵此惟貨其吉是也○薛氏季宣曰孔子)
　(惡近佞人之殆為能陷溺人心之正也正羣僕而不/惟正人之用專利之臣得以充之君之侈心自此熾)
　(矣知義利相為盛衰則小人之姦将無自而入也穆/王以此儆戒正僕為知義利所在不能承王之志是)
　(瘝官也瘝官之罪何所逃哉○吕氏祖謙曰漢唐之/嬖習更相表裏靡不以利合則捨人才而論貨賄近)
　(習之通病也伯囧而有一於斯則下負職業上負委/屬而刑之所當加矣穆王命伯囧固選擇而任之乃)
　(防其昵憸人又防其嗜貨賄又防之以曠職慢上之/刑者盖以所繫至切憂之深而防之過非謂伯囧眞)
　(有是也然自盤庚總于貨寳之戒至此篇又復見之/成湯文武之隆未聞數數以貨飭其臣也噫其商周)
　(之衰乎○傅氏元初曰國家之敗由官邪也官之失/徳寵賂章也周之季世已有此風故穆王戒之在羣)
　(僕則為瘝官在僕正則為弗祗/厥辟貨非寳也惟府辜功而已)
王曰嗚呼欽哉永弼乃后于彝憲
　集傳彛憲常法也呂氏曰穆王卒章之命望於伯囧
　者深且長矣此心不繼造父為御周遊天下將必有
　車轍馬迹導其侈者果出於僕御之閒抑不知伯囧
　猶在職乎否也穆王豫知所戒憂思深長猶不免躬
　自蹈之人心操捨之無常可懼哉
　集説(王氏安石曰近習之臣不患其不能将順而莫/之承惟患其不能正救而莫之弼故在先王則)
　(稱其承弼在已則責之以永弼而不及於承焉○王/氏樵曰彛憲與先王之典同自文武以来人君起居)
　(言動之常法也弼者正救乎我而使之不悖乎此也/○張氏爾嘉曰前言承弼此言弼前言弼此言永弼)
　(是一篇結語所謂旦夕交修方免厥愆耳○孫氏繼/有曰謂之曰永則雖君徳已盛不弛其格心之功即)
　(君志不終不替其糾繩之力必使吉士在朝匡之以/正不使憸人在側導之以非其所以弼君于彛憲者)
　(不以久暫異趨不以終始異致然後言永不然匡弼/未㡬将順乘之矣正人無何憸人間之矣其能永弼)
　(哉/)
　　總論(林氏之竒曰後世之論穆王者多過其實蘇氏/因之遂以為周徳之衰今觀此篇其言純正明)
　　(白切於治體彼其於僕御之臣丁寧反覆如此至謂/慎簡乃僚無以便辟側媚則其僕御豈有敢導王為)
　　(非者而王之言既然則亦豈肯為無方之逰哉以是/知世之論穆王者皆好事者為之也當以書為正○)
　　(王氏樵曰大抵人主左右前後皆徳選朝夕與居皆/正人則有以養成其徳文武之時攜僕趣馬無非吉)
　　(士周公定六典幕次酒漿之官皆領於太宰漢初此/意猶存一二出入供事禁闥猶參用正士但不知慎)
　　(簡之法耳程子當古法既廢之後欲漸復之故其論/經筵曰一日之中親賢士大夫之時多親宦官宫妾)
　　(之時少則自然氣質變化徳器成就使周公之典行/則豈但親賢士大夫之時多而已哉欲旦夕承弼非)
　　(左右前後侍御僕從罔非正人不能也欲僕/臣皆正又未易言其事在立政其本在無逸)
　
　
　
　
　
　
　
欽定書經傳說彚纂卷二十
　欽定四庫全書
欽定書經傳説彚纂卷二十一
　　　吕刑
　　　　集傳吕侯為天子司寇穆王命訓刑以詰四方史
　　　　録為篇今文古文皆有○案此篇専訓贖刑葢本
　　　　舜典金作贖刑之語今詳此書實則不然葢舜典
　　　　所謂贖者官府學校之刑爾若五刑則固未嘗贖
　　　　也五刑之寛惟處以流鞭扑之寛方許其贖今穆
　　　　王贖法雖大辟亦與其贖免矣漢張敞以討羌兵
　　　　食不繼建為入榖贖罪之法初亦未嘗及夫殺人
　　　　及盜之罪而蕭望之等猶以為如此則富者得生
　　　　貧者獨死恐開利路以傷治化曽謂唐虞之世而
　　　　有是贖法哉穆王巡遊無度財匱民勞至其末年
　　　　無以為計乃為此一切權宜之術以歛民財夫子
　　　　録之葢亦示戒然其一篇之書哀矜惻怛猶可以
　　　　想見三代忠厚之遺意云爾又案書傳引此多稱
　　甫刑史記作甫侯言於王作修刑辟吕後為甫歟
　　集説(孔氏穎達曰崧髙之篇宣王之詩云生甫及/申揚之水為平王之詩云不與我戍甫明子)
　　(孫改封為甫侯穆王時未有甫名而稱為甫刑者/後人以子孫之國號名之也猶若叔虞初封於唐)
　　(子孫封晉而子孫稱晉世家○林氏之竒曰吕與/甫猶荆與楚殷與商○王氏炎曰此書穆王之言)
　　(而名吕刑者吕侯為王司宼言於王王命之參定/刑書乃推作刑之意以訓四方司政典刑者故以)
　　(吕刑名之○朱子曰吕刑一篇如何穆王説得散/漫直従苗民蚩尤為始作亂道起○問贖刑所以)
　　(寛鞭扑之刑則吕刑之贖刑如何曰吕刑葢非先/王之法也故程子有一策問云商之盤庚周之吕)
　　(刑聖人載之於書其取之乎抑将垂戒後世乎○/蔡仲黙論五刑不贖之意曰是穆王方有贖法嘗)
　　(見蕭望之言古不贖刑某甚疑之後來方省得贖/刑不是古因取望之傳看畢曰説得也無引證○)
　　(問鄭敷文所謂甫刑之意是否曰便是他們都不/去考那贖刑如古之金作贖刑只是刑之輕者如)
　　(流宥五刑之屬皆是流竄但有鞭作官刑扑作教/刑便是法之輕者故贖想見穆王撰出那般法來)
　　(聖人也是志法之變處但是他其中論不可輕於/用刑之類也有許多好説話不可不知○吕氏祖)
　　(謙曰穆王之時文武成康之澤寖微姦宄曰勝其/作書於既耄閲世故而察物情者亦熟矣故古今)
　　(犴獄言之略盡用刑者所宜盡心焉○刑之有贖/始見於虞書不過有金作贖刑一語而已葢臯陶)
　　(作士斟酌出入舜一以付之固不預立條目之多/也今吕侯既受命而猶煩穆王訓夏贖刑至三千)
　　(之多焉視舜臯陶之際則有間矣是書哀矜明練/固夫子存以示後世而微見其意者亦不可不察)
　　(也/)
惟呂命王享國百年耄荒度作刑以詰四方
　集傳惟呂命與惟說命語意同先此以見訓刑為呂
　侯之言也耄老而昏亂之稱荒忽也孟子曰従獸無
　厭謂之荒穆王享國百年車轍馬跡遍于天下故史
　氏以耄荒二字發之亦以見贖刑為穆王耄荒所訓
　耳蘓氏曰荒大也大度作刑猶禹曰予荒度土功荒
　當屬下句亦通然耄亦貶之之辭也
　集說(孔氏安國曰王享國百年耄亂荒忽度時世所/宜訓刑以治四方○孔氏穎逹曰周本紀云穆)
　(王即位春秋已五十矣無逸篇言殷之三王及文王/享國若干年者皆謂在位之年此言享國百年乃従)
　(生年而數言其長夀也○朱子曰東坡解呂刑王享/國百年耄作一句荒度作刑作一句甚有理如洛誥)
　(等篇不可曉/只合闕疑)
　附錄(呂氏祖謙曰百年耄荒乃倦於萬㡬之時也哀/矜之意猶不能已方且度刑以詰四方穆王之)
　(於民厚矣○陳氏櫟曰王享國當百年耄荒之時而/能裁度作刑以詰四方乃見其篤老而尚精明仁厚)
　(非真耄亂荒迷也荒度雖有益稷語可證然土功可/言荒度作刑何荒度之有蔡氏只存蘇曰於下以備)
　(一說得之矣詰/如詰姦慝之詰)
王曰若古有訓蚩尤惟始作亂延及于平民罔不宼賊
鴟義姦宄奪攘矯䖍
　集傳言鴻荒之世渾厚敦厖蚩尤始開暴亂之端(管/子)
　(曰蚩尤受盧山/之金而作五兵)驅扇熏炙延及平民無不為宼為賊
　鴟義者以鴟張䟦扈為義(袁氏黄曰鄭康成云盗賊/狀如鴟梟案鴟梟隂類晝)
　(伏伺物而動得時而張/以比盗賊最善名狀)矯䖍者矯詐䖍劉也
　集說(孔氏安國曰九黎之君號曰蚩尤○孔氏頴逹/曰史記云神農世衰諸侯相侵伐蚩尤最暴虐)
　(黄帝乃與戰於涿鹿之野遂擒殺蚩尤楚語曰少昊/氏之衰也九黎亂徳顓頊受之使復舊常史記蚩尤)
　(在炎帝之末國語九黎在少昊之末二者不得同也/九黎之文惟出楚語孔以蚩尤為九黎下傳又云蚩)
　(尤黄帝所滅言黄帝所滅則與史記同矣孔非不見/楚語而為此說葢以蚩尤是九黎之君黄帝雖滅蚩)
　(尤猶有種類尚在故下至少昊之末更復作亂鄭云/學蚩尤其意以蚩尤當炎帝之末九黎當少昊之末)
　(九黎學蚩尤非蚩尤也○鄭氏曉曰考黄帝滅蚩尤/於涿鹿之野在北鄙南蠻多黎種九黎三苗皆南蠻)
　(蚩尤九黎/非一種也)
苗民弗用靈制以刑惟作五虐之刑曰法殺戮無辜爰
始淫為劓刵椓黥越兹麗刑并制罔差有辭
　集傳苗民承蚩尤之暴不用善而制以刑惟作五虐
　之刑名之曰法以殺戮無罪於是始過為劓鼻刵耳
　椓竅黥面之法於麗法者必刑之并制無罪不復以
　曲直之辭為差别皆刑之也
　集說(孔氏安國曰三苗之君習蚩尤之惡不用善化/民而制以重刑言異世而同惡○孔氏穎逹曰)
　(苗民於此施刑之時并制無罪之人對獄有罪者無/辭無罪者冇辭苖民斷獄竝皆罪之無差簡有直辭)
　(者言濫及無罪者也○楚語云三苗復九黎之惡鄭/以為苗民即九黎之後顓頊誅九黎至其子孫為三)
　(國髙辛之後又復九黎之惡堯興又誅之堯末又在/朝舜又竄之後又在洞庭逆命禹又誅之穆王深惡)
　(此族故著其惡而謂之民孔惟言異世同惡不言三/苗是蚩尤之子孫也○蘇氏軾曰自蚩尤以前未有)
　(以兵彊天下者自苗民以前亦未有作五虐之刑者/故舉此二人以為亂始○吳氏澄曰五虐之刑比舊)
　(五刑更加酷虐也曰法非法而謂之法也凡麗於刑/不分輕重而并其制無復簡别其無罪而有辭者○)
　(陳氏櫟曰案呂氏謂古未有五刑自苗民制之然後/聖人始不得已而用之非也舜典稱象以典刑流宥)
　(五刑下文方及誅四凶三苗居一焉盖五刑其来久/矣豈有苗民始作五刑舜乃效尤用之之理鄭殺鄧)
　(析而用其竹刑傳猶說之孰謂舜以三苖虐威而竄/其身乃效其虐威而用其法乎曰作五虐之刑曰淫)
　(為劓刵椓黥曰虐與淫可見非即古之五刑必又暴/虐淫過用之天討有罪五刑五用帝王二千年相承)
　(莫之能改而謂始於苗民乎使果創始於苗民穆/王方諄諄以苗民為戒乃遵用其法乎不然必矣)
民興胥漸泯泯棼棼罔中于信以覆詛盟虐威庶戮方
告無辜于上上帝監民罔有馨香徳刑發聞惟腥
　集傳泯泯昏也棼棼亂也民相漸染為昏為亂無復
　誠信相與反覆詛盟而已虐政作威衆被戮者方各
　告無罪於天天視苗民無有馨香徳而刑戮發聞莫
　非腥穢呂氏曰形於聲嗟窮之反也動於氣臭惡之
　熟也馨香陽也腥穢隂也故徳為馨香而刑發腥穢
　也
　集說(蘇氏軾曰人無所訴則訴於鬼神徳衰政亂則/鬼神制世○林氏之竒曰以徳行刑則刑一人)
　(而千萬人莫不畏可以至於無刑故其治為馨香苟/惟作虐刑則必至囹圄成市民不勝其虐怨嗟之聲)
　(呼籲於天此腥穢之所以發聞也○陳氏經曰罔中/于信無中心出於誠信者信不由中也無馨香之徳)
　(而發聞者惟腥穢之虐刑觀二始字見/蚩尤為作亂之始而苗民為淫刑之始)
皇帝哀矜庶戮之不辜報虐以威遏絶苖民無世在下
　集傳皇帝舜也以書考之治苗民命伯夷禹稷臯陶
　皆舜之事報苗之虐以我之威絶滅也謂竄與分北
　之類遏絶之使無繼世在下國
　集說(薛氏季宣曰哀庶戮之濫奉行天威以報有苗/之虐放之於逺不得傳國於後○呂氏祖謙曰)
　(民心之反天意之還也惡運之極治原之開也皇帝/哀矜庶戮勝復之理然也報虐以威者咸其自召而)
　(我無心焉所/謂天討也)
乃命重黎絶地天通罔有降格羣后之逮在下眀眀棐
常鰥寡無蓋
　集傳重少昊之後黎髙陽之後重即羲黎即和也呂
　氏曰治世公道昭明為善得福為惡得禍民曉然知
　其所由則不求之渺茫㝠昧之間當三苗昏虐民之
　得罪者莫知其端無所控訴相與聽於神祭非其鬼
　天地人神之典雜揉瀆亂此妖誕之所以興人心之
　所以不正也在舜當務之急莫先於正人心首命重
　黎修眀祀典天子然後祭天地諸侯然後祭山川髙
　卑上下各有分限絶地天之通嚴幽眀之分焄蒿妖
　誕之說舉皆屏息羣后及在下之羣臣皆精白一心
　輔助常道民卒善而得福惡而得禍雖鰥寡之㣲亦
　無有盖蔽而不得自伸者也○案國語曰少皥氏之
　衰九黎亂徳民神雜揉家為巫史民瀆齊盟禍災薦
　臻顓頊受之乃命南正重司天以屬神北正黎司地
　以屬民使無相侵瀆其後三苗復九黎之徳堯復育
　重黎之後不忘舊者使復典之
　集說(孔氏穎逹曰羲是重之子孫和是黎之子孫司/天屬神司地屬民定上下之分使民神不雜則)
　(祭享有度災厲不生罔有降格言神不干民也○蘇/氏軾曰自苗民瀆於詛盟人神相亂虢之亡也有神)
　(降于莘即此類也○張氏九成曰傳曰國将興聽於/民將亡聽於神三苖之俗以詛盟為事是聽命於神)
　(也絶地天通罔有降格者絶在地之民使人不得以/妖術格在天之神絶在天之神使人不得假其名字)
　(以降于在地之民○呂氏祖謙曰治世神怪所以不/興者只為善惡分眀自然不求之神亂世善惡不明)
　(自然専言神怪言鬼言命○陳氏櫟曰此非専重黎/之力亦由朝之羣后及在下之衆臣眀顯眀之理使)
　(人不惑於茫昧之說輔經常之道使人不撓於妖怪/之習雖窮民亦無蔽蓋而不得自伸者民心坦然無)
　(疑而不復求之於神此重黎所以得舉其職也盖人/昧正理悖常道而後惑神怪亂祀典惟眀眀棐常人)
　(心先正自將求之眀而不求之幽於其常而不於其/怪絶地天通庶其易乎○王氏樵曰不曰絶天地通)
　(而曰絶地天通者地民也天神也神木無通於氏興/之嘗自於下故曰絶地天通降格盖如神降于莘之)
　(類曰罔有降格則前此豈真有降格哉亦曰人為之/耳迨聖人使重黎絶其通正其位而遂無降格則可)
　(見其本無矣○羣后諸侯也在下其臣也常道之在/天下雖根於人心不可泯滅然非有世道之責者時)
　(有以提撕輔助之則亦易為邪說暴行所晦蝕而不/眀充塞而不行也是時有帝舜為之主羣后與其臣)
　(下無不以棐常為心眀眀者精白展布之謂常者常/道即秉彛人倫是也棐常者順乎此者有勸悖乎此)
　(者有懲是非眀白而公道必/行於上民何復求之於神哉)
　附錄(陳氏櫟曰案北正黎或作火正黎北字與火字/相似又黎以北正兼火正黎即祝融也所以祕)
　(注揚子云北正黎即火正/黎也北正對南正為是)
　(案國語火正黎蔡傳作北正黎考堯典乃命羲和孔/疏云昭二十九年左傳稱重為句芒犁為祝融祝融)
　(火官可稱火正句芒木官不應號南正且木不主天/火不主地而外傳稱顓頊命南正司天火正司地者)
　(盖使木官兼掌天火官兼掌地南為陽位故掌天謂/之南正黎稱木官故掌地猶為火正鄭答趙商云先)
　(師以来皆云火常為地當云黎為北正可見蔡傳之/改北正非無本耳揚子法言亦作北正黎所以陳櫟)
　(引注云北正黎即火正黎也/然則北正之說由来久矣)
皇帝清問下民鰥寡有辭于苗徳威惟畏徳眀惟眀
　集傳清問虚心而問也有辭聲苗之過也苗以虐為
　威以察為眀帝反其道以徳威而天下無不畏以徳
　眀而天下無不眀也
　集說(林氏之竒曰惟鰥寡無盖則在下者寃抑之情/得以上通故舜清問于民則鰥寡得以三苗之)
　(虐為辭而告訴焉舜於是問罪於三苗也威而非徳/威䙝而民玩非所以為畏明而非徳失之過察則民)
　(将益出其巧詐以欺上非所以為眀惟舜之威與眀/皆本於徳故惡如三苗無不諳悉其罪一去三苗而)
　(天下莫不服也○呂氏祖謙曰清問者眀目逹聰無/繊毫壅蔽之謂也苗民既遏絶矣鰥寡猶有辭于苗)
　(者盖苗在舜世合散靡常前章所謂遏絶者討其元/惡大憝也此章所謂有辭于苗者言其遺孽餘種也)
　(考於虞書或伐之以大禹徂征之師或治之以臯陶/象刑之敘大小非一端先後非一時也惟苗民尚有)
　(遺孽餘種為鰥寡之患故舜於此益反本自治不求/威眀於外而反修其徳盛徳之至不怒而威無思不)
　(服不察而眀無隠不照也○陳氏師凱曰表記引徳/威惟畏徳眀惟眀繼之曰非虞舜其孰能如是乎則)
　(皇帝為/舜眀矣)
乃命三后恤功于民伯夷降典折民惟刑禹平水土主
名山川稷降播種農殖嘉穀三后成功惟殷于民
　集傳恤功致憂民之功也典禮也伯夷降天地人之
　三禮以折民之邪妄蘇氏曰失禮則入刑禮刑一物
　也伯夷降典以正民心禹平水土以定民居稷降播
　種以厚民生三后成功而致民之殷盛富庶也吴氏
　曰二典不載有兩刑官盖傳聞之謬也愚意臯陶未
　為刑官之時豈伯夷實兼之歟下文又言伯夷播刑
　之迪不應如此謬誤
　集說(林氏之竒曰賈誼曰禮者禁於將然之前而刑/者禁於已然之後法之所用易見而禮之所為)
　(難知則禮與刑一物也民能由於禮則何刑之有哉/○夏氏僎曰九州各有名山大川為之主名如揚州)
　(山有㑹稽川曰三江之類○呂氏祖謙曰平水土降/播種當在所急而伯夷之降典若緩而不切然抑不)
　(知人心不正雖有土安得而居雖有穀安得而食諸/穆王首述伯夷之典先其本也○陳氏經曰主名山)
　(川所以表疆域也○王氏充耘曰凡禮教與刑相表/裏故司徒敷教亦必有刑以弼之伯夷降典以辨上)
　(下之分有不従者則以刑折之使其陵僣者不得以/自遂則其勢不得不入於禮也○王氏綱振曰伯夷)
　(典禮宜言禮不言刑而乃曰折民惟刑可見伯夷之/刑即是齊之以禮臯陶眀刑宜言刑不言徳而乃曰)
　(以教祗徳又見臯陶之刑是即道之以徳徳禮刑/原是一物自後世以刑為刑徳禮與刑罰遂判)
士制百姓于刑之中以教祗徳
　集傳命臯陶為士制百姓于刑辟之中所以檢其心
　而教以祗徳也○吳氏曰臯陶不與三后之列遂使
　後世以刑官為輕後漢楊賜拜廷尉自以代非法家
　言曰三后成功惟殷于民臯陶不與葢吝之也(陳氏/師凱)
　(曰吝/恥也)是後世非獨人臣以刑官為輕人君亦以為輕
　矣觀舜之稱臯陶曰刑期于無刑民協于中時乃功
　又曰俾予従欲以治四方風動惟乃之休其所繫乃
　如此是可輕哉呂氏曰呂刑一篇以刑為主故歴敘
　本末而歸之於臯陶之刑勢不得與伯夷禹稷雜稱
　言固有賔主也
　集說(王氏安石曰刑非教也而言以教祗徳盖聖人/莫非教也刑之所加非苟害之亦曰敺而納之)
　(於善而已故周官十有二教亦曰刑教中則民不虣/○葉氏夢得曰古者謂獄已定而不失其實曰中故)
　(小司宼以三刺斷庶民獄訟之中說者云中謂罪正/所定而司刺亦以三法求民情斷民中獄訟成士師)
　(受之曰受中小司宼登之於天子曰登中此書亦累/累言之○邱氏濬曰伯夷禮官也所降者典而折民)
　(惟刑臯陶刑官也所制者刑而教民祗徳可見有虞/為治専以禮教為主而刑辟特以輔其所不及焉耳)
　(禮典之降而折以刑所以遏其邪妄之念而止刑辟/於未然刑罰之制而教以徳所以啓其祗敬之心而)
　(制刑辟於已然禮教刑辟之相為用如此帝世之制/所以本末兼舉而民協于中自不犯於有司也歟○)
　(王氏樵曰此亦蒙乃命之文制乃裁斷之義刑之中/言輕重得其當也民惟心無所檢而不知所畏故不)
　(敬其徳而自越於禮法之外臯陶斷以/中刑乃所以檢其心而教之敬徳也)
穆穆在上眀眀在下灼于四方罔不惟徳之勤故乃眀
于刑之中率乂于民棐彝
　集傳穆穆者和敬之容也眀眀者精白之容也灼于
　四方者穆穆眀眀輝光發越而四逹也君臣之徳昭
　眀如是故民皆觀感動盪為善而不能自己也如是
　而猶有未化者故士師眀于刑之中使無過不及之
　差率乂于民輔其常性所謂刑罰之精華也
　集說(蘇氏軾曰教化之廢推中人而墮於小人之域/教化之行引小人而納於君子之塗此率乂于)
　(民之謂也○呂氏祖謙曰自伯夷之典迄臯陶之刑/制度文為之具也自穆穆眀眀至又民棐彞精神心)
　(術之運也○陳氏櫟曰舜命臯陶以刑本之以威眀/之徳繼期民以祗徳勤徳刑之本必主於徳而刑之)
　(用必合于中徳與中為呂刑一篇之綱領繼此曰惟/克天徳曰以成三徳曰有徳惟刑無非以徳為本也)
　(曰觀于五刑之中曰中聽獄之兩辭曰罔非在中曰/咸庶中正曰非徳于民之中曰咸中有慶無非以中)
　(為用也刑必合於中而後刑即所以為徳以此意讀/呂刑其庶㡬乎○王氏充耘曰兩言刑之中者葢刑)
　(而失之重則傷於苛暴而民無所措手足失之輕則/流於姑息而惡者無所懲惟酌其中則能使人畏服)
　(而不敢犯○顧氏錫疇曰惟帝舜之徳威徳眀也則/當時恭已於南面者皆和氣之流通而君之徳容可)
　(想也故曰穆穆在上惟三后之恤功成功也則當時/亮采於北面者皆精白之昭著而臣之徳容可想也)
　(故曰眀眀在下灼于四/方指君臣合徳而言)
典獄非訖于威惟訖于富敬忌罔有擇言在身惟克天
徳自作元命配享在下
　集傳訖盡也威權勢也富賄賂也當時典獄之官非
　惟得盡法於權勢之家亦惟得盡法於賄賂之人言
　不為威屈不為利誘也敬忌之至無有擇言在身大
　公至正純乎天徳無毫髮不可舉以示人者天徳在
　我則大命自我作而配享在下矣在下者對天之辭
　蓋推典獄用刑之極功而至於與天為一者如此
　集說(蘇氏軾曰修其敬畏至於口無擇言此盛徳之/士也何以責之於典獄獄賤事也而聖人盡心)
　(焉其徳入人之深動天地感鬼神無大於獄者盛徳/之士皆屑為之臯陶逺矣莫得其詳如漢張釋之于)
　(定國唐徐有功民皆自以為不寃其不言之信㡬於/口無擇言之人哉若斯人者将與天合徳子孫其必)
　(有興者非自作元命配享在下而何○張氏九成曰/穆王戒典獄諄諄以富貨言當時風俗衰敝可知敬)
　(則善心生忌則惡念滅○夏氏僎曰行之於身皆可/言之於口不必擇而後言是能與天合徳如此則典)
　(獄之官身雖在下而仰合天徳如所謂配天其澤仰/當天意如所謂克享天心謂之配享在下豈不信哉)
　(○呂氏祖謙曰典獄不得行其公者非為威脅則為/利誘欲威不能屈富不能淫惟在敬忌無擇言在身)
　(而已○陳氏經曰天徳無私威富之事絶於外敬忌/之誠存於中此無私之天徳也死生壽夭之命乃天)
　(以制斯人者今典獄者徳與天一則制生人之大命/不在天而在我矣天能制人之大命典獄者亦能制)
　(人之大命豈非在下而與天配合乎自作元命猶言/自貽哲命○陳氏櫟曰敬忌如康誥文王之敬忌也)
　(罔有擇言口無擇言也言行相表裏罔有擇言在身/併身無擇行矣典獄之事天實臨之天徳克於我則)
　(天之元命自作於我配天澤享天心皆我也念念知/有天在上且知天實在我一心中斯為得之○陳氏)
　(雅言曰天此心而人此心天此理而人此理栽培傾/覆有以見天道之至公賞善罰惡有以見人心之至)
　(公或刑或宥一出於公則元命之作不在天而在我/也○洪氏翼聖曰敬者慎刑之至而察之必盡其心)
　(也忌者畏刑之至而施之惟恐不當也○孫氏繼有/曰訖者法之内一毫不以意輕法之外一毫不以意)
　(重輕重各如其法/而止所謂訖也)
　附錄(王氏充耘曰諸家皆自典獄之人言之然謂之/元命是國命與厥惟廢元命同謂之配享在下)
　(是又言人君享國與天相配與克配上帝配天其澤/之意同盖謂所用典獄之人能敬忌之至用刑悉無)
　(寃濫則是人君徳與天合而自作元命可以長治久/安而配享在下矣此即司宼蘇公式敬爾由獄以長)
　(我王國/之意耳)
　(案惟克天徳自作元命配享在下三句孔疏云典獄/之官能效天為徳則長久大命由已而来是自為大)
　(命可以配當天意在於天之下也蔡傳融㑹其意而/推典獄用刑之極功至於與天為一義固精矣王氏)
　(充耘則以元命為國命配享為人君之克配上帝此/歸重人君說亦甚正大葢典獄之得人實由帝徳之)
　(合天/耳)
王曰嗟四方司政典獄非爾惟作天牧今爾何監非時
伯夷播刑之迪其今爾何懲惟時苗民匪察于獄之麗
罔擇吉人觀于五刑之中惟時庶威奪貨斷制五刑以
亂無辜上帝不蠲降咎于苗苗民無辭于罰乃絶厥世
　集傳司政典獄漢孔氏曰諸侯也為諸侯主刑獄而
　言非爾諸侯為天牧養斯民乎為天牧民則今爾何
　所監懲所當監者非伯夷乎所當懲者非有苗乎伯
　夷布刑以啓迪斯民捨臯陶而言伯夷者探本之論
　也麗附也(顧氏錫疇曰凡人犯一罪/必有一種情詞附於其間)苗民不察於獄
　辭之所麗又不擇吉人俾觀于五刑之中惟是貴者
　以威亂政富者以貨奪法斷制五刑亂虐無罪上帝
　不蠲貸而降罰于苗苗民無所辭其罰而遂殄滅之
　也
　集說(呂氏祖謙曰獄重事也不察者或視以為刀筆/吏之事故穆王眀告司政典獄使知其職分之)
　(大焉五刑五用是謂天討雖君不得而與司是柄者/非君之臣乃天之牧也故曰非爾惟作天牧葢呼而)
　(警之使知其任之重如此要必前有所法後冇所戒/庶㡬不為天位之辱伯夷之監告之以所當法也苗)
　(民之懲告之以所當戒也播刑以啓迪斯民特刑之/理耳捨臯陶而使之監伯夷者葢三居五服彼固朝)
　(夕之所従事監于伯夷所以探其原也苗民人與法/俱弊則所謂庶威者初無定法奪於貨利相與為市)
　(而已斷制五刑無非私意逆天悖理罪大而不可解/其殄滅也宜哉○陳氏櫟曰庶威奪貨蔡氏分說與)
　(上文訖威訖富相照應優於諸家○孫氏繼有曰遏/絶苗民木舜事而曰上帝弗蠲者上帝降咎舜特奉)
　(行天討耳○王氏綱振曰就民之邪思言則曰折就/民之真性言則曰迪伯夷非刑官何以一則曰惟刑)
　(再則曰播刑葢理以辨是非愚民難與言禮惟刑與/較利害因知利害而後可使别是非是其所以折民)
　(即以迪民故曰折民惟刑又曰播/刑之迪一事兩指非刑有兩用也)
王曰嗚呼念之哉伯父伯兄仲叔季弟幼子童孫皆聽
朕言庶有格命今爾罔不由慰日勤爾罔或戒不勤天
齊于民俾我一日非終惟終在人爾尚敬逆天命以奉
我一人雖畏勿畏雖休勿休惟敬五刑以成三徳一人
有慶兆民賴之其寧惟永
　集傳此告同姓諸侯也格至也(孔氏穎逹曰至命/當為至善之命)参
　錯訊鞫極天下之勞者莫若獄苟有毫髮怠心則民
　有不得其死者矣罔不由慰日勤者爾所用以自慰
　者無不以日勤故職舉而刑當也爾罔或戒不勤者
　刑罰之用一成而不可變者也苟頃刻之不勤則刑
　罰失中雖深戒之而已施者亦無及矣戒固善心也
　而用刑豈可以或戒也哉且刑獄非所恃以為治也
　天以是整齊亂民使我為一日之用而已非終即康
　誥大罪非終之謂言過之當宥者惟終即康誥小罪
　惟終之謂言故之當辟者非終惟終皆非我得輕重
　惟在夫人所犯耳爾當敬逆天命以承我一人畏威
　古通用威辟之也休宥之也(王氏樵曰古以刑為/咎則以開釋為休)我
　雖以為辟爾惟勿辟我雖以為宥爾惟勿宥惟敬乎
　五刑之用以成剛柔正直之徳則君慶於上民賴於
　下而安寧之福其永久而不替矣
　集說(林氏之竒曰穆王享國百年故諸侯或其子孫/也○王氏炎曰刑當輕而輕以成柔徳而柔不)
　(至於縦弛當重而重以成剛徳而剛不至於苛暴介/輕重之間以成正直而正直不至於偏倚○呂氏祖)
　(謙曰慰者非得其情而喜盖以不弛其職自慰也罔/或戒者必當惰然後戒雖曰知悔方其惰時安知無)
　(失其平者乎天子以天下為體天下典獄者如是則/導迎善氣培飬根本國脉其有不延乎獄之所係如)
　(此○陳氏經曰成三徳者時乎用中典則正直之徳/成時乎用重典則剛徳成時乎用輕典則柔徳成○)
　(陳氏櫟曰此章言刑出於天天俾之我故望爾逆天/命以奉我所以承天者勤也敬也能勤能敬則刑非)
　(刑也徳也刑非刑也福也可不念哉○陳氏雅言曰/刑罰之原天以齊民而俾我有一日之用也非終惟)
　(終而在人無一定之罪也葢刑不出於我而出於天/刑不在我而在於人爾同姓諸侯均有一日掌刑之)
　(責知上天之心惟在於以刑齊民則庶能敬逆之而/不違知我一人之心惟在於以刑齊民則必當有以)
　(奉承之而不慢敬者勤之本勤者敬之發惟其用心/也敬故其臨事也勤辟宥不可以狥君之命敬刑惟)
　(當以成民之徳刑之用無不敬則民之徳無不成由/是君受其福民䝉其恵至於永久安寧而不替又豈)
　(非勤敬之效乎○王氏樵曰勤者事事盡其心之謂/慰者無所憾於已之謂戒者有所懲於前之辭有失)
　(然後有戒故言刑不可以不勤而或戒欲其常勤而/無所失耳敬者言畏與休皆不敢怠也當畏而畏所)
　(以成剛之徳當休而休所以成柔之徳畏其所當畏/則民皆懼於為惡休其所當休則民皆樂於為善不)
　(犯於刑相安於無事之天所以成正直之徳也至/是乃所謂日勤者矣豈但足由以自慰而已邪)
　附錄(蘇氏軾曰庶以格天命○薛氏季宣曰諸侯上/自尊屬下逮子孫悉告以言庶㡬可以格于上)
　(帝天之賦物人人有齊一之道使我朝夕自戒恐其/非終則惟終在人所以迎天命也○陳氏經曰天以)
　(刑齊民天不能自為之故以俾我然天之愛民其心/無窮我亦不能以一日遂終其事相與以終之者猶)
　(冇望於人則我敬刑之心始有所託是此心無窮已/處即天意也用刑之際人雖畏服我猶以為未足畏)
　(人雖稱羙我猶以為未足羙則此心常無己方能/承人君愛民無窮之心合上天愛民無窮之心矣)
　(案庶有格命蔡傳従孔疏格訓至然未詳至命之義/蘇軾薛季宣以格命為格天之命不作至字解與下)
　(文敬逆天命句相應亦可通也非終惟終在人諸家/祗就怠勤對看有謂古傳非終屬上句惟終在人作)
　(一句讀者如陳經之說尤貫穿曉暢雖畏勿畏雖休/勿休總見得不自足之心此皆與蔡傳不同而於經)
　(義各有發/眀者也)
王曰吁来有邦有土告爾祥刑在今爾安百姓何擇非
人何敬非刑何度非及
　集傳有民社者皆在所告也夫刑凶器也而謂之祥
　者刑期無刑民協于中其祥莫大焉及逮也漢世詔
　獄所逮有至數萬人者審度其所當逮者而後可逮
　之也曰何曰非問答以發其意以眀三者之決不可
　不盡心也
　集說(蘇氏軾曰罪非已造為人所累曰及秦漢之間/謂之逮獄吏以不遺支黨為忠以多逮廣繫為)
　(利故大獄有逮萬人者國之安危運祚長短咸寄於/此故曰何度非及度其非同惡者則勿逮可也○張)
　(氏九成曰此并同姓異姓諸侯而戒之○陳氏櫟曰/刑而曰祥以好生之徳寓焉擇人敬刑而謹所及則)
　(民安矣民安則刑可言祥矣○吴氏澄曰邦言其國/土言其境内之地祥刑者慈良惻怛詳審輕重主之)
　(以不忍行之以不得已所以謂之祥也在今日爾諸/侯欲安百姓何者當擇非人乎何者當敬非刑乎何)
　(者當揆度非及乎○陳氏雅言曰刑非所以殘民而/以安民謂之祥刑安民之道能擇人而後能敬刑能)
　(敬刑而後能度及三言何者設為問辭以致其疑三/言非者設為答辭以致其決當時有邦之諸侯有土)
　(之卿大夫果能於此三者而致其擇致其敬致其度/則民無不安而刑斯為祥矣○王氏樵曰辭所連引)
　(度之以己之心勿惟人言之所指者即逮之也/度之以彼之情勿惟己心之所疑者即逮之也)
兩造具備師聽五辭五辭簡孚正于五刑五刑不簡正
于五罰五罰不服正于五過
　集傳兩造者兩争者皆至也周官以兩造聽民訟具
　備者詞證(王氏樵曰詞如/文卷證是證佐)皆在也師衆也五辭麗於
　五刑之辭也簡核其實也孚無可疑也正質也五辭
　簡核而可信乃質于五刑也(潘氏士遴曰非便用五/刑只以此情辭質正于)
　(刑書當於何/等刑加之也)不簡者辭與刑参差不應(孔氏穎逹曰/謂覆審囚證)
　(之辭不如/簡核之狀)刑之疑者也罰贖也疑于刑則質于罰也
　不服者辭與罰又不應也罰之疑者也過誤也疑于
　罰則質于過而宥免之也
　集說(孔氏穎逹曰不應五刑獄官疑不能決則當正/之於五罰令其出金贖刑五罰即下文是也今)
　(律疑罪各依所犯以贖論虚實之證等是非之理均/或事涉疑似旁無證見或雖有證見事涉疑似如此)
　(者皆為疑罪○王氏安石曰周禮過而未麗於法者/桎梏而坐諸嘉石役諸司空此治五過之法非免釋)
　(之也○張氏九成曰兩造非偏辭師聽非偏見一人/獨聽恐聰明有不及思慮有不至必衆聽之也○呂)
　(氏祖謙曰前數章反覆告戒至此始頒贖刑之令○/獄辭所及既欲審度而兩造復欲其具備葢所不當)
　(逮者不可擾一人所當逮者不可闕一人也獄辭雖/衆麗于刑者不過五羣有司同聽其辭簡核孚信隨)
　(其輕重而正其刑此情法相當者也以是辭而求是/刑参差而不可簡核則罪之疑者於是正五贖之罰)
　(以待之此情法不相當者也至於罰之猶不服察其/果無辜則宥過無大葢直貸之而已古者因情以求)
　(法故有不可入之刑後世移情而合法故無不可加/之罪○王氏樵曰五辭簡孚六句只是相推下去欲)
　(其原情定罪而已○傅氏元初曰供辭與所告之辭/簡核之皆符合可信是為簡孚簡斯孚矣下言不簡)
　(便包孚字在内刑不簡則質于罰罰不簡則質于過/周禮司刺掌三刺三宥三赦之法以賛司宼聽獄訟)
　(三刺曰訊羣臣訊羣吏訊萬民三宥曰不識過失遺/忘三赦曰幼弱老耄惷愚以此三法者求民情斷民)
　(中而施上服下服之刑然後刑殺然則在/刑殺之外者即在五罰五過之寛政矣)
五過之疵惟官惟反惟内惟貨惟來其罪惟均其審克
之
　集傳疵病也官威勢也反報徳怨也内女謁也貨賄
　賂也来干請也惟此五者之病以出入人罪則以人
　之所犯坐之也審克者察之詳而盡其能也下文屢
　言以見其丁寧忠厚之至疵於刑罰亦然但言於五
　過者舉輕以見重也
　集說(孔氏安國曰五過之病出入人罪使在五過罪/與犯法者同○林氏之竒曰唐太宗問於劉徳)
　(威曰比刑網寖宻咎安在對曰律失入者減三失出/者減五今坐入者無辜坐出者有罪所以吏務深入)
　(為自安計五過之疵其罪惟均此失出者也特言岀/而不及於失入者觀一篇之中其丁寧諄復之意如)
　(此是豈坐入者無辜而坐出者有罪乎以意逆志可/也先儒謂出入人罪得之矣○呂氏祖謙曰刑降而)
　(為罰罰降而為過然以私而故縱則又非天討也故/縱之疵病有此五者審者察之盡其心克者治之盡)
　(其力○王氏樵曰舎五刑五罰而専言五過者當以/為過而不以為過乃入之於刑罰不當以為過而以)
　(為過乃出之於刑罰皆疵也故言五過之疵則五刑/五罰之疵在其中矣今律有故出入失出入人罪此)
　(經不言意多主故言也五過之疵以當正於五過者/或因此五者而罰之是故入也不當正於五過者或)
　(因此五者而宥之是故出也察之詳而盡其能言當/正於五過之時反覆推究而盡已之聰眀務使宥當)
　(其刑/之謂)
五刑之疑有赦五罰之疑有赦其審克之簡孚有衆惟
貌有稽無簡不聽具嚴天威
　集傳刑疑有赦正于五罰也罰疑有赦正于五過也
　簡核情實可信者衆亦惟考察其容貌周禮所謂色
　聽是也然聽獄以簡核為本苟無情實在所不聽上
　帝臨汝不敢有毫髮之不盡也
　集說(孔氏穎逹曰刑疑有赦赦従罰也罰疑有赦赦/従免也上云五罰不服正於五過即是免之也)
　(不言五過之疑有赦者知過則赦之不得疑也其當/清察能得其理不使應刑妄得罰應罰妄得免也○)
　(林氏之竒曰五刑之疑尚不免於罰而謂之赦者葢/雖以金自贖而幸其不至於殘潰其肌體是亦赦也)
　(下文墨辟疑赦之類皆然也葢古之云赦者以疑似/之罪不可以刑辟加故為之差降贖罰以寛宥之所)
　(以矜恤善良非貸免惡人也○張氏九成曰具俱也/謂上所言皆敬天威也○夏氏僎曰簡孚有衆即前)
　(五辭簡孚之意而此簡孚之法又當惟貌有稽辭或/可偽而貌不可掩不正則眊有愧則泚於此稽之不)
　(得遁矣苟無可簡核則疑獄眀矣此在所不必聽竞/捨之可也○呂氏祖謙曰所以如是求詳而致嚴者)
　(葢刑乃天之威非君之私權也天眀畏自我民明威/衆之所簡孚即天威之所在也○王氏樵曰經文貌)
　(字䛟氣色耳目葢以訊鞠覈其言因察之於視/聽氣色之間也心在辭則情在貌不暇相顧)
墨辟疑赦其罰百鍰閲實其罪劓辟疑赦其罰惟倍閲
實其罪剕辟疑赦其罰倍差閲實其罪宫辟疑赦其罰
六百鍰閲實其罪大辟疑赦其罰千鍰閲實其罪墨罰
之屬千劓罰之屬千剕罰之屬五百宮罰之屬三百大
辟之罰其屬二百五刑之屬三千上下比罪無僣亂辭
勿用不行惟察惟法其審克之
　集傳墨刻顙而涅之也劓割鼻也剕刖足也宮淫刑
　也男子割勢婦人幽閉大辟死刑也六兩曰鍰閲視
　也倍二百鍰也倍差倍而又差五百鍰也(陳氏師凱/曰百鍰六)
　(百兩也倍二百鍰一千二百兩也倍差五百鍰三/千兩也六百鍰三千六百兩也千鍰六千兩也)屬
　類也三千總計之也周禮司刑所掌五刑之屬二千
　五百刑雖增舊然輕罪比舊為多而重罪比舊為減
　也比附也罪無正律則以上下刑而比附其罪也(孔/氏)
　(穎逹曰上下比方其罪之/輕重上比重罪下比輕罪)無僣亂辭勿用不行未詳
　或曰亂辭辭之不可聽者不行舊有是法而今不行
　者戒其無差誤於僣亂之辭勿用今所不行之法惟
　詳眀法意而審克之也○今案臯陶所謂罪疑惟輕
　者降一等而罪之耳今五刑疑赦而直罰之以金是
　大辟宫剕劓墨皆不復降等用矣蘇氏謂五刑疑各
　入罰不降當因古制非也舜之贖刑官府學校鞭扑
　之刑耳夫刑莫輕於鞭扑入於鞭扑之刑而又情法
　猶有可議者則是無法以治之故使之贖特不欲遽
　釋之也而穆王之所謂贖雖大辟亦贖也舜豈有是
　制哉詳見篇題
　集說(孔氏安國曰刑疑則赦従罰鍰黄鐵也閲實其/罪使與罰各相當序五刑先輕轉至重者事之)
　(宜五刑疑各入罰不降相因古之制也别言罰屬合/言刑屬眀刑罰同屬互見其義○孔氏穎逹曰古者)
　(金銀銅鐵總號為金此傳言黄鐵舜典傳言黄金皆/是今之銅也古人贖罪悉皆用銅而傳或稱黄金或)
　(言黄鐵爾○蘇氏軾曰察我心也法國法也内合我/心外合國法乃為得之○林氏之竒曰以罰金之多)
　(少而觀之則劓重於墨剕重於劓宮重於剕其降殺/之數相較則同惟大辟為尤重故其數之重於宮比)
　(之三者之相校為尤多也○夏氏僎曰毎條必言閲/實其罪恐聽者或不詳其意止閲實其一而忽其他)
　(故不嫌其費辭也○上言罰下言刑者罪實而加以/法謂之刑罪疑而贖以金謂之罰互見其義以眀刑)
　(罰之條其數一同也上下比罪謂於法無此條則上/比重罪下比輕罪上下相比觀其所犯當與誰同然)
　(後定其輕重之法如今律無眀文則許用例也然當/上下比罪之時吏多因緣為姦差錯妄亂實由以生)
　(故乂戒以不可用私意而僣差妄亂其辭僣謂辭在/此乃差而之彼亂謂辭本直乃亂而為曲也惟内察)
　(以心外合以法内外兩盡情法相推惟詳審者能之/○呂氏祖謙曰墨劓所増皆輕刑宮所損二百大辟)
　(所損三百皆重刑也剕無増損居輕重之間者也輕/罪則多於前重罪則損於舊觀其目則哀矜之意固)
　(可見觀其凡則文勝俗弊亦可推矣○陳氏經曰此/下言贖法載於法謂之刑加於人謂之辟犯墨辟而)
　(情罪之可疑者則赦之使贖其罰則罰之納贖也然/必檢閲核實其罪使與罰相當不可苟也下倣此○)
　(三千已定之法載之刑書者也天下之情無窮刑書/所載有限不可以有限之法而盡無窮之情又在用)
　(法者斟酌損益之古者任人不任法法所載者任法/法不載者参以人上下比罪是也以其罪而比附之)
　(上刑則見其重以其罪而比附之下刑則見其輕故/於輕重之間裁酌之然必以辭為主辭若僣亂情與)
　(罪不相合是不可行者也當勿用其不可行之法惟/當察其情求之法二者合而後允當乎人情法意是)
　(乃可行者也在審克之而已○陳氏大猷曰刑如律/比如例三千之屬猶不能盡天下之情罪以此知法)
　(不可獨任也既無正律復僣亂而無定辭將安所據/依乎且又有此例昔嘗有之而今不可行者矣必無)
　(差亂其辭而妄比附勿用今不可行之法而强比附/如漢長安賈人與渾邪王市者罪當死凡五百餘人)
　(汲黯曰愚民安所知市賈長安中而文吏以為闌出/財物如邊闗乎此類乃以不可行者比附也○陳氏)
　(師凱曰秋官司刑云掌五刑之法以麗萬民之罪墨/罪五百劓罪五百宮罪五百刖罪五百殺罪五百輕)
　(罪比舊為多者墨劓舊五百今一千各多五百也重/罪比舊為減者宮大辟舊各五百今宮減二百大辟)
　(減三百也○孫氏繼有曰罪而曰比則廷評無一成/之議或有惑於人言而妄為比附者爰書無一定之)
　(條或有泥於古法而强為比例者皆非用法之/公故戒其勿僣勿用而以惟察審克者勉之)
上刑適輕下服下刑適重上服輕重諸罰有權刑罰世
輕世重惟齊非齊有倫有要
　集傳事在上刑而情適輕則服下刑舜之宥過無大
　康誥所謂大罪非終者是也事在下刑而情適重則
　服上刑舜之刑故無小康誥所謂小罪非眚者是也
　若諸罰之輕重亦皆有權焉權者進退推移以求其
　輕重之宜也刑罰世輕世重者周官刑新國用輕典
　(鄭氏康成曰新辟地立君之國/用輕法者為其民未習於教也)刑亂國用重典(鄭氏/康成)
　(曰篡弑叛逆之國用重典/者以其化惡伐滅之也)刑平國用中典(鄭氏康成/田承平守)
　(成之國用中典/者常行之法也)隨世而為輕重者也輕重諸罰有權
　者權一人之輕重也刑罰世輕世重者權一世之輕
　重也惟齊非齊者法之權也有倫有要者法之經也
　言刑罰雖惟權變是適而齊之以不齊焉至其倫要
　所在葢有截然而不可紊者矣此兩句總結上意
　集說(王氏安石曰情之輕重世之治亂不同則刑罰/之用當異而欲為一法以齊之則其齊也不齊)
　(以不齊齊之則齊矣先後有序謂之倫衆體所㑹謂/之要○張氏九成曰殺人者死此上刑也然有誤殺)
　(者此適輕也則服下刑矣鬬毆不死此下刑也然有/謀殺而適不死者此適重也則服上刑矣用刑豈可)
　(不問情之輕重哉至於用罰亦當權其輕重情輕則/罰亦輕情重則罰亦重以情為權而論疑罪之輕重)
　(則罰亦當矣刑權輕重以為上下罰權輕重以為多/少○陳氏雅言曰法之或輕或重雖原於人情世變)
　(而為之不同而其所以輕之重之則皆出於理之當/然而非以已之私意為之也葢變法以求當於人情)
　(世變者權也法雖變而能當於理者是即經也理通/則人情世變無不通人情世變無不通則法無不通)
　(矣○王氏樵曰道有升降俗有污隆此世變之不同/也世輕世重惟其變之所適而權焉斯盡權之道者)
　(也然謂之權則有若不齊而無常而不知是乃所以/致齊而有常也人情世變之不同而君子之所以權)
　(乎其間者理而已矣理之所在雖不為一法以齊之/而要為合乎人情宜乎世變其不齊乃所以為齊也)
　(惟齊之以非齊則中乎先後輕重之序而不錯施豈/不有倫乎歸於至當豈不有要乎茲權也乃所以為)
　(經也/歟)
罰懲非死人極于病非佞折獄惟良折獄罔非在中察
辭于差非従惟従哀敬折獄眀啓刑書胥占咸庶中正
其刑其罰其審克之獄成而孚輸而孚其刑上備有并
兩刑
　集傳罰以懲過雖非致人於死然民重出贖亦甚病
　矣佞口才也非口才辯給之人可以折獄惟温良長
　者視民如傷者能折獄而無不在中也此言聽獄者
　當擇其人也察辭于差者辭非情實終必有差聽獄
　之要必於其差而察之非従惟従者察辭不可偏主
　猶曰不然而然所以審輕重而取中也哀敬折獄者
　惻怛敬畏以求其情也眀啓刑書胥占者言詳眀法
　律而與衆占度也咸庶中正者皆庶㡬其無過忒也
　於是刑之罰之又當審克之也此言聽獄者當盡其
　心也若是則獄成於下而民信之(王氏樵曰獄成是/結案時孚者兩争)
　(者皆心服而衆/人皆以為然也)獄輸於上而君信之(王氏樵曰輸是/奏案時孚者情)
　(法允合君上/無所違異也)其刑上備有并兩刑者言上其斷獄之
　書當備情節一人而犯兩事罪雖従重亦并兩刑而
　上之也此言讞獄者當備其辭也
　集說(蘇氏軾曰佞口給也口辯者服其口不服其心/也従其差者察之多得其情○林氏之竒曰孔)
　(子曰今之聽獄者求所以殺之古之聽獄者求所以/生之良者求所以生之也○王制曰成獄辭史以獄)
　(成告於正正聽之正以獄成告於大司宼大司宼聽/之棘木之下大司宼以獄之成告於王王命三公参)
　(聽之三公以獄之成告於王王三宥然後制刑此正/所謂獄成而孚輸而孚也○呂氏祖謙曰辭之實者)
　(屢訊屢鞠前後如一欺罔文飾者雖巧於對獄其辭/要必有差因其差而察之不従其偽辭乃所以従其)
　(真情也○以哀矜之心折獄既有其本至於議法之/時必澄定其精神渘雪其耳目然後啓法律與衆占)
　(裁度其輕重則咸庶㡬協乎中正刑書民命所繫豈/容有少昏惰亦豈容不博盡衆議乎葢過此則其刑)
　(之其辟之矣於此時固不可不審克也○論刑既終/申之以奏獄之戒獄辭之成既得其孚信輸之於上)
　(不可變易情實必如其本辭然後謂之孚也一人而/有數罪一罪而有數法奏其刑於上必皆備載而上)
　(之人斷獄則并兩刑而従其一重者以斷之焉陳其/數者有司也制其義者人主也○李氏杞曰此周禮)
　(辭聽之法罔差有辭者不能差别其辭也察辭于差/者察其辭之差别也○陳氏經曰哀者憫其犯法也)
　(敬者謹於用法也刑書法令也占權度也以哀矜為/心眀啓法律與衆有司相共推度人已相盡庶㡬乎)
　(中且二也庶者見中正之為難典獄者不當自足以/為已得中正也輸之於上備載罪法之輕重事情之)
　(本末不可闕略兩刑謂一人有兩罪一罪有二法并/具上之以聽命於上不敢専也言閱實至於五言審)
　(克至於四重其事故詳其戒也○陳氏大猷曰此章/首云告爾祥刑至安百姓言制刑之本意也何擇至)
　(非及言用刑之綱領也自兩造至天威言聽獄之莭/奏也自墨辟至三千言贖法及刑書之定目也自上)
　(刑至有要言用刑之權變也自罰懲至克之言折獄/而用法也自獄成至兩刑言結獄而奏案也反覆丁)
　(寜備矣○王氏樵曰察辭于差與惟貌有稽皆聽獄/中之一法非専恃乎此也盖欲得其情非多方以参)
　(驗之而欲以片言立決其能免於無寃乎○此章莭/次察辭者問理時也啓刑書者擬罪時也獄成是一)
　(時輸是一時問鞫以察為主恐任察而失哀敬之心/故勉以哀矜折獄議擬以眀為主恐恃眀而忘中正)
　(之則故勉以咸庶中正歸結以孚為主求其情/而辭有不備亦非盡法之道故以備辭終焉)
王曰嗚呼敬之哉官伯族姓朕言多懼朕敬于刑有徳
惟刑今天相民作配在下眀清于單辭民之亂罔不中
聽獄之兩辭無或私家于獄之兩辭獄貨非寳惟府辜
功報以庶尤永畏惟罰非天不中惟人在命天罰不極
庶民罔有令政在于天下
　集傳此總告之也官典獄之官也伯諸侯也族同族
　姓異姓也朕之於刑言且多懼况用之乎朕敬于刑
　者畏之至也有徳惟刑厚之至也今天以刑相治斯
　民汝實任責作配在下可也眀清以下敬刑之事也
　獄辭有單有兩單辭者無證之辭也聽之為尤難眀
　者無一毫之蔽清者無一點之汚曰眀曰清誠敬篤
　至表裏洞徹無少私曲然後能察其情也亂治也獄
　貨鬻獄而得貨也府聚也辜功猶云罪狀也報以庶
　尤者降之百殃也非天不中惟人在命者非天不以
　中道待人惟人自取其殃禍之命爾此章文有未詳
　者姑缺之
　集說(孔氏穎逹曰襄十二年左傳云異姓臨於外同/族於禰廟是相對則族為同族姓為異姓也○)
　(獄之兩辭謂兩人競理一虚一實典獄之官無不以/有中正之心聽獄之兩辭棄虚従實實者得理虚者)
　(受刑則刑獄清而民治矣○典獄知其虚受其貨而/聽其詐詐者虚而得理獄官致富成私家此民之所)
　(以亂也故戒諸侯無使獄官成私家於獄之兩辭○/葉氏夢得曰私家私其家也○徐氏僑曰無以獄之)
　(兩辭為私家之利謂獄以賄成也○陳氏大猷曰任/刑之大本任敬與中用心以敬為主用法以中為主)
　(前已論之此復提敬與中訓之後章復中以中焉○/陳氏師凱曰民之亂罔不中聽獄之兩辭者謂治民)
　(之道惟在於聽其兩辭而得刑之中也無或私家于/獄之兩辭者不可以私意鬻獄而圗利其家於兩争)
　(之人也獄貨非寳惟府辜功者謂舞文得貨非所為/寳不過自積其枉法之罪狀也報以庶尤者言罪惡)
　(貫盈則天必降之百殃也天罰不極庶民罔有令政/在於天下者謂獄貨之人天若不極罰之則庶民不)
　(得蒙令善之政於天下也此章盖言有忠厚之徳而/後可以聽訟舞文弄法刻剝以取貨者亦必自受其)
　(禍也○邱氏濬曰獄辭之初造者必單俗所謂一面/之辭也及夫兩造其備則有兩辭矣必即其兩者之)
　(辭而折之以中道用吾前日清眀之心行乎今日中/正之道○顧氏錫疇曰作配在下期之之辭是欲其)
　(體上天相民之心以敬刑而使我之相民/亦與天無二是有以賛天之所不及也)
王曰嗚呼嗣孫今往何監非徳于民之中尚眀聽之哉
哲人惟刑無疆之辭屬于五極咸中有慶受王嘉師監
于茲祥刑
　集傳此詔来世也嗣孫嗣世子孫也言今往何所監
　視非用刑成徳而能全民所受之中者乎下文哲人
　即所當監者五極五刑也(陳氏經曰五極五刑之施/皆中正之極也○陳氏大)
　(猷曰此句/疑有闕文)眀哲之人用刑而有無窮之譽葢由五刑
　咸得其中所以有慶也嘉善師衆也諸侯受天子良
　民善衆當監視于此祥刑申言以結之也
　集說(孔氏安國曰嗣孫諸侯嗣世子孫非一世自今/以往當何監視非當立徳於民為之中正乎○)
　(智人用刑有無窮之善辭名聞後世○夏氏僎曰民/受天地之中以生未嘗不善其陷於罪惡非其本然)
　(也故民曰嘉師刑雖主於刑人然刑姦宄所以扶善/良雖曰不祥乃所以為祥也故刑曰祥刑能以惡為)
　(嘉以不祥為祥而後知用刑之道矣○呂氏祖謙曰/末章訓迪自中之外亦無他說焉今爾何所當監豈)
　(非徳于民之中乎所以為徳者必於民之中而後可/也○或曰非有徳于民所受之中乎民失其受中之)
　(性我以徳導之使復其性是我有徳於民所受之中/也○陳氏櫟曰師曰嘉師良民也刑曰祥刑良法也)
　(此申明前告爾祥刑之意而欲其監觀于所告之祥/刑也○王氏樵曰刑施於人非可願之事宜不足以)
　(致譽而皆有無疆之譽由於五刑無一而不盡其心/則無一而不得其中所以有慶而致無疆之辭也以)
　(刑之中全民之中此所以有徳於民之中也有徳於/民之中則刑非凶器而乃祥刑矣爾受王之嘉師其)
　(尚監視/乎此焉)
　附錄(徐氏僑曰情辭雖難窮惟智哲則有見以哲人/而用刑雖情辭之来紛然無有疆界而以理燭)
　(之以辭係法各協其極自然有慶矣○胡氏士行曰/哲則天理眀其於聽刑之際雖偽辭紛紛無窮而各)
　(附之極刑無不中而慶豈外至乎○陳氏櫟曰極者/標準之名折獄能係屬于五刑之標準所以皆合乎)
　(中理而有福慶也或訓極為中/固非徑指五極為五刑亦非也)
　(案哲人惟刑無疆之辭蔡傳云哲人用刑而有無窮/之譽此従注疏舊解也徐僑胡士行則謂情偽之辭)
　(紛來無疆惟哲人以理燭之而各協其極說亦貫穿/屬于五極蔡傳徑指五極為五刑陳櫟頗疑之而以)
　(此極為準則之名謂折獄能係屬/五刑之準則亦可以備一解也)
　總論(黄氏度曰夫子定書呂刑制作㳂革固當錄周/䇿命卿大夫多矣何獨取於君牙伯囧哉曰穆)
　(王三書周之哀也周哀何以錄其書以為文武周公/之法度紀綱猶在也周公作立政以教成王固以為)
　(常得人以守其法度則天下可以常安王室可以常/尊立政大要在於任準牧而已穆王君牙豈非所謂)
　(常任者歟囧命豈非所謂準人者歟呂刑豈非所謂/勿誤于庶獄惟有司之牧夫推其本則自司宼蘇公)
　(式敬由獄者歟然求其實則周道衰矣何以言之主/徳多違人材衰息風俗澆漓固皆異於文武成康之)
　(世矣而不至於遂亂者則猶憑藉於周公之紀綱法/度而已矣夫子錄其書著盛衰之變焉○王氏應麟)
　(曰舜臯陶曰欽曰中蘇公曰敬曰中此心法之要也/呂刑言敬者七言中者十所謂惟克天徳在此二字)
　(○呂氏柟曰呂刑之序若古有訓至惟腥言苗民承/蚩尤之亂而淫刑也皇帝哀矜以下言舜之徳威也)
　(乃命重黎以下言舜之徳眀也葢皆因鰥寡有辭于/苗也乃命三后以下言羣臣輔舜之徳威徳明也由)
　(是而始命臯陶制刑耳穆穆以下申制刑之故也典/獄以下言用刑之善也四方司政以下則明當時諸)
　(侯以苗為戒以伯夷為勉也伯父伯兄以下言勉伯/夷者在乎勤敬也曰叔父兄弟子孫者即四方典獄)
　(也舉其親者而言之欲其言之入也有邦有土者亦/即四方典獄也舉其責而言之欲其言之行也至擇)
　(人敬刑慶及則舉其要也兩造具備至有并兩刑即/其所謂事焉耳然兩造以下皆言従輕之意恐其出)
　(罪也則言五過之疵五刑之疑有赦以下復言従重/之意恐其入罪也則定刑罰之條然此皆所謂經也)
　(至上刑適輕以下則又言刑罰之權耳故罰懲以下/申擇人也察辭以下申敬刑也獄成以下申度及也)
　(其官伯族姓以下則又言其木也本者眀清而無私/家耳嗣孫以下則告後世也然曰哲人曰屬于五極)
　(則亦擇人敬刑/度及之意也)
　　文侯之命
　　　集傳幽王為犬戎所殺晉文侯與鄭武公迎太
　　　子宜臼立之是為平王遷於東都平王以文侯
　　　為方伯賜以秬鬯弓矢作䇿書命之史録為篇
　　　今文古文皆有
　　　集説(孔氏穎達曰平王東徙於洛邑避戎寇隠/六年左傳周桓公言於王曰我周之東遷)
　　　(晉鄭焉依鄭語云晉文侯於是乎定天子是迎/送安定之故平王錫命焉○諸侯之長謂之伯)
　　　(僖元年左傳云凡侯伯救患分災討罪禮也王/肅云平王東遷晉文侯鄭武公夾輔王室者為)
　　　(大國功重故平王命為侯伯○胡氏安國曰詩/降於黍離書止於文侯之命於是春秋作矣○)
　　　(夏氏僎曰書自此篇以下無復王者之誥命然/北乃平王初年書錫命文侯猶有天子之權苟)
　　　(能自是振刷周道亦未至盡墜奈何至魯隠初/在位且五十年竟以不振故孔子託始隠公而)
　　　(春秋作焉書終文侯之命孔子猶有望於平王/春秋始於隠公孔子葢絶望於平王也○吕氏)
　　　(祖謙曰此篇作於東遷之初由此而上為成康/為文武由此而下為春秋為戰國乃世道消長)
　　　(升降之交㑹也使平王能復文武成康之遺澤/則可以繼二帝三王之盛天下無復有春秋戰)
　　　(國矣惟平王止於苟且因循自然降為列國夫/子編此書於二帝三王之後者深惜平王不能)
　　　(推文武之餘澤而流為春秋戰國也法語舊典/尚有一二未泯而陵遲頽墮之意已見於辭命)
　　　(間學者當審察而明辨也○陳氏櫟曰北書略/無立志全不以綱常讎耻為務其戌許戌申之)
　　　(師歸惠公仲予之賵雖於詩與春秋而/見其兆已於不能善始之書先見矣)
王若曰父義和丕顯文武克慎明徳昭升于上敷聞在
下惟時上帝集厥命于文王亦惟先正克左右昭事厥
辟越小大謀猷罔不率従肆先祖懐在位
　集傳同姓故稱父文侯名仇義和其字不名者尊之
　也丕顯者言其徳之所成克謹者言其徳之所修昭
　升敷聞言其徳之所至也文武之徳如此故上帝集
　厥命於文王亦惟爾祖父能左右昭事其君於小大
　謀猷無敢背違故先王得安在位(薛氏肇明日懐安/也如邦之榮懐之)
　(懐謂先王得/安在位也)
　集説(孔氏穎達曰覲禮説天子呼諸侯之義同姓大/國則曰伯父其異姓則曰伯舅同姓小國則曰)
　(叔父其異姓則曰叔舅晉文侯唐叔之後與王同姓/故稱曰父桓二年左傳以文侯名仇今呼曰義和知)
　(是字也同姓諸侯稱父者非一人故以字别之○張/氏九成曰平王将言已無耆夀俊之助故先言先王)
　(得先正之助也○薛氏肇明曰昭事厥辟以明徳事/其君也文武以明徳臨下先正以明徳事上○應氏)
　(鏞曰用先正者文武也従小大之謀猷以事文武者/先正也○吳氏澄曰文武之徳昭眀而上升于天廣)
　(布而下聞于民惟以是之故天集其命于文王之身/周家之命集於文王定於武王故集命則以文王言)
　(眀徳則兼文武言先正文武之臣也能於左右昭事/其君及小大謀猷之事皆率循従順以此貽後故文)
　(武而下諸君為平王之祖者得以安於其位也○王/氏樵曰昭升敷聞皆眀徳之所發言其精華之上格)
　(而洞逹無間則昭升于上所謂明徳之馨香是也言/其道化之旁孚而四逹不悖則敷聞在下所謂振舉)
　(於此而逺者聞焉軌範/於此而逺者效焉是也)
嗚呼閔予小子嗣造天丕愆殄資澤于下民侵戎我國
家純即我御事罔或耆壽俊在厥服予則罔克曰惟祖
惟父其伊恤朕躬嗚呼有績予一人永綏在位
　集傳歎而自痛傷也閔憐也嗣造天丕愆者嗣位之
　初為天所大譴父死國敗也殄絶純大也絶其資用
　恵澤于下民本既先撥故戎狄侵陵為我國家之􁀤
　甚大今我御事之臣無有老成俊傑在厥官者而我
　小子又材劣無能其何以濟難又言諸侯在我祖父
　之列者其誰能恤我乎又歎息言有能致功予一人
　則可永安厥位矣盖悲國之無人無有如上文先正
　之昭事而先王得安在位也
　集說(林氏之竒曰十月之交刺幽王之詩也其言曰/皇父卿士番維司徒家伯冢宰仲允膳夫聚子)
　(内史蹶維趣馬楀維師氏則其罔或耆夀俊在厥服/可知矣○張氏九成曰永綏在位對上文先祖懐在)
　(位而言平王惟自幸永安其位卑卑以位為樂其無/有為之志可見矣○呂氏祖謙曰殄資澤于下民如)
　(所謂䘮亂蔑資曾莫恵我師盖推木禍亂所由也下/民之殄資澤既為致亂之本厥服之無耆俊又乏拯)
　(亂之助平王之失大扺求於人者重而自任者輕徒/延頸企踵以望諸侯之助而不思反身以自强燕昭)
　(小國之君耳慨然有復讎之志而士争趨之/平王豈可以罔或耆夀俊在厥服而但已哉)
父義和汝克昭乃顯祖汝肇刑文武用㑹紹乃辟追孝
于前文人汝多修扞我于艱若汝予嘉
　集傳顯祖文人皆謂唐叔即上文先正昭事厥辟者
　也後罔或耆壽俊在厥服則刑文武之道絶矣今刑
　文武自文侯始故曰肇刑文武㑹者合之而使不離
　紹者繼之而使不絶前文人猶云前寧人汝多所修
　完扞衛(王氏樵曰修完於殘破/之後扞禦於侵侮之時)我于艱難若汝之功
　我所嘉羙也
　集說(孔氏穎逹曰晋之上世冇功名者惟有唐叔耳/故眀汝顯祖唐叔之道所以勸奬之令其繼唐)
　(叔之業也○薛氏季宣曰能於艱難之中扞衛天子/亦其戰功之多宜天子嘉命之也○董氏其昌曰多)
　(修扞言其功之非一若汝予嘉則不但/在家為孝子而又在國為忠臣故嘉之)
王曰父義和其歸視爾師寧爾邦用賚爾秬鬯一卣彤
弓一彤矢百盧弓一盧矢百馬四匹父往哉柔逺能邇
恵康小民無荒寧簡恤爾都用成爾顯徳
　集傳師衆也黑黍曰秬釀以鬯草卣中尊也諸侯受
　錫命當告其始祖故賜鬯也彤赤盧黒也諸侯有大
　功賜弓矢然後得専征伐馬供武用四匹曰乗侯伯
　之賜無常以功大小為度也簡者簡閲其士恤者恵
　恤其民都者國之都鄙也(孔氏穎逹曰都國都也鄙/邊鄙也言都不言鄙由近)
　(以及/逺也)○蘇氏曰予讀文侯篇知東周之不復興也宗
　周傾覆禍敗極矣平王宜若衛文公越句踐然今其
　書乃旋旋焉與平康之世無異春秋傳曰厲王之禍
　諸侯釋位以間王政宣王有志而後効官讀文侯之
　命知平王之無志也愚案史記幽王娶於申而生太
　子宜臼後幽王嬖褒姒廢申后去太子申侯怒與繒
　西夷犬戎攻王而殺之諸侯即申侯而立故太子宜
　臼是為平王平王以申侯立己為有徳而忘其弑父
　為當誅方將以復讎討賊之衆而為戌申戌許之舉
　其忘親背義得罪於天已甚矣何怪其委靡頽墮而
　不自振也哉然則是命也孔子以其猶能言文武之
　舊而存之歟抑亦以示戒於天下後世而存之歟
　集說(孔氏穎違曰周禮鬱人掌和鬱鬯以實彛而陳/之鄭云鬱鬱金香草也築鬱金煮之以和鬯酒)
　(又有鬯人掌共秬鬯鄭云鬯釀秬為酒芬香訓暢於/上下也如彼鄭說釀黑黍之米為酒築鬱金之草煮)
　(以和之此傳言釀以鬯草似用鬯草合釀不同者終/是以鬯和黍米之酒或先或後言之耳○諸侯冇大)
　(功賜弓矢然後専征伐禮記王制文也周禮司弓矢/掌六弓其名王弧央庾唐大鄭云六者弓異體之名)
　(也經又云唐弓大弓以授學射者使者勞者鄭云勞/者勤勞王事若晋文侯受弓矢之賜者鄭以此彤弓)
　(盧弓為周禮唐弓大弓唐大是弓强弱之名彤盧是/弓赤黑之色也○葉氏夢得曰覲禮諸侯來朝天子)
　(享之賜以車服此常禮也及敵王所愾而獻其功於/是冇加賜賜弓矢然後征賜鈇鉞然後殺賜圭瓉然)
　(後為鬯未賜圭瓉則資鬯於天子此非常禮也○林/氏之竒曰賚之秬鬯一卣使之有事於祖廟者以稱)
　(其昭乃顯祖肇刑文武追孝於前文人之功也賚之/彤弓一彤矢百盧弓一盧天百馬四匹使得以征伐)
　(諸侯者以稱其多修扞我于艱之功也○張氏九成/曰文侯平王腹心之臣也當如周公留相朝廷而侯)
　(其子如伯禽與之固復國讎可也乃使之歸視爾師/寧爾邦其志可知可謂不知輕重者矣○或曰平王)
　(賚文侯以秬鬯得非用成王寧周公故事歟至襄王/賜晋文公弓矢僖二十八年左傳曰平禮也則又援)
　(此為故事矣○呂氏祖謙曰東遷之初大讎未報王/略未復正君臣卧薪嘗膽之秋也奔亡之餘僅得苟)
　(安乃釋然遽自以為足曰歸視爾師寧爾邦兵已罷/矣曰用賚爾秬鬯一卣彤弓一彤矢百盧弓一盧矢)
　(百馬四匹功已報矣曰往哉柔逺能邇恵康小民無/荒寧告以平世之政軍旅不復講矣曰簡恤爾都勉)
　(以本邦之治王室無復事/矣嗚呼周其終於東乎)
　總論(林氏之竒曰書於呂刑之下有文侯之命費誓/秦誓三篇竊意周太史所藏典謨訓誥誓命之)
　(文纔至呂刑而止自時厥後歴幽厲之亂簡編不接/其間如宣王中興㑹諸侯復境土任賢使能南征北)
　(伐錫命韓侯申伯用張仲仲山甫其時大誥命必多/矣乃無一篇見於書意宣王之書必失亡於東遷之)
　(亂孔子既取周大史所藏斷自堯典至于呂刑而於/列國復得命誓三篇遂取而附益於其後案襄三十)
　(年左傳鄭子産曰鄭書有之曰安定國家必大焉先/大學舉楚書曰楚國無以為寳惟善以為寳是知春)
　(秋之世列國皆有書夫子周流遍觀而於晋得文侯/之命於魯得費誓於秦得秦誓故以附於帝王書之)
　(末歟○董氏鼎曰此篇書體與㣲子之命蔡仲之命/同其事則彼為封建此為錫賚耳平王幽王子宣王)
　(孫宣王承厲王之後修車馬備器械復㑹諸侯於東/都而周室為之中興幽王繼之荒淫失道為犬戎所)
　(殺平王苟能赫然發憤率天下諸侯以報不共戴天/之讎則諸侯必有能敵王所愾而中興之功烈可以)
　(増光於乃祖矣不知務此東遷於洛惟晋焉依自幸/於苟偷而不復念及君父自安於卑陋而不思興復)
　(王室此所以詩自黍離列為國風而春秋始於平王/則以王政自是不綱矣文侯非有方叔召虎之功平)
　(王所以深嘉之者不過曰法多修扞我于艱耳不知/昭顯祖刑文武而紹乃辟者果若先正之克左右昭)
　(事厥辟否乎方當戡亂之際而使之歸方當圖治之/時而遣之往賚以秬鬯錫以弓馬果何謂哉拳拳於)
　(爾師爾邦爾都而置我君我父我王家於不問是可/忍孰不可忍而夫子猶録其書者尚以其能錫命諸)
　(侯文武之遺澤未泯/特平王自不振耳)
　　費誓
　　　集傳費地名(地理今釋孔傳云費魯東郊地名蘇/氏云費在東海郡後為季氏邑季氏)
　　　(之費邑今山東兖州府費縣西北二十里有故城/是孔安國謂魯東郊地則是今曲阜縣境未詳所)
　　　(在/)淮夷徐戎(地理今釋案孔安國傳徐戎徐州之/戎括地志云大徐城在泗州徐城縣)
　　　(北三十里古之徐國也括地志又以徐國即/淮夷非是徐城縣今廢屬江南鳯陽府泗州)並起
　　　為寇魯侯(地理今釋史記武王封弟周公旦于曲/阜曰魯括地志云兖州曲阜縣外城即)
　　　(周公旦子伯禽所築古魯城/也曲阜縣今屬山東兖州府)征之於費誓衆故以
　　　費誓名篇今文古文皆有○吕氏曰伯禽撫封
　　　於魯夷戎妄意其未更事且乘其新造之隙而
　　　伯禽應之者甚整暇有序先治戎備次之以除
　　　道路次之以嚴部伍又次之以立期㑹先後之
　　　序皆不可紊又案費誓秦誓皆侯國之事
　　　而繫於帝王書末者猶詩之録商頌魯頌也
　　　集説(孔氏安國曰諸侯之事而連帝王以魯有/治戎征討之備秦有悔過自誓之戒足為)
　　　(世法故録以備王事○蘇氏軾曰費在東海郡/後為季氏邑國外十里為郊費非魯東郊當時)
　　　(治兵於費也○蔡氏卞曰魯侯葢承王命率諸/侯以征徐戎故曰我惟征徐戎征者上伐下也)
　　　(言征非承王命故邪○朱子曰費誓秦誓亦皆/有説不行不可曉處○吕氏祖謙曰徐戎淮夷)
　　　(世為周患武王崩三監及淮夷叛載於大誥命/召公平淮夷載於江漢徐方繹騷載於常武自)
　　　(成王至宣王毎有叛亂朝廷為之摇動非小寇/也禹之家學見於甘誓周公之家學見於費誓)
　　　(啓之嗣位驟當有扈之變伯禽就封驟當徐夷/之變觀其誓師曲折纎悉若老於行陣者是以)
　　　(知禹周公之家學葢本末具舉而無所遺也○/張氏沂曰逸書成王政之序言成王東伐淮夷)
　　　(唐孔氏引費誓序言王伐淮夷魯伐徐戎然則/魯侯乃佐王征討也○陳氏師凱曰春秋之初)
　　　(費自為國隠元年左傳曰費伯帥師城郎後為/魯季氏之邑僖元年左傳曰公賜季友汶陽之)
　　　(田及費論語使閔子騫為費宰是也然則伯禽/時費決非魯地但魯為方伯費在屬國之中耳)
　　　(○徐州名魯亦在徐州境内淮夷葢自古有之/禹貢於徐州有淮夷蠙魚之貢徐戎亦其類也)
　　　(伯禽分封於魯實與為鄰故此戎乗魯之新造/相挻而動逺連商邑近結奄民周公故嘗征之)
　　　(成王故嘗踐之不知與此事先後如何耳誓辭/首以淮夷徐戎並稱甲戌則惟征徐戎則此誓)
　　　(専為征徐戎而作也然戎夷為亂必非一次周公/既没又復為亂禮記曽子問篇子夏曰三年之䘮)
　　　(卒哭金革之事無辟也者非與孔子曰吾聞諸老/聃曰昔者魯公伯禽周公子有徐戎作難䘮卒哭)
　　　(而征之則在成王之十四年也蔡氏於此引吕氏/之説則謂伯禽初封之時而洛誥傳又謂費誓在)
　　　(周公東征之時則伯禽就國已/十年矣終不可指其的年月也)
公曰嗟人無譁聴命徂兹淮夷徐戎並興
　集傳漢孔氏曰徐戎淮夷並起宼魯伯禽為方伯帥
　諸侯之師以征歎而勅之使無喧譁欲其静聴誓命
　蘇氏曰淮夷叛已久矣及伯禽就國又脅徐戎並起
　故曰徂兹淮夷徐戎並興徂兹者猶曰往者云
　集説(孔氏安國曰伯禽為方伯監七百里内之諸侯/帥之以征○孔氏穎達曰禮諸侯不得専征伐)
　(惟州牧於當州之内有不順者得専征之禮記明堂/位云封周公於曲阜地方七百里孔意以周之大國)
　(不過百里禮記云七百里者監此七百里内之諸侯/非以七百里并封伯禽也下云魯人三郊三遂指言)
　(魯人明於時軍内更有諸侯之人也○詩美宣王命/程伯休父率彼淮浦省此徐土知淮夷是淮浦之夷)
　(徐戎是徐州之戎也宣王命召穆/公平淮夷則淮夷之處中國久矣)
　附録(孔氏安國曰今往征此淮浦之夷徐州之戎夷/王氏充耘曰徂往當従孔氏言今往伐此戎)
　(為/是)
善敹乃甲胄敿乃干無敢不弔備乃弓矢鍜乃戈矛礪
乃鋒刃無敢不善
　集傳敹縫完也縫完其甲胄勿使斷毁敿鄭氏云猶
　繫也王肅云敿楯當有紛繫持之(陳氏師凱曰紛即/紛帨之紛讀如焚)
　(周禮注紛如/綬有文而狹)弔精至也鍜淬礪磨也甲胄所以衛身
　弓矢戈矛所以克敵先自衛而後攻人亦其序也
　集說(孔氏穎逹曰世本云少康子杼作甲説文云冑/兜鍪也兜鍪首鎧也經典皆言甲胄秦世以來)
　(始有鎧兜鍪之文古作甲用皮秦漢以来用鐡鎧鍪/二字皆従金葢用鐵為之鄭云敹謂穿徹之謂甲繩)
　(有斷絶當使敹理穿治之干是楯也紛如綬而小繋/於楯以持之以為飾毎弓百矢弓十矢千使其數備)
　(足毛傳云五十矢為束或臨戰用五十矢為束凡金/為兵器皆湏鍜礪有刃之兵非獨戈矛其文互相通)
　(○陸氏鍵曰蔽體取甲冑扞禦用干楯敵在逺則弓/矢所及敵在近則戈矛所交敵互進而短兵接則鋒)
　(刃所紛出而迭應仁義之師制梃可撻堅利然善戰/者常為不可勝以待敵之可勝不得不於此凛凛器)
　(械嚴整則士/氣精眀也)
今惟淫舎牿牛馬杜乃擭敜乃穽無敢傷牿牿之傷汝
則有常刑
　集傳淫大也牿閑牧也擭機檻也敜塞也師既出牛
　馬所舎之閑牧大布於野當窒塞其擭穽一或不謹
　而傷閑牧之牛馬則有常刑此令軍在所之居民也
　舉此例之凡川梁藪澤險阻屏翳有􁀤於師屯者皆
　在矣此除道路之事
　集說(孔氏安國曰今軍人惟大放舎牿牢之牛馬言/軍所在必放牧也擭捕獸機檻當杜塞之穽穿)
　(地陷獸當以土窒敜之無敢令傷所放牿牢之牛馬/牛馬之傷汝則有殘人畜之常刑○孔氏穎逹曰既)
　(言牛馬在牿遂以牿為牛馬之名周禮𡨕氏掌為穽/擭以攻猛獸知穽擭皆是捕獸之器也擭以捕虎豹)
　(穿地為深坑又設機於上防其躍而出也穽以捕小/獸穿地為深坑入必不能出其上不設機也穽以穿)
　(地為名擭以得獸為名擭亦設於穽中但穽不設機/為異耳○張氏九成曰牛馬為車戰及負載之用○)
　(黄氏度曰民本設機穽以捕獸恐傷軍人牛馬今閉/塞之不閉塞傷牿冇常刑○王氏樵曰上是誓衆士)
　(以治戎備之事師未出時也此是誓居民以除道路/之事師既出時也○王氏肯堂曰牛駕車以載軍儲)
　(馬服乗以供武用皆用兵所急者軍所止/之處必出之牢閑牧於草澤故以戒居民)
馬牛其風臣妾逋逃無敢越逐祗復之我商賚汝乃越
逐不復汝則有常刑無敢宼攘踰垣牆竊馬牛誘臣妾
汝則有常刑
　集傳役人賤者男曰臣女曰妾(金氏履祥曰臣妾軍/中奴婢薪炊者戎車)
　(甲士三徒七十二外有餘/子二十五人即臣妾也)馬牛風逸臣妾逋亡不得
　越軍壘而逐之失主雖不得逐而人得風馬牛逃臣
　妾者又當敬還之我商度多寡以賞汝如或越逐而
　失伍不復而攘取皆有常刑有故竊奪踰垣牆竊人
　牛馬誘人臣妾者亦有常刑此嚴部伍之事
　集說(孔氏穎逹曰僖四年左傳云惟是風馬牛不相/及也賈逵云風放也牝牡相誘謂之風然則馬)
　(牛風佚因牝牡相逐而遂至放佚逺去也○蘇氏軾/曰軍亂生於動故軍以各居其所不動為法若聽其)
　(越遂則軍或以亂亦恐姦人䂓亂我軍故竊牛馬誘/臣妾以發之禁其主使不得捕逐則軍自定得此風)
　(逃者當敬復其主我當商度有以賜汝若其越逐與/其得而不復者皆有常刑○薛氏季宣曰毋得越逐)
　(牛馬逋臣恐亂行也祗復之不得私人之有也賞賚/隨事之賜也盗賊之禁軍之大防也○呂氏祖謙曰)
　(師既出則部伍不可不嚴馬牛其風臣妾逋逃宜鎮/之以靜故戒其本部按堵不動無敢越逐若縦之越)
　(逐則奔者未及逐者先亂軍律不可復整矣惟嚴之/以越逐之刑此出師鎮定變亂之法也又戒其他部)
　(見馬牛臣妾奔逸而至者無敢保藏敬而歸之隨其/多寡商度行賞人誘於祗復之賞而憚於不復之刑)
　(則流散者将不召而自集此出師招集散亡之法也/本部不敢離局他部不敢匿姦部伍條逹䋲引碁布)
　(何變亂之足憂哉至於師旅所經又申以宼攘竊誘/之法不惟欲田野不擾自古䘮師者毎因剽掠失部)
　(伍為敵所乗故/不得不戒也)
甲戌我惟征徐戎峙乃糗糧無敢不逮汝則有大刑魯
人三郊三遂峙乃楨榦甲戌我惟築無敢不供汝則有
無餘刑非殺魯人三郊三遂峙乃芻茭無敢不多汝則
有大刑
　集傳甲戌用兵之期也峙儲備也糗(林氏之竒曰糗/說文云熬米麥)
　(也謂熬使熟又/𢷬之以為粉也)糧食也不逮若今之乏軍興淮夷徐
　戎竝起今所攻獨徐戎者葢量敵之堅瑕緩急而攻
　之也國外曰郊郊外曰遂天子六軍則六鄊六遂大
　國三軍故魯三郊三遂也楨榦板築之木題曰楨牆
　端之木也旁曰榦牆兩邊障土者也以是日征是日
　築者(孔氏穎逹曰當築攻敵之壘距堙之屬兵/法攻城築土為山以闚望城内謂之距堙)彼方
　禦我之攻勢不得擾我之築也無餘刑(王氏樵曰不/定之辭法書)
　(既無定名臨/時以情輕重)非殺者刑之非一但不至于殺爾芻茭
　供軍牛馬之用軍以期㑹芻糧為急故皆服大刑楨
　榦芻茭獨言魯人者地近而致便也
　集說(孔氏穎逹曰周禮司徒萬二千五百家為鄉司/馬法萬二千五百人為軍小司徒云儿起徒役)
　(無過家一人是家出一人一鄉為一軍天子六軍出/自六鄉則諸侯大國三軍亦當出自三鄉也周禮又)
　(云萬二千五百人為遂遂人職云以嵗時稽其人民/簡其兵器以起征役則六遂亦當出六軍鄉為正遂)
　(為副耳鄭衆云六遂之地在王國百里之外然則王/國百里為郊鄉在郊内逐在郊外諸侯之制亦當鄉)
　(在郊内遂在郊外此言三郊三遂者三郊謂三鄉也/蓋使三鄉之民分在四郊之内三遂之民分在四郊)
　(之外鄉近於郊故以郊言之鄉遂之民分在國之四/面當有四郊四遂惟言三郊三遂者明東郊令留守)
　(不令峙楨榦也○上云無敢不逮此云無敢不供下/云無敢不多文異者糗糧難備不得偏少故云無敢)
　(不逮楨榦易得惟恐闕事故云無敢不供芻茭賤物/惟多為善故云無敢不多量事而為文也○蘇氏軾)
　(曰言魯人以别之知當時有諸侯之師也楨榦芻茭/皆重物故獨使魯人供之○林氏之竒曰刑非聖人)
　(之所忍言至於用兵則不厭夫三令而五申之所以/全民命而重戎事也○呂氏祖謙曰郊之兵其正也)
　(在天子則六郷之軍也遂之兵其副也在天子則六/遂之軍也兩宼並至其勢甚重故悉起正副之兵以)
　(應之糗糧芻茭之不給加以死刑楨榦之不供加以/降死一等之刑何也糗糧人食也芻茭焉食也人馬)
　(不可一日無食楨榦雖极築之所須視二者則猶稍/緩也然則古人之於殺非甚不得已肯輕用之哉○)
　(李氏杞曰常刑刑有定名者也大刑死刑也無餘刑/刑之不至於死也○吳氏澄曰峙糗糧不言魯人蓋)
　(伯禽為侯伯監七百里内諸侯率以同征糧食當自/齎持蓋統告諸侯在㑹之人也楨榦芻茭非逺國所)
　(能自齎故責之魯人也芻茭所以供牛/馬若不繼則牛馬饑疲故亦服死刑也)
　總論(薛氏季宣曰伯禽當徐夷之難所以用其民已/至矣以戰則兵甲精鍊以居則營廏嚴肅以動)
　(則軍無侵掠戰守則糧餉備具城築則楨榦畢集而/申之以戒令儆之以邦刑節制之明師衆之一是故)
　(有不戰戰必勝矣以甲戌征以甲戌築二役並起使/敵不知所向奪其地利攻其腹心制勝以竒木始不)
　(由於正兵法之善固無加於此者孔子録費誓於周/書之末同乎王者之師也○董氏鼎曰此國史所書)
　(而孔子存之於帝王之後者以周禮猶在魯也雖一/時禦敵未足以盡魯侯之美而國之大事在祀與戎)
　(於此而盡其心則他可知矣即此一事而本末先/後輕重緩急井然有條規模整暇魯侯其賢矣哉)
　　秦誓
　　　集傳左傳杞子自鄭使告于秦(地理今釋周孝/王封非子于秦)
　　　(因為國號今陜西/鞏昌府秦州也)曰鄭人使我掌其北門之管
　　　若潜師以來國可得也穆公訪諸蹇叔蹇叔曰
　　　不可公辭焉使孟明西乞白乙伐鄭晉㐮公帥
　　　師敗秦師于殽(孔氏穎達曰杜預云/殽在𢎞農澠池縣西)囚其三帥
　　　穆公悔過誓告羣臣史録為篇今文古文皆有
　　　集説(春秋僖公三十三年晉人及姜戎敗秦于/崤○胡氏安國曰書序専取穆公悔過主)
　　　(於勸善其詞恕春秋備書秦晉用兵之失兼於/懲惡其法嚴故人晉君而以狄視秦也○薛氏)
　　　(季宣曰春秋於殽之戰在秦無足取者書序紀/其戰敗之實起其自新之意也太史公書秦誓)
　　　(於封殽尸下書序以為還歸自殽而作則非作於/封殽之時穆公引咎歸已如遂能戢兵自歛則豈)
　　　(直伯西戎哉詩美衞文而春秋正其滅邢之罪/書序秦誓而春秋不與秦晉之師觀於詩書春)
　　　(秋可以知六經之㫖矣○王氏炎曰過而不改/春秋不得赦其罪悔過美意書亦不得廢其言)
　　　(○李氏杞曰春秋敗殽之後復有彭衙濟河之/師徒悔不改穆公所以僅為穆公也夫子於書)
　　　(取其一念之悔而於春秋責其遂非之失一寛/一嚴意各有主○陳氏賓曰夫子於書以秦誓)
　　　(終以見周室之不復振也夏書終於𦙍征商書/終於西伯戡黎而周書終於秦誓其㫖一也)
　　　附録(金氏履祥曰秦晉交兵之故本末具見左/氏傳而不言作誓之事書序誤云殽敗還)
　　　(歸之作惟史記載誓辭於取王官及郊封殽尸/之後穆公自是師不復東矣此篇老成懲艾之)
　　　(言極為真切穆公平日貪利功於五霸為末而/晚年之悔若此葢髣髴乎王者之意象焉但所)
　　　(欠剛明之力而尚有悠緩之意所望於人者/大而所以自為者或尚小此所以為穆公歟)
　　　(案秦誓篇首蔡傳云晉敗秦師于殽囚其三帥/穆公悔過誓告羣臣史録為篇此従孔傳據書)
　　　(序誓作於敗殽之年明甚考左氏春秋魯僖公三/十三年亦秦穆公之三十三年也是年夏四月晉)
　　　(人及姜戎敗秦于殽左雖不言作誓之事然晉歸/三帥穆公郊迎鄉師而哭曰孤違蹇叔以辱二三)
　　　(子當是時其自悔可知乃復有彭衙之敗濟河/之師此後之説者毎責秦穆知悔過而不能改)
　　　(耳惟史記載穆公自三十三年敗殽之後至三/十六年伐晉晉敗乃自茅津渡河封殽中尸為)
　　　(發䘮哭之三日乃誓於軍金氏履祥以史既有/明文是誓作於封殽之日而非殽敗還歸之作)
　　　(矣要之作誓嵗月孔傳與史記雖記載不/同然秦晉之争縁起於殽則諸書皆合也)
公曰嗟我士聽無譁予誓告汝羣言之首
　集傳首之為言第一義也(孔氏安國曰/衆言之本要)將舉古人之
　言故先發此
　集說(孔氏安國曰誓其羣臣通稱士也○孔氏穎逹/曰我誓告汝衆言之首告汝以言中之最要者)
古人有言曰民訖自若是多盤責人斯無難惟受責俾
如流是惟艱哉
　集傳訖盡盤安也凡人盡自若是多安於徇已其責
　人無難惟受責於人俾如流水(孔氏安國曰即/改之如水流下)略無
　扞格是惟難哉穆公悔前日安於自徇而不聽蹇叔
　之言深有味乎古人之語故舉為誓言之首也
　集說(孔氏穎逹曰稱古人言者悔前不用古人之言/不順忠臣之謀故也○朱子曰民訖自若是多)
　(盤想只是說人情多要安逸之意○呂氏祖謙曰曰/俾曰艱非真従事於自克者不能為此言也受人之)
　(責苟私意猶有毫毛之未盡則聞規聽諌亦必有毫/毛之齟齬雖弗違之迹不見於外隠之吾心葢莫能)
　(掩也湔除滌治俾略無扞格沛如順流其為力豈易/乎哉○應氏鏞曰民猶言天下之人也几人之情孰)
　(不知善之可為過之當改然悠悠度日多汩没於盤/逰安樂之中嵗月侵尋忽不知其已老矣盤之為樂)
　(以他篇觀之皆未冇以為善者若曰盤逰無度不敢/盤于逰田若是猶如此也人終自如此多為盤樂也)
　(○魏氏了翁曰古之人任大責重則心愈畏年髙徳/邵則禮滋恭周畢公弼亮四世而罔不惟師言之祗)
　(衛武公年過九十惟懼交戒之不聞下逮秦穆困而/後知者也其言尤為深切葢一於責人固甚易易也)
　(受人之責則苟有一毫未克之私横於其中縦能變/色受之然未能全無扞格如順流然則猶不受也故)
　(曰是惟艱哉信乎其用力之不易又曰羣言之首信/乎天下之善無以先於此也○王氏樵曰凡人盡自)
　(若是多安言其戀人欲而不忍割憚天理而不肯進/几人鮮不如是故多可悔葢多盤二字不能進善之)
　(病根也○姚氏舜牧曰人情多自是故難於知過多/自遂故難於改過皆多盤之病穆公以已前不受人)
　(言致䘮師辱國故有味/乎此言深用以自悔耳)
我心之憂日月逾邁若弗云來
　集傳已然之過不可追未遷之善猶可及憂嵗月之
　逝若無復有來日也
　集說(林氏之竒曰思有以轉禍為福易危為安則我/心之憂惟恐日月逾邁難得易失若不復反雖)
　(欲悔之而無所及也○夏氏僎曰若弗云来/憂改過之無日也如日月逝矣嵗不我與)
惟古之謀人則曰未就予忌惟今之謀人姑將以為親
雖則云然尚猷詢茲黄髪則罔所愆
　集傳忌疾姑且也古之謀人老成之士也今之謀人
　新進之士也非不知其為老成以其不就已而忌疾
　之非不知其新進姑樂其順便而親信之前日之過
　雖已云然然尚謀詢兹黃髪之人則庶罔有所愆葢
　悔其既往之失而冀其將來之善也
　集說(孔氏安國曰惟為我執古義之謀人謂忠賢蹇/叔等也則曰未成我所欲反忌之耳惟指今事)
　(為我所謀之人我且將以為親而用之悔前違古従/今以取破敗○孔氏穎逹曰古之謀人當謂忠賢之)
　(臣若蹇叔等今之謀人勸穆公使伐鄭者葢謂杞子/之類○王氏樵曰君子之為人謀也忠不肯苟就其)
　(意小人遷就人意與謀必敗事親其就已而従其謀/穆公之所以有今日也○今之謀人非真可親我之)
　(初心亦欲惟善謀是聽但以其就已而/姑將以為親則溺於其說而不自覺矣)
番番良士旅力既愆我尚有之仡仡勇夫射御不違我
尚不欲惟截截善諞言俾君子易辭我皇多有之
　集傳番番(葉氏夢得曰番/番如世稱皤然)老貌仡仡勇貌截截辯給
　貌諞巧也皇遑通旅力既愆之良士前日所詆墓木
　既拱者我猶庶㡬得而有之射御不違之勇夫前日
　所誇過門超乗者我庶㡬不欲用之勇夫我尚不欲
　則辯給善巧言能使君子變易其辭說者我遑暇多
　有之哉良士謂蹇叔勇夫謂三帥諞言謂把子先儒
　皆謂穆公悔用孟明詳其誓意蓋深悔用把子之言
　也
　集說(王氏十朋曰番番與申伯番番同仡仡與崇墉/仡仡同○呂氏祖謙曰尊老貴徳之心欲保飬)
　(之而不復替也喜功生事之習欲防閑之而不復萌/也憸邪讒佞之徒欲絶其本根而不復殖也所當従)
　(事者方自此始○王氏炎曰巧言變亂是非君子仁/而不佞往往為其所奪故易辭○陳氏師凱曰古注)
　(云旅力衆力也張氏曰衆力如目力耳力手足之力/既愆已皆不能及人也葢言番番然老貌者其衆力)
　(雖不能及人前日謬以中夀詆之今思之真/良士也蹇叔得不怨我庶㡬尚為我有乎)
昧昧我思之如有一介臣斷斷猗無他技其心休休焉
其如有容人之有技若已有之人之彦聖其心好之不
啻如自其口出是能容之以保我子孫黎民亦職有利
哉
　集傳昧昧而思者深潜而静思也介獨也(王氏樵曰/獨立無朋)
　(也/)大學作个斷斷誠一之貌猗語辭大學作兮休休
　易直好善之意容有所受也彦美士也聖通明也技
　才聖徳也心之所好甚於口之所言也職主也
　集說(呂氏祖謙曰昧昧之思深潜篤至故見君子小/人之情狀甚真而言治亂之效甚決○陳氏大)
　(猷曰惟無技能容人之技其無技而休休有容所謂/不可小知而可大受也曰其如有容莫測其限量而)
　(難乎形容也心之好不啻如口之稱口之稱美有限/心之好慕無窮此其好有徳之真切又甚於視冇才)
　(者之若已有矣是真實能容非勉强也好善之利流/澤無窮亦職有利即孟子所謂好善優於天下况魯)
　(國乎之意○金氏履祥曰因上文古謀人良士而思/好賢樂善之人葢兼有受責如流之美此賢相之量)
　(也○陳氏雅言曰大臣之道不貴乎用一己之能而/在於容天下之善人君能得是臣而用之則必能廣)
　(致羣賢以圖治功子孫者我之子孫也而是人能保/之葢遵其成憲被其餘澤子孫之利莫大於此也黎)
　(民者我之黎民也而是人能保之蓋樂其政教安其/田里而黎民之利亦莫大於此也一已之技能有限)
　(而天下之才徳無窮大臣惟不用已而用/人故善之集國者衆而福之集國者逺也)
人之有技冒疾以惡之人之彦聖而違之俾不逹是不
能容以不能保我子孫黎民亦曰殆哉
　集傳冒大學作媢忌也違背違之也逹窮逹之逹殆
　危也蘇氏曰至哉穆公之論此二人也前一人似房
　𤣥齡後一人似李林甫後之人主監此足矣
　集說(呂氏祖謙曰小人之於君子不惟疾之惡之違/之而已必左右沮遏千慮百圖非使君子不能)
　(自逹其心不厭○陳氏櫟曰此章大學傳引之其形/容能容不能容者之情狀利害可謂至言宜孔子定)
　(書不能廢其言也○王氏樵曰凡人以材自結於君/則惟恐他人形已之短妨已之進此冒疾之所以生)
　(也/)
邦之杌陧曰由一人邦之榮懷亦尚一人之慶
　集傳杌陧(張氏九成曰杌如木之/動摇陧如阜之圮壤)不安也懷安也言
　國之危殆繫於所任一人之非國之榮安繫於所任
　一人之是申繳上二章意
　集說(孔氏穎逹曰既言賢佞異行又言用之安否邦/之杌陧危而不安曰由所任一人之不賢也邦)
　(之光榮為民所歸亦庶㡬所任一人之有慶也言國/家用賢則榮背賢則危穆公自誓將改前過用賢人)
　(也○夏氏僎曰邦之不安由用一人如後所稱者邦/之安榮亦賴一人之慶如前所稱者○陳氏櫟曰國)
　(之安危繫所用一人之是非即老蘇管仲論國以一/人興以一人亡之意結上文兩節有照應○顧氏錫)
　(疇曰杌陧即指子孫黎民之危殆不保言榮懐即指/子孫黎民之可保有利言曰由一人言係於一人之)
　(不容才徳者耳亦尚一人之慶者/言係於一人之能容才徳者耳)
　附錄(薛氏季宣曰邦之安危一人之寵辱繫焉原本/従来一人所自出爾○黄氏度曰寡謀敗事杌)
　(陧不安由我一人苟能改舊圗新則邦之榮懐亦在/一人而已○呂氏祖謙曰安危皆由我一人所任公)
　(所以責/已也)
　(案蔡傳言邦之安危繫於所任一人之是非一人指/大臣說與注疏相合是中繳上二章之意若薛季宣)
　(黄度呂祖謙諸家之說則以一人為穆公自稱之辭/似亦無背於理蓋穆公當不徒望之大臣尤宜責之)
　　(一已/也)
　　總論(邵子曰穆公悔過之辭非止霸者之事㡬於王/道聖人所以錄於書末○黄氏度曰書終於二)
　　(誓何也費擔見周初牧伯職業秦擔春秋霸國争雄/盛衰之變也○董氏鼎曰秦穆輕信杞子逢孫楊孫)
　　(之謀固違蹇叔之諌至於䘮師辱國而悔過之誓作/焉使有天下國家者皆如其知過而能悔又必自知)
　　(悔而能改則雖以挽回三代之治亦何難哉惜乎穆/公徒悔而不能改也然夫子之㣲意讀書者可以深)
　　(長思矣○李氏謹思曰周書終於文侯之命而以秦/誓附焉葢世變徃来之㑹王霸升降之機周遷洛邑)
　　(而周日弱秦得鎬京而秦日强平王之詩下儕列國/而秦車鄰附見焉平王之書續以列國而秦誓附見)
　　(焉春秋之筆於秦毎人之以尊周也而天下之勢駸/駸趨於秦夫子得不見其㡬㣲於定書刪詩作春秋)
　　(之際乎○羅氏洪先曰秦誓一篇有可為後世法者/二悔過遷善知所以修身矣眀於君子小人之情狀)
　　(知所以用人矣慎斯道也以/往帝王之治其殆庶㡬乎)
　
　
　
　
　
欽定書經傳説彚纂卷二十一
