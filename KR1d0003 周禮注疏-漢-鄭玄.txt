#+TITLE: 周禮注疏-漢-鄭玄
#+DATE: 2018-05-12 10:14:00
#+SOURCE: github.com/kanripo/KR1d0003 master 630828d5                
欽定四庫全書　　　　經部四
　周禮注疏　　　　　　禮類一(周禮之屬/)
目録
　　周禮正義序　　　序周禮廢興
　　周禮注疏原目
　卷一
　　天官冢宰第一　　(治官之屬合六十三人/)
　卷二
　　天官　　(大宰之職/)
　卷三
　　天官　　(小宰之職/宫伯)　　(宰夫之職/)　　(宫正/)
　卷四
　　天官　　(膳夫/亨人)　　(庖人/甸師)　　(内饔/獸人)　　(外饔/䱷人)
　　　　　　(鼈人/)　　(腊人/)
　卷五
　　天官　　(醫師/獸醫)　　(食醫/酒正)　　(疾醫/酒人)　　(痬醫/漿人)
　　　　　　(凌人/)　　(籩人/)
　卷六
　　天官　　(醢人/宫人)　　(醯人/掌舎)　　(鹽人/幕人)　　(幂人/掌次)
　　　　　　(大府/司㑹)　　(玉府/)　　(内府/)　　(外府/)
　卷七
　　天官　　(司書/司裘)　　(職内/掌皮)　　(職歳/内宰)　　(職幣臣/内小)
　　　　　　(閽人/)　　(寺人/)　　(内豎/)　　(九嬪/)
　卷八
　　天官　　(世婦功/典婦)　(女御/典絲)　　(女祝/典枲)　　(女史服/内司)
　　　　　　(縫人/夏采)　　(染人/)　　(追師/)　　(屨人/)
　巻九
　　地官司徒第二　　(教官之屬合七十八人/)
　卷十
　　地官　　(大司徒之職/)
　卷十一
　　地官　　(小司徒之職/鄉大夫之職)　(鄉師之職/)
　卷十二
　　地官　　(州長/比長)　　(黨正/封人)　　(族師/鼓人)　　(閭胥/舞師)
　　　　　　(牧人/)　　(牛人/)　　(充人/)
　卷十三
　　地官　　(載師/均人)　　(閭師/)　　(縣師/)　　(遺人/)
　卷十四
　　地官　　(師氏/調人)　　(保氏/媒氏)　　(司諌/司市)　　(司救/)
　卷十五
　　地官　　(質人/司虣)　　(廛人/司稽)　　(胥師/胥)　　(賈師/肆長)
　　　　　　(泉府/遂人)　　(司門/遂師)　　(司關夫/遂大)　(掌節/縣正)
　　　　　　(鄙師/)　　(酇長/)　　(里宰/)　　(鄰長/)
　卷十六
　　地官　　(旅師/草人)　　(稍人/稻人)　　(委人/土訓)　　(土均/誦訓)
　　　　　　(山虞/迹人)　　(林衡/卝人)　　(川衡/角人)　　(澤虞/羽人)
　　　　　　(掌葛/掌蜃)　　(掌染草/囿人)　(掌炭/場人)　　(掌荼/廩人)
　　　　　　(舎人/舂人)　　(倉人/饎人)　　(司禄/槁人)　　(司稼/)
　卷十七
　　春官宗伯第三　　(禮官之屬合七十人/)
　卷十八
　　春官　　(大宗伯之職/)
　卷十九
　　春官　　(小宗伯之職/鬯人)　(肆師之職/)　　(鬱人/)
　卷二十
　　春官　　(雞人/典瑞)　　(司尊彝/)　(司几筵/)　(天府/)
　卷二十一
　　春官　　(典命/世婦)　　(司服/内宗)　　(典祀/外宗)　　(守祧/冢人)
　　　　　　(墓大夫/)　(職喪/)
　卷二十二
　　春官　　(大司樂/)
　卷二十三
　　春官　　(樂師/小師)　　(大胥/瞽矇)　　(小胥/眂瞭)　　(大師/典同)
　卷二十四
　　春官　　(磬師/韎師)　　(鍾師/旄人)　　(笙師/籥師)　　(鎛師/籥章)
　　　　　　(鞮鞻氏/卜師)　(典庸器/龜人)　(司干/菙氏)　　(大卜/占人)
　　　　　　(簭人/)
　卷二十五
　　春官　　(占夢/)　　(眂祲/)　　(大祝/)　　(小祝/)
　卷二十六
　　春官　　(䘮祝/男巫)　　(甸祝/女巫)　　(詛祝/大史)　　(司巫/小史)
　　　　　　(馮相氏/)　(保章氏/)　(内史/)　　(外史/)
　卷二十七
　　春官　　(御史/司常)　　(巾車人/都宗)　(典路人/家宗)　(車僕/神士)
　卷二十八
　　夏官司馬第四　　(政官之屬合七十人/)
　卷二十九
　　夏官　　(大司馬之職/)
　卷三十
　　夏官　　(小司馬之職勲/行司馬  司)　　(軍司馬/馬質)　(輿司馬/量人)
　　　　　　(小子/司險)　　(羊人/掌疆)　　(司爟/候人)　　(掌固/環人)
　　　　　　(挈壺氏/羅氏)　(射人/掌畜)　　(服不氏/)　(射鳥氏/)
　卷三十一
　　夏官　　(司士氏/旅賁)　(諸子氏/節服)　(司右氏/方相)　(虎賁氏/大僕)
　　　　　　(小臣/)　　(祭僕/)　　(御僕/)　　(隸僕/)
　卷三十二
　　夏官　　(弁師矢/司弓)　(司甲/繕人)　　(司兵/槀人)　　(司戈盾/戎右)
　　　　　　(齊右/齊僕)　　(道右/道僕)　　(大馭/田僕)　　(戎僕/馭夫)
　卷三十三
　　夏官　　(校人/廋人)　　(趣馬/圉師)　　(巫馬/圉人)　　(牧師氏/職方)
　　　　　　(土方氏/形方氏)　(懐方氏/山師)　(合方氏/川師)　(訓方氏/邍師)
　　　　　　(匡人/)　　(撢人/)　　(都司馬/)　(家司馬/)
　卷三十四
　　秋官司宼第五　　(刑官之屬合六十六人之職/大司寇之職  小司宼)
　　　　　　　　　　(士師之職/)
　卷三十五
　　秋官　　(鄉士/訝士)　　(遂士/朝士)　　(縣士/司氏)　　(方士/司刑)
　　　　　　(司刺/司厲)　　(司約/犬人)　　(司盟/司圜)　　(職金/掌囚)
　　　　　　(掌戮/閩隸)　　(司隸/夷隸)　　(罪隸/貉隸)　　(蠻隸/)
　卷三十六
　　秋官　　(布憲/蜡氏)　　(禁殺戮/雍氏)　(禁暴氏/萍氏)　(野廬氏/司寤氏)
　　　　　　(司烜氏/庶氏)　(條狼氏/穴氏)　(修閭氏/翨氏)　(冥氏/柞氏)
　　　　　　(薙氏/蟈氏)　　(硩蔟氏/壺涿氏)　(翦氏/庭氏)　　(赤犮氏/銜枚氏)
　　　　　　(伊耆氏/)
　卷三十七
　　秋官　　(大行人/)　(小行人/)
　卷三十八
　　秋官　　(司儀/掌客)　　(行夫/掌訝)　　(環人/掌交)　　(象胥/掌察)
　　　　　　(掌貨賄/家士)　(朝大夫/)　(都則/)　　(都士/)
　卷三十九
　　冬官考工記第六　(三十工總敘輿輪人為輪/輪人為蓋    人為車)
　卷四十
　　冬官考工記　　(輈人為輈矢/冶氏為殺)　(築氏為削/桃氏為劍)
　　　　　　　　　(鳧氏為鍾/段氏)　　(㮚氏為量/函氏為甲)
　　　　　　　　　(鮑人之事/韋氏)　　(韗人為臯陶/裘氏)
　　　　　　　　　(畫繪之事/筐人)　　(鍾氏染羽/㡛氏湅絲)
　卷四十一
　　冬官考工記　　(玉人之事/雕人)　　(楖人為磬/磬氏)
　　　　　　　　　(矢人為矢/旊人為簋)　　(陶人為甗虡/梓人為筍)
　　　　　　　　　(梓人為飲器/廬人為廬器)　(梓人為侯/匠人建國)
　　　　　　　　　(匠人營國/)
　卷四十二
　　冬官考工記　　(匠人為溝洫/車人為耒庛)　(車人之事/車人為車)
　　　　　　　　　(弓人為弓/)
　　　　(臣/)等謹按周禮注疏四十二巻漢鄭元注唐賈
　　　　公彦疏元有易注已著録公彦洺州永年人永
　　　　徽中官至太學博士事迹具舊唐書儒學傳周
　　　　禮一書上自河間獻王于諸經之中其出最晚其真偽亦
　　　　紛如聚訟不可縷舉惟横渠語録曰周禮是
　　　　的當之書然其閒必有末世増入者鄭樵通
　　　　志引孫處之言曰周公居攝六年之後書成
　　　　歸豐而實未嘗行葢周公之為周禮亦猶唐
　　　　之顯慶開元禮預為之以待他日之用其實
　　　　未嘗行也惟其未經行故僅述大畧俟其臨
　　　　事而損益之故建都之制不與召誥洛誥合
　　　　封國之制不與武成孟子合設官之制不與
　　　　周官合九畿之制不與禹貢合云云(案此條/所云惟)
　　　　(召誥洛誥孟子顯相舛異至禹貢乃唐虞之制/武成周官乃梅賾古文尚書王制乃漢文帝)
　　　　(博士所追述皆不足以/為難其説盖離合參半)其説差為近之然亦
　　　　未盡也夫周禮作于周初而周事之可考者
　　　　不過春秋以後其東遷以前三百餘年官制
　　　　之沿革政典之損益除舊布新不知凡幾其
　　　　初去成康未逺不過因其舊章稍為改易而
　　　　改易之人不皆周公也于是以後世之法竄
　　　　入之其書遂雜其後去之愈逺時移勢變不
　　　　可行者漸多其書遂廢此亦如後世律令條
　　　　格率數十年而一修修則必有所附益特世
　　　　近者可考年逺者無徴其増刪之迹遂靡所
　　　　稽統以為周公之舊耳迨乎法制既更簡編
　　　　猶在好古者留為文獻故其書閲乆而仍存
　　　　此又如開元六典政和五禮在當代已不行
　　　　用而今日尚有傳本不足異也使其作偽何
　　　　不全偽六官而必闕其一至以千金購之不
　　　　得哉且作偽者必剽取舊文借真者以實其
　　　　贋古文尚書是也劉歆宗左傳而左傳所云
　　　　禮經皆不見于周禮儀禮十七篇皆在七畧
　　　　所載古經七十篇中禮記四十九篇亦在劉
　　　　向所録二百十四篇中而儀禮聘禮賔行饔
　　　　餼之物禾米芻薪之數籩豆簠簋之實鉶壺
　　　　鼎甕之列與掌客之文不同又大射禮天子
　　　　諸侯侯數侯制與司射之文不同禮記雜記
　　　　載子男執圭與典瑞之文不同禮器天子諸
　　　　侯席數與司几筵之文不同如斯之類與二
　　　　禮多相矛盾歆果贋託周公為此書又何難
　　　　牽就其文使與經傳相合以相証驗而必留
　　　　此異同以啟後人之攻擊然則周禮一書不
　　　　盡原文而非出依託可概覩矣考工記稱鄭
　　　　之刀又稱秦無廬鄭封于宣王時秦封于孝
　　　　王時其非周公之舊典已無疑義南齊書稱
　　　　文惠太子鎮雍州有盗𤼵楚王冢獲竹簡書
　　　　青丝編簡廣數分長二尺有竒得十餘簡以
　　　　示王僧䖍僧䖍曰是科斗書考工記則其為
　　　　秦以前書亦灼然可知雖不足以當冬官然
　　　　百工為九經之一共工為九官之一先王原
　　　　以制器為大事存之尚稍見古制俞庭椿以
　　　　下紛紛割裂五官均無知妄作耳鄭注隋志
　　　　作十二卷賈疏文繁乃析為五十卷新舊唐
　　　　志並同今本四十二卷不知何人所併元於
　　　　三禮之學本為専門故所釋特精惟好引緯
　　　　書是其一短歐陽修集有請校正五經劄子
　　　　欲刪削其書然緯書不盡可據亦非盡不可
　　　　據在審别其是非而已不必竄易古書也又
　　　　好改經字亦其一失然所注但曰當作某耳
　　　　尚不似北宋以後連篇累牘動稱錯簡則亦
　　　　不必苛責于元矣公彦之疏亦極博核足以
　　　　𤼵明鄭學朱子語録稱五經疏中周禮疏最好
　　　　葢宋儒惟朱子深于禮故能知鄭賈之善云
　　　　乾隆四十二年三月恭校上
　　　　　　　　總纂官(臣/)紀昀(臣/)陸鍚熊(臣/)孫士毅
　　　　　　　　　　　總　校　官(臣/)陸　費　墀
欽定四庫全書
　周禮正義序
　　唐朝散大夫行太學博士𢎞文館學士臣賈公彥等奉
　　勅撰
夫天育蒸民無主則亂立君治亂事資賢輔但天皇地
皇之日無事安民降自燧皇方有臣矣是以易通卦驗
云天地成位君臣道生君有五期輔有三名注云三名
公卿大夫又云燧皇始出握機矩表計寘其刻日蒼牙
通靈昌之成孔演命眀道經注云拒燧皇謂人皇在伏
羲前風姓始王天下者斗機云所謂人皇九頭兄弟九
人别長九州者也是政教君臣起自人皇之世至伏羲
因之故文耀鉤云伏羲作易名官者也又案論語撰考
云黄帝受地形象天文以制官伏羲已前雖有三名未
必具立官位至黄帝名位乃具是以春秋緯命歴序云
有九頭紀時有臣無官位尊卑之别燧皇伏羲既有官
則其間九皇六十四氏有官眀矣但無文字以知其官
號也案左傳昭十七年云秋郯子來朝公與之宴昭子
問焉曰少皥氏鳥名官何故也杜氏注云少皥金天氏
黄帝之子已姓之祖也郯子曰吾祖也我知之昔者黄
帝氏以雲紀故為雲師而雲名注云黄帝軒轅氏姬姓
之祖也黄帝受命有瑞雲故以雲紀事百官師長皆以
雲為名號縉雲氏蓋其一官也炎帝氏以火紀故為火
師而火名注云炎帝神農氏姜姓之祖也亦有火瑞以
火紀事名百官也共工氏以水紀故為水師而水名注
云共工以諸侯霸有九州者在神農前大皥後亦受水
瑞以水名官也大皥氏以龍紀故為龍師而龍名注云
大皥伏羲氏風姓之祖也有龍瑞故以龍命官也我髙
祖少皥摰之立也鳳鳥適至故紀於鳥故為鳥師而鳥
名又云鳳鳥氏厯正之類又以五鳥五鳩九扈五雉竝
為官長亦皆有屬官但無文以言之若然則自上以來
所云官者皆是官長故皆云師以目之又云自顓頊以
來不能紀逺乃紀於近是以少皥以前天下之號象其
徳百官之號象其徴顓頊以來天下之號因其地百官
之號因其事事即司徒司馬之類是也若然前少皥氏
言祝鳩氏為司徒者本名祝鳩言司徒者以後代官況
之自少皥以上官數略如上説顓頊及堯官數雖無眀
説可略而言之矣案昭二十九年魏獻子曰社稷五祀
誰氏之五官蔡墨對曰少皥氏有四叔曰重曰該曰脩
曰熙實能金木及水使重為句芒該為蓐收脩及熙為
𤣥冥世不失職遂濟窮桑此其三祀也注云窮桑帝少
皥之號也顓頊氏有子曰犂為祝融共工氏有子曰句
龍為后土此其二祀也后土為社稷田正也有烈山氏
之子曰柱為稷自夏以上祀之周棄亦為稷自商以來
祀之故外傳犂為髙辛氏之火正此皆顓頊時之官也
案鄭語云重犂為髙辛氏火正故堯典注髙辛氏之世
命重為南正司天犂為火正司地以髙辛與顓頊相繼
無隔故重犂事顓頊又事髙辛若稷契與禹事堯又事
舜是以昭十七年服注顓頊之下云春官為木正夏官
為火正秋官為金正冬官為水正中官為土正髙辛氏
因之故傳云遂濟窮桑窮桑顓頊所居是度顓頊至髙
辛也若然髙辛時之官唯有重犂及春之木正之等不
見更有餘官也至於堯舜官號稍改楚語云堯復育重
犂之後重犂之後即羲和也是以堯典云乃命羲和注
云髙辛之世命重為南正司天犂為火正司地堯育重
犂之後羲氏和氏之子賢者使掌舊職天地之官亦紀
於近命以民事其時官名蓋曰稷司徒是天官稷也地
官司徒也又云分命羲仲申命羲叔分命和仲申命和
叔使分主四方注仲叔亦羲和之子堯既分隂陽四時
又命四子為之官掌四時者字曰仲叔則掌天地者其
曰伯乎是有六官案下驩兜曰共工注共工水官也至
下舜求百揆禹讓稷契暨咎繇帝曰棄黎民阻饑汝后
稷播時百榖注稷棄也初堯天官為稷又云帝曰契百
姓不親汝作司徒又云帝曰咎繇汝作士此三官是堯
時事舜因禹讓述其前功下文云舜命伯夷為秩宗舜
時官也以先後參之唯無夏官之名以餘官約之夏𫝊
云司馬在前又後代況之則羲叔為夏官是司馬也故
分命仲叔注云官名蓋春為秩宗夏為司馬秋為士冬
為共工通稷與司徒是六官之名見也鄭𤣥分隂陽為
四時者非謂時無四時官始分隂陽為四時但分髙辛
時重犂之天地官使兼主四時耳而云仲叔故云掌天
地者其曰伯乎若然堯典云伯禹作司空四時官不數
之者鄭云初堯冬官為共工舜舉禹治水堯知其有聖
徳必成功故改命司空以官名寵異之非常官也至禹
登百揆之任捨司空之職為共工與虞故曰垂作共工
益作朕虞是也案堯典又云帝曰疇咨若時登庸鄭注
云堯末時羲和之子皆死庶績多闕而官廢當此之時
驩兜共工更相薦舉下又云帝曰四岳湯湯洪水有能
俾乂鄭云四岳四時之官主四岳之事始羲和之時主
四岳者謂之四伯至其死分岳事置八伯皆王官其八
伯唯驩兜共工放齊􁋟四人而已其餘四人無文可知
案周官云唐虞稽古建官惟百内有百揆四岳則四岳
之外更有百揆之官者但堯初天官為稷至堯試舜天
官之任謂之百揆舜即真之後命禹為之即天官也案
尚書傳云惟元祀巡狩四岳八伯注云舜格文祖之年
堯始以羲和為六卿春夏秋冬者幷掌方岳之事是為
四岳出則為伯其後稍死驩兠共工求代乃置八伯元
祀者除堯䘮舜即真之年九州言八伯者據畿外八州
鄭云畿内不置伯鄉遂之吏主之案明堂位云有虞氏
官五十夏后氏官百殷二百周三百鄭注云有虞氏官
蓋六十夏百二十殷二百四十周三百六十不得如此
記也昬義云三公九卿二十七大夫八十一元士鄭云
蓋夏制依此差限故不從記文但虞官六十唐則未聞
堯舜道同或皆六十幷屬官言之則皆有百故成王周
官云唐虞建官惟百也若然自髙陽已前官名略言於
上至於帝嚳官號略依髙陽不可具悉其唐虞之官惟
四岳百揆與六卿又堯典有典樂納言之職至於餘官
未聞其號夏官百有二十公卿大夫元士具列其數殷
官二百四十雖未具顯案下曲禮云六大五官六府六
工之等鄭皆云殷法至於屬官之號亦蔑云焉案昬義
云三公九卿者六卿幷三孤而言九其三公又下兼六
卿故書傳云司徒公司馬公司空公各兼二卿案顧命
太保領冢宰畢公領司馬毛公領司空别有芮伯為司
徒彤伯為宗伯衛侯為司寇則周時三公各兼一卿之
職與古異矣但周監二代郁郁乎文所以象天立官而
官益備此即官號㳂革粗而言也
　
　
　
　
　
　
　周禮正義序
　周禮正義序考證
周禮正義序○(臣紱/)按孔穎達作五經疏皆曰正義賈
　公彦作周禮儀禮疏直云疏不稱正義此序不云周
　禮疏序而云正義者疑後人所改或唐人疏與正義
　可以通稱
燧皇伏羲既有官則其間九皇六十四氏有官明矣○
　氏一本作民
　
　
　
　
　
　
　
　
　周禮正義序考證
欽定四庫全書
　序周禮廢興　　　　　　唐賈公彥撰
周公制禮之日禮教興行後至幽王禮儀紛亂故孔子
云諸侯専行征伐十世希不失鄭注云亦謂幽王之後
也故晉侯趙簡子見儀皆謂之禮孟僖子又不識其儀
也至於孔子更脩而定之時已不具故儀禮注云後世
衰微幽厲尤甚禮樂之書稍稍廢棄孔子曰吾自衛反
於魯然後樂正雅頌各得其所謂當時在者而復重雜
亂者也惡能存其亡者乎至孔子卒後復更散亂故藝
文志云昔仲尼没微言絶七十二弟子䘮而大義乖諸
子之書紛然散亂至秦患之乃燔滅文章以愚黔首又
云禮經三百威儀三千及周之衰諸侯將踰法度惡其
害已滅去其籍自孔子時而不具至秦大壊漢興至髙
堂生博士傳十七篇孝宣世后倉最明禮戴徳戴聖慶
普皆其弟子三家立于學官案儒林傳漢興髙堂生傳
禮十七篇而魯徐生善為容孝文時徐生以容為禮官
大夫而瑕丘蕭奮以禮至淮陽太守孟卿東海人也事
蕭奮以授后倉后倉説禮數萬言號曰后氏曲臺記授
戴徳戴聖鄭云五傳弟子則髙堂生蕭奮孟卿后倉戴
徳戴聖是為五也此所傳者謂十七篇即儀禮也周官
孝武之時始出秘而不傳周禮後出者以其始皇特惡
之故也是以馬融傳云秦自孝公已下用商君之法其
政酷烈與周官相反故始皇禁挾書特疾惡欲絶滅之
搜求焚燒之獨悉是以隠蔵百年孝武帝始除挾書之
律開獻書之路既出於山巖屋壁復入于秘府五家之
儒莫得見焉至孝成皇帝達才通人劉向子歆校理秘
書始得列序著于録略然亡其冬官一篇以考工記足
之時衆儒竝出共排以為非是唯歆獨識其年尚幼務
在廣覽博觀又多鋭精于春秋末年乃知其周公致太
平之迹迹具在斯奈遭天下倉卒兵革竝起疾疫䘮荒
弟子死䘮徒有里人河南緱氏杜子春尚在永平之初
年且九十家于南山能通其讀頗識其説鄭衆賈逵往
受業焉衆逵洪雅博聞又以經書記轉相證眀為解逵
解行於世衆解不行兼攬二家為備多所遺闕然衆時
所解説近得其實獨以書序言成王既黜殷命還歸在
豐作周官則此周官也失之矣逵以為六鄉大夫則冢
宰以下及六遂為十五萬家絙千里之地甚謬焉此比
多多吾甚閔之久矣六鄉之人實居四同地故云絙千
里之地者誤矣又六鄉大夫冢宰以下所非者不著又
云多多者如此解不著者多又云至六十為武都守郡
小少事乃述平生之志著易尚書詩禮傳皆訖惟念前
業未畢者唯周官年六十有六目瞑意倦自力補之謂
之周官傳也案藝文志云成帝時以書頗散亡使謁者
陳農求遺書于天下詔光禄大夫劉向校書經傳諸子
詩賦向輒條其篇目撮其指意録而奏之㑹向卒哀帝
復使向子歆卒父業歆於是總羣書奏其七略故有六
藝七略之屬歆之録在於哀帝之時不審馬融何云至
孝成皇帝命劉向子歆考理秘書始得列序著於録略
者成帝之時蓋劉向父子竝被帝命至向卒哀帝命歆
卒父所脩者故令文乖理則是也故鄭𤣥序云世祖以
來通人達士大中大夫鄭少贛名興及子大司農仲師
名衆故議郎衛次仲侍中賈君景伯南郡太守馬季長
皆作周禮解詁又云𤣥竊觀二三君子之文章顧省竹
帛之浮辭其所變易灼然如晦之見眀其所彌縫奄然
如合符復析斯可謂雅達廣攬者也然猶有參錯同事
相違則就其原文字之聲類考訓詁捃秘逸謂二鄭者
同宗之大儒眀理于典籍觕識皇祖大經周官之義存
古字發疑正讀亦信多善徒寡且約用不顯傳于世今
讚而辨之庶成此家世所訓也又其名周禮為尚書周
官者周天子之官也書序曰成王既黜殷命滅淮夷還
歸在豐作周官是言蓋失之矣案尚書盤庚康誥説命
泰誓之屬三篇序皆云某作若干篇今多者不過三千
言又書之所作據時事為辭君臣相誥命之語作周官
之時周公又作立政上下之别止有一篇周禮乃六篇
文異數萬终始辭句非書之類難以屬之時有若兹焉
得從諸又云斯道也文武所以綱紀周國君臨天下周
公定之致隆平龍鳳之瑞然則周禮起於成帝劉歆而
成于鄭𤣥附離之者大半故林孝存以為武帝知周官
末世瀆亂不驗之書故作十論七難以排棄之何休亦
以為六國隂謀之書唯有鄭𤣥徧覽羣經知周禮者乃
周公致太平之迹故能答林碩之論難使周禮義得條
通故鄭氏傳曰𤣥以為括囊大典網羅衆家是以周禮
大行後王之法易曰神而化之存乎其人此之謂也
　
　
　
　
　
　
　序周禮廢興
　序周禮廢興考證
乃周公致太平之迹故能答林碩之論難使周禮義得
　條通○林王制篇題下疏作臨
　
　
　
　
　
　
　
　
　
　
　
　
　序周禮廢興考證
欽定四庫全書
　周禮注疏原目
　　漢鄭氏目録　　　　　唐賈公彥疏
　天官冢宰第一注象天所立之官冢大也宰者官也
　天者統理萬物天子立冢宰使掌邦治亦所以總御
　衆官使不失職不言司者大宰總御衆官不主一官
　之事也疏(釋曰第一者第次也一者數之始也次第/之中處一故云第一也注釋曰鄭云象天)
　(者周天有三百六十餘度天官亦總攝三百六十官/故云象天也云官者亦是管攝為號故題曰天官也)
　(鄭又云冢大宰官也者下注對大宰則云冢者大之/上此不對大宰故云冢大也宰者調和膳羞之名此)
　(冢宰亦能調和衆官故號大宰之官鄭又云不言司/者大宰總御衆官不主一官之事者此官不言司對)
　(司徒司馬司寇司空皆云司以其各主一官不兼羣/職故言司此天官則兼攝羣職故不言司也若然則)
　(春官亦不言司者以其祭祀鬼神鬼神非人所主故/亦不言司也其地官鄭云象地所立之官彼言象地)
　(實主地事此天官言天直取總攝為言全無天事天/事又並入於春官者言象天自取總攝為名象地自)
　(取掌物為號各取一/邉為義理無嫌也)周禮　鄭氏注疏(釋曰鄭氏者/漢大司農北)
　(海郡鄭沖之孫名𤣥字康成注者於經之下自注已/意使經意可申故云注也孔君王肅之等則言傳傳)
　(者使可傳述若然或云注或言/傳不同者立意有異無義例也)
　地官司徒第二注象地所立之官司徒主衆徒地者
　載養萬物天子立司徒掌邦教亦所以安擾萬民疏
　(釋曰既言象地所立則此六十官/皆法也與天官言象天義異矣)
　春官宗伯第三注象春所立之官也宗尊也伯長也
　春者出生萬物天子立宗伯使掌邦禮典禮以事神
　為上亦所以使天下報本反始不言司者鬼神示人
　之所尊不敢主之故也
　夏官司馬第四注象夏所立之官馬者武也言為武
　者也夏整齊萬物天子立司馬共掌邦政政可以平
　諸侯正天下故曰統六師平邦國
　秋官司寇第五注象秋所立之官寇害也秋者遒也
　如秋義殺害收聚斂藏於萬物也天子立司宼使掌
　邦刑刑者所以驅恥惡納人於善道也
　冬官考工記第六注象冬所立官也是官名司空者
　冬閉蔵萬物天子立司空使掌邦事亦所以富充國
　家使民無空者也司空之篇亡漢興購求千金不得
　此前世識其事者記録以備大數古周禮六篇畢矣
　古周禮六篇者天子所專秉以治天下諸侯不得用
　焉六官之記可見者堯育重黎之後羲和及其仲叔
　四子掌天地四時夏書亦云乃召六卿商周雖稍增
　改其職名六官之數則同矣疏(釋曰鄭義既然今按/漢書藝文志云禮經)
　(三百威儀三千及周之衰諸侯將踰灋度惡其害己/皆滅去其籍孔子時多不具故鄭注鄉飲酒云後世)
　(衰微幽厲尤甚禮樂之書稍稍廢棄孔子曰吾自衛/反魯然後樂正雅頌各得其所謂當時在者而復重)
　(雜亂者也惡能存其亡者乎以此觀之冬官一篇其/亡已久有人尊集舊典録此三十工以為考工記雖)
　(不知其人又不知作在何日要之在於秦前是以得/遭秦滅焚典籍韋氏裘氏等闕也故鄭云前世識其)
　(事者記録以/備大數耳)
　
　
　
　
　
　周禮注疏原目
　周禮注疏原目考證
天官冢宰第一周禮鄭氏注○(臣學健/)按石經每卷下
　皆有周禮鄭氏注五字蓋古人專門之學傳寫相承
　者如此監本唯第一卷有之餘皆刪去今亦從省
冬官考工記第六○(臣紱/)按司空篇亡後人以考工記
　補之考工記本無冬官二字漢人所加耳
　
　
　
　
　
　
　
　
　
　周禮注疏原目考證
欽定四庫全書卷
　周禮注疏卷一
　　漢鄭氏注　唐陸德明音義　賈公彥疏
　天官冢宰第一音義(本或作冢宰上/非餘卷放此)
惟王建國注建立也周公居攝而作六典之職謂之周
禮營邑於土中七年致政成王以此禮授之使居雒邑
治天下司徒職曰日至之景尺有五寸謂之地中天地
之所合也四時之所交也風雨之所㑹也隂陽之所和
也然則百物阜安乃建王國焉音義(王如字干寳云王/天子之號三代所)
(稱雒音洛水名也本作洛後漢都/洛陽改為雒景京領反下皆同)疏(釋曰自此以下至/以為民極五句六)
(官之首同此序者以其建國設官為民不異故也王者/臨統無邊故首稱惟王眀事皆統之於王王既位矣當)
(擇吉土以建國為先故次言建國於中辯四方正宫廟/之位復體國經野自近及逺也於是設官分職助理天)
(工衆人取中以為治體列文先後次第應然其實建國/之初豈未設官分職也直以作序之意主在設官分職)
(為民極耳故終言之惟王建國者言惟謂若尚書云惟/三月之類皆辭不為義建立也惟受命之王乃可立國)
(城於地之中必居地中者案尚書康誥云惟三月哉生/魄周公初基作新大邑于東國洛鄭注云岐鎬之域處)
(五岳之外周公以政教不均故東行於洛邑令諸侯謀/作天子之居據鄭此言則文武所居為非地中政教不)
(均故居地中也案桓二年左氏傳云昔武王克商遷九/鼎於洛邑則居洛本是武王之意至成王周公時恐天)
(下為疑更與諸侯謀定之也若然五帝以降堯治平陽/舜治安邑唯湯居亳得地中以外皆不得地中而政令)
(均天下治者其時雖不得地中竝在五岳之内又以民/淳易治故不要在地中以周則不在五岳之内故鄭云)
(岐鎬處五岳之外也注釋曰云周公居攝而作六典之/職謂之周禮者案禮記明堂位云周公攝政六年制禮)
(作樂頒度量於天下又案書傳亦云六年制禮作樂所/制之禮則此周禮也又云而作六典者下文大宰之職)
(掌建邦之六典天官治典地官教典春官禮典夏官政/典秋官刑典冬官事典是六典之職也又云營邑於土)
(中者即召誥云王來紹上帝自服于土中是也又云七/年致政成王者明堂位文必七年者洛誥云誕保文武)
(受命惟七年鄭注以文武受命七年而崩周公不敢過/其數也又云以此禮授之使居洛邑治天下者此鄭解)
(周公制禮必兼言建國於洛邑之意案尚書洛誥云周/公曰孺子來相宅亂為四方新辟是使居洛邑也下云)
(恵篤敘無有遘自疾是授以此禮使行之也又案書傳/云一年救亂二年伐殷三年踐奄四年建侯衛五年營)
(成周六年制禮作樂七年致政成王鄭用此文則四年/封康叔於衛為建侯衛案康誥云周公初基作新大邑)
(洛謂初為基阯之處至五年内營之是以書傳云五年/營成周成周與王城同時營則五年營洛邑與孔安國)
(為營洛邑封康叔制禮作樂同是攝政七年異又引司/徒職曰日至之景尺有五寸謂之地中彼先鄭注云土)
(圭之長尺有五寸以夏至之日立八尺之表其景適與/土圭等謂之地中今潁川陽城地為然天地之所合者)
(則禮記郊特牲云天地合萬物生謂天地配合萬物以/生是也四時交者則尚書云宅南交孔云夏與春交舉)
(一隅若然則秋與夏交冬與春交可知也又云風雨之/所㑹者謂若禮記禮器云風雨時即謂風雨㑹時也隂)
(陽之所和者謂若昭四年申豐云冬無愆陽夏無伏隂/二氣和順也然則百物阜安者阜盛也然猶如是如是)
(於地中得所故百物盛安也乃建王國者於百物盛安/之處乃立王國王國則洛邑王城是也鄭引此者破賈)
(馬之徒建國為諸侯國此六官同序皆云建/國豈王國未立先建諸侯國乎眀不可也)辨方正位
注辨别也鄭司農云别四方正君臣之位君南面臣北
面之屬𤣥謂考工匠人建國水地以縣置𣙗以縣視以
景為規識日出之景與日入之景晝參諸日中之景夜
考之極星以正朝夕是别四方召誥曰越三日戊申太
保朝至于雒卜宅厥既得卜則經營越三日庚戌太保
乃以庶殷攻位於雒汭越五日甲寅位成正位謂此定
宫廟音義(辨本亦作辯徐邈劉昌宗皆方免反別也一/音平勉反別彼列反下同縣音𤣥下同𣙗魚)
(列反下同召上詔反誥古/報反大音泰汭人鋭反)疏(釋曰謂建國之時辨别也/先須視日景以別東西南)
(北四方使有分別也正位者謂四方既有分別又於中/正宫室朝廷之位使得正也注釋曰辨别也此直訓不)
(釋者司農云别四方義當矣故康成訓之也鄭司農者/鄭衆字仲師但周禮之内鄭康成所存注者有三家司)
(農之外又有杜子春鄭大夫鄭大夫者鄭少贑二鄭皆/康成之先故言官不言名字杜子春非已宗故指其名)
(也司農云正君臣之位君南面臣北面之屬者案易緯/乾鑿度云不易者天在上地在下君南面臣北面父坐)
(子伏司農據而言焉𤣥謂者大略一部之内鄭𤣥若在/司農諸家上注者是𤣥注可知悉不言𤣥謂在諸家下)
(注者即稱𤣥謂以別諸家又在諸家前注者是諸家不/釋者也又在諸家下注者或增成諸家義則此司農云)
(別四方於文不足引考工記以證之是也或有破諸家/者則此司農正位謂正君臣面位引召誥為宫室朝廷)
(之位破之是也考工匠人建國水地以縣者謂水平之/法在地置𣙗以繩縣於𣙗上然後從旁以水望縣即知)
(地之髙下而平之也又云置𣙗以縣者既平得地欲正/其東西南北之時先於中置一𣙗恐𣙗下不正先以縣)
(正之𣙗正乃視以景景謂於𣙗端自日出晝之以至日/入既得景為規識之故云為規識日出之景與日入之)
(景規之交處即東西正也又於兩交之間中屈之指𣙗/又知南北正也仍恐不審晝參諸日中之景夜考諸北)
(極之星以正朝夕乃審矣引召誥以下者案召誥惟太/保先周公相宅越若來三月惟丙午朏越三日戊申太)
(保朝至于洛汭卜宅此言越三日戊申者從三月丙午/朏朏明生之名月三日也則越三日戊申月五日召公)
(至洛汭也又云越三日庚戌太保乃以庶殷攻位于洛/汭月七日也越五日甲寅位成月十一日也皆通本數)
(之也位成宫室朝廷之位皆成也引之者證正位謂此/宫室位破司農為君臣父子之位以其國家草創下論)
(體國經野理應先定宫廟等位豈有宫廟等位未成先/正君臣面位乎又與匠人建國次第不合故鄭依匠人)
(之次及召誥之文為定宫室之位案左氏莊公傳云水/昏正而栽知是十月始興土功今於三月為洛邑者左)
(傳用十月是尋常法今建王城逺述先君/之志是興作大事不可以常法難之也)體國經野注
體猶分也經謂為之里數鄭司農云營國方九里國中
九經九緯左祖右社面朝後市野則九夫為井四井為
邑之屬是也音義(體鄭云體猶分也干寳/云體形體朝直遥反)疏(釋曰體猶/分也國謂)
(城中也分國城之中為九經九緯左祖右社之屬經謂/為之里數此野謂二百里以外三等采地之中有井田)
(之法九夫為井井方一里之等是也注釋曰言體猶分/者謂若人之手足分為四體得為分也經謂為之里數)
(者此據野中而有井方一里之等故經為里數解之司/農云營國方九里已下竝冬官考工記匠人文彼云營)
(國方九里旁三門旁謂四方方三門則王城十二門門/有三道三三而九則九道南北之道謂之經東西之道)
(謂之緯經緯之道皆九軌又云左祖右社者此據中門/外之左右宗廟是陽故在左社稷是隂故在右面朝後)
(市者三朝皆是君臣治政之處陽故在前三市皆是貪/利行刑之處隂故在後也又言野則九夫為井此是地)
(官小司徒職文彼云乃井牧其田野九夫為井四井為/邑四邑為丘四丘為甸四甸為縣四縣為都也井方一)
(里邑方二里丘方四里甸方八里縣方十六里都方三/十二里引彼文略故云之屬兼之也案載師職云家邑)
(任稍地小都任縣地大都任畺地若畿内鄉遂及四等/公邑皆為溝洫法無此方里為井之事家邑小都大都)
(三等采地乃有方里為井之屬但郊外曰野大總言耳/散文國外則曰野故鄉大夫職云國中七尺野自六尺)
(是城外則經中野對國言之謂國外/則曰野鄭但據小司徒成文而言)設官分職注鄭司
農云置冢宰司徒宗伯司馬司寇司空各有所職而百
事舉疏(釋曰既體國經野此須立官以治民故云設官/分職也注釋曰此謂設天地四時之官即六卿)
(也既有其官須有司職故云各有所職職謂主也天官/主治地官主教春官主禮夏官主政秋官主刑冬官主)
(事六官官各六十則合有三百/六十官官各有主故云百事舉)以為民極注極中也令
天下之人各得其中不失其所音義(令力/呈反)疏(釋曰人一/日無主不)
(散則亂是以立君治之君不獨治也又當立臣為輔極/中也言設官分職者以治民令民得其中正使不失其)
(所故也注釋曰極中也爾雅文案尚書洪範云皇建其/有極惟時厥庶民于汝極謂皇建其有中之道庶民於)
(之取中故云令天下之/人各得其中不失所也)乃立天官冢宰使帥其屬而掌
邦治以佐王均邦國注宰主也邦治王所以治邦國也
佐猶助也鄭司農云邦治謂總六官之職也故大宰職
曰掌建邦之六典以佐王治邦國六官皆總屬於冢宰
故論語曰君薨百官總已以聽於冢宰言冡宰於百官
無所不主爾雅曰冢大也冢宰大宰也音義(宰鄭云宰/主也干云)
(濟其清濁和其剛柔而納之中和曰宰治直吏/反注邦治下治官皆同大音泰注及後放此)疏(釋曰/六官)
(皆云乃立者以作序之由本序設官之意故先云以為/民極次云新設之官故皆云乃立騰上起下之辭也天)
(官冢宰者據下注而言則此言冢宰者據總攝六職若/據當職則稱大宰也使帥其屬案小宰六屬而言則此)
(屬唯指六十官之屬也掌邦治者掌主也言主治則兼/六官以其五官雖有教禮政刑事不同皆是治法也云)
(佐王均邦國者以大宰掌均節財用故也周禮以邦國/連言者據諸侯也單言邦單言國者多據王國也然不)
(先均王國而言均邦國者王之冢宰若言王國恐不兼/諸侯今言邦國則舉外可以包内也注釋曰𤣥云邦治)
(王所以治邦國也者此即司農所引大宰職佐王治邦/國一也但司農雖引之不指釋此經邦治故𤣥就足之)
(司農引論語者欲見天子冢宰兼百官之義言百則三/百六十亦一也且論語言君薨據諸侯言冢宰百官據)
(天子互言之者欲見天子諸侯君死世子居䘮/使大臣聴政同也冢宰大宰者言不異人也)治官之
屬大宰卿一人小宰中大夫二人宰夫下大夫四人上
士八人中士十有六人旅下士三十有二人注變冢言
大進退異名也百官總焉則謂之冢列職於王則稱大
冢大之上也山頂曰冢旅衆也下士治衆事者自大宰
至旅下士轉相副貳皆王臣也王之卿六命其大夫四
命士以三命而下為差音義(貳徐/音二)疏(釋曰上經所陳立/官所掌有異此經)
(陳官有尊卑多少轉相副貳之事也言治官之屬者此/為六十官之首別言治官之屬一句與下六十官為目)
(以總是治官不得唯指此一經至旅下士三十有二人/而已凡官尊者少卑者多以其卑者宜勞尊者宜逸是)
(以下士稱旅以其理衆事故特言旅也小宰與大宰同/名大小為異故鄭注禮記王制引此六卿下中大夫十)
(二人為十二小卿以其宰夫是大宰之考謂若地官之/考為鄉師春官之考為肆師夏官之考為軍司馬秋官)
(之考為士師冬官之考為匠師以其掌事不與大官同/故異大官也宰者調和之名夫者治也以其治此一官)
(所主事也注釋曰變冢言大者上唯云冢宰此唯云大/宰是變冢言大也云進退異名者即百官總焉謂貳王)
(治事總攝三百六十官則謂之冢是進異名也列職于/王則謂之大者不總百官與五卿竝列各自治六十官)
(則退異名也若然總百官則稱冢以其天官象天覆萬/物案經大宰職曰凡邦之小治冢宰聽之是專國小治)
(而稱冢也司書職曰掌六典八法八則之貳以詔王及/冢宰是貳王事總衆職而稱冢也又宰夫職曰乗其財)
(用之出入凡失財用物辟名者以官刑詔冢宰而誅之/是總衆官誅賞而稱冢也又司㑹職曰以周知四國之)
(治以詔王及冢宰廢置是總四國之治而稱冢也若主/當官不兼他職則言大者謂若下文大䘮贊贈玉含玉)
(賔客贊玉几玉爵祀五帝則涖卜如此之類與諸官竝/有事則稱大也云冢大之上也者以其大宰與五官同)
(名大今又別稱冢是冢在大之上也又引爾雅山頂曰/冢者欲見山則大矣冢又在頂證冢在大上之意也又)
(云旅衆也下士治衆事者欲見尊官逸卑官勞之意也/又云自大宰至旅下士轉相副貳皆王臣也者大卿一)
(人小卿則二人已下皆去上一倍者是轉相副貳也言/王臣者自士以上得王簡䇿命之則為王臣也對下經)
(府史胥徒不得王命官長自辟除者非王臣也又云王/之卿六命其大夫四命者典命文大夫無中下之別案)
(序官則有中下大夫則四命大夫自分為中下似若侯/伯同七命子男同五命爵則有髙下不同也士以三命)
(為差但典命直見公卿大夫命者欲見有出封之事故/彼云其出封皆加一等士爵卑無出封之理故不言也)
(彼士之命數既不言知三命以下者正見序官有上士/中士下士三等典命除六命四命無三命二命一命鄭)
(則約之上士為三命中士為再命下士為一命若然王/朝三公八命卿六命大夫四命皆為隂爵以待出封為)
(諸侯乃為陽爵九命七命五命士既不得出/封故在王朝有三命一命亦為陽爵無嫌也)府六人史
十有二人注府治蔵史掌書者凡府史皆其官長所自
辟除音義(蔵才浪反下同長丁丈反下/皆同辟必亦反徐方狄反)疏(釋曰府治府/蔵史主造文)
(書也注釋曰案下宰夫八職云五曰府掌官契以治蔵/六曰史掌官書以贊治故鄭云府治蔵史掌書又云官)
(長所自辟除者官長謂一官之長若治官六十其下府/史皆大宰辟召除其課役而使之非王臣也周禮之内)
(府史大例皆府少而史多而府又在史上唯有御史百/有二十人特多而在府上鄭云以其掌贊書數多也又)
(有府兼有史以其當職事繁故也或空有史而無府者/以其當職事少得史即足故也至於角人羽人等直有)
(府無史以其當職文書少而有税物須蔵之故直有府/也腊人食醫之等府史俱無者以其専官行事更無所)
(須故也周禮之内唯有天府一官/府特多於史以其所蔵物重故也)胥十有二人徒百有
二十人注此民給徭役者若今衛士矣胥讀如諝謂其
有才知為什長音義(胥鄭徐劉思敘反戚思餘反/下皆同徭音遥諝劉思敘反)疏(釋/曰)
(胥有才智為什長徒給使役故一胥十徒也注釋曰案/下宰夫八職云七曰胥掌官敘以治敘八曰徒掌官令)
(以徴令鄭云治敘次序官中如今侍曹伍伯傳吏朝也/徵令趨走給召呼案禮記王制云下士視上農夫食九)
(人禄足以代耕則府食八人史食七人胥食六人徒食/五人禄其官竝亞士故號庶人在官者也鄭云若今衛)
(士者衛士亦給徭役故舉漢法況之又云胥讀如諝謂/其有才智為什長者案周禮之内稱胥者多謂若大胥)
(小胥胥師之類雖不為什長皆是有才智之稱彼不讀/從諝從此讀可知唯有追胥胥是伺搏盜賊非有才智)
(也易歸妹六二以須注云須才智之稱天文有須女屈/原之姊名女須彼須字與此異者蓋古有此二字通用)
(俱得為有才智也周禮上下文有胥必有徒胥為什長/故也腊人之類空有徒無胥者得徒則足不假長帥故)
(也食醫之類胥徒竝無者以/其專官行事不假胥徒也)
宫正上士二人中士四人下士八人府二人史四人胥
四人徒四十人注正長也宫正主宫中官之長音義(此/以)
(下鄭總列六十職序干/注則各於其職前列之)疏(釋曰上大宰至旅下士總馭/羣職故為上首自此宫正已)
(下至夏采六十官隨事緩急為先後故自宫正至宫伯/二官主宫室之事安身先須宫室故為先也自膳夫至)
(腊人皆供王膳羞飲食饌具之事人之處世在安與飽/故食次宫室也自醫師已下至獸醫主療疾之事有生)
(則有疾故醫次食饌也自酒正至宫人陳酒飲肴羞之/事醫治既畢須酒食養身故次酒肴也自掌舎至掌次)
(安不忘危出行之事故又次之自大府至掌皮竝是府/蔵計㑹之事既有其餘理須貯積或出或内宜計㑹之)
(故相次也自内宰至屨人陳后夫人已下内教婦功婦/人衣服之事君子眀以訪政夜以安息故言婦人於後)
(也夏采一職記招魂以其死事故於末言之也此宫正/并下宫伯雖俱訓為長其義則異若宫正則主任三宫)
(卿大夫士之身故為宫中官之長故其職云以時比宫/中之官府故宫伯所長者亦掌之故言正長也宫伯云)
(長者直主宫中卿大夫士之適子庶子行其秩敘授其/舎次之事亦得為長故云伯長也宫正上士二人為官)
(首中士四人為之佐下士八人理衆事府二人主蔵文/書也史四人主作文書胥四人為什長徒四十人給徭)
(役諸官體例言府史胥徒之義皆然不可文文重釋他/皆放此周禮之内宗伯之類諸言伯者伯長也以尊長)
(為名縣師之類言師者皆取可師法也諸稱人者若輪/人車人腊人鼈人之類即冬官鄭云其曰某人者以其)
(事名官言氏者有二種謂若桃氏為劍築氏為削之類/鄭注冬官族有世業以氏名官若馮相氏保章氏師氏)
(保氏之類鄭注引春秋官有世功則有官族是也諸稱/司若司裘司市之類言司者皆是專任其事事由於己)
(故以司言之也諸典婦功典絲典枲之類言典者出入/由己課彼作人故謂之為典也諸稱職者謂若職幣職)
(内職歳財不乆停職之而已凡云掌者有三義一者他/官供物已則蹔掌之而已若幕人供帷幕幄帟掌次張)
(之也二則掌徴斂之官若掌皮掌染草之類是也三者/掌非已所為則掌節掌固掌疆本非已造廢壊修之而)
(已也自外不稱典司職掌者皆是逐事立名以義銓之/可曉也凡六官序官之法其義有二一則以義類相從)
(謂若宫正宫伯同主宫中事膳夫庖人外内饔同主造/食如此之類皆是類聚羣分故連類序之二則凡次序)
(六十官不以官之尊卑為先後皆以緩急為次第/故此宫正之第士官為前内宰等大夫官為後也)
宫伯中士二人下士四人府一人史二人胥二人徒二
十人注伯長也
膳夫上士二人中士四人下士八人府二人史四人胥
十有二人徒百有二十人注膳之言善也今時美物曰
珍膳膳夫食官之長也鄭司農以詩説之曰仲允膳夫
音義(膳上/戰反)疏(注釋曰言膳夫食官之長者謂與下庖人/内外饔亨人等為長也司農引詩云者是)
(小雅刺幽王詩膳夫仲允為/之引證與此膳夫為一事也)
庖人中士四人下士八人府二人史四人賈八人胥四
人徒四十人注庖之言苞也裹肉曰苞苴賈主市買知
物賈音義(庖徐扶交反賈鄭徐音古劉音嫁下/放此裹音果苴子餘反物賈音嫁)疏(注釋/曰言)
(庖者今之厨轉作苞者欲取庖人主六獸六禽以供庖/厨有裹肉之意也又云裹肉曰苞苴者詩云野有死麕)
(白茅包之禮記内則云炮取豚若將編萑以苴之皆是/裹肉之物故云裹肉曰苞苴也又云賈主市買知物賈)
(者下文九職鄭注行曰商處曰賈賈乃在市而處/者故知物賈此特有賈人者庖人牲當市之故也)
内饔中士四人下士八人府二人史四人胥十人徒百
人注饔割亨煎和之稱内饔所主在内音義(饔鄭於容/反亨戚普)
(庚反劉普孟/反稱尺證反)疏(釋曰饔和也熟食曰饔熟食須調和故/號曰饔注釋曰其職云掌王及后世子)
(之割亨割亨則須煎和故云割亨煎和之稱又云所主/在内者以其掌王及后世子及宗廟皆是在内之事)
外饔中士四人下士八人府二人史四人胥十人徒百
人注外饔所主在外疏(注釋曰案其職云掌外祭祀及/邦饗孤子耆老割亨皆是在外)
(之事故云所掌在外也此饔有内外可對故云内外饔/至於内宰内豎内司服自掌婦人之事而稱内不對外)
(為名/也)
亨人下士四人府一人史二人胥五人徒五十人注主
為外内饔煮肉者音義(亨劉普庚反為于/偽反下為主同)疏(注釋曰其/職云給外)
(内饔亨事故云為/外内饔煮肉也)
甸師下士二人府一人史二人胥三十人徒三百人注
郊外曰甸師猶長也甸師主共野物官之長音義(甸田/遍反)
(共音恭/下皆同)疏(釋曰案載師云任近郊逺郊之地次即云公/邑之田任甸地甸地即在百里逺郊外天子)
(藉田又在南方甸地故稱此官為甸師也然此官主地/事不在地官者以其共野之薦又給薪蒸以供亨餁故)
(在此次亨人也注釋曰主共野物官之長或云與地官/掌葛掌炭掌蜃委人等同掌共野物故與彼官為長若)
(然彼屬地官此屬天官越分相領恐理不愜此甸師當/與下獸人已下亦共野物為長也故下數職注不言長)
(眀甸師與之為長但獸人等中士此為下士下士得與/中士為長者如太史下大夫内史中大夫鄭云太史史)
(官之長彼下大夫與中大夫為長此下士亦與中士為/長有何嫌也徒三百人特多者天子藉田千畝藉借此)
(三百人耕/耨故多也)
獸人中士四人下士八人府二人史四人胥四人徒四
十人疏(釋曰案其職云掌罟田獸冬獻/狼夏獻麋供膳羞故在此也)
䱷人中士二人下士四人府二人史四人胥三十人徒
三百人音義(䱷音魚本又作魚/亦作䰻同又音御)疏(釋曰案其職云掌以/時䱷為梁春獻王鮪)
(亦供魚物故在此也徒亦三百人者/馬融云池塞苑囿取魚處多故也)
鼈人下士四人府二人史二人徒十有六人音義(鼈必/列反)
疏(釋曰案其職云祭祀供蠯蠃/蚔亦是供食物故在此也)
腊人下士四人府二人史二人徒二十人注腊之言夕
也音義(腊音/昔)疏(釋曰注腊之言夕也乾曰腊朝曝於夕/乃乾故云腊之言夕或作久字久乃乾)
(成義亦通也以其供脯腊/膴胖食物故亦在此也)
醫師上士二人下士四人府二人史二人徒二十人注
醫師衆醫之長音義(醫意/其反)疏(釋曰案其職云掌醫之政/令聚毒藥以供醫事諸醫)
(皆在此者醫亦有齊和飲食/之類故設在飲食之間也)
食醫中士二人注食有和齊藥之類音義(和胡卧反又/音禾齊才計)
(反/)疏(釋曰案其職云春多酸夏多苦之等皆須齊和與/藥同故鄭云食有和齊藥之類故在醫官之内也)
疾醫中士八人疏(釋曰案其職云掌養萬/民之疾病故連類在此)
瘍醫下士八人注瘍創癕也音義(瘍音羊創/初良反)疏(釋曰案/其職云)
(掌腫瘍潰瘍之等故亦連類在此注釋曰案禮記上曲/禮云頭有創則沐身有瘍則浴案其職有腫瘍等四種)
(之瘍注潰則未必有膿/也故亦連類在此也)
獸醫下士四人注獸牛馬之類疏(注釋曰案爾雅在野/曰獸在家曰畜畜獸)
(異矣而言獸牛馬者但此職云主治牛馬未必治其野/獸而以牛馬為獸者對文則畜獸異散文通故爾雅又)
(云兩足而羽謂之禽四足而毛謂之獸既不別釋畜則/獸中可以兼牛馬是其牛馬亦有畜稱故云獸牛馬也)
酒正中士四人下士八人府二人史八人胥八人徒八
十人注酒正酒官之長疏(釋曰案其職云掌酒之政令/以式法授酒材與膳食相將)
(故在此注釋曰此酒正與下酒人/漿人為長注雖不言漿文略也)
酒人奄十人女酒三十人奚三百人注奄精氣閉蔵者
今謂之宦人月令仲冬其器閎以奄女酒女奴曉酒者
古者從坐男女沒入縣官為奴其少才知以為奚今之
侍史官婢或曰奚宦女音義(奄於檢反劉於驗反徐於/劍反奚如字又胡禮反坐)
(才卧/反)疏(釋曰奄十人以其與女酒及奚同職故用奄人/奄不稱士則此奄亦府史之類以奄為異也言)
(女酒三十人則女酒與奚為什長若胥徒也奚三百人/以其造酒故須人多也注釋曰案月令冬三月皆云其)
(氣閎以奄獨引仲冬者以其十一月一陽初生以其奄/人雖精氣閉蔵猶少有精氣故也又云女酒女奴曉酒)
(者云云鄭依秋官司厲從坐男女沒入縣官為奴則奴/者男女同名以其曉解作酒有才智則曰女酒其少有)
(才智給使者則曰奚已下云曉者謂曉解當職之物不/復重釋之也侍史官婢舉漢法言之又云或曰宦女者)
(漢時有此別號按左氏晉恵公之女名妾/稱為宦女謂宦事秦公子亦云宦女也)
漿人奄五人女漿十有五人奚百有五十人注女漿女
奴曉漿者音義(漿子/良反)疏(釋曰在此者案其職云掌供王/之六飲入于酒府飲是酒類故)
(在此/也)
凌人下士二人府二人史二人胥八人徒八十人注凌
氷室也詩云二之日鑿氷冲冲三之日納于凌隂音義
(凌力證反字從/氷或力升反)疏(釋曰凌人在此者案其職云掌冰凡/外内饔之膳羞鑑焉以供為膳羞故)
(連類在此也注釋曰引詩曰二之日者案詩之所釋謂/周之二月夏之十二月之日鑿冰者謂於深山窮谷固)
(隂沍寒之處於是乎取之冲冲鑿冰之意三之日謂周/之三月夏之建寅之正月納氷於凌隂室中案彼又云)
(四之日其蚤獻羔祭韭唘冰之時也鄭答志以夏十二/月取冰二月開冰四月班冰是其常也蔵之既晚出之)
(又早晚者建寅乃蔵與此周禮十二月蔵冰校遲一月/故出之早者四月夏之二月出冰與周禮同今豳土寒)
(故納冰可用夏正月也引之者/證凌隂即此冰室為一物也)
籩人奄一人女籩十人奚二十人注竹曰籩女籩女奴
之曉籩者疏(釋曰在此者案其職云掌四籩之實亦是/薦羞之事故在此也注釋曰知竹曰籩者)
(更無異文見竹下為字即知/以竹為之故云竹曰籩也)
醢人奄一人女醢二十人奚四十人注醢豆實也不謂
之豆此主醢豆不盡于醢也女醢女奴曉醢者音義(醢/呼)
(在反盡/津忍反)疏(釋曰案其職云掌四豆之實亦是薦羞故在/此也注釋曰云不謂之豆者決上籩人不以)
(籩中之實為名而以籩為官號此即以豆中之實為官/號不謂之豆人此是問辭鄭還自答豆不盡於醢者其)
(豆之所盛非止此職中四豆之實而已天子豆百二十/上公豆四十侯伯豆三十二子男豆二十四上大夫二)
(十下大夫十六彼有膷臐膮胾炙膾之屬其數甚多是/豆不盡盛醢而已若言豆人恐彼竝掌之此醢人惟掌)
(此四豆之實而已故不/得言豆人而言醢人也)
醯人奄二人女醯二十人奚四十人注女醯女奴曉醯
者音義(醯本又作/䤈呼西反)疏(釋曰醯人在此者案其職云掌共/五齊七菹以供醯物則與醢人職)
(通醯人惟主作醯但成齊菹必須醯物/乃成故醯人兼言齊菹而連類在此也)
鹽人奄二人女鹽二十人奚四十人注女鹽女奴曉鹽
者疏(釋曰在此者案其職云掌鹽之政令以供百事/之鹽鹽所以調和上食之物故亦連類在此也)
幂人奄一人女幂十人奚二十人注以巾覆物曰幂女
幂女奴曉幂者音義(幂莫/歴反)疏(釋曰幂人在此者案其職/云掌供巾幂所以覆飲食)
(之物故次/飲食後)
宫人中士四人下士八人府二人史四人胥八人徒八
十人疏(釋曰宫人在此者案其職云掌王之六寢之脩/又供王沐浴掃除之事是安息王身故在此也)
掌舎下士四人府二人史四人徒四十人注舎行所解
止之處音義(解佳/賣反)疏(釋曰在此者案其職云掌王之㑹/同之舎設梐枑再重亦是安王身)
(之事故亦在此注釋曰案其職云設車宫壇壝宫/帷宫之等竝是解脱止息之處故云解止之處也)
幕人下士一人府二人史二人徒四十人注幕帷覆上
者音義(幕武/博反)疏(釋曰在此者案其職云掌帷幕幄帟綬/之事亦是安王身之事故在此也注釋)
(曰案下職中鄭注云在旁曰帷在/上曰幕是其幕乃帷之覆上者也)
掌次下士四人府四人史二人徒八十人注次自脩正
之處疏(釋曰在此者案其職云掌王次之法以待張事/幕人供之掌次張之故連類在此也注釋曰案)
(其職云張大次設重帟重案皆/是自脩正故云自脩正之處也)
大府下大夫二人上士四人下士八人府四人史八人
賈十有六人胥八人徒八十人注大府為王治蔵之長
若今司農矣疏(釋曰在此者案其職云掌九貢九賦受/其貨賄之入頒其貨賄于諸府之事案)
(尚書洪範云一曰食二曰貨已上皆言飲食此次言貨/賄故大府在此也有賈者府官須有市買幷須知物貨)
(善惡故也注釋曰大府與下諸府官為長故以大夫為/之云若今司農矣者漢時司農主治蔵故史游章云司)
(農少府/國之淵)
玉府上士二人中士四人府二人史二人工八人賈八
人胥四人徒四十有八人注工能攻玉者疏(釋曰玉府/在此者案)
(其職云掌王之金玉玩好兵器凡良貨賄之蔵以玉為/主故與大府同在此有工八人者以其使攻玉故也有)
(賈者使辨玉之善惡貴賤故也注釋曰工謂/作工案詩云他山之石可以攻玉故須工)
内府中士二人府一人史二人徒十人注内府主良貨
賄蔵在内者音義(賄呼/罪反)疏(釋曰内府在此者案其職云/掌九貢九賦九功之貨賄良)
(兵良器故/在此也)
外府中士二人府一人史二人徒十人注外府主泉蔵
在外者疏(釋曰外府在此者案其職云掌邦布之出入/以共百事故在此也注釋曰泉布本是外物)
(無在内府故對/内府為外也)
司會中大夫二人下大夫四人上士八人中士十有六
人府四人史八人胥五人徒五十人注會大計也司會
主天下之大計計官之長若今尚書音義(會古外反注/同尚音常)
疏(釋曰在此者案其職云掌邦之六典八法八則之貳/以逆邦國都鄙官府之治主天下大計貨賄亦須計)
(㑹故與大府連類在此也注釋曰言㑹大計者案宰夫/職日計曰成月計曰要歳計曰會故知會大計也云主)
(天下之大計者其職云逆邦國都鄙官府是勾考徧天/下云若今尚書者漢之尚書亦主大計故舉以況之也)
司書上士二人中士四人府二人史四人徒八人注司
書主計㑹之簿書音義(簿步古反後/簿書皆同)疏(注釋曰司書在/此者㑹計之事)
(司書主之故其職云凡上之用財用必攷于司㑹故連/類在此也注言簿書者古有簡䇿以記事若在君前以)
(笏記事後代用簿簿今手版/故云吏當持簿簿則簿書也)
職内上士二人中士四人府四人史四人徒二十人注
職内主入也若今之泉所入謂之少内音義(少詩/詔反)疏(釋/曰)
(在此者案其職云掌邦之賦入辨其財用之物而執其/總入大府者皆由職内亦有府義故鄭云受蔵之府若)
(職内故其職在此也注釋曰漢之少内亦主泉所入案/王氏漢官解云小官嗇夫各擅其職謂倉庫少内嗇夫)
(之屬各自擅其條理所職主由此言之少内/蔵聚似今之少府但官卑職碎以少為名)
職歳上士四人中士八人府四人史八人徒二十人注
主歲計以歲斷音義(斷丁/亂反)疏(釋曰在此者案其職云掌/邦之賦出以貳官府都鄙)
(之財出賜之數以待會計而考之總/斷一歳之大計故與司會同在此也)
職幣上士二人中士四人府二人史四人賈四人胥二
人徒二十人疏(釋曰在此者案其職云掌式法以斂官/府都鄙與凡用邦財者之幣以待上之)
(賜予與職歳通職故連類在此也若然此三/職皆有府義不得名府者以財不久停故也)
司裘中士二人下士四人府二人史四人徒四十人疏
(釋曰在此者案其職云掌為大/裘并掌皮亦有府義故在此)
掌皮下士四人府二人史四人徒四十人疏(釋曰在此/者案其職)
(云掌秋斂皮冬斂革春獻之/亦有府義故連類在此也)
内宰下大夫二人上士四人中士八人府四人史八人
胥八人徒八十人注内宰宫中官之長疏(釋曰名内宰/者對太宰治)
(百官内宰治婦人之事故名内宰然則大宰不稱外者/為兼統内也案其職云掌治王内之政令又教后已下)
(婦徳之事以王事少暇故次在此也注釋曰内/宰與下女史已下為長故鄭云宫中官之長)
内小臣奄上士四人史二人徒八人注奄稱士者異其
賢疏(釋曰在此者案其職云掌王后之命正其服位案/夏官大僕職云出入王之大命正其服位則此小)
(臣侍后職與大僕侍王同亦是佐后之事故在此用奄/者以其所掌在内故注釋曰案上酒人漿人等奄並不)
(稱士則非士也獨此云以其有賢行命為士故稱士也/案詩巷伯奄官也注云巷伯内小臣小臣於宫中為近)
(故謂之巷伯必知巷伯與小臣為一人者以其俱名奄/又言巷亦宫中為近又稱伯長也内小臣又稱士亦是)
(長義故知/一人也)
閽人王宫每門四人囿斿亦如之注閽人司昏晨以唘
閉者刑人墨者使守門囿御苑也斿離宫也音義(閽音/昏囿)
(音又斿本亦/作㳺音由)疏(釋曰在此者以其掌守中門之禁王宫/在此故亦在此周禮之内有同官別職)
(則此閽人每門及囿斿同名閽人而職別山虞澤虞云/每大澤大山及川衡林衡亦是別職同官也別官同職)
(者唯有官聨耳注釋曰云閽人司昏晨以唘閉者此釋/名閽人之意昏時閉門則此名閽人也晨時唘門則論)
(語謂之晨人也皆以時事為名耳又云刑人墨者使守/門此秋官掌戮職文鄭彼注云黥者無妨於禁禦欲使)
(守門案其職云掌守中門之禁言中門則惟雉門耳而/言每門者彼言中門據有禁守者言之其實王之五門)
(皆使墨者守之或解以為王有五門四面皆有中門故/言每門義亦通也案禮記云古者不使刑人守門彼鄭)
(注謂夏殷時公羊云閽殺吳子餘祭近刑人輕死之道/彼據人君加之寵故云近刑人輕死之道若君有防衛)
(不親近則非近刑人其劓者使守關以其醜惡逺之不/得約彼即以十二門皆使墨者也詩云昏椓靡共箋云)
(皆奄人彼據后宫門故使奄者也又云囿御苑者案詩/云王在靈囿注所以養禽獸天子百里諸侯四十里案)
(孟子齊宣王問孟子云文王之囿方七十里猶以為小/寡人囿方四十里猶以為大何也孟子答文王之囿芻)
(蕘者往焉雉兔者往焉與民同之民以為小不亦宜乎/君之囿民殺其麋鹿者如殺人之罪民以為大不亦宜)
(乎則文王之囿方七十里者大於諸侯小於天子故也/白虎通又云天子百里大國四十里次國三十里小國)
(二十里與孟子不同者白虎通細別言之也又云斿離/宫者囿是大苑其門皆使閽人守之也此離宫即囿斿)
(之獸禁故彼鄭云謂囿之離宫小苑觀處也/或以為斿亦謂城郭中於宫外為之者也)
寺人王之正内五人注寺之言侍也詩云寺人孟子正
内路寢疏(釋曰在此者案其職云掌王之内人及女宫/之戒令故在此注釋曰云寺之言侍者欲取)
(親近侍御之義此奄人也知者見僖二十四年晉文公/既入吕郤欲焚公宫寺人披請見公使讓之且辭焉披)
(曰齊桓公置射鉤而使管仲相君若易之行者甚衆豈/唯刑臣彼寺人披自稱刑人眀寺人奄人也若然寺人)
(既掌内人不掌男子而秦詩云欲見國君先令寺人而/掌男子者彼秦仲宣王命作大夫始大有車馬其官未)
(備故寺人兼小臣是以寺人得掌男子詩云寺人孟子/者引證經寺人孟子同也又云正内路寢者寺人既不)
(得在王之路寢而云正内五人者謂在后之路寢耳若/王之路寢不得稱内以后宫故以内言之故先鄭下注)
(后六宫前一後/五前一則路寢)
内豎倍寺人之數注豎未冠者之官名音義(冠古/亂反)疏(釋/曰)
(在此者案其職云掌内外之通令凡小事故與寺人連/類在此也注釋曰春秋左氏傳叔孫穆子幸庚宗婦人)
(而生牛以為豎官則亦童豎未冠者必使童子為之者/鄭於其職注云使童豎通王内外之命給小事者以其)
(無與為禮出/入便疾也)
九嬪注嬪婦也昏義曰古者天子后立六宫三夫人九
嬪二十七世婦八十一御妻以聽天下之内治以明章
婦順故天下内和而家理也不列夫人于此官者夫人
之於后猶三公之於王坐而論婦禮無官職音義(嬪符/真反)
(治直/吏反)疏(釋曰在此者以其有婦徳其職云掌婦學之法/以教九御同是内宫之官故亦在此注釋曰引)
(昏義者彼是周之婦官之數與此經婦人數同故引以/為證案禮記上檀弓云舜葬蒼梧蓋三妃未之從鄭注)
(云帝嚳時立四妃象后妃四星其一眀者為正妃其三/小者為次妃帝堯因焉至舜不告而娶不立正妃但三)
(夫人而已夏后氏增以三三而九為十二人殷人又増/有三九二十七合三十九人周人上法帝嚳而立正妃)
(又三二十七為八十一人以增三十九幷后合百二十/一人其位后也夫人也九嬪也二十七世婦也八十一)
(女御也又云不列夫人于此惟有九嬪已下是無三夫/人之數也又云夫人之於后猶三公之於王坐而論婦)
(禮無官職者謂三百六十官無三公之官案大司徒序/官云二鄉則公一人鄭注云三公者内與王論道中參)
(六官之事外與六鄉之教又案冬官考工記云坐而論/道謂之王公注云天子諸侯然則公中合有三公坐而)
(論道無正職故云中參外與而已三夫人亦/然故云坐而論婦禮無官職故不列之也)
世婦注不言數者君子不苟於色有婦徳者充之無則
闕疏(注釋曰在此者案其職云掌祭祀賔客喪紀帥女/宫而濯摡故亦在此九嬪言數而世婦女御不言)
(數者君子不苟於色有婦徳乃充之不言王而云君子/者謂君子為王乃能不苟色也九嬪言數者欲見世婦)
(女御有徳亦充若九嬪無徳亦與世婦/女御同闕故迴互其文令義兩得見耳)
女御注昏義所謂御妻御猶進也侍也疏(注釋曰彼不/云女御而云)
(御妻御進也故彼引為一物也又云御猶進也侍也者/凡后下御皆從后宫進往王寢侍息宴故女御職云掌)
(御敘于王之燕寢是/以訓御云進也侍也)
女祝四人奚八人注女祝女奴曉祝事者音義(祝之六/反鄭徐)
(之又/反)疏(釋曰在此者案其職云掌王后之内祭祀凡内/禱祠之事故在此也注釋曰言女奴曉事謂識)
(文者為/之也)
女史八人奚十有六人注女史女奴曉書者疏(釋曰在/此者案)
(其職云掌王后之禮職内治之貳亦女奴曉文/者為之其職與王之大史掌禮同故在此也)
典婦功中士二人下士四人府二人史四人工四人賈
四人徒二十人注典主也典婦功者主婦人絲枲功官
之長疏(釋曰在此者案其職云掌婦式之法以授嬪婦/及内人女功之事齎故鄭注云典主也典婦功)
(者主婦人絲枲功官之長其職中齎是也云賈四/人者以其絲枲有善惡貴賤之事故須賈人也)
典絲下士二人府二人史二人賈四人徒十有二人疏
(釋曰在此者案其職云掌絲入而辨其物頒/絲于外内工皆以物授之因婦功亦在此也)
典枲下士二人府二人史二人徒二十人音義(枲絲/里反)疏
(釋曰枲麻也案喪服傳云牡麻者枲麻也則枲是雄麻/對苴是麻之有蕡實者也在此者因典婦功故亦連類)
(在此/也)
内司服奄一人女御二人奚八人注内司服主宫中裁
縫官之長有女御者以衣服進或當於王廣其禮使無
色過音義(縫戚奉容反徐/扶用反下同)疏(釋曰以其掌后已下大服/言内司服者非是對春官)
(司服男子服為内但是男子之服不言外者在外是其/常也故不須言外而外自顯但以婦人在内故婦人之)
(事多言内若不言内無以得見婦人之物不與春官司/服同處者以從内官之例故在此有奄一人者以其衣)
(服事多須男子兼掌以與婦人同處故用奄也注釋曰/言主宫中裁縫官之長者謂與下文縫人為長又云有)
(女御者以衣服進或當於王廣其禮使無色過者以此/女御還是女奴曉進御衣服者故與女酒女祝女史同)
(號女也以衣服進謂進衣于王王見之或當王意廣其/禮得與八十一女御同名欲見百二十人外兼有此女)
(御之禮王合御幸之使王/無淫色之過故名女御也)
縫人奄二人女御八人女工八十人奚三十人注女工
女奴曉裁縫者音義(縫劉扶/用反)疏(釋曰在此者案其職云/掌王宫縫線之事以縫)
(王及后之衣服故在此也奄二人亦是縫線事多須有/男子故也有女御者義同於上也有女工者謂女奴巧)
(者鄭云曉/裁縫者也)
染人下士二人府二人史二人徒二十人音義(染如豔/反劉而)
(險/反)疏(釋曰在此者案其職云掌染絲帛/因婦人衣服故亦連類在此也)
追師下士二人府一人史二人工二人徒四人注追治
玉石之名音義(追丁回反/一曰雕)疏(釋曰在此者職云掌王后/之首服為副編次追衡笄)
(亦因婦人衣服連類在此注釋曰詩云追琢其章章是/玉為之則追與琢皆是治玉石之名也若然男子首服)
(在夏官弁師者以其男子是陽義又取夏時萬物長大/長大乃冠故在夏官此婦人直取首服配衣故與衣連)
(類在此若然首反處下者以冠履自/相對不與服為先後故不在上也)
屨人下士二人府一人史一人工八人徒四人音義(屨/紀)
(具/反)疏(釋曰在此者案其職云掌王及后之服屨故從内/官衣服亦連類在此若然追師專掌婦人首服此)
(屨人兼男子屨舄在下體賤/故男子婦人同在此官也)
夏采下士四人史一人徒四人注夏采夏翟羽色禹貢
徐州貢夏翟之羽有虞氏以為緌後世或無故染鳥羽
象而用之謂之夏采音義(夏戸雅反注同采如字或作/菜翟音狄雉名緌如誰反)
疏(釋曰在此者其職云掌大䘮以冕服復于大祖以乗/車建緌復于四郊䘮事是終故在末職也注釋曰案)
(爾雅云伊洛而南素質五采皆備成章曰翬江淮而南/青質五采皆備成章謂之鷂此則夏翟之羽色也又案)
(禹貢徐州云羽畎夏翟是徐州貢夏翟之羽也又云有/虞氏以為緌者明堂位云有虞氏之旂夏后氏之緌注)
(云有虞氏當言緌夏后氏當言旂彼據虞氏始有緌故/云有虞氏以為緌也又云後世或無者案冬官考工記)
(有鍾氏染羽若有自然鳥羽何須染之乎故云後世或/無則據此周時而言也云故染鳥羽象而用之謂之夏)
(采者夏即五色也此職中注及彼注皆云緌/謂注旄於干首不云翟羽者蓋注文不具耳)
　
　
　
　
　
　
　
　
　
　
　
　
　
　
　周禮注疏卷一
　周禮注疏卷一考證
惟王建國疏周公以政教不均○以監本訛作於又脱
　教字今改正
辨方正位疏在地置𣙗○置𣙗監本訛𣙗日今据注引
　匠人文改正
　又太保朝至于洛汭○(臣照/)按召誥無汭字或唐時
　別本有之抑以下文有洛汭字而誤衍歟
以為民極疏庶民於之取中○監本此句下有案尚書
　洪範云皇建其有極十一字蓋因上文而誤衍今刪
　去(臣照/)按一本作皇建其有中之道庶民於以取中
　於下各得其中不失所也亦可通
旅下士三十有二人○三十石經作卅後並同
徒百有二十人○二十石經作卄後並同
甸師疏以其共野之薦○共野下疑當有果蓏二字
瘍醫疏注潰則未必有膿也○玩文義上下不相屬疑
　衍
閽人囿斿亦如之○斿監本作游石經釋文作斿今從
　之
　疏或以為斿亦謂城郭中於宫外為之者也○於宫
　外為之監本作與公所為今改正
夏采注故染鳥羽象而用之○故監本訛過今改正
　
　
　
　
　
　
　
　
　
　
　周禮注疏卷一考證
欽定四庫全書
　周禮注疏卷二
　　漢鄭氏注　唐陸徳眀音義　賈公彦疏
大宰之職掌建邦之六典以佐王治邦國一曰治典以
經邦國以治官府以紀萬民二曰敎典以安邦國以敎
官府以擾萬民三曰禮典以和邦國以統百官以諧萬
民四曰政典以平邦國以正百官以均萬民五曰刑典
以詰邦國以刑百官以糾萬民六曰事典以富邦國以
任百官以生萬民注大曰邦小曰國邦之所居亦曰國
典常也經也法也王謂之禮經常所秉以治天下也邦
國官府謂之禮法常所守以為法式也常者其上下通
名擾猶馴也統猶合也詰猶禁也書曰度作詳刑以詰
四方任猶倳也生猶飬也鄭司農云治典冢宰之職故
立其官曰使帥其屬而掌邦治以佐王均邦國敎典司
徒之職故立其官曰使帥其屬而掌邦敎以佐王安擾
邦國禮典宗伯之職故立其官曰使帥其屬而掌邦禮
以佐王和邦國政典司馬之職故立其官曰使帥其屬
而掌邦政以佐王平邦國刑典司寇之職故立其官曰
使帥其屬而掌邦禁以佐王刑邦國此三時皆有官唯
冬無官又無司空以三隅反之則事典司空之職也司
空之篇亡小宰職曰六曰冬官其屬六十掌邦事音義
(邦國干云國天子諸侯所理也邦疆國之境治直吏反/注下治典邦治治官治職之治皆同擾而小反鄭而昭)
(反徐李尋倫反諧户皆反詰起一反禁也干云彈正/糾察也馴似倫反度待洛反倳側吏反下同猶立也)疏
(釋曰自此已下至職末分為二段從此職首至以富得/民一段十條眀經國之大綱治政之條目自正月之吉)
(以下至職末眀頒宣前法依事而施言掌建邦之六典/者謂大宰總御羣職故六典俱建也以佐王治邦國者)
(以六典是王執治邦國王不獨治故云佐王也一曰治/典以經邦國至六曰事典皆云邦國者邦國皆謂諸侯)
(之國但治典云經者所以經紀為名故云經敎典云安/者地道主安故云安禮典云和者禮之用和為貴故云)
(和政典云平者司馬主六軍以平定天下故云平刑典/云詰者以其刑者所以詰禁天下故云詰事典云富者)
(作事所以富國家故云富也又治典教典云官府禮典/已下四典皆云百官者尊天地二官不局其數故不云)
(百官而云官府也若然六官其屬各六十得稱百官者/舉全數故云百官也且天官言治官府地官云教官府)
(夏官云以正百官秋官云刑百官皆依本職而言之至/於春官主禮不可云禮百官禮所以統叙萬事故云統)
(百官也冬官不可云事百官故變事云任任謂任使任/使即事也又天官主治治所以紀綱天下故云紀萬民)
(也地道主民故云擾萬民擾則馴順之義也春官主禮/禮所以諧和故云諧萬民夏官主政九畿職方制其貢)
(有貢賦之事故云均萬民秋官主刑刑者所以糾正天/下故云糾萬民也冬官主事作事者所以生飬萬民故)
(云生萬民也然天子曰兆民諸侯曰萬民此天子之禮/不言兆民而言萬民者但兆民據天子而言之今言萬)
(民以畿外封諸侯惟有畿内不封故以畿内據近而言/注釋曰周禮凡言邦國者皆是諸侯之國此言大曰邦)
(小曰國者止據此文邦在上國在下故為此觧案儀禮/覲禮云同姓大國異姓小邦則邦國大小通也又云邦)
(之所居亦曰國即據王國而言故上云惟王建國匠人/營國方九里與典命國家皆是邦之所居亦曰國也又)
(云典常也經也法也者爾雅釋詁云典常也孫氏云禮/之常也釋言云典經也又云法者以其經常者即是法)
(式又云王謂之已下鄭所觧也云王謂之禮經常所秉/以治天下也者凡言經者以經紀天下故王言禮經常)
(所秉以治天下也云邦國官府謂之禮法者凡言法者/下法於上故邦國官府謂之禮法常所守以為法式也)
(云常者上下通名者經據在上法據在下至於王與邦/國官府俱有常義故云常者上下通名也又云擾猶馴)
(也者案地官注訓擾為安此言馴不同者馴是順之義/順即安義亦通也云統猶合也者統者相統同故為合)
(詰猶禁也者窮詰即禁止之義也引尚書曰度作詳刑/以詰四方此尚書呂刑文是呂侯訓夏贖刑以詳審詰)
(禁四方引證詰為禁之義也云任猶倳也者倳猶立也/東齊人物立地中為倳蒯通說范陽令曰天下之人所)
(以不敢倳刃於公之腹者畏秦法也欲使百官皆立其/功也云生猶飬也者若直云生萬民則諸官皆生萬民)
(彼何異也於義不安故轉為飬冬官主土地所以飬民/故也云鄭司農云治典冢宰之職者及下敎典司徒之)
(職禮典宗伯之職六典皆言之職此竝是序官之下次/有此文故立其官曰使帥其屬而掌邦治此以下六者)
(皆是六官之首有此文司農總引以釋六典也云此三/時皆有官唯冬無官者謂各六十官唯冬無云無司空)
(者對餘官有大宰司徒宗伯司馬司寇此則無司空卿/也云以三隅反之者凡物不圓則方方則四隅既有三)
(隅眀有四隅以言既有春夏秋三時之官眀有冬時之/官可知則事典司空之職是也云司空之萹亡者謂六)
(國時亡其時以考工記代之引小/宰職者欲見當有冬官之屬也)以八灋治官府一曰
官屬以舉邦治二曰官職以辨邦治三曰官聨以㑹官
治四曰官常以聽官治五曰官成以經邦治六曰官灋
以正邦治七曰官刑以糾邦治八曰官計以弊邦治注
百官所居曰府弊斷也鄭司農云官屬謂六官其屬各
六十若今博士大史大宰大祝大樂屬大常也小宰職
曰以官府之六屬舉邦治一曰天官其屬六十是也官
職謂六官之職小宰職曰以官府之六職辨邦治一曰
治職二曰敎職三曰禮職四曰政職五曰刑職六曰事
職官聨謂國有大事一官不能獨共則六官共舉之聨
讀為連古書連作聨聨謂連事通職相佐助也小宰職
曰以官府之六聨合邦治一曰祭祀之聨事二曰賔客
之聨事三曰喪荒之聨事四曰軍旅之聨事五曰田役
之聨事六曰斂弛之聨事官常謂各自領其官之常職
非連事通職所共也官成謂官府之成事品式也小宰
職曰以官府之八成經邦治一曰聽政役以比居二曰
聽師田以簡稽三曰聽閭里以版圖四曰聽稱責以傅
别五曰聽禄位以禮命六曰聽取予以書契七曰聽賣
買以質劑八曰聽出入以要㑹官灋謂職所主之法度
官職主祭祀朝覲㑹同賔客者則皆自有其灋度小宰
職曰以灋掌祭祀朝覲㑹同賔客之戒具官刑謂司刑
所掌墨􁎲劓􁎲宫􁎲刖􁎲殺􁎲也官計謂三年則大計
羣吏之治而誅賞之𤣥謂官刑司寇之職五刑其四曰
官刑上能糾職官計謂小宰之六計所以斷羣吏之治
音義(灋古法字聨音連弊必世反斷也鄭蒲計反徐劉/府世反斷丁亂反下同弛尸氏反比毗志反鄭房)
(利反稽古奚反鄭又音啟版音板傅音附别彼列反契/苦計反劑子隨反爾雅云劑翦齊也要於妙反徐於召)
(反後不音者放此朝直遥反凡言朝覲皆/同􁎲古罪字劓魚冀反刖音月又五刮反)疏(釋曰此八/灋雖不云)
(建亦有建義故鄭注大史職云六典八灋八則冢宰所/建以治百官大史又建焉是也上六典云治邦國此八)
(灋云治官府官府在朝廷之官府也一曰官屬以舉邦/治以下皆單言邦據王國而言之言官屬者謂六官各)
(有六十官之屬也長官有屬官官事得舉故云以舉邦/治二曰官職以辨邦治者謂六官各有職若天官治職)
(之等官各有職辨别也官事有分别故云以辨邦治也/三曰官聨以㑹官治者聨即連也一官不能獨共則衆)
(官共舉之然後事得合㑹故云以㑹官治四曰官常以/聽官治者官常非連事通職各自於當官常職而聽治)
(之故云以聽官治也五曰官成以經邦治者官成者謂/官自有成事品式依舊行之以經紀邦治也六曰官法)
(以正邦治者官法謂當職所主舊灋度將此灋度是正/邦之治政也七曰官刑以糾邦治者言官刑非尋常五)
(刑謂官中之刑以糾察邦治八曰官計以弊邦治者官/計謂平治官府之計也弊斷也謂就計㑹之中有失者)
(斷之故云弊邦治也此八法皆云邦治官常官聨二者/不云邦而云官者其官聨言官欲取㑹合衆官乃始得)
(治官常言官欲取官有常職各自治其官故二者不言/邦而云官也及小宰還從邦治注釋曰言百官所居曰)
(府者欲以官府為一事解與上府史之府别彼府主藏/文書此府是百官所居處皆是府聚之義也鄭司農云)
(官屬謂六官其屬各六十下引小宰所云者是也云若/今博士云云屬大常也者司農據漢百官年表漢始叔)
(孫通為奉常後改為大常博士官刑先鄭謂司刑所掌/墨􁎲劓􁎲宫􁎲刖􁎲殺􁎲此是正五刑施于天下非為)
(官中之刑故後鄭不從之也官計謂三年大計羣吏之/治而誅賞者此為三年一考乃一計之此官計每歲計)
(之故後鄭亦不從之𤣥謂官刑司宼之職五刑其四曰/官刑上能糾職是專施于官府之中於義為當也官計)
(謂小宰之六計所以斷羣吏之治羣吏之治/即是官中之計於義亦當矣故引破司農也)以八則治
都鄙一曰祭祀以馭其神二曰灋則以馭其官三曰廢
置以馭其吏四曰禄位以馭其士五曰賦貢以馭其用
六曰禮俗以馭其民七曰刑賞以馭其威八曰田役以
馭其衆注都之所居曰鄙則亦灋也典灋則所用異異
其名也都鄙公卿大夫之采邑王子弟所食邑周召毛
耼畢原之屬在畿内者祭祀其先君社稷五祀灋則其
官之制度廢猶退也退其不能者舉賢而置之禄若今
月奉也位爵次也賦口率出泉也貢功也九職之功所
稅也禮俗昏姻喪紀舊所行也鄭司農云士謂學士音
義(馭魚慮反賦貢干云賦上之所求於下貢下之所納/於上采音菜召上照反耼乃甘反奉符用反本或作)
(俸率徐劉音類戚音律一/音所律反下同稅舒銳反)疏(釋曰則亦灋也以八則治/三等采地之都鄙也一曰)
(祭祀以馭其神者采地之中祭祀宗廟社稷五祀下注/云凡云馭者所以敺之内之於善則於祭祀之中宗廟)
(先祖則無可去取是社稷配食者若取句龍后稷上功/有功是内之善也二曰灋則以馭其官者灋則謂官之)
(制度制度與在官為灋則使不僭差亦所以敺之使入/善也三曰廢置以馭其吏者謂有罪則廢退之有賢則)
(舉置而贊之亦所以敺人於善也四曰禄位以馭其士/者士謂學士學士有賢行學業則詔之以爵位禄賞亦)
(是敺之於善也五曰賦貢以馭其用者采地之民口率/出泉為賦又井田之灋一夫之田稅入於官官得之節)
(財用亦是使人入善故云以馭其用也六曰禮俗以馭/其民者俗謂昏姻之禮舊所常行者為俗還使民依行)
(使之入善故云以馭其民七曰刑賞以馭其威者謂有/罪刑之有功賞之使人入善畏威故云以馭其威八曰)
(田役以馭其衆者謂采地之中得田獵使役於民皆當/不奪農時使人入善故云以馭其衆也據此文則卿大)
(夫得田獵而春秋左氏傳鄭大夫豐卷請田子産不許/者彼常田之外臨祭取鮮唯人君耳大夫唯得常田故)
(禮云大夫不掩羣亦是常田豐卷欲僭取鮮故子産云/唯君用鮮眀大夫不合也注釋曰上言邦國則諸經有)
(邦國别言之者故解為大曰邦小曰國此采地云都鄙/諸文無或言都或言鄙别號故鄭云都之所居曰鄙大)
(司徒云凡造都鄙鄭云其界曰都鄙所居也春秋傳曰/遷鄭焉而鄙留是鄙所居不遷也云則亦法也典法則)
(所用異異其名也者謂典法則三者相訓其義既同但/邦國言典官府言法都鄙言則是所用處異故别言之)
(其實義通也云都鄙公卿大夫之采邑者載師職云家/邑任稍地則大夫之采也小都任縣地則六卿之采也)
(大都任畺地則三公之采也云王子弟所食邑者親王/子母弟與公同處而百里次疏者與六卿同䖏而五十)
(里次疏者與大夫同處二十五里案禮記禮運云天子/有田以處其子孫鄭注中庸云同姓雖恩不同義必同)
(也尊重其禄位所以貴之不必授以官守然則王子母/弟雖食采地未必别有官有官則依公卿大夫食邑不)
(假别言也云周召毛耼畢原之屬者僖二十四年左傳/召穆公云管蔡郕霍魯衛毛耼郜雍曹滕畢原豐郇文)
(之昭也邘晉應韓武之穆也今鄭直云周召毛耼畢原/之屬在畿内者其餘或在畿外故不盡言也引之者證)
(王子弟有采邑也云祭祀其先君社稷五祀者案孝經/大夫章不云社稷則諸侯卿大夫也若王子母弟及三)
(公稱諸侯者五廟五祀三社三稷故云祀先君社稷五/祀也云法則其官之制度者謂宫室車旗衣服之等皆)
(不得僭也云禄若今月奉也者古者禄皆月别給之漢/之月奉亦月給之故云若今月奉也云位爵次也者言)
(朝位者皆依爵之尊卑為次則經云位據立故云爵次/也云賦口率出泉也者下文九職九賦職賦相繼而言)
(故知賦即九賦口率出泉也云貢功也九職之功者亦/約下文言九賦上言九職九職任之九賦斂之是以大)
(府云九賦九功九功即九職之功故鄭於此以貢為功/是九職之功出稅也云禮俗昏姻喪紀者曲禮云君子)
(行禮不求變俗若不醴醮用酒是其一隅也云鄭司農/云士謂學士者經云禄位以馭其士使進受祿位故知)
(士學/士也)以八柄詔王馭羣臣一曰爵以馭其貴二曰禄以
馭其富三曰予以馭其幸四曰置以馭其行五曰生以
馭其福六曰奪以馭其貧七曰廢以馭其罪八曰誅以
馭其過注柄所秉執以起事者也詔告也助也爵謂公
侯伯子男卿大夫士也詩云誨爾序爵言敎王以賢否
之第次也班禄所以富臣下書曰凡厥正人既富方穀
幸謂言行偶合於善則有以賜予之以勸後也生猶飬
也賢臣之老者王有以養之成王封伯禽於魯曰生以
飬周公死以為周公後是也五福一曰夀奪謂臣有大
罪沒入家財者六極四曰貧廢猶放也舜殛鯀于羽山
是也誅責讓也曲禮曰齒路馬有誅凡言馭者所以敺
之内之於善音義(柄兵命反行下孟反注同殛/紀力反鯀古本反敺起俱反)疏(釋曰/大宰)
(以此八柄詔告于王馭羣臣餘條皆不言詔獨此與下/八統言詔王者餘竝羣臣職務常所依行嵗終致事乃)
(考知得失此乃王所操持王不獨執羣臣佐之而已故/特言詔也言馭者此八者皆是敺羣臣入善之事故皆)
(言馭也一曰爵以馭其貴者司士云以徳詔爵有賢乃/受爵是馭之以貴也二曰禄以馭其富者司士云以功)
(詔禄禄所以富臣下故云以馭其富三曰予以馭其幸/謂言語偶合於善有以賜予之故云以馭其幸四曰置)
(以馭其行者有賢行則置之于位故云以馭其行五曰/生以馭其福者生猶飬也臣有大勲勞者使子孫享養)
(之是福祐之道也故云以馭其福六曰奪以馭其貧者/謂臣有大􁎲身殺奪其家資故云以馭其貧七曰廢以)
(馭其􁎲者廢放也謂臣有大罪君不忍刑殺放以逺之/故云以馭其􁎲八曰誅以馭其過者臣有過失非故為)
(之者誅責也則以言語責讓之故云以馭其過也此經/八事自五曰已上皆是善事則大善者在前小善者在)
(後自六曰已下皆是惡事則大惡者在前小惡者在後/案内史亦言此八柄之事唯一曰爵二曰禄與此同三)
(曰廢四曰置五曰殺六曰生七曰予八曰奪文亂與此/不同者彼欲視事起無常故所言不次也又彼變誅言)
(殺欲見為惡不止則殺之或可見此過失則圜土之刑/人也出圜土則殺之故内史變誅言殺也且此中爵與)
(禄廢與置皆别文以王徳為大能眀辨之四者設文有/别八則中爵祿及廢置皆共文者以其徳小不能辨故)
(也注釋曰柄者謂八者若斧斤之柄人所秉執以起事/故以柄言之也云爵謂公侯已下者欲見周法爵及命)
(士不言孤者卿中含之故考工記云中有九室九卿朝/焉九卿謂三孤六卿是卿中含孤也引詩誨爾序爵者)
(大雅桑柔詩序是先後次第之言誨敎也故鄭云言教/王以賢否之第次也又引書者是尚書洪範之文云凡)
(厥正人既富方穀者厥其也方道也穀善也凡其正直/之人既以爵禄富之又以善道接之引之者證以馭其)
(富也云成王封伯禽於魯曰生以養周公死以為周公/後是也者此竝文公十三年公羊傳文彼云周公拜乎)
(前魯公拜乎後曰生以養周公死以為周公主此云為/周公後不同者鄭以義言之又云五福一曰夀者此亦)
(洪範文引之者證賢臣老養之是五福一曰夀故曰以/馭其福也云六極四曰貧亦洪範文引之者證大罪奪)
(之家資以馭其貧也云廢猶放也舜殛鯀于羽山者鯀/治水九載績用不成殛誅也羽山東裔也云曲禮曰齒)
(路馬有誅者齒謂年之路馬君之所乗馬輙年之/則有誅責引之者證誅為言語責之非有刑罪也)以八
統詔王馭萬民一曰親親二曰敬故三曰進賢四曰使
能五曰保庸六曰尊貴七曰達吏八曰禮賓注統所以
合率以等物也親親若堯親九族也敬故不慢舊也晏
平仲久而敬之賢有善行也能多才藝者保庸安有功
者尊貴尊天下之貴者孟子曰天下之達尊者三曰爵
也徳也齒也祭義曰先王之所以治天下者五貴有徳
貴貴貴老敬長慈幼達吏察舉勤勞之小吏也禮賓賓
客諸侯所以示民親仁善鄰疏(釋曰鄭云統所以合率/以等物也此八者民與)
(在上同有物事也謂率下民使與上合皆有以等其事/上行之下效之也故以萬民為主也一曰親親者君與)
(民俱親九族之親二曰敬故者君與民皆湏恭敬故舊/朋友三曰進賢者有賢在下君當招之民當舉之是君)
(民皆進賢也四曰使能者下有技能君民共舉任之五/曰保庸者保安也庸功也有功者上下俱賞之以禄使)
(心安也六曰尊貴者臣有貴者君民共尊敬之七曰達/吏者吏勤勞在民間在下位不能自達者進之於上而)
(用之也八曰禮賓者天子待朝聘之賔在下皆當禮於/賓客此八者先親親後賓客亦是先後之次也注釋曰)
(云親親謂若堯親九族也者堯典云克眀峻徳以親九/族則堯能任用峻徳之賢以自輔乃能親九族上至髙)
(祖下及𤣥孫之親旁及五服民亦效之而親九族也云/敬故不慢舊也引晏平仲久而敬之者謂他人久敬平)
(仲由平仲敬於他人善在平仲故親親引堯敬故引平/仲欲見上下通有是以伐木詩是文王敬故也云賢有)
(善行也能多才藝者案鄉大夫云興賢者出使長之興/能者入使治之是賢有六徳六行者能者直六藝而已)
(云尊貴尊天下之貴者謂天下有貴皆尊之云孟子曰/天下之達尊者三謂三者天下通達行之三者即爵徳)
(齒也爵即經云賢者為大夫能者為士皆是用徳為爵/證經任賢能也云齒也者謂若黨正飲酒之禮六十已)
(上在堂上以齒此連引之於經無所當也云祭義曰先/王之所以治天下者五貴有徳者即舉賢者也貴貴即)
(尊貴也貴老敬長慈幼者三者於經無所當亦連引之/耳云達吏察舉勤勞之小吏也者小吏在民間謂若比)
(長閭胥之等雖小吏堪任大官故察舉用之云禮賓賔/客諸侯者謂若大行人上公侯伯子男之禮皆為等級)
(以禮之是賓客諸侯也云所以示民親仁善鄰者親仁/善鄰左氏隱公六年陳五父之辭親仁善鄰則當禮賓)
(故引以證/禮賔也)以九職任萬民一曰三農生九穀二曰園圃
毓草木三曰虞衡作山澤之材四曰藪牧養蕃鳥獸五
曰百工飭化八材六曰商賈阜通貨賄七曰嬪婦化治
絲枲八曰臣妾聚斂疏材九曰閒民無常職轉移執事
注任猶倳也鄭司農云三農平地山澤也九穀黍稷秫
稻麻大小豆大小麥八材珠曰切象曰瑳玉曰琢石曰
磨木曰刻金曰鏤革曰剝羽曰析閒民謂無事業者轉
移為人執事若今傭賃也𤣥謂三農原隰及平地九穀
無秫大麥而有粱苽樹果蓏曰圃園其樊也虞衡掌山
澤之官主山澤之民者澤無水曰藪牧牧田在逺郊皆
畜牧之地行曰商處曰賈阜盛也金玉曰貨布帛曰賄
嬪婦人之美稱也堯典曰釐降二女嬪于虞臣妾男女
貧賤之稱晉惠公卜懐公之生曰將生一男一女男為
人臣女為人妾生而名其男曰圉女曰妾及懐公質於
秦妾為宦女焉疏材百草根實可食者疏不熟曰饉音
義(圃布古反又音布毓古育字藪速苟反牧牧養之牧/徐音目劉音茂蕃扶元反飭音敕賈音古下注同閒)
(音閑秫音述瑳七何反琢陟角反鏤婁豆反為人于偽/反傭音容賃女鴆反苽音孤彫胡也字或作菰蓏力果)
(反樊如字又方元反畜許又反又許六反稱尺證反下/同釐力之反圉魚吕反養馬曰圉質猪二反疏色居反)
(菜也劉音蘇/饉其靳反)疏(釋曰此九者皆是民之職業故云萬民/也一曰三農生九穀者言三農謂農民)
(於原隰及平地三處營種故云三農生九穀也二曰園/圃毓草木者此圃即載師所云場圃任園地謂在田畔)
(樹菜蔬果蓏者故云毓草木也三曰虞衡作山澤之材/者謂在山澤之民所作事業材木而已四曰藪牧養蕃)
(鳥獸者謂在藪牧之民事業使之長養蕃滋飛鳥走獸/而已五曰百工飭化八材者謂百種巧作之工所為事)
(業變化八材為器物飭之而已飭勤也勤力以化八材/六曰商賈阜通貨賄者謂商賈之家所為事業通貨賄)
(使之阜盛七曰嬪婦化治絲枲者嬪婦謂國中婦人有/徳行者治理變化絲枲以為布帛之等也八曰臣妾聚)
(斂疏材者謂男女貧賤號為臣妾者所為事業聚斂百/草根實而已九曰閒民無常職轉移執事者其人為性)
(不營已業為閒民而好與人傭賃非止一家轉移為人/執事以此為業者耳注釋曰云任猶倳也者倳謂立也)
(使民之業得立云鄭司農云三農平地山澤也者以其/積石曰山水鍾曰澤不生九穀故後鄭不從之也云九)
(穀黍稷秫稻麻大小豆大小麥者此九者後鄭以為無/秫大麥而有粱苽八材云珠曰切之下竝爾雅文皆是)
(治器用之名也然今爾雅云骨曰切者蓋司農讀爾雅/本作珠也云𤣥謂三農原隰及平地者爾雅髙平曰原)
(下濕曰隰原及平地可種黍稷之等隰中可種稻麥及/苽也云九穀無秫大麥而有粱苽者以秫為赤粟與稷)
(黏疎為異故去之大麥所用處少故亦去之必知有粱/苽者下食醫云凡膳食之宜有犬宜粱魚宜苽故知有)
(粱苽也且前七穀之中依月令麥屬東方黍屬南方麻/屬西方豆屬北方稷屬中央故知有黍稷麻豆麥稻與)
(小豆所用處多故知有稻有小豆也必知有大豆者生/民詩云藝之戎菽戎菽大豆后稷之所殖故知有大豆)
(也云樹果蓏曰圃園其樊者案漢書食貨志云田中不/得有樹用妨五穀環廬樹桑麻菜茹𤓰瓠果蓏應劭曰)
(木曰果草曰蓏張晏曰有覈曰果無覈曰蓏臣瓚曰木/上曰果地上曰蓏劭與瓚義同晏獨異也案載師云場)
(圃任園地則圃在園中故鄭云樹果蓏曰圃園其樊是/以詩云折栁樊圃謂與圃為樊樊其蕃蔽也云虞衡掌)
(山澤之官主山澤之民者案地官掌山澤者謂之虞掌/川林者謂之衡則衡不掌山澤而云虞衡作山澤者欲)
(互舉以見山澤兼有川林之材也鄭既云虞衡掌山澤/之官復云山澤之民者欲見虞衡是官非出稅之人以)
(山澤之民無名號故借虞衡之官以表其民所任者任/山澤之萬民山虞澤虞之官非是以任出稅之物但主)
(山澤之民也云澤無水曰藪者地官澤虞云大澤大藪/藪澤别言詩云叔在藪火烈具舉藪若有水不得田獵)
(故知澤無水曰藪也云牧牧田在逺郊知者見載師云/牧田賞田任逺郊之地云皆畜牧之地者謂藪牧皆是)
(畜牧之地案載師職鄭注牧田畜牧者之家所受田也/非畜牧之地此觧違者但牧六畜之地無文鄭約與家)
(人所受田處即有六畜之地故云在逺郊也云行曰商/處曰賈者諸官之下有賈人無行法故曰處易復象曰)
(至日閉關商旅不行是行曰商也云金玉曰貨者案食/貨志王莽居攝更作金銀龜貝錢布之器名曰寳貨是)
(自然之物曰貨也聘禮曰賄用束紡是人所為曰賄也/若然王制云錦文珠玉不粥于市此商賈得通之在市)
(者彼據珠玉有錦文者或彼異代禮也案左氏襄十五/年宋人獻玉于子罕子罕寘諸其里使玉人為之攻之)
(富而後使復其所服氏云富賣玉得富是其得粥玉也/云嬪婦人之美稱也者此是國中婦人有徳行故稱嬪)
(引堯典釐降二女嬪于虞者欲見嬪是婦人美稱之義/耳云臣妾男女貧賤之稱者或奴戮之餘𦙍或背徳之)
(質子晉衛之男女皆是故引晉惠以釋之也云晉惠已/下皆左氏傳僖十七年夏晉大子圉為質于秦初惠公)
(在梁梁伯妻之梁嬴孕過期卜招父與其子卜之其子/曰將生一男一女招曰然男為人臣女為人妾及生男)
(曰圉女曰妾注養馬曰圉不聘曰妾後子圉西質妾為/宦女是也此鄭與文異者鄭以義增之也云疏材百草)
(根實者百草或取根謂若菱芡之屬或取實謂若榛栗/之屬皆是根實可食也云疏不熟曰饉者爾雅云穀不)
(熟為饑疏不熟為饉疏/穀皆不熟則曰大荒)以九賦斂財賄一曰邦中之賦
二曰四郊之賦三曰邦甸之賦四曰家削之賦五曰邦
縣之賦六曰邦都之賦七曰關市之賦八曰山澤之賦
九曰幣餘之賦注財泉穀也鄭司農云邦中之賦二十
而稅一各有差也幣餘百工之餘𤣥謂賦口率出泉也
今之算泉民或謂之賦此其舊名與鄉大夫以歲時登
其夫家之衆寡辨其可任者國中自七尺以及六十野
自六尺以及六十有五皆征之遂師之職亦云以徵其
財征皆謂此賦也邦中在城郭者四郊去國百里邦甸
二百里家削三百里邦縣四百里邦都五百里此平民
也關市山澤謂占㑹百物幣餘謂占賣國中之斥幣皆
末作當増賦者若今賈人倍算矣自邦中以至幣餘各
入其所有穀物以當賦泉之數每處為一書所待異也
音義(削本亦作稍又作□所敎反徐所召反幣鄭婢世/反干必世反與音餘鄉劉音香處昌慮反後可以)
(意/求)疏(釋曰云以九賦斂財賄者此賦謂口率出泉其處/有九故云九也既云賦計口率出泉則財賄非泉)
(而云斂財賄者計口出泉無泉者取財賄以當算泉之/賦故云斂財賄也一曰邦中之賦者謂國中之民出泉)
(也二曰四郊之賦者計逺郊百里之内民所用出泉也/三曰邦甸之賦者謂郊外曰甸百里之外二百里之内)
(民所出泉也四曰家削之賦者謂二百里之内地名削/其中有大夫采地謂之家故名家削大夫采地中賦稅)
(入大夫家但大夫家采地外其地為公邑公邑之内其/民出泉入王家故舉家稍以表公邑之民也五曰邦縣)
(之賦者四百里地名縣有小都賦入采地之主其中公/邑之民出泉入王家也六曰邦都之賦者其五百里中)
(有大都大都采地其賦入主外為公邑其中民所出泉/入王家也七曰關市之賦者王畿四面皆有關門及王)
(之市㕓二處其民之賦口稅所得之泉也八曰山澤之/賦者謂山澤之中財物山澤之民以時入而取之出稅)
(以當邦賦所稅得之物貯之而官未用有人占㑹取之/為官出息此人口稅出泉謂之山澤之賦也九曰幣餘)
(之賦者謂為國營造用物有餘竝歸之於職幣得之不/入府藏則有人取之為官出泉此人亦口稅出泉謂之)
(幣餘之賦然關市山澤幣餘不出上六處而特言者以/其末作當増賦故也注釋曰知財得為泉者見外府云)
(掌邦布之出入賜予之財用以此知財中有泉也又知/財中有穀者案禮記喪大記云納財朝一溢米米即是)
(穀故知財中有穀也云鄭司農云邦中之賦二十而稅/一各有差也者先鄭約載師園㕓二十而一近郊十一)
(逺郊二十而三故云各有差後鄭不從者以關市山澤/幣餘之賦皆無地稅即上云邦中四郊之等亦非地稅)
(故不從也云幣餘百工之餘後鄭不從者若是百工之/餘當歸之職幣何有稅乎云𤣥謂賦口率出泉也者案)
(大府云九貢九賦九功各别又見司㑹云以九貢致邦/國之財用以九賦令田野之財用以九功令民職之財)
(用貢賦及功各别賦為口泉也是以鄭君引漢法民年/二十五已上至六十出口賦錢人百二十以為算故鄭)
(於此注亦云今之算泉民或謂之賦此其舊名與又引/鄉大夫以歲時登其夫家已下及遂師職者欲見征賦)
(為一皆是口率出泉破司農為地稅也云邦中在城郭/已下至五百里此皆約載師所云逺郊甸地削地縣地)
(畺地之等逺近之差云此平民也者謂六曰已上皆是/平善之民先王以農為本故謂之平民也對七曰已下)
(非農民者為末作也云關市山澤謂占㑹百物者謂關/上以貨出入有稅物市若泉府㕓布總布之等亦有稅)
(物山澤民人入山澤取材物亦有稅物此人占㑹百物/為官出息幣餘謂占賣國中斥幣斥幣謂此物不入大)
(府指斥出而賣之故名斥幣云當増賦者謂口率出泉/増於上農民故云若今賈人倍算矣云自邦中以至幣)
(餘各入其所有穀物以當賦泉之數者以經云斂財賄/財賄即是穀物取之以當賦泉之數若漢法人百二十)
(云每處為一書所待異也者此九賦所得財物給下九/式之用九式用處不同故此九賦分為九處是以每一)
(處為一書以待其出式謂/用財之節度是所待異也)以九式均節財用一曰祭祀
之式二曰賓客之式三曰喪荒之式四曰羞服之式五
曰工事之式六曰幣帛之式七曰芻秣之式八曰匪頒
之式九曰好用之式注式謂用財之節度荒凶年也羞
飲食之物也工作器物者幣帛所以贈勞賔客者芻秣
養牛馬禾穀也鄭司農云匪分也頒讀為班布之班謂
班賜也𤣥謂王所分賜羣臣也好用燕好所賜予音義
(羞服干云羞飲食也服車服也服或作膳芻初俱/反頒鄭音班徐音墳好呼報反注同勞力報反)疏(釋/曰)
(云以九式均節財用者式謂依常多少用財法式也一/曰祭祀之式者謂若大祭次祭用大牢小祭用特牲之)
(類二曰賔客之式者謂若上公饔餼九牢五積之類三/曰喪荒之式者喪謂若諸侯諸臣之喪含襚贈奠賻賵)
(之類王家之喪所用大非此所共也荒謂凶年穀不熟/有所施與也四曰羞服之式者謂王之膳羞衣服所用)
(也五曰工事之式者謂百工巧作器物之法六曰幣帛/之式者謂若贈勞賔客也七曰芻秣之式者謂牛馬禾)
(穀也八曰匪頒之式者謂若分賜羣臣也九曰好用之/式者燕好所施予也此九者亦依尊卑緩急為先後之)
(次也注釋曰云荒凶年也者曲禮云嵗凶年穀不登是/凶年也云羞飲食之物也者謂若膳夫飲用六清食用)
(六穀醬用百有二十罋之類云工作器物者若考工所/作器物也云幣帛所以贈勞賔客者謂若司儀職上公)
(三問三勞之等皆有束帛聘禮賄用束紡云芻秣養牛/馬禾穀者謂若聘禮致饔餼芻秣之等也云𤣥謂王所)
(分賜羣臣者就足司農班賜之義也云好用燕好所賜/予者以其言好則知是燕飲有所愛好自因歡樂則有)
(賜予/也)以九貢致邦國之用一曰祀貢二曰嬪貢三曰器
貢四曰幣貢五曰材貢六曰貨貢七曰服貢八曰斿貢
九曰物貢注嬪故書作賓鄭司農云祀貢犧牲包茅之
屬賓貢皮帛之屬器貢宗廟之器幣貢繡帛材貢木材
也貨貢珠貝自然之物也服貢祭服斿貢羽毛物貢九
州之外各以其所貴為摯肅慎氏貢楛矢之屬是也𤣥
謂嬪貢絲枲器貢銀鐵石磬丹漆也幣貢玉馬皮帛也
材貢櫄榦栝栢􁆗簜也貨貢金玉龜貝也服貢絺紵也
斿讀如囿游之游斿貢燕好珠璣琅玕也物貢雜物魚
鹽橘柚音義(嬪鄭音頻司農音賔摯音至本亦作贄楛/音户櫄敕倫反榦古旦反􁆗西了反簜大)
(黨反絺敕其反紵直呂反璣徐音畿劉音其既反一/音機琅音郎玕音干柚羊救反一音羊受反或音喻)疏
(釋曰云致邦國之用者謂此貢諸侯邦國嵗之常貢則/小行人云令春入貢是也大行人云侯服歲一見其貢)
(祀物彼謂因朝而貢與此别也但諸侯國内得民稅大/國貢半次國三之一小國四之一所貢者市取當國所)
(出美物則禹貢所云厥篚厥貢之類是也注釋曰言故/書者鄭注周禮時有數本劉向未校之前或在山巖石)
(室有古文考校後為今文古今不同鄭據今文注故云/故書作賔此九貢皆是諸侯賔之所貢不得特以一事)
(為賔貢云賔貢者非也若言嬪貢謂絲枲堪為婦人所/作是也鄭司農云祀貢犧牲包茅之屬者按禮記禮器)
(云三牲魚腊九州之美物故知祀貢有犧牲也案僖公/四年齊責楚包茅不入王祭不供無以縮酒故知祀貢)
(中有包茅云賓貢皮帛之屬後鄭從嬪不從賔如上釋/也云器貢宗廟之器者大行人因朝而貢者得有成器)
(此嵗之常貢不得有成器故後鄭不從也云幣貢繡帛/者禹貢有厥篚織貝及𤣥纎縞之等故知幣貢中有繡)
(帛也云材貢木材也者案禹貢中有惟木故知材貢中/有木材也云貨貢珠貝自然之物也者亦據食貨志為)
(說云服貢祭服者後鄭亦不從以大行人因朝而貢有/祭服此嵗之常貢不得有成服云斿貢羽毛者亦不從)
(者以其斿據人宴好不得據物上生稱故不從也云物/貢九州之外各以其所貴為摯又引肅慎氏貢楛矢之)
(屬後鄭不從者以其九州之外世一見無此嵗之常貢/之法也云𤣥謂嬪貢絲枲者絲枲青州所貢此破先鄭)
(為賔貢云器貢銀鐵石磬丹漆也者銀鐵梁州所貢漆/兖州所貢石即礪砥荆州所貢磬即泗濵浮磬徐州所)
(貢云幣貢玉馬皮帛也者禹貢堯時無貢馬法覲禮諸/侯享禮云匹馬卓上九馬隨之周則有之玉即球琳皮)
(即熊羆狐貍竝雍州所貢帛即織貝之類揚州所貢此/増成先鄭之義云材貢櫄榦栝栢􁆗簜也者竝荆州所)
(貢此亦増成先鄭之義云貨貢金玉龜貝也者亦増成/先鄭之義龜出九江荆州所貢玉即球琳亦雍州所貢)
(金即金三品及貝揚州所貢云服貢絺紵也者豫州所/貢云斿讀如囿游之游斿貢燕好珠璣琅玕也者此破)
(先鄭物上生名為羽毛也珠即蠙珠徐州所貢璣即璣/組荆州所貢琅玕雍州所貢云物貢雜物魚鹽橘柚者)
(此亦破先鄭之義魚即暨魚徐州所貢鹽青州所/貢橘柚荆揚所貢已上所貢之物皆據禹貢而言)以九
兩繫邦國之民一曰牧以地得民二曰長以貴得民三
曰師以賢得民四曰儒以道得民五曰宗以族得民六
曰主以利得民七曰吏以治得民八曰友以任得民九
曰藪以富得民注兩猶耦也所以協耦萬民繫聨綴也
牧州長也九州各有封域以居民也長諸侯也一邦之
貴民所仰也師諸侯師氏有徳行以教民者儒諸侯保
氏有六藝以敎民者宗繼别為大宗收族者鄭司農云
主謂公卿大夫世世食采不絶民稅薄利之𤣥謂利讀
如上思利民之利謂以政教利之吏小吏在鄉邑者友
謂同井相合耦耡作者孟子曰鄉田同井出入相友守
望相助疾病相扶持則百姓親睦藪亦有虞掌其政令
為之厲禁使其地之民守其材物以時入于王府頒其
餘於萬民富謂藪中材物音義(繫音計治直吏反下注/王治凡治眡治皆同藪)
(干云宜作叟行/下孟反耡音助)疏(釋曰言邦國即據諸侯及萬民而言/謂王者於邦國之中立法使諸侯與)
(民相合耦而聨綴不使離散有九事故云以九兩繫邦/國之民也一曰牧以地得民者謂畿外八州之中州别)
(立一州牧使侯伯有功徳者為之使統領二百一十國/以有一州土地集安萬民故云牧以地得民也二曰長)
(以貴得民者謂一國立諸侯與民為君長是一國之貴/民所仰效而民歸之故云以貴得民也三曰師以賢得)
(民者謂諸侯已下立敎學之官為師氏以有三徳三行/使學子歸之故云以賢得民民則學子是也四曰儒以)
(道得民者諸侯師氏之下又置一保氏之官不與天子/保氏同名故號曰儒掌養國子以道徳故云以道得民)
(民亦謂學子也五曰宗以族得民者謂大宗子與族食/族燕序以昭穆故云以族得民民即族人也六曰主以)
(利得民者主謂大夫宣君政敎以利得民民則采邑之/民也七曰吏以治得民者吏在民間若比長閭胥有以)
(治政之所得民八曰友以任得民者言以任則非同門/之朋友謂在田里之間相佐助以相任使而得民即鄰)
(伍聚居者九曰藪以富得民者以上八者皆據人而言/此一者不據人而言藪者見民之所居之處利益於人)
(澤藪之中多有材物以富得民舉藪而言則山澤十等/皆有材物民居可知也注釋曰訓兩猶耦者欲取在上)
(與民相協耦聨綴使不離散也云牧州長也者禮記王/制云二百一十國以為州州有伯伯則長故云牧州長)
(也鄭注下曲禮云選賢侯為之云九州各有封域以居/民也者詩云帝命式于九圍九圍則九州各有封域疆)
(界也言此者證以地得民云長諸侯也者對則大夫稱/長諸侯稱君今此上言牧下言長故據諸侯也云師諸)
(侯師氏者此一經皆據諸侯又經云以賢得民是諸侯/師氏也云有徳行者師氏職云以三徳三行敎國子故)
(知有徳行也云儒諸侯保氏有六藝者以經云以道得/民保氏職云掌養國子以道敎之六藝故知諸侯保氏)
(不可同天子之官故變保言儒儒亦有道徳之稱也云/宗繼别為大宗收族者見禮記大傳云繼别為大宗對)
(繼禰為小宗故云大又云敬宗故收族族食族燕是所/以收族也鄭司農云主謂公卿大夫世世食采不絶民)
(稅薄利之者先鄭意以薄稅為利後鄭不從者稅法有/常故孟子云若輕之於堯舜大貉小貉重之於堯舜大)
(桀小桀是不得有輕重皆以什一為正何得薄稅以利/民乎故不從也云𤣥謂利讀如上思利民之利謂以政)
(敎利之者上思利民忠也此左氏傳隨季良之辭也云/吏小吏在鄉邑者謂若比長閭胥或在鄉或在公邑采)
(邑皆是云友謂同井相合耦耡作者鄭意非謂同師曰/友正是同在井邑之間共居若里宰職合耦于耡注云)
(合耦使相佐助者也云孟子曰鄉田同井出入相友守/望相助疾病相扶持則百姓親睦引孟子鄉田同井者)
(以證友是同井之友但鄉遂為溝洫不為井田而云鄉/田同井者鄉遂雖不為井田亦三三相任以出稅與井)
(田同故云同井或解同井水義亦通也云藪亦有虞者/地官澤虞職云每大澤大藪中士二人是藪有虞也云)
(掌其政令已下皆澤虞職文云富謂藪中/材物者謂有薪蒸蒲葦藪中所有之物也)正月之吉始
和布治于邦國都鄙乃縣治象之法于象魏使萬民觀
治象挾日而斂之注正月周之正月吉謂朔日大宰以
正月朔日布王治之事於天下至正歲又書而縣于象
魏振木鐸以徇之使萬民觀焉小宰亦帥其屬而徃皆
所以重治法新王事也凡治有故言始和者若改造云
爾鄭司農云象魏闕也故魯災季桓子御公立于象魏
之外命藏象魏曰舊章不可忘從甲至甲謂之挾日凡
十日音義(縣音懸注同挾子協反字又作浹同干本/作帀子合反十日也鐸待洛反徇辭俊反)疏
(釋曰自此已下皆謂施前事條以建子周之正月言之/吉謂朔日也始調和上六典八法已下之事和訖當月)
(即頒布此治職文書于諸侯邦國卿大夫都鄙言乃縣/者乃緩辭至建寅之正月乃縣治象之法于雉門象魏)
(使萬民共觀治象挾日者從甲至甲凡十日斂藏之于/眀堂於後月月受而行之謂之告朔也注釋曰知正月)
(是周之正月者下文乃縣是建寅眀上云正月是周正/月知吉是朔日者論語鄉黨云吉月必朝服而朝是吉)
(謂朔日禮記玉藻云諸侯皮弁聴朔于大廟或云吉或/云朔聽朔在月一日是知吉為朔日也云大宰以正月)
(朔日布王治之事于天下者言天下即經邦國都鄙是/畿外畿内徧天下即鄉大夫職云正月之吉受法于司)
(徒退而頒之於其鄉吏是司徒布敎法從六鄉已下出/則此大宰布法亦從六鄉已下出也云至正歲又書而)
(縣于象魏者此鄭釋經中乃縣必知乃縣是正歲建寅/之月者下小宰所以佐大宰彼云正歲縣之與此乃縣)
(為一事故知正歲縣也鄭知振木鐸者約小宰而知也/云凡治有故言始和者若改造云爾者上六典已下至)
(九兩國法常定今云始和似更新其事改造云爾其實/不改鄭司農云象魏闕也者周公謂之象魏雉門之外)
(兩觀闕髙魏魏然孔子謂之觀春秋左氏定二年夏五/月雉門災及兩觀是也云觀者以其有敎象可觀望又)
(謂之闕者闕去也仰視治象闕去疑事或觧闕中通門/是以莊二十一年云鄭伯享王于闕西辟注闕象魏也)
(案公羊傳云子家駒謂昭公云諸侯僭天子大夫僭諸/侯久矣公曰吾何僭矣哉子家駒曰設兩觀乗大路何)
(氏云天子兩觀諸侯臺門則諸侯不合有觀也若然雉/門災及兩觀及禮運云遊於觀之上有觀亦是僭也云)
(故魯災季桓子御公立于象魏之外命藏象魏曰舊章/不可忘者此哀公三年左氏傳辭案彼桓僖廟災天火)
(曰災謂桓僖廟被天火所燒舊章象魏在大廟中恐火/連及故命藏之若然象魏縣教治也以其建寅之月縣)
(之象魏十日藏之大廟中季桓子因與公立於雉門象/魏之外覩舊縣之處命藏大廟中象魏引之者證象魏)
(是教象之法又云從甲至甲謂之挾日凡十日者破諸/家從甲至癸謂之挾日通也若從甲至癸仍有癸日不)
(挾故以從甲至/甲得通言之)乃施典于邦國而建其牧立其監設其
參傅其伍陳其殷置其輔注乃者更申敕之以侯伯有
功徳者加命作州長謂之牧所謂八命作牧者監謂公
侯伯子男各監一國書曰王啓監厥亂為民參謂卿三
人伍謂大夫五人鄭司農云殷治律輔為民之平也𤣥
謂殷衆也謂衆士也王制諸侯上士二十七人其中士
下士各居其上之三分輔府史庶人在官者也音義(參/七)
(南反干云三公也傅戚音附徐方/慕反監古銜反為于偽反平音評)疏(釋曰上已言六典/治邦國更言施典)
(于邦國故鄭云乃者更申敕之所施之典則建其牧已/下是也建立也每一州之中立一牧立其監者每一國)
(之中立一諸侯使各監一國設其參者謂諸侯之國各/立三卿傅其伍者謂三卿下各立五大夫陳其殷者三)
(卿下各陳士九人三九二十七置其輔者謂三卿下各/設府史胥徒注釋曰鄭云以侯伯有功徳者加命作州)
(長謂之牧者案下曲禮云州牧於外曰侯即是先取侯/有功徳者為牧若無賢侯伯亦得故連言侯伯有功徳)
(者云加命作州長者以其侯伯七命州牧八命故云加/命作州長云所謂八命作牧者案大宗伯職云七命賜)
(國八命作牧是也若殷之牧下天子使大夫三人為三/監至周使伯佐牧不使大夫故詩旄丘序云旄丘責衛)
(伯也鄭云衛康叔爵稱侯今曰伯者時為州伯也周之/法使伯佐牧即僖公四年五侯九伯五侯是州牧九伯)
(是牧下之伯云監謂公侯伯子男各監一國引書曰王/啓監厥亂為民者此是尚書梓材之篇周公封康叔而)
(敕之證監是諸侯之義也云參謂卿三人者案左氏傳/杜泄云吾子為司徒夫子為司馬孟氏為司空則諸侯)
(三卿司徒司馬司空也云伍謂大夫五人者謂司徒下/二大夫一大夫為司徒大夫一大夫為大宰大夫司空)
(下二大夫一大夫主司空事一大夫為司寇大夫司馬/事省闕一大夫故五人鄭司農云殷治律輔為民之平)
(也者謂置官主法律輔為人之平者謂置輔是平斷此/先鄭蓋是後代之法故後鄭易之云𤣥謂殷衆也謂衆)
(士者士稱殷與旅同竝是衆義故鄭𤣥謂衆士也又引/王制諸侯上士已下者按彼注大國之士為上次國之)
(士為中小國之士為下言數各居其上之三分者此謂/盟㑹立位之序大國之士為上北面前行上九中九下)
(九次國之士下士當其空小國之上士當大國之下士/中士當次國之下士下士當其空故云數各居其上之)
(三分引之為破司農殷為治律云輔府史庶人在官者/破司農輔為民之平若然建立陳置其義可知其伍言)
(傅者謂大夫上有卿下有士受上政/傅於下受下政傅於上故獨云傅)乃施則于都鄙而
建其長立其兩設其伍陳其殷置其輔注長謂公卿大
夫王子弟食采邑者兩謂兩卿不言三卿者不足于諸
侯鄭司農云兩謂兩丞疏(釋曰上已言八則治都鄙更/令施則於都鄙故言乃亦是)
(更申敕之義建其長謂公卿王子弟為采邑之主以是/一邑之長故言建其長立其兩者謂每采地之中立其)
(兩卿設其伍陳其殷置其輔義與上邦國同注釋曰云/長謂公卿大夫者案典命云三公八命其卿六命其大)
(夫四命案大宗伯云六命賜官彼注王六命之卿賜官/者使得自置其臣治家邑如諸侯則此云長唯據公卿)
(已上大夫四命不合立官此鄭云長謂公卿大夫并言/大夫者以其大夫雖立官不與公卿同亦得稱長是廣)
(觧長義其實大夫不合有兩卿五大夫當與諸侯之卿/同官事當相兼也云王子弟食采邑者謂親王子弟食)
(邑與三公同在五百里畺地各百里其次疏者在四百/里縣地各五十里與六卿同已上二者得立兩卿五大)
(夫之等其次更疏者在三百里稍地各食二十五里與/大夫同不得立兩卿五大夫亦職相兼也云兩謂兩卿)
(不言三卿者不足於諸侯者以畿外諸侯南面為尊故/得申而立三卿天子三公六卿雖尊以其在天子之下)
(故屈而立兩卿不足於諸侯鄭司農云兩謂兩丞者以/其兩卿丞副其長先鄭以後代之官況之故云兩丞也)
(此中唯有都鄙無家邑之名故都鄙中含有公卿大夫/春官都宗人家宗人都家竝有故公卿入都宗人中大)
(夫入家宗人中以其公卿雖有大都小都之别而同名/都故大夫不得都名直有宗稱故在家宗人也至於夏)
(官都司馬家司馬又與家宗人都宗人異故鄭注都司/馬唯云三公與王子弟其卿又入家司馬中以其司馬)
(辨尊卑六卿卑又自使其臣為司馬若叔孫氏之臣名/騣戾王家不為之立司馬故卿入家司馬中若然都鄙)
(之内其號有三若得諸侯之號唯三公王子弟故司裘/諸侯熊侯豹侯卿大夫麋侯是卿不入諸侯也若立臣)
(如諸侯即此文卿與公同若稱長/可及大夫亦此注含大夫是也)乃施灋于官府而建
其正立其貳設其攷陳其殷置其輔注正謂冢宰司徒
宗伯司馬司寇司空也貳謂小宰小司徒小宗伯小司
馬小司寇小司空也考成也佐成事者謂宰夫鄉師肆
師軍司馬士師也司空亡未聞其考疏(釋曰案上官府/在都鄙上此文)
(在都鄙下者欲見都鄙置臣與諸侯同又見諸侯下亦/有都鄙之義故進都鄙在上使文承邦國之下也已上)
(言八法治官府今更言施法于官府言乃者亦是更申/敕之也而建其正正長也亦是一官之長若大宰之等)
(云立其貳者謂小卿副貳大卿即小宰之等設其考者/考成也佐成事者宰夫之等也殷輔義與前同注釋曰)
(宰夫已下竝是五官之考云司空亡未聞其考者案鄉/師云及葬執纛以與匠師御匶注云匠師事官之屬其)
(於司空若鄉師之於司徒若然鄉師是司徒之考則匠/師亦司空之考而此云未聞者彼文以義約之司空考)
(匠師也無正文/故此云未聞也)凡治以典待邦國之治以則待都鄙之
治以灋待官府之治以官成待萬民之治以禮待賓客
之治注成八成禮賔禮也疏(釋曰以其天官主治故以/目之六典本以治邦國故)
(云以典待邦國之治八則本以治都鄙故云以則待都/鄙之治八法本以治官府故云以法待官府之治八成)
(本以治萬民故云以官成待萬民之治禮者本以接賔/客故云以禮待賔客之治據上文官成在八法治官府)
(中今特出之者以其八成本待萬民不待官府若不特/出之則無此待萬民之事在八法官府者欲見官府執)
(行故禮記云誰能秉國成成則八成也以禮待賔客本/在八統今特見之者以上親親敬故進賢使能保庸尊)
(貴達吏皆是王行之於朝以示於民使民觀之入善不/必更别有禮唯禮賔特别有禮若聘禮之類此皆言以)
(者當别有篇卷使人執持施行之知然者以周禮六官/皆邦國之治則六官掌事不可專主邦國故知别有篇)
(卷但在三百之中亡逸也注釋曰八成小宰/職掌禮賓禮者若聘禮覲禮掌客之等是也)祀五帝則
掌百官之誓戒與其具脩注祀五帝謂四郊及眀堂誓
戒要之以刑重失禮也眀堂位所謂各揚其職百官廢
職服大刑是其辭之略也具所當共脩掃除糞洒音義
(要一遥反糞弗/運反洒色賣反)疏(釋曰祀五帝則掌百官之誓戒者謂/祭前十日已前誓戒百官則大宰掌)
(之與其具脩者使百官供祭祀之具及掃除之脩也注/釋曰五帝者東方青帝靈威仰南方赤帝赤熛怒中央)
(黄帝含樞紐西方白帝白招拒北方黒帝叶光紀依月/令四時迎氣及季夏六月迎土氣於南郊其餘四帝各)
(於其郊并夏正祭所感帝於南郊故云祀五帝於四郊/也鄭云及眀堂者總饗五帝於眀堂依月令秦用季秋)
(鄭云未知周以何月案下曲禮云大饗不問卜鄭云祭/五帝於眀堂莫適卜也彼明堂不卜此下經云帥執事)
(而卜日則此祀五帝不合有眀堂鄭云及眀堂者廣觧/祀五帝之處其實此處無眀堂云誓戒要之以刑重失)
(禮者言要之以刑則服大刑是也言重失禮者以失禮/為重故要之以刑引眀堂位彼在祭祀之下陳之謂祭)
(日此是未祭前引之者欲見祭前示戒還用祭日之辭/以敕之故或前或後其辭同云是其辭之略者謂誓戒)
(之時其辭應多不應唯有此言故云辭之略也又云具/所當供者祭祀之聨事祭祀之具百官共供故云具謂)
(所當供又云脩掃除糞洒者案宫人云掌六寢之/脩守祧云其廟有司脩除之是其脩掃除糞洒也)前期
十日帥執事而卜曰遂戒注前期前所諏之日也十日
容散齊七日致齊三日執事宗伯大卜之屬既卜又戒
百官以始齊音義(前如字干本同徐昨見反本或作先/如字又悉薦反諏子須反謀也散西)
(但反齊側/皆反下同)疏(釋曰前期者謂祭日前夕為期云前期十/日者即是祭前十一日大宰帥宗伯大卜)
(之屬執事之人而卜日又言遂戒者謂祭前十日遂戒/百官始齊注釋曰云前期前所諏之日者此依少牢所)
(諏之日即祭日也凡祭祀謂於祭前之夕為期今言前/期十日者眀祭前十一日卜卜之後日遂戒使散齊致)
(齊故云十日容散齊七日致齊三日案禮記祭統云散/齊七日以定之致齊三日以齊之云執事宗伯大卜之)
(屬者大宗伯職云凡祀大神享大鬼祭大示帥執事而/卜日謂宗伯蒞卜又案大卜云大祭祀視髙命龜故知)
(執事中有宗伯大卜之屬中含有小宗伯及卜師故言/之屬但四時迎氣冬至夏至郊天等雖有常時常日猶)
(湏審慎仍卜日故表記云不犯日月不違卜筮注日月/謂冬夏至正月及四時也所不違者日與牲尸也假令)
(不吉改卜後日故箴膏盲云天子郊以夏正上旬之日/魯之卜三正下旬之日是雖有常時常日猶卜日也)
及執事眡滌濯注執事初為祭事前祭日之夕滌濯謂
溉祭器及甑甗之屬音義(眡音視本又作視後皆同滌/直歴及濯直角反溉古愛反)
(甗魚善反徐音彦一/音言本又作䰛音歴)疏(釋曰及猶至也謂至祭前夕大/宰眡滌濯案春官小宗伯大祭)
(祀眡滌濯大宗伯亦云宿眡滌濯彼二官親眡滌濯大/宰尊亦徃涖之注釋曰云執事初為祭事前祭日之夕)
(知者案下經及納亨者是祭日此云眡滌濯儀禮特牲/亦云前祭日之夕視壺濯及豆籩士卑得與人君同少)
(牢大夫禮當祭日溉祭器者下人君也注又云滌濯謂/溉祭器及甑甗之屬知然者案少牢饔人溉鼎七俎廩)
(人溉甑甗司宫溉豆籩及勺爵此不/言七俎豆籩勺爵者之屬中含之)及納亨贊王牲事
注納亨納牲將告殺謂鄉祭之晨既殺以授亨人凡大
祭祀君親牽牲大夫贊之音義(亨普庚反注同劉/普孟反鄉許亮反)疏(釋/曰)
(及猶至也至納亨者案禮記眀堂位君肉袒迎牲于門/卿大夫贊君及殺訖納與亨人故言納亨云贊王牲事)
(者即是卿大夫贊幣一人也注釋曰云納亨納牲將告/殺者謂牽牲入時也禮器云納牲詔于庭殺訖毛以告)
(純血以告殺腥其俎豚解而腥之以此訖乃納與亨人/爛祭此言納亨者以牽牲也云謂嚮祭之晨者案檀弓)
(云周人大事以日出故知納亨是嚮祭之晨此祭天無/祼故先迎牲若宗廟之祭有祼而後迎牲也云既殺以)
(授亨人者案亨人職職外内饔之爨亨謂腥其俎後云/凡大祭祀君親牽牲大夫贊之者此眀堂位文彼魯侯)
(用天子禮故還/引以證天子法)及祀之日贊玉幣爵之事注日旦眀也
玉幣所以禮神玉與幣各如其方之色爵所以獻齊酒
不用玉爵尚質也三者執以從王至而授之音義(齊才/計反)
疏(釋曰及猶至也至祭日謂質眀贊助也執此玉幣爵/三者助而授王也注釋曰案特牲少牢皆質眀行事)
(故知旦眀云玉幣所以禮神玉與幣各如其方之色者/上云祀五帝以為迎氣於四郊之等案大宗伯以玉作)
(六器以禮天地四方又云青圭禮東方赤璋禮南方白/琥禮西方𤣥璜禮北方季夏六月迎土氣於南郊亦用)
(赤璋下云牲幣彼雖幣不是禮神之幣亦云各放其器/之色是其禮神幣與玉亦各如其方色也云爵所以獻)
(齊酒者案幂人云疏布幂八尊八尊者五齊三酒之尊/以其祭天無祼故無彝尊也云不用玉爵尚質也者對)
(下經享先王用玉爵尚文此祭天不用玉爵故云尚質/云三者執以從王至而授之者謂至此祀圓丘方澤祭)
(所而授之王親自執玉幣/奠於神坐親酌以獻尸)祀大神示亦如之注大神祇
謂天地音義(示本又作/祇音畿)疏(釋曰云祀大神謂冬至祭天/於圓丘云祀大祇謂夏至祭)
(地於方澤亦如之者從掌百官誓戒已下贊玉幣爵之/事已上皆如祀五帝之禮注釋曰此天謂大天對五帝)
(為小天此地謂大地對神州/之神為小地故云天地也)享先王亦如之贊玉几玉
爵注玉几所以依神天子左右玉几宗廟獻用玉爵音
義(享許兩反劉音/向注享幣同)疏(釋曰亦如之下别言贊玉几玉爵/則天地不用玉几玉爵其言亦如)
(之者謂亦贊王牲事已上不云大者欲見宗廟六享同/然注釋曰云天子左右玉几者此是司几筵文彼所云)
(者謂王受諸侯朝覲㑹同所設今此享先王鬼神之几/亦與王平生同故引為證此享先王有玉几玉爵天地)
(有爵但不用玉飾祭宗廟用玉几天地亦應有質几不/言之者文不具云宗廟獻用玉爵者按眀堂位獻用玉)
(琖謂王朝踐饋獻酳尸/時若祼則用圭瓚也)大朝覲㑹同贊玉幣玉獻玉几
玉爵注助王受此四者時見曰㑹殷見曰同大㑹同或
於春朝或於秋覲舉春秋則冬夏可知玉幣諸侯享幣
也其合亦如小行人所合六幣云玉獻獻國珍異亦執
玉以致之玉几王所依也立而設几優尊者玉爵王禮
諸侯之酢爵王朝諸侯立依前南面其禮之於阼階上
音義(見賢遍反下同朝直遥反下文/同酢音昨依於豈反本亦作扆)疏(釋曰諸侯四時/常朝不稱大今)
(朝覲稱大者諸侯為大㑹同而來故稱大朝覲贊助也/助王受此玉幣玉獻玉几玉爵也注釋曰云時見曰㑹)
(者此大宗伯文案彼注時見者言無常期諸侯有不順/服者其順服者皆來㑹以師助王討之故云時見曰㑹)
(云殷見曰同者亦大宗伯職文殷猶衆也謂十二歲王/如不巡狩諸侯衆來同見天子故曰殷見曰同云大㑹)
(同或於春朝或於秋覲者大㑹雖無常期當春來即是/春朝當秋來即是秋覲當夏來即是夏宗當冬來即是)
(冬遇若大同則有常期春東方六服盡來夏南方六服/盡來秋冬可知云舉春秋即冬夏可知者經直云大朝)
(覲不言宗遇有宗遇可知在國行朝禮訖乃皆為壇於/國外而命事焉云玉幣諸侯享幣也者諸侯㑹同皆依)
(四時常朝亦春夏受贄于朝受享幣者于廟秋冬一受/之於廟受朝既訖乃受享獻國所有珍異其行享之時)
(亦璧琮加束帛以致之云其合亦如小行人所合六幣/云者案小行人所合六幣圭以馬璋以皮璧以帛琮以)
(錦琥以繡璜以黼據彼鄭注五等諸侯享天子用璧以/帛享后用琮以錦則圭以馬璋以皮者謂二王之後享)
(天子用圭以馬享后用璋以皮則琥以繡璜以黼者子/男自相享法但小行人所云者謂四時常朝不見大朝)
(覲㑹同法約與四時常朝同無正文故言云也云玉獻/獻國珍異亦執玉以致之者謂三享之外别有獻國珍)
(異亦如三享執玉以致之故言玉獻謂以玉致獻也云/玉几王所依也者謂王所馮依云立而設几優尊者知)
(立而設几者案司几筵云大饗射凡封國命諸侯王位/設黼依依前南鄉左右玉几是立而設几也但春夏受)
(享秋冬一受之於廟廟中則有扆前設几法几為坐設/今立而設几故云優至尊也云玉爵王禮諸侯之酢爵)
(者案大行人云上公再祼而酢侯伯一祼而酢子男一/祼不酢此祼時大宗伯攝祼非冢宰所贊但諸侯酢王)
(用玉爵則冢宰贊王受之故云贊玉爵云王朝諸侯立/扆前南面者此約司几筵知之謂秋冬朝時云其禮之)
(於阼階上者言禮之謂祼諸侯是也知王在阼階上者/當依賓主之禮案燕禮主君在阼賓在牖户之間故知)
(禮之王在/阼階上也)大喪贊贈玉含玉注助王為之也贈玉既窆
所以送先王含玉死者口實天子以玉雜記曰含者執
璧將命曰寡君使某含則諸侯含以璧鄭司農云含玉
璧琮音義(含本又作唅户暗反後同窆/彼驗反徐補贈反琮才宗反)疏(釋曰大喪謂/王喪贊王為)
(此二者也注釋曰大喪既是王喪云助王為之也者謂/助嗣王也云贈玉既窆所以送先王者案既夕士禮既)
(窆謂下棺訖主人贈用𤣥纁以入壙王喪雖無文應更/有加亦當以𤣥纁為主也所贈亦既窆時也云含玉死)
(者口實者案士喪記用貝三鄭注左右齻及中央象齒/堅王含用玉義亦然也又檀弓云飯用米貝不忍虛也)
(故云口實也云天子以玉者此云含玉玉府典瑞皆直/云玉無異物之稱對大夫已下不用玉其實亦為璧形)
(故引雜記復引先鄭為璧琮之形也但含玉始死用之/贈玉於葬乃用此文後云含玉者用之則有先後此作)
(文先後無義例典瑞并云/飯玉此不云者文不具也)作大事則戒于百官贊王命
注助王為敎令春秋傳曰國之大事在祀與戎疏(釋曰/上已)
(云祀五帝及大神祇祭祀大事戒百官訖則此云作大/事戒于百官唯戎事也注釋曰春秋傳者成十三年劉)
(康公成肅公㑹諸侯伐秦成子受脤于社不敬劉子曰/國之大事在祀與戎祀有執膰戎有受脤神之大節也)
(今成子惰棄其命矣其不反乎引之/者證經大事是戎事連引在祀耳)王眡治朝則贊聽
治注治朝在路門外羣臣治事之朝王視之則助王平
斷疏(注釋曰王有三朝必知此是路門外朝者但外朝/是斷疑獄之朝路寢庭朝圖宗人嘉事二者竝於)
(事簡非正朝故知治朝是/路門外司士所掌者也)眡四方之聽朝亦如之注謂
王巡守在外時音義(守音狩本亦作狩/後巡守皆放此)疏(注釋曰經云/四方聽朝故)
(知巡狩時此鄭據依常者而言征伐在/外亦有聽朝法以非常法故不言也)凡邦之小治則
冢宰聽之待四方之賓客之小治注大事決於王小事
冢宰専平疏(釋曰重出冢宰之名者據/百官總焉故特云冢宰也)歲終則令百官
府各正其治受其㑹注正正處也㑹大計也疏(注釋曰/言正正)
(處也者經云令百官府各正其治謂正處其所治文書/大宰乃受其計㑹也云㑹大計者一歲計㑹即宰夫職)
(云歲計曰/㑹是也)聽其致事而詔王廢置注平其事來至者之
功狀而奏白王疏(釋曰百官致其治政功狀與冢宰聽/斷其所致之功狀文書而詔告于王)
(有功者置之進其爵有/罪者廢之退其爵也)三歲則大計羣吏之治而誅賞
之注事久則聽之大無功不徒廢必罪之大有功不徒
置必賞之鄭司農云三載考績疏(釋曰三年一閏天道/小成則大計㑹百官)
(羣吏之治功文書上計當年已有廢置今三年上大計/大無功不徒廢更加罪大有功不徒置更加賞也注釋)
(曰此尚書舜典文彼云三載考績黜陟幽眀/彼三年一考與此同故引證三嵗大計也)
　
　
　
　
　
　
　
　
　
　
　
　
　
　周禮注疏卷二
　周禮注疏卷二考證
太宰之職疏地道主民故云擾萬民○道當作官以五
　官例之可見
以八灋治官府疏及小宰還從邦治○監本脫邦字今
　依經文補之
以八則治都鄙注禮俗昏姻喪紀舊所行也○俗監本
　訛祀今依經文改正
　疏言朝位者皆依爵之尊卑為次則經云位據立故
　云爵次也○立疑當作爵
　又貢功也九職之功者○據注應作九職之功所稅
　者脫所稅二字
以九職任萬民疏以秫為赤粟○赤監本訛作亦今改
　正
　又晉衛之男女皆是故引晉惠以釋之也○衛當作
　惠
以九賦斂財賄三曰邦甸之賦○邦字監本訛郊今依
　石經及注改正
以九式均節財用疏王家之喪所用大非此所共也○
　(臣照/)按賈公彦之意謂九式皆畿内所共大喪必天
　下共之故謂非此所共顧䘮事總總奚能天下共之
　即畿内亦豈有無式者其說似未可信也
　又聘禮賄用束紡○聘監本訛作職今改正
以九兩繫邦國之民疏若比長閭胥有以治政之所得
　民○有以治政之所得民疑當作有政治之所以得
　民
　又舉藪而言則山澤十等○十當作之
乃施典于邦國注諸侯上士二十七人其中士下士各
　居其上之三分○中士下士下當有一數字觀本疏
　可知
乃施灋于官府疏宰夫已下並是五官之考○考監本
　訛作長今改正
大朝覲㑹同疏春東方六服盡來夏南方六服盡來秋
　冬可知○可知監本訛作司農或云當作西北又但
　春夏受享秋冬一受之於廟○(臣浩/)按上文云諸侯
　㑹同皆依四時常朝亦春夏受贄於朝受享幣者於
　廟秋冬一受之於廟則此云春夏受享疑有闕文似
　當作春夏受贄於朝受享於廟
　
　
　
　
　
　
　
　
　
　
　周禮注疏卷二考證
欽定四庫全書
　周禮注疏卷三
　　漢鄭氏注　唐陸徳明音義　賈公彦疏
小宰之職掌建邦之宮刑以治王宮之政令凡宮之糾
禁注杜子春云宮當皆為官𤣥謂宮刑在王宮中者之
刑建明布告之糾猶割也察也若今御史中丞音義(宮/刑)
(鄭如字謂宮中之/刑也干同杜作官)疏(注釋曰後鄭以宮刑宮中之刑不/從子春官刑者見秋官司宼已云)
(四曰宫刑此小宰不徃貳之則不湏重掌又見下文觀/治象乃退以宮刑憲禁于王宮故知宮刑明矣云建明)
(布告之者上冢宰尊所云建六典之等為建立之義小/宰卑云建者則明布告使知而已云糾猶割也察也者)
(既言糾謂糾舉其非事已發者依灋斷割之事未發者/審察之云若今御史中丞者應劭云秩千石朝㑹獨坐)
(副貳御史大夫内掌蘭䑓圗籍外/督刺史糾察百寮故舉漢法況之)掌邦之六典八灋八
則之貳以逆邦國都鄙官府之治注逆迎受之鄭司農
云貳副也音義(治直吏反下/及注皆同)疏(釋曰大宰夲以六典治/邦國今還以六典逆邦)
(國之治逆謂迎受句考之也大宰夲以八法治朝廷官/府今還以八法句考官府之治大宰夲以八則治都鄙)
(今還以八則句考都鄙之治/皆句考使知功過所在也)執邦之九貢九賦九式之
貳以均財節邦用疏(釋曰此三者竝大宰所掌者以其/冢宰制國用九貢九賦斂財賄九)
(式用之事之大者故小宰副貳之然大宰有九職小宰/不貳之者以其九職云任萬民小宰若云貳謂任使亦)
(貳之故不言其實九職任之使之出貢用之則小宰亦/貳之九貢中兼之矣以其九職亦有九貢故也以均財)
(節邦用者以九式竝舊有灋式/多少不得増減故云均節也)以官府之六敘正羣吏
一曰以敘正其位二曰以敘進其治三曰以敘作其事
四曰以敘制其食五曰以敘受其會六曰以敘聽其情
疏敘秩次也謂先尊後卑也治功狀也食禄之多少情
爭訟之辭音義(爭爭鬭/之爭)疏(釋曰凡言敘者皆是次敘先/尊後卑各依秩次則羣吏得)
(正故云正羣吏也一曰以敘正其位者謂若卿大夫士/朝位尊卑次列二曰以敘進其治者謂卿大夫士有治)
(職功狀文書進于上亦先尊後卑也三曰以敘作其事/者謂有所執掌起事亦先尊後卑也四曰以敘制其食)
(者謂制禄依爵命授之亦先尊後卑也五曰以敘受其/會者謂嵗終進會計文書受之亦先尊後卑也六曰以)
(敘聽其情者情謂情實則獄訟之情受聽斷之時亦先/尊後卑也注釋曰云秩次者謂尊卑之常各有次序也)
以官府之六屬舉邦治一曰天官其屬六十掌邦治大
事則從其長小事則專達二曰地官其屬六十掌邦敎
大事則從其長小事則專達三曰春官其屬六十掌邦
禮大事則從其長小事則專達四曰夏官其屬六十掌
邦政大事則從其長小事則專達五曰秋官其屬六十
掌邦刑大事則從其長小事則專逹六曰冬官其屬六
十掌邦事大事則從其長小事則專達注大事從其長
若庖人内外饔與膳夫共王之食小事專達若宮人掌
舍各為一官六官之屬三百六十象天地四時日月星
辰之度數天道備焉前此者成王作周官其志有述天
授位之義故周公設官分職以灋之音義(達干云/達決也)疏(釋/曰)
(六屬舉邦治者謂官盛任使立長官必當以屬官佐之/邦治得舉是以六官各有其屬六十故云官府之六屬)
(舉邦治也一曰天官謂大宰之官其屬六十謂宮正至/夏采皆掌治職故云掌治也云大事則從其長者謂若)
(膳夫鄭注云膳夫食官之長也則下庖人内外饔亨人/有事皆來諮白膳夫故云大事從其長也小事則專達)
(者謂若宮人掌舍無大事無長官可諮自專行事以下/五官皆此類也注釋曰云大事從其長若庖人内外饔)
(與膳夫共王之食者此竝共王食是同事故庖人已下/諮膳夫長官也云小事專達者若宮人掌舍直掌王之)
(行設梐枑之等二官竝是小事又不立長官當官行事/故云各為一官是專達也鄭直舉天官之内其事顯者)
(各言其一餘官若大府鄭云治藏之長地官司市鄭云/市官之長春官大司樂鄭云樂官之長夏官司甲鄭云)
(兵戈盾官之長如此之類其事甚多不可具陳也小事/則專達天官甚衆亦不可具言也云六官之屬三百六)
(十象天地四時日月星辰之度數者依周髀七曜皆云/周天三百六十五度四分度之一舉全數亦得云三百)
(六十也言地則與天配合四時言周天亦是地之數十/二月亦是周天之數日日行一度月日行十三度十九)
(分度之七日月所行亦在周天之數星辰謂二十八宿/十二次亦在周天數内皆不離三百六十五度四分度)
(之一耳天地四時日月星辰之度數所從言之異耳故/尚書洪範云五紀一曰嵗二曰月三曰日四曰星辰皆)
(别言之下以厯數總結之亦是類也云天道備焉者以/此三百六十官是天道備矣云前此者成王作周官其)
(志有述天授位之義者鄭依書傳云周公攝政三年滅/奄與滅淮夷同時又按成王周官成王既黜殷命滅淮)
(夷還歸在豐作周官則成王作周官在周公攝政三年/時周公制禮在攝政六年時故云前此者謂成王前於)
(此時作周官其志謂成王志意有述天授位之義即彼/周官云唐虞稽古建官惟百夏商倍之今予小子訓廸)
(厥官以立太師太傅太保兹惟三公論道經邦燮理隂/陽下又云古三孤及天地四時之官是其志有述天地)
(三百六十官位之義故周公設官分職法之也此鄭義/不見古文尚書故為此解若孔據古文尚書多士已下)
(竝是周公致政後成王之書周公攝政時淮夷奄與管/蔡同作亂成王即政後又叛成王親征之故云滅淮夷)
(還歸在豐作周官用人之法則彼/周官在此周禮後與鄭義異也)以官府之六職辨邦
治一曰治職以平邦國以均萬民以節財用二曰敎職
以安邦國以寧萬民以懐賔客三曰禮職以和邦國以
諧萬民以事鬼神四曰政職以服邦國以正萬民以聚
百物五曰刑職以詰邦國以糾萬民以除盜賊六曰事
職以富邦國以飬萬民以生百物注懐亦安也賔客來
共其委積所以安之聚百物者司馬主九畿職方制其
貢各以其所有音義(委於偽反下賙/委同積子賜反)疏(釋曰云以官府/六職辨邦治者)
(六官者各有職若天官治職地官敎職其職不同邦事/得有分辨故云以辨邦治也一曰治職者謂以平為義)
(也云以節財用者亦以制國用故也二曰敎職以安邦/國以寧萬民者安邦國與敎典同彼云擾萬民此云寧)
(萬民不同者上擾為馴馴則寧義無異也云懐賔客者/以有委積故賔客懐安也三曰禮職以和邦國以諧萬)
(民者此與上禮典同也云以事鬼神者以其主祭祀當/職之事也四曰政職以服邦國以正萬民者上政典云)
(平邦國均萬民不同者服由平定使之然則服亦平也/均與正義亦一也云以聚百物者鄭云司馬主九畿職)
(方制其貢貢即百物也五曰刑職以詰邦國以糾萬民/此與上刑典文同云除盜賊者有宼則罪之盜賊得除)
(故云除盜賊也六曰事職以富邦國以養萬民者上事/典以生萬民生則養也與上同此六職不云官府百官)
(與六典不同者以六職皆當職行事義不及逺故與六/典文異也注釋曰敎典共其委積者大司徒下有遺人)
(掌十里有廬廬有飲食之等故云共委積也云司馬主/九畿并引職方者司馬直主九畿無貢物之事故引其)
(屬職/方也)以官府之六聨合邦治一曰祭祀之聨事二曰賔
客之聨事三曰喪荒之聨事四曰軍旅之聨事五曰田
役之聨事六曰斂弛之聨事凡小事皆有聨注鄭司農
云大祭祀大宰贊玉幣司徒奉牛牲宗伯視滌濯涖玉
鬯省牲鑊奉玉齍司馬羞魚牲奉馬牲司宼奉明水火
大喪大宰贊贈玉含玉司徒帥六鄉之衆庶屬其六紖
宗伯為上相司馬平士大夫司宼前王此所謂官聨杜
子春㢮讀為施𤣥謂荒政弛力役及國中貴者賢者服
公事者老者疾者皆舍不以力役之事奉牲者其司空
奉豕與音義(弛尸氏反劉夲作施音弛杜作施涖音利/又音類鬯勑亮反鑊戸郭反齍音資鄉音)
(香屬音燭紖徐音𦙍劉音引/夲或作引相息亮反與音餘)疏(釋曰云以官府之六聨/合邦治者謂官府之中)
(有六事皆聨事通職然後國治得會合故云合邦治也/一曰祭祀之聨事三曰喪荒之聨事此二者鄭注具以)
(其二者顯著故特言之二曰賔客之聯事者鄭雖不言/案大宰大朝覲㑹同贊玉幣玉獻大司徒令野脩道委)
(積大宗伯朝覲㑹同則為上相大司宼云凡朝覲㑹同/前王唯大司馬不見有事司空又亾四曰軍旅之聨事)
(者以六軍軍将皆命卿田役亦然且大司徒云大軍旅/大田役以旗致萬民大司馬云大師建大常比軍衆中)
(春敎振旅之事六曰斂㢮之聨事者竝大宰任九職九/貢九賦司徒制貢小司徒令貢賦若通數小官則多矣)
(云凡小事皆有聨者謂司關云掌國貨之節以聨門市/之類是也注釋曰司農雖解祭祀及大喪二事皆不言)
(司空司空亡故也大祭祀唯大宰尊不奉牲宗伯不言/奉鷄司馬直言奉馬不兼言奉羊司宼不言奉犬皆略)
(不言可知杜子春㢮讀為施者若依施施是施惠事不/必連若為弛則於事廣矣故後鄭不從之𤣥謂荒政弛)
(力役者此經三曰喪荒荒謂年榖不熟大司徒有荒政/十二其中四曰弛力弛力役謂廩人嵗不能人二釜則)
(令移民就穀是時弛力役也鄉大夫云國中貴者謂有/官爵者賢者謂有徳行者服公事者謂若庶人在官者)
(老謂國中六十者疾者謂廢疾不堪役者皆舍不以力/役之事也云奉牲者其司空奉豕與者司空雖亡案五)
(行傳云聽之不聰時則有豕禍豕屬北方又說卦云坎/為豕是豕屬水故知司空奉豕無正文故云與以疑之)
(也/)以官府之八成經邦治一曰聽政役以比居二曰聽
師田以簡稽三曰聽閭里以版圖四曰聽稱責以傅别
五曰聽禄位以禮命六曰聽取予以書契七曰聽賣買
以質劑八曰聽出入以要㑹注鄭司農云政謂軍政也
役謂發兵起徒役也比居謂伍籍也比地為伍因内政
寄軍令以伍籍發軍起役者平而無遺脱也簡稽士卒
兵器簿書簡猶閲也稽猶計也合也合計其士之卒伍
閲其兵器為之要簿也故遂人職曰稽其人民簡其兵
器國語曰黄池之㑹吳陳其兵皆官師擁鐸拱稽版户
籍圗地圗也聴人訟地者以版圗決之司書職曰邦中
之版土地之圗稱責謂貸子傅别謂券書也聽訟責者
以券書決之傅傅著約束於文書别别為兩兩家各得
一也禮命謂九賜也書契符書也質劑謂市中平賈今
時月平是也要㑹謂計最之簿書月計曰要嵗計曰會
故宰夫職曰嵗終則令羣吏正嵗㑹月終則令正月要
傅别故書作傅辨鄭大夫讀為符别杜子春讀為傅别
𤣥謂政謂賦也凡其字或作政或作正或作征以多言
之宜從征如孟子交征利云傅别謂為大手書於一札
中字别之書契謂出予受入之凡要凡簿書之最目獄
訟之要辭皆曰契春秋傳曰王叔氏不能舉其契質劑
謂両書一札同而别之長曰質短曰劑傅别質劑皆今
之券書也事異異其名耳禮命禮之九命之差等音義
(政鄭音征司農如字比毗志反注同傅音附注同别彼/列反注同㑹古外反凡要會㑹計之字皆放此卒子忽)
(反下同閲音悦貸他代反著/直略反賈音嫁月平劉音病)疏(釋曰以官府之中有八/事皆是舊法成事品式)
(依時而行之將此八者經紀國之治政故云經邦治也/一曰聽政役以比居者八事皆聽者民事争訟當斷之)
(也政謂賦稅役謂使役民有爭賦稅使役則以地比居/者共聽之二曰聽師田以簡稽者稽計也簡閲也謂師)
(出征伐及田獵恐有違灋則當閲其兵器與人并算足/否三曰聽閭里以版圖者在六鄉則二十五家為閭在)
(六遂則二十五家為里閭里之中有爭訟則以户籍之/版土地之圖聽決之四曰聽稱責以傅别者稱責謂舉)
(責生子彼此俱為稱意故為稱責於官於民俱是稱也/爭此責者則以傅别券書決之五曰聽禄位以禮命者)
(禮命謂以禮命其人䇿書之夲有人爭禄之多少位之/前後則以禮命文書聽之也六曰聽取予以書契者此)
(謂於官直貸不出予者故云取予若争此取予者則以/書契券書聽之七曰聽賣買以質劑者質劑謂券書有)
(人爭市事者則以質劑聽之八曰聽出入以要會者嵗/計曰會月計曰要此出入者正是官内自用物有人爭)
(此官物者則以要會簿書聽之注釋曰政軍政後鄭不/從者若軍政自在大司馬聽之何得在此乎云比居謂)
(伍籍也者即司徒職五家為比出軍即五人為伍云因/内政寄軍令者謂在家五家為比五比為閭四閭為族)
(五族為黨五黨為州五州為鄉若出軍則家出一人則/還五人為伍是一比長還為伍長領之二十五人為兩)
(是一閭閭胥即為兩司馬領之以此言之至一鄉出一/軍軍将還是鄉大夫為之是因内政寄軍令此管子文)
(彼云作内政司農云因内政者讀字不同云簡稽士卒/兵器簿書者士卒謂車列甲士三人歩卒七十二人兵)
(器謂弓矢殳矛戈㦸皆有簿書故引遂人以證之也云/國語曰黄池之會者吳語吳晉争長吳人令曰伏兵甲)
(陳士卒百人為徹行行頭官帥擁鐸拱稽稽名籍也先/鄭為計計謂據名籍計之義合故引之也云版户籍者)
(後鄭下注亦云鄉户籍圖謂民之地圖故引司書版圖/以證之云責謂貸子者謂貸而生子者若今舉責即地)
(官泉府職云凡民之貸者以國服為之息若近郊民貸/則一年十一生利之類是也云傅傅著約束於文書别)
(者各得其一二字别釋後鄭不從者名為券書即是傅/著於文書可知後鄭傅别二字共為一事解之云禮命)
(謂九賜也者後鄭不從者九賜之言出自禮緯含文嘉/八命已上乃有九賜此所聽斷何得取八命已上解之)
(云書契符書也者謂官劵符璽之書此據官予民物何/得為符璽之書解之故後鄭不從也云質劑謂市中平)
(賈今時月平是也後鄭不從者地官質人云大市曰質/小市曰劑若今月平賈不合有兩名故不從也云月計)
(曰要嵗計曰會者官之出入有要會簿書計管故引宰/夫證之也鄭大夫讀傅别為符别後鄭不從又云傅别)
(故書作傅辨不從古書也𤣥謂政謂賦也賦則口率出/泉且與役同文皆是科稅之事也云凡其字或作政者)
(此經政役是也或作正者其字或有作正字者或作征/者即孟子云交征利及鄉大夫云皆征之是也云征䖏)
(多故鄭從征也孟子交征利者案孟子云孟子見梁惠/王王曰叟不逺千里而來亦将有以利吾國乎對曰何)
(必曰利亦有仁義而已矣王則曰何以利吾國大夫曰/何以利吾家士庶人曰何以利吾身上下交征利則國)
(危矣引之以證征是口税之法云傅别謂為大手書於/一札中字别之者謂於券背上大作一手書字札字中)
(央破之為二段别之云書契謂出予受入之凡要者此/予則取予謂若泉府云凡賒者祭祀無過旬日喪紀不)
(過三月及旅師云春頒秋斂賒取官物後還無生利之/事凡要亦是簿書也云凡簿書之最目獄訟之要辭皆)
(曰契者簿書之最目曰契即取予以書契是也獄訟之/要辭曰契即鄭引春秋傳者是也其春秋王叔氏事在)
(襄十年彼云王叔陳生與伯輿争政晉侯使士匄平王/室使王叔氏與伯輿合要王叔氏不能舉其契此即獄)
(訟之要辭曰契云質劑謂兩書一札同而别之長曰質/短曰劑者案地官質人云大市曰質小市曰劑鄭注大)
(市人民馬牛之屬用長券小市兵器珍異之物用短券/言兩書一札同而别之者謂前後作二券中央破之兩)
(家各得其一皆無手書字異於傅别故鄭云傅别質劑/皆今之券書也云禮命禮之九命之差等者謂若大宗)
(伯九儀從一命受職以至/九命作伯差等有九是也)以聽官府之六計弊羣吏之
治一曰廉善二曰廉能三曰廉敬四曰廉正五曰廉灋
六曰廉辨注聼平治也平治官府之計有六事弊斷也
既斷以六事又以㢘為夲善善其事有辭譽也能政令
行也敬不解于位也正行無傾邪也灋守灋不失也辨
辨然不疑惑也杜子春云㢘辨或為㢘端音義(弊必世/反治也)
(如字下文治其弛舍同斷丁亂/反下同解佳賣反邪似嗟反)疏(釋曰言六計弊羣吏/之治者六計謂善能)
(敬正灋辨六者不同既以㢘為夲又計其功過多少而/聼斷之故云六計弊羣吏之治也注釋曰云皆以㢘為)
(夲者此經六事皆先言㢘後言善能之等故知將㢘為/夲㢘者潔不濫濁也云善善其事有辭譽也者謂有善)
(事四方令聞辭譽也云能政令行也者謂雖無辭譽所/行政令得行也云敬不解於位也者謂敬其職位恪居)
(官次也云正行無傾邪也者以其行正直言公正無私/也云灋守灋不失也者謂依灋而行無有錯失也云辨)
(辨然不疑惑也者謂其人辨然於事分明無有疑惑之/事也杜子春云㢘辨或為㢘端者經夲或為㢘端後鄭)
(不從者若為端端亦正與㢘正為重故不從/引之在下者不苟違之亦得為一義故也)以灋掌祭
祀朝覲會同賔客之戒具軍旅田役喪荒亦如之注灋
謂其禮灋也戒具戒官有事者所當共疏(注釋曰言禮/灋謂七者皆)
(有舊灋依行若九式曰祭祀之式云戒具戒官有事所/當共也者此七事在大宰八灋中六曰官灋彼在八曰)
(官計上者以其彼有數故在上/此官法無數故退在六計下也)七事者令百官府共其
財用治其施舍聽其治訟注七事謂先四如之者三也
施舍不給役者七事故書為小事杜子春云當為七事
書亦為七事音義(共音恭禮夲供字皆/作共可以意求之)疏(釋曰言以灋/掌祭祀以下)
(七者皆是上六聫百官聫事通職者以其衆官共故經/云令百官府共其財用也然六聫之中不言朝覲㑹同)
(者以彼賔客中可以兼之以其朝覲㑹同還是諸侯賔/客之事此七事不言斂弛以其非七事中之大事故退)
(之在下注釋曰七事先四謂從祭祀至賔客云如之者/三也者從軍旅至䘮荒也云施舍不給役者上六聫注)
(引鄉大夫國中貴者賢者服公事者老者疾者是也云七/事故書為小事者與經不相當故杜子春從經為正也)
凡祭祀贊王幣爵之事祼將之事注又從大宰助王也
將送也祼送送祼謂贊王酌鬱鬯以獻尸謂之祼祼之
言灌也明不為飲主以祭祀唯人道宗廟有祼天地大
神至尊不祼莫稱焉凡鬱鬯受祭之啐之奠之音義(祼/古)
(亂反為于偽反稱/尺證反啐寸對反)疏(注釋曰案大宰職云祀五帝贊王/幣爵今此又云祭祀贊此三者謂)
(小宰執以授大宰大宰執以授王是相贊助故云又從/大宰助王也云将送也祼送送祼謂贊王酌鬱鬯以獻)
(尸者上云贊王幣爵據祭天而下别云祼将是據祭宗/廟且上大宰不言贊祼将則大宰不贊之故此注云贊)
(王酌鬱鬯也云明不為飲主以祭祀者朝踐已後尸乃/飲二祼為奠不飲故云不為飲主以祭祀云唯人道宗)
(廟有祼天地大神至尊不祼者據大宰祀五帝及大神/示亦如之皆不言祼此文又祼将在王幣爵之下明宗)
(廟有祼天地無祼且大宗伯祀天言禋祭社言血享大/神不灌者不用降神無妨用秬鬯必若然天地用八尊)
(直有五齊三酒不言秬鬯尊者以其幂人職天地八尊/者以與宗廟六彝相對為文鬯人職秬鬯不入彝尊則)
(别有尊矣不言者略耳不祼者覆載之徳其功尤盛欲/報之徳無可稱焉故無祼直加敬而已其牲用特其器)
(陶匏皆是質略之事故鄭云莫稱焉云凡鬱鬯受祭之/啐之奠之者謂王以圭瓚酌鬱鬯獻尸后亦以璋瓚酌)
(鬱鬯獻尸尸皆受灌地降神名為祭之向口啐之啐之/謂入口乃奠之於地也祭天地既言無灌案宗伯涖玉)
(鬯又案禮記表記云親耕粢盛秬鬯以事上帝上帝得/有秬鬯者案春官鬯人職掌共秬鬯下所陳社稷山川)
(等外神皆用秬鬯不用鬱廟言灌是亦天地無祼/也天地無人職用鬱鬯者唯有宗廟及祼賔客耳)凡賔
客贊祼凡受爵之事凡受幣之事注唯祼助宗伯其餘
皆助大宰王不酌賔客而有受酢大宗伯職曰大賔客
則攝而載祼疏(釋曰凡賔客贊祼者案大行人云上公/再祼而酢侯伯一祼而酢子男一祼不)
(酢謂諸侯來朝朝享既畢王禮之有贊灌酢之禮也云/凡受爵之事者謂上公與諸侯酢王之爵王受之云凡)
(受幣之事者謂廟中行三享享時璧以帛琮以錦致享/時有此受幣之事皆言凡者謂諸侯非一故言凡以廣)
(之也注釋曰言唯祼助宗伯者後引宗伯職者是也云/其餘皆助大宰者謂受爵幣二者皆助大宰賔客酢王)
(之時大宰於賔處受而授王王飲訖大宰受爵以授小/宰受幣之時亦王親受受以授大宰大宰以授小宰也)
(云王不酌賔客而有受酢者案燕禮使宰夫為主人是/君不酌臣於諸侯亦然受酢是飲酒之事臣不可代君)
(飲酒故有受酢之事也又引大宗伯職曰大賔客則攝/而載祼者案彼鄭注云載為也言為者攝酌獻耳拜送)
(則王也若然大宗伯非直攝王祼若上公再祼兼有后/祼之時大宗伯亦代后祼也拜送則后也拜乃恭敬之)
(事亦不可使/臣代之故也)喪荒受其含襚幣玉之事注春秋傳曰口
實曰含衣服曰襚凶荒有幣玉者賔客所賙委之禮音
義(襚音遂/賙音周)疏(釋曰喪謂王喪諸侯諸臣有致含襚幣玉/之事荒謂凶年諸侯亦有致幣玉之事上)
(大宰不言則此小宰專受之案禮記少儀云臣致襚於/君則曰致廢衣於賈人則諸侯臣皆得致含襚也注釋)
(曰云春秋傳者公羊文其含襚所用在死之時若既殯/之後亦容有致之灋故禮記雜記殯後諸侯遣使致含)
(襚賵之禮主人受之雖不及事容致厚意是以春秋左/氏秦人來歸僖公成風之襚亦在踰年後春秋不譏也)
(云凶荒有幣玉者賔客所賙委之禮者案小行人云若/國凶荒則令賙委之彼謂王家賙委諸侯法此謂諸侯)
(賙委王/家法也)月終則以官府之敘受羣吏之要注主毎月之
小計疏(釋曰月計曰要故每月月終則使官府致其簿/書之要受之當先尊後卑故言敘注釋曰言小)
(計對下經嵗會為大計也/若大㑹則下文冢宰平之)贊冢宰受嵗㑹嵗終則令羣
吏致事注使齎嵗盡文書來至若今上計音義(齎子兮/反上時)
(掌反/下同)疏(釋曰贊助也嵗計曰㑹言冢宰則據百官總焉/謂助冢宰受一嵗之計云嵗終則令羣吏致事)
(者謂使六官各致一年功狀將来考之故也注釋曰漢/之朝集使謂之上計吏謂上一年計㑹文書及功狀也)
正嵗帥治官之屬而觀治象之灋徇以木鐸曰不用灋
者國有常刑注正嵗謂夏之正月得四時之正以出敎
令者審也古者將有新令必奮木鐸以警衆使明聽也
木鐸木舌也文事奮木鐸武事奮金鐸音義(夏戸雅反/後放此)
疏(釋曰此則大宰周之正月之吉始和布之於天下至/此建寅正嵗之正月懸之於象魏其小宰亦助大宰)
(帥治官六十官之屬及萬民而觀治象之法使知當年/治政之法也其時小宰徇以木鐸以警衆曰不用灋者)
(國有常刑欲使之用命不犯刑也注釋曰知正嵗是夏/之正月者見凌人云正嵗十有二月令斬氷若正嵗是)
(建子周正即今之十月氷未堅不得斬之言正嵗得四/時之正周殷則不得以此推之諸言正嵗者皆四時之)
(正是建寅之月云古者将有新令必奮木鐸以警衆者/案禮記檀弓云自寝門至於庫門振木鐸曰舍故而諱)
(新彼及此文皆是有命奮木鐸警衆使明聽之事也云/木鐸木舌者鐸皆以金為之以木為舌則曰木鐸以金)
(為舌則曰金鐸也云文事奮木鐸者此文乃上檀弓并/明堂位曰振木鐸於朝天子之禮皆是也又云武事奮)
(金鐸者鼓人云金鐸通鼓大/司馬云兩司馬振鐸是也)乃退以宮刑憲禁于王宮
注憲謂表縣之若今新有法令云疏(注釋曰凡刑禁皆/出秋官今云憲禁)
(者與布憲義同故小宰得秋官/刑禁文書表而縣之於宮内也)令于百官府曰各修乃
職攷乃灋待乃事以聽王命其有不共則國有大刑注
乃猶女也疏(釋曰此經於職末當禀於大宰而/令百官謹于此數事以結之也)
宰夫之職掌治朝之灋以正王及三公六卿大夫羣吏
之位掌其禁令注治朝在路門之外其位司士掌焉宰
夫察其不如儀音義(治直吏反注及下之治贊治官/掌其治皆同朝直遥反後皆同)疏
(釋曰言掌治朝之法以正王及三公六卿大夫羣吏之/位者案司士云正朝儀之位辨其貴賤之等王南鄉三)
(公北面東上孤東面北上卿大夫西面北上王族故士虎/士在路門之右南面東上大僕大右大僕從者在路門之)
(左南面西上此羣吏即羣士是其位也掌其禁令即察其/不如儀耳注釋曰知此治朝在路門外者燕朝在路寢庭)
(外朝在庫門外其事希簡非常治政之所此云治朝是/常治事之朝故知是路門外夏官司士所掌者知察其)
(不如儀者宰夫與司士俱是下大夫非贊治/朝又見經云禁令知直察其不如儀式者也)敘羣吏之
治以待賔客之令諸臣之復萬民之逆注恒次敘諸吏
之職事三者之來則應使辨理之鄭司農云復請也逆
迎受王命者宰夫主諸臣萬民之復逆故詩人重之曰
家伯維宰𤣥謂復之言報也反也反報於王謂於朝廷
奏事自下而上曰逆逆謂上書疏(釋曰此宰夫次敘羣/吏諸臣等之治職即)
(以待賔客已下三事使之應答不闕於事也言以待賔/客之令此一者謂若大宗伯朝覲㑹同則為上相肆師)
(云大朝覲佐儐及大小行人掌客掌訝委人遺人之屬/皆是待賔客之官使辨理之也云諸臣之復此其二者)
(案夏官小臣職云掌三公及孤卿之復逆復逆並掌之/此不言逆者但宰夫直次之不掌事故於文略也又案)
(夏官大僕職云掌諸侯之復逆此諸臣中兼之此宰夫/恒敘大僕小臣等辨理此復逆之事也云萬民之逆此)
(三也者案夏官御僕職掌羣吏庶民之復逆彼羣吏與/此經羣吏為羣臣别故鄭彼注羣吏府史以下此不言)
(羣吏及復亦是文略也此宰夫次敘御僕使辨理府史/萬民復逆也注釋曰鄭司農云復請也逆迎受王命者)
(復是報白之義不得為請故後鄭不從又王命既出在/下受而行之不得云逆逆者向上之言不為向下之義)
(故後鄭亦不從云宰夫主諸臣萬民之復逆故詩人重/之曰家伯維宰者知彼宰非大宰而當此宰夫者維宰)
(在司徒下膳夫上故知是宰夫也此先鄭以官次第當/宰夫案鄭彼注冢宰掌建邦之六典皆卿也不從司農)
(者諸經單稱宰者皆大宰若宰夫無單言宰者故為大/宰解之若然大宰在司徒下者彼以權寵為次不以尊)
(卑故内史中大夫在膳夫上士之下師氏中大夫在趣/馬下士之下𤣥謂復之言報也反也者謂羣臣受王命)
(使臣行之訖反報於王故云朝廷奏事也云自下而上/曰逆者謂自上而下曰順故自下而上曰逆也言上書)
(者則今之上表也若然據夏官諸侯諸臣萬民皆復逆/竝有則此亦皆有上書奏事耳司農於此注復為請逆)
(為迎受王命後鄭不從及至夏官大僕先鄭注云復謂/奏事逆謂受下奏即與後鄭義同故彼後鄭從之若然)
(是先鄭兩解也案内豎云掌外内之通令凡小事鄭注/云内後六宮外卿大夫也使童豎通王内外之命給小)
(事者以其無與為禮出入便疾内外以大事聞王則大/事俟朝而自復若然何湏更有小臣等復逆乎然者一)
(日萬機或有俟朝自復有大事急促不得/待朝即須非時通傳使聞徹在上者也)掌百官府之
徴令辨其八職一曰正掌官灋以治要二曰師掌官成
以治凡三曰司掌官灋以治目四曰旅掌官常以治數
五曰府掌官契以治藏六曰史掌官書以贊治七曰胥
掌官敘以治敘八曰徒掌官令以徴令注别異諸官之
八職以備王之徴召所為正辟於治官則冢宰也治要
若嵗計也師辟小宰宰夫也治凡若月計也司辟上士
中士治目若今日計也旅辟下士也治數毎事多少異
也治藏藏文書及器物贊治若今起文書草也治敘次
序官中如今侍曹伍伯傳吏朝也徴令趨走給召呼音
義(藏才浪反注治藏同别彼列反辟/音譬夲亦作譬下皆同傳直專反)疏(釋曰言掌百官/府之徴令辨其)
(八職者謂總王朝三百六十官以備王之所徴召及施/令若不分别其職則徴召無所指斥故湏分辨三百六)
(十職也一曰正者正長也六卿下各有屬六十故六卿/稱正也云掌官灋者掌當官之灋也以治要者要謂大)
(計要也注釋曰自正已下為八職皆備王召呼則正亦/備王召呼及所為也言正辟於治官則冢宰也者以其)
(六卿異目或稱大宰或稱司徒之等尊卑相似正長也/每職各為一官之長故總謂之正也以其六者非一相)
(比辟故以辟言之今舉天官一官言之餘可知云治要/若嵗計也者案下文嵗終云會月終云要旬終云成此)
(嵗云要者但六卿下云要不云會以要當會處故以治/要為嵗計也云師辟小宰宰夫也者以下文四曰旅是)
(下士諸官皆名旅其下士之上有上士中士向上差次/當三曰司上士之上向上差次有小宰宰夫故知二曰)
(師當小宰宰夫也言辟者亦是六卿之下皆有此二者/若司徒之下小司徒鄉師之類故亦言辟也二者同名)
(師者亦是六者異目尊卑相次故同名師也云治凡若/月計者上要既當嵗㑹故治凡當月計曰要之處也云)
(司辟上士中士者此亦是題目有異若大司馬之下上/士曰輿司馬中士曰行司馬與諸官上士中士不同尊)
(卑相似故總謂之司馬以其各有職司也六官之下同/名司故亦云辟也云治目若今日計也者從治要向下)
(以次差之此治目當日計曰成之處故云今日計也云/旅辟下士也者此下士既無所兼故存本號曰旅亦是)
(六官下同號曰旅故亦曰辟也云治數毎事多少異也/者以上治目當日計此治數無數當下士稱旅理衆事)
(故以治數為毎事多少解之云治藏藏文書及器物者/其名曰府府者主以藏物故藏當司文書及當司器物)
(也云贊治若今起文書草也者起文書草乃後判決是/為贊治之法故稱贊治也云治敘次序官中者既有才)
(智為什長當次敘官中湏人驅役之處則科次其徒故/云次敘官中也云如今侍曹伍伯傳吏朝也者漢時五)
(人為伍伯長也是五人之長言傳吏朝者𫝊在朝羣吏/諸官事務於朝也胥為什長亦然故舉漢灋況之也云)
(徴令趨走給召呼者其徒止為在朝/趨走供給官人召呼使役之事也)掌治灋以攷百官
府羣都縣鄙之治乘其財用之出入凡失財用物辟名
者以官刑詔冢宰而誅之其足用長財善物者賞之注
羣都諸采邑也六遂五百家為鄙五鄙為縣言縣鄙而
六鄉州黨亦存焉乘猶計也財泉榖也用貨賄也物畜
獸也辟名詐為書以空作見文書與實不相應也官刑
在司宼五刑第四者音義(辟徐芳石反劉芳益反干云/不當也畜許又反見賢遍反)
疏(釋曰宰夫是句考之官故以治灋考百官府及羣都/縣鄙鄉遂之内治功善惡也言乘計其財用之出入)
(者謂上數處用官物者當乘計其用財之出入知其多/少云凡失財用物辟名者謂失官家財及用與物三者)
(而辟名者以官刑詔告冢宰長官誅責之也有足用用/之能足長財財又能長善物物又能善如此者賞之注)
(釋曰云羣都諸采邑也者謂大都小都家邑三處也云/六遂五百家為鄙五鄙為縣者遂人文云六鄉州黨亦)
(存焉者六遂在外尚考之六鄉在内考之可知不言者/舉外以包内也云乘猶計也者計者算灋乘除之名出)
(於此也云財泉榖也者上九賦斂財賄已釋訖云用貨/賄也者案内府云掌受九貢九賦九功之貨賄以待邦)
(之大用故知用中有貨賄也云物畜獸也者案獸人云/掌罟田獸辨其名物及春秋獻獸物又牧人云掌牧六)
(牲而阜蕃其物以此知物中有畜有獸也云辟名詐為/書以空作見文書與實不相應也者其人失財用物者)
(則詐為文書以空物作見在文書與實物不相應是罪/人也云官刑在司宼五刑第四者彼司宼掌五刑其四)
(曰官刑上能/糾職是也)以式灋掌祭祀之戒具與其薦羞從大宰
而眡滌濯注薦脯醢也羞庶羞内羞疏(釋曰言式灋者/謂祭祀大小皆)
(有舊法式依而戒敕使共具之云與其薦羞者謂亦戒/具之也云從大宰而眡滌濯者上大宰職已云祀五帝)
(眡滌濯此宰夫又從大宰眡之也注釋曰案儀禮鄉飲/酒鄉射燕禮諸單言薦者皆是脯醢故知此薦亦脯醢)
(云羞庶羞内羞者庶羞謂天子八豆諸侯六豆之等内/羞謂祭祀食後所加言内者少牢所謂房中之羞糗餌)
(粉餈/是也)凡禮事贊小宰比官府之具注比校次之音義(比/如)
(字注同戚/毗志反)疏(注釋曰上小宰於七事已言以灋掌戒具/此宰夫贊小宰校次之使知善惡是否也)
凡朝覲會同賔客以牢禮之灋掌其牢禮委積膳獻飲
食賔賜之飧牽與其陳數注牢禮之灋多少之差及其
時也三牲牛羊豕具為一牢委積謂牢米薪芻給賔客
道用也膳獻禽羞俶獻也飲食燕饗也鄭司農云飧夕
食也春秋傳曰飧有陪鼎牽牲牢可牽而行者春秋傳
曰餼牽竭矣𤣥謂飱客始至所致禮凡此禮陳數存可
見者唯有行人掌客及聘禮公食大夫音義(委於偽反/積子賜反)
(此二字相連皆同此音飲鄭徐於鴆反注同食音嗣注/飲食公食同飱音孫牽一夲作賔賜掌其飱牽干夲同)
(俶昌/六反)疏(釋曰上大宰云大朝覲會同彼言大謂朝覲為/會同而來今此朝覲不言大則朝覲自是四時)
(常朝及㑹同皆有賔客也云以牢禮之灋者五等諸侯/來朝天子待之自有常灋若大行人掌客者也云掌其)
(牢禮者下别言委積之等則此牢禮謂饔餼之禮若然/委積是賔未至時在道所設聘禮云聘日致饔則饔餼)
(是朝日致之矣今在委積上者以饔餼是禮之大者故/先言之且委積非直賔來時共之賔去亦共之在下亦)
(其宜若然飱牢皆殺而云飧牽者以掌客云積視飧牽/據積而言之也注釋曰云牢禮之灋多少之差者案大)
(行人上公饔餼九牢饗禮九獻食禮九舉此等其侯伯/降二等以七為節子男又降二等以五為節也又掌客)
(云上公飱五牢五積侯伯飱四牢四積子男飱三牢三/積是其數也云及其時也者案聘禮云賔至大夫帥至)
(于館即言宰夫朝服設飱又云聘日致饔即天子待諸/侯亦然其委積者從來至去在道而設之竝是時也若)
(然此等之禮竝是掌客所主今此復言之者此宰夫雖/非正職以其主陳之當知其數故言之耳云三牲牛羊)
(豕具為一牢者此依聘禮卿韋弁歸饔餼於舘之時有/五牢餁一牢設於西階腥二牢設於東階牽二牢陳於)
(門内之西北首以牛一羊一豕一稱牢此既以經牢禮/為饔餼故還引聘禮順饔餼以證之也云委積謂牢米)
(薪芻給賔客道用也者依掌客云積視飱牽飱有芻薪/及米明委積在道所設亦有芻米薪蒸也且地官遺人)
(云十里有廬廬有飲食三十里有宿宿有委五十里有/市市有積是其委積給客道用也云膳獻禽羞俶獻也)
(者此聘禮記文彼注云禽羞謂成熟有齊和者俶獻四/時珍美新物也俶始也言其始可獻也聘義謂之時賜)
(是也云飲食燕饗也者鄭以燕饗解飲食既是飲入燕/饗中不解經中食為食禮者經中言食則食禮自明今)
(云飲食燕者欲見飲入燕禮可知饗中又兼燕與食以/其饗有米有酒故也司農云飱夕食也者先鄭以飱字)
(夕下為之即為夕食但客至即設不要待夕故後鄭不/從也云春秋傳曰飱有陪鼎者左氏昭五年楚薳啟疆)
(曰宴有好貨飱有陪鼎是也云春秋傳曰餼牽竭矣者/左氏僖三十三年鄭皇武子辭秦客杞子等云唯是脯)
(資餼牽竭矣是也𤣥謂飧客始至所致禮者此易先鄭/案聘禮客始至大夫帥至于舘宰夫朝服設飧不待至)
(夕也云凡此禮陳數存可見者唯有行人掌客及聘禮/公食大夫者以儀禮三千條内具有諸侯之禮俱亡滅)
(者多今存可見者周禮之内有大行人掌客是待諸侯/之禮儀禮之内有聘禮公食大夫是待聘客之灋皆有)
(陳數考校/可知也)凡邦之弔事掌其戒令與其幣器財用凡所
共者注弔事弔諸侯諸臣幣所用賻也器所致明器也
凡喪始死弔而含襚葬而賵贈其間加恩厚則有賻焉
春秋譏武氏子來求賻音義(賻音附賵/孚仲反)疏(釋曰弔謂王/使人弔諸侯)
(自弔諸臣湏從王行者并有贈喪之具百官當共故宰/夫總戒令之與其幣噐財用凡所共者也注釋曰案大)
(宗伯云以喪禮哀死亡禮記檀弓曰君臨臣喪巫祝桃/茢執戈惡之也天子之禮弔諸臣之法春秋左氏王使)
(榮叔歸含且賵是有弔灋故云弔諸侯諸臣也云幣所/用賻也者案公羊傳口實曰含車馬曰賵衣服曰襚幣)
(不入含襚賵中故知是賻也云噐所致明噐也者案儀/禮既夕禮云若就噐則坐奠于陳注云就猶善也贈無)
(常唯翫好則此贈與人亦是賔客就噐而云明噐者相/對言之則檀弓云竹不成用瓦不成味木不成斵琴瑟)
(張而不平之等是主人之明器賔客所致者謂之就器/就成也謂善作之名為就器總而言之皆是神明死者)
(之器故此就器亦名明器也云凡喪始死弔而含襚葬/而賵贈其間加恩厚則有賻焉言此者欲見賻非正禮)
(其賻乃是於死者恩厚乃加之故禮記云弔喪不能賻/不問其所費是恩厚之義也云春秋譏武氏子來求賻)
(者隱公三年公羊文案公羊云武氏子來求賻何以書/譏何譏爾喪事無求求賻非禮何休云禮本為有財者)
(制有則送之無則致哀而已不當求求則皇皇傷孝子/心盖通於下何休云云爾者嫌天子財多不當求下財)
(少可求故明皆不當求鄭引此者見王於諸侯諸臣有/歸賻爾諸侯諸臣亦不得求也顔路請子之車孔子不)
(與亦是不合/求故抑之也)大喪小喪掌小官之戒令帥執事而治之
注大喪王后世子也小喪夫人以下小官士也其大官
則冢宰掌其戒令治謂共辨音義(辨簿/蒐反)疏(釋曰其小官/士以下則此)
(宰夫戒令諸官有事者也注釋曰大宰云大喪贊贈玉/含玉宗伯云朝覲㑹同則為上相大喪亦如之鬱人鬯)
(人俱云大喪之渳典瑞云大喪共飯玉含玉彼皆據喪/唯司宼云大喪前王以為嗣王皆不為后世子喪者彼)
(皆不對小喪此大喪對小喪亦王所由服故注為王后/世子也此不言庶子文不具云小官士也者宰夫下大)
(夫所掌而言小官明是士可知云其大官則冢宰掌其/戒令者冢宰不言者文不具云治謂共辨者謂當職合)
(共者供/辨之)三公六卿之喪與職喪帥官有司而治之凡諸
大夫之喪使其旅帥有司而治之注旅冢宰下士疏(釋/曰)
(三公六卿喪尊故宰夫與春官職喪帥其於喪家有事/官有司而治之治之亦謂共辨之大夫之喪卑宰夫不)
(自為使在已之下其旅三十有二人帥有事/於喪家之有司而治之治之亦謂共辨之也)歲終則令
羣吏正歲會月終則令正月要旬終則令正日成而以
攷其治治不以時舉者以告而誅之注歲終自周季冬
正猶定也旬十日也治不時舉者謂違時令失期㑹音
義(㑹如/字)疏(釋曰言周之嵗終十二月則令羣吏羣吏則/六十官正嵗㑹正猶定也謂一年會計文書)
(總句考之嵗計曰㑹也月終則令正月要者謂毎月終/則令羣吏正其月要月要謂月計曰要也旬終謂毎旬)
(終則令羣吏正其日成日成謂日計曰成也云而以攷/其治者言㑹要成總考之云治不以時舉者謂文書稽)
(滯者故鄭云違時令失期㑹也云以告而誅之者謂告/冢宰而誅責之也注釋曰知嵗終是周之季冬者以其)
(正月之吉始和彼正月是周之正月始和布治于天下/至今嵗終考之是一嵗之終故知非夏之嵗終也云正)
(猶定者以其文書定乃可攷之故為定也云旬十日也/者上文云前期十日小宰云旬有一日旬與十日正同)
(故知旬/十日也)正歲則以灋警戒羣吏令脩宮中之職事注警
勅戒之言鄭司農云正嵗之正月以灋戒勅羣吏音義
(警京/領反)疏(釋曰正嵗乃夏之正月是其嵗始故以灋/警戒羣吏令脩宮中之職事以謹勅之也)書其
能者與其良者而以告于上注良猶善也上謂小宰大
宰也鄭司農云若今時舉孝㢘賢良方正茂才異等疏
(釋曰上云令脩宮中之職事則此謂宫中諸吏也正嵗/之正月則豫選之擬至嵗終當舉之也注釋曰知上是)
(小宰大宰者以其承上文嵗始未是賞時且長自告于/王知上非王是小宰大宰先鄭云若今舉孝㢘者謂孝)
(弟㢘潔賢良即經中良者謂有賢行而良善也云方正/者人雖無别行而有方幅正直者也云茂才者漢光武)
(諱秀時號為茂才即經云能者也云異等者四科不同/等級各異故云異等此經據宮中子弟先鄭所云不要)
(宮中之人引/之況義耳)
宮正掌王宮之戒令糾禁注糾猶割也察也疏(注釋曰/案下經)
(王宮中有官府故掌王宮之戒令之事有過/失者已發則糾而割察之其未發則禁之也)以時比宮
中之官府次舍之衆寡注時四時比校次其人之在否
官府之在宮中者若膳夫玉府内宰内史之屬次諸吏
直宿若今部署諸廬者舍其所居寺音義(比徐芳履反/一音毗志反)
(注下並同宿戚如/字劉息就反下同)疏(釋曰以四時校比宮中見住在王/宮中者之官府及宿衛者次舍之)
(衆寡也注釋曰此時是㝷常事故為四時解之案地官/鄉師云以嵗時廵國及野而賙萬民之囏阨鄭彼注時)
(随其事之時不為四時解者彼據囏阨非常故為随其/事之時不得為四時也云官府之在宮中者若膳夫玉)
(府等者以其言在宮中之官府是執掌重事美物及飲/食乃得在王宮故知是此人等云次諸吏直宿若今時)
(部署諸廬者此次謂若匠人云外有九室九卿治之即/詩云適子之館兮鄭云卿士所之之館在天子之宮中)
(如今部署諸廬彼二者與此次為一物此據宮中之官/府下宮伯云授八次八舍鄭注衛王宮者彼據宮中官)
(府子弟云舍其所居寺者寺/即舍也是官府退息之處)為之版以待注鄭司農云
為官府次舍之版圖也待待比也𤣥謂版其人之名籍
待待戒令及比疏(釋曰版謂宿衛人名籍謂宮正執籍/校比之也注釋曰先鄭以版為官府)
(次舍之版圖者先鄭於八成注云版名籍圖地圖此注/連言圖其版即名籍與後鄭義同後鄭以為人名籍者)
(増成先/鄭義也)夕撃柝而比之注夕莫也莫行夜以比直宿者
為其有解惰離部署鄭司農云柝戒守者所撃也易曰
重門撃柝以待暴客春秋傳曰魯擊柝聞於邾音義(柝/吐)
(各反莫音暮夲亦作暮行下孟反為于偽反下注皆同/解佳賣反惰徒臥反離力智反重直龍反聞音問又如)
(字/)疏(釋曰既得名籍至夕暮撃柝校比之恐其解惰也/注釋曰後鄭云莫行夜以比直宿者謂直宿即坐)
(持更之人則行夜者撃柝校比直宿人故先鄭云柝戒/守者所撃也易曰者是易繋辭文彼又云蓋取諸豫鄭)
(𤣥注云豫坤下震上九四體震又互體有艮艮為門震/日所出亦為門重門象艮又為手巽爻也應在四皆木)
(也手持二木也手持二木以相敲是為撃柝撃柝為守/備警戒也四又互體為坎坎為盜五離爻為甲胄戈兵)
(盜謂持兵是暴客也又以其卦為豫有守備則不可自/逸是也云春秋傳曰者左氏哀七年秋魯伐邾茅成子)
(請告于吳不許曰魯撃柝聞於邾吳二千里/不三月不至何及於我引之證撃柝之義也)國有故則
令宿其比亦如之注鄭司農云故謂禍災令宿宿衛王
宮春秋傳曰忘守必危况有災乎𤣥謂故凡非常也文
王世子曰公有出疆之政庶子以公族之無事者守於
公宮正室守大廟諸父守貴宮貴室諸子諸孫守下宮
下室此謂諸侯也王之庶子職掌國子之倅國有大事
則帥國子而致於大子唯所用之者令宿之事蓋亦存
焉音義(守手又反又音手下文/同疆居良反倅七内反)疏(釋曰有故有災禍及/王時出行不在皆是)
(也云則令宿其比亦如之者亦如比夕撃柝已上之事/與平常同也注釋曰先鄭引春秋傳者左氏昭十八年)
(夏五月宋衛陳鄭災子産授兵登陴子大叔曰晉無乃/討乎子産曰小國忘守則危况有災乎彼為則先鄭云)
(必讀字不同也𤣥謂故凡非常也文王世子曰公有出/疆之政者謂出朝覲也云庶子以公族之無事者守於)
(公宮者此言與下為目庶子謂諸侯庶子之官掌卿大/夫士之適子并掌公家之事云正室守太廟者謂公族)
(之内適子名為正室使守大廟大廟尊故也云諸父守/貴宮貴室者謂同族諸為父行者貴宮貴室同為路寝)
(路寝對大廟生人之尊也云諸子諸孫者亦謂同族之/内諸為子行孫行者也云守下宮下室者下宮謂親廟)
(四下室謂燕寝也云此謂諸侯也者謂文王世子文是/諸侯灋也云王之庶子職掌國子之倅已下者是夏官)
(諸子職文云庶子者諸庶一也於諸侯即為庶子於天/子則為諸子今因諸侯言庶子其實夏官所云是諸子)
(職也彼鄭注倅謂副倅之倅國子謂諸侯卿大夫士之/子也云國有大事則帥國子而致於大子唯所用之者)
(彼云大事宼戎之事卿大夫士之子屬大子故唯大子/所使用也彼是甲兵不云宿衛故鄭云令宿之事盖亦)
(存焉存焉者宿衛之事亦在唯所用中引之言欲見國/有故中有王出疆廵守征伐皆湏令宿増成先鄭義也)
辨外内而時禁注鄭司農云分别外人内人禁其非時
出入音義(别彼/列反)疏(釋曰先鄭云分别外人内人禁其非/時出入者謂住在王宮中有卿大夫)
(士等外人謂男子内人謂婦女皆是也此男女自相對/為外人内人其内人非謂宰職所云内人是刑女在宮)
(中者/也)稽其功緒糾其徳行注稽猶考也計也功吏職也
緒其志業音義(行下/孟反)疏(釋曰緒業也宫正考計其宮中/卿大夫士功狀及職業多少糾)
(察其在身為德施/之為行二者也)幾其出入均其稍食注鄭司農云幾
其出入若今時宮中有罪禁止不得出亦不得入及無
引籍不得入宮司馬殿門也𤣥謂幾呵其衣服持操及
疏數者稍食禄稟音義(呵呼何反又音何操七/曹反數音朔稟彼錦反)疏(注釋/曰先)
(鄭引今時者謂漢灋言引籍者有門籍及引人皆得出/入也又云司馬殿門者漢宮殿門毎門皆使司馬一人)
(守門比千石皆號司馬殿門也𤣥謂幾呵其衣服持操/及疏數者案閽人云喪服凶器不入宮潛服賊器不入)
(宮竒服怪民不入宮司門云幾出入不物者謂衣服視/占不與衆同及所操物不如品式者職雖不同皆是守)
(禁此經直云幾其出入明知兼有此呵其衣服持操及/疏數此増成司農義也云稍食禄稟者稍則稍稍與之)
(則月俸是也則下士食九人中士倍下士上士倍中/士大夫倍上士之類其禄與之米稟故云禄稟也)去
其淫怠與其奇衺之民注民宮中吏之家人也淫放濫
也怠懈慢也竒衺譎觚非常音義(去起呂反竒音羇徐/去宜反衺似嗟反亦)
(作邪譎古穴/反觚音孤)疏(注釋曰此一經竝是吏之民云淫放濫/也怠解慢也者為此惡行也云民宫中)
(吏之家人也者吏即宅在宮中卿大夫士其家人為此/惡行也者使之不為即是去也此民謂若秋官隸民之)
(類云竒衺譎觚非常者兵書有譎/觚之人謂譎詐桀出觚角非常也)會其什伍而敎之道
藝注五人為伍二伍為什㑹之者使之輩作輩學相勸
帥且寄宿衛之令鄭司農云道謂先王所以敎道民者
藝謂禮樂射御書數音義(會如字注同敎道/徒報反下道導同)疏(注釋曰/宮正掌)
(宮中卿大夫士亦兼掌子弟㑹謂㑹合其宮中子弟使/之以五人為伍二伍為什必會合之者欲使之宿衛時)
(語言相體服容相識是其輩作也及其學問又相親及/切瑳琢磨是其輩學總是相勸帥也云且寄宿衛之令)
(者管子云因内政寄軍令在家時五家為比在軍還五/人為伍之類此亦五人為伍二伍為什使之輩學似若)
(在家也因使之宿衛以寄軍令也先鄭云道謂先王所/以敎道民者謂若保氏云掌飬國子以道而敎之六藝)
(道則師氏三徳三行也藝謂禮/樂射御書數亦保氏職文也)月終則㑹其稍食歲終
則㑹其行事注行事吏職也疏(釋曰稍食謂宮中官府/等月禄故至月終會計)
(之歲終則會計行事/吏職當考知功過也)凡邦之大事令于王宮之官府次
舍無去守而聽政令注使居其處待所為疏(釋曰邦有/大事謂國)
(之大事在祀與戎則令于王宮之官府次舍無去守謂/使之皆在次舍不得去部所守而聽待政令湏有所為)
春秋以木鐸脩火禁注火星以春出以秋入因天時而
以戒疏(釋曰春謂季春秋謂季秋二時火星出入之時/以木鐸警衆使脩火禁也注釋曰火星則心星)
(也公羊謂之大辰服注春秋云火出於夏為三月於商/為四月於周為五月故云以春出也季秋昏時伏於戍)
(火星入故云以秋入云因天時而以戒者此火謂陶冶/鑄銅之火因天出火民則為之因天入火民則休之故)
(云因天時戒之也此施火謂宮正於宮中特宜慎火故/脩火禁夏官司爟云掌行火之政令四時變國火以救)
(時疾下又云時則施火令為禁萊之時故脩火禁也秋/官司烜云中春以木鐸脩火禁于國中注云為季春将)
(出火也火禁謂用火之處及備風燥是二月/預脩之三月重掌事各有所為不相妨也)凡邦之事
蹕宮中廟中則執燭注鄭司農讀火絶之云禁凡邦之
事蹕國有事王當出則宮正主禁絶行者若今時衛士
填街蹕也宮中廟中則執燭宮正主為王於宮中廟中
執燭𤣥謂事祭事也邦之祭社稷七祀於宮中祭先公
先王於廟中隸僕掌蹕止行者宮正則執燭以為明春
秋傳曰有大事于大廟又曰有事于武宫音義(蹕音畢/徐又音)
(痺讀戚如字徐音/豆填音田街音佳)疏(釋曰凡邦之事謂祭祀之事王當/出入來徃時隸僕與王蹕止行人)
(於宮中及廟中也王出向二處當寝晨而行爾時則宮/正為王執燭為明也注釋曰先鄭讀火絶之則火字向)
(上為句也其禁自與凡邦之事蹕共為一句宮正既不/掌蹕事若如先鄭所讀則似宮正為王蹕非也云宮中)
(廟中則執燭者若不以邦之事與此宮中為一事則宮/中廟中何為事而遣宮正執燭乎亦非也又云若今時)
(衛士填街蹕也者漢儀大駕行幸使衛士填塞街巷以/止行人備非常也𤣥謂事祭事也者謂在宮中廟中二)
(處皆有祭事也云邦之祭社稷七祀於宮中者小宗伯/云左宗廟右社禝在宮中中門之外也依祭灋王為羣)
(姓立七祀曰司命曰中霤曰國行曰國門曰泰厲曰户/曰竈案司門云凡嵗時之門受其餘則此七祀等是為)
(羣姓所立者不在宮中也祭灋又云王自為立七祀者/此則禱祀在宮中者也云春秋傳曰有大事于大廟者)
(左氏文二年秋八月丁卯大事于大廟是也云又曰有/事於武宮者昭十五年春二月癸酉有事於武宫鄭引)
(此者欲見隸僕蹕于宮中亦得兼廟中故公羊云/魯公稱世室羣公稱宮則天子之廟亦有宮稱也)大喪
則授廬舍辨其親疏貴賤之居注廬倚廬也舍堊室也
親者貴者居倚廬疏者賤者居堊室雜記曰大夫居廬
士居堊室音義(倚於/綺反)疏(釋曰大喪謂王喪臣子皆為之/斬衰則同廬舍所居則異也云)
(授廬舍者總諸臣而辨其親疏貴賤之居異也注釋曰/廬倚廬也者謂於路門之外東壁倚木為廬云舍堊室)
(也者舍對廬故為堊室堊室者兩下為之與廬異故名/堊室也云親者貴者居倚廬者親謂大功以上貴謂大)
(夫以上二者居倚廬云疏者賤者居堊室者疏謂小功/緦麻賤謂士二者居堊室知義如此者以經云辨其親)
(疏貴賤明當如此解之也又引雜記者彼是諸侯之臣/其大夫居廬士居堊室彼注士居堊室亦謂邑宰也朝)
(廷之士亦居廬引之者證貴者居廬賤者居堊室一邉/之義耳其實彼諸侯禮不辨親疏貴賤而别其逺近竝)
(為天子/之臣也)
宮伯掌王宮之士庶子凡在版者注鄭司農云庶子宿
衛之官版名籍也以版為之今時鄉户籍謂之户版𤣥
謂王宮之士謂王宮中諸吏之適子也庶子其支庶也
音義(適丁/厯反)疏(釋曰宮伯掌王宮中卿大夫之適子庶子/士之適子也凡在版者子弟皆有名籍以)
(擬校比也注釋曰鄭司農云庶子宿衛之官謂若夏官/諸子職後鄭不從者彼諸子是下大夫此宮伯中士不)
(合掌之故不從也𤣥謂王宮之士謂宮中諸吏之適子/也者吏謂卿大夫士之總號云庶子其支庶也者以其)
(宮正掌宮中官府宮伯掌其子弟故也案大司馬云王/弔勞其士庶子文與此同鄭彼注云弔其死者勞其傷)
(者庶子卿大夫之子從軍者彼士為卿大夫士庶子為/卿大夫之子則兼適庶與此不同者彼更無弔勞卿大)
(夫士身故上為卿大夫庶子中兼適庶/是鄭望文以為義故注與此不同也)掌其政令行其
秩敘作其徒役之事注秩禄稟也敘才等也作徒役之
事大子所用疏(釋曰宮伯既掌士庶子所以有政令盡/掌之也行其秩敘者秩謂依班秩受禄)
(敘者以才藝髙下為次第作其徒役者/士庶子屬大子随其所用使役之也)授八次八舍之
職事注衛王宮者必居四角四中於徼候便也鄭司農
云庶子衛王宮在内為次在外為舍𤣥謂次其宿衛所
在舍其休沐之處音義(徼古弔反/便婢面反)疏(注釋曰言衛王宮/者必居四角四中)
(者以其言八似若八方為四方四維然故以四角四中/解之必於八所以為次舍者相徼察來徃候望皆便故)
(次舍皆八也司農云庶子衛王宮在内為次在外為舍/者庶子義上已破訖先鄭意内次外舍有所隔絶故後)
(鄭不從也𤣥謂次其宿衛所在者謂宿衛之處稍在前/為之館也舍者若掌舍之舍亦舍息休止之處故鄭謂)
(休沐之/處也)若邦有大事作宮衆則令之注謂王宮之士庶
子於邦有大事或選當行疏(釋曰事亦謂寇戎之事作/起也謂起宮中之衆使士)
(庶子行則宮/伯戒令之)月終則均秩歲終則均敘以時頒其衣裘
掌其誅賞注頒讀為班班布也衣裘若今賦冬夏衣音
義(頒音/班)疏(釋曰月終則均其秩秩禄稟則與宮正均稍/食亦一也歲終則均敘與宮正則異彼宮中)
(官府故會其行事此其子弟故均其敘敘即上注才等/也以時頒其衣裘夏時班衣冬時班裘掌其誅賞者士)
(庶子有功則賞之有罪即誅之也注/釋曰賦班也班之與賦皆賜授之義)
　
　
　
　
　
　
　
　
　周禮注疏卷三
　周禮注疏卷三考證
小宰之職疏内掌蘭䑓圖籍○掌監夲訛堂今改正
以官府之六聨合邦治六曰斂㢮之聨事○㢮字石經
　作弛
　疏此經二曰喪荒○二字按經文當作三今改正
以官府之八成經邦治注稱責謂貸子○貸子監夲作
　貸予誤(臣照/)按貸予亦可通但疏云舉責生子又云
　謂貸而生子者則必子字也今改正
以灋掌祭祀朝覲㑹同賔客之戒具軍旅田役䘮荒亦
　如之○此節疏文監夲錯簡在下節今訂正
凡祭祀疏用鬱鬯者唯有宗廟及祼賔客耳○監夲脱
　鬱字今依鬱人職文増正
宰夫之職疏王族故士虎士在路門之右○虎士監夲
　訛作處功今据司士職文改正
敘羣吏之治疏鄭注云内後六宮外卿大夫也○後内
　豎職注作后
大䘮小䘮注治謂共辨○辨即辦字也漢以前未有辦
　字一字而兩用之周官儀禮注皆然
宮正國有故則令宿其比亦如之注諸父守貴宮貴室
　○宫監夲訛作公今据文王世子改正
辨外内而時禁疏此男女自相對為外人内人○女監
　夲訛作子今据上文内人謂婦女句改正
幾其出入注禁止不得出○得監夲訛作能今改正
　
　
　
　
　
　
　
　
　周禮注疏卷三考證
欽定四庫全書
　周禮注疏卷四
　　漢鄭氏注　唐陸徳明音義　賈公彦疏
膳夫掌王之食飲膳羞以養王及后世子注食飯也飲
酒漿也膳牲肉也羞有滋味者凡養之具大略有四音
義(食音嗣注及下食用公食/同飯扶萬反依字作飰)疏(釋曰云膳夫掌王之食/飲者此一經以其職首)
(故略舉其目下别敘之云以養王及后世子者舉尊者/而言其實羣臣及三夫人已下亦養之注釋曰云食飯)
(也者即下文云食用六榖是也云飲酒漿也者即下文/飲用六清是也下文不言酒文略也云膳牲肉也者即)
(下文云膳用六牲是也云羞有滋味者即下文云羞用/百有二十品是也下文仍有珍用八物醬用百有二十)
(罋不言之者此舉大者珍醬是饋之小者略而不/言故鄭云凡養之具大略有四是舉以為目也)凡王
之饋食用六榖膳用六牲飲用六清羞用百二十品珍
用八物醬用百有二十罋注進物於尊者曰饋此饋之
盛者王舉之饌也六牲馬牛羊豕犬雞也羞出於牲及
禽獸以備滋味謂之庶羞公食大夫禮内則下大夫十
六上大夫二十其物數備焉天子諸侯有其數而物未
得盡聞珍謂淳熬淳毋炮豚炮牂擣珍漬熬肝膋也醬
謂醯醢也王舉則醢人共醢六十罋以五韲七醢七菹
三臡實之醯人共韲菹醯物六十罋鄭司農云羞進也
六榖稌黍稷粱麥苽苽雕胡也六清水漿醴䣼􁎳􁊭音
義(罋徐劉音瓮屋貢反饌仕眷反盡津忍反淳之純反/下同熬五刀反毋莫胡反一音武由反炮歩交反牂)
(作郎反擣丁老反膋了彫反韲作西反臡劉奴兮反徐/耳齊反稌音杜徐他古反苽古吳反䣼本又作涼力羊)
(反徐力放反􁎳於美反徐於/計反􁊭以支反劉書支反)疏(注釋曰鄭云進物於尊/者曰饋者據此文云王)
(之饋及少牢特牲皆云饋食是進物於尊者曰饋鄭注/玉府云通行曰饋者彼對獻是進物於尊則饋是通行)
(也云此饋之盛者王舉之饌者下文云王日一舉鼎十/有二是王舉之饌也云六牲馬牛羊豕犬雞者此依爾)
(雅釋畜亦是將用之曰牲也云羞出於牲及禽獸者釋/經羞用百有二十品此羞庶羞皆出於牲及禽獸案公)
(食大夫下大夫十六豆中從膷臐膮已下皆出於牲不/見有出禽獸者上大夫加以雉兔鶉鴽此則出禽獸也)
(以其有牲及禽獸故云備滋味謂之庶羞也引公食大/夫禮及内則二文俱言十六豆是下大夫禮内則云雉)
(兔鶉鴽四豆添前十六則二十是上大夫禮云其物備/數焉者此上下大夫禮其物備有焉云天子諸侯有其)
(數者此經云百有二十者是天子有其數掌客云上公/食四十侯伯三十二子男二十四是諸侯有其數也又)
(云而物未得盡聞者言未盡聞則少有聞所聞者謂天/子諸侯之數皆從上大夫二十豆上加之則二十豆聞)
(之矣内則云牛脩及爵鷃蜩范芝栭已下三十一物鄭/注云皆人君燕食所加庶羞也周禮天子羞用百有二)
(十品記者不能次録亦是有其物未盡聞也云珍謂淳/熬已下皆内則文案内則淳熬煎醢加于陸稻上沃之)
(以膏曰淳熬淳毋煎醢加於黍食上沃之以膏曰淳毋/毋模也炮取豚若牂刲之刳之實棗於其腹中編萑以)
(苴之塗之以墐塗炮之塗皆乾擘之濯手以摩之去其/皽為稻粉糔溲之以為酏以付豚煎諸膏膏必滅之鉅)
(鑊湯以小鼎薌脯於其中使其湯毋滅鼎三日三夜毋/絶火而後調之以醯醢擣珍取牛羊麋鹿麕之肉必脄)
(每物與牛若一捶反側之去其餌熟出之去其皽柔其/肉漬取牛羊肉必新殺者薄切之必絶其理湛諸美酒)
(期朝而食之以醢若醯醷為熬捶之去其皽編萑布牛/肉焉屑桂與薑以灑諸上而鹽之乾而食之施羊亦如)
(之肝膋取狗肝一幪之以其膋濡炙之舉燋其膋不蓼/也是為八珍彼有糝與餰彼是羞豆之實非珍故不取)
(云醬謂醯醢也者醬是總名知醬中兼有醯醢者經云/百有二十罋醢人共醢六十罋醯人共醯物六十罋故)
(鄭注醯人兼引之其五韲七醢等就醢人具釋鄭司農/云六穀知有稌黍稷粱麥苽者據食醫而知云苽彫胡)
(也者南方見有苽米一名彫胡異方語/云六清水漿醴䣼􁎳酏者漿人文也)王日一舉鼎十
有二物皆有俎注殺牲盛饌曰舉王日一舉以朝食也
后與王同庖鼎十有二牢鼎九陪鼎三物謂牢鼎之實
亦九俎音義(朝如字下奉朝/同陪徐蒲來反)疏(釋曰言王日一舉者謂/一日一大牢云鼎十有)
(二者案禮記郊特牲鼎俎奇而籩豆偶者謂正鼎九陪/鼎三即是奇數總而言之即十二云物皆有俎者俎據)
(正鼎而鼎各一俎注釋曰殺牲盛饌曰舉知非舉樂者/以其言鼎十有二膳夫主飯食故知舉是殺牲盛饌云)
(王日一舉以朝食也者一日食有三時同食一舉案玉/藻云皮弁以日視朝遂以食日中而餕餕者餕朝之餘)
(則遂以食之謂朝之食明知先朝食次乃日中而餕云/后與王同庖案玉藻云夫人與君同庖鄭注云不特殺)
(明后亦與王同庖可知云鼎十有二牢鼎九陪鼎三者/案聘禮致饔餼注云飪一牢鼎十有二是也牢鼎九設)
(於西階前牛羊豕魚腊腸胃同鼎膚鮮魚鮮腊云陪鼎/三者當内兼膷臐膮並陪牛羊豕鼎後是也云物謂牢)
(鼎之實者言實即牛羊豕之類也云亦九俎者陪鼎三/膷臐膮者謂庶羞在於豆唯牢鼎之物各在俎故云亦)
(九俎案趙商問王日一舉鼎十有二是為三牲備焉商/案玉藻天子日食少牢朔月大牢禮數不同請聞其説)
(鄭答云禮記後人所集據時而言或以諸侯同天子或/以天子與諸侯等禮數不同難以據也王制之法與禮)
(違者多當以經為正若然此周禮周公太/平法玉藻據衰世或是異代故與此不同)以樂侑食膳
夫授祭品嘗食王乃食注侑猶勸也祭謂刌肺脊也禮
飲食必祭示有先也品者毎物皆嘗之道尊者也音義
(授祭品干云祭五行六隂之神與民起居/刌寸本反劉音忖沈寸没反徐倉典反)疏(釋曰上言/王日一舉)
(此云以樂侑食即是王制云天子食日舉以樂案論語/微子云亞飯三飯四飯鄭云皆舉食之樂彼諸侯禮尚)
(有舉食之樂明天子日食有舉食之樂可知案大司樂/云王大食皆令奏鐘鼓彼大食自是朔食日舉之樂大)
(司樂或不令奏故不言之矣無妨日食自有舉食之樂/云膳夫授祭者謂王將食必祭先膳夫授之云品嘗食)
(者玉藻云火孰者先君子鄭注云備火齊不得也故膳/夫品物皆嘗之王乃食也注釋曰殷祭肝周祭肺但祭)
(肺有二種一者名為舉肺亦名離肺此為食而有也二/者名為祭肺亦名刌肺此為祭而有也但舉肺離而不)
(絶祭肺則絶之今此膳夫授祭為食而授即舉肺也鄭/云祭謂刌肺脊也者以經直云祭不言舉又不言離直)
(云祭故鄭云祭謂刌肺也以優至尊故與祭祀同刌肺/也若然鄉飲酒鄉射無連言脊今兼言脊者依士虞特)
(牲皆言授肺脊故鄭依之而言云禮飲食必祭示有所/先者凡祭皆祭先造食者曲禮云殽之序徧祭之今徒)
(言祭肺者略/舉其首者也)卒食以樂徹于造注造作也鄭司農云造
謂食之故所居處也已食徹置故處疏(釋曰卒終也天/子食終徹器之)
(時作樂以徹之但天子祭祀歌雍以徹徹食器之時樂/章未聞也注釋曰後鄭云造作也先鄭云徹置故處二)
(鄭義同皆謂造食之處即厨是也案内則云天子之閣/左達五右達五彼亦是置食處今此不徹於閣者但閣)
(内别置新饌案文王世子末有/原即此亦不重進故徹于造)王齊日三舉注鄭司農
云齊必變食疏(釋曰齊謂散齊致齊齊必變食故加牲/體至三大牢案玉藻云朔食加日食一)
(等則於此朔食當兩大牢不言之者文不具齊/時不樂故不言以樂侑食也齊必變食論語文)大喪則
不舉大荒則不舉大札則不舉天地有烖則不舉邦有
大故則不舉注大荒㐫年大札疫癘也天烖日月晦食
地烖崩動也大故宼戎之事鄭司農云大故刑殺也春
秋傳曰司冦行戮君為之不舉音義(札側八反徐音截/杜注左傳夭死曰)
(札烖音災疫音役/癘音厲為于偽反)疏(釋曰臣子一皆為王喪啜粥故大/喪不舉也大荒則不舉已下皆為)
(自貶損注釋曰言大荒㐫年者則曲禮云歲㐫年榖不/登君膳不祭肺是也云大札疫癘也者即春秋夭昏札)
(瘥民有疫癘為之不舉自貶也云天烖日月晦食者月/食在望日食在晦朔今總云日月晦食者案春秋唯書)
(日食故以是不言月之望食日食由月故連言月也云/地烖崩動也者左氏書地震及梁山崩是也云大故寇)
(戎之事者據此經唯言大喪大荒大札天地有烖故知/大故是冦戎先鄭云大故刑殺引之在下者欲見大故)
(中含有刑殺之事春秋傳曰司冦行刑者案莊公二十/年王子頽享五大夫樂及徧舞又云王子頽歌舞不倦)
(是樂禍也大司冦行戮君為之不舉不舉者謂不舉樂/此經數事不舉司農意亦謂不舉樂故引以為證但此)
(膳夫云不舉在食科之中不舉即是不殺牲/引司農義在下者不舉之中含有不舉樂)王燕食則
奉膳贊祭注燕食謂日中與夕食奉膳奉朝之餘膳所
祭者牢肉疏(釋曰案上王日一舉鄭云謂朝食則此云/燕食者謂日中與夕相接為三時云奉膳)
(者奉朝之餘膳云贊祭者助王祭牢肉注釋曰案玉藻/天子與諸侯相互為三時食故燕食以為日中與夕云)
(奉膳奉朝之餘膳者則一牢分為三時故奉朝之餘餕/也云所祭者牢肉者案玉藻諸侯云夕深衣祭牢肉鄭)
(注云天子言日中諸侯言夕天子言餕諸侯言祭牢肉/互相挾則天子諸侯朝皆祭肺日中與夕皆祭牢肉故)
(言所祭者/牢肉也)凡王祭祀賓客食則徹王之胙俎注膳夫親
徹胙俎胙俎最尊也其餘則其屬徹之賓客食而王有
胙爼王與賓客禮食主人飲食之爼皆為胙爼見於此
矣音義(見賢遍反下/文及注同)疏(釋曰云凡王祭祀謂祭宗廟有/胙爼者謂若特牲少牢主人受)
(尸酢尸東西面設主人爼於席前王受尸酢禮亦當然/賓客食謂王與賓客禮食於廟賓在戸牖之間王在阼)
(階上各有饌皆設爼故亦有胙爼此二者皆各胙爼膳/夫徹之故云則徹王胙爼也注釋曰云膳夫親徹胙爼)
(胙爼最尊也者以其胙者酢也王與尸賓相答酢故遣/膳夫親徹云其餘則其屬徹之者以其經膳夫徹王之)
(胙爼明非王胙爼則其屬徹之可知膳夫是上士則其/屬中士已下是也云賓客食而王有胙爼王與賓客禮)
(食者以其賓客與祭祀同科故知是禮食非是凡平燕/食案公食大夫主君與聘大夫禮食賓前有食君前無)
(食退俟於廂今此天子與諸侯禮食王前有食爼者天/子於諸侯其禮異於諸侯與聘大夫故王前有爼云主)
(人飲食之爼皆為胙爼見於此矣者案特牲少牢主人/之爼雖為胙爼直是祭祀不兼賓客此則祭祀賓客俱)
(有故云主人飲食之爼皆為胙爼見於/此飲據祭祀食據賓客故雙言之也)凡王之稍事設
薦脯醢注鄭司農云稍事為非日中大舉時而間食謂
之稍事膳夫主設薦脯醢𤣥謂稍事有小事而飲酒音
義(間劉古莧/反戚如字)疏(釋曰案下經燕飲酒謂大事與臣飲酒/則此云王之稍事是王小事而飲酒故)
(空設薦脯醢若大飲與食則有牲體注釋曰先鄭云稍/事謂非日中大舉時而間食謂之稍事膳夫主設薦脯)
(醢者先鄭意旦起日中食牲牢日中後空食脯醢後鄭/不從者玉藻諸侯猶云夕深衣祭牢肉則天子夕食牢)
(肉可知又脯醢者是飲酒肴羞非是食饌若大夫以下/燕食有脯無膾設脯無嫌若王之日食不得空薦脯醢)
(故以為小/事飲酒)王燕飲酒則為獻主注鄭司農云主人當獻
賓則膳夫代王為主君不敵臣也燕義曰使宰夫為獻
主臣莫敢與君亢禮疏(釋曰謂王與臣以禮燕飲則膳/夫為獻主案儀禮使宰夫為主)
(人此天子使膳夫為獻主皆是飲食之官代君酌臣注/釋曰言當獻賓則膳夫代王為主此約燕禮而知案燕)
(禮主人酌酒獻賓賓酢主人主人酌酒獻君君酢主人/主人酬賓以後為賓舉旅又引燕義臣莫敢與君亢禮)
(者飲酒之禮使大夫為賓遣宰夫為主人獻酢相亢/答若君為主人則是臣與君相亢故云臣莫敢亢禮)掌
后及世子之膳羞注亦主其饌之數不饋之耳疏(釋曰/上云)
(王日一舉注后與王同庖不言世子則世子與王别牲/亦膳夫所掌故云掌后及世子之膳羞注釋曰案上文)
(凡王之饋食用六榖已下言饋則膳夫親饋之故云品/嘗食案内饔共后及世子之膳羞則是后世子内饔饋)
(之故鄭云亦主其/饌之數不饋之耳)凡肉脩之頒賜皆掌之注鄭司農云
脩脯也疏(釋曰謂王以肉及脩脯頒賜羣臣則膳夫皆/掌之注釋曰言脩脯也者謂加薑桂鍛治者)
(謂之脩不加薑桂以鹽乾之者謂之脯則脩/脯異矣先鄭云脩脯者散文言之脩脯通也)凡祭祀之
致福者受而膳之注致福謂諸臣祭祀進其餘肉歸胙
于王鄭司農云膳夫受之以給王膳疏(釋曰云凡祭祀/者言凡則諸臣)
(自祭家廟祭訖致胙肉於王謂之致福膳夫受之以為/王膳故云受而膳之注釋曰云致福者謂諸臣祭祀進)
(其餘肉歸胙於王者案禮記少儀云膳於君子曰膳案/玉藻膳於君葷桃茢彼謂諸侯之臣禮此王之臣亦應)
(云致膳而云致福者凡祭祀主人受福若與王受福然/故云致福知諸臣有致胙法者案春秋左氏昭十六年)
(子産云祭有受脤歸脤彼注云受脤謂君祭以肉賜大/夫歸脤謂大夫祭歸肉於公也今彼雖據諸侯禮王之)
(臣致胙亦然故/云歸胙於王也)以摯見者亦如之注鄭司農云以羔鴈
雉為摯見者亦受以給王膳疏(釋曰謂卿大夫以下新/仕為臣者卿執羔大夫)
(執鴈士執雉來見王故云以摯見者言/亦如之者先鄭云亦受以給王膳也)歲終則㑹唯王
及后世子之膳不㑹注不㑹計多少優尊者其頒賜諸
臣則計之疏(釋曰此膳夫所掌膳羞是其正故世子亦/不㑹至下庖人王及后不㑹則世子㑹之)
(彼禽獻是其加故㑹之注釋曰依宰夫職㑹是歲計故/云不㑹計多少云優尊者謂若計則似限尊者有多少)
(若不計則任所用故云不㑹是優尊者也云其頒賜諸/臣則計之者經云王及后世子不㑹則上經肉脩之頒)
(賜諸臣則/計之可知)
庖人掌共六畜六獸六禽辨其名物注六畜六牲也始
養之曰畜將用之曰牲春秋傳曰卜日曰牲鄭司農云
六獸麋鹿熊麕野豕兔六禽鴈鶉鷃雉鳩鴿𤣥謂獸人
冬獻狼夏獻麋又内則無熊則六獸當有狼而熊不屬
六禽於禽獻及六摯宜為羔豚犢麛雉鴈凡鳥獸未孕
曰禽司馬職曰大獸公之小禽私之音義(畜許六反注/同六獸司農)
(云麋鹿熊麏野豕兔鄭云有狼無熊干注麏作麞熊作/貆六禽鄭云羔豚犢麛雉鴈也司農及干鴈鶉雉鳩鴿)
(鷃麕本又作麇亦作麏居倫反麞也鶉音純鷃於/諫反鴿古合反麛音迷鹿子孕以證反一音乘)疏(釋/曰)
(云掌共六畜者馬牛羊犬豕雞謂夏官校人地官牛人/春官雞人秋官犬人冬官豕人總送六畜與此庖人六)
(獸六禽即下獸人送之此庖人得此六畜六獸六禽共/與膳夫内外饔故云掌共六畜六獸六禽此禽獸等皆)
(有名號物色故云辨其名物注釋曰云六畜六牲也者/謂雖此云六畜即是膳夫六牲一也所以彼言牲此言)
(畜者鄭即解其不同之意始養之曰畜將用之曰牲膳/夫共王之膳羞即是將用之故言牲云春秋傳曰者此)
(是左氏僖公三十一年傳辭彼經云四卜郊不從乃免/牲未卜日曰牛卜得吉日乃號為牲僖公既卜得吉日)
(名牛作牲乃更卜可郊與否不從乃免牲是其怠慢引/之者證將用曰牲鄭司農云六獸麋鹿熊麕野豕兔六)
(禽鴈鶉鷃雉鳩鴿者此先鄭意取爾雅文四足而毛謂/之獸兩足而羽謂之禽故為此解𤣥謂獸人冬獻狼又)
(内則為餰食有狼臅膏故云當有狼而熊不屬此破司/農有熊無狼云六禽於禽獻及六摯宜為羔豚犢麛雉)
(鴈者下文禽獸之内取羔豚犢麛大宗伯六摯之内亦/取羔及雉鴈破司農六禽之内有鶉鷃鳩鴿四者於經)
(無所據司農雉鴈即六摯雉鴈同故從之不破云凡鳥/獸未孕曰禽鄭言此者見爾雅四足而毛曰獸兩足而)
(羽曰禽是對文例若散文則通其獸未孕時雖曰四足/亦曰禽是以名為禽獻其中亦有羔豚犢麛又云以禽)
(作六摯禽中亦有羔是其未孕者也謂若爾雅飛曰雄/雌走曰牝牡亦是對文案詩云雄狐綏綏走亦曰雄尚)
(書云牝雞無晨飛亦曰牝並是散文通義云司馬職曰/大獸公之小禽私之者欲見雖曰四足而毛未孕亦曰)
(禽此並破司農禽中/不得有四足之義)凡其死生鱻薧之物以共王之膳
與其薦羞之物及后世子之膳羞注凡計數之薦亦進
也備品物曰薦致滋味乃為羞王言薦者味以不䙝為
尊鄭司農云鮮謂生肉薧謂乾肉音義(鱻悉然反薧古/老反數色柱反)
(下校數同/䙝息列反)疏(釋曰云凡其死生鱻薧之物者此四者或/死或生新殺為鱻乾者為薧並獸人以與)
(膳夫内外饔以共王之膳云與其薦羞之物者薦進也/謂羞之所進即備品物曰薦亦進於王耳及后世子之)
(膳羞者此共后世子之羞故不言薦而言膳是致滋味/者也注釋曰云凡計數之者上經云治要治凡並是計)
(算之稱此凡亦是計數之名死生鱻薧須知其數故言/凡總計之云備品物曰薦者以經羞言薦對后世子羞)
(言膳故云備品物曰薦致滋味乃為羞以其不言薦即/是致滋味之羞若然備品物者謂王舉則共醢六十罋)
(以五韲七醢七菹三臡實之醯人共韲菹醯六十罋是/其備品物及三牲之爼皆是也致滋味乃為羞者羞百)
(有二十品鄭云羞出於牲及禽獸以備滋味謂之庶羞/故公食云宰夫自東房薦豆六又云士羞庶羞云王言)
(薦者味以不褻為尊者對后/世子不言薦是其褻味者也)共祭祀之好羞注謂四時
所為膳食若荆州之䱹魚青州之蟹胥雖非常物進之
孝也音義(好呼報反䱹側雅反蟹户買反胥息/徐反劉音素字林先於反蟹醬也)疏(釋曰/尋常)
(所共者並在内外饔今言好羞則是非常之物謂美魚/之屬也注釋曰云四時所為膳食者謂四時之間非常)
(美食云若荆州之䱹魚青州之蟹胥者鄭見當時有之/又見禮記禮器云大饗其王事與三牲魚腊四海九州)
(之美味苟可薦者莫不咸在且禹貢徐州貢蠙珠/暨魚荆州無魚文是文不備是知好羞皆是魚也)共喪
紀之庶羞賓客之禽獻注喪紀喪事之祭謂虞祔也禽
獻獻禽於賓客獻古文為獸杜子春云當為獻疏(釋曰/凡喪)
(未葬已前無問朝夕奠及大奠皆為薦羞之法今言共/喪紀庶羞者謂虞祔之祭乃有之云賓客之禽獻者謂)
(若掌客上公乘禽日九十雙侯伯七十雙子男五十雙/之類是也注釋曰云喪紀喪事之祭謂虞祔也者天子)
(九虞後作卒哭祭虞卒哭在寢明日祔於祖廟今直云/虞祔不言卒哭者舉前後虞祔則卒哭在其中共庶羞)
(可知云獻古文為獸杜子春云當為獻者但賓客/之禽由主人獻之若直言賓客禽獸於義無取也)凡令
禽獻以灋授之其出入亦如之注令令獸人也禽獸不
可乆處賓客至將獻之庖人乃令獸人取之必書所當
獻之數與之及其來致禽亦以此書校數之至於獻賓
客又以此書付使者展而行之掌客乘禽於諸侯各如
其命之數聘禮乘禽於客日如其饔餼之數士中日則
二雙音義(令力呈反使所吏/反乘繩證反下同)疏(釋曰凡朝聘賓客至並/致館與之賓客既在館)
(此庖人乃書所共禽獻之數令於獸人以數授之故云/凡令禽獻以法授之也云其出入亦如之者既以數授)
(獸人依數以禽入庖人是入也庖人得此禽還依數付/使者送向館是出也亦如之者亦依法授之故云其出)
(入亦如之若然入先出後不言入出而言出入者便文/也注釋曰知令獸人者案獸人云凡祭祀喪紀賓客共)
(其死獸生獸故知令獸人云禽獸不可乆處以下至與/之以上解經令禽以法授之云及其來致禽亦以此書)
(校數之解經入亦如之云至於獻賓客又以此付使者/展而行之解經出亦如之言展而行之者展猶省視也)
(行去也謂將向客館之時省視禽牲然後去云掌客乘/禽於諸侯各如其命之數者謂上公九命日九十雙之)
(等又引聘禮乘禽於客日如其饔餼之數者言此臣禮/不依命數公侯伯之卿三命子男之卿再命皆以爵卿)
(也饔餼五牢日五雙故言日如其饔餼之數云士中日/則二雙者謂作介時士爵一日則一雙禽獻不以命數)
(中間也故言間日則二雙言此/者釋經以法授之法則數也)凡用禽獻春行羔豚膳
膏香夏行腒鱐膳膏臊秋行犢麛膳膏腥冬行鱻羽膳
膏羶注用禽獻謂煎和之以獻王鄭司農云膏香牛脂
也以牛脂和之腒乾雉鱐乾魚膏臊豕膏也以豕膏和
之杜子春云膏臊犬膏膏腥豕膏也鮮魚也羽鴈也膏
羶羊脂也𤣥謂膏腥雞膏也羔豚物生而肥犢與麛物
成而充腒鱐暵熱而乾魚鴈水涸而性定此八物者得
四時之氣尤盛為人食之弗勝是以用休廢之脂膏煎
和膳之牛屬司徒土也雞屬宗伯木也犬屬司冦金也
羊屬司馬火也音義(膏香禮記作薌音同腒其居反鱐/所留反臊素刀反杜云犬膏也司)
(農及干云豕膏也腥音星杜云豕膏鄭干云雞膏也或/作雉膏鱻羽鄭云鮮魚也羽鴈也杜云鮮羽鴈也羶書)
(然反羊脂也和胡卧反下文同暵呼旱反/劉呼旦反涸胡洛反徐户格反為于偽反)疏(釋曰言凡/用禽獻者)
(四者不同故言凡也煎和謂之用故云凡用禽獻也云/春行羔豚膳膏香者言行者義與用同春用羔豚者草)
(物始生羔豚食而肥膳膏香者謂牛膏春木王火相土/死羔豚為其太盛牛屬中央土故以死之脂膏殺其氣)
(夏行腒鱐膳膏臊者腒謂乾雉鱐謂乾魚膏臊犬膏腒/鱐夏之暵熱而乾故食之為其大盛夏時金死犬屬西)
(方金故用死之脂膏煎和之云秋行犢麛膳膏腥者秋/時草物有實犢麛食之而肥故秋用犢麛膏腥謂雞膏)
(雞屬東方木時木死故用死之脂膏煎和之云冬行鱻/羽膳膏羶者鮮謂魚羽謂鴈冬魚之性定鴈又新來故)
(用食之膏羶謂羊膏羊屬南方火冬時火死魚鴈食之/太盛故用死之脂膏煎和之五行不言北方豕之脂膏)
(者以其中央土王分於四時土賊水但無中央食法故/不言豕之脂膏也注釋曰云用禽獻謂煎和以獻王者)
(殺牲謂之用煎和謂之膳用膳相將之言故以煎和解/用上言賓客之禽獻此用禽以王為主故言獻王鄭司)
(農云膏香牛脂也者案内則鄭注釋者曰膏凝者曰脂/彼是相對之義通而言之脂膏一也故司農以脂解膏)
(云腒乾雉者以士相見云冬用雉夏用腒故知腒乾雉/也云鱐乾魚者籩人職云魚鱐此鱐腒同是夏用之腒)
(既是乾雉明鱐是乾魚云膏臊豕膏也者經云夏行腒/鱐膳膏臊此經四時所膳者皆取所賊死之脂膏火賊)
(金即膏臊犬膏也不得云北方豕膏又杜子春云膏臊/犬膏者於義是也云膏腥豕膏也者於義非也以其秋)
(行犢麛秋時金王金剋木雞屬東方木則膏腥雞膏也/不得為豕膏云鮮魚也羽鴈也者尚書益稷云予決九)
(川距四海濬畎澮距川暨稷播奏庶艱食鮮食鮮出於/川故知鮮魚也又此鮮對羽故知鮮是魚知羽是鴈者)
(以其禽摯中有羔雉鴈此禽獻中已有羔雉明亦有鴈/故以羽為鴈也𤣥謂膏腥雞膏也者破子春豕膏云魚)
(鴈水涸而性定者依周語云天根見而水涸鄭注月令/云天根見九月末是水涸在九月末十月初云是以用)
(休廢之脂膏者五行王相相剋春木王火相土死金囚/水為休廢夏火王土相金死水囚木為休廢以下推之)
(可知王所勝者死相所勝者囚新謝者為休廢若然向/來所膳膏者皆是死之脂膏鄭云休廢者相對死與休)
(廢别散則死亦為休廢故鄭以休廢言之也云牛屬司/徒土也者鄭於司徒注云牛能任載地之類故屬土云)
(雞屬宗伯木也者雞為貌雞又知時象春故屬木云犬/屬司冦金也者金為言犬亦言屬金云羊屬司馬火也)
(者火為視羊/亦視故屬火)歲終則㑹唯王及后之膳禽不㑹注膳禽
四時所膳禽獻加世子可以㑹之疏(注釋曰上膳夫職/所掌者是其正此)
(禽獻者是其加世子可以㑹故嵗終則/唯王及后之膳不㑹世子則㑹之矣)
内饔掌王及后世子膳羞之割亨煎和之事辨體名肉
物辨百品味之物注割肆解肉也亨煮也煎和齊以五
味體名脊脅肩臂臑之屬肉物胾燔之屬百品味庶羞
之屬言百舉成數音義(亨普更反注及下同肆託歴反/齊才細反胾側吏反膰音燔本)
(亦作/燔)疏(注釋曰知割肆解肉者謂士虞禮云四肆去蹄/此明割是肆解肉云煎和齊以五味者凡言和)
(者皆用酸苦辛鹹甘云體名脊脅肩臂臑之屬者案少/牢解羊豕前體肩臂臑後體膊骼又有正脊脡脊横脊)
(又有短脅正脅代脅是其體十一體云肉物胾燔之屬/者案公食大夫禮十六豆有胾胾謂切肉又案少牢主)
(婦獻尸以燔從傅火曰燔云百品味庶羞之屬者/案膳夫職庶羞百二十品今言百故鄭云舉成數)王舉
則陳其鼎俎以牲體實之注取於鑊以實鼎取於鼎以
實俎實鼎曰脀實爼曰載音義(脀職/升反)疏(釋曰言陳其鼎/爼者陳鼎有二)
(處初陳鼎於鑊西後陳鼎於阼階下其爼皆陳於鼎西/南云以牲體實之者其牲體入鑊時已解訖今言實者)
(有兩處一者取於鑊實於鼎據在鑊所二者取於鼎實/於爼注釋曰實鼎曰脀者脀升也案少牢司馬升羊實)
(於一鼎是實鼎曰脀案特牲云卒載加七於鼎是其實/爼曰載案少牢云升羊載右胖升豕其載如羊又有司)
(徹亦云乃升鄭云升牲體於爼若然實/鼎唯有升名無載稱若實爼升載兩有)選百羞醬物珍
物以俟饋注先進食之時恒選擇其中御者疏(釋曰百/羞者則)
(庶羞百二十醬物者即醬用百二十罋珍物者諸八珍/之類俟待也内饔恒預選知當王意所欲者以待饋王)
共后及世子之膳羞注膳夫掌之是乃共之疏(釋曰后/世子直)
(言共不言饋者膳夫饋王不饋后世子此内/饔言共是親饋故鄭云膳夫掌之是乃共之)辨腥臊羶
香之不可食者牛夜鳴則庮羊泠毛而毳羶犬赤股而
躁臊鳥皫色而沙鳴貍豕盲眡而交睫腥馬黑脊而般
臂螻注腥臊羶香可食者是别其不可食者則所謂者
皆臭味也泠毛毛長總結也皫失色不澤美也沙澌也
交睫腥腥當為星聲之誤也肉有如米者似星般臂臂
毛有文鄭司農云庮朽木臭也螻螻蛄臭也杜子春云
盲眡當為望視音義(庮音由徐餘栁反干云病也泠音/零徐郎年反躁早到反皫本又作)
(犥芳表反又符表反又芳老反徐又孚趙反沙如字一/音所嫁反或蘓他反貍音鬱徐於弗反盲亡亮反眡視)
(二反又音視睫音接一音將業反般音班臂如字徐本/作辟音方紙反螻音樓如螻蛄蟲臭也干音漏内病也)
(此依禮記文别彼列/反澌音西蛄音姑)疏(釋曰言辨腥臊者依庖人職注/腥謂雞也臊謂犬也羶謂羊也)
(香謂牛也以腥臊羶香表見云牛羊犬雞也言不可食/者牛夜鳴則庮者其牛無事夜鳴其肉必庮庮惡臭也)
(云羊泠毛而毳羶者泠毛謂毛長也而毳謂毛别聚結/者此羊肉必羶也云犬赤股而躁臊者言赤股者股裏)
(無毛謂之赤股非謂肉赤謂若禮記檀弓流矢在白肉/非謂肉白而走又躁疾犬有如此者其肉必臊故云而)
(躁臊云鳥皫色而沙鳴貍者皫失色也沙澌也鳥毛失/色而鳴又澌其肉氣必鬱鬱謂腐臭云豕盲眡而交脻)
(腥者豕乃聽物不合望眡此豕眼睫毛交故云豕望眡/而交睫豕有如此其肉必如星腥當為星其肉如米然)
(驗當時有如此者也云馬黒脊而般臂螻者謂馬脊黒/前脛般般然其馬如此其肉螻蛄臭此一經皆是不利)
(人故禁之也注釋曰云腥臊羶香可食者即上庖人職/所云是也云是别不可食者即此是也則所謂者皆臭)
(味也者言所謂者所謂論語鄉黨色惡不食臭惡不食/云交睫腥腥當為星聲之誤也者此經腥有二字鄭不)
(破腥臊之腥直破交睫腥之腥故連取交睫以解云般/臂臂毛有文者鄭答泠剛童牛之梏牛在手曰梏牛無)
(手以前足當之此馬亦然故言般臂鄭司農云庮朽木/臭也者驗今朽木其氣實臭故云朽木臭也案内則注)
(引左氏春秋一薰一蕕此司農以其朽木臭即與一薫/一蕕同故鄭不引之云螻螻蛄臭也者以内則螻為漏)
(脱字於義無所取故轉為螻蛄字螻蛄則有臭杜子春/盲眡當為望視者以其盲則無所覩見不得視内則為)
(遥望之字故子春/從内則為正也)凡宗廟之祭祀掌割亨之事凡燕飲
食亦如之凡掌共羞脩刑膴胖骨鱐以待共膳注掌共
共當為具羞庶羞也脩鍛脯也胖如脯而腥者鄭司農
云刑膴謂夾脊肉或曰膺肉也骨鱐謂骨有肉者𤣥謂
刑鉶羮也膴䐑肉大臠所以祭者骨牲體也鱐乾魚音
義(共羞共依注音具膴火吴反徐凶武反胖普半反/鍛丁亂反鉶音刑䐑直輒反又之涉反臠力轉反)疏
(釋曰内饔不掌外神故云宗廟之祭祀言凡者謂四時/及祫禘并月祭等皆在其中掌其割亨之事上王后言)
(煎和此不言煎和者鬼神尚質不貴褻味故不言煎和/云燕飲食亦如之者謂王及后世子自燕飲食皆須割)
(亨故云亦如之注釋曰云掌共共當為具者據經共字/有二以待共膳不破掌共共字則破之矣故云掌共共)
(當為具言具者具羞脩刑膴已下云羞庶羞也者庶羞/則百二十品是也云脩鍛脯也者謂加薑桂鍛治之若)
(不加薑桂不鍛治者直謂之脯云胖如脯而腥者乾則/為脯不乾而腥則謂之胖鄭司農云刑膴謂夾脊肉者)
(刑膴為二物有明文先鄭以為刑膴夾脊肉故後鄭不/從云或曰膺肉也者無所出後鄭亦不從云骨鱐謂骨)
(有肉者骨自是牲體鱐自是乾魚先鄭合為一故後鄭/亦不從𤣥謂刑鉶羹也者案特牲有鉶羹謂鉶噐盛豕)
(膮設於薦南故名鉶羹云膴䐑肉大臠所以祭者膴魚/肉總有也公食大夫禮云庶羞皆有大謂大臠據肉而)
(言案有司徹云主人亦一魚加膴祭于其上此據魚而/言也膴又詁為大故云膴䐑肉大臠所以祭者也云骨)
(牲體也者謂若體解二十一雖據骨而言皆擬所食故/云骨有肉云鱐乾魚者前云夏行腒鱐與彼同故為乾)
(魚/)凡王之好賜肉脩則饔人共之注好賜王所善而賜
也音義(好呼報/反注同)疏(釋曰言好賜者謂羣臣王所/愛好則賜之肉脩饔人共之)
外饔掌外祭祀之割亨共其脯脩刑膴陳其鼎爼實之
牲體魚腊凡賓客之飧饔饗食之事亦如之注飧客始
至之禮饔既將幣之禮致禮於客莫盛於饔音義(食音/嗣)
疏(釋曰云掌外祭祀之割亨者謂天地四望山川社稷/五祀外神皆掌其割亨云共其脯脩刑膴者如上釋)
(云陳其鼎爼實之牲體魚腊者謂若鼎十有二者也云/凡賓客之飧饔饗食之事亦如之者謂所陳之數如宰)
(夫職所云者也皆以外饔共之故言亦如之注釋曰言/飧客始至之禮者宰夫職已釋訖云饔既將幣之禮者)
(案聘禮記云聘日致饔鄭注云急歸大禮鄭云將幣者/即是聘享也若諸侯來朝亦朝日致之也云致禮於賓)
(客莫盛於饔者以其饔之中有飪有腥有牽又有酒有/米兼燕與食其中芻薪米禾又多故朝聘之日致之是)
(以鄭云急歸大禮/故云莫盛於饔也)邦饗耆老孤子則掌其割亨之事饗
士庶子亦如之注孤子者死王事者之子也士庶子衛
王宫者若今時之饗衛士矣王制曰周人養國老於東
膠養庶老於虞庠疏(釋曰云邦饗耆老者謂死事者之/父祖兼有國老庶老云孤子者謂)
(死王事者之子云饗士庶子者謂若宫伯注云士謂王/宫中諸吏之適子也庶子其支庶也云饗者即鄭云士)
(庶子衛王宫者若今時之饗衛士矣是也注釋曰死事/者之子謂若左氏哀公二十三年晉知伯親禽顔庚至)
(二十七年齊師將興陳成子屬孤子三日朝設乘車兩/馬繋五邑焉召顔庚之子而賜之是其禮孤子之法云)
(王制曰周人養國老於東膠養庶老於虞庠者周立大/學王宫之東膠膠之言糾也所以糾察王事周立小學)
(於西郊為有虞氏之庠制故曰虞庠國老謂卿大夫致/仕者庶老謂士之致仕者經直言耆老對孤子則耆老)
(者死事者之父祖可知但此不見饗國/老庶老之文故鄭解耆老謂國老庶老)師役則掌共其
獻賜脯肉之事注獻謂酌其長帥音義(帥色/類反)疏(釋曰云/師役者)
(謂出師征伐及廵狩田獵掌共其獻者謂獻其將帥并/賜酒肉之事並掌之注釋曰以經獻謂獻酒非獻肉故)
(鄭謂酌其長帥長帥軍將已/下至五長有功者饗獻之)凡小喪紀陳其鼎俎而實
之注謂喪事之奠祭疏(釋曰言小喪紀者謂夫人已下/之喪云陳其鼎俎者謂其殷奠)
(及虞祔之祭皆有鼎俎/故鄭云喪事之奠祭也)
亨人掌共鼎鑊以給水火之齊注鑊所以煮肉及魚腊
之器既孰乃脀于鼎齊多少之量音義(齊才細/反注同)疏(注釋/曰云)
(鑊所以煮肉及魚腊之器者案少牢爨在廟門外之東/大夫五鼎羊豕腸胃魚腊各異鑊鑊别有一鼎鑊中肉)
(孰各升一鼎故鄭云既孰乃脀于鼎云齊多少之量者/此釋經給水火之齊謂實水於鑊及爨之以火皆有多)
(少之/齊)職外内饔之爨亨煮辨膳羞之物注職主也爨今
之竈主於其竈煮物音義(爨七/亂反)疏(釋曰亨人主内外饔/爨竈亨煮之事云辨)
(膳羞之物者膳羞則牛鼎之物是也注釋曰云爨今之/竈者周禮儀禮皆言爨論語王孫賈云寧媚於竈禮記)
(祭法天子七祀之中亦言竈若然自/孔子已後皆言竈故鄭云爨今之竈)祭祀共大羮鉶羮
賓客亦如之注大羹肉湆鄭司農云大羹不致五味也
鉶羮加鹽菜矣音義(羮音庚又音衡/下同湆去及反)疏(釋曰云祭祀共/大羹者大羮肉)
(湆盛於豋謂大古之羮不調以鹽菜及五味也鑊中煮/肉汁一名湆故鄭云大羹肉湆云鉶羮者皆是陪鼎膷)
(臐膮牛用藿羊用苦豕用薇調以五味盛之於鉶噐即/謂之鉶羮若盛之於豆即謂之庶羞即公食大夫十六)
(豆膷臐膮等也云賓客亦如之者謂若致饔餼及飧禮/皆有陪鼎則鉶羮也饗食亦應有大羹故云賓客亦如)
(之/)
甸師掌帥其屬而耕耨王藉以時入之以共齍盛注其
屬府史胥徒也耨芸芓也王以孟春躬耕帝藉天子三
推三公五推卿諸侯九推庶人終於千畝庶人謂徒三
百人藉之言借也王一耕之而使庶人芸芓終之齍盛
祭祀所用榖也粢稷也榖者稷為長是以名云在器曰
盛音義(耨乃豆反齍音資芸音云徐音運本或作/耘芓音子徐音兹推出誰反又他回反)疏(釋/曰)
(言掌帥其屬者謂除府史有胥三十人徒三百人而耕/種耘耨於王之藉田言以時入之者謂麥則夏孰禾黍)
(秋孰則十月穫之送入地官神倉故云以時入之云以/共齍盛者六榖曰粢在器曰盛以共祭祀故云以共粢)
(盛注釋曰云其屬府史胥徒也者敘官知之云耨芸芓/也者詩云或芸或芓芸莇芓擁本是也云王以孟春至)
(諸侯九推並是月令文言躬耕帝藉者天子親耕三推/是也言帝藉者藉田之榖衆神皆用獨言帝藉者舉尊)
(言之云天子三推者三推而一𤼵云三公五推者五推/而三𤼵卿諸侯九推者九推而五𤼵故周語云王耕一)
(墢班三之云庶人終於千畆亦周語文天子藉田千畆/在南郊自天子三推已下示有恭敬鬼神之法又示帥)
(先天下故暫時耕終之者庶人也鄭解周語庶人者謂/此序官徒三百人也云粢稷也者爾雅文云榖者稷為)
(長是以名云者此釋經及爾雅特以粢為號知稷為五/榖長者案月令中央土云食稷與牛五行土為尊故知)
(稷為五榖長及爾雅以稷為粢通而言之六/榖皆是粢故小宗伯云辨六粢之名物是也)祭祀共蕭
茅注鄭大夫云蕭字或為莤莤讀為縮束茅立之祭前
沃酒其上酒滲下去若神飲之故謂之縮縮浚也故齊
桓公責楚不貢包茅王祭不共無以縮酒杜子春讀為
蕭蕭香蒿也𤣥謂詩所云取蕭祭脂郊特牲云蕭合黍
稷臭陽達於墻屋故既薦然後焫蕭合馨香合馨香者
是蕭之謂也茅以共祭之苴亦以縮酒苴以藉祭縮酒
泲酒也醴齊縮酌音義(莤所六反滲所鴆反浚荀閏反/劉思順反焫如悦反苴音租又)
(子餘反藉在夜反泲/子禮反齊才細反)疏(釋曰此祭祀共蕭茅者蕭謂香/蒿據祭祀宗廟時有之若共茅)
(外内之神俱用故云祭祀共蕭茅也注釋曰鄭大夫云/蕭字或為莤莤讀為縮鄭大夫必讀為縮者欲以蕭茅)
(共為一事解之云束茅立之祭前者此鄭大夫之意取/士虞禮束茅立几東所以藉祭此義蕭茅共為一則不)
(可若束茅立之祭前義得通又引齊桓公責楚謂左氏/僖公四年傳辭彼齊桓使管仲責楚云爾貢包茅不入)
(王祭不共無以縮酒寡人是徴楚伏其罪云敢不共給/是也杜子春讀為蕭於義為是故後鄭從之云𤣥謂詩)
(所云取蕭祭脂見用蕭之時有脂又引郊特牲者欲見/非直有脂亦有黍稷云臭陽達於墻屋者謂饋獻之後)
(隂厭之節取蕭與脂及黍稷焫燒之取香氣上聞故云/既薦然後焫蕭合馨香云茅以共祭之苴者則士虞禮)
(束茅長五寸立於几東謂之苴者是也云亦以縮酒者/左氏管仲辭是也云苴以藉酒者亦指士虞禮也云縮)
(酒泲酒也者鄭君解義語云醴齊縮酌者司尊彛職文/此官共茅司巫云祭祀共蒩館茅以為蒩兩官共共者)
(謂此甸師共茅與司巫司巫為苴以共之此據祭宗廟/也鄉師又云大祭祀共茅蒩者謂據祭天時亦謂甸師)
(氏送茅與鄉師為苴以共之若然/甸師氏直共茅而已不共苴耳)共野果蓏之薦注甸
在逺郊之外郊外曰野果桃李之屬蓏𤓰瓞之屬音義
(蓏力果反/瓞大結反)疏(注釋曰鄭言甸在逺郊之外者案載師公/邑之田任甸地在二百里中司馬職百里)
(為逺郊今言甸在逺郊外則是二百里中云郊外曰野/者釋經野野在郊外云果桃李之屬蓏𤓰瓞之屬者案)
(食貨志臣瓚以為在樹曰果在地曰蓏不辨有核無核/張晏以有覈曰果無覈曰蓏今鄭云果桃李之屬即是)
(有核者也蓏𤓰瓞之屬即是/無核者也此從張晏之義)喪事代王受眚烖注粢盛
者祭祀之主也今國遭大喪若云此黍稷不馨使鬼神
不逞于王既殯大祝作禱辭授甸人使以禱藉田之神
受眚烖弭後殃音義(眚生/景反)疏(釋曰言喪事者謂王喪既/殯後甸師氏於大祝取禱)
(辭禱藉田之神眚過也代王受過災云若云黍稷不香/使鬼神不逞故令王死斂喪事代王受災此禱事於死)
(王無益欲止後殃故為此禱也注釋曰言粢盛者祭祀/之主也者以其遭王喪遣甸師氏禱意甸師種粢盛祭)
(祀之具以黍稷為主故云今國遭大喪若云此黍稷不/馨逞快也使鬼神不快於王今使王死云既殯大祝作)
(禱辭授甸人者知大祝作禱辭在既殯後者見大祝職/云授甸人禱辭在大斂後大斂則殯故知在既殯後)
王之同姓有辠則死刑焉注鄭司農云王同姓有罪當
刑者斷其獄於甸師之官也文王世子曰公族有死罪
則磬於甸人又曰公族無宫刑獄成致刑於甸人又曰
公族無宫刑不踐其類也刑於隠者不與國人慮兄弟
音義(斷丁亂反/踐音翦)疏(釋曰周姓姬言同姓者絶服之外同/姓姬者有辠者謂凡五刑則刑殺不)
(於市朝於此死刑焉謂死及肉刑在甸師氏必在甸師/氏者甸師氏在疆場多有屋舎以為隱處故就而刑焉)
(案掌囚云凡有爵者與王之同族奉而適甸師氏以待/刑殺此中不云其凡有爵者文不具注釋曰云王同姓)
(有罪當刑者斷其獄於甸師之官者此斷獄自是秋官/罪定斷訖始適甸師氏而刑殺之若然斷獄不在甸師)
(後鄭不破之者案掌囚云凡有爵者與王之同族奉而/適甸師氏以待刑殺此經亦云死刑焉甸師氏不斷獄)
(顯然不破之者見司農引文王世子為證於義是故不/復於中破之文王世子已下云公族有死罪則磬於甸)
(人者鄭彼注云懸縊殺之曰磬云又曰公族無宫刑獄/成致刑於甸人又曰公族無宫刑不踐其類也者覆解)
(上公族無宫刑之義云刑於隠者不與國人慮兄弟者/若刑兄弟於市朝則是與國人慮兄弟今於隠處者則)
(是不使國人慮兄弟彼是諸侯法引之以/證王之同姓刑於甸師亦是刑隠者也)帥其徒以薪
蒸役外内饔之事注役為給役也木大曰薪小曰蒸疏
(釋曰其徒三百人耕耨藉田千畆其事至閒故兼為外/内饔所役使共其薪蒸注釋曰此纂要文又左氏傳云)
(其父析薪即大木可析/曰薪自然小者曰蒸也)
獸人掌罟田獸辨其名物注罟罔也以罔搏所當田之
獸音義(罟音古搏音博/劉音付後同)疏(釋曰云掌罟田獸者罟網也/謂以罔搏取當田之獸云辨)
(其名物者野獸皆有名號物色案夏官四時田獵春用/火夏用車秋用羅冬用徒四時各有其一以為主無妨)
(四時兼有罔/取當田之獸)冬獻狼夏獻麋春秋獻獸物注狼膏聚麋
膏散聚則温散則涼以救時之苦也獸物凡獸皆可獻
也及狐狸疏(釋曰云冬獻狼者狼山獸山是聚故狼膏/聚聚則温故冬獻之云夏獻麋者麋是澤)
(獸澤主銷散故麋膏散散則涼故夏獻之云春秋獻獸/物者春秋寒温適故獸物皆獻之注釋曰云以救時之)
(苦者夏苦其大熱故獻麋冬苦其大寒故獻狼案内則/取稻米為狼臅膏以為餰狼之所用惟據取膏為餰食)
(若麋之所用則多矣云及狐狸者案内則狐去首/狸去正脊二者並堪食之物故知獸物中兼獻)時田
則守罟注備獸觸攫音義(攫俱縳反又俱碧/反又作擭華霸反)疏(釋曰守/罟者謂)
(四時田獵獸人守罟備獸觸攫者/防備獸時觸罔而攫者則取之)及弊田令禽注于虞
中注弊仆也仆而田止鄭司農云弊田謂春火弊夏車
弊秋羅弊冬徒弊虞中謂虞人釐所田之野及弊田植
虞旗於其中致禽而珥焉獸人主令田衆得禽者置虞
人所立虞旗之中當以給四時社廟之祭故曰春獻禽
以祭社夏獻禽以享禴秋獻禽以祀祊冬獻禽以享烝
又曰大獸公之小禽私之公之謂輸之於虞中珥焉者
取左耳以致功若斬首折馘故春秋傳曰以數軍實音
義(弊如字徐蒲計反注之樹反仆普卜反一音芳豆反/又音赴釐音來本亦作萊植直吏反又時力反徐音)
(栽珥徐如志反享許丈反劉音向後皆放此禴由若/反祊音方折之設反馘古獲反數色主反一音所)疏
(釋曰及弊田者弊仆也謂田止令禽注於虞中者田止/虞人致旌旗於田處之中央注猶聚也獸人則令所田)
(之衆大獸公之小禽私之公者輸之聚於旌旗之所故/言注於虞中注釋曰鄭司農云弊田謂春火弊夏車弊)
(秋羅弊冬徒弊並大司馬職文引之者證弊田為田止/之事云虞中謂虞人釐所田之野已下地官山虞職文)
(言虞人萊所田之野者謂於教戰之所芟治草萊云及/弊田植虞旗於其中者熊虎為旗山多虎故用熊虎及)
(弊田田止虞人植虞旗於中引之者證經虞中之事云/致禽而珥焉者謂田衆大獸公之者各割取左耳以擬)
(效功云春獻禽以祭社至小禽私之亦司馬職文言春/獻禽以祭社者鄭彼注春土方施生云夏獻禽以享禴)
(者夏隂氣始起鄭云象神之在内云秋獻禽以祀祊者/鄭注祊當為方謂祭四方之神云冬獻禽以享烝者冬)
(陽氣始起亦象神之在内此祭並非四時常祭以田獵/得禽牲因享祭之耳云大獸公之者謂已孕曰獸輸之)
(於公小禽私之者謂未孕曰禽田衆得之以自入云若/斬首折馘者田獵象戰伐田獵之時取禽左耳以効功)
(若征伐之時於陳斬首折取左耳謂之馘亦以擬効功/故云若斬首折馘又引春秋傳曰者案襄二十四年楚)
(薳啟疆如齊聘齊侯祭社蒐軍實使客觀之注云蒐數/軍實兵甲器械與隠公傳三年而治兵數軍實一也引)
(之者證斬首折馘為軍實若然注傳兵甲器械與斬首/折馘不同者兵甲器械自為軍實至於斬首折馘亦是)
(軍實例於生執囚俘亦為軍實是以僖公/三十三年晉捨秦囚先軫曰墮軍實是也)凡祭祀喪紀
賓客共其死獸生獸注共其完者疏(釋曰凡此所共皆/與庖人其職云凡)
(其死生鱻薧之物以共王之膳注釋曰知其完全者/下經云凡獸入於腊人是其不完者故知此是完者)凡
獸入于腊人注當乾之皮毛筋角入于玉府注給作噐
物音義(筋音/斤)疏(釋曰獸人所得禽獸其中皮毛筋角擇/取堪作噐物者送入於玉府擬給百工)
(飾作/噐物)凡田獸者掌其政令疏(釋曰謂田獵取獸禽者所/有政令獸人掌之以其知)
(田獵之/法故也)
䱷人掌以時䱷為梁注月令季冬命漁師為梁鄭司農
云梁水偃也偃水為關空以笱承其空詩曰敝笱在梁
音義(偃於建反徐本在匽一/返反空戚音孔下同)疏(釋曰言以時䱷為梁者/謂一歲三時取魚皆為)
(梁以時取之故云以時魚為梁注釋曰案月令季冬云/命漁師始魚天子親徃此注云季冬命漁師為梁文句)
(不同者鄭以此經有梁字故於月令以義取之非是月/令正文鄭司農梁水偃也偃水為闗空以笱承其空者)
(謂偃水兩畔中央通水為關孔笱者葦薄以薄承其關/孔魚過者以薄承取之故詩云敝笱在梁彼齊詩云敝)
(敗之笱在於魚梁其魚唯唯過者無制彼喻文姜與襄/公滛通來徃不制又魚麗詩云魚麗于羀鱨鯊注云羀)
(曲梁寡婦之笱笱即曲薄/也引之者證梁以笱為之)春獻王鮪注王鮪鮪之大者
月令季春薦鮪于寢廟音義(鮪位/軌反)疏(釋曰春謂季春三/月鮪新來言王鮪)
(鮪之大者云獻者獻於廟之寢故鄭注引月令云薦鮪/於寢廟取魚之法歲有五案月令孟春云獺祭魚此時)
(得取矣一也季春云薦鮪於寢廟即此所引者二也又/案鼈人云秋獻龜魚三也王制云獺祭魚然後虞人入)
(澤梁與孝經緯援神契云隂用事木葉落獺祭魚同時/是十月取魚四也獺則春冬二時祭魚也案潛詩云季)
(冬薦魚與月令季冬漁人始魚同五也是一歲三時五/取魚唯夏不取案魯語云宣公夏濫於泗淵以其非時)
(里革諫/之乃止)辨魚物為鱻薧以共王膳羞注鮮生也薧乾也
音義(薧本又作/槁苦老反)疏(釋曰此所共者共/於膳夫以共王)凡祭祀賓客喪紀
共其魚之鱻薧凡䱷者掌其政令凡䱷征入于玉府注
鄭司農云䱷征漁者之租税䱷人主収之入于玉府疏
(釋曰云凡祭祀賓客喪紀共其魚之鱻薧者此所共者/共内外饔以其膳夫即不掌祭祀之事云凡䱷者掌其)
(政令者凡取魚者所有政令皆䱷人掌之以其知取之/時節及處所云凡䱷征入于玉府者言䱷征者謂近川)
(澤之民於十月獺祭魚之時其民亦得取魚水族之類/其中鬚骨之事堪飾器物者所有征税䱷人主収之送)
(入于玉府以/當邦賦也)
鼈人掌取互物注鄭司農云互物謂有甲㒼胡龜鼈之
屬音義(互戸故反干云/對也黹莫干反)疏(注釋曰此文與下為目所取/之物者即下經所云是也)
以時簎魚鼈龜蜃凡貍物注蜃大蛤鄭司農云簎謂以
杈刺泥中搏取之貍物龜鼈之屬自貍藏伏於泥中者
𤣥謂貍物亦謂鱴刀含漿之屬音義(簎戚勅角反劉倉/伯反徐倉格反沈)
(槍昔反案莊子云冬則擉鼈於江擉音叉角反義與此/同今從彼讀蜃市軫反干云鰌類貍莫皆反杈音叉)
疏(釋曰言以時者即下經春獻鼈蜃若然簎魚鼈據所/取下經據所獻其時一也注釋曰蜃大蛤者即月令)
(云雉入大水化為蜃者是也對雀入大水化為蛤為小/蛤鄭司農云簎謂以杈刺泥中搏取之者司農意以簎)
(為刺此經魚鼈龜蜃皆在泥水中故須以杈刺取之貍/物龜鼈之屬者案經龜鼈自顯别言貍物司農貍物中)
(更言龜鼈者但經意所言貍物者總龜鼈之等故司農/重以龜鼈為貍物𤣥謂貍物亦謂鱴刀含漿之屬者案)
(爾雅刀魚鱴刀也蜯含漿觀此鄭意鱴刀為一物蜯/為含漿亦一物孫氏注爾雅刀魚與鱴别非鄭意)春
獻鼈蜃秋獻龜魚注此其出在淺處可得之時魚亦謂
自貍藏疏(注釋曰鄭云魚亦謂自貍藏者若不自貍藏/則在上漁人取之矣故知此魚與龜鼈是自)
(貍藏/者也)祭祀共蠯蠃蚳以授醢人注蠃螔蝓鄭司農云蠯
蛤也杜子春云蠯蜯也蚳蛾子國語曰蟲舎蚳蝝音義
(蠯薄佳反徐又父幸反蠃郎戈反蚳直其反徐長棃反/蚍蜉子螔音夷又音移蝓音由又音榆蜯字又作蚌蒲)
(項反又蒲杏反蛾宜綺反舎/音捨蝝悦全反字林允絹反)疏(釋曰案醢人有蠯醢蠃/蚳醢故以此三者授醢)
(人注釋曰蠃螔蝓者一物兩名司農云蠯蛤也者杜子/春云蠯蜯也者蜯即蛤亦一物云蚳蛾子者謂蟻之子)
(取白者以為醢國語曰蟲舎蚳蝝者此亦是里革諌宣/公之言謂夏蟲内捨去蚳蝝蚳此經蚳也蝝謂蝗也與)
(蚳别連/引之也)掌凡邦之簎事
腊人掌乾肉凡田獸之脯腊膴胖之事注大物解肆乾
之謂之乾肉若今涼州烏翅矣薄析曰脯棰之而施薑
桂曰鍛脩腊小物全乾音義(肆勅厯反/棰之蘂反)疏(釋曰云掌乾/肉已下文者)
(並是獸人所共獸人云凡獸入於腊人注釋曰云若今/涼州烏翅者解肉乾之狀也云小物全乾者案特牲云)
(陳鼎於門外棜在其南南順實獸于上又云宗人舉獸/尾告備是其全者士用免是其小物全乾少牢用麋不)
(云舉獸尾則未全若然則天子諸侯之所用雖無文其/獸必大亦不必全今云全者據有全者耳趙商問腊人)
(掌凡乾肉而有膴胖何/鄭答雖鮮亦屬腊人)凡祭祀共豆脯薦脯膴胖凡腊
物注脯非豆實豆當為羞聲之誤也鄭司農云膴膺肉
鄭大夫云胖讀為判杜子春讀胖為版又云膴胖皆謂
夾脊肉又云禮家以胖為半體𤣥謂公食大夫禮曰庶
羞皆有大者此據肉之所擬祭者也又引有司曰主人
亦一魚加膴祭于其上此據主人擬祭者膴與大亦一
也内則曰麋鹿田豕麕皆有胖足相參正也大者胾之
大臠膴者魚之反覆膴又詁曰大二者同矣則是膴亦
䐑肉大臠胖宜為脯而腥胖之言片也析肉意也禮固
有腥腍爓雖其有為孰之皆先制乃亨音義(豆音羞出注/胖普半反杜)
(音􁎴夾戚古洽反劉古協反食音嗣麕京倫/反覆芳服反腍而甚反爓徐廉反亨普庚反)疏(注釋曰/知脯非)
(豆實者案籩人職有栗脯則脯是籩實故云脯非豆實/也知豆當為羞者案籩人職云凡祭祀共其籩薦羞之)
(實鄭云未飲未食曰薦已飲已食曰羞羞薦相對下既/言薦脯明上當言羞脯也鄭司農云膴膺肉鄭大夫胖)
(讀為判杜子春讀胖為版又云膴胖皆謂夾脊肉又云/禮家以胖為半體者文無所出皆非也𤣥謂公食大夫)
(禮曰庶羞皆有大者此據肉之所擬祭者也又引有司/曰主人亦一魚加膴祭於其上此據主人擬祭者膴與)
(大亦一也内則曰麋鹿田豕麕皆有胖足相參正也者/引有司并公食大夫二處證膴是大臠引内則明胖與)
(膴不同故云足相參正云大者胾之大臠者𤣥解公食/大夫云膴者魚之反覆者反覆謂魚生時在腹下今加)
(之於上云膴又詁曰大者據爾雅釋詁文云二者同矣/者大共膴同是一則膴是䐑肉大臠同將祭先也云胖)
(宜為脯而腥謂肉薄不煮者云胖之言片析肉意者此/解胖是薄義云禮固有腥腍爓雖其有為孰之者祭祀)
(之禮豚解而腥之又有體解而爓之又有薦孰之禮禮/經固有此三者皆當先制為胖言此者證胖與膴不同)
(破諸家/之意)賓客喪紀共其脯腊凡乾肉之事疏(釋曰此所/共者共内)
(外饔/也)
　
　
　
　
　
　周禮注疏卷四
　周禮注疏卷四考證
膳夫凡王之饋注醯人共齏菹醯物六十罋○醯人監
　本訛作醢今改正
　又六清水漿醴䣼􁎳􁊭○􁎳應作□
王齊日三舉疏齊時不樂故不言以樂侑食也○侑監
　本訛作脩今改正
凡王祭祀賔客食則徹王之胙爼疏此二者皆各胙爼
　○各應作名
庖人掌共六畜六獸六禽疏六禽之内有鶉鷃鳩鴿四
　者○禽監本訛畜今改正
内饔選百羞醬物珍物以俟饋疏以待饋王○待監本
　訛作得今改正
外饔邦饗耆老孤子疏繋五邑焉○邑監本訛色今依
　左傳改正
甸師祭祀共蕭茅注然後焫蕭合馨香○焫各本多訛
　􁃛今改正
獸人凡祭祀喪紀賔客共其死獸生獸○此節疏監本
　錯簡在下節今訂正
鼈人掌取互物注黹胡龜鼈之屬○黹當作㒼
以時簎魚鼈龜蜃○此節疏監本錯簡在下節今改正
祭祀共蠯蠃蚳以授醢人疏國語曰蟲舎蚳蝝者此亦
　是里革諌宣公之言○監本脱里革二字今据國語
　補正
　
　
　
　
　
　
　
　
　周禮注疏卷四考證
欽定四庫全書
　周禮注疏卷五
　　漢鄭氏注　唐陸德明音義　賈公彥疏
　天官冢宰下音義(天官下本亦作/天官冢宰下)
醫師掌醫之政令聚毒藥以共醫事注毒藥藥之辛苦
者藥之物恒多毒孟子曰若藥不瞑眩厥疾不瘳音義
(瞑眠見反徐亡千反眩懸見反/徐音□劉虎縣反廖勑留反)注(釋曰醫師者衆醫之/長故掌醫之政令言)
(聚毒藥以共醫事者謂所有藥物竝皆聚之以供疾醫/瘍醫等故言以供醫事注釋曰言毒藥藥之辛苦者細)
(辛苦參雖辛苦而無毒但有毒者多辛苦故云毒藥藥/之辛苦者又云藥之物恒多毒者藥中有毒者謂巴豆)
(狼牙之類是也藥中有無毒者謂人參芎藭之類是也/藥之無毒亦聚之直言聚毒藥者以毒為主故鄭云藥)
(之物恒多毒又引孟子者案孟子滕文公為世子將之/楚過宋見孟子而謂之云今滕國絕長補短將五十里)
(可以為善國乎書曰藥不瞑眩厥疾不瘳注云逸書也/藥使人瞑眩悶亂乃得瘳愈猶人敦德惠乃治也引之)
(者證藥中有毒之意此是古文尚書說命之篇高宗命/傅說之言也不引說命而引孟子者鄭不見古文尚書)
(故/也)凡邦之有疾病者疕瘍者造焉則使醫分而治之注
疕頭瘍亦謂秃也身傷曰瘍分之者醫各有能音義(疕/戚)
(匹婢反徐芳鄙反劉芳指反一音/芳夷反瘍音羊身創也造七報反)注(釋曰國中有疾病/者謂若疾醫所云)
(者是也疕瘍者謂若瘍醫所云者是也云造焉者此二/者皆來造醫師也云醫師則使醫分而治之者疾病者)
(付疾醫疕瘍者付瘍醫故云分而治之下有食醫獸醫/亦屬醫師不來造醫師者食醫主齊和飲食不須造醫)
(師獸醫畜獸之賤便造獸醫故亦不須造醫師注釋曰/言疕頭瘍者案下瘍醫腫瘍等不言疕此特言疕者腫)
(瘍等可以兼之故云疕頭瘍謂頭上有瘡含膿血者又/云亦謂秃也者秃含膿血者則入疕中秃而不含膿血)
(者疕中可以兼之故云亦謂秃也云身傷曰瘍者曲禮/云身有瘍則浴是也卽瘍醫所云腫瘍已下亦是云分)
(之者醫各有能者疾醫知疾不知瘍/瘍醫知瘍不知疾故云醫各有能)歲終則稽其醫事
以制其食十全為上十失一次之十失二次之十失三
次之十失四為下注食祿也全猶愈也以失四為下者
五則半矣或不治自愈音義(稽古兮反考/也後皆放此)疏(釋曰言歲/終者謂至)
(周歲之終云則稽其醫事者謂疾醫等歳始已來治病/有愈有不愈竝有案記今歲終總考計之故言稽其醫)
(事云以制其食者據所治愈不愈之狀而制其食祿為/五等之差云十全為上者謂治十還得十制之上等之)
(食云十失一次之者謂治十得九制祿次少於上者云/十失二次之者謂治十得八制祿次少於九者十失三)
(次之者謂治十得七制祿次少於八者十失四為下者/謂治十得六制祿次於得七者注釋曰食祿也者食卽)
(月俸故以祿解食依序官疾醫中士瘍醫下士案禮記/王制下士視上農夫食九人祿中士倍下士十八人祿)
(若然中士祿食有常今差為五等者但功適中者守本/祿功高者益之功下者損之欲勉勵醫者故為此五等)
(之差云失四為下者五則半矣或不治自愈者案漢書/藝文志神農黄帝食藥七巻云本草木之寒溫量疾病)
(之淺深辨五苦六辛致水火之齊以通開結反之於此/乃失其宜者以熱益熱以寒益寒積氣内傷是以獨失)
(故諺云有病不治恒得中醫若然此經失四之類亦是/以寒益寒以熱益熱言有病不治恒得中醫故鄭云五)
(則半矣或不治自愈釋經/所以不言十失五之意)
食醫掌和王之六食六飲六膳百羞百醬八珍之齊注
和調也音義(食音嗣下食齊同齊才/細反下皆同徐蔣細反)疏(釋曰言掌和王/之六食以下此)
(等竝是膳夫所掌此食醫調和而/已其六食六飲等之義竝在膳夫)凡食齊眡春時注飯
宜溫音義(眡音/視)羮齊眡夏時注羹宜熱醬齊眡秋時注
醬宜涼飲齊眡冬時注飲宜寒疏(釋曰言凡食齊眡春/時者言凡者總與下)
(四時為目故言凡以該之言食者卽上六食則内則所/云食齊一也言飯之齊和眡猶比也四時常溫比於春)
(時故鄭云飯宜溫羹齊眡夏時者謂大羹鉶羮菜羮等/其所齊和四時常熱故云眡夏時羹宜熱故也云醬齊)
(眡秋時者案醢人醯人唯有醯醢不言醬卽豆醬也案/公食大夫公親設醬醬者食之主言醬則該諸豆實四)
(時皆須涼故言醬齊眡秋時又云飲齊眡冬時者謂若/漿人六飲水漿之等四時皆須寒故言飲齊眡冬時飲)
(宜寒/故也)凡和春多酸夏多苦秋多辛冬多鹹調以滑甘注
各尚其時味而甘以成之猶水火金木之載於土内則
曰棗栗飴蜜以甘之堇荁枌楡娩槁􁊍瀡以滑之音義
(和胡臥反飴以之反堇音謹荁音丸枌符云反娩/音問槁苦老反􁊍劉思酒反徐相幼反瀡相蘂反)疏(釋/曰)
(言凡和者亦與下四時為目言春多酸者東方木味酸/屬春謂和食酸多於餘味一分故云春多酸云夏多苦)
(者南方火味苦屬夏夏時調和食苦亦多於餘味一分/故云夏多苦秋多辛者西方金味辛屬秋秋時調和食)
(辛亦多於餘味一分故云秋多辛冬多鹹者北方水味/鹹屬冬冬時調和食鹹亦多於餘味一分故言冬多鹹)
(調以滑甘者中央土味甘屬季夏金木水火非土不載/於五行土為尊於五味甘為上故甘總調四味滑者通)
(和徃來亦所以調和四味故云調以滑甘此五味之言/出洪範及月令注釋曰言各尚其時味者多一分者也)
(必多其時味者所以助時氣也又引内則曰棗栗飴蜜/以甘之者證經甘之所用物也又云堇荁枌楡娩槁􁊍)
(瀡以滑之者證經滑之所用之物鄭君注内則荁堇類/楡白曰枌娩新生者槁乾也齊人溲曰􁊍秦人滑曰瀡)
(謂將此堇已下/和溲以滑之)凡會膳食之宜牛宜稌羊宜黍豕宜稷
犬宜粱鴈宜麥魚宜苽注會成也謂其味相成鄭司農
云稌稉也爾雅曰稌稻苽彫胡也音義(稌音杜又他杜/反苽音孤稉本)
(亦作秔音庚彫/劉本作凋音彫)疏(釋曰凡會膳食之宜者謂會成膳食/相宜之法言牛宜稌者依本草素問)
(牛味甘平稻味苦而又溫甘苦相成故云牛宜稌羊宜/黍者羊味甘熱黍味苦溫亦是甘苦相成故云羊宜黍)
(豕宜稷者豭豬味酸牝豬味苦稷米味甘亦是甘苦相/成故云豕宜稷犬宜粱者犬味酸而溫粱米味甘而微)
(寒亦是氣味相成故云犬宜粱又云鴈宜麥者鴈味甘/平大麥味酸而溫小麥味甘微寒亦是氣味相成故云)
(鴈宜麥云魚宜苽者苽味寒魚族甚多寒熱酸苦兼有/而云宜苽或同是水物相宜故云魚宜苽注釋曰云稌)
(稉也者亦方俗異名云爾雅曰稌稻也/苽彫胡也者今南方見有苽米是也)凡君子之食恒
放焉注放猶依也音義(放甫/徃反)疏(釋曰上六食六飲一經/據共王不通於下凡食)
(春多酸已下至魚宜苽已上齊和相成之事雖/以王為主君子大夫已上亦依之故云恒放焉)
疾醫掌養萬民之疾病四時皆有癘疾春時有痟首疾
夏時有痒疥疾秋時有瘧寒疾冬時有嗽上氣疾注癘
疾氣不和之疾痟酸削也首疾頭痛也嗽欬也上氣逆
喘也五行傳曰六癘作見音義(痟音消痒以掌反疥音/介嗽西豆反本亦作欶)
(上時掌反注同欬苦代反/喘昌兖反見賢遍反下同)疏(釋曰言掌養萬民之有疾/病者此主療治疾病而云)
(養者但是療治必須將養故以養言之疾病兩言之者/疾輕病重故注論語云疾甚曰病謂疾病俱療故兩言)
(之此直言萬民不言王與大夫醫師雖不言或可醫師/治之云四時皆有癘疾者此言亦與下為目云春時有)
(痟首疾者春是四時之首陽氣將盛惟金沴木故有頭/首之疾言痟者謂頭痛之外别有酸削之痛云夏時有)
(痒疥疾者四月純陽用事五月已後陰氣始起惟水沴/火水為甲疥有甲故有疥痒之疾云秋時有瘧寒疾者)
(秋時陽氣漸銷陰氣方盛惟火沴金兼寒兼熱故有瘧/寒之疾云冬時有嗽上氣疾者冬時陰氣盛陽氣方起)
(惟土沴水以土壅水其氣不通故有嗽上氣之疾注釋/曰言癘疾氣不和之疾者癘謂癘疫人君政教失所則)
(有五行相剋氣敘不和癘疫起故云氣不和之疾云痟/酸削也者人患頭痛則有酸嘶而痛酸削則酸嘶也云)
(嗽欬也者謂若内則不敢嚏欬之欬故言嗽欬也云上/氣逆喘也者向上喘息謂之逆喘引五行傳曰六癘作)
(見案五行傳云五福乃降用彰於下六沴作見一曰貌/之不恭是謂不肅惟金沴木又曰言之不從是謂不又)
(惟火沴金又曰眡之不明是謂不哲惟水沴火又曰聽/之不聰是謂不謀惟土沴水又曰思之不睿是謂不聖)
(惟木金水火沴土此其五沴也言六沴者天雖無沴案/洪範六極又案書傳致六極之由皆由身之五事一曰)
(凶短折思不睿之誅二曰疾眡不明之誅三曰憂言不/從之誅四曰貧聽不聰之誅五曰惡貌不恭之誅六曰)
(弱皇不極之誅據此六極皇極為屬天王者不極亦有/痾疾病倂前五者為六沴彼言沴此鄭注言癘者言沴)
(謂五行相乖沴此言癘癘氣與人為疫故不同若/據五事所置言之四時之疾皆據眡之不明者也)以五
味五榖五藥養其病注養猶治也病由氣勝負而生攻
其贏養其不足者五味醯酒飴蜜薑鹽之屬五穀麻黍
稷麥豆也五藥草木蟲石穀也其治合之齊則存乎神
農子儀之術云音義(贏音盈後不音者同/合如字又音閤下同)疏(釋曰言養/猶治也者)
(病者須養之故云養猶治也云病由氣勝負而生者假/令夏時熱病者體寒即是水水贏而勝也火氣負而不)
(足也故言由氣勝負而生云攻其贏養其不足者夏時/病者則五味中食甘五穀中食稷以甘稷是土之穀味)
(土所剋水是攻其贏也土生於火土是火之子食甘稷/為子養母之道故云養其不足也云五味醯酒飴蜜薑)
(鹽之屬者醯則酸也酒則苦也飴蜜即甘也薑即辛也/鹽即鹹也此即五味酸苦辛鹹甘也鄭不言五味酸鹹)
(等而言醯酒之屬者當時醫方見用醯酒之等故舉以/言焉又云五穀麻黍稷麥豆也者此依月令五方之穀)
(此五穀據養疾而食之非必入於藥分又云五藥草木/蟲石穀也者草謂麻黃芍藥之類是也木謂厚朴杜仲)
(之類是也蟲謂吳公蠃鼈之類是也石謂磁石白石之/類是也穀謂五穀之中麻豆之等有入藥分者是也云)
(其治合之齊則存乎神農子儀之術云者案劉向云扁/鵲治趙太子暴疾尸蹷之病使子明炊湯子儀脉神子)
(術案摩又中經簿云子義本草經一卷儀與義一人也/若然子義亦周末時人也竝不說神農案張仲景金匱)
(云神農能甞百藥則炎帝是/也言此二人能合和此術耳)以五氣五聲五色眡其死
生注三者劇易之徵見於外者五氣五藏所出氣也肺
氣熱心氣次之肝氣涼脾氣溫腎氣寒五聲言語宫商
角徵羽也五色面貌靑赤黃白黑也察其盈虚休王吉
凶可知審用此者莫若扁鵲倉公音義(易以豉反藏才/浪反下文及注)
(同徴張里反王往況反扁本亦作鶣蒲典反徐扶忍反鵲/漢書音義云扁鵲魏桓侯時醫人史記云姓秦名少齊越)
(人倉公史記云姓淳于名意臨/淄人為齊太倉令漢文帝時人)疏(釋曰上文三五所以/治療此經三五觀其)
(死生故云眡其死生注釋曰云三者劇易之徵見於外/者此經三者竝是人之病者氣與聲色其病在内人所)
(不覩見其聲色則知增劇及簡易故云劇易之徵見於/外者也云五藏所出氣也者言五藏謂氣之所藏故知)
(五氣出於五藏云肺氣熱者此已下竝據月令牲南首/而言肺在上當夏故云肺氣熱云心氣次之者心在肺)
(下心位當土心氣亦熱故言次之云肝氣涼者肝在心/下近右其位當秋故云肝氣涼此三藏竝在膈上云脾)
(氣溫者於藏値春故云溫云腎氣寒者腎位在下於藏/値冬故言寒此二者在膈下此五藏寒熱等據月令成)
(文而說及其醫方之術心屬南方肝屬東方肺屬西方/脾屬中央腎屬北方此竝據五色而言不據氣之寒熱)
(也云五聲言語宫商角徵羽也者宫數八十一配中央/土商數七十二配西方金角數六十四配東方木徵數)
(五十四配南方火羽數四十八配北方水此五聲數多/者聲濁數少者聲清人之言語似之故云言語宫商角)
(徵羽也云五色面貌之靑赤黃白黑也者此據五方東/方木色靑南方火色赤中央土色黃西方金色白北方)
(水色黑病者面色似之云察其盈虚休王吉凶可知者/假令冬時面色黑其氣寒聲應羽此是盈而王吉可知)
(若冬時其色黃其氣熱聲應宫此是中央土來剋已此/是虚而休凶可知若得東方靑色等則子來助已亦吉)
(云審用此者莫若扁鵲倉公者依漢書藝文志大古有/岐伯楡柎中世有扁鵲秦和漢有倉公若然扁鵲在周)
(時倉公在漢世此二/人知氣色之候者也)兩之以九竅之變參之以九藏之
動注兩參之者以觀其死生之驗竅之變謂開閉非常
陽竅七陰竅二藏之動謂脈至與不至正藏五又有胃
膀胱大腸小腸脈之大候要在陽明寸口能專是者其
唯秦和乎岐伯楡柎則兼彼數術者音義(竅苦弔反秦/和左傳昭元)
(年晉平公疾秦伯使醫和為之卽此人也岐伯其宜反/楡羊朱反本亦作兪柎劉音附徐音鈇岐伯楡柎皆黃)
(帝時/醫人)疏(釋曰上經觀其氣色此經驗其脉候故以參兩/言之注釋曰云參兩之者觀其死生之驗者言)
(兩者謂九竅與所眡為兩兩與九藏為參云竅之變謂/開閉非常者九竅之開是其常或開或閉卽是非常故)
(云開閉非常也云陽竅七者在頭露見故為陽也陰竅/二者在下不見故為陰也云藏之動謂脉至與不至者)
(謂九藏在内其病難知但診脉至與不至卽知九藏之/動故云藏之動謂脉至與不至也又云正藏五者謂五)
(藏肺心肝脾腎竝氣之所藏故得正藏之稱不數之者/上已有注云又有胃膀胱大腸小腸者此乃六府中取)
(此四者以益五藏為九藏也六府胃小腸大腸膀胱膽/三焦以其受盛故謂之為府亦有藏稱故入九藏之數)
(然六府取此四者案黃帝八十一難經說胃為水穀之/府小腸為受盛之府大腸為行道之府膀胱為津液之)
(府氣之所生下氣象天故寫而不實實不滿若然此其/正府也故入九藏其餘膽者淸淨之府三焦為孤府非)
(正府故不入九藏也云脉之候要在陽明寸口者但醫/者診脉諸脉皆可據若脉之大候取其要者在於陽明)
(寸口二處而已陽明者在大拇指本骨之高處與第二/指間寸口者大拇指本高骨後一寸是也云能專是者)
(其唯秦和乎者秦和在中世如前說云岐伯楡柎則兼/彼數術者此二人在大古如前說卽上神農子儀扁鵲)
(倉公秦和等各專一能/此二人兼上數術耳)凡民之有疾病者分而治之死
終則各書其所以而入于醫師注少者曰死老者曰終
所以謂治之不愈之狀也醫師得以制其祿且為後治
之戒音義(少詩/照反)疏(釋曰以疾醫中士二人醫各有能故/使分治之也云死終者謂民之有病)
(不問老少皆治之不愈少者則曰死似不得壽終然故/曰死老者則曰終謂雖治不愈似得壽終故曰終也云)
(則各書其所以者謂書録其不愈之狀云而入于醫/師者醫師得之以制其祿則上十全為上已下是也)
瘍醫掌腫瘍潰瘍金瘍折瘍之祝藥劀殺之齊注腫瘍
癕而上生創者潰瘍癕而含膿血者金瘍刅創也折瘍
踠跌者祝當為注讀如注病之注聲之誤也注謂附著
藥劀刮去膿血殺謂以藥食其惡肉音義(折劉本作□/同時設反祝)
(之樹反出注劀音刮徐工滑反齊才細反創初良反踠/於阮反徐烏臥反跌待結反徐徒紇反劉徒没反著徐)
(豬略反去/羗吕反)疏(釋曰瘍醫掌腫瘍已下四種之瘍瘡而含/膿血者祝注也注藥於瘡乃後刮殺而言)
(齊者亦有齊量之宜也注釋曰腫瘍癕而上生瘡者謂/癕而有頭未潰者潰瘍癕而含膿血已潰破者云祝當)
(為注讀者疾醫非主祝說之官為祝則義無/所取故破從注注謂注藥於中食去膿血耳)凡療瘍以
五毒攻之注止病曰療攻治也五毒五藥之有毒者今
醫方有五毒之藥作之合黃堥置石膽丹砂雄黃礜石
磁石其中燒之三日三夜其煙上著以雞羽掃取之以
注創惡肉破骨則盡出音義(堥本又作蝥劉音武又音/無徐音毋又音務沈武侯)
(反礜音豫/著直略反)疏(釋曰言凡則兼上四瘍故云凡療瘍以五/毒攻治之也注釋曰言止病曰療者治病)
(之名言治之則病止故云止病曰療也言合黃堥者案/内則有敦堥巵匜鄭注云敦堥黍稷器不言黃此言黃)
(者見今時合和丹藥者皆用黃瓦/缻為之亦名黃堥事出於古也)以五氣養之以五藥
療之以五味節之注旣刮殺而攻盡其宿肉乃養之也
五氣當為五穀字之誤也節節成其藥之力音義(氣音/穀出)
(注/)疏(釋曰云以五穀養之者亦當據病所宜擇善而用/之故云以五穀養之云以五藥療之者義如前注)
(以五味節之者五味亦酸苦辛鹹甘亦當據病所宜食/之以節成藥力者也注釋曰鄭云旣刮殺而攻之盡其)
(宿肉乃養之也者以經五藥在五穀之下恐人以五穀/養之乃用五藥療之故鄭解之若然此五藥在五穀下)
(者以上已言五毒攻之用此五穀食之則此五穀為前/五毒攻之乃後用五穀養之於理為順此文重言五藥)
(者為下五味節成此藥故須更言五藥也云五氣當為/五穀者以其氣非養人之物又疾醫之有五味五藥五)
(穀相將之物故破氣從穀也云節節成其/藥之力者卽下文以酸養骨之類是也)凡藥以酸養
骨以辛養筋以鹹養脉以苦養氣以甘養肉以滑養竅
注以類相養也酸木味木根立地中似骨辛金味金之
纒合異物似筋鹹水味水之流行地中似脉苦火味火
出入無形似氣甘土味土含載四者似肉滑滑石也凡
諸滑物通利往來似竅疏(釋曰上云以五味節之卽此/經酸苦之等是也今云凡藥)
(以酸養骨藥味合言者欲見五味節成五藥故上注云/節成藥力故合言之注釋曰云以類相養也者謂若酸)
(與骨辛與筋之等是也云酸木味之等竝依洪範及月/令為說也云木立地中似骨者謂似人之骨立肉中者)
(故以酸養之云辛金味金之纒合異物似筋者人之筋/亦纒合諸骨故云似筋而以辛養之也云鹹水味水之)
(流行地中似脉者血脉在人亦流行不定故云似脉而/以鹹養之也云苦火味火出入無形似氣者火乃人所)
(覩見似若有形攬之不得亦是無形故云似氣故以苦/養之也云甘土味土含載四者似肉者金木水火非土)
(不載故云含載四者似人之肉亦含載筋骨氣脉故云/似肉故以甘養之也云滑滑石者以五味酸苦辛鹹甘)
(養骨筋氣脉與肉相配訖前食醫云調以滑甘平常調/食五味之外有滑彼滑用堇荁枌楡今此養病五味之)
(外亦宜有滑但於藥分之中愼滑則不得如平常用堇/荁等故以滑石解之凡諸滑物通利徃來似竅故以滑)
(養之也若然此經五味不以生成為次而以木金與火/水相對者此若洪範以木曰曲直金曰從革火曰炎上)
(水曰潤下以類/相對而言也)凡有瘍者受其藥焉疏(釋曰藥卽上五/藥是也凡國中)
(有瘍不須身來者/竝於瘍醫取藥焉)
獸醫掌療獸病療獸瘍注畜獸之疾病及瘍療同醫音
義(畜許又/反下同)疏(注釋曰此醫唯療家畜不療野獸但畜獸/義通今以畜解獸故當獸連言之也云畜)
(獸之疾病及瘍療同醫者以上之人疾與瘍别醫今此/畜病之與瘍同在一醫者重人賤畜故略同在一醫也)
凡療獸病灌而行之以節之以動其氣觀其所發而養
之注療畜獸必灌行之者為其病狀難知灌以緩之且
强其氣也節趨聚之節也氣謂脉氣旣行之乃以脉視
之以知所病音義(為于偽反聚本亦/作驟同仕救反)疏(釋曰獸必先灌/之者鄭云為其)
(病狀難知故先灌而和緩之/以其廋弱且強其氣力也)凡療獸瘍灌而劀之以發
其惡然後藥之養之食之注亦先攻之而後養之音義
(食音/嗣)疏(注釋曰亦上瘍醫以五穀養之之養彼注先刮/殺盡乃養之此亦然故云先攻而後養之也)
凡獸之有病者有瘍者使療之死則計其數以進退之
疏(釋曰上醫師云十全為上者唯據疾醫與瘍醫不據/獸醫故此云計其數而進退之進退亦謂據功過進)
(退其/祿也)
酒正掌酒之政令以式灋授酒材注式法作酒之法式
作酒旣有米麴之數又有功沽之巧月令曰乃命大酋
秫稻必齊麴糵必時湛饎必潔水泉必香陶器必良火
齊必得鄭司農云授酒人以其材音義(沽音古酋將由/反下同秫音述)
(齊戚才細反下皆同一讀此如字/糵魚列反湛接廉反饎昌志反)疏(釋曰酒正辨四飲/則漿之政令亦掌)
(之今直言掌酒之政令不言漿之政令者但據酒之尊/者而言其實漿亦掌之云以式法授酒材者式法謂造)
(酒法式謂米麴多少及善惡也酒材卽米麴糵授與酒/人使酒人造酒旣言兼掌漿人則漿之法式及漿材亦)
(授之不言者亦舉尊言也注釋曰云作酒旣有米麴之/數者謂此為法式也云又有功沽之巧者功沽謂善惡)
(善惡亦是法式也引月令者十一月之令言乃命大酋/監之者彼注酒熟曰酋於周禮則為酒人案下注昔酒)
(今之酋久白酒則酋者久逺之稱則是久熟者善故名/酒官為大酋若然彼注為酒人此酒正引之者此酒正)
(以法式及酒材授與酒人使造酒故引酒人云秫稻必/齊者必使齊熟麴糵必時者造之必得時湛饎必潔者)
(湛漬饎炊也謂漬米炊釀之時必須潔淨水泉必香者/謂漬麴漬米之水必須香美陶器必良者酒甕陶中所)
(燒器者必須成熟不津云火齊必/得者謂醸之時生熟必宜得所也)凡為公酒者亦如之
注謂鄉射飲酒以公事作酒者亦以式法及酒材授之
使自釀之音義(釀女/亮反)疏(釋曰言凡為公酒者謂為公事/而作酒言凡非一謂若鄉飲酒)
(鄉射之等言亦如之者亦以式法授酒材注釋曰言鄉/射飲酒者謂鄉飲酒鄉射飲酒鄉飲酒中有黨正飲酒)
(賓賢能飲酒鄉射飲酒中有州長春秋習射於序又有/鄉大夫三年賓賢能後以五物詢衆庶用州長射禮竝)
(是鄉射飲酒若然州長黨正飲酒而謂之鄉者或是鄉/大夫所居州黨或是鄉大夫親來臨禮竝得鄉名故謂)
(之鄉此數事者皆為國行禮不可橫斂於民故得公/酒其百家為族不得公酒族祭歩神之時合錢飲酒)辨
五齊之名一曰泛齊二曰醴齊三曰盎齊四曰緹齊五
曰沈齊注泛者成而滓浮泛泛然如今宜成醪矣醴猶
體也成而汁滓相將如今恬酒矣盎猶翁也成而翁翁
然蔥白色如今酇白矣緹者成而紅赤如今下酒矣沈
者成而滓沈如今造淸矣自醴以上尤濁縮酌者盎以
下差淸其象類則然古之法式未可盡聞杜子春讀齊
皆為粢又禮器曰緹酒之用𤣥酒之尚𤣥謂齊者每有
祭祀以度量節作之音義(泛芳劍反盎烏浪反緹音體/醪魯刀反翁鳴動反下同一)
(音於勇反酇白卽今之白醝酒也宜/作醝作酂假借也在何反差初賣反)疏(釋曰言辨五齊/之名者酒正不)
(自造酒使酒人為之酒正直辨五齊之名知其淸濁而/已云一曰泛齊者泛讀如泛泛楊舟之泛言泛者謂此)
(齊熟時滓浮在上泛泛然二曰醴齊者醴體也此齊熟/時上下一體汁滓相將故名醴齊又此醴齊作時恬於)
(餘齊與酒味稍殊故亦入於六飲三曰盎齊已下其類/可知注釋曰言泛者成而滓浮者此五齊皆言成者謂)
(酒熟曰成云如今宜成醪矣者宜成說以為地名故曹/植酒賦曰宜成醴醪蒼梧縹淸若馬融所云今之宜成)
(會稽稻米淸似宜成以為酒名故劉杳要雅亦以宜成/為酒名二者未知孰是今鄭云宜成醪矣亦未知鄭意)
(酒名地名類下酇白則為地名云如今恬酒矣者但於/五齊中為恬故以恬酒況之云如今酇白矣者漢時蕭)
(何所封南陽地名酇云如今下酒矣者下酒謂糟牀下/酒其色紅赤故以緹名之案鄭下注五伯緹衣亦赤黒)
(色也云如今造淸也者漢時造淸熟則滓沈故以況沈/齊也云自醴已上尤濁縮酌者言自醴以上唯有泛齊)
(泛齊滓浮則濁于醴齊汁滓相將者此二者皆以茅泲/之故司尊彝云醴齊縮酌郊特牲云縮酌用茅明酌也)
(謂以事酒之上淸明者和醴齊以茅泲之使可酌鄭彼/注云泛從醴是二者皆縮酌故云自醴已上尤濁縮酌)
(也云盎以下差淸者案司尊彝云盎齊涗酌鄭注涗淸/也謂以淸酒泲之則不用茅以其盎已淸故也鄭彼注)
(又云泛從醴緹沈從盎則亦用淸酒泲之云其象類則/然者謂五者皆舉漢法況之是其象類則然者也云古)
(之法式未可盡聞者雖舉漢法漢承周後多得古之法/只可略聞故云未可盡聞也杜子春讀齊皆為粢云禮)
(器曰緹酒之用𤣥酒之尚者子春意見禮運云粢醍在/堂又見禮器云醴酒之用又粢穀為醍酒則其餘四齊)
(皆以粢穀為之故讀齊皆為粢𤣥謂齊者每有祭祀以/度量節作之謂祭有大小齊有多少謂若祫祭備五齊)
(禘祭備四齊時祭備二齊是以度量節作之不從子春/為粢者禮運唯有醍齊稱粢於此五者皆稱齊子春破)
(五齊從一粢於義不可故鄭於禮運注粢當為齊破一/粢從五齊於義可也此五齊與下三酒及春官鬯人所)
(造鬯酒所以異者五齊三酒俱用秫稻麴糵又三酒味/厚人所飲者也五齊味薄所以祭者也是以下經鄭注)
(云祭祀必用五齊者至敬不尚味而貴多品五齊對三/酒酒與齊異通而言之五齊亦曰酒故禮坊記云醴酒)
(在室醍酒在堂是也其鬯酒/者自用黑黍為之與此别也)辨三酒之物一曰事酒二
曰昔酒三曰淸酒注鄭司農云事酒有事而飲也昔酒
無事而飲也淸酒祭祀之酒𤣥謂事酒酌有事者之酒
其酒則今之醳酒也昔酒今之酋久白酒所謂舊醳者
也淸酒今中山冬釀接夏而成音義(醳音亦/徐音昔)疏(釋曰辨/者豫先)
(之名物者財也以三酒所成有時故豫給財令作之也/言一曰事酒者此三酒竝人所飲故下云共王四飲三)
(酒也但事酒酌有事人飲之故以事上名酒也二曰昔/酒者久釀乃熟故以昔酒為名酌無事之人飲之三曰)
(淸酒者此酒更久於昔故以淸為號祭祀用之此昔酒/淸酒皆以酒上為名也注釋曰先鄭云有事而飲者謂)
(於祭祀之時乃至卑賤執事之人祭末竝得飲之昔酒/無事而飲者亦於祭末羣臣陪位不得行事者竝得飲)
(之淸酒祭祀之酒者亦於祭祀之時賓長獻尸尸酢賓/長不敢與王之臣共器尊同酌齊故酌淸以自酢故云)
(祭祀之酒故司尊彝云皆有罍諸臣之所酢此三酒皆/盛於罍尊在堂下但此清酒受尸酢故以祭祀言之𤣥)
(謂事酒酌有事者之酒者先鄭云有事而飲據有事時/飲之後鄭云酌有事者之酒謂有事之人但是有事之)
(人雖不當祭時亦酌酒與之是就足先鄭義也云其酒/則今之醳酒者事酒冬釀春成以漢之醳酒況之云昔)
(酒今之酋久白酒者言昔為久酋亦逺久之義故以漢/之酋久白酒況之但昔酒對事酒為淸若對淸酒則為)
(白故云酋久白酒也故晉語云味厚寔昔毒酒久則毒/也云所謂舊醳者案禮記郊特牲云猶明淸與醆酒于)
(舊醳之酒也彼上注云明酌者事酒之上也醆酒盎齊/泲于舊醳之酒三酒除事酒淸酒則云舊醳是昔酒可)
(知也對事酒為新醳昔酒為舊醳淸酒不得醳名云淸/酒今中山冬釀接夏而成者以昔酒為久冬釀接春明)
(此淸酒久於昔酒自然接夏也中山郡/名故魏都賦云醇酎中山沈湎千日)辨四飲之物一
曰淸二曰醫三曰漿四曰酏注淸謂醴之泲者醫内則
所謂或以酏為醴凡醴濁釀酏為之則少淸矣醫之字
從殹從酉省也漿今之酨漿也酏今之粥内則有黍酏
酏飲粥稀者之淸也鄭司農說以内則曰飲重醴稻醴
淸􁎚黍醴淸􁎚粱醴淸􁎚或以酏為醴漿水臆后致飲
于賓客之禮有醫酏糟糟音聲與􁎚相似醫與臆亦相
似文字不同記之者各異耳此皆一物音義(醫於已反/徐於計反)
(注同酏以支反泲子禮反下同殹烏兮反徐烏例反本/或作毉省所景反酨胙再反粥之六反劉音育稀音希)
(􁎚音糟下同沈子由反臆本/又作醷於紀反徐於力反)疏(釋曰案漿人有六飲此/言四者以漿人注酒正)
(不辨水涼者無厚薄之齊故此唯辨四飲之物也云一/曰淸則漿人云醴淸也二曰醫者謂釀粥為醴則為醫)
(三曰漿者今之酨漿四曰酏者卽今薄粥也注釋曰言/淸謂醴之泲者此鄭據漿人解之漿人云醴此云淸故)
(云淸謂醴之泲者云醫内則所謂或以酏為醴者按内/則上言飲下云重醴淸糟又云或以酏為醴彼酏為醴)
(在飲中而在淸糟下此醫又在淸下故知酏為醴當此/醫云凡醴濁釀酏為之則少淸矣者謂經中醫釀粥為)
(之與醴少異也又云醫之字從殹從酉省也者從殹省/者去羽從酉省者去水故云從殹從酉省也云漿今之)
(酨漿也者此漿亦是酒類故其字亦從載從酉省酨之/言載米汁相載漢時名為酨漿故云今之酨漿也云酏)
(今之粥内則有黍酏酏飲粥稀者之淸也者案内則黍/酏在飲中故知此酏當内則黍酏以其為飲故知粥稀)
(者之淸也鄭司農說以内則曰飲重醴稻醴淸至或以/酏為醴總當此經一曰淸云漿當此經中漿水於此經)
(無所當連引之耳臆當此經中醫云后致飲于賓客之/禮有醫酏糟此引下文欲取糟與内則􁎚一物故云糟)
(音聲與􁎚相似云醫與臆亦相似者與此經醫為一物/云文字不同記之者各異耳此皆一物者内則云􁎚此)
(云糟内則云臆此云醫是其文字不同皆一物也内則/云重醴者淸糟竝設則稻醴淸糟黍醴淸糟梁醴淸糟)
(是其重醴也向者後鄭解或以酏為醴為醫今先鄭以/為醴共重醴為一物又後鄭於内則注醷為梅漿亦與)
(先鄭不同以無正文故引/之在下亦得為一義故也)掌其厚薄之齊以共王之四
飲三酒之饌及后世子之飲與其酒注后世子不言饌
其饋食不必具設之五齊止用醴為飲者取醴恬與酒
味異也其餘四齊味皆似酒疏(釋曰言掌其厚薄之齊/者從五齊已下非酒正)
(所造竝是酒人漿人所作故云直辨其厚薄之齊云以/供王之四飲三酒之饌者謂饌陳具設之也云及后世)
(子之飲與其酒者不言四飲三酒直言飲與酒復不言/饌鄭云不必具設之是以不言饌與數也注釋曰云五)
(齊止用醴為飲者取醴恬與酒味異也者鄭意五齊之/中不用餘四齊以其醴恬故取入六飲其餘四齊味皆)
(似酒者三酒味厚五齊味薄故/言似酒醴恬全與酒味别也)凡祭祀以灋共五齊三
酒以實八尊大祭三貳中祭再貳小祭壹貳皆有酌數
唯齊酒不貳皆有器量注酌器所用注尊中者數量之
多少未聞鄭司農云三貳三益副之也大祭天地中祭
宗廟小祭五祀齊酒不貳為尊者質不敢副益也杜子
春云齊酒不貳謂五齊以祭不益也其三酒人所飲者
益也弟子職曰周旋而貳唯嗛之視𤣥謂大祭者王服
大裘袞冕所祭也中祭者王服鷩冕毳冕所祭也小祭
者王服希冕𤣥冕所祭也三貳再貳一貳者謂就三酒
之尊而益之也禮運曰𤣥酒在室醴醆在户粢醍在堂
澄酒在下澄酒是三酒也益之者以飲諸臣若今常滿
尊也祭祀必用五齊者至敬不尚味而貴多品音義(貳/徐)
(音二下同為于偽反嗛苦簟反袞古本反鷩必列反徐/劉方利反毳充芮反希本又作絺同張里反醆側產反)
(粢才計反醍音體本/亦作緹飲於鴆反)疏(釋曰言凡祭祀者謂天地及宗/廟等總目之言云以法共五齊)
(三酒者但祭有大小齊有多少各有常法故云以法共/五齊三酒云以實八尊者五齊五尊三酒三尊故云以)
(實八尊此除明水𤣥酒若五齊加明水三酒加𤣥酒此/八尊為十六尊不言之者舉其正尊而言也云大祭三)
(貳者大祭謂王服大裘袞冕所祭者也三貳者貳副也/就三酒人所飲者三度副益之云中祭再貳者中祭謂)
(王服鷩冕毳冕所祭者也再貳亦謂就三酒之中再度/益之云小祭壹貳者小祭謂王服希冕𤣥冕所祭者也)
(云皆有酌數者謂三酒之祭事昔淸尊皆有酌器盛酒/益尊故言皆酌云數者謂多少之數言惟齊酒不貳者)
(齊酒所祭祀非人所飲故不副益之皆有器量者器謂/酌齊酒注於尊中量謂皆有多少之量注釋曰云酌器)
(者釋經皆有酌器器者所用注五齊三酒於尊中云數/量之多少未聞者數之與量皆是多少之言但未聞升)
(數耳鄭司農云三貳三益副之也者先鄭之意注酒於/尊中為副子春後鄭亦與之辨云大祭天地等者先鄭)
(意天地為大祭宗廟為中祭五祀為小祭其實天地自/有大祭小祭宗廟亦有大祭云齊酒不貳為尊者質不)
(敢副益也者以其主獻尸所用少故不副益杜子春引/弟子職者是管子書弟子職篇謂弟子事師師飲酒之)
(時弟子用注周旋而貳者欲副益酒尊之時嗛謂不滿/唯酒尊不滿者視之更益𤣥謂大祭者王服大裘袞冕)
(所祭已下至𤣥冕所祭竝據司服六冕差之冕服有六/天地宗廟各有三等故以六冕配之按司服王祀昊天)
(上帝則服大裘而冕祀五帝亦如之祀先王則袞冕祭/地亦用大裘是天地宗廟皆有大祭一也云中祭者王)
(服鷩冕毳冕所祭也者按司服先公則鷩冕四望山川/則毳冕是地與宗廟次祭二也但天之次祀不見衣服)
(者日月是天之次祀以其大報天主日配以月服大裘/故春分朝日秋分夕月兼服𤣥冕故天之次祀中不見)
(衣服云小祭者王服希冕𤣥冕所祭也者按司服社稷/五祀則希冕羣小祀則𤣥冕鄭彼注山林川澤之屬鄭)
(雖不言風師雨師等之屬中兼之也唯見天地小祭不/見宗廟小祭馬融以為宗廟小祭謂祭殤是也祭殤之)
(時或可亦用𤣥冕若然則禮器云一獻質謂祭羣小祀/當𤣥冕三獻文謂祭社稷五祀當希冕五獻察謂祭四)
(望山川當毳冕七獻神謂祭先公當鷩冕雖不言九獻/下云大饗其王事與大饗謂祫祭先王為九獻當袞冕)
(禮器下文云大饗不足以大旅大旅當大裘據此一獻/至九獻以此獻數約之故六服差為三按司服山川服)
(毳冕五獻社稷服希冕三獻社稷在山川下按大宗伯/以血祭祭社稷五祀五嶽而社稷在五嶽上者五嶽與)
(土地異形若畿外諸侯服獻則尊於王朝之臣社稷號/曰土神似若王朝之臣服獻則卑於五嶽而在五嶽上)
(者似若王人雖㣲猶敘諸侯之上按王制宗廟之牛角/握國語山川之牛角尺社稷尊於五嶽者彼自從國中)
(之神莫貴於社故與宗廟同用握引禮運曰𤣥酒在室/者謂鬱鬯在室中而𤣥酒卽明水也配鬱鬯故在室醴)
(醆在戸者醴謂醴齊醆謂盎齊竝在户也粢醍在堂者/粢當為齊齊醍在堂也澄酒在下者沈謂沈齊酒謂三)
(酒二者竝在堂下也云澄酒是三酒也者案鄭志趙商/問禮運注澄是沈齊今此注澄酒是三酒何鄭答今解)
(可去澄字若然鄭本於此注時直云酒是三酒無澄字/有澄字者誤當云酒是三酒云益之者以飲諸臣者言)
(益之解經中貳案司尊彝云皆有罍諸臣之所酢是飲/諸臣也云若今常滿尊也者言益之故常滿故以漢法)
(況之云祭祀必用五齊者至敬不尚味而貴多品者鄭/意五齊味薄於三酒而數多但鬼神享徳不享味故須)
(至極敬而已是以引郊特牲/云至敬不尚味而貴多品也)共賓客之禮酒共后之致
飲于賓客之禮醫酏糟皆使其士奉之注禮酒王所致
酒也王致酒后致飲夫婦之義糟醫酏不泲者泲曰淸
不泲曰糟后致飲無醴醫酏不淸者與王同體屈也亦
因以少為貴士謂酒人漿人奄士疏(釋曰云共賓客之/禮酒者謂王有故)
(不親饗燕使人致酒於客館云共后之致飲于賓客之/禮醫酏糟者言致飲之中取二飲以致之云醫酏糟者)
(謂醫酏不泲者也云皆使其士奉之者酒使酒人漿使/漿人皆奄士故云使其士奉之注釋曰言禮酒王所致)
(酒也者下酒人云賓客之陳酒彼言陳謂若致饗餼列/陳於客館中此禮酒不言陳謂饗燕之酒王當親饗燕)
(王有故則使人就館以酬幣致之云王致酒后致飲夫/婦之義者酒是陽故王致之飲是隂故后致之是陰陽)
(相成故云夫婦之義云后致飲無醴醫酏不淸者與王/同體屈也者言后致飲無醴醫酏不淸者對下漿人共)
(夫人致飲於賓客之禮淸醴醫酏糟而奉之謂夫人卑/於后致三飲醫酏糟上加之以淸醴今后尊唯有醫酏)
(二飲無淸醴旣無淸醴醫酏當淸今皆不淸者以其后/尊夫妻牉合與王同體故屈夫人卑與王不同體得申)
(故加之以淸醴也云亦因以少為貴者案禮器云有以/少為貴者天子無介祭天特牲是以少為貴則夫人三)
(飲后二飲是因以少為貴云士謂酒人漿人奄士者案/序官酒人奄十人漿人奄五人皆不言士此經注皆士)
(者為官首當是士但非賢故不言士/内小臣是奄而稱士鄭云異其賢)凡王之燕飲酒共
其計酒正奉之注共其計者獻酬多少度當足也故書
酒正無酒字鄭司農云正奉之酒正奉之也音義(度徒/洛反)
疏(釋曰謂王與羣臣燕飲之酒共其計者謂計羣臣多/少以足為度酒正奉之者以其共王故酒正自奉之)
凡饗士庶子饗耆老孤子皆共其酒無酌數注要以醉
為度疏(釋曰言饗士庶子謂若宫伯宿衛王宫者士適/子庶子其支庶云饗耆老孤子者謂外饔注耆)
(老謂國老孤子者謂死王事/之子王皆饗養之則共其酒)掌酒之賜頒皆有灋以行
之注灋尊卑之差疏(釋曰云賜頒皆有法以行之者謂/以酒頒羣臣也皆有法以行之者)
(尊者得多卑者得少多少皆有/常法言以行之者謂依法給之)凡有秩酒者以書契授
之注鄭司農云有秩酒者給事中予之酒秩常也常受
酒者國語曰至于今秩之𤣥謂所秩者謂老臣王制曰
七十不俟朝八十月告存九十日有秩音義(朝直/遙反)疏(釋/曰)
(秩常也謂若老臣年九十已上常與之酒云以書契授/之者謂酒正授使者酒書之多少以為契要而與之故)
(云以書契授之注釋曰鄭司農云有秩酒者給事中予/之酒秩常也常受酒者司農之意謂在朝羣臣親近於)
(王總名給事中王常以酒與之故云常受酒者又引國/語者案楚語云鬭且廷見令尹子常聞子常畜貨聚馬)
(鬭且廷以為非遂陳令尹子文之行云昔鬭子文三舍/令尹無一日之積成王聞子文行於是每朝設脯一束)
(糗一篚以羞子文至於今秩之後鄭皆不從之者給事/中與之酒不言秩因朝而羞子文又非酒故不從之矣)
(引王制曰七十不俟朝者謂不待朝事畢卽去八十月/告存者謂月月使報告老人存否九十日有秩者謂日)
(日有秩膳卽此經秩/酒是也故引以為證)酒正之出日入其成月入其要小
宰聽之注出謂授酒材及用酒之多少也受用酒者日
言其計於酒正酒正月盡言於小宰疏(釋曰言酒正之/出者謂授酒材)
(與酒人及出酒與人云日入其成者謂酒人用多少日/計所用酒以此成入於酒正云月入其要者謂酒正得)
(酒人日計文書日計其用要至月盡以月計文書入於/小宰故云月入其要小宰聽之者小宰得酒正文書聽)
(斷之知其得失注釋曰言出謂授酒材者謂授酒人以/其材酒正職首所言者是也及用酒之多少者謂若共)
(五齊三酒以下是也云受用酒者日言其計於酒正者/受用酒謂用酒多少是酒人也故曰言其計於酒正也)
(云酒正月盡言於小/宰者釋經月入其要)歲終則會唯王及后之飲酒不會
以酒式誅賞注誅賞作酒之善惡者疏(釋曰直言唯王/及后不會不云)
(世子以其酒與膳異膳羞食之正則世子亦不會膳禽/食之加世子會之酒亦為加故亦會之以酒式誅賞者)
(作酒有舊法式依法善者/則賞之惡者則誅責之)
酒人掌為五齊三酒祭祀則共奉之以役世婦注世婦
謂宫卿之官掌女宫之宿戒及祭祀比其具酒人共酒
因留與其奚為世婦役亦官聯音義(比戚必履反又毗/志反徐扶利反)
疏(釋曰言為五齊三酒者為猶作也云祭祀則共奉之/者謂酒人共而奉之因以役世婦者屬春官宫卿官)
(也酒人以奚送酒至世婦因為世婦所役使注釋曰云/世婦謂宫卿之官者謂春官所云每宫卿二人故云世)
(婦謂宫卿之官也云掌女宫之宿戒者此亦世婦職文/引此者其職云及祭比其具則此酒等是奚送酒以徃)
(為世婦所役言亦官聯者卽/小宰云祭祀之聯事是也)共賓客之禮酒飲酒而奉
之注酒正使之也禮酒饗燕之酒飲酒食之酒此謂給
賓客之稍王不親饗燕不親食而使人各以其爵以酬
幣侑幣致之則從而以酒徃音義(親食音嗣/侑音又)疏(釋曰云/共賓客)
(之禮酒飲酒者此二者酒正使酒人奉授賓客注釋曰/知酒正使之者酒正云共賓客之禮酒使其士奉之士)
(卽此酒人也彼不言飲酒者禮酒中可以兼之矣云禮/酒饗燕之酒者謂饗燕食賓之酒也云飲酒食之酒者)
(謂食時有酒者曲禮云酒漿處右則此非獻酬酒是酳/口之酒也云此謂給賓客之稍者此禮酒飲酒總言王)
(若不親燕飲食則使人致之於客館任賓客稍稍用之/故云給賓客之稍云王不親饗燕不親食者謂王有故)
(不得速賓親行此三者云使人各以其爵以酬幣侑幣/致之者此竝聘禮文案彼云若不親食使大夫各以其)
(爵朝服致之以侑幣致饗以酬幣亦如之彼雖無致燕/法案鹿鳴燕羣臣嘉賓有實幣帛則致燕亦以酬幣致)
(之與饗同云各以其爵者則諸侯來朝遣三公致饗卿/來聘遣卿大夫致饗燕以酬幣致食以侑幣故云酬幣)
(侑幣致之云則從而以酒徃者謂酒/人以酒從使人致徃客館授與賓客)凡事共酒而入于
酒府注入于酒正之府者是王燕飲之酒酒正當奉之
疏(釋曰此謂酒正所奉者則酒正云凡王之燕飲酒酒/正奉之幷共王之四飲三酒之饌亦是酒正奉之以)
(其事非一故言凡事/共酒入於酒正之府)凡祭祀共酒以徃注不言奉小祭
祀疏(釋曰上云祭祀共奉之謂大祭次祭此不言/奉謂小祭祀王𤣥冕所祭者故云共酒以徃)賓客
之陳酒亦如之注謂若歸饔餼之酒亦自有奉之者以
酒從徃疏(釋曰謂上公饔餼九牢之等案聘禮云卿韋/弁歸饔餼牲牢及芻薪米禾等竝歸於客館)
(彼八壺設於西序北上天子致禮於諸侯亦當陳於西/序故云賓客之陳酒亦如之者亦以酒從使人徃注釋)
(曰經直云賓客陳酒不指斥言饔餼鄭不敢正言故言/若饔餼之酒云亦自有奉之者謂使卿韋弁歸之者是)
(也云以酒從徃者謂卿韋弁歸饔餼/等之時亦使人以此酒從徃致之)
漿人掌共王之六飲水漿醴涼醫酏入于酒府注王之
六飲亦酒正當奉之醴醴淸也鄭司農云涼以水和酒
也𤣥謂涼今寒粥若糗飯雜水也酒正不辨水涼者無
厚薄之齊音義(糗丘酉反/又昌紹反)疏(釋曰言入於酒府者亦入/於酒正之府與三酒同以)
(其酒正奉之故也注釋曰云王之六飲亦酒正當奉之/者亦如酒人共酒入於酒府酒正奉之故此云亦酒正)
(當奉之言當者酒正所云有不自奉者唯共王乃奉之/故云當云醴醴淸也者酒正辨四飲言淸不言醴彼鄭)
(云淸醴之泲者此漿人六飲言清謂醴之不泲淸濁雖/殊本是一物故云醴淸也鄭司農云涼以水和酒也者)
(和水非人所飲又且若以酒和水卽是厚薄之齊酒正/何因不辨之乎故後鄭不從𤣥謂涼今寒粥若糗飯雜)
(水也者案内則飲内有濫無涼彼鄭云以周禮六飲校/之則濫涼也紀莒之間名諸為濫言諸者非一之義内)
(則名涼為濫參驗相當故鄭云涼今寒粥若糗飯雜水/也云酒正不辨水涼者無厚薄之齊者此文六飲幷有)
(水涼酒正辨四飲無水涼以其水則臨時取用涼/則至用乃和二者竝不須豫辨故言無厚薄之齊)共賓
客之稍禮注稍禮非飧饔之禮留間王稍所給賓客者
漿人所給亦六飲而已音義(間如字/徐音澗)疏(釋曰云稍禮非/飧饔之禮留間)
(王稍所給賓客者謂賓未去留間王稍稍所給賓者也/故以稍言之云漿人所給亦六飲而已者漿人不主酒)
(齊唯主飲故知此稍/禮所給六飲而已)共夫人致飲于賓客之禮淸醴醫
酏糟而奉之注亦酒正使之三物有淸有糟夫人不體
王得備之禮飲醴用柶者糟也不用柶者淸也音義(柶/音)
(四/)疏(釋曰夫人謂三夫人致飲於賓客之禮助王養賓/亦致於客館淸醴醫酏糟者淸醴之泲者卽酒正)
(所云一曰淸是也醫酏糟者謂醫酏不泲者此二飲與/后同而奉之者亦使漿人奄士奉之注釋曰云亦酒正)
(使之者亦謂酒正使酒人漿人奄士也故酒正云醫酏/使其士奉之彼注士酒人漿人奄士故知亦酒正使之)
(云三物有淸有糟夫人不體王得備之者對后體王屈/故醫酏糟而無淸醴也云禮飲醴用柶者糟也者案士)
(冠禮禮子用醴有柶是用柶者糟也但柶只為糟設醴/旣泲而淸則不假柶則此經淸醴是也故云不用柶者)
(淸/也)凡飲共之注謂非食時疏(釋曰主共王六飲食時已/共訖此又云凡飲共之故)
(云謂非/食時)
凌人掌氷正歲十有二月令斬氷三其凌注正歲季冬
火星中大寒氷方盛之時春秋傳曰火星中而寒暑退
凌氷室也三之者為消釋度也故書正為政鄭司農云
掌氷政主藏氷之政也杜子春讀掌氷為主氷也政當
為正正謂夏正三其凌三倍其氷疏(釋曰言掌氷者謂/凌人總掌藏氷出)
(氷之事故云掌氷也云正歲十有二月令斬氷者正歲/謂夏之建寅為正十有二月謂建丑之月氷堅腹厚之)
(時令入山斬氷三其凌者凌謂氷室之中三倍納氷備/消釋度故也注釋曰云正歲季冬者周雖以建子為正)
(行事皆用夏之正歲若據殷周則十二月氷未堅若據/夏之十二月氷則堅厚故正歲據夏也云火星中大寒)
(氷方盛之時者火星中謂十二月平旦火星中於十二/月小寒節大寒中是氷方盛之時也引春秋傳曰火星)
(中而寒暑退者此左氏昭公三年鄭游吉如晉送少姜/之葬張趯見之云自今子其無事矣譬如火焉火中而)
(寒暑乃退此其極也能無退乎注云火星季冬十二月/平旦正在南大寒退季夏六月黃昏火中暑退引此者)
(證十二月寒退之時氷最盛故取之云故書正為政者/政是政敎字故先鄭從之云掌氷政主藏氷之政後鄭)
(不從先鄭故引子春讀掌氷為主氷言正謂夏正於下/還從經正歲向下為義後鄭依子春改者若歲字向下)
(卽是周之十二月氷未厚故從子春也又云三其凌三/倍其氷者謂應十石加至四十石卽是三倍其氷也)
春始治鑑注鑑如甀大口以盛氷置食物于中以禦溫
氣春而始治之為二月將獻羔而啟氷音義(鑑胡暫反/本或作監)
(音同甀直偽反與縋音/同盛音成為于偽反)疏(釋曰春謂正月始治鑑者鑑/是盛氷之器春豫治之為二)
(月將出氷注釋曰鑑如甀者漢時名為甀卽今之罋是/也故云如甀大口以盛氷云春而始治之為二月將獻)
(羔而啟氷者案月令仲夏云獻羔而開氷先薦寢廟七/月詩亦云四之日其蚤獻羔祭韭是二月出氷者公始)
(用/之)凡外内饔之膳羞鑑焉凡酒漿之酒醴亦如之注酒
醴見溫氣亦失味酒漿酒人漿人也疏(釋曰言凡外内/饔之膳羞鑑焉)
(者謂王后及世子幷饗耆老孤子之等以下文云祭祀/此經直言膳羞明非祭祀也二月之後皆須鑑以盛氷)
(故云鑑焉云凡酒漿之酒醴者酒酒人之酒謂三酒五/齊舉酒而言醴漿人之醴謂六飲舉醴而言云亦如之)
(者亦以/鑑盛氷)祭祀共氷鑑賓客共氷注不以鑑徃嫌使停膳
羞疏(釋曰此云祭祀者謂天地社稷及宗廟之等皆共/鑑云賓客共氷者謂諸侯來朝王禮之以飧及饔)
(餼直共氷以徃無鑑也注釋曰氷若有鑑則氷不/銷釋食得停久故鄭云不以鑑徃嫌使停膳羞)大喪
共夷槃氷注夷之言尸也實氷于夷槃中置之尸牀之
下所以寒尸尸之槃曰夷槃牀曰夷牀衾曰夷衾移尸
曰夷于堂皆依尸而為言者也漢禮器制度大槃廣八
尺長丈二尺深三尺漆赤中音義(廣八尺長丈二尺深/三尺凡度長短曰長)
(直亮反度淺深曰深尸鴆反度廣狹曰廣光曠反度高/下曰高古倒反相承用此音或皆依字讀後放此漆赤)
(中用朱/漆其中)疏(釋曰亦謂三月已後遭大喪則共夷槃及氷/舉王喪共后世子及三夫人已下小喪亦共)
(之但王及后有夷槃自外當與諸侯已下同大槃等其/世婦已上有氷則與大夫同女御與士同無氷見賜乃)
(有也注釋曰喪大記云君設大槃造氷焉大夫設夷槃/造氷焉士倂瓦槃無氷下又云設牀䄠第有枕含一牀)
(襲一牀是實氷置尸牀之下以寒尸也云牀曰夷牀者/儀禮旣夕禮文云夷衾者喪大記云自小斂已後用夷)
(衾是也云移尸曰夷于堂者亦喪大記云旣小斂男女/奉尸夷于堂是皆依尸而為言也云漢禮器制度云云)
(者叔孫通前漢時作漢禮器制度多得古之周制故鄭/君依而用之也依制度云天子大槃廣八尺長丈二尺)
(深三尺漆赤中此經雖云夷槃無形制故依焉若然此/周謂之夷槃漢謂之大槃是别代異名案喪大記君設)
(大槃者彼諸侯不敢與天子同名夷槃故名大槃彼/大夫云夷槃者卑不嫌得與天子同名其制則小也)夏
頒氷掌事注暑氣盛王以氷頒賜則主為之春秋傳曰
古者日在北陸而藏氷西陸朝覿而出之音義(覿直/歴反)疏
(釋曰夏頒氷者據頒賜羣臣言掌事者謂主此賜氷多/少合得不合得之事注釋曰謂二月之時蠅蟲已生公)
(始用之四月已後暑氣漸盛則賜及羣下云春秋傳曰/者左氏昭四年正月大雨雹季武子問于申豐曰雹可)
(禦乎對曰聖人在上無雹雖有不為災古者日在北陸/而藏氷西陸朝覿而出之其藏之也深山窮谷固陰沍)
(寒於是乎取之其出之也朝之祿位賓食喪祭於是乎/用之其藏之也黑牡秬黍以享司寒其出之也桃弧棘)
(矢以除其災其出入也時食肉之祿氷皆與焉大夫命/婦喪浴用氷祭寒而藏之獻羔而啟之公始用之火出)
(而畢賦服氏云火出於夏為三月於商為四月於周為/五月自命夫命婦至於老疾無不受氷爾雅云北陸虚)
(也服氏云陸道也北陸言在謂十二月日在危一度西/陸朝覿不言在則不在昴謂二月在婁四度謂春分時)
(奎婁晨見東方而出氷是公始用之今此鄭注引朝覿/而出之謂經夏頒氷則西陸朝覿而出氷羣臣用之爾)
(雅曰西陸昴也若然日體在昴在三月内得為夏頒氷/者據三月末之節氣故證夏頒氷此言夏據得夏之節)
(氣春秋言火出者據周正於七月詩二之日鑿氷三之/日納於凌室四之日其蚤獻羔祭韭孫皓問藏之旣晚)
(出之又早何鄭答豳土晚寒故夏正月納氷夏二月仲/春大簇用事陽氣出地始溫故禮應開氷先薦寢廟是)
(公始用/之也)秋刷注刷淸也鄭司農云刷除氷室當更内新
氷𤣥謂秋涼氷不用可以淸除其室音義(刷所劣反淸/如字又才政)
(反下/同)疏(注釋曰先鄭云刷除凌室當更納新氷者先鄭/直云除舊納新不言秋涼而氷不用於理未當)
(經㫖故後鄭云秋涼氷不用可以淸/除其室至十二月自然更納新氷也)
籩人掌四籩之實注籩竹器如豆者其容實皆四升疏
(釋曰言四籩謂下經朝事饋食加籩羞籩是也云之實/者謂掌此四種籩中所實之物麷蕡白黑之等是也注)
(釋曰鄭知籩是竹器者以其字竹下為之亦依漢禮器/制度而知也云如豆者皆面徑尺柄尺亦依漢禮知之)
(也云其容實皆四升者據其籩之所受則曰容據其所/實麷蕡等則曰實故云容實皆四升亦約與豆四升同)
(也/)朝事之籩其實麷蕡白黑形鹽膴鮑魚鱐注蕡枲實
也鄭司農云朝事謂淸朝未食先進寒具口實之籩熬
麥曰麷麻曰蕡稻曰白黍曰黑築鹽以為虎形謂之形
鹽故春秋傳曰鹽虎形𤣥謂以司尊彝之職參之朝事
謂祭宗廟薦血腥之事形鹽鹽之似虎者膴䐑生魚為
大臠鮑者於楅室中糗幹之出於江淮也鱐者析幹之
出東海王者備物近者腥之遠者乾之因其宜也今河
間以北煑穜麥賣之名曰逢燕人膾魚方寸切其腴以
啗所貴音義(麷芳弓反徐又芳勇反或郎第反蕡符文/反徐蒲悶反膴火吳反鱐所求反枲思里)
(反䐑戚章渉反又直輒反楅皮逼反本又作偪同糗幹/音乾又作乾析幹同穜直龍反又音童腴音臾啗劉徒)
(覽反徐/徒暫反)疏(釋曰此言朝事謂祭宗廟二灌之後祝延尸/於戸外后薦此八籩八籩者則麷為熬麥一)
(也蕡為麻子二也白為熬稻米三也黑為熬黍米四也/形鹽鹽似虎形五也膴以魚肉為大臠六也鮑以魚於)
(楅室糗乾之七也鱐為乾魚八也注釋曰云蕡枲實也/者案喪服云苴絰子夏傳云苴麻之有蕡蕡是麻之子)
(實也又案疏衰裳齊牡麻絰子夏傳云牡麻者枲麻也/則枲麻謂雄麻也若然枲麻無實而解蕡為枲實者舉)
(其類耳謂若圓曰簞方曰笥不同鄭注論語云簞笥舉/類義同也鄭司農云朝事謂淸朝未食先進寒具口實)
(之籩者此先鄭不推上下文勢祭祀為義直以為生人/所食解之故後鄭不從也云熬麥曰麷字從麥知麷為)
(熬麥也云麻曰蕡者已釋訖云稻曰白者以其稻米見/白云黍曰黑者爾雅有秬黑黍故知黑是黍二者亦皆)
(熬之乃可也已上後鄭從之云築鹽以為虎形又引春/秋傳曰者左氏僖三十年冬王使周公閱來聘饗有昌)
(歜白黑形鹽服氏云昌歜昌本之菹辭曰國君文足昭/也武可畏也則有備物之饗以象其徳薦五味羞嘉穀)
(鹽虎形服云剋形非是築剋為之故後鄭不從也𤣥謂/以司尊彝之職參之朝事謂祭宗廟薦血腥之事者案)
(司尊彝職除二灌有朝踐饋獻為食前二節彼又有朝/獻再獻食後酳尸為一節又參少牢主人酬尸宰夫羞)
(房中之羞復為一節總四節亦據祭宗廟故鄭云然也/祭宗廟無血鄭云薦血腥者鄭注論語亦云禘祭之禮)
(自血腥始皆謂毛以告純血以告殺是為告殺時有血/與朝踐薦腥同節故連言血耳非謂祭血也云形鹽鹽)
(之似虎形者以為自然似虎形此破先鄭築鹽為虎形/也云膴䐑生魚為大臠者䐑已釋訖云鮑者於楅室中)
(糗乾之出於江淮也者鄭以目驗知之言楅室者謂楅/土為室云鱐者析乾之出東海者上云夏行腒鱐鱐已)
(釋訖言出東海者亦目驗知之云王者備物近者腥之/膴是也遠者乾之鮑及鱐是也因其宜者近宜溼遠宜)
(乾也若然經鮑鱐二者魚在於中明二物皆魚云今河/間以北煑穜麥賣之名曰逢引漢法證麷亦是熬煑之)
(麥云燕人膾魚方寸切其腴以啗所貴者亦引/時事證膴膴亦是腹腴以擬祭與啗貴者同也)饋食之
籩其實棗㮚桃乾䕩榛實注饋食薦孰也今吉禮存者
特牲少牢諸侯之大夫士祭禮也不祼不薦血腥而自
薦孰始是以皆云饋食之禮乾䕩乾梅也有桃諸梅諸
是其乾者榛似栗而小音義(䕩音老徐力到反榛側巾/反劉士鄰反少牢詩詔反)
(凡言少牢皆放/此祼古亂反)疏(釋曰此謂朝踐薦腥後堂上更體其/犬豕牛羊烹孰之時后薦謂之饋食)
(之籩也其八籩者其實棗一也栗二也桃三也乾䕩謂/乾梅四也榛實五也其於八籩仍少三案乾䕩旣為乾)
(梅經中桃是溼桃旣有溼桃乾梅明别有乾桃則注引/内則桃諸鄭云是其乾者旣有溼桃明有溼梅可知以)
(乾桃溼梅二者添五者為七籩案桃梅旣竝有乾溼則/棗中亦宜有乾溼復取一添前為八也必知此五者之)
(中有八者案儀禮特牲少牢士二籩二豆大夫四籩四/豆諸侯宜六天子宜八醢人饋食之豆有八此饋食之)
(籩言六不類又上文朝事之籩言八下加籩亦八豈此/饋食在其中六乎數事不可故以義參之為八若不如)
(此任賢者裁之也注釋曰云饋食薦孰也者謂於堂上/饋孰之時后薦之云今吉禮存者吉禮謂祭祀以其天)
(子諸侯祭祀之禮亡故云存者云特牲少牢諸侯之大/夫士祭禮也者以天子大夫大牢祭今用特牲少牢故)
(知諸侯大夫士祭禮也云不祼不薦血腥者若天子諸/侯則有室中二祼堂上朝踐薦血腥之禮大夫則無此)
(二者也云而自薦孰始是以皆云饋食之禮者天子諸/侯大夫士雖同名饋食仍有少别何者天子諸侯尸食)
(前仍有饋獻二是饋孰陰厭陰厭後尸入室食乃獻大/夫士則饋孰與黍稷為陰厭陰厭前無饋獻以此為異)
(耳云乾䕩乾梅也者以經乾䕩上有桃故知乾䕩乾梅/也云有桃諸梅諸者内則文而鄭引之者證乾䕩中有)
(乾桃乾梅故云是其乾者云榛似栗而小者/今居山者見食之似栗而小亦目驗知之)加籩之實
蓤芡㮚脯蓤芡㮚脯注加籩謂尸旣食后亞獻尸所加
之籩重言之者以四物為八籩蓤芰也芡雞頭也栗與
饋食同鄭司農云蓤芡脯脩音義(蓤音陵芡音儉㮚古/栗字重直用反芰其)
(寄/反)疏(釋曰此加籩當尸食後王酳尸后亞王酳尸於時/薦之四物重言之則八籩注釋曰知籩是尸旣食)
(后亞獻尸所加之籩者案春官内宗云掌宗廟之祭祀/薦加豆籩以其内宗所薦明主於后又見特牲主婦獻)
(尸云宗婦執兩籩於戸外主婦受設於敦南主人獻尸/之時不見有設籩之事故知唯主於后也少牢主婦不)
(設籩者以其當日賓尸故也其下大夫不賓尸者亦與/士同也云蓤芰也者屈到嗜芰卽蓤角者也云芡雞頭)
(也者俗有二名今人或謂之鴈頭也先鄭云蓤芡脯脩/者先鄭意怪饋食重言故為脩替栗得為一義故引之)
(在下/也)羞籩之實糗餌粉餈注羞籩謂若少牢主人酬尸
宰夫羞房中之羞于尸侑主人主婦皆右之者故書餈
作茨鄭司農云糗熬大豆與米也粉豆屑也茨字或作
餈謂乾餌餠之也𤣥謂此二物皆粉稻米黍米所為也
合蒸曰餌餠之曰餈糗者擣粉熬大豆為餌餈之黏著
以粉之耳餌言糗餈言粉互相足音義(餌而志反餈財/資反餠必領反)
(為餌于偽反下文同/黏女廉反著直略反)疏(釋曰此當主酬尸内饔進之於/尸侑等者也云糗餌粉餈者此)
(為二籩糗與粉為一物恐餌餈黏著籩故分于二籩之/下注釋曰言羞籩謂若少牢主人酬尸宰夫羞房中之)
(羞于尸侑主人主婦皆右之者天子祭祀之禮亡故取/少牢大夫禮解之案有司徹上大夫當日賓尸正祭不)
(設内羞故於賓尸設之此天子之禮賓尸在明日則祭/祀日當設之案少牢下大夫不賓尸者賓長致爵受酢)
(云宰夫羞房中之羞司士羞庶羞于尸祝主人主婦内/羞在右庶羞在左天子之禮賓長受酢後亦當設此内)
(羞庶羞于尸祝及王與后然鄭不引不賓尸而引賓尸/者以其設内脩之禮同故秪引其一但正祭設於祝賓)
(尸設於侑又賓尸主人酬尸後正祭賓長受酢後為異/耳云故書餈作茨者此宜從食不得從草故先鄭破之)
(從經為正鄭司農云糗熬大豆與米也粉豆屑也竝於/義是但於義不足故後鄭増成之云茨字或作餈者謂)
(故書亦有作次下食者云謂乾餌餠之也者餠之曰餈/未正乾之言故後鄭不從𤣥謂此二物皆粉稻米黍米)
(所為者據當時目驗而知云合蒸曰餌餠之曰餈者謂/粉稻米黍米合以為餌餌旣不餠明餠之曰餈今之餈)
(糕皆餠之名出於此云糗者擣粉熬大豆者此與司農/義同司農不言擣故後鄭增成之云餌言糗餈言粉互)
(相足者此本一物餌言糗謂熬之亦粉之餈言粉擣之/亦糗之凡言互者據兩物相互今一物之上自相互直)
(是理不足明故言互相足内則注/擣熬穀穀則大豆也穀總名也)凡祭祀共其籩薦羞
之實注薦羞皆進也未食未飲曰薦旣食旣飲曰羞疏
(釋曰祭祀言凡者謂四時禘祫等皆共其籩籩則薦羞/之實是也注釋曰云未食未飲曰薦者先薦後獻祭祀)
(也據朝踐饋獻時未獻前所薦籩豆朝事饋食之籩是/也云旣食旣飲曰羞者謂尸食後酳尸訖所進羞卽加)
(籩之實/是也)喪事及賓客之事共其薦籩羞籩注喪事之籩
謂殷奠時疏(釋曰喪事謂大奠時賓客之事謂享燕時/亦共其薦籩羞籩注釋曰殷猶大也大奠)
(朔月月半薦新祖/奠遣奠之類也)為王及世子共其内羞注於其飲食
以其房中之羞疏(釋曰言凡共后世子飲/食之時用房中之羞)凡籩事掌之
　
　
　
　
　
　
　
　
　
　
　
　
　
　
　周禮注疏卷五
　周禮注疏卷五考證
醫師凡邦之有疾病者疕瘍者○疕瘍者上石經有有
　字
歲終則稽其醫事以制其食疏神農黃帝食藥七卷云
　本草木之寒溫量疾病之淺深○監本脫本草木之
　四字又脫量字今据漢書補正
兩之以九竅之變疏案黃帝八十一難經○(臣紱/)按難
　經扁鵲所作繫以黃帝賈氏之誤也
　又大腸為行道之府○行道素問作傳導
酒正五齊之名疏下酒謂糟牀下酒○糟監本訛作曹
　杜甫詩已覺糟牀注今改正
辨四飲之物注糟音聲與􁎚相似疏内則云􁎚此云糟
　○(臣浩/)按内則皆作糟無􁎚字蓋賈氏所見别本有
　異
酒人共賔客之禮酒飲酒而奉之疏此謂給賔客之稍
　者○賔客二字監本訛賞字据注改正
凌人掌冰疏譬如火焉火中而寒暑乃退此其極也能
　無退乎注云火星季冬十二月平旦正在南大寒退
　季夏六月黃昏火中暑退○監本此其極也能無退
　乎訛在引注之下今改正
夏頒冰掌事疏謂經夏頒冰則西陸朝覿而出冰羣臣
　用之爾雅曰西陸昴也○監本爾雅曰西陸昴也訛
　在上文頒冰則西陸之下今改正
　
　
　
　
　
　
　
　
　周禮注疏卷五考證
欽定四庫全書
　周禮注疏卷六
　　漢鄭氏注　唐陸德明音義　賈公彦疏
醢人掌四豆之實朝事之豆其實韭菹醓醢昌本麋臡
菁菹鹿臡茆菹麇臡注醓肉汁也昌本昌蒲根切之四
寸為菹三臡亦醢也作醢及臡者必先膊乾其肉乃後
莝之雜以粱麴及鹽漬以美酒塗置瓶中百日則成矣
鄭司農云麋臡麋骭髓醢或曰麋臡醬也有骨為臡無
骨爲醢菁菹韭菹鄭大夫讀茆為茅茅菹茅初生或曰
茆水草杜子春讀茆為卯𤣥謂菁蔓菁也茆鳬葵也凡
菹醢皆以氣味相成其狀未聞音義(韭音乆菹莊魚反/醓吐感反本又作)
(盜或一音昌審反臡乃兮反又人齊反菁作寜反又音/精茆音卯北人音柳麇京倫反膊普博反莝倉卧反骭)
(戸諫反徐戸幹反蔓音/萬又莫干反徐音蠻)疏(釋曰言四豆之實者豆與籩/竝設節數與四籩同時亦謂)
(朝事饋食加豆羞豆之實是也言朝事之豆者亦謂朝/踐節云其實韭菹醓醢者於豆内韲菹之類菜肉通全)
(物若䐑爲菹細切爲韲又不言菹者皆是韲則昌本之/類是也言昌本本根也昌蒲根爲韲言麋臡者以麋肉)
(爲醢以其幷骨爲之則曰臡菁菹鹿臡茆菹麇臡爲八/豆竝后設之注釋曰言醓肉汁者醓者以肉爲之醓汁)
(即是肉汁云昌本昌蒲根者本訓根云切之四寸爲菹/者但菹四寸無正文盖以一握爲限一握則四寸也卽)
(是全物若䐑云作醢及臡已下者鄭以當時之法解之/案王制云一爲乾豆鄭注云謂腊之以爲祭祀豆實也)
(脯非豆實亦謂作醢始得在豆與此先膊乾其肉義合/鄭司農云麋臡麋骭髓醢此義後鄭不從云或曰麋臡)
(醤也有骨爲臡無骨爲醢後鄭從之又菁菹韭菹者以/菁爲韭菁於義不可後鄭不從若爲菲字菲則蔓菁於)
(義爲是後鄭不應破之眀本作韭不作菲也鄭大夫讀/茆爲茅茅菹茅初生者茅草非人可食之物不堪爲菹)
(或曰茆水草後鄭從之杜子春讀茆爲卯於義亦是𤣥/謂菁蔓菁者破司農爲韭菁云茆鳬葵也者増成子春)
(等義云凡菹醢皆以氣味相成其狀未聞者經云韭菹/醓醢已下兩兩相配者皆是氣味相成之狀不可知故)
(云其狀/未聞)饋食之豆其實葵菹蠃醢脾析蠯醢蜃蚳醢豚
拍魚醢注蠃䗂蝓蜃大蛤蚳蛾子鄭司農云脾析牛百
葉也蠯蛤也鄭大夫杜子春皆以拍爲膊謂脅也或曰
豚拍肩也今河間名豚脅聲如鍛鎛音義(蠃力禾反脾/婢支反徐蒲)
(隹反析星歴反蠯蒲隹反徐蒲雞反蜃音市軫反拍音/博蚳音移又音夷蝓音揄又音由蛤音閤蛾魚綺反膊)
(音摶下/鏄同)疏(釋曰言饋食之豆者亦與饋食之籩同時而/薦其實葵菹蠃醢者此八豆之内脾析蜃豚)
(拍三者不言菹皆韲也注釋曰言蠃䗂蝓蜃大蛤蚳蛾/子皆爾雅文鄭司農云脾析牛百葉也者無正文可破)
(故後鄭從之云蠯蛤也者謂小蛤亦於鼈人釋訖鄭大/夫杜子春皆以拍爲膊謂脅也者此釋經豚拍謂豚脅)
(也云或曰豚拍肩也者謂豚肩也云今河間名豚脅聲/如鍛鏄者此子春等二人雖復爲豚肩解之仍從前豚)
(脅爲義故云/聲如鍛鏄)加豆之實芹菹兔醢深蒲醓醢箈菹鴈醢
筍菹魚醢注芹楚葵也鄭司農云深蒲蒲蒻入水深故
曰深蒲或曰深蒲桑耳醓醢肉醬也箈水中魚衣故書
鴈或爲鶉杜子春云當爲鴈𤣥謂深蒲蒲始生水中子
箈箭萌筍竹萌音義(芹音勤徐又音謹説文作菦云菜/類蒿也箈音迨爾雅作䈚同司農)
(云水中魚衣也當徒来反沈云北人音秃改/反又丈之反未知所出筍息尹反蒻音弱)疏(釋曰此/加豆之)
(實亦與加籩之實同時設之深蒲醓醢者深蒲謂蒲入/水深以爲韲醓醢與朝事之豆同箈菹者謂以箈箭萌)
(為菹也云筍菹者謂竹萌為菹也注釋曰芹楚葵出爾/雅鄭司農云深蒲蒲蒻入水深故曰深蒲者史㳺急就)
(章云蒲蒻藺席蒲蒻只堪為席不可爲菹故後鄭不從/云或曰深蒲桑耳者既名爲蒲何得更為桑耳故後鄭)
(亦不從云箈水中魚衣者此箈字既竹下為之非是水/物不得爲魚衣故後鄭不從𤣥謂深蒲蒲始生水中子)
(者此後鄭以時事而知破先鄭也云箈箭萌者一名篠/者也筍竹萌者一名簜者也萌皆謂新生者也見今皆)
(爲/菹)羞豆之實酏食糝食注鄭司農云酏食以酒酏爲餠
糝食菜餗蒸𤣥謂酏􁊾也内則云取稻米舉糔溲之小
切狼臅膏以與稻米爲􁊾又曰糝取牛羊豕之肉三如
一小切之與稻米稻米二肉一合以爲餌煎之音義(酏/食)
(音嗣下同糝素感反餗音速􁊾之然反糔思柳反/劉相早反徐相幼反溲所柳反臅昌蜀反一音粟)疏(釋/曰)
(此羞豆之實亦與羞籩之實同時設之言酏食者謂􁊾/與糝實爲二豆注釋曰司農云酏食以酒酏爲餠者酏)
(粥也以酒酏為餠若今起膠餠文無所出故後鄭不從/云糝食菜餗蒸者若今煮菜謂之蒸菜也亦文無所出)
(後鄭亦不從𤣥謂酏􁊾也者案雜問志云内則􁊾次糝/周禮酏次糝又酏在六飲中不合在豆且内則有􁊾無)
(酏周禮有酏無􁊾明酏􁊾是一也故破酏從􁊾也又引/内則曰取稻米舉糔溲之者案彼上注舉猶皆也糔溲)
(博異語謂取稻米皆□之云小切狼臅膏者鄭彼注狼/臅膏臆中膏也云以與稻米爲􁊾者彼鄭云若今膏䬤)
(云又曰糝取牛羊豕之肉三如一者三肉等分云小切/之者謂細切之云與稻米稻米二肉一者謂米二分肉)
(一分合以為餌煎之也􁊾糝二者皆有肉内則文故不/從先鄭然則上有糗餌彼餌無肉則入籩此餌米肉俱)
(有名之爲糝即入豆案易鼎卦九四鼎折足覆公餗其/刑渥凶鄭注云糝謂之餗震爲竹竹萌曰筍筍者餗之)
(為菜也是八珍之食臣下曠官失君之美道當刑之於/屋中案上膳夫注八珍取肝膋不取糝鄭注易糝又入)
(八珍中者以其糝若有菜則入八珍不須肝膋若糝無/菜則入羞豆此文所引是也八珍則數肝膋故注不同)
凡祭祀共薦羞之豆實賔客喪紀亦如之爲王及后世
子共其内羞王舉則共醢六十罋以五齊七醢七菹三
臡實之注齊當爲韲五韲昌本脾析蜃豚拍深蒲也七
醢醓蠃蠯蚳魚兔鴈醢七菹韭菁茆葵芹箈筍菹三臡
麋鹿麇臡也凡醯醬所和細切為韲全物若䐑為菹少
儀曰麋鹿為菹野豕為軒皆䐑而不切麇為辟雞兔為
宛脾皆䐑而切之切葱若薤實之醯以柔之由此言之
則韲菹之稱菜肉通音義(為王于偽反齊徐劉于西反/下同沈才細反䐑直輙反少)
(詩照反軒音獻䐑之涉反本或作□下同辟必亦反/又音檗宛於阮反又於月反醯呼兮反稱尺證反)疏
(釋曰凡祭至内羞一與籩人同上已釋訖王舉則共醢/六十罋此已下與籩人異以其王舉不共籩實唯有豆)
(實王舉謂王日一舉鼎十有二則醢人共醢六十罋以/醢為主其實有五韲七菹等注釋曰五韲昌本至深蒲)
(此㨿豆内不言菹者皆是韲以次數之有此五而已七/醢從醓醢至鴈醢加豆朝事醓醢有二唯取一則合此)
(七也七菹者亦從朝事至加豆已上有七三臡者唯朝/事之豆有此三云凡醯醬所和者㨿此五韲七菹皆須)
(醯醬所和㨿醯人所掌五韲七菹是也云細切為韲全/物若䐑為菹者㨿上朝事饋食加豆之内有韲菹不同)
(鄭君欲引少儀為證故先言此云少儀曰麋鹿為菹野/豕為軒皆䐑而不切者既言䐑而不切則野豕為軒亦)
(菹類云麇為辟雞兔為宛脾皆䐑而切之者此謂報切/即皆韲類云切葱若薤實之醯以柔之者謂殺其氣云)
(由此言之則韲菹之稱菜肉通者鄭案三豆之内七菹/皆菜無肉五韲之内菜肉相兼若㨿少儀韲菹之稱菜)
(肉通/也)賔客之禮共醢五十罋注致饔餼時凡事共醢疏
(釋曰賔客謂五等諸侯来朝也天子致饔餼與之醢故/鄭云致饔餼時也案掌客上公之禮醯醢百有二十罋)
(侯伯百罋子男八十罋此共醢五十罋幷醯人所共醯/五十罋共為百罋此㨿侯伯饔餼之禮舉中言之明兼)
(有上公與子男若然上公百二十罋與王數同者㨿二/王之後王所尊敬者而言其同姓諸侯唯魯得與二王)
(後同其餘同姓雖車服如上公從侯伯百罋而已又案/掌客上公已下竝是諸侯自相待法天子待諸侯亦與)
(之同又案聘禮待聘臣亦云醯醢百罋得與諸侯同者/彼别為臣禮禮有損之而益故子男之卿百罋其數多)
(於/君)
醯人掌共五齊七菹凡醯物以共祭祀之齊菹凡醯醬
之物賔客亦如之王舉則共齊菹醯物六十罋共后及
世子之醬齊菹賔客之禮共醯五十罋凡事共醯注齊
菹醬屬醯人者皆須醯成味音義(齊子兮反下之齊/共齊醬齊皆同)疏
(釋曰云掌共五齊七菹凡醯物者此乃是醢人所掌豆/實今在此者鄭云齊菹醤皆須醯成味故與醢人共掌)
(云以共祭祀之齊菹凡醯醤之物者醯人連言醬者幷/豆醬亦掌言賔客亦如之者下經云賔客之禮㨿饔餼)
(此云賔客㨿饗食致之云王舉則共齊菹醯物六十罋/者幷醢人六十罋卽膳夫醬用百有二十罋是也云共)
(后及世子之醬齊菹者案醢人共其内羞不言齊菹此/云韲菹以其與醢人共掌韲菹須醯故就醯人為言云)
(賔客之禮共醯五十罋者與醢人五十/罋總共為百罋亦據侯伯舉中言之)
鹽人掌鹽之政令以共百事之鹽注政令謂受入教所
處置求者所當得疏(注釋曰政令謂受入教所處置者/謂四方鹽来鹽有數種處置不同)
(故云受入教/所處置也)祭祀共其苦鹽散鹽注杜子春讀苦為盬
謂出鹽直用不湅治鄭司農云散鹽湅治者𤣥謂散鹽
䰞水為鹽音義(苦音盬工戸反出注散悉但反下/同湅音練下同䰞音煑盬音古)疏(釋/曰)
(苦當為盬盬謂出於鹽池今之顆鹽是也散鹽煑水為/之出於東海注釋曰杜子春讀苦為盬者鹽鹹非苦故)
(破苦為盬見今海旁出鹽之處謂之盬云直用不湅治/者對下經䰞鹽是湅治者也鄭司農云散鹽湅治者下)
(經自有䰞鹽是湅/治故後鄭不從)賔客共其形鹽散鹽注形鹽鹽之似
虎形疏(注釋曰此形鹽即左氏傳/鹽虎形是也籩人已釋訖)王之膳羞共飴鹽后
及世子亦如之注飴鹽鹽之恬者今戎鹽有焉疏(注釋/曰言)
(飴鹽故云鹽之恬者云今/戎鹽有焉者即石鹽是也)凡齊事䰞鹽以待戒令疏齊
事和五味之事䰞鹽湅治之音義(齊才/細反)疏(注釋曰言齊/事者謂若食)
(醫春多酸夏多苦之類是也今/湅治鹽以待戒命則齊和之)
幂人掌共巾幂注共巾可以覆物音義(幂莫/歴反)疏(釋曰巾/者則下)
(經王巾皆黼是也幂者則幂八尊之類是也注釋曰據/經巾幂俱有鄭唯言共巾可以覆物不言幂者但幂唯)
(以覆物其巾則兼以拭物/故特解巾可以覆物者也)祭祀以疏布巾幂八尊注以
疏布者天地之神尚質疏(釋曰祭天無灌唯有五齊三/酒實於八尊疏布者大功布)
(為幂覆此八尊故云疏布幂八尊此據正尊而言若五/齊加明水三酒加𤣥酒則十六尊皆以疏布幂之也注)
(釋曰鄭知此經祭祀是天地之神者以其下經畫布幂/六彝是宗廟之祭用六彝即知此疏布幂八尊無祼是)
(天地可知又見禮器云大路素而越席疏布幂彼皆據/祭天則疏布是祭天地可知舉天地則四望山川社稷)
(林澤皆用疏布皆/是尚質之義也)以畫布巾幂六彝注宗廟可以文畫
者畫其雲氣與音義(與音/餘)疏(釋曰言六彝者雞彝鳥彝/斚彝黄彝虎彞蜼彝此六)
(彝皆盛鬱鬯以畫布幂之故云畫布幂六彞此舉六彝/對上經八尊無鬱鬯以言宗廟有鬱鬯其實天地亦有)
(秬鬯之彝用疏布宗廟亦有八尊亦用畫布互舉以明/義也注釋曰言宗廟可以文者以其用畫布對上疏布)
(為質故言宗廟可以文云畫者畫其雲氣與者三禮通/例所言畫者解畫皆以為畫雲氣謂畫為五色之雲俱)
(無正文故言/與以疑之)凡王巾皆黼注四飲三酒皆畫黼周尚武
其用文德則黻可音義(黼音/甫)疏(釋曰凡王之覆物之巾/皆用黼文覆之言凡非)
(一四飲三酒之外籩豆俎簋之屬皆用之注釋曰言四/飲三酒皆畫黼者鄭據酒正之文而言其實酒飲之外)
(巾皆用黼黼者白與黒作斧文取合斧斷割之義云周/尚武者周以武得天下故云尚武故用黼也云其用文)
(德則黻可者謂若夏以揖讓得天下是文定天下則當/用黒與青謂之黻兩已相背也若然易云湯武革命殷)
(亦以武得天下/則亦用黼耳)
宫人掌王之六寢之脩注六寢者路寢一小寢五玉藻
曰朝辨色始入君日出而視朝退適路寢聽政使人視
大夫大夫退然後適小寢釋服是路寢以治事小寢以
時燕息焉春秋書魯莊公薨于路寢僖公薨于小寢是
則人君非一寢明矣音義(脩劉音修本亦作修朝直遥/反辨如字本又作别彼列反)
疏(釋曰案守祧職其廟則有司修除之其祧則守祧黝/堊之鄭注云修除黝堊互言之此雖不主脩亦是掃)
(除注釋曰云六寢者路寢一小寢五者路寢制如明堂/以聽政路大也人君所居皆曰路又引玉藻曰朝辨色)
(始入者謂羣臣昧爽至門外辨色始入應門云君日出/而視朝者尊者體優故日出始出路門而視朝退適路)
(寢聽政者謂路門外朝罷乃退適路寢以聽政云使人/視大夫大夫退然後適小寢釋服者朝罷君退適路寢)
(之時大夫各鄉治事之處君使人視大夫大夫退還舍/君然後適小寢釋去朝服服𤣥端又引春秋者左氏莊)
(公三十二年公薨于路寢得其正僖公三十三年公薨/于小寢譏其即安云是則人君非一寢明矣言此者時)
(有不信周禮故引諸文以證之若然所引者皆諸侯法/天子六寢則諸侯當三寢亦路寢一燕寢一側室一内)
(則所云/者是也)爲其井匽除其不蠲去其惡臭注井漏井所以
受水潦蠲猶潔也詩云吉蠲為饎鄭司農云匽路厠也
𤣥謂匽豬謂霤下之池受畜水而流之者音義(匽於建/反徐音)
(偃蠲音圭又古𤣥反去起吕反/饎尺志反霤力救反畜敕六反)疏(釋曰謂於宫中為漏/井以受穢又為匽豬)
(使四邊流水入焉井匽二者皆所以除其不蠲潔又去/其惡臭之物注釋曰引詩云吉蠲為饎案秋官蜡氏云)
(大祭祀令州里除不蠲注云蠲讀如吉圭惟饎之圭圭/潔也此云蠲彼注云圭不同者彼盖是三家詩故與此)
(不同司農云匽路厠後鄭不從者以其匽字與親匽豬/同故不從後鄭以為霤下之池受畜水乃後流去之)
共王之沐浴注沐浴所以自潔清音義(清戚才性反/本亦作凊)疏
(釋曰宫人掌潔清之事沐用/潘浴用湯亦是自潔清之事)凡寢中之事埽除執燭共
鑪炭凡勞事注勞事勞䙝之事四方之舍事亦如之注
從王適四方及㑹同所舍疏(釋曰為王廵守征伐及㑹/同所舍之處言亦如之者)
(亦如上掌凡/勞褻之事)
掌舍掌王之㑹同之舍設梐枑再重注故書枑為柜鄭
司農云梐榱梐也柜受居溜水涑槖者也杜子春讀為
梐枑梐枑謂行馬𤣥謂行馬再重者以周衛有外内列
音義(梐歩禮反枑戸故反重直龍反下同柜音矩下同/徐胡故反榱音衰戚疏關反居舉慮反溜力救反)
(涑徐劉色遘反戚/色胄反槖當洛反)疏(釋曰言掌王之㑹同之舍者王㑹/同者謂時見曰㑹殷見曰同皆為)
(壇於國外與諸侯相見而命以政禁之事焉王至壇所/舍息也云設梐枑再重者梐枑謂行馬再重者謂内外)
(兩重設之注釋曰掌舍掌閑衛不掌潔浄之事又行正/之處未即有蟲可涑先鄭輙依故書柜而為溜水涑槖)
(又柜非必是受溜水之物於義未可故後鄭不從從子/春為行馬也案虎賁氏云舍則守王閑注云閑梐枑此)
(梐枑是周衛之具耳此梐枑所施唯㨿下文車宫壝宫/止宿而言其帷宫無宫暫止之間未必有此梐枑也)
設車宫轅門注謂王行止宿阻險之處備非常次車以
為藩則仰車以其轅表門音義(藩方/元反)疏(釋曰鄭云王行/止宿阻險之處)
(備非常次車以為藩則仰車以其轅表門鄭知在險阻/之處者下文為壇壝宫是平地有土可掘則為壝宫明)
(此無土可以為壝故知此山間險阻為此車宫也言仰/車以其轅表門者謂仰兩乗車轅相向以表門故名為)
(轅/門)爲壇壝宫棘門注謂王行止宿平地築壇又委壝土
起堳埓以為宫鄭司農云棘門以㦸為門杜子春云棘
門或為材門音義(壝戚唯季反劉欲鬼反徐羊誰反/一音待果反又時累反埓徐音劣)疏
(注釋曰知王行止宿平地者以下文二者非止宿之事/唯有此壝宫及上文車宫為止宿但險阻平地二所不)
(同故知是止宿平地也云委壝土起堳埓者止宿之間/不可築作墻壁宜掘地為宫土在坑畔而髙則堳埓也)
(鄭司農云棘門以戟為門知棘是㦸者見左氏隱十一/年鄭欲伐許授兵於大宫子都與潁考叔争車子都㧞)
(棘以逐之故知棘即㦸也杜子春云棘門或為材門者/閔二年衛文公居楚丘國家新立齊桓公共門材先令)
(豎立門戶故知棘門亦得為/材門即是以材木為門也)爲帷宫設旌門注謂王行
晝止有所展肄若食息張帷為宫則樹旌以表門疏(注/釋)
(曰知王行晝止有所展肄者見下曲禮云君命大夫與/士肄鄭云肄習也君有命大夫則與士展習其事則此)
(亦王與羣臣晝止有所展習云若食息者非直有展習/亦有食息之時則張帷為宫樹立旌旗以表門案司常)
(云㑹同賔客置旌門注引此掌舍為帷宫設旌門則旌/門司常置之掌舍主當之若然則轅門之等皆彼他官)
(置之掌舍直主當取具云旌門/則司常所云析羽為旌者也)無宫則共人門注謂王
行有所逢遇若住遊觀陳列周衛則立長大之人以表
門音義(觀工喚反/一音官)疏(注釋曰鄭知此是王行有所逢遇/者一則據上三者見夜宿晝止訖)
(今復云無宫共人門是非常之事二則云無宫及人門/是暫駐之事非乆停止故知是行有所逢遇若住遊觀)
(陳列周衛非如上三者為宫/則立長大之人以表門也)凡舍事則掌之注王行所
舍止
幕人掌帷幕幄帟綬之事注王出宫則有是事在旁曰
帷在上曰幕幕或在地展陳于上帷幕皆以布為之四
合象宫室曰帷王所居之帳也鄭司農云帟平帳也綬
組綬所以繫帷也𤣥謂帟主在幕若幄中坐上承塵幄
帟皆以繒為之凡四物者以綬連繫焉音義(幄烏學反/帟音亦綬)
(音/受)疏(釋曰云掌王帷在傍施之像土壁也幕則帷上張/之像舍屋也幄帷幕之内設之帟者在幄幕内之)
(承塵綬者絛也以此絛繋連帷幕幕人掌此五者王出/宫則送與掌次張之注釋曰言在旁曰帷在上曰幕則)
(帷在下幕在上共為室今之設幕則無帷在下為異也/云或在地展陳於上者案聘禮云管人布幕官陳幣史)
(展幣皆於幕上聘禮又賔入境至館皆展幕是幕在地/展陳於上又云帷幕皆以布為之知者案既夕禮云明)
(衣裳用幕布其帷在幕下明亦用布故知二者皆用布/至於覆棺之幕則用繒故禮記檀弓云布幕衛也綃幕)
(魯也明天子亦用繒覆棺不張設故用繒也云四合象/宫室曰幄知四合象宫室不上屬據帷幕為句者見顔)
(延之纂要云四合象宫曰幄故四合向下據幄為句也/鄭司農云帟平帳後鄭不從者見下王喪張帟三重之)
(等皆據承塵又幄已是帳又言帟明帟非帳也先鄭又/云綬組綬所以繋帷者此語未足故後鄭増成其義𤣥)
(謂帟主在幕若幄中坐上承塵者云在幕謂下掌次云/師田則張幕設重帟是主在幕設帟之事若幄中有帟)
(者掌次云朝日祀五帝則張大次小次設重帟次即幄/是幄中坐上有承塵也云幄帟皆以繒為之者以其布)
(帷幕之内宜細宻又案喪大記有素錦褚褚即幄彼喪/用錦明此用繒可知云凡四物者以綬連繫焉者此增)
(成先/鄭也)凡朝覲㑹同軍旅田役祭祀共其帷幕幄帟綬注
共之者掌次當以張疏(釋曰此一經皆供與掌次使張/之此云朝覲㑹同即掌次云諸)
(侯朝覲㑹同是也此云軍旅田役即掌次云師田彼師/即此軍旅彼田即此田役是也此云祭祀即掌次云大)
(旅及朝日祀五帝是也此數事皆共帷幕幄帟/綬與掌次是以鄭云共之者掌次當以張也)大喪共
帷幕帟綬注為賔客飾也帷以帷堂或與幕張之於庭
帟在柩上疏(注釋曰云為賔客飾者王喪而有賔客者/謂若顧命成王喪諸侯来朝而遇國喪故)
(康王之命云畢公率東方諸侯入應門右召公率西方/諸侯入應門左幷有二王之後皆是賔客故為之飾也)
(云帷以帷堂者謂若喪大記及士喪禮始死帷堂小斂/徹之及殯在堂亦帷之也云或與幕張之於庭者案尚)
(書顧命云出綴衣于庭鄭云連綴小斂大斂之衣於庭/中爾時在庭應設此帷幕無正文故云或也有觧者云)
(為王襲絰在庭故有帷幕按喪大記諸侯踊阼階下襲/絰于序東雖王禮亦當哭踊在阼階下何因反来庭中)
(襲絰乎恐不可也云帟在柩上者即/掌次云凡喪王則張帟三重是也)三公及卿大夫之
喪共其帟注唯士無帟王有惠則賜之檀弓曰君於士
有賜帟疏(注釋曰掌次云諸侯再重孤卿大夫不重則/此云三公不云諸侯與孤掌次云諸侯與孤)
(不云三公者三公即是諸侯再重此不云孤孤與卿大/夫同不重幕人不張故畧不言鄭云唯士無帟者此經)
(及掌次俱不云士有帟明無也引/檀弓者欲見有賜則有帟非常法)
掌次掌王次之灋以待張事注灋大小丈尺音義(張劉/音帳)
(戚如字下邦/之張事同)疏(釋曰言掌王次之灋者次則舍也言次/謂次止言舍謂舍息言以待張事者王)
(出宫則幕人以帷與幕等送至停所掌次則張之故云/以待張事注釋曰言灋大小者下文有大次小次是也)
(云丈尺者既言大小當時應/有丈尺之數但其數未聞)王大旅上帝則張氊案設
皇邸注大旅上帝祭天於圓丘國有故而祭亦曰旅此
以旅見祀也張氊案以氊為牀於幄中鄭司農云皇羽
覆上邸後版也𤣥謂後版屏風與染羽象鳯皇羽色以
為之音義(邸徐當禮反一本作皇羽/邸版徐音板屏薄刑反)疏(釋曰云王大旅/上帝者謂冬至)
(祭天於圓丘則張氊案者案謂牀也牀上著氊即謂之/氊案設皇邸者邸謂以版為屏風又以鳯皇羽飾之此)
(謂王坐所置也注釋曰大旅上帝祭天於圓丘知者見/下經别云祀五帝則知此是昊天上帝即與司服及宗)
(伯昊天上帝一也即是大司樂冬至祭天於圓丘之事/也云國有故而祭亦曰旅者案大宗伯國有大故則旅)
(上帝及四望是國有故而祭謂之旅云此以旅見祀者/但此下文五帝見正祀其旅見於大宗伯大宗伯昊天)
(不云旅故此見此文不言正祀故鄭以因旅見之欲見/有故昊天亦旅之故云以旅見祀云張氊案以氊為牀)
(於幄中者據鄭云於幄中則知不徒設氊案皇邸而已/明知并有大次小次之幄與下祀五帝互見之也司農)
(云皇羽覆上者見經皇是鳯皇之字故知以皇羽覆邸/上𤣥謂後版屏風與者此増成司農義言後版者謂為)
(大方版於坐後畫為斧文言屏風者據漢法況之無正/文故言與以疑之云染羽象鳯皇羽色以為之者案尚)
(書禹貢羽畎夏翟謂羽山之谷貢夏翟之羽後世無夏/翟故周禮鍾氏染鳥羽象鳯皇色以為之覆於版上明)
(堂位及司几筵皆云黼扆此不在寢/廟無扆故不得云黼扆故别名皇邸)朝日祀五帝則張
大次小次設重帟重案合諸侯亦如之注朝日春分拜
日於東門之外祀五帝於四郊次謂幄也大幄初徃所
止居也小幄謂接祭退俟之處祭義曰周人祭日以朝
及闇雖有强力孰能支之是以退俟與諸臣代有事焉
合諸侯於壇王亦以時休息重帟復帟重案牀重席也
鄭司農云五帝五色之帝音義(朝直遥反注朝日同/重直龍反注下同)疏
(釋曰言朝日者謂春分朝日祀五帝者謂四時迎氣則/張大次小次者次謂幄帳也大幄小幄但幄在幕中既)
(有幄明有帷幕可知設重帟者謂於幄中設承塵云重/案者案則牀也牀言重謂牀上設重席不言氊及皇邸)
(亦有可知上氊案不言重席亦有重席可知互見為義/云合諸侯亦如之者謂諸侯㑹同亦張大次已下故云)
(亦如之注釋曰知朝日春分者祭義云祭日於東故鄭/約用春分也云拜日於東門之外者謂在東郊覲禮文)
(云祀五帝於四郊者案小宗伯兆五帝於四郊是也此/謂四時迎氣案月令立春於東郊立夏於南郊季夏於)
(六月迎土氣亦於南郊立秋於西郊立冬於北郊謂祭/靈威仰之屬云次謂幄也大幄初徃所止居也小幄謂)
(接祭退俟之處者此兩次設幄者大幄謂王侵晨至祭/所祭時未到去壇壝之外逺處設大次王且止居故云)
(大幄初徃所止居也接祭者與羣臣交接相代而祭去/壇宜近置一小帷退俟之處云祭義曰周人祭日以朝)
(及闇引此已下者欲見王與臣接祭之時須有小幄也/言孰能支之者謂一日之間雖有强力誰能支持乎云)
(合諸侯於壇者案司儀合諸侯為壇三成是也云重帟/複帟者謂兩重為之云重案牀重席者案司几筵筦筵)
(繅席次席三重此言重席亦當有此三重與重帟不同/鄭司農云五帝五色之帝者謂東方青帝靈威仰南方)
(赤帝赤熛怒中央黄帝含樞紐西方白帝白/招拒北方黒帝汁光紀竝依文耀鉤所說)師田則張
幕設重帟重案注不張幄者於是臨誓衆王或回顧占
察疏(釋曰言師田者謂出師征伐及田獵則張幕者為/王設坐不言帷者亦有可知重帟重案者如上說)
諸侯朝覲㑹同則張大次小次注大次亦初徃所止居
小次即宫待事之處疏(釋曰此謂與諸侯張之若四時/常朝在國内今言朝覲㑹同為)
(㑹同而来故在國外與太宰大朝覲㑹同一也言則張/大次小次也者亦如上文大小次丈尺則減耳故鄭云)
(大次亦初徃所止居小次即宫待事之處鄭云初徃止/居者謂宫外也即宫者應是宫内言宫即司儀所云宫)
(方三百歩曠土為之是也言待事/者欲於幄中待事辨否及時節)師田則張幕設案注
鄭司農云師田謂諸侯相與師田𤣥謂此掌次張之諸
侯從王而師田者疏(釋曰文承上諸侯謂諸侯從王師/田即張幕設案者也不言重則無)
(重席亦應有單席於牀也注釋曰後鄭不從先鄭者以/其天子掌次不合與諸侯國内張幕故云掌次張之以)
(明非諸侯相與師田也此上下所云次者謂以繒為帷/帳案聘禮記所云次或以帷或以席皆與此掌次所云)
(次别/也)孤卿有邦事則張幕設案注有邦事謂以事從王
若以王命出也孤王之孤三人副三公論道者不言公
公如諸侯禮從王祭祀合諸侯張大次小次師田亦張
幕設案疏(釋曰與上諸侯所設同注釋曰言有邦事謂/以事從王者謂若上王大旅上帝朝日祀五)
(帝合諸侯及師田等數事王親行則從王徃也云若以/王命出者若祭祀則容王有故不親羣臣攝之若諸侯)
(使臣時聘殷覜王不親行則於國外使羣臣受之是王/命出也云孤王之孤三人副三公論道者案尚書成王)
(周官云立大師大傅大保兹惟三公論道經邦燮理陰/陽又云立少師少傅少保曰三孤貳公𢎞化寅亮天地)
(是副三公論道者也云不言公公如諸侯禮者謂如上/諸侯之禮中唯有㑹同師田無言祭祀鄭云祭祀者王)
(於㑹同與祭祀同云亦如之則諸侯從王祭祀亦與/㑹同同若然三公從王祭祀亦與從王㑹同同也)凡
喪王則張帟三重諸侯再重孤卿大夫不重注張帟柩
上承塵疏(釋曰喪言凡者以其王以下至孤卿大夫兼/有后及三夫人已下故言凡以廣之也后與)
(王同三重世子三夫人與諸侯再重九嬪二十七世婦/與孤卿大夫同不重一而已八十一御妻與士同無帟)
(有賜乃得帟也此諸侯謂三公王子母弟若畿外諸侯/掌次不張之注釋曰鄭知帟柩上承塵見上文帟皆在)
(幄中為承塵此言喪王則張/帟三重明是張於柩上也)凡祭祀張其旅幕張尸次
注旅衆也公卿以下即位所祭祀之門外以待事為之
張大幕尸則有幄鄭司農云尸次祭祀之尸所居更衣
帳音義(為于/偽反)疏(釋曰祭祀言凡者天地宗廟外内祭祀/皆有羣臣助祭其臣既多不可人人獨)
(設故張旅幕旅衆也謂衆人共幕諸祭皆有尸尸尊故/别張尸次注釋曰鄭云公卿以下即位所祭祀之門外)
(以待事者若宗廟自有廟門之外若外神於郊則亦有/壝宫之門門外竝有立位言為之張大幕者以其言旅)
(故知大幕也司農云更衣帳者未祭則常服/至祭所乃更去常服服祭服也故言更衣)射則張耦
次注耦俱升射者次在洗東大射曰遂命三耦取弓矢
于次疏(釋曰天子大射六耦在西郊賔射亦六耦在朝/燕射三耦在寢此六耦三耦據諸侯射者若衆)
(耦則多但無常數耳注釋曰耦俱升射者案大射鄉射/耦皆兩兩揖譲升自西階鄉兩楹之間履射物南面而)
(射射訖又兩兩揖譲降自西階云次在洗東者大射文/又引大射曰遂命三耦取弓矢于次者證次中有弓矢)
(其耦立位在次北西面至射乃命三耦入次取弓矢引/之者以天子之次無文雖六耦不同設次則與諸侯同)
(也儀禮鄉射乃是州長射士禮其中兼有鄉/大夫詢衆庶之射竝無次故堂西比耦也)掌凡邦之
張事
大府掌九貢九賦九功之貳以受其貨賄之入頒其貨
于受藏之府頒其賄于受用之府注九功謂九職也受
蔵之府若内府也受用之府若職内也凡貨賄皆藏以
給用耳良者以給王之用其餘以給國之用或言受藏
或言受用又雜言貨賄皆互文音義(蔵才浪反注受/蔵言受蔵同)疏
(釋曰言掌九貢九賦之貳者大宰掌其正此官掌其副/貳者以其物入大府故也九功之貳者謂九職之功大)
(宰以九職任之成孰斂其稅則是九功也亦大宰掌其/正物入大府故亦掌其副貳也云以受其貨賄之入者)
(九貢謂諸侯九貢自然有金王曰貨布帛曰賄九賦謂/畿内之九賦口率出泉九職如三農園圃之類亦有不)
(出貨賄者皆言受其貨賄之入者雖以泉榖為主民欲/得出貨賄者則取之以當邦賦之數故大宰云九賦斂)
(財賄是其不要取泉也頒其貨於受蔵之府者言大府/雖自有府其物仍分置於衆府受蔵之府者鄭云謂若)
(内府是也頒其賄於受用之府者鄭云謂若職内是也/注釋曰九功謂九職也者以其九職任萬民謂任之使)
(有職事故大宰云九職大府歛貨賄據成功言之故云/九功其本是一故云九功九職也云受蔵之府若内府)
(也者以其經云頒其貨于受蔵之府金玉曰貨物之善/者蔵之於内府近王掌之以給王用故也云受用之府)
(若職内也者府不在内經云頒其賄於受用之府賄賤/於貨故知入職内以給國家所用云凡貨賄皆蔵以給)
(用耳者鄭欲以蔵用互文貨言蔵者以其善物賄言用/者以其賤物其實皆蔵皆用故言凡貨賄皆蔵以給用)
(耳云良者以給王之用者覆觧入内府意云其餘以給/國之用者覆觧入職内意云或言受蔵或言受用又雜)
(言貨賄皆互文者言受蔵謂内府言受用謂職内皆蔵/以給用言蔵亦用言用亦蔵是互文也雜言貨賄者言)
(貨兼有賄言賄亦兼有貨亦是互/文但二者善惡不同故别言之耳)凡官府都鄙之吏及
執事者受財用焉疏(釋曰言凡官府者謂王朝三百六/十官有事須用官物者云都鄙之)
(吏者謂三等采地吏謂羣臣等有事須取官物者及執/事者謂為官執掌之事須有營造合用官物者皆来於)
(大府處受/財用焉)凡頒財以式灋授之闗市之賦以待王之膳
服邦中之賦以待賔客四郊之賦以待稍秣家削之賦
以待匪頒邦甸之賦以待工事邦縣之賦以待幣帛邦
都之賦以待祭祀山澤之賦以待喪紀幣餘之賦以待
賜予注待猶給也此九賦之財給九式者膳服即羞服
也稍秣即芻秣也謂之稍稍用之物也喪紀即喪荒也
賜予即好用也鄭司農云幣餘使者有餘来還也𤣥謂
幣餘占賣國之斥幣音義(秣音末好呼報反下同使/色吏反斥音尺徐蚩柘反)疏
(釋曰言凡頒財者大宰云九賦斂財賄九式用之此大/府頒與九式用之但事相因故二處别言九賦之物也)
(此所頒之財即大宰斂財賄一也云以式灋授之者謂/以舊灋式多少授與九式故云以式灋授之云闗市之)
(賦以待王之膳服者自此已下竝與九式事同但文有/交錯與九賦不次案九賦先邦中之賦次四郊次邦甸)
(次家稍次邦縣次邦都次闗市次山澤次幣餘此先言/闗市在邦中上此家稍又在邦甸上所以次第不同者)
(見事起無常注釋曰云待猶給也者謂大宰斂得九賦/之財給九式之用待来則給之故云待猶給非是訓待)
(為給云此九賦之財給九式者以其此經九事與大宰/九式相當此九賦又與大宰九賦一也故云九賦之財)
(給九式也云膳服即羞服也者此言膳服大宰九式云/羞服膳羞是一故云膳服即羞服也自此已下事與九)
(式是一但文有不同皆就九式合而觧之故云稍秣即/芻秣也謂之稍稍用之物也者彼九式云芻秣此改芻)
(為稍以其稍稍用之故也此云喪紀即九式喪荒一也/此云賜予即九式好用一也鄭司農云幣餘使者有餘)
(来還也者案大宰司農注幣餘百工之餘與此注不同/者盖是司農互舉以相足後鄭不從者聘使之物禮數)
(有限何得有餘来還又且有餘来還何得有賦故後鄭/不從𤣥謂幣餘占賣國之斥幣者後鄭之意百官所用)
(官物不盡歸入職幣職幣得之不入本府恐久蔵朽蠧/則有人占賣依國服出息謂之斥幣者謂指斥與人故)
(謂之斥/幣也)凡邦國之貢以待弔用注此九貢之財所給也
給弔用給凶禮之五事疏(釋曰上文大府掌九貢九賦/九功受得三者之財各各用)
(之上文九式已用九賦之財訖故此云邦國之九貢以/待給於弔用下文萬民之貢以充府庫即上九功也注)
(釋曰云給凶禮之五事者案大宗伯云凶禮哀邦國之/事下云有喪禮荒禮弔禮禬禮恤禮五禮皆須以財貨)
(哀之故云給/凶禮之五事)凡萬民之貢以充府庫注此九職之財充
猶足疏(注釋曰知此萬民之貢是九職者案大宰云九/職任萬民此上文又云九功此貢即是九職之)
(功所税故知此是九職之財也案大行人六服諸侯因/朝所貢之物與大宰九貢嵗之常貢雖曰時節不同貢)
(物有異要六服之貢與九貢多同亦入弔用之數又且/九貢言入弔用九賦言入九式有餘財亦入府庫是以)
(上文掌九貢九賦受其貨/賄頒於受蔵受用之府也)凡式貢之餘財以共玩好之
用注謂先給九式及弔用足府庫而有餘財乃可以共
玩好明玩好非治國之用言式言貢互文疏(釋曰式謂/九式貢謂)
(九貢及萬民之貢有餘財以供玩好器物之用注釋曰/經言餘財明知先給九式及弔用足府庫之餘也經言)
(式貢者式即上文九賦之財給九式之餘也貢即上文/邦國之貢及萬民之貢也言式言貢互文者式謂九賦)
(貢謂九貢及萬民之貢但賦言式據用而言其/實亦有賦貢據貢上為名亦有用故云互文也)凡邦之
賦用取具焉注賦用用賦疏(釋曰上有九貢九賦九功/此特言賦明兼有九貢九)
(功亦取/具焉)嵗終則以貨賄之入出㑹之疏(釋曰貨賄之入/者謂九貢九賦)
(九功入来至大府言出者大府以貨賄分置於/衆府及給九式之用亦是至嵗終總㑹計之)
玉府掌王之金玉玩好兵器凡良貨賄之藏注良善也
此物皆式貢之餘財所作其不良又有受而藏之者音
義(好呼報反及内府皆/同藏才浪反注同)疏(釋曰云掌王之金玉玩好兵/器者言玉府以玉為主玉外)
(所有美物亦兼掌之注釋曰言此物皆式貢之餘財所/作者案上大府云式貢之餘財以共玩好之用彼玩好)
(之中兼有金玉兵器故知式貢餘財也云其不良又/有受而蔵之者即上大府云受蔵受用之府是也)共
王之服玉佩玉珠玉注佩玉者王之所𢃄者玉藻曰君
子於玉比德焉天子佩白玉而𤣥組綬詩傳曰佩玉上
有葱衡下有䨇璜衝牙蠙珠以納其間鄭司農云服玉
冠飾十二玉音義(蠙劉薄田反徐音/頻一音父賔反)疏(注釋曰佩玉者/王之所帶者謂)
(佩於革帯之上者也玉藻曰君子於玉比德焉者詩云/言念君子溫其如玉是比徳於玉引此者證王必服玉)
(之意云天子佩白玉而𤣥組綬者此亦玉藻文所佩白/玉謂衡璜琚瑀𤣥組綬者用𤣥組絛穿連衡璜等使相)
(承受引詩傳曰謂是韓詩佩玉上有葱衡者衡横也謂/葱玉為横梁下有䨇璜衝牙者謂以組懸於衡之兩頭)
(兩組之末皆有半璧曰璜故曰雙璜又以一組懸於衡/之中央於末著衝牙使前後觸璜故言衝牙案毛詩傳)
(衡璜之外别有琚瑀其琚瑀所置當於懸衝牙組之中/央又以二組穿於琚瑀之内角斜繫於衝之兩頭於組)
(末繫於璜云蠙珠以納其間者蠙蜯也珠出於蜯故言/蠙珠納其間者組繩有五皆穿珠於其間故云以納其)
(間鄭司農云服玉冠飾十二玉者案弁師掌五冕衮冕/十二旒鷩冕九旒毳冕七旒絺冕五旒𤣥冕三旒皆十)
(二玉冕則冠也弁師又有皮弁韋弁冠/弁亦皆十二玉故云冠飾十二玉也)王齊則共食玉
注玉是陽精之純者食之以禦水氣鄭司農云王齊當
食玉屑疏(釋曰謂王祭祀之前散齊七日致齊三日是/時則共王所食玉屑注釋曰知玉是陽精之)
(純者但玉聲清清則屬陽又案楚語云王孫圉與趙簡/子言曰玉足以庇䕃嘉榖使無水旱之灾則寳之珠足)
(以禦火則寳之服氏云珠水精足以禁火如是則玉是/火精可知云食之以禦水氣者致齊時居於路寢思其)
(笑語思其志意之類恐起動多故須玉以禦水氣也鄭/司農云王齊當食玉屑者其玉屑研之乃可食故云當)
(食玉/屑也)大喪共含玉復衣裳角枕角柶注角枕以枕尸鄭
司農云復招魂也衣裳生時服招魂復魄于大廟至四
郊角柶角七也以楔齒士喪禮曰楔齒用角柶楔齒者
令可飯含𤣥謂復於四郊以綏音義(含戶暗反枕之鴆/反楔先結反令力)
(呈反飯/扶晚反)疏(釋曰大喪謂王喪共含玉者含玉璧形而小/以為口實此不言贈玉飯玉者文不備復衣)
(裳者王始死招魂復魄之衣裳不在司服者司服所掌/是尋常衣服玉府所掌皆王之美物其衣服美者亦玉)
(府掌之但所復衣裳用死者上服故玉府供之角枕者/所以枕尸角柶者將以楔齒注釋曰鄭司農云復招魂)
(也者人之死者魂氣上歸於天形魄仍在欲招取其魂/復於魄内故離騷有招魂篇云招魂復魄于大廟至四)
(郊者王有七廟及寢皆復焉獨言大廟語雖不足義猶/可又言至四郊後鄭不從之云角柶角匕也者案既夕)
(禮楔貌如軛上兩末狀如枇杷㧞屈中央楔齒𤣥謂復/於四郊以綏者案夏采云以冕服復於大廟以乗車建)
(綏復於四郊故鄭云復於四郊以綏/言此者破先鄭於四郊亦以衣服)掌王之燕衣服衽
席牀第凡褻器注燕衣服者巾絮寢衣袍襗之屬皆良
貨賄所成第簀也鄭司農云衽席單席也褻器清器虎
子之屬音義(衽而甚反又而鴆反第側美反徐側/敏反襗劉音澤徐待各反簀音責)疏(釋/曰)
(言掌王之燕衣服者謂燕寢中所有衣服之屬衽席者/亦燕寢中卧席牀第者謂燕寢中牀簀也凡褻器者亦)
(謂燕寢中以燕字為目衣服已下至褻器皆是燕注釋/曰云燕衣服者巾絮者案内則左佩紛帨紛帨即巾也)
(又婦事舅姑佩有線纊此絮則纊也云寢衣者論語鄉/黨云必有寢衣長一身有半鄭注云今小卧被是也又)
(言袍襗之屬者案毛詩云豈曰無衣與子同袍與子同/襗是也言之屬者寢衣之内所言不盡故言之屬以廣)
(之云皆良貨賄所成者見上文云凡良貨賄之蔵故知/此良貨賄所成鄭司農云衽席單席也者案曲禮云請)
(衽何趾鄭注云衽卧席又案斯干詩云下莞上簟内則/云斂枕箧簟席襡器而蔵之司農云單席則卧之簟席)
(云褻器清器虎子之屬者既在燕寢之中私褻之器故/知清器虎子之屬案内豎及𦵏執褻器以從遣車注褻)
(器振餙頮沐之器彼褻器與此注不同彼/從𦵏於死者不用清器故為頮沐之器)若合諸侯則
共珠槃玉敦注敦槃類珠玉以為飾古者以槃盛血以
敦盛食合諸侯者必割牛耳取其血㰱之以盟珠槃以
盛牛耳尸盟者執之故書珠為夷鄭司農云夷槃或為
珠槃玉敦㰱血玉器音義(敦音對徐丁雷反注同盛音/成下同㰱色洽反徐霜獵反)
疏(釋曰合諸侯者謂時見曰㑹若司儀所云為壇十有/二尋王與諸侯殺牲㰱血而盟則供珠槃玉敦注釋)
(曰言敦槃類者案明堂位有虞氏之兩敦鄭𤣥云制之/異同未聞此云槃類者以經云玉敦與珠槃相將之物)
(故云槃類其制猶自未聞也云珠玉以為飾者此槃敦/應以木為之將珠玉為飾耳云古者以槃盛血以敦盛)
(食者案特牲少牢皆敦盛黍稷以槃盛血雖無文郊血/及血以告殺當以槃盛血也云合諸侯者必割牛耳取)
(其血㰱之以盟珠槃以盛牛耳者祭祀之時有黍稷故/敦中盛黍稷今盟無黍稷敦中宜盛血牛耳宜在槃云)
(尸盟者執之者案左氏哀公十七年公㑹齊侯盟于蒙/孟武伯問於髙柴曰諸侯盟誰執牛耳季羔曰鄫衍之)
(役吳公子姑曹發陽之役衛石魋武伯曰然則彘也注/云彘武伯名也魯於齊為小國故曰彘也是明小國執)
(牛耳尸猶主也小國主盟故使執牛耳也知此珠槃玉/敦為盟而設者案戎右云盟則以玉敦辟盟遂役之贊)
(牛耳桃茢彼注云役之者傳敦血授當㰱者割牛耳取/血助為之及血在敦中以桃茢沸之是以知珠槃玉敦)
(為盟而設若然執牛耳是小國尸盟者也若以㰱血則/大國在先故哀公十七年國語曰吳晉爭先吳公先㰱)
(晉亞之既言爭先是以知大國當在先/若諸侯相與盟則大國戎右執牛耳也)凡王之獻金玉
兵器文織良貨賄之物受而藏之注謂百工為王所作
可以獻遺諸侯古者致物於人尊之則曰獻通行曰饋
春秋曰齊侯来獻戎捷尊魯也文織畫及繡錦音義(織/音)
(志一音如字劉音至為/于偽反遺唯季反下同)疏(釋曰言凡王之獻金玉者謂/金玉已下皆是擬王獻遺諸)
(侯故云受而藏之注釋曰云謂百工為王所作者謂金/玉已下皆是百工為王所作者可以獻遺諸侯也云古)
(者致物於人尊之則曰獻者名正法上於下曰饋下於/上曰獻若尊敬於人雖上於下亦曰獻是以天子於諸)
(侯云獻案月令后妃獻繭鄭注謂獻於后妃知此王之/獻金玉非是獻金玉於王者案下内府職凡四方之幣)
(獻之金玉彼是諸侯獻王入内府藏之不得在此故知/金玉是獻遺諸侯者也况諸侯中兼有二王之後二王)
(之後王所尊敬自然稱獻也若王肅之義取家語曰吾/聞之君取於臣曰取與於臣曰賜臣取於君曰取與於)
(君謂之獻以此難鄭君鄭君弟子馬昭之等難王肅禮/記曰尸飲五君洗玉爵獻卿况諸侯之中有二王之後)
(何得不云獻也云通行曰饋者言通行者上於下下於/上及平敵相於皆可云饋康子饋藥陽貨饋孔子豚皆)
(是上於下曰饋膳夫職云王饋用六榖及少牢特牲稱/饋食之禮並是於尊者曰饋朋友之饋雖車馬不拜是)
(平敵相饋故鄭云通行曰饋春秋曰齊侯来獻戎捷尊/魯也者案莊公三十一年公羊云齊侯来獻戎捷齊大)
(國也曷為親来獻戎捷威我也左傳云非禮也凡諸侯/有四夷之功則獻於王中國則否榖梁云齊侯来獻捷)
(者内齊侯也注云泰曰齊桓内救中國外攘夷狄親倚/之情不以齊為異國故不稱使若同一國也然三傳皆)
(不觧獻義今鄭引者以齊大國專言来獻明/尊之則曰獻未必要卑者於尊乃得言獻)凡王之好
賜共其貨賄注(釋曰此謂王於羣臣有恩好/因燕飲而賜之貨賄者也)
内府掌受九貢九賦九功之貨賄良兵良器以待邦之
大用注大用朝覲之頒賜疏(釋曰掌受九貢九賦九功/者此九貢以下而言受案)
(彼大府所云九貢已下頒之於受藏之府是也故彼注/云受藏之府若内府也則此九貢等由大府而来内府)
(皆受藏之也云良兵良器者此是冬官百工所作亦由/大府而来良兵謂弓矢殳矛戈㦸五兵之良者良器謂)
(車乘及禮樂器之善者云以待邦之大用者謂諸侯来/朝覲所頒賜者也注釋曰掌給九式及弔用是大府所)
(給也玩好之用玉府所給也此又言/以待邦之大用明是朝覲頒賜可知)凡四方之幣獻之
金玉齒革兵器凡良貨賄入焉注諸侯朝聘所獻國珍
疏(釋曰云凡四方之幣獻者謂四方諸侯来朝聘及遣/卿大夫来聘問將幣三享貢獻珍異有此金玉及齒)
(革之等金者謂若禹貢惟金三品之類玉者謂若禹貢/球琳琅玕之類齒謂若象牙之類革謂若犀皮之類兵)
(器者禹貢無貢兵器之法此周時有之凡良貨賄其不/良者入於職内給國之用此良者入内府以給王之用)
(注釋曰諸侯朝聘所獻國珍者覲禮所云一馬卓上九/馬随之龜金竹箭分為三享是也諸侯遣臣聘所獻國)
(珍者謂若聘禮束帛加璧庭實乘皮之等是也此因朝/聘而貢先入於掌貨賄入其要於大府乃始通之於内)
(府/也)凡適四方使者共其所受之物而奉之注王所以遺
諸侯者音義(使所/吏反)疏(釋曰言凡適四方使者謂使公卿/大夫聘問諸侯若大行人所云間)
(問省頫之䓁共其所受之物謂使者受將行之物則内/府奉而與之注釋曰即上王之獻金玉兵器已下是也)
(彼據藏之/此據用之)凡王及冢宰之好賜予則共之注冢宰待四
方賔客之小治或有所善亦賜予之音義(治直/吏反)疏(注釋/曰云)
(冢宰待四方賔客之小治者大宰職文云凡邦之小治/則冢宰專平之以其冢宰貳王治事或有所善亦得賜)
(予之云所善/釋經中好也)
外府掌邦布之入出以共百物而待邦之用凡有灋者
注布泉也布讀為宣布之布其藏曰泉其行曰布取名
於水泉其流行無不徧入出謂受之復出之共百物者
或作之或買之待猶給也有灋百官之公用也泉始盖
一品周景王鑄大泉而有二品後數變易不復識本制
至漢惟有五銖久行王莽改貨而異作泉布多至十品
今存於民間多者有貨布大泉貨泉貨布長二寸五分
廣寸首長八分有奇廣八分其圜好徑二分半足技長
八分其右文曰貨左文曰布重二十五銖直貨泉二十
五大泉徑一寸二分重十二銖文曰大泉直十五貨泉
貨泉徑一寸重五銖右文曰貨左文曰泉直一也音義
(徧古遍字下同復扶又反徐音服/數音朔奇紀宜反技如字一音奇)疏(釋曰云掌邦布之/入出者邦者國也)
(布如泉也謂國之所有泉皆来入外府是其邦布之入/也國之用泉者皆外府出與之是邦布之出也故總云)
(邦布之入出此言與下為目云以共百物者謂共國家/器物之泉也而待邦之用者謂國家非常所用亦出泉)
(與之也凡有灋者謂在朝官府依常法用之者亦出泉/與之注釋曰布泉也者此言布地官泉府云泉是布泉)
(一也云布讀為宣布之布者此謂如秋官布憲彼布是/宣布之布此布亦是宣布故讀從之云其藏曰泉其行)
(曰布者此鄭欲觧泉布一物兩名之意地官泉府不言/外不言布據其所藏為名此官言外言布取名於其流)
(行於外為稱故鄭即云取名於水泉其流行無不徧無/不徧即布之義也云共百物者或作之或買之者或作)
(之謂出物使百工所營作或買之以充國用也云泉始/盖一品者即此經泉布是也云周景王已下竝漢書食)
(貨志文案彼周景王時患泉輕將更鑄大泉單穆公曰/不可王不聴鑄大泉文曰寶貨漢興為秦泉重難用更)
(令民鑄榆莢錢至孝文有司言榆莢三銖輕易姦詐請/鑄五銖至王莽居攝變漢制更造大泉徑寸二分重一)
(十二銖文曰大泉直五十又造契刀形如錢直五百又/造錯刀以黄金鏤其文曰一刀直五千與五銖錢凡四)
(品竝行至莽即真罷五銖錢異作泉布多至十品其布/有大布次布弟布壯布中布差布厚布幼布幺布小布)
(是為貨十品也其泉十品者莽居攝作大泉錯刀契刀/即真作小錢幺錢幼錢中錢壯錢元鳯年更造貨布與)
(貨錢為十品莽以劉有金刀罷契刀錯刀若然鄭云後/數變易不復識舊本制者據秦漢至莽已前而言也云)
(唯有五銖久行者從漢孝文作五銖錢至莽世數已多/故云久行也云今存於民間多者有貨布大泉已下者)
(是從莽至漢末鄭君時見行此三者故云今存於民間/也案彼文其貨布直云長二寸五分廣寸首長八分圜)
(好徑二分無有竒廣八分半足技長八分䓁十一字今/鄭言之者此竝鄭君目所覿見以義增之耳又案彼大)
(泉直五千不云十五言十五者亦誤當從五十為/正也且王莽之大泉盖與景王所鑄大泉亦異也)共王
及后世子之衣服之用凡祭祀賔客喪紀㑹同軍旅共
其財用之幣齎賜予之財用注齎行道之財用也聘禮
曰問幾月之齎鄭司農云齎或為資今禮家定齎作資
𤣥謂齎資同耳其字以齊次為聲從貝變易古字亦多
或音義(齎音咨注同又祖/係反幾徐舉豈反)疏(釋曰從王至軍旅所須/財用皆外府供其泉也)
(云財用之幣齎謂王使公卿已下聘問諸侯之行道所/用則曰幣齎云賜予之財用者謂王於羣臣有所恩好)
(賜予之也注釋曰問幾月之齎者案聘禮記使者既受/行出遂見宰問幾月之齎注云資行用也古者君臣謀)
(宻草創未知所之逺近問行用當知多少而已是其問/幾月之資鄭司農云齎或為資今禮家定齎作資者齎)
(資義一何得言禮家定作資故後鄭不從/齎資兩字直是齊次為聲從貝變易耳)凡邦之小用
皆受焉注皆来受疏(釋曰但外府所納泉布所積既少/有小用則給之若大用即取餘府)
嵗終則㑹唯王及后之服不㑹疏(釋曰言王及后不㑹/以衣服異於膳羞與)
(所加禽獻故通世/子可以㑹之也)
司㑹掌邦之六典八灋八則之貳以逆邦國都鄙官府
之治注逆受而鉤考之音義(㑹古外反下同/治直吏反注同)疏(釋曰云/掌六典)
(八灋八則之貳者案大宰云六典治邦國八法治官府/八則治都鄙但司㑹是鉤考之官還以六典逆邦國之)
(治八灋逆官府之治八則逆都/鄙之治逆皆謂鉤考知得失)以九貢之灋致邦國之
財用以九賦之灋令田野之財用以九功之灋令民職
之財用以九式之灋均節邦之財用掌國之官府郊野
縣都之百物財用凡在書契版圖者之貳以逆羣吏之
治而聽其㑹計注郊四郊去國百里野甸稍也甸去國
二百里稍三百里縣四百里都五百里書謂簿書契其
最凡也版戸籍也圖土地形象田地廣狹疏(釋曰言以/九貢之灋)
(致邦國之財用者九貢即是大宰九貢其所貢之物出/於諸侯邦國言之灋者謂諸侯於其民什一取之既取)
(得民物大國貢半次國三之一小國四之一所貢之物/皆市取上毛貢於天子則禹貢所云厥篚厥貢是也故)
(云致邦國之財用此即小行人云春令入貢是謂嵗之/常貢大行人因朝而貢者所貢無常不應使司㑹致之)
(云以九賦之灋令田野之財用此九賦即大宰所云九/賦斂財賄是也言法者謂口率出泉多少有其定法令)
(田野之財用者九賦之内惟有闗市幣餘國中非田野/自外四郊邦甸家稍邦縣邦都山澤盡是四野據多言)
(之故言令田野之財用云以九功之灋令民職之財用/者九功即是大宰九職之功所税言之灋者亦是税法)
(什一為常言令民職之財用者以其九職任萬民使之/出税故云令民職之財用云以九式均節邦之財用者)
(九式所以用九賦使均平有節故云均節邦之財用云/掌國之官府者案大宰九賦一曰邦中二曰四郊此不)
(言邦中而言官府者以官府在邦中故舉官府以表邦/中其實官府不出賦也云郊野縣都之百物財用者以)
(其民之出賦不必皆使出泉以百物當之亦得故大宰/云九賦斂財賄則此百物財用一也但九式用九賦大)
(宰均節而用之此司㑹主鉤考故亦言之矣凡在書契/版圖者之貳者此書契版圖下文司書掌其正此司㑹)
(主鉤考故掌其副貳云以逆羣吏之治者羣吏謂朝廷/官府下及郊都縣鄙羣臣之治皆逆而鉤考之云而聴)
(其㑹計者謂羣吏以㑹計文書送於司㑹者司㑹皆聴/斷之注釋曰此九式用九賦故以郊野已下依此大宰)
(九賦次第以釋之彼九賦一曰邦中之賦當此官府此/郊當彼四郊之賦據逺郊言之故云去國百里郊外曰)
(野大總之言故此野當彼三曰邦甸去國二百里又當/彼四曰家稍故鄭云甸去國二百里稍三百里也此經)
(縣當彼五曰邦縣之賦故云縣四百里此經都即彼六/曰邦都之賦故云都五百里云書謂簿書者漢時以簿)
(書記事至於餘物記事亦謂之簿書故舉漢法而言也/契其最凡也者此之書契即小宰八成取予以書契之)
(類最凡謂計要之多少以為契要云版戸籍也者漢之/戸籍皆以版書之故以漢法況云圖土地形象田地廣)
(狹者下司書云土地之圖有其形象即/是民之田地廣狹多少皆在於圖也)以參互攷日成
以月要攷月成以嵗㑹攷嵗成注參互謂司書之要貳
與職内之入職嵗之出故書互為巨杜子春讀為參互
音義(攷音/考)疏(釋曰以參互考日成者司㑹鉤考之官以/司書之等相參交互考一日之成一日之)
(中計算文書也以月要考月成者月計曰要亦與諸職/參互考一月成事文書也以嵗㑹考嵗成者嵗計曰㑹)
(以一嵗之㑹計考當嵗成事文書注釋曰言參互謂司/書之要貳者案司書職云凡稅斂掌事者受法焉及事)
(成則入要貳焉又案職内云掌邦之賦入又案職嵗云/掌邦之賦出云參互鉤考明知有此三官出内事共鉤)
(考/之)以周知四國之治以詔王及冢宰廢置注周猶徧也
言四國者本逆邦國之治亦鉤考以告疏(釋曰周徧也/四國謂四方)
(諸侯之國徧知諸侯之治者以是鉤考之官須知諸侯/得失以此治職文書以詔王及冢宰有功者升進而置)
(之有罪者黜退以廢之所詔告及冢宰者以其冢宰者/副貳王之治事故并告之注釋曰言四國者本逆邦國)
(之治者案上云掌邦之六典以逆邦國/之治逆即鉤考也故云亦鉤考以告也)
　
　
　
　
　
　
　
　
　
　
　
　
　周禮注疏卷六
　周禮注疏卷六考證
醯人○監本分經文為二段而注疏則於上段内連釋
　不分今合經文二段為節而移注疏於下
宫人為其井匽疏以其匽字與親匽豬同○親据左傳
　當作規
掌舍注柜受居溜水涑槖者也疏又行止之處未即有
　蟲可涑○未詳其義或有訛脫
幕人掌帷幕帟綬之事疏聘禮又賔入境至館皆展幕
　○(臣紱/)按聘禮原文展幣必布幕乃展之云展幕者
　殆省文與
掌次朝日祀五帝疏南方赤帝赤熛怒○熛怒監本訛
　作奮若赤奮若是十二支之名非帝名也今改正
大府凡邦國之貢○此節疏注釋曰一段監本混在下
　節今從經文訂正
玉府共王之服玉佩玉珠玉注佩玉上有葱衡下有雙
　璜衝牙○衝監本訛作衡今据玉藻改正
凡玉之獻注春秋曰齊侯来獻戎捷尊魯也○侯監本
　訛伐今据原文改正
外府掌邦布之入出注貨布長二寸五分○寸監本訛
　作尺今据漢書改正
共王及后世子之衣服之用注古字亦多或○(臣紱/)按
　此句未詳疑有訛脱
司㑹以九貢之灋致邦國之財用疏此卽小行人云春
　令入貢是謂嵗之常貢○令監本訛作合今据原文
　改正
　
　
　
　
　
　
　周禮注疏卷六考證
欽定四庫全書
　周禮注疏卷七
　　漢鄭氏注　唐陸徳明音義　賈公彦疏
司書掌邦之六典八灋八則九職九正九事邦中之版
土地之圖以周知入出百物以敘其財受其幣使入于
職幣注九正謂九賦九貢正稅也九事謂九式變言之
者重其職明本而掌之非徒相副貳也敘猶比次也謂
鉤考其財幣所給及其餘見爲之簿書故書受爲授鄭
司農云授當爲受謂受財幣之簿書也𤣥謂亦受録其
餘幣而爲之簿書使之入于職幣幣物當以時用之久
藏將朽蠧音義(正音征注同比毗志反見賢遍反/下同簿歩故反下同蠧都路反)疏(釋/曰)
(言掌邦之六典已下至周知入出百物已上所掌與司/㑹同者以其司㑹主鉤考司書掌書記之司書所記司)
(㑹鉤考之故二官所掌其事通焉九職即司㑹九功也/九正即司㑹九賦九貢也九事即司㑹九式也邦中之)
(版土地之圖即司㑹版圖也周知入出百物者即司㑹/百物財用一也云以敘其財者敘謂比次其財知用多)
(少云受其幣者百官所用餘財送來與司書司書受其/幣使入於職幣之官不入本府注釋曰知九正謂九賦)
(九貢者案上司㑹有九賦九貢此司書則有九正無九/賦九貢故知九正即是九賦九貢也言九正者謂此二)
(者之財皆出於正税故鄭云正税也又云九事謂九式/者九式據用財言之九事據用財所爲之事其理一也)
(云變言之者重其職謂變九賦九貢言九正變九式言/九事也重於其職明本而掌之非徒相副貳也其相副)
(貳者謂司㑹八法八則之貳是也云所給及其餘見爲/之簿書者司書周知入出百物以敘其財明知敘其財)
(幣所給諸官餘不盡者即以餘見爲之簿書擬與司㑹/鉤考之𤣥謂亦受録其餘幣而爲之簿書者此増成先)
(鄭受謂受財幣之簿書云幣物當以時用之久藏將朽/蠧者釋經百官餘幣不入於本府而入於職幣之意若)
(入本府即是久藏將恐朽爛蠧敗故/入職幣使人占賣之本在生利也)凡上之用財用必
攷于司㑹注上謂王與冢宰王雖不㑹亦當知多少而
闕之司㑹以九式均節邦之財用疏(注釋曰知上謂王/與冢宰者案内府)
(職云凡王及冢宰賜與則共之明此上中有冢宰可知/云王雖不㑹亦當知多少而闕之者案上膳夫庖人及)
(外府等皆言王及后不㑹此經上之用財必考於司㑹/者此之所考但知多少而闕之非是㑹計與王爲限云)
(司㑹以九式均節邦之財用者欲/見司書用財必考於司㑹之意)三歲則大計羣吏之
治以知民之財器械之數以知田野夫家六畜之數以
知山林川澤之數以逆羣吏之徴令注械猶兵也逆受
而鉤考之山林川澤童枯則不税音義(械户戒反/畜許又反)疏(釋/曰)
(言三歲者三年一閏天道小成考校羣吏須有黜陟故/云三歲則大計羣吏之治羣吏則百官也以知民之財)
(用器械之數者民之財用謂幣帛多少噐謂禮樂之噐/械謂兵噐弓矢戈殳㦸矛此等則噐械之數皆知之以)
(知田野謂百畆之田在野夫家者謂男夫婦女六畜者/謂馬牛羊豕犬雞之數又云以知山林川澤之數者案)
(大司徒地有十等不言邱陵墳衍原隰者略言之也又/云以逆羣吏之徴令者逆謂鉤考也此司書知民之財)
(器已下川澤已上恐其羣吏濫徴斂萬民故知此本數/乃鉤考其徴令也注釋曰山林川澤童枯則不税者山)
(林不茂爲童川澤無水爲枯所税者税其有今山林/不茂則無材木川澤無水則無魚鼈蒲葦故不税之)凡
税斂掌事者受灋焉及事成則入要貳焉注灋猶數也
應當税者之數成猶畢也音義(斂力/驗反)疏(釋曰言凡税斂/者謂若地官閭)
(師旅師徴斂之官所欲税斂掌事者皆來司書處受法/焉及事成收斂畢入要寫一通副貳文書名爲要入司)
(書故云入要貳焉必來受法又入要貳者以司書知財/器已下之數擬後鉤考之也注釋曰云應當税者之數)
(者即上田野夫家之等/是其本出税者之數也)凡邦治攷焉注考其灋於司書
疏(釋曰邦之所治有善惡皆來考於司書者/以司書大計羣吏之治知其功過故也)
職内掌邦之賦入辨其財用之物而執其總以貳官府
都鄙之財入之數以逆邦國之賦用注辨財用之物處
之使種類相從總謂簿書之種别與大凡官府之有財
入若闗市之屬音義(種章/勇反)疏(釋曰云掌邦之賦入者謂/九職九貢九賦之税入皆)
(掌之獨云賦入者賦是總名下言賦者皆此類也辨其/財用之物凡所税入者種類不同須分别之而執其總)
(者總謂税入多少總要簿書又云以貳官府都鄙之財/入之數者官府財入謂若闗市之税都鄙之財入都鄙)
(謂三等采地采地之税四之一言貳者謂職内受取一/通副貳文書備擬鉤考云以逆邦國之賦用者職内既)
(知財入之數鉤考用賦多少知其得失注釋曰言辨財/用之物使種類相從者但賦之所入先由職内始至大)
(府大府分致於衆府以是分别使衆類相從云官府之/有財入若闗市之屬者司闗司市皆屬地官闗市皆有)
(出税故知官府之有財入若闗市也/言之屬者兼有城十二門亦有税入)凡受財者受其貳
令而書之注受財受於職内以給公用者貳令者謂若
今御史所寫下本奏王所可者書之若言某月某日某
甲詔書出某物若干給某官某事音義(下户/嫁反)疏(釋曰其/有官府)
(合用官物而受財者竝副寫一通勅令文書與職内然/後職内依數付之故云受其貳令書之注釋曰云貳令)
(謂若今御史所寫下本奏王所可者案御史職云掌贊/書彼注云王有令則以書致之則贊爲辭若今尚書作)
(詔文是其用官財者先奏白於王王許可則御史贊王/爲辭下職内是其貳令職内則書之爲本案然後給物)
(與之若然職内主入職歲主出職内分置於衆府所以/得有物出與入者職内雖分置衆府職内亦有府貨賄)
(留之者故得出給故大府職云頒其賄於/受用之府鄭注云受用之府若職内是也)及㑹以逆職
歲與官府財用之出注亦參互鉤考之疏(釋曰言㑹者/謂至歲終㑹)
(計以逆職歲者逆謂鉤考也職歲主出職内主入以已/之入財之數鉤考職歲出財之數又云與官府財用之)
(出者謂職歲出財與官府所用之數竝鉤考之注釋曰/鄭云參互鉤考者案司㑹以參互考之鄭彼注云參互)
(謂司書之要貳職内之入職歲之出以三官相鉤考此/職内逆職歲明兼有司書之要貳故言參互言亦者亦)
(如大/府也)而敘其財以待邦之移用注亦鉤考今藏中餘見
爲之簿移用謂轉運給他音義(藏才/浪反)疏(釋曰案司書云/以敘其財鄭彼)
(注云敘猶比次謂鉤考其財幣所給及其餘見爲之簿/書入職幣也此言敘財亦謂比次職内藏中餘見爲簿)
(書以待邦之移用更給他官若然職内既非常府/其所藏者唯當歲所用故用不盡者移用之也)
職歲掌邦之賦出以貳官府都鄙之財出賜之數以待
會計而攷之注以貳者亦如職内書其貳令而編存之
音義(編必綿反又必連/反一音方千反)疏(釋曰云掌邦之賦出者職内/主入職歲主出職内所入於)
(衆府所用之多少皆主之故云掌邦之賦出但九貢九/賦九功之用皆主之特言賦者亦如職内云賦賦是總)
(稱也云以貳官府都鄙之財出賜之數者職内云以貳/官府都鄙之財入之數此職歲以貳官府都鄙之財出)
(賜之數二官一入一出皆書其貳共相鉤考故職内云/以逆邦之賦用此職歲云以待㑹計而考之其事通也)
(注釋曰云亦如職内書其貳令而編存之者職内云凡/受財者受其貳令而書之此官主出所出亦皆由上令)
(所出前後不同亦皆書其貳令/編存爲案以待㑹計而考之也)凡官府都鄙羣吏之出
財用受式灋于職歲注百官之公用式灋多少職歳掌
出之舊用事存焉疏(釋曰官府都鄙出財用皆來受灋/者以其出財用皆爲有事事有舊)
(灋用有常式歲出財皆有舊灋式/在於職歲故湏受灋於職歲也)凡上之賜予以敘與
職幣授之注敘受賜者之尊卑疏(釋曰上謂王與冢宰/所有小賜予之事則)
(職幣所云小用賜予是也/故云以敘與職幣授之)及㑹以式灋贊逆㑹注助司
會鉤考羣吏之計疏(釋曰案司㑹以逆羣吏之治而聽/其會計此官主式灋出財用及至)
(也至歲終㑹計之時則以式法贊助司/㑹鉤考㑹計之事故云以式灋贊逆㑹)
職幣掌式灋以斂官府都鄙與凡用邦財者之幣注幣
謂給公用之餘凡用邦財者謂軍旅疏(釋曰職幣主餘/幣給諸官之用)
(亦依灋式與之故云掌式灋以斂官府已下之幣幣則/餘幣也注釋曰云幣謂給公用之餘者以其此官主斂)
(餘幣故知幣謂給公用之餘知凡用邦財是軍旅者見/經斂官府都鄙别言用邦財故知用邦財謂國之大事)
(唯有/軍旅)振掌事者之餘財注振猶抍也檢也掌事謂以王
命有所作爲先言斂幣後言振財互之音義(抍音/拯)疏(釋/曰)
(振者抍也檢也以財與之謂之抍知其足剰謂之檢掌/事奉王命有所造爲故職幣檢掌事者有餘則受取故)
(云振掌事者之餘財注釋曰知掌事謂以王命有所作/爲者以其上經官府已下是其國家常事此别言掌事)
(是王命有所作爲又云先言斂幣後言振財互之者凡/用國家財物皆先振而後斂今於上文直言斂不言振)
(亦振之下言振財有餘亦/斂之可知故言互之也)皆辨其物而奠其録以書楬
之以詔上之小用賜予注奠定也故書録爲禄杜子春
云禄當爲録定其録籍鄭司農云楬之若今時爲書以
著其幣音義(楬其列反著直/略反徐張恕反)疏(釋曰上經既斂得幣皆/當辨其物知其色類及)
(善惡而奠其録者謂定其所録簿書色别各入一府以/書楬之者謂府别各爲一牌書知善惡價數多少謂之)
(楬又云以詔上之小用賜予者詔猶告也職幣既知府/内則告王與冢宰小用賜予之事此謂上之常賜予玉)
(府所云凡王之好賜共其貨賄及内府云凡王冢宰之/好賜此三者非常賜與外府及典絲枲三官言賜予者)
(與此職幣同亦/是國家常賜予)歲終則㑹其出疏(釋曰以其職幣主出/故歲終與司㑹㑹之)
(下贊之亦謂贊/司㑹㑹之事也)凡邦之會事以式灋贊之
司裘掌爲大裘以共王祀天之服注鄭司農云大裘黑
羔裘服以祀天示質疏(釋曰言爲大裘者謂造作黑羔/裘裘言大者以其祭天地之服)
(故以大言之非謂裘體侈大則義同於大射也云以共/王祀天之服者謂四時所有祀天之事皆共之不限六)
(天之大小直言祀天案孝經緯鉤命決云祭地之禮與/天同牲玉皆不同言同者唯據衣服則知崐崘神州亦)
(用大裘可知注釋曰先鄭知大裘黒羔裘者祭服皆𤣥/上纁下明此裘亦羔裘之黑者故知大裘黑羔裘又云)
(服以祀天示質者以其衮已下皆有采章爲此大裘更/無采章故云質案鄭志大裘之上又有𤣥衣與裘同色)
(亦是無/文采)中秋獻良裘王乃行羽物注良善也中秋鳥獸
㲝毨因其良時而用之鄭司農云良裘王所服也行羽
物以羽物飛鳥賜羣吏𤣥謂良裘玉藻所謂黼裘與此
羽物小鳥鶉雀之屬鷹所擊者中秋鳩化爲鷹中春鷹
化爲鳩順其始殺與其將止而大班羽物音義(中音仲/注同㲝)
(音毛毨先典反/與音餘鶉音淳)疏(釋曰良善也仲秋所獻善裘者爲八/月誓獮田所用故獻之王乃行羽物)
(者行賜也以羽鳥之物賜羣臣以應秋氣也注釋曰云/中秋鳥獸㲝毨者此是尚書堯典文案彼注毨理也毛)
(更生整理引之者證仲秋有良裘意故鄭云因其良時/而用之也司農云良裘王所服者先鄭意良裘王所服)
(故仲秋獻之羣臣所服裘在下經季秋獻功裘是也後/鄭不從之者月令云孟冬天子始裘此良裘若是王之)
(所服裘何得在仲秋故後鄭不從𤣥謂良裘玉藻所謂/黼裘與者案彼文云唯君有黼裘以誓獮獮是仲秋田)
(獵之名彼獮田用黼裘與此仲秋獻良裘同時皆不爲/寒設故知此良裘則與彼黼裘一也但無正文約與之)
(同故言與以疑之也言黼裘者白與黑謂之黼謂狐白/與黑羔合爲黼文故謂之黼裘秋氣嚴猛取斷割之義)
(故用黼謂之良裘者下經功裘之等臣所服見人功麤/良裘與大裘皆君所服針功細密故得良裘之名又云)
(此羽物小鳥鶉雀之屬鷹所擊者案夏官羅氏仲春羅/春鳥行羽物彼注云羽物若今南郡黄雀之屬彼黄雀)
(即此雀之屬此鶉與雀亦是鷹所撃故連言鶉也云仲/秋鳩化爲鷹仲春鷹化爲鳩者此竝月令文引此者證)
(此仲秋行羽物與月令仲秋鳩化爲鷹殺物之時是順/其始殺也故行羽物又云仲春鷹化爲鳩者證羅氏仲)
(春行羽物與月令仲春鷹化爲鳩止殺之時故云與/其將止云班羽物者總結春秋二時皆大班行羽物)季
秋獻功裘以待頒賜注功裘人功微麤謂狐青麛裘之
屬鄭司農云功裘卿大夫所服音義(麛音/迷)疏(釋曰案詩/云七月流)
(火九月授衣此季秋則是九月授衣之節季秋獻功裘/以待頒賜者功裘之内有羣臣所服之裘故言以待頒)
(賜注釋曰言功裘人功微麤者此對良裘與大裘人功/微密此裘人功麤故名功裘又云謂狐青麛裘之屬者)
(案玉藻君子狐青裘豹褎麛裘青豻褎彼云君子鄭云/君子大夫士也以其彼云豹褎青豻褎褎用雜故爲大)
(夫士若君則用純引此者證功裘中有此狐青麛裘以/待頒賜玉藻仍有羔裘狐裘亦是臣之所服裘不引之)
(者之屬中含之矣若然狐青裘者鄭玉藻注云蓋𤣥衣/之裘天子下士𤣥端之服皆服之又云麛裘者鄭彼注)
(引孔子素衣麑裘謂是君臣視朔之服彼云羔裘注引/孔子緇衣羔裘鄭注論語云君之視朝之服亦卿大夫)
(士祭於君之服若然卿大夫助祭用冕服士用爵弁君/朝服冕服羔裘卿大夫士弁冕用羔裘至於朝服亦用)
(羔裘即是君臣祭服朝服同服羔裘也又云狐裘者鄭/注玉藻引孔子黄衣狐裘謂是十月農功畢臘祭先祖)
(之服據鄉來所解四種之裘君臣同有以其經云以待/頒賜唯據其臣若據天子諸侯除大裘之外亦入此功)
(裘之中案玉藻仍有狐白裘據天子之朝大夫已上所/服亦入此功裘之中鄭司農云功裘卿大夫所服者先)
(鄭之意以良裘王所服故此功裘是卿大夫所服後鄭/引之在下者經云以待頒賜據臣而言司農云功裘卿)
(大夫所服得爲一/義故引之在下)王大射則共虎侯熊侯豹侯設其鵠
諸侯則共熊侯豹侯卿大夫則共麋侯皆設其鵠注大
射者爲祭祀射王將有郊廟之事以射擇諸侯及羣臣
與邦國所貢之士可以與祭者射者可以觀徳行其容
體比於禮其節比於樂而中多者得與於祭諸侯謂三
公及王子弟封於畿内者卿大夫亦皆有采地焉其將
祀其先祖亦與羣臣射以擇之凡大射各於其射宮侯
者其所射也以虎熊豹麋之皮飾其側又方制之以爲
􁆷謂之鵠著于侯中所謂皮侯王之大射虎侯王所自
射也熊侯諸侯所射豹侯卿大夫以下所射諸侯之大
射熊侯諸侯所自射豹侯羣臣所射卿大夫之大射麋
侯君臣共射焉凡此侯道虎九十弓熊七十弓豹麋五
十弓列國之諸侯大射大侯亦九十參七十干五十遠
尊得伸可同耳所射正謂之侯者天子中之則能服諸
侯諸侯以下中之則得爲諸侯鄭司農云鵠鵠毛也方
十尺曰侯四尺曰鵠二尺曰正四寸曰質𤣥謂侯中之
大小取數於侯道鄉射記曰弓二寸以爲侯中則九十
弓者侯中廣丈八尺七十弓者侯中廣丈四尺五十弓
者侯中廣一丈尊卑異等此數明矣考工記曰梓人爲
侯廣與崇方參分其廣而鵠居一焉然則侯中丈八尺
者鵠方六尺侯中丈四尺者鵠方四尺六寸大半寸侯
中一丈者鵠方三尺三寸少半寸謂之鵠者取名於鳱
鵠鳱鵠小鳥而難中是以中之爲雋亦取鵠之言較較
者直也射所以直已志用虎熊豹麋之皮示服猛討迷
惑者射者大禮故取義衆也士不大射士無臣祭無所
擇故書諸侯則共熊侯虎侯杜子春云虎當爲豹音義
(鵠古毒反爲祭于僞反以與音預下得與同行下孟反/比毗志反下同而中丁仲反下天子中之以下中之而)
(難中以中皆同所射食亦反下自射所射共射皆同􁆷/諸允反本亦作準著直略反又張略反參素感反干五)
(旦反劉音鴈本又作犴遠于萬反正/音征下同鳱音干劉音鴈一音岸)疏(釋曰言王大射/者王將祭祀選)
(助祭之人故於西郊小學之中王與諸侯及羣臣等行/大射之法故云王大射也則共虎侯熊侯豹侯者虎侯)
(者謂以虎皮飾其側九十歩之侯王自射之也熊侯者/以熊皮飾其側七十歩之侯諸侯射之也豹侯者謂以)
(豹皮飾其側五十歩之侯孤卿大夫已下射之也云設/其鵠者其鵠還以虎熊豹皮爲之方制之三分其侯鵠)
(居其一故云設其鵠也云諸侯則共熊侯者謂畿内諸/侯三公王子母弟熊侯亦如王之熊侯諸侯自射之豹)
(侯者亦如王之豹侯羣臣共射之也卿大夫者謂王朝/卿大夫則共麋侯者亦五十歩以麋皮飾其側君臣共)
(射之云皆設其鵠者熊侯已下亦以熊豹麋之皮爲鵠/三分其侯鵠居一焉故云設其鵠也注釋曰知大射爲)
(祭祀射者見禮記射義云天子大射謂之射侯既云天/子將祭必先習射故知大射是將祭而射也云王將有)
(郊廟之事者郊謂祭五天帝於四郊不言圜丘祭昊天/亦有可知廟謂祭先王先公皆是也云以射擇諸侯至)
(得與於祭皆禮記射義文案彼云天子以射擇諸侯卿/大夫士即云是故古者天子之制諸侯歲獻貢士於天)
(子試之射宫其容體比於禮其節比於樂而中多者得/與於祭而中少者不得與於祭是其大射擇諸侯羣臣)
(貢士得與祭之事也云諸侯謂三公及王子弟封於畿/内者若六命賜官及建其長立其兩可得及卿此經卿)
(與大夫同麋侯明諸侯之内唯有三公王子弟也言封/於畿内者此謂王子弟無官直得采地而已封於畿内)
(對魯衛晉鄭之等封在外爲諸侯者也云卿大夫亦皆/有采地焉者案載師大都任畺地是此諸侯也又云小)
(都任縣地家邑任稍地是其卿大夫亦皆有采地焉云/其將祀其先祖亦與其羣臣射以擇之者諸侯亦與畿)
(外諸侯同五廟卿大夫亦三廟此經不云孤孤六命亦/與卿同是其祀先祖之事也云凡大射各於其射宫者)
(謂從王已下至大夫大射各自於其西郊之學射宫之/中知然者案儀禮大射云公入驁自外而來入明王已)
(下皆於郊學也云侯者其所射也者以其雖有正鵠之/别侯是總名故云侯者所射也云以虎熊豹麋之皮飾)
(其側者侯中上下俱有布一幅夾之所飾者唯有兩傍/之側故云飾其側也云又方制之以爲􁆷謂之鵠著于)
(侯中者梓人爲侯廣與崇方故云方制之質者正也所/射之處故名爲質三分其侯鵠著於侯中云所謂皮侯)
(者所謂梓人張皮侯而棲鵠云王之大射虎侯王所自/射也者逺近三等人有尊卑分爲三節尊者射逺卑者)
(射近故知王射虎侯諸侯卑於天子其自射射熊侯明/助王祭亦射熊侯卿大夫卑於諸侯以其自家射射麋)
(侯五十歩明助王亦射豹侯五十歩故知射豹侯卿大/夫更言已下者兼有士亦射豹侯諸侯之大射熊侯諸)
(侯所自射豹侯羣臣所射以其唯有二侯故分爲二等/云卿大夫之大射麋侯君臣共射焉者以其唯有一侯)
(故也云凡此侯道虎九十弓至五十弓竝約鄉射記案/鄉射記云鄉侯侯道五十弓案大射大侯糝侯豻侯直)
(言九十七十五十不云弓故注鄉射記云大侯九十弓/糝侯七十弓豻侯五十弓竝約鄉侯有弓字則大射所)
(云九十者九十弓七十者七十弓五十者五十弓可知/也天子三侯與彼畿外諸侯同但用皮别耳故此注虎)
(侯九十弓熊侯七十弓豹麋五十弓云列國之諸侯大/射大侯亦九十糝七十豻五十者大射所云者是也鄭)
(注大射云大侯者熊侯也糝侯者糝雜也豹鵠而麋飾/下天子大夫也豻侯者豻鵠豻飾也云逺尊得伸可同)
(耳者對此經畿内諸侯之近尊不得同於天子三侯云/所射正謂之侯者天子中之已下皆禮記射義云鄭司)
(農云鵠鵠毛也者先鄭意以鵠字與鴻鵠字同故爲鵠/毛解之案梓人云張皮侯而棲鵠毛非可棲之物故後)
(鄭不從云方十尺曰侯者此先鄭之意見鄉射侯五十/弓弓二寸以爲侯中侯中一丈故云十尺此先鄭唯解)
(五十歩侯於義則可若九十七十五十其侯總方一丈/則不可故後鄭不從云四尺曰鵠者案梓人三分其侯)
(鵠居一焉則無此方四尺曰鵠故後鄭亦不從云二尺/曰正者案梓人張皮侯而棲鵠大射之侯也又云張五)
(采之侯逺國屬賔射之侯也若然賔射射正大射射鵠/此既大射正鵠雜言故後鄭亦不從也云四寸曰質者)
(言質即詩云發彼有的及鵠皆是一物其鵠不止四寸/而已故後鄭亦不從𤣥謂侯中之大小取數於侯道者)
(其侯道則去侯逺近之道故引鄉射記鄉射記曰弓二/寸以爲侯中者二寸據把中側骨中身也弓别取二寸)
(以爲侯身也則九十弓者侯中廣丈八尺者據虎侯也/又云七十弓者侯中廣丈四尺者據熊侯也五十弓者)
(侯中廣一丈也者據豹侯麋侯也云尊卑異等此數明/矣者破司農總方十尺曰侯之言云考工記曰梓人爲)
(侯廣與崇方者崇髙也上下爲崇横度爲廣如鄉射侯/中丈八丈四一丈皆方故云廣與崇方也云參分其廣)
(鵠居一焉者謂三分丈八丈四一丈之侯各取一分而/爲鵠故云三分其廣鵠居一焉又云然則侯中丈八尺)
(者鵠方六尺自此已下皆重釋鵠居一焉之義以其侯/中丈八三六十八故鵠居六尺侯中丈四尺者鵠方四)
(尺六寸大半寸者以其侯中丈四尺取丈二尺三四十/二得四尺有二尺在又取尺八寸三六十八又得六寸)
(有二寸在寸各爲三分二寸併爲六分取二分名爲三/分寸之二即是大半寸也故云鵠方四尺六寸大半寸)
(也侯中一丈者鵠方三尺三寸少半寸者一丈取九尺/三三而九得三尺一尺在又取九寸得三寸仍有一寸)
(分爲三分得一分名爲少半寸故云鵠方三尺三寸少/半寸云謂之鵠者此鄭釋鵠還是虎豹等皮名爲鵠意)
(故云謂之鵠者取名於鳱鵠鳱鵠者案淮南子鳱鵠知/來俗云鳱鵠是小鳥捷黠者也故云鳱鵠小鳥而難中)
(云亦取鵠之言較較者直也射所以直己志者案禮記/射義云循聲而發不失正鵠若然正鵠相對之物若鵠)
(爲鳥正亦爲鳥若鵠爲直正則爲正直之正故射義云/射者内志正外體直是正鵠之名各有二義又云用虎)
(熊豹麋之皮示伏猛討迷惑者虎熊豹是猛獸將以爲/侯侯則諸侯也是示能伏得猛厲諸侯麋者迷也將以)
(爲侯示能討撃迷惑諸侯云射者大禮故取義衆也者/以其祭者是大事射者觀徳故爲大禮故於三侯之上)
(取義衆多云士不大射士無臣祭無所擇者案孝經云/天子諸侯大夫皆言爭臣士則言爭友是無臣也大射)
(者所以擇臣士則無臣可擇故經不言士之大射士自/無大射之禮得與天子大射者以其得助祭故也是以)
(鄭注云豹侯卿大夫已下所射已下即士也至於賔射/士自爲賔射故射人云士豻侯二正不得與天子賔射)
(是以鄭射人注云此與諸侯射士不與是也云故書諸/侯則共熊侯虎侯杜子春云虎當爲豹不從故書者虎)
(侯是天子大侯不宜在諸/侯熊侯之下故不從也)大喪廞裘飾皮車注皮車遣
車之革路故書廞爲淫鄭司農云淫裘陳裘也𤣥謂廞
興也若詩之興謂象似而作之凡爲神之偶衣物必沽
而小耳音義(廞許金反徐又火飲反遣/棄戰反興虛譍反下同)疏(釋曰大喪謂/王喪廞猶興)
(也興象生時裘而爲之謂明噐中之裘即上良裘功裘/等云飾皮車者亦謂明噐之車以皮飾之注釋曰皮車)
(遣車之革路者案冬官考工記飾車欲侈棧車欲弇除/棧車之外皆用革鞔即此皮車非專革路鄭特云皮車)
(革路者此司裘所飾唯革路而已云故書廞爲淫鄭司/農云淫裘陳裘也者此周禮一部之内稱廞者衆多故)
(書皆爲淫先鄭皆爲陳後鄭皆破從興興謂興象生時/之物而作之必知爲陳非爲興是者車僕云大喪廞革)
(車圉人云廞馬亦如之即是所廞車馬又禮記檀弓云/竹不成用瓦不成味琴瑟張而不平竽笙偹而不和皆)
(是興象所作明器非陳設之理故不從先鄭𤣥謂廞興/也若詩之興謂象似而作之者象似生時而作但麄惡)
(而小耳云凡爲神之偶衣物必沽而小耳者案禮記檀/弓孔子云謂爲俑者不仁鄭以俑爲偶也故鄭云神之)
(偶衣謂作送死之衣與生時衣服相似又云物沽而小/者沽麄也謂其物沽略而又小即竹不成用瓦不成味)
(是/也)凡邦之皮事掌之歲終則㑹唯王之裘與其皮事不
㑹
掌皮掌秋斂皮冬斂革春獻之注皮革踰歲乾乆乃可
用獻之獻其良者於王以入司裘給王用疏(釋曰云秋/斂皮冬斂)
(革春獻之者許氏說文獸皮治去其毛曰革秋斂皮者/鳥獸毛毨之時其皮善故秋斂之革乃湏治用功深故)
(冬斂之乾久成善乃可獻故春獻之也注釋曰知良者/入司裘者以其司裘掌爲王大裘以下故知良者入司)
(裘/也)遂以式灋頒皮革于百工注式灋作物所用多少故
事疏(釋曰上文獻良者入司裘其餘入百工因上事故/云遂也百工者即冬官六十官主作器物若裘氏)
(韋氏函人之類用皮者也注釋曰云式灋作物所用多/少故事者作若裘氏作裘函人作甲胄謂皮革皆有用)
(物多少之數/有舊法者也)共其毳毛爲氈以待邦事注當用氈則共
之毳毛毛細縟者音義(毳尺稅反/縟音辱)疏(釋曰鄭云當用氈/則共之謂若掌次)
(張氈案是當其用氈則掌皮共/毳毛與冬官使作氈與掌次也)歲終則㑹其財齎注財
斂財本數及餘見者齎所給予人以物曰齎今時詔書
或曰齎計吏鄭司農云齎或爲資音義(見賢/遍反)疏(釋曰歲/終周之)
(十二月則㑹計其皮之本數之財及出與人物之齎計/知多少也注釋曰財斂財本數者經云財與齎二者竝)
(據皮革而言也言斂財本數者謂四方所有皮革之入/掌皮之數是本數也云及餘見者謂出給不盡見在庫)
(者也云予人以物曰齎者齎有兩義上外府注行道曰/齎此皮革無行道所用之義故齎爲出給與人物解之)
(也云今時詔書或曰齎計吏者漢時考使謂之計吏有/詔賜與之則曰齎引之證齎是與人物也鄭司農云齎)
(或爲資先鄭意一/部書齎或爲資也)
内宰掌書版圖之灋以治主内之政令均其稍食分其
人民以居之注版謂宫中閽寺之屬及其子弟録籍也
圖王及后世子之宫中吏官府之形象也政令謂施閽
寺者稍食吏禄稟也人民吏子弟分之使衆者就寡均
宿衞疏(注釋曰内宰既職當内事與大宰主外事相似/故知版之所書者謂宫中閽寺之屬并宫中官)
(之子弟皆屬内宰書之於版焉既主内事故知所圖者/不出王及后世子之宫中吏官府之形象也又知政令)
(謂施閽寺者以其閽人主中門之禁寺人掌王之内人/之戒令内宰爲之長故知政令者施之於閽人寺人也)
(不言内小臣及内豎者蓋亦施之也云稍食吏祿稟也/者吏即閽寺弟子宿衛后宫者宫正所均謂宿衛王宫)
(者以米稟爲祿之月俸均之者當知見在空闕也云人/民吏子弟者以其所均稍食是吏之子弟明所分宿衞)
(還是吏之/子弟也)以隂禮教六宫注鄭司農云隂禮婦人之禮
六宫後五前一王之妃百二十人后一人夫人三人嬪
九人世婦二十七人女御八十一人𤣥謂六宮謂后也
婦人稱寢曰宫宫隱蔽之言后象王立六宫而居之亦
正寢一燕寢五教者不敢斥言之謂之六宫若今稱皇
后爲中宫矣昏禮母戒女曰夙夜毋違宫事疏(釋曰先/鄭意以)
(陰禮婦人之禮敎六宫之人自后已下至女御後鄭意/以婦人之禮敎后一人六宫即后也注釋曰先鄭知陰)
(禮婦人之禮者以其將用敎婦人故知陰禮是婦人之/禮也云六宫後五前一者天子謂之六寢宫人所云者)
(是也后亦象王立宫亦後五前一在王六寢之後爲之/南北相當耳云王之妃百二十人至八十一人此是禮)
(記昏義之文彼據周法引之者先鄭意欲見内宰敎此/六宫之人也𤣥謂六宫謂后不從先鄭者若此文兼后)
(至女御應言及與凡殊之下别自敎三夫人已下此文/既在於上明專敎后一人而已云若今稱皇后爲中宫)
(矣者漢舊儀有此事也引昏/禮者證婦人稱宫之意也)以隂禮教九嬪注教以婦
人之禮不言教夫人世婦者舉中省文音義(省所/景反)疏(注/釋)
(曰司農意上文敎六宫之人訖此復敎九嬪者先鄭意/以九嬪掌婦學之法使之敎九御故内宰特更别敎之)
(也後鄭意下文别敎九御故知此敎三夫人已/下不言三夫人世婦者舉中以見上下省文)以婦職
之灋教九御使各有屬以作二事正其服禁其奇衺展
其功緒注婦職謂織紝組紃縫線之事九御女御也九
九而御于王因以號焉使之九九爲屬同時御又同事
也正其服止踰侈竒衺若今媚道展猶録也緒業也故
書二爲三杜子春云當爲二二事謂絲枲之事音義(奇/紀)
(宜反衺似嗟反本亦作邪紝女金反組/音祖紃似倫反線仙戰反字亦作綫)疏(釋曰内宰以/婦人職業之)
(法敎九御上文世婦已上皆直言陰禮不言職此言職/者以其世婦以上貴無絲枲等職業之法故也云使各)
(有屬者女御八十一人九人爲一屬屬猶聚也九人同/時御又同爲絲枲之事注釋曰婦職謂織紝織紝爲一)
(事組紃又爲一事縫線又爲一事三者皆婦職也案詩/注云王后織𤣥紞公侯夫人紘綖卿之内子大帶大夫)
(命婦成祭服士妻朝服庶士以下各衣其夫貴賤皆有/職者彼示雖貴無得遊手率先之意非如此絲枲二事)
(責其功緒也又云九御女御也者序官云女御故就而/釋之也云九九而御于王因以號焉者案下女御職云)
(掌御敘于王之燕寢此云九御是九九而御于王因以/號焉云使之九九爲屬同時御又同事也者此鄭釋九)
(人爲屬之意也云正其服止踰侈者女御褖衣是正不/得踰侈服展衣以上也云奇衺若今媚道者案漢書漢)
(孝文時婦人蠱惑媚道更相呪詛作木偶人埋之於地/漢法又有宫禁云敢行媚道者若然媚道謂道妖衺巫)
(蠱以自衒媚故鄭舉/漢法證經竒衺也)大祭祀后祼獻則贊瑶爵亦如之
注謂祭宗廟王既祼而出迎牲后乃從後祼也祭統曰
君執圭瓚祼尸大宗執璋瓚亞祼此大宗亞祼謂夫人
不與而攝耳獻謂王薦腥薦熟后亦從後獻也瑶爵謂
尸卒食王既酳尸后亞獻之其爵以瑶爲飾音義(祼古/亂反)
(瑶音遙不與音預酳七/靳反劉侯吝反又音𦙍)疏(釋曰大祭祀謂祭宗廟也后/祼者謂室中二祼后亞王祼)
(尸獻謂朝踐饋獻后以玉爵亞王而獻尸則贊者此三/事内宰皆佐后祼時以璋瓚授后獻時以玉爵授后故)
(云則贊也瑶爵亦如之者謂尸卒食王酳尸后亞王而/酳尸則内宰以瑶爵授后后親酌盎齊以酳尸云瑶爵)
(亦如之者亦贊之也注釋曰以其天地山川社稷等外/神后夫人不與又天地無祼此云祼故知經云大祭祀)
(者據宗廟而言也但宗廟之祭四時與禘祫六享皆有/此祼獻瑶爵之事故總言宗廟也云王既祼而出迎牲)
(后乃從後祼也者案郊特牲云既灌而出迎牲彼據君/而言則知王既祼而出迎牲后乃從祼也案司尊彞注)
(后亞王灌訖乃出迎牲者以郊特牲云既灌而出迎牲/以既灌之中不言無后灌是以鄭云后灌後乃迎牲此)
(云迎牲後后乃祼鄭以迎牲是王事欲取王事自相亞/故退后祼於迎牲後也又引祭統已下者彼雖諸侯禮)
(欲見后有從王亞祼之事與諸侯同也又云獻謂王薦/腥薦孰后亦從後獻也者案禮記禮運云腥其爼孰其)
(殽鄭云腥其爼謂豚解而腥之孰其殽謂體解而孰之/是其薦腥薦熟也此二者是堂上朝踐饋獻之節室中)
(二灌訖王出迎牲時祝延尸於户外之西南面后薦八/豆八籩王牽牲入以血毛告訖以此腥其爼薦於神前)
(王以玉爵酌醴齊以獻尸后亦以玉爵酌醴齊以獻尸/也朝踐訖乃孰其殽薦於神前王以玉爵酌盎齊以獻)
(尸后亦以玉爵酌盎齊以獻尸名爲饋獻云瑶爵謂尸/卒食王既酳尸后亞獻之者案儀禮鄭注云諸侯尸十)
(三飯天子尸十五飯尸食後王以玉爵酌朝踐醴齊以/酳尸謂之朝獻后亦於後以瑶爵酌饋獻時盎齊以酳)
(尸謂之再獻故云后亞獻也云其爵以瑶爲飾者鄉來/所解知后以瑶爵亞酳尸者約明堂位云爵用玉醆仍)
(彫加以璧散璧角食後稱加彼魯用王禮即知王酳尸/亦用玉醆后酳尸用璧角賔長酳尸用璧散彼云璧此)
(云瑶不同者瑶玉名瑶玉爲璧形飾角口則曰璧/角角受四升爵爲總號故鄭云其爵以瑶爲飾也)正后
之服位而詔其禮樂之儀注薦徹之禮當與樂相應位
謂房中户内及阼所立處疏(釋曰云正后之服位者服/謂若内司服褘衣已下六)
(服皆正之使服當其用位謂后助祭之位正之使不失/其所而詔其禮樂之儀者后之行禮之時皆合于樂節)
(各當其威儀皆内宰告后使依於法度故云詔其禮樂/之儀也注釋曰案九嬪職云贊后薦徹豆籩是后薦徹)
(也天子之禮薦時歌清廟及徹歌雍是薦徹皆有樂節/但内宰所詔唯詔禮耳經兼云樂者禮樂相應也云位)
(謂房中户内及阼所六處者但天子諸侯祭禮亡今云/位謂房中者案儀禮特牲云主婦亞獻尸尸拜受主婦)
(北面拜送主婦北面拜者避内子及尸酢主婦主婦適/房中南面祭酒及主人致爵于主婦亦於房中南面拜)
(受爵至於少牢主婦入户西面獻尸及酢主婦無入房/之文則此云位謂房中户内者據特牲士禮而言也云)
(及阼所立處者案少牢有司徹云主人位于阼階上獻/尸侑訖主婦乃洗爵于房中出實爵尊南西面獻尸尸)
(拜于筵上受主婦西面于主人席北拜送爵云主人/席北即當阼階故云阼所立處此約有司徹而言也)贊
九嬪之禮事注助九嬪贊后之事九嬪者贊后薦玉齍
薦徹豆籩音義(齍音/咨)疏(注釋曰贊助也鄭云助九嬪贊/后之事者以經云贊九嬪之禮)
(事則助九嬪經自明矣知九嬪贊后者即鄭所引九嬪/職贊后爲后薦玉齍薦徹豆籩等是九嬪贊后之事即)
(是内宰助九嬪/九嬪贊后也)凡賔客之祼獻瑤爵皆贊注謂王同姓
及二王之後來朝覲爲賔客者祼之禮亞王而禮賔獻
謂王饗燕亞王獻賔也瑶爵所以亞王酬賔也坊記曰
陽侯殺穆侯而竊其夫人故大饗廢夫人之禮疏(釋曰/賔客)
(則王同姓及二王後以其非一故云凡以廣之云祼者/謂行朝覲禮訖即行三享之禮享訖乃賔於户牖之間)
(獻謂饗燕賔客后亦助王獻賔瑶爵謂王饗燕酬賔時/后亦助王酬賔皆贊助于后也注釋曰鄭知賔客是王)
(同姓及二王之後者見大行人云上公之禮再祼而酢/侯伯一祼而酢子男一祼不酢則是上公乃有再祼王)
(先一祼次后再祼按孝經緯云二王之後稱公則知二/王之後有后祼也又案巾車云同姓金路鄭云王子母)
(弟雖爲侯伯畫服如上公則此云王之同姓亦謂爲侯/伯得與上公同再祼亦有后祼可知若同姓爲子男者)
(則與異姓同一祼無后祼也故鄭云謂王同姓及二王/之後來朝覲爲賔客者但祼時大宗伯代后至于拜送)
(則后則内宰亦贊后拜送爵云祼之禮亞王而禮賔者/案聘禮有以醴禮賔之言故鄭依而言之若據大行人)
(則云祼也云獻謂王饗燕亞王獻賔也者后之祼者饗/燕亦與焉案大行人云上公三饗三食三燕侯伯再饗)
(再食再燕子男一饗一食一燕無飲酒之禮唯有饗燕/耳饗者亨大牢以飲賔立行禮在廟獻依命數爵盈而)
(不飲燕禮其牲狗行一獻之禮四舉旅降脱屨升坐其/爵以醉爲度饗燕皆有獻賔酬賔后亦助王獻賔酬賔)
(之事内宰皆贊后也引坊記者陽國之侯來朝於穆侯/穆侯饗陽侯之時穆侯夫人亦助君獻酬于賔其時陽)
(侯見穆侯夫人色美遂殺穆侯而竊其夫人歸國故大/饗廢夫人之禮引之者證古者諸侯夫人助君饗賔明)
(天子后亦有助王饗燕賔/故經云后祼獻之事也)致后之賔客之禮注謂諸侯
來朝覲及女賔之賔客疏(注釋曰致后之賔客之禮者/謂若酒正云致后之賔客之)
(禮其掌客致夫人之禮彼諸侯夫人致禮于賔客法明/后亦致牢禮於賔鄭注掌客凡夫人禮皆使下大夫致)
(之則此内宰亦下大夫也云女賔之賔客者謂畿/内同姓諸侯夫人有㑹見王后之法故亦致禮焉)凡喪
事佐后使治外内命婦正其服位注使使其屬之上士
内命婦謂九嬪世婦女御鄭司農云外命婦卿大夫之
妻王命其夫后命其婦𤣥謂士妻亦爲命婦疏(釋曰喪/言凡則)
(王及后世子已下皆是以其皆有服位故云凡以廣之/凡有喪事内宰皆佐后使其屬官治外内之命婦正其)
(服之精麤位之前後也注釋曰以外内命婦卑故内宰/不自治之故經云使明使其屬之上士治之云内命婦)
(謂九嬪世婦女御者以其對外命婦故知内命婦是九/嬪已下可知也不言三夫人者三夫人從后不在治限)
(故不言也司農云王命其夫后命其婦者先鄭見禮記/玉藻曰君命屈狄是子男夫人彼是后命之明王朝之)
(臣亦王命其夫后命其婦可知𤣥謂士妻亦爲命婦者/夏殷之禮爵命不及於士周之禮上士三命中士再命)
(下士一命夫尊于朝妻榮於室明士妻亦爲命婦可知/若然喪服命其命婦皆據大夫不含士者彼據降服不)
(降服爲説故唯據大夫爲命/夫其妻爲命婦不及士也)凡建國佐后立市設其次
置其敘正其肆陳其貨賄出其度量□制祭之以隂禮
注市朝者君所以建國也建國者必面朝後市王立朝
而后立市隂陽相成之義次思次也敘介次也陳猶處
也度丈尺也量豆區之屬鄭司農云佐后立市者始立
市后立之也祭之以隂禮者市中之社先后所立社也
故書淳爲敦杜子春讀敦爲純純謂幅廣也制謂匹長
𤣥謂純制天子廵守禮所云制幣丈八尺純四􁇕與隂
禮婦人之祭禮音義(□劉諸允反注皆同徐音純朝直/遥反下同介音界或作分非純諸)
(允反下同􁇕/音紙與音餘)疏(釋曰王者建國非定一所随世而遷謂/若自契至湯八遷大王遷岐文王遷豐)
(武王遷鎬成王營洛皆是建國故云凡以該之也凡建/國内宰佐后立市設其次謂司市所居置其敘謂胥師)
(賈師等所居正其肆謂諸行列肆之等陳其貨賄貨賄/爲有諸物皆陳列之也出其度量謂内宰佐后出度之)
(丈尺量之斗斛及出淳之幅廣狹并制之丈八尺又於/市中祭之以陰禮謂婦人之祭禮也注釋曰云市朝者)
(君所以建國也者謂建國必須有市朝故鄭即覆釋云/建國者必面朝後市面朝後市乃冬官匠人文云王立)
(朝者即三朝皆王立之也而后立市者即此文是也云/陰陽相成之義者朝是陽王立之市是陰后立之獨陽)
(不生獨陰不成故云陰陽相成之義也云次思次也者/地官司市云思次介次彼注破思爲司字解之云敍介)
(次也者亦司市文介副也謂若胥師賈師等所居也案/司市注次謂吏所治舎思次介次也若今市亭然敘肆)
(行列也與此注不同者鄭望文解之彼經無肆文故以/敘爲行列并思次介次共爲一所解之此文自有肆文)
(故分思次介次别釋也云陳猶處也者謂處置其貨賄/也云度丈尺也者律厯有分寸尺丈引五度今只言丈)
(尺略言之也云量豆區之屬者此案左氏昭公傳晏子/云齊舊四量豆區釡鍾又案律厯五量籥合升斗斛此)
(獨言豆區者之屬中含之又云祭之以陰禮者市中之/社先后所立社也者市乃先后所立故以陰禮爲市中)
(之社亦先后所立社也云故書淳爲敦杜子春讀敦爲/純純謂幅廣也制謂匹長𤣥謂純制天子廵守禮所云)
(制丈八尺純四􁇕與此二者竝增成子春義趙商問云/天子廵守禮制丈八尺純四􁇕何答云廵守禮制丈八)
(尺咫八寸四咫三尺二寸又大廣四當爲三三八二十/四二尺四寸幅廣也古三四積畫是以三誤爲四也)
中春詔后帥外内命婦始蠶于北郊以爲祭服注蠶于
北郊婦人以純隂爲尊郊必有公桑蠶室焉音義(中音/仲)
疏(釋曰云中春詔后帥外内命婦始蠶于北郊者内宰/以仲春二月詔告也告后帥領外命婦諸臣之妻内)
(命婦三夫人已下始蠶於北郊云以爲祭服者禮記祭/義亦云蠶事既畢遂朱綠之𤣥黄之以爲祭服此亦當)
(染之以爲祭服也注釋曰云蠶於北郊婦人以純陰爲/尊者案禮記祭統云天子親耕於南郊鄭以諸侯爲少)
(陽是天子以純陽爲尊則后蠶於北郊純陰爲尊也云/郊必有公桑蠶室焉者案月令三月后妃親東鄉躬桑)
(此云二月與彼不同者案馬職云禁原蠶者彼注天文/辰爲馬引蠶書曰蠶爲龍精月值大火則浴其種是蠶)
(與馬同氣故此亦仲春始蠶蠶者亦謂浴種至/三月臨生蠶之時又浴種乃生之故設文異也)歲終則
㑹内人之稍食稽其功事注内人主謂九御疏(釋曰歲/終亦謂)
(周之季冬内宰則㑹計内人女御之稍食稍食則月請/是也云稽其功事者稽計也又當計女御絲枲二者之)
(功事以知多少注釋曰知内人主是女御者案典婦功/授嬪婦及内人女功之事齎嬪婦既是九嬪世婦明内)
(人是九/御也)佐后而受獻功者比其小大與其麤良而賞罰
之注獻功者九御之屬鄭司農云烝而獻功𤣥謂典婦
功曰及秋獻功疏(釋曰佐后而受獻功者謂内宰佐助/后而受女御等獻絲枲之功布帛等)
(云比其小大與其麤良者布帛之等縷小者則細良縷/大者則麤惡今言麤不云惡言良不云細者互見爲義)
(也云而賞罰之者良則賞之麤則罰之以示懲勸也注/釋曰鄭知獻功是九御之屬者上文云以婦職之法敎)
(九御明所受獻功還是九御之屬可知司農云烝而獻/功謂冬獻功𤣥引典婦功職秋獻功不從先鄭者以其)
(内宰佐后受明是婦官所造還/是典婦功女御等秋獻功也)㑹内宫之財用注計夫
人以下所用財疏(釋曰以其云内宫是總六宫之内所/有財用皆會計之故鄭云計夫人以)
(下所用/財也)正歲均其稍食施其功事憲禁令于王之北宫
而糾其守注均猶調度也施猶賦也北宫后之六宫謂
之北宫者繫于王言之明用王之禁令令之守宿衞者
音義(調徒弔反度待/洛反或如字)疏(釋曰正歲謂建寅之月歲始故/總均宫中所受稍食月俸之人)
(因歲始又施其女功絲枲之事憲禁令于王之北宫者/亦以歲始憲謂表縣禁令于王之北宫北宫則后宫而)
(糾其守者謂宿衛之子弟糾其惰慢者也注釋曰鄭以/均爲調度者受月請者尊卑各有常度今均之者謂調)
(之使依常度云謂之北宫者係於王言之明用王之禁/令令之者欲見王有六寢后有六宫各自不同必繋王)
(而言者婦人有三從之義后雖自有六宫必資王之禁/令故繋王而言也云守宿衞者謂若宫伯所掌士庶子)
(者/也)上春詔王后帥六宫之人而生穜稑之種而獻之于
王注六宫之人夫人以下分居后之六宫者古者使后
宫藏種以其有傳類蕃孳之祥必生而獻之示能育之
使不傷敗且以佐王耕事共禘郊也鄭司農云先種後
孰謂之穜後種先孰謂之稑王當以耕種于籍田𤣥謂
詩云黍稷穜稑是也夫人以下分居后之六宫者每宫
九嬪一人世婦三人女御九人其餘九嬪三人世婦九
人女御二十七人從后唯其所燕息焉從后者五日而
沐浴其次又上十五日而徧云夫人如三公從容論婦
禮音義(穜直龍反本或作重音同案如字書禾旁作重/是種稑之字作童是穜殖之字今俗則反之稑)
(音六本又作穋同種章勇反注藏種同傳直宣反下同/蕃音煩孳音兹又作滋又上時掌反而徧云音遍絶句)
(從容/如字)疏(釋曰上春者亦謂正歲以其春事將興故云上/春也内宰以上春建寅之月又詔告王后帥領)
(六宫之人而生穜稑之種而獻之於王者一則助王耕/事二則示於宫内無傷敗之義也注釋曰云古者使后)
(宫藏種以其有傳類蕃孳之祥者王妃百二十人使之/多爲種類藏種者亦是種類蕃孳之祥故使藏種也云)
(必生而獻之示能育之使不傷敗者生此種乃獻之非/直道此種不傷敗示於宫内懐孕者亦不傷也云且以)
(佐王耕事者王親耕后親蠶皆爲祭事今后雖不耕藏/種獻之者亦是佐王耕事云共禘郊也者禘謂祭廟郊)
(謂祀天舉尊言之其實山川社稷等皆用之也鄭司農/云先種後孰謂之穜後種先孰謂之稑者今世見有此)
(先種後孰後種先孰目驗可知也𤣥謂詩云黍稷穜稑/是也此増成先鄭義亦以其先鄭直云先種後種不見)
(榖名後鄭意黍稷皆有穜稑云夫人以下分居后之六/宫者此已下亦是增成鄭義所分居者唯據九嬪以下)
(三夫人不分居而云三夫人以下則除三夫人亦得爲/三夫人以下也云每宫者后六宫故云每此言與下爲)
(目也九嬪一人者九嬪九人六宫各一人則三人在也/世婦三人者世婦二十七人六宫每宫三人則九人在)
(也女御九人者女御八十一人六宫宫各九人餘二十/七人在也其餘謂不分者故云其餘九嬪三人世婦九)
(人女御二十七人也云從后唯其所燕息焉者后不專/居一宫須往即停故云唯其燕息焉云從后者五日而)
(沐浴者凡侍尊者須潔淨故須沐髪浴身體也其次又/上十五日而徧云者鄉所分居六宫九嬪以下皆三分)
(之一分從后兩分居宫假令月一日一分從后至月五/日從后者五日滿則右邊三宫之中舊居宫者來替此)
(從后者從后者又來入右邊三宫從后者至十日又滿/則左邊三宫者來替此從后者從后者來居左邊三宫)
(又至十五日則三番總遍故云十五日而遍云者無正/文鄭以意配之故言云以疑之云夫人如三公從容論)
(婦禮者王后六宫夫人有三分居不遍因即尊之三公/坐與王論道三夫人尊卑與三公同三公侍王三夫人)
(亦待后故取竝焉者以證/三夫人不分居宫之義也)
内小臣掌王后之命正其服位注命謂使令所爲或言
王后或言后通耳音義(令力/呈反)疏(釋曰敘官云奄上士四/人案夏官太僕云掌正)
(王之服位出入王之大命則太僕掌王命及服位此小/臣亦云掌王后之命正其服位則小臣侍后與太僕侍)
(王同也注釋曰云命謂使令所爲者以其后無外事明/云命者是使令所為云或言王后或言后通耳者以此)
(經及上經皆云王后下文則皆云后鄭恐/人以爲别有義意故云通耳無義例也)后出入則前
驅注道之音義(道音/導)疏(釋曰此小臣是奄人/與后導道是其常也)若有祭祀
賔客喪紀則擯詔后之禮事相九嬪之禮事正内人之
禮事徹后之俎注擯爲后傳辭有所求爲詔相正者異
尊卑也俎謂后受尸之爵飲于房中之俎音義(相息亮/反注同)
(爲后于/僞反)疏(釋曰云若有祭祀賔客喪紀則擯者此三者/事至無常故云若若不定之辭也則擯者此)
(三者后皆有事九嬪以下從后往也三事皆與后爲擯/贊也云詔后之禮事相九嬪之禮事正内人之禮事者)
(詔相正皆是上擯但據尊卑不同故以詔相别之云徹/后之俎者謂后於東房中受尸酢之俎内小臣徹之注)
(釋曰言擯爲后傳辭有所求爲者后爲上三事須物則/小臣擯贊而傳辭與諸司求物供所爲也云詔相正者)
(異尊卑也者后尊云詔詔告而已九嬪稍卑則言相相/佐助之言也女御卑直正之而已云俎謂后受尸之爵)
(飲於房中之俎者天子諸侯祭禮亡案特牲薦俎乃受/尸之酢次主婦酳尸尸酢主婦於東房中受尸之酢亦)
(有薦爼后之俎小臣所徹亦/約與士禮主婦之俎同也)后有好事于四方則使往
有好令於卿大夫則亦如之注后於其族親所善者使
往問遺之音義(好呼報反下/同遺唯季反)疏(注釋曰后於其族親者/后有族親在四方謂畿)
(外諸侯於王有親謂若魯衛晉鄭之等也於卿大夫亦/謂同姓族在朝廷者也王后意有所善遣小臣往以物)
(問遺之四方諸侯言事卿大夫言令者后雖無正令施/與卿大夫時有言教至焉故云令也后於畿外全無言)
(教所及故以/事言之也)掌王之隂事隂令注隂事羣妃御見之事
若今掖庭令晝漏不盡八刻白録所記推當御見者隂
令王所求爲於北宫音義(見賢遍反下/同掖劉音亦)疏(注釋曰云隂/事羣妃御見)
(之事者謂若九嬪職後鄭所云者是也又云隂令王所/求爲於北宫者王於北宫求爲謂若縫人女御爲王裁)
(縫衣裳及絲枲織紝之等皆是王之所求索王之所造/爲者也言北宫者對王六寢在南以后六宫在北故云)
(北宫/也)
閽人掌守王宫之中門之禁注中門於外内爲中若今
宫闕門鄭司農云王有五門外曰臯門二曰雉門三曰
庫門四曰應門五曰路門路門一曰畢門𤣥謂雉門三
門也春秋傳曰雉門災及兩觀音義(觀古/喚反)疏(釋曰言閽/人者墨者)
(使守門閽人守王宫中門耳中門者王有五門雉門爲/中門掌守雉門之禁譏其出入之者也注釋曰中門於)
(外内爲中者雉門外有臯庫内有應路故云於外内爲/中也鄭司農云王有五門庫門在雉門内爲中門路門)
(一曰畢門者取尚書顧命云二人爵弁立于畢門之内/言路門者路大也人君所居皆曰路以大爲名言畢門)
(者從外而入路門爲終畢𤣥謂雉門爲三門者破先鄭/雉門爲二門必知雉門爲中門者凡平常諸侯三門有)
(臯應路詩云乃立臯門臯門有亢乃立應門應門將將/者是也若魯三門則有庫雉路故明堂位説魯制三兼)
(四云庫門天子臯門則庫門向外兼臯門矣又云雉門/天子應門則雉門向内兼應門矣既言庫門向外兼臯)
(門雉門向内兼應門則天子五門庫門在雉門外明矣/又引春秋傳者定公二年夏五月壬辰雉門及兩觀災)
(公羊傳曰曷爲不言雉門災及兩觀主災者兩觀也主/災者兩觀則曷爲後言之不以微及大也今鄭所引不)
(與彼傳同者鄭勦傳非彼正文也引之者證魯有三門/雉門有兩觀爲中門則知天子五門雉門亦爲中門有)
(兩觀/矣)喪服凶器不入宫潛服賊器不入宫奇服怪民不
入宫注喪服衰絰也凶噐明噐也潛服若衷甲者賊噐
盜賊之任器兵物皆有刻識奇服衣非常春秋傳曰尨
竒無常怪民狂易音義(衰徐音崔識式志反又音式/尨亡江反易以豉反徐音陽)疏
(注釋曰鄭云喪服衰絰也者案下曲禮云苞屨扱衽厭/冠不入公門苞屨謂杖齊衰扱衽斬衰初死服厭冠緦)
(小功冠檀弓云士唯公門脫齊衰服問云大功免絰鄭/云衰絰義出於彼也云凶器明噐也者案士喪禮主人)
(所造曰明噐賔客所致曰就器此經凶器亦應兼有就/器而云凶噐明噐者以主人明噐爲主也云潛服若衷)
(甲者謂若襄公二十七年將盟于宋西門之外楚人衷/甲是也云兵物皆有刻識者案定十年侯犯以郈叛叔)
(孫氏之甲有物是也云竒服衣非常春秋傳曰尨竒無/常者案閔二年晉使大子申生伐東山臯落氏衣以偏)
(衣佩之金玦罕夷曰尨竒無常金/玦不復先丹木曰狂夫阻之是也)凡内人公器賔客無
帥則幾其出入注三者之出入當須使者符節乃行鄭
司農云公器將持公家器出入者幾謂無將帥引之者
則苛其出入音義(帥色類反注同使色吏反將帥子匠/反苛本又作呵呼河反又音何徐黒)
(嗟/反)疏(注釋曰云當須使者符節/者道路用旌節乃得行耳)以時啓閉注時漏盡疏
(注釋曰漏盡者謂若夏至晝則日見之漏六十刻夜則/四十刻冬至晝則日見漏四十刻夜則六十刻就時之)
(間大判九/日校一刻)凡外内命夫命婦出入則爲之闢注辟行人
使無干也内命夫卿大夫士之在宫中者音義(爲于僞/反闢本)
(又作辟婢亦/反避也注同)疏(注釋曰内命夫卿大夫士之在宫中者/謂若宫正所掌者也對在朝卿大夫士)
(爲外命夫鄭雖不解外内命婦其外命婦則/總外内命夫之妻内命婦即三夫人已下也)掌埽門庭
注門庭門相當之地音義(埽素/報反)疏(注釋曰閽人掌中門/則門相當之地唯中)
(門外之地謂之門庭也若餘/門庭則各有守門者掃之也)大祭祀喪紀之事設門燎
蹕宫門廟門注燎地燭也蹕止行者廟在中門之外音
義(燎力召反/又力弔反)疏(釋曰喪紀設門燎蹕宫門廟門者大喪/以下朝廟及出葬之時宫中及廟門皆)
(設門燎蹕止行人也注釋曰燎地燭也者燭在地曰燎/謂若天子百公五十侯伯子男皆三十所作之狀蓋百)
(根葦皆以布纒之以蜜塗其上若今臈燭矣對人手爇/者爲手燭故云地燭也又云廟在中門之外者謂若小)
(宗伯云左宗/廟右社稷)凡賔客亦如之疏(釋曰賔客在宫中廟中/謂若饗食在廟燕在寢)
(皆爲設門燎/及蹕止行人)
寺人掌王之内人及女宫之戒令相道其出入之事而
糾之注内人女御也女宫刑女之在宫中者糾猶割察
也音義(相息亮反下及注/同道徒報反後同)疏(注釋曰女宫刑女之在宫/中者謂男女没入在宫爲)
(嬪者/也)若有喪紀賔客祭祀之事則帥女宫而致於有司
注有司謂宫卿世婦疏(注釋曰知有司是宫卿世婦者/案春官宫卿世婦云掌女宫之)
(宿戒及祭祀比其具此既言致於有司明是男子官/宫卿所掌女宫也非是下文世婦之帥女宫者也)佐
世婦治禮事注世婦二十七世婦疏(注釋曰上云有司/是宫卿世婦恐此)
(亦是彼世婦故鄭云二十七世婦以寺人是奄者故得/佐世婦治喪事禮事即世婦所掌祭祀賔客喪紀之事)
(是/也)掌内人之禁令凡内人弔臨於外則帥而往立于其
前而詔相之注從世婦所弔若哭其族親立其前者賤
也賤而必詔相之者出入於王宫不可以闕於禮音義
(臨良鴆/反後同)疏(注釋曰鄭知從世婦不自弔臨者此直言凡/内人弔臨于外不指斥其事故知不自弔臨)
(案世婦職云掌弔臨于卿大夫之喪故内人得從之也/云若哭族親者世婦所掌弔唯云弔卿大夫云哭族親)
(據理而言王后有哭族親之/法則内人女御亦往哭之)
内豎掌内外之通令凡小事注内后六宫外卿大夫也
使童豎通王内外之命給小事者以其無與爲禮出入
便疾内外以大事聞王則俟朝而自復音義(便婢面反/朝直遥反)
(下/同)疏(注釋曰鄭知豎是童子者謂若春秋左氏叔孫穆/子於庚宗婦人生牛牛能奉雉使爲豎也又知童)
(子無與爲禮者案禮記玉藻云童子無事則立於主人/之南北面云内外以大事聞王則俟朝而自復者經云)
(凡通小事復白也明大事/待朝自復不使内豎也)若有祭祀賔客喪紀之事則
爲内人蹕注内人從世婦有事於廟者内豎爲六宫蹕
者以其掌内小事音義(爲于僞反/注下同)疏(釋曰此豎爲祭祀/賔客喪紀三事爲)
(内人蹕者皆謂在廟時若然祭祀在廟謂禘祫四時之/祭祀也賔客在廟謂饗食時也喪紀在廟謂喪朝廟爲)
(祖奠遣奠時也皆爲内人蹕止行人也注釋曰鄭知此/内人從世婦者内人卑不專行事案下世婦職云掌祭)
(祀已下三事與此經三事同明此内人從世婦而濯摡/及爲粢盛也云内豎爲六宫蹕者以其掌内小事者以)
(其蹕止行人既是小事故/還使内豎掌小事者蹕也)王后之喪遷于宫中則前蹕
及葬執褻器以從遣車注喪遷者將葬朝于廟褻器振
節頮沐之器音義(遣棄戰反後遣車/皆放此頮呼内反)疏(釋曰后喪遷於/宫中謂七月而)
(葬將葬而朝七廟則亦使内豎在車前蹕止行人也云/及葬執褻噐以從遣車者謂朝七廟訖且將行在大祖)
(廟中爲大遣奠苞牲取下體天子大牢苞九箇遣車九/乗后亦同使人持之往如墓則此内豎執褻噐從遣車)
(之後以其遣車載牲體鬼神依之故使執褻噐從之若/生時亦執褻噐從也注釋曰鄭知喪遷是將葬朝於廟)
(者以其喪柩遷在宫中唯有朝廟時故禮記檀弓云周/朝而遂葬是也云褻噐振飾頮沐之噐者以其從遣車)
(若生時從后后之私褻小噐唯有振飾頮沐之噐故爲/此解也若然玉府云凡褻噐鄭注以爲清噐虎子不爲)
(振飾頮沐噐者彼據生時故與牀第等連文但死者噐/物雖皆不用仍法其威儀者故此注褻噐爲振飾頮沐)
(之噐不爲清噐虎子也知其振飾頮沐噐者案特牲爲/尸而有槃匜并有簟巾巾爲振飾槃匜爲盥手明其頮)
(面沐髪亦有之故既夕禮用噐之/中有槃匜是送葬之時有褻噐也)
九嬪掌婦學之灋以教九御婦徳婦言婦容婦功各帥
其屬而以時御敘于王所注婦徳謂貞順婦言謂辭令
婦容謂婉娩婦功謂絲枲自九嬪以下九九而御於王
所九嬪者既習於四事又備於從人之道是以教女御
也教各帥其屬者使亦九九相與從於王所息之燕寢
御猶進也勸也進勸王息亦相次敘凡羣妃御見之法
月與后妃其象也卑者宜先尊者宜後女御八十一人
當九夕世婦二十七人當三夕九嬪九人當一夕三夫
人當一夕后當一夕亦十五日而徧云自望後反之孔
子云日者天之明月者地之理隂契制故月上屬爲天
使婦從夫放月紀音義(婉於阮反娩音晚見賢遍/反月上時掌反放方往反)疏(釋/曰)
(云掌婦學之法者謂婦人所學之法即婦徳已下是也/言以時御敘于王所者謂月初卑者爲始望後尊者爲)
(先是也注釋曰鄭知婦徳謂貞順已下義如此者但此/經唯有四事之言無别事目案内則云姆教婉娩聽從)
(執麻枲治絲繭織紝組紃故鄭此注婦徳謂貞順當彼/聽從此云婦容謂婉娩還當彼婉娩也此云婦功謂絲)
(枲還當彼執麻枲已下惟婦言注與彼少異此注以婦/言謂辭令彼内則注以婉爲言語婉之言媚也謂容貌)
(也不同者以彼經無四事之言故分婉娩爲二事以充/四徳此有四事之言故并婉娩爲容貌别以辭令解婦)
(言然彼以婉娩亦兼婦言者以其言語婉順亦得爲容/貌故也云自九嬪以下九九而御於王所者欲見三夫)
(人及后各當一夕不爲九御也言此者釋經稱女御爲/九御之意云九嬪者既習於四事又偹於從人之道是)
(以教女御也者釋經使九嬪教女御之意云既習於四/事即經婦徳之等是也云又備於從人之道謂御序之)
(事即經各帥其屬以時御敘於王所是也云各帥其屬/者使亦九九相與從於王所息之燕寢者此釋經以時)
(御敘于王所之事云亦九九相與從王者亦上居宫及/以作二事皆九人相配故以亦言之也云御猶進也勸)
(也進勸王息者案左傳云君子晝以訪問夜以安身女/者定男於夜節宣其氣故云勸王息也云亦相次敘者)
(亦上居宫有次敘也云凡羣妃御見已下無正文鄭以/意消息婦人者隂象月紀故月與后妃共象也云卑者)
(宜先尊者宜後者案禮運云三五而盈三五而闕后以/下法之故從微嚮著卑者宜先從著嚮微卑者宜後也)
(云亦十五日而徧云者言亦者亦上居宫言云者亦無/正文故以云疑之也云孔子云已下者孝經援神契文)
(但彼是孔子所作故言孔子云也云日者天之明者本/合在天云月者地之理者本合在地今以陽尊而隂卑)
(月乃爲天契制所使故云隂契制上屬爲天使是以月/上屬於天隨日而行云婦從夫放月紀者解后已下就)
(王燕寢而/御之意)凡祭祀贊玉齍贊后薦徹豆籩注玉齍玉敦
受黍稷器后進之而不徹故書玉爲王杜子春讀爲玉
音義(齍音咨劉祖/稽反敦音對)疏(釋曰言凡祭祀者后無外事唯有/宗廟禘祫與四時月祭等故云凡)
(祭祀贊玉齍者但祭祀之時男子進俎婦人設豆籩簠/簋贊助也助后薦玉齍也云贊后薦徹豆籩者豆籩之)
(薦與徹皆助后也注釋曰云玉齍玉敦受黍稷噐者案/明堂位云有虞氏之兩敦周之八簋則周用簋特牲少)
(牢大夫士用敦今周天子用玉敦者明堂位賜魯得兼/用四代之器用敦明天子亦兼用可知云玉敦者謂以)
(玉飾敦謂若玉府云珠盤玉敦但彼以珠盤盛牛耳玉/敦盛血此玉敦盛黍稷爲異耳云后進之而不徹知者)
(豆籩云贊薦徹玉齍直贊不云薦徹明直贊進之而已/案禮噐云管仲鏤簋注云天子飾以玉此直云玉敦則)
(簋亦飾以玉而不云者但玉敦后親執而設之故特言/之其簋則九嬪執而授后后設之若少牢主婦親受韭)
(菹醯醢其餘婦贊者授主/婦主婦設之故不言也)若有賔客則從后注當贊后
事疏(注釋曰后之有事於賔客者唯有諸侯來朝/王親饗燕后當助王饗燕時九嬪從后往也)大喪
帥敘哭者亦如之注亦從后帥猶道也后哭之衆次敘
者乃哭疏(釋曰大喪謂王喪帥敘哭者謂若外内命婦/哭時皆依尊卑命數在后後爲前後列位哭)
(之故須帥導/使有次敘也)
　
　
　
　
　
　
　
　
　
　
　
　
　
　
　
　周禮注疏卷七
　周禮注疏巻七考證
職内疏云以逆邦國之賦用者○監本脱云字國字今
　据經文改正
職歲凡官府都鄙羣吏之出財用疏用有常式○式監
　本訛作職今依大宰九式之式改正
司裘王大射注又方制之以爲􁆷○(臣紱/)按􁆷字字書
　無之當作􁆷從亯從羊音義本亦作凖是也内宰職
　淳制之淳釋文作□足以證之
内宰大祭祀后祼獻則贊瑶爵亦如之○石經瑶爵上
　衍贊字既云亦如之則不必言贊矣
凡建國佐后立市注王立朝而后立市隂陽相成之義
　次思次也○監本成訛作承思訛司今据疏及司市
　職文改正
閽人掌守王宫之中門之禁疏雉門外有臯庫内有應
　路○内監本訛作門今改正
寺人掌王之内人及女宫之戒令疏女宫刑女之在宫
　中者謂男女没入在宫爲嬪者也○嬪疑是役字
　
　
　
　
　
　
　
　
　
　
　
　
　
　
　周禮注疏卷七考證
欽定四庫全書
　周禮注疏卷八
　　漢鄭氏注　唐陸徳明音義　賈公彥疏
世婦掌祭祀賔客喪紀之事帥女宫而濯摡為齍盛注
摡拭也為猶差擇音義(摡古愛反拭/音式清也)疏(釋曰此婦人所/掌祭祀謂祭宗)
(廟賔客謂饗食諸侯在廟喪紀謂大喪朝廟設祖奠與/大遣奠時為此三事則帥女宫而濯摡案少牢饔人摡)
(鼎爼廩人摡甑甗司宫摡豆籩皆使男子官不使婦人/者彼以大夫家無婦官及無刑女故幷使男子官此天)
(子禮有刑女及婦官故與彼異也注釋曰祭祀黍稷舂/人舂之􁇎人炊之皆不使世婦故此為非舂非炊是差)
(擇可/知也)及祭之日涖陳女宫之具凡内羞之物注涖者臨
也内羞謂房中之羞音義(涖音利/又音類)疏(釋曰案春官世婦/宫卿云掌女宫之)
(宿戒及祭祀比其具此官直臨之而已云凡内羞之物/者謂糗餌粉餈案少牢皆從房中而來故名為内羞是)
(以鄭云内羞/房中之羞也)掌弔臨于卿大夫之喪注王使徃弔疏(注/釋)
(曰案内宗云凡卿大夫之喪掌其弔臨注云王后弔臨/諸侯而已是以言掌卿大夫云文同而注異者彼上文)
(云王后有事則從大喪序哭者哭諸侯亦如之彼文與/后事相連彼主於后此上文無后故知此王使徃可知)
(也若然后無外事彼弔諸侯謂三公王子母弟若畿外/諸侯則后不弔以其王為三公六卿錫衰諸侯緦衰后)
(不弔畿外諸侯旣輕於王之卿卿旣后不親弔畿外諸/侯不親弔可知若然喪大記諸侯夫人弔卿大夫士之)
(喪者以其諸侯臣少故不分别尊卑夫人皆弔之也案/司服公卿大夫皆王親弔之此文使世婦往弔者此蓋)
(使世婦致禮物但弔是大名雖致禮亦名為弔是以大/僕云掌三公六卿之弔勞注云王使往小臣云掌士大)
(夫之弔勞注云致禮同名為弔是其事/也此所弔不言三公與孤者文不具也)
女御掌御敘于王之燕寢注言掌御敘防上之專妬者
于王之燕寢則王不就后宫息也疏(注釋曰鄭云掌御/敘防上之專妬者)
(鄭解不使九嬪世婦掌房之意若使在上掌之則有妬/疾自專之事今使女御掌之官卑不敢專妬故也云于)
(王之燕寢則王不就后宫息者破/舊說云王就后宫者故鄭云此也)以歲時獻功事注絲
枲成功之事疏(注釋曰上内宰云敎九御使各有屬以/作二事卽此獻功之事故知此經獻功)
(事是絲枲為布/帛成而獻之也)凡祭祀贊世婦注助其帥涖女宫疏(注/釋)
(曰上世婦職云掌祭祀賔客喪紀帥女宫及祭之/日涖女宫之具故知此贊者助其帥涖女宫也)大喪
掌沐浴注王及后之喪疏(注釋曰王及后喪沐用潘浴/用湯始死為之於南牖下但)
(男子不死於婦人之手今王喪亦使女御浴者案士喪/禮浴時男子抗衾則不使婦人今王喪沐或使婦人而)
(浴未必婦人或亦供給湯/物而已亦得謂之掌也)后之喪持翣注翣棺飾也持
而從柩車音義(翣所/甲反)疏(釋曰案禮器云天子八翣又漢/制度皆戴辟后喪亦同將葬向)
(壙之時使此女御持之左右各/四人故鄭云持而從柩車也)從世婦而弔于卿大夫
之喪注從之數蓋如使者之介云音義(使所吏反/介音界)疏(注/釋)
(曰王之妃妾三夫人象三公九嬪象孤卿二十七世婦/象大夫女御象元士但介數依命數為差則王之大夫)
(四命世婦之從亦四人以無/正文故言蓋言云以疑之也)
女祝掌王后之内祭祀凡内禱祠之事注内祭祀六宫
之中竈門戸禱疾病求瘳也祠報福音義(禱丁考反一/音都報反)
疏(注釋曰依祭法王立七祀有戸竈中霤門行泰厲司/命后亦與王同今鄭直云内祭祀竈門戸者以其婦)
(人無外事無行與中霤之等其竈與門戸人所出入動/作所由后亦當祀之故言竈與門戸也案月令春祀戸)
(夏祀竈秋祀門后祀之時亦當依此也云禱疾病求瘳/祠報福者以其后無外事禱祠又是非常之祭故知唯)
(有求瘳報/福之事也)掌以時招梗禬禳之事以除疾殃注鄭大夫
讀梗為亢謂招善而亢惡去之杜子春讀梗為更𤣥謂
梗禦未至也除災害曰禬禬猶刮去也郤變異曰禳禳
攘也四禮唯禳其遺象今存音義(梗古猛反徐依鄭音/亢禬古外反又戸外)
(反禳如羊反去/起吕反下同)疏(釋曰云掌以時招梗禬禳者此四事/竝非常求福去殃之事云以時者謂)
(隨其事時不必要在四時也云招者招取善祥梗者禦/捍惡之未至禬者除去見在之災禳者推郤見在之變)
(異此四者皆與人為疾殃故云以除疾殃也注釋曰鄭/大夫以梗為亢惡去之𤣥不從以為禦未至者以禬禳)
(二者已是去惡復以梗爲亢惡去之文煩而無禦未至/之事故不從鄭大夫為亢惡也鄭大夫云招善者𤣥從)
(之也杜子春云讀梗為更義無所取𤣥亦不從之也云/四禮唯禳其遺象今存者此四禮至漢時招梗及禬不)
(行唯禳一禮漢日猶存其/遺象故云遺象今存也)
女史掌王后之禮職掌内治之貳以詔后治内政注内
治之法本在内宰書而貳之音義(治直吏/反注同)疏(釋曰案上/敘官鄭注)
(云女史女奴曉書者是以掌王后禮之職事注釋曰云/内治之法本在内宰者案内宰職云掌書版圖之法以)
(治王内之政令今此云掌内治之貳故知内/治之灋本在内宰掌此女史書而貳之也)逆内宫注
鉤考六宫之計疏(釋曰逆謂逆而鉤考之言内宫亦對/王之六寢為内宫謂六宫所有費用)
(財物及米粟皆/當鉤考之也)書内令注后之令疏(注釋曰内令亦對/王令為内故鄭云)
(后之令謂書而宣/布於六宫之中也)凡后之事以禮從注亦如大史之從
於王疏(注釋曰案大史職云大㑹同朝覲以書協禮事/及將幣之日執書以詔王鄭注云告王以禮事)
(此女史亦執禮書以從/后故云如大史之於王)
典婦功掌婦式之灋以授嬪婦及内人女功之事齎注
婦式婦人事之模範灋其用財舊數嬪婦九嬪世婦言
及以殊之者容國中婦人賢善工於事者事齎謂以女
功之事來取絲枲故書齎為資杜子春讀為資鄭司農
云内人謂女御女功事資謂女功絲枲之事音義(齎音/咨本)
(又作/粢)疏(注釋曰云灋其用財舊數者此卽典絲典枲所/授絲枲多少竝有舊數依而授之云嬪婦九嬪)
(世婦者案内宰以作二事及婦功唯據九御而言不見/九嬪世婦有絲枲之事此言嬪婦者但三夫人無職九)
(嬪已下皆有之但女御四徳不備須敎之九嬪世婦素/解不須敎之其實有婦職也是以魯語云王后織𤣥紞)
(公侯夫人紘綖卿之内子大帶則貴賤皆職事也云言/及以殊之者容國中婦人賢善工於事者案下内司服)
(注言及言凡殊貴賤也此云言及容國中婦人者此云/及非直殊貴賤亦含國中婦人故云容也必知有國中)
(婦人者以下典絲云頒絲于外内工注云外工外嬪婦/也故大宰九職云嬪婦化治絲枲是其國中婦人有嬪)
(婦之稱也云事齎謂以女工之事來取絲枲者以其行/道曰齎經云女功事齎故知以女工之事來取絲枲也)
(故書齎為資杜子春讀為資案上𤣥注以齊次為聲從/貝變易則兩字俱得今不破子春者從上注義可知不)
(復重/言也)凡授嬪婦功及秋獻功辨其苦良此其小大而賈
之物書而楬之注授當為受聲之誤也國中嬪婦所作
成卽送之不須獻功時賈之者物不正齊當以泉計通
功鄭司農苦讀為盬謂分别其縑帛與布紵之麤細皆
比方其大小書其賈數而著其物若今時題署物音義
(授音受出注苦音古賈音嫁注下同楬其列/反别彼列反紵音佇著直略反徐張庶反)疏(注釋曰/鄭知授)
(當為受者以其上文已授女功故知此為受云國中嬪/婦所作成卽送之不須獻功時者以其經受嬪婦功在)
(秋獻功上故不待秋獻功也云賈之者物不正齊當以/泉計通功者婦人雖等受絲枲作有麤細善惡故以泉)
(計而通為功布絹惡者盡其材猶不充功布絹善者少/送以充功直故云泉計通功也司農云苦讀為盬已下)
(云云者司農之意以典婦功是都司總掌故分别布帛/其典絲卽唯主絲絲為良者也典枲唯主布布為苦者)
(也若後鄭之義卽以典婦功主良典絲典枲主苦者又/以絲枲之中各自有苦良若然經云苦謂就良中苦者)
(也云皆比方其大小者謂比方/其細小者復比方其麤大也)以共王及后之用頒之
于内府疏(釋曰此於典絲典枲處受其良好者入此典/婦功藏之以待王及后之用故藏之於内府)
(也/)
典絲掌絲入而辨其物以其賈楬之注絲入謂九職之
嬪婦所貢絲疏(釋曰云辨其物者典絲唯受絲入而云/辨其物謂絲有善惡麤細不同非謂别)
(有餘物也注釋曰后宫所蠶之絲自於后宫用之以為/祭服不入典絲其歲之常貢之絲若禹貢兗州貢漆絲)
(之等且餘官更無絲入/之文亦當入此典絲也)掌其藏與其出以待興功之時
注絲之貢少藏之出之可同官也時者若溫煖宜縑帛
淸涼宜文繡疏(注釋曰案經餘官内府玉府等皆不云/掌其藏與其出此官獨云掌其藏與其)
(出故云絲之貢少藏之出之可同官也云時者若溫煖/宜縑帛清涼宜文繡者鄭以目驗知之文繡必於淸涼)
(者以其文繡染絲為之若於/夏暑損色故待秋涼為之也)頒絲于外内工皆以物授
之注外工外嬪婦也内工女御疏(釋曰言以物授之者/若縑帛則授之以素)
(絲若文繡則授之以綵絲故以物而言也注釋曰上典/婦功云凡授嬪婦功幷有九嬪世婦此注内工不言嬪)
(婦直云女御者案内宰職敎女御以作二事及九嬪職/敎九御以婦職則女御專於絲枲也九嬪世婦四徳自)
(備不常為絲枲假使為之以其善事所造唯典婦功以/共王及后所用不在典絲典枲故鄭注内工中不言也)
凡上之賜予亦如之注王以絲物賜人疏(釋曰云亦如/之者亦以物)
(授之謂王以絲/物賜人者也)及獻功則受良功而藏之辨其物而書
其數以待有司之政令上之賜予注良當為苦字之誤
受其麤盬之功以給有司之公用其良功者典婦功受
之以共王及后之用鄭司農云良功絲功縑帛音義(良/音)
(苦出/注)疏(注釋曰鄭破良為苦者以其典絲典枲授絲枲/使外内工所造縑帛之等良者入典婦功以共)
(王及后之用故典枲直有苦者而無良者明典絲亦不/得有良者故破良為苦必從苦者見典婦功有良苦之)
(字故破從苦苦卽麤盬者也先鄭言良功絲功縑帛者/先鄭之意以為絲功為良枲功為盬故不破良為苦𤣥)
(旣不從引之在下者/亦得為一義故也)凡祭祀共黼畫組就之物注以給
衣服冕旒及依盥巾之屬白與黑謂之黼采色一成曰
就音義(依於豈反/盥音管)疏(釋曰言凡祭祀者謂祭祀天地宗/廟社稷山川之等故言凡以廣之)
(云共黼畫者凡祭服皆畫衣繡裳但裳繡須絲衣畫不/須絲而言共絲者大夫已上裳皆先染絲則𤣥衣亦須)
(絲為之乃後畫故兼衣畫而言之也組就者謂以組為/冕旒之就故組就連言之云之物者謂絲之物色共之)
(注釋曰云以給衣服者經云共據王而言注云給據臣/而言鄭欲見尊卑皆授絲物也言衣服釋經黼畫但周)
(之冕服九章衣五章裳四章龍袞已下直言黼者據美/者而言謂若詩云衣袞及黼周書云麻冕黼裳之類云)
(冕旒者釋經組就謂若弁師云十二就之等云及依者/亦釋經黼此據祭祀謂若掌次大旅上帝設皇邸邸卽)
(屏風為黼文云盥巾者亦釋經黼謂若幂人職云王巾/皆黼之類云之屬者殯有加斧於椁上及綃黼丹朱之)
(類也云白與黑謂之黼者繢人職文云采色一成曰就/者謂若典瑞云五采五就弁師十二就之等皆是采色)
(一成為/就也)喪紀共其絲纊組文之物注以給線縷著盱口
綦握之屬靑與赤謂之文音義(纊音曠劉古曠反線似/戰反著直略反下同徐)
(豬略反盱香于反綦劉音其/沈音忌握烏學反劉烏豆反)疏(注釋曰此鄭竝據士喪/禮而言云以給線縷者)
(謂所裁縫皆用線縷釋經絲也云著盱口綦握之屬者/釋經纊組案士喪禮握手𤣥纁裏著組繫案喪大記屬)
(纊以俟絶氣内則云屨著綦鄭云綦屨繫是用纊組之/事也云靑與赤謂之文繢人職文繡之屬亦用絲故連)
(言/也)凡飾邦器者受文織絲組焉注謂茵席屛風之屬音
義(織音志/茵音因)疏(注釋曰上旣言祭祀喪紀所用絲纊訖今/復云飾邦器故知此據生人所飾器物言)
(茵者謂若少儀云枕几茵穎之等鄭云茵著褥是也云/席者謂席之四緣若司几筵云紛純畫純黼純之等是)
(也屛風者卽上文注黼依也重言之者上據祭祀時此/據為王所用謂若司几筵云扆前者是也云之屬者謂)
(國家所用文織絲組處皆/受之故云之屬以廣之)歲終則各以其物㑹之注種
别為計鄭司農云各以其所飾之物計㑹傅著之音義
(㑹舊古外反戚/戸外反傅音附)疏(注釋曰言種别為計者自上經所用/掌其藏與其出及黼畫已下各别為)
(計故司農云各以其所飾之物計㑹傅著者/謂此物之多少作文書使相傅著共一簿也)
典枲掌布緦縷紵之麻草之物以待時頒功而授齎注
緦十五升布抽其半者白而細疏曰紵雜言此數物者
以著其類衆多草葛䔛之屬故書齎作資音義(數色主/反一音)
(所䔛苦逈反又口/穎反劉枯熒反)疏(釋曰云掌布緦縷紵之麻草之物/者欲見布緦縷用麻之物紵用草)
(之物布中可以兼用葛䔛之草為之云以待時頒功而/授齎者上典絲鄭注解時者用絲有四時之别此鄭不)
(解麻草所為四時皆得故不釋也云授齎者亦如典婦/功注謂以女功事來取者注釋曰鄭知緦十五升布抽)
(其半者禮記雜記文白而細/疏曰紵者鄭目驗而知之)及獻功受苦功以其賈楬
而蔵之以待時頒注其良功亦入於典婦功以共王及
后之用鄭司農云苦功謂麻功布紵音義(苦音/古)疏(釋曰/獻功)
(者卽上典婦功云秋獻功是也云以待時頒者卽下文/頒衣服及賜予是也注釋曰云其良功亦入於典婦功)
(者亦欲見典絲典枲良功皆入典婦功苦功自入此故/與典絲同為此解也司農云苦功謂麻功布紵者先鄭)
(意絲功為良故彼注不破良字云良功縑帛也此典枲/云苦功謂麻功為盬麤之功𤣥引之在下亦見得通一)
(義/也)頒衣服授之賜予亦如之注授之授受班者帛言待
有司之政令布言班衣服互文疏(注釋曰言授受班者/謂王賜無常云帛言)
(待有司之政令布言班衣服者帛謂典絲布謂典枲據/成而言知為互文者以其典絲典枲俱不為王及后之)
(用皆將頒賜故/知互見為義也)嵗終則各以其物㑹之疏(釋曰鄭無注/者以其義與)
(典絲同彼已注/故於此畧也)
内司服掌王后之六服褘衣揄狄闕狄鞠衣展衣緣衣
素沙注鄭司農云褘衣畫衣也祭統曰君卷冕立于阼
夫人副褘立于東房揄狄闕狄畫羽飾展衣白衣也喪
大記曰復者朝服君以卷夫人以屈狄世婦以禮衣屈
者音聲與闕相似襢與展相似皆婦人之服鞠衣黃衣
也素沙赤衣也𤣥謂狄當為翟翟雉名伊雒而南素質
五色皆備成章曰翬江淮而南青質五色皆備成章曰
搖王后之服刻繒為之形而采畫之綴於衣以為文章
褘衣畫翬者揄翟畫搖者闕翟刻而不畫此三者皆祭
服從王祭先王則服褘衣祭先公則服揄翟祭羣小祀
則服闕翟今世有圭衣者蓋三翟之遺俗鞠衣黄桑服
也色如鞠塵象桑葉始生月令三月薦鞠衣于先帝告
桑事展衣以禮見王及賔客之服字當為禮襢之言亶
亶誠也詩國風曰玼兮玼兮其之翟也下云胡然而天
也胡然而帝也言其徳當神明又曰瑳兮瑳兮其之展
也下云展如之人兮邦之媛也言其行配君子二者之
義與禮合矣雜記曰夫人脫稅衣揄狄又喪大記曰士
妻以褖衣言褖者甚衆字或作稅此緣衣者實作褖衣
也褖衣御于王之服亦以燕居男子之褖衣黑則是亦
黑也六服備於此矣褘揄狄展聲相近緣字之誤也以
下推次其色則闕狄赤揄狄靑褘衣𤣥婦人尚專一徳
無所兼連衣裳不異其色素沙者今之白縳也六服皆
袍制以白縳為裏使之張顯今世有沙縠者名出于此
音義(褘音暉揄音遙鞠居六反又丘六反展張彥反注/同緣或作褖同吐亂反卷古本反下同朝直遙反)
(屈音闕襢張彦反翬音暉見賢遍反亶丹但反玼音此/劉倉我反本亦作瑳與下瑳字同倉我反展如字媛音)
(援行下孟反稅劉吐亂反縳劉音絹聲類以為今作絹/字說文云鮮色也居援反徐升卷反沈升絹反張如字)
(徐音/帳)疏(釋曰云掌王后之六服者自褘衣至緣衣是六/褘衣者亦是翬而云衣者以其衣是服之首故)
(目言衣也褘當為翬卽翬雉其色𤣥也揄狄者揄當為/搖狄當為翟則搖雉其色靑也闕狄者其色赤上二翟)
(則刻繪為雉形又畫之此闕翟亦刻為雉形不畫為之/彩色故名闕狄也此三翟皆祭服也鞠衣者色如鞠塵)
(色告桑之服也展衣者色白朝王及見賔客服緣當為/褖褖衣者色黒御于王服也素沙者此非服名六服之)
(外别言之者此素沙與上六服為裏使之張顯但婦人/之服不殊裳上下連則此素沙亦上下連也王之吉服)
(有九韋弁以下常服有三與后鞠衣以下三服同但王/之祭服有六后祭服唯有三翟者天地山川社稷之等)
(后夫人不與故三服而已必知外神后夫人不與者案/内宰云祭祀祼獻則贊天地無祼言祼唯宗廟又内宗)
(外宗佐后皆云宗廟不云外神故知后於外神不與是/以白虎通云周官祭天后夫人不與者以其婦人無外)
(事若然哀公問云夫人為天地社稷主者彼見夫婦一/體而言也注釋曰司農云褘衣畫衣也者先鄭意褘衣)
(不言狄則非翟雉知畫衣者以王之冕服而衣畫故知/后衣畫也又引祭統者彼據二王後夫人助祭服褘衣)
(與后同也揄狄闕狄畫羽飾者以其言狄是翟羽故也/云展衣白衣也者見鞠衣黄以土色土生金金色白展)
(衣文承鞠衣之下故知展衣白也引喪大記證闕狄與/展衣為婦人服故也彼君以卷據上公而言夫人以屈)
(翟據子男夫人復時互見為義云世婦以襢衣者彼亦/據諸侯之世婦用襢衣復之所用也云鞠衣黄衣也素)
(沙赤衣也者先鄭意以素沙為服名又以素沙爲赤色/義無所據故後鄭不從之𤣥謂狄當為翟者破經二狄)
(從翟雉之翟也伊洛而南已下至曰搖皆爾雅文言伊/水而南有雉素白為質兼靑赤黃黑五色皆備成其文)
(章曰翬雉云江淮而南靑質五色皆備有以成文章曰/搖雉𤣥引此者證褘揄為雉也又云翬衣畫翬者以先)
(鄭褘衣不言翟故増成搖狄畫搖者亦就足先鄭之義/云闕翟刻而不畫者此無正文直以意量之言翟而加)
(闕字明亦刻繒為雉形但闕而不畫五色而已云此三/者皆祭服者對鞠衣已下非祭服也云從王祭先王則)
(服褘衣祭先公則服搖翟祭羣小祀則服闕翟鄭言此/者欲見王后無外事唯有宗廟分為二與王祀先王袞)
(冕先公鷩冕同差羣小祀王𤣥冕故后服闕翟云今世/有圭衣者蓋三翟之遺俗者漢時有圭衣刻為圭形綴)
(於衣是由周禮有三翟别刻繒綴於衣漢俗尚有故云/三翟遺俗也云鞠衣黄桑服也者謂季春將蠶后服之)
(告先帝養蠶之服云色如鞠塵者麴塵不為麴字者古/通用云象桑葉始生者以其桑葉始生卽養蠶故服色)
(象之引月令者證鞠衣所用之事故云告桑事也云展/衣以禮見王及賔客之服知義然者以其鞠衣在上告)
(桑之服褖衣在下御於王之服展衣在中故以為見王/及賔客之服但后雖與王體敵夫尊妻卑仍相朝事與)
(賔同諸侯為賔客於王后助王灌饗賔客則后有見賔/客之禮是以亦服展衣也云字當為襢襢之言亶亶誠)
(也者案禮記作襢詩及此文作展皆是正文鄭必讀從/襢者二字不同必有一誤襢字衣旁為之有衣義且爾)
(雅展亶雖同訓為誠展者言之誠亶者行之誠貴行賤/言襢字以亶為聲有行誠之義故從襢也又引詩者鄘)
(風刺宣姜淫亂不稱其服之事云其之翟也胡然而天/也胡然而帝也言其徳當神明又曰其之展也展如之)
(人兮邦之媛也言其行配君子云二者之義與禮合矣/者言服翟衣尊之如天帝比之如神明此翟與彼翟俱)
(事神之衣服展則為邦之媛明展衣朝事君子之服此/禮見王及賔客服故云二者之義與禮合若然内則注)
(夫人朝於君次而褖衣也者彼注謂御朝也引雜記及/喪大記者欲破緣衣為褖衣之事云字或作稅者或雜)
(記文故雜記云夫人稅衣又云狄稅素沙竝作稅字亦/誤矣故云此緣衣者實褖衣也云褖衣御于王之服亦)
(以燕居者案尚書多士傳云古者后夫人侍於君前息/燭後舉燭至於房中釋朝服然後入御於君注云朝服)
(展衣君在堂大師雞鳴于簷下然後后夫人鳴珮玉于/房中告燕服入御以此而言云釋展衣朝服告以燕服)
(然後入御明入御之服與燕服同褖衣以其展衣下唯/有褖衣故知御與燕居同褖衣也以其御與燕居同是)
(私䙝之處故同服云男子之褖衣黑則是亦黑也者男/子褖衣黑禮雖無文案士冠禮陳服於房爵弁服皮弁)
(服𤣥端服至於士喪禮陳襲事于房亦云爵弁服皮弁/服褖衣褖衣當𤣥端之處變言之者冠時𤣥端衣裳别)
(及死襲時𤣥端連衣裳與婦人褖衣同故雖男子之𤣥/端亦名褖衣又見子羔襲用褖衣纁袡譏襲婦服纁袡)
(與𤣥衣相對之物則男子褖衣黒矣男子褖衣旣黑則/是此婦人褖衣亦黑可知鄭言此者以六服之色無文)
(欲從下向上推次其色以此為本故言之也云六服備/於此矣者經傳云婦人之服多矣文皆不備言六服唯)
(此文為備故言六服備於此矣鄭言此者亦欲推次六/服之色故也云褘揄狄展聲相近者褘與翬揄與搖狄)
(與翟展與襢四者皆是聲相近故云誤也云緣字之誤/也者緣與褖不得為聲相近但字相似故為字之誤也)
(云以下推次其色則闕翟赤揄翟青褘衣𤣥者王后六/服其色無文故須推次其色言推次者以鞠衣象麴塵)
(其色黃褖衣與男子褖衣同其色黒二者為本以五行/之色從下向上以次推之水色旣黒褖衣象之水生於)
(金褖衣上有展衣則展衣象金色白故先鄭亦云展衣/白衣也金生於土土色黃鞠衣象之土生於火火色赤)
(鞠衣上有闕翟則闕翟象之赤矣火生於木木色靑闕/翟上有揄翟象之靑矣五行之色已盡六色唯有天色)
(𤣥褘衣最在上象天色𤣥是其以下推次其色也云婦/人尚專一徳無所兼連衣裳不異其色者案喪服上云)
(斬衰裳下云女子髽衰三年直言衰不言裳則連衣裳/矣又昏禮云女次純衣亦不言裳是其婦人連衣裳裳)
(衣旣連則不異其名必不異色者為婦人尚專一徳無/所兼故也云素沙者今之白縳也者素沙為裏無文故)
(舉漢法而言謂漢以白縳為裏以周時素沙為裏耳云/六服皆袍制以白縳為裏使之張顯者案雜記云子羔)
(之襲繭衣裳則是袍矣男子袍旣有衣裳今婦人衣裳/連則非袍而云袍制者正取衣複不單與袍制同不取)
(衣裳别為義也云今世有沙穀者名出于此者言/漢時以縠之衣有沙縠之名出於周禮素沙也)辨外
内命婦之服鞠衣展衣緣衣素沙注内命婦之服鞠衣
九嬪也展衣世婦也緣衣女御也外命婦者其夫孤也
則服鞠衣其夫卿大夫也則服展衣其夫士也則服緣
衣三夫人及公之妻其闕狄以下乎侯伯之夫人揄狄
子男之夫人亦闕狄唯二王後褘衣疏(釋曰上言王后/六服此論外内)
(命婦不得有六服唯得鞠衣已下三服尊卑差次服之/而已亦以素沙為裏故云素沙也注釋曰鄭以内命婦)
(無過三夫人已下外命婦無過三公夫人已下但經云/鞠衣已下則三夫人三公夫人同皆得闕狄已下則此)
(命婦之中無三夫人及三公夫人矣故内命婦從九嬪/為首也鄭必知九嬪已下服鞠衣以下者但九嬪下有)
(世婦女御三等鞠衣已下服亦三等故知鞠衣以下九/嬪也展衣以下世婦也褖衣女御也云外命婦者其夫)
(孤也則服鞠衣其夫卿大夫也則服展衣其夫士也則/服褖衣者此約司服孤絺冕卿大夫同𤣥冕士皮弁三)
(等而言之孤已下妻其服無文故以此三等之服配三/等臣之妻也孤妻亦如九嬪三服俱得也卿大夫妻亦)
(如世婦展衣褖衣俱得也士妻褖衣而已但司服孤卿/大夫士文承諸侯之下皆據諸侯之臣而言若然諸侯)
(之臣妻亦以次受此服是以玉藻云君命闕狄再命褘/衣一命襢衣士褖衣注云此子男之夫人及其卿大夫)
(士之妻命服也褘當為鞠諸侯之臣皆分為三等其妻/以次受此服若然五等諸侯之臣命雖不同有孤之國)
(孤絺冕卿大夫同𤣥冕無孤之國則卿絺冕大夫𤣥冕/其妻皆約夫而服此三等之服其天子之臣服無文亦)
(得與諸侯之臣服同是以此外命婦服亦得與諸侯臣/妻服同也云三夫人及公之妻其闕狄以下乎者婦人)
(之服有六從下向上差之内命婦三夫人當服闕狄外/命婦三公夫人亦當闕狄若三夫人從上向下差之則)
(當揄狄是以玉藻云王后褘衣夫人揄狄注夫人三夫/人若三公夫人不得過闕狄知者射人云三公執璧與)
(子男執璧同則三公亦毳冕玉藻君命屈狄據子男夫/人則三公之妻當闕狄三夫人其服不定三公夫人又)
(無正文故總云乎以疑之也云侯伯之夫人揄狄子男/夫人亦闕狄唯二王之後褘衣者玉藻云夫人揄狄夫)
(人三夫人亦侯伯之夫人鄭必知侯伯夫人揄翟者以/玉藻云君命闕狄再命鞠衣一命襢衣竝是子男之國)
(闕翟旣當子男夫人以上差之侯伯夫人自然當揄翟/二王後夫人當褘衣矣案喪大記云復君以卷注云上)
(公以衮則夫人用褘衣又案隠五年公羊云諸公者何/天子三公稱公若然天子三公有功加命服袞冕其妻)
(亦得服褘衣矣此注直云二王後不云三公之内上公/夫人者以其八命則毳冕夫人服闕翟不定故不言若)
(然喪大記注云公之夫人容三公夫人兼二王後夫人/矣明堂位云夫人副褘是魯之夫人亦得褘衣故彼鄭)
(注副褘王后之上服唯魯及王者之後夫人服之以此/而言則此注亦含有九命上公夫人與魯夫人同也)
凡祭祀賔客共后之衣服及九嬪世婦凡命婦共其衣
服共喪衰亦如之注凡者凡女御與外命婦也言及言
凡殊貴賤也春秋之義王人雖微者猶序乎諸侯之上
所以尊尊也臣之命者再命以上受服則下士之妻不
共也外命婦唯王祭祀賔客以禮佐后得服此上服自
於其家則降焉音義(衰七雷反/上時掌反)疏(釋曰上陳尊卑以次/受服之事此文陳所)
(用之時云凡祭祀者婦人無外事言凡祭祀唯據宗廟/大小祭祀云賔客者謂后助王灌饗諸侯來朝者云共)
(后之衣服者祭祀共三翟賔客共展衣云九嬪世婦者/謂助后祭祀賔客時云凡命婦者兼外内命婦也云喪)
(衰亦如之者外命婦喪衰謂王服齊衰於后無服若九/嬪已下及女御於王服斬衰於后服齊衰也注釋曰鄭)
(知此中内命婦唯有女御者據上文外内命婦服唯有/鞠衣已上此經上已云九嬪世婦則内命婦中唯有女)
(御也其外命婦中則有孤妻以下云言及言凡殊貴賤/也者言及者欲見九嬪賤於后言凡者欲見外命婦及)
(女御賤於世婦也云春秋之義王人雖微者猶序於諸/侯之上所以尊尊也者以其内命婦中女御卑於世婦)
(可以言凡以殊之於外命婦中有公孤卿大夫之妻尊/於女御而使外命婦總入女御中言凡以殊之者案僖)
(公八年春王正月公㑹王人齊侯宋公以下盟於洮傳/曰王人者何微者也曷為序乎諸侯之上先王命也是)
(以微者卽士以其天子中士已上於經見名氏天子下/士名氏不見今直云人是天子下士序在諸侯上是尊)
(王命若九嬪雖卑於三公夫人世婦卑於孤卿妻言凡/以殊之在上亦是尊尊此王之嬪婦也云臣之命者再)
(命以上受服則下士之妻不共也者此約大宗伯男子/之服彼云一命受職再命受服則天子上士三命中士)
(再命乃受服天子下士一命則不受故鄭云下則不共/也云外命婦唯王祭祀賔客以禮佐后得服此上服者)
(案此上經士妻褖衣大夫妻展衣案特牲主婦纚笄綃/衣少牢主婦髲鬄衣移袂士妻不衣褖衣大夫妻移綃)
(衣袂不衣展衣如其夫自於家祭降服是自於其家則/降上經祭祀賔客共后之服是外命婦助后祭祀賔客)
(乃服上/服也)后之喪共其衣服凡内具之物注内具紛帨線
纊鞶袠之屬音義(紛本又作帉芳云反帨始銳反佩/巾徐音嵗鞶歩干反袠陳乙反)疏
(釋曰后喪所共衣服者正謂襲時十二稱小斂十九稱/大斂百二十稱及内具之物注釋曰知内具之物是紛)
(帨線纊鞶袠之屬者案内則婦事舅姑有紛帨線纊鞶/袠故死者入壙亦兼有數物言之屬者案内則更有刀)
(礪小觽之等故云/之屬以總之也)
縫人掌王宫之縫線之事以役女御以縫王及后之衣
服注女御裁縫王及后之衣服則為役助之宮中餘裁
縫事則專為焉鄭司農云線縷也疏(釋曰云掌王宫之/縫線之事者謂在)
(王宫須裁縫者皆縫人縫之以役女御以縫王及后之/衣服者役女御謂為女御所使役而縫王及后衣服也)
(注釋曰云女御裁縫王及后之衣服則為役助之者釋/經以役女御縫王及后之衣服之文也云宫中餘裁縫)
(事則專為焉者釋經云/王宫之縫線之事也)喪縫棺飾焉注孝子旣啓見棺
猶見親之身旣載飾而以行遂以葬若存時居于帷幕
而加文繡喪大記曰飾棺君龍帷三池振容黼荒火三
列黻三列素錦褚加偽荒纁紐六齊五采五貝黼翣二
黻翣二畫翣二皆戴圭魚躍拂池君纁戴六纁披六此
諸侯禮也禮器曰天子八翣諸侯六翣大夫四翣漢禮
器制度飾棺天子龍火黼黻皆五列又有龍翣二其戴
皆加璧故書焉為馬杜子春云當為焉音義(褚張吕反/偽荒鄭注)
(禮記改偽為帷纁許云反翣/本又作䈉所甲反披彼偽反)疏(釋曰此喪以王為主但/是王家后世子已下亦)
(縫棺飾焉注釋曰云孝子旣啓見棺猶見親之身者鄭/欲釋與棺為飾之意云旣載飾而以行遂以葬者案旣)
(夕禮日側遂匠納車於階間卻柩而下載之於蜃車之/上乃加帷荒飾棺訖乃還車向外移柩車去載處設祖)
(奠明日旦乃更徹祖奠設遣奠苞牲取下體乃引向壙/故云旣載飾而以行遂以葬也云若存時居於帷幕而)
(加文繡者幕人共帷幕幄帟綬鄭注云在傍曰帷在上/曰幕是存時居於帷幕而云加文繡者生時帷幕無文)
(繡今死恐衆惡其親更加文繡卽所引喪大記已下是/也云君龍帷者鄭彼注畫龍為帷云三池者鄭云象生)
(時有承霤以竹為之闕於天子故有前及左右而已云/振容者謂於竹池之内畫搖雉於絞繒之上垂之於下)
(車行振動以為容儀云黼荒者鄭云荒蒙也謂車上蒙/覆之黼白黒文於荒之四畔也火三列黻三列黒與靑)
(謂之黻兩己相背火形如半環然列行也為火形三行/為兩己相背三行云素錦褚謂幄帳諸侯以素錦為幄)
(帳以覆棺上云加偽荒者偽卽帷也旣覆棺以褚乃加/帷加荒於其上云纁紐六者紐謂繫連帷荒以纁色為)
(之左右各三紐幷之六耳云齊五采五貝者謂於荒之/中央以五采繒為之綴貝絡其上形如𤓰瓣然黼翣二)
(黻翣二畫翣二者案彼注引漢禮翣方扇以木為匡廣/二尺兩角高二尺四寸柄長五尺以布覆之為白黑文)
(則曰黼翣為靑黑文則曰黻翣為雲氣則曰畫翣云皆/戴圭者謂置圭於翣之兩角為飾也云魚躍拂池者謂)
(於池内懸銅魚車行振動以拂池云纁戴六纁披六者/謂於車輿兩廂各豎三隻軨子戴值也謂以纁為值靽)
(其軨子各使相值因而繫前後披兩廂各使人持制之/以備車之傾側也其實兩廂各三而云六者人君禮文)
(圍數而傍言六耳云此諸侯禮也者天子無文故取諸/侯法以推天子禮也云禮器天子八翣已下者欲明天)
(子加數之意云漢禮器制度者亦明/天子加數與喪大記不同之義也)衣翣柳之材注必
先纒衣其材乃以張飾也柳之言聚諸飾之所聚書曰
分命和仲度西曰柳穀故書翣柳作接橮鄭司農云接
讀為歰橮讀為柳皆棺飾檀弓曰周人牆置翣春秋傳
曰四歰不蹕音義(衣於旣反注同度音宅古文㡯與度/字相似因此而誤接劉所甲反橮音)
(柳歰所甲反/一音所立反)疏(釋曰翣卽上注方扇是也柳卽上注引/喪大記帷荒是也二者皆有材縫人以)
(采繒衣纒之乃後張飾於其上故云衣翣柳之材也注/釋曰云柳之言聚諸飾之所聚者卽龍帷黼荒火三列)
(黻三列之屬是也書曰者是濟南伏生書傳文故云度/西曰柳穀見今尚書云宅西曰昩谷度亦居也柳者諸)
(色所聚日將没其色赤兼有餘色故云柳穀引之者見/柳有諸色又云春秋襄二十五年左氏傳齊崔杼弑莊)
(公側之於北郭丁亥葬諸士孫之里四翣/不蹕下車七乘是也引之者證有翣義也)掌凡内之縫
事
染人掌染絲帛凡染春暴練夏纁𤣥秋染夏冬獻功注
暴練練其素而暴之故書纁作䵫鄭司農云䵫讀當為
纁纁謂絳也夏大也秋乃大染𤣥謂纁𤣥者謂始可以
染此色者𤣥纁者天地之色以為祭服石染當及盛暑
熱潤始湛硏之三月而後可用考工記鍾氏則染纁術
也染𤣥則史傳闕矣染夏者染五色謂之夏者其色以
夏狄為飾禹貢曰羽􁆴夏狄是其總名其類有六曰翬
曰摇曰􁀂曰甾曰希曰蹲其毛羽五色皆備成章染者
擬以為深淺之度是以放而取名焉音義(暴歩卜反劉/歩落反注同)
(染如琰反注染夏同夏戸雅反後除春夏之字皆同可/以意求不復重也䵫音勲一音鬱湛徐子廉反劉慈鴆)
(反􁆴古畎字􁀂直劉反劉音壽徐音酬蹲音存/徐祖混反一音遵希如字劉張履反放方徃反)疏(釋曰/云凡)
(染春暴練者以春陽時陽氣燥達故暴曬其練夏纁𤣥/者夏暑熱潤之時以朱湛丹秫易可和釋故夏染纁𤣥)
(而為祭服也秋染夏者夏謂五色至秋氣涼可以染五/色也冬獻功者纁𤣥與夏總染至冬功成竝獻之於王)
(也注釋曰云暴練練其素而暴之者素卽絹也先練乃/暴之此謂國家須練而用者非謂祭服若祭服則先染)
(絲乃織之不得為練也司農云纁謂絳也者絳卽爾雅/及鍾氏所云三入為纁者是也云夏大也秋乃大染後)
(鄭不從者下文有夏采及禹貢羽畎夏狄皆謂夏為五/色之翟𤣥謂纁𤣥者謂始可以染此色者以其石染當)
(及夏日乃可為故云始可也云𤣥纁天地之色者案易/九事章云黄帝堯舜垂衣裳蓋取諸乾坤乾坤即天地)
(之色但天𤣥地黄而𤣥纁者土無正位託位南方火火/色赤與黃共為纁也凡六冕之服皆𤣥上纁下故云以)
(為祭服卽祭義云𤣥黄之者是也云石染當及盛暑熱/潤始湛研之三月而後可用者竝約考工記鍾氏職而)
(言故彼云以朱湛丹秫三月而熾之是以鄭云考工記/鍾氏則染纁術也鄭意以染纁鍾氏有其法術欲推出)
(染𤣥無正文故云染𤣥則史傳闕矣染𤣥雖史傳闕推/約則有之故鄭注鍾氏及士冠禮云𤣥則六入與是也)
(云染夏者染五色者謂夏卽與五色雉同名夏故知染/五色也故鄭卽云謂之夏者其色以夏狄為飾是以繢)
(人職云五色備謂之繡也引禹貢曰以下者山谷也羽/山之谷有夏之五色之翟雉貢焉云夏狄是其總者直)
(云夏狄不别云雉名故知是其總也云其類有六以下/者是爾雅釋鳥文云其毛羽五色皆備成章者卽爾雅)
(云伊洛之南素質五色皆備成章曰翬江淮之南青質/五色皆備成章曰搖舉此二者餘四者亦然是其五色)
(皆備成章也云染者擬以為深淺之度是以放而取名/焉者但夏狄五色是自然之色今染五色者準擬以為)
(深淺之度染五色與雉同/名故云是放而取名也)掌凡染事
追師掌王后之首服為副編次追衡笄為九嬪及外内
命婦之首服以待祭祀賔客注鄭司農云追冠名士冠
禮記曰委貌周道也章甫殷道也毋追夏后氏之道也
追師掌冠冕之官故幷主王后之首服副者婦人之首
服祭統曰君卷冕立于阼夫人副褘立於東房衡維持
冠者春秋傳曰衡紞紘綖𤣥謂副之言覆所以覆首為
之飾其遺象若今歩繇矣服之以從王祭祀編編列髪
為之其遺象若今假紒矣服之以桑也次次第髪長短
為之所謂髲髢服之以見王王后之燕居亦纚笄總而
已追猶治也詩云追琢其璋王后之衡笄皆以玉為之
唯祭服有衡垂于副之兩旁當耳其下以紞縣瑱詩云
玼兮玼兮其之翟也鬒髪如雲不屑鬄也玉之瑱也是
之謂也笄卷髪者外内命婦衣鞠衣襢衣者服編衣緣
衣者服次外内命婦非王祭祀賔客佐后之禮自於其
家則亦降焉少牢饋食禮曰主婦髲鬄衣移袂特牲饋
食禮曰主婦纚笄綃衣是也昏禮女次純衣攝盛服耳
主人爵弁以迎移袂褖衣之袂凡諸侯夫人於其國衣
服與王后同音義(追丁回反下及注同編歩典反又必/先反注同冠古亂反後冠禮同毋音)
(牟卷古本反紞丁敢反紘音宏綖以然反徐羊戰反繇/以招反本或作搖紒音計髲皮寄反髢本又作鬄大計)
(反劉音地見賢遍反纚所買反又所綺反琢丁角反縣/音𤣥瑱它見反鬒之忍反鬄大計反下同沈音剃卷卷)
(免反劉羌權反衣於旣反下衣緣同/移昌氏反下同純側其反徐如字)疏(釋曰云掌王后/之首服者對夏)
(官弁師掌男子之首服首服則副編次也云追衡笄者/追治玉石之名謂治玉為衡笄也云為九嬪及外内命)
(婦之首服者此云及則與上内司服同亦是言及殊貴/賤九嬪下不言世婦文略則外命婦中有三公夫人卿)
(大夫等之妻内命婦中唯有女御也云以待祭祀賔客/者亦謂助后而服之也注釋曰司農云追冠名者見士)
(冠禮夏后氏牟追故引士冠為證云追師掌冠冕之官/故幷主王后之首服者此鄭意以追師掌作冠冕弁師)
(掌其成法若縫人掌縫衣别有司服内司服之官相似/故有兩官共掌男子首服也後鄭不從者此追師若兼)
(掌男子首服亦當如下屨人職云掌王及后之服屨兼/王為文今不云王明非兩官共掌此直掌后已下首服)
(也又引祭統者證副是首飾又引春秋者是桓二年臧/哀伯辭彼云衡紞紘綖則據男子之衡引證此者司農)
(意男子婦人皆有衡後鄭意亦爾但後鄭於此經無男/子耳𤣥謂副之言覆所以覆首為之飾者副者是副貳)
(之副故轉從覆為蓋之義也云其遺象若今歩繇矣漢/之歩繇謂在首之時行歩繇動此據時目驗以曉古至)
(今去漢久遠亦無以知之矣案詩有副笄六珈謂以六/物加於副上未知用何物故鄭注詩云副旣笄而加飾)
(古之制所有未聞是也云服之以從王祭祀者鄭意三/翟皆首服副祭祀之中含先王先公羣小祀故以祭祀)
(總言之也云編編列髪為之者此鄭亦以意解之見編/是編列之字故云編列髪為之云其遺象若今假紒矣)
(者其假紒亦是鄭之日驗以曉古至今亦不知其狀也/云服之以桑也者上注鞠衣以告桑此下注及鄭答志)
(皆云展首服編此直據鞠衣服之以桑不云展衣者文/略其編亦兼於展衣也云次次第髪長短為之者此亦)
(以意解之見其首服而云次明次第髪長短而為之云/所謂髲髢者所謂少牢主婦髲髢卽此次也言髲髢者)
(鬄髪也謂翦鬄取賤者刑者之髪而為髢鄭必知三翟/之首服副鞠衣展衣首服編緣衣首服次者王之祭服)
(有六首服皆冕則后之祭服有三首服皆副可知昏禮/女次純衣純衣則褖衣褖衣而云次則褖衣首服次可)
(知其中亦有編明配鞠衣展衣也云服之以見王者上/注展衣云以禮見王則展衣首服編以禮見王此又云)
(次以見王者則見王有二一者以禮朝見於王與見賔/客同則服展衣與編也一者褖衣首服次接御見王則)
(褖衣與次則此注見王是也故二者皆云見王耳云王/后之燕居亦纚笄總而已者案士冠禮纚長六尺以韜)
(髪笄者所以安髪總者旣繫其本又總其末燕居謂不/至王所自在燕寢而居時也案雞鳴詩云束方明矣朝)
(旣昌矣毛云東方明則夫人纚笄而朝但諸侯夫人於/國衣服與王后同而得服纚笄而朝者此經云副編次)
(以待祭祀賔客明燕居不得著次自然著纚笄而毛云/著纚笄朝者毛更有所見非鄭義若然彼鄭不破之者)
(以明纚笄燕居無正文故且從毛也其實朝王時首服/編也引詩追琢其璋者證追是治玉石之名云王后之)
(衡笄皆以玉為之者以弁師王之笄以玉故知后與王/同用玉也弁師云諸公用玉為瑱詩云玉之瑱也據諸)
(侯夫人夫人與君同用玉瑱明衡笄亦用玉矣其三夫/人與三公夫人同服翟衣明衡笄亦用玉矣其九嬪命)
(婦等當用象也云唯祭服有衡知者見經后與九嬪以/下别言明后與九嬪以下差别則衡笄唯施於翟衣其)
(鞠衣以下無衡矣又見桓二年哀伯云袞冕黻珽帶裳/幅舄衡紞紘綖竝據男子之冕祭服而言明婦人之衡)
(亦施於三翟矣故鄭云唯祭服有衡也鞠衣已下雖無/衡亦應有紞以懸瑱是以著詩云充耳以素以靑以黄)
(是臣之紞以懸瑱則知婦人亦有紞以懸瑱也云垂于/副之兩旁當耳其下以紞懸瑱者傳云衡紞紘綖與衡)
(連明言紞為衡設矣笄旣横施則衡垂可知若然衡訓/為横旣垂之而又得為横者其笄言横據在頭上横貫)
(為横此衡在副旁當耳據人身豎為從此衡則為横其/衡下乃以紞懸瑱也引詩者彼鄘風注云玼鮮明貌鬒)
(黑髪如雲言美長也屑用也髢髲也引之者證服翟衣/首有玉瑱之義故云是之謂也其紞之采色瑱之玉石)
(之别者婦得服翟衣者紞用五采瑱用玉自餘鞠衣以/下紞則三采瑱用石知義然者案著詩云充耳以素鄭)
(彼注云謂從君子而出至於著君子揖之時也我視君/子則以素為充耳謂所以懸瑱者或名為紞織之人君)
(五色臣則三色而已此言素者目所先見而云下云尚/之以瓊華注云美石彼下經又云充耳以靑充耳以黄)
(據臣三色故云人君五色矣詩云玉之瑱據君夫人云/用玉則臣之妻與夫同美石彼毛注以素為象瑱鄭不)
(從者若素是象瑱文何以更云瓊華瓊英之事乎故鄭/以為紞也云笄卷髪者鄭注喪服小記亦云笄帶所以)
(自卷持云外内命婦衣鞠衣襢衣服編衣褖衣者服次/知者案昏禮云女次純衣純衣則褖衣據士服爵弁親)
(迎攝盛則士之妻服褖衣首服次亦攝盛褖衣旣首服/次三翟首服副則鞠衣襢衣首服編可知云外内命婦)
(非王祭祀賔客佐后之禮自於其家則亦降焉知者大/夫妻服襢衣首服編士妻服褖衣首服次少牢特牲是)
(大夫士妻特牲云主婦纚笄綃衣少牢云主婦髲鬄衣/移袂但大夫妻移袂為異又不服編故知自於其家則)
(降是以卽引少牢為證耳云移袂褖衣之袂者此鄭覆/解少牢主婦衣移袂者是移褖衣之袂上旣云移袂今)
(又云移褖衣之袂不同者但士之妻服綃服褖衣助祭/及嫁時不移其袂今大夫妻綃衣移而以褖衣袂者以)
(大夫妻與士妻綃衣名同不得言移於綃衣之袂故取/褖衣也云凡諸侯夫人於其國衣服與王后同者以其)
(諸臣之妻有助后與夫人祭之事諸侯夫人無助后之/事故自於本國衣服得與王后同也所同者上公夫人)
(得褘衣已下至褖衣褘衣從君見大祖揄翟從君祭羣/廟闕翟從君祭羣小祀鞠衣以告桑展衣以禮見君及)
(賔客褖衣以接御侯伯夫人得揄翟已下揄翟從君見/大祖及羣廟闕翟已下與上公夫人同子男夫人得闕)
(翟已下闕翟從君見大祖及羣廟與羣小祀鞠衣已下/與侯伯同竝纚笄綃衣以燕居也二王之後與魯夫人)
(亦同上公之禮故明堂位云季夏六月/以禘禮祀周公於大廟夫人褘衣是也)喪紀共笄絰亦
如之
屨人掌王及后之服屨為赤舄黑舄赤繶黃繶靑句素
屨葛屨注屨自明矣必連言服者著服各有屨也複下
曰舄襌下曰屨古人言屨以通於複今世言屨以通於
襌俗易語反與舄屨有絇有繶有純者飾也鄭司農云
赤繶黄繶以赤黃之絲為下緣士喪禮曰夏葛屨冬皮
屨皆繶緇純禮家說繶亦謂以采絲礫其下𤣥謂凡屨
舄各象其裳之色士冠禮曰𤣥端黑屨靑絇繶純素積
白屨緇絇繶純爵弁纁屨黑絇繶純是也王吉服有九
舄有三等赤舄為上冕服之舄詩云王錫韓侯𤣥袞赤
舄則諸侯與王同下有白舄黑舄王后吉服六唯祭服
有舄𤣥舄為上褘衣之舄也下有靑舄赤舄鞠衣以下
皆屨耳句當為絇聲之誤也絇繶純者同色今云赤繶
黃繶靑絇雜互言之明舄屨衆多反覆以見之凡舄之
飾如繢之次赤繶者王黑舄之飾黃繶者王后𤣥舄之
飾靑絇者王白舄之飾言繶必有絇純言絇亦有繶純
三者相將王及后之赤舄皆黒飾后之靑舄白飾凡屨
之飾如繡次也黃屨白飾白屨黒飾黑屨青飾絇謂之
拘著舄屨之頭以為行戒繶縫中紃純緣也天子諸侯
吉事皆舄其餘唯服冕衣翟著舄耳士爵弁纁屨黑絇
繶純尊祭服之屨飾從繢也素屨者非純吉有凶去飾
者言葛屨明有用皮時音義(繶於力反句音劬一音姜/踰反著徐丁庶反一知略)
(反與音餘絇音劬純章允反下同緣悅面反下同礫音/歴覆芳服反見賢遍反拘戚如字劉音句著舄知略反)
(又直略反紃音巡衣於旣反/非純如字去起吕反下皆同)疏(釋曰云掌王及后之服/屨者但首服在上尊又)
(是陽多變是以追師與弁師男子婦人首服各别官掌/之屨舄在下卑又是隂少變故男子婦人同官掌之也)
(云為赤舄以下謂掌而營造之故云為也赤舄者男子/冕服婦人闕翟之舄也黒舄者天子諸侯𤣥端服之舄)
(赤繶已下云繶云句者欲言繶絇以表見其舄耳赤繶/者是天子諸侯黒舄之飾黄繶者與婦人為𤣥舄之飾)
(也靑句者與王及諸侯為白舄之飾凡屨舄皆有絇繶/純三者相將各言其一者欲互見其屨舄故多舉一邊)
(而言也素屨者大祥時所服去飾也葛屨者自赤舄以/下夏則用葛為之若冬則用皮為之在素屨下者欲見)
(素屨亦用葛與皮故也注釋曰云屨自明矣必連言服/者著服各有屨也者屨舄從裳色裳旣多種故連言服)
(也云複下曰舄襌下曰屨者下謂底複重底重底者名/曰舄禪底者名曰屨也無正文鄭目驗而知也云古人)
(言屨以通於複者首直云屨人不言舄及經舄屨兩有/是言屨通及舄周公卽古人也故云古人言屨以通於)
(複也云今世言屨以通於襌者謂漢時為今世但漢時/名複下者為屨幷通得下襌之屨故云俗易語反與云)
(與者無正文鄭以意解之故云與以疑之也云舄屨有/絇有繶有純者飾也者言繶是牙底相接之縫綴絛於)
(其中言絇謂屨頭以絛為鼻純謂以絛為口緣經不云/純者文略也鄭司農云赤繶黃繶以赤黃之絲為下緣)
(者此卽牙底相接之縫也引士喪禮者證繶為下緣云/皆繶緇純者葛屨皮屨皆有繶也緇純純用緇則繶絇)
(亦用緇色也𤣥謂凡屨舄各象其裳之色者屨舄與裳/俱在下體其色同制舄屨與裳色同也引士冠禮者驗)
(屨同裳色云𤣥端黑屨者凡𤣥端有上士𤣥裳中士黃/裳下士雜裳今云黑屨者據𤣥裳為正也云靑絇繶純)
(者屨飾從繡次也云素積白屨者皮弁服素積以為裳/故白屨也云緇絇繶純者亦飾從繡次也云爵弁纁屨)
(黑絇繶純者鄭云尊祭服飾從繢次言是也者是屨從/裳色之義也云王吉服有九者則司服六冕與韋弁皮)
(弁冠弁是也云舄有三等者謂赤舄黑舄白舄也云赤/舄為上冕服之舄者此經先言赤舄是舄中之上是六)
(冕之舄也引詩者是韓侯之詩也𤣥衮者冕服皆𤣥上/纁下而畫以衮龍云赤舄者象纁裳故也引之者證諸)
(侯得與王同有三等之舄赤舄為上也云下有白舄黑/舄者白舄配韋弁皮弁黑舄配冠弁服案司服注韋弁)
(以韎韋為弁又以為衣裳則韋弁其裳以韎之赤色韋/為之今以白舄配之其色不與裳同者鄭志及聘禮注)
(韋弁服皆云以素為裳以無正文鄭自兩解不定故得/以白舄配之冠弁服則諸侯視朝之服是以燕禮記云)
(燕朝服鄭云諸侯與其羣臣日視朝之服也謂冠𤣥端/緇帶素韠白屨也白屨卽與皮弁素積白屨同今以黑)
(舄配之不與裳同色者朝服與𤣥端大同小異皆𤣥冠/緇布衣而裳有異耳若朝服則素裳白屨若𤣥端之裳)
(則玉藻云韠君朱大夫素士爵韋是韠從裳色則天子/諸侯朱裳大夫素裳皆不與裳同色者但天子諸侯舄)
(有三等𤣥端旣不得與祭服同赤舄若與韋弁皮弁同/白則黑舄無所施故從上士𤣥裳為正而黑舄也大夫)
(𤣥端素裳亦從𤣥裳黒屨矣云王后吉服六唯祭服有/舄者以王舄有三后舄不得過王故知后舄亦三等但)
(冕服有六其裳同故以一舄配之后翟三等連衣裳而/色各異故三翟三等之舄配之云𤣥舄為上褘衣之舄)
(也下有靑舄赤舄者𤣥舄配褘衣則靑舄配搖翟赤舄/配闕翟可知云鞠衣以下皆屨耳者六服三翟旣以三)
(舄配之且下文命夫命婦唯言屨不言舄故知鞠衣以/下皆屨也云句當為絇知者以此屨舄無取句之義案)
(士冠禮皆云絇故知當為絇云絇繶純者同色知者案/士冠禮三冠絇繶純各自同色故也云今云赤繶黃繶)
(靑絇雜互言之明舄屨衆多反覆以見之者以其男子/有三等屨舄婦人六等屨舄若具言其屨舄於文煩故)
(雜互見之明其衆多也云凡舄之飾如繢之次者無正/文此約皮弁白屨黑絇繶純白黑比方為繡次爵弁纁)
(屨黒鉤繶純黒與繶南北相對尊祭服故對方為繢次/也以此而言則知凡舄皆不與屨同而為繢次可知云)
(赤繶者王黑舄之飾者以其黑飾從繢之次赤是南方/火色與北方黒對方更無青屨取赤為繶知是王黒舄)
(之飾也云黃繶者王后𤣥舄之飾者以其天𤣥與地黃/相對為繢次故知是王后𤣥舄之飾也上公夫人得服)
(褘衣者亦得𤣥舄也云靑絇者王白舄之飾者亦以對/方飾之亦得與褖衣黑屨為飾但據舄尊者而言王亦)
(與諸侯白舄為飾也云言繶必有絇純言絇亦有繶純/三者相將者以士冠禮三冠各有絇繶純故知三者相)
(將但經互見故各偏舉其一耳云王及后之赤舄皆黑/飾后之靑舄白飾者以舄皆對方以繢次為飾故義然)
(也云凡屨之飾如繡次也者亦約士冠禮白屨黑絇繶/純之等而知也云黃屨白飾白屨黑飾黒屨靑飾者此)
(據婦人之屨鞠衣已下之屨故有黃屨黒屨也以屨從/繡次為飾故知義然也云絇謂之拘著於舄屨之頭以)
(為行戒者鄭注士冠亦云絇之言拘也以為行戒狀如/刀衣鼻在屨頭言拘取自拘持為行戒者謂使低目不)
(妄顧視也云其餘唯服冕衣翟著舄耳者服冕謂后以/下婦人也云素屨者非純吉有凶去飾者下經注散屨)
(與此素屨同是大祥時則大祥除衰杖後身服素縞麻/衣而著此素屨故云非純吉言去飾者經素屨不云繶)
(純故知去飾無絇繶純也云言葛屨明有用皮時者士/冠禮云夏葛屨冬皮屨此經云葛屨據夏而言若冬明)
(用皮故鄭云/有用皮時也)辨外内命夫命婦之命屨功屨散屨注命
夫之命屨纁屨命婦之命屨黃屨以下功屨次命屨於
孤卿大夫則白屨黑屨九嬪内子亦然世婦命婦以黑
屨為功屨女御士妻命屨而已士及士妻謂再命受服
者散屨亦謂去飾音義(㪚素但/反注同)疏(釋曰上明王及后等/尊者舄屨訖此明臣)
(妻及嬪已下之屨也言外内命夫案肆師職云禁外内/命男女之衰不中法者鄭彼注外命男六鄉以出也内)
(命男朝廷卿大夫士也其妻為外命女彼外内命男則/此外内命夫若然此外内命夫其妻為外命婦鄭雖不)
(注亦與彼同也内命婦自是九嬪以下也注釋曰云命/夫之命屨者以其經不云舄唯云屨大夫以上衣冠則)
(有命舄無命屨故知命屨中唯有屨而已士之命服爵/弁則纁屨故云命屨纁屨而已云命婦之命屨黄屨以)
(下者以其外命婦孤妻已下内命婦九嬪以下不得服/舄皆自鞠衣以下故云黃屨以下言以下者兼有卿大)
(夫妻及二十七世婦皆展衣白屨士妻與女御皆褖衣/黑屨故云以下以廣之云功屨次命屨於孤卿大夫則)
(白屨黑屨者案司服孤絺冕卿大夫𤣥冕皆以赤舄為/命舄以下仍有韋弁白屨冠弁黒屨故云次命屨命屨)
(據婦人而言其實孤卿大夫身則功屨次命舄也云九/嬪内子亦然者九嬪與孤妻内子旣以黃屨為命屨功)
(屨之中有襢衣白屨褖衣黑屨故云亦然云世婦以黑/屨為功屨者以其皆以襢衣白屨為命屨其功屨唯有)
(褖衣黑屨也云女御士妻命屨而已者以二者唯有褖/衣黒屨為命屨故云命屨而已云士及士妻謂再命受)
(服者案大宗伯云一命受職再命受服但公侯伯之士/一命子男之士不命及王之下士皆受職不受服王之)
(中士再命上士三命已上乃受服受服則幷得此屨故/云再命受服者也云散屨亦謂去飾者據臣言散卽上)
(之素皆是無飾互換而言故云謂去飾者也鄭志趙商/問司服王后之六服之制自不觧請圖之答曰大裘衮)
(衣鷩衣毳衣絺衣𤣥衣此六服皆纁裳赤舄韋弁衣以/韎皮弁衣以布此二弁皆素裳白舄冠弁服黑衣裳而)
(黑舄冠弁𤣥端褘衣𤣥舄首服副從王見先王揄翟靑/舄首服副從王見先公闕翟赤舄首服副從王見羣小)
(祀鞠衣黃屨首服編以告桑之服襢衣白屨首服編以/禮見王之服褖衣黑屨首服次以御於王之服后服六)
(翟三等三舄𤣥靑赤鞠衣以下三屨黃/白黑婦人質不殊裳屨舄皆同裳色也)凡四時之祭祀
以宜服之注祭祀而有素屨散屨者唯大祥時疏(釋曰/言以)
(宜服之者謂各以尊卑所宜之服服之注釋曰鄭知此/經四時祭祀含有素屨㪚屨者以此經四時祭祀總結)
(上文諸屨故知有此二屨也云唯大祥時者此據外内/命夫為王斬衰而言初死著菅屨卒哭與齊衰初死同)
(疏屨旣綀與大功初死同繩屨大祥與小功初死同吉/屨無絇吉屨無繶純是以上經注云非純吉故云唯大)
(祥時也但上經據卑/云散散與素一也)
夏采掌大喪以冕服復于大祖以乗車建綏復于四郊
注求之王平生常所有事之處乗車玉路於大廟以冕
服不出宫也四郊以綏出國門此行道也鄭司農云復
謂始死招魂復魄士喪禮曰士死于適室復者一人以
爵弁服升自東榮中屋北面招以衣曰臯某復三降衣
于前受用篋升自阼階以衣尸喪大記曰復男子稱名
婦人稱字唯哭先復言死而哭哭而復冀其復反故檀
弓曰復盡愛之道也望反諸幽求諸鬼神之道也北面
求諸幽之義也檀弓又曰君復於小寢大寢小祖大祖
庫門四郊喪大記又曰復者朝服君以卷夫人以屈狄
大夫以𤣥赬世婦以襢衣士以爵弁士妻以稅衣雜記
曰諸侯行而死於館則其復如於其國如於道則升其
乗車之左轂以其綏復大夫死於館則其復如於家死
於道則升其乗車之左轂以其綏復喪大記又曰為賔
則公館復私館不復夏采天子之官故以冕服復于大
祖以乗車建綏復于四郊天子之禮也大祖始祖廟也
故書綏為􁎜杜子春云當為綏􁎜非是也𤣥謂明堂位
曰凡四代之服器魯兼用之有虞氏之旂夏后氏之緌
則旌旂有是綏者當作緌字之誤也緌以旄牛尾為之
綴於橦上所謂注旄於干首者王祀四郊乗玉路建大
常今以之復去其旒異之於生亦因先王有徒緌者士
冠禮及玉藻冠緌之字故書亦多作綏者今禮家定作
蕤音義(乗繩證反注乗車皆同綏而誰反注下同依字/作緌誤作綏耳適丁歴反榮如字劉音營衣於)
(旣反復扶又反朝直遙反卷古本反屈音/闕赬勅貞反􁎜音維徐音遂橦直江反)疏(釋曰大喪/謂玉喪也)
(云以冕服復于大祖者謂初死屬纊絶氣之後卽以冕/服自袞冕以下六冕及爵弁皮弁之等復謂招魂復者)
(各依命數天子則十二人各服朝服而復於太祖之廟/當升自東霤北面履危西上云臯天子復如是者三乃)
(卷衣投於前有司以篋受之升自阼階入衣於尸復而/不蘇乃行死事也故云復於太祖也云以乗車建緌復)
(於四郊者以冕服不出宫旌旗之緌又是行道之物故/乗玉路之乗車建緌而復於四郊也必於太祖四郊者)
(欲死者復蘇故於平生有事之處皆復也注釋曰云求/之王平生常所有事之處者鄭欲廣解所復之處故云)
(平生以總之天子七廟此經直云大祖大祖則后稷廟/也餘六廟此不云復案祭僕云大喪復于小廟注云小)
(廟髙祖以下是親廟四也其五寢則隸僕復故隸僕職/云大喪復於小寢大寢注小寢高祖以下廟之寢也始)
(祖曰大寢唯二祧無復文者案祭法親廟四與大祖皆/月祭二祧享嘗乃止無月祭則不復也禮記檀弓云復)
(於小祖大祖庫門四郊周禮不言庫門者文不具云乗/車玉路者案巾車云玉路以祀祭天地於郊用玉路明)
(於四郊復乗玉路可知云于四郊者案小宗伯云兆五/帝於四郊平生在四郊郊事神之處故復之也云於太)
(廟以冕服不出宫也者鄭欲見於四郊不用冕服之意/也云四郊以緌出國門行道也者案巾車云一曰玉路)
(建太常十有二斿以祀故云以緌出國門此行道對在/廟用冕也鄭司農云復謂始死招魂復魄者精氣為魂)
(耳目聰明為魄人死魂氣上去故招之而復之於魄也/自士喪以下至私館不復引此諸文者先鄭意禮記諸)
(言復皆與此經復事同故皆引為證也云士死於適室/者適室則適寢也大夫士謂之寢天子諸侯謂之路寢)
(也云復者一人者命士不命之士皆一人若大夫以上/皆依命數也云以爵弁者凡復者皆用上服故用士助)
(祭之服云升自東榮者升屋從東榮而上天子諸侯言/東霤臯謂長聲而言又引喪大記復男子稱名婦人稱)
(字者男子稱名據大夫士若天子稱天子復諸侯稱某/甫臣不名君故也引喪大記云君以卷夫人以屈狄者)
(彼注云君以卷謂上公也夫人以屈狄謂子男夫人若/上公夫人用褘衣子男則用毳互見之者欲總五等諸)
(侯及夫人也云大夫以𤣥赬世婦以襢衣者赬赤也謂/纁裳則𤣥冕也世婦謂君之世婦不言命婦與姪姊亦)
(互見為義也𤣥謂引明堂位凡四代之服器魯兼用之/者鄭欲推出緌是有虞氏旌故也云有虞氏之旂夏后)
(氏之緌者彼注云有虞氏當言緌夏后氏當言旂云則/旌旂有是綏當作緌字之誤也者旌旂有是綏謂系邊)
(著妥此非字之體故破之云當作緌為系邊著委故云/字之誤也云綏以旄牛尾為之綴於撞上所謂注旄於)
(干首者爾雅云注旄於干首是也案鍾氏染鳥羽以為/王后之車飾亦為旌旗之緌則旌旗亦有鳥羽獨云旄)
(牛尾舉一邊而言其實兼有也云王祀四郊乗玉路建/大常者此巾車文云今以之復去其旒異之於生者生)
(時九旗有緌有旒今死去旒是異云先王者有虞氏也/徒空也有虞氏空緌未有在下旂旐故云徒緌也云士)
(冠禮及玉藻冠緌之字者欲見二冠緌之字與此旌旗/之緌字同也云故書亦多作緌者謂作系傍委也云今)
(禮家定作蕤者謂今說禮之家定作蕤謂為蕤賔之蕤/必定緌作蕤者蕤賔在午月一隂方生隂氣委蕤於下)
(故旌旗之緌/亦定作蕤也)
　周禮注疏卷八
　周禮注疏卷八考證
世婦掌祭祀賔客喪紀之事疏喪紀謂大喪朝廟設祖
　奠與大遣奠時○(臣紱/)按儀禮士喪下篇祖奠大遣
　奠俱無黍稷唯朔奠月半奠有之疏文未詳所据豈
　賈氏偶未檢耶
女御凡祭祀贊世婦注助其帥涖女宫疏助其帥涖女
　宫也○監本脫帥字今依注補之
内司服掌王后之六服注雜記曰夫人脫稅衣揄狄○
　脫乃復字之訛也毛本作服亦訛
　疏是以白虎通云周官祭天后夫人不與者以其婦
　人無外事○不監本訛作與今据原文改正
縫人衣翣柳之材注書曰分命和仲度西曰柳榖○(臣/)
　(紱/)按漢時今文尚書如此度宅二字古音相同並音
　鐸谷榖亦同音唯柳字互異其他異同者必多應有
　義長而可據者惜孔書旣行而伏生之本無傳也
染人掌染絲帛注石染當及盛暑熱潤始湛研之○(臣/)
　(照/)按疏引考工鍾氏以朱湛丹秫三月而熾之所謂
　朱者其卽石與宋王昭禹以為朱砂緣此注石字耳
　疏引禹貢曰以下者山谷也○此以釋羽􁆴夏狄句
　山谷上疑脫􁆴字
追師掌王后之首服注詩云追琢其璋○璋詩作章
屨人掌王及后之服屨疏在素屨下者欲見素屨亦用
　葛與皮故也○皮監本訛作布今依注言葛屨明有
　皮時及士冠禮改正
　又云其餘唯服冕衣翟著舄耳者服冕謂后以下婦
　人也○(臣宗楷/)按此兼釋服冕衣翟二事不應遺却
　衣翟一邊又所服與服之之人不相應疑服冕下脫
　謂孤卿大夫衣翟七字
辨外内命夫命婦之命屨疏以下仍有韋弁白屨冠弁
　黑屨○(臣麟昌/)按以服屨之倫次之則仍有下疑脫
　爵弁纁屨四字
　周禮注疏卷八考證
欽定四庫全書
　周禮注疏卷九
　　漢鄭氏注　唐陸德明音義　賈公彥疏
　地官司徒第二
惟王建國辨方正位體國經野設官分職以爲民極疏
(釋曰六官皆有此敘者欲見六官/所主雖異以爲民極是同故也)乃立地官司徒使帥
其屬而掌邦敎以佐王安擾邦國注敎所以親百姓訓
五品有虞氏五而周十有二焉擾亦安也言饒衍之疏
(釋曰此經所云爲立官之意六官亦同有此語唯地官/司徒與安擾之字不同欲見所主雖曰有殊佐王之事)
(是一故也注釋曰云敎所以親百姓者案尚書舜典云/帝曰契百姓不親五品不遜汝作司徒敬敷五敎在寛)
(彼舜欲使契布五敎親百姓遜五品是鄭君所取義也/但五敎據所施而言五品據人品列有五所從言之異)
(其義一也云有虞氏五而周十有二焉者有虞氏五卽/舜典所云敬敷五敎又文十八年云舜臣堯舉八元使)
(敷五敎于四方父義母慈兄友弟恭子孝是也而周十/有二者據司徒之職云一曰以祀禮敎敬以下是也案)
(成王周官云司徒敷五典擾兆民則周亦有五敎而云/至周十有二者鄭據此周禮之文言十二以對於虞其)
(實五中雖不含十二十二亦含有五云擾亦安也言饒/衍之者以言饒益衍長亦是安義以其民爲邦本不安)
(則散特須安而復安故云擾亦安也案天官敎典鄭注/擾爲馴者以其司徒主敎敎使馴順馴亦是安之義也)
敎官之屬大司徒卿一人小司徒中大夫二人鄉師下
大夫四人上士八人中士十有六人旅下士三十有二
人府六人史十有二人胥十有二人徒百有二十人注
師長也司徒掌六鄉鄉師分而治之二人者共三鄉之
事相左右也音義(鄉師音香下以意求之長丁/丈反後皆同左音佐右音又)疏(釋曰/上經)
(説立官之意此經説立官尊卑相副貳云敎官之屬者/自此以下至稾人總六十官皆是敎官之屬若然敎官)
(總目於下也云大司徒卿一人六命小司徒中大夫二/人四命鄉師下大夫四人與小司徒同四命分爲中下)
(上士八人三命中士十有六人再命旅下士三十有二/人一命自此已上皆得王命謂之王臣以卑佐尊尊少)
(卑多各與上一倍云府六人主藏文書史十有二人主/作文書胥十有二人爲什長徒百有二十人給徭役此)
(四者皆不得王命官長所自辟除者也注釋曰此鄉師/司徒之老謂之鄉師者謂佐司徒主六鄉亦與在下民)
(臣爲長故云師長也云司徒掌六鄉者案下云鄉老二/鄉則公一人已下是主六鄉之事云鄉師分而治之者)
(以其鄉師佐司徒主六鄉故言分而治之以鄉有六其/人有四故二人共三鄉云相左右者左右助也以其二)
(人共主三鄉不得各專/其鄉事故相助而已)
鄉老二鄉則公一人鄉大夫每鄉卿一人州長每州中
大夫一人黨正每黨下大夫一人族師每族上士一人
閭胥每閭中士一人比長五家下士一人注老尊稱也
王置六鄉則公有三人也三公者内與王論道中參六
官之事外與六鄉之敎其要爲民是以屬之鄉焉州黨
族閭比鄉之屬别正師胥皆長也正之言政也師之言
帥也胥有才知之稱載師職曰以官田牛田賞田牧田
任遠郊之地司勲職曰掌六鄉之賞地六鄉地在遠郊
之内則居四同鄭司農云百里内爲六鄉外爲六遂音
義(比毗志反徐扶二反注下同稱尺證/反下同爲于僞反帥所類反知音智)疏(釋曰鄉老者/謂三公案下)
(曲禮三公於諸侯曰天子之老此鄭注云老尊稱未必/是年老二鄉則公一人者在朝三公八命卽典命云三)
(公八命是也分陜而治則九命則大宗伯云九命作伯/是也鄉大夫每鄉卿一人者六鄉則卿六人各主一鄉)
(之事然總屬司徒非六官典兼鄉大夫知者以鄭注大/司馬云軍吏選於六官六鄉之吏爲之旣六官六鄉竝)
(言故知别置州長每州中大夫一人者每鄉有五州州/長以中大夫爲之亦四命黨正每黨下大夫一人者五)
(黨爲州黨正使下大夫爲之亦四命族師每族上士一/人者五族爲黨族師使上士一人爲之亦三命閭胥每)
(閭中士一人者四閭爲族巷門爲閭胥有才智之稱閭/胥使中士一人爲之亦再命比長五家下士一人者五)
(比爲閭比長使下士一人爲之亦一命特言五家者明/閭胥已上至鄉皆有家數故其職云五家爲比五比爲)
(閭四閭爲族五族爲黨五黨爲州五州爲鄉從少至多/故於此言五家爲本也注釋曰言老尊稱也者以其天)
(子所父事二老者同名故云老尊稱也云王置六鄉則/公有三人也者於周禮不見公之人數六鄉之數周禮)
(有其文此經云二鄉則公一人明知公有三人案成王/周官立太師太傅太保兹惟三公亦是公有三人之事)
(云三公者内與王論道者成王周官云兹惟三公論道/經邦考工記云坐而論道謂之王公鄭雖言天子諸侯)
(公中亦含三公是其内與王論道也云中參六官之事/者案書傳云天子三公一曰司徒公二曰司馬公三曰)
(司空公彼注云周禮天子六鄉與大宰司徒同職者則/謂之司徒公與宗伯司馬同職者則謂之司馬公與司)
(寇司空同職者則謂之司空公一公兼二卿舉下以爲/稱是其中參六官之事云外與六鄉之敎卽此經是也)
(云其要爲民是以屬之鄉焉者三公無正職是以三百/六十官之中不見三公之任唯此六鄉之内而言三公)
(故云屬之鄉焉不言三孤者以其佐公論道三公有事/之所亦有三孤故不言之云州黨族閭比鄉之屬别者)
(五者皆屬於鄉而名號有别也云正師胥皆長也者自/州已下至比長五官州比自稱長矣唯有黨正族師閭)
(胥不言長故鄭云正師胥皆長也云正之言政也者取/施政敎者先自正故也云師之言帥也者以其帥領百)
(家故言帥也云胥有才智之稱者此釋閭胥以其有才/智故爲中士以領一閭雖不稱長亦有長義引載師職)
(云賞田任遠郊之地又引司勲職言掌六鄉之賞地者/欲見賞地在六鄉之中同在遠郊之内云六鄉地在遠)
(郊之内則居四同者案司馬法王城百里爲遠郊於王/城四面則方二百里開方之二二如四故云居四同言)
(此者破賈馬六鄉之地在遠郊五十里内五十里外置/六遂鄭司農云百里内爲六鄉外爲六遂者司徒掌六)
(鄉在百里内上已釋訖百里外爲六遂以其遂人掌六/遂案遂人職云掌邦之野郊外曰野故知百里外爲六)
(遂/)
封人中士四人下士八人府二人史四人胥六人徒六
十人注聚土曰封謂壝堳埒及小封疆也音義(堳音眉/埒音劣)
(疆居/良反)疏(釋曰封人在此者以其掌設王之社壝及畿封/又大司徒設社稷壝相左右故在地官而爲職)
(首也胥徒多者以/其畿封事廣故也)
鼓人中士六人府二人史二人徒二十人疏(釋曰鼓人/在此者以)
(其主敎六鼓四金以/是敎官故在此也)
舞師下士二人胥四人舞徒四十人注舞徒給繇役能
舞者以爲之音義(繇音/遙)疏(釋曰舞師在此者以其主敎/野人之舞亦是敎官之類故)
(也若然樂師亦敎舞不在此者彼敎國子學樂必須合/於禮故入春官也注釋曰餘官直言徒此官徒言舞者)
(徒是給繇役之人今兼云舞卽/徒中使能舞者以充徒數也)
牧人下士六人府一人史二人徒六十人注牧人養牲
於野田者詩云爾牧來思何蓑何笠或負其餱三十維
物爾牲則具音義(牧牧養之牧徐音目何胡可反又音/河下同蓑素禾反笠音立餱音侯乾)
(食/)疏(釋曰牧人在此者以其掌牧六牲以供祭祀亦是/地事故也注釋曰鄭云養牲於野田者對充人養)
(牲於國中又引詩曰者謂無羊詩美宣王之事也爾宣/王牧人來之時荷揭蓑之與笠蓑所以禦雨笠所以禦)
(暑或負其餱糧也三十唯物物色也異毛色者三十/爾宣王牲則備矣引之者以證牧人牧六牲之事也)
牛人中士二人下士四人府二人史四人胥二十人徒
二百人注主牧公家之牛者詩云誰謂爾無牛九十其
􁈨􁈨耆九十其餘多矣音義(􁈨而純反一音而專/反黃牛黑脣曰􁈨)疏(釋/曰)
(主牧公家之牛者亦是地事又鄭下注云牛能任載地/之類故在此也詩云者亦無羊詩言誰謂爾宣王無牛)
(九十其犉黃牛黑脣曰犉云犉者九十其餘/多矣者證經牛多故徒有二百人牧之也)
充人下士二人史二人胥四人徒四十人注充猶肥也
養繫牲而肥之疏(釋曰祭祀之牲本以諸牲堪入祭祀/者送付牧人至祭前三月選入充人)
(芻之使之肥充故其職云祀五帝則繫/于牢芻之三月故與牧人連類在此也)
載師上士二人中士四人府二人史四人胥六人徒六
十人注載之言事也事民而税之禹貢曰冀州旣載載
師者閭師縣師遺人均人官之長疏(釋曰案其職云掌/任土之法以物地)
(事皆是土地之事故在此注釋曰鄭知事民而税之者/案其職上云任土之法下云近郊什一之等是其任民)
(而税之者也云禹貢曰冀州旣載引之者彼是禹治洪/水訖事而税之引之證此事民之類也云載師者閭師)
(縣師遺人均人官之長者以其閭師縣師徵斂之官所/斂之賦有入遺人者均人主掌地守地職皆與載師事)
(通故載師/與之爲長)
閭師中士二人史二人徒二十人注主徵六鄉賦貢之
税者鄉官有州黨族閭比正言閭者徵民之税宜督其
親民者凡其賦貢入大府穀入倉人疏(注釋曰主徵六/鄉賦貢之税者)
(案其職云任農以耕事貢九穀任圃以樹事貢草木六/鄉之内有二十五家爲閭今以閭爲名故知閭師主徵)
(六鄉賦貢者也云鄉官有州黨族閭比正言閭者徵民/之税宜督其親民者鄉官有五者之名正取二十五家)
(爲閭以爲徵斂之官號者徵民之税恐不能細悉其民/故以近民之官爲號云凡其賦貢者此貢非是大宰九)
(貢正是九職之貢卽其職云任農以耕事貢九穀之類/是也此云賦謂大宰九賦之内則國中四郊二者是也)
(故其職云掌國中及四郊之人民六畜之數又云凡無/職者出夫布是其九職之内故云凡其賦貢入大府故)
(大府職云掌九賦九貢九功之貳以受其貨賄之入焉/云穀入倉人者案倉人云掌粟入之藏故知穀入倉人)
(也/)
縣師上士二人中士四人府二人史四人胥八人徒八
十人注主天下土地人民已下之數徵野賦貢也名曰
縣師者自六鄉以至邦國縣居中焉鄭司農云四百里
曰縣疏(注釋曰主天下土地人民已下之數者案其職/云掌邦國都鄙稍甸郊里之地域辨其夫家六)
(畜車輦是其主天下土地人民已下之數人民之外仍/有六畜車輦故言已下云徵野貢賦也者案其職云以)
(歳時徵野之賦貢郊外曰野以其二百里外至邦國以/其地廣縣師徵之旅師斂之徵斂别官百里之内六鄉)
(之中閭師徵之閭師斂之以其地狹徵斂同官云名曰/縣師者自六鄉以至邦國縣居中焉者自百里以至邦)
(國分爲五等二百里曰甸三百里曰稍四百曰縣五百/曰都畿外邦國是其縣居中焉以其徵外内之賦舉中)
(爲名鄭雖言自六鄉六鄉仍舊郊内據六鄉已外而言/鄭司農云四百里曰縣者據載師職小都任縣地在四)
(百里中故云四百里曰縣此縣師與閭師竝/在此者以其徵斂地税故與載師連類在此)
遺人中士二人下士四人府二人史四人胥四人徒四
十人注鄭司農云遺讀如詩曰棄予如遺之遺𤣥謂以
物有所饋遺音義(遺維季反注饋/遺同司農音維)疏(釋曰在此者案其/職云掌邦之委積)
(以待施惠故與徴斂之官連類在此注釋曰先鄭云遺/讀如詩曰棄予如遺之遺者此小雅谷風詩彼謂朋友)
(道絶相棄如遺忘物𤣥謂以物有所饋遺者此/是將物與人非是遺忘之事故不從先鄭也)
均人中士二人下士四人府二人史四人胥四人徒四
十人注均猶平也主平土地之力政者疏(釋曰均人在/此者案其職)
(云掌均地政均地守均地職皆是土地之事故在此注/釋曰知平土地之力政者案其職均地職已下更有均)
(人民牛馬車輦之力政/是其平土地力政者也)
師氏中大夫一人上士二人府二人史二人胥十有二
人徒百有二十人注師敎人以道者之稱也保氏司諫
司救官之長鄭司農云詩云楀維師氏音義(楀俱/禹反)疏(釋/曰)
(師氏在此者以其主敎與地官掌十二敎同故亦在此/以其敎國子有道藝故使中大夫尊官爲之也其徒百)
(有二十人者以其國子人衆使役處衆故其徒多矣注/釋曰案其職云以三德敎國子一曰至德以爲道本是)
(其敎人以道者之稱也云保氏司諫司救官之長者以/其保氏佐師氏敎國子以其司諫諫萬民司救救萬民)
(皆是敎之義故師氏與爲長鄭司農云詩云楀惟師氏/者此詩小雅刺幽王之詩其臣氏曰楀者惟作師氏之)
(官引之者證與/此師氏同也)
保氏下大夫一人中士二人府二人史二人胥六人徒
六十人注保安也以道安人者也書敘曰周公爲師召
公爲保相成王爲左右聖賢兼此官也音義(召上照反/相息亮反)
疏(釋曰保氏在此者以其佐師氏敎國子亦是敎官故/在此旣與師氏同敎國子官與府史别者以其敎國)
(子雖同館舍别所故置官有異注釋曰云以道安人者/也者人則是國子也案其職云掌敎國子以道人有道)
(則安故云以道安人者也此師氏保氏皆稱氏者案鄭/下注云官有世功則以官族此二官父祖以來皆以道)
(敎國子世爲師氏保氏之官則賜之以氏曰師氏保氏/自此以下官稱氏者皆此類也云書敘曰周公爲師召)
(公爲保相成王爲左右者此是尚書君奭篇敘云聖賢/兼此官也者召公爲賢周公爲聖此二人爲三公分陜)
(以其周公聖下兼此師氏官召公爲賢下兼此保氏官/故云聖賢兼此官此鄭君之意謂三公之號無師保之)
(名兼此二官得師保之稱鄭志趙商問案成王周官立/太師太傅太保兹惟三公卽三公之號自有師保之名)
(成王周官是周公攝政三年事此周禮是周公攝政六/年時則三公自名師保起之在前何也鄭荅曰周公左)
(召公右兼師保初時然矣若如此解周公兼師在成王/周官前故成王周官稱三公爲太師太傅太保若然太)
(傅者畢公爲之兼世子之官故稱太傅是以文王世子/云太傅在前少傅在後若孔君之義三公之號自名師)
(保不由兼/師氏保氏)
司諫中士二人史二人徒二十人注諫猶正也以道正
人行音義(行下/孟反)疏(釋曰司諫在此者案其職云掌糾萬/民之德勸之朋友正其行而强之道)
(藝此官則主諫萬民亦是敎之義此官徒二十人無胥/者以得徒則了不假長帥故無胥也上下文有徒無胥)
(者皆此類注釋曰鄭訓諌爲正言以道正/人行者案其職云正其行故鄭就而解之)
司救中士二人史二人徒二十人注救猶禁也以禮防
禁人之過者也疏(釋曰案其職云掌萬民之衺惡過失/而誅讓之以禮防禁而救之是其以)
(禮防禁人之過者亦/是敎之類故在此)
調人下士二人史二人徒十人注調猶和合也疏(釋曰/言調)
(人者鄭云調猶和合也人相殺傷共其難者此調人和/合之在此者會赦之後設敎使之相避是敎官之類故)
(在/此)
媒氏下士二人史二人徒十人注媒之言謀也謀合異
類使和成者今齊人名麴􁎝曰媒音義(媒劉音梅麴起/六反􁎝魚列反)
(又五結反/徐去穢反)疏(釋曰媒氏在此者集名云配儷男女取地/道生息故在此也注釋曰言謀合異類使)
(和成者異類謂别姓三十之男二十之女和合使成婚/姻云今齊人名麴􁎝曰媒麴􁎝和合得成酒醴名之曰)
(媒言此者欲見謀合/異姓得名爲媒之意)
司市下大夫二人上士四人中士八人下士十有六人
府四人史八人胥十有二人徒百有二十人注司市市
官之長疏(釋曰案其職云掌市之治敎政刑量度禁令/以其事治敎卽敎官之類又市以聚人猶地)
(之容衆故在此以其市官之長經紀事大故使下大夫/尊官爲之也屬官及胥徒又衆也注釋曰市官謂質人)
(已下至泉府司/市與之爲長也)
質人中士二人下士四人府二人史四人胥二人徒二
十人注質平也主平定物賈者音義(賈音嫁下物賈/及賈八人同)疏
(釋曰在此者案其職云掌成市之貨賄人民牛馬鄭彼/注成平也此注質平也主平定物賈者故亦與司市連)
(類在/此)
廛人中士二人下士四人府二人史四人胥二人徒二
十人注故書廛爲壇杜子春讀壇爲廛説云市中空地
𤣥謂廛民居區域之稱音義(廛直連反/徐長戰反)疏(釋曰在此者/案其職云掌)
(斂市之絘布總布質布罰布廛布五種之泉入于泉府/故與司市連類在此也注釋曰子春讀壇爲廛不從故)
(書於義是也又説云市中空地以解廛則於義非也故/後鄭不從𤣥謂廛民居區域之稱者見遂人云夫一廛)
(田百畝及載師廛里任國中之地皆是民之所居區域/又其職有廛布謂貨賄停儲邸舍之税卽市屋舍名之)
(爲廛不得爲/市中空地)
胥師二十肆則一人皆二史賈師二十肆則一人皆二
史司虣十肆則一人司稽五肆則一人胥二肆則一人
肆長每肆則一人注自胥師以及司稽皆司市所自辟
除也胥及肆長市中給繇役者胥師領羣胥賈師定物
賈司虣禁暴亂司稽察留連不時去者音義(賈音古辟/必亦反徐)
(方厯/反)疏(釋曰自胥師至司稽皆是府史之類非是命士/已上其職云平其貨賄胥者有才智之稱師長)
(也肆謂行列胥師二十肆則一人皆有二史副之助作/文書賈師知物價者其職云凡國之賣儥各帥其屬而)
(嗣掌其月亦二十肆則一人亦二史副之司虣司猶主/也主在市虣亂十肆則一人司稽司主也主在市稽留)
(之人不時去者五肆則一人胥二肆則一人者此謂市/中給繇役少有才智者屬胥師肆長謂行頭每肆則一)
(人亦是市中給繇役者注釋曰知胥師及司稽皆司市/所自辟除者以其胥師越賈師等領羣胥則知胥師等)
(竝非官賈師與胥師同二十肆則一人二史賈師非官/明胥師亦非官也故知皆司市所自辟除也又知胥及)
(肆長是給繇役者以其司稽已上是府史之類明此二/者與胥徒同是給繇役者也又知胥師領羣胥者以其)
(同名爲胥二肆則一人其數衆多/明有所屬故知胥爲胥師所領也)
泉府上士四人中士八人下士十有六人府四人史八
人賈八人徒八十人注鄭司農云故書泉或作錢疏(釋/曰)
(在此者案其職云掌以市之征布故與司市連類在/此注釋曰泉與錢今古異名故後鄭引之得通一義)
司門下大夫二人上士四人中士八人下士十有六人
府二人史四人胥四人徒四十人每門下士二人府一
人史二人徒四人注司門若今城門校尉主王城十二
門音義(校胡/孝反)疏(釋曰司門在此者案其職云正其貨賄/凡物犯禁者舉之以其掌貨賄與司市)
(相連故亦在此注釋曰案經有每門下士二人據在門/開閉者此司門鄭云若今城門校尉則是都司總監十)
(二門官故舉漢法況之知王城有十二門者案匠人云/營國九里旁三門四面各三門是有十二門鄭注云十)
(二門以通十二子十/二子則十二辰也)
司關上士二人中士四人府二人史四人胥八人徒八
十人每關下士二人府一人史二人徒四人注關界上
之門疏(釋曰在此者案其職云掌國貨之節以聯門市/故與司市連類在此此司關亦是總檢校十二)
(關所司在國内下云每關下士二人者自在關門開閉/注釋曰王畿千里王城在中面有五百里界首面置三)
(關則亦十二關故/云關界上門也)
掌節上士二人中士四人府二人史四人胥二人徒二
十人注節猶信也行者所執之信疏(釋曰案其職云掌/守邦節辨其用在)
(此者以其節連於門市故亦連類在此注釋曰案其職/云邦國之使節山國虎節凡節者皆行道所用無節者)
(不達有節乃得行故/云行者所執之信)
遂人中大夫二人遂師下大夫四人上士八人中士十
有六人旅下士三十有二人府四人史十有二人胥十
有二人徒百有二十人注遂人主六遂若司徒之於六
鄉也六遂之地自遠郊以達于畿中有公邑家邑小都
大都焉鄭司農云遂謂王國百里外疏(釋曰遂人主六/遂如司徒主六)
(鄉但官校卑一等司徒六命卿一人小司徒中大夫二/人鄉師下大夫四人此遂人中大夫二人當小司徒處)
(遂師下大夫四人當鄉師處但無六命卿一人以其六/鄉爲正六遂爲副故尊卑不同以主事相似故上士已)
(下其數與司徒同自此已下至旅師皆是地事故在此/注釋曰鄭知遂人主六遂若司徒之於六鄉者旣名遂)
(人下文承以遂大夫遂官之等似若大司徒下卽有鄉/大夫鄉官之等故知遂人主六遂若司徒之於六鄉也)
(云六遂之地自逺郊以達于畿者案其職云遂人掌邦/之野下文以達于畿是其義也云中有公邑家邑小都)
(大都焉但六遂之地只在二百里内亦有公邑故載師/職云公邑之田任甸地其公邑自二百里以出至五百)
(里皆有焉家邑大夫采地在稍地三百里小都卿之采/地在縣地四百里大都三公王子弟在畺地五百里故)
(載師職云家邑任稍地小都任縣地大都任畺地遂人/雖專六遂以其言掌野郊外曰野大總之言以言達于)
(畿故知兼掌此等焉鄭司農云遂謂王國/百里外者以其在二百里中故知百里外)
遂大夫毎遂中大夫一人縣正每縣下大夫一人鄙師
每鄙上士一人酇長每酇中士一人里宰每里下士一
人鄰長五家則一人注縣鄙酇里鄰遂之屬别也音義
(酇作/管反)疏(釋曰此遂大夫於六遂各主一遂似鄉大夫各/主一鄉但遂大夫已下其官皆卑於鄉官命數)
(皆減一等是以遂大夫每遂中大夫一人不使卿爲之/差次至鄰長五家則一人者是不命之士爲之其鄉内)
(比長亦五家一人彼使下士爲之注釋曰以其鄰長已/上至縣正皆屬於遂大夫故言遂之屬别與上文州黨)
(族閭比鄉之/屬别相似)
旅師中士四人下士八人府二人史四人胥八人徒八
十人注主斂縣師所徵野之賦穀者也旅猶處也六遂
之官里宰之師也正用里宰者亦斂民之税宜督其親
民疏(釋曰六鄉之内所有賦税閭師徵之閭師斂之此/二百里以外至五百里其地廣故縣師徵之旅師)
(斂之徵斂别官故官屬與胥徒多也注釋曰案其職云/掌聚野之耡粟屋粟間粟言野故知主斂縣師所徵野)
(之賦穀者也云旅猶處也六遂之官里宰之師也者里/訓爲居旅者衆也衆之所處卽與里義同故鄭云里宰)
(之師也遂官之内縣鄙已下正用里宰爲徵斂之官名/者亦是斂民之税宜督其親民似若六鄉之中取閭名)
(爲徵斂之官故鄭/云亦謂亦閭師也)
稍人下士四人史二人徒十有二人注主爲縣師令都
鄙丘甸之政也距王城三百里曰稍家邑小都大都自
稍以出焉音義(爲于僞反甸繩/正反又如字)疏(釋曰其官在此者其/職云掌令丘乘之政)
(令言卽乘卽三等采地也故與旅師遂人等連類在此/注釋曰云主爲縣師令都鄙丘甸之政也者案其職云)
(若有會同師田行役之事則以縣師之法故云主爲縣/師令都鄙丘甸之政也云距王城三百里曰稍者案載)
(師家邑任稍地在三百里内故知三百里曰稍云家邑/小都大都自稍以出焉者以其家邑在三百里小都在)
(四百里大都在五百里從三/百里向外故言自稍以出)
委人中士二人下士四人府二人史四人徒四十人注
主斂甸稍芻薪之賦以共委積者也音義(委烏僞/反注同)疏(注/釋)
(曰案其職云掌斂野之賦斂薪芻凡疏材木材凡畜聚/之物故鄭云主斂甸稍薪芻之賦共與遺人在道以供)
(賓客故云以供委積者也/亦與徵斂之官連類在此)
土均上士二人中士四人下士八人府二人史四人胥
四人徒四十人注均猶平也主平土地之政令者也疏
(釋曰土均在此者案其職云掌平土地之政均地守均/地事均地貢竝是徵斂土地之事故在此宜也注釋曰)
(案其職云掌平土地以均地守故云/均猶平也是主平土地之政令也)
草人下士四人史二人徒十有二人注草除草疏(釋曰/在此)
(者案其職云掌土化之法以物地相其宜而爲之種又/云凡糞種騂剛用牛之等皆是土地之事故在此宜也)
(注釋曰案其職唯有糞種之文無殺草之事鄭云草除/草者但糞種者殺草然後種之職雖不言殺草名爲草)
(人明知除草故/鄭云除草也)
稻人上士二人中士四人下士八人府二人史四人胥
十人徒百人疏(釋曰在此者案其職云掌稼下地又云/澤草所生種之芒種是土地之事故在)
(此胥徒多者以其/并遣營種稻田)
土訓中士二人下士四人史二人徒八人注鄭司農云
訓讀爲馴謂以遠方土地所生異物告道王也爾雅云
訓道也𤣥謂能訓説土地善惡之勢音義(訓如字司農/音馴馴似遵)
(反劉音訓徐餘/倫反道音導)疏(釋曰在此者案其職云掌道地圖以/詔地事亦是土地之事故在此注釋)
(曰司農云訓讀爲馴又引爾雅訓道也𤣥謂能訓説土/地善惡之勢不從先鄭者案其職云道地圖道地慝道)
(自是道説不得更訓以爲道/故後鄭以爲訓説土地善惡)
誦訓中士二人下士四人史二人徒八人注能訓説四
方所誦習及人所作爲久時事疏(釋曰在此者案其職/云掌道方志以詔觀)
(事以知地俗亦是土地之事故在此注釋曰知能訓説/四方所誦習事者其職云掌道方志謂所識四方久遠)
(之事是其能訓説四方所誦習者也云及人所作爲久/時事者案其職云以知地俗鄭注云博事也謂博知古)
(事是其人所作/爲久時事者也)
山虞每大山中士四人下士八人府二人史四人胥八
人徒八十人中山下士六人史二人胥六人徒六十人
小山下士二人史一人徒二十人注虞度也度知山之
大小及所生者音義(度徒洛/反下同)疏(釋曰山虞在此者案其/職云掌山林之政令物)
(爲之厲而爲之守禁山林亦是土地之事在此宜也注/釋曰言度知山之大小者但山之大小里數雖曰無文)
(據當時量度知其大小然後設官分職使掌之經文有/中山鄭唯言大小者畧言之耳云及所生者山中所出)
(金玉錫石禽獸草/木或有或無是也)
林衡每大林麓下士十有二人史四人胥十有二人徒
百有二十人中林麓如中山之虞小林麓如小山之虞
注衡平也平林麓之大小及所生者竹木生平地曰林
山足曰麓音義(麓本亦作/㯟音鹿)疏(釋曰云大林麓下士十有/二人者案上山虞中士四)
(人下士八人相併亦十二人但山虞尊使中士爲官首/下士爲之佐此林衡卑故下士自爲官首胥徒多於山)
(虞者以其林麓在平地盜竊林木者多故須廵行者衆/以是胥徒特多也中林麓如中山之虞小林麓如小山)
(之虞胥徒不多者以其大林麓據特大者故胥徒特多/中小已下自如尋常法故如山虞自此已下至澤虞皆)
(是地事故在地官注釋曰云衡平也平林麓之大小者/經有中林麓鄭不言者亦畧言也云竹木生平地曰林)
(者對山中之林自是山虞掌此别言林衡故知竹木生/平地者云山足曰麓者爾雅文山足亦有林木與山虞)
(别/官)
川衡每大川下士十有二人史四人胥十有二人徒百
有二十人中川下士六人史二人胥六人徒六十人小
川下士二人史一人徒二十人注川流水也禹貢曰九
川滌源音義(滌徒/歴反)疏(釋曰川衡者平知川之遠近寛狹/及物之所出官及胥徒多者以其)
(川路長遠廵行勞役故也中川小川之等自若常法故/差少注釋曰言川流水也者對澤爲停水又引禹貢九)
(川滌源者爲禹治洪水已訖九州之川已/滌除泉源無壅塞矣引之者證川是流水)
澤虞每大澤大藪中士四人下士八人府二人史四人
胥八人徒八十人中澤中藪如中川之衡小澤小藪如
小川之衡注澤水所鍾也水希曰藪禹貢曰九澤旣陂
爾雅有八藪音義(藪素口反/陂彼宜反)疏(釋曰虞亦度也度知澤/之大小及物之所出用)
(中士尊於川衡者以其澤之所出物衆多胥徒少者以/其廵行處近故也中澤小澤已下皆如川衡者自是常)
(法注釋曰澤水所鍾者鍾聚也謂聚水於其中更無所/注入案周語靈太子晉云山土之聚澤水之鍾纂要亦)
(云水所鍾曰澤故知澤水所鍾也云水希曰藪者希乾/也案鄭詩云叔在藪火列具舉舉藪中田獵明知無水)
(又案爾雅藪在釋地之篇不入釋水故知水希曰藪以/其藪與澤也有水無水爲異故於經别立官掌之案職)
(方澤藪曰具區之類及毛傳云藪澤皆同爲一者以其/有水則爲澤無水則爲藪元是一物故同解之引禹貢)
(曰九澤旣陂者亦謂禹治洪水旣訖九州之澤旣已陂/障無決溢矣引爾雅有八藪者禹貢九澤通畿内一州)
(則有九爾雅云八藪除畿内一州而言引此二文者證/藪澤有異案爾雅釋有十者以其周秦同在雍州秦有)
(楊紆周有焦䕶一州有二故十又爾雅秦有/楊陓職方冀州有楊紆蓋異所而同名也)
迹人中士四人下士八人史二人徒四十人注迹之言
跡知禽獸處疏(注釋曰案其職云掌邦田/之政亦是地事故在此)
卝人中士二人下士四人府二人史二人胥四人徒四
十人注卝之言礦也金玉未成器曰礦音義(卝徐音礦/虢猛反劉)
(侯猛反礦/虢猛反)疏(注釋曰經所云卝是總角之卝字此官取/金玉於卝字無所用故轉從石邊廣以其)
(金玉出於石左形右聲從礦字也云金玉未成器曰礦/以其此官不造器物直取金錫玉石以供冬官百工故)
(言金玉未成器曰礦金玉/之等出於地故在此也)
角人下士二人府一人徒八人疏(釋曰案其職云掌以/時徵齒角凡骨物於)
(山澤之農以其是徵/斂之官故亦在此)
羽人下士二人府一人徒八人疏(釋曰案其職云掌以/時徵羽翮之政于山)
(澤之農亦是徵/斂之官故在此)
掌葛下士二人府一人史一人胥二人徒二十人疏(釋/曰)
(案其職云掌以時徵絺綌之材/于山農亦是徵斂之事故在此)
掌染草下士二人府一人史二人徒八人注染草藍蒨
象斗之屬音義(蒨千見反象本/或作橡音同)疏(注釋曰案其職云掌/以春秋斂染草之物)
(亦徵斂之官故在此藍以染青蒨以染赤象斗染黑案/其職注云染草茅蒐橐蘆豕首紫茢之屬二注不同者)
(染草旣多言不可/盡故互見畧言耳)
掌炭下士二人史二人徒二十人疏(釋曰案其職掌灰/物炭物之徵令以)
(時入之以其徵斂/之官故亦在此)
掌荼下士二人府一人史一人徒二十人注荼茅莠音
義(荼音徒徐音餘莠劉/音酉毛詩注作秀)疏(注釋曰案其職云掌以時聚/荼以共喪事徵野疏材以其)
(徵斂之官/故亦在此)
掌蜃下士二人府一人史一人徒八人注蜃大蛤月令
孟冬雉入大水爲蜃音義(蜃上忍反/蛤古答反)疏(注釋曰案其職/云掌斂互物蜃)
(物以共闉壙之蜃亦徵斂之官故在此言蜃大蛤者對/雀入大水化爲蛤者爲小蛤引月令雉入大水爲蜃者)
(案國語大/水淮也)
囿人中士四人下士八人府二人胥八人徒八十人注
囿今之苑音義(囿音/又)疏(釋曰案其職云掌囿斿之獸禁/囿是地之用故在此注釋曰此)
(據漢法以況古古謂/之囿漢家謂之苑)
場人每場下士二人府一人史一人徒二十人注場築
地爲墠季秋除圃中爲之詩云九月築場圃十月納禾
稼音義(墠音善圃音/補又音布)疏(釋曰言每場者以其九穀别場/故言每以殊之場亦地之用故)
(在此注釋曰除地曰墠築堅始得爲場故云場築地爲/墠也云季秋除圃中爲之者以其春夏爲圃以種菜蔬)
(至季秋始爲場引詩曰九月築場圃十月納/禾稼者此七月詩引之證圃中爲場之意)
廩人下大夫二人上士四人中士八人下士十有六人
府八人史十有六人胥三十人徒三百人注盛米曰廩
廩人舍人倉人司祿官之長音義(廩力甚反倉/也盛音成)疏(釋曰/此官)
(使下大夫爲官首徒三百人又多者以其米廩事重出/納又多故也故其職云掌九穀之數以其米穀地之所)
(長成故在此注釋曰藏米曰廩者對下倉人藏穀曰倉/云廩人舍人倉人司祿官之長者以其舍人已下同掌)
(米穀之事皆以士爲之故/廩人下大夫與之爲長)
舍人上士二人中士四人府二人史四人胥四人徒四
十人注舍猶宫也主平宫中用穀者也疏(釋曰在此者/案其職云掌)
(平宫中之政分其財守以法掌其出入謂平宫中米穀/多少故與廩人倉人連類在此注釋曰鄭訓舍爲宫者)
(案其職云掌平宫中之政故/就職内主平宫中用穀解之)
倉人中士四人下士八人府二人史四人胥四人徒四
十人疏(釋曰倉人在此者案其職云掌粟/之藏如廩人米粟地之所成故也)
司祿中士四人下士八人府二人史四人徒四十人注
主班祿疏(注釋曰在此者其職旣闕未知所掌云何但/班祿者用粟與之司祿職次倉人明是班多)
(少之官故鄭云主班祿/故與倉人連類在此)
司稼下士八人史四人徒四十人注種穀曰稼如嫁女
以有所生疏(注釋曰云種穀曰稼者對收斂曰穡也在/此者其職云廵野觀稼出斂法亦是徵斂)
(地事故連/類在此)
舂人奄二人女舂抭二人奚五人注女舂抭女奴能舂
與抭者抭抒臼也詩云或舂或抭音義(奄於檢反劉於/驗反抭音由又)
(音揄或羊笑/反抒時女反)疏(釋曰有奄者以其與女奴同處故也在/此者與倉人廩人饎人連事故亦連類)
(在此其職云掌祭祀賓客牢禮之米所共多矣而舂人/少者蓋舉其能者亦應兼有别奚於其中矣注釋曰引)
(詩或舂或抭者彼生民詩/引之者證舂抭之事也)
饎人奄二人女饎八人奚四十人注鄭司農云饎人主
炊官也特牲饋食禮曰主婦視饎爨故書饎作􁇎音義
(饎尺志反注􁇎/同爨七亂反)疏(釋曰在此者其職云凡祭祀共盛共/王及后之六食凡賓客共其簠簋不)
(在天官而在此者以其因舂/人又因地道之成故在此)
稾人奄八人女稾每奄二人奚五人注鄭司農云稾讀
爲犒師之犒主冗食者故謂之犒音義(稾注音犒同苦/報反冗如勇反)
疏(釋曰案其職云掌共外内朝冗食者之食所共處多/故有奄八人又女稾每奄二人奚五人也注釋曰案)
(左傳春秋僖三十三年秦人將襲鄭鄭商人弦高將市/於周遇之以乘韋先牛十二頭犒秦師遂詐之云鄭使)
(我犒勞軍師引之者以在朝之人不得歸家亦枯稿/以須犒勞之故名其官爲犒人亦同廩人連類在此)
　
　
　
　
　
　
　
　
　
　
　
　
　周禮注疏卷九
　周禮注疏卷九考證
乃立地官司徒疏其實五中雖不含十二十二亦含有
　五○監本脱十二兩字詳繹文義則虞有五敎周司
　徒職有十二當疊用之乃明
鄉老注司勲職曰掌六鄉之賞地○掌監本訛作賞今
　据原文改正
牛人注九十其􁈨○釋文淳作􁈨亦可爲司裘注中􁆷
　字之證
載師注冀州旣載○(臣照/)按此康成讀禹貢異於孔傳
　之解者
閭師疏恐不能細悉其民○悉一本作委
媒氏疏媒氏在此者集名云○集名未詳何書疑釋字
　之訛
遂大夫里宰每里下士一人○一人石經作二人訛
林衡胥十有二人○二字監本訛一今据石經及各本
　改正
澤虞疏案周語靈太子晉云○周語靈太子監本訛作
　周語虞太子今据下文是周靈王太子晉之言改正
倉人疏倉人在此者○監本脱在此者三字
　
　
　
　
　
　
　
　
　
　
　
　
　周禮注疏卷九考證
欽定四庫全書
　周禮注疏卷十
　　漢鄭氏注　唐陸德明音義　賈公彦疏
大司徒之職掌建邦之土地之圖與其人民之數以佐
王安擾邦國注土地之圖若今司空郡國輿地圖疏(釋/曰)
(司徒既欲佐王安擾邦國故先須知土地之圖人民之/數注釋曰案漢蕭何收秦圖籍以知天下阨塞廣遠至)
(後漢乃有司空郡國輿地圖輿者車輿其前牙曲地形/不可正方故云輿地圖案職方亦云掌天下之圖注直)
(云如今司空輿地圖不云郡國者彼以司馬主九畿并/夷狄而言故不得云郡國此經云主人民之數則唯據)
(九州之中郡國在九州/之内故此注云郡國也)以天下土地之圖周知九州之
地域廣輪之數辨其山林川澤丘陵墳衍原隰之名物
注周猶徧也九州揚荆豫青兗雍幽冀并也輪從也積
石曰山竹木曰林注瀆曰川水鍾曰澤土高曰丘大阜
曰陵水崖曰墳下平曰衍高平曰原下溼曰隰名物者
十等之名與所生之物音義(廣古曠反墳扶云反原本/又作邍徧音遍雍於用反)
(從子/容反)疏(釋曰上經云土地圖為人民之數而言之此經/云土地圖據十等土地而說也故云周知九州)
(之地域廣輪之數馬融云東西為廣南北為輪案王制/南北兩近一遙東西兩遙一近是南北長東西短謂知)
(此數也又辨其山林川澤以下十等形狀名貌及所出/之物也注釋曰九州揚荆以下據職方周之九州而言)
(故有幽并無徐梁禹貢據夏以前九州故有徐梁無幽/并也云輪從也者據南北義與馬同不釋廣者東西可)
(知云積石曰山者案詩云節彼南山維石巖巖鄭云巖/巖積石貎鄭據此而言案爾雅山丘别釋則丘是純土)
(其山皆石亦有兼土者故曰石戴土謂之崔嵬又周語/云夫山土之聚是其山有土也云竹木曰林者謂生平)
(地以其山林川澤别官故知竹木生平地曰林云注瀆/曰川者案釋水云注川曰谿注谿曰谷注谷曰溝注溝)
(曰澮注澮曰瀆彼注云皆以小注大大小異名言注澮/曰瀆者謂以澮中水注入瀆中使有所去此云注瀆曰)
(川者爾雅無此言鄭以義增之耳謂以瀆中水注入川/案職方九州皆有川故知從瀆入川此瀆與四瀆義異)
(四瀆則亦川故職方云其川三江其川江漢也云水鍾/曰澤者周語靈大子晉之言也云土高曰丘者爾雅山)
(丘别釋則丘無石者也云大阜曰陵者案爾雅釋地云/高平曰陸大陸曰阜大阜曰陵大陵曰阿可食者曰原)
(是陵與丘高下異稱皆無石者也其有石者亦曰陵故/左氏僖三十二年云殽有二陵南陵夏后臯之墓也其)
(北陵文王之所避風雨是有石者也云水崖曰墳者案/爾雅云重崖岸墳大防是墳為崖岸之峻者故知水崖)
(曰墳故詩云遵彼汝墳是汝水之大防亦是水崖曰墳/也云下平曰衍者此十地皆兩兩相對為名墳既水崖)
(而高明衍為下平此下平又與下溼曰隰者别也云高/平曰原者案爾雅云廣平曰原高平曰陸不云高平曰)
(原此言高平曰原者對下溼曰隰而言其實高平即廣/平者也爾雅高平曰陸者據山傍平者故下云可食者)
(曰原也云下溼曰隰者爾雅釋地文若然禹貢云大陸/既作注大陸地者爾雅釋地八藪晉有大陸彼是藪澤)
(之地稱與高平曰陸者别也云十等之名者山林以下/十等名異也云與所生之物者即下文土會之法以下)
(是/也)而辨其邦國都鄙之數制其畿疆而溝封之設其社
稷之壝而樹之田主各以其野之所宜木遂以名其社
與其野注千里曰畿疆猶界也春秋傳曰吾子疆理天
下溝穿地為阻固也封起土界也社禝后土及田正之
神壝壇與堳埒也田主田神后土田正之所依也詩人
謂之田祖所宜木謂若松栢栗也若以松為社者則名
松社之野以别方靣音義(壝維癸反别/彼列反下同)疏(釋曰云辨其/邦國者謂分)
(别畿外諸侯邦國多少之數謂若王制云畿外八州州/二百一十國也云辨其都鄙之數者謂分别畿内三等)
(采地之數謂若王制畿内九十三國也云制其畿疆者/王畿内千里中置王城靣有五百里其邦國都鄙亦皆)
(有畿界也云而溝封之者謂於疆界之上設溝溝為封/樹以為阻固也云設其社禝之壝者謂於中門之外右)
(邊設大社大禝王社王禝又於廟門之屏設勝國之社/禝其社禝外皆有壝埒於四靣也云而樹之田主者謂)
(籍田之内依樹木而為田主云各以其野之所宜木者/王之田主唯一而已不得云各今云各者總據邦國都)
(鄙并王者而言也云遂以名其社與其野者謂假令以/松為社則名松社之野餘皆放此也注釋曰云千里曰)
(畿者職方文云春秋傳曰吾子疆理天下者案左氏傳/成二年鞌之戰齊侯使國佐賂晉師晉人不許曰使齊)
(之封内盡東其畆國佐對云先王疆理天下物土之宜/故詩云我疆我理南東其畆今吾子疆理諸侯彼云先)
(王疆理天下又云吾子疆理諸侯此云吾子疆理天下/不同者鄭以義言之非傳之正文也云溝穿地為阻固)
(也者謂穿地為深溝即是阻固也云封起土界也者穿/溝出土於岸即為封封即是起土界也云社禝后土及)
(田正之神者鄭義依孝經緯社者五土之總神以句龍/生時為后土官有功於土死配社而食稷是原隰之神)
(宜五榖五榖不可遍舉稷者五榖之長立稷以表神名/故號稷棄為堯時稷官主稼穡之事有功於民死乃配)
(稷而食名為田正也故云社稷后土及田正之神雙言/之耳云壝壇與堳埒也者經直云壝壝即堳埒不云壇)
(以壝在壇之四靣為之明中有壇可知故鄭兼云壇也/案禮記郊特牲云君南靣於北墉下鄭注云北墉社内)
(北墻彼社雖無室壇外四靣有壁壁外乃有壝耳若然/封人云設王之社壝者彼官卑主設之此大司徒尊官)
(直主其制度而已云田主田神后土田正之所依也者/此田主當在耤田之中依樹木而為之故云各以其土)
(地所宜木云田主田神者謂郊特牲云先穡與神農一/也若然鄭意以田主為神農則無后土及田正之神直)
(以神農為主祭尊可以及卑故使后土田正二神憑依/之同壇共位耳田正則郊特牲所云司嗇一也又引詩)
(人謂之田祖者詩云以御田祖毛云田祖先穡籥章亦/云凡國祈年于田祖鄭云田祖始耕田者謂神農也引)
(之者證田主是神農也云所宜木謂若松栢栗也者是/論語哀公問社於宰我對云夏后氏以松殷人以栢周)
(人以栗彼三代所都異處所宜之木不同夏居平陽宜/松殷居亳宜栢周居鎬京宜栗此經雖據周一代而言)
(其邦國都鄙異處所宜之木亦復不同故云若松栢栗/也云若以松為社者則名松社之野者此取松為社假)
(設而言耳云以别方靣者但四方宜木靣各不/同或一方宜松則以松為社以别餘之方靣耳)以土㑹
之灋辨五地之物生一曰山林其動物宜毛物其植物
宜早物其民毛而方二曰川澤其動物宜鱗物其植物
宜膏物其民黑而津三曰丘陵其動物宜羽物其植物
宜覈物其民專而長四曰墳衍其動物宜介物其植物
宜莢物其民晳而瘠五曰原隰其動物宜臝物其植物
宜叢物其民豐肉而庳注㑹計也以土計貢稅之法因
别此五者也毛物貂狐貒貉之屬縟毛者也鱗物魚龍
之屬津潤也羽物翟雉之屬覈物李梅之屬專圜也介
物龜鼈之屬水居陸生者莢物薺莢王棘之屬晳白也
瘠臞也臝物虎豹貔􁎞之屬淺毛者叢物萑葦之屬豐
猶厚也庳猶短也杜子春讀生為性鄭司農云植物根
生之屬早物柞栗之屬今世間謂柞實為皁斗膏物謂
楊柳之屬理致且白如膏𤣥謂膏當為櫜字之誤也蓮
芡之實有櫜韜音義(㑹古外反注同早音皁本或作皁/注同鱗劉本作□音鱗津如字一)
(本作濜音同潤也覈音核專徒丸反注同長如字下注/長於土圭同介音界莢古協反晳音錫白色也臝力果)
(反叢才東反肉如字劉而樹反庳音婢貂音彫貒吐官/反貉胡洛反依字作貈縟音辱一音如勇反圜音圓又)
(徒丸反臞其俱反又作燿音稍與考工記燿後音同貔/音毗一音房私反􁎞勑宜反萑音丸葦于鬼反柞子洛)
(反致直記反櫜古毛反劉/古到反芡音儉韜吐刀反)疏(釋曰云會計也以土地計/會所出貢稅之法貢稅出)
(於五地故須說五地所生不同也故云以土會之法也/云辨五地之物生者但天之所覆地之所載地有五等)
(所生無過動植及民耳故云辨五地之物生上經云十/等此云五地不同者上經細别而言則十等以類相并)
(而言故五等其實一也一曰山林者此五地以高下相/對故一曰山林山林高之極者二曰川澤川澤下之極)
(者故以為對也又五地之内以民之資生取於動植之/物故先言動植後言民也山林之中其動物宜毛物其)
(植物宜皁物其民毛而方此五地人物之等皆方以類/聚物以羣分及民之所生皆因地氣所感不同故使形)
(類有異也注釋曰案宰夫職云歲計曰會故云會計也/鄭知以土計貢稅之法者以五地中而云會計者唯有)
(貢稅之法故鄭云以土計貢稅之法因别此五者也云/毛物貂□貒貉之屬者依爾雅而言耳案爾雅云貍□)
(貒貉同文此云貂□不言貍者鄭君所讀爾雅者為貂/不為貍也言之屬者山林之中毛者甚衆故以之屬總)
(之也言縟毛者謂毛之細縟者也云鱗物魚龍之屬者/案月令春云其蟲鱗鄭云蛇不言魚者有足曰蟲無足)
(曰豸經云其蟲鱗魚無足故不言魚其實魚入鱗内可/知也此經云川澤宜鱗物鱗物以魚為主有魚龍有蛇)
(可知故不言蛇也云津潤也者以其民居澤近水故有/津潤但入水見日則黑故民黑津也云羽物翟雉之屬)
(者案禹貢徐州貢羽畎夏翟則翟雉也以雉乃羽中之/貴物故丘陵所宜羽物者是翟雉也云覈物李梅之屬)
(者鄭以丘陵阪險宜棗杏及李梅等目騐可知故云李/梅之屬中有棗杏也云專圜也者此丘陵地氣使之然)
(也云介物龜鼈之屬水居陸生者此陸生謂陸地生子/及生訖即入水而居故云水居陸生也五行傳云貎之)
(不恭則有龜㜸注云龜蟲之生於水者亦謂生居在水/中非謂初生在水彼生與此鄭云陸生之生義異也又)
(云莢物薺莢王棘之屬者薺莢即今人謂之皁莢盖誤/云皁當言薺也王棘即士䘮禮云王棘若擇棘者是也)
(棘雖無莢蓋樹之枝葉與薺莢相類故并言之也云晳/白也者此民居於墳衍地氣宜白又見詩云揚且之晳)
(晳為白可知也云瘠臞也者案爾雅釋言云臞脙瘠也/注云齊人謂瘠瘦為脙則臞為瘦小之貎故鄭云瘠也)
(云臝物虎豹貔􁎞之屬者考工記梓人職說大獸而云/厚脣弇口出目短耳大胷燿後若是者謂之臝屬又爾)
(雅有虎有豹故知臝物為虎豹也但爾雅及諸經不見/有􁎞曲禮云載貔貅此鄭云貔􁎞􁎞卽貅也云淺毛者)
(若以淺毛言之則入臝蟲中故月令中央土其蟲臝鄭/云虎豹之屬恒淺毛若據有毛言之卽為毛蟲故白虎)
(入西方毛蟲之長也云叢物萑葦之屬者詩云萑葦淠/淠是二者各以類聚也杜子春讀生為性性亦訓為生)
(義既不殊故後鄭不破之也鄭司農云植物根生之屬/先鄭對動非植生為號也皁物柞栗之屬者柞實之皮)
(得染皁故引今世猶謂柞實為皁斗為證其栗雖不得/染皁其皮亦皁斗之類故與柞同為皁物也云膏物謂)
(楊柳之屬理致且白如膏者先鄭以物色上觧之後鄭/不從者以其上下云動植者皆不以色上為名先鄭獨)
(此一者取義於色故後鄭易之𤣥謂膏當為櫜者經云/膏是脂膏之膏於植物義無所取直是字誤故破從櫜)
(也云蓮芡之實有櫜韜者以其是川澤所生故知是蓮/芡之實皆有外皮櫜韜其實者也案大司樂一變而致)
(川澤之示先言川澤後云山林者彼取神之易致為先/故先言川澤此取尊卑高下相對故先言山林也又彼)
(云五變而致土示注云土祗原隰及平地/此中不見平地者亦原隰中可以兼之也)因此五物者
民之常而施十有二教焉一曰以祀禮教敬則民不苟
二曰以陽禮教讓則民不爭三曰以隂禮教親則民不
怨四曰以樂禮教和則民不乖五曰以儀辨等則民不
越六曰以俗教安則民不愉七曰以刑教中則民不虣
八曰以誓教恤則民不怠九曰以度教節則民知足十
曰以世事教能則民不失職十有一曰以賢制爵則民
愼德十有二曰以庸制禄則民興功注陽禮謂鄉射飲
酒之禮也陰禮謂男女之禮昏姻以時則男不曠女不
怨儀謂君南靣臣北靣父坐子伏之屬俗謂土地所生
習也愉謂朝不謀夕恤謂災危相憂民有凶患憂之則
民不解怠度謂宫室車服之制世事謂士農工商之事
少而習焉其心安焉因教以能不易其業愼德謂矜其
善德勸為善也庸功也爵以顯賢禄以賞功故書儀或
為義杜子春讀為儀謂九儀音義(爭爭鬭之爭愉音偷/又音榆虣薄報反解)
(佳賣反少/詩照反)疏(釋曰上經云五地之物生動植及民生處/不同是其常灋今此十二教亦因民之所)
(常生之處施之故云因此五物者民之常而施十二教/也云一曰以祀禮教敬則民不苟者凡祭祀者所以追)
(養繼孝事死如事生但人於死者不見其形多有致慢/故禮云祭極敬也是以一曰以祀禮教敬死者尚敬則)
(生事其親不苟且也二曰以陽禮教讓則民不爭者謂/鄉飲酒之禮酒入人身散随支體與陽主分散相似故)
(號鄉射飲酒為陽禮也鄉飲酒卽黨正飲酒之類是也/黨正飲酒之時五十者堂下六十者堂上皆以齒讓為)
(禮則無爭故云以陽禮教讓則民不爭也三曰以陰禮/教親則民不怨者以陰禮謂昏姻之禮不可顯露故曰)
(陰禮也男女本是異姓冕而親迎親之也親之也者親/之也使之親已是昏禮相親之義昏姻及時則男女無)
(有怨曠故云以陰禮教親則民不怨也四曰以樂禮教/和則民不乖者自一曰至三曰已上皆有揖讓周旋升)
(降之禮此樂亦云禮者謂饗燕作樂之時舞人周旋皆/合禮節故樂亦云禮也凡人乖離皆由不相和合樂主)
(和同民心故民不乖也五曰以儀辨等則民不越者儀/謂以卑事尊上下之儀有度以辨貴賤之等故云以儀)
(辨等也民知上下之節不敢踰越故云則民不越也六/曰以俗教安則民不愉者俗謂人之生處習學不同若)
(變其舊俗則民不安而為苟且若依其舊俗化之則民/安其業不為苟且故云以俗教安則民不愉愉苟且也)
(七曰以刑教中則民不虣者刑者禁民虣亂今用刑得/所民得中正不為虣亂故云以刑教中則民不虣也八)
(曰以誓教恤則民不怠者民有厄喪教之使相憂恤則/民不懈怠也九曰以度教節則民知足者度謂衣服宫)
(室之等尊卑不同以此法度教之使知節數民知禮節/自知以少為足故云則民知足也十曰以世事教能則)
(民不失職者父祖所為之業子孫述而行之不失本職/故云以世事教能則民不失職也十有一曰以賢制爵)
(則民愼德者人有賢行制與之爵民皆謹愼矜矜於善/德以求榮寵故云以賢制爵則民愼德也十有二曰以)
(庸制禄則民興功者庸功也人有功則制禄與之民皆/興其功業故云則民興功也此十二教以重急者為先)
(輕緩者為後注釋曰云陽禮謂鄉射飲酒之禮者以是/陽禮而云教讓其鄉射是州長射禮鄉飲酒是黨正飲)
(酒皆有正齒位飲酒為敬讓之事故知陽禮是二事若/然鄉中有鄉射鄉飲酒以其州長黨正皆屬於鄉大夫)
(或鄉大夫所居州黨故雖州長射黨正飲酒亦號曰鄉/也云陰禮謂男女之禮者以其言陰又云不怨故知是)
(男女昏姻之禮也云昏姻以時則男不曠女不怨者此/約雄雉詩序文軍旅數起大夫乆役男女怨曠注云國)
(人乆處軍役之事故男女多怨曠也男曠而苦其事女/怨而望其君子此經直云不怨據女而言文不具顯故)
(鄭兼言曠也若然彼詩據舊成夫婦此文據配合得時/時雖不同若失時怨曠不異故引為證也云儀謂君南)
(靣臣北靣父坐子伏之屬者案易乾鑿度云不易也者/其位天在上地在下君南靣臣北靣父坐子伏此其不)
(易也鄭依此言其不易也仍有天地不易不言故云之/屬以兼之也云俗謂土地所生習也者謂若下曲禮云)
(君子行禮不求變俗居䘮之禮哭泣之位皆如其國之/故而審行之是其故俗所習也云愉謂朝不謀夕者案)
(春秋左氏襄公三十一年穆叔至自會見孟孝伯語之/曰趙孟將死矣其語偷又孝伯曰人生幾何誰能無偷)
(朝不及夕將安用樹穆叔出而告人曰孟孫將死矣吾/語諸趙孟之偷也而又甚焉昭元年天王使劉定公勞)
(趙孟於潁館於洛汭劉子曰美哉禹功明德遠矣微禹/吾其為魚乎吾與子弁冕端委以治民臨諸侯禹之力)
(也子盍遠績禹功而大庇民乎對曰老夫罪戾是懼焉/能恤遠吾儕偷食朝不謀夕何其長也劉子歸以語王)
(曰諺所謂老將至而耄及之者以此而言之鄭似依昭/元年傳也云恤謂災危相憂民有凶患憂之則不懈怠)
(者災危凶憂謂若遭水旱之災歲凶年榖不登有無相/濟是其相憂令不懈怠也云度謂宫室車服之制者謂)
(若典命云上公九命國家宫室車旗衣服禮儀及侯伯/子男已下各依命數是其制度也云世事謂士農工商)
(之事少而習焉其心安焉因教以能不易其業者案齊/語云桓公曰成民之事若何管子曰四民者勿使雜處)
(雜處則亂昔聖王處士就閑燕處工就官府處商就市/井處農就田野又云士之子恒為士工之子恒為工商)
(之子恒為商農之子恒為農少而習焉其心安焉是世/事也云慎德謂矜其善德勸為善者民能矜矜然求其)
(善德又相勸為善也云庸功也者此經云以庸制禄司/士云以功詔禄庸即功其理同也云故書儀或為義杜)
(子春讀為儀者不從故書讀從大/宗伯九儀一命至九命作伯也)以土宜之灋辨十有
二土之名物以相民宅而知其利害以阜人民以蕃鳥
獸以毓草木以任土事注十二土分野十二邦上繫十
二次各有所宜也相占視也阜猶盛也蕃蕃息也育生
也任謂就地所生因民所能音義(相息亮反注同毓/音育分扶問反)疏
(釋曰云以土宜之法辨十有二土之名物者十二土各/有所宜不同所出之物及名皆異故云以土宜之法辨)
(十有二土之名物也云以相民宅者謂既知十二土之/所宜以相視民居使之得所也云而知其利害者十二)
(土之中利處居之害處遠之以阜盛人民以蕃息鳥獸/以毓生草木者皆由知利害使之然也云以任土事者)
(辨十有二土任人性居之注釋曰云十二土分野十二/邦上繫十二次各有所宜也者案保章氏以星土辨九)
(州之地注云星土星所主土又云大界則曰九州州中/諸國之封域於星亦有分焉其書亡矣堪輿雖有郡國)
(所入度非古數也今其存可言者十二次之分也星紀/吳越也𤣥枵齊也娵訾衛也降婁魯也大梁趙也實沈)
(晉也鶉首秦也鶉火周也鶉尾楚也夀星鄭也大火宋/也析木燕也如是天有十二次日月之所躔地有十二)
(土王公之所國又周語伶州鳩云昔武王伐商歲在鶉/火又云歳之所在則我之分野故知分野十二邦上繫)
(十二次各有所宜也若然唐虞及夏萬國殷周千七百/七十三國皆依附十二邦以繫十二次若吳越同次之)
(類也凡繫星之法皆因王者所命屬焉故昭元年左傳/云晋侯有疾鄭公孫僑如晉聘且問疾叔向問焉曰寡)
(君之疾病卜人曰實沈臺駘為祟史莫之知敢問此何/神也子産曰昔高辛氏有二子伯曰閼伯季曰實沈居)
(於曠林不相能也日尋干戈以相征討后帝不臧遷閼/伯於商丘主辰商人是因故辰為商星遷實沈於大夏)
(主參唐人是因以服事夏商又云及成王滅唐而封大/叔焉故參為晉星又襄九年晉士弱云陶唐氏之火正)
(閼伯居商丘祀大火相土因之故商主大火是皆先王/命祀之法也案元命包云國君王者封上應列星之位)
(注云若角亢為鄭房心為宋凡其餘小國不中星者以/為附庸若然附庸不繫星其餘皆繫星也又云任謂就)
(地所生因民所能者地之所生出物不同民之所資事/業有異謂若居山者利其金玉錫石禽獸材木居澤者)
(利其魚鹽居陸者利其田蠶是其任/謂就地所生因民所能而居之也)辨十有二壤之物
而知其種以教稼穡樹蓺注壤亦土也變言耳以萬物
自生焉則言土土猶吐也以人所耕而樹蓺焉則言壤
壤和緩之貌詩云樹之榛栗又曰我蓺黍稷蓺猶蒔也
音義(種章勇反榛側/人反蒔時至反)疏(釋曰此十二壤即上十二土上/經論居人物之事此經辨其種)
(殖所宜故變其文云辨十二壤之物者分别物之所生/而知其所殖之種遂即以教民春稼秋穡以樹其木以)
(蓺其黍稷也注釋曰上經既欲居民不必皆須樹蓺故/云土取萬物自生為名此經據樹蓺而言故變云壤取)
(和緩為義故鄭云變言耳詩云樹之榛栗是定之方中/詩引之證經樹是植木又曰我蓺黍稷是楚茨之詩引)
(之證經蓺/是黍稷也)以土均之灋辨五物九等制天下之地征以
作民職以令地貢以斂財賦以均齊天下之政注均平
也五物五地之物也九等騂剛赤緹之屬征稅也民職
民九職也地貢貢地所生謂九榖財謂泉穀賦謂九賦
及軍賦音義(騂雖營反/緹音低)疏(釋曰以土均之法辨五物者/即上山林川澤之等是也云)
(九等者據五地之内分為九等之地騂剛赤緹之屬糞/種所宜不同也云制天下之地征者言天下則并畿外)
(邦國所稅入天子而言也此地征與下為目也以作民/職者民有職業乃可稅之云以令地貢者地貢即九職)
(之稅也云以歛財賦者歛財即大宰九賦歛財賄一也/既言財又别言賦者欲見財既為九賦歛財賦中又兼)
(有軍賦故財賦殊言之云以均齊天下之政者大司徒/以法均齊之天下皆使依法故云均齊天下之政也注)
(釋曰九等知是騂剛之屬者但地或云十等或云五地/或云十二土皆無云九等者案草人職云騂剛赤緹之)
(屬有九等皆是地勢所宜糞種之法故鄭以騂剛赤緹/之屬解之云地貢貢地所生謂九榖者案大宰以九職)
(任萬民即云一曰三農生九榖此經云以作民職為九/職即云令地貢明貢是九榖可知云財謂泉榖者案大)
(宰云以九賦歛財賄彼注亦云財泉穀則以泉穀當賦/泉之數也云賦謂九賦及軍賦者以經云財賦不得為)
(一事解之今鄭以賦為軍賦者則賦中兼/軍賦謂甲士三人歩卒七十二人之等)以土圭之灋
測土深正日景以求地中日南則景短多暑日北則景
長多寒日東則景夕多風日西則景朝多陰注土圭所
以致四時日月之景也測猶度也不知廣深故曰測故
書求為救杜子春云當為求鄭司農云測土深謂南北
東西之深也日南謂立表處大南近日也日北謂立表
處大北遠日也景夕謂日跌景乃中立表之處大東近
日也景朝謂日未中而景中立表處大西遠日也𤣥謂
晝漏半而置土圭表陰陽審其南北景短於土圭謂之
日南是地於日為近南也景長於土圭謂之日北是地
於日為近北也東於土圭謂之日東是地於日為近東
也西於土圭謂之日西是地於日為近西也如是則寒
暑陰風偏而不和是未得其所求凡日景於地千里而
差一寸音義(深尺鴆反景如字本或作影非下及注同/度待洛反下同近附近之近下同遠于萬)
(反跌待/結反)疏(釋曰案玉人職云土圭尺有五寸周公攝政/四年欲求土中而營王城故以土圭度日景)
(之法測度也度土之深深謂日景長短之深也正日景/者夏日至晝漏半表北得尺五寸景正與土圭等即地)
(中故云正日景以求地中也日南則景短多暑者周公/度日景之時置五表五表者於潁川陽城置一表為中)
(表中表南千里又置一表中表北千里又置一表中表/東千里又置一表中表西千里又置一表今言日南景)
(短多暑者據中表之南表而言亦晝漏半立八尺之表/表北得尺四寸景不滿尺五寸不與土圭等是其日南)
(是地於日為近南景短多暑不堪置都之事也云日北/者據中表之北表而言亦晝漏半表北得尺六寸景是)
(地於日為近北是其景長多寒之事也云日東則景夕/多風者據中表之東表而言亦於晝漏半中表景得正)
(時東表日已跌矣是地於日為近東晝漏半已得夕景/故云景夕多風云日西則景朝多陰者據中表之西表)
(而言是地於日為近西亦於晝漏半中表景得正時西/表日未中仍得朝時之景故云日西則景朝多陰此經)
(皆未得所求耳解洪範之義依五行傳風屬中央雨屬/東方今西方云多陰東方云多風者土為木妻木為金)
(妻從妻所好故月離於箕風揚沙月離於畢俾滂沱故/此東方多風西方多陰陰即雨也注釋曰案馮相氏云)
(冬夏致日春秋致月皆以土圭度之是以冬官考工記/云土圭尺有五寸以致日故鄭云土圭所以致四時日)
(月之景也云測猶度不知廣深故曰測者廣深喻遠近/以經云測土深故鄭云廣深也鄭司農云測土深謂南)
(北東西之深者先鄭據經云日南日北日東日西皆以/土圭測度之先鄭又云日南謂立表處大南近日云云)
(先鄭之意日於地中而在南故以南表為近日北表為/遠日日出東方而西流故以東表為近日西表為逺日)
(云景夕謂日跌景乃中者於晝漏半東表日跌中表景/乃中又云景朝謂日未中而景中者亦於晝漏半西表)
(日未中而中表景乃中也𤣥謂晝漏半而置土圭表陰/陽審其南北者後鄭釋景長短之意度景之法冬至夏)
(至皆可為之皆據晝漏半者以取日正午乃得其端直/也云表陰陽者東方西方是陰陽故别云審其南北也)
(又云景短於土圭謂之日南是地於日為近南云云後/鄭之義與先鄭不殊更云是地於日為近南已下者先)
(鄭云近日逺日恐人以為南方東方地高為近日北方/西方地下為逺日有此地高下之嫌故後鄭増成先鄭)
(之義云是地於日為近北於日為近東於日為近西取/四方之表皆去中表千里而云是立表之處其地於天)
(下之日為近南為近北為近東為近西也云如是則寒/暑陰風偏而不和是未得其所求者此言對下經地中)
(是陰陽風雨和會為得所求也云凡日景於地千里而/差一寸者案三光考靈耀云四游升降於三萬里中下)
(云日至之景尺有五寸謂之地中則是半三萬里而萬/五千里與土圭等是千里差一寸筭法亦然言此者欲)
(見經日南日北之等皆去中表千里為術景長景短皆/差一寸耳知表皆高八尺而以晝漏半者以其通卦驗)
(云冬日至樹八尺之表日中視其晷是/以知用八尺表而以晝漏半度景也)日至之景尺有
五寸謂之地中天地之所合也四時之所交也風雨之
所會也陰陽之所和也然則百物阜安乃建王國焉制
其畿方千里而封樹之注景尺有五寸者南戴日下萬
五千里地與星辰四遊升降於三萬里之中是以半之
得地之中也畿方千里取象於日一寸為正樹樹木溝
上所以表助阻固也鄭司農云土圭之長尺有五寸以
夏至之日立八尺之表其景適與土圭等謂之地中今
潁川陽城地為然疏(釋曰上經置五表於四方四表未/得所求今於中表夏日至亦晝漏)
(半立八尺之表表北得景尺有五寸景與土圭等謂之/地中於此地中之所天地之所合也者天地不合萬物)
(不生天地配合萬物乃生故樂記云天地訢合是也四/時之所交也者即尚書所云宅南交孔云言夏與春交)
(舉一隅以見之則秋與夏交冬與秋交春與冬交可知/故云四時所交也風雨之所會也者風雨所至會合人)
(心謂若禮器云饗帝於郊風雨寒暑時是也陰陽之所/和也者謂若昭四年左氏申豐云冬無愆陽夏無伏陰)
(是其陰陽和也然則百物阜安者總結上句所合已下/然猶如是阜盛也如是四事得所則百物盛安也乃建)
(王國焉者建立也於此盛安之處乃立王之國城焉制/其畿方千里者王畿千里以象日月之大中置國城靣)
(各五百里制畿界而封樹之者於畿疆之上而作深溝/土在溝上謂之為封封上樹木以為阻固故云而封樹)
(之注釋曰云景尺有五寸者欲釋經景尺有五寸得地/中之意云南戴日下萬五千里者景一寸差千里故於)
(地中尺五寸景去南戴日下萬五千里云地與星辰四/游升降於三萬里之中者考靈耀文言四游升降者春)
(分之時地與星辰復本位至夏至之日地與星辰東南/游萬五千里下降亦然至秋分還復正至冬至地與星)
(辰西北游亦萬五千里上升亦然至春分還復正進退/不過三萬里故云地與星辰四游升降於三萬里之中)
(是以半之得地之中也云畿方千里取象於日一寸為/正者鄭注王制象日月之大亦取晷同此云取象於日)
(一寸為正不言象日月之大者略不言之矣云一寸為/正者即是景一寸地千里與王制注晷同一也案元命)
(包云日圓望之廣尺以應千里故鄭注王制云象日月/之大也又案考靈耀曰從上臨下八萬里天以圓覆地)
(以方載河圖括地象曰天不足西北地不足東南西北/為天門東南為地戸天門無上地户無下又云極廣長)
(南北二億三萬三千五百里東西二億三萬三千里又/云天左動起於牽牛地右動起於畢廣雅云天圜南北)
(三億三萬三千五百里七十五歩東西短減四歩周六/億十萬七百里二十五歩從地至天億一萬六千七百)
(八十七里半下度地之厚與天高等天度云東方七宿/七十五度南方七宿百一十二度西方七宿八十度北)
(方七宿九十八度四分度之一四方三百六十五度四/分度之一度二千九百三十二里二十八宿間相距積)
(百七萬九百一十三里徑三十五萬六千九百七十里/鄭司農云潁川陽城地為然者潁川郡陽城縣是周公)
(度景之處古跡猶存故云地為然也案春秋左氏武王/克商遷九鼎於洛邑欲以為都不在潁川地中者武王)
(欲取河洛之間形勝之所洛都雖不在地之正中潁川/地中仍在畿内若然武王已遷鼎於洛欲以為都周公)
(又度景求地中者武王雖定鼎訖周公更度之者所以/審慎故案書傳云四年建侯衞五年營成周建侯衞者)
(在尚書康誥封康叔是也案康誥云惟三月哉生魄周/公初基作新大邑于東國洛四方之民大和會注云岐)
(鎬之域處五岳之外周公為其於政不均故東行於洛/邑合諸侯謀作天子之居四方民聞之同心来會樂即)
(功作効其力焉是時周公居攝四年也又案召誥惟三/月丙午朏越三日戊申大保朝至于洛卜宅厥既得卜)
(則經營之注云是時周公居攝五年若然洛邑/在攝政四年初為基址至五年乃正營之也)凡建邦
國以土圭土其地而制其域諸公之地封疆方五百里
其食者半諸侯之地封疆方四百里其食者參之一諸
伯之地封疆方三百里其食者參之一諸子之地封疆
方二百里其食者四之一諸男之地封疆方百里其食
者四之一注土其地猶言度其地鄭司農云土其地但
為正四方耳其食者半公所食租稅得其半耳其半皆
附庸小國也屬天子參之一者亦然故魯頌曰錫之山
川土田附庸奄有龜蒙遂荒大東至于海邦論語曰季
氏將伐顓臾孔子曰先王以為東蒙主且在邦域之中
是社禝之臣此非七十里所能容然則方五百里四百
里合於魯頌論語之言諸男食者四之一適方五十里
獨此與今五經家說合耳𤣥謂其食者半參之一四之
一者土均均邦國地貢輕重之等其率之也公之地以
一易侯伯之地以再易子男之地以三易必足其國禮
俗䘮紀祭祀之用乃貢其餘若今度支經用餘為司農
穀矣大國貢重正之也小國貢輕字之也凡諸侯為牧
正帥長及有德者乃有附庸為其有禄者當取焉公無
附庸侯附庸九同伯附庸七同子附庸五同男附庸三
同進則取焉退則歸焉魯於周法不得有附庸故言錫
之也地方七百里者包附庸以大言之也附庸二十四
言得兼此四等矣音義(疆居良反下同顓之宣反臾音/榆率音律又音類後注同正音)
(征字如字一音/滋為于偽反)疏(釋曰上經既陳天子之國并畿内千/里此經說諸侯邦國故云凡建邦國)
(以土圭土其地土猶度也以土圭度其地假令封上公/五百里國北畔立八尺之表夏至晝漏半得尺五寸景)
(與土圭等南畔得尺四寸五分其中減五分一分百里/五分則五百里減四分則四百里封侯減三分則三百)
(里封伯減二分則二百里封子減一分則一百里封男/是土其地之法而制其域者自上公五百里已下境界)
(皆有營域封圻云諸公之地封疆方五百里其食者半/者言天子封公以五百里之地其一國之稅天子食其)
(半云諸侯之地封疆方四百里其食者參之一者謂三/分之天子食其一分云諸伯之地封疆方三百里其食)
(者三之一者亦與侯同云諸子之地諸男之地皆云四/之一者謂總得一國之稅四分之天子食其一分故云)
(其食者四之一其天子所食者皆謂諸侯市取美物以/貢天子即大宰九貢是也其公之稅有半侯伯有三之)
(二子男有四之三皆自入充國家畜積禮俗喪紀之用/也注釋曰土其地猶言度其地者案上經以土圭之法)
(測土深測猶度也此經云以土圭土其地以土正當測/處故云土其地猶言度其地也司農云土其地但為正)
(四方耳者司農意案上經天子度取土中此封諸侯但/正四方而已不求土中故云但為正四方謂五百里四)
(百里之等云其食者半公所食租稅得其半耳其半皆/附庸小國也屬天子參之一亦然者司農意以經云其)
(食者半與參之一四之一皆自食其餘竝入天子故云/其食者半公所食租稅得其半耳其半皆附庸小國也)
(屬天子參之一亦然也先鄭雖不云四之一司農意亦/四分分之三分入天子一分自食司農之義於經文雖)
(似通若然則大國貢輕次國小國貢重非字小之法於/義不可故後鄭不從引魯頌曰錫之山川已下至社禝)
(之臣此司農之意上公已下盡有附庸魯雖侯爵受五/百里之國明堂位云七百里者五百里外竝是附庸即)
(公五百里者亦半為附庸故上注云其半皆附庸是也/云此非七十里所能容者司農之意見孟子何休之徒)
(言周之制無五百里四百里國魯國唯有七十里而已/故破諸家據魯頌論語非七十里之所能容也云然則)
(方五百里四百里合於魯頌論語之言者司農據此經/公五百里侯四百里與魯頌論語合亦是破諸家之意)
(云諸男食者四之一適方五十里者司農意男國百里/開方得五十里者四經云其食者四之一謂三分入天)
(子一分自食所食者唯有五十里云獨此與今五經家/說合耳者五經家謂若張苞何休孟子等皆以為周法)
(公侯方百里伯七十里子男五十里子男五十里故男/食五十里是與五經家說合若自子已上以百里七十)
(里國於此經二百里已上四之一三之一不合故直舉/男地而言𤣥謂其食者半參之一四之一者土均均邦)
(國地貢輕重之等者案下土均云均地貢均即此所均/征稅邦國地貢輕重是也云其率之也公之地以一易)
(侯伯之地以再易子男之地以三易者其民受地有一/易再易故此諸侯之地據貢入天子似耕之者入諸侯)
(者似易而不耕者故以公之地貢半似二百畝佃半也/侯伯之地三之一貢入天子似家三百畝佃百畝留二)
(分似荒廢者也子男之地以四之一貢與天子似家得/四百畝佃百畝留三分似三百畝不耕者也但民家無)
(三易之地直以況義耳云必足其國禮俗喪紀祭祀之/用乃貢其餘者後鄭意釋公國貢半已下漸少之意言)
(公受地廣稅物多但留半自用即足其國俗喪紀及畜/積之用故以半為餘貢入天子其侯伯受地差少則其)
(稅亦少故三分之二留自用乃足其國以一分為餘貢/入天子其子男受地又少其稅轉少故四分之三乃足)
(其國亦以一分為餘貢入天子注雖不言畜積但言足/其國明畜積在中乃得云足故王制云國無九年之畜)
(曰不足是也云若今度支經用餘為司農榖矣者度支/經用似國家喪紀所用餘為司農榖者入天子故據漢)
(法以況之云大國貢重正之也小國貢輕字之也者謂/若四之一是也字愛也謂愛小國之法若然三之一者)
(是不輕不重後鄭言此者破先鄭其食者四之一三分/貢與天子三之一者二分貢與天子非字小之法又見)
(采地之稅四之一一分貢與天子故不從先鄭之義云/凡諸侯為牧正帥長及有徳者乃有附庸者案王制云)
(五國以為屬屬有長十國以為連連有帥三十國以為/卒卒有正二百一十國為州州有伯伯即牧也此牧正)
(帥長皆是有功諸侯乃得為之有功即有附庸又諸侯/有徳雖不為牧正帥長亦得有附庸故鄭總云諸侯牧)
(正帥長及有德者乃有附庸焉云為其有禄者當取焉/者謂取閒田為附庸以為禄也云公無附庸者以其天)
(子畿方千里上公五百里地極大故無附庸也云侯附/庸九同者以其侯有功進受公地但公五百里開方之)
(方百里者五五二十五侯四百里開方之四四十六加/九同則為二十五同與公等故知侯附庸九同云伯附)
(庸七同者伯地三百里三三而九加七同則為十六同/與侯等故知伯附庸七同也云子附庸五同男附庸三)
(同者以其子有功進受伯地加五同與伯等男有功受/子地男本一同加三同與子等開方之皆可知云進則)
(取焉退則歸焉者進則取焉謂附庸者退則歸焉者謂/為閒田者也故王制一州之内二百一十國其餘以為)
(附庸閒田併言之矣云魯於周法不得有附庸故言錫/之也者魯雖為侯爵以其王子母弟雖為侯伯畫服如)
(上公受五百里之地與上公等成王以周公制典法之/勲賜魯以侯伯子男四等附庸故明堂位云地方七百)
(里鄭云方七百里者包附庸以大言之也又云附庸二/十四言得兼此四等矣者魯本五百里四靣各加百里)
(四五二十即二十同四角又各百里為四同故云附庸/二十四言周公有徳兼侯九同伯七同子五同男三同)
(故云兼此四等矣凡言同者皆百里地百里則為國周/法不滿百里乃為附庸今皆名附庸為同者但附庸實)
(不滿百里積集附庸成同并數之矣假令男附庸三同/附庸國則多矣據成同而言三耳自餘五同七同已上)
(其義可/知也)凡造都鄙制其地域而封溝之以其室數制之
不易之地家百畮一易之地家二百畮再易之地家三
百畮注都鄙王子弟公卿大夫采地其界曰都鄙所居
也王制曰天子之縣内方百里之國九七十里之國二
十有一五十里之國六十有三此蓋夏時采地之數周
未聞矣春秋傳曰遷鄭焉而鄙留城郭之宅曰室詩云
嗟我婦子曰為改歲入此室處以其室數制之謂制丘
甸之屬王制曰凡居民量地以制邑度地以居民地邑
民居必參相得鄭司農云不易之地歲種之地羙故家
百畝一易之地休一歲乃復種地薄故家二百畮再易
之地休二歲乃復種故家三百畮音義(畝本亦作古畮/字甸劉常證反)
(復扶又/反下同)疏(釋曰上言王畿及諸侯邦國至此更言畿内/都鄙三等采地云凡造都鄙制其地域者案)
(載師職家邑任稍地小都任縣地大都任畺地又下文/小司徒職云四丘為甸四甸為縣四縣為都家邑二十)
(五里小都五十里大都百里是造都鄙制其地域也云/而封溝之者謂三等采地四境界上皆有溝封而樹之)
(以為阻固云以其室數制之者其室在都邑之内而云/制之者依其城内室數於四野之中制地與之謂若九)
(夫為井四井為邑四邑為丘四丘為甸四甸為縣四縣/為都之等是也云不易之地家百畮者此謂上地年年)
(佃之故家百畮云一易之地家二百畮者謂年别佃百/畮廢百畮云再易之地家三百畮者以其地薄年佃百)
(畮廢二百畮三年再易乃徧故云再易也注釋曰言都/鄙王子弟公卿大夫采地者公在大都卿在小都大夫)
(在家邑其親王子母弟與公同在大都次疏者與卿同/在小都次更䟽者與大夫同在家邑故總云都鄙王子)
(弟公卿大夫采地也云其界曰都鄙所居也者三等采/地皆有城郭是其鄙所居也據其四境即是其界曰都)
(又引王制曰天子之縣内方百里之國九云云又云此/蓋夏時采地之數者案殷周皆稱畿内王制云縣内疑)
(是夏時故云此蓋夏時采地之數也云周未聞矣者案/洛誥傳云天下諸侯入來進受命於周退見文武之尸)
(者千七百七十三諸侯注云八州州立二百一十國畿/内九十三國云畿内九十三國即此都鄙之數有文矣)
(而云未聞者以無正文故疑焉或未可聞其大國次國/小國各有幾國故云未聞其實總數則聞之矣云春秋)
(傳曰遷鄭焉而鄙留者案桓十一年夏五月鄭伯寤生/卒秋七月葬鄭莊公九月宋人執鄭祭仲公羊云祭仲)
(者何鄭相也何以不名賢乎祭仲以為知權也其為知/權奈何古者鄭國處於留先鄭伯有善於鄶公者通乎)
(夫人以取其國而遷鄭焉而野留莊公死已葬祭仲將/往省于留塗出於宋宋人執之謂之曰為我出忽而立)
(突祭仲不從其言則君必死國必亡從其言則君可以/生易死國可以存易亡是以謂之權也野鄙不同者何)
(鄭所見傳異也案𤣥發墨守云鄭始封君曰桓公者周/宣王之母弟國在宗周畿内今京兆鄭縣是也桓公生)
(武公武公生莊公遷易東周畿内國在虢鄶之間今河/南新鄭是也武公生莊公因其國焉留乃在陳宋之東)
(鄭受封至此適三世安得古者鄭國處於留祭仲將往/省留之事乎是鄭君不從公羊引之者直取鄙所居為)
(義也其鄭居留之事猶自不取也所謂文取而義不取/也云城郭之宅曰室又引詩者是七月詩取證室在城)
(内以其室數制城外井邑又云制之謂制丘甸之屬者/案下小司徒云四井為邑以至丘甸縣都是也又引王)
(制者欲見邑在城外居在城/内外内多少必參相得之事)乃分地職奠地守制地貢
而頒職事焉以為地灋而待政令注分地職分其九職
所宜也定地守謂衡麓虞候之屬制地貢謂九職所稅
也頒職事者分命使各為其所職之事音義(奠劉/音定)疏(注/釋)
(曰分地職分其九職所宜也者上經既授上中下地此/經云分地職故知分地職者是分九職所宜九職則大)
(宰云一曰三農生九榖是也所宜謂若孝經注髙田宜/黍稷下田宜稻麥之類是也云定地守謂衡麓虞候之)
(屬者案昭二十年左氏傳晏子云山林之木衡鹿守之/澤之萑蒲舟鮫守之藪之薪蒸虞候守之海之鹽蜃祈)
(望守之注云衡鹿舟鮫虞候祈望皆官名也守之令民/不得取之不共利時景公設此守以致疾故晏子所非)
(非其不與民同鄭引之者以證地守之官若然此地官/唯有衡虞無舟鮫祈望者此周禮舉其大綱左氏言其)
(細别故詳略不同云制地貢謂九職所税也者此地貢/文承地職之下明非諸侯九貢是其九職任之九税斂)
(之若三農生九榖則税九穀園圃毓草木則税草木之/類是也云頒職事者分命使各為其所職之事者分命)
(之言案尚書堯典分命羲仲宅嵎夷申命羲叔宅南交/分命和仲宅西曰昧谷申命和叔宅朔方此間頒職事)
(亦是分命使各為其所職/之事典田之官各有所掌)以荒政十有二聚萬民一曰
散利二曰薄征三曰緩刑四曰弛力五曰舍禁六曰去
幾七曰眚禮八曰殺哀九曰蕃樂十曰多昏十有一曰
索鬼神十有二曰除盜賊注荒凶年也鄭司農云救飢
之政十有二品散利貸種食也薄征輕租稅也弛力息
繇役也去幾關市不幾也眚禮掌客職所謂凶荒殺禮
者也多昏不備禮而娶昏者多也索鬼神求廢祀而脩
之雲漢之詩所謂靡神不舉靡愛斯牲者也除盜賊急
其刑以除之饑饉則盜賊多不可不除也杜子春讀蕃
樂為藩樂謂閑藏樂器而不作𤣥謂去幾去其稅耳舍
禁若公無禁利眚禮謂殺吉禮也殺哀謂省凶禮音義
(弛式氏反舍音捨注同去羗吕反注及下注去蹄同眚/所景反注同殺所界反徐所例反注同蕃方袁反注同)
(徐文注皆音/煩種章勇反)疏(釋曰言以荒政十有二者上經見分地/職則有年糓不熟之時恐民離散故以)
(救荒之政十有二條以聚萬民使不離㪚一曰散利者/謂豐時聚之荒時散之積而能散使民利益故云一曰)
(散利二曰薄征者薄輕也征税也謂輕其税三曰緩刑/者謂凶年犯刑緩縱之四曰弛力者弛放其力役之事)
(五曰舍禁者山澤所遮禁者舍去其禁使民取蔬食六/曰去幾者幾謂呵禁謂關市去税而幾之七曰眚禮者)
(謂吉禮之中眚其禮數八曰殺哀者謂凶禮之中殺其/禮數九曰蕃樂者蕃謂閉藏樂器而不作十曰多昏者)
(謂凶荒殺禮昏者多十有一曰索鬼神者謂凶年禱祈/搜索鬼神而禱祈之十有二曰除盜賊者凶年盜賊多)
(急其刑以除之注釋曰下曲禮云嵗凶年穀不登即此/荒一也故云荒凶年也鄭司農云救飢之政十有二品)
(者年穀不熟而民飢故設政教以救之故云救飢之政/十有二品十二品即十二條各有品列而不同云散利)
(貸種食也者謂豐時斂之凶時散之其民無者從公貸/之或為種子或為食用至秋熟還公據公家為散據民)
(往取為貸故云散利貸種食云薄征輕租税也者案司/稼云巡野觀稼出斂法注云豐年從正凶荒則損若今)
(十傷二三實除減半是輕租税也云弛力息繇役也者/案均人云豐年則公均用三日中年則公均用二日無)
(年則公均用一日此云弛力謂人食不能二鬴之嵗則/移民就穀無力役之事故均人又云凶札則無力政財)
(賦是也云去幾關市不幾者此後鄭不從以其雖凶年/猶幾呵但去税而已云眚禮掌客職所謂凶荒殺禮者)
(也此後鄭不從者掌客所云凶荒殺禮其總目語無所/指斥後鄭以為眚吉禮云多昏不備禮而娶昏者多也)
(者昏禮有六并有𤣥纁束帛凶荒為昏不可備行此禮/使有女之家得減口數有男之家易得其妻故娶昏者)
(多也云索鬼神求廢祀而脩之者年有凶災鬼神不佑/經云索鬼神謂搜索鬼神而祭之明是求廢祀而脩之)
(求廢祀而脩之即雲漢之詩靡神不舉是也連引靡愛/斯牲者見索鬼神是祈禱之事須牲體以薦之案左氏)
(莊二十五年傳云天災有幣無牲此詩云靡愛斯牲者/若天災之時祈禱無牲災滅之後即有牲體故云靡愛)
(斯牲云除盜賊急其刑以除之饑饉則盜賊多不可不/除也者上文既言緩刑其除盜賊用急刑乃上下文為)
(妨故鄭云饑饉則盜賊多不可不除故須急其刑以除/之云杜子春讀蕃樂為藩樂謂閉藏樂器而不作者經)
(云蕃者是蕃育之字故讀從藩是藩閉之字案大司樂/云大凶大烖令弛縣注云弛釋下之若令休兵皷之為)
(彼又云日月食四鎮五嶽崩諸侯薨令去樂注云去樂/藏之引春秋傳曰壬午猶繹萬入去籥萬言入則去者)
(不入藏之可知彼之二文云令弛縣據路寢常縣之樂/釋下之去樂據廟中祭時暫縣之樂去而藏之此云藩)
(樂謂閉藏樂器據廟中祭祀藏去樂器而不作若然祭/祀不作明路寢常縣亦釋下之互見其義𤣥謂去幾去)
(其税耳者破先鄭之義全不幾後鄭必知直去其税猶/幾之者案司關云國凶札則無門關之征猶幾明知司)
(農之義非云舍禁若公無禁利者案左傳襄公九年冬/公會晉侯伐鄭同盟于戲晉侯歸謀所以息民魏絳請)
(施舍輸積聚以貨自公以下苟有積者盡出之國無滯/積亦無困人公無禁利杜注云與民共是也云眚禮謂)
(殺吉禮也云殺哀謂省凶禮者此破司農之義司農引/掌客職凶荒殺禮證眚禮後鄭之意凶荒殺禮是總目)
(之言不專於吉禮鄭知眚禮專是吉禮者以其下有殺/哀與眚禮相對故知眚禮專是吉禮也案襄公二十四)
(年冬大饑穀梁傳云五穀不升為大饑一穀不升謂之/嗛二穀不升謂之饑三穀不升謂之饉四穀不升謂之)
(康五穀不升謂之大祲大祲即大饑一也又案廩人云/人食四鬴上也三鬴中也二鬴下也若食不能人二鬴)
(則令移民就穀不能人二鬴之嵗即是大饑年也此云/荒政者亦據大凶年為義案均人云凶札無力政財賦)
(此既據大饑猶云薄征者此經雖主大饑兼記一穀二/穀不熟之嵗故有輕税也此鄭云荒凶年則荒與凶一)
(也案大司樂大札大荒大凶荒凶則異其實荒凶是一/故宗伯云以荒禮哀凶札是凶荒不異司樂凶荒别文)
(者以凶為凶年以荒為荒亂/兼見斯義故凶荒别文也)以保息六養萬民一曰慈
幼二曰養老三曰振窮四曰恤貧五曰寛疾六曰安富
注保息謂安之使蕃息也慈幼謂愛幼少也産子三人
與之母二人與之餼十四以下不從征養老七十養於
鄉五十異粻之屬振窮抍捄天民之窮者也窮者有四
曰矜曰寡曰孤曰獨恤貧貧無財業稟貸之寛疾若今
癃不可事不算卒可事者半之也安富平其繇役不專
取音義(少詩照反抍音拯捄音救本亦作/拯救矜古頑反癃音隆卒子忽反)疏(釋曰上經/既陳凶荒)
(不安之事故此經陳安養萬民之道云以保息六養萬/民者民不安即不得蕃息安則蕃息保安也使民安息)
(有六條以養萬民故云以保息六養萬民也注釋曰云/産子三人與之母二人與之餼皆是越語范蠡欲速報)
(吳為此權禮使國民衆多故令國人壯者無取老婦老/者無取壯妻女子十七不嫁父母有罪丈夫二十不娶)
(亦罪其父母生丈夫三壺酒一犬生女子一壺酒一豚/生三人公與之母生二人與之餼引之者見其愛幼少)
(之法不必盡如其禮云十四以下不從征者案鄉大夫/職國中七尺野自六尺以下皆不從征案論語云可以)
(託六尺之孤注云六尺謂年十五則十五從征十四以/下不從征可知亦是愛幼之事也云養老七十養於鄉)
(者案王制云五十養於鄉六十養於國七十養於學彼/謂大夫士也王制又云凡三王養老皆引年注云已而)
(引戸校年當行復除也老人衆多非賢者不可皆養故/食貨志云七十已上上所養也此云七十養於鄉亦謂)
(有賢行者也云五十異粻之屬者是王制文禮記常法/庶人食稷士兼食黍大夫又加以粱今雖庶人至五十)
(或與士大夫同食黍粱故云異粻云振窮抍捄天民之/窮者也窮者有四曰矜曰寡曰孤曰獨者案王制云老)
(而無妻者謂之矜老而無夫者謂之寡少而無父者謂/之孤老而無子者謂之獨鄭依此而言此四者天民之)
(窮而無告者也皆有常餼故曰振窮云恤貧貧無財業/禀貸之者案旅師云凡用粟春頒而秋斂之注云困時)
(施之饒時收之是其恤貧之法故云無財業稟貸之云/寛疾若今癃不可事不算卒者漢時癃病不可給事不)
(算計以為士卒若今癈疾者也云可事者半之也者謂/不為重役輕處使之取其半功而已似今殘疾者也是)
(其寛饒疾病之法云安富平其繇役不專取者/言繇役均平又不專取則富者安故云安富也)以本俗
六安萬民一曰媺宫室二曰族墳墓三曰聯兄弟四曰
聯師儒五曰聯朋友六曰同衣服注本猶舊也美善也
謂約椓攻堅風雨攸除各有攸宇族猶類也同宗者生
相近死相廹聯猶合也兄弟昏姻嫁娶也師儒鄉里教
以道藝者同師曰朋同志曰友同猶齊也民雖有富者
衣服不得獨異音義(媺音美聯兄弟一本/作聚兄弟椓陟角反)疏(釋曰上經/陳養萬民)
(之法此經説安民庶之道以本俗六安民者本舊也不/依舊俗創立制度民心不安若依舊俗民心乃安故以)
(本俗六條以安民也注釋曰云謂約椓攻堅風雨攸除/各有攸宇者此斯干美宣王之詩也案彼詩云約之閣)
(閣約謂㨨土椓之橐橐椓謂築之橐橐用力是其約椓/攻堅攸所也能使風雨所除宇居也君子小人各有所)
(居引之者證美宫室也經云媺宫室眀不使華美故以/攻堅解之云族猶類也同宗者生相近死相迫者案左)
(氏傳云非我族類其心必異族類是一故云族猶類也/經云族墳墓是死相迫明生時居住相近可知故鄭云)
(同宗者生相近死相迫也云聯猶合也兄弟昏姻嫁娶/也者案爾雅釋親云父之黨為宗族母與妻黨為兄弟)
(則兄弟之名施於外親為正又案喪服記兄弟皆在外/邦及與兄弟居彼皆據同宗小功已下知此兄弟是昏)
(姻非是同宗者見上云族墳墓是同宗明此兄弟施於/外姓昏姻故爾雅又云婦之黨為昏兄弟夫婦相名亦)
(為兄弟故曾子問曰不得嗣為兄弟是以知兄弟是昏/姻也云師儒鄉里教以道藝者以其鄉立庠州黨及遂)
(皆立序致仕賢者使教鄉閭子弟鄉閭子弟皆相連合/同就師儒故云聯師儒也又案保氏職掌養國子以道)
(故云教以道藝也云同師曰朋同志曰友者案學而篇/云有朋自逺方來是朋者在學之稱此友與朋連文則)
(亦是在學之稱且此朋友之文復在師儒之下但朋疏/而多友親而少故云同師曰朋同志曰友此朋友據在)
(學案尚書泰誓武王云我友邦冢君是謂諸侯為友洛/誥云孺子其朋謂羣臣為朋朋友之文所施廣矣鄭君)
(皆望文為義是以所注不同也云同猶齊也民雖有富/者衣服不得獨異者士已上衣服皆有采章庶人皆同)
(深衣而已故云民雖有富者/衣服不得獨異竝皆齊等也)正月之吉始和布教于邦
國都鄙乃縣教象之灋于象魏使萬民觀教象挾日而
斂之乃施教灋于邦國都鄙使之各以教其所治民注
正月之吉周正月朔日也司徒以布五教至正歲又書
敎法而縣焉音義(縣音𤣥注同/挾子協反)疏(釋曰正月之吉者謂/建子之月一日也始)
(和者從十二教已下於此月之時始調和也政教皆有/故法依舊而行之言始和者若改造云爾其實不改造)
(也始以對終對下縣之是在建寅之月為終也云布教/於邦國都鄙者於此正月之時調和教典訖即布於邦)
(國諸侯及畿内都鄙公卿大夫等云乃縣教象之法於/象魏者言乃者緩辭是建寅之月乃縣教象之法於象)
(魏闕上云使萬民觀教象者謂使萬民來就雉門象魏/之處觀教象文書使知一年教法云挾日而斂之者縣)
(之從甲至甲為挾日而後斂藏之於明堂月月乃更受/而行之謂之聽朔者也云乃施教法于邦國都鄙者案)
(太宰六典八法八則之等正月前陳之正月之下不復/言施之者以其竝是當職之事故不復言所施此直言)
(施教法於邦國都鄙則亦含上數事可知云使之各以/教其所治民者若據邦國使諸侯教所治民若據都鄙)
(則使公卿大夫教所治民注釋曰言正月朔日者周禮/凡言正嵗者則夏之建寅正月直言正月者則周之建)
(子正月也吉者月朔也故云正月之吉周正月朔日也/司徒以布五教者案太宰注云布王治之事於天下此)
(不言天下注文略邦國都鄙則亦天下也云至正嵗又/書教法而縣焉者釋經乃縣是正嵗縣之必知縣在正)
(嵗者亦取義於小司徒云正嵗則帥其/屬而觀教法之象故知縣在正嵗也)令五家為比使
之相保五比為閭使之相受四閭為族使之相葬五族
為黨使之相救五黨為州使之相賙五州為鄉使之相
賓注此所以勸民者也使之者皆謂立其長而敎令使
之保猶任也救救凶災也賓賓客其賢者故書受為授
杜子春云當為受謂民移徙所到則受之所去則出之
又云賙當為糾謂糾其惡𤣥謂受者宅舍有故相受寄
託也賙者謂禮物不備相給足也閭二十五家族百家
黨五百家州二千五百家鄉萬二千五百家音義(比毗/志反)
(下同賙音周/足劉子喻反)疏(釋曰此經説大司徒設比閭至於州鄉/等第家數各立其官長教勸於民大司)
(徒主六鄉故令六鄉之内使五家為一比則有下士為/比長主之使五家相保不為罪過五比為閭者二十五)
(家為一閭立中士為閭胥使之相受者閭胥使二十五/家有宅舍破損者受寄託四閭為族使之相葬者百家)
(立一上士為族師使百家之内有葬者使之相助益故/云使之相葬五族為黨使之相救者五百家立一下大)
(夫為黨正民有凶禍者使民相救助故云使之相救五/黨為州使之相賙者二千五百家為州立一中大夫為)
(州長民有禮物不備使賙給之五州為鄉使之相賓者/萬二千五百家為鄉立一六命卿為鄉大夫鄉内之民)
(有賢行者則行鄉飲酒之禮賓客之貢舉也故云使之/相賓注釋曰云此所以勸民者也者此經相保相受相)
(救相賙相賓等皆是民間之事故云所以勸民也云使/之者皆謂立其長而教令使之者民不獨治必須君長)
(故云皆謂立其長而教令使之立長謂若比長閭胥至/鄉大夫等杜子春云當為受謂民移徙所到則受之所)
(去則出之者案比長職云五家相受相和親與此文同/皆謂一閭之内無出入之法比長職又云徙於國及郊)
(則從而授之注云徙謂不便其居也或國中之民出徙/郊或郊民入徙國中彼是出鄉閭外與此閭内有相容)
(受不同故後鄭易之以為宅舍有故相受寄託解之子/春又云賙當為糾謂糾其惡後鄭不從者此一經相保)
(相受之等皆是相勸為善無相糾惡之事故後鄭存賙/字謂禮物不備相給足解之云閭二十五家云云知之)
(者案此經五家為比五州為/鄉轉相増故其家數可知)頒職事十有二于邦國都
鄙使以登萬民一曰稼穡二曰樹藝三曰作材四曰阜
蕃五曰飭材六曰通財七曰化材八曰斂材九曰生材
十曰學藝十有一曰世事十有二曰服事注鄭司農云
稼穡謂三農生九穀也樹藝謂園圃毓草木作材謂虞
衡作山澤之材阜蕃謂藪牧養蕃鳥獸飭材謂百工飭
化八材通財謂商賈阜通貨賄化材謂嬪婦化治絲枲
斂材謂臣妾聚斂疏材生材謂閒民無常職轉移執事
學藝謂學道藝世事謂以世事教能則民不失職服事
謂為公家服事者𤣥謂生材養竹木者音義(飭音勑注/同賈音古)
(間音/閑)疏(釋曰大司徒主天下人民之數故頒下民之職/事十有二條於天下邦國及畿内都鄙使以登)
(成萬民此經不言鄉遂及公邑者舉外以包内司徒親/主鄉遂公邑頒之可知云一曰稼穡已下至八曰斂材)
(已上即太宰九職中八者是也太宰既掌之此又重掌/者以太宰尊官總知其事此司徒是主民之官親自頒)
(行義各有異也云一曰稼穡者種之曰稼斂之曰穡二/曰樹藝者樹謂植木謂若樹之榛栗藝謂種黍稷謂若)
(蓺麻如之何我蓺黍稷之類是也案太宰有九職此八/曰斂材已上與太宰同太宰有九此唯八者太宰言任)
(萬民隨意所云故有九九曰閒民無常職轉移執事此/司徒云頒職事不可頒之使民轉移執事故闕之唯有)
(八也九曰生材已下加此四事者以其司徒主民此四/事者是民之事業及學問故别増之也注釋曰鄭司農)
(云稼穡謂三農生九榖也者自此已下至聚歛疏材皆/與太宰同但文有詳畧其言異耳九榖須稼穡故變言)
(稼穡耳樹藝與園圃毓草木者同草木須樹藝故亦變/言樹藝耳云作材謂虞衡作山澤之材者此文有詳略)
(耳云阜蕃謂藪牧養蕃鳥獸者但養蕃不言阜此言阜/字者欲見非直蕃息又使阜盛云飭材謂百工飭化八)
(材者此亦文有詳略耳云通財謂商賈阜通貨賄者貨/賄即財也亦文有詳略耳云歛材謂臣妾聚歛疏材者)
(此亦文有詳略耳此八者之義已具釋於太宰故此亦/不復重言云生材謂閒民無常職轉移執事者司農之)
(意此閒民在第九當太宰九曰閒民無常職故以閒民/觧生材也但周公制禮太宰任民無常職於此頒職事)
(不可頒無常職使民行之故後鄭易之以爲養竹木觧/之云學藝謂學道藝者案保氏職云掌養國子以道乃)
(教之六藝故以藝中兼有道也云世事謂以世事教能/則民不失職者案管子書云工之子恒爲工士之子恒)
(爲士商之子恒爲商農之子恒爲農是以世事敎民能/則民不失職也云服事謂爲公家服事者謂若府史胥)
(徒庶人在官者是公家服事者也𤣥謂生材飬竹木者/此後鄭破司農之義案太宰事典云以生萬民小宰事)
(職云以飬萬民則知生爲飬山虞林衡别官則/知此生材飬竹木在於平地林衡所掌是也)以鄉三
物敎萬民而賓興之一曰六徳知仁聖義忠和二曰六
行孝友睦婣任恤三曰六藝禮樂射御書數注物猶事
也興猶舉也民三事教成鄉大夫舉其賢者能者以飲
酒之禮賓客之既則獻其書於王矣知明於事仁愛人
以及物聖通而先識義能斷時宜忠言以中心和不剛
不柔善於父母為孝善於兄弟為友睦親於九族姻親
於外親任信於友道恤振憂貧者禮五禮之義樂六樂
之歌舞射五射之法御五御之節書六書之品數九數
之計音義(知音智行下/孟反婣音因)疏(釋曰物事也司徒主六鄉故/以鄉中三事敎鄉内之萬民)
(也興舉也三物敎成行鄉飲酒之禮尊之以爲賓客而/舉之三物者則下一曰二曰三曰是也注釋曰云民三)
(事敎成鄉大夫舉其賢者能者以飲酒之禮賓客之既/則獻其書於王矣者此竝鄉大夫職文云知明於事者)
(謂於前事不惑若四十而不惑也云仁愛人以及物者/仁者内善於心外及於物謂若行葦詩美成王云敦彼)
(行葦牛羊勿踐履是愛人及於葦葦即物也云聖通而/先識者案襄二十二年臧武仲如晋雨過御叔御叔在)
(邑將飲酒曰焉用聖人何休云説左氏傳者曰春秋之/志非聖人孰能脩之言夫子聖人乃能脩之御叔謂臧)
(武仲爲聖人是非獨孔子𤣥箴之曰武仲者述聖人之/道魯人稱之曰聖今使如晋過御叔御叔不説學見武)
(仲而雨行傲之云焉用聖人爲左氏傳載之者非御叔/不説學不謂武仲聖與孔子同若然此云聖亦與武仲)
(同皆是述聖人之道云義能斷時宜者義宜也謂斷割/合當時之宜也云忠言以中心者此以字觧之如心曰)
(恕如下從心中心曰忠中下從心謂言出於心皆有忠/實也云和不剛不柔者謂寛猛相濟者也云善於父母)
(爲孝善於兄弟爲友者案爾雅云張仲孝友善父母爲/孝善兄弟爲友彼不言於此鄭云善於父母善於兄弟)
(言於者凡言孝友非直甘肴先奉昏定晨省而已謂若/禮記祭義云孝者先意承志諭父母於道國人稱之曰)
(幸哉有子若是如此美行乃所爲父母兄弟之善故鄭/云善於父母爲孝善於兄弟爲友也云睦親於九族者)
(堯典云九族既睦是睦親於九族也九族者上至髙祖/下至𤣥孫旁及緦麻之内也云姻親於外親知姻是親)
(於外親者上云睦施於九族明此姻是親於外親也左/傳云士踰月外姻至亦據外親之等外親者則妻族母)
(族是也此姻對睦施於外親若不對睦亦施於内親故/論語云因不失其親喪服傳云與因母同此皆施於内)
(親也云任信於友道者謂朋友有道徳則任信之故論/語云信則人任焉是也云恤振憂貧者者恤訓爲憂振)
(訓爲救故知恤振憂貧者也云禮五禮之義自此已下/至九數皆取義於保氏案保氏職掌飬國子以道敎之)
(六藝一曰五禮二曰六樂三曰五射四曰五御五曰六/書六曰九數案彼注云五禮者𤣥謂吉凶賓軍嘉六樂)
(者𤣥謂雲門大咸大韶大夏大濩大武五射者先鄭云/白矢參連剡注襄尺井儀五御者先鄭云鳴和鸞逐水)
(曲過軍表舞交衢逐禽左六書者先鄭云象形㑹意轉/注處事假借諧聲九數者先鄭云方田粟米差分少廣)
(商功均輸方程嬴不足旁要此九章之術是也彼注又/云今有重差夕桀句股此經直陳六藝保氏各有其數)
(故注保氏具釋之注此直取保氏經以釋之五禮言義/者以其吉凶之等各有其義樂言歌舞者以其作樂時)
(有升歌下舞射言法者以其有升降揖讓之法御言節/者四馬六轡有進退之節書言品者形聲處事差品不)
(同數言計者有多少/算計各逐義强生稱)以鄉八刑糾萬民一曰不孝之刑
二曰不睦之刑三曰不婣之刑四曰不弟之刑五曰不
任之刑六曰不恤之刑七曰造言之刑八曰亂民之刑
注糾猶割察也不弟不敬師長造言訛言惑衆亂民亂
名改作執左道以亂政也鄭司農云任謂朋友相任恤
謂相憂音義(弟音悌/注同)疏(釋曰上設三物敎萬民民有不/從敎者則設刑以刑之故言以)
(鄉八刑糾萬民也云一日不孝之刑者有不孝於父母/者則刑之孝經不孝不在三千者深塞逆源此乃禮之)
(通教二曰不睦之刑者不相親睦亦刑之三曰不婣之/刑者不親兼戒凡品故不孝有刑也於外親亦刑之四)
(曰不弟之刑者謂不敬師長亦刑之五曰不任之刑者/謂不信任於朋友亦刑之六曰不恤之刑者謂見災危)
(而不憂恤亦刑之七曰造言之刑者有造浮僞之言者/亦刑之八曰亂民之刑者謂執左道亂政則刑之注釋)
(曰云糾猶割察也者謂察取鄉中八種之過斷割其罪/云不弟不敬師長者此不弟即上六行友是也上文在)
(睦姻之上此變言弟退在睦姻之下者上言友專施於/兄弟此變言弟兼施於師長故退在睦姻之下云造言)
(訛言惑衆者案王制行僞而堅言僞而辯與此造言一/也是訛言惑衆也云亂民亂名改作執左道以亂政也)
(者亂名已下皆王制文案彼注亂名改作謂變易官與/物之名更造法度左道若巫蠱及俗禁竝是亂政之民)
(也上三物有六徳六行六藝六德六藝不設刑獨於六/行設刑者鄭注師氏云在身爲徳施之爲行徳爲在身)
(不施於物六藝亦是在身之能不施於人故二者不設/刑其行竝是施之於人故禁其恐有愆負故設刑以防)
(之也造言亂民民中特害/故六行之外别加此二刑)以五禮防萬民之偽而教之
中注禮所以節正民之侈偽使其行得中鄭司農云五
禮謂吉凶賓軍嘉疏(釋曰以五禮防萬民之僞而教之/中者案禮記樂記云禮者著誠去)
(僞故以禮防萬民之僞而教之使得中正也注釋曰禮/者辨尊卑别貴賤皆有上下之宜不得奢侈僭僞故云)
(禮所以節正民之侈僞也使其行得中者上不逼下下/不僭上得其中正是也鄭司農云五禮謂吉凶賓軍嘉)
(者春官大/宗伯文也)以六樂防萬民之情而教之和注樂所以蕩
正民之情思使其心應和也鄭司農云六樂謂雲門咸
池大招大夏大濩大武音義(思悉吏反應應對之應招/上朝反本亦作韶濩音䕶)
(本亦/作䕶)疏(釋曰案樂記云大樂與天地同和孝經云移風/易俗莫善於樂故大司徒以六樂防萬民之情)
(而敎之使應和也注釋曰案樂記云在閨門之内父子/兄弟同聽之莫不和親故云樂所以蕩正民之情思使)
(其心應和也鄭司農云六樂雲門已下皆大司樂文至/彼具釋案前云六藝禮樂射御書數不覆申射御書數)
(而獨申禮樂二事者化民以禮樂爲急故樂記云心中/斯須不和不樂而鄙詐之心入之矣外貌斯須不莊不)
(敬而易慢之心入之矣故樂也者動於内者也禮也者/動於外者也是致禮樂以治外内之急也又孝經云安)
(上治民莫善於禮移風易俗莫善於樂/是禮樂爲化民之急也故特言禮樂耳)凡萬民之不服
教而有獄訟者與有地治者聽而斷之其附于刑者歸
于士注不服教不厭服於十二教貪冒者也爭罪曰獄
爭財曰訟有地治者謂鄉州及治都鄙者也附麗也士
司宼士師之屬鄭司農云與有地治者聽而斷之與其
地部界所屬吏共聽斷之士謂主斷刑之官春秋傳曰
士榮為大士或謂歸於圜土圜土謂獄也獄城圜音義
(治直吏反注及下正治并注同斷/丁亂反注同厭於陟反或於驗反)疏(釋曰上以禮樂化/民而萬民不厭服)
(十二教則鬬爭起有獄訟者將斷割之時恐其獄訟不/審故與其有地治者謂治民之官共聴而斷之若有小)
(罪則司徒決之其附於五刑則歸於士使秋官士師之/等斷之注釋曰云不服教不厭服於十二教貪冒者也)
(者上以十二教教民使不貪冒其民有不厭服於十二/教即是貪冒之人也厭有二種有嫌厭有厭飫之厭謂)
(若祭禮有隂厭之類是也此言不厭服十二教者謂不/厭飫服行十二教也又云争罪曰獄争財曰訟者案秋)
(官大司宼云以兩造禁民訟以兩劑禁民獄獄訟相對/故獄爲爭罪訟爲爭財若獄訟不相對則爭財亦爲獄)
(其義具在秋官釋之云有地治者謂鄉州及治都鄙者/也者司徒主六鄉明知有鄉州也案上經布敎於都鄙)
(明地治之内兼有都鄙可知云附麗也者案秋官云麗/於法案尚書吕刑越兹麗刑故以附爲麗云士司寇士)
(師之屬者案秋官有士師鄉士遂士縣士竝主獄訟之/事故云士師之屬也司農云春秋傳曰者僖公二十八)
(年衛侯出奔及其反國誤射殺弟叔武元咺訴於晋衛/侯與元咺訟晋使士榮爲大士而聽斷之引此者欲見)
(有獄必有訟有訟者不必有獄故彼是爭罪之事而言/衛侯與元咺訟云或謂歸於圜土圜土謂獄也者司農)
(之意此經士或爲士字因即觧土爲圜土圜土即獄也/云獄城圜者更觧圜土之意圜土之義具在秋官司圜)
(職/也)祀五帝奉牛牲羞其肆注牛能任載地類也奉猶進
也鄭司農云羞進也肆陳骨體也𤣥謂進所肆解骨體
士䘮禮曰肆解去蹄音義(肆託歴反注肆觧肆去/同司農音四注肆陳同)疏(釋/曰)
(云祀五帝者謂四時迎氣於四郊及總享五帝於明堂/既大司徒奉牛牲又云羞其肆者羞進也肆觧也謂於)
(俎上進所觧牲體於神座前注釋曰鄭觧司徒奉牛之/意故云牛能任載地類也故屬地官司徒鄭司農云羞)
(進也肆陳骨體也者骨體肩臂脊脅之屬司農以肆爲/四音讀之故云肆陳也謂陳牲體於俎上即體觧拆節)
(爲二十一體是也故云陳骨體也𤣥謂進所肆觧骨體/者後鄭之意以肆爲擿音讀之肆觧骨體者爲七體觧)
(之故引士喪禮曰肆觧去蹄案士喪禮曰特豚四鬄去/蹄彼注云四觧之殊肩髀彼言殊肩髀與此骨體一也)
(但彼云四鬄此云肆觧其字不同者鄭直以義讀之非/彼正文此云觧當彼鬄也後鄭必不從先鄭爲肆陳骨)
(體爲二十一體者案禮運云腥其俎孰其殽彼注云腥/其俎謂豚觧而腥之也孰其殽謂體觧而爓之祭祀之)
(法先豚觧後體觧經云奉牛牲謂初牽入時即言羞其/肆明先豚觧又案國語禘郊之事則有全烝明知不得)
(先有體觧若然則禘郊之事先全烝始後豚觧也若宗/廟之祭則無全烝先豚觧次體觧禮運所云者是也)
享先王亦如之疏(釋曰享先王不辯祭之大小彼大宗/伯四時及禘祫六者皆稱享云亦如)
(之者亦如上祀五帝奉牛牲羞其肆/又不言祭地者祭地之禮與天同)大賓客令野脩道
委積注令令遺人使為之也少曰委多曰積皆所以給
賓客疏(釋曰案大行人諸侯朝稱賓卿大夫來聘稱客/彼對文例散文賓客通此云大賓客者唯據諸)
(侯來朝大司徒令積人於野路之上脩治道塗及委積/芻薪米禾之等以待賓客注釋曰云令令遺人使爲之)
(也少曰委多曰積者案遺人云十里有廬廬有飲食三/十里有宿宿有路室路室有委五十里有候館候館有)
(積故知/義然也)大喪帥六鄉之衆庶屬其六引而治其政令注
衆庶所致役也鄭司農云六引謂引䘮車索也六鄉主
六引六遂主六紼音義(引如字又音/𦙍紼音弗)疏(釋曰大喪謂王/喪至七月而葬)
(大司徒帥六鄉之衆庶取一千人屬其六引挽柩鄉壙/而治其政令者大司徒則檢校挽柩之事注釋曰云衆)
(庶所致役也者但六鄉七萬五千家進取一千人致之/使爲挽柩之役故云所致役也司農云六鄉主六引則)
(此經是也云六遂主六紼者案遂人職云大喪帥六遂/之役而致之掌其政令及葬帥而屬六綍在棺曰紼見)
(繩體行道曰引見用/力主文以見義也)大軍旅大田役以旗致萬民而治
其徒庶之政令注旗畫熊虎者也徴衆刻日樹旗期於
其下疏(釋曰凡征伐田獵所用民徒先起六鄉之衆故/云大軍旅大田役以旗致萬民司徒主六鄉因)
(即治其徒庶之政令注釋曰案司常云熊虎爲旗故鄭/云旗畫熊虎者也云徴衆刻日樹旗期於其下者凡起)
(徒役不令而誅謂之虐故徴衆庶預刻集日至/日樹旗期民於其下衆皆至弊旗誅後至者也)若國有
大故則致萬民於王門令無節者不行於天下注大故
謂王崩及冦兵也節六節有節乃得行防姦私疏(釋曰/若國)
(有大故者大故是非常之事故言若也則致萬民於王/門者以待任用故也云令無節者不行於天下者大故)
(之時恐有姦宼節者用爲行道之信故無節者不行於/天下所以防姦私也注釋曰言大故知是王崩及寇兵)
(者下經别云大荒大札故知大故中有王崩宼兵二事/也云節六節者謂掌節山國用虎節土國用人節澤國)
(用龍節門關用符節貨賄/用璽節道路用旌節也)大荒大札則令邦國移民通
財舍禁弛力薄征緩刑注大荒大凶年也大札大疫病
也移民辟災就賤其有守不可移者則輸之穀春秋定
五年夏歸粟於蔡是也音義(札側/八反)疏(釋曰大荒謂大凶/年大札謂大疫病)
(則令邦國者謂令天下諸侯邦國也移民通財者此謂/兩事移民謂分口往就賤財是米穀也其有留守不得)
(去者則賤處通榖米與之舍禁者謂山澤之内舊遮禁/不聽人入者令皆舎而不禁容民取蔬食也弛力者謂)
(弛力役之事薄征者若據大荒則全無征税今言薄征/者容有小荒仍有征税案司稼注云豐年従正凶荒則)
(損若今十傷二三實除減半者也緩刑者謂有刑罰寛/而放之注釋曰大荒大凶年也者謂若曲禮云嵗凶年)
(榖不登言大者穀梁云五榖不熟謂之大祲與此一也/大札大疫病也者謂若左氏傳云夭昏札瘥云其有守)
(不可移者則輸之榖者釋經通財也又引春秋定五年夏/夏歸粟於蔡是也者案彼傳定四年楚囊瓦伐蔡五年)
(歸粟於蔡彼雖非荒札之事直/取歸粟一道證經通財之義)歲終則令敎官正治而
致事注歲終自周季冬也敎官其屬六十正治明處其
文書致事上其計簿音義(上時掌反簿/蒲户反後同)疏(釋曰歲終則/令敎官者其)
(屬六十官也云正治而致事者謂正直治理其文書不/得濫失以爲公狀然後致其職事以待考注釋曰知嵗)
(終是周季冬者以其正月之吉始和是周之歲始明此/致事之時亦是周之歲終云致事上其計簿者漢時考)
(吏謂之計吏計吏據其使人/也此言計簿據其文書也)正歲令于敎官曰各共爾
職脩乃事以聽王命其有不正則國有常刑注正歲夏
正月朔日疏(釋曰正歲令于敎官者以其嵗始當除舊/布新各共爾之職脩汝之事爾乃皆汝也)
(以聽王命者聴待也其不正則國有常刑者謂文書不/正直而濫失則有常刑常刑者謂二千五百條各依輕)
(重而受刑法注釋曰周禮上下凡言正嵗者皆是夏之/正月又知是朔日者以其正月之吉是朔日此雖不言)
(之吉亦是朔日/爲始可知也)
　
　
　
　
　
　周禮注疏卷十
　周禮注疏卷十考證
大司徒之職以天下土地之圖疏案職方九州皆有川
　○有監本訛直今改正
而辨其邦國都鄙之數疏壝即堳埓○壝監本訛壇今
　改正
以土會之灋音義鱗劉本作□○字書無□字疑誤又
　疏臞脙瘠也○脙監本訛脉今攷爾雅改正
因此五物者注愉謂朝不謀夕○愉監本訛作偷今改
　正
以土宜之灋疏星土星所主土○主監本訛生今據保
　章氏注改正
日至之景疏注云是時周公居攝五年○此句監本訛
　在上文惟三月丙午朏之下越三日戊申之上經注
　錯雜今訂正
凡建邦國疏其子男受地又少其稅轉少故四分之三
　乃足其國○各本脫三字今据上文公侯伯之差次
　補之
　又度支經用似國家䘮紀所用○(臣紱/)按國家下疑
　當有祭祀賓客等事
　又據成同而言三耳自餘五同七同已上其義可知
　也○成同監本訛成周今改正
以荒政十有二聚萬民疏注云豐年從正凶荒則損○
　凶荒則損監本作儉有所殺誤(臣人龍/)按此係司稼
　注今据彼改之或謂此疏與下大荒大札節疏兩引
　此文皆作儉有所殺不應全誤或唐時注本有别或
　賈氏以意易之與
　又司樂凶荒别文者○樂監本訛作農周官無司農
　而所引是大司樂文今改正
以保息六養萬民疏案鄉大夫職國中七尺野自六尺
　以下皆不從征○監本脫以下二字今据原文補之
以鄉三物敎萬民而賔興之注姻親於外親○姻當依
　經文作婣
歳終注歲終自周季冬也○自疑訛
　
　
　
　
　
　
　
　
　
　
　
　
　
　
　周禮注疏卷十考證
欽定四庫全書
　周禮注疏卷十一
　　漢鄭氏注　唐陸徳眀音義　賈公彦疏
小司徒之職掌建邦之教法以稽國中及四郊都鄙之
夫家九比之數以辨其貴賤老幼廢疾凡征役之施舍
與其祭祀飲食喪紀之禁令注稽猶考也夫家猶言男
女也鄭司農云九比謂九夫為井𤣥謂九比者冢宰職
岀九賦者之人數也貴謂為卿大夫賤謂占㑹販賣者
廢疾謂癃病也施當為弛音義(比毗志反注下/皆同施式氏反)疏(釋曰/小司)
(徒副貳大司徒之事大司徒已掌十二教故此小司徒/又掌建邦之教法言建者非但副貳大司徒亦得專其)
(事云以稽國中及四郊都鄙者大司徒掌邦國都鄙此/小司徒亦掌之稽考也故亦考其國中及四郊但國中)
(與四郊皆是六鄉之民所居也併言都鄙者司徒是主/土地之官故亦兼主采地之法云之夫家九比之數者)
(謂國中及四郊都鄙之内夫家男女九賦校比人民之/數云辨其貴賤老幼廢疾者辨猶别也謂别其貴賤老)
(幼廢疾合科役者科役之云凡征役之施舍者征謂税/之役謂繇役施舍者貴與老幼廢疾不科役故言弛也)
(云與其祭祀者謂鄉中州祭社黨祭禜族祭酺飲食者/謂若行鄉飲酒及族食喪紀者謂若四閭為族使之相)
(葬之等禁令者祭祀已下皆有禁令不使失禮法注釋/曰夫家猶言男女者夫是丈夫則男也春秋傳曰男有)
(室女有家婦人稱家故以家為女鄭司農云九比謂九/夫為井後鄭不從者以經掌國中及四郊即是六鄉之)
(内但鄉與公邑並為溝洫無井田之法故後鄭不從𤣥/謂九比者冢宰職出九賦者之人數也者案太宰云九)
(賦斂財賄一曰邦中之賦二曰四郊之賦三曰邦甸之/賦四曰家稍之賦五曰邦縣之賦六曰邦都之賦與此)
(文國中四郊都鄙其事相當故知此九比出九賦者之/人數云貴謂為卿大夫賤謂占㑹販賣者鄭觧諸文貴)
(賤相對皆以為貴謂卿大夫賤謂士獨此賤為占㑹販/賣者以此經論九賦之事案太宰九賦有幣餘之賦幣)
(餘謂占賣國之斥幣此經貴與老幼廢疾皆施舍無賦/唯此賦當役幣餘之賦故為販賣者觧之云施當為弛)
(者周禮上下但言為弛舍者/經皆為施字鄭皆破從弛)乃頒比法于六鄉之大夫
使各登其鄉之衆寡六畜車輦辨其物以嵗時入其數
以施政教行徴令注登成也成猶定也衆寡民之多少
物家中之財歳時入其數若今四時言事音義(畜許又/反後六)
(畜皆/同)疏(釋曰言乃頒比法于六鄉之大夫者比法謂若/下經五人為伍五伍為兩是也六鄉大夫皆六)
(命卿為之小司徒為校比之法頒于六鄉大夫又云使/各登其鄉之衆寡六畜車輦者衆寡據人民六畜者馬)
(牛羊豕犬雞車謂革車及大車輦人挽行又辨其物者/謂辨其家中財物多少以歳之四時具録其數入小司)
(徒以施政教者小司徒所施政教依其數而施行之云/以行徴令者以徴索於民及所施政令亦據民物等數)
(而行之故云行徴令也注釋曰云登成也成猶定也者/人畜衆寡其數不恒家家條錄數而比之則得成故登)
(為成也定也云衆寡民之多少者謂六口已上為多五/口已下為少云物家中之財者經既言六畜車輦下别)
(云辨其物明物是家中之財云嵗時入其數若今四時/言事者漢承周後皆四時入其數今時日役簿皆在於)
(冬代異時殊/故有革别也)及三年則大比大比則受邦國之比要注
大比謂使天下更簡閲民數及其財物也受邦國之比
要則亦受鄉遂矣鄭司農云五家為比故以比為名今
時八月案比是也要謂其簿疏(釋曰三年一閏天道有/成及至也每至三年則)
(大案比户口大比之時則天下邦國送要文書來入小/司徒故大比則受邦國之比要也注釋曰云大比謂使)
(天下更簡閲民數及其財物也者上經頒比法每嵗之/四時簡閲衆寡及其物等此經三年大比并天下邦國)
(而言故鄭云大比謂使天下更簡閲民數及其財物鄭/不言六畜車輦者文略亦簡閲可知云受邦國之比要)
(則亦受鄉遂矣者此經但受邦國比要上經直言頒比/法於六鄉以嵗時入其數不言三年大比故知此文含)
(鄉遂也故云亦受鄉遂矣鄭司農云五家為比故以比/為名者凡言比者是校比之言但五家為比者案比之)
(法從少至多以五家為始故以比為名云今時八月案/比是也者漢時八月案比而造籍書周以三年大比未)
(知定用何月故司農以漢法八月況之云要謂/其簿者謂若今之造籍户口地宅具陳於簿也)乃㑹萬
民之卒伍而用之五人為伍五伍為兩四兩為卒五卒
為旅五旅為師五師為軍以起軍旅以作田役以比追
胥以令貢賦注用謂使民事之伍兩卒旅師軍皆衆之
名兩二十五人卒百人旅五百人師二千五百人軍萬
二千五百人此皆先王所因農事而定軍令者也欲其
恩足相恤義足相救服容相别音聲相識作為也役功
力之事追逐宼也春秋莊十八年夏公追戎于濟西胥
伺捕盜賊也貢嬪婦百工之物賦九賦也鄉之田制與
遂同音義(卒子忽反注及下/皆同别彼列反)疏(釋曰小司徒佐大司徒/以掌六鄉六軍之士出)
(自六鄉故預配卒伍百人為卒五人為伍也而用之者/即軍旅田役是也五人為伍者下文云凡起徒役無過)
(家一人六鄉之内有比閭族黨州鄉一鄉出一軍六鄉/還出六軍今言五人為伍者五家為比家出一人則是)
(一比也在家為比在軍為伍伍者聚也五伍為兩者在/鄉五比為閭閭二十五家也在軍五伍為兩兩二十五)
(人也四兩為卒者在鄉四閭為族族百家也在軍四兩/為卒卒百人也五卒為族者在鄉五族為黨黨五百家)
(在軍五卒為旅旅五百人也五旅為師者在鄉五黨為/州州二千五百家在軍亦五旅為師師亦二千五百人)
(也五師為軍者在鄉五州為鄉鄉萬二千五百家在軍/五師為軍軍亦萬二千五百人也以起軍旅者謂征伐)
(也以作田役者謂田獵役作皆是也以比追胥者追謂/逐寇胥謂伺捕盜賊以令貢賦者依鄉中家數而施政)
(令以貢賦之事注釋曰用謂使民事之者謂使人為事/即軍旅田役是也云兩二十五人已下案經五人為伍)
(轉相増數從五人為伍至五師為軍數可知也云此皆/先王所因農事而定軍令者也者案管子書云因内政)
(寄軍令謂在鄉五家為比以營農事比長領之及其出/軍家出一人五人為伍則為伍長領之在家閭胥領一)
(閭在軍則為兩司馬領之在家為族師在軍為卒長在/家為黨正在軍為旅師在家為州長在軍為師帥在鄉)
(為大夫在軍為軍將自伍長已上全與此文不同者鄭/君以義言之非彼正文也云欲其思足相恤至音聲相)
(識言此者觧因内政寄軍令之意不使異人間雜於中/也云役功力之事者鄭意欲觧經文役與田不同也云)
(追逐寇也又引春秋荘公十八年夏公追戎于濟西者/案彼傳戎侵魯魯公追之出境服氏云桓公為好荘公)
(獨不能修而見侵濟西曹地穀梁云其不言戎之伐我/何也以公之追之不使戎邇於我也于濟西者大之也)
(引之者證追是逐宼也云胥伺捕盜賊也者以追既為/逐宼胥為伺捕盜賊可知云貢嬪婦百工之物者案太)
(宰九職之貢有九此貢獨云嬪婦百工二者此六鄉之/貢不論地事則所令之貢亦不及地貢也故以此二事)
(當之云賦九賦也者案太宰九職一曰邦中二曰四郊/二者之賦在六鄉之内此經既論六鄉之賦不得有三)
(曰邦甸已下若然此唯有二賦而云九賦者二賦是九/賦中物故總云九賦也云鄉之田制與遂同者此經之)
(内不見田制案遂人職云夫間有遂遂上有徑十夫有/溝溝上有畛百夫有洫洫上有涂千夫有澮澮上有道)
(萬夫有川川上有路是其遂制也故云鄉之田制與遂/同案鄭注遂之軍法如六鄉者以其遂内不見出軍之)
(法唯有田制而已故知遂之軍法如/六鄉若然彼此各舉一邉互見為義)乃均土地以稽其
人民而周知其數上地家七人可任也者家三人中地
家六人可任也者二家五人下地家五人可任也者家
二人注均平也周猶徧也一家男女七人以上則授之
以上地所養者衆也男女五人以下則授之以下地所
養者寡也正以七人六人五人為率者有夫有婦然後
為家自二人以至於十為九等七六五者為其中可任
謂丁强任力役之事者出老者一人其餘男女強弱相
半其大數音義(徧音遍七人/以上時掌反)疏(釋曰言乃均土地者以/其佐大司徒掌其土地)
(人民之數故制上地下地等使得均平故云均土地也/云以稽其人民者既給土地則據土地計考其人民可)
(任不可任之事云而周知其數者而周徧知其人數云/上地家七人者凡給地有九等此據中地三等而中地)
(之上所養者七人云可任也者家三人者七人之中一/人為家長餘六人在强弱半强而可任使者家三人云)
(中地家六人者此謂中地之中所養者家六人云可任/也者二家五人者六人之内一人為家長餘五人在强)
(弱半不可得言可任者二人半故取兩家併言可任者/二家五人云下地家五人者謂中地之下所養者五人)
(云可任也者家二人者五人之内一人為家長餘四人/在强弱半故云可任者家二人注釋曰云正以七人六)
(人五人為率者有夫有婦然後為家自二人以至於十/為九等七六五者為其中者案王制百畝之分上農夫)
(食九人其次食八人其次食七人其次食六人其次食/五人彼言五等此云七六五三等其人不同故鄭為九)
(等計之此經皆云家故鄭云有夫有婦乃成家從此二/人為一等至十人則為九等自二人三人四人是下地)
(之三等也五人六人七人是中地之三等八人九人十/人是上地之三等此經唯言七六五者據中地之三等)
(則知有上地下地之三等故鄭云七六五者為其中若/然王制不云上上之地食十人又不云其次食四人其)
(次食三人其次食二人直言自九以至五不言九等者/彼欲取下士視上農夫食九人自府史胥徒四者食八)
(人七人六人五人五等人與此五等農夫相當故不言/其餘四者又襄公二十五年楚蒍掩書土田度山林鳩)
(藪澤辨京陵表淳鹵數疆潦規偃豬町原防牧隰臯井/衍沃以授子木禮也此九等是楚之地善惡有九等與)
(此不同鄭注尚書云賦之差上上出九夫税上中出八/夫税為九等者以九州出賦多少不同有九等故鄭君)
(以井田美惡為九等計之非是貢地之差也云出老者/一人其餘男女强弱相半其大數者但一家之内二人)
(至十人或男多女少或女多男少不可齊準今皆以/强弱半者周公設法據其大數故鄭云其大數也)凡
起徒役毋過家一人以其餘為羨唯田與追胥竭作注
鄭司農云羨饒也田謂獵也追追寇賊也竭作盡行音
義(毋音無羨/淺面反)疏(釋曰云凡起徒役毋過家一人者謂起/民徒役作之毋過家一人以其餘為羨)
(者一家兄弟雖多除一人為正卒正卒之外其餘皆為/羨卒云唯田與追胥竭作者田謂田獵追謂逐寇胥謂)
(伺捕盜賊竭盡也作行也非直正卒一人羨卒盡行以/其田與追胥之人多故也此謂六鄉之内上劑致甿一)
(人為正卒其餘皆為羨卒若六遂之内以下劑致甿/一人為正卒一人為羨卒其餘皆為餘夫饒逺故也)凡
用衆庶則掌其政教與其戒禁聼其辭訟施其賞罰誅
其犯命者注命所以誓告之疏(釋曰言凡用衆庶者即/上經所云是也其衆庶)
(皆是六鄉之民小司徒主教六鄉六鄉衆是已民故用/衆庶之時則掌其政教與其戒禁又聽斷其賞罰又誅)
(責犯命者注釋曰所誓告者謂若大司馬羣吏聽誓於/陳前司徒北面以誓之小子斬牲左右以徇陳曰不用)
(命者斬之是其/誓告之事也)凡國之大事致民大故致餘子注大事
謂戎事也大故謂災寇也鄭司農云國有大事當徴召
會聚百姓則小司徒召聚之餘子謂羨也𤣥謂餘子卿
大夫之子當守於王宫者也疏(釋曰凡國之大事者謂/有兵戎之大事出征之)
(時云致民者謂有兵戎大事於六鄉之内𤼵起民徒云/大故致餘子者謂有災寇之事餘子卿大夫之子弟當)
(大故之時則致餘子與太子使宿衛也注釋曰知大事/謂戎事者見左氏成公傳云國之大事在祀與戎此言)
(致民明非祭祀是戎事可知故云大事謂戎事也云大/故謂災宼也者經云致餘子明大故非王喪是水火之)
(災及其兵宼司農云餘子謂羨也者以其羨卒唯田與/追胥竭作乃使之此經大故不合使羨故鄭不從之𤣥)
(謂餘子卿大夫之子當守於王宫者也知義然者以經/云大故當宿衛王宫案書傳云餘子皆入學則餘子不)
(得為羨是宿衛之人故云餘子卿大夫/之子當守於王宫者也是破司農之義)乃經土地而井
牧其田野九夫為井四井為邑四邑為丘四丘為甸四
甸為縣四縣為都以任地事而令貢賦凡税斂之事注
此謂造都鄙也采地制井田異於鄉遂重立國小司徒
為經之立其五溝五塗之界其制似井之字因取名焉
孟子曰夫仁政必自經界始經界不正井田不均穀禄
不平是故暴君姦吏必慢其經界經界既正分田制禄
可坐而定也鄭司農云井牧者春秋傳所謂井衍沃牧
隰臯者也𤣥謂隰臯之地九夫為牧二牧而當一井今
造都鄙授民田有不易有一易有再易通率二而當一
是之謂井牧昔夏少康在虞思有田一成有衆一旅一
旅之衆而田一成則井牧之法先古然矣九夫為井者
方一里九夫所治之田也此制小司徒經之匠人為之
溝洫相包乃成耳邑丘之屬相連比以出田税溝洫為
除水害四井為邑方二里四邑為丘方四里四丘為甸
甸之言乗也讀如衷甸之甸甸方八里旁加一里則方
十里為一成積百井九百夫其中六十四井五百七十
六夫出田税三十六井三百二十四夫治洫四甸為縣
方二十里四縣為都方四十里四都方八十里旁加十
里乃得方百里為一同也積萬井九萬夫其四千九十
六井三萬六千八百六十四夫出田税二千三百四井
二萬七百三十六夫治洫三千六百井三萬二千四百
夫治澮井田之法備於一同今止於都者采地食者皆
四之一其制三等百里之國凡四都一都之田税入於
王五十里之國凡四縣一縣之田税入於王二十五里
之國凡四甸一甸之田税入於王地事謂農牧衡虞也
貢謂九穀山澤之材也賦謂出車徒給繇役也司馬法
曰六尺為歩歩百為畮畮百為夫夫三為屋屋三為井
井十為通通為匹馬三十家士一人徒二人通十為成
成百井三百家革車一乘士十人徒二十人十成為終
終千井三千家革車十乘士百人徒二百人十終為同
同方百里萬井三萬家革車百乘士千人徒二千人音
義(甸繩證反出注注同夫音扶少詩照反洫況/逼反為除于偽反乘繩證反下同澮古外反)疏(釋曰/此小)
(司徒佐大司徒掌其都鄙都鄙則三等采地是也匠人/營溝洫於田掌其經界故云乃經土地經謂為之里數)
(在土地之中立其里數謂井方一里邑方二里之等是/也云而井牧其田野者井方一里兼言牧地是次田二)
(牧當上地一井授民田之時上地不易家百畝中地一/易家二百畝下地再易家三百畝通率三家受六夫之)
(地一家受二夫與牧地同故云井牧其田野此與下為/總目云九夫為井者井方一里九夫之田四井為邑者)
(邑方二里四邑為丘者丘方四里四丘為甸者甸方八/里旁加一里則為十里之成今不言十里成而言八里)
(甸者成間有洫井間有溝旁加一里者使治溝洫不出/税舉其八里之甸據實出税者而言四甸為縣者縣方)
(十六里四縣為都都方三十二里以任地事者謂若太/宰九職任萬民謂任役萬民使營地事云而令貢賦者)
(貢則九職之貢賦謂軍賦出車徒之等云凡税斂之事/者采地之中皆為井田之法一井之田一夫税入於官)
(故云税斂之事注釋曰鄭知此謂造都鄙者鄉遂公邑/之中皆為溝洫之法此經為井田之法故知謂造都鄙)
(也云采地制井田異於鄉遂者案遂人夫間有遂之等/是溝洫法鄉之田制與遂同此經與匠人為井田法其)
(制與鄉遂不同故云采地制井田異於鄉遂也此雖不/言異於公邑公邑亦與遂同故注匠人云異於鄉遂及)
(公邑是也云重立國小司徒為經之立其五溝五塗之/界者此鄭意匠人於都鄙之中營造溝洫此小司徒又)
(經之立五溝五塗之界則經丘甸縣都並據境界而言/但此都鄙是畿内之國小司徒與匠人共掌之云其制)
(似井之字因取名焉者此觧經井字謂正方一里之内/方三百歩百歩為一截縱亦二截横亦二截則為九夫)
(夫各百歩其中為井字故云似井字因取名焉名為井/田也云孟子曰已下至坐而定也者案孟子滕文公使)
(大夫畢戰問孟子井田之法孟子對此辭孟子云經界/者則此經九夫為井已下四縣為都以上故引以證之)
(鄭司農云井牧者春秋傳所謂井衍沃牧隰臯者也司/農引春秋者襄公二十五年楚蒍掩書土田之事井衍)
(沃者衍沃謂上地下平曰衍饒沃之地九夫為一井牧/隰臯者下溼曰隰近臯澤之地司農之意經有井牧故)
(引以當之𤣥謂隰臯之地九夫為牧二牧而當一井今/造都鄙授民田有不易者家百畝有一易者家二百畝)
(有再易者家三百畝通率二而當一者是三家受六夫/之地是隰臯之地二牧始當一井故云二而當一云是)
(之謂井牧者此就足司農之義云昔夏后少康在虞思/有田一成有衆一旅者此是哀公元年左氏傳伍員云)
(昔過澆滅夏后相后緡方娠逃出自竇歸於有仍生少/康焉為仍牧正澆使椒求之逃奔有虞為之庖正虞思)
(於是妻之以二姚而邑諸綸有田一成有衆一旅是其/事也言有田一成有衆一旅者則地以上中下為率以)
(為其成方十里九百夫之地一旅五百夫故知是通率/之通率之法正應四百五十人言一旅舉成數也亦容)
(不易者多云一旅之衆而田一成則井牧之法先古然/矣者鄭言此者井牧之法自夏而有非秪於周云九夫)
(為井者方一里九夫所治之田也者一井之内地有九/夫假令盡是上地不易家有百畝中一夫入於公四畔)
(八夫家治百畝尚無九夫所治况其中或有一易再易/所取數更少今鄭云方一里九夫所治之田鄭據地有)
(九夫而言非謂有九家也云此制小司徒經之者即此/文乃經土地是也云匠人為之溝洫者案匠人云井間)
(有溝成間有洫同間有澮是匠人為之溝洫也云相包/乃成耳者司徒立其界匠人為其溝相包含乃成其事)
(耳云邑丘之屬者之屬中含有甸及縣都云相連比以/出田税者從井邑至縣都從内向外界相連比井税一)
(夫故言以出田税云溝洫為除水害者尚書益稷云濬/畎澮距川是其從畎遂溝洫次第入澮入川故云為除)
(水害也云四井為邑方二里四邑為丘方四里四丘為/甸甸之言乗也者欲見甸中出長轂一乘云讀如衷甸)
(之甸者案哀十七年衞侯為虎幄於藉圃成求令名者/而與之始食焉太子請使良夫良夫乗衷甸兩牡紫衣)
(狐裘而至袒裘不釋劒而食太子數之三罪而殺之鄭/依此而言也引之者證甸得為乗之義云甸方八里旁)
(加一里則方十里為一成者欲就匠人觧之匠人云成/方十里此言四丘為甸甸與成其實一也故鄭覆觧成)
(與甸相表裏之意云積百井九百夫者但一成之内方/十里開方之得百井井有九夫故云九百夫云其中六)
(十四井五百七十六夫出田税者此就甸方八里而言/八里之内開方之八八六十四故云六十四井井有九)
(夫故五百七十六夫井税一夫故云出田税云三十六/井三百二十四夫治洫者此據甸方八里之外四面加)
(一里為成而言成有百井中央八里除六十四井餘有/三十六井井有九夫故三百二十四夫治洫不使税鄭)
(言此者見經四丘為甸據實出税而言故不言成也若/然方里為井井間有溝溝廣四尺深四尺方十里為成)
(成間有洫廣八尺深八尺治溝洫者皆不出税獨言治/洫者據外而言其實治溝亦不出税總在六十四井之)
(内以洫言之矣云四甸為縣方二十里者甸方八里縣/應方十六里云方二十里據通治洫旁加一里為成而)
(言云四縣為都方四十里者縣方二十里四縣為都故/方四十里云四都方八十里者自此已上並據通治洫)
(而言云旁加十里乃得方百里為一同也者案匠人方/百里為同同間有澮今言乃得方百里為一同者就匠)
(人為同觧之云積萬井九萬夫者據百里開方而言百/里者縱横各百一行方一里者百百行故萬井一井有)
(九夫故有九萬夫云其四千九十六井三萬六千八百/六十四夫出田税者此據從甸方八里出田税四甸為)
(縣縣方十六里四縣為都都方三十二里四都方六十/四里據六十四里之内開方之縱横各一里一截為六)
(十四截行别有六十四井六十四行計得四千九十六/井井有九夫四千九十六井計得三萬六千八百六千)
(四夫是實出田税者云二千三百四井二萬七百三十/六夫治洫者此據甸方八里旁加一里為成是不出税)
(治洫之夫而言之也從四成積為一縣縣方二十里四/縣為都都方四十里四都方八十里開方之縱横各一)
(里一截為八十截一行八十井八八六十四為六千四/百井就裏除四千九十六井其餘二千三百四井在井)
(有九夫二千三百四井為二萬七百三十六夫不出税/使之治洫也云三千六百井三萬二千四百夫治澮者)
(此據四成為縣縣方二十里二十里更加五里即為大/夫家邑也縣方二十五里四縣是小都五十里是六卿)
(之采地四都為方百里一同即為三公王子母弟之大/都也但據百里開方之即為萬井就萬井之内除去六)
(千四百井其餘三千六百井在井有九夫則為三萬二/千四百夫不出税使之治澮云井田之法備於一同者)
(案匠人云井間有溝成間有洫同間有澮是井田之法/備於一同也云今止於都者采地食者皆四之一者觧)
(此四縣為都據小都五十里而言是止於都也以其采/地食者皆四分之一稅入天子故云采地食者皆四之)
(一也案上諸男之地亦四之一故云采地食者皆四之/一云其制三等者謂家邑小都大都云百里之國凡四)
(都一都之田稅入於王者百里國謂大都也四都謂方/五百里者四小都成一大都一都之田稅入王其餘三)
(都留自入云五十里之國凡四縣一縣之田稅入於王/者五十里之國謂小都一縣田稅入於王餘三縣留自)
(入云二十五里之國凡四甸一甸之田稅入於王者二/十五里之國謂家邑也四甸之中以一甸之稅入於王)
(其餘三甸留自入鄭具言此者欲見四丘為甸是家邑/據稅於王者而言四甸為縣是小都亦據一縣稅入於)
(王者而言四縣為都是大都亦據一都稅入於王者而/言故鄭云井田之法備於一同今止於都者采地之税)
(四之一故以此觧之云地事謂農牧衡虞也者謂采地/之中亦有九職農則三農生九榖牧則藪牧以蕃鳥獸)
(衡虞則虞衡作山澤之材九職唯言此三者以其經言/地事故舉以言之其餘六者略而不言矣云貢謂九穀)
(山澤之材也者此貢還出於農衡地事既無九職則貢/中亦無九貢也云賦謂出車徒給繇役也者以其采地)
(之内無口率出錢入天子之法故以賦為軍賦觧之若/然太宰九賦四曰家稍之賦五曰邦縣之賦六曰邦都)
(之賦者謂三等采地之外皆有公邑公邑之内口率賦/錢入於王家但公邑無名故借三等之號以表之故禮)
(雜問志云稍縣都鄙地有公邑之民口率出泉於王也/邦國都無口率之賦唯有軍賦革車匹馬士徒而已是)
(也故此鄭引司馬法證之司馬法者齊景公時大夫田/穣苴作司馬法至六國時齊威王大夫等追論古法又)
(作司馬法附於穰苴言畮百為夫謂一夫之地方百歩/夫三為屋屋具也具出榖稅屋三為井者謂九夫為井)
(似井字云井十為通者據一成之内一里一截縱横各/十截為行一行十井十行據一成一畔通頭故名井十)
(為一通通為匹馬者十井之内井有九夫十井為九十/夫之地宫室塗巷三分去一唯有六十夫地在不易一)
(易再易通率三夫受六夫之地三十夫受六十夫之地/唯三十家使出馬一匹故云通為匹馬云士一人徒二)
(人三十家出三人士謂甲士徒謂歩卒云通十為成成/百井三百家革車一乘士十人徒二十人者一成之内)
(有十通言三百家者亦如前通率法一成之内地有九/百夫宫室塗巷三分去一不易一易再易通率二而當)
(一故一成唯有三百家革車一乘士十人徒二十人此/謂天子畿内采地法鄭注論語道千乘之國亦引司馬)
(法彼是畿外邦國法彼革車一乘甲士三人歩卒七十/二人甲士少歩卒多此士十人徒二十人此畿外甲士)
(多歩卒少外内有異故也云十成為終者謂同方百里/之内十里一截為縱横各十截為十行行别十成言十)
(成為終據同一畔終頭而言云終千井者十成成百井/故千井三千家革車十乗士百人徒二百人云十終為)
(同同方百里者謂之為同者取象雷震百里所聞同故/名百里為同故云十終為同同方百里萬井也云三萬)
(家革車百乘士千人徒二千人者所計皆如上一成為/法其餘可知凡出軍之法先六鄉賦不止次出六遂賦)
(猶不止徴兵於公邑及三等采賦猶不止乃徵兵於諸/侯大國三軍次國二軍小國一軍此軍等皆出於鄉遂)
(賦猶不止則諸侯有遍境/出之法則千乘之賦是也)乃分地域而辨其守施其職
而平其政注分地域謂建邦國造都鄙制鄉遂也辨其
守謂衡虞之屬職謂九職也政稅也政當作征故書域
為邦杜子春云當為域音義(政依注/音征)疏(釋曰小司徒佐/大司徒主土地)
(言分地域者謂建邦國之等各有營域逺近疆界辨其/守者謂邦國都鄙之内所有山川使衡虞守之故云辨)
(其守也施其職者謂施民者之職平其政者天下所有/征稅皆均平之注釋曰鄭知分地域謂建邦國造都鄙)
(制鄉遂者案大司徒職掌天下土地之圖周知人民之/數小司徒佐之明分地域者亦普及天下也是以知分)
(地域之中有畿外邦國畿内都鄙及六鄉六遂鄭雖不/言公邑地域之中亦含有四等公邑可知云辨其守謂)
(衡虞之屬者以其山林川澤皆使其地之民守之故其/官川衡林衡山虞澤虞之屬主當云職謂九職者此經)
(皆論地事故知職是九職任萬民者也云政税也者以/其經文承九職之下而云平其政者即是平九職之稅)
(故云政税也但經云政教之政故云政當作征以為征/字也云故書域為邦杜子春云讀為域者故書云分地)
(邦非其義意故/子春還從域)凡小祭祀奉牛牲羞其肆注小祭祀王
𤣥冕所祭音義(肆託/歴反)疏(釋曰大司徒云祀五帝奉牛牲/羞其肆今於小祭祀則小司徒)
(奉牛牲羞其肆注釋曰案司服職云羣小祀則𤣥冕彼/注云小祭祀林澤百物其於天神亦有小祀則風師雨)
(師之等小祭祀既用牛則王之祭祀無不用牛者案酒/正注以六冕差之絺冕所祭亦入小祀中今鄭不言之)
(者以其社稷五祀於祭饌之事入次祀中故宗伯云/血祭祀社稷五祀五嶽故於此奉牛牲不言絺冕矣)小
賔客令野修道委積注小賔客諸侯之使臣音義(使所/吏反)
疏(釋曰案大司徒職大賔客令野脩道委積謂五等諸/侯來朝者此小賔客諸侯使卿大夫來聘故小司徒)
(令野修道委積大司徒注令/令遺人此雖無注亦與彼同)大軍旅帥其衆庶注帥帥
而致於大司徒疏(注釋曰案大司徒職大軍旅以旗致/萬民明此大軍旅帥其衆庶者小司)
(徒於六鄉之内帥其衆/庶致與大司徒可知)小軍旅廵役治其政令注廵役
小力役之事則廵行之音義(行下/孟反)疏(釋曰案大司徒大/軍旅大田役而治)
(其徒庶之政令故此小軍旅巡役小司徒治其政令注/釋曰此經小軍旅謂使臣征伐對大軍旅天子親行此)
(經廵役文承小軍旅下故知小力役之事/則廵行之若大力役則大司徒廵行之)大喪帥邦役
治其政教注喪役正棺引窆復土音義(窆彼騐反劉補/鄧反復劉音福)
(一音/服)疏(釋曰云大喪者謂王喪帥邦役者邦國也帥領/國民謂六鄉衆庶役使之事因即治其政教注)
(釋曰鄭觧經大喪所役不據初死以其初死所役無多/故據葬時而言言正棺者謂若七月而葬朝廟之時正)
(棺於廟引謂葬時引柩車自廟至壙窆謂下棺於坎天/子六紼四碑背碑挽引而下棺云復土者掘坎之時掘)
(土向外下棺之後反復此/土以為丘陵故云復土也)凡建邦國立其社稷正其畿
疆之封注畿九畿疏(釋曰言邦國者謂立畿外諸侯邦/國立其社稷者諸侯亦有三社三)
(稷謂國社侯社勝國之社皆有稷配之言立其社稷謂/以文書法度與之不可國國身往也正其畿疆者謂九)
(畿畿上皆有疆界封樹以為阻固也注釋曰案司馬除/王畿以外仍有九畿謂侯甸男采衛要以内六服為中)
(國其外更言夷鎭蕃三服為夷狄王畿四面/皆有此九畿相去各五百里故云畿謂九畿)凡民訟以
地比正之注鄭司農云以田畔所與比正斷其訟音義
(斷丁/亂反)疏(釋曰民訟六鄉之民有爭訟之事是非難辨/故以地之比鄰知其是非者共正斷其訟)地
訟以圖正之注地訟爭疆界者圖謂邦國本圖疏(注釋/曰言)
(地訟争疆界者謂民於疆界之上横相侵削者也圖謂/邦國本圖音凡量地以制邑初封量之時即有地圖在)
(於官府於後民有訟/者則以本圖正之)歳終則攷其屬官之治成而誅賞
注治成治事之計音義(治直吏反注治/成及下文同)疏(釋曰歳終者/謂周之歳終)
(建亥之月則考其屬官之治成者屬官謂教官六十成/謂計簿正所治計會文書而誅賞者據其考狀有罪則)
(誅責之有功則賞之注釋曰知治成是治事之計者案/宰夫職歳計言會月計言要日計言成故知此成是治)
(事之/計也)令羣吏正要會而致事疏(釋曰云令羣吏正要會/者羣吏謂當職六十官)
(此亦是歳終之時正要會而致事者上經成據日小成/之計此言要會謂是月計嵗計總為簿書而致其事之)
(功狀以/待考也)正歳則帥其屬而觀教法之象徇以木鐸曰不
用法者國有常刑令羣吏憲禁令修法糾職以待邦治
注憲表縣之疏(釋曰大司徒以正月之吉始和十二教/之等正歳建寅之月縣之此小司徒佐)
(大司徒於正歳縣教象之時率其六十官之屬於雉門/之外而觀教法之象也狥以木鐸已下者謂觀教象之)
(時恐衆人雜合不聼用其教而狥行振以木鐸使静聼/之告之曰不用法者國有常刑言此者使人懼而用之)
(又令羣吏憲禁令者謂禁人使行不為非憲謂表縣之/也謂若小宰縣禁令文書使百官用云修法糾職者謂)
(修其法制糾察職事以待邦治者以待國家有治則供/之注釋曰此憲與布憲之字同彼是表縣刑禁以示人)
(此憲亦是將以示人/故云憲表縣之也)及大比六鄉四郊之吏平教治正
政事攷夫屋及其衆寡六畜兵器以待政令注四郊之
吏吏在四郊之内主民事者夫三為屋屋三為井出地
貢者三三相任疏(釋曰言及大比者亦是三年大校比/户口云六鄉四郊之吏者謂是六鄉)
(之内比長閭胥已上布列在於四郊云平教治者以其/三年大比之時大黜陟之禮故斷其教治文書正政事)
(者復須正直其政事公狀考夫屋者考練其三夫為屋/出地貢之時以相保任不得隠誤及其衆寡者謂人民)
(多少六畜兵器者謂民之資生及征伐之器以待政令/者以待國家政令所須則供之也注釋曰四郊之吏吏)
(在四郊之内主民事者逺郊之外為六遂内為六鄉六/鄉之民非直在城中亦在四郊故比長閭胥六鄉之吏)
(等布在四郊之内主民事者也云夫三為屋屋三為井/者鄉遂之内既不為井田而為溝洫之法今云夫三為)
(屋屋三為井者以其溝洫雖為貢出貢之時亦三三相/保任以出穀稅故鄭云出地貢者三三相任也一井之)
(内九夫三夫為屋是一屋三夫自相保任故云三三相/任據一井而言也似井田之法亦八家耡一夫税入於)
(公相保任以/出穀者也)
鄉師之職各掌其所治鄉之教而聽其治注聽謂平察
之音義(治直吏反下/六鄉之治同)疏(釋曰云各掌其所治鄉之教者/鄉師四人其鄉有六二人共主)
(三鄉故言各掌其所治鄉之教也云而聽其治者自鄉/大夫以下至伍長各自聽斷其民今鄉師又聼其治者)
(恐鄉官有濫失審察之/故鄭云聼謂平察之)以國比之法以時稽其夫家衆
寡辨其老幼貴賤廢疾馬牛之物辨其可任者與其施
舍者掌其戒令糾禁聼其獄訟注施舍謂應復免不給
繇役音義(復音/福)疏(釋曰云以國比之法者案小司徒職/云九比之數以辨其貴賤老幼廢疾)
(此鄉師以小司徒國比之法云以時稽其夫家衆寡者/謂四時稽考其夫家男女衆寡多少云辨其可任者謂)
(上地家七人可任者家三人之等云與其施舍者鄭/云謂應復免不給繇役即上云廢疾老幼者是也)大
役則帥民徒而至治其政令既役則受州里之役要以
攷司空之辟以逆其役事注而至至作部曲也既已也
役要所遣民徒之數辟功作章程逆猶鉤考也鄭司農
云辟法也音義(辟婢/亦反)疏(釋曰言大役者謂築作隄防城/郭等大役使其民鄉師則於當)
(鄉之内帥民徒而至至謂至作所也云治其政令者於/所帥民徒之中政令也云既役則受州里之役要者所)
(役之民出於州里今欲鉤考所作功程須得所遣民徒/本數故云既役則受州里之役要役要則役人簿要云)
(以考司空之辟者辟謂功程司空主役作故將此役要/以鉤考司空之功程云以逆其役事者逆則鉤考也鉤)
(考役事者恐有濫失注釋曰云而至至作部曲也者所/營作之處皆有部曲分别故云部曲也云辟功作章程)
(者功作之事日日錄其程限謂之章程鄭司農云辟/法也考功作章程則是法於義得通故引之在下)凡
邦事令作秩敘注事功力之事秩常也敘猶次也事有
常次則不偪匱音義(偪鄙力反/匱其位反)疏(釋曰邦國也凡國家/有功作之事故云邦)
(事也令作秩敘者秩常也功作之處皆出政令使多少/有常事有次敘故云令作秩敘注釋曰言事有常次則)
(不偪匱者謂營作之事多少有常事有次/敘則民不為偪迫又不匱乏故云不偪匱)大祭祀羞牛
牲共茅蒩注杜子春云蒩當為菹以茅為菹若葵菹也
鄭大夫讀蒩為藉謂祭前藉也易曰藉用白茅无咎𤣥
謂蒩士虞禮所謂苴刌茅長五寸束之者是也祝設于
几東席上命佐食取黍稷祭于苴三取膚祭祭如初此
所以承祭既祭蓋束而去之守祧職云既祭藏其隋是
與音義(蒩子都反一音子餘反或云杜側魚反鄭將吕/反菹側魚反藉慈夜反下皆同或云此如字下)
(皆慈夜反苴子都反又將吕反刌音忖去羌吕/反祧他彫反隋戚吁恚反劉相恚反與音餘)疏(釋曰/案大)
(司徒職云奉牛牲此又云羞牛牲者鄉師佐大司徒故/此云羞牛牲也云共茅蒩者案甸師職共蕭茅彼直共)
(茅與此鄉師鄉師得茅束而切之長五寸立之祭前以/藉祭故云茅蒩也注釋曰杜子春云蒩當為菹以茅為)
(菹若葵菹者但茅草不堪食故後鄭不從鄭大夫讀菹/為藉謂祭前藉此後鄭從之又引易曰藉用白茅无咎)
(者大過初六爻辭引之者證蒩為藉之義𤣥謂蒩士虞/禮所謂苴刌茅長五寸束之者是也引之者欲見其蒩)
(為祭之藉此増成鄭大夫之義又云祝設于几東至所/以承祭觧所以藉祭之意云既祭蓋束而去之并引守)
(祧職者欲見此是祭神之餘不可虚棄必當藏之所藏/者即守祧職既祭藏其隋是也言隋者謂祭黍稷三及)
(膚祭如初皆隋減以祭之故名為隋/以其無正文故言蓋與以疑之也)大軍旅會同正治
其徒役與其輂輦戮其犯命者注輂駕馬輦人輓行所
以載任器也止以為蕃營司馬法曰夏后氏謂輦曰余
車殷曰胡奴車周曰輜輦輦一斧一斤一鑿一梩一鋤
周輦加二版二築又曰夏后氏二十人而輦殷十八人
而輦周十五人而輦故書輦作連鄭司農云連讀為輦
音義(輂九玉反輓音/晚裡里其反)疏(釋曰云大軍旅者謂王行征伐/云大會同者謂王於國外與諸)
(侯行時會殷同也云正治其徒役者謂六軍之外别有/民徒使役皆出於鄉故鄉師治其徒役云與其輂輦者)
(輂駕馬所以載輜重輦所以載任器亦鄉師治之故云/與其輂輦也云戮其犯命者謂徒役之中有犯教命者)
(亦鄉師刑戮之注釋曰知輂是駕馬者以其輦是人輓/行故輂是駕馬可知知輂不駕牛者以其牛唯駕大車)
(栢車等云所以載任器也者謂任使之器則司馬法所/云者是也引司馬法曰夏后氏謂輦曰余車殷曰胡奴)
(車者胡則北狄是也周曰輜輦以其載束輜重云一梩/者或觧以為插也或觧以為鍬也鍬插亦不殊云周輦)
(加二版二築者築者築杵也謂須築軍壘壁又曰夏后/氏二十人而輦以下亦是司馬法文以上説所載任器)
(以下說輓人多少前代寛質無版築輓人多後代狹劣/加版築輓人少引之者證周輦即此經輦一也又并見)
(所載/之器)大喪用役則帥其民而至遂治之注治謂監督其
事疏(注釋曰言大喪用役謂若喪時輓六引之等鄉之/大夫既主鄉民役用鄉民之時鄉師遂治之云治)
(謂監督者謂監/當督察其事)及葬執纛以與匠師御匶而治役注匠
師事官之屬其於司空若鄉師之於司徒也鄉師主役
匠師主衆匠共主葬引雜記曰升正柩諸侯執綍五百
人四綍皆衘枚司馬執鐸左八人右八人匠人執翿以
御柩天子六引禮依此云鄭司農云翿羽葆幢也爾雅
曰纛翳也以指麾輓柩之役正其行列進退音義(纛桃/報反)
(劉音毒匶音舊綍音弗翿劉音桃戚徒報/反羽音雨幢直江反行户剛反下行列同)疏(釋曰言及/葬者及至)
(葬引向壙執纛者纛謂葆幢也鄉師執葆幢却行在柩/車之前以與匠師御柩謂在路恐有傾覆故與匠師御)
(正其柩而治役者亦謂監督役人也注釋曰匠師事官/之屬者以其事官是主工匠之職此官又名匠師故知)
(匠師事官之屬官也云其於司空若鄉師之於司徒也/者地官之考稱鄉師春官之考稱肆師秋官之考稱士)
(師唯有天官之考稱宰夫夏官之考稱軍司馬自外皆/稱師此經鄉師是司徒考明匠師亦是司空考故云其)
(於司空若鄉師之於司徒案天官注冬官亡未聞其考/此云匠師冬官考者彼據冬官亡故云未聞其考此據)
(匠師與鄉師相對以義約之故云匠師冬官考也云鄉/師主役匠師主衆匠共主葬引者冬官亡雖無文以其)
(主匠即知共葬也雜記曰升正柩者案彼注謂將葬朝/於祖正棺於廟云諸侯執綍五百人鄭彼注云一黨之)
(民云四綍皆衘枚者謂引之時衘枚所以止讙囂云執/鐸左八人右八人者謂夾柩車匠師執翿羽葆幢此諸)
(侯之禮引之者以天子無文引以況天子之法案彼鄭/注天子千人與言執翿羽葆幢者彼文唯有執翿無羽)
(葆幢之言今云羽葆幢者鄭因釋翿是羽葆幢又引爾/雅曰纛翳也以指麾輓柩之役正其行列進退者天子)
(六紼千人輓之執翿者柩車恐傾側執翿以指麾輓柩/之役人役人治喪者使柩車令不傾側又千人輓柩以)
(持六紼恐行列進退失所皆以翿指麾之故云正其行/列進退也雜記諸侯禮匠師執翿此天子禮鄉師執翿)
(尊卑不/同也)及窆執斧以涖匠師注匠師主豐碑之事執斧
以涖之使戒其事故書涖作立鄭司農云窆謂葬下棺
也春秋傳曰日中而塴禮記所謂封者立讀為涖涖謂
臨視也音義(塴補鄧反/封彼騐反)疏(釋曰及至也窆是下棺也至/壙下棺之時鄉師執斧以涖)
(匠師匠師主衆匠恐下棺不得所須有用斧之事故執/斧以臨視之注釋曰云匠師主豐碑之事者案檀弓云)
(公室視豐碑三家視桓楹鄭彼注天子斵大木為之豐/大也天子六繂四碑前後各一碑各重鹿盧兩畔各一)
(碑皆單鹿盧天子千人分置於六紼皆背碑負引撃鼓/以為縱舍之節匠師主當之故云匠師主豐碑之事也)
(云執斧以涖之使戒其事者鄉師執斧以臨之者恐匠/師不戒其事須有用斧之處故執斧助之使匠師戒其)
(事又云故書涖作立者於義無取後鄭讀還從涖司農/云窆謂葬下棺也者三禮及諸文但言窆者皆是下棺)
(故引春秋傳也案左氏昭十二年三月鄭簡公卒將葬/司墓之室有當道者毁之則朝而塴弗毁則日中而塴)
(子太叔請毁之子産遂不毁日中而葬又引禮記所謂/封者案王制庶人縣封而葬喪大記亦云以鼓封皆為)
(封字塴封及此經窆字雖異皆是下棺之事/云立讀為涖涖謂臨視也者謂臨視匠師也)凡四時之
田前期出田法于州里簡其鼓鐸旗物兵器修其卒伍
注田法人徒及所當有疏(釋曰言四時之田者謂春蒐/夏苗等凡田獵人徒等皆出)
(於州里故未田獵之前須鼓鐸旗物之器故預簡閲云/修其卒伍者謂百人為卒五人為伍皆須修治預為配)
(當注釋曰云人徒者即經卒伍是也及/所當有者則經鼓鐸旗物兵器是也)及期以司徒之
大旗致衆庶而陳之以旗物辨鄉邑而治其政令刑禁
巡其前後之屯而戮其犯命者斷其爭禽之訟注司徒
致衆庶者以熊虎之旗此又以之明為司徒致之大夫
致衆當以鳥隼之旟陳之以旗物以表正其行列辨别
異也故書巡作述屯或為臀鄭大夫讀屯為課殿杜子
春讀為在後曰殿謂前後屯兵也𤣥謂前後屯車徒異
部也今書多為屯從屯音義(斷丁亂反明為于偽反下/為州長為鄉大夫為州黨)
(同隼雖允反旟音餘别/彼列反殿都逼反下同)疏(釋曰云及期謂至田獵之期/日云以司徒之大旗致衆庶)
(者鄉師為司徒致衆庶故還用司徒之大旗言致衆庶/者謂植旗期民於其下云而陳之以旗物者陳列衆庶)
(之時亦植旗於行首云辨鄉邑者田獵之時非直有六/鄉之衆亦有公邑之民分别之云而治其政令刑禁者)
(鄉師治其民庶政令及刑禁等云廵其前後之屯者謂/兵衆屯聚各有車徒各於前後而廵行之而戮其犯命)
(者但民庶之等各有軍將教命犯命者則戮之又云斷/其爭禽之訟者田獵得大獸公之小禽私之有爭禽之)
(訟鄉師斷之注釋曰云司徒致衆庶者以熊虎之旗者/司常職云熊虎為旗此經云司徒大旗故知司徒自致)
(衆庶以熊虎為旗也云此又以之明為司徒致之者此/鄉師也經云以司徒大旗明用司徒大旗故知為司徒)
(致之也云大夫致衆當以鳥隼之旟者案司常陳九旗/之次云日月為常交龍為旂通帛為旜雜帛為物熊虎)
(為旗鳥隼為旟又云孤卿建旜大夫士建物大司徒既/是卿官尋常建旜在軍建熊虎鄉師既是大夫官尋常)
(建物在旜下明在軍當以鳥隼之旟在熊虎下可知云/鄭大夫讀屯為課殿者未知鄭大夫所讀更出何文或)
(謂當時俗有課殿之語故讀從之云杜子春讀為在後/曰殿者謂軍在前曰啓在後曰殿云謂前後屯兵也者)
(屯兵則是殿兵也𤣥謂前後屯車徒異部也者謂大司/馬云險野人為主易野車為主是車徒異部也云今書)
(多為屯從屯者謂故書之内為殿/者少為屯者多以多言之宜從屯)凡四時之徵令有常
者以木鐸徇於市朝注徵令有常者謂田狩及正月命
修封疆二月命雷且發聲音義(朝直遙/反下同)疏(釋曰云凡四/時徵令有常)
(者鄉師各於其鄉内以木鐸警戒廵於市朝使民知之/注釋曰徵令有常者謂田狩春蒐夏苗秋獮冬狩四時)
(田獵獨言狩者略舉冬言之云及正月命脩封疆者案/月令孟春之月命脩封疆謂田之界分也云二月命雷)
(且發聲者案月令仲春之月先雷三日奮木鐸以令兆/民曰雷將發聲有不戒其容止者生子不備必有凶災)
(言此等政令皆有常時故/引之以證徵令有常者也)以歳時廵國及野而賙萬民
之囏阨以王命施惠注嵗時者隨其事之時不必四時
也囏阨饑乏也鄭司農云賙讀為周急之周音義(囏古/艱字)
(本亦/作艱)疏(釋曰以嵗之困阨之時鄉師廵於國及至野外/賙給萬民之有囏阨者云以王命施惠者言於)
(其時以王命施布恩惠於下民也注釋曰言嵗時者隨/其事之時不必四時也者鄭知不是四時者以其囏阨)
(是非常之事故不得為四時觧之鄭司農云賙/讀為周急之周者讀從論語周急不繼富之周)嵗終則
攷六鄉之治以詔廢置疏(釋曰云嵗終者謂周之季冬/云則攷六鄉之治者謂鄉師)
(責其治政文書考其功過云以詔廢置者有功則/置之有過則廢之詔告也告王與冢宰廢置之)正嵗
稽其鄉器比共吉凶二服閭共祭器族共喪器黨共射
器州共賔器鄉共吉凶禮樂之器注吉服者祭服也凶
服者弔服也比長主集為之祭器者簠簋鼎俎之屬閭
胥主集為之喪器者夷槃素俎楬豆輁軸之屬族師主
集為之此三者民所以相共也射器者弓矢楅中之屬
黨正主集為之為州長或時射於此黨也賔器者尊俎
笙瑟之屬州長主集為之為鄉大夫或時賔賢能於此
州也吉器若閭祭器者也凶器若族喪器者也禮樂之
器若州黨賔射之器者鄉大夫備集此四者為州黨族
閭有故而不共也此鄉器者旁使相共則民無廢事上
下相補則禮行而教成音義(楬苦瞎反輁九勇反軸/音逐楅音福又音逼)疏
(釋曰正嵗稽鄉器者此一句與下為總目正嵗謂建寅/之月稽考也鄉師各自考校當鄉之器服云比共吉凶)
(二服者五家為比比長一人主集合五家相共吉凶二/服云閭共祭器者二十五家為閭閭胥一人主集合祭)
(器使相共云族共喪器者百家為族族師一人主集合/喪器使相共云黨共射器者五百家為黨黨正一人主)
(集合射器以共州長之射云州共賔器者二千五百家/為州州長一人主集合賔器以共鄉大夫行鄉飲酒之)
(禮云鄉共吉凶禮樂之器者萬二千五百家為鄉鄉大/夫主集此四器恐州黨已下有故不能自共即旁相共)
(也注釋曰云吉服者祭服也者當比内無祭事其於族/祭酺黨祭禜州祭社之等無過用朝服又知凶服是弔)
(服者若人衰裳是常服主人自共其弔服是暫服可以/相共故知是弔服其庶人弔服無過素冠與深衣而已)
(云比長主集為之者雖五家之内亦當有官首若非比/長主集民不自課故知比長主集為之云祭器者簠簋)
(者案特牲同姓用簋少牢皆用敦同姓者乃用簋今言/簋者況義耳云喪器者夷槃者案喪大記士併瓦盤大)
(夫乃用夷盤今庶人實不得用夷盤引之者以況喪器/非謂庶人得用夷盤也云素爼楬豆者案士喪禮小斂)
(有素爼大斂有楬豆兩籩無縢此不言籩無縢者文略/也云輁軸之屬者案既夕禮士朝廟用輁軸以載柩此)
(庶人無輁軸引之者亦以況義知非族内有大夫士得/用夷盤輁軸者以其大夫自有禄位不在共限故知引)
(以況義不言棺椁亦主人自共之也故閭師云不樹者/無椁此三者並是罰物所為知者案載師職云宅不毛)
(者有里布田不耕者有屋粟鄭𤣥云罰之以共吉凶二/服及喪噐鄭不云祭器文略有祭噐可知鄭知必用罰)
(物不用官物為之者以其不為官事明不用官物可知/云射噐者弓矢楅中之屬者案鄉射大射皆云執長弓)
(挾乘矢楅在庭中射訖命弟子取矢置于楅以八算置/于中士則鹿中之等是也云之屬者之屬中容有侯乏)
(等云為州長或時射于此黨也者一州管五黨州長春/秋二時射於序學要在一黨之中故云或時射於此黨)
(又云賔噐者尊爼笙瑟之屬者案鄉飲酒三年貢士之/時行飲酒之禮即有酒尊爼實二人鼓瑟在堂笙入在)
(於堂下故言尊爼笙瑟言之屬者更有籩豆之等云為/鄉大夫或時賔賢能於此州也者一鄉管五州鄉大夫)
(行鄉飲酒之時必在一州之内此州則共之故云或時/賔賢能於此州也云吉噐若閭祭噐者也凶噐若族喪)
(噐者也者以其鄉大夫備集此四噐恐閭族已下有故/不得自共故知還是閭族黨州所當共者也故云吉噐)
(若閭祭噐者也凶噐若族喪噐者也云禮樂之噐若州/黨賔射之噐者連州黨并言之者以其州黨射噐賔噐)
(二者皆有禮噐樂噐故州黨并言之自射噐已下皆為/國行禮得官物所為不出民物故酒正云凡為公酒者)
(亦如之注云謂鄉射飲酒以公事作酒者亦以式法及/酒材授之使自釀之酒材尚得公物明此噐等亦出官)
(物可知以其為官行禮故也云上下相補者自比共吉/凶二服至州共賔噐已上是下之相補鄉共吉凶禮樂)
(之噐者是上之相補故云上下相補云禮行而教成者/庶民乏於財物闕於禮義教化不成今以噐服共之即)
(禮行而/教成也)若國大比則攷教察辭稽器展事以詔誅賞注
考教視賢能以知道藝與不察辭視吏言事知其情實
不展猶整具疏(釋曰若國大比者謂三年大比之時則/鄉師考教學之官知其道藝進不云察)
(辭者視官中之吏辭之虚實云稽噐者謂考鄉中禮樂/兵噐之等云展事者謂行事展省視之知其善惡詔告)
(之在上善者賞/之惡者誅之)
鄉大夫之職各掌其鄉之政教禁令注鄭司農云萬二
千五百家為鄉疏(釋曰六鄉大夫各掌其鄉之政令及/十二教與五禁號令皆掌之注釋曰)
(案上文五州為鄉故知/萬二千五百家為鄉)正月之吉受教灋于司徒退而
頒之于其鄉吏使各以教其所治以攷其徳行察其道
藝注其鄉吏州長以下音義(治直吏反下考治下治所/治處同行下孟反下及注)
(徳行之行/六行皆同)疏(釋曰言正月之吉者謂建子之月月朔之/日云受灋於司徒者謂若大司徒職十二)
(教已下其灋皆受於司徒而來云退而頒之于其鄉吏/者謂已於司徒受得教灋遂分與州長已下至比長云)
(使各以教其所治者亦謂州長已下至比長各教所治/也云攷其徳行者謂鄉大夫以鄉三物教萬民遂考校)
(其萬民有六徳六行之賢者云察其道藝者謂萬民之/中有六藝者並擬賔之注釋曰以其比長以上至州長)
(皆屬鄉大夫故知郷/吏州長以下至比長)以嵗時登其夫家之衆寡辨其可
任者國中自七尺以及六十野自六尺以及六十有五
皆征之其舍者國中貴者賢者能者服公事者老者疾
者皆舍以嵗時入其書注登成也定也國中城郭中也
晚賦稅而早免之以其所居復多役少野早賦稅而晚
免之以其復少役多鄭司農云征之者給公上事也舍
者謂有復除舍不收役事也貴者謂若今宗室及關内
侯皆復也服公事者謂若今吏有復除也老者謂若今
八十九十復羨卒也疾者謂若今廢不可事者復之𤣥
謂入其書者言於大司徒音義(復音福/下同)疏(釋曰云以嵗/時者謂嵗之)
(四時登猶成也定也夫家謂男女謂四時成定其男女/多少云辨其可任者謂分辨其可任使者云國中自七)
(尺以及六十者七尺謂年二十知者案韓詩外傳二十/行役與此國中七尺同則知七尺謂年二十云野自六)
(尺以及六十有五者六尺謂年十五故論語云可以託/六尺之孤鄭注云六尺之孤年十五已下彼六尺亦謂)
(十五鄭言已下者正謂十四已下亦可以寄託非謂六/尺可通十四已下鄭必知六尺年十五者以其國中七)
(尺為二十對六十野云六尺對六十五晚校五年明知/六尺與七尺早校五年故以六尺為十五也云皆征之)
(者所征稅者謂築作挽引道渠之役及口率出泉若田/獵五十則免是以祭義云五十不為甸徒若征伐六十)
(乃免是以王制云六十不與服戎彼二者並不辨國中/及野外之别云其舍者謂不給繇役則國中貴者已下)
(是也云以嵗時入其書者此上所云皆嵗之四時具作/文書入於大司徒故云嵗時入其書也注釋曰云登成)
(也定也者以其夫家衆寡若不作文書則多少齒歳不/定若作文書多少成定故云登成也定也云國中城郭)
(中也者以其對野故知國中是城郭中也云晚賦稅而/早免之者以其經云七尺及六十對野中六尺至六十)
(五是其晚賦税而早免之云以其所居復多役少者以/此經云國中貴者至疾者皆舍據國中而言是其國中)
(復多役少也鄭司農云四事皆若今者並舉漢法況之/𤣥謂入其書者言於大司徒知者以其上云受法於司)
(徒故如入其書/者言於大司徒)三年則大比攷其徳行道藝而興賢者
能者鄉老及鄉大夫帥其吏與其衆寡以禮禮賔之注
賢者有德行者能者有道藝者衆寡謂鄉人之善者無
多少也鄭司農云興賢者謂若今舉孝廉興能者謂若
今舉茂才賔敬也敬所舉賢者能者𤣥謂變舉言興者
謂合衆而尊寵之以鄉飲酒之禮禮而賔之疏(釋曰三/年一閏)
(天道小成則大案比當鄉之内云考其徳行道藝者徳/行謂六徳六行道藝謂六藝云而興賢者則徳行之人)
(也能者則道藝之人也云鄉老及鄉大夫帥其吏者謂/州長以下云與其衆寡者謂鄉中有賢者皆集在庠學)
(云以禮禮賔之者以用也用鄉飲酒之禮以禮賢者能/者賔客舉之注釋曰云賢者有徳行者欲見賢與徳行)
(為一在身為徳施之為行内外兼備即為賢者也云能/者有道藝者鄭亦見道藝與能為一上注云能者政令)
(行其身有道藝則政教可行是能者也云衆寡謂鄉人/之善者無多少也者案鄉飲酒堂上堂下皆有衆賔不)
(言其數此經衆寡兩言無問多少皆來觀禮故云無多/少也鄭司農云若今舉孝亷及茂才者孝悌廉潔人之)
(徳行故以孝亷況賢者茂才則秀才也才人之技藝故/以況能者也𤣥謂變舉言興者案禮記文王世子云或)
(以事舉或以言揚故今貢人皆稱舉今變舉言興云謂/合衆而尊寵之者合衆即此經云鄉老及鄉大夫已下)
(是也云鄉飲酒之禮者則儀/禮篇飲酒賔舉之法是也)厥眀鄉老及鄉大夫羣吏
獻賢能之書于王王再拜受之登于天府内史貳之注
厥其也其賔之明日也獻猶進也王拜受之重得賢者
王上其書於天府天府掌祖廟之寳藏者内史副寫其
書者當詔王爵禄之音義(上時掌反/藏才浪反)疏(釋曰厥明者/謂今日行鄉)
(飲酒之禮也至其明日表奏於王注釋曰云天府掌祖/廟之寳藏者是春官天府職文也引之者欲見天府掌)
(寳物賢能之書亦是寳物故藏於天府云内史副寫其/書者貳副也内史副寫一通文書擬授爵禄案内史職)
(有䇿命諸侯羣臣之/事故使内史貳之)退而以鄉射之禮五物詢衆庶一
曰和二曰容三曰主皮四曰和容五曰興舞注以用也
行鄉射之禮而以五物詢於衆民鄭司農云詢謀也問
於衆庶寧復有賢能者和謂閨門之内行也容謂容貌
也主皮謂善射射所以觀士也故書舞為無杜子春讀
和容為和頌謂能為樂也無讀為舞謂能為六舞𤣥謂
和載六德容包六行也庶民無射禮因田獵分禽則有
主皮主皮者張皮射之無侯也主皮和容興舞則六藝
之射與禮樂與當射之時民必觀焉因詢之也孔子射
於矍相之圃蓋觀者如堵牆射至於司馬使子路執弓
矢出誓射者又使公罔之裘序點揚軃而語詢衆庶之
儀若是乎音義(復扶又反下猶復同射食亦反與音餘/矍俱縳反本或作瞿音同相息亮反堵)
(丁古反觶/支豉反)疏(釋曰言退者謂獻賢能之書於王退來鄉/内云以鄉射之禮者州長春秋二時習射)
(於序名為鄉射今鄉大夫還用此鄉射之禮云五物詢/衆庶者物事也一曰二曰已下是也注釋曰行鄉射之)
(禮者案今儀禮鄉射云豫則鉤楹内堂則由楹外又云/序則物當棟堂則物當楣堂謂鄉學據鄉大夫所行射)
(禮也豫謂州長春秋二時習射於序司農云和謂閨門/之内行也者以其父子主和故和謂閨門之内行也云)
(容謂容貌也者以其容是容儀故知容貌也後鄭不從/此義杜子春讀和容為和頌謂能為樂也者興舞即舞)
(樂今又以和容謂能為樂故後鄭亦不從𤣥謂和載六/德容包六行也者破司農子春之義案大司徒以鄉三)
(物教萬民教成則興之明此詢者還是三物之内不是/三物之外别有和容又且主皮興舞是六藝之内明此)
(和容是六徳六行之中在下謂之載和在六德之下故/云和載六徳云容包六行者在上謂之包容則孝也孝)
(在六行之上故云容包六行必知容得為孝者案漢書/髙堂生善為容容則禮也善為孝者必合於禮之容儀)
(故以孝為容者也云庶民無射禮者天子至士有大射/燕射賔射之等庶人則無此射禮故云無射禮也云因)
(田獵分禽則有主皮者案大司馬職大獸公之小禽私/之者至舍更與在田之人射則取之則有主皮云主皮)
(者張皮射之無侯也者自士已上張皮侯采侯獸侯庶/人主射此皮故云主皮無侯也云主皮和容興舞則六)
(藝之射與禮樂與者以此三者當之故以主皮當射和/容當禮興舞當樂若然三物之中其事一十有八今六)
(徳之中唯問和六行之中唯問容六藝之中唯問禮樂/獨問此者既貢賢於王其餘則未能盡備故略舉五者)
(以問之六徳是其大者故問下之和者六行是其小者/故問上之孝者也六藝之中禮以安上治民樂以移風)
(易俗男子生設弧於門左射則是男子之事此皆人行/之急故特言之自餘略而不說又云當射之時民必觀)
(焉因詢之也者案鄉射記唯君有射于國中其餘則否/注云臣不習武事於君側以其鄉射在城外衆庶皆觀)
(焉故得詢此五物云孔子射於矍相之圃已下者此是/禮記射義文天子諸侯射先行燕禮卿大夫士射先行)
(鄉飲酒之禮時孔子為鄉大夫鄉射之禮先行飲酒禮/故云孔子射於矍相之圃矍相地名以其臣不得在國)
(射故射於矍相之圃蓋觀者如堵墻者以其鄉内衆庶/皆集在射所故云觀者如堵墻云射至於司馬者以其)
(飲酒之禮必立司正於將射變司正為司馬也案鄉射/大射司射執弓矢今此云子路執弓矢則子路為司射)
(也云子路出誓者以其衆庶多不可盡與之射故誓去/之云又使公罔之裘序點揚觶而語者案鄉飲酒之禮)
(一人舉觶為旅酬始二人舉觶為無算爵始射在無算/爵前今誓在無算爵後者但射實在無算爵前今未射)
(之前用此無算爵禮二人舉觶之法以誓衆庶耳非謂/此射在無算爵後云詢衆庶之儀若是乎者孔子為諸)
(侯鄉大夫此經是天子鄉大夫/引彼以證此故云乎以疑之)此謂使民興賢出使長
之使民興能入使治之注言是乃所謂使民自舉賢者
因出之而使之長民教以德行道藝於外也使民自舉
能者因入之而使之治民之貢賦田役之事於内也言
為政以順民為本也書曰天聰明自我民聰明天明威
自我民明威老子曰聖人無常心以百姓心為心如是
則古今未有遺民而可為治疏(釋曰言此謂使民興賢/者謂上經賔舉者皆民)
(中舉之還使治民故云此謂使民興賢出使長之謂使/鄉外與民為君長云使民興能入使治之者謂能者復)
(來入鄉中治民之貢賦注釋曰云使民自舉賢者因出/之而使之長民教以徳行道藝於外也者以賢者徳大)
(故遣出外或為都鄙之主或諸侯皆可也以其自有徳/行道藝故還使之教民以德行道藝云使民自舉能者)
(因入之而使之治民之貢賦田役之事於内也者以其/能者徳小不可以為大夫諸侯等故還入鄉中量徳大)
(小以為比長鄰長已上之官治民之貢賦田役於内也/云言為政以順民為本也者禮記云上酌民言則下天)
(上施上不酌民言則下不天上施故言為政以順民為/本也書曰天聰明已下是尚書咎繇篇之文也自用也)
(言天雖聰明視聽既逺不自用已之聰明用民之聰明/民之歸者則授之以天位謂若湯武是也天明威自我)
(民明威者威畏也天雖明察可畏不自用已之明威用/我民明威民所叛者則討之謂若桀紂是也云老子曰)
(聖人無常心以百姓心為心者但聖人形如枯木心若/死灰空洞無我故無常心以百姓之心為心引之者證)
(順民為本之意云如是則古今未有遺民而可為治者/天聰明是古老子與此文為今皆順民為治故云古今)
(未有遺民而/可為治也)歳終則令六鄉之吏皆會政致事注會計
也致事言其歲盡文書疏(釋曰年終將考其得失則令/六鄉之吏州長之官皆計會)
(教政之功狀致其所掌之事於鄉大夫/鄉大夫得之致與大司徒然後考之)正歲令羣吏攷
法于司徒以退各憲之於其所治疏(釋曰正歲建寅之/月鄉大夫令州長)
(已下羣吏令使考法於司徒攷謂受而考量行/之故云以退各憲之於其所治憲者表縣之也)國大詢于
衆庶則各帥其鄉之衆寡而致於朝注大詢者詢國危
詢國遷詢立君鄭司農云大詢于衆庶洪範所謂謀及
庶民疏(釋曰國有大事必順於民心故與衆庶詢謀則/六鄉大夫各帥其鄉之衆寡而致於朝謂外朝)
(三槐九棘之所共詢謀之注釋曰知大詢詢國危詢國/遷詢立君者案小司寇職云掌外朝之政以致萬民而)
(詢焉一曰詢國危二曰詢國遷三曰詢立君此經云大/詢于衆庶而致于朝故知大詢者詢國危之等也此三)
(者皆是國之大事故稱大詢小司寇雖不云大太卜云/大貞即此詢國危之等也鄭司農云大詢于衆庶引洪)
(範所謂謀及庶民者彼謀及庶民/即大詢於衆庶一也故引為證)國有大故則令民各
守其閭以待政令注使民皆聚於閭胥所治處疏(釋曰/大故)
(謂災變宼戎之等警急須人故鄉大夫令州長已下使/民各守其閭胥所治處以待國之政令注釋曰二十五)
(家為閭中士為閭胥則/有治政之處以聚其民)以旌節輔令則達之注民雖以
徵令行其將之者無節則不得通疏(釋曰國有六事故/恐有姦寇故使民)
(徵令出入來往皆須得旌節輔此徵令文書乃得通達/使過故鄭云民雖以徴令行其將之者無節則不得通)
　
　
　
　
　
　
　
　
　
　
　
　周禮注疏卷十一
　周禮注疏卷十一考證
小司徒之職疏黨祭禜族祭酺○監本禜訛宗酺訛歩
　今俱考經文改正
凡用衆庶疏又聽斷其賞罰○經文云聽其辭訟施其
　賞罰此處疑有脫字
乃經土地而井牧其田野注甸之言乘也讀如𠂻甸之
　甸○(臣浩/)按朱子曰甸乘古人原是一音如陳之後
　為田姓是也可以相證
　疏公邑無名故借三等之號以表之○借監本作□
　查字書無□字今改正
凡民訟以地比正之○此節疏各本錯在下節今依經
　文之次訂正
鄉師之職及期以司徒之大旗致衆庶疏鄉師既是大
　夫官○監本鄉訛卿又脫師字今改正
正歲稽其鄉器疏無過用朝服○朝當作祭
　又士則鹿中之等○士監本訛作上今据鄉射禮文
　士則鹿中改正
鄉大夫之職三年則大比注元謂變舉言興者○言監
　本訛作賢今改正
退而以鄉射之禮疏卿大夫士射先行鄉飲酒之禮○
　卿監本訛鄉今攷射義文正之
正歲令羣吏攷灋于司徒以退各憲之於其所治○(臣/)
　(人龍/)按各本所治下俱有之國二字蓋由石經誤衍
　一之字後人寫刻以石經為定本遂割下節國大詢
　于衆庶之國字以從之而不覺反為所誤也今見石
　刻之國二字刓缺監本直去此二字而下節之首未
　增國字但作大詢於衆庶亦誤也
　疏一曰詢國危二曰詢國遷三曰詢立君○曰詢國
　遷二句監本訛作以安庶民四字今据小司寇職文
　訂正
　
　周禮注疏卷十一考證
欽定四庫全書
　周禮注疏卷十二
　　漢鄭氏注　唐陸德明音義　賈公彦疏
州長各掌其州之教治政令之法注鄭司農云二千五
百家為州論語曰雖州里行乎哉春秋傳曰鄉取一人
焉以歸謂之夏州疏(釋曰一鄉管五州中大夫一人為/州長故云州長各掌其州之教也)
(教謂十二教云治政令之法者謂十二教之外所施政/令皆治之注釋曰二千五百家為州者雖無正文約則)
(有之案上文五家為比五比為閭四閭為族五族為黨/五黨為州州二千五百家也又引春秋傳曰已下者案)
(左氏宣公十一年傳曰楚子伐陳遂入陳殺夏徵舒因/縣陳中叔時諫乃復封陳鄉取一人焉以歸謂之夏州)
(注云言取討夏徵舒之州/引此者以證有州之義也)正月之吉各屬其州之民而
讀法以攷其德行道藝而勸之以糾其過惡而戒之注
屬猶合也聚也因聚衆而勸戒之者欲其善音義(屬音/燭注)
(下皆/同)疏(釋曰謂建子之月一日也各屬其州之民者屬/猶合也聚也謂合聚一州之民也而讀法者謂)
(對衆讀一年政令及十二教之法使知之云以考其德/行道藝而勸之者謂考量民之六德六行及六藝之道)
(藝而勸勉之使之勤修云以糾其過惡而戒之者民有/過惡糾察與之罰而懲戒之注釋曰言因聚衆而勸戒)
(之者謂欲勸戒之必須聚衆故/言因聚衆而勸戒之欲其善也)若以歲時祭祀州社則
屬其民而讀法亦如之春秋以禮㑹民而射于州序注
序州黨之學也㑹民而射所以正其志也射義曰射之
為言繹也繹者各繹已之志音義(㑹如字/注同)疏(釋曰上云/歲時皆謂)
(歲之四時此云歲時唯有歲之二時春秋耳春祭社以/祈膏雨望五穀豐熟秋祭社者以百穀豐稔所以報功)
(故云祭祀州社也云則屬其民而讀法亦如之者凡讀/法皆因節㑹以聚民今既祭因聚民而讀法故云亦如)
(之云春秋以禮㑹民而射于州序者州長因春秋二時/皆以禮㑹聚其民而行射禮于州之序學中言以禮者)
(亦謂先行鄉飲酒之禮乃射故云以禮也注釋曰此知/序州黨學者案下黨正亦云飲酒于序故知州黨學同)
(名為序若鄉則立庠故禮記鄉飲酒義云主人迎賓于/庠門之外彼鄉大夫行賓賢能非州長黨正所行故知)
(庠則鄉學也云㑹民而射所以正其志也者凡禮射皆/須存其志意故鄭即引射義曰射之為言繹也繹者各)
(繹已之志繹陳也言各陳已志者謂若射/義云射者内志正外體直乃能中之是也)凡州之大祭
祀大喪皆涖其事注大祭祀謂州社稷也大喪鄉老鄉
大夫於是卒者也涖臨也疏(釋曰云凡者以其大祭大/喪非一故云凡也云州之)
(大祭祀大喪者則非國家祭祀喪事謂州之大祭唯有/春秋祭社也州之大喪者三公鄉大夫之喪也云皆涖)
(其事者二者州長皆臨其事也注釋曰言大祭祀謂州/社稷者以上文云歲時祭祀州社此經又因言州之大)
(祭祀故知還是上文州社也知有稷者以其天子諸侯/三社皆稷對之故知兼有稷也言州社者若言大社國)
(社之類又對黨祭禜族祭酺故此特言州社也云大喪/鄉老鄉大夫者以其遠郊之内置六鄉鄉老與鄉大夫)
(死不出六鄉要在一鄉一州一黨一族/一閭之内今據州而言故云於是卒者)若國作民而師
田行役之事則帥而致之掌其戒令與其賞罰注致之
致之於司徒也掌其戒令賞罰則是於軍因為師帥疏
(釋曰言若者不定之辭若如也如有國家作起其民師/謂征伐田謂田獵行謂廵狩役謂役作此數事者皆須)
(徵聚其民州長則各帥其民而致之於司徒也云掌其/戒令與其賞罰者州長既致其民還自領已民為師帥)
(故還使州長掌之也注釋曰云致之於司徒也者謂州/長致與小司徒小司徒乃帥而致與大司徒故小司徒)
(職云大軍旅帥其衆庶是也云因為師帥者若衆屬軍/吏别有軍吏掌之何得還自掌之故知因為師帥也但)
(在鄉為州長已管其民在軍還領已/民為師帥即是因内政寄軍令也)歲終則㑹其州之
政令正歲則讀教法如初注雖以正月讀之至正歲猶
復讀之因此四時之正重申之音義(重直/用反)疏(釋曰既不/言正歲之)
(終周禮之内直言歲終者皆是周之歲終也言則㑹其/州之政令者謂㑹計當州黨正已下政令文書將以考)
(課也云正歲則讀教法如初者以其建寅之月得四時/之正於教令審故又讀教法言如初者亦當屬民讀之)
(也/)三年大比則大攷州里以贊鄉大夫廢興注廢興所
廢退所興進也鄭司農云贊助也疏(釋曰州長至三年/大案比之日則大)
(考州里者謂年年考訖至三年則大/考之言大者時有黜陟廢興故也)
黨正各掌其黨之政令教治注鄭司農云五百家為黨
論語曰孔子於鄉黨又曰闕黨童子音義(治直吏反族/師治令同)
疏(釋曰言各者一鄉有二十五黨故各掌其黨之政令/及十二教與治職文書注釋曰先鄭知五百家為黨)
(者以其五家為比五比為閭四閭為族五/族為黨故知也引論語者證有黨義也)及四時之孟
月吉日則屬民而讀邦法以糾戒之注以四孟之月朔
日讀法者彌親民者於教亦彌數音義(數所/角反)疏(釋曰及/至也黨)
(正四時孟月吉日則屬民而讀邦法者因糾戒之如州/長之為也注釋曰云以四孟之月朔日讀法者彌親民)
(者於教亦彌數者上文州長唯有建子建寅及春秋祭/社四度讀法此黨正四孟及下文春秋祭禜并正歲一)
(年七度讀法者以其鄉大夫管五州去民遠不讀法州/長管五黨去民漸親故四讀法黨正去民彌親故七讀)
(法鄭云彌親民者則非直徒解黨正而已案下族師十/四度讀法彌多於此故鄭總釋云彌親民者於教亦彌)
(數/也)春秋祭禜亦如之注禜謂雩禜水旱之神蓋亦為壇
位如祭社稷云音義(禜榮/敬反)疏(釋曰黨正不得與州同祭/社故亦春秋祭禜神也注)
(釋曰鄭知禜謂雩禜水旱之神者案禮記祭法云雩禜/祭水旱案昭公元年左氏傳子産云水旱癘疫之不時)
(於是乎禜之皆是禜祭水旱神也云蓋亦為壇位如祭/社稷云者以其大司徒及封人等皆云社稷有壇又祭)
(法王宫祭日及雩禜祭水旱等皆是壇名故知/亦如社稷有壇位無正文故言云以疑之也)國索鬼
神而祭祀則以禮屬民而飲酒于序以正齒位一命齒
于鄉里再命齒于父族三命而不齒注國索鬼神而祭
祀謂歲十二月大蜡之時建亥之月也正齒位者鄉飲
酒義所謂六十者坐五十者立侍六十者三豆七十者
四豆八十者五豆九十者六豆是也必正之者為民三
時務農將闕於禮至此農隙而教之尊長養老見孝悌
之道也黨正飲酒禮亡以此事屬於鄉飲酒之義微失
少矣凡射飲酒此鄉民雖為卿大夫必來觀禮鄉飲酒
鄉射記大夫樂作不入士既旅不入是也齒于鄉里者
以年與衆賓相次也齒于父族者父族有為賓者以年
與之相次異姓雖有老者居於其上不齒者席于尊東
所謂遵音義(蜡仕詐反依字作䄍為于偽反隙/去逆反本又作郤弟音悌下同)疏(釋曰/黨正)
(行正齒位之禮在十二月建亥之月為之非蜡祭之禮/而此云國索鬼神而祭祀者以其正齒位禮在蜡月故)
(言之以為節耳當國索鬼神而祭祀之時則黨正屬聚/其民而飲酒于序學中以行正齒位之法當正齒位之)
(時民内有為一命已上必來觀禮故須言其坐之處云/一命齒于鄉里者此黨正是天子之國黨正則一命亦)
(天子之臣若有一命之人來者即于堂下鄉里之中為/齒也云再命齒于父族者謂父族為賓即與之為齒年)
(大在賓束年小在賓西三命而不齒者若有三命之人/來者縱令父族為賓亦不與之齒若非父族是異姓為)
(賓灼然不齒位在賓東故云不齒也若然典命雖不見/天子之士命數序官有上士中士下士則上士三命中)
(士二命下士一命則此一命謂下士再命謂中士三命/謂上士也注釋曰云國索鬼神而祭祀謂歲十二月大)
(蜡之時是禮記郊特牲文建亥之月者是鄭君解義語/言此者謂行正齒位之禮亦在此月也云正齒位者鄉)
(飲酒義所謂六十者坐至六豆者竝是彼文案彼文謂/五十者立侍六十者乃於堂上而坐禮年六十以上籩)
(豆有加故不得籩豆耦而云六十者三豆七十者四豆/八十者五豆九十者六豆若然則堂下五十立者二豆)
(而已引之者證此經與彼同是正齒位之法也云必正/之者為民三時務農將闕於禮至此農隙而教之尊長)
(養老見孝弟之道也者春夏秋三時務在田野闕於齒/序之節隙閒也至此十月農事且閒而教之言尊長養)
(老即五十已上至九十正齒位是也但孝弟施于家内/今行尊長養老則是孝弟之道通達于外者也云黨正)
(飲酒禮亡者儀禮篇卷竝在之日别有黨正飲酒之禮/見今十七篇内無黨正飲酒之禮故云亡也云以此事)
(屬于鄉飲酒之義微失少矣者但儀禮未亡之時篇内/論正齒位之禮其義具悉今將此經之事連屬於鄉飲)
(酒義則鄉飲酒義唯有五十已上豆數之言此經唯有/一命已下觀禮之事二處相兼比於儀禮篇中鄉飲酒)
(法義理乃未足微失於少故云微失少矣云凡射飲酒/者謂州長春秋行社黨正十二月行飲酒二事俱同故)
(兼言射也云此鄉民雖為卿大夫必來觀禮者證此經/一命以至三命齒與不齒之人來在位之法也又引鄉)
(飲酒鄉射記者證二事俱有一命已下觀禮來入時節/案彼經卿大夫皆作樂前入士未旅前入故云大夫樂)
(作不入鄭彼注云後樂賢也云士既旅不入注云後正/禮也若然大夫士來觀禮者皆為樂賢行禮而至故大)
(夫樂作不入士既旅不入也云齒于鄉里者以年與衆/賓相次也者位在堂下與五十已下衆賢賓客相次以)
(其一命若據天子之國一命為下士若據諸侯之國一/命為公侯伯之士若據子男之士不命固在堂下以其)
(士立于下故也云齒于父族者父族有為賓者以年與/之相次者以其賓在戸牖之間南面若賓是同姓父族)
(則與之齒也云異姓雖有老者居於其上者既言齒于/父族明異姓非父族不齒可知云不齒者席于尊東所)
(謂遵者案鄉飲酒鄉射皆酒尊在室戸東房戸西賓主/夾之鄉人為卿大夫來觀禮為鄉人所遵法謂之為遵)
(席位在酒尊東公三重大夫再重故知不齒者席于尊/東也云所謂遵者所謂鄉射鄉飲酒之遵也案鄭注鄉)
(飲酒云此篇無正齒位之事焉者彼是三年一貢士直/行飲酒之禮賢者為賓其次為介其次又為衆賓賓而)
(貢之如此無黨正正齒位之事案彼注又云天子之國/三命者不齒於諸侯之國爵為大夫則不齒矣者以其)
(賓賢能年歲必小於卿大夫等是以天子之國三命士/及公侯伯之卿三命大夫二命子男之卿再命大夫一)
(命但是大夫已上無問命數皆不齒以其大夫已上爵/尊故也但諸侯之卿當天子之上士故天子之國三命)
(乃不齒天子士再命以下及諸侯之士則皆齒以其士/卑立于下故在堂下與鄉人立者齒也彼是賓賢能禮)
(若黨正飲酒之禮則此文是天子黨正飲酒法則一命/齒于鄉里在堂下與鄉人齒再命齒于父族父族為賓)
(在堂上則天子再命之士亦在堂上與彼賓賢能鄉飲/酒義異者案鄉射記云大夫與則公士為賓則此黨正)
(飲酒有一命以上觀禮則亦以公士為賓但公家之士/其年必大故天子之士再命者亦與之齒若然賓賢能)
(天子之士再命不齒者彼賓賢能非正齒/位法别為一禮故與黨正正齒位禮異也)凡其黨之祭
祀喪紀昏冠飲酒教其禮事掌其戒禁注其黨之民音
義(冠古/亂反)疏(釋曰此一經竝是民之所行與上州之祭祀/大喪義異此祭祀已下雖是民之所行民者)
(冥也非教不可故黨正皆教其禮事也因掌其戒命督/禁之注釋曰經云凡其黨之祭祀之等言凡是廣及之)
(言故云其/黨之民也)凡作民而師田行役則以其法治其政事注
亦於軍因為旅帥疏(注釋曰此亦如上釋非衆屬軍吏/者黨正在鄉各管五百家出軍之)
(時家出一人則五百人為旅黨正/還為旅帥亦如州長因為師帥也)歲終則㑹其黨政帥
其吏而致事疏(釋曰黨正以一黨之内有族師以下諸/官等故歲終則㑹計一黨政治功狀則)
(帥其族師以下之吏致其所掌之事於州長州長/又致與鄉大夫鄉大夫致與大司徒而行賞罰也)正歲
屬民讀法而書其德行道藝注書記之疏(注釋曰黨正/於正歲建寅)
(朔日聚衆庶讀法因即書其德行道藝鄭解書書記之/者以其三年乃一貢今每年正歲皆書記勸勉之三年)
(即貢/之也)以歲時涖校比注涖臨也鄭司農云校比族師職
所謂以時屬民而校登其族之夫家衆寡辨其貴賤老
幼廢疾可任者及其六畜車輦如今小案比疏(釋曰案/旋師職)
(以歲之四時校比此黨正管五族至校比之時黨正往/臨之恐其有差失故也注釋曰鄭司農所云者竝族師)
(職文以其黨正所臨臨族師故還引族師校比之法以/證成其義也云如今小案比者此舉漢法言小案比對)
(三年大比/為小耳)及大比亦如之疏(釋曰及至也族師至三/年大案比黨正亦涖之)
族師各掌其旋之戒令政事月吉則屬民而讀邦法書
其孝弟睦婣有學者注政事邦政之事鄭司農云百家
為族月吉每月朔日也故書上句或無事字杜子春云
當為正月吉書亦或為戒令政事月吉則屬民而讀邦
法疏(釋曰云各掌其族之戒令政事以其族師主百家/各自受法於上而掌其族戒令政事也此族師亦)
(聚衆庶而讀法因書其孝弟睦婣有學者黨正所書德/行道藝具言此云孝弟睦婣惟據六行之四事有學即)
(六藝也計族師所書亦應不異黨正但文有詳畧故所/言有異但族師親民故析别而言耳注釋曰云政事邦)
(政之事者謂國之征役皆是先鄭云百家為族者亦約/五家為比五比為閭四閭為族故知族百家也云月吉)
(每月朔日也者以其彌親民教亦彌數故十二月朔皆/讀之云故書上句或無事字者則月與上政字連政又)
(為正字故杜子春云當為正月吉旦族師親民讀法宜/數若為正月之吉則與黨正同於義不可云書亦或為)
(戒令政事月吉則屬民而讀邦法者此義還/與經同於義為得後鄭從之故引之在下也)春秋祭酺
亦如之注酺者為人物烖害之神也故書酺或為歩杜
子春云當為酺𤣥謂校人職又有冬祭馬歩則未知此
世所云蝝螟之酺與人鬼之歩與蓋亦為壇位如雩禜
云族長無飲酒之禮因祭酺而與其民以長幼相獻酬
焉音義(酺音歩或音蒲校户教反蝝悅全反螟覓經反/與音餘下歩與同禜榮敬反本亦作榮下黨禜)
(同/)疏(釋曰族師於春秋祭祀酺神之時亦如上月朔讀/法也注釋曰鄭知酺者為人物烖害之神者凡國)
(之祈祭者皆恐與人物為烖害謂若州長黨正所祭社/禜亦為水旱與物為烖害明此亦是恐與人物為烖害)
(之神也云故書酺或為歩杜子春云當為酺者校人職/云馬歩亦為行歩之字而子春破之從酺者子春亦無)
(正文直以此經今文為正故依之也𤣥謂校人職又有/冬祭馬歩者彼是與馬為害故祭之引之者證此酺亦)
(與人物為害云則未知此世所為蝝螟之酺與人鬼之/歩與者以此經云酺不知何神故舉漢法以況之但漢)
(時有蝝螟之酺神又有人鬼之歩神未審此經酺定當/何酺故兩言之以無正文故皆云與以疑之也云蓋亦)
(為壇位如雩禜云者上黨祭雩禜鄭云蓋亦為壇位如/祭社稷云已疑禜為壇位今此文約與雩禜同故言云)
(以疑之云族長無飲酒之禮者案上州長春秋習射有/飲酒禮黨正十月農功畢亦有飲酒禮皆得官物為之)
(今此族卑不得官物為禮故云旅無飲酒禮也云因祭/酺而與其民以長幼相獻酬焉者鄭必知因祭酺有民)
(飲酒之禮者案禮記禮器云周旅酬六尸曾子曰周禮/其猶醵與鄭注彼云合錢飲酒為醵旅酬相酌似之也)
(即引明堂禮乃命國醵鄭據禮器明堂禮皆有/醵法醵即合錢飲酒以不得官酒故須合錢耳)以邦比
之法帥四閭之吏以時屬民而校登其族之夫家衆寡
辨其貴賤老幼廢疾可任者及其六畜車輦注登成也
定也疏(釋曰云以邦比之法者案比之法國家有常故/據其常法以案比之故云以邦比之法也云帥)
(四閭之吏者族師管四閭閭胥皆中士又有二十比比/長皆下士是帥四閭之吏也云以時屬民而校者謂屬)
(聚其民而校比之也云登其族之夫家衆寡者夫家即/男女也有夫有婦乃成家自二人以至十人為九等七)
(六五者為其中若然則六口為中七口以上為衆五口/已下為寡云辨其貴賤老幼者貴為卿大夫賤為占賣)
(國之斥幣販易之人也廢疾謂廢於人事疾病若今癃/不可事者也云可任者謂若國中七尺以及六十野自)
(六尺以及六十五皆征之則可任者也及其六畜/馬牛羊豕犬雞車駕牛馬輦人挽行皆辨之也)五家
為比十家為聯五人為伍十人為聯四閭為族八閭為
聯使之相保相受刑罰慶賞相及相共以受邦職以役
國事以相葬埋注相共猶相救相賙音義(葬如字劉才/郎反埋本或)
(作貍莫/皆反)疏(釋曰云五家為比十家為聯又云五人為伍/十人為聯者在家惟有五家為比比長領之)
(無十家為聯相管之法今云十家為聯者以在軍之時/有十人為什本出於在家故并二比為十家為聯擬入)
(軍時相并故覆云五人為伍十人為聨明是在軍法耳/云四閭為族八閭為聯者張逸問族百家安得有八閭)
(鄭答并之為聯耳若然亦如二比為聯之類也云使之/相保者謂相保不為愆負云相受者謂宅舎有故相受)
(寄託云刑罰慶賞相及者案趙商問族師之義鄰比相/坐康誥之說門内尚寛書禮是錯未達㫖趣鄭答族師)
(之職周公新制禮使民相共勅之法康誥之時周法未/定又新誅三監務在尚寛以安天下先後異時各有云)
(為乃謂是錯注釋曰案大司徒職云五族為黨使之相/救五黨為州使之相賙此所戒勅亦與彼同故引為證)
(也/)若作民而師田行役則合其卒伍簡其兵器以鼓鐸
旗物帥而至掌其治令戒禁刑罰注亦於軍因為卒長
疏(釋曰若作民而師田行役則合其卒伍者族師主百/家家出一人即為一卒卒長還使族師為之故鄭云)
(亦因為卒長也云簡其兵器者在軍即有弓矢殳矛戈/㦸云以鼓鐸旗物者案大司馬春辨鼓鐸王執路鼓諸)
(侯執賁鼓軍將執晉鼓師帥執提旅帥執鼙卒長執鐃/兩司馬執鐸公司馬執鐲又司常云王建大常已下是)
(鼔鐸旗物也帥而至者族師以士卒具備帥至於鄉師/以致司徒也注釋曰亦於軍因為卒長者亦釋經掌其)
(治令已下亦非衆屬軍/吏還是自為卒長者也)歲終則㑹政致事
閭胥各掌其閭之徵令注鄭司農云二十五家為閭疏
(注釋曰先鄭知二十五家為閭者以其五家為比五比/為閭故知閭二十五家也而云各掌其閭之徵令者徵)
(令即下文歲時/以下之事是也)以歲時各數其閭之衆寡辨其施舍凡
春秋之祭祀役政喪紀之數聚衆庶既比則讀法書其
敬敏任恤者注祭祀謂州社黨禜族酺也役田役也政
若州射黨飲酒也喪紀大喪之事也四者及比皆㑹聚
衆民因以讀法以勅戒之故書既為暨杜子春讀政為
征暨為既音義(數色主反政如字杜音征㑹如/字下㑹同暨其器反又斤乙反)疏(釋曰/言以)
(歲時者謂歲之四時云各數其閭之衆寡者閭胥各自/數當閭之内戸口多少云辨其施舎者亦謂國中七尺)
(以及六十野自六尺以及六十有五皆征之已外施舎/不役云凡春秋之祭祀役政喪紀之數聚衆庶者謂州)
(長黨正族師祭祀及役政與王家喪紀閭胥皆為之聚/衆庶以待驅使也云既比則讀法者上族師已上官尊)
(讀法雖稀稠不同皆有時節此閭胥官卑而於民為近/讀法無有時節但是聚衆庶比之時即讀法故云既比)
(則讀法云書其敬敏任恤者以上書其德行道藝今此/閭胥親民更近故除任恤六行之外兼記敬敏者也注)
(釋曰知祭祀謂州社黨禜族酺者以其黨鄉之内所有/祭祀無過此三者而已故知義然也云役田役也者上)
(文師田行役竝言則役是役作但田是國之常事田重/於功作此文不云田故知役是田役也知政是州射黨)
(飲酒者政與上祭祀連文聚衆庶故知若州射及黨飲/酒也云喪紀大喪之事也者此大喪王之喪也知者以)
(其聚衆庶明非上州之/大喪故以王之喪解之)凡事掌其比觵撻罰之事注觵
撻者失禮之罰也觵用酒其爵兕角為之撻扑也故書
或言觵撻之罰事杜子春云當言觵撻罰之事音義(觵/古)
(横反撻吐達/反扑普卜反)疏(釋曰言凡非一則是鄉飲酒及鄉射飲/酒有失禮者須罰之故云凡事云掌其)
(比者人聚則有校比之法皆掌之云觵撻罰之事者凡/有失禮者輕者以觵酒罰之重者以楚撻之故雙言觵)
(撻罰之事注釋曰鄭知觵用酒者以其古者失禮之罰/罰用酒又知其爵以兕角為之者見詩云兕觵其觩故)
(知用兕牛角為觵爵也云撻扑也尚書云扑作教刑孔/云扑榎楚故知此撻亦扑也云故書或言觵撻之罰事)
(杜子春云當言觵撻罰之事者子春之意以/觵撻罰在之上於義為切故從經為正者也)
比長各掌其比之治五家相受相和親有辠奇衺則相
及注衺猶惡也音義(治直吏反辠本亦/作罪衺似嗟反)疏(釋曰比長管/五家下士為)
(之家數雖少亦有治法故各掌其比之治云五家相受/者宅舍有故崩壞相寄託云相和親者案尚書云爾室)
(不睦爾唯和哉五家之内有不和親則使之自相和親/云有辠奇衺則相及者五家有罪惡則連及欲使不犯)
(故注云衺/猶惡也)徙于國中及郊則從而授之注徙謂不便其
居也或國中之民出徙郊或郊民入徙國中皆從而付
所處之吏明無罪惡音義(便婢/面反)疏(釋曰五家之内人有/不便其居須徙者則)
(使伍長從而授之注釋曰云徙謂不便其居也者古者/三歲大比之年民有願厭於本居之處不便則任民遷)
(徙故云不便其居也周法遠郊百里内并國中共為六/鄉此國中及郊所徙者竝不離當鄉之内言或國中之)
(民出徙郊者先從近向遠釋經徙于郊之文也云或郊/民入徙國中者欲釋經徙于國中之文也云皆從而付)
(所處之吏明無罪惡者釋經則從而授之之文也若有/罪惡則下文無授無節圜土内之其人私逃有何付授)
(之也今伍長自往付授明/無罪惡直是不便其居耳)若徙于他則為之旌節而行
之注徙於他謂出居異鄉也授之者有節乃達疏(釋曰/上經)
(是當鄉之内遷徙直須伍長送付彼吏今此經言徙于/他是出向外鄉則當為旌節乃行之注釋曰言徙于他)
(對上經直言國中及郊為鄉内此言徙于他明是出居/異鄉也云授之者有節乃達者鄭欲見上經鄉内徙者)
(有授無節此徙外鄉非直有授兼亦有節乃可行故/鄭言此有節亦授之者也此節即道路用旌節一也)若
無授無節則唯圜土内之注鄉中無授出鄉無節過所
則呵問繫之圜土考辟之也圜土者獄城也獄必圜者
規主仁以仁心求其情古之治獄閔於出之音義(呵呼/何反)
(又音/何)疏(釋曰總結上二經故鄭云鄉中無授出鄉無節/此皆罪人故當唯圜土内之也注釋曰上釋出)
(鄉有授兼節此注釋鄉中無授出鄉無節似出鄉空有/節而全無授者以其出鄉雖兼有授直舉有節以對鄉)
(内有授何妨有節兼有授也若直有節而無授何以分/别罪惡之人云過所則呵問繫之圜土考辟之也者謂)
(所過之官司見即呵問之必知有呵問之者若不呵問/窮詰則虛實難明故知呵問也繫之圜土考辟之者謂)
(繫在獄中辟法也考量以法推問無授無節之由也云/圜土者獄城也獄必圜者規主仁以仁心求其情者案)
(禮記深衣有規矩權衡規配東方仁矩配西方義但斷/獄之法有義有仁雖以義斷使合宜仍以仁恩閔念求)
(得情實閔念出/之故獄城圜也)
封人掌設王之社壝為畿封而樹之注壝謂壇及堳埒
也畿上有封若今時界矣不言稷者稷社之細也疏(釋/曰)
(云掌設王之社壝者謂王之三社三稷之壇及壇外四/邊之壝皆設置之直言壝不云壇舉外以見内内有壇)
(可知也云為畿封而樹之者謂王之國外四面五百里/各置畿限畿上皆為溝塹其土在外而為封又樹木而)
(為阻固故云為畿封而樹之注釋曰壝謂壇及堳埒也/者堳埒即壝經不言壇故鄭兼見之也云畿上有封若)
(今時界矣者漢時界上有封樹故舉以言之云不言稷/者稷社之細也者案大司徒及下文皆社稷俱言此獨)
(言社不言稷故解之案孝經緯社是五土總神稷是原/隰之神原隰即是五土之一耳故云稷社之細舉社則)
(稷從之矣故言社不言稷也稷既是原隰之神但原隰/宜五穀五穀不可遍敬稷又為五穀之長故立稷以表)
(名孝經注直云社謂后/土者舉配食者而言耳)凡封國設其社稷之壝封其四
疆注封國建諸侯立其國之封疏(釋曰言凡封國者封/五等之國非一故云)
(凡以廣之云設其社稷之壝者案禹貢徐州貢五色土/孔注云王者封五色土為社建諸侯則各割其方色土)
(與之使立社燾以黃土苴以白茅茅取其潔黃取王者/覆四方是封乎諸侯立社稷之法也云封其四疆者諸)
(侯百里以上至五百里四邊皆有封疆而樹之故云封/其四疆也注釋曰封國建諸侯者若典命云三公八命)
(其卿六命大夫四命其出封皆加一等是建諸/侯也云立其國之封者封則經云四疆是也)造都邑
之封域者亦如之疏(釋曰云造都邑者謂大都小都家/邑三等采地有百里五十里二十)
(五里皆有四邊封域故云之封域也/云亦如之者亦如上諸侯有四疆也)令社稷之職注將
祭之時令諸有職事於社稷者也郊特牲曰唯為社事
單出里唯為社田國人畢作唯為社丘乘共粢盛所以
報本反始也音義(為于偽反下同單/音丹乘繩證反)疏(釋曰春秋祭社/皆有職事令之)
(者使各依職司而行故須令之也注釋曰言將祭之時/者春秋祭社日皆用甲未祭之前令諸有職事于社稷)
(者也云唯為社事單出里者單盡也盡往助祭于州長/此據六鄉之中又云唯為社田國人畢作者畢亦盡也)
(國人盡行鄭云非徒羨謂在六遂之中以下劑致甿當/家之内一人為正卒一人為羡卒其餘為餘夫但田與)
(追胥竭作餘夫亦行故云非徒羨也云唯為社丘乘共/粢盛者此據三等采地之中故有丘甸井田之法案小)
(司徒職云九夫為井四井為邑四邑為丘四丘為甸甸/方八里旁加一里則為一成成百井九百夫一井之地)
(九夫八家各治一夫自入共治一夫稅入於君以共粢/盛而祭社故云丘乘共粢盛也云所以報本反始也者)
(社稷為土神是民之本句龍后稷是民之始反亦報也/命民共之者所以報本反始也引之者證祭社各有職)
(事/)凡祭祀飾其牛牲設其楅衡置其絼共其水稾注飾
謂刷治潔清之也鄭司農云楅衡所以楅持牛也絼著
牛鼻繩所以牽牛者今時謂之雉與古者名同皆謂夕
牲時也杜子春云楅衡所以持牛令不得抵觸人𤣥謂
楅設於角衡設於鼻如椵狀也水稾給殺時洗薦牲也
絼字當以豸為聲音義(楅音福絼本又作紖持忍反稾/古老反清如字又才性反著直)
(略反令力呈反抵丁禮反椵/音加沈一音瑕豸直氐反)疏(釋曰言凡祭祀謂王之/天地宗廟先大次小之)
(祭祀非一故云凡以廣之云飾其牛牲者祭祀尚潔淨/故飾治使淨也設其楅衡者恐抵觸人故須設楅于角)
(牽時須易制故設衡于鼻置絼當牽行故亦置之于鼻/也須洗薦牲體故共其水稾也注釋曰司農云楅衡所)
(以楅持牛也者司農意以衡為持故云所以楅持牛以/楅衡共一物解之與子春同後鄭不從之矣云絼著牛)
(鼻繩所以牽牛者今時謂之雉與古者名同者若然自/漢以前皆謂之絼案禮記少儀云牛則執紖紖則絼之)
(别名今亦謂之為紖也云皆謂夕牲時也者但夕牲在/祭前之夕正祭在厥明二時皆有此事明據在前夕牲)
(時而言也杜子春云楅衡所以持牛令不得抵觸人者/子春意楅衡唯設于角與司農義同後鄭亦不從也𤣥)
(謂楅設于角者楅者相楅廹之義故知設於角云衡設/於鼻者衡者橫也謂橫木於鼻今之駞猶然故知設於)
(鼻破先鄭子春之義云如椵狀者漢時有置於犬之上/謂之椵故舉之以為況衡者也云水稾給殺時洗薦牲)
(也者其牛將殺不須飼之又充人已飼三月不得將殺/始以水稾飲飼水所以洗牲稾所以薦牲故雙言洗薦)
(牲也云絼字當以豸為聲者爾雅有足曰蟲無足曰豸/但牛紖以麻為之從絲為形以豸為聲故云絼字當以)
(豸為/聲)歌舞牲及毛炮之豚注謂君牽牲入時隨歌舞之
言其肥香以歆神也毛炮豚者爓去其毛而炮之以備
八珍鄭司農云封人主歌舞其牲云博碩肥腯音義(炮/薄)
(交反爓似鹽反去/起吕反腯徒忍反)疏(釋曰言歌舞牲者謂君牽牲入時/封人隨後歌舞云博碩肥腯也云)
(及毛炮之豚者謂造炮豚之時則爓去其毛以炮之也/注釋曰案禮記祭義云君牽牲穆答君卿大夫序從是)
(君牽牲入時也云隨歌舞之言其肥香以歆神也者解/封人隨牲後歌舞之時節及使神歆享之意云毛炮豚)
(者爓去毛而炮之者經直云毛炮恐人以并毛炮之案/禮記内則有炮豚炮牂皆編萑以苴之塗之以墐塗孰)
(乃擘去之彼雖炮亦不言去毛炮之鄭知去毛者牂豚/之毛於牲無用空以汙損牲體故知凡炮者皆去毛也)
(云以備八珍者彼内則八珍之中有炮豚此炮豚與彼/同故知此炮豚以備足八珍也鄭司農云封人主歌舞)
(其牲云博碩肥腯者此左氏桓公傳隨季良之辭彼云/奉牲以告曰博碩肥腯引之者證封人歌舞牲時有此)
(辭/也)凡喪紀賓客軍旅大盟則飾其牛牲注大盟㑹同之
盟疏(釋曰言凡此下四事王之喪紀有牲者除朝夕奠/用脯醢以外大小斂朔月月半薦新奠祖奠大遣)
(等皆有牲牢賓客有殺牲者唯據致飱及饔餼饗食皆/有殺牲之事軍旅殺牲者謂饗獻軍吏大盟謂天子親)
(往臨盟此一經皆用牛牲故總云飾其牛牲也注釋曰/案覲禮及司儀諸侯時見曰㑹殷見曰同王皆為壇於)
(國外行盟誓之法/故鄭依而言焉)
鼓人掌教六鼓四金之音聲以節聲樂以和軍旅以正
田役注音聲五聲合和者疏(釋曰言掌教者必教他官/案眡瞭職發首云掌凡樂)
(事播鼗擊頌磬笙磬下又云掌大師之縣鼜愷獻亦如/之雖不云擊鼔以上下文參之其五鼓是眡瞭擊之則)
(此所教者當教眡瞭也其晉鼓當教鎛師故其職云掌/金奏之鼓此下文云以晉鼓鼓金奏故彼鄭注云主擊)
(晉鼓是也又云六鼓四金之音聲者六鼓四金與音聲/和合故連言音聲也云以節聲樂者下云雷鼓靈鼓路)
(鼓晉鼓皆是也以和軍旅者下云以鼖鼓鼓軍事是也/云以正田役者下云以鼗鼓鼓役事是也田獵所以習)
(戰則田鼓當與軍事同案大司馬云王執路鼓諸侯執/賁鼓軍將執晉鼓之等是也此一經是與下為總目之)
(語也注釋曰案禮記學記云鼔無當於五聲五聲不得/不和則五聲須鼓乃和故鄭云五聲合和者鄭不解音)
(者單出曰聲雜比曰音音聲相將之物/故釋五聲則含得音故不重云音也)教為鼓而辨其
聲用注教為鼓教擊鼓者大小之數又别其聲所用之
事音義(别彼/列反)疏(注釋曰鄭云教為鼓教擊鼔者大小之/數者則雷鼔八面之等云而辨其聲用)
(鄭云又别其聲所用之事則下文雷/鼓及四金聲之所用各不同是也)以雷鼓鼓神祀注
雷鼓八面鼓也神祀祀天神也疏(釋曰天神稱祀地祗/稱祭宗廟稱享案下)
(靈鼓鼔社祭又案大司樂以靈鼔祭澤中之方丘大地/祗與社同鼓則但是地祗無問大小皆用靈鼔則此雷)
(鼔鼓神祀但是天神皆用雷鼔也注釋曰鄭知雷鼓八/面者雖無正文案韗人為臯陶有晉鼓鼖鼔臯鼓三者)
(非祭祀之鼓皆兩面則路鼓祭宗廟宜四面靈鼓祭地/祗尊於宗廟宜六面雷鼔祀天神又尊於地祗宜八面)
(故知義/然也)以靈鼓鼓社祭注靈鼓六面鼓也社祭祭地祗
也疏(釋曰郊特牲云社祭土神地之道則孝經緯云社/是五土之總神是地之次祀故舉社以表地祗大)
(宗伯亦云血祭祭社稷五祀亦舉社以表/地祗其實地之大小之祭皆用靈鼔也)以路鼓鼓鬼
享注路鼓四面鼓也鬼享享宗廟也音義(享許丈反劉/虛讓反牛人)
(職/同)疏(釋曰案大宗伯宗廟有六享禘祫四時皆言享先/王則皆是大祭縱有享先公為次祀祭殤為小祀)
(皆用此路鼔以其天神/地祗大小同鼓故也)以鼖鼓鼓軍事注大鼓謂之鼖
鼖鼓長八尺音義(鼖扶/云反)疏(釋曰案大司馬云春辨鼔鐸/王執路鼓諸侯執鼖鼓軍將)
(執晉鼓鄭注云王不執鼖鼓尚之於諸侯門社軍以鼖/為正無妨兼有路鼔晉鼔之等也注釋曰云大鼓謂之)
(鼖是訓鼓為大此唯兩面而已而稱大者此不對路鼓/已上以其長八尺直對晉鼓六尺六寸者為大耳鼖鼔)
(長八尺/韗人文)以鼛鼓鼓役事注鼛鼓長丈二尺音義(鼛音/羔)疏
(釋曰案緜詩云鼛鼓弗勝鄭云鼛鼓不能止之此云鼓/役事謂擊鼓起役事與彼不同者但起役止役皆用鼛)
(鼔兩處義得相兼耳注釋曰丈二尺韗人文此既丈二/尺大於鼖鼓不得大名但鼖鼔長八尺尚對晉鼔為鼖)
(明鼛鼓亦大可知不可同名/為鼖故别以鼛鼓為號也)以晉鼓鼓金奏注晉鼓長
六尺六寸金奏謂樂作擊編鍾音義(編必/仙反)疏(釋曰凡作/樂則先擊)
(鍾故鍾師以鍾鼔奏九夏鄭云先擊鍾次擊鼓金則鍾/也奏則擊也則是擊鍾後即擊鼓故云晉鼓鼓金奏注)
(釋曰晉鼓長六尺六寸亦韗人文云金奏謂樂作擊編/鍾者案磬師云擊編鍾鄭注云磬亦編於鍾言之者鍾)
(有不編不編者鍾師擊之若然則磬師擊編鍾鍾師擊/不編鍾又案鎛師云掌金奏之鼓鄭注云主擊晉鼓則)
(此晉鼓和金奏但鍾之編與不編作之皆是金奏晉鼓/皆和之矣鄭唯言編鍾據磬師而言其實不編者亦以)
(晉鼓和之故鍾師云以鍾鼓奏九夏鄭云先擊/鍾次擊鼓是不編之鍾亦有鼓鼓即晉鼓也)以金錞
和鼓注錞錞于也圜如碓頭大上小下樂作鳴之與鼓
相和音義(錞音淳碓音對本/又作椎直追反)疏(釋曰謂作樂之時以此/金錞和於鼓節也注釋)
(曰錞錞于也者錞于之名出于漢之大予樂官并云其/形圜如碓頭大上小下竝出彼文而知之又云樂作鳴)
(之與鼓相和此鄭以意解之案下三金皆大司馬在軍/所用有文此金錞不見在軍所用明作樂之時與鼔相)
(和故云/和鼓也)以金鐲節鼓注鐲鉦也形如小鍾軍行鳴之以
為鼔節司馬職曰軍行鳴鐲音義(鐲直角反/鉦音征)疏(釋曰此/謂在軍)
(之時所用節鼓與鼓為節也注釋曰鄭云鐲鉦也者案/詩有鉦人伐鼓就而解之彼注鉦以靜之此解以為軍)
(行所用不同者義亦一也以其動靜俱用故也云形如/小鍾者亦據漢法而言也云軍行鳴之以為鼓節此依)
(大司馬文而釋故引彼文云軍行鳴鐲對/上金錞作樂為節案彼是公司馬所執也)以金鐃止鼓
注鐃如鈴無舌有秉執而鳴之以止擊鼓司馬職曰鳴
鐃且卻音義(鐃女交反秉兵政反本/又作柄下同卻起略反)疏(釋曰此案春秋/左氏莊公傳曹)
(劌云一鼔作氣再而衰三而竭哀公傳陳書曰吾聞鼓/而已不聞金矣是進軍之時擊鼓退軍之時鳴鐃注釋)
(曰云鐃如鈴無舌者亦約漢法而知也云有秉執而鳴/之者案大司馬云卒長執鐃故知執而鳴之也又引司)
(馬職鳴鐃且卻者欲見軍卻/退時鳴之是止鼓時所用也)以金鐸通鼓注鐸大鈴也
振之以通鼓司馬職曰司馬振鐸音義(鐸待洛反/鈴音零)疏(釋/曰)
(此是金鈴金舌故曰金鐸在軍所振對金鈴木舌者為/木鐸施令時所振言通鼓者兩司馬振鐸軍將已下即)
(擊鼓故云通鼓也注釋曰鐸大鈴亦約漢法知之引司/馬職者案彼兩司馬執鐸所引司馬執鐸即兩司馬也)
凡祭祀百物之神鼓兵舞帗舞者注兵謂干戚也帗列
五采繒為之有秉皆舞者所執音義(帗音拂/劉音弗)疏(釋曰上/文神祀)
(社祭鬼享文俱不及小神故此更廣見小神之事故云/凡祭祀百物之神也云鼓兵舞帗舞者天地之小神所)
(舞不過此兵舞帗舞二事案下舞師山川用兵舞社稷/用帗舞今此小神等若義近山川者舞兵舞義近社稷)
(者舞帗舞故六舞之中唯言此二舞而已注釋曰兵謂/干戚也者案司兵云祭祀授舞者兵鄭亦云授以朱干)
(玉戚必知兵舞是干戚者見禮記樂記云干戚之舞非/備樂祭統又云朱干玉戚竝是大武之舞是知兵舞干)
(戚也又知帗舞列五采繒為之有秉者案樂師注帗/五采繒今靈星舞子持之是舉今以曉古故知之也)凡
軍旅夜鼓鼜注鼜夜戒守鼓也司馬法曰昏鼓四通為
大鼜夜半三通為晨戒旦明五通為發昫音義(鼜千歴/反昫本)
(又作呴亦作煦休具反/劉休武反或況冢反)疏(釋曰在軍警戒急在於夜故/軍旅於夜鼓其鼜鼓以警衆)
(也注釋曰言鼜者聲同憂戚取軍中憂懼之意故名戒/守鼓為鼜也引司馬法曰昏鼓四通為大鼜者欲取從)
(初夜即為警戒之意故擊鼓四通使大憂戚也云夜半/三通為晨戒者警衆豫使嚴備侵早當行云旦明五通)
(為發昫者旦明五通晨昫/之時當發故云發昫也)軍動則鼓其衆注動且行疏
(釋曰尋常在道欲行之時所擊之鼓則上注五通發昫/是也今别言軍動則據將臨陳之時軍旅始動則擊鼓)
(以作士衆之氣故曹劌云一鼓作/氣鄭云動且行謂行前向陳時也)田役亦如之疏(釋曰/田獵)
(圍合之時必擊鼓象對敵故/大司馬職云鼓遂圍禁是也)救日月則詔王鼓注救日
月食王必親擊鼓者聲大異春秋傳曰非日月之眚不
鼓音義(眚生/領反)疏(釋曰謂日月食時鼓人詔告于王擊鼓/聲大異以救之案太僕職云軍旅田役)
(贊王鼓鄭注云佐擊其餘面又云救日月食亦如之太/僕亦佐擊其餘面鄭既云佐擊其餘面則非止兩面之)
(鼓案上解祭日月與天神同用雷鼓則此救日月亦宜/用雷鼓八面故太僕與戎右俱云贊王鼔得佐擊餘面)
(也案莊二十五年左氏傳夏六月辛未朔日有食之鼔/用牲于社非常也唯正月之朔慝未作日有食之於是)
(乎用幣于社伐鼔于朝若然此救日食用鼔惟據夏四/月隂氣未作純陽用事日又太陽之精於正陽之月被)
(食為災故有救日食之法他月似無救理尚書𦙍征季/秋九月日食救之者上代之禮不與周同諸侯用幣于)
(社伐鼓于朝退自攻責若天子法則伐鼓于社昭十七/年昭子曰日食天子伐鼓于社是也注釋曰救日月食)
(王必親擊鼓者聲大異者但日月食始見其微兆未有/災驗故云異也引春秋傳者亦莊二十五年傳辭彼傳)
(云秋大水鼓用牲于社于門亦非常也凡天災有幣無/牲非日月之眚不鼓譏其為大水用鼓引之證其日月)
(得有用鼓法春秋不記救月食者但日食是隂侵陽臣/侵君之象故記之月食是陽侵隂君侵臣之象非逆事)
(故略不/記之也)大喪則詔大僕鼓注始崩及窆時也疏(注釋曰/案大僕)
(職云大喪始崩戒鼓傳達于/四方窆亦如之是鄭所據也)
舞師掌教兵舞帥而舞山川之祭祀教帗舞帥而舞社
稷之祭祀教羽舞帥而舞四方之祭祀教皇舞帥而舞
旱暵之事注羽析白羽為之形如帗也四方之祭祀謂
四望也旱暵之事謂雩也暵熱氣也鄭司農云皇舞蒙
羽舞書或為䍿或為義𤣥謂皇析五采羽為之亦如帗
音義(暵呼但反/䍿音皇)疏(釋曰云掌教兵舞謂教野人使知之/國有祭山川則舞師還帥領往舞山)
(川之祀已下皆然案春官樂師有六舞并有旄舞施于/辟雍人舞施于宗廟此無此二者以卑者之子不得舞)
(宗廟之酎祭祀之舞亦不得用卑者之子彼樂師教國/子故有二者此教野人故無旄舞人舞注釋曰羽析白)
(羽為之形如帗也者但羽舞用白羽帗舞用五色繒用/物雖異皆有柄其制相類故云形如帗也云四方之祭)
(祀謂四望也知者若以四方連百物則四方不止四望/今單云四方四望五岳四瀆亦布在四方故知四方即)
(四望也云旱暵之事謂雩也者春秋所云雩者皆釋旱/又祭法云雩禜祭水旱故知旱暵謂雩祭也云暵熱氣)
(也者以其旱時多熱氣又此暵字以日為形以漢為聲/者故知暵熱氣也鄭司農云皇舞象羽舞者先鄭之意)
(蓋見禮記王制有虞氏皇而祭皇是冕為首服故以此/皇為鳯皇羽蒙于首故云蒙羽舞自古未見蒙羽于首)
(故後鄭不從之矣云書或為䍿或為義者禮本不同故/或為䍿或為義皆不從之矣𤣥謂皇析五采羽為之亦)
(如帗者鍾氏染鳥羽象翟鳥鳯皇之羽皆五采此舞者/所執亦以威儀為飾言皇是鳯皇之字明其羽亦五采)
(其制亦如帗舞若然帗舞/羽舞皇舞形制皆同也)凡野舞則皆教之注野舞謂
野人欲學舞者疏(釋曰案序官舞徒四十人其數有限/今云皆教之者數雖四十餘者有能)
(學皆教之以/待其闕耳)凡小祭祀則不興舞注小祭祀王𤣥冕所
祭者興猶作也疏(釋曰案上文云凡祭祀百物之神鼔/兵舞帗舞又案司服云羣小祀則𤣥)
(冕注云羣小祀林澤墳衍四方百物之屬如是則小祭/祀有兵舞帗舞而云不興舞者小祭祀雖同𤣥冕若外)
(神林澤之等則有舞若宫中/七祀之等則無舞此文是也)
牧人掌牧六牲而阜蕃其物以共祭祀之牲牷注六牲
謂牛馬羊豕犬雞鄭司農云牷純也𤣥謂牷體完具音
義(蕃音煩/牷音全)疏(釋曰云掌牧六牲而阜蕃其物者阜盛也/蕃息也物謂毛物言使肥盛蕃息各有毛)
(物謂五官各有牛人羊人犬人豕人之等擇取純毛物/者以供牧人牧人又供與充人芻之三月以祭祀故云)
(以共祭祀之牲牷也注釋曰案爾雅所釋六畜有馬牛/羊豕犬雞故鄭依而釋之案膳夫供六牲鄭注云始養)
(之曰畜將用之曰牲則此云牲亦據將用為言也司農/云牷純也後鄭不從者尚書云犧牷對犧不得為純色)
(其純下文毛之者是也故/𤣥易之云牷體完具也)凡陽祀用騂牲毛之隂祀用
黝牲毛之望祀各以其方之色牲毛之注騂牲赤色毛
之取純毛也隂祀祭地北郊及社稷也望祀五嶽四鎮
四瀆也鄭司農云陽祀春夏也黝讀為幽幽黑也𤣥謂
陽祀祭天於南郊及宗廟音義(黝於糾反/司農音幽)疏(釋曰言凡/與下陽祀)
(隂祀望祀等為目故云凡以廣之也注釋曰騂牲知是/赤色者見明堂位周人騂剛檀弓云周人牲用騂周尚)
(赤而云用騂故知騂是赤也云毛之取純毛也者對下/文云尨是雜色則此經云毛之者皆是取純毛也云隂)
(祀祭地北郊及社稷也并陽祀祭天於南郊及宗廟者/但天神與宗廟為陽地與社稷為隂案大宗伯云蒼璧)
(禮天黃琮禮地謂圜丘方澤下云牲幣各放其器之色/則昊天與崑崙牲用蒼用黃四時迎五方天帝又各依)
(其方色牲則非此騂牲黝牲惟有郊天及宗廟社稷一/等不見牲色在此陽祀隂祀之中可知案郊特牲云郊)
(之祭也大報天而主日兆於南郊就陽位也牲用騂是/南郊用騂也檀弓云殷尚白周尚赤是祭宗廟用赤也)
(據此而言則祭天於南郊及宗廟用騂也郊特牲云社/祭土而主隂氣也是社稱隂孝經緯鉤命決云祭地于)
(北郊就隂位彼對郊天就陽位則是神州之神在北郊/而稱隂以是知隂祀中有祭地于北郊及社稷也不從)
(先鄭陽祀春夏者周祭宗廟四時同用騂夏至祭地方/澤牲用黃春夏迎氣牲各隨方之色明不得同用騂故)
(不從也又知望祀是四望者以其言望與四望義同故/知是四望五嶽等也云黝讀為幽幽黒也者以其幽是)
(北方故從幽為黒也後鄭先解隂祀後釋/陽祀者陽祀待先鄭釋訖隨後破之故也)凡時祀之牲
必用牷物注時祀四時所常祀謂山川以下至四方百
物疏(釋曰時言凡者山川已下非一故亦言凡以廣之/也必用牷物者對上方色是隨其方色不用尨尨)
(是雜色則此牷物者非方非雜雖不得隨方之色要於/一身之上其物色須純其體須完不得雜也假令東方)
(或純黃純黒南方或純白純青皆得也注釋曰知時祀/是山川以下至四方百物者案司服山川羣小祀林澤)
(四方百物在四望下此上文云天地四望此時祀又在/四望下又四方山川之等亦依四時而祀故知時祀是)
(山川至百物鄭唯據地之時祀若天/之時祀日月已下亦在此時祀中也)凡外祭毁事用尨
可也注外祭謂表貉及王行所過山川用事者故書毁
為甈尨作庬杜子春云甈當為毁庬當為尨尨謂雜色
不純毁謂疈辜候禳毁除殃咎之屬音義(尨亡江反貉/莫霸反甈丘)
(例反疈普逼反辜/音孤禳如羊反)疏(釋曰外祭毁事其神非一故云凡/以廣之也注釋曰知外祭中有表)
(貉者據上文外神之中已云天地至四方百物依時而/祭者已盡此别言外祭則外祭中唯有表貉之等案大)
(司馬田獵之時立表而貉祭司几筵亦云貉用熊席又/知外祭中有王行所過山川用事者案校人云凡將事)
(于四海山川則飾黃駒大祝云大㑹同過大山川則用/事焉亦是非常外祭之事若然此云尨校人用黃駒者)
(從地色黃亦據尨中有黃色者用之不必純黃也云毁/謂疈辜候禳毁除殃咎之屬者此文承子春之下不言)
(𤣥謂當是子春所解也案宗伯云疈辜祭四方百物而/引九門磔禳又案小祝職云將事候禳皆是禱祈除殃)
(咎非常之祭用尨之/類故引以為證也)凡祭祀共其犧牲以授充人繫之
注犧牲毛羽完具也授充人者當殊養之周景王時賓
起見雄雞自斷其尾曰雞憚其為犧音義(憚待/旦反)疏(釋曰/牧人)
(養牲臨祭前三月授與充人繫養之故云凡祭祀共其/犧牲以授充人繫之注釋曰云犧牲毛羽完具也者云)
(犧牲不云牷則唯揀純毛者而鄭云完具者祭祀之牲/若直牷未必純犧若犧則兼牷可知故鄭以完具釋犧)
(云授充人者當殊養之者牧人之牲未用祭者總在一/處不殊今將以祭者則殊别繫養之云周景王時者此)
(春秋左氏傳昭二十二年王子朝賓起有寵於景王王/與賓孟說之欲立之又云賓孟適郊見雄雞自斷其尾)
(問之侍者曰自憚其犧也遽歸告王且曰雞其憚為人/用乎人異於是注犧者以喻人之有純德實宜為君彼)
(直云自憚其犧不云雞鄭以義增/之耳引之者證犧是純色之意也)凡牲不繫者共奉之
注謂非時而祭祀者疏(注釋曰云不繫者謂若上文凡/外祭毁事用尨可也是非時而)
(祭祀/者也)
牛人掌養國之公牛以待國之政令注公猶官也疏(釋/曰)
(云掌養國之公牛以待國之政令者政令則諸侯所須/牛及牧人之事則供送之也注釋曰訓公為官者恐有)
(公君之嫌但王家之牛若公廨/之牛故須訓公為官是官牛也)凡祭祀共其享牛求牛
以授職人而芻之注鄭司農云享牛前祭一日之牛也
求牛禱於鬼神祈求福之牛也𤣥謂享獻也獻神之牛
謂所以祭者也求終也終事之牛謂所以繹者也宗廟
有繹者孝子求神非一處職讀為樴樴謂之杙可以繫
牛樴人者謂牧人充人與芻牲之芻牛人擇於公牛之
中而以授養之音義(職戚音特或餘式反劉之式反注/樴同繹音亦徐音夕杙餘式反劉)
(餘則/反)疏(釋曰云凡祭祀者祭祀非一故亦言凡以廣之/云享牛者謂正祭之牛云求牛者謂繹祭之牛)
(云以授職人而芻之者謂授充人繫養者也注釋曰先/鄭云享牛前祭一日之牛也者若以此為祭前一日夕)
(牲時而言仍是正祭牛則不應以正祭而云前祭一日/若不據祭祀以為齊時所食齊則十日不應惟止一日)
(而已其言無據故後鄭不從也云求牛禱於鬼神祈求/福之牛也者案上文凡牲不繫者共奉之謂非時而祭)
(則不繫之此經授職人繫之明非禱祈非時祭者故後/鄭亦不從也𤣥謂享獻也獻神之牛謂所以祭者也者)
(以其宗伯祭宗廟六者皆云享則享是正祭可知破先/鄭為前祭一日之牛也云求終也終事之牛謂所以繹)
(者也者今日正祭于廟明日繹祭在門外之西室故鄭/云孝子求神非一處以解求牛為繹祭之牛也故郊特)
(牲云祭于祊尚曰求諸遠者與是名繹祭為求也云職/讀為樴者凡官皆有職直云職人無所指斥但職樴聲)
(相近誤為職故讀從樴充人置樴入地之時樴樴然作/聲故以聲名其官也云樴謂之杙者爾雅釋宫文郭注)
(云橜也云樴人者謂牧人充人與者與疑辭疑之者凡/牲堪祭祀者則牛人選入牧人臨祭之前牧人乃授充)
(人充人乃繫養之今若即以樴人為充人則隔牧人故/連牧人而言之明先至牧人乃至充人經據後而言之)
(耳云牛人擇於公牛之中而以授養之者鄭直/言養之者則養者之中還兼有牧人充人也)凡賓客
之事共其牢禮積膳之牛注牢禮飧饔也積所以給賓
客之用若司儀職曰主國五積者也膳所以間禮賓客
若掌客云殷膳太牢音義(積子賜反注/同飧音孫)疏(釋曰言凡賓/客者謂五等)
(諸侯來朝兼有臣來聘皆共牢禮積膳之牛也注釋曰/鄭知牢禮飧饔者此一經皆謂致與賓客者下云饗食)
(是速賓之禮也案大行人掌客皆云上公飧五牢饔餼/九牢五積侯伯飧四牢饔餼七牢四積子男飧三牢饔)
(餼五牢三積積之多少各視飧牢其膳則五等諸侯皆/太牢故云牢禮飧饔也云積所以給賓客之用者謂行)
(道之用遺人所云者是也又引司儀職曰主國五積者/據上公而言也云膳所以間禮賓客者謂賓客未去之)
(間致禮也又引掌客云殷膳大牢彼注/云殷中也中間未去即是間禮賓客也)饗食賓射共其
膳羞之牛注羞進也所進賓之膳燕禮小臣請執幂者
與羞膳者至獻賓而膳宰設折爼王之膳羞亦猶此音
義(食音嗣下文同幂/民狄反折之設反)疏(釋曰饗者享太牢以飲賓獻依/命數食者亦享太牢以食食禮)
(九舉七舉五舉亦依命數無酒獻酬耳皆在於廟以速/賓射者謂大射及與賓客射于朝天子諸侯射先行燕)
(禮皆有殽爼故有牛也云共其膳羞之牛者謂獻賓時/宰夫所進爼是也注釋曰引燕禮小臣請執幂者與羞)
(膳者至獻賓而膳宰設折爼者案燕禮立賓後公卿大/夫升就席小臣阼階下北面請執幂者與羞膳者注云)
(執幂者執瓦大之幂也方圜壺無幂羞膳者羞於公謂/庶羞云云至主人獻賓賓西階上拜筵前受爵反位主)
(人賓右拜送爵膳宰薦脯醢賓升筵膳宰設折爼此王/與賓饗及賓射設爼時節及設人無文故云王之膳羞)
(亦猶此也若然饗食有牛爼至於射禮天子諸侯皆先/行燕禮其牲猶得有牛者但天子諸侯雖用燕禮直取)
(一獻之禮未旅而行射禮其用牲則左傳云公當饗雖/然燕禮亦用牛與饗同若然云膳羞則庶羞也不言正)
(爼之牛者據庶羞而/言其實兼正爼矣)軍事共其犒牛注鄭司農云犒師
之牛音義(犒苦報/反注同)疏(釋曰謂將帥在軍牯犒之賜牛謂/之犒牛也注釋曰案左氏傳僖公)
(三十三年秦師襲鄭鄭商人弦高將市於周遇之以乘/韋先牛十二犒師雖非已之軍師亦是犒師之牛故引)
(以為/證也)喪事共其奠牛注謂殷奠遣奠也喪所薦饋曰奠
音義(遣棄/戰反)疏(注釋曰喪中自未葬已前無尸飲食直奠/停置於神前故謂之為奠朝夕之奠無尊)
(卑皆脯醢酒而已無牲體殷大也唯有小斂大斂朔月/月半薦新祖奠及遣奠時有牲體大遣奠非直牛亦有)
(馬牲耳故鄭云謂殷奠遣奠也鄭/云喪所薦饋曰奠以無尸故也)凡㑹同軍旅行役共
其兵車之牛與其牽徬以載公任器注牽徬在轅外輓
牛也人御之居其前曰牽居其旁曰徬任猶用也音義
(徬薄浪/反注同)疏(釋曰會同軍旅兼言行役謂王行巡守皆六/軍從也云共其兵車之牛者但兵車駕四馬)
(之外别有兩轅駕牛以載任器者亦謂之為兵車故云/兵車之牛也注釋曰云牽徬在轅外輓牛也者上云兵)
(車之牛據在轅内者别言與其牽徬故云在轅外輓牛/也若然轅外在前者曰牽在旁者曰徬故鄭覆云人御)
(之居其前曰牽居其旁曰徬言人御之者以其在轅外/將御為難故特言人御之也云任猶用也者謂在軍所)
(須之器物/皆是也)凡祭祀共其牛牲之互與其盆簝以待事注
鄭司農云互謂楅衡之屬盆簝皆器名盆所以盛血簝
受肉籠也𤣥謂互若今屠家縣肉格音義(互劉音護徐/音牙簝音老)
(劉魯討反盛/音成縣音𤣥)疏(注釋曰先鄭上文楅衡共為一物後鄭/已不從今以互與楅衡共一彌不可𤣥)
(謂互若今屠家縣肉格其義可知但祭祀殺訖即有薦/爓薦孰何得更以肉縣于互乎然當是始殺解體未薦)
(之時且縣于互待解訖乃薦之故得有互以縣肉也故/詩云或剝或亨或肆或將注云肆陳也謂陳於互者也)
充人掌繫祭祀之牲牷祀五帝則繫于牢芻之三月注
牢閑也必有閑者防禽獸觸齧養牛羊曰芻三月一時
節氣成疏(釋曰云充人掌繫祭祀之牲牷者但祭祀之/牲皆體全具故以牷言之也云祀五帝者上)
(云掌繫祭祀之牲牷則總養天地宗廟之牲下别言祀/五帝則略舉五帝而已其實昊天及地祗與四望社稷)
(之等外神皆繫之也注釋曰云牢閑也者校人養馬謂/之閑此養牛羊謂之為牢言閑見其閑衛言牢見其牢)
(固所從言之異其實一物也云必有閑者防禽獸觸齧/者案春秋有郊牛之口傷鼷鼠食其角自外恐更有禽)
(獸觸齧故鄭總云焉云養牛羊曰芻者此經云繫于牢/芻之惟據牛羊若犬豕則曰豢又不繫之矣云三月一)
(時節氣成者釋必以三月之意案宣二年公羊云帝牲/在于滌三月何休云滌宫名養帝牲三牢之處也三牢)
(者各主一月取三月一時足/以充天牲是其三月之義也)享先王亦如之疏(釋曰上/經天地)
(外神已别于上故今以先王亦/如之亦繫于牢芻之三月也)凡散祭祀之牲繫于國
門使養之注散祭祀謂司中司命山川之屬國門謂城
門司門之官鄭司農云使養之使守門者養之音義(散/素)
(但反/注同)疏(釋曰云散祭之牲直言繫于國門使養之不言/三月則或一旬之内而已不必三月也案楚昭)
(王問于觀射父曰芻豢牲則不必三月其諸侯祭祀養/牲幾何對曰遠不過三月近不過浹日孔注云遠牛羊)
(豕近犬雞之屬則諸侯祭祀養牲亦得三月及旬則天/子亦有浹日之義若然此散祭祀亦可浹日而已注釋)
(曰鄭知散祭祀謂司中司命山川之屬者見上文陽祀/隂祀望祀皆云毛之社稷四望已入毛之科内下别云)
(凡時祀用牷物其中無社稷四望唯有天神司中司命/以上地神山川以下此散祭祀則上時祀之神也故知)
(散祭祀是司中以下言之屬者其中兼有林澤百物之/等也云國門謂城門司門之官者司門總主王城十二)
(門皆别有下士及府史胥徒今養牲者是十二門而云/司門之官者總官首而言之其實非司門自養則先鄭)
(云使守門者/養之是也)展牲則告牷注鄭司農云展具也具牲若
今時選牲也充人主以牲牷告展牲者也𤣥謂展牲若
今夕牲也特牲饋食之禮曰宗人視牲告充舉獸尾告
備近之音義(近附近/之近)疏(注釋曰先鄭以為選牲時後鄭/不從者若是選牲時應在牧人)
(牧人選訖始附充人今既在繫養之下乃言展牲則告/牷明非初選牲故不從𤣥謂展牲若今夕牲也者此舉)
(漢法以況之又引特牲禮者以其天子禮亡故舉以言/焉案彼宗人視牲告充亦謂祭前之夕夕牲時云舉獸)
(尾者士用兔腊言獸尾止謂兔也言近/之者彼謂士禮引證天子法故云近之)碩牲則贊注贊
助也君牽牲入將致之助持之也春秋傳曰故奉牲以
告曰博碩肥腯疏(釋曰上經夕牲時此經據正祭時言/碩牲者謂君牽牲入廟卿大夫贊幣)
(而從皆云博碩肥腯此充人既是養牲之官當助持牛/紖而牽之注釋曰鄭知有君牽牲者見祭義云君牽牲)
(穆答君卿大夫序從天子亦當然又引春秋傳者此春/秋左氏傳楚武王侵隨隨少師請追楚師季良止之曰)
(天方授楚楚之羸其誘我也臣聞小之能敵大也小道/大淫又云今民餒而君逞欲祝史矯舉以祭臣不知其)
(可也公曰吾牲牷肥腯粢盛豐備何則不信對曰夫民/神之主也是以聖王先成民而後致力於神故奉牲以)
(告曰博碩肥腯謂民/力之普存是其事也)
　
　周禮注疏卷十二
　周禮注疏卷十二考證
黨正及四時之孟月吉日疏一年七度讀灋者○七監
　本訛作十今据上下文改正
族師春秋祭酺亦如之注族長無飲酒之禮○長當作
　師
鼓人以鼖鼓鼓軍事疏案大司馬云春辨鼔鐸○辨監
　本訛作執今据原文改正
軍動則鼓其衆注動且行○且或疑作旦者誤
舞師掌教兵舞疏釋曰羽析白羽為之形如帗也者○
　監本脫此句今依注補之
凡小祭祀疏宫中七祀之等○祀監本訛舞此七祀謂
　祭法七祀也今改正
　
　
　
　周禮注疏卷十二考證
欽定四庫全書
　周禮注疏卷十三
　　漢鄭氏注　唐陸徳眀音義　賈公彦疏
　地官司徒下
載師掌任土之灋以物地事授地職而待其政令注任
土者任其力勢所能生育且以制貢賦也物物色之以
知其所宜之事而授農牧衡虞使職之疏(釋曰此經與/下經為目言)
(任土之法者任謂任其力勢所能生育即下經云􁈘里/任國中之地以下是也云以物地事者此文還於任其)
(力勢而物色之知其種植所宜何種云授地職者既知/地勢所宜而授有職事於地者云而待其政令者謂因)
(其職事使出賦貢即下經園􁈘二十而一以下是注釋/曰云任土者任其力勢所能生育者力勢生育即下文)
(物色是也云且以制貢賦也者地勢所能生育本以字/民但百姓足君孰與不足故因民九職以制貢故云且)
(以制貢賦也但地之所出唯貢而已口率出泉及軍法/乃名賦鄭并言賦者以民有地貢即有錢賦及軍賦故)
(鄭兼言賦也且禹貢地貢亦名賦故云厥賦唯上上之/等也云物物色之以知其所宜之事者此言出於孝經)
(緯故孝經緯援神契云五嶽藏神四瀆含靈五土出利/以給天下黄白宜種禾黑墳宜種麥蒼赤宜種菽洿泉)
(宜種稻所宜處多故鄭云之屬也但草人所云物地者/據觀形色布種所宜故二處皆云物地也云而授農牧)
(衡虞使職之者既物地知所宜須有職事案太宰職九/職皆主營地以出貢山虞澤虞川衡林衡亦主地以出)
(税故知授地職中有此農牧衡虞之等但九職中略舉/農牧二者案小司徒職云分地域而辨其守施其職彼)
(守職文具故彼鄭注守謂衡虞職謂九職此經無/守惟有地職故鄭以地職中兼見衡虞之守也)以􁈘
里任國中之地以場圃任園地以宅田士田賈田任近
郊之地以官田牛田賞田牧田任逺郊之地以公邑之
田任甸地以家邑之田任稍地以小都之田任縣地以
大都之田任畺地注故書􁈘或作壇郊或為蒿稍或作
削鄭司農云壇讀為􁈘􁈘市中空地未有肆城中空地
未有宅者民宅曰宅宅田者以備益多也士田者士大
夫之子得而耕之田也賈田者吏為縣官賣財與之田
官田者公家之所耕田牛田者以養公家之牛賞田者
賞賜之田牧田者牧六畜之田司馬法曰王國百里為
郊二百里為州三百里為野四百里為縣五百里為都
杜子春云蒿讀為郊五十里為近郊百里為逺郊𤣥謂
􁈘里者若今云邑里居矣􁈘民居之區域也里居也圃
樹果蓏之屬季秋於中為場樊圃謂之園宅田致仕者
之家所受田也士相見禮曰宅者在邦則曰市井之臣
在野則曰草茅之臣士讀為仕仕者亦受田所謂圭田
也孟子曰自卿以下必有圭田圭田五十畮賈田在市
賈人其家所受田也官田庶人在官者其家所受田也
牛田牧田畜牧者之家所受田也公邑謂六遂餘地天
子使大夫治之自此以外皆然二百里三百里其上大
夫如州長四百里五百里其下大夫如縣正是以或謂
二百里為州四百里為縣云遂人亦監焉家邑大夫之
采地小都卿之采地大都公之采地王子弟所食邑也
畺五百里王畿界也皆言任者地之形實不方平如圖
受田邑者逺近不得盡如制其所生育賦貢取正於是
爾以􁈘里任國中而遂人職授民田夫一􁈘田百畮是
􁈘里不謂民之邑居在都城者與凡王畿内方千里積
百同九百萬夫之地也有山陵林麓川澤溝瀆城郭宫
室涂巷三分去一餘六百萬夫又以田不易一易再易
上中下相通定受田者三百萬家也逺郊之内地居四
同三十六萬夫之地也三分去一其餘二十四萬夫六
鄉之民七萬五千家通不易一易再易一家受二夫則
十五萬夫之地其餘九萬夫􁈘里也場圃也宅田也士
田也賈田也官田也牛田也賞田也牧田也九者亦通
受一夫焉則半農人也定受田十二萬家也食貨志云
農民戸一人已受田其家衆男為餘夫亦以口受田如
比士工商家受田五口乃當農夫一人今餘夫在遂地
之中如比則士工商以事入在官而餘夫以力出耕公
邑甸稍縣都合居九十六同八百六十四萬夫之地城
郭宫室差少涂巷又狹於三分所去六而存一焉以十
八分之十三率之則其餘六百二十四萬夫之地通上
中下六家而受十三夫定受田二百八十八萬家也其
在甸七萬五千家為六遂餘則公邑音義(􁈘直連反場/直良反圃布)
(古反又音布賈音古注同畺居良反吏為于偽反蓏力/果反州長丁丈反後皆同監古衘反盡津忍反者與音)
(餘麓音鹿涂音徒去起呂反下同/如比徐方二反率音律又音類)疏(釋曰此一經論任/土之法但天子畿)
(内千里中置國城四面至畺各五百里百里為一節封/授不同今則從近向逺𤼵國中為始也但自逺郊百里)
(之内置六鄉七萬五千家自外餘地有此􁈘里以至牧/田九等所任也云以公邑之田任甸地者郊外曰甸甸)
(在逺郊之外其中置六遂七萬五千家餘地概九等之/人所受以為公邑也但自此以至畿畺四處皆有公邑)
(故據此而言也云以家邑之田任稍地者謂天子大夫/各受采地二十五里在三百里之内也云以小都之田)
(任縣地者謂天子之卿各受五十里采地在四百里縣/地之内也云以大都之田任畺地者謂三公及親王子)
(母弟各受百里采地在五百里畺地之中也名三百里/地為稍者以大夫地少稍稍給之故云稍也四百里為)
(縣者以四百里采地之外地為公邑主之者尊卑如縣/正故司馬法亦名四百里為縣也五百里為畺者以外)
(畔至五百里畿畺故以畺言之注釋曰云故書􁈘或作/壇已下先鄭及子春等不從故書者以其壇與蒿削義)
(無所取故也鄭司農云􁈘市中空地未有肆城中空地/未有宅後鄭不從者以其􁈘者􁈘緜於中里又訓為居)
(不得為空地若空地何因有二十而税乎且司農又不/釋里之與􁈘義異故後鄭以為民居之區域與孟子五)
(畝之宅及遂人夫一􁈘一物解之也司農云民宅曰宅/宅田以備益多也者司農意以宅本一夫受一區恐後)
(更有子弟國中不容故别受宅田於近郊以備於後子/弟益多出往居之後鄭不從者依士相見禮致仕者有)
(宅在國宅在野二者依彼稱宅與此宅田文同故不從/先鄭依彼解之司農云士田者士大夫之子得而耕之)
(田也後鄭不從者以此士字言之不得兼大夫又禮記/士之子不免農大夫之子免農矣不得為大夫子得而)
(耕之田故後鄭破此士為仕仕謂卿大夫已下仕宦得/田依孟子圭田解之司農云賈田者吏為縣官賣財與)
(之田後鄭不從者依周禮之内云賈人者皆仕在官府/史之屬受祿於公家何得復受田乎故後鄭以為賈人)
(其家所受田也司農云官田者公家之所耕田後鄭不/從者下云近郊十一皆據此士官田之等若官田是公)
(家所耕何得有税乎故後鄭以為府史之等仕在官家/人所受田也司農云牛田者以養公家之牛後鄭不從)
(者若是養公家牛何得下文有税故後鄭亦為牛人之/家所受田也司農云賞田者賞賜之田此即夏官司勲)
(云賞田一也故後鄭從之司農云牧田者牧六畜之田/司農意此即牧人掌牧六牲者也後鄭不從者若是牧)
(人牧六牲則是公家故牧之地何得下文有税乎故後/鄭亦云牧人家人所受田也司農引司馬法已下者證)
(經逺郊百里四百里為縣五百里畺畺即都一也無取/於州與野之義連引之耳子春云五十里為近郊後鄭)
(義亦然故書序云周公既沒命君陳分正東郊成周鄭/注云天子之國五十里為近郊今河南洛陽相去則然)
(是近郊五十里之驗也子春又云逺郊百里此與司馬/法同故後鄭從之也𤣥謂里居也案爾雅釋言云里邑)
(也今云里居者但里居城邑之中故爾雅云里邑不謂/訓里為邑故鄭云里居也云圃樹果蓏之屬者此謂田)
(首之界家有二畝半以為井竈葱韮者故得種樹果蓏/之屬云季秋於中為場者七月詩云九月築場圃是也)
(云樊圃謂之園者太宰九職有園圃毓草木并園言之/詩折柳樊圃故云樊圃謂之園也引士相見者破先鄭)
(以宅田為民宅之義也云士讀為仕者後鄭之意單士/恐不兼卿大夫故破從仕官之仕云所謂圭田也者所)
(謂王制夫圭田無征彼是殷法故圭田無税入天子法/故言無征此是周法故有近郊十一而税引孟子者證)
(圭田卿大夫士皆有之義也云賈田已下至畜牧者之/家所受田也者皆是不從司農之義云公邑謂六遂餘)
(地者欲見六鄉之外有九等之田無公邑之意云天子/使大夫治之者以其四等公邑非鄉遂又非采地不見)
(有主治之以司馬法云二百里曰州四百里曰縣言之/故知天子使大夫治之也云自此以外皆然者以太宰)
(九賦有邦甸家稍邦都之賦非采地是公邑可知又三/百里以外其地既廣三等采地所受無多故惟九十三)
(國明自外皆是餘地為公邑也若然是公邑之地有四/處也云二百里三百里其大夫如州長四百里五百里)
(其大夫如縣正者此約司馬法二百里曰州四百里曰/縣而言則從二百里向外有四百里二百里為一節故)
(二百里三百里大夫治之尊卑如州長中大夫也四百/里五百里尊卑如縣正下大夫也云是以或謂二百里)
(為州四百里為縣云者此還據司馬法而言無正文約/與彼同故言或又言云以疑之也云遂人亦監焉者案)
(遂人云掌野鄭云郊外野大總言之則自百里外置六/遂為野自百里外至五百里畿皆曰野是以彼下又云)
(夫間有遂云云而言以遠于畿但鄉遂及公邑皆為溝/洫法是以遂人亦監焉云家邑大夫之采地小都卿之)
(采地大都公之采地者此經有家邑小都大都之文小/司徒有四丘為甸四甸為縣四縣為都彼據税入天子)
(而言此總據采地大小而言則家邑二十五里大都百/里通治溝洫及澮而言也云王子弟所食邑也者王子)
(弟者據春秋之義凡言弟者皆王之同母弟則母弟與/王之庶子與公同食百里地在畺稍疏者與卿同食五)
(十里地在縣又疏者與大夫同食二十五里地在稍故/在下别言王子弟所食邑云皆言任者地之形實不方)
(平如圖者上經注任土者任其力勢所能生育彼并言/土故云任言任其生育此經皆單言任故以任其曲直)
(髙下形實解之言任義得兩含也云受田邑者逺近不/得盡如制者地既不可方平如圖明受田受邑者不得)
(盡如制制還是圖也云其所生育賦貢取正於是爾者/此鄭還釋任義非直任其形實兼解任其生育貢賦取)
(正也是以上注云任其生育且以制貢賦也云以􁈘里/任國中而遂人職受民田夫一􁈘田百畮引之者覆破)
(司農謂􁈘為空地故云是􁈘里不謂民之邑居在都城/者與言正是民之邑居在都城者并解之也云凡王畿)
(内方千里者據大司徒大司馬皆云王畿千里而言也/云積百同者王畿千里開方之方千里為方百里者百)
(百里為一同故云積百同云九百萬夫之地也者一同/百成成九百夫十成九千夫百成九萬夫百同故九百)
(萬夫之地也云有山陵林麓川澤溝瀆城郭宫室涂巷/三分去一餘六百萬夫者案大司徒注積石曰山大阜)
(曰陵注瀆曰川水鍾曰澤爾雅釋山山足曰麓此瀆非/四瀆其溝亦非田間廣深四尺之溝直是通水之溝瀆)
(也城謂方十二里郭謂郛郭宫室謂城郭之内官民宫/室涂巷謂城内九經九緯及民間街巷之等三分去一)
(謂九百萬夫之中三分去一故云餘六百萬夫也案洛/邑千里之中山林之等多於平地而鄭以三分去一據)
(大較而言也云又以田不易一易再易上中下相通者/此相通三家受六夫之地也云定受田者三百萬家也)
(者亦據六百萬夫相通而言也云逺郊之内地居四同/三十六萬夫之地也者以其逺郊百里内置六鄉四面)
(相距二百里二二而四故四同每同有九萬夫四九三/十六故知三十六萬夫之地云三分去一其餘二十四)
(萬夫者前文總據畿内方千里三分去一此更據四同/之内山陵之等三分去一故其餘二十四萬夫也云六)
(鄉之民七萬五千家者鄉有萬二千五百家六鄉故七/萬五千家云通不易一易再易一家受二夫則十五萬)
(夫之地者此亦相通而言也云其餘九萬夫者據二十/四萬夫除十五萬夫故餘九萬夫也云􁈘里已下至半)
(農人也鄭意九者未必各整萬家以大抵九者各為萬/家解之據整數而言耳云亦通受一夫焉者其中亦有)
(不易一易再易相通而各受一夫焉云半農人也者農/人相通各受二夫之地此受一夫故云半農人也云定)
(受田十二萬家也者此鄭總計六鄉七萬五千家此九/者二夫為一夫九萬為四萬五千四萬五千添七萬五)
(千為十二萬夫據實受地為定數故云定也云食貨志/云農民戸一人已受田其家衆男為餘夫亦以口受田)
(如比引之者證六鄉七萬五千家家以七夫為計餘子/弟多三十壯有室其合受地亦與正夫同故遂人云夫)
(一􁈘田百畝餘壯亦如之是其餘衆男為餘夫亦以口/受田如正夫之比類若然案孟子云圭田五十畝餘夫)
(二十五畝彼餘夫與正夫不同者彼餘夫是年二十九/已下未有妻受口田故二十五畝若三十有妻則受夫)
(田百畝故鄭注内則云三十受田給征役鄉大夫注亦/云有夫有婦乃成家何休亦云一夫一婦受井田百畝)
(云士工商家受田五口乃當農夫一人者此謂士與工/商之家丈夫成人受田各受一夫則上云半農人者是)
(也其家内無丈夫其餘家口不得如成人故五口乃當/農夫一人矣云今餘夫在遂地之中者謂百里内置六)
(鄉以九等受地皆以一夫為計其地則盡至於餘夫無/地可受則六鄉餘夫等並出耕在遂地之中百里之外)
(其六遂之餘夫並亦在遂地之中受田矣故總云今餘/夫在遂地之中也云如比則士工商以事入在官而餘)
(夫以力出耕公邑者案食貨志士農工商四民有業學/以居位曰士闢土殖榖曰農作巧成器曰工通財粥貨)
(曰商聖王量能授事四民陳力受職故地無曠土又云/農民戸一人已受田其家衆男為餘夫亦以口受田如)
(比又云士工商家受田五口乃當農夫一人此謂平土/可以為法又見齊語管子對桓公亦云昔者聖王處士)
(以閑燕處工就官府處商就市井處農就田野皆云少/而習焉其心安焉據此二文皆有四民但民農已於上)
(鄉遂公邑受地故此惟説士工商三者也其身得祿免/農其子不免農故禮記問士之子長曰能耕矣大夫已)
(上之子則免農矣故禮運曰大夫有田以處其子孫然/士既有祿沾及子弟故其家田亦五口乃當農夫一人)
(也其工商比農民為賤故其家人亦五口乃當農夫一/人此工商則與上賈人别彼賈人仕在官若府史但異)
(名耳此工商有事時復為官所使故云以事入在官云/餘夫以力出耕公邑者還是五口之内有丈夫非士工)
(商之身即曰餘夫百里内既置六鄉及九等無地可居/故知亦出耕公邑也云甸稍縣都合居九十六同八百)
(六十四萬夫之地者經有任甸稍縣都逺郊之内已入/六鄉與九等故此特據甸地已外至五百里但王畿千)
(里總計有百同已取四同為百里内故餘有九十六同/同有九萬夫百同則九百萬夫其中除四同三十六萬)
(夫故餘為九十六同八百六十四萬夫之地也云城郭/宫室差少涂巷又狹者鄭欲解於三分所去而存一之)
(意但百里之外雖有公邑采地城郭宫室比百里之内/為狹少耳云於三分所去六而存一焉以十八分之十)
(三率之者但百里之内則三分所去六不存一今於此/三分所去之中六内而存取其一則十八分之十三率)
(之是也言十八分之十三率之者若去六而存一則十/八分之三六十八去一分有十二存今於所去六中存)
(取其一以益十二則所去者五所存者十三故云十八/分之十三率之也案張逸問注十八分之十三率之何)
(謂鄭答曰六鄉之民上地不易家百畆一易家二百畝/再易家三百畝相通三夫六百畝六遂之民上地家百)
(畝萊五十畝中地家百畝萊百畝下地家百畝萊二百/畝相通三夫而六百五十畝以三分去一之法當餘十)
(二遂地以有五十畝萊於三分去一乃得十三若據此/而言則於三分所去六而存一惟據上地有萊五十畝)
(而説而鄭云城郭宫室差少涂巷又狹者但六而存一/指據六夫受十三夫地而言今言城郭少涂巷狹者鄭)
(意逺郊外上地有萊五十畝故言於城郭少涂巷狹中/出此萊地焉云則其餘六百二十四萬夫之地通上中)
(下六家而受十三夫定受田二百八十八萬家也者三/分所去六而存一之法即於同上計之先取九十同更)
(别借取九十同添為百八十同是十八分之十三率之/所得者百三十所去者五十向者借半今於百三十中)
(還半餘有六十五同存仍有六同未分於六同别借取/十二同添六為十八同三分所去六而存一則得十三)
(同所去者五同向借十二同是三分借二分今還他二/分則十三同中取十二同還他八同得四同一同者分)
(為九萬夫還他六萬夫得三萬夫將此四同三萬夫添/前六十五同總為六十九同三萬夫矣一同九萬夫取)
(六十同六九五十四為五百四十萬夫又有九同同有/九萬夫九九八十一又為八十一萬夫通前三萬夫為)
(八十四萬夫又添五百四十萬夫總為六百二十四萬/夫之地故云十八分之十三率之則其餘六百二十四)
(萬夫也云上中下者上地家百畝萊五十畝中地家百/畝萊百畝下地家百畝萊二百畝云六家而受十三夫)
(者以上地有萊五十畝故三夫受六夫半六夫受十三/夫矣云定受田者二百八十八萬家也者以六家受十)
(三夫則六十萬家受百三十萬夫百二十萬家受二百/六十萬夫之地又倍之二百四十萬家受五百二十萬)
(夫之地餘有四十八萬家於上借十二萬家為六十萬/家是五分借一整數計之則六十萬家受百三十萬夫)
(之地向五分借一今還五分除一六十除十二餘有四/十八萬家在地亦五分除一百三十除二十六萬夫餘)
(有一百四萬夫地在將此四十八萬家添前二百四十/萬為二百八十八萬家又將此一百四萬夫地添前五)
(百二十萬夫總為六百二十四萬夫矣云其在甸七萬/五千家為六遂餘則公邑者鄭總計畿内逺郊之外訖)
(别更計二百里之中者以三百里已外封三等采地采/地多少不定不可計其六遂與六鄉相對故特計之以)
(其六遂家數與六鄉相似但六鄉之内餘地有九等所/居六遂餘地無九等故以餘地為公邑也但邦畿千里)
(唯民所止若東都地中言之東面雖有平地至於三面/山林雜有今鄭所計雖三分去一豈有二分平土乎且)
(六鄉之民猶可以數計之其九等之地豈各萬夫/為定乎但鄭欲以開悟後人聊以整數為算法耳)凡任
地國宅無征園􁈘二十而一近郊十一逺郊二十而三
甸稍縣都皆無過十二唯其桼林之征二十而五注征
税也言征者以共國政也鄭司農云任地謂任土地以
起税賦也國宅城中宅也無征無税也故書桼林為漆
林杜子春云當為桼林𤣥謂國宅凡官所有宫室吏所
治者也周税輕近而重逺近者多役也園􁈘亦輕之者
􁈘無榖園少利也古之宅必樹而畺埸有瓜音義(桼本/又作)
(漆音七劉本作桼/字之變也音同)疏(釋曰上經言任地所在此經言地/税多少不同之事云國宅無征者)
(征税也謂城内官府治處無税也云園􁈘二十而一者/園即上經場圃任園地􁈘即上經􁈘里任國中之地并)
(言之者以其出税同故也云近郊十一者即上經宅田/士田賈田任在近郊者同十一而税也云逺郊二十而)
(三即上經官田牛田賞田牧田任逺郊之地同二十而/税三也云甸稍縣都皆無過十二者即上經公邑之田)
(任甸地已下至任畺地四處皆無過十而税二但此四/處出税不同據上文直言公邑之田任甸地則甸地之)
(中兼有六遂矣其稍縣都上文惟言家邑小都大都三/等采地為井田助法不見公邑則三者之中皆有公邑)
(故上注云自此已外皆然若然則此云十二者除三等/采地而言以其鄉遂公邑皆為夏之貢法故也云漆林)
(之征二十而五者上之三等為輕近重逺法此漆林之/税特重以其漆林自然所生非人力所作故也注釋曰)
(司農云國宅城中宅也無征無税也者先鄭意􁈘既為/空地非民宅則此國宅城中宅謂民宅也後鄭不從者)
(後鄭意以􁈘里既為民宅則此國宅非民宅是以為官/府治事處解之𤣥謂國宅凡官所有宫室吏所治者也)
(者吏即卿大夫等則匠人云外有九室九卿治之是也/故無征也云周税輕近而重逺近者多役也者以其城)
(内及城外近城者給公家使役多於税上輕而優之逺/城者役少故於税上重而苦之故不依十一而税唯近)
(郊之内當十一耳云園􁈘亦輕之者􁈘無榖園少利也/者以其􁈘則五畝之宅在國中則孟子云五畝之宅樹)
(之以桑麻是􁈘無榖也園少利者此園則百畮田畔家/各二畮半以為井竈種葱韭及瓜是園少利故亦輕之)
(云古之宅必樹者即孟子桑麻是也云畺埸有𤓰者是/信南山詩云中田有廬畺埸有瓜鄭云中田田中作廬)
(以便其事於其畔種𤓰𤓰成又入其税天子剝削淹漬/以為菹獻之皇祖是其園􁈘皆有税之事也異義第五)
(田税今春秋公羊説十一而税過於十一大桀小桀減/於十一大貉小貉十一税天下之正十一行而頌聲作)
(故周禮國中園􁈘之賦二十而税一近郊十二税一逺/郊二十而税三有軍旅之嵗一井九夫百畮之賦出禾)
(二百四十斛芻秉二百四十六釡米十六斗案公羊十/一税逺近無差漢制收租田有上中下與周禮同義𤣥)
(之聞也周禮制税法輕近而重逺者為民城道溝渠之/役近者勞逺者逸故也其授民田家所養者多與之美)
(田所養者少則與之薄田其調均之而足故可以為常/法漢無授田之法富者貴美且多貧者賤薄且少美薄)
(之收不通相倍從而上中下也與周禮同義未之思也/又周禮六篇無云軍旅之嵗一井九夫百畮之税出禾)
(芻秉釡米之事何以得此言乎若然周禮税法據王畿/公羊税法據諸侯邦國諸侯邦國無逺近之差者以其)
(國地狹少役賦率暇/故無逺近之差也)凡宅不毛者有里布凡田不耕者
出屋粟凡民無職事者出夫家之征注鄭司農云宅不
毛者謂不樹桑麻也里布者布參印書廣二寸長二尺
以為幣貿易物詩云抱布貿絲抱此布也或曰布泉也
春秋傳曰買之百兩一布又􁈘人職掌斂市之次布儳
布質布罰布􁈘布孟子曰􁈘無夫里之布則天下之民
皆説而願為其民矣故曰宅不毛者有里布民無職事
出夫家之征欲令宅樹桑麻民就四業則無税賦以勸
之也故孟子曰五畝之宅樹之以桑則五十者可以衣
帛不知言布參印書者何見舊時説也𤣥謂宅不毛者
罰以一里二十五家之泉空田者罰以三家之税粟以
共吉凶二服及喪器也民雖有閒無職事者猶出夫税
家税也夫税者百畝之税家税者出士徒車輦給繇役
音義(儳劉音讒徐才鑒反皆説音悦令/力呈反以衣於既反下同閒音閑)疏(釋曰以草木/為地毛民有)
(五畝之宅廬舍之外不樹桑麻之毛者罰以二十五家/之税布布謂口率出泉漢法口百二十也云凡田不耕)
(者出屋粟者夫三為屋民有百畝之田不耕墾種作者/罰以三夫之税粟云凡民無職事者出夫家之征者此)
(則大宰閒民無常職轉移執事之人雖不事當家田宅/無可賦税仍使出夫税家税之征以勸之使樂業也注)
(釋曰先鄭云不毛者謂不樹桑麻據孟子為説也云里/布至抱此布此説非故先鄭自破之也云或曰布泉以)
(下至􁈘布此説合義也云春秋傳曰買之百兩一布此/昭公二十六年左氏傳文案彼文齊侯以師欲納昭公)
(申豐從女賈以幣錦二兩以適齊師謂子猶之人髙齮曰/能貨子猶為髙氏後髙齮以錦示子猶子猶欲之齮曰)
(魯人買之百兩一布杜注云言魯人買此甚多布陳之/以百兩為數杜以為布為陳不為布泉此先鄭以彼布)
(與此布及外府邦布皆為泉與杜義異也云􁈘人職掌/斂市之次布已下彼注先鄭云次布列肆之税布儳布)
(後鄭云儳讀如租􁇄之􁇄􁇄布謂守斗斛銓衡之布質/布謂質人所罰犯質劑者之布罰布者謂犯市令者之)
(泉􁈘布者貨賄諸物邸舎之税彼諸布皆是泉故引以/為證也引孟子􁈘無夫里之布亦謂口率出泉宅不毛)
(無一里之罸布天下民願為之民矣云欲令民就四業/則無税賦以勸之者案閭師四業畜也耕也樹也蠶也)
(或説以四時之業也𤣥謂宅不毛者罰以一里二十五/家之泉者此就足司農之義空田者罰以三家之税粟)
(者以夫三為屋以三夫解屋也云以共吉凶二服及喪/器也者案鄉師職云比共吉凶二服閭共祭器族共喪)
(器黨共射器州共賓器但射器賓器等為國行禮故出/官物為之惟吉凶二服及喪器是民自共用不可出官)
(物故比族主集此罰物為之故鄭唯據此二事而言也/云夫税者百畝之税知者以家税為士徒故知是一夫)
(之田所税粟也云家税者出士徒車輦給繇役知者案/縣師云若將有軍旅㑹同作其衆庶及馬牛車輦故知)
(家税是士徒車輦也趙商冏載師職凡宅不毛乃罰以/一里布田不耕者罰屋粟商以田不耕其罪莫重宅不)
(毛其罰當輕宅不毛乃罰以二十五家之布田不耕則/罰之三夫之税粟未達罰之輕重之差云為之㫖鄭答)
(此法各當罰其事於當其/有故何以假他輕重乎)以時徵其賦疏(釋曰閭師徵/斂六鄉之賦)
(貢遂師旅師斂六遂以外之賦貢自有常官但徵斂事/重以載師既掌畿内地事因亦徵其賦相左右也案下)
(閭師注賦謂九賦及九貢則此賦含有貢也/至於里布屋粟及間民夫家之征亦可徵之)
閭師掌國中及四郊之人民六畜之數以任其力以待
其政令以時徵其賦注國中及四郊是所主數六鄉之
中自􁈘里至逺郊也掌六畜數者農事之本也賦謂九
賦及九貢疏(釋曰閭師徵斂百里内之賦貢故云掌國/中及四郊之人民及六畜之數以其人民)
(是出賦之數其六畜是營作之本故須知數也云以任/其力者謂以人民六畜任使其力也云以待其政令者)
(政令謂賦役皆是也以時徵其賦者賦貢所徵當順其/四時故云以時也注釋曰云國中及四郊是所主數者)
(以其六鄉之民居在國中及四郊其政教自有鄉大夫/以下施之今閭師主徵斂直知其人數而已故云是主)
(數也云六鄉之中自􁈘里至逺郊也者此鄭重解國中/及四郊之義據上文􁈘里至任逺郊之地其中含有六)
(鄉七萬五千家故鄭指六鄉而言也云掌六畜數者農/事之本也者六畜謂馬牛羊豕犬雞則惟牛可為農事)
(而鄭總云農事之本者羊馬犬雞雖不用為農事皆是/人之相資藉以為用故總入農事之中是以閭師主徵)
(斂亦總知其數也云賦謂九賦及九貢者案下又陳貢/故知賦中兼有貢經直言賦者以賦為主耳賦謂口率)
(出泉若然案太宰九賦從邦中以至幣餘為九等此國/中及四郊於九賦之中惟有二賦而言九賦者亦大總)
(而言也其九貢又與太宰别彼九貢者與小行人春入/貢為一謂諸侯之九貢即太宰九職之貢與下文貢九)
(榖之等/是一也)凡任民任農以耕事貢九穀任圃以樹事貢草
木任工以飭材事貢器物任商以市事貢貨賄任牧以
畜事貢鳥獸任嬪以女事貢布帛任衡以山事貢其物
任虞以澤事貢其物注貢草木謂葵韭果蓏之屬音義
(飭音勅畜許/又反下同)疏(釋曰案太宰以九職任萬民謂任使萬/民各有職事有職事必有功有功即有)
(貢故此論貢之法也言凡任民謂任使萬民使出貢與/下為目云任農以耕事貢九榖者案太宰職云一曰三)
(農生九榖故此還使貢九榖九榖之數太宰已注訖云/任圃以樹事貢草木者太宰云二曰園圃毓草木故還)
(使貢草木謂菜蔬果蓏之屬云任工以飭材事貢器物/者太宰云五曰百工飭化八材彼八材飭治以為器物)
(故此還使貢之也云任商以市事貢貨賄者太宰云六/曰商賈阜通貨賄故還使貢貨賄也云任牧以畜事貢)
(鳥獸者太宰云四曰藪牧養蕃鳥獸故還使貢烏獸也/云任嬪以女事貢布帛者太宰云七曰嬪婦化治絲枲)
(故還使貢布帛女即彼嬪婦也云任衡以山事貢其物/者太宰云三曰虞衡作山澤之材材即物也以其山澤)
(所出物多故云物若禹貢云海物然也序官山澤稱虞/川林稱衡此文云任衡以山事山不稱虞者欲見山中)
(可以兼川林亦貢物故互見為義也此文次第與太宰/不同者彼依事大小為次此不依彼為次者欲見事無)
(常故也且彼有九職仍并山澤為一此文分山澤為二/惟有八者但九職有臣妾及閒民此無者以周公設經)
(任之則有臣妾使得自生若貢税則無以其聚斂疏材/無可税故也其間民載師已見出夫家之征故於此不)
(言之矣其分山澤為二者以山澤出貢不同故分為二/以充八通閒民為九耳注釋曰案太宰注疏材百草根)
(實與此注不同者但百草根實即/葵韭果蓏百草中可以兼木矣)凡無職者出夫布注
獨言無職者掌其九賦疏(釋曰無職非一故言凡此無/職即大宰閒民無常職轉移)
(執事者也轉移執事即是有職而言無職者為有職者/執事當家􁈘地不事即無職也云出夫布者亦使出一)
(夫口税之泉也注釋曰云獨言無職者掌其九賦者上/皆論貢不言賦惟此無職之人言夫布夫布即賦也知)
(其掌九賦者上雖直云貢九賦亦掌之故云掌其九賦/案劉琰問載師職云凡民無職事者出夫家之征閭師)
(職云凡無職者出夫布夫家之征與夫布其異如何鄭/答云夫家之征者田税如今租矣夫布者如今算斂在)
(九賦中者也以此言之若今租即夫征不得兼言家鄭/連言家挾句耳劉琰又問閭師職云凡任民任農以耕)
(事貢九穀下至任虞凡八貢不道九賦下言凡無職者/出夫布注云獨言無職者掌其九賦若此者豈上八貢)
(者復出八賦與無職所出夫布凡為九將自布賦不同/重計八貢未之能審也鄭答曰讀天官冢宰職則審矣)
(無職在九賦中今此不言其餘獨言此者此官掌斂賦/嫌無職者不審出算故言耳鄭云讀天官冢宰則審者)
(案冢宰職九職九賦别九賦自邦中以至邦都六也加/以關市山澤及幣餘為九九職不言服數或一服之中)
(而有職安得八賦依八貢出之乎言審矣者審八賦不/依九職為九可知故云審矣若然無職在賦中其句下)
(讀為義不連於上也欲明無職之人非直在/九職中亦在九賦中故云無職在九賦中也)凡庶民不
畜者祭無牲不耕者祭無盛不樹者無椁不蠶者不帛
不績者不衰注掌罰其家事也盛黍稷也椁周棺也不
帛不得衣帛也不衰喪不得衣衰也皆所以恥不勉音
義(衰七回/反下同)疏(釋曰云庶人不畜者祭無牲者案孟子云/庶人五母雞二母彘無失其時是以不畜)
(者當罰之故死後祭無牲也庶人用牲之法若王制云/韭以卵麥以魚黍以豚稻以鴈注云庶人無常牲取以)
(新物相宜而已是也云不耕者祭無盛者黍稷曰盛耕/者所以殖黍稷今惰農自安不殖黍稷故死後祭之無)
(盛也云不樹者無椁者庶人五畝之宅樹以桑麻今宅/不毛非直罰以里布死後又無五寸之椁也云不蠶者)
(不帛者蠶則得帛孟子云五十可以衣帛以不蠶故身/不得衣帛云不績者不衰者緝績者得布其衰裳以布)
(為之其婦人不績其麻者死/則不為之著衰裳以罰之也)
縣師掌邦國都鄙稍甸郊里之地域而辨其夫家人民
田萊之數及其六畜車輦之稽三年大比則以攷羣吏
而以詔廢置注郊里郊所居也自邦國以及四郊之内
是所主數周天下也萊休不耕者郊内謂之易郊外謂
之萊善言近音義(比毗志反/後放此)疏(釋曰云掌邦國據畿外/諸侯言都鄙據畿内五)
(百里四百里大都小都言稍據三百里家邑言甸據二/百里六遂言郊里據從逺郊至國中六鄉之民也從外)
(向内而説之言地域者從邦國至六鄉各有地域廣狹/云而辨其夫家人民田萊之數者夫家猶言男女人民)
(謂奴婢田萊見田及荒不耕者之萊其數皆知故云之/數也云及其六畜車輦之稽者六畜馬牛羊豕犬雞車)
(所以駕馬輦人挽行之稽計也謂所計之數皆知之云/三年大比則以攷羣吏而以詔廢置者古者亦三年一)
(大案其户口則攷校主民之羣吏校其功過以詔告在/上有功者置之以進爵位有過者廢退之注釋曰云郊)
(里郊所居也者謂六鄉之民布在國中外至逺郊故有/居在郊者也案遺人云鄉里之委積又云郊里之委積)
(彼云鄉里據國中云郊里據在郊與此同也必知鄉民/有居在郊者見比長云徙于國中及郊則從而授之若)
(徙于他則為之旌節而行之國中及郊不云他明郊與/國中同是鄉民也云自邦國以及四郊之内是所主數)
(者其義若閭師耳云周天下也者邦國則六服四郊則/兼國中故云周徧天下也云萊休不耕者詩云田卒汙)
(萊注云下者汙髙者萊是萊謂草萊之萊若上地萊五/十畮之類也云郊内謂之易郊外謂之萊善言近者郊)
(外言萊即此經田萊據郊而言遂人亦云萊五十畮百/畮之類是萊為草萊穢汚之稱也郊内謂之易無文案)
(大司徒云凡造都鄙制其地或云上地不易中地一易/下地再易司徒主六鄉則六鄉之地從易可知不言萊)
(直言易者/善言近也)若將有軍旅㑹同田役之戒則受灋于司馬
以作其衆庶及馬牛車輦㑹其車人之卒伍使皆備旗
鼓兵器以帥而至注受灋於司馬者知所當徵衆寡音
義(卒子/忽反)疏(釋曰云若將有軍旅者言若謂若有若無不/定之辭將有謂事未至軍旅謂征伐㑹同謂)
(時見殷見田役謂四時田獵之戒者謂有此數事則預/戒令之云受法于司馬者司馬主將事故先於司馬處)
(受出軍多少及法式也云以作其衆庶者謂於司馬處/得法乃作起其庶衆已下云㑹其車人之卒伍者謂㑹)
(合車人人則百人為卒五人為伍車亦有卒伍云使皆/備旗鼓兵器者旗謂若司馬云秋辨旗物王載大常已)
(下鼔謂司馬云春辨鼓鐸王執路鼓已下兵器謂弓矢/殳矛戈㦸也以帥而至者鄉師云以旗致萬民此云而)
(至者謂帥而/至鄉師也)凡造都邑量其地辨其物而制其域注物
謂地所有也名山大澤不以封音義(量音/良)疏(釋曰言造/都謂大都)
(小都邑謂家邑也云量其地者家邑二十五里大都百/里小都五十里也云辨其物者三等之地所有不同云)
(制其域者域即疆域大小是也注釋曰云物謂地所有/也者若地物無所有不得耕墾若山澤者不授之故引)
(王制云名山大/澤不以封也)以嵗時徵野之賦貢注野謂甸稍縣都
也所徵賦貢與閭師同疏(釋曰以郊内賦貢閭師徵斂/郊外曰野所有賦貢縣師徵)
(之遂師旅師斂之故云徵野之賦貢注釋曰知野含有/甸稍縣都者以其縣師并掌天下既邦國與畿内不同)
(明野中惟含有此四者也云所徵賦貢與閭師同者但/閭師徵六鄉賦貢并斂之此縣師所徵四處賦貢與閭)
(師同若徵野之賦貢是遂師旅師/也故直云徵之同明斂則異也)
遺人掌邦之委積以待施惠鄉里之委積以恤民之囏
阨門關之委積以養老孤郊里之委積以待賔客野鄙
之委積以待羇旅縣都之委積以待凶荒注委積者廩
人倉人計九榖之數足國用以其餘共之所謂餘法用
也職内邦之移用亦如此也皆以餘財共之少曰委多
曰積鄉里鄉所居也囏阨猶困乏也門關以養老孤人
所出入易以取餼廩也羇旅過行寄止者待凶荒謂邦
國所當通給者也故書囏阨作㨷阨羇作寄杜子春云
㨷阨當為囏阨寄當為羇音義(遺唯季反劉音遂施式/豉反後施恵皆同廩良)
(甚反易以豉反/㨷音囏又音謹)疏(釋曰此官主施恵故掌邦之委積以/待施恵此與下為總目也云鄉里之)
(委積以恤民之囏阨者此下數者皆為當年所税多少/總送帳於上在上商量計一年足國用外則随便留之)
(以為恤民之囏阨之等也囏阨謂年穀不熟民有困乏/則振恤之云門關之委積以養老孤者門謂十二國門)
(關十二關門出入皆有税所税得者亦送帳多少足國/用之外留之以養老孤故司門云以其財養死政之老)
(與其孤注云財所謂門關之委積也是其所留之財也/云郊里之委積以待賔客者里居也郊民所居即六鄉)
(之民所居郊者其委積留之以待賔客者其賔客至郊/與主國使者交接因即與之廩餼欲使以待賔客也云)
(野鄙之委積以待羇旅者上既言郊里據逺郊則此野/鄙據六遂在郊外曰野六遂中有五百家鄙故以鄙表)
(六遂耳則野鄙中可以兼得公邑在甸地者也旅客也/謂客有羇縶在此未得去者則以此恵之但羇旅處處)
(皆有獨於此見恵者以甸地在二百里中於外内有羇/旅皆得取之故獨見於此也云縣都之委積以待凶荒)
(者縣謂四百里都謂五百里不見稍三百里則縣都中/可以兼之凶荒謂年榖不熟則曲禮云嵗凶年榖不登)
(是也特於此三處見凶荒者凶荒則畿内畿外皆有若/畿外凶荒則入向畿内取之畿内凶荒則向畿外取之)
(是以鄭君通給解之故於近畿三百里之外言待凶荒/之事也注釋曰倉人主藏榖廩人主藏米自計九榖之)
(數至餘法用皆約倉人文案倉人云辨九榖之物以待/邦用若榖不熟則止餘法用有餘則藏之以待凶而頒)
(之注止猶殺餘法用謂道路之委積所以豐優賔客之/屬又案廩人云掌九榖之數以待國之分頒謂若委人)
(之職諸委積以稍聚待賔客以甸聚待羇旅是廩人亦/云委積若然穀不足止餘法用則此鄉里已下皆無入)
(委積之事故云止餘法用也雖無新物以入委積其舊/委積所藏者則給囏阨老孤之等故倉人云藏之以待)
(凶而頒之掌客云凶荒則殺禮者謂除道路委積之外/也云職内邦之移用亦如此也者職内所云亦謂本司)
(所用有餘乃移於他處故云亦如此也云少曰委多曰/積者據此文三十里言委五十里言積相對而言若散)
(文則多亦曰委委人所云薪蒸亦曰委是也云囏阨猶/困乏也者案書傳云行而無資謂之乏居而無食謂之)
(困/)凡賔客㑹同師役掌其道路之委積凡國野之道十
里有廬廬有飲食三十里有宿宿有路室路室有委五
十里有市市有候館候館有積注廬若今野候徙有庌
也宿可止宿若今亭有室矣候館樓可以觀望者也一
市之間有三廬一宿音義(庌劉/音雅)疏(釋曰上經委積随其/所須之處而委積此)
(經所陳委積據會同師役行道所須故分布於道路逺/處須多故有積近處須少故有飲食及委也注釋曰云)
(廬若今野候徙有庌也者此舉漢法以況義漢時野路/候迎賔客之處皆有庌舎與廬相似云宿可止宿若今)
(亭有室矣者案漢法十里有亭亭有三老人皆有宫室/故引以為況也云一市之間有三廬一宿者十里二十)
(里有廬三十里有宿四十里又有一廬五十里有市是/其一市之間三廬一宿凡廬有四義十里有廬一也中)
(田有廬二也易剥之上九云君子得輿小人剥廬注云/小人傲狠當剥徹廬舎而去三也公劉詩云于時廬旅)
(鄭云廬舎安民館/舎施教令四也)凡委積之事廵而比之以時頒之疏
(釋曰言凡委積上二文委積之事/是也以時頒之則以待者是也)
均人掌均地政均地守均地職均人民牛馬車輦之力
政注政讀為征地征謂地守地職之税也地守衡虞之
屬地職農圃之屬力征人民則治城郭涂巷溝渠牛馬
車輦則轉委積之屬音義(政音征出/注下同)疏(釋曰均人所均/地政已下總均)
(畿内鄉遂及公邑云均地政者謂均地守地職二者之/税使皆十一而出税又均人民已下力征之事注釋曰)
(鄭破政為征者以經政是政教之政非征税之征故破/之也鄭又知地征是地守地職之税者以其出税無過)
(地守地職二者故知之也云地守衡虞之屬者亦謂畿/内川衡林衡山虞澤虞皆遣其地之民守䕶之及其入)
(山林川澤取之者使出税以當邦賦云地職農圃之屬/者此即太宰九職云一曰三農二曰園圃之屬以九職)
(任之因使出税也云力征已下并車輦並是力征之税/若然土均云掌平地之政以均地守以均地事以均地)
(貢注云所平之税邦國都鄙也與此鄉遂及公邑别彼/又云地貢鄭云謂諸侯之九貢與此九職之貢又不同)
(也/)凡均力政以嵗上下豐年則公旬用三日焉中年則
公旬用二日焉無年則公旬用一日焉注豐年人食四
鬴之嵗也人食三鬴為中嵗人食二鬴為無嵗嵗無贏
儲也公事也旬均也讀如㽦㽦原隰之㽦易坤為均今
書亦有作旬者音義(上時掌反鬴房甫反㽦音均又/舒均反又音旬聶氏常純反)疏
(釋曰此所均力政者即上人民之力征不通牛馬車輦/故禮記王制云用民之力嵗不過三日是此亦據人而)
(言也云以歳上下者上即豐年下即儉年也豐年則公/旬用三日者公事也旬均也謂為事均用三日也注釋)
(曰鄭知豐年人食四鬴已下者案廩人云人四鬴上也/人三鬴中也人二鬴下也而知之彼又云不能人二鬴)
(則令邦移民就榖此時則無力征矣若然此食二鬴而/言無年無年者鄭云無贏儲仍令移民就榖此無年與)
(彼不能人二鬴之嵗不同彼不能人二鬴自然無贏儲/也云公事也者此天子之法非諸侯之禮不得為公君)
(解之故從公事而釋也云旬均也者王制既云用民嵗/不過三日明不得為旬十日解之故破從均恐不平故)
(云均也云讀如㽦㽦原隰之㽦者彼詩㽦㽦是均田之/意故讀從之云易坤為均今書亦有作旬者彼易坤為)
(地地徳均平是以均為義今書今易書有作/旬字者旬與均俱有均平之意故引為證也)凶札則無
力政無財賦注無力政恤其勞也無財賦恤其乏困也
財賦九賦也疏(釋曰凶謂年榖不熟札謂天下疫病則/無此力征及財賦二事此即廩人云不)
(能人二鬴之嵗注釋曰云財賦九賦也者此即大宰九/賦謂口率出泉知賦中惟是九賦者以下文有地守地)
(職故此惟有九賦也若然上均/地政不言均九賦亦均之可知)不收地守地職不均地
政注不收山澤及地税亦不平計地税也非凶札之嵗
當收税乃均之耳三年大比則大均注有年無年大平
計之若久不脩則數或闕疏(釋曰經既云大均明知有/年及無年皆須大平均計)
(之也云久不脩則數或闕者三年一闕是其久久不脩/謂不大平計則其中間不知其數不知其數則是數闕)
(也/)
　
　
　
　
　周禮注疏卷十三
　周禮注疏卷十三考證
載師以􁈘里任國中之地注其上大夫如州長○上疑
　當作中以州長本中大夫且疏云尊卑如州長中大
　夫也
　又其家衆男為餘夫亦以口受田如比○比監本訛
　作此今据漢書食貨志及陸音賈疏改正
凡任地國宅無征注國税輕近而重逺近者多役也○
　國當作周
閭師掌國中及四郊之人民六畜之數疏云賦謂九賦
　及九貢者○監本脱及九貢三字今依注補之
縣師以嵗時徵野之賦貢疏若徵野之賦貢是遂師旅
　師也○(臣宗楷/)按上文云遂師旅師斂之疑徵野之
　賦貢當易以若斂之三字
　
　
　周禮注疏卷十三考證
欽定四庫全書
　周禮注疏卷十四
　　漢鄭氏注　唐陸德眀音義　賈公彦疏
師氏掌以媺詔王注告王以善道也文王世子曰師也
者教之以事而諭諸德者也音義(媺音/美)疏(釋曰媺美也/師氏掌以前)
(世美善之道以詔告於王庶王行其美道也注釋曰引/文王世子者彼是師氏教世子禮引為詔王者但詔王)
(以道無文彼教世子與教王同故取以為證也諭曉也/諸於也彼謂教世子以君臣父子長幼之事而曉之以)
(徳今詔王亦/曉之以徳也)以三德教國子一曰至德以為道本二曰
敏德以為行本三曰孝德以知逆惡教三行一曰孝行
以親父母二曰友行以尊賢良三曰順行以事師長注
德行内外之稱在心為德施之為行至德中和之德覆
燾持載含容者也孔子曰中庸之為徳其至矣乎敏徳
仁義順時者也説命曰敬孫務時敏厥脩乃來孝德尊
祖愛親守其所以生者也孔子曰武王周公其達孝矣
乎夫孝者善繼人之志善述人之事者也孝在三徳之
下三行之上德有廣於孝而行莫尊焉國子公卿大夫
之子弟師氏教之而世子亦齒焉學君臣父子長幼之
道音義(行下孟反下及注同知音智稱尺證/反燾徒報反說音悅孫音遜夫音扶)疏(釋曰以/此三德)
(教國子王大子以下至元士之適子也云一曰至德以/爲道本者至德謂至極之徳以爲行道之本也二曰敏)
(徳以爲行本者謂敏達之德以爲行行之本也三曰孝/德以知逆惡者善父母爲孝以孝德之孝以事父母則)
(知逆惡不行也此上三德皆在心而行不見故鄭云在/心爲徳也云一曰孝行以親父母者行善事父母之行)
(則能親父母冬温夏凊昏定晨省盡愛敬之事也云二/曰友行以尊賢良者此行施於外人故尊事賢人良人)
(有德行之士也云三曰順行以事師長者此亦施於外/人行遜順之行事受業之師及朋友之長也注釋曰云)
(徳行外内之稱在心爲德施之爲行者案禮記云恥有/其德而無其行則德在内行在外也又見經至徳敏德)
(道行爲本道行是施之於外之名又孝德云知逆惡亦/是在外之事則知三德皆在内與外行爲本又三行云)
(親父母之等故云施之爲行也云至德中和之徳者案/禮記中庸云致中和天地位焉故知至徳是中庸之徳)
(也云覆燾持載舍容者也者此至徳即中庸所云至誠/一也彼説至誠無息不息則久久則徵徵則悠逺悠逺)
(則博厚博厚則高明博厚所以載物高明所以覆物是/至德若天地覆燾持載含容者也云孔子曰中庸之爲)
(徳其至矣乎者此是論語雍也篇之文引之者證此至/徳與中庸之德爲一之意云敏德仁義順時者也者人)
(君行政春夏行賞爲仁秋冬行罰爲義是仁義順時敏/疾爲徳者也又引説命曰敬遜務時敏厥脩乃來者尚)
(書説命之篇傅説告高宗以學問之事遜順也敏疾也/厥其也爲君之法當恭敬順道務在順時疾而行之則)
(其德之脩乃從學而來引之者證仁義順時之義也云/孝徳尊祖愛親守其所以生者也者孝徳不如上二徳)
(直能善父母為孝施徳於親而已故云守其所以生者/也又引孔子曰武王周公其達孝矣乎者是禮記中庸)
(文言二人通達行孝者也云夫孝者善繼人之志善述/人之事者案中庸上文云無憂者其惟文王乎父作之)
(子述之則善繼人之志據周公以武王時未大平不得/制禮作樂周公攝政六年大平乃制作禮樂為善繼文)
(王之志則尚書云考朕昭子刑乃單文祖徳是也善述/人之事者據武王能述父以伐紂之事則尚書序云惟)
(十有一年武王伐殷是也云孝在三徳之下三行之上/徳有廣於孝而行莫尊焉者欲見至徳敏徳五帝已上)
(所行直眀在心為徳而已不見其行孝徳是三王已下/所行徳行兼見之矣故三徳以孝徳為下故云徳有廣)
(於孝則至徳敏徳是二徳廣於孝徳也而行莫尊焉者/三行之中孝行施於父母為上順行友行施於外人為)
(下故云而行莫尊焉莫無也無尊於事父母也云國子/公卿大夫之子弟者此經直言國子案禮記王制云春)
(秋教以禮樂冬夏教以詩書下文云王大子王子羣后/之大子卿大夫元士之適子皆造焉故知國子之中有)
(卿大夫之子也鄭不言王大子及元士之適子者略言/之其實皆有也王制惟言大子適子不言弟鄭知兼有)
(弟者大司樂及此下文皆云教國子弟連弟而言故鄭/兼言弟也云司氏教之而世子亦齒焉學君臣父子長)
(幼之道者此約文王世子文也案彼云行一物而三善/皆得者惟世子而已其齒於學之謂也故世子齒於學)
(國人觀之曰將君我而與我齒讓何也曰有父在則禮/然然而衆知父子之道矣其二曰將君我而與我齒讓)
(何也曰有君在則禮然然而衆著於君臣之義矣其三/曰將君我而與我齒讓何也曰長長也然而衆知長幼)
(之節矣是世子與國人學生齒焉之事案此經有至徳/敏徳孝徳老子亦有三等之徳案老子道經云道可道)
(非常道河上公云謂經術政教之道非自然長生之道/常道當以無爲養神無事安民含光藏曜滅跡匿端不)
(可稱以道又案徳經云上徳不徳是以有徳河上公注/云上徳大古無名號之君徳大無上故言上徳不徳言)
(不以徳教民因循自然其徳不見故言不徳是以有徳/者也又云下徳不失徳是以無徳注云下徳謂號諡之)
(君徳不及上徳故言不失徳以其徳見其功稱是以謂/之無徳又云失道而後徳失徳而後仁失仁而後義失)
(義而後禮注云道衰徳化徳衰而仁愛見仁衰而忿乎/眀義衰而聘行玉帛又案握河紀堯曰皇道帝徳非朕)
(所專又中候義眀云洞五九禮閼郵注云閼止郵過言/五帝後洞三王之世其治各九百歲當以禮止過也案)
(此諸文言之此至徳覆燾持載含容之徳同於天地與/老子常道及上徳不徳爲一物皆是燧皇巳上無名號)
(之君所行故河上公云上徳無名號之君所行也此敏/徳則老子云可道之道非常道下徳不失徳之徳亦一)
(也故河上公云政教經術有名號之君所行以其三皇/五帝爲政皆須仁義順時故鄭云敏徳仁義順時也若)
(然老子云失道而有徳失徳而有仁者是三皇行可道/之道五帝行下徳不失徳之徳即堯云皇道帝徳亦謂)
(此道徳於此經同爲敏徳也其三王同行孝徳耳其老/子又云失徳而有仁失仁而有義失義而有禮禮專據)
(三王之時故云洞五九禮閼郵若然仁義在禮前徳後/則五帝與三王俱有仁義故禮記云堯舜率天下以仁)
(而民從之又云禹立三年百姓以仁遂焉是以仁義闗/在五帝三王之間者也若然禮記云生乎今之世反古)
(之道謂不行今之法全/行古之道故非之也)居虎門之左司王朝注虎門路
寢門也王日視朝於路寝門外畫虎焉以明勇猛於守
宜也司猶察也察王之視朝若有善道可行者則當前
以詔王音義(朝直遙反注/及下皆同)疏(釋曰言師氏之官旣知三/徳三行故居路門之左畫)
(虎之處司察王朝若有善事可行者則前告王有所改/爲也注釋曰鄭知虎門是路寢門者其路寢庭朝及庫)
(門外之朝非常朝之處司士所掌路門外是常朝日所/朝之所經云司王朝眀據此朝故鄭以路寢門外解之)
(此卽上文以美/詔王之義也)掌國中失之事以教國子弟注教之者
使識舊事也中中禮者也失失禮者也故書中爲得杜
子春云當爲得記君得失若春秋是也音義(中鄭丁仲/反注中中)
(禮者同/杜音得)疏(釋曰以其師氏知徳行識其善惡得失故掌/國家中禮失禮之事以教國之子弟國之子)
(弟即上大子巳下言弟即王庶子以其諸侯巳下皆以/適子入國學庶子不入故知也注釋曰云教之使識舊)
(事也者即中失之事是也云中中禮也又引子春之義/從古書中爲得謂得禮者中與得俱合於義故兩從之)
(言若春秋者玉藻云動則左史書之言則右史書之是/記君得失之事故云若春秋也此春秋即魯史是也謂)
(記君之/事也)凡國之貴遊子弟學焉注貴遊子弟王公之子
弟遊無官司者杜子春云遊當爲猶言雖貴猶學疏(釋/曰)
(凡言國之貴逰子弟即上國之子弟言逰者以其未仕/而在學游暇習業注釋曰云王公之子弟者此即王制)
(云王大子王子羣后之大子卿大夫元士之適子公即/三公羣后卿大夫元士之子略言之也云遊無官司者)
(官司則事繁不得爲遊故鄭以無官司解之鄭旣以遊/爲無官司又引子春遊當爲猶言雖貴猶學者亦義得)
(兩通故引/之在下也)凡祭祀賓客會同喪紀軍旅王舉則從注舉
猶行也故書舉爲與杜子春云當爲與謂王與會同喪
紀之事音義(從才用反下同/與音預下同)疏(釋曰祭祀則郊廟及山/川社稷總是也賓客謂)
(諸侯及卿大夫來朝聘或在朝或在廟㑹同亦或在畿/内或在畿外軍旅謂出畿外征伐王舉者舉行也此數)
(事王行之時師氏則從以王所在皆須詔王以美道故/也注釋曰旣訓舉爲行又引子春從故書爲與者亦義)
(得兩通故亦/引之在下也)聽治亦如之注謂王舉於野外以聽朝音
義(治直吏/反下同)疏(釋曰卽上數事王所在皆有朝以聽治之/故從王亦如上虎門之左同故云亦如之)
使其屬帥四夷之隸各以其兵服守王之門外且蹕注
兵服旃布弓劒不同也門外中門之外蹕止行人不得
迫王宫也故書隸或作肆鄭司農云讀爲隸音義(蹕音/畢)
疏(釋曰云使其屬者屬即序官師氏中大夫之下有屬/官上士二人并有府史胥徒之等使此人率四夷之)
(隸若秋官蠻隷之等各使四夷隷以其本國之兵器及/其服以守王之門外以衛王并使蹕止行人故云且蹕)
(也注釋曰云兵服旃布及弓劒者東方南方其服布其/兵劒西方北方其服旃其兵弓矢云門外中門之外者)
(案閽人掌中門之禁則中門内/也人不得入明在中門之外)朝在野外則守内列注
内列蕃營之在内者也其屬亦率四夷之隸守之如守
王宮疏(釋曰云朝在野外卽上文聽治是也注釋曰云/内列蕃營之在内者言蕃營之在内謂若司戈)
(盾云及舍設蕃盾者也案司隸職云守野舍之厲禁上/文云使其屬帥四夷之隸則二處皆帥四夷隸守之故)
(云其屬亦帥四夷之/隸守之如守王宫也)
保氏掌諌王惡注諌者以禮義正之文王世子曰保也
者愼其身以輔翼之而歸諸道者也疏(釋曰掌諫王惡/者師氏掌三徳)
(三行以美道詔王保氏以師氏之徳行審喻王王有惡/則諫之故云掌諫王惡注釋曰云諫者以禮義正之者)
(君臣主義故知諫者以禮義諫正王也引文王世子者/彼亦是教世子法以教世子法保護王身同故引之以)
(其保者是保安之義故使/王謹愼其身而歸於道)而養國子以道乃教之六藝
一曰五禮二曰六樂三曰五射四曰五馭五曰六書六
曰九數乃教之六儀一曰祭祀之容二曰賓客之容三
曰朝廷之容四曰喪紀之容五曰軍旅之容六曰車馬
之容注養國子以道者以師氏之徳行審喻之而後教
之以藝儀也五禮吉凶賓軍嘉也六樂雲門大咸大韶
大夏大濩大武也鄭司農云五射白矢參連剡注襄尺
井儀也五馭鳴和鸞逐水曲過軍表舞交衢逐禽左六
書象形會意轉注處事假借諧聲也九數方田粟米差
分少廣商功均輸方程贏不足旁要今有重差夕桀句
股也祭祀之容穆穆皇皇賓客之容嚴恪矜莊朝廷之
容濟濟蹌蹌喪紀之容涕涕翔翔軍旅之容闞闞仰仰
車馬之容顚顚堂堂𤣥謂祭祀之容齊齊皇皇賓客之
容穆穆皇皇朝廷之容濟濟翔翔喪紀之容纍纍顚顚
軍旅之容曁曁詻詻車馬之容匪匪翼翼音義(馭音御/徳行下)
(孟反下文及注同剡羊冉反注之樹反下同襄音讓本/作讓諸音非差初佳反又初宜反下同重直龍反夕桀)
(音的沈祥易反此二字非鄭注嚴如字又音儼濟子禮/反蹌七良反闞呼檻反仰本又作卬五剛反濟皇上子)
(禮反又音齊下于況反又音往纍顚上律悲反/下音田又如字暨其器反詻五格反匪芳非反)疏(釋曰/此道)
(即上師氏三徳三行故鄭云以師氏之徳行審喻之乃/教之六藝巳下此乃保氏所專教也注釋曰案文王世)
(子云大傅審父子君臣之道以示之少傅奉世子以觀/大傅之徳行而審喻之師也者教之以事而喻諸徳者)
(也保也者愼其身以輔翼之而歸諸道者也不云保氏/以師氏之徳行審喻之者鄭以義約之少傅既以大傅)
(之徳行審喻之明保氏亦以師氏之徳行審喻之可知/故鄭言之耳云五禮吉凶賓軍嘉大宗伯文六樂雲門)
(巳下大司樂文先鄭云五射白矢巳下無正文或先鄭/别有所見或以義而言之云白矢者矢在侯而貫侯過)
(見其鏃白云參連者前放一矢後三矢連續而去也云/剡注者謂羽頭髙鏃低而去剡剡然云襄尺者臣與君)
(射不與君竝立襄君一尺而退云井儀者四矢貫侯如/井之容儀也云五馭者馭車有五種云鳴和鸞者和在)
(式鸞在衡案韓詩云升車則馬動馬動則鸞鳴鸞鳴則/和應先鄭依此而言云逐水曲者無正文先鄭以意而)
(言謂御車随逐水勢之屈曲而不墜水也云過軍表者/謂若毛傳云褐纒旃以為門裘纒質以為槸間容握驅)
(而入擊則不得入穀梁亦云艾蘭以為防置旃以為轅/門以葛覆質以為槷流旁握御擊者不得入是其過軍)
(表即褐纒旃是也云舞交衢者衢道也謂御車在交道/車旋應於舞節云逐禽左者謂御驅逆之車逆驅禽獸)
(使左當人君以射之人君自左射故毛傳云自左膘而/射之達于右腢爲上殺又禮記云佐車止則百姓田獵)
(是也云六書象形之等皆依許氏説文云象形者日月/之類是也象日月形體而爲之云會意者武信之類是)
(也人言爲信止戈爲武會合人意故云㑹意也云轉注/者考老之類是也建類一首文意相受左右相注故名)
(轉注云處事者上下之類是也人在一上爲上人在一/下爲下各有其處事得其宜故名處事也云假借者令)
(長之類是也一字兩用故名假借也云諧聲者即形聲/一也江河之類是也皆以水爲形以工可爲聲但書有)
(六體形聲實多若江河之類是左形右聲鳩鴿之類是/右形左聲草藻之類是上形下聲婆娑之類是上聲下)
(形圃國之類是外形内聲闤闠衡銜之類是外聲内形/此聲形之等有六也依鄭義案孝經緯援神契三皇無)
(文則五帝以下始有文字故説者多以蒼頡爲黄帝史/而造文字起在黄帝於後滋益而多者也云九數者方)
(田以下皆依九章算術而言云今有重差句股也者此/漢法增之馬氏注以爲今有重差夕桀夕桀亦是算術)
(之名與鄭異案今九章以句股替旁要則旁要句股之/類也云祭祀之容穆穆皇皇至堂堂者皆是先鄭以意)
(所釋不依經典故後鄭不從後鄭云祭祀之容齊齊皇/皇賓客之容穆穆皇皇朝廷之容濟濟翔翔已上皆禮)
(記少儀文喪紀之容纍纍顚顚軍旅之容暨暨詻詻禮/記玉藻之文車馬之容匪匪翼翼亦少儀文故鄭少儀)
(注還引此六/儀以證彼也)凡祭祀賓客㑹同喪紀軍旅王舉則從聽
治亦如之使其屬守王闈注闈宮中之巷門音義(闈音/韋)
疏(釋曰言亦如之已上與師氏從王之事同其屬守王/闈者亦謂在國其師氏守中門外此保氏守王闈門)
司諫掌糾萬民之德而勸之朋友正其行而强之道藝
巡問而觀察之以時書其德行道藝辨其能而可任於
國事者注朋友相切磋以善道也强猶勸也學記曰强
而弗抑則易巡問行問民間也可任於國事任吏職音
義(强其丈反注/同易以豉反)疏(釋曰以時書其徳行道藝者此萬民/時所習即大司徒所云以鄉三物教)
(萬民一曰六徳知仁聖義忠和二曰六行孝友睦婣任/恤此徳行也彼又云三曰六藝禮樂射御書數即此道)
(藝也云辨其能而可任於國事者案鄉大夫職云興賢/者能者賢謂徳行能謂道藝彼則賢能俱興此直云辨)
(其能可任於國事不言賢者既辨其能則賢者自然亦/辨而舉之可知也注釋曰案鄭注論語同門曰朋同志)
(曰友則彼其共在學者切磋以道義此勸萬民爲友朋/則若孟子所云守望相助出入相友者同故鄭云切磋)
(以善道也云任吏職者案鄉大夫所舉者謂鄉民之有/德行道藝云辨其能爲吏職者亦謂以入治之若然任)
(吏職者謂使爲比長/閭胥族師之類是也)以攷鄉里之治以詔廢置以行赦
宥注因巡問勸强萬民而攷鄉里吏民罪過以告王所
當罪不音義(行如字/下注同)疏(注釋曰司諫攷鄉里之治者由/上文巡問即察官民善不也云)
(而攷鄉里吏民罪過者以巡問觀察萬/民則知吏之治不故鄭兼吏民總言之)
司救掌萬民之衺惡過失而誅讓之以禮防禁而救之
注衺惡謂侮慢長老語言無忌而未麗於罪者過失亦
由衺惡酗醟好訟若抽拔兵器誤以行傷害人麗於罪
者誅誅責也古者重刑且責怒之未即罪也音義(救如/字劉)
(音拘衺似嗟反注作邪同酗/況付反醟音詠好呼報反)疏(釋曰云掌萬民之衺惡/過失而誅讓之者此經)
(與下文二經爲總目也則云衺惡謂坐嘉石之罷民不/入圜土者過失謂不坐嘉石入圜土者也云而誅讓之)
(者即下二文三讓是也云以禮防禁而救之者此衺惡/及過失皆去冠飾其過失者又使入圜土耳云救之者)
(皆使困苦而令改惡從善是救之也注釋曰衺惡云未/麗於罪者謂未附於圜土之罪也云酗醟者孔注尚書)
(曰以酒爲凶曰酗此據字酒旁爲凶是因酒爲凶者也/若然醟者滎下作酉小人飲酒一醉曰富亦因酒爲滎)
(俱是酒之省水之字也云麗於罪者謂附圜土罪者也/云古者重刑且責怒之未即罪也者鄭云古者重刑者)
(據周時爲古云責解經誅怒之解經罰也云未即罪者/各有所對此圜土對五刑之刑人則是未即罪也以其)
(未入五刑之罪且役之耳鄭必知過失亦由衺惡者司/宼職云以嘉石平罷民又云圜土収教罷民二者同名)
(罷民以其爲惡大者皆因小以致大/故知過失之重亦因衺惡之輕也)凡民之有衺惡者
三讓而罰三罰而士加明刑恥諸嘉石役諸司空注罰
謂撻擊之也加明刑者去其冠飾而書其衺惡之狀著
之背也嘉石朝士所掌在外朝之門左使坐焉以恥辱
之旣而役諸司空使事官作之也坐役之數存於司宼
音義(去起呂反著直略/反一音丁略反)疏(釋曰此一經論衺惡嘉石之/罷民也云三讓而罰者凡欲)
(治罰人者皆先以言語責讓之乃行治罰云三罰而士/加明刑三罰既訖乃送司宼使朝士於外朝坐嘉石恥)
(之也云役諸司空者坐訖乃送司空使役之也注釋曰/云加明刑者去其冠飾者案司圜云凡害人者弗使冠)
(飾彼據過失入圜土者使冠尊不居肉袒之體豈嘉石/之罷民而著冠乎明其去冠飾也知書其罪狀者以其)
(稱明刑既不虧體明知書其罪狀著於背爲明刑也云/嘉石朝士至外朝之門左竝朝士職文故彼云左嘉石)
(平罷民也云役諸司空使事官作之也者以其司空主/事故也云坐役之數存於司宼者司宼云重罪旬有三)
(日坐朞役其次九日坐九月役其次七日坐七月役其/次五日坐五月役其下罪三日坐三月役是其坐役之)
(數/也)其有過失者三讓而罰三罰而歸於圜土注圜土獄
城也過失近罪晝日任之以事而収之夜藏於獄亦如
明刑以恥之不使坐嘉石其罪已著未忍刑之音義(近/附)
(近之/近)疏(釋曰此經論圜土之刑人云三讓而罰者亦如/上三度責讓乃治罰之三罰訖乃歸與司寇使)
(納之圜土也注釋曰云過失近罪者謂對衺惡未近罪/此圜土之刑人近五刑之罪故入圜土也云晝日任之)
(以事者亦使司空使之云収之者以其罪重使人収斂/之不使慢游云夜藏於獄者此與嘉石者異云亦加明)
(刑者亦如嘉石以書其罪狀著於背以恥之云不使坐/嘉石其罪已著者彼坐嘉石者罪輕未著須坐嘉石使)
(衆人知之此等重罪已著不須坐嘉石也云未/忍刑之者比五刑之罪又輕故未忍刑之也)凡歲時
有天患民病則以節巡國中及郊野而以王命施惠注
天患謂烖害也節旌節也施惠賙賉之疏(注釋曰天患/謂烖害也者)
(謂天與人物為烖害謂水旱之烖及疫病之害也知節/是旌節者道路用旌節此經巡國及郊野是道路之事)
(故知旌/節也)
調人掌司萬民之難而諧和之注難相與爲仇讎諧猶
調也音義(難乃旦反/注及下同)疏(釋曰此一經與下經爲總目言/萬民之難即下經凡和難巳下)
(是也注釋曰言仇讎者案左氏桓公傳云怨耦曰仇則/仇是怨也讎謂報也即下文父之讎已下皆是怨當報)
(之故云/仇讎也)凡過而殺傷人者以民成之注過無本意也成
平也鄭司農云以民成之謂立證佐成其罪也一説以
鄉里之民共和解之春秋傳曰惠伯成之之屬音義(共/和)
(竝如/字)疏(釋曰此謂非故心是過誤或殺或傷於人者成/平也既非故心故以鄉里之民共和解之注釋)
(曰先鄭雖爲兩説後鄭以後説爲是故下注云上説立/證佐成其罪似非也此過失即司刺云再宥曰過失是)
(也引春秋者左氏文七年傳云魯穆伯娶於莒曰戴已/其娣聲已戴已卒又聘於莒莒人以聲已辭則爲襄仲)
(聘焉又云且爲仲迎及鄢陵登城見之美自爲娶之仲/請攻之公將許之叔仲惠伯諫曰臣聞兵作於内爲亂)
(於外爲宼宼猶及人亂自及也今臣作亂而君不禁以/啟宼讎若之何公止之惠伯成之注云平二子使仲舍)
(之公孫敖反之復爲/兄弟如初是其事也)鳥獸亦如之注過失殺傷人之畜
産者音義(畜許/又反)疏(釋曰亦謂過誤殺傷人之鳥獸若鷹/隼牛馬之屬亦以民平和之案今殺)
(傷人牛馬之等/償其價值耳)凡和難父之讎辟諸海外兄弟之讎辟
諸千里之外從父兄弟之讎不同國君之讎眡父師長
之讎眡兄弟主友之讎眡從父兄弟注和之使辟於此
不得就而仇之九夷八蠻六戎五狄謂之四海主大夫
君也春秋傳曰晉荀偃卒而視不可含宣子盥而撫之
曰事呉敢不如事主音義(辟音避下同從才用/反眡音視盥音管)疏(釋曰/云父)
(之讎辟諸海外已下皆是殺人之賊王法所當討即合/殺之但未殺之間雖巳㑹赦猶當使離鄉辟讎也是以)
(父之讎辟之海外兄弟之讎辟諸千里之外從父兄弟/之讎不同國别國即得云君之讎眡父者謂同國人殺)
(君眡猶比比父亦辟之海外云師長之讎眡兄弟者師/長謂見受業師與兄弟同云主友之讎眡從父兄弟者)
(注云主大夫君也此經略言其不言者皆以服約之伯/叔父母姑姊妹女子子在室及兄弟子衆子一與兄弟)
(同其祖父母曾祖父母高祖父母其孫承後皆斬衰皆/與父同其不承後者祖與伯叔同曾祖高祖齊衰三月)
(皆與從父兄弟同以其同繩屨故也自外不見者據服/爲斷也其兄弟及從父兄弟師長主友皆爲無子復無)
(親於已者故據已親踈爲逺近若有子及親於已則自/從親爲斷注釋曰云和之使辟於此者此謂海外千里)
(外之等云九夷之等據職方明堂位而言案漢時徐州/刺史荀文若問𤣥周禮父之難辟之海外今青州人讎)
(在遼東可以王法縱不討乎當問之時𤣥已年老昏耄/意忘九夷八蠻六戎五狄謂之四海然則周禮謂在四)
(海之外辟之如是亦逺矣若文若之難近則青州遼東/作難以海水爲四海未達周公聖意所趣故今辨之然)
(讎近東夷之人當辟之西戎餘者放此引春秋者左氏/襄十八年晉荀偃伐齊十九年反荀偃癉疽生瘍於頭)
(濟河及著雍病目出士匄請見不納請後曰鄭甥可甲/寅卒而視不可含宣子盥而撫之曰事呉敢不如事主)
(是也趙商問調人職稱父之讎辟諸海外君亦然注使/辟於此不得就而讎之商以春秋之義子不復讎非子)
(臣不討賊非臣楚勝之徒猶言鄭人在此讎不逺矣不/可以見讎而不討於是伐之臣感君恩孝子思其親不)
(得不報和之而已子夏曰居父母之仇如之何孔子曰/寢苫枕干不仕不與共天下遇諸市朝不反兵天下尚)
(不反兵海内何爲和之豈宜不達二禮所趣小子曰惑/少蒙解説鄭答曰讎在九夷之東八蠻之南六戎之西)
(五狄之北雖有至孝之心能往討不乎子之所云偏於/此義案楚勝平王之孫子木之子平王爲子木聘女於)
(秦而自納之子木奔鄭子木爲鄭人殺之案哀十六年/云子木其子勝在呉子西召之使處境爲白公請伐鄭)
(子西曰楚未節也不然吾不忘也他日又請許之未起/師晉人伐鄭楚救之與盟勝怒曰鄭人在此讎不逺矣)
(又云秋七月殺子西子期于朝是其事也若然鄭云雖/有至孝之心能往討之不乎者欲明孝子雖會赦恒有)
(復讎之心故迸之海外使絶忠臣孝子心使無往之縁/其孔子云寝苫枕干不仕者可通之會赦之後恒然其)
(君亦然恐來入中國則殺之也復讎之法依異義古周/禮説復讎可盡五世之内五世之外施之於已則無義)
(施之於彼則無罪所復者惟謂殺者之身乃/在被殺者子孫可盡五世得復之鄭從之也)弗辟則與
之瑞節而以執之注瑞節玉節之剡圭也和之而不肯
辟者是不從王命也王以剡圭使調人執之治其罪疏
(釋曰此經使辟者其人戀鄉不肯辟是違王命之人則/在上與調人瑞節執而付秋官與之罪也注釋曰鄭知)
(瑞節是剡圭者案典瑞云剡圭以和難故知是剡圭也/鄭又知使調人執瑞節不使死家執之者此王法治之)
(明使調人之/官執之也)凡殺人有反殺者使邦國交讎之注反復
也復殺之者此欲除害弱敵也邦國交讎之明不和諸
侯得者卽誅之鄭司農云有反殺者謂重殺也音義(重/直)
(用/反)疏(釋曰云有反殺者反復也謂既殺一人其有子弟/復殺之恐後與已爲敵而害已故鄭云欲除害弱)
(敵也云邦國交讎之者其殺人者或逃向鄰/國所之之國得則讎之故云邦國交讎之也)凡殺人而
義者不同國令勿讎讎之則死注義宜也謂父母兄弟
師長嘗辱焉而殺之者如是爲得其宜雖所殺者人之
父兄不得讎也使之不同國而已疏(注釋曰論語云見/義不為無勇也彼)
(義與此義者一也故云義宜也謂父母兄弟師長三者/嘗辱焉子弟及弟子則得殺之是得其宜也云雖所殺)
(者人之父兄不得讎也者直言父兄不言子/弟略之也古者質故三者被辱即得殺之也)凡有鬭怒
者成之不可成者則書之先動者誅之注鬭怒辨訟者
也不可成不可平也書之記其姓名辯本也鄭司農云
成之謂和之也和之猶令二千石以令解仇怨後復相
報移徙之此其類也𤣥謂上言立證佐成其罪似非音
義(復扶又反下/不復聽同)疏(釋曰言鬭怒則是言語忿爭未至毆/擊故成之若相毆擊則當罪之也故)
(鄭云鬭怒謂辯訟也注釋曰云上言立證者即經云過/而殺傷人者以民成之司農於彼注兩解之初解成謂)
(立證佐成其罪復一解成為和平之義此注先鄭復云/成之謂和之以和解成則上文云立證佐成其罪似非)
(取以破/前也)
媒氏掌萬民之判注判半也得耦爲合主合其半成夫
婦也喪服傳曰夫妻判合鄭司農云主萬民之判合疏
(注釋曰云得耦爲合者始雖以萬民為主上至天子皆/得耦為合主於萬民而言但士以上兼妾媵爲異耳引)
(喪服傳者證/判為合義)凡男女自成名以上皆書年月日名焉注
鄭司農云成名謂子生三月父名之音義(上時/掌反)疏(釋曰/此經)
(論媒氏之官合男女必先知男女年幾故萬民之男女/自三月父名之以後皆書年月日及名以送與媒氏媒)
(氏官得之以勘男三十女二十配成夫婦也注釋曰子/生三月父名之禮記内則文案内則三月之末父執子)
(右手咳而名之又云夫告宰名宰辯告諸男名書曰某/年某月某日某生而藏之注引桓六年九月丁夘子同)
(生是/也)令男三十而娶女二十而嫁注二三者天地相承
覆之數也易曰參天兩地而竒數焉音義(竒於綺反本/或作倚音同)
疏(注釋曰云二三者天地相承覆之數也者此二十女/三十男法天地相承覆之數也云易曰參天兩地而)
(倚數焉者案易繫辭云天一地二天三地四天五地六/是就生數之中天三度生地二度生象天三覆地二故)
(云天地相承/覆之數也)凡娶判妻入子者皆書之注書之者以别
未成昏禮者鄭司農云入子者謂嫁女者也𤣥謂言入
子者容媵姪娣不聘之者音義(别彼列/反下同)疏(釋曰云凡者/以其此經總)
(説天子已下娶妻及媵之事故云凡以廣之注釋曰媒/氏以男女既有未成昏之籍書其已成昏者以别未昏)
(以待後昏也先鄭云入子者謂嫁女後鄭不從者經判/妻已是嫁女後更言入子明非嫁女也故後鄭云𤣥謂)
(言入子者容媵姪娣不聘之者也案成公九年春二月/伯姬歸于宋夏晉人來媵是媵也姪娣而書者謂待年)
(於父母者也隱二年冬伯姬歸于紀七年春三月叔姫/歸于紀何休云叔姬者伯姬之媵也至是乃歸者待年)
(父母國也婦人八歲偹數十五從嫡二十承事君子媵/賤書者後為嫡終有賢行鄭君或與何休異如是言娶)
(判妻姪娣後去者則存焉故入子謂媵與姪娣後去者/也案昏禮云雖無娣媵先則媵與姪娣一也此鄭云媵)
(姪娣不止是一者既言媵又云姪娣故知别且媵與姪/娣相對則姪娣無媵稱故莊公十九年秋公子結媵陳)
(人之婦于鄄公羊云媵者何諸侯娶一國則二國往媵/之以姪娣從是其義也媒氏掌萬民之判得有媵與姪)
(娣者庶人或無妾亦容有者且媒氏所掌雖以萬民爲/主亦容有尊者娶法故鄭云容媵姪娣不聘也知不聘)
(者見内則云聘則為妻奔則為妾故也王肅曰周官云/令男三十而娶女二十嫁謂男女之限嫁娶不得過此)
(也三十之男二十之女不待禮而行之所奔者不禁娶/何三十之限前賢有言丈夫二十不敢不有室女子十)
(五不敢不有其家家語魯哀公問於孔子男子十六精/通女子十四而化是則可以生民矣聞禮男三十而有)
(室女二十而有夫豈不晚哉孔子曰夫禮言其極亦不/是過男子二十而冠有為人父之端女子十五許嫁有)
(適人之道於此以往則自昏矣然則三十之男二十之/女中春之月者所謂言其極法耳昭曰禮記本命曰中)
(男三十而娶女二十而嫁合於中節大古男五十而有/室女三十而嫁尚書大傳曰孔子曰男三十而娶女二)
(十而嫁通於織紝紡績之事黼黻文章之美不若是則/上無以孝於舅姑而下無以事夫養子穀梁傳曰男子)
(二十而冠冠而列丈夫三十而娶尹更始云男三十而/娶女十五許嫁筓二十而嫁曲禮三十曰壯有室盧氏)
(曰三十盛壯可以取女内則三十而有室治理男事女/子十五筓二十而嫁有故二十三而嫁經有夫婦之長)
(殤舊説三十而娶而有夫婦長殤者何關盛衰一説關/畏厭溺而殤之盧氏以為衰世之禮也張融從鄭及諸)
(家説又春秋外傳越王句踐蕃育人民以速報呉故男/二十而娶女子十七而嫁如是足明正禮男不二十娶)
(女不十七/嫁可知也)中春之月令會男女注中春陰陽交以成昏
禮順天時也疏(釋曰王肅論云吾幼為鄭學之時為謬/言尋其義乃知古人可以於冬自馬氏)
(以來乃因周官而有二月之説詩東門之楊其葉牂牂/毛傳曰男女失時不逮秋冬三星參也十月而見東方)
(時可以嫁娶又云時尚暇務湏合昏因萬物閉藏於冬/而用生育之時娶妻入室長養之母亦不失也孫卿曰)
(霜降逆女冰泮殺止詩曰將子無怒秋以為期韓詩傳/亦曰古者霜降逆女冰泮殺止士如歸妻迨冰未泮為)
(此驗也而𤣥云歸使之來歸於已謂請期時來歸之言/非請期之名也或曰親迎用昏而曰旭日始旦何用哉)
(詩以鳴鴈之時納采以感時而親迎而周官中春令㑹/男女之無夫家者是於時奔者不禁則昏姻之期非此)
(日也孔子家語曰霜降而婦功成嫁娶者行焉冰泮而/農業起昏禮殺於此又曰冬合男女秋班時位也詩曰)
(有女懐春吉士誘之春日遲遲女心傷悲綢繆束芻三/星在隅我行其野蔽芾其樗倉庚于飛熠熠其羽詩殷)
(頌曰天命𤣥鳥降而生商月令仲春𤣥鳥至之日以大/牢祠于高謀天子親往𤣥鳥生乳之月以為嫁娶之候)
(天子重之而祀焉凡此皆與仲春合者也夏小正曰二/月綏多士女冠子嫁女娶妻之時交昏於仲春秋以為)
(期此淫奔之詩易泰卦六五帝乙歸妹以祉元吉鄭説/云五爻辰在卯春爲陽中萬物以生生育者嫁娶之貴)
(仲春之月嫁娶男女之禮福禄大吉易之咸卦柔上剛/下二氣感應以相與皆説男下女召南草蟲之詩夫人)
(待禮隨從在塗見采蕨者以詩自興又云士如歸妻迨/冰未泮舊説云士如歸妻我尚及冰未泮定納其篇義)
(云嫁娶以春陽氣始生萬物嫁娶亦為生類故管子篇/時令云春以令男女融謹案春秋魯送夫人嫁女四時)
(通用無譏文然則孔子制素王之法以遺後世男女以/及時盛年爲得不限以日月家語限以冬不附於春秋)
(之正經如是則非孔子之言也嫁娶以仲春著在詩易/夏小正之文且仲春爲有期之言秋冬春三時嫁娶何)
(自違也家語冬合男女窮天數之語詩易禮傳所載咸/泰歸妹之卦國風行露綢繆有女懐春倉庚于飛熠熠)
(其羽春日遲遲樂與公子同歸之歌小雅我行其野蔽/芾其樗之歎此春娶之證也禮諸侯越國娶女仲春及)
(冰未散請期乃足容往反也秋如期往淫奔之女不能/待年故設秋迎之期摽有梅之詩殷紂暴亂娶失其盛)
(時之年習亂思治故美文王能使男女得及其時陳晉/棄周禮為國亂悲傷故刺昏姻不及仲春𤣥説云嫁娶)
(以仲春既有羣證故孔晁曰有女懐春毛云春不暇待/秋春日遲遲女心傷悲謂蠶事始起感事而出蔽芾其)
(樗喻愚惡夫熠熠其羽喻嫁娶之盛飾三星在隅孟冬/之月參見東方舉正昏以刺時此雖用毛義未若鄭云)
(用仲春爲正禮爲密也是以詩云匏有苦葉濟有深渉/箋云匏葉苦而渡處深謂八月時時陰陽交會始可以)
(爲昏禮納采問名又云士如歸妻迨冰未泮箋云歸妻/使之來歸於已謂請期冰未㪚正月中以前二月可以)
(爲昏然則以二月爲得其實/惟爲有故者得不用仲春)於是時也奔者不禁注重
天時權許之也疏(注釋曰云於是時謂是仲春時此月/既是娶女之月若有父母不娶不嫁)
(之者自相奔就亦不禁之但人而無禮胡不遄死以當/禮乃可得爲配言奔者不禁者鄭云權許之其實非正)
(禮/也)若無故而不用令者罰之注無故謂無喪禍之變也
有喪禍者娶得用非仲春之月雜記曰已雖小功既卒
哭可以冠子娶妻音義(冠古/喚反)疏(注釋曰言令者即上中/春之月令㑹男女男女)
(有喪禍之故得不用中春令無故不用令則罪罰之也/注引雜記者證喪禍之故於月數滿雖非中春可以嫁)
(娶也云已雖小功者彼上文有父小/功之末可以冠娶故云已雖小功也)司男女之無夫家
者而會之注司猶察也無夫家謂男女之鰥寡者疏(釋/曰)
(上文巳云令會男女謂無夫家者也今又言司察男女/無夫家是甞已有匹配故鄭云無夫家謂男女之鰥寡)
(者/也)凡嫁子娶妻入幣純帛無過五兩注純實緇字也古
緇以才爲聲納幣用緇婦人陰也凡於娶禮必用其類
五兩十端也必言兩者欲得其配合之名十者象五行
十日相成也士大夫乃以𤣥纁𤣥帛天子加以穀圭諸
侯加以大璋雜記曰納幣一束束五兩兩五尋然則每
端二丈音義(純側其反依/字從絲才)疏(釋曰凡嫁子娶妻舍尊卑/但云緇帛文主庶人耳注)
(釋曰云純實緇字也古緇以才為聲者緇以絲為形才/爲聲故誤爲純字但古之緇有二種其緇布之緇糸旁)
(甾後不誤故禮有緇布冠緇布衣存古字若以絲帛之/緇則糸旁才此字諸處不同絲理明者即破為色此純)
(帛交祭義蠶事以爲純服故論語云麻冕禮也今也純/儉如此之類皆絲理自明即爲色解之昏禮云女次純)
(衣鄭云純衣絲衣以昏禮直云純衣絲理不明故爲絲/衣解之也云五兩十端者古者二端相向卷之共爲一)
(兩五兩故十端也云十者象五行十日相成者左傳云/天有六氣降生五行行各有二日東方木爲甲乙南方)
(火爲丙丁中央土爲戊巳西方金爲庚辛北方水爲壬/癸是十日言相成者木八爲金九妻火七爲水六妻土)
(十爲木八妻金九爲火七妻水六爲土五妻所尅者爲/妻是夫妻相成之數云士大夫乃以𤣥纁束帛者案士)
(昏禮𤣥纁束帛大夫昏禮而有改娶者依士禮用𤣥纁/故云士大夫用𤣥纁云天子加以穀圭諸侯加以大璋)
(者玉人文謂加於𤣥纁束帛之上以行禮引雜記者證/五兩兩五尋四十尺之意云納幣一束束五兩兩五尋)
(者尋八尺則一兩四十尺五兩四五二十總二百尺故/鄭𤣥云然則每端二丈若餘行禮則用制幣丈八尺取)
(儉易共此昏禮每端二丈取誠/實之義故以二丈整數爲之也)禁遷葬者與嫁殤者注
遷葬謂生時非夫婦死既葬遷之使相從也殤十九以
下未嫁而死者生不以禮相接死而合之是亦亂人倫
者也鄭司農云嫁殤者謂嫁死人也今時娶㑹是也疏
(釋曰遷葬謂成人鰥寡生時非夫婦死乃嫁之嫁殤者/生年十九已下而死死乃嫁之不言殤娶者舉女殤男)
(可知/也)凡男女之陰訟聽之于勝國之社其附于刑者歸
之于士注陰訟爭中冓之事以觸法者勝國亾國也亾
國之社奄其上而棧其下使無所通就之以聽陰訟之
情明不當宣露其罪不在赦宥者直歸士而刑之不復
以聽士司宼之屬詩云牆有茨不可掃也中冓之言不
可道也所可道也言之醜也音義(冓古候反棧士板反/劉才産反或士諌反)
(茨疾/私反)疏(注釋曰云陰訟爭中冓之事者謂若詩之中冓/以觸法也云勝國亾國也者此社有四名若此)
(往勝得彼國將社來謂之勝國即此文是也若據彼國/喪亾則謂之亾國之社引公羊傳者是也又名喪國之)
(社郊特牲云喪國之社必屋之是也據其地則曰亳社/則左傳云亳社烖是也故云勝國亾國也云亾國之社)
(者公羊傳文云奄其上者即郊特牲屋之不受天陽者/是也云棧其下者謂於下著柴以棧之使不通陰故也)
(故云使無所通也云就之以聽陰訟之情明不當宣露/者以其勝國社上下不通是不宣露中冓之言亦不宣)
(露故就而聽之也若然案詩召伯聽男女之訟於甘棠/之下不在勝國社者彼謂周公未制禮前此據制禮之)
(後故不同云其罪不在赦宥者直歸士而刑之不復以/聽釋經附於刑者歸於士若然赦宥者媒氏聽之云士)
(司宼之屬者案司宼有士師之等屬司宼故云之屬是/以鄭注詩亦云士師所當審也詩者邶詩刺衛宣公之)
(詩引之者證經所聽/者是中冓之言也)
司市掌市之治教政刑量度禁令注量豆區斗斛之屬
度丈尺也音義(治直吏反下及大治/小治同區烏侯反)疏(釋曰此經與下/文爲總目云掌)
(市之治者下文云聽大治小治是也教即此下文以次/敘分地之等謂教之處置貨物是也政者即下文云以)
(政令禁物靡等是也刑者即下文云以刑罰禁虣是也/量度即下文云以量度成賈是也禁令者即下文云以)
(賈民禁偽是也注釋曰豆區斗斛之屬者豆區即昭三/年晏子云齊舊四量豆區釜鍾是也云斗斛即律厯志)
(云籥合升斗斛是也此不言釡/鍾與籥升者之屬中兼之也)以次敘分地而經市注
次謂吏所治舍思次介次也若今市亭然敘肆行列也
經界也音義(行戸剛反/下行列同)疏(釋曰司市之官以次敘二事/分地而置之而以經界其市)
(使各有處所不相雜亂也注釋曰云次謂吏所治舍者/吏即下文司市賈師涖思次介次者是也云若今市亭)
(然者舉漢法而言云敘肆行列也者以其言敘即行肆/之列故爲行列解之案内宰職云設其次置其敘正其)
(肆注云次思次敘介次不爲行列與此注違者彼云次/與敘下更云正其肆則肆爲行列故分次爲思次以敘)
(爲介次也此文不具直有次敘無言正其肆故并思/介同名爲次敘爲行列此鄭望文爲義故注不同)以
陳肆辨物而平市注陳猶列也辨物物異肆也肆異則
市平疏(釋曰陳列也謂行列其㕓肆而辨/其物物異則市賈平故云平市也)以政令禁物
靡而均市注物靡者易售而無用禁之則市均鄭司農
云靡謂侈靡也音義(易以豉反下之/易同售受又反)疏(釋曰司市出政/令而禁其物貨)
(細靡者以物貨細靡人買之者多貴而無用致令麄物/買之者少而賤使市賈不平今禁之則市物均平故云)
(均市/也)以商賈阜貨而行布注通物曰商居賣物曰賈阜
猶盛也鄭司農云布謂泉也音義(賈音古注曰賈下/商賈賈師皆同)疏
(注釋曰鄭知通物曰商者易云至日閉關商旅不行除/至之日商旅則行故鄭注大宰云行曰商行商則是通)
(物者也鄭知居賣物曰賈者商既通物明賈則在市而/居賣物者也故鄭注大宰云處曰賈也由此二等商賈)
(或通貨或在市賣之故貨賄阜盛/而布泉得行故云阜貨而行布也)以量度成賈而徵儥
注徵召也儥買也物有定賈則買者來也音義(成賈音/嫁注下)
(不音者皆同聶氏及沈云成賈定賈奠賈物賈其賈平賈音/大賈小賈賈賤恒賈而賈故賈凡十二音嫁餘音古儥劉)
(育聶氏音笛/字林他竺反)疏(釋曰量以量穀梁之等度以度布絹之/等成定也以量度二物以定物賈徴召)
(也儥買之物賈定則召買者來故云徵儥也注釋曰知/儥為買者以言徴召買者故以儥為買此字所訓不定)
(案下文所云貴儥者鄭注貴賣/之鄭亦望文為義故注不同也)以質劑結信而止訟注
質劑謂兩書一札而别之也若今下手書言保物要還
矣鄭司農云質劑月平音義(劑子隨反平皮/命反下月平同)疏(釋曰質/劑謂券)
(書恐民失信有所違負故為券書結之使有信也民之/獄訟本由無信既結信則無訟故云止訟也注釋曰下)
(質人云大市以質小市以劑故知質劑是券書是以鄭/云兩書一札而别之古者未有紙故以札書小宰職注)
(云兩書一札同而别之此不云同明亦有同義也鄭云/若今下手書者漢時下手書即今畫指券與古質劑同)
(也先鄭云質劑月平小宰先鄭注亦如此解以為月平/若今之市估文書亦得為一義故後鄭每引之在下也)
以賈民禁僞而除詐注賈民胥師賈師之屬必以賈民
爲之者知物之情僞與實詐音義(賈劉音嫁聶沈/音古注賈民同)疏(釋/曰)
(司市之官用賈民知物真偽者使禁物之偽而除去人/之虚詐也注釋曰知賈民是胥師賈師之屬者案下胥)
(師職云察其詐偽飾行儥慝者而誅罰之故知此賈民/禁偽是胥師賈師之屬謂屬胥師賈師受其役使也云)
(知物之情偽與實詐者直依經解之情則眞/也情偽既據物而言則言實詐據人而説也)以刑罰禁
虣而去盜注刑罰憲徇扑音義(虣薄報反去起呂反/扑普卜反下文同)疏
(釋曰刑期於無刑以殺止殺故以刑罰禁虣亂之人又/去其相盜竊也注釋曰知刑罰是憲徇扑者司市所施)
(惟施於市中者故下云小刑憲罰中刑徇罰大刑/扑罰其附於刑者歸於士故知惟有此三者也)以泉
府同貨而斂賒注同共也同者謂民貨不售則爲斂而
買之民無貨則賖貰而予之音義(賖傷蛇反共如字爲/于偽反下爲民同貰)
(音世貸也劉傷/夜反一時夜反)疏(釋曰下文有泉府職掌斂市之罰布/之等藏之今司市之官以泉府所藏)
(之布物與民同行其貨而民無財者賒而予之後斂取/其直故云同貨而斂賒也注釋曰云同者謂民貨不售)
(則爲斂而買之者民賣物不售則以泉府之物買取之/釋經同貨也民無貨則賒貰而予之者此謂所買得之)
(物民有急須而無貨者則貰與之有時斂/取其直釋經斂賒也但賒貰二字通用也)大市日昃而
市百族爲主朝市朝時而市商賈爲主夕市夕時而市
販夫販婦爲主注日昃昳中也市雜聚之處言主者謂
其多者也百族必容來去商賈家於市城販夫販婦朝
資夕賣因其便而分爲三時之市所以了物極衆鄭司
農云百族百姓也音義(□音側本又作昃販/方萬反便婢面反)疏(釋曰案/下文市)
(朝一夫各方百歩就百歩而分為三時之市恐不可若/然則一夫者據市亭置次與敘司市及賈師胥師聴事)
(之處取其列行肆之處則居地多矣今經有三時之市/不先言朝市夕市而先言日昃者據向市人多而稱大)
(市故先言之此三市皆於一院内爲之大市於中朝市/於東偏夕市於西偏郊特牲所云是也注釋曰云日昃)
(昳中也者昃者傾側之義昳者差昳之言故以昳解昃/也是以尚書無逸云文王至於日中昃不遑暇食是中)
(後稱昃也云市雜聚之處言主者謂多者也者謂云百/族為主則兼有商賈販夫販婦云商賈為主則兼有百)
(族販夫販婦云販夫販婦爲主則兼有百族與商賈也/云百族必容來去者百族或在城内或在城外者容其)
(來往故於日昃以後主之云商賈家於市城者行曰商/居曰賈即賈家於市今并言商者其商雖行通物亦容)
(於市也云朝資夕賣者資若冬資絺夏資緜之類則資/者朝買資之至夕乃賣故以資言之云所以了物極衆)
(者以分為三市者欲了其所賣之物極盡其衆也先鄭/云百族百姓也者欲見此百姓異於秋官司宼戒於百)
(族彼百族是府史以下此據市人稱百族明據天下百/姓亦非百官百姓對則正姓與氏族異通而言之氏族)
(則庶姓故以/百姓爲百族)凡市入則胥執鞭度守門市之羣吏平肆
展成奠賈上旌于思次以令市市師涖焉而聽大治大
訟胥師賈師涖于介次而聽小治小訟注凡市入謂三
時之市市者入也胥守門察僞詐也必執鞭度以威正
人衆也度謂殳也因刻丈尺耳羣吏胥師以下也平肆
平賣物者之行列使之正也展之言整也成平也會平
成市物者也奠讀爲定整勅㑹者使定物賈防誑豫也
上旌者以爲衆望也見旌則知當市也思次若今市亭
也市師司市也介次市亭之屬别小者也故書涖作立
杜子春云奠當爲定鄭司農云思辭也次市中侯樓也
立當爲涖涖視也𤣥謂思當爲司字聲之誤也音義(奠/音)
(定又田見反上時掌反/注同殳音殊誑九況反)疏(注釋曰鄭知凡市入是上三/時之市者以其言凡明總三)
(時之市云胥守門察偽詐也者以其執度之故也云必/執鞭度以威正人衆也者鞭以威人衆度以正人衆故)
(并言之也云度謂殳也者案下文廬人云􁀎兵同强注/云改句言􁀎容殳無刃此文鞭度連言則一物以為二)
(用若以繫鞘於上則為鞭以長丈二因刻丈尺則為度/知羣吏胥師以下者見下司稽職云執鞭度而巡其前)
(此亦執鞭度故知是胥師以下敘官云胥師二十肆則/一人胥二肆則一人鄭云胥師領羣胥則胥師已下非)
(直巡行肆亦更來守門故鄭總云胥師已下知平肆是/平賣物音之行列使之正者以是經直云平肆肆是行)
(列恐其行肆不正以正之也云展之言整也成平也會/平成市物者也奠讀為定者鄭以為平成市物整敕會)
(者使定物價恐有豫為誑欺故云防誑豫先鄭云思辭/也後鄭以為思則司字聲之誤也者下云介次不為辭)
(明思不得為辭直是思司聲同故誤為思也此思司聲/同不得為字誤今有本云字聲之誤兼有字者讀當云)
(思當為司字字絶/讀之乃合義也)凡萬民之期于市者辟布者量度者
刑戮者各於其地之敘注期謂欲賣買期決于市也量
度者若今處斗斛及丈尺也故書辟爲辭鄭司農云辭
布辭訟泉物者也𤣥謂辟布市之羣吏考實諸泉入及
有遺忘疏(釋曰云凡萬民之期于市有此巳下三事有/辟布者量度者刑戮者各於其地之敘則諸)
(物行肆之所也注釋曰云期決於市也者謂人各自為/期限使了市事於市也云若今處斗斛及丈尺者謂斗)
(斛處置於米粟之肆丈尺處置於絹布之肆案前注量/豆區斗斛此中不云豆區前注廣解量名此略云市所)
(用故注不同案律厯志度量衡皆起於黄鍾之律故彼/云以子榖秬黍中者一黍一分九十黍黄鍾之長則一)
(黍為一分十黍為寸十寸為尺十尺為丈十丈為引五/度審矣又云子穀秬黍中者千二百黍其實一龠合龠)
(為合十合為升十升為斗十斗為斛五量審矣先鄭從/故書辟布為辭訟之布後鄭不從而為羣吏考實諸泉)
(入者若辭訟之布當歸其本主何得各有地之敘乎明/不得為辭訟之布也云考實諸泉入者辟法也謂民將)
(物來於肆賣者肆長各考量物數得實税入於市之泉/府知民將物來於市有税者案下文云國凶荒市無征)
(明不凶荒有征矣其實者則宜置於地之敘欺者没入/官是其法也云及有遺忘者謂羣吏考實泉之處有遺)
(忘者便歸令本主識認之下文得貨賄/六畜之等是依列肆失者與此文别也)凡得貨賄六畜
者亦如之三日而舉之注得遺物者亦使置其地貨於
貨之肆馬於馬之肆則主求之易也三日而無識認者
舉之没入官疏(釋曰此謂在列肆遺忘闌失者/使各歸本肆使主識認取之)凡治市
之貨賄六畜珍異兦者使有利者使阜害者使兦靡者
使微注利利於民謂物實厚者害害於民謂物行苦者
使有使阜起其賈以徴之也使亾使微抑其賈以郤之
也侈靡細好使富民好奢微之而已鄭司農云亾者使
有無此物則開利其道使之有音義(物行遐孟反又如/字聶胡剛反苦音)
(古郤起略反/好呼報反)疏(注釋曰云使有使阜者總釋經亾者利/者云起其賈者謂増起其賈引物自然)
(來故使有使阜盛也云微之而已謂少抑其賈使微少/不絶而已先鄭云亾者使有無此物則開利其道使之)
(有與後鄭起其賈義異引之者/義得兩通故後鄭亦從之也)凡通貨賄以璽節出入
之注璽節印章如今斗檢封矣使人執之以通商以出
貨賄者王之司市也以内貨賄者邦國之司市也疏(釋/曰)
(金玉曰貨布帛曰賄其璽節餘物亦通而直云通貨賄/者以物之貴及民之所用多者莫過貨賄故舉以言之)
(無妨餘物亦通之注釋曰云璽節印章如今斗檢封矣/者案漢法斗檢封其形方上有封檢其内有書則周時)
(印章上書其物識事而已云使人執之以通商者以其/商旅主通貨賄故知執璽節者是通商也云出貨賄者)
(王之司市也者以其商族買貨賄於市以出向邦國故/知是王之司市給璽節也云内貨賄者邦國之司市也)
(者以其貨賄從邦國來當入王畿故知還是邦國之司/市給璽節也此經直云入之鄭雖云内貨賄者邦國之)
(司市亦容有從畿内入市者故下掌節云貨賄用璽節/鄭云變司市言貨賄者貨賄非必由市或資於民家若)
(然商資於民家得出向邦國若資於民家亦/容入來向王市賣之則璽節受之於門關矣)國凶荒札
喪則市無征而作布注有災害物貴市不稅爲民乏困
也金銅無凶年因物貴大鑄泉以饒民疏(釋曰凶荒謂/年榖不熟札)
(謂疫病喪謂死喪恤其乏困故市無征也注釋曰以其/凶年榖則貴金銅凶年亦賤故云無凶年是以諺云豐)
(年粟儉年玉云因物貴者其/物止謂米穀餘物竝賤也)凡市僞飾之禁在民者十
有二在商者十有二在賈者十有二在工者十有二注
鄭司農云所以俱十有二者工不得作賈不得粥商不
得資民不得畜𤣥謂王制曰用器不中度不粥於市兵
車不中度不粥於市布帛精麄不中數幅廣狹不中量
不粥於市姦色亂正色不粥於市五穀不時果實未熟
不粥於市木不中伐不粥於市禽獸魚鼈不中殺不粥
於市亦其類也於四十八則未聞數十二焉音義(賈音/古注)
(同粥音育下同中丁仲反/下同狹音洽數色上反)疏(釋曰云凡偽飾之禁此與/在民以下為總目故云凡)
(以廣之注釋曰先鄭云所以俱十有二者工不得作以/下云云謂民與商賈及工四者皆同十二云工不得作)
(者工匠主營作故云不得作云賈不得粥者以其處曰/賈賈主賣粥故云不得粥云商不得資者商主通貨賄)
(貨賄皆當豫資貯故云不得資云民不得畜者萬民非/作非粥非資故以畜聚而言也𤣥謂王制曰用器不中)
(度不粥於市者案彼鄭注云用器弓矢耒耜耒耜長六/尺弓長六尺六寸之等矢長三尺之類皆有長短度數)
(也云兵車不中度不粥於市者案考工記輪人為兵車/乗車之輪崇六尺六寸成出革車一乘出於民間故民)
(亦有粥兵車之法云布帛精麄不中數廣狹不中量不/粥於市者布之精麄謂若朝服十五升斬衰三升齊衰)
(有三等或四升或五升或六升大功已下有七升八升/九升小功有十升十一升十二升緦麻有十五升抽去)
(半其帛之升數禮無明文云廣狹不中量者布幅則廣/二尺二寸其繒幅則依朝貢禮廣二尺四寸云姦色亂)
(正色不粥於市者論語孔子惡紫之奪朱則朱是南方/正色紫是北方姦色紫奪朱色是姦色亂正色故孔子)
(惡之若然自餘四方皆有姦色正色若紅緑及碧等皆/有亂正色之義也云五穀不時果實未熟不粥於市者)
(鄭彼注云皆謂不利人云木不中伐不粥於市者鄭彼/注引山虞職云仲冬斬陽木仲夏斬陰木以為證是非)
(此時則木不中伐云禽獸魚鼈不中殺不粥於市者案/鼈人職云秋獻鼈蜃冬獻龜魚案禮記王制云獺祭魚)
(然後虞人入澤梁豺祭獸然後殺是殺禽獸魚鼈之時/得粥於市非此時則不可也云亦其類也者王制所云)
(不中度之類是在工者不中數不中量姦色亂正色是/在商者不時及未熟是在農者此等亦兼有在賈者故)
(云亦其類也云於四十八則未聞數十二者王制之文/從用器為一兵車為二布三帛四姦色五五穀六果實)
(七木八禽九獸十魚十一鼈十二是聞之十二矣/於四十八則未聞三十六故云未聞數十二也)市刑
小刑憲罰中刑徇罰大刑扑罰其附于刑者歸于士注
徇舉以示其地之衆也扑撻也鄭司農云憲罰播其肆
也故書附爲袝杜子春云當爲附音義(祔劉方符/反沈音附)疏(釋/曰)
(附于刑者歸于士者此刑各有所對言之市刑雖輕亦/名爲刑若對五刑則五種者爲刑故云附於刑者歸於)
(士士謂秋官士師鄉士遂士之屬其人屬彼者各歸之/使刑官斷之也注釋曰云徇舉以示其地之衆也者徇)
(者徇列之名故知舉其人以示其地肆之衆使衆為戒/也云扑撻也者大射云司射撍扑尚書云扑作教刑皆)
(是笞撻為扑故云扑撻也先鄭云憲罰播其肆也者憲/是表顯之名徇既將身以示之則此憲是以文書表示)
(於肆若布/憲之類也)國君過市則刑人赦夫人過市罰一幕世子
過市罰一帟命夫過市罰一蓋命婦過市罰一帷注謂
諸侯及夫人世子過其國之市大夫内子過其都之市
也市者人之所交利而行刑之處君子無故不遊觀焉
若遊觀則施惠以爲說也國君則赦其刑人夫人世子
命夫命婦則使之出罰異尊卑也所罰謂憲徇扑也必
罰幕帟盖帷市者衆也此四物者在衆之用也此王國
之市而說國君以下過市者諸侯之於其國與王同以
其足以互明之音義(幕劉音莫帟音亦觀古喚反下同/或音官為說如字解說也聶如鋭)
(反/)疏(注釋曰云大夫内子者大夫中含有卿内子卿之/妻含大夫之妻命婦也故經云命婦注云内子也)
(若然此經大夫命婦是諸侯科中不見天子卿大夫則/天子卿大夫與諸侯卿大夫及命婦亦是互見為義也)
(云所罰謂憲徇扑也者其憲徇刑之輕者而赦之使出/帷幕難偹之物者出物雖重而無恥憲徇雖輕而有愧)
(故以出物為輕也案幕人云掌供帷幕幄帟綬帷幕用/布幄帟用繒在上曰幕在旁曰帷帟承塵其盖當是於)
(衆中障暑雨之盖未必是輪人所作盖弓二十有八在/車者也云諸侯之於國與王同以其足以互明之者此)
(王國之市若直見王后世子過市則不見諸侯已下今/以王國之市而見諸侯以下過市是得互見王已下過)
(市故云互/明之也)凡會同師役市司帥賈師而從治其市政掌
其賣儥之事注市司司市也儥買也會同師役必有市
者大衆所在來物以備之疏(釋曰王與諸侯行會同及/師役征伐之等或在畿内)
(或在畿外皆有市則市司帥賈師而從以其知物賈故/使從不帥胥師者胥師不知物賈於事緩故不從也)
　
　
　
　
　
　
　
　
　
　周禮注疏卷十四
　周禮注疏卷十四考證
師氏以三德教國子疏案老子道經云道可道非常道
　○下文又案德經云上德不德是以有德分道經德
　經為二盖唐以前本如此
保氏而養國子以道注今有重差夕桀句股也○(臣人/)
　(龍/)按音義云夕桀二字非鄭注疏中則云馬氏注以
　為今有重差夕桀夕桀亦是算術之名與鄭異則此
　夕桀二字乃後人因馬注而増入者
調人鳥獸亦如之疏償其價直耳○監本此句下文有
　和之使辟於此不得就而仇之十二字乃誤衍下節
　注文刪之
弗辟則與之瑞節而以執之疏案典瑞云剡圭以和難
　○(臣浩/)按典瑞職剡圭以除慝賈氏誤引榖圭之文
　耳
媒氏凡嫁子娶妻入幣純帛注純實緇字也古緇以才
　為聲疏若以絲帛之緇則系旁才○(臣紱/)按据下句
　則上句絲字盖䊷字之訛
司市以次敘分地而經市注思次介次也若今市亭然
　疏思介同名為次○介監本訛作次今改正
凡會同師役市司帥賈師而從○帥石經訛作胥師二
　字
　
　
　
　
　
　
　
　
　
　
　周禮注疏卷十四考證
欽定四庫全書
　周禮注疏卷十五
　　漢鄭氏注　唐陸德明音義　賈公彦疏
質人掌成市之貨賄人民牛馬兵器珍異注成平也會
者平物賈而來主成其平也人民奴婢也珍異四時食
物疏(釋曰此質人若今市平凖故掌成平市之貨賄已/下之事注釋曰云會者平物賈而來主成其平也)
(者會謂市人㑹聚買賣止爲平物而來質人主爲平定/之則有常估不得妄爲貴賤也此知人民奴婢也者以)
(其在市平定其賈故知非良人是奴婢也云珍異四時/食物者見下㕓人云凡珍異之有滯者斂而入于膳府)
(即果實及諸食物/依四時成熟者也)凡賣儥者質劑焉大市以質小市以
劑注鄭司農云質劑月平賈也質大賈劑小賈𤣥謂質
劑者爲之劵藏之也大市人民馬牛之屬用長劵小市
兵器珍異之物用短劵音義(長如/字)疏(注釋曰先鄭以質/劑爲月平大小賈)
(若今市估文書先鄭注小宰聼賣買以質劑亦如此解/後鄭以爲劵書者上文成市之貨賄之等已是市平文)
(書則此經云大市以質小市以劑及小宰云聽賣買以/質劑文勢不得爲月平故以劵書可知也𤣥謂大市人)
(民馬牛已下鄭以意分之爲大小就大者而言若人/民則未成齓已下牛馬未著齒已前亦得爲小者也)掌
稽市之書契同其度量壹其淳制巡而攷之犯禁者舉
而罰之注稽猶考也治也書契取予市物之劵也其劵
之象書兩札刻其側杜子春云淳當爲純純謂幅廣制
謂匹長也皆當中度量𤣥謂淳讀如淳尸盥之淳音義
(淳音準廣光曠反長直亮反中/丁仲反淳尸劉章純反下同)疏(注釋曰云稽猶考也/治也者并取治質劑)
(并解之故兼云治也云書契取予市物之劵也者并案/小宰職云聽取予以書契經既云書契故知與彼同非)
(上質劑之市買者也云其劵之象書兩札刻其側者小/宰注云兩書一札同而别之云刻其側若今畫指也杜)
(子春云淳當爲純純謂幅廣制謂匹長也者即丈八尺/後鄭從之後鄭不從杜子春純者純止可爲絲爲緇不)
(得爲幅廣狹故讀從士虞禮淳尸盥之淳故内宰注依/巡守禮淳四咫鄭答志咫八寸四當爲三三咫謂二尺)
(四寸/也)凡治質劑者國中一旬郊二旬野三旬都三月邦
國朞期内聽期外不聽注謂齎劵契者來訟也以期内
來則治之後期則不治所以絶民之好訟且息文書也
郊逺郊也野甸稍也都小都大都音義(朞如字夲或作/基同好呼報反)
疏(注釋曰云謂齎劵契者來訟也者云此經總上質劑/與書契來訴者知郊是逺郊者以其内有國中外云)
(野野逺郊之外明知郊是逺郊也知野是甸稍者郊外/曰野是大總之言下有都都是四百五百里明此是二)
(百里甸三百里稍可知又知都中含大都小都/者此質人總聽畿外眀此都兼大小二都可知)
􁈘人掌斂市絘布總布質布罰布􁈘布而入于泉府注
布泉也鄭司農云絘布列肆之稅布杜子春云總當爲
儳謂無肆立持者之稅也𤣥謂總讀如租􁇄之􁇄􁇄布
謂守斗斛銓衡者之稅也質布者質人之所罰犯質劑
者之泉也罰布者犯市令者之泉也􁈘布者貨賄諸物
邸舍之稅音義(絘音次夲或作次總劉依杜/音儳鄭音惣儳音讒􁇄音摠)疏(注釋曰/知布泉)
(一物者此布皆入泉府故知泉布一也是以外府云掌/布注云取其水泉流通無不徧也先鄭云絘布列肆之)
(稅布者謂在行肆坐賣物之常稅也杜子春云總當爲/儳謂無肆立持者之稅也者後鄭不從爲守斗斛銓衡)
(者之稅也者此經㕓人掌依行肆者故不得爲無肆立/持故破從租􁇄之􁇄􁇄布是守斗斛銓衡之稅下肆長)
(云斂其總布是無肆立持故注從子春總當爲儳也云/質布者質人所罰犯質劑者之泉也者謂犯質劑違券)
(書罰泉也云罰布者犯市令者之泉也者謂司市有教/令其人犯之使出泉云㕓布者貨賄諸物邸舍之稅者)
(謂在行肆官有邸舍人有置物/于中使之出稅故云㕓布也)凡屠者斂其皮角筋骨
入于玉府注以當稅給作器物也其無皮角及筋骨不
中用亦稅之疏(釋曰云屠者謂屠殺豕羊之類其人亦/有地稅因其屠即取皮角筋骨堪飾器)
(物者使入玉府也注釋曰知以當稅者謂若山虞澤虞/之等所出稅皆云以當邦賦邦賦即地稅之類是也云)
(無皮角及筋骨不中用亦稅之謂若羊牛有皮角及筋/骨其豕則無之類是不中用亦使出物之稅以當邦賦)
(之/處)凡珍異之有滯者斂而入于膳府注故書滯或作􁈘
鄭司農云謂滯貨不售者官爲居之貨物沉滯於􁈘中
不決民待其直以給喪疾而不可售賈賤者也􁈘謂市
中之地未有肆而可居以畜藏貨物者也孟子曰市㕓
而不征法而不􁈘則天下之商皆説而願藏於其市矣
謂貨物□藏於市中而不租稅也故曰㕓而不征其有
貨物久滯於㕓而不售者官以法爲居取之故曰法而
不㕓𤣥謂滯讀如沉滯之滯珍異四時食物也不售而
在㕓久則將瘦臞腐敗爲買之入膳夫之府所以紓民
事而官不失實音義(官爲于僞反下同畜勑六反說音/悅貯知呂反夲或作貯又作褚皆)
(同藏如字劉夲作葬音同瘦夲又作膄所又/反臞其俱反又作臞音稍紓音舒劉常汝反)疏(釋曰云/凡珍異)
(之有滯者謂四時珍美異味買者遂少沈滯不售者也/云斂而入于膳府者謂官以泉府之財買取之入於膳)
(夫之府以供官食注釋曰先鄭云謂滯貨不售者官爲/居之經直爲珍異非貨物先鄭以貨物解之故後鄭不)
(從也先鄭又云􁈘謂市中之地未有肆而可居以畜藏/貨物者但􁈘雖非肆是官之邸舍不得爲空地故後鄭)
(不從引孟子市􁈘而不征者周則􁈘有征上文􁈘布是/也云不征者非周法又云法而不􁈘則與此經同故先)
(鄭引之後鄭増成其義也云久則將瘦臞腐敗者考工/記梓人云大胷臞後臞是細小之義故云瘦臞腐敗是)
(以爲/買之)
胥師各掌其次之政令而平其貨賄憲刑禁焉注憲表
縣之音義(縣音/𤣥)疏(釋曰案序官云胥師二十肆則一人/故云各掌其次之政令云憲刑禁焉)
(者刑謂市中之刑憲狥扑禁謂市中之禁謂市司當時/設禁令非士師五禁也鄭云憲謂表縣之則經憲非爲)
(憲狥扑/之憲)察其詐僞飾行儥慝者而誅罰之注鄭司農云
儥賣也慝惡也謂行且賣姦僞惡物者𤣥謂飾行儥慝
謂使人行賣惡物於市巧飾之令欺誑買者音義(行下/孟反)
(慝他得反巧苦敎反又/如字令力呈反下文同)疏(注釋曰鄭云儥賣也者此經/云飾行儥慝明儥爲賣不得)
(爲買上文每云賣儥儥不得爲賣故爲買是鄭望文爲/義故不定也先鄭云謂行且賣姦僞惡物以且間之則)
(行是行歩之行不爲行濫之行/故後鄭不從以爲行濫解之)聽其小治小訟而斷之
音義(治直吏反下之/治同斷丁亂反)疏(釋曰上司市已云胥師賈師涖/於介次而聴小治小訟上總言)
(之此正當職/故申敘之也)
賈師各掌其次之貨賄之治辨其物而均平之展其成
而奠其賈然後令市注辨别也音義(賈音古下注賈師/同奠音定别彼列)
(反/)疏(釋曰案序官云賈師二十肆則一人與胥師數同/故云各掌其次之貨賄之治也云辨其物而均平)
(之者此與胥師所掌同云展其成而奠/其賈者則與胥師異以其知物價故也)凡天患禁貴儥
者使有恒賈注恒常也謂若貯米榖棺木而睹久雨疫
病者貴賣之因天災害阨民使之重困音義(重直/用反)疏(注/釋)
(曰鄭云謂若貯米榖棺木者以其天患無過凶荒札喪/故鄭知富人豫貯米穀以擬凶荒豫貯棺木以擬死而)
(睹久雨疫/病賣之也)四時之珍異亦如之注薦宗廟之物疏(釋曰/此珍)
(異亦是富人賤時豫貯而後貴時賣之注釋曰案月令/四時有珍異之物皆云先薦寢廟故鄭以爲薦宗廟舉)
(重而/言也)凡國之賣儥各帥其屬而嗣掌其月注儥買也故
書賣爲買鄭司農云謂官有所斥令賣賈師帥其屬而
更相代直月爲官賣之均勞逸音義(更音庚爲/官于僞反)疏(注釋/曰先)
(鄭云謂官有所斥賣者斥謂指斥出之故鄭注大宰亦/云幣餘謂占賣國之斥幣義與此同也云賈師帥其屬)
(而更相代者賈師之下有羣賈亦/二肆則一人者使之更互相代也)凡師役會同亦如之
疏(釋曰此亦從行所在/當直爲官賣買也)
司虣掌憲市之禁令禁其鬭嚻者與其虣亂者出入相
陵犯者以屬遊飲食于市者注嚻讙也鄭司農云以屬
遊飲食羣飲食者音義(嚻五羔反又許/驕反讙音歡)疏(注釋曰此屬/遊飲食謂聚)
(而羣遊飲食者禁之/若不羣遊則得飲)若不可禁則搏而戮之音義(搏音/博下)
(同/)
司稽掌巡市而察其犯禁者與其不物者而搏之注不
物衣服視占不與衆同及所操物不如品式音義(操七/曹反)
疏(注釋曰案大司徒民當同衣服今有人衣服不與衆/人同又視占亦不與衆人同及所操物不如品式此)
(皆違禁之物/故搏之也)掌執市之盜賊以徇且刑之音義(徇辭/俊反)疏
(釋曰上司市市中之刑無過憲徇扑附於刑者歸於士/此掌執市之盜賊以徇且刑之亦無過小盜徇扑而已)
(故云以徇且刑之若直徇者不必有/刑其刑者必徇故徇刑兩言之也)
胥各掌其所治之政執鞭度而巡其前掌其坐作出入
之禁令襲其不正者注作起也坐起禁令當市而不得
空守之屬故書襲爲習杜子春云當爲襲謂掩捕其不
正者疏(釋曰案序官胥二肆則一人故亦云各掌其所/治之政則一人掌二肆者也云執鞭度而巡其)
(前者此鞭度亦如上文守門者謂以殳爲鞭而量物也/注釋曰杜子春從襲不從古書習者習是學習之義襲)
(是掩襲之義故從襲是以左氏公羊/皆有不聲鍾鼓爲襲是掩其不備也)凡有罪者撻戮而
罰之注罰之使出布疏(注釋曰此罰布即上􁈘人職云/罰布一也故彼注云罰布者犯)
(市令之/布也)
肆長各掌其肆之政令陳其貨賄名相近者相遠也實
相近者相爾也而平正之注爾亦近也俱是物也使惡
者遠善善自相近鄭司農云謂若珠玉之屬俱名爲珠
俱名爲玉而賈或百萬或數萬恐農夫愚民見欺故别
異令相遠使賈人不得雜亂以欺人音義(近附近之近/下及注同遠)
(于萬反注同數色主反别/彼列反令力呈反賈音古)疏(釋曰此肆長謂一肆立一/長使之檢校一肆之事若)
(今行頭者也注釋曰云俱是物也者即司農云俱名爲/珠俱名爲玉之類是也云使惡者逺善者釋經名相近)
(者相遠也云善自相近者釋經實相近者相爾也先鄭/云謂若珠玉之屬已下直釋經名相近者相逺不釋實)
(相近者其義可知故也先鄭/雖舉珠玉貴者而餘物亦爾)斂其總布掌其戒禁注杜
子春云總當爲儳疏(注釋曰此肆長各主一肆故罰其/無肆立持之布故後鄭引而從之)
(也/)
泉府掌以市之征布斂市之不售貨之滯於民用者以
其賈買之物楬而書之以待不時而買者買者各從其
抵都鄙從其主國人郊人從其有司然後予之注故書
滯爲癉杜子春云癉當爲滯鄭司農云物楬而書之物
物爲揃書書其賈楬著其物也不時買者謂急求者也
抵故賈也主者别治大夫也然後予之爲封符信然後
予之𤣥謂抵實柢字柢本也夲謂所屬吏主有司是也
音義(楬音竭抵音帝又都禮反癉音旦又丁左/反揃音牋又倉亷反著直略反治直吏反)疏(釋曰/云掌)
(以市之征布者即上㕓人絘布已下之布竝入泉府而/藏之故總云征布也云各從其抵者抵謂夲主所屬之)
(吏乃付之即都鄙從其主國人郊人從其有司是也云/都鄙者可兼大小都及家邑云國人者謂住在國城之)
(内即六鄉之民也云郊人者即逺郊之外六遂之民也/注釋曰先鄭云抵故賈也後鄭不從者假令官前買時)
(貴後或賤今依故賈與之即損民故不得依故賈以解/抵也先鄭云主者别治大夫也者義或然以其公卿大)
(夫常在王朝其都鄙則遣人治之若季氏費宰公山弗/擾之軰天子都鄙盖亦然先鄭云爲封符信然後予之)
(者封符信謂有符信文書皆封題之計買者得主及有/司然後賣不須封信文書但於理無害故後鄭不破之)
(也後鄭破抵從柢者經是抵欺之抵故破從木傍柢柢/得爲夲義也云夲謂所屬吏主有司是者鄭欲解柢與)
(主有司爲一故/云主有司是也)凡賒者祭祀無過旬日喪紀無過三月
注鄭司農云賖貰也以祭祀喪紀故從官貰買物疏(注/釋)
(曰先鄭之意以祭祀喪紀二/者事大故賒與民不取利)凡民之貸者與其有司辨
而授之以國服爲之息注有司其所屬吏也與之别其
貸民之物定其賈以與之鄭司農云貸者謂從官借夲
賈也故有息使民弗利以其所賈之國所出爲息也假
令其國出絲絮則以絲絮償其國出絺葛則以絺葛償
𤣥謂以國服爲之息以其於國服事之稅爲息也於國
事受園􁈘之田而貸萬泉者則朞出息五百王莽時民
貸以治産業者但計贏所得受息無過歳什一音義(貸/音)
(待注同别彼列反貸民之貸音吐代反夲賈/音榢一音古所賈音古令力呈反償時亮反)疏(釋曰貸/者即今)
(之舉物生利與上文不同云與其有司辨而授之者謂/别其所授之物以與之云以國服爲之息者所出之利)
(各以國服而爲息也注釋曰云有司其所屬吏也者此/則上文有司一也若然此經不言都鄙主者有司中兼)
(之故上注亦云夲所屬吏是柢夲中兼二者云與之别/其貸民之物者但泉府中所藏之物種類不同欲授民)
(之時先當分别又當定其賈數以與之先鄭以所賈之/國所出爲息已下後鄭不從者凡言服者服事爲名此)
(經以民之服事惟出稅是也則載師云二十而一已下/是也是以鄭引載師受園廛之田而貸萬泉者則朞出)
(息五百萬泉出息五百計當二十而取一若然近郊十/一者萬泉朞出息一千遠郊二十而三者萬泉朞出息)
(一千五百甸稍縣都之民萬泉朞出息二千鄭直云園/􁈘者略舉以言之也云王莽時民貸以治産業者但計)
(贏所得受息無過歳什一者此則與周少異周時不計/其贏所得多少據夲徴利王莽時雖計夲多少為定及)
(其徴科唯據所贏多少假令萬泉歳還贏萬泉/徴一千贏五千徴五百餘皆據利徴什一也)凡國事
之財用取具焉歲終則會其出入而納其餘注會計也
納入也入餘於職幣音義(㑹古外反/後放此)疏(釋曰云凡國事/之財用取具焉)
(者言事謂有司為國家之事興作用財物者皆來向泉/府取財爲具焉泉府財盡乃於餘府别取焉云嵗終則)
(㑹其出入出謂出府㑹計用財入謂於􁈘人斂取絘布/已下云納其餘者若國家來取財不盡而有餘則納與)
(天官職幣職幣别出/與人故云納其餘也)
司門掌授管鍵以啓閉國門注鄭司農云鍵讀為蹇管
謂籥也鍵謂牡音義(鍵其展反又其偃反司農/音蹇居免反籥羊略反)疏(釋曰/云掌)
(授管鍵以啓閉國門者謂用管籥以啓門用鍵牡以閉/門故䨇言以啓閉國門國門則王城十二門者也注釋)
(曰先鄭讀鍵為蹇者欲取其蹇澀之意云管謂籥也者/即月令注管籥搏鍵器是也云鍵謂牡者以入為牡容)
(者為牝者若爾/雅走曰牝牡也)幾出入不物者正其貨賄凡財物犯禁
者舉之注不物衣服視占不與衆同及所操物不如品
式者正讀為征征稅也犯禁謂商所不資者舉之沒入
官音義(正音/征)疏(注釋曰鄭知不物是衣服之等者見王/制云關執禁以幾禁異服識異言閽人)
(云潛服賊器不入宫竒服怪民不入宫明此司門亦然/故鄭以不物衣服之等解之但鄭釋不物之中有三事)
(一者衣服二者占視皆不與衆同三者手所操持不如/㝷常品式以其特異於人此三者皆須訶問所以也云)
(正讀為征征稅也者下文云國凶札無關門之征明無/凶札之時有征稅故讀從征稅之字也云犯禁者謂啇)
(所不資者商所資者謂若國語云冬資絺夏資綿之類/是商所豫資待時而賣者乃不為犯其商所不資謂非)
(民常用之物則/舉之沒入官也)以其財養死政之老與其孤注財所謂
門開之委積也死政之老死國事者之父母也孤其子
疏(注釋曰云財所謂門關之委積也者即上遺人云門/關之委積以養老孤云死政之老死國事者之父母)
(也孤其子者即外饔云邦/饗耆老孤子義與此同)祭祀之牛牲􁀎焉監門養之
注監門門徒音義(􁀎音計夲又作繫/監古衘反注同)疏(注釋曰牧人六/牲至祭前三月)
(則使充人繫而養之若天地宗廟則繫於牢芻之三月/若其散祭祀之牲則不在牢遣此監門門徒養之不必)
(三月/也)凡歲時之門受其餘注鄭司農云受祭門之餘疏
(釋曰凡嵗時之門者歳之四時祭門非一故云凡以總/之若月令秋祭門者是祭廟門此門亦謂國門十二者)
(除四時祭外仍有爲水祈禱故左氏荘/公二十五年秋大水有用牲于門之事)凡四方之賔客
造焉則以告注造猶至也告於王而止客以俟逆音義
(造七到/反注同)疏(釋曰謂四方諸侯來朝覲至關關人告王至/郊郊人告王至國門門人告王王得告皆遣)
(人徃迎故鄭云/止客以俟逆也)
司關掌國貨之節以聯門市注貨節謂商夲所發司市
之璽節也自外來者則案其節而書其貨之多少通之
國門國門通之司市自内出者司市爲之璽節通之國
門國門通之關門參相聯以檢猾商音義(猾音/滑)疏(注釋/曰案)
(下文掌節云貨賄用璽節則璽節主通貨賄若然璽節/亦可先從王司市而出鄭今解經璽節先從邦國向内)
(而言者以其司關在境而先云掌國貨之節後云以聨/門市是從外向内之言故鄭亦順經先從邦國司市解)
(之也云案其節而書其貨之多少通之國門國門通之/司市者將送商人而執節者别有過所文書若下文節)
(傳當載人年幾及物多少至關至門皆别寫一通入關/家門家乃案勘而過其自内出者義亦然云參相連以)
(檢猾商者司市與關及門三處相連恐姦猾商人或以/多為少或隱而不出以避稅故相連以檢括之也其逺)
(郊近郊雖不置官掌之亦應有/人幾問但無稅法故不言耳)司貨賄之出入者掌其
治禁與其征􁈘注征􁈘者貨賄之稅與所止邸舍也關
下亦有邸客舍其出布如市之􁈘音義(治直/吏反)疏(釋曰司/主也主)
(貨賄出入謂上經以聨門市者是也云與其征􁈘者征/謂稅􁈘謂邸舍二事䨇言也注釋曰云關下亦有邸客)
(舍其出布如市之􁈘者案上文􁈘人有􁈘布鄭云􁈘邸/舍此關亦有邸舍商人於關停止則有稅故云如市之)
(􁈘/也)凡貨不出於關者舉其貨罰其人注不出於關謂從
私道出辟稅者則沒其財而撻其人音義(辟音避一/音芳益反)疏
(注釋曰注云没其財者解經舉其貨撻其人者解經罰/其人案上憲罰之等皆是撻但舉其貨已是罰物故知)
(罰其人是撻/之可知也)凡所達貨賄者則以節傳出之注商或取
貨於民間無璽節者至關關為之璽節及傳出之其有
璽節亦為之傳傳如今移過所文書音義(傳張戀反/注下皆同)疏
(釋曰此文重釋上國貨之節上直云璽節此經兼有傳/傳則過所文書注釋曰鄭云商或取貨於民間無璽節)
(者至關關為之璽節者若夲由王市而出則司市為之/璽節商或於民間者或在郊内關内民間買得物貨不)
(得向司市取璽節故因向關外則便於關取節而出若/在城内民間資貨者司關為璽節以出之授節者即授)
(傳與/之)國凶札則無關門之征猶幾注鄭司農云凶謂凶
年饑荒也札謂疾疫死亡也越人謂死為札春秋傳曰
札瘥夭昏無關門之征者出入關門無租稅猶幾謂無
租稅猶苛察不得令姦人出入孟子曰關幾而不征則
天下之行旅皆説而願出於其塗音義(札側八反又音/截瘥才何反病)
(也苛呼多反又音何/令力呈反説音悦)疏(釋曰此司關所掌兼言門者門/關同類無征是同司門既不言)
(故於關并言門也注釋曰上注札為疫病此司農以札/為死則札因病而死義得兩兼是以引越人謂死為札)
(也云春秋傳者昭十九年左氏云鄭駟偃卒其父兄立/子瑕子産曰寡君之二三臣札瘥夭昏注云大死曰札)
(小疫曰瘥短折曰夭未名曰昏又洪範云六極一曰凶/短折注云未齔曰凶未冠曰短未昏曰折竝無正文望)
(經為説耳引春秋者證札為大疫也引孟子者案孟子/云尊賢使能俊傑在位則天下之士皆説而願立於朝)
(矣市􁈘而不征法而不􁈘則天下之商皆説而願藏於/市矣關譏而不征則天下之行旅皆説而願出於其塗)
(矣耕者助而不稅則天下之民皆説而願耕於其野矣/㕓無夫里之布則天下之民皆説而願而為之民矣信)
(能行此五者則鄰國之民仰之如父母矣率其子弟攻/其父母自有生民已來未有能濟者也如是則無敵於)
(天下無敵於天下然而不王者未之有也此陳正法與/周異引之者彼正法不征商旅則有説此經有故不征)
(亦所以説民故/取一邉為證也)凡四方之賔客敂關則爲之告注謂朝
聘者也敂關猶謁關人也鄭司農說以國語曰周之秩
官有之曰敵國賔至關尹以告行理以節逆之音義(敂/音)
(叩苦狗反為于/偽反朝直遥反)疏(釋曰敂猶至也畿外諸侯來朝使卿/大夫來大聘小聘但至關門皆先謁)
(關人關人止容則奔告王王使小行人逆勞於畿也注/釋曰案小行人云凡諸侯入王則逆勞於畿聘禮使者)
(至謁關人此經亦總云賔客敂關則為之告是以鄭云/謂朝聘者也云敂關猶謁闋人者猶聘禮關人也先鄭)
(說以國語曰周之秩官有之者案國語定王使單襄公/聘於宋遂假道於陳以聘楚侯不出疆司空不視塗單)
(子歸告於王曰陳侯不有大咎國必亡矣又云周之秩/官有之曰敵國賔至關關尹以告行理以節逆之韋昭)
(注云理吏也行理小行人掌國賔客禮以待四方使逆/賔客候人為導卿出郊勞司里授館引之者國語云關)
(尹以告則此經司關為之告一也云行理以節/逆之者證關尹告王王使小行人以節逆之也)有外内
之送令則以節傳出内之注有送令謂奉貢獻及文書
以常事徃來環人之職所送迎通賔客來至關則為之
節與傳以通之疏(釋曰此䨇言之云有外之送令則以/節傳内之者謂從諸侯之國畿外而)
(入者則關人以節及傳内之至王又云有内之送令則/以節傳出之者謂有王命從王國而出則亦以節傳出)
(之送至畿上也注釋曰案秋官環人職云掌送逆邦國/之通賔客以路節達諸四方注云路節旌節也四方圻)
(上與此義同/故引以言之)
掌節掌守邦節而辨其用以輔王命注邦節者珍圭牙
璋穀圭琬圭琰圭也王有命則别其節之用以授使者
輔王命者執以行為信音義(别彼列反下相别同使所/吏反下之使注使節使者)
(同/)疏(釋曰此一經論王國之節對下文邦國是諸侯故/此王國文單言邦也注釋曰云邦節者珍圭之等)
(皆約典瑞言之案典瑞云珍圭以徴守以恤凶荒牙璋/以起軍旅以治兵守穀圭以和難以聘女琬圭以治徳)
(以結好琰圭以易行以除慝是其邦節也不數自外璧/羨以起度之等以其彼是王國所用非使者之節故不)
(言之云王有命則别其節之用以授使者此釋/經而辨其用故典瑞注亦皆云王使之瑞節也)守邦國
者用玉節守都鄙者用角節注謂諸侯於其國中公卿
大夫王子弟於其采邑有命者亦自有節以輔之玉節
之制如王為之以命數為小大角用犀角其制未聞疏
(注釋曰云謂諸侯於其國中者釋經守邦國者用玉節/云公卿大夫王子弟於其采邑者釋經守都鄙者用角)
(節畿内公卿大夫亦是畿内之國但對畿外諸侯為尊/故公卿已下言都鄙也云有命者亦自有節以輔之者)
(亦如上文王有命有節以輔之云玉節之制如王為之/以命數為小大者以邦國與王同稱玉節故知邦國亦)
(有數等之節亦皆以玉為之以其諸侯國内亦有徴守/好難起軍旅之等故知與王同知以命數為小大者以)
(其命圭之等依命數故知亦以九以七以五為節也其/天子玉節自以大小為數故琬圭琰圭俱同九寸穀圭)
(牙璋俱七寸唯有珍圭無文鄭云大小當與琬琰相依/云角用犀角者案釋獸云犀似豕注云角在鼻上犀角)
(是角中之貴故知不得用玉者當用犀角云其制未聞/者以其邦國之玉節可以約王之玉節都鄙之角節無)
(可依約既無舊制故云其制未聞此云都鄙用角節注/謂公卿大夫王子弟於其采邑是都鄙之主案小行人)
(都鄙用管節注謂公之子弟及卿大夫之采地之吏也/故用管節與此不同彼諸侯采地亦同用管節不異外)
(内也若天子公卿大夫采邑/之吏下注約入道路用旌節)凡邦國之使節山國用虎
節土國用人節澤國用龍節皆金也以英蕩輔之注使
節使卿大夫聘於天子諸侯行道所執之信也土平地
也山多虎平地多人澤多龍以金為節鑄象焉必自以
其國所多者於以相别為信明也今漢有銅虎符杜子
春云蕩當為帑謂以函器盛此節或曰英蕩畫函音義
(蕩如字又吐黨反/帑吐黨反盛音成)疏(注釋曰云使節使卿大夫聘於天/子諸侯行道所執之信也者大聘)
(使卿小聘使大夫或於天子或於諸侯故竝言之也云/土平地也者對山澤非平地也云山多虎者若晉國之)
(類也云平地多人者若衛國之類也云澤多龍者若鄭/國之類也云以金為節鑄象焉者釋經皆金也云必自)
(以其國所多者於以相别為信明也者山澤與平地人/虎龍皆雜有今言山國用虎澤國用龍土國用人皆據)
(多者相别為信以自明也引漢有銅虎符者證周時節/用銅之意也杜子春云蕩當為帑者音以湯蕩反之今)
(人猶言帑也帑則函故云謂以函器盛此節也云或曰/英蕩畫函者其函猶是蕩但以英華有畫義故更云畫)
(函也經云輔之者以函輔此節使不壞損也案昭二十/九年公在鄆賜公衍羔裘使獻龍輔於齊侯注龍輔玉)
(名所以輔龍/節與此别也)門關用符節貨賄用璽節道路用旌節皆
有期以反節注門關司門司關也貨賄者主通貨賄之
官謂司市也道路者主治五涂之官謂鄉遂大夫也凡
民逺出至於邦國邦國之民若來入由門者司門為之
節由關者司關為之節其商則司市為之節其以徴令
及家徙則鄉遂大夫為之節唯時事而行不出關不用
節也變司市言貨賄者璽節主以通貨賄貨賄非必由
市或資於民家焉變鄉遂言道路者容公邑及小都大
都之吏皆主治五涂亦有民也符節者如今宫中諸官
詔符也璽節者今之印章也旌節今使者所擁節是也
將送者執此節以送行者皆以道里日時課如今郵行
有程矣以防容姦擅有所通也凡節有法式藏於掌節
音義(郵音尤字從/垂作卸誤)疏(注釋曰鄭知門關是司門司關者/以其人之出入必由門由關而授)
(節者非門關之官不可輙授故知主守門及關者故以/司門司關解之也云貨賄者主通貨賄之官謂司市也)
(者以其貨賄所得皆由於市乃得通之於外亦非官不/可輙授故知貨賄用璽節必是王之司市也云道路者)
(主治五溝五涂之官謂鄉遂大夫也者謂以其授節非/官不可言路即遂人徑畛涂道路之涂也鄉之田制與)
(遂同故知旌節是鄉遂大夫所授也云凡民逺出至於/邦國邦國之民若來入由門者司門為之節由關者司)
(關為之節者據此注凡民出至邦國若宅在國城中先/由門司門授之節若宅在關内者則由關司關授之節)
(也若邦國之民來入則先由關司關授之節若然邦國/之民入其節直由關不由門亦云由門者因王國之民)
(出由門故總言之於義無妨也云其商則司市為之節/者此王之掌節而言貨賄用璽節明是王之司市非邦)
(國之司市其實商徒從邦國來即邦國司市為節故上/司關注云貨節謂商本所發司市之璽節自外來者即)
(案其節是邦國之璽節也云其以徴令及家徙則鄉遂/大夫為之節者知徴令有節者見鄉大夫云國有大故)
(以旌節輔令則達之注云民雖命行其將之者無節不/得通是徴令有節之事又知家徙有節者見比長云若)
(徙於他則為之旌節而行之是家徙有節也又云唯時/事而行不出關不用節也者時事行若比長云徙於郊)
(徙於國當鄉徙及非徵令皆不須節兼言不出關者關/内當都當邑當行不由關皆不須節也云變司市言貨)
(賄者司市本出璽節授商今不言市而變言貨賄故鄭/云璽節主以通貨賄貨賄非必由市或資於民家則由)
(門者司門與之節由關者司關授之節故變言貨賄也/云變鄉遂言道路者容公邑及小都大都之吏皆主治)
(五涂亦有民也者鄉遂公邑為溝洫法三等采地為井/田法井田與溝洫雖俱為溝洫稀稠有異皆有五涂以)
(官主當其民出入皆受旌節故變鄉遂而言道路以容/此等之官云之吏者以其都鄙之主在王朝唯吏在都)
(鄙故以吏言之也云符節已下周法無文故皆約漢法/況之案太史公夲紀漢文帝二年九月初與郡國守相)
(為銅虎符竹使符應劭曰銅虎符第一至第五國家當/發兵遣使者至郡國合符符合乃聴受之竹使符者皆)
(以竹箭五枚長五寸鐫刻篆書第一至第五張晏曰符/以代古之圭璋從簡易也鄭引之者欲明漢時銅虎符)
(夲出於/此也)凡通達於天下者必有節以傳輔之注必有節
言逺行無有不得節而出者也輔之以傳者節為信耳
傳說所齎操及所適疏(釋曰此經總解上經門關諸有/節并有傳輔成信驗或有節無)
(傳或有傳無節或節傳俱/無則不得通達於天下也)無節者有幾則不達注圜土
内之疏(釋曰此亦總解上門關已下應有節傳今無節/者非直被幾又不通達前所也注釋曰知圜土)
(内之者見比長云無節/無授圜土内之故也)
遂人掌邦之野注郊外曰野此野為甸稍縣都疏(注釋/曰遂)
(在逺郊百里之外即遂人所掌之野在郊外曰野之中/故鄭云郊外曰野鄭又知此野謂甸稍縣都者從二百)
(里至五百里皆名野此遂人不言掌遂又見下文云以/達于畿明遂人掌野通至畿疆也但遂人雖專掌二百)
(里之中乃兼掌三百里以外其/有溝洫井田之法皆知之也)以土地之圖經田野造
縣鄙形體之灋五家爲鄰五鄰爲里四里爲酇五酇爲
鄙五鄙爲縣五縣爲遂皆有地域溝樹之使各掌其政
令刑禁以歳時稽其人民而授之田野簡其兵器敎之
稼穡注經形體皆為制分界也鄰里酇鄙縣遂猶郊内
比閭族黨州鄉也鄭司農云田野之居其比伍之名與
國中異制故五家為鄰𤣥謂異其名者示相變耳遂之
軍法追胥起徒役如六鄉音義(酇作管反後同分扶問/反又如字下分制同比)
(毗志反下同追/如字劉張類反)疏(釋曰遂人以土地之圖據圖以經界/其田野田野謂田在百里之外野中)
(所經界者即造縣鄙已下是也云造縣鄙者此與下五/家為鄰之等為總目五家以下有六等略言二者耳云)
(皆有地域溝樹之者從五家已下據地境界四邉營域/為溝溝上而樹之也云使各掌其政令刑禁者五家則)
(鄰長施政令五鄰則里宰施政令已上皆施之云以歳/時稽其人民者稽計也人民猶言夫家夫家男女也以)
(歳之四時計其所管男女多少而損益之云授之田野/者若下文一􁈘田百畮云簡其兵器者若族師旗鼓兵)
(革云敎之稼穯者亦若計耦耕事注釋曰云經形體皆/謂制分界也者以田野云經縣鄙云造形體之法明是)
(為田野云經緯為縣鄙云形體二者同實而異名明俱/為分界處所也云鄰里酇鄙縣遂猶郊内比閭族黨州)
(鄉以家數相對是同故云猶郊内也先鄭云田野之居/其比伍之名與國中異制者田野之居釋經經田野比)
(伍之名謂夫一􁈘田百畝也言比伍則經中言五皆是/也名與國中異制亦異以其六遂之内上地有萊五十)
(畮并下劑致甿竝異也𤣥謂異其名者示相變耳者此/後鄭直増成先鄭家數雖同其名異之意云遂之軍法)
(追胥起徒役如六鄉者案小司徒云乃會萬民之卒伍/而用之五人為伍五伍為兩四兩為卒五卒為旅五旅)
(為師五師為軍以起軍旅以作田役以比追胥以令貢/賦注云鄉之田制與遂同但彼鄉中唯見出軍無田制)
(此遂人唯見田制無出軍法故鄭彼注云鄉之制與遂/同此遂之軍法追胥起役如彼六鄉互見其義明彼此)
(皆有也但彼此雖相如據大較而言細論之仍有少異/以其六鄉上劑致民六遂下劑致甿六鄉上地無萊六)
(遂上地有萊有/萊是其稍異也)凡治野以下劑致甿以田里安甿以樂
昏擾甿以土宜敎甿稼穡以興耡利甿以時器勸甿以
疆予任甿以土均平政注變民言甿異外内也甿猶懵
懵無知貌也致猶會也民雖受上田中田下田及㑹之
以下劑為率謂可任者家二人樂昏勸其昏姻如媒氏
會男女也擾順也時器鑄作耒耜錢鎛之屬疆予謂民
有餘力復予之田若餘夫然政讀為征土均掌均平其
稅鄭大夫讀耡為藉杜子春讀耡為助謂起民人令相
佐助音義(甿亡耕反耡音助李又音鉏疆其良反懵夲/又作懜莫崩反又音蒙李武氷反猶會古外)
(反下一字同率音律又音類錢/音剪劉音踐鎛音博復扶又反)疏(釋曰云以下劑致甿/者對六鄉之中其家)
(一人為正卒已下皆為義卒此六遂之中家一人為正/卒第二者為羨卒自外竝為餘夫家取二人為下劑致)
(甿也云以田里安甿者田則為百畮之田里則五畮之/宅民得業則安故云安甿也以樂昏擾甿者男女人所)
(樂故云樂昏飲食男女人之大欲存焉故配以婚姻即/順民意也以土宜教甿稼穡者髙田種黍稷下田種稻)
(麥是教之稼穡云以興耡利甿者耡助也興起其民以/相佐助是與民為利故云利甿也注釋曰此案大司徒)
(小司徒主六鄉皆云民不言甿此變民言甿者直是異/外内而已無義例以其民者冥也甿者懵懵皆是無知)
(之貌也云雖受上田中田下田者即此下文夫一􁈘以/下是也云以下劑為率謂可任者家二人者則其外為)
(餘夫是也云耒耜錢鎛之屬者詩云痔乃錢鎛仍有鎡/基之等故云之屬鄭大夫讀耡為藉藉借也謂借民力)
(所治之田民相借無此事故/後鄭謂相佐助從子春也)辨其野之土上地中地下
地以頒田里上地夫一􁈘田百畮萊五十畮餘夫亦如
之中地夫一􁈘田百畮萊百畮餘夫亦如之下地夫一
􁈘田百畮萊二百畮餘夫亦如之注萊謂休不耕者鄭
司農云户計一夫一婦而賦之田其一戸有數口者餘
夫亦受此田也􁈘居也揚子雲有田一􁈘謂百畮之居
也𤣥謂􁈘城邑之居孟子所云五畮之宅樹之以桑麻
者也六遂之民竒受一􁈘雖上地猶有萊皆所以饒逺
也王莽時城郭中宅不樹者為不毛出三夫之布音義
(令力呈反畮音畆萊音/來數色主反竒居宜反)疏(釋曰此據在六遂之中為野/故以野言之并上地中地下)
(地以頒其田里此皆與已下為總目也此直言上中下/地亦當如小司徒云上地家七人中地家六人下地家)
(五人也注釋曰案詩云田卒汚萊注髙者萊下者汚是/萊謂休不耕者也先鄭引揚子雲有田一􁈘謂百畆之)
(居也後鄭不從以為􁈘與孟子五畮之宅同者此經上/中下地皆云夫一􁈘田百畮百畮與一􁈘别言之則此)
(􁈘與􁈘人皆謂􁈘緜於其中則此乃是􁈘里任國中之/地一也不得同為百畝之田詩所云三百􁈘兮者自是)
(三百家之稅亦以􁈘表税也云六遂之民竒受一􁈘者/釋經餘夫亦如之則餘夫皆有田有􁈘是餘夫竒别更)
(受􁈘備後離居之法故竒受一􁈘也云雖上地猶有萊/者對六鄉不言餘夫之􁈘上地又無萊故云皆所以饒)
(逺也引王莽時事者/證􁈘是城郭中言)凡治野夫間有遂遂上有徑十夫
有溝溝上有畛百夫有洫洫上有涂千夫有澮澮上有
道萬夫有川川上有路以達于畿注十夫二鄰之田百
夫一酇之田千夫二鄙之田萬夫四縣之田遂溝洫澮
皆所以通水於川也遂廣深各二尺溝倍之洫倍溝澮
廣二尋深二仭徑畛涂道路皆所以通車徒於國都也
徑容牛馬畛容大車涂容乗車一軌道容二軌路容三
軌都之野涂與環涂同可也萬夫者方三十三里少半
里九而方一同以南畝圖之則遂從溝横洫從澮横九
澮而川周其外焉去山陵林麓川澤溝瀆城郭宫室涂
巷三分之制其餘如此以至于畿則中雖有都鄙遂人
盡主其地音義(軫之忍反劉音真洫况域反澮古外反/乘繩證反從子容反下同去起吕反盡)
(津忍/反)疏(釋曰遂人所掌即六遂之中為溝洫之法遂地/在郊外田野之中故云凡治野云夫間有遂已)
(下五溝所以通水入川五涂所以通道向都及國城也/注釋曰云十夫二鄰之田已下以遂之中有鄰里酇鄙)
(縣遂故十夫以下還以鄰酇鄙縣地當之鄭知遂廣深/各二尺溝倍之洫倍溝澮廣二尋深二仭者此雖溝洫)
(法與井田異制其遂溝洫澮廣深亦與井田溝澮廣深/同故鄭還約匠人井田之法而言也鄭知徑容牛馬之)
(等義如此者此從川上有路差之凡道皆有三塗川上/之路則容三軌道容二軌塗容一軌軌皆廣八尺其畛)
(宜差小可容大車一軌軌廣八尺自然徑不容車軌而/容牛馬及人之歩徑是以春秋有牽牛蹊蹊即徑也云)
(都之野涂與環涂同可也者案匠人云環涂以為諸侯/徑涂野涂以為都徑涂鄭注云徑亦謂城中道諸侯環)
(涂五軌其野涂及都環涂皆三軌彼注亦與此注同皆/以為都之野涂與環涂同依内則云道有三涂男子由)
(右女子由左車從中央是以鄭解川上之路及都之野/涂皆容三軌也云萬夫者方三十三里少半里者此解)
(經萬夫有川之意從西北隅北畔至東頭有十洫一洫/百夫十洫千夫千夫萬歩萬歩有三十三里百歩百歩)
(是少半里以九澮總而言之則萬夫矣故言萬夫者三/十三里少半里矣云九而方一同者案匠人云廣尺深)
(尺謂之􁆵以至方百里為同同間廣二尋深二仭彼井/田法溝澮稀少而云同此雖溝洫法溝澮稠多與彼井)
(田相準擬而言也云以南畮圖之遂從溝横洫從澮横/九澮而川周其外焉者案詩有今適南畝又云南東其)
(畝故以南畝圖之其田南北細分者是一行隔為一夫/十夫則於首為横溝十溝即百夫於東畔為南北之洫)
(十洫則於南畔為横澮九澮則於四畔為大川此川亦/人造雖無丈尺之數盖亦倍澮耳此川與匠人澮水所)
(注川者異彼百里之間一川謂大川也云去山林之等/其餘如此者鄭注載師亦以此等三分去一皆大判而)
(言之耳是以田之法一成凡百夫亦三分去一以其餘/通計出稅故每云三百家也云以至於畿則中雖有都)
(鄙遂人盡主其地者遂人主六遂與司徒主六鄉同唯/在二百里以内今經云以達於畿明畿以内之中雖有)
(都鄙作井田之法遂人亦盡主其地明不可細主井田/但主溝洫之法耳尚有公邑不言者公邑之中為溝洫)
(之法與鄉遂同遂/人盡主之可知也)以歲時登其夫家之衆寡及其六畜
車輦辨其老幼廢疾與其施舍者以頒職作事以令貢
賦以令師田以起政役注登成也猶定也夫家猶言男
女也施讀為弛職謂民九職也分其農牧衡虞之職使
民為其事也載師職云以物地事授地職互言矣貢九
貢也賦九賦也政役出士徒役音義(施式氏反下施舍/皆同政音征注同)
疏(釋曰云以嵗時登其夫家巳下亦如族師所云以歲/之四時成定男女之等注釋曰云施讀為弛者以其)
(文承老幼廢疾之下下又别云以起政役明此不得為/施政役破施為弛謂弛捨其政役也云職謂民九職也)
(者以其頒職而作事是民之九職使之作事而遣出九/貢也云分其農牧衡虞之職者農即三農牧即藪牧衡)
(虞即虞衡作山澤之材不言商賈嬪婦臣妾之等者略/之也云載師職云以物地事授地職互言矣者彼云物)
(地事不云貢此云令貢賦不云物地事地事貢賦當相/互皆有也云貢九貢也者即九職之九貢非諸侯之九)
(貢也賦者亦即大宰九賦一曰邦中之賦二曰四郊之/賦之等是也云政役出士徒役者即上注遂之軍法如)
(六鄉者/是也)若起野役則令各帥其所治之民而至以遂之
大旗致之其不用命者誅之注役謂師田若有功作也
遂之大旗熊虎疏(釋曰此文起野役若小司徒凡起徒/役毋過家一人之類也云則令各帥)
(其所治之民而至者謂令縣正已下縣正云若將用野/民師田行役移執事則帥而至治其政令是縣正受遂)
(人之令也云以遂之大旗致之者以其遂人雖是大夫/合用鳥隼之旗致衆今遂人掌衆與大司徒同故致衆)
(得用熊虎為旗也注釋曰知役謂師田若功作也者以/其縣正所云用野民師田行役移執事為此事致之明)
(此役與彼同其云功作則移執事之/等是也云大旗熊虎者司常職文)凡國祭祀共野牲
令野職注共野牲入於牧人以待事也野職薪炭之屬
疏(注釋曰云共野牲入於牧人以待事也者謂牛羊豕/在六遂者故曰野牲牧人云掌牧六牲以待祭祀故)
(知此野牲亦入牧人以待事也云野職薪炭之屬者此/官令之委人斂之故下委人云掌斂野之賦又云斂薪)
(芻凡疏材木材凡畜聚之/物言之屬者兼此諸物也)凡賔客令脩野道而委積注
委積於廬宿市疏(釋曰案大司徒云令野脩道委積彼/謂總令遺人此於百里外野道又令)
(之故注云委積於廬/宿市是亦令遺人也)大喪帥六遂之役而致之掌其政
令及葬帥而屬六綍及窆陳役注致役致於司徒給墓
上事及竁也綍舉棺索也葬舉棺者謂載與説時也用
綍旁六執之者天子其千人與陳役者主陳列之耳匠
師帥監之鄉師以斧涖焉大喪之正棺殯啓朝及引六
鄉役之載及窆六遂役之亦即還相終始也鄭司農云
窆謂下棺時遂人主陳役也禮記謂之封春秋謂之塴
皆葬下棺也聲相似音義(屬音燭綍音弗竁劉昌絹反/穿也夲作窆戚彼驗反與注)
(相應與說始鋭反人與音餘朝直遥/反之封彼驗反或如字塴補鄧反)疏(注釋曰鄭知致/役致於司徒給)
(墓上事及竁也者以其殯及引皆六鄉役之其墓上事/及竁等六遂役之故知致役給墓上墓上則説載下棺)
(之等竁謂穿壙之等不言在廟載事亦六遂役之不言/者略也必致於司徒者司徒雖主六鄉以其地官之卿)
(掌徒庶之役亦兼掌六遂之役故也云綍舉棺索者以/其據在棺則曰綍據在道則曰引六遂之役不在道故)
(據在棺而言綍也云葬舉棺者謂載與説時也者以其/經云屬六綍不據在道故知在廟載時及在壙説時也)
(云用綍旁六執之者天子其千人與者案雜記諸侯執/綍五百人大夫三百人以此約之天子千人無正文故)
(云與以疑之云陳役者主陳列之耳者以其經云及窆/窆謂下棺下棺之時千人執綍背碑負引須陳列其人)
(故知謂陳列之也云匠師帥監之鄉師以斧涖焉者案/其鄉師職知之云大喪之正棺殯啓朝及引六鄉役之)
(載及窆六遂役之知義然者案大司徒職云大喪帥六/鄉之衆庶屬其六引此遂人云帥六遂之役屬六綍及)
(窆陳役鄭據此二文言之以六鄉近使主殯及啓朝為/始在祖廟之中將行載棺於蜃車屬六綍則六遂為終)
(也至於在道言引則還使六鄉為始至壙窆之下棺則/還使六遂為終以二處各自共為終始故云即還相終)
(始也是以大司徒注云六鄉主六引六遂主六綍也云/禮記謂之封者據檀弓云庶人縣棺而封及喪大記下)
(棺亦云封是也春秋謂之塴者左氏葬鄭簡公有司墓/之室當道毁之則朝而塴是也窆塴封三者字雖不同)
(皆是下棺也云聲相似者窆封塴/皆以去聲言之故云聲相似也)凡事致野役而師田
作野民帥而至掌其政治禁令音義(治直吏反下/治訟皆同)疏(釋/曰)
(此居職末總/結之言也)
遂師各掌其遂之政令戒禁以時登其夫家之衆寡六
畜車輦辨其施舍與其可任者經牧其田野辨其可食
者周知其數而任之以徴財征作役事則聽其治訟注
施讀亦弛也經牧制田界與井也可食謂今年所當耕
者也財征賦税之事疏(釋曰以遂師下大夫四人所掌/六遂亦如鄉師主六鄉亦二人)
(共主三遂故云各掌其遂之政令戒禁并以時登其夫/家衆寡六畜已下皆如鄉師之職但鄉師云輦又云老)
(幼貴賤廢疾此不言之此云經牧其田野之等彼不言/之皆是互換為義故設文不同也云周知其數而任之)
(以徴財征者謂周徧知其夫家六畜及田野之等任之/據人民之數徵財征據田野之數也云作役事則聼其)
(治訟者役事中可兼軍役田獵功作之等皆聼其治訟/注釋曰云施讀亦弛也者此注與鄉師同以其與其可)
(任者對而言明施不得為施功之事故讀為弛與舍同/為捨放之事云經牧制田界與井也者但六遂制溝洫)
(法止文所云者是令以為制界與井也又為井地法者/以其遂人兼掌采地故上云掌野鄙兼言稍縣都以采)
(地有井田法故此經云經牧其田野與小司徒文同故/鄭亦兼言井也云可食謂今年所當耕者也者六遂以)
(外上地亦有萊中下之地自然皆有萊不耕者故云今/年所當耕者也云財征賦税之事者征是賦税財是地)
(税故云財征賦税之事也雖以地/税為正其中亦兼有口率出泉也)巡其稼穡而移用其
民以救其時事注移用其民使轉相助救時急事也四
時耕耨斂艾芟地之宜晚早不同而有天期地澤風雨
之急音義(耨奴豆反/艾音刈)疏(釋曰遂師各自巡其春種曰稼/秋斂曰穯注釋曰云地之宜晚)
(早不同者其地有宜早種早收有宜晚種晚收故云晚/早不同云而有天期地澤風雨之急者山出雲雨大風)
(有隧皆由天期而有故以天期而言此/竝須移用其民救其時事故并言之也)凡國祭祀審其
誓戒共其野牲注審亦聼也疏(釋曰案冢宰職云大祭/祀掌百官之誓戒大司)
(宼涖誓百官并戒百族此官主/審其誓戒戒遂之民故不同也)入野職野賦于玉府注
民所入貨賄以當九職九賦中玉府之用者疏(釋曰云/野職謂)
(民九職之貢野賦謂民九賦自邦甸家稍縣都之等口/率出泉以其在逺郊之外故皆以野言之也注釋曰云)
(中玉府之用者亦是遂師自當徵其穀税泉以入大府/分之衆府也若然案大府職云式貢之餘財以共玩好)
(之用入於玉府彼入玉府者是民貢之餘財財之美者/由大府乃入玉府此經入玉府者非財之美不堪王之)
(玩好/者也)賔客則巡其道脩庀其委積注巡其道脩行治道
路也故書庀為比鄭司農云比讀為庀庀具也音義(庀/又)
(作比匹爾反劉副美反/一音芳米反行下孟反)疏(釋曰巡其道脩者大司徒云/野脩道委積據國外曰野在)
(六鄉之中者此/據六遂之中者)大喪使帥其屬以幄帟先道野役及窆
抱磿共丘籠及蜃車之役注使以幄帟先者大宰也其
餘司徒也幄帟先所以為葬窆之間先張神坐也道野
役帥以至墓也丘籠之役竁復土也其器曰籠蜃車柩
路也柩路載柳四輪迫地而行有似於蜃因取名焉行
至壙乃説更復載以龍輴蜃禮記或作槫或作輇役謂
執綍者鄭司農云抱磿磿下車也𤣥謂磿者適歴執綍
者名也遂人主陳之而遂師以名行校之音義(磿劉音/歴籠力)
(董反蜃市軫反以為于偽反坐才臥反復音服或音福/乃説始鋭反或吐活反更復扶又反輴勑倫反槫市專)
(反李徒官反輇市專/反適音的又音釋)疏(釋曰大喪謂王喪也云使帥其/屬以幄帟先者謂大宰官使其)
(屬以幄帟先行至壙云道野役者謂司徒導引野中之/役出國城至壙云及窆抱磿者及至也謂柩車至壙窆)
(下棺也下棺之時遂師帥其執綍者之人名適歴而校/數之也云共丘籠者土曰丘謂共為丘之籠器以盛土)
(也云及蜃車之役者謂祖廟中將行共蜃車以載柩之/役人也注釋曰知使以幄帟先是大宰者以其天官幕)
(人掌共帷幕幄帟綬屬大宰故知使幕人以幄帟先是/大宰也云其餘司徒也者以其司徒主衆庶故知野役)
(之徒皆司徒令之也云幄帟先所以為葬窆之間先張/神坐也者謂柩至壙脱載除餙柩則在地未葬窆之間)
(須有凶靈神坐之所故知大幕之下宜有幄之小帳小/帳之内而有帟之承塵以為神坐也云道野役帥以至)
(墓也者以其云導導是帥引之言故知從廟帥引徃至/墓所也云丘籠之役竁復土也者竁謂穿地復土謂下)
(棺之後以壙上土反復而為丘壟皆須籠器以盛土也/云蜃車柩路也者人君所居皆曰路故云柩路也云柩)
(路載柳四輪廹地而行者謂在祖廟中遂匠納車於階/間郤而上載之乃加帷荒帷荒即柳也四輪廹地而行)
(即輇車以二軸而貫四輪四輪即許氏説文云無輻曰/輇者也云似於蜃因取名焉者此解名為蜃車之意云)
(行至壙乃説更復載以龍輴者以其天子諸侯殯時用/輴車即檀弓所云菆塗龍輴天子之禮是也諸侯不龍)
(其轅而巳殯既用輴明葬時用輴可知云蜃禮記或作/槫或作輇者案雜記云載以輲車鄭注云輲讀為輇或)
(作輇彼經作輲一部禮記作輇或作槫彼經不為輇者/但輲輇字雖異其義同故此云或作輇也但為槫者非)
(車之體不從之取其輲字或有作團字團又轉誤為國/字者故既夕記云遂匠納車於階間注云車載柩車周)
(禮謂之蜃車雜記謂之團車䘮大記又謂之國車也先/鄭云抱磿磿下車也者於義無所當故後鄭不從也後)
(鄭云適歴執紼者名也者謂天子千人分布於六綍之/上謂之適歴者分布稀疏得所名為適歴也云遂人主)
(陳之者案上遂人云及窆陳役是也云而遂師以名行/校之者但執綍之人背碑負引而退行遂師抱持版之)
(名字巡行而校録之以/知在否故云抱磿也)軍旅田獵平野民掌其禁令比
敘其事而賞罰注平謂正其行列部伍也鄭司農云比
讀為庀音義(比匹爾反出/注行戸剛反)疏(釋曰軍旅謂征伐田獵謂/四時田云平野民者謂遂)
(師平正六遂之民故云平野民也云比敘其事而賞罰/者遂師校比次敘其行伍而行賞罰也注釋曰周禮之)
(内云比者後鄭皆為校比先鄭皆為/庀庀為具得通一義故引之在下也)
遂大夫各掌其遂之政令以歲時稽其夫家之衆寡六
畜田野辨其可任者與其可施舎者以敎稼穡以稽功
事掌其政令戒禁聽其治訟注施讀亦為弛功事九職
之事民所以為功業疏(釋曰此一經與遂師職意同但/互見其義耳注釋曰云功事九)
(職之事民所以為功業者大宰以九職任萬/民彼云任即此功事謂任之使有功者也)令為邑者
歲終則會政致事注不言其遂之吏而言為邑者容公
邑及卿大夫王子弟之采邑政令戒禁遂大夫亦施焉
疏(注釋曰言之者若直言遂之吏則不容公邑與采邑/今遂大夫不言遂之吏變云為邑則遂中可以兼公)
(邑采邑二者故云政令戒禁遂大夫亦施焉以其/遂人云掌野又云以逹于畿故知亦施政令戒禁)正歲
簡稼器脩稼政注簡猶閲也稼器耒耜鎡基之屬稼政
孟春之月令所云皆脩封疆審端徑術善相丘陵阪險
原隰土地所宜五榖所殖以敎道民必躬親之音義(術/音)
(遂相息亮/反道音導)疏(注釋曰云稼器耒耜鎡基之屬者其器中/含有錢鎛之等故云之屬也云稼政孟春)
(之月令所云皆脩封疆者此是月令鄭彼注封疆謂田/首之分界也云審端徑術者鄭彼注術當為遂引遂人)
(職云夫間有遂遂上有徑當審之使脩理也云善相丘/陵阪險原隰者土之髙者曰丘大阜曰陵坡者曰阪險)
(下溼者曰隰髙平曰原也云土地所宜者即丘陵已下/若髙田種黍稷下田種稻麥丘陵阪險種桑黍是也云)
(以敎道民必躬親之者彼約束典田/大夫必身親檢校之以證稼政之事)三歲大比則帥其
吏而興甿明其有功者屬其地治者注興甿舉民賢者
能者如六鄉之為也興猶舉也屬猶聚也又因舉吏治
有功者而聚勑其餘以職事音義(比毗志反下徴比及/注同屬音燭聚也注)
(同治直/吏反)疏(釋曰云三歳大比已下若鄉大夫三歳大比/興賢音能者其義同變之耳云帥其吏者則)
(遂大夫已下縣正至鄰長注釋曰云興甿舉民賢者能/者如六鄉之為也者此文不具故鄭就鄉大夫解之彼)
(以鄉飲酒興賢能者厥明獻賢能之書於王王拜而受/之登於天府内史貳之此職亦然也云興猶舉也屬猶)
(聚也者謂當興舉之時因舉治民之吏鄰長以上吏之/有功者而升之又聚其地治鄰長以上勑之以職事使)
(之不/慢也)凡為邑者以四達戒其功事而誅賞廢興之注四
達者治民之事大通者有四夫家衆寡也六畜車輦也
稼穡耕耨也旗鼔兵革也疏(釋曰此言為邑者義如上/不言遂之吏而言為邑者)
(容公邑及采邑也云以四達戒其功事者達通也謂將/四通之事以戒勑其功事功事即上注九職之功業也)
(云而誅賞廢興之者此亦如天官注大有功不徒興又/賞之大無功不徒廢又誅之故誅賞廢興連言之也注)
(釋曰鄭知四達是夫家已下者此無正文唯約上下文/而知義爾案遂師云夫家衆寡六畜車輦此遂大夫亦)
(云夫家衆寡以教稼穡鄼長云以旗鼓兵革帥而/至又云趨其耕耨鄭據而言故以四事當此四達)
縣正各掌其縣之政令徴比以頒田里以分職事掌其
治訟趨其稼事而賞罰之注徴徵召也比案比音義(趨/如)
(字李倉茍反夲/又作趣音促)疏(釋曰以一遂有五縣故云各掌其縣/之政令徴比者謂政教號令徴發校)
(比之等也云以頒田里者亦如上文夫一􁈘/田百畝也云以分職事者即九職之功事也)若將用野
民師田行役移執事則帥而至治其政令注移執事移
用其民鄭司農云謂轉相佐助疏(釋曰云若將用野民/者言將事未至之時)
(預徴召野民也言師田謂出師征伐及田獵也言行役/謂若巡狩及功役言移執事謂移徙用民以執事也)
既役則稽功會事而誅賞注(釋曰此經結上文功役之/事事訖乃稽考其功多少)
(當計會其事之可否而/有功者賞無功者誅也)
鄙師各掌其鄙之政令祭祀注祭祀祭禜也音義(禜音/詠)
疏(釋曰五鄙為縣五百家為鄙故云各掌其鄙之政令/也注釋曰知鄙祭禜者鄙與六鄉黨同黨祭禜故知)
(此鄙所祭祀/謂祭禜也)凡作民則掌其戒令注作民謂起役也疏
(注釋曰知作民是起役者案下鄼長云若作其民而用/之則以旗鼓兵革帥而至又上文每云野役故知此作)
(民亦是起/役事也)以時數其衆庶而察其媺惡而誅賞注時四
時也音義(數色主反下/同媺音美)疏(注釋曰知時四時者見鄉師/職云凡四時之徴令則凡言)
(歲時者皆是四時唯鄉師云賙萬民之囏阨而云歲時/巡國及野者鄭注云隨其事之時不必四時囏阨非常)
(故/也)歲終則會其鄙之政而致事
酇長各掌其酇之政令以時校登其夫家比其衆寡以
治其喪紀祭祀之事注校猶數也疏(釋曰以其一鄙五/酇故云各掌其酇)
(之政令也云以治其䘮紀者謂民之䘮紀若鄉師所云/族共喪器之類治其祭祀者謂若族祭酺之類若然縣)
(當祭社與州同縣正鄙師酇長皆不言/所祭神者六遂與六鄉互見其義也)若作其民而用
之則以旗鼓兵革帥而至若歲時簡器與有司數之注
簡器簡稼器也兵器亦存焉有司遂大夫疏(釋曰言作/其民而用)
(之者謂師田及巡守之等直言以旗鼓兵革不言車輦/文不具注釋曰云簡器簡稼器也者見遂大夫職云正)
(歲簡稼器脩稼政則此官與遂大夫共簡之故注云有/司遂大夫也知兵器亦存焉者以遂大夫云簡稼器此)
(不言稼直云器故知器中兼有/兵器旗鼓兵革亦有在其中也)凡歲時之戒令皆聽之
趨其耕耨稽其女功注聼之受而行之也女功絲枲之
事疏(釋曰此酇長彌親民故趨其耕耨并稽考女功之/事注釋曰鄭知聼之為受而行之非聼斷之者以)
(酇長中士官惟承受遂人已下之事不得專聼斷故知/聼謂受而行之也知女功絲枲者案禮記内則論女功)
(云執麻枲治絲繭故知此/女功亦治絲枲以為布帛)
里宰掌比其邑之衆寡與其六畜兵器治其政令注邑
猶里也疏(釋曰里宰二十五家不言各者文承遂師以/下皆言各掌此亦各掌可知注釋曰邑是人)
(之所居之䖏里又訓/為居故云邑猶里也)以歲時合耦于耡以治稼穯趨其
耕耨行其秩敘以待有司之政令而徴斂其財賦注考
工記曰耜廣五寸二耜為耦此言兩人相助耦而耕也
鄭司農云耡讀為藉杜子春云耡讀為助謂相佐助也
𤣥謂耡者里宰治處也若今街彈之室於此合耦使相
佐助因放而為名季冬之月令命農師計耦耕事脩耒
耜具田器是其歲時與合人耦則牛耦亦可知也秩敘
受耦相佐助之次第音義(治處直吏反街音佳彈如/字一音丹放沈方徃反)疏
(釋曰云歲時者亦謂歲之四時云合耦于耡者耡助也/謂合兩兩相佐助於里宰處云以治稼穡者謂治理其)
(民使為春稼秋穡之事云趨其耕耨者謂使民趨時以/春耕夏耨云行其秩敘者謂使民行其合耦使有次第)
(云以待有司之政令而徴斂其財賦者以六遂之賦税/縣師徴之旅師斂之則此財賦言待有司徴斂者謂縣)
(師旅師也注釋曰鄭引考工記者欲證合耦為二人共/發一尺之地乃成畎以通水之意也先鄭云耡讀為藉)
(者藉借也非相佐助之義故後鄭不從之也杜子春讀/耡為助謂相佐助也於義合但文猶不足故後鄭增其)
(義也𤣥謂耡者里宰治䖏也若今街彈之室者鄭以漢/法況之漢時在街置室檢彈一里之民於此合耦使相)
(佐助因放而名耡也引月令者證歲時合耦之事秦周/政令或異故云是其歲時與言與以疑之也云合人耦)
(則牛耦亦可知也者周時未有牛耦耕至漢時搜粟都/尉趙過始教民牛耕今鄭云合牛耦可知者或周末兼)
(有牛耦至漢趙過乃絶人耦專用牛耦故鄭兼云焉云/秩敘受耦相佐助之次第者或家有一夫二夫共耦若)
(長沮桀溺耦而耕或先/後次第相佐助為之也)
鄰長掌相糾相受注相糾相舉察疏(釋曰鄰長不命之/士為之各領五家)
(使五家有過各相紏察/宅舍有故又相容受也)凡邑中之政相贊注長短使相
補助疏(釋曰云邑中者亦謂一里之内有上政令徴求/則五鄰共相贊助此則以長補短故鄭云長短)
(使相補/助也)徙于他邑則從而授之注從猶隨也授猶付也
疏(釋曰古者三年大比民或於是徙謂不便其居則徙/於他遷向他遂非直從授之明無罪過亦當以旌節)
(將行如六鄉比長云徙於他則以旌節/而行之出鄉無節則唯圜土内之是也)
　周禮注疏卷十五
　周禮注疏卷十五考證
肆長斂其總布掌其戒禁○禁監夲訛作令今依石經
　改正
泉府國人郊人從其有司然後予之疏國人郊人從其
　有司○監夲脱下四字今据經文補之
凡國事之財用取具焉○國事監夲訛作事國今依石
　經改正
遂人以土地之圖經田野造縣鄙形體之灋疏所經界
　者即造縣鄙已下是也○縣監夲訛作都今以經文
　正之
以疆予任甿○疆當從石經作彊如周頌侯彊是也
凡治野注澮廣二尋○澮監夲訛作溝今改正
　又疏公邑之中為溝洫之法與鄉遂同○監夲脱遂
　同二字今增正
遂師作役事則聼其治訟○石經作字上有以字
　又疏以其遂人兼掌采地故上云掌野鄙兼言稍縣
　都○(臣宗楷/)按若據遂人職注當云掌野兼言甸稍
　縣都
　
　
　
　
　
　
　
　
　
　
　
　
　
　周禮注疏卷十五考證
欽定四庫全書
　周禮注疏卷十六
　　漢鄭氏注　唐陸徳眀音義　賈公彦疏
旅師掌聚野之耡粟屋粟間粟注野謂逺郊之外也耡
粟民相助作一井之中所岀九夫之税粟也屋粟民有
田不耕所罰三夫之税粟間粟閒民無職事者所出一
天之征粟音義(間音閑/注同)疏(釋曰此旅師斂六遂之税六/遂在野故云掌聚野之耡粟)
(之等注釋曰云野謂逺郊之外也者案鄉大夫野自六/尺彼野謂城外此野據逺郊之外六遂之中也云耡粟)
(民相助作一井之中所出九夫之税粟也者六鄉六遂/與公邑三處皆為溝洫灋三等采地乃為井田今此六)
(遂之中鄭云一井之中出九夫之税粟以為井田與例/違者但鄉遂之中雖為溝洫灋及其出税亦為井田税)
(之是以小司徒職云考夫屋注云夫三為屋屋三為井/出地貢者三三相任是出地税亦取井有九夫三三相)
(保而税之故以井言之云屋粟民有田不耕所罰三夫/之税粟間粟閒民無職事者所出一夫之征粟者此竝)
(載師職文但彼云出夫家之征彼注云夫税者百畝之/税家税者出士徒車輦此經云粟無取於家征之義故)
(略不/言也)而用之以質劑致民平頒其興積施其惠散其利
而均其政令注而讀為若聲之誤也若用之謂恤民之
囏阸委積於野如遺人於鄉里也以質劑致民案入税
者名㑹而貸之興積所興之積謂三者之粟也平頒之
不得偏頗有多少縣官徴聚物曰興今云軍興是也是
粟縣師徴之旅師斂之而用之以賙衣食曰惠以作事
業曰利均其政令者皆以國服為之息音義(而用而音/若出注積)
(子賜反/注同)疏(釋曰若用謂用三者之粟也注釋曰鄭必讀/而為若者所聚之粟民有囏阸乃用之無則)
(貯待凶年則若為不定之辭其而字無義例故鄭轉為/若也云若用之謂恤民之囏阸者案遺人云鄉里之委)
(積以恤民之囏阸此六遂即鄉里也故鄭云委積於野/如遺人之於鄉里也云以質劑致民案入税者名㑹而)
(貸之者所聚之粟遇有凶年賑恤所輸入之人欲與之/粟還案入税者之人名㑹計多少以貸之簿書若市劵)
(有長短故云質劑也云縣官徴聚物曰興者六遂已外/縣師徴之故云縣官徴聚物曰興云今云軍興是也者)
(鄭舉漢灋況之興皆是積聚之義也云是粟縣師徴之/者案上縣師職云嵗時徴野之賦貢故知也云旅師斂)
(之者即上文聚三等粟是也云而用之則若用之是也/云以賙衣食曰惠知者以衣食先當時用不生其利故)
(云惠所為事業後即有利故云利此對文惠利兩有故/為此釋若通而言之惠利為一故論語孔子云因民所)
(利而利之不亦惠而不費是惠利通也云均其政令者/皆以國服為之息者亦如泉府凡民之貸者以國服為)
(之息鄭彼注云以其於國服事之税而出息也於國事/受園􁈘之田而貸萬泉者則朞出息五百若然近郊之)
(田貸萬泉朞出息一千已外逺郊/甸稍縣都皆依國服出息可知)凡用粟春頒而秋斂
之注困時施之饒時收之疏(釋曰上經所云是貸而生/利此經所云是直給不生)
(利也官得舊易新民得濟/其困乏官民俱益之也)凡新甿之治皆聽之使無征
役以地之媺惡為之等注新甿新徙來者也治謂有所
求乞也使無征役復之也王制曰自諸侯來徙家期不
從政以地美惡為之等七人以上授以上地六口授以
中地五口以下授以下地與舊民同旅師掌斂地税而
又施惠散利是以屬用新民焉音義(治直吏反注同復/音福期音基上時)
(掌/反)疏(注釋曰云新甿新徙来者也者即上徙於他者是/也云治謂有所求乞也者此無正文鄭以意解之)
(以其無征役可治又新来未有業次故知治是求乞也/引王制自諸侯来徙家期不從政者彼仍有自家徙於)
(諸侯三月不從政不引之者略引之以證有復除之灋/云以地美惡為之等七人以上授之以上地已下者此)
(皆據小司徒職文此三等據中地而言故注云有夫有/婦乃成家自二人以至十人為九等七六五者為其中)
(但彼六鄉上地無莱此據六遂上地有莱五/十畮已外中地下地外内同皆三百畮耳)
稍人掌令丘乗之政令注丘乗四丘為甸甸讀與維禹
敶之之敶同其訓曰乗由是改云是掌令都鄙脩治井
邑丘甸縣都之溝涂云丘甸者舉中言之溝涂之人名
井别邑異則民之家數存焉音義(丘乗繩證反注丘乗/曰乘丘甸并為甸甸)
(讀禹敶之/敶皆同音)疏(釋曰云掌令丘乗之政令者四井為邑四/邑為丘四丘為甸甸出長轂一乗故云丘)
(乘不言令井邑者舉中而言也言令者謂三等采地之/中為溝涂之灋耳注釋曰丘乘四丘為甸據小司徒而)
(言之也云甸讀與維禹敶之之敶同音案毛詩云維禹/甸之不為敶者鄭先通韓詩此據韓詩而言敶敶是軍)
(陳故訓為乗言由是改云者由甸出車一乘可以為軍/故改云乘不為甸也云是掌令都鄙脩治井邑丘甸縣)
(都之溝涂云丘甸者舉中言之者此據小司徒職云四/井為邑四邑為丘四丘為甸四甸為縣四縣為都而言)
(也知直令為溝涂者以下文云若有㑹同則以縣師之/灋作其同徒彼是令軍灋明此惟令治溝涂而已云溝)
(涂之人名井别邑異則民之家數存焉者謂甸方八里/其中六十四井使出田税外加一里三十六井使治溝)
(洫不出税云民之家數存者假令上地一井地有九夫/中央一夫助入公傍八夫各治一夫以自入則一井地)
(有九夫家則有八四井為邑三十二家據一成而言則/三十六井使治溝涂各有人名故云溝涂之人名井别)
(邑異民之家數存/在於一成之中矣)若有㑹同師田行役之事則以縣師
之灋作其同徒輂輦帥而以至治其政令以聽於司馬
注有軍旅㑹同田役之戒縣師受灋於司馬邦國都鄙
稍甸郊里唯司馬所調以其灋作其衆庻及馬牛車輦
㑹其車人之卒伍使皆備旗鼓兵器以帥而至是以書
令之耳其所調若在家邑小都大都則稍人用縣師所
受司馬之灋作之帥之以致於司馬也同徒司馬所調
之同凡用役者不必一時皆徧以人數調之使勞逸遞
焉音義(輂居錄反卒伍子忽反調徒弔反下同徧/音遍遞徒禮反又音弟本又作適音釋)疏(釋/曰)
(云若者此等或有或無故云若為不定之辭也云㑹同/者謂時見曰㑹殷見曰同云師田者謂出師征伐及田)
(獵云行役者謂巡守及興役云則以縣師之灋作其同/徒者稍人屬縣師縣師屬大司馬大司馬得王進止縣)
(師即受灋於司馬縣師既得灋稍人又受灋於縣師故/云以縣師之灋作其同徒也既作同徒乃致於大司馬)
(故云以聽於司馬也注釋曰有軍旅㑹同田役之戒縣/師受灋於司馬邦國都鄙稍甸郊里唯司馬所調者縣)
(師注云郊里郊所居也謂六鄉之民布在國中外至逺/郊故有居在郊者也云以其灋作其衆庻及馬牛車輦)
(㑹其車人之卒伍使皆備旗鼓兵器以帥而至者竝縣/師職文其問云縣師及邦國都鄙稍甸郊里唯司馬所)
(調以其灋竝鄭所加加之者欲見縣師受灋於司馬稍/人又受灋於縣師之意也云是以書令之耳者此鄭君)
(之言是以此稍人書而令作其同徒之事云其所調若/在家邑小都大都則稍人用縣師所受司馬之灋作之)
(帥之以致於司馬也者此鄭取縣師之文合於此經欲/見此稍人受灋於縣師即縣師所受司馬之灋云同徒)
(司馬所調之同者此即縣師受灋於司馬者也云凡用/役者不必一時已下此釋同徒為同其勞逸遞等也)
大喪帥蜃車與其役以至掌其政令以聽於司徒注蜃
車及役遂人共之稍人者野監是以帥而致之既夕禮
曰既正柩賔出遂匠納車於階間則天子以至於士柩
路皆從遂來疏(釋曰此經釋天子之喪將葬使稍人帥/蜃車及役人使至之事云以聽於司徒)
(者以其司徒地官卿掌徒庻之政令故稍人帥衆以聽/於司徒也注釋曰鄭知蜃車及役遂人共之者案遂人)
(職云大喪帥六遂之役而致之又云及葬帥而屬六綍/又遂師職亦共丘籠及蜃車之役故知遂人共之也云)
(稍人者野監是以帥而致之者北欲釋得在稍人之意/以其監三等采地是野監故得并監六遂蜃車之事也)
(云天子以至于士柩路皆從遂来者此經上舉天子既/夕下舉士則其中有諸侯卿大夫之喪蜃車柩路皆從)
(遂人而/来可知)
委人掌斂野之賦斂薪芻凡疏材木材凡畜聚之物注
野謂逺郊以外也所斂野之賦謂野之園圃山澤之賦
也凡疏材草木有實者也凡畜聚之物𤓰瓠葵芋禦冬
之具也野之農賦旅師斂之工商嬪婦遂師以入玉府
其牧則遂師又以共野牲音義(斂力豔反畜勅六/反注同芋于附反)疏(注/釋)
(曰委人所斂皆㨿六遂以外至王畿故鄭云野謂逺郊/以外總言之也云所斂野之賦謂野之園圃山澤之賦)
(也者此則九職所出貢貢賦通言之九職之中有園圃/毓草木又有虞衡作山澤之材故以園圃山澤言之也)
(云凡疏材草木有實者也者疏是草之實材是木之實/故鄭并言之九職中有臣妾聚斂疏材鄭彼注云疏材)
(百草根實不以木解材文略也彼臣妾聚斂雖無貢灋/要知此疏材亦是草木有根實者鄭不言根亦略言之)
(也云凡畜聚之物𤓰瓠葵芋禦冬之具也者七月詩有/八月斷壺壺瓠也有甘可食者信南山詩疆埸有𤓰士)
(喪禮又有葵菹芋故知畜聚物中有𤓰瓠葵芋之等但/以士喪禮籩豆差之葵菹芋芋為長菹不得為芋子其)
(南方有芋子堪食與士喪禮芋别也云野之農賦旅師/斂之者即上旅師所云聚野之耡粟之等是也云工商)
(嬪婦遂師以入玉府者案遂師云入野職野賦於玉府/雖不言工商嬪婦但遂師既入野之賦貢眀嬪婦工商)
(之賦也知者以其玉府掌玩好之物其工商嬪婦所作/堪為玩好故入玉府者工商嬪婦也云其收則遂師又)
(以共野牲者上遂師云凡國祭祀共其野牲/是知九職之中藪收養鳥獸者遂師共之也)以稍聚待
賔客以甸聚待羇旅注聚凡畜聚之物也故書羇作竒
杜子春云當為覉音義(聚俗裕反/下文同)疏(釋曰委人掌斂野/賦故以三百里稍)
(地之聚二百里甸之聚以待覉旅過客之等注釋曰鄭/知聚是凡畜聚者見上文凡畜聚之物故知此聚亦是)
(畜聚/之物)凡其余聚以待頒賜注余當為餘聲之誤也餘謂
縣都畜聚之物疏(注釋曰知餘聚是縣都者以其委人/掌斂野物從三百里至王畿上巳云)
(甸稍明此言餘聚是縣四百里都五百/里中畜聚之物如上稍甸畜聚之物也)以式灋共祭祀
之薪蒸木材賔客共其芻薪喪紀共其薪蒸木材軍旅
共其委積薪芻凡疏材共野委兵器與其野囿財用注
式灋故事之多少也薪蒸給炊及燎麤者曰薪細者曰
蒸木材給張事委積薪芻者委積之薪芻也軍旅又有
疏材以助禾粟野委謂廬宿止之薪芻也其兵器謂守
衛陳兵之器也野囿之財用者苑囿藩蘿之材音義(蘿/音)
(羅本亦/作羅)疏(釋曰此一經以委人掌斂野賦故所有委積/皆供之注釋曰云式灋故事之多少也者總)
(此一經皆當依舊灋式用之故以灋式目之也云薪蒸/給炊及燎者以其祭祀所用薪蒸無過炊米與燔燎也)
(知麤者曰薪細者曰蒸者左氏傳云其父析薪薪既云/析明其大者曰薪其蒸不言析明其細也云木材給張)
(事者以其祭祀而云木材等更無用木材之處案掌次/云張大次小次及幕竝須木材明據此所用故云給張)
(事云委積薪芻者委積之薪芻也者案大行人掌客皆/有委積委積之中有牲牢米禾薪芻之等委人所供唯)
(供薪芻鄭恐委積之中有米牲牢亦供之故云委積薪/芻是委積之中供薪芻以别之也云軍旅又有疏材以)
(助禾粟者以其疏材是百草根實可得助禾粟以供馬/牛故云助禾粟也云野委謂廬宿止之薪芻也者案遺)
(人云十里有廬廬有飲食三十里有宿宿有委五十里/有市市有積委積之中有薪芻在野外故云野委也其)
(六鄉之廬宿委積薪芻自六鄉供之云其兵器謂守衞/陳兵之器也者兵文承野委之下明與野委同為賔客)
(所用故知是守衛賔客陳兵之器也云野囿之財用者/苑囿藩羅之材者委人所為皆據二百里上經稍聚待)
(賔客據三百里故知此囿在野故鄭以苑囿言之古者/田獵皆在囿故書傳云嚮之取於囿是勇力取今之取)
(於澤是揖讓取若然田在澤澤中有囿田在山山/中有苑其苑囿藩羅以遮禽獸故云野囿財用也)凡軍
旅之賔客館焉注館舍也必舍此者就牛馬之用疏(釋/曰)
(言軍旅賔客者謂諸侯以軍旅助/王征討者故謂之軍旅之賔客也)
土均掌平土地之政以均地守以均地事以均地貢注
政讀為征所平之税邦國都鄙也地守虞衡之屬地事
農圃之職地貢諸侯之九貢音義(政音征/出注)疏(注釋曰鄭/破政為征)
(者不取於政教之政故破從征税之征也云所平之税/邦國都鄙也者案下文云以和邦國都鄙者故知此平)
(者亦據邦國都鄙若六郷六遂及公邑征税自均人平/之云地守虞衡之屬者按下文山虞澤虞川衡林衡之)
(屬皆云守故知地守是虞衡之屬也云地事農圃之職/者九職任萬民使民事之故知地事是九職三農園圃)
(之職也云地貢諸侯之九貢者此主均邦國都鄙而云/均地貢明據大宰九貢而言但諸侯九貢是嵗之常貢)
(則小行人春令入貢者是也其諸侯九貢皆民之/地税市取美物貢王若禹貢厥篚厥貢之類是也)以和
邦國都鄙之政令刑禁與其施舍禮俗喪紀祭祀皆以
地媺惡為輕重之灋而行之掌其禁令注施讀亦為弛
也禮俗邦國都鄙民之所行先王舊禮也君子行禮不
求變俗隨其土地厚薄為之制豐省之節耳禮器曰禮
也者合於天時設於地財順於鬼神合於人心理於萬
物音義(為于偽反/省所景反)疏(釋曰土均主調即是和義故以和/畿外邦國畿内都鄙之政令及五)
(刑五禁與其施舍不役之等并湏調和之使之得所也/云禮俗喪紀祭祀皆以地媺惡為輕重之灋而行之者)
(自禮俗喪紀祭祀三事皆以地之媺惡為輕重地媺則/重行之地惡則輕行之以其禮許儉不許無故也云掌)
(其禁令者恐有僣踰與下逼故有禁令也注釋曰云施/讀亦為弛也者上遂人注已云施讀為弛故此云亦云)
(禮俗邦國都鄙民之所行先王舊禮也者俗者續也續/代不易此土均和邦國都鄙是知先王舊禮故引曲禮)
(君子行禮不求變俗以證之謂若周公封康叔於殷墟/其民還行殷之禮俗者也云隨其土地厚薄為之制豐)
(省之節耳者以厚薄解經媺惡豐省解經為輕重之灋/也云禮器曰禮也者合於天時者天有四時四時生者)
(則將為禮是合於天時也云設於地財者土地有財則/用為禮是所設依於地之財也云順於鬼神者鬼神享)
(徳不享味若不合天時不設地財而為禮則鬼神不享/若能合天時設地財則鬼神享之是順於鬼神也云合)
(於人心者若不合天時不設地財則不合人心若合天/時設地財則合人心也云理萬物者若順鬼神合人心)
(則萬物得其道理故可以理萬物/也引之證行禮依地媺惡之義)
草人掌土化之灋以物地相其宜而為之種注土化之
灋化之使美若氾勝之術也以物地占其形色為之種
黄白宜以種禾之屬音義(相息亮反種章勇反注除種/禾以外竝同氾芳劒反李又)
(音/凡)疏(釋曰掌土化之灋者即下經所云糞種是化土使/和美注釋曰云化之使美者謂若騂剛用牛糞種)
(化騂剛之地使美也云若氾勝之術也者漢時農書有/數家氾勝為上故月令注亦引氾勝故云氾勝之術也)
(云黄白宜以種禾之屬者鄭/依孝經緯援神契而言也)凡糞種騂剛用牛赤緹用
羊墳壤用麋渴澤用鹿鹹潟用貆勃壤用狐埴壚用豕
彊㯺用蕡輕爂用犬注凡所以糞種者皆謂煮取汁也
赤緹縓色也渴澤故水處也潟鹵也貆貒也勃壤粉解
者埴壚黏疏者彊㯺彊堅者輕爂輕脆者故書騂為挈
墳作蚠杜子春挈讀為騂謂地色赤而土剛強也鄭司
農云用牛以牛骨汁漬其種也謂之糞種墳壤多蚠䑕
也壤白色蕡麻也𤣥謂墳壤潤解音義(糞粉運反本亦/作糞緹音低李)
(他奚反聶吐弟反墳符粉反麋音眉渴其列反舄音昔/一音鵲貆呼丸反又音丸李一音喜元反埴時力反一)
(音職壚音盧李一音閭彊其兩反注同㯺本又作□呼/覽反劉音㩜蕡扶云反一音蒲悶反爂孚照反李音婦)
(堯反縓七絹反鹵音魯貒他官/反解胡買反下同蚠符粉反)疏(釋曰案禹貢冀州云/白壤青州云白墳兗)
(州云黑墳徐州云赤埴墳揚州荆州云塗泥豫州云墳/壚梁州云青黎雍州云黄壤九等與此騂剛之屬為九)
(等不同者以禹貢自是九州大判各為一等此九等者/無妨一州即有此九等之類故不同也注釋曰云凡所)
(以糞種者皆謂煮取汁也者雖無正文以意量之用牛/羊之類不可以骨肉明煮取汁和種也云赤緹縓色也)
(者爾雅云一染謂之縓故以縓赤當之也云渴澤故水/處也者以水鍾曰澤今澤云渴明是故時停水今乃渴)
(故云故水處也云潟鹵也者近水之處水已寫去其地/為鹹鹵故云潟鹵也云貆貒也者案爾雅云貈子貒或)
(曰貆故以貆貒為一也云勃壤粉解者壤是和緩故為/粉解也云埴壚黏疏者以埴為黏以壚為疏故云黏疏)
(也云彊㯺彊堅者以㯺為堅故為彊堅云輕爂輕脆者/爂脆聲相近故知爂即脆也先鄭云用牛以牛骨汁漬)
(其種也者此與後鄭義合也云墳壤多蚠䑕也壤白色/後鄭皆不從者餘八等之地皆據地之形色唯此墳壤)
(以蚠䑕外物為名於義不可故還從墳為正謂潤解也/又禹貢有黄壤則此壤不得專據白色解之故不從壤)
(白色/也)
稻人掌稼下地注以水澤之地種榖也謂之稼者有似
嫁女相生疏(釋曰以下田種稻/麥故云稼下地)以瀦畜水以防止水以
溝蕩水以遂均水以列舎水以澮寫水以涉揚其芟作
田注鄭司農説瀦防以春秋傳曰町原防規偃瀦以列
舍水列者非一道以去水也以涉揚其芟以其水寫故
得行其田中舉其芟鉤也杜子春讀蕩為和蕩謂以溝
行水也𤣥謂偃瀦者畜流水之陂也防瀦旁隄也遂田
首受水小溝也列田之畦㽟也澮田尾去水大溝作猶
治也開遂舍水於列中因涉之揚去前年所芟之草而
治田種稻音義(畜勅六反注同蕩如字李吐黨反列禄/計反注同澮古外反寫戚如字劉殤故)
(反芟所銜反町徒頂反去起呂反/下同畦劉音圭又下圭反㽟音劣)疏(釋曰所為防瀦之/灋皆具鄭注注釋)
(曰春秋傳者事在襄二十五年楚蒍掩書土田法以授/子木之事彼云町原防規偃瀦是楚之惡地有防偃之)
(灋與此防瀦同故引為證也先鄭云以列舍水列者非/一道去水也者以舍為舍去之舍後鄭以為止舍之舍)
(以澮是冩去水以舍為止/水於其中故不從先鄭也)凡稼澤夏以水殄草而芟荑
之注殄病也絶也鄭司農説芟夷以春秋傳曰芟夷薀
崇之今時謂禾下麥為荑下麥言芟刈其禾於下種麥
也𤣥謂將以澤地為稼者必於夏六月之時大雨時行
以水病絶草之後生者至秋水涸芟之明年乃稼音義
(荑音夷薀紆粉反或/憂羣反涸胡洛反)疏(注釋曰春秋傳者隱六年五月/鄭伯侵陳大獲徃歲鄭伯請成)
(於陳陳侯不許五父諌云周任有言曰為國家者見惡/如農夫之務去草焉芟夷薀崇之絶其本根勿使能殖)
(注云芟刈薀積崇聚也引之者證芟荑為刈殺之義也/𤣥謂必於夏六月之時大雨時行者此月令文引之證)
(經夏以水殄草之義也云至秋/水涸芟之者解經芟荑之義也)澤草所生種之芒種注
鄭司農云澤草之所生其地可種芒種芒種稻麥也音
義(芒種章勇反/注芒種同)疏(釋曰澤草所生種之芒種者但水鍾/曰澤有水及鹹鹵皆不生草即不得)
(芒種故云/草所生)旱暵共其雩斂注稻人共雩斂稻急水者也
鄭司農云雩事所發斂音義(暵呼旦反斂戚/力驗反注同)疏(釋曰此/旱雩據)
(夏五月已後脩雩者暵者旱之熱氣若四月龍見而雩/未必旱暵也然二種雩皆供雩斂也注釋曰鄭意餘官)
(不言共雩斂於此官特言共者以稻是水/穀急須水故旱時特使共雩之發斂也)喪紀共其葦
事注葦以闉壙禦濕之物音義(闉音/因)疏(注釋曰春秋左/氏有井闉闉塞)
(也鄭知葦以塞壙所以約之為闉壙言禦水之物則在/棺下用之或以為抗席即是禦土與禦水義乖恐非也)
土訓掌道地圖以詔地事注道説也説地圖九州形勢
山川所宜告王以施其事也若云荆揚地宜稻幽并地
宜麻音義(麻如字一本作麋李及聶氏亡皮反劉沈皆/作麇音紀倫反案注辨土所宜荆揚皆言穀)
(幽并不應論獸/紀倫之音恐非)疏(注釋曰其九州地圖乃是諸國所獻/以入職方今土訓乃於職方取九州)
(地圖依而説向王使依而責其貢獻之物云若云荆揚/地宜稻幽并地宜麻者案職方荆揚之州實宜稻幽并)
(之州竝不言宜麻者鄭以目驗見宜/麻職方不言麻乃非民所要用故也)道地慝以辨地物
而原其生以詔地求注地慝若瘴蠱然也辨其物者别
其所有所無原其生生有時也以此二者告王之求也
地所無及物未生則不求也鄭司農云地慝地所生惡
物害人者若虺蝮之屬音義(慝他得反别彼列反/虺虚鬼反蝮孚目反)疏(注/釋)
(曰云若瘴蠱然也者謂土地所生惡物瘴即瘴氣出於/地也蠱即蠱毒人所為也云别其所有所無者若職方)
(九州所有所無也云原其生生有時也者雖是當州所/有而生有時也云以此二者告王之求也者謂辨地物)
(原其生者告王求地所有也地所無及物未生則不求/也先鄭云地慝所生惡物害人者若虺蝮之屬者此與)
(後鄭瘴蠱義不同引之/在下亦得為一義也)王巡守則夾王車注巡守行視
所守也天子以四海為守音義(行下/孟反)疏(釋曰夾王車者/亦在國掌道地)
(圖已下之事注釋曰云行視所守也者此解諸侯為天/子守土云天子以四海為守者此解天子自守天下之)
(義葢巡狩之/中含此二義)
誦訓掌道方志以詔觀事注説四方所識乆逺之事以
告王觀博古所識若魯有大庭氏之庫殽之二陵疏(釋/曰)
(云掌道方志者志即今之識也謂道四方所記識久逺/之事以告王也云以詔觀事者謂告王觀博古之事也)
(注釋曰左氏傳昭十八年宋衛陳鄭皆火梓慎登大庭/氏之庫以望之注云大庭氏古亡國之君在黄帝前其)
(處髙顯殽之二陵僖三十一年秦蹇叔見師襲鄭哭而/送之曰晉人禦師必於殽殽有二陵焉其南陵夏后臯)
(之墓也其北陵文王之所避風雨也竝/所識乆逺之事故引之以證方志之義)掌道方慝以詔
辟忌以知地俗注方慝四方言語所惡也不辟其忌則
其方以為茍於言語也知地俗博事也鄭司農云以詔
辟忌不違其俗也曲禮曰君子行禮不求變俗音義(辟/音)
(避注同惡/烏路反)疏(釋曰誦訓又掌説四方言語所惡之事以/詔告令王避其忌惡所以然者使王博知)
(地俗言語之事故鄭云博事也注釋曰引曲禮君子行/禮不求變俗者上土均云禮俗注亦引此文彼謂先王)
(舊俗是禮事不變之此引不求變俗謂不變其鄉俗/所嫌惡是皆不求變俗各證一邊之義故不同也)王
巡守則夾王車疏(釋曰此亦與土訓同/各以所掌以告王也)
山虞掌山林之政令物為之厲而為之守禁注物為之
厲每物有蕃界也為之守禁為守者設禁令也守者謂
其地之民占伐林木者也鄭司農云厲遮列守之音義
(為守者于偽/反下為久同)疏(釋曰案下文林自有衡官掌之今山虞/兼云林者彼林是竹木生平地者林衡)
(掌之此山林并云者自是山内之林即山虞兼掌之注/釋曰但山内林木金玉錫石禽獸所有不同每物各有)
(藩界設禁亦不同云守者謂其地之民占伐林木者也/者案下澤虞職云使其地之人守其財物以時入之于)
(玉府頒其餘于萬民彼是其地之民占取澤物者守之/明此山虞所守亦然是以此下文亦令萬民時斬材有)
(期日明是守/山林之人也)仲冬斬陽木仲夏斬陰木注鄭司農云陽
木春夏生者陰木秋冬生者若松栢之屬𤣥謂陽木生
山南者陰木生山北者冬斬陽夏斬陰堅濡調音義(濡/戚)
(如兖反/又音柔)疏(注釋曰先鄭云陽木春夏生者陰木秋冬生/者若松栢之屬後鄭不從以為山南為陽木)
(北為陰木者案月令十一月日短至伐木取竹箭/竹箭秋冬生不用仲夏斬之故知先鄭之義非也)凡服
耜斬季材以時入之注季猶穉也服與耜宜用穉材尚
柔忍也服牝服車之材音義(忍音/刄)疏(釋曰服謂牝服即/車平較皆有鑿孔)
(以軨子貫之故謂之牝服也耜謂耒耜隨曲長六尺六/寸車人所造者二木皆須堅刄故斬季材少木為之云)
(時入者以其須堅故須依/上文仲冬仲夏之時也)令萬民時斬材有期日注時
斬材斬材之時也有期日入出有日數為乆盡物疏(釋/曰)
(案禮記王制云草木零落然後入山林彼據萬民伐木/之時謂十月之中此云萬民時斬材亦謂十月時注釋)
(曰鄭云時斬材斬材之時也者正在十月也云有期日/入出有日數為乆盡物者經直云有期日鄭云有日數)
(蓋當有日數多少但無/文不知幾日為限也)凡邦工入山林而掄材不禁注
掄猶擇也不禁者山林國之有不拘日也音義(掄魯門/反又音)
(倫拘音俱本/亦作佝音同)疏(釋曰上文云仲冬斬陽木仲夏斬陰木/彼據堅刃之極時但國家須材不定在)
(仲冬仲夏故此邦工入山林不禁又不言時節須即取/之故也注釋曰此對萬民不得非時入入又有曰數)
春秋之斬木不入禁注非冬夏之時不得入所禁之中
斬木也斬四野之木可疏(注釋曰上經云邦工入山林/不禁此又云春秋之斬木不)
(入禁與上違者上文據國家使工取擇木故非冬夏亦/得入山林此據萬民取木故十月入山春秋之斬木不)
(入禁故鄭云斬四野之木可雖斬四野未至於三月不/得伐桑柘故月令季春云無伐桑柘彼注愛蠶食也)
凡竊木者有刑罰注竊盜也疏(釋曰此謂非萬民入山/之時而民盜山林之木)
(與之以/刑罰)若祭山林則為主而脩除且蹕注為主主辨䕶
之也脩除治道路場壇音義(壇徒丹反/或音禪)疏(釋曰此山林/在畿内王國)
(四方各依四時而祭云則為主者謂主當祭事者也而/脩除者謂掃除糞灑云且蹕者且復蹕止行人也注釋)
(曰云為主主辨䕶之也者案中候握河紀堯受河圖云/帝立壇磬折西向禹進迎舜契陪位稷辨䕶注云辨護)
(者供時用相禮儀則此云辨䕶者亦謂供時用相禮儀/者也云脩除治道路場壇者案守祧職云其廟則有司)
(脩除之鄭云有司恒主脩除謂掃除糞/灑場謂禪即除地之處壇神位之所也)若大田獵則萊
山田之野及弊田植虞旗于中致禽而珥焉注萊除其
草萊也弊田田者止也植猶樹也田止樹旗令獲者皆
致其禽而校其耳以知獲數也山虞有旗以其主山得
畫熊虎其仞數則短也鄭司農云珥者取禽左耳以効
功也大司馬職曰獲者取左耳音義(植時力反又音值/珥如志反又音耳)
疏(釋曰言大田獵者謂玉親行若田在山則山虞芟萊/草木於可陳之處故云萊山田之野又及弊田植虞)
(旗于中使民得禽牲者望見之致禽於其所而珥焉珥/當為衈謂輸禽者割取左耳以効功也注釋曰云萊除)
(其草萊也者謂於防南擬教戰之處芟去草萊南北三/百五十歩東西歩數雖未聞廣狹可容六軍三三而居)
(一偏耳云山虞有旗以其主山得畫熊虎其仞數則短/也者案司常云師都建旗大夫士建物此山虞是士不)
(建物而建旗者以其主山山多熊虎故得有旗禮緯旌/旗之杠尺子九仞諸侯七仞大夫五仞士三仞若軍吏)
(是卿大夫則杠長五仞今山虞是士雖有熊虎為旗仞/數則短冝三仞必取左耳者以其聴鄉任左故皆取左)
(耳/也)
林衡掌巡林㯟之禁令而平其守注平其守者平其地
之民守林㯟之部分音義(㯟音鹿分扶/問反下同)疏(釋曰此材衡/兼麓者以爾)
(雅山足曰麓雖連於山山虞不掌以麓上有林故屬林/衡也注釋曰經直言平其守明不平其税但平均其守)
(而已故云平其地之民守林麓之/部分謂部伍有多少逺近之分也)以時計林㯟而賞罰
之注計林㯟者計其守之功也林㯟蕃茂民不竊盜則
有賞不則罰之音義(蕃扶/袁反)疏(釋曰此時考校而計林麓/以行賞罰者林衡之官既)
(平民之守䕶林麓而㑹計民有功者賞之/損林麓之財者罰之故注云不則罰之也)若斬木材則
受灋于山虞而掌其政令注灋萬民入出時日之期疏
(釋曰上山虞官尊故設法是以此林衡若斬木材則於/虞邊受焉注釋曰案山虞云仲冬仲夏及春秋是時之)
(期令萬民斬材有/期日是日之期也)
川衡掌巡川澤之禁令而平其守以時舍其守犯禁者
執而誅罰之注舍其守者時案視守者於其舍申戒之
疏(釋曰川注瀆者皆是也水鍾曰澤澤與川不同官今/川衡兼云澤者澤與川連渚則川衡兼掌之謂若濟)
(水溢為滎澤滎澤則與濟連則管濟川者兼滎澤掌之/如此之類皆是注釋曰此舍其守謂川衡之官時復巡)
(行所守之民當案視其所守守/人當於其舍申重戒飭之也)祭祀賓客共川奠注川
奠籩豆之實魚鱐蜃蛤之屬音義(奠音電下同鱐所留/反蜃上忍反蛤古答)
(反/)疏(注釋曰鄭此注皆據醢人及籩人而言案籩人職/云朝事之籩有麷蕡白黑形鹽膴鮑魚鱐醢人云)
(饋食之豆有蜃醢蠯醢蜃蠯是蛤則魚鱐及蜃皆川中/所生之物故引為證川奠也言之屬者具有蠃醢亦是)
(川奠故/云之屬)
澤虞掌國澤之政令為之厲禁使其地之人守其財物
以時入之于玉府頒其餘于萬民注其地之人占取澤
物者因以部分使守之以時入之于玉府謂皮角珠貝
也入之以當邦賦然後得取其餘以自為也入出亦有
時日之期音義(當丁浪反後文皆同/為于偽反下注同)疏(釋曰案上山虞/林衡川衡皆不)
(言國獨澤虞云國澤者周公設經二虞二衡文有不同/皆是互見為義故也此澤虞云以時入之于玉府頒其)
(餘于萬民亦據中所出入玉府者多故特言之無妨山/虞川衡之等亦入玉府亦是互見其義也注釋曰以時)
(入之于玉府者但萬民入澤雖無正文案王制獺祭魚/然後虞人入澤梁草木零落然後入山林則萬民入澤)
(可同時云謂皮角珠貝也者澤中所出無過此四物皮/謂犀皮角麋角犀角珠出於蜯蛤蜯蛤在澤其貝亦出)
(澤水故知之也云入出亦有時/日之期者亦如山虞職所云也)凡祭祀賓客共澤物之
奠注澤物之奠亦籩豆之實芹茆蔆芡之屬音義(芹音/勤茆)
(音卯蔆音/陵芡音儉)疏(注釋曰案籩人職加籩之實有蔆芡朝事/之豆有茒菹加豆之實有芹菹是皆澤中)
(所出故引證澤物之奠也言之屬/者兼有深蒲昌本之等故云之屬)喪紀共其葦蒲之事
注葦以闉壙蒲以為席疏(注釋曰蒲以為席者謂抗席/及禮記云虞卒哭芐翦不納)
(者是/也)若大田獵則萊澤野及弊田植虞旌以屬禽注屬
禽猶致禽而珥焉澤虞有旌以其主澤澤鳥所集故得
注析羽疏(釋曰萊所田之野一如山虞之職也注釋曰/云屬禽猶致禽者案山虞致禽之義謂輸之)
(於公當致之於虞旗之中而珥焉以効功此云屬禽者/謂百姓致禽訖虞人屬聚之别其等類每禽取三十焉)
(若然則致禽與屬不同而鄭云屬禽猶致禽者鄭欲明/山虞澤虞文皆不足故互見為義彼此有其事故云屬)
(禽猶致禽而珥焉云澤虞有旌以其主澤澤鳥所集/故得注析羽者以澤是鳥之所集故得建析羽之旌)
迹人掌邦田之地政為之厲禁而守之注田之地若今
苑也疏(釋曰迹人主迹知禽獸之處故掌邦田之地政/云為之厲禁而守之者有禽獸之處則為苑囿)
(以林木為藩羅使其地之民遮厲/守之故鄭云田之地若今苑也)凡田獵者受令焉注
令謂時與處也疏(注釋曰云時與處者謂若仲春仲夏/仲秋仲冬是其時云處者謂山澤也)
(其受令者謂夏/官主田獵者)禁麛卵者與其毒矢射者注為其夭物
且害心多也麛麋鹿子音義(麛音迷卵/力管反)疏(注釋曰此謂/四時常禁案)
(月令孟春云毋麛毋卵又曲禮云國君春田不圍澤大/夫不掩羣士不取麛卵者彼以春時先乳特禁之其月)
(令季春云餧獸之藥毋出九門者彼亦崇其春時彼鄭/注云凡諸罟及毒藥禁其出九門明其常有時不得用)
(耳云為其夭物釋經禁麛卯/者且害心多釋毒矢射者也)
卝人掌金玉錫石之地而為之厲禁以守之注錫鈏也
音義(卝革猛反又虢猛反劉侯猛反沈工/猛反錫星歴反鈏以忍反劉常忍反)疏(釋曰此金/玉錫石四)
(者皆在於山言地者即山也為之/厲禁亦謂使其地之民遮護守之)若以時取之則物其
地圖而授之注物地占其形色知鹹啖也授之教取者
之處音義(啖直覽反/本亦作淡)疏(釋曰取此四者雖無四時之文/當取之日應亦有時故云以時)
(取之注釋曰經云物故以占其形色言之云知鹹淡者/鄭以當時有人採者嘗知鹹淡即知有金玉故以時事)
(言之/也)巡其禁令注行其禁明其令
角人掌以時徴齒角凡骨物於山澤之農以當邦賦之
政令注山澤出齒角骨物大者犀象其小者麋鹿疏(釋/曰)
(角人止應徴角物兼言齒骨者以其齒骨竝是角類以/細小之事因類兼掌之云以當邦賦者言農則皆有夫)
(田出税今以此農近山澤山澤有此骨角及齒此三者/國之所須故使以時入採而税之以當地税民益國之)
(事者自此已上皆不言以當邦賦者皆文不具舉此一/事餘可知竝是省文之義也注釋曰鄭言山澤出齒角)
(骨物者欲見不言川林直言山澤以其不出川林故特/言山澤也云大者犀象其小者麋鹿者無正文鄭以意)
(目驗而知之犀牛有角而象有牙是其大者也/月令十一月麋角解五月鹿角解是其小者也)以度量
受之以共財用注骨入漆浣者受之以量其餘以度度
所中音義(浣戸翫反度度上/如字下待洛反)
羽人掌以時徴羽翮之政于山澤之農以當邦賦之政
令注翮羽本音義(翮戸/革反)疏(釋曰此羽人所徴羽者當入/於鍾氏染以為后之車飾及)
(旌旗之/屬也)凡受羽十羽為審百羽為摶十摶為縳注審摶
縳羽數束名也爾雅曰一羽謂之箴十羽謂之縳百羽
謂之緷其名音相近也一羽有名蓋失之矣音義(摶除/轉反)
(注同劉徒端反縳劉古本反沈除轉反箴之材反緷古/本反劉音渾一音戸本反李又基遠反近附近之近)
疏(注釋曰鄭引爾雅説乃云名音相近也一羽有名蓋/失之矣者規爾雅誤意所以爾雅一羽則有名者只)
(由一者十數之始十為百數之始是名/相近既有十百故誤一羽遂有名也)
掌葛掌以時徴絺綌之材于山農凡葛征徴草貢之材
于澤農以當邦賦之政令注草貢出澤䔛紵之屬可緝
績者音義(䔛苦迥反/緝七入反)疏(釋曰所以徴絺綌於山農者以/其葛出於山故也凡葛征者其)
(徴絺綌之材即葛是也又云凡葛征者總結之也云徴/草貢之材于澤農者以䔛紵出於澤故也經直言草貢)
(不言䔛紵者設文以互換為義故以其/絺綌亦以葛草草貢亦是䔛紵者也)以權度受之注
以知輕重長短也故書受或為授杜子春云當為受疏
(釋曰上角人齒骨與角不須稱直言度量此經葛/草等不須量故以權度受之使知斤兩長短故也)
掌染草掌以春秋斂染草之物注染草茅蒐橐蘆豕首
紫茢之屬音義(茅如字劉音妹蒐所留反茅蒐蒨也槖/音託又音妒茢音列劉閭計反或音例)
疏(注釋曰案爾雅茹藘茅蒐郭注云今之蒨也可以染/絳橐蘆者爾雅無文豕首者爾雅云茢薽豕首郭注)
(云本草曰彘盧一名蟾蠩蘭今江東呼豨首可以煼蠶/蛹郭氏雖有此注不言可染何色則此槖盧豕首未審)
(鄭之所據也紫茢者爾雅云藐茈草郭注云可以染紫/一名茈䓞廣雅云即此紫茢也言之屬者更有藍皁象)
(斗之等衆多故/以之屬兼之也)以權量受之以待時而頒之注權量以
知輕重多少時染夏之時音義(染夏如/琰反)疏(注釋曰案天/官染人云春)
(暴練夏纁𤣥秋染夏夏為五色至秋染/五色故鄭云染夏之時時謂秋時也)
掌炭掌灰物炭物之徴令以時入之注灰炭皆山澤之
農所出也灰給澣練炭之所共多疏(注釋曰灰炭既出/山澤不云徴于山)
(澤之農者義可知/經畧而不言也)以權量受之以共邦之用凡炭灰之
事
掌荼掌以時聚荼以共喪事注共喪事者以著物也既
夕禮曰茵著用荼疏(注釋曰云共喪事者以著物也者/即引既夕禮茵著用荼是也案既)
(夕禮為茵之灋用緇翦布謂淺黑色之布各一幅合縫/著以荼柩未入壙之時先陳於棺下縮二於下横三於)
(上乃下棺於/茵上是也)徴野疏材之物以待邦事凡畜聚之物注
荼茅莠疏材之類也因使掌焉徴者徴於山澤入於委
人音義(畜勅六反莠/音秀劉音酉)疏(注釋曰知掌荼所徴入委人者/以其委人掌斂野之賦凡疏材)
(木材所斂者衆故知此/掌荼所徴亦入委人也)
掌蜃掌斂互物蜃物以共闉壙之蜃注互物蚌蛤之屬
闉猶塞也將井椁先塞下以蜃御濕也鄭司農説以春
秋傳曰始用蜃炭言僭天子也音義(互戸故反蚌蒲項/反御魚呂反本亦)
(作/禦)疏(釋曰斂互物者以其互物是蜃之類故因類使兼/掌之又云蜃物者共百事之蜃與下共闉壙之蜃)
(别注釋曰云互物蜯蛤之屬者案鼈人云掌取互物先/鄭云互物謂有甲䓣胡龜鼈之屬此後鄭互物為蜯蛤)
(者彼下文别有蠯蠯即蛤故從先鄭為龜鼈至此别為/蚌蛤亦是有甲㒼胡故也云將井椁先塞下以蜃禦濕)
(也者案士喪禮筮宅還井椁於殯門之外注云既哭之/則徃施之竁中是未葬前井椁材乃徃施之壙中則未)
(施椁前已施蜃炭於椁下以擬禦濕也引春秋者是成/公之時宋文公卒始厚葬用蜃炭雖二王之後不得純)
(如天子亦用蜃故被譏/引之者證天子之宜也)祭祀共蜃器之蜃注飾祭器之
屬也鬯人職曰凡四方山川用蜃器春秋定十四年秋
天王使石尚來歸脤脤之器以蜃飾因名焉鄭司農云
蜃可以白器令色白音義(白器如字/劉薄霸反)疏(注釋曰經直云/蜃器之蜃鄭總)
(云祭器之屬不辨宗廟及社稷之器則宗廟社稷皆用/蜃飾之知義然者案此注引左氏云石尚來歸脤杜預)
(以為宜社之肉以蜃器而盛肉故名肉為脤是祭社之/器為蜃也大行人云歸脤以交諸侯之福彼則宗廟社)
(稷之器物謂之為脤是其宗廟/社稷之器皆蜃灰飾之事也)共白盛之蜃注盛猶成
也謂飾牆使白之蜃也今東萊用蛤謂之义灰云疏(注/釋)
(曰言白盛謂飾牆使白之蜃也案爾雅云地謂之黝牆/謂之堊黝黑也堊白也若然此經所云白盛主於宗廟)
(堊牆也云今東萊用蛤謂之义灰云者蜃蛤在泥水/之中東萊人义取以為灰故以蛤灰為义灰云也)
囿人掌囿游之獸禁注囿游囿之離宮小苑觀處也養
獸以宴樂視之禁者其蕃衞也鄭司農云囿游之獸游
牧之獸音義(觀古亂反/樂音洛)疏(注釋曰鄭云囿游囿之離宮/小苑觀處也者案孟子文王)
(之囿七十里芻蕘者徃焉天子之囿百里竝是田獵之/處又書傳云鄉之取於囿是勇力取今之取於澤是揖)
(讓取是為蒐狩之常處也今此云禁故知非大囿是小/苑觀處也云禁者其蕃衞也者非即守門者也其守門)
(則墨者故閽人云王宮每門四人囿游亦如之鄭云墨/者使守門是也言離宮者謂於王宫之外於苑中離别)
(為宫故名離宮於宮外為客館亦名離宫也先鄭云囿/游之獸游牧之獸者此與後鄭義異謂獸之游非人游)
(觀引之在下亦/得為一義故也)牧百獸注備養衆物也今掖庭有鳥獸
自熊虎孔雀至於狐狸鳬鶴備焉音義(鶴户各反又/作鸛古亂反)疏
(釋曰此於小囿中牧養百獸言百者舉成數而言雖以/百獸為主其中亦有飛鳥故鄭注引漢之掖庭有鳥獸)
(自熊虎孔雀至於狐/狸鳬鶴備焉為證也)祭祀喪紀賓客共其生獸死獸之
物
場人掌國之場圃而樹之果蓏珍異之物以時斂而藏
之注果棗李之屬蓏𤓰瓠之屬珍異蒲萄枇杷之屬音
義(枇蒲梨反或房/迷反杷白加反)疏(釋曰場圃連言場圃同地耳春夏/為圃秋冬為場其場因圃而為之)
(故并言之也注釋曰張晏云有核曰果無核曰蓏臣瓚/以為在地曰蓏在樹曰果則不辨有核無核此鄭不指)
(定言不知義從何者案閭師云任圃以樹事貢草木此/場人又掌之者此據共祭祀賓客者場人徴斂藏之其)
(餘則閭師/徴斂之也)凡祭祀賓客共其果蓏享亦如之注享納牲
音義(享許丈反劉凡享/皆音向後倣此)疏(注釋曰享納牲謂祭祀宗廟/二灌後君迎牲納之於庭時)
(后夫人薦朝事之豆籩豆籩中有果蓏之物/故云享亦如之若然上言祭祀餘祭祀也)
廩人掌九穀之數以待國之匪頒賙賜稍食注匪讀為
分分頒謂委人之職諸委積也賙賜謂王所賜予給好
用之式也稍食祿廪音義(匪頒上音分亦如字下音/班食音嗣注同好呼報反)疏
(釋曰廩人掌米倉人掌榖今廩人云九榖者以廩人雖/專主米亦兼主榖故以九榖言之也注釋曰破匪為分)
(者米榖非是匪所盛之物又以為廬宿市在道分頒義/合故不為匪也云分頒謂委人之職諸委積也者委人)
(委積之文具於彼云賙賜謂王所賜予給好用之式也/者此即九式之中九曰好用之式是也故彼注好用燕)
(好所賜予也云稍食祿廪者此即司士以功詔祿又王/制云下士視上農夫九人祿中士倍下士之類是也廩)
(灋有數名春秋桓十四年八月御廩災天子亦有御廪/單云廪則平常藏米之廩此不言御廩則廪中可以兼)
(之矣明堂位魯有米廩有虞氏之學以有虞氏尚孝合/藏粢盛之委故名學為米廪非廪稱也詩云亦有髙廩)
(又云萬億及秭注云廪所以蔵粢盛之穗以其萬億及/秭數多非蔵米之數故以藏穗言之與常廩御廪又異)
以歲之上下數邦用以知足否以詔榖用以治年之凶
豐注數猶計也音義(上下時掌反司稼職/同數色主反注同)疏(釋曰上下/即豐凶廪)
(人之官以歲之豐凶得税物多少之帳計國之用以知/足否若歲凶税物少而用多則不足廪人既知多少足)
(否乃詔告在上用榖之灋以治年之凶豐/此則王制云制國用必於歲之杪者是也)凡萬民之食
食者人四鬴上也人三鬴中也人二鬴下也注此皆謂
一月食米也六斗四升曰鬴疏(釋曰此謂給萬民糧食/之灋故云凡萬民之食)
(食者謂民食國家糧食者人四鬴上也上謂大豐年也/人食三鬴中也謂中豐年人食二鬴下也謂少儉年此)
(雖列三等之年以中年是其常法鬴當今六斗四升即/今給請亦然注釋曰知此皆謂一月食米者計中歲頒)
(祿人食三鬴不得為數月古今皆月月給請故知/此皆一月食米也六斗四升曰鬴昭公傳晏子辭)若食
不能人二鬴則令邦移民就榖詔王殺邦用注就榖就
都鄙之有者殺猶減也音義(殺所界反/下注同)疏(釋曰此即穀/梁傳所云五)
(榖不熟謂之大侵謂大凶年之時用如此灋也注釋曰/知就都鄙之有者此據天子畿内六鄉六遂及公邑純)
(屬天子與三等采地不同若民有不能人二鬴之歲移/民就賤當先嚮都鄙三等采地之中都鄙亦凶乃出嚮)
(畿外也故知就/都鄙之有者也)凡邦有㑹同師役之事則治其糧與其
食注行道曰糧謂糒也止居曰食謂米也音義(糒音/備)疏
(釋曰此㑹同師役皆有軍人給糧食故須治之使均給/之也注釋曰案書傳云行而無資謂之乏居而無食謂)
(之困是止居曰食謂此廩人米也詩云乃裹糇糧是行/道曰糧謂糒也者即尚書費誓云峙乃糗糧即糒也)
大祭祀則共其接盛注接讀為一扱再祭之扱扱以授
舂人舂之大祭祀之榖藉田之收藏於神倉者也不以
給小用音義(接依注音扱扱初洽反劉初/輒反又差及反李聶創渉反)疏(注釋曰此/即廩人兼)
(掌御廪所藏藉田之收以共祭祀之用者也鄭必讀接/為一扱再祭之扱者此麤米與舂人舂之當頒扱與舂)
(人無取於接義故讀如特牲少牢云藏於神倉者也者/據月令而言知不給小用者祭義云天子藉田千畝諸)
(侯藉田百畝以事天地社稷先/公敬之至也是不給小用也)
舍人掌平宮中之政分其財守以灋掌其出入注政謂
用榖之政也分其財守者計其用榖之數分送宮正内
宰使守而頒之也而行出於廪人其有空缺則計之還
入疏(釋曰舍人總主給米之事而掌平王宫中之政謂/平其給米多少不得特多特少也云分其財守者)
(財即米也故喪大記云納財朝一溢米亦謂米為財謂/分米與宫正内宰守禁之所使頒與所使守之人云以)
(灋掌其出入者出謂米出於廪人以出給入謂其有空/缺則還入廩人皆當以灋不可虚也注釋曰必送米與)
(宫正内宰者此二官皆有宿/衞之人湏米料之數故也)凡祭祀共簠簋實之陳之
注方曰簠圓曰簋盛黍稷稻粱器音義(簠音甫或音蒲/李又方于反)
疏(釋曰祭祀言凡則天地宗廟大次小祭皆有黍稷於/簠簋實之陳之故云凡以廣之也注釋曰云方曰簠)
(圓曰簋皆據外而言案孝經云陳其簠簋注云内圓外/方受斗二升者直據簠而言若簋則内方外圓知皆受)
(斗二升者旊人云為簋實一觳豆實三而成觳豆四升/三豆則斗二升可知但外神用瓦簋宗廟當用木故易)
(損卦云二簋可用享損卦以離巽為之離為日日圓巽/為木木器圓簋象是用木明矣云盛黍稷稻粱器者案)
(公食大夫簠盛稻粱簋盛黍/稷故鄭總云黍稷稻粱器也)賓客亦如之共其禮車米
筥米芻禾注禮致饔餼之禮音義(筥姜呂反/又音呂)疏(釋曰云/亦如之)
(者亦有簠簋實之陳之事故亦如祭祀也言實之陳之/則據饔餼及饗食之時也云共其禮車米筥米芻禾者)
(鄭云禮致饔餼之禮案聘禮曰致饔使卿韋弁歸饔餼/米百筥設于中庭車米三十車陳於門外禾三十車芻)
(薪倍禾又案掌客上公米百有二十莒車米四十車禾/五十車芻薪倍禾侯伯米百莒車米三十車禾四十車)
(芻薪倍禾子男米八十莒車米二十車禾三十車芻薪/倍禾皆言陳是其饔餼車米莒米芻禾所陳多少之事)
喪紀共飯米熬榖注飯所以實口不忍虚也君用粱大
夫用稷士用粱皆四升實者唯盈熬榖者錯于棺旁所
以惑蚍蜉也喪大記曰熬君四種八筐大夫三種六筐
士二種四筐加魚腊焉音義(飯扶晚反注同熬五羔反/錯七故反蚍鼻夷反蜉音)
(孚種章勇/反下同)疏(注釋曰云飯所以實口不忍虚也者案檀/弓云飯用米貝不忍虚也不以食道用美)
(焉爾故云不忍虚也云君用粱大夫用稷士用粱者此/喪大記文彼據沐時所用今引證飯者但飯米沐米與)
(重鬲所盛用米皆同是以士喪禮云貝三實于笲稻米/一豆實於筐據飯含所用下即云祝淅米管人受潘煮)
(于垼外御者沐又云鬻餘飯盛以二鬲是其三者用米/同故引沐灋以證飯也但喪大記注士沐粱蓋天子之)
(士以其士喪禮諸侯之士沐稻喪大記注又云差率而/上天子沐黍與則天子飯用黍也云皆四升者用米不)
(同别貴賤但人口大小同故知皆四升也云實者唯盈/者士喪禮文故彼云主人左扱米實于右三實一貝左)
(中亦如之又實米唯盈是也云熬榖者錯于棺旁所以/惑蚍蜉也者解榖所以熬之將殯設之者將熬榖以惑)
(蚍蜉又有魚腊香蚍蜉欲向棺值此惑之故云所以惑/蚍蜉也引喪大記者見尊卑用筐榖多少不同之意云)
(熬君四種八筐大夫三種六筐士二種四筐加魚腊焉/鄭彼注引士喪禮曰熬黍稷各二筐又曰設熬旁一筐)
(大夫三種加以粱君四種加以稻四筐則首足皆一其/餘設於左右若然天子當加麥苽六種十筐首足亦各)
(一筐其餘亦/設於左右也)以歲時縣穜稑之種以共王后之春獻種
注縣之者欲其風氣燥達也鄭司農云春王當耕于藉
則后獻其種也后獻其種見内宰職音義(縣音懸注下/同穜直龍反)
(稑音六司稼職/同見賢遍反)疏(釋曰内宰注云先種後熟謂之穜後/種先熟謂之稑彼内宰上春后獻種)
(示不敗壊且助王耕事此云歲時縣者從納禾始得子/即縣之以至春獻之是以先鄭云春王當耕于藉則后)
(獻其/種也)掌米粟之出入辨其物注九榖六米别為書疏(釋/曰)
(太宰九職有九榖月令有五榖今止言粟者粟即粢也/爾雅釋草粢稷也稷為五榖之長故特舉以配米也其)
(實九榖皆有注釋曰九榖之名已見大宰注今云六米/者九榖之中黍稷稻粱苽大豆六者皆有米麻與小豆)
(小麥三者無米故云九榖六/米别為書釋經辨其物也)歲終則㑹計其政注政用
榖之多少
倉人掌粟入之藏注九榖盡藏焉以粟為主疏(注釋曰/案月令)
(首種不入鄭注引舊記首種謂稷即種粟是五/榖之長下文辨九榖此云粟是以粟為主也)辨九榖
之物以待邦用若榖不足則止餘灋用有餘則藏之以
待凶而頒之注止猶殺也殺餘灋用謂道路之委積所
以豐優賓客之屬疏(注釋曰知殺餘灋用是道路之委/積者案上遺人注委積者廩人倉)
(人計九榖之數足國以其餘共之所謂餘灋用也則彼/委積是灋用以此餘者為之是豐優賓客者今倉人榖)
(不足故止彼餘灋用故鄭據遺人而言焉鄭云之屬者/彼遺人注云職内邦之移用亦如此也今榖不足亦止)
(之故云/之屬)凡國之大事共道路之榖積食飲之具注大事
謂喪戎疏(注釋曰案左氏成公傳國之大事在祀與戎/不言喪事今此喪戎不言祀者此經云共道)
(路惟軍戎及喪在外行於道路故據而言焉祭祀逺/無過在近郊之内無在道共糧之事故不言祭祀也)
司祿(闕/)
司稼掌巡邦野之稼而辨穜稑之種周知其名與其所
宜地以為灋而縣于邑閭注周猶徧也徧知種所宜之
地縣以示民後年種榖用為灋也音義(種章勇反注知/種同徧音遍下)
(同/)疏(釋曰云巡邦野之稼者謂秋熟之時觀之矣若然/春稼秋穡不云穡而云稼者穡由稼而有故本之)
(言稼/也)巡野觀稼以年之上下出斂灋注斂灋者豐年從
正凶荒則損若今十傷二三實除減半音義(斂力驗/反注同)疏
(釋曰此觀稼亦謂秋熟時觀稼善惡則知年上下豐凶/以此豐凶而出稅斂之灋注釋曰鄭云豐年從正者年)
(雖豐與中平一皆從正灋十一而税之也云凶荒則損/者凶荒謂年榖不熟則減于十一而税之云若今十傷)
(二三實除減半者鄭舉漢灋以況義十傷二三者謂漢/時十分之内傷二分三分餘有七分八分在實除減半)
(者謂就七分八分中為實在仍減去半不/稅於半内稅之以凶荒故優饒民可也)掌均萬民之
食而賙其急而平其興注均謂度其多少賙稟其囏阸
興所徴賦音義(度徒/洛反)疏(釋曰詩云缾之罄矣維罍之恥/詩刺王富不能分貧以是司稼)
(既知民之禾稼多少則使之均萬民之食減取多者以/賙給其急困者云平其興者興謂徴賦當各計十一而)
(税不得特多特/少是平其興也)
舂人掌共米物注米物言非一米疏(釋曰按上文倉人/廩人言物者據米)
(榖多者而言故鄭言/米物言非一米是也)祭祀其其齍盛之米注齍盛謂黍
稷稻粱之屬可盛以為簠簋實音義(齍音資注同/本亦作粢)疏(釋/曰)
(器實曰齍則黍稷稻粱是也在器曰盛則簠簋是也故/鄭總言齍盛謂黍稷稻粱之屬屬中兼有麥苽可盛以)
(為簠簋/之實也)賓客共其宰禮之米注謂可以實筐筥疏(釋曰/下别)
(言饗食則此言牢禮謂饔餼之米鄭云實筐筥知非車/米者以其公車米四十侯伯車米三十子男車米二十)
(非舂人所供故知惟謂筐筥者也若然車/米出於民税故禹貢云五百里納米是也)凡饗食共其
食米注饗有食米則饗禮兼燕與食音義(食音嗣注燕/與食及􁇎人)
(職/同)疏(釋曰燕禮無食米食禮無飲酒若饗禮有飲酒有/食米故云饗禮兼燕與食也若然經云其食米則)
(饗禮但供/食米也)掌凡米事
􁇎人掌凡祭祀共盛注炊而共之音義(􁇎昌/志反)疏(釋曰鄭/知炊而)
(共之者以其􁇎人主以炊米而盛之於器/共王及后之六食今云共盛明炊而供之)共王及后之
六食注六食六榖之飯疏(釋曰案醫師云和王六食六/食即飯也膳夫云饋六榖六)
(榖即六食故/鄭合而解之)凡賓客共其簠簋之實注謂致飧饔音義
(飧音/孫)疏(釋曰鄭知是致饔飧者下云饗/食亦如之故知此是飧饔也)饗食亦如之
槁人掌共外内朝冗食者之食注外朝司宼斷獄弊訟
之朝也今司徒府中有百官朝㑹之殿云天子與丞相
舊決大事焉是外朝之存者與内朝路門外之朝也冗
食者謂留治文書若今尚書之屬諸直上者音義(槁苦/報反)
(朝直遥反注同冗如勇反食音嗣斷丁亂反弊必世/反相息亮反與音餘尚音常又時掌反上時掌反)疏
(釋曰天子三朝路寢庭朝是圖宗人嘉事之朝大僕掌/之又有路門外朝是常朝之處司士掌之又有外朝在)
(臯門内庫門外三槐九棘之朝是斷獄弊訟之朝朝士/掌之今言外内朝明據三槐與路門外二者以其路寢)
(庭非常朝之處也鄭引今司徒府已下況義也云冗食/者謂留治文書若今尚書之屬諸直上者者亦引漢灋)
(況之謂以次當直留在朝宿不還須以食供之冗食者/冗散也外内朝上直諸吏謂之冗吏亦曰散吏以上直)
(不歸家食槀人供/之因名冗食者)若饗耆老孤子士庶子共其食注士
庶子鄉大夫士之子弟宿衞王宮者疏(釋曰耆老謂死/王事者之父孤)
(子謂死王事者之子國家春饗孤子秋食耆老及士庶/子謂若宮正宮伯士謂適子庶子其支庶宿衞王宮者)
(國家饗食之則亦/槀人供其食也)掌豢祭祀之犬注養犬豕曰豢不於
􁇎人言其共至尊雖其潘灡戔餘不可䙝也音義(豢音/患潘)
(芳袁反本或作蕃音同灡魯旦/反戔音淺本亦作殘䙝息列反)疏(釋曰養犬曰豢此經/是也知養豕亦曰豢)
(者見禮記樂記云豢豕作酒非以為禍是養豕曰豢也/云不於􁇎人言其共至尊雖其潘灡戔餘不可䙝也者)
(以其􁇎人所炊米為祭祀及共王與后竝是至尊故/雖米之潘灡戔餘亦不得褻之與犬故於此言之也)
　
　
　
　
　
　
　
　
　
　
　周禮注疏卷十六
　周禮注疏卷十六考證
旅師掌聚野之耡粟屋粟閒粟疏案鄉大夫野自六尺
　○鄉監本訛作卿今据鄉大夫職改正
稍人掌令丘乘之政令疏四邑為丘四丘為甸○監本
　脫為丘四丘四字今据小司徒職文補之
委人以式灋共祭祀之薪蒸木材疏上經稍聚待賓客
　據三百里故知此囿在野故鄭以苑囿言之○監本
　三訛二此囿訛在故知上苑訛野俱從經及注訂正
　之
稻人以涉揚其芟作田○揚監本訛作楊今從石經改
　正
川衡祭祀賓客共川奠疏此注皆據醢人及籩人而言
　○醢監本訛作鹽今改正
迹人禁麛卵者注且害心多也○心監本訛必今据疏
　改正
　疏曲禮云○曲禮二字監本訛作王制今据本文改
　正
角人以度量受之注骨入漆浣者○(臣紱/)按巾車注有
　軟讀為漆垸之漆之語輪人注有丸漆之之語皆謂
　以骨灰和漆以髤器也然則浣垸丸葢一字而聲之
　通轉不同耳
掌蜃祭祀共蜃器之蜃注天王使石尚来歸蜃○蜃春
　秋作脤又疏公羊以為宜社之肉(臣人龍/)按公羊無
　此文杜預左傳注有之蓋賈氏誤記耳
舍人注而行出於廪人○(臣紱/)按行字不可解据疏云
　出謂米出於廩人疑米字之訛
司稼掌均萬民之食疏詩刺王富不能分貧○詩箋原
　文作王不使富分貧
　
　
　
　周禮注疏卷十六考證
欽定四庫全書
　周禮注疏卷十七
　　漢鄭氏注　唐陸徳眀音義　賈公彦疏
　春官宗伯第三
惟王建國辨方正位體國經野設官分職以為民極乃
立春官宗伯使帥其屬而掌邦禮以佐王和邦國注禮
謂曲禮五吉凶賔軍嘉其别三十有六鄭司農云宗伯
主禮之官故書堯典曰帝曰咨四岳有能典朕三禮僉
曰伯夷帝曰俞咨伯女作秩宗宗官又主鬼神故國語
曰使名姓之後能知四時之生犧牲之物玉帛之類采
服之宜彝器之量次主之度屏攝之位壇場之所上下
之神祗氏姓之所出而率舊典者為之宗春秋禘于大
廟隮僖公而傳曰夏父弗忌為宗人又曰使宗人釁夏
獻其禮禮特牲曰宗人升自西階視壺濯及豆籩然則
唐虞厯三代以宗官典國之禮與其祭祀漢之大常是
也音義(僉七潛反皆也俞羊朱反然也李一音由女音/汝氏如字劉音紙大音泰下放此隮本又作躋)
(子兮反升也父/音甫釁虚覲反)疏(釋曰云掌邦禮以佐王和邦國者樂/主和同禮主簡别案樂記云樂勝則)
(流禮勝則離鄭云離謂析居不和恐其不和是以禮言/和論語云禮之用和為貴也注釋曰云禮謂曲禮五者)
(案禮序云禮者體也履也一字兩訓葢有以也統之於/心名為體周禮是也踐而行之名曰履儀禮是也既名)
(儀禮亦名曲禮故禮器云經禮三百曲禮三千鄭𤣥云/經禮謂周禮也曲猶事也事禮謂今禮也其中事儀三)
(千若然則儀禮為曲禮今此鄭云禮謂曲禮五者對文/則儀禮是曲禮周禮是經禮散文此周禮亦名曲禮是)
(以藝文志云帝王世有損益至周曲為之防是指此周/禮為曲禮也云吉凶賔軍嘉其别三十有六者並據下)
(文而知鄭司農云宗伯主禮之官而引書堯典帝曰者/謂舜咨四岳曰有能典朕三禮三禮者謂天地人之禮)
(也云僉曰伯夷者四岳同辭而對共舉伯夷也云帝曰/俞者俞然也然其所舉云咨伯女作秩宗者帝舜命伯)
(夷使為秩宗秩次也言宗伯主次序鬼神之事案彼虞/書云脩五禮下又云典朕三禮三五不同者鄭義上云)
(脩五禮與下五玉連文五玉是諸侯所執五玉則五禮/非吉凶賔軍嘉之五禮故鄭云五禮公侯伯子男之禮)
(是以禮論云唐虞有三禮至周分為五禮若然云三禮/不言五禮則三禮中含有五禮矣引國語者是楚昭王)
(問於觀射父觀射父對此辭言名姓之後者孔服注以/為聖人大徳之後云能知四時之生犧牲之物者孔服)
(皆以為生謂粢盛犧謂純毛色牲謂牛羊豕云玉帛之/類者孔服皆以為禮神玉帛謂若宗伯云蒼璧黄琮牲)
(幣各放其器之色是也云采服之宜者服氏云祭祀之/所服色謂若司服衮冕以下是也云彛器之量者服云)
(量數也祭祀之器皆當其數云次主之度者服云次廟/主之尊卑先後逺近之度云屏攝之位者服氏云屏猶)
(并也謂攝主不備并之其位不得在正主之位即引曾/子問云若宗子有罪居於他國庶子為大夫其祭也祝)
(曰孝子某使介子某執其常事又云攝主不厭祭不旅/不假不綏祭不配是其攝主并之事左氏昭十八年夏)
(五月宋衛陳鄭災時鄭子産使子寛子上巡羣屏攝彼/鄭司農云束茅以為屏蔽祭神之處草易然故廵行之)
(此屏攝義與國語異云壇場之所者孔云去廟為祧去/祧為壇去壇為墠孔又云場祭道神曾子問道而出是)
(也云上下之神祗者孔氏云上謂凡在天之神天及日/月星下謂凡在地之神地及山林川谷丘陵也云氏姓)
(之所出而率舊典者為之宗者孔氏云既非先聖之後/又非名姓之後但氏姓所出之後子孫而心常能循舊)
(典者則為大宗大宗者於周為宗伯云春秋禘于太廟/者是文二年秋八月公羊云大事者何大祫也大祫者)
(何合祭也其合祭奈何毁廟之主陳於大祖未毁廟之/主皆升合食於大祖列昭穆序父子云躋僖公者案左)
(氏云逆祀也時夏父弗忌為宗人逆祀者弗忌云吾見/新鬼大故鬼小躋升也謂升僖公主於閔公之上引之)
(者證宗是宗人主鬼神也云又曰使宗人釁夏獻其禮/者此哀公二十四年公子荆之母嬖將以為夫人使宗)
(人釁夏獻其立夫人之禮對曰無之公怒曰汝為宗司/立夫人國之大禮也何故無之對曰周公及武公娶於)
(薛孝恵娶於商自桓以下娶於齊此禮也則有若以妾/為夫人則固無其禮也公卒立之引之者亦證宗人主)
(禮也又引禮特牲者此特牲饋食禮是宿賔之明夕視/濯主人與衆兄弟及賔入即堂下位宗人升自西階視)
(壺濯及豆籩反降東北面告濯具注云東北面告緣賔/意欲聞也引此者亦證宗人主禮也云唐虞厯三代以)
(宗官典國之禮與其祭祀者所云虞書是虞灋并云唐/者堯舜道同故引虞則唐亦與虞同也言厯三代者上)
(舉唐虞下舉周灋則其中夏殷亦宗官掌禮可知故總/以三代言之也云則漢時大常是也者以代異灋殊禮)
(有沿革故至漢時祭祀之禮使大常主之故云漢之大/常是也但此宗伯主禮并下文主鬼神自分明必引諸)
(文為證者當時張包周孟子何休等不信周禮是周公/所制以為六國時隂謀之書故先鄭以諸文為證也)
禮官之屬大宗伯卿一人小宗伯中大夫二人肆師下
大夫四人上士八人中士十有六人旅下士三十有二
人府六人史十有二人胥十有二人徒百有二十人注
肆猶陳也肆師佐宗伯陳列祭祀之位及牲器粢盛疏
(釋曰此一經與下五十九官為長此官大宗伯小宗伯/肆師並别職上士已下即三職同有此官亦謂别職同)
(官者也大宗伯則總掌三十六禮之等小宗伯副貳大/宗伯之事肆師主陳祭位之等此並亦轉相副貳之事)
(也注釋曰鄭知肆師佐宗伯陳列祭祀之位者案小宗/伯云掌建國之神位肆師云立大祀用玉帛牲牷之等)
(故知佐宗伯陳列祭祀之位也知亦陳牲器粢盛者案/其職云大祭祀展犧牲繫于牢須于職人又云祭之日)
(表齍盛告潔展器陳告備/是其陳牲器粢盛之事也)
鬱人下士二人府二人史一人徒八人注鬱鬱金香草
宜以和鬯音義(鬱於/物反)疏(釋曰凡敘官不以官尊為先後/直以緩急急者為先鬱人為首)
(者祭祀宗廟先灌灌用鬱故其職云掌祼器故宜先陳/也注釋曰鬱鬱金香草者玉度記謂之鬯鬯即鬱金香)
(草也云宜以和鬯者鬯人所掌者是秬米為酒不和鬱/者若祭宗廟及灌賔客則鬯人以鬯酒入鬱人鬱人得)
(之築鬱金草煑之以和/鬯酒則謂之鬱鬯也)
鬯人下士二人府一人史一人徒八人注鬯釀秬為酒
芬香條暢於上下也秬如黒黍一稃二米音義(鬯勅亮/反秬其)
(許反李其虚/反稃音孚)疏(釋曰鬯人在此者案其職云掌其秬鬯/祭社禜門先用鬯故宜先言注釋曰云)
(條暢於上下也者未有鬱條暢得名此雖無鬱若宗廟/及賔客以灌地至於下經用鬯祭祀者亦尸所飲以灌)
(地灌地者其汁下入於地其氣上升於天故云條暢於/上下也云秬如黑黍一稃二米者案爾雅云秬黒黍秠)
(一稃二米此爾雅上文云秬黒黍是一米之秬直以秬/為名下文云秠一稃二米亦是黑黍但無黑黍之名但)
(二米之秬貴此鬯酒用二米者故鄭云秬如黑黍此據/爾雅下文二米之秬其狀如上文黒黍者若然爾雅云)
(秠一稃二米不言黒黍者爾雅主為釋詩案生民詩云/維秬維秠爾雅云秬黒黍即是維秬者云秠一稃二米)
(即是維秠者也若然爾雅及詩云秠者即黒黍之皮以/皮而見秬是以鄭志張逸問云鬯人職注云秬如黒黍)
(一稃二米案爾雅秠一稃二米未知二者同異鄭答云/秠即其皮稃亦皮爾雅重言以曉人更無異稱也鄭云)
(重言者秠既是皮復云稃亦皮是重言也恐人不知秠/是皮故重言稃稃秠是一秠還是秬故云更無異稱也)
雞人下士一人史一人徒四人疏(釋曰雞人在此者案/雞人職云共雞牲大)
(祭祀夜呼早雞又屬木/在春故列職於此也)
司尊彝下士二人府四人史二人胥二人徒二十人注
彝亦尊也鬱鬯曰彝彝灋也言為尊之灋也疏(釋曰在/此者案)
(職云掌六彝六尊之位尊彝是祭祀之事故列職於此/也注釋曰彝亦尊者以其同是酒器但盛鬱鬯與酒不)
(同故異其名耳云鬱鬯曰彝彝灋也者祭宗廟在室先/祼後乃向外陳齊酒之尊以彝為灋故名此鬱鬯曰彝)
(也是以鄭云言/為尊之灋也)
司几筵下士二人府二人史一人徒八人注筵亦席也
鋪陳曰筵藉之曰席然其言之筵席通矣音義(鋪普吳/反又音)
(孚藉在/夜反)疏(釋曰在此者凡祭祀先設席故其職云掌五/几五席辨其用與其位故列職於此也注釋)
(曰云鋪陳曰筵藉之曰席者設席之灋先設者皆言筵/後加者為席故其職云設莞筵紛純加繅席畫純假令)
(一席在地或亦云筵儀禮少牢云司宫筵於奥是也是/先設者為鋪陳曰筵後加者為藉之曰席也云然其言)
(之筵席通矣者所云筵席惟據鋪之先後為名/其筵席止是一物故云然其言之筵席通矣)
天府上士一人中士二人府四人史二人胥二人徒二
十人注府物所藏言天者尊此所藏若天物然疏(釋曰/天府)
(在此者其職云掌祖廟之守藏大祭祀則出而陳於廟/庭故亦列職於此也注釋曰云府物所藏者鄭總解府)
(義府聚也凡物所聚皆曰府官人所聚曰官府在人身/中飲食所聚謂之六府詩云叔在藪火烈具舉注藪澤)
(禽之府也大府玉府外内府泉府皆是藏財貨鄭云藏/財貨曰府亦是物所藏也云言天者尊此所藏若天物)
(然者案其職云凡國之玉鎮大寳器藏焉是/尊此所藏若天物然故名此府為天府也)
典瑞中士二人府二人史二人胥一人徒十人注瑞節
信也典瑞若今符璽郎疏(釋曰在此者案其職云掌玉/瑞玉器之藏下又云王搢大)
(圭執鎮圭以朝日則是玉瑞祭時所執玉器所以禮神/雖有餘事以事神為主在此宜也注釋曰云瑞節信也)
(者其天子所執者若受天之應瑞然其諸侯所執者若/受得王瑞亦如天之應瑞故云節信也云典瑞若今符)
(璽郎者鄭意周時典瑞似漢/時符璽郎故舉漢灋而況之)
典命中士二人府二人史二人胥一人徒十人注命謂
王遷秩羣臣之書疏(釋曰在此者案其職云掌諸侯之/五儀諸臣之五等之命凡官之所)
(屬義有多種以宗伯主禮及祭祀之事故凡是祭祀及/禮事皆屬焉此典命遷秩羣臣亦是禮事又爵命屬陽)
(故禮記云古者於禘也發爵賜服順陽義也賞以春夏/不於夏官者貴始故於春見之在此宜也注釋曰凡言)
(命者皆謂簡䇿之命秩次也命出於王故/云命謂王遷秩羣臣之書書即簡䇿是也)
司服中士二人府二人史一人胥一人徒十人疏(釋曰/在此)
(者案其職云掌王之吉㓙衣服公羊傳云命者何加我/服也再命已上得命即得服故司服列職於典命之下)
(也/)
典祀中士二人下士四人府二人史二人胥四人徒四
十人疏(釋曰在此者案其職云掌外祀之兆守皆有域/掌其禁令若以時祭祀則帥其屬而脩除以其)
(職祭事故列/職於此也)
守祧奄八人女祧每廟二人奚四人注逺廟曰祧周為
文王武王廟遷主藏焉奄如今之宦者女祧女奴有才
知者天子七廟三昭三穆奚女奴也音義(祧他堯反奄/於檢反劉於)
(驗反為於偽反知音智/昭上招反說文作佋)疏(釋曰逺廟為祧案其職云掌/先王先公之廟祧若將祭祀)
(則各以其服授尸故列職在此有奄八人者以其與女/祧及奚婦人同處故須奄人通姜嫄為八廟廟一人故)
(八人也注釋曰逺廟曰祧者案祭灋云逺廟為祧有二/祧享嘗乃止鄭云祧之言超也超上去意也云周為文)
(王武王廟遷主藏焉者案王制及祭灋云王立七廟有/二祧之文鄭知周之二祧是文武者鄭義二祧則祖宗)
(是也故祭灋云祖文王而宗武王鄭云祖宗通言爾是/祖其有徳宗其有功其廟不毁故云祧也知遷主藏焉)
(者以其顯考已下其廟毁不可以藏遷主文武既不毁/明當昭者藏於武王廟當穆者藏於文王廟可知故云)
(遷主藏焉若文武已上父祖不可入下子孫之廟宜藏/於后稷之祖廟文武既為二祧后稷為大祖廟不可復)
(稱祧故不變本名稱大祖也諸侯既不可與天子同有/二祧其遷主則總藏於大祖廟則謂大祖廟為祧故聘)
(禮云不腆先君之祧既拚以俟矣是也云奄如今之宦/者漢以奄人為内官則名奄人為宦故舉以況之也云)
(女祧女奴有才智者亦若天官云女酒女漿女祝下文/云女史之類皆女奴有才智者為之無才智者即入奚)
(類也云天子七廟已下並王制文七廟者據周而言若/殷人已上依禮緯唐人五廟夏亦五廟殷六廟與周不)
(同/也)
世婦每宫卿二人下大夫四人中士八人女府二人女
史二人奚十有六人注世婦后宫官也王后六宫漢始
大長秋詹事中少府大僕亦用士人女府女史女奴有
才智者音義(少詩/照反)疏(釋曰名世婦者以其主婦人之事/王后已下至女御言世婦舉中以)
(為名也在此者案其職云掌女宫之宿戒及祭祀比其/具是祭事故列職於此也云每宫卿二人者王后有六)
(宫每宫卿二人則十二人也此主婦人則卿大夫士並/奄人為之若然天官云内小臣奄上士四人鄭云奄稱)
(士異其賢似卿大夫不用奄人者案彼天官之内職内/有婦人者皆用奄人獨此宫卿大夫士與下女府女史)
(奚同居不用奄非其宜但此經不言奄故鄭亦不言奄/其實是奄可知是以賈馬皆云奄卿也然鄭云漢始大)
(長秋亦見周時用奄之義也但天官惟有小臣是上士/用奄人鄭即云奄稱士異其賢也若然小臣上士言奄)
(此不言奄者但上天官共婦人同職皆已言奄於此略/而不言耳案王之六卿皆六命十二小卿皆四命此六)
(宫十二卿不言命數亦可當小宰小司徒等十二/小卿同用四命中大夫為之以其同十二人故也)
内宗凡内女之有爵者注内女王同姓之女謂之内宗
有爵其嫁於大夫及士者凡無常數之言疏(釋曰在此/者案其職)
(云掌宗廟之祭祀薦加豆籩並是助祭之人故列職於/此也注釋曰言内女眀是王之族内之女故云王同姓)
(之女為内宗也云有爵其嫁於大夫及士者但婦人無/爵從夫之爵今言内女有爵眀嫁與卿大夫及士周之)
(灋爵亦及士故兼言士也不言數而言凡故鄭云/凡無常數之言以其王之族内之女無定數故也)
外宗凡外女之有爵者注外女王諸姑姊妹之女謂之
外宗疏(釋曰在此者案其職云掌宗廟之祭祀佐王后/薦玉豆眂豆籩亦是助祭祀之人故亦列職於)
(此也注釋曰鄭知外女是王諸姑姊妹之女者以其稱/外眀非已族故稱外宗外女也鄭不解有爵者已於内)
(宗注訖則此亦是嫁與大夫及士/可知也言凡亦是無常數之言也)
冡人下大夫二人中士四人府二人史四人胥十有二
人徒百有二十人注冡封土為丘壠象冡而為之疏(釋/曰)
(在此者案其職云掌公墓之地辨其兆域以昭穆為左/右雖非祭祀亦是禮事故亦列職於此也注釋曰冡封)
(土為丘壠者案其職云以爵等為丘封之度注云王公/曰丘諸臣曰封此但云丘不言封亦有封可知案禮記)
(云適墓不登壠是聚土亦為壠故兼云壠也又禮記云/古者墓而不墳又有墳稱秦漢已下天子之丘亦謂之)
(陵也云象冡而為之者案爾雅山頂曰冡故云象/冡而為之者若然云丘陵亦是象丘陵為之也)
墓大夫下大夫二人中士八人府二人史四人胥二十
人徒二百人注墓冡塋之地孝子所思慕之處音義(塋/音)
(營/)疏(釋曰案其職云掌凡邦墓之地域令國民族葬是/掌天下萬民之墓地也不云冡云墓者禮記云庶)
(人不封不樹故不言冡而云墓墓即𦵏地故鄭云墓冡/塋之地孝子所思慕之處也在此者死葬之以禮亦是)
(禮事故列/職於此也)
職喪上士二人中士四人下士八人府二人史四人胥
四人徒四十人注職主也疏(釋曰以其主公卿大夫之/喪亦是禮事故列職於此)
(也/)
大司樂中大夫二人樂師下大夫四人上士八人下士
十有六人府四人史八人胥八人徒八十人注大司樂
樂官之長音義(長丁丈反/後皆倣此)疏(釋曰大司樂掌教國子六/樂六舞等在此者以其宗)
(伯主禮禮樂相將是故列職於此但樂師教國子小舞/與大司樂職别而同府史亦謂别職同官者也注釋曰)
(以其與樂師已下至/鞮鞻氏已上為長者)
大胥中士四人小胥下士八人府二人史四人徒四十
人注胥有才知之稱禮記文王世子曰小樂正學干大
胥佐之音義(稱尺/證反)疏(釋曰在此者案其職云掌學士之/版以待致諸子與大司樂教樂同)
(類是亦禮事故列職在此但小胥掌樂/縣之灋亦與大胥别職而同官者也)
大師下大夫二人小師上士四人瞽矇上瞽四十人中
瞽百人下瞽百有六十人眡瞭三百人府四人史八人
胥十有二人徒百有二十人注凡樂之歌必使瞽矇為
焉命其賢知者以為大師小師晉杜蒯云曠也大師也
眡讀為虎眡之眡瞭目眀者鄭司農云無目眹謂之瞽
有目眹而無見謂之矇有目無眸子謂之瞍音義(矇音/蒙眡)
(音視鄭常至反瞭音了又力小反字林同云眀也杜如/字劉音屠蒯苦怪反眹直忍反本又作䀕或作䀹劉又)
(音睫瞍本又作􁅅素口反說文云無目/也字林云目有眹無珠子也先乆反)疏(釋曰案其職/云掌六律六)
(同之等亦是樂事故在此此下直云瞽矇三百人無府/史胥徒者以其無目不須人使是以有眡瞭三百人而)
(已注釋曰云凡樂之歌必使瞽矇為焉者此鄭欲解作/樂使瞽矇之意以其無目無所覩見則心不移於音聲)
(故不使有目者為之也云命其賢知者以為大師小師/者就瞽之中命大賢知為大師其次賢知小者為小師)
(也其餘為瞽矇也云晉杜蒯云曠也大師也者此乃師/曠之徒亦無目者故引為證也云眡讀為虎眡之眡者)
(易頤卦六四云虎眡耽耽其欲遂逐无咎是也云眡瞭/目眀者以其相工故使有目者為之也先鄭云無目眹)
(謂之瞽已下案詩有矇瞍案尚書有瞽瞍於此云有瞽/矇據此三文皆文不具司農參取二處而為三等解之)
(諸文皆瞽在上而矇瞍在下先鄭即以瞽為無目眹當/第一無目眹謂無目之眹脉謂之瞽有目眹而無見謂)
(之矇謂矇矇然有眹脉而無見也云有目無眸子謂之/瞍者謂目精黒白分眀而無眸子人者謂之瞍案其職)
(大師小師及瞽矇眡瞭四者皆别職又無府史/而并言之者以其大師小師為長故連類言之)
典同中士二人府一人史一人胥二人徒二十人注同
隂律也不以陽律名官者因其先言耳書曰恊時月正
日同律度量衡大師職曰執同律以聽軍聲疏(釋曰在/此者案)
(其職云掌六律六同以為樂器亦是樂事故列職於此/注釋曰同隂律也者對律為陽律也云不以陽律名官)
(者謂其官不名典律而云典同也云因其先言耳者謂/諸文皆先云同後云律若隂陽亦先云隂之類故以同)
(名官也引書曰者堯典之篇彼據舜之廵守於方岳之/下命史官協時月也協合也謂合四時節氣之早晚及)
(月之大小定分云正日同律度量衡者謂正定日之甲/乙隂同陽律之長短及正度之丈尺量之斗斛衡之斤)
(兩六者皆定正之使依灋又引大師職曰執同律以聽/軍聲者所引之文皆證同在律上之義若然無取於時)
(月日及度量衡連文引之耳案孔注尚書律為/灋制當齊同之則同不為隂律與鄭義别也)
磬師中士四人下士八人府四人史二人胥四人徒四
十人疏(釋曰在此者案其職云掌教撃磬撃編/鍾并教縵樂亦是樂事故列職於此也)
鍾師中士四人下士八人府二人史二人胥六人徒六
十人疏(釋曰在此者案其職云掌金奏而/奏九夏以其樂事故列職於此也)
笙師中士二人下士四人府二人史二人胥一人徒十
人疏(釋曰在此者案其職云掌教吹竽笙/塤籥已下亦是樂事故列職在此)
鎛師中士二人下士四人府二人史二人胥二人徒二
十人注鎛如鍾而大音義(鎛音/博)疏(釋曰在此者案其職/云掌金奏之鼔亦是)
(樂事故亦列職在此注釋曰如鍾而/大者以其形如鍾而大獨在一虡)
韎師下士二人府一人史一人舞者十有六人徒四十
人注鄭司農說以眀堂位曰韎東夷之樂讀如味飲食
之味杜子春讀韎為菋荎著之菋𤣥謂讀如韎韐之韎
音義(韎戚莫拜反劉李音妹味飲食之味如字又莫介/反菋莫戒反又音味荎直基反劉直梨反李音姪)
(著直居反李張慮反/韐古洽反又音閤)疏(釋曰在此者案其職云掌教韎/樂亦是樂事故列職於此也案)
(鞮鞻氏掌四夷之樂今此特掌韎樂是周以木徳王又/見樂為陽春是陽長養之方故特建此一官也注釋曰)
(引眀堂位者證韎是東夷之樂云讀如味飲食之味杜/子春讀韎為菋荎著之菋者讀從爾雅也此後鄭皆不)
(從之後鄭云讀為韎韐之韎者欲取韎為赤色是以禮/記檀弓云周人大事斂用日出鄭云日出時亦赤則東)
(夷之樂名韎者取/色赤東方之意)
旄人下士四人舞者衆寡無數府二人史二人胥二人
徒二十人注旄旄牛尾舞者所持以指麾疏(釋曰在此/者案其職)
(云掌教無散樂舞夷樂亦是樂事故列職於此也經云/舞者衆寡無數其職云凡四方之以舞仕者屬焉以其)
(能為四夷之舞者即為之故無數也注釋曰云旄旄牛/尾者案山海經有獸如牛四節有毛是也其牛尾可為)
(旌旗之旄也云舞者所持以指麾者案樂師掌小舞有/旄舞是舞者所持以指麾則此旄人舞夷樂而云旄人)
(是亦舞者所持以指麾者若然下鞮鞻氏云主四夷之/樂雨官共掌者但鞮鞻氏掌而不教此旄人教而不掌)
(故二官共/其事也)
籥師中士四人府二人史二人胥二人徒二十人注籥
舞者所吹春秋宣八年壬午猶繹萬入去籥傳曰去其
有聲者廢其無聲者詩云左手執籥右手秉翟音義(籥/餘)
(若反繹音亦祭之眀日又祭/也字書作釋去起吕反下同)疏(釋曰在此者案其職云/掌教國子舞羽吹籥則)
(此籥師所掌以教國子文樂左手執籥右手秉翟故名/官為籥師也注釋曰案公羊宣八年傳文辛巳有事于)
(大廟仲遂卒于垂壬午猶繹萬入去籥傳曰去其有聲/者廢其無聲者張逸問籥師注春秋傳曰去其有聲者)
(廢其無聲者何謂鄭答廢置也於去者為廢故曰廢若/然辛巳日有事於大廟仲遂卒卿佐卒輕於正祭而重)
(於繹祭則不停正祭合停繹祭至於眀日壬午仍為繹/祭故孔子為經加猶以尤之但宣公乃有慙心於作樂)
(之時去其有聲者用其無聲者也詩云左手執籥右/手秉翟引之者證籥師教國子舞羽吹籥之事也)
籥章中士二人下士四人府一人史一人胥二人徒二
十人注籥章吹籥以為詩章疏(釋曰在此者案其職云/掌土鼔豳籥亦是樂事)
(故列職於此注釋曰案其職有豳詩豳雅/豳頌是吹籥以為詩章故官名籥章也)
鞮鞻氏下士四人府一人史一人胥二人徒二十人注
鞻讀如屨也鞮屨四夷舞者所屝也今時倡蹋鼔沓行
者自有屝音義(鞮丁兮反許慎云屨也鞻九具反又力/具反呂忱云鞮革屨也鞻者靲鞻屝房)
(味反蹋徒臘反李吐臘/反沓它答反又如字)疏(釋曰在此者案其職云掌四/夷之樂與其聲歌亦是樂事)
(故列職於此也注釋曰此鄭讀從屨人之屨也案鄭注/曲禮云鞮鞻無絇之屝也此鞮鞻亦是無絇之屝彼為)
(大夫欲去國行喪禮之屨此為四夷舞者所屝其屨無/絇一也云今時倡蹋鼔沓行者自有屝者謂漢時倡優)
(作樂蹋地之人并擊鼔沓沓作聲者行自有屝屨/引之者證四夷舞者亦自有屝與中國者不同也)
典庸器下士四人府四人史二人胥八人徒八十人注
庸功也鄭司農云庸器有功者鑄器銘其功春秋傳曰
以所得於齊之兵作林鍾而銘魯功焉疏(釋曰在此者/案其職云掌)
(藏樂器庸器亦是樂事故列職於此注釋曰先鄭所引/春秋者左氏襄十九年季武子與晉師伐齊以所得齊)
(之兵作林鍾而銘魯功焉臧武仲謂季孫曰非禮也夫/銘天子令徳諸侯言時計功大夫稱伐今稱伐則下等)
(也計功則借人也言時則妨民多矣/何以為銘引之者見其庸器之義)
司干下士二人府二人史二人徒二十人注干舞者所
持謂楯也春秋傳曰萬者何干舞也音義(楯食允反/又音允)疏
(釋曰在此者案其職云掌舞器祭祀授舞噐亦是樂事/故列職於此也注釋曰云干舞者所持者謂若樂師所)
(云干舞則小舞也其夏官司兵云掌五兵祭祀授舞者/兵則五兵俱掌但無干耳然彼注云謂朱干玉戚者鄭)
(連言朱/干耳)
大卜下大夫二人卜師上士四人卜人中士八人下士
十有六人府二人史二人胥四人徒四十人注問龜曰
卜大卜卜筮官之長疏(釋曰此大卜有卜師及卜人皆/士官而卜人無别職者以其助)
(大卜卜師行事故也其卜師則與大卜别職亦是别職/同官在此者案其職曰掌三兆三易之等但蓍龜卦兆)
(有生數成數之鬼神是鬼神之事故列職於此也注釋/曰卜赴也赴来者之心故曰卜對筮問也謂有疑来問)
(於蓍二者互見其義卜言赴来問之心亦先問乃赴筮/言問者後亦赴来者之心也云卜筮官之長者謂與下)
(龜人菙氏占人簭/人等為之長也)
龜人中士二人府二人史二人工四人胥四人徒四十
人注工取龜攻龜疏(釋曰在此者與卜人連類在此注/釋曰案其職云取龜用秋時甲成)
(之時也攻龜用春時/風氣燥達之時故也)
菙氏下士二人史一人徒八人注燋焌用荆菙之類音
義(菙時髓反燋哉灼反/焌音俊又子寸反)疏(釋曰在此者鑚龜用燋焌故/與大卜連類在此注釋曰案)
(其職云掌共燋契即士喪禮云楚焞是也楚即荆故云/用荆云菙之類者菙所以捶笞人馬用荆竹為之此亦)
(用荆故云/菙之類也)
占人下士八人府一人史二人徒八人注占蓍龜之卦
兆吉凶音義(蓍音/尸)疏(釋曰在此者案其職云掌占龜/筮亦卜筮之類故列職於此也)
簭人中士二人府一人史二人徒四人注問蓍曰筮其
占易音義(蓍音/尸)疏(釋曰在此者案其職云掌九簭簭有/生成數之鬼神故亦列職在此注釋)
(曰云問蓍曰筮者鄭意以筮為問故易蒙卦云初筮告/再三瀆瀆則不告是筮為問也云其占易即易之九六)
(爻辭/是也)
占夢中士二人史二人徒四人疏(釋曰在此者案其職/云以日月星長占六)
(夢之吉凶夢是精神所感并日月/星辰等是鬼神之事故列職於此)
眡祲中士二人史二人徒四人注祲隂陽氣相侵漸成
祥者魯史梓慎云吾見赤黒之祲音義(祲子鳩反/李且衽反)疏(釋/曰)
(在此者案其職云掌十煇之灋以觀妖祥/辨吉凶亦是隂陽鬼神之事故列職於此)
大祝下大夫二人上士四人小祝中士八人下士十有
六人府二人史四人胥四人徒四十人注大祝祝官之
長疏(釋曰大祝與小祝别職而同官故共府史胥徒在/此者案其職云掌六祝之辭以事鬼神示亦是事)
(鬼神之灋故列職於此也注釋曰以其/與下小祝喪祝甸祝詛祝等為長也)
喪祝上士二人中士四人下士八人府二人史二人胥
四人徒四十人疏(釋曰在此者案其職云掌大喪勸防/之事及辟令啓亦是禮事及事鬼神)
(之灋故列/職於此也)
甸祝下士二人府一人史一人徒四人注甸之言田也
田狩之祝音義(甸音電後/不音者同)疏(釋曰在此者案其職云掌/四時之田表貉之祝從事)
(鬼神之事故/列職於此)
詛祝下士二人府一人史一人徒四人注詛謂祝之使
沮敗也音義(詛側慮反祝之又反/沮在吕反沈音敘)疏(釋曰在此者案其/職云掌盟詛類造)
(攻説禬禜之祝號亦事鬼神故列職於此注釋曰云詛/謂祝之使沮敗也者几言盟者盟將来詛者詛徃過故)
(云祝之使/沮敗也)
司巫中士二人府一人史一人胥一人徒十人注司巫
巫官之長疏(釋曰在此者案其職云若國大旱則帥巫/而舞雩亦是事鬼神之事故列職於此注)
(釋曰案其職云掌羣巫之政令與下男/巫女巫神士等為師故云巫官之長)
男巫無數女巫無數其師中士四人府二人史四人胥
四人徒四十人注巫能制神之處位次主者疏(釋曰巫/與神通)
(亦是鬼神之事故列職於此案神士職云凡以神士者/掌三辰之灋以奠鬼神示之居注引孝經緯及國語並)
(是制神之處位及次第主之事神/士還是男巫為之故引彼以解之)
大史下大夫二人上士四人小史中士八人下士十有
六人府四人史八人胥四人徒四十人注大史史官之
長疏(釋曰在此者案其職云讀禮書祭之日執書以次/位常是禮事及鬼神之事也故列職於此也小史)
(與大史别職而同官故共府史也注釋曰謂與下内史/外史御史等為長若然内史中大夫大史下大夫大史)
(得與内史為長者以大史知天道雖下大/夫得與内史中大夫為長是以稱大也)
馮相氏中士二人下士四人府二人史四人徒八人注
馮乗也相視也世登髙臺以視天文之次序天文屬大
史月令曰乃命太史守典奉灋司天日月星辰之行宿
離不貣音義(馮音憑相息亮反注同宿劉息就反/一音夙離力計反貣吐得反或音二)疏(釋/曰)
(在此者以其與大史同主天文故其職云掌嵗月日星/辰之位故與大史連類在此注釋曰云世登髙臺以觀)
(天文之次序者以其官有世功則以官名氏故云也其/天子有靈臺諸侯有觀臺皆所以視天文故云登髙臺)
(也云之次序者馮相氏掌天文不變保章氏掌天文之/變變則不依次序不變則如常有次序故以次序言之)
(也云天文屬大史者案周語單子謂魯成公曰吾非瞽/史焉知天道是大史知天道之事引月令曰乃命大史)
(者證大史掌天文之事云宿離不貣者鄭彼注云離耦/也謂其屬馮相氏保章氏掌天文者也謂其相與宿耦)
(當審候伺/不有差忒)
保章氏中士二人下士四人府二人史四人徒八人注
保守也世守天文之變疏(釋曰在此者案其職云掌天/星以志星辰日月之變動以)
(觀天下之遷故與馮相氏連類在此也注/釋曰以其稱氏也故稱世守天文之變也)
内史中大夫一人下大夫二人上士四人中士八人下
士十有六人府四人史八人胥四人徒四十人疏(釋曰/在此)
(者案其職云掌八枋執國灋及國令之/貳策命羣臣皆禮事故列職於此也)
外史上士四人中士八人下士十有六人胥二人徒二
十人疏(釋曰在此者案其職云掌書外令及三/皇五帝之書亦禮書之類故列職於此)
御史中士八人下士十有六人其史百有二十人府四
人胥四人徒四十人注御猶侍也進也其史百有二十
人以掌贊書人多也疏(釋曰在此者案其職云掌贊書/凡數從政者亦皆禮事故列職)
(於此也注釋曰其職云凡治者受灋令/焉并掌贊書故其史特多復在府上也)
巾車下大夫二人上士四人中士八人下士十有六人
府四人史八人工百人胥五人徒五十人注巾猶衣也
巾車車官之長音義(巾如字劉居覲/反衣於既反)疏(釋曰在此者案/其職云掌公車)
(之政令辨其用與其旗物皆是禮事故列職於此也注/釋曰巾猶衣也者謂玉金象革等以衣飾其車故訓巾)
(猶衣也云巾車車官之長者/謂與下典路車僕等為長也)
典路中士二人下士四人府二人史二人胥二人徒二
十人注路王之所乗車疏(釋曰在此者案其職云掌王/及后之五路亦是禮事故列)
(職於此也注釋曰路大也若人君所居皆/稱路故有路寢路門路馬之等皆稱路也)
車僕中士二人下士四人府二人史二人胥二人徒二
十人疏(釋曰在此者案其職云五戎之倅各/有差等亦是禮事故亦列職於此也)
司常中士二人下士四人府二人史二人胥四人徒四
十人注司常主王旌旗疏(釋曰在此者案其職云掌九/旗之物名亦各有差等亦是)
(禮事故亦列職於此也注釋曰九旗之别自王以下尊/卑所建不同不專主於王鄭云司常主王旌旗者以王)
(為主何妨/尊卑皆掌)
都宗人上士二人中士四人府二人史四人胥四人徒
四十人注都謂王子弟所封及公卿所食邑疏(釋曰在/此者案)
(其職云掌都祭祀之禮凡都祭祀致福於國皆是事鬼/神及禮事故列職於此注釋曰案載師云家邑任稍地)
(小都任縣地大都任畺地則大夫采地不得稱都故據/大都小都而言之下文家據大夫而説也此既掌祭祀)
(不云伯而云宗人者避大官名夏官都家稱司馬得與/大官同名者以其軍事是重故與大官同名也秋官都)
(家以士稱者以其主都家萬民之獄訟以告/方士故謂之士士者察也取其察審之義也)
家宗人如都宗人之數注家謂大夫所食采邑疏(釋曰/在此)
(者案其職云掌家祭祀之禮凡祭祀致/福亦是共鬼神之事故亦列職於此)
凡以神士者無數以其藝為之貴賤之等注以神士者
男巫之俊有學問才知者藝謂禮樂射御書數髙者為
上士次之為中士又次之為下士疏(釋曰此神士還是/上羣巫中有學問)
(者抽入神士以其能處置神位故以神為名無數者有/即入之故無常數在都家之下者欲見都家神亦處置)
(之在此者案其職去掌三辰之灋/當處置神之位次故列職於此)
　
　
　
　周禮注疏卷十七
　周禮注疏卷十七考證
惟王建國注禮特牲曰○禮監本訛作郊(臣斯道/)按所
　引是儀禮特牲饋食禮文今改正
大師府四人史八人胥十有二人徒百有二十人○(臣/)
　(紱/)按此四句十七字皆衍文也疏眀云無府史胥徒
　者以其無目不須人使也石經此處刓缺疑初刻時
　誤衍之既覺其繆乃削去耳又見石榻一本完整者
　或係未削以前或後人補綴者耳
籥師注春秋宣八年壬午猶繹○壬午上當從公羊傳
　補六月二字
凡以神士者無數○士下經本職作仕
　
　
　
　
　周禮注疏卷十七考證
欽定四庫全書
　周禮注疏卷十八
　　漢鄭氏注　唐陸徳明音義　賈公彥疏
大宗伯之職掌建邦之天神人鬼地示之禮以佐王建
保邦國注建立也立天神地祗人鬼之禮者謂祀之祭
之享之禮吉禮是也保安也所以佐王立安邦國者主
謂凶禮賔禮軍禮嘉禮也目吉禮於上承以立安邦國
者互以相成明尊鬼神重人事音義(示音祗本或作祗/下神示地示之例)
(皆倣此下巻亦然佐本或作左/音同享許丈反後不音者同)疏(釋曰大宗伯之職者/以上列其官此列其)
(職也云掌建邦之天神人鬼地示之禮者單言邦據王/為言也云以佐王建保邦國者邦國連言據諸侯爲說)
(也注釋曰云立天神地祗人鬼之禮者謂祀之祭之享/之者經先云人鬼後云地祗鄭則先云地祗後云人鬼)
(者經先云人鬼欲見天在上地在下人藏其間鄭後云/人鬼者據下經陳吉禮十二先地祗後人鬼據尊卑爲)
(次故也云禮吉禮是也者案下云以吉禮事邦國之鬼/神示則此禮亦吉禮故云禮吉禮是也云保安也所以)
(佐王立安邦國者主謂凶禮賔禮軍禮嘉禮也者鄭知/建保邦國中有凶禮已下者案下文其次有五禮具此)
(經直云天神人鬼地示吉禮而已又邦國之上空云建/保故知建保中有四禮也是以鄭即云目吉禮於上承)
(以立安邦國者互相成也互相成者王國云吉禮亦有/凶禮已下邦國云四禮明亦有吉禮矣以其神非人不)
(事人非神不福故又云明尊鬼神重人事也尊鬼神者/據王國特云吉禮重人事者據諸侯特言凶禮已下各)
(舉一邊欲見五/禮皆重故也)以吉禮事邦國之鬼神示注事謂祀之
祭之享之故書吉或爲告杜子春云書爲告禮者非是
當爲吉禮書亦多爲吉禮吉禮之别十有二疏(釋曰此/已下敘)
(五禮先以吉禮爲上云事邦國之鬼神示者據諸侯邦/國而言者也以其天子宗伯若還據天子則不見邦國)
(若以天子宗伯而見邦國則有天子可知故舉邦國以/包王國注釋曰云事謂祀之祭之享之者還據已下所)
(陳先後爲次若然經先云鬼與上下體例不同者欲見/逢時則祭事起無常故先云人鬼也云吉禮之别十有)
(二者從此下經以禋祀血祭二經天地各/有三以肆獻一經享人鬼有六故十二也)以禋祀祀昊
天上帝以實柴祀日月星辰以槱燎祀司中司命飌師
雨師注禋之言煙周人尚臭煙氣之臭聞者槱積也詩
曰芃芃棫樸薪之槱之三祀皆積柴實牲體焉或有玉
帛燔燎而升煙所以報陽也鄭司農云昊天天也上帝
𤣥天也昊天上帝樂以雲門實柴實牛柴上也故書實
柴或爲賔柴司中三能三階也司命文昌宮星風師箕
也雨師畢也𤣥謂昊天上帝冬至於圜丘所祀天皇大
帝星謂五緯辰謂日月所㑹十二次司中司命文昌第
五第四星或曰中能上能也祀五帝亦用實柴之禮云
音義(禋音因李又音煙槱羊九反本亦作楢音同積也/燎良召反飌音風芃薄工反一音房逢反棫音域)
(樸音卜能他來反/下同圜于權反)疏(釋曰此祀天神之三禮以尊卑先/後爲次謂歆神始也注釋曰案尚)
(書洛誥予以秬鬯二鹵明禋注云禋芬芳之祭又案周/語云精意以享謂之禋義並與煙得相叶也但宗廟用)
(煙則郊特牲云臭陽達于牆屋是也天神用煙則此文/是也鄭於禋祀之下正取義於煙故言禋之言煙也云)
(周人尚臭煙氣之臭聞者此禮記郊特牲之文也彼云/殷人尚聲周人尚臭尚臭者取煙氣之臭聞於天引之)
(者證煙義也云槱積也詩曰芃芃棫樸薪之槱之者此/大雅棫樸之篇引之證槱得爲積也云三祀皆積柴實)
(牲體焉或有玉帛燔燎而升煙者此司中司命等言槱/燎則亦用煙也於日月言實牲至昊天上帝言禋祀則)
(三祀互相備矣但先積柴次實牲後取煙事列於卑祀/義全於昊天作文之意也但云或有玉帛則有不用玉)
(帛者肆師職云立大祀用玉帛牲牷立次祀用牲幣立/小祀用牲彼雖總據天地宗廟諸神今以天神言之則)
(二大小次祀皆有也以肆師言之禋祀中有玉帛牲牷/三事實柴中則無玉唯有牲幣槱燎中但止有牲故鄭)
(云實牲體焉據三祀皆有其玉帛惟昊天具之實柴則/有帛無玉是玉帛於三祀之内或有或無故鄭云或耳)
(云燔燎而升煙所以報陽也者案郊特牲云升首於室/以報陽彼論宗廟之祭以首報陽今天神是陽煙氣上)
(聞亦是以陽報陽故取特牲爲義也鄭司農云昊天天/也者案孝經云郊祀后稷以配天典瑞亦云四圭有邸)
(以祀天故云昊天天也云上帝𤣥天也者案廣雅云乾/𤣥天易文言云夫𤣥黃者天地之雜也天𤣥而地黄以)
(天色𤣥故謂𤣥名天先鄭蓋依此而讀之則二者異名/而同實也若然則先鄭與王肅之等同一天而已似無)
(六天之義故以天解昊天上帝爲一也云昊天上帝樂/以雲門者先鄭既無六天大司樂分樂而序之及六變)
(俱有雲門不知定取何者以祀天云實柴實牛柴上也/者案肆師職此三者皆實牲先鄭直據實柴爲實牛者)
(偏據一邉而言耳其實皆牛也云故書實柴或爲賔柴/者賔柴無義後鄭雖不破當還從實柴也先鄭云司中)
(三能三階也者案武陵太守星傳云三台一名天柱上/台司命爲大尉中台司中爲司徒下台司祿爲司空云)
(司命文昌宮星者亦據星傳云文昌宮第四曰司命第/五曰司中二文俱有司中司命故兩載之云風師箕也)
(者春秋緯云月離於箕風揚沙故知風師箕也云雨師/畢也者詩云月離于畢俾滂沱矣是雨師畢也若左氏)
(傳云天有六氣降生五味五味即五行之味也是隂陽/風雨晦明六氣下生金木水火土之五行鄭義大陽不)
(變隂爲金雨爲木風爲土明爲火晦爲水若從妻所好/言之則洪範云星有好風星有好雨鄭注云箕星好風)
(畢星好雨是土十爲木八妻木八爲金九妻故東方箕/星好風西方畢星好雨以此推之則北宮好燠南宮好)
(暘中央四季好寒也皆是所尅爲妻是從妻所好之義/也𤣥謂昊天上帝冬至於圜丘所祀天皇大帝者案大)
(司樂下文凡樂圜鍾爲宮云云冬日至於地上之圜丘/奏之若樂六變則天神皆降是也引之以破先鄭昊天)
(上帝與五天爲一之義云星謂五緯者五緯即五星東/方歲星南方熒惑西方太白北方辰星中央鎭星言緯)
(者二十八宿隨天左轉爲經五星右旋爲緯案元命包/云文王之時五星以聚房也星備云五星初起牽牛此)
(云星明是五緯又案星備云歲星一日行十二分度之/一十二歲而周天熒惑日行三十三分度之一三十三)
(歲而周天鎭星日行二十八分度之一二十八歲而周/天太白日行八分度之一八歲而周天辰星日行一度)
(一歲而周天是五緯所行度數之事但諸文皆星辰合/解之故尚書堯典云厯象日月星辰洪範五紀亦云星)
(辰鄭皆星辰合釋者餘文於義不得分爲二故合釋此/文上下皆不見祭五星之文故分星爲五緯與辰别解)
(若然辰雖據日月㑹時而言辰即二十八星也案昭七/年左氏傳晉侯問伯瑕曰何謂六物對曰歲時日月星)
(辰是謂也公曰多語寡人辰而莫同何謂辰對曰日月/之會是謂辰故以配日是其事但二十八星面有七不)
(當日月之會直謂之星若日月所㑹則謂之宿謂之辰/謂之次亦謂之房故尚書𦙍征云辰弗集于房孔注云)
(房日月所會是也云司中司命文昌第五第四星者此/破先鄭也何則先鄭以爲司中是三台司命是文昌星)
(今案三台與文昌皆有司中司命何得分之故後鄭云/文昌第五第四星必先言第五後云第四者案文昌第)
(四云司命第五云司中此經先云司中後云司命後鄭/欲先説司中故先引第五證司中後引第四證司命故)
(文倒也案武陵太守星傳云文昌宮六星第一曰上將/第二曰次將第三曰貴相第四曰司命第五曰司中第)
(六曰司祿是其本次也云或曰中能上能者亦據武陵/太守星傳而言云三台一名天柱上台司命爲大尉中)
(台司中爲司徒下台司祿爲司空引此破先鄭也云祀/五帝亦用實柴之禮云者案禮記祭義云大報天而主)
(日配以月祭天以日爲主故知五帝與日月同用實柴/也若然五帝與昊天其服同大裘其牲同繭栗於燔柴)
(退與日月等者禮有損之而益亦如社稷服絺冕及其/血祭即在五嶽之上亦斯類也案春秋緯運斗樞云大)
(微宮有五帝座星即春秋緯文耀鉤云春起青受制其/名靈威仰夏起赤受制其名赤熛怒秋起白受制其名)
(白招拒冬起黒受制其名叶光紀季夏六月火受制其/名含樞紐又元命包云大微爲天庭五帝以合時此等)
(是五帝之號也又案元命包云紫微宮爲大帝又云天/生大列爲中宮大極星星其一明者大一常居傍兩星)
(巨辰子位故爲北辰以起節度亦爲紫微宮紫之言此/宮之言中天神圖法陰陽開閉皆在此中又文耀鉤云)
(中宮大帝其北極星下一明者爲大一之先含元氣以/布斗常是天皇大帝之號也又案爾雅云北極謂之北)
(辰鄭注云天皇北辰耀魄寶又云昊天上帝又名大一/帝君以其尊大故有數名也其紫微宮中皇天上帝亦)
(名吴天上帝得連上帝而言至於單名皇天單名上帝/亦得故尚書君奭云公曰君奭我聞在昔成湯既受命)
(時則有若伊尹格于皇天鄭注云皇天北極大帝又掌/次云張氈案設皇邸以旅上帝上帝即大帝堯典云欽)
(若昊天皆是上帝單名之事月令更無祭五帝之文故/季夏云以供皇天上帝鄭分之云皇天北辰耀魄寶上)
(帝大微五帝亦是大帝單號之事若然大帝得單稱上/帝與五帝同五帝不得兼稱皇天昊天也異義天號等)
(六今尚書歐陽說曰春曰昊天夏曰蒼天秋曰旻天冬/曰上天總爲皇天爾雅亦然故尚書說云天有五號各)
(用所宜稱之尊而君之則曰皇天元氣廣大則稱昊天/仁覆慜下則稱旻天自上監下則稱上天據遠視之蒼)
(蒼然則稱蒼天謹案尚書堯命羲和欽若昊天總勅四/時知昊天不獨春春秋左傳夏四月己丑孔子卒稱旻)
(天不弔時非秋天𤣥之聞也爾雅者孔子門人作以釋/六藝之文言蓋不誤矣春氣博施故以廣大言之夏氣)
(髙明故以遠言之秋氣或殺或生故以旻天言之冬氣/閉藏而清察故以監下言之皇天者其尊大號六藝之)
(中諸稱天者以已情所求言之非必主順於時解浩浩/昊天求之博施蒼天求之髙明旻天不弔則求天殺生)
(當得其宜上天同雲求之所爲當順於時此之求猶人/之說事各從主耳若察於是所論天從四時各有所别)
(故尚書所云者論其義也二者相須乃足此名非必紫/微宮之正直是人逐四時互稱之鄭云皇天者其尊大)
(之號不逐四時爲名似本正稱此經星辰與司中司命/風師雨師鄭君以爲六宗案尚書堯典禋于六宗但六)
(宗之義有其數無其名故先儒各以意説鄭君則以北/辰也星也司中也司命也風師也雨師也六者爲六宗)
(案異義今歐陽夏侯說六宗者上不及天下不及地傍/不及四時居中央恍惚無有神助隂陽變化有益於人)
(故郊祭之古尚書說六宗天地神之尊者謂天宗三地/宗三天宗日月星辰地宗岱山河海日月屬陰陽宗北)
(辰爲星宗岱爲山宗河爲水宗海爲澤宗祀天則天文/從祀祀地則地理從祀謹案夏侯歐陽說云宗實一而)
(有六名實不相應春秋魯郊祭三望言郊天祭日月星/河海山凡六宗魯下天子不祭日月星但祭其分野星)
(其國山川故言三望六宗與古尚書説同𤣥之聞也書/曰肆類于上帝禋于六宗望于山川徧于羣神此四物)
(之類也禋也望也徧也所祭之神各異六宗言禋山川/言望則六宗無山川明矣周禮大宗伯曰以禋祀祀昊)
(天上帝以實柴祀日月星辰以槱燎祀司中司命風師/雨師凡此所祭皆天神也禮記郊特牲曰郊之祭也迎)
(長日之至也大報天而主日也兆於南郊就陽位也埽/地而祭於其質也祭義曰郊之祭大報天而主日配以)
(月則郊祭并祭日月可知其餘星也辰也司中司命風/師雨師此之謂六宗亦自明矣禮論王莽時劉歆孔昭)
(以爲易震巽等六子之卦爲六宗光武即位依虞書禋/于六宗禮用大社至魏明帝時詔令王肅議六宗取家)
(語宰我問六宗孔子曰所宗者六埋少牢於大昭祭時/相近於坎壇祭寒暑王宮祭日夜明祭月幽禜祭星雩)
(禜祭水旱孔安國注尚書與此同張融注從鄭君於義/爲允案月令孟冬云祈來年於天宗鄭云天宗日月星)
(辰若然星辰入天宗又入六宗其日月入天宗即不入/六宗之數也以其祭天主日配以月日月既尊如是故)
(不得入/六宗也)以血祭祭社稷五祀五嶽以貍沈祭山林川澤
以疈辜祭四方百物注不言祭地此皆地祗祭地可知
也陰祀自血起貴氣臭也社稷土穀之神有德者配食
焉共工氏之子曰句龍食於社有厲山氏之子曰柱食
於稷湯遷之而祀棄故書祀作禩疈爲罷鄭司農云禩
當爲祀書亦或作祀五祀五色之帝於王者宮中曰五
祀罷辜披磔牲以祭若今時磔狗祭以止風𤣥謂此五
祀者五官之神在四郊四時迎五行之氣於四郊而祭
五德之帝亦食此神焉少昊氏之子曰重爲句芒食於
木該爲蓐收食於金脩及熙爲𤣥冥食於水顓頊氏之
子曰黎爲祝融后土食於火土五嶽東曰岱宗南曰衡
山西曰華山北曰恒山中曰嵩髙山不見四竇者四竇
五嶽之匹或省文祭山林曰貍川澤曰沈順其性之含
藏疈疈牲胷也疈而磔之謂磔禳及蜡祭郊特牲曰八
蜡以祀四方四方年不順成八蜡不通以謹民財也又
曰蜡之祭也主先嗇而祭司嗇也祭百種以報嗇也饗
農及郵表畷禽獸仁之至義之盡也音義(貍亡皆反劉/莫拜反沈如)
(字劉直蔭反疈孚逼反一音方麥反共音恭句古侯反/下同厲如字本或作烈禩音祀又作祀罷如字一音芳)
(皮反磔張格反食此音嗣下食宗族同少昊詩照反下/少昊同重直龍反該古來反蓐音辱不見賢遍反此内)
(不音者同竇音獨木亦作瀆下同省所景反磔禳如羊/反蜡七詐反種章勇反郵有牛反畷音綴井田間道左)
(思吳都賦云畛畷/無數又陟劣反)疏(釋曰此一經言祭地示三等之禮/尊卑之次亦是歆神始也云以血)
(祭祭社稷五祀五嶽者此皆地之次祀先薦血以歆神/已下二祀不復用血也注釋曰云不言祭地此皆地祗)
(祭地可知也者此經對上經祭天天則大次小三者具/此經雖見三祀唯有次小祀而已以其方澤與昊天相)
(對此經方澤不見者此血祭下仍有貍沈與疈辜二祀/三祀具得與上天神三者相對故闕大地也且社稷亦)
(土神故舉社以表地示鼓人職亦云靈鼔鼓社祭亦舉/社以表地此其類也若大地方澤當用瘞埋與昊天煙)
(相對故鄭云不言祭地此皆地祗祭地可知也云陰祀/自血起者對天爲陽祀自煙起貴氣臭同也云社稷土)
(穀之神者案孝經緯援神契云社者五土之總神稷者/原隰之神五穀稷爲長五穀不可徧敬故立稷以表名)
(郊特牲亦云社者神地之道社者土之神稷者穀之神/故云土穀之神也云有德者配食焉云云至而祀棄案)
(左氏昭公二十九年傳云共工氏有子曰句龍爲后土/后土爲社則是死乃配社食之云有厲山氏之子曰柱)
(食於稷湯遷之而祀棄者案左傳云有烈山氏之子曰/柱爲稷案祭法云厲山氏之有天下也其子曰農能殖)
(百穀夏之衰也周棄繼之故祀以爲稷若然稷祀棄實/在湯時云夏之衰者遷柱由旱欲見旱從夏起故據夏)
(而言也是以書序云湯既勝夏欲遷其社不可作夏社/注云犧牲既成粢盛既潔祭以其時而旱暵水溢則變)
(置社稷當湯伐桀之時旱致災明法以薦而猶旱至七/年故湯遷社而以周棄代之欲遷句龍以無可繼之者)
(於是故止其旱在夏之時驗也先鄭云五祀五色之帝/於王者宮中曰五祀者先鄭意此五祀即掌次云祀五)
(帝一也故云五色之帝後鄭不從者案司服云祀昊天/與五帝皆用大裘當在方澤與四郊上今退在社稷之)
(下於王者宮中失之遠矣且五帝天神當在上經陽祀/之中退在陰祀之内一何陋也云罷辜披磔牲以祭者)
(此先鄭從古書罷於義未可故後鄭不從罷從經疈爲/正其云披磔牲以祭仍從之矣云若今時磔狗祭以止)
(風者此舉漢法以況疈辜爲磔之義必磔狗止風者狗/屬西方金金制東方木之風故用狗止風也𤣥謂此五)
(祀者五官之神在四郊者生時爲五官死乃爲神配五/帝在四郊知在四郊者鄭即引月令四時四立之日迎)
(氣在四郊并季夏迎土氣是五迎氣故鄭云四時迎五/行之氣於四郊也云而祭五德之帝亦食此神焉者但)
(迎氣迎五方天帝雖不言祭人帝按月令四時皆陳五/德之帝大昊炎帝黃帝少昊顓頊等五德之帝并五人)
(神於上明知五人神爲十二月聽朔及四時迎氣而陳/故鄭此注及下青圭赤璋之下注皆云迎氣時并祭五)
(人帝五人神也云少昊氏之子曰重已下案昭二十九/年魏獻子問蔡墨曰社稷五祀誰氏之五官對曰少皥)
(氏有四叔曰重曰該曰脩曰熙實能金木及水使重爲/句芒該爲蓐收脩及熙爲𤣥㝠世不失職遂濟窮桑此)
(其三祀也顓頊氏有子曰犂爲祝融共工氏有子曰句/龍爲后土此其二祀也后土爲社稷爲田正有烈山氏)
(之子曰柱爲稷趙商問春秋昭二十九年左傳曰顓頊/氏之子犂爲祝融共工氏有子曰句龍爲后土祭法曰)
(共工氏霸九州也其子曰后土能平九州故祀以爲社/社即句龍今云五官之神及四郊其二祀合爲犂食火)
(土者何荅曰犂爲祝融句龍爲后土左氏下言后土爲/社謂暫作后土無有代者故先師之說犂兼之因火土)
(俱位南方此注云犂爲祝融后土食于火土亦惟見先/師之說也云五嶽東曰岱宗南曰衡山西曰華山北曰)
(恒山中曰嵩髙山者此五嶽所在據東都地中爲說案/大司樂云四鎭五嶽崩注云華在豫州嶽在雍州彼據)
(鎬京爲説彼必據鎬京者彼據災異若據洛邑則華與/嵩髙並在豫州其雍州不見有災異之事故注有異也)
(案爾雅江河淮濟爲四瀆爲定五嶽不定者周國在雍/州時無西嶽故權立吳嶽爲西嶽非常法爾雅不載此)
(西嶽以東都爲定故爾雅載之也若然此南嶽衡案爾/雅霍山爲南嶽者霍山即衡山也故地理志揚州霍山)
(爲南嶽者山今在廬江彼霍山與冀州霍山在嵩華者/别云不見四瀆者四瀆五嶽之匹或省文者五嶽四瀆)
(相對若天地故設經省文惟見五嶽也若然下云貍沈/祭山林川澤五嶽歆神雖與社稷同用血五嶽四瀆山)
(川之類亦當貍沈也爾雅云祭山曰庪縣者或異代法/耳若然庪縣既非周法而校人云凡將事于四海山川)
(則飾黃駒注云王巡守過大山川則有殺駒以祈沈禮/與玉人云天子以巡守宗祝以前馬注云其祈沈以馬)
(宗祝亦執勺以先之彼亦言祈沈者祈沈雖非周法引/以況義無嫌也云祭山林曰貍川澤曰沈順其性之含)
(藏者經貍沈祭山林川澤總言不析别而說故鄭分之/以其山林無水故埋之川澤有水故沈之是其順性之)
(含藏也云疈疈牲胷也者無正文蓋據當時疈磔牲體/者皆從胷臆解析之故以胷言之云謂磔禳及蜡祭者)
(案禮記月令云九門磔禳又十二月大儺時亦磔禳是/磔牲禳去惡氣之禮也云及蜡祭者案彼云蜡也者索)
(也歲十二月合聚萬物而索享之謂天子於周之十二/月建亥之月於郊而爲蜡法此所引郊特牲曰八蜡已)
(下彼據諸侯行蜡法彼云八蜡以記四方不作祀作祀/者誤云八蜡以記四方者謂八蜡之禮以記四方諸侯)
(知順成不順成若年不順成則八蜡不通以謹民財也/若四方諸侯年穀有不順四時成熟者其八蜡不得與)
(四方成熟之處通祭八蜡也云以謹民財者八蜡既不/通明民不得行黨正飲酒奢侈之事故云以謹民財謂)
(謹節民之用財之法也又曰蜡之祭也主先嗇而祭司/嗇者彼注云先嗇若神農者司嗇后稷是也云祭百種)
(以報嗇也者謂合聚萬物而索享之以報收嗇之功故/云祭百種以報嗇也云享農及郵表畷者彼注云農謂)
(田畯典田大夫郵表畷畷止也謂田畯督約百姓於井/間之處也是郵行徃來立表畷止於其下是止息之處)
(有神亦祭之云禽獸仁之至義之盡也者八蜡者案彼/祭有先嗇一也司嗇二也農三也郵表畷四也猫虎五)
(也坊六也水庸七也昆蟲八也蜡之中有猫虎是禽獸/也云仁之至者據饗先嗇司嗇及農是仁恩之至義之)
(盡者據饗猫虎坊與水庸郵表畷之等/是義之盡引之者證祭亦磔牲之事也)以肆獻祼享先
王以饋食享先王以祠春享先王以禴夏享先王以嘗
秋享先王以烝冬享先王注宗廟之祭有此六享肆獻
祼饋食在四時之上則是祫也禘也肆者進所解牲體
謂薦熟時也獻獻醴謂薦血腥也祼之言灌灌以鬱鬯
謂始獻尸求神時也郊特牲曰魂氣歸于天形魄歸子
地故祭所以求諸陰陽之義也殷人先求諸陽周人先
求諸陰灌是也祭必先灌乃後薦腥薦熟於祫逆言之
者與下共文明六享俱然祫言肆獻祼禘言饋食者著
有黍稷互相備也魯禮三年喪畢而祫於大祖明年春
禘於羣廟自爾以後率五年而再殷祭一祫一禘音義
(肆他歷反解骨體祼古亂反禴餘若反/烝之承反祫户夾反率音律又音類)疏(釋曰此一經/陳享宗廟之)
(六禮也此經若細而言之即有六禮總而言之則亦有/三等之差肆獻祼是祫之大祭以饋食是禘之次祭以)
(春享以下是時祭之小祭若以總用衮冕大牢言之此/亦皆爲大祭也故酒正注云大祭者王服大裘衮冕所)
(祭是也此六者皆言享者對天言祀地言祭故宗廟言/享享獻也謂獻饌具於鬼神也注釋曰云宗廟之祭有)
(此六享者此則吉禮十二之中處其六也云肆獻祼饋/食在四時之上則是祫也禘也者但周法有三年一祫)
(則文二年大事于大廟公羊傳云大事者何大祫也大/祫者何合祭也毁廟之主陳于大祖未毁廟之主皆升)
(合食于大祖列昭穆序父子是祫之義也若殷則祫於/三時周則秋祫而已又有五年一禘禘則各於其廟爾)
(雅云禘大祭者禘是總名祭法祭天圜丘亦曰禘大傳/云王者禘其祖之所自出謂夏正郊天亦曰禘夏殷四)
(時之祭夏祭亦曰禘但於周宗廟之祭則有五年禘禘/雖小於祫大於四時亦是大祭之名也云肆者進所解)
(牲體謂薦熟時也者薦熟當朝踐後爓祭時故禮運云/腥其爼孰其殽鄭云孰其殽謂體解而爓之是其饋獻)
(獻以盎齊之節故云薦熟時但體解之時必肆解以爲/二十一體故云肆也云獻獻醴謂薦血腥也者此是朝)
(踐節當二灌後王出迎牲祝延尸出户坐於堂上南面/迎牲入豚解而腥之薦於神坐以玉爵酌醴齊以獻尸)
(后亦以玉爵酌醴齊以獻尸故云謂薦腥也云祼之言/灌者經云祼者是古之祼字取神示之義故從示鄭轉)
(從灌者以鬱鬯灌地降神取澆灌之義故從水言灌以/鬱鬯謂始獻尸求神時也者凡宗廟之祭迎尸入户坐)
(於主北先灌謂王以圭瓚酌鬱鬯以獻尸尸得之瀝地/祭訖啐之奠之不飲尸爲神象灌地所以求神故云始)
(獻尸求神時也言始獻對後朝踐饋獻酳尸等爲終故/此稱始也郊特牲曰魂氣歸于天形魄歸于地故祭所)
(以求諸陰陽之義也者人之獻吸出入之氣爲魂耳目/聰明爲魄人死魂氣歸于天爲陽形魄歸於地爲陰祭)
(時作樂爲陽是求諸陽灌地爲陰是求諸陰故云求諸/陰陽之義也云殷人先求諸陽周人先求諸陰者此二)
(代自相對殷人先求諸陽謂未灌先合樂周人先求諸/陰謂未合樂先灌故云求諸陰灌是也引之者欲見周)
(人祭先灌之意云祭必先灌乃後薦腥薦孰於祫逆言/之者與下共文明六享俱然者如向所說其先灌訖王)
(始迎牲次腥其爼腥其爼訖乃爓爓祭訖始迎尸入室/乃有黍稷是其順也今此經先言肆肆是饋獻節次言)
(獻是朝踐節後言灌灌是最在先之事是於祫逆言之/也言與下共文明六享俱然者既從下向上爲文即於)
(下五享與上祫祭皆有灌獻肆三事矣故云六享俱然/云祫言肆獻灌禘言饋食者著有黍稷互相備也者祫)
(言肆獻灌明禘亦有之禘言饋食食是黍稷則祫亦有/黍稷也著明也明有黍稷互相備矣云魯禮三年喪畢)
(而祫於大祖者此以周衰禮廢無文可明春秋左氏傳/云周禮盡在魯即以春秋爲魯禮今言魯禮者指春秋)
(而言也春秋三年喪畢而祫於大祖謂若文公二年秋/八月大事于大廟躋僖公僖三十三年薨至文二年秋)
(八月於禮雖少四月猶是三年喪畢而爲祫祭也是魯/禮三年喪畢而祫於大祖大祖周公廟謂於周公廟中)
(而爲祫祭也云明年春禘於羣廟者此明年春禘雖無/正文約僖公宣公得知矣案僖公八年及宣公八年皆)
(有禘文則知僖公宣公三年春有禘可知何者以文公/二年祫則知僖公宣公二年亦有祫僖公宣公二年既)
(爲祫則明年是三年春禘四年五年六年秋祫是三年/祫更加七年八年添前爲五年禘故僖公宣公八年皆)
(有禘是明年春禘明矣故云明年春禘於羣廟也云自/爾以後五年而再殷祭者公羊傳文殷大也除明年春)
(從四年已後四年五年六年七年八年八年之中四年/五年六年爲三年祫七年八年添前爲五年禘是五年)
(再殷祭也云一祫一禘者是禮讖文謂五年之中爲一/禘一祫也鄭言此者欲見肆獻祼及饋食二者爲祫禘)
(從三年喪畢後爲始之意也從禋祀已下至此吉禮十/二皆歆神始何者案大司樂分樂而序之云乃奏黃鍾)
(歌大呂舞雲門以祀天神已下下復云圜鍾爲宮若樂/六變天神皆降若樂八變地示皆出若樂九變人鬼可)
(得而禮鄭云天神則主北辰地示則主崑崙人鬼則主/后稷先奏是樂以致其神禮之以玉而祼焉彼先奏是)
(樂以致其神則天神地祗人鬼皆以樂爲下神始也彼/鄭云禮之以玉據天地而祼焉據宗廟則此上下天神)
(言禋地示言血宗廟六享言祼是其天地宗廟皆樂爲/下神始禋血與祼爲歆神始也又案禮器與郊特牲皆)
(言郊血大享腥三獻爓一獻孰者皆是薦饌始也以其/郊是祭天而言用血大享是祫祭先王而言用腥三獻)
(是社稷而言用爓一獻是祭羣小祀而言用孰以此是/其先彼是其後後爲薦饌可知故郊言血大享言腥三)
(獻言爓一/獻言孰也)以凶禮哀邦國之憂注哀謂救患分烖凶禮
之别有五疏(釋曰此凶禮之目也邦國者亦如吉禮舉/外以包内之義凡言哀者皆謂被凶烖從)
(後以物哀之也注釋曰云哀謂救患分烖者此據左氏/僖元年夏六月邢遷于夷儀諸侯城之救患也凡侯伯)
(救患分烖討罪禮也引之者證哀者從後徃哀之義言/救患分烖討罪者救患即邢有不安之患諸侯城之是)
(救患也分烖謂若宋烖諸侯會于澶淵謀歸宋財是分/烖也討罪謂諸侯無故相伐是罪人也霸者會諸侯共)
(討之是討罪也三者皆/是相哀之法故并引之)以喪禮哀死亡注哀謂親者服
焉疏者含襚音義(含户暗反本亦/作唅襚音遂)疏(注釋曰諸侯云亡/者多是逃亡此經)
(鄭不解亡則亡與喪爲一以其逃亡無可哀故也云哀/謂親者服焉者據上文云哀邦國之憂則此亦據諸侯)
(邦國之内而言但天子諸侯絶傍期傍期已下無服若/始封之君不臣諸父昆弟亦有服今鄭云親者服焉疏)
(者含襚者鄭廣解哀義不專據天子諸侯之身也案士/喪禮親者不將命注云大功已上有同財之義無歸含)
(法鄭云親者服焉據大功親以上直有服無含法若小/功以下有含并有服也若然此據大夫已下而說天子)
(諸侯雖無服其含襚則有之故春秋王使榮叔歸含且/賵士喪禮君使人襚明天子諸侯於臣子皆有含襚也)
以荒禮哀凶札注荒人物有害也曲禮曰歲凶年穀不
登君膳不祭肺馬不食穀馳道不除祭事不縣大夫不
食粱士飲酒不樂札讀爲截截謂疫厲音義(札如字又/音截縣音)
(懸/)疏(注釋曰云荒人物有害者經云荒以爲目下云凶/札則荒中有凶是物有害荒中兼有札是人有害)
(案司服云大札大荒則素服注云札疫病荒飢饉者彼/不以荒爲目以荒替凶字故彼注荒爲飢饉不爲物有)
(害也曲禮曰以下案彼注不祭肺則不殺也馳道不除/爲妨民取蔬食也皆爲貶損若然君言不祭肺馬不食)
(穀祭事不縣則大夫士亦然大夫言不食粱粱加穀士/飲酒不樂則人君日食黍稷稻粱亦貶於飲酒亦不樂)
(君臣互見爲義也云札讀爲截截謂疫厲者鄭讀從截/絶之義故也春秋有天昏札瘥是厲鬼爲疫病之事故)
(云謂疫/厲也)以弔禮哀禍烖注禍烖謂遭水火宋大水魯莊
公使人弔焉曰天作淫雨害於粢盛如何不弔廐焚孔
子拜鄉人爲火來者拜之士一大夫再亦相弔之道音
義(爲火于僞反/下荀偃爲同)疏(注釋曰禍烖謂遭水火鄭知義然者/以上下文驗之此禍烖當水火二事)
(爲證也案莊十一年秋宋大水魯使人弔之傳例雨三/日已上爲淫廐焚孔子拜鄉人爲火來者事見禮記雜)
(記云亦相弔之道者謂/亦如魯莊公弔宋事也)以禬禮哀圍敗注同盟者會合
財貨以更其所喪春秋襄三十年冬會于澶淵宋烖故
是其類音義(禬劉户外反徐古外反更音/庚下同喪息浪反澶善然反)疏(注釋曰此/經本不定)
(若馬融以爲國敗正本多爲圍敗謂其國見圍入而國/被禍敗喪失財物則同盟之國會合財貨歸之以更其)
(所喪也必知禬是會合財貨非會諸侯之兵救之者若/會合兵當在軍禮之中故知此禬是會合財貨以濟之)
(也故大行人云致禬以補諸侯之烖小行人亦云若國/師役則命犒禬之是其有財貨相補之驗故引左氏澶)
(淵之會爲證也案左氏傳爲宋烖諸侯之大夫謀歸宋/財是以冬十月叔孫豹會晉趙武齊公孫蠆宋向戍衞)
(北宮佗鄭罕虎及小邾之大夫會于澶淵既而無歸于/宋故不書其人君子曰信其不可不慎澶淵之會卿不)
(書不信也又云書曰某人某人尤之也若然既無/歸宋財引者此取本謀歸宋財一邊義無嫌也)以恤
禮哀寇亂注恤憂也鄰國相憂兵作於外爲寇作於勺
爲亂疏(注釋曰云鄰國相憂者亦上云哀邦國之憂據/諸侯爲說故鄭以鄰國解之云兵作於外爲宼)
(作於内爲亂者案文公六年魯惠伯云兵作於内爲亂/於外爲宼又成公十七年長魚矯曰臣聞亂在外爲姦)
(在内爲軌御姦以徳御軌以刑據此文既言寇亂當據/惠伯之言爲義也而云哀之者既不損財物當遣使徃)
(諮問安/不而已)以賔禮親邦國注親謂使之相親附賔禮之别
有八疏(注釋曰經既云親邦國故鄭還以使諸侯相親/附解之即下云相朝聘之義是也賔禮之别有)
(八者即下文八者皆/以曰間之者是也)春見曰朝夏見曰宗秋見曰覲冬
見曰遇時見曰會殷見曰同注此六禮者以諸侯見王
爲文六服之内四方以時分來或朝春或宗夏或覲秋
或遇冬名殊禮異更遞而徧朝猶朝也欲其來之早宗
尊也欲其尊王覲之言勤也欲其勤王之事遇偶也欲
其若不期而偶至時見者言無常期諸侯有不順服者
王將有征討之事則既朝覲王爲壇於國外合諸侯而
命事焉春秋傳曰有事而會不協而盟是也殷猶衆也
十二歲王如不巡守則六服盡朝朝禮既畢王亦爲壇
合諸侯以命政焉所命之政如王巡守殷見四方四時
分來終嵗則徧音義(朝直遙反注下不出者皆同遞/音弟徧音遍下同猶朝張遙反)疏
(注釋曰云此六禮者以諸侯見王爲文者案此經文皆/云見是下於上稱見故云諸侯見王爲文也秋官大行)
(人云春朝諸侯之等皆云朝覲諸侯是王下見諸侯爲/文故彼注云以王見諸侯爲文王者相對爲文不同以)
(彼是天子見諸侯之義故圖天下之事比邦國之功皆/據天子爲主故以天子見諸侯爲文此則諸侯依四時)
(朝天子故以諸侯見天子爲文云六服之内四方以時/分來或朝春或宗夏或覲秋或遇冬者謂要服以内侯)
(甸男采衞要之等依四時分來春東方六服當朝之歲/盡來朝夏南方六服當宗之歲盡來宗秋西方六服當)
(覲之歲盡來覲冬北方六服當遇之歲盡來遇是其或/朝春或宗夏或覲秋或遇冬之事也云朝之言朝也欲)
(其來之早宗尊也欲其尊王覲之言勤也欲其勤王之/事遇偶也欲其若不期而俱至者此鄭解其名也四方)
(諸侯來朝覲天子豈有别意乎明各舉一邊互見爲義/耳云時見者言無常期者謂非時常月直是事至之時)
(故云時者言其無常期也言諸侯有不順服此解時之/義也云王將有征伐之事者諸侯既不順服明知有征)
(討之事也云則既朝覲王爲壇於國外合諸侯而命事/焉者此司儀及覲禮所云爲壇合諸侯是也云命事者)
(謂命以征討之事即大行人云時會以發四方之禁禁/是九伐之法也云春秋傳曰有事而會不協而盟者此)
(昭三年鄭子大叔曰文襄之霸也其務不煩諸侯令諸/侯三歲而聘五歲而朝有事而會不協而盟引之者證)
(時會之義但是霸者會盟諸侯非王者法引之者取一/邊證爲壇會盟之事同若然當時諸侯有不順王命者)
(不來其順服者皆來朝覲天子一則顯其順服二則欲/助天子征討故來也云既朝覲者若不當朝之歲則不)
(須行朝覲於國中直壇朝而已其當朝之歲者則於國/中春夏行朝宗於王朝受享於廟秋冬則一受之於廟)
(也故鄭云既朝覲王爲壇於國外也云殷猶衆也十二/歳王如不巡守則六服盡朝朝禮既畢王亦爲壇合諸)
(侯以命政焉鄭知十二嵗者案大行人云十二歳王乃/巡守殷國若王無故則巡守王制及尚書所云者是也)
(若王有故則此云殷見曰同及大行人云殷國是也云/殷同者六服衆皆同來言殷國者衆來見於王國其事)
(一也鄭知爲壇於國外者覲禮云諸侯覲於天子爲宮/方三百歩四門壇十有二尋深四尺加方明于其上鄭)
(注云四時朝覲受之於廟此謂時會殷同也明知諸侯/殷見亦爲壇於國外若巡守至方嶽然云所命之政如)
(王巡守者巡守命政則王制所云命典禮考禮命市納/價之類又尚書所云歲二月東巡守已下修五禮五玉)
(及協時月正日之等皆是也云殷見四方四時分來終/歲則徧者若四時服數來朝則當朝之嵗大行人所云)
(侯服年年朝甸服二年朝男服三年朝采服四年朝衞/服五年朝要服六年朝各隨其年而朝若殷見曰同春)
(則東方六服盡來夏則南方六服盡來秋則西方六服/盡來冬則北方六服盡來故云四方四時分來終歲則)
(徧/矣)時聘曰問殷覜曰視注時聘者亦無常期天子有事
乃聘之焉境外之臣既非朝歲不敢瀆爲小禮殷覜謂
一服朝之歲以朝者少諸侯乃使卿以大禮衆聘焉一
服朝在元年七年十一年音義(覜他弔反一音/他堯反竟音境)疏(注釋/曰此)
(二經者是諸侯遣臣聘問天子之事鄭知時聘是無常/期者以其與上文時見同言時則知此時聘亦無常期)
(也云天子有事乃聘之焉者上時是當方諸侯不順服/其順服者當方盡朝無遣臣來之法其餘三方諸侯不)
(來諸侯聞天子有征伐之事則遣大夫來問天子故云/天子有事乃聘之焉云境外之臣既非朝歲不敢瀆爲)
(小禮者瀆數也天子無事不敢數遣大夫聘問天子以/是故有事乃遣大夫問也必知時聘遣大夫不使卿者)
(以其經稱問案聘禮小聘曰問使大夫此經云曰問明/使大夫也云殷覜謂一服朝之歲以朝者少者以其周)
(法依大行人諸侯服數來朝則有一服朝之歲諸侯既/不自朝明使卿來聘天子故稱殷殷衆也若殷見然云)
(朝者少卿來則衆也云諸侯乃使卿以大禮衆聘焉者/鄭知使卿以大禮者見聘禮大聘使卿此既諸侯使臣)
(代已來明不得使大夫故知使卿以大禮衆聘焉使卿/爲大禮對使大夫爲小禮也云一服朝在元年七年十)
(一年者鄭約大行人要服之内諸侯服數來朝一服朝/當此三年以其侯服年年朝甸服二年朝四年朝六年)
(朝八年朝十年朝十二年朝從天子巡守是甸服於元/年七年十一年無朝法是使卿殷覜也男服三年朝六)
(年朝九年朝十二年從天子巡守於元年七年十一年/亦無朝法是亦使卿以大禮聘天子也采服四年朝八)
(年朝十二年從天子巡守則元年七年十一年亦無朝/天子之法是亦使卿以大禮聘天子也衞服五年朝十)
(年朝則元年七年十一年亦無朝天子法是亦使卿以/大禮聘天子也要服六年朝十二年從天子巡守則元)
(年七年十一年亦無朝法是亦使卿以大禮/聘也故知一服朝在元年七年十一年也)以軍禮同
邦國注同謂威其不協僭差者軍禮之别有五音義(僭/子)
(念反沈創林反差/初佳反沈初宜反)疏(注釋曰既云同邦國則使諸侯邦/國和同故鄭云同謂威其不協僭)
(差者使之和協不僭差僭差謂若禮記郊特牲云/宮縣白牡朱干設錫之類皆是諸侯之僭禮也)大師
之禮用衆也注用其義勇疏(注釋曰云大師者謂天子/六軍諸侯大國三軍次國)
(二軍小國一軍出征之法用衆鄭云用其義勇者論語/云見義不爲無勇也見義謂見君有危難當致身授命)
(以救君是見義而爲故勇義兼/言若朋友推刃是不義而勇)大均之禮恤衆也注均
其地政地守地職之賦所以憂民疏(注釋曰此大均亦/據邦國徧天下皆)
(均之故云大均不患貧而患不均不均則民患故大均/之禮所以憂恤其衆也鄭約地官均人云掌均地政均)
(地守均地職彼注云政讀爲征地征謂地守地職之稅/也地守衡虞之屬地職農圃之屬若然地征者與下地)
(守地職爲目也此云之賦即彼注之稅一也此大均必/在軍禮者謂諸侯賦稅不均者皆是諸侯僭濫無道致)
(有不均之事當合衆/以均之故在軍禮也)大田之禮簡衆也注古者因田習
兵閱其車徒之數音義(閱音/悅)疏(注釋曰此謂天子諸侯/親自四時田獵簡閱也)
(謂閱其車徒之數也云古者因田習兵者案書傳云戰/者男子之事因蒐狩以閱之閱之者串之大司馬田法)
(引論語不敎民戰是謂棄之以證因田獵爲習兵之事/云閱其車徒者田獵之時有車徒旗鼓甲兵之事故云)
(閱其車/徒也)大役之禮任衆也注築宮邑所以事民力强弱
疏(注釋曰鄭知有築宮邑者詩云築室百堵西南其户/是築宮也詩又云築城伊淢是築邑也其靈臺隄防)
(之等皆役民力鄭略之也云事民力强弱者/論語云爲力不同科是事民力之强弱也)大封之禮
合衆也注正封疆溝塗之固所以合聚其民音義(疆居/良反)
疏(注釋曰知大封爲正封疆者謂若諸侯相侵境界民/則隨地遷移者則民庶不得合聚今以兵徃正之則)
(其民合聚故云大封之禮合衆也鄭兼言溝塗者古境/界皆有溝塗而樹之以爲阻固則封人云爲畿封而樹)
(之者/是也)以嘉禮親萬民注嘉善也所以因人心所善者而
爲之制嘉禮之别有六疏(釋曰餘四禮皆云邦國獨此/云萬民者餘四禮萬民所行)
(者少故舉邦國而言此嘉禮六者萬民所行者多故舉/萬民其實上下通也注釋曰云所以因人心所善者而)
(爲之制者案禮運云飲食男女人之大欲存焉此嘉禮/有飲食男女之等皆是人心所善者故設禮節以裁制)
(之即下經所/云者皆是也)以飲食之禮親宗族兄弟注親者使之相
親人君有食宗族飲酒之禮所以親之也文王世子曰
族食世降一等大傳曰繋之以姓而弗别綴之以食而
弗殊百世而昏姻不通者周道然也音義(别彼/列反)疏(釋曰/此經)
(云飲食亦尊卑通有下文别有饗燕則經云飲者非饗/燕是私飲酒法其食可以通燕食俱有以其下不别云)
(食故也注釋曰言使之相親者止謂與族人行飲食即/是相親也云人君有食宗族飲酒之禮所以親之也者)
(謂人君與族人行食禮并飲酒之禮故並言之文王世/子曰族食世降一等者鄭彼注云親者稠疏者稀假令)
(親兄弟歲四度從父昆弟歲三度從祖昆弟歲二度族/昆弟歲一度是其一世降一等云大傳曰繫之以姓而)
(弗别者子孫雖有氏族不同皆繫之以正姓若魯姓姬/子孫氏曰仲孫叔孫季孫之屬氏族雖異同是姓姬故)
(云繫之以姓而不别也云綴之以食而弗殊者謂繼别/爲大宗者與族人行食禮相連綴序以昭穆而不可殊)
(異也云百世而昏姻不通者以繫之以正姓雖氏族異/昏姻不得通行也云周道然也者對殷道則不然以其)
(殷道氏族異則得昏姻也引之者證此經以飲食相親/之事注引文王世子據人君法引大傳據大夫士法則)
(萬民亦有此/飲食之禮也)以昏冠之禮親成男女注親其恩成其性
音義(冠古/亂反)疏(釋曰此一節陳昏姻冠笄之事上句直言/昏冠專據男而言亦有姻笄故下句兼言)
(男女也若然則昏姻之禮所以親男女使男女相親三/十之男二十之女配爲夫妻是也冠笄之禮所以成男)
(女男二十而冠女子許嫁十五而笄不許亦二十而笄/皆責之以成人之禮也注釋曰案昏義壻親迎御輪三)
(周是壻親之親之也者使之親已是親其恩也云成其/性者冠義云禮始於冠既冠責以爲人父爲人子爲人)
(臣之禮又内則云二十/敦行孝弟是成其性也)以賔射之禮親故舊朋友注射
禮雖王亦立賔主也王之故舊朋友爲世子時共在學
者天子亦有友諸侯之義武王誓曰我友邦冢君是也
司宼職有議故之辟議賔之辟疏(釋曰言以賔射之禮/者謂若射人王以六)
(耦射三侯三獲三容五正是賔射之侯也以此賔射之/禮者謂行燕飲之禮乃與之射所以申歡樂之情故云)
(親故舊朋友也注釋曰云射禮雖王亦立賔主也者案/大射禮以大夫爲賔主案此云王以賔射之禮既行燕)
(飲之禮明知王亦立賔主也云王之故舊朋友爲世子/時共在學者若據立爲王已後亦有以臣爲朋友不得)
(云故舊今云故舊朋友明據未爲王時案文王世子周/公居攝成王與伯禽在學與學子同居又王制有王大)
(子是爲世子時共在學者也云天子亦有友諸侯之義/即所引泰誓武王誓曰我友邦冢君是天子有友諸侯)
(之義言此者欲見經云朋友亦含諸侯在其中案洛誥/周公謂成王云孺子其朋彼以成王以臣爲朋友則此)
(朋友之中可以兼之矣引司宼職有議故之辟議賔之/辟者證諸侯爲賔及王之故舊皆在議限與此經故舊)
(朋友並得爲賔/射相親之事也)以饗燕之禮親四方之賔客注賔客謂
朝聘者疏(釋曰此經饗燕並言殊食於上者食無獻酢/之法故别言於上與私飲同科此饗燕謂大)
(行人云上公三饗三燕侯伯再饗再燕子男一饗一燕/饗亨大牢以飲賔獻依命數在廟行之燕者其牲狗行)
(一獻四舉旅降脫屨升坐無算爵以醉爲度行之在寢/此謂朝賔若聘客則皆一饗其燕與時賜無數是親四)
(方之賔/客也)以脤膰之禮親兄弟之國注脤膰社稷宗廟之
肉以賜同姓之國同福祿也兄弟有共先王者魯定公
十四年天王使石尚來歸脤音義(脤上忍反/膰音煩)疏(注釋曰/兄弟之)
(國謂同姓諸侯若魯衛晉鄭之等凡受祭肉者受鬼神/之佑助故以脤膰賜之是親之同福祿也鄭總名脤膰)
(社稷宗廟之肉分而言之則脤是社稷之肉膰是宗廟/之肉是以成十三年公及諸侯朝王遂從劉康公成肅)
(公㑹晉侯伐秦成子受脤于社不敬注云脤宜社之肉/也盛以蜃器故曰脤劉子曰國之大事在祀與戎祀有)
(執膰戎有受脤注云膰祭肉又案異義左氏說脤社祭/之肉盛之以蜃宗廟之肉名曰膰以此言之則宗廟之)
(肉曰膰社稷之肉曰脤之驗也而公羊穀梁皆云生居/俎上曰脤熟居俎上曰膰非鄭義耳對文脤爲社稷肉)
(膰爲宗廟肉其實宗廟社稷器皆飾用蜃蛤故掌蜃云/祭祀共蜃器之蜃注云飾祭器是其祭器皆飾以蜃也)
(云兄弟有共先王者謂若魯與周同承文王鄭與周同/承厲王如此之輩與周同立廟是共先王也云定公十)
(四年天王使石尚來歸脤者石尚天子之上士故稱名/氏言來者自外之辭歸者不反之稱是天子祭社使來)
(歸脤引之證同姓有歸脤之事此文雖主兄弟之國至/於二王後及異姓有大功者得與兄弟之國同故僖九)
(年夏王使宰孔賜齊侯胙曰天子有事于文武使孔賜/伯舅胙注云胙膰肉周禮以脤膰之禮親兄弟之國不)
(以賜異姓敬齊侯比之賔客又僖公二十四年宋成公/如楚還入於鄭鄭伯將享之問禮於皇武子對曰宋先)
(代之後也於周爲客天子有事膰焉有喪拜焉是二王/後及異姓有大功者亦得脤膰之賜是以大行人直言)
(歸脤以交諸侯之福不辨同姓異姓/是亦容有非兄弟之國亦得脤膰也)以賀慶之禮親異
姓之國注異姓王昏姻甥舅疏(釋曰言賀慶者謂諸侯/之國有喜可賀可慶之)
(事王使大夫徃以物賀慶之可施及異姓之國所以親/之也雖主異姓其同姓有賀慶可知故舉異姓包同姓)
(也是以大行人云賀慶以贊諸侯之喜不别同姓異姓/則兼同姓可知注釋曰若據男女身則男曰昏女曰姻)
(若以親言之則女之父曰昏壻之父曰姻言甥舅者嫁/女與之則爲甥主娶女來則爲舅總是昏姻之國也)
以九儀之命正邦國之位注每命異儀貴賤之位乃正
春秋傳曰名位不同禮亦異數疏(釋曰此一經與下文/爲總目以其大宗伯)
(掌五禮禮所以辨尊卑故以九儀之命正諸侯邦國之/位使之不有僭差也注釋曰云每命異儀貴賤之位乃)
(正者下文從一命以至九命各云所受賜貴賤不同即/此經以九儀之命正邦國之位事義相成故云貴賤之)
(位乃正正則不僭濫也引春秋傳曰名/位不同禮亦異數者證每命異儀也)壹命受職注始
見命爲正吏謂列國之士於子男爲大夫王之下士亦
一命鄭司農云受職治職事音義(見如字下/士相見同)疏(注釋曰/云始見)
(命爲正吏者對府史胥徒非正吏以其府史胥徒皆官/長所自辟除未得王之命故以士得王命者爲正吏也)
(云謂列國之士者謂公侯伯爲列國下云七命賜國鄭/注孝經云列土封疆謂之諸侯亦據公侯伯七命賜國)
(則子男不得爲列國也典命公侯伯之士一命故鄭以/列國之士解之也云於子男爲大夫者典命子男大夫)
(一命是也云王之下士亦一命者無正文直以序官有/上士中士下士之名又典命大夫四命之下空文宜有)
(三命二命一命故以王之下士一命解之若然典命不/見王之士三命已下者以其四命已上有出封之理故)
(下云其出封皆加一等士無出封之理故不言以義推/之則士有三命已下也先鄭云受職治職事者設官分)
(職止爲治事故以/治職事解之也)再命受服注鄭司農云受服受祭衣
服爲上士𤣥謂此受𤣥冕之服列國之大夫再命於子
男爲卿卿大夫自𤣥冕而下如孤之服王之中士亦再
命則爵弁服疏(注釋曰先鄭云受服受祭衣服爲上士/者祭衣服雖不指斥服名以義推之先)
(鄭云爲上士則服爵弁服也言爲上士者上一命先鄭/雖不言王之中士下士同一命此言再命爲上士則王)
(之中士下士同一命可知也𤣥謂此受𤣥冕之服者以/司服云孤絺冕卿大夫同𤣥冕此云再命受服明據𤣥)
(冕也云列國之大夫再命者亦據典命公侯伯之大夫/同再命而知云於子男爲卿者亦據典命而言也云卿)
(大夫自𤣥冕而下如孤之服者此亦據司服之文案玉/藻注云諸侯之臣皆分爲三等其妻以次受此服則公)
(之有孤之國孤絺冕卿大夫同𤣥冕若無孤之國則公/侯伯子男卿絺冕大夫𤣥冕士皆爵弁若然此注云於)
(子男爲卿卿當絺冕矣鄭云卿大夫自𤣥冕而下如孤/之服者據司服之成文而言也云王之中士亦再命者)
(上文已差訖云士則爵弁服者凡言士者無問天子士/諸侯士例皆爵弁以助祭也若然司服不見爵弁者以)
(其王吉服有九自公已下轉相如其爵弁於天子諸侯/非吉所用故不言案士冠禮皆有爵弁服是士之助祭)
(服故士以爵弁爲正也案先鄭解此九儀皆先言王臣/後鄭皆諸侯爲首以王臣亦之者後鄭見上云正邦國)
(之位故以諸侯爲首後/以王臣亦之得其理也)三命受位注鄭司農云受下大
夫之位𤣥謂此列國之卿始有列位於王爲王之臣也
王之上士亦三命疏(注釋曰先鄭云受下大夫之位先/鄭意以上士二命下大夫三命上)
(大夫四命案王制云次國之下卿位當大國之上大夫/小國之下卿位當大國之下大夫則諸侯之五大夫有)
(上下案序官有中大夫下大夫則中大夫亦得名爲上/大夫矣故先鄭以下大夫三命上大夫四命即典命大)
(夫四命者是上大夫也後鄭不從者以侯伯子男名位/不同侯伯猶同七命子男猶同五命况中大夫下大夫)
(名位既同何嫌不得同命也是以典命唯見大夫四命/是兼中下大夫故不從先鄭也𤣥謂此列國之卿始有)
(列位於王爲王之臣者諸侯之卿大夫皆得聘天子今/於三命乃云始有列位於王爲王之臣者以其再命已)
(下卑雖得聘天子不得言位于王朝是以據列國之卿/而言故曲禮云列國之大夫入天子之國曰某士注引)
(春秋晉士起亦據晉國之卿三命而於天子/稱士與天子三命之士同稱士即爲王臣也)四命受器
注鄭司農云受祭器爲上大夫𤣥謂此公之孤始得有
祭器者也禮運曰大夫具官祭器不假聲樂皆具非禮
也王之下大夫亦四命疏(注釋曰先鄭云受祭器爲上/大夫上已破訖𤣥謂此公之)
(孤始得有祭器者也者曲禮云大夫有田者先爲祭服/後爲祭器則儀禮少牢用成牲皆是有地大夫則自得)
(造祭器今云公之孤四命始得有祭器者但未四命已/前有地大夫雖得造祭器祭器未具猶假之使足至四)
(命即具有言始有祭器者據始得具祭器而言引禮運/者證未四命已前祭器須假之意云王之下大夫亦四)
(命者約/典命文)五命賜則注鄭司農云則者法也出爲子男𤣥
謂則地未成國之名王之下大夫四命出封加一等五
命賜之以方百里二百里之地者方三百里以上爲成
國王莽時以二十五成爲則方五十里合今俗說子男
之地獨劉子駿等識古有此制焉音義(上時/掌反)疏(注釋曰/先鄭云)
(出爲子男者司農據典命而言𤣥謂則地未成國之名/者對下文七命賜國是成國此五命子男言則是未成)
(國但成國之義有三若以出軍言之春秋襄公傳云成/國不過半天子之軍謂據公五百里而言以其侯伯爲)
(次國二軍故也若以執圭爲成國而言可及伯即下經/七命賜國者是也若以千乘爲成國言之唯公及侯以)
(其伯三百里不得出千乘故鄭注論語云公侯之封乃/能容之是也王之下大夫四命出封加一等五命亦是)
(典命文云賜之百里二百里之地者大司徒職文云方/三百里以上爲成國者此據下文七命賜國而言也云)
(王莽時以二十五成爲則者此舉後代以況義二十五/成與夏殷五十里同亦與周時百里二百里之國同名)
(則故云則方五十里云合今俗說子男之地者時有孟/子張包周及何休等並不信周禮有五百里已下之國)
(以王制百里七十里五十里等爲周法故鄭指此等人/爲俗說也云獨劉子駿等識古有此制焉者言劉子駿)
(等則有馬融鄭司農及杜子春等皆信周禮有五百里/已下之國周公太平制禮所定法故云識古有此制也)
(引此諸文者證時有解/則爲五十里者故也)六命賜官注鄭司農云子男入
爲卿治一官也𤣥謂此王六命之卿賜官者使得自置
其臣治家邑如諸侯春秋襄十八年冬晉侯以諸侯圍
齊荀偃爲君禱河既陳齊侯之罪而曰曾臣彪將率諸
侯以討焉其官臣偃實先後之音義(彪甫休反先悉薦/反下先時同後胡)
(豆/反)疏(注釋曰先鄭云子男入爲卿治一官此後鄭不從/者案典命唯有出封加一等無入加之文則出有)
(加入無加今以子男五命入加一等爲王朝六命卿於/理不可且見此上下文所言賜受者皆是自外之事今)
(言賜官則是此六命之人使已有之今以賜官爲賜當/身治一官亦不可故後鄭皆不從也先鄭之義出加入)
(亦加若毛君之義出加入減故晉詩云豈曰無衣六兮/毛傳云天子之卿六命車旗衣服以六爲節是出加入)
(減也後鄭不從者諸侯入爲王卿大夫其尊加故以爲/榮何得入則減之乎指如鄭武公桓公並人爲王之司)
(徒詩人美之若減何美之有乎明入不減鄭君之義出/加入不減依於在國若言六兮者以晉侯入爲王卿謙)
(不敢必當七命之服故云六兮耳𤣥謂此六命之卿賜/官者使得自置其臣治家邑如諸侯者案載師有小都)
(大都大都謂三公王子母弟所食邑小都王之卿六命/所食邑如此六命已上賜之官使得自置其臣治家邑)
(如諸侯此則大宰云施則於都鄙建其長立其兩已下/是三公王子母弟得立官知畿外諸侯但少一卿不足)
(於諸侯而已言家邑雖與大夫家邑同名此則大都小/都也卿大夫稱家故言家邑以表大小都耳引春秋者)
(證諸侯以臣爲官故荀偃自於晉侯稱官畿内諸侯臣/亦稱官此經是也荀偃對河神故稱其君名諸侯於外)
(事皆稱曾臣言先後者先後/謂左右謂荀偃左右晉侯也)七命賜國注王之卿六命
出封加一等者鄭司農云出就侯伯之國疏(注釋曰此/先鄭後鄭)
(所云皆據典命而言以其王之卿六命/出封加一等即七命是侯伯之國者也)八命作牧注謂
侯伯有功徳者加命得專征伐於諸侯鄭司農云一州
之牧王之三公亦八命疏(注釋曰案曲禮云牧於外曰/侯是牧本爵稱侯矣一州二)
(百一十國選賢侯爲牧今鄭兼言伯者牧用侯伯不定/其牧若有賢侯則用侯若無賢侯則用伯可也故鄭兼)
(言伯其牧下二伯亦或用侯或用伯故詩旄丘責衞伯/鄭云衞康叔之封爵稱侯今曰伯時爲州伯是牧下二)
(伯亦用侯也云加命得專征伐於諸侯者侯伯七命今/云八命作牧明是侯伯加命也云得專征伐者案王制)
(云諸侯賜弓矢然後專征伐並據州牧而言以其弓矢/之賜州内有臣殺君子殺父不請於天子得專征伐之)
(先鄭云一州之牧牧養也即大宰一曰牧以/地得民是也云王之三公亦八命典命文)九命作伯
注上公有功徳者加命爲二伯得征五侯九伯者鄭司
農云長諸侯爲方伯疏(注釋曰典命云王之三公八命/是上公矣今云九命明有功徳)
(加一命爲二伯也二伯之文出於曲禮案曲禮云五官/之長曰伯是職方鄭引公羊傳云自陜以東周公主之)
(自陜以西召公主之是東西二伯也云得征五侯九伯/者僖公四年左氏傳云昔召康公命我先君大公曰五)
(侯九伯汝實征之以夾輔周室賈服云五等諸侯九州/之伯若然與天子何殊而爲夾輔乎故鄭以爲五侯者)
(九州有九牧牧即侯但二伯共分各得四侯半侯不可/分故二伯皆言五侯也言九伯者九州有十八伯各得)
(九伯故云九伯也此二伯其有違逆者各征半天下故/云五侯九伯汝實征之也引之者證二伯尊得征半天)
(下之事也先鄭云長諸侯爲方伯者公羊傳云上無明/天子下無賢方伯方伯可及州牧并二伯故云方伯伯)
(長也是一/方之長也)以玉作六瑞以等邦國注等猶齊等也疏(釋/曰)
(此經與下爲總目此有王之鎭圭而言邦國者以邦國/爲主也注釋曰言等猶齊等者案雜記贊大行云圭博)
(三寸厚半寸剡上左右各寸半其長短即玉人所云皆/依命數是其圭法也既命諸侯當齊等之使不違法也)
王執鎭圭注鎭安也所以安四方鎭圭者蓋以四鎭之
山爲瑑飾圭長尺有二寸音義(瑑直/轉反)疏(釋曰此鎭圭王/祭祀時所執故)
(典瑞云王搢大圭執鎭圭繅藉五采五就以朝日則餘/祭祀亦執之注釋曰云鎮安也所以安四方者以職方)
(九州州有一大山以爲其州之鎭此鎭圭亦所以鎭安/四方也云鎭圭者蓋以四鎭之山爲瑑飾者以其諸侯)
(圭皆以類爲瑑飾此字爲四鎭之字明以四鎭之山爲/瑑飾無正文故云蓋以疑之四鎭者謂揚州之會稽青)
(州之沂山幽州之醫無閭冀州之霍山是也云圭長/尺二寸者案玉人云鎭圭尺有二寸天子守之是也)公
執桓圭注公二王之後及王之上公雙植謂之桓桓宮
室之象所以安其上也桓圭蓋亦以桓爲瑑飾圭長九
寸疏(釋曰此所執謂朝時案聘禮禮記及典瑞所云是/已下皆據朝時也注釋曰云公二王之後者按孝)
(經援神契二王之後稱公大國稱侯皆千乘是二王後/稱公云及王之上公者典命上公之禮及此上之九命)
(作伯皆是王之上公也云雙植謂之桓者桓謂若屋之/桓楹按檀弓云三家視桓楹彼注四植謂之桓者彼據)
(柱之豎者而言柱若豎之則有四稜故云四植植即稜/也此於圭上而言下二稜著圭不見唯有上二稜故以)
(雙言之也云桓宮室之象所以安其上也者以其宮室/在上須得桓楹乃安若天子在上須諸侯衞守乃安故)
(云安其上也云桓圭蓋亦以桓爲瑑飾者以無正文故/亦云蓋也云圭長九寸者案玉人云桓圭九寸公守之)
(是/也)侯執信圭伯執躬圭注信當爲身聲之誤也身圭躬
圭蓋皆象以人形爲瑑飾文有麤縟耳欲其愼行以保
身圭皆長七寸音義(信音身縟音/辱行下孟反)疏(注釋曰鄭必破信/爲身者古者舒申)
(字皆爲信故此人身字亦誤爲信故鄭云聲之誤也云/身圭躬圭蓋皆象以人形爲瑑飾者以其字爲身躬故)
(鄭還以人形解之云文有麤縟耳者縟細也以其皆以/人形爲飾若不麤縟爲異則身躬何殊而别之故知文)
(有麤縟爲别也云欲其愼行以保身者此則約上下圭/爲義既以人身爲飾義當愼行保身也云圭皆七寸者)
(案玉人云信圭躬圭/七寸侯伯守之是也)子執穀璧男執蒲璧注穀所以養
人蒲爲席所以安人二玉蓋或以穀爲飾或以蒲爲瑑
飾璧皆徑五寸不執圭者未成國也疏(注釋曰穀所以/養人蒲爲席所)
(以安人二玉蓋或以穀爲飾或以蒲爲瑑飾者此亦無/正文故亦言蓋以疑之言或者非疑以其二玉用物不)
(同故云或耳云璧皆徑五寸者按玉人爛脫大行人有/五寸之文也云不執圭者未成國也者據上文五命賜)
(則是未/成國也)以禽作六摰以等諸臣注摰之言至所執以自
致音義(摰音至本/或作贄)疏(釋曰此亦與下爲總目案下文有/孤執皮帛而此云以禽者據羔已)
(下以多爲主也案莊公傳男贄大者玉帛小者禽鳥尚/書五玉亦云贄則玉亦是贄此上下文玉爲瑞禽云摯)
(者此以相對爲文故王以下言瑞天子受瑞於天諸侯/受瑞於天子諸臣無此義故以摯爲文注釋曰云摯之)
(言至執之以自致者案士相見新升爲士皆執摯乃相/見卿大夫亦然至於五等諸侯朝聘天子及相朝聘皆)
(執摯以自致乃得見/主人故以至解摯也)孤執皮帛卿執羔大夫執鴈士執
雉庶人執鶩工商執雞注皮帛者束帛而表以皮爲之
飾皮虎豹皮帛如今璧色繪也羔小羊取其羣而不失
其類鴈取其候時而行雉取其守介而死不失其節鶩
取其不飛遷雞取其守時而動曲禮曰飾羔鴈者以繢
謂衣之以布而又畫之者自雉以下執之無飾士相見
之禮卿大夫飾摯以布不言繢此諸侯之臣與天子之
臣異也然則天子之孤飾摯以虎皮公之孤飾摯以豹
皮與此孤卿大夫士之摯皆以爵不以命數凡摯無庭
實音義(鶩音木介音界或作分扶問反/繢胡對反衣於既反與音餘)疏(釋曰凡此所/執天子之臣)
(尊諸侯之臣卑雖尊卑不同命數有異爵同則摯同此/文雖以天子之臣爲主又兼諸侯之臣是以士相見卿)
(大夫士所執亦與此同但飾有異耳注釋曰云皮帛者/束帛而表以皮爲之飾者案聘禮束帛加璧又云束帛)
(乘馬故知此帛亦束束者十端每端丈八尺皆兩端合/卷總爲五匹故云束帛也言表以皮爲之飾者凡以皮)
(配物者皆手執帛以致命而皮設於地謂若小行人圭/以馬璋以皮皮馬設於庭而圭璋特達以升堂致命也)
(此言以皮爲之飾者孤相見之時以皮設於庭手執束/帛而授但皮與帛爲飾耳云皮虎豹皮者見禮記郊特)
(牲云虎豹之皮示服猛且皮中之貴者弗過虎豹故知/皮是虎豹皮也云帛如今璧色繒也者但玉有五色而)
(言璧色繒蓋漢時有璧色繒故鄭舉以言之故云如今/璧色繒其璧色繒未知色之所定也云羔小羊取其羣)
(而不失其類者凡羊與羔皆隨羣而不獨故卿亦象焉/而不失其類也云鴈取其候時而行者凡鴈以北方爲)
(居但隨陽南北木落南翔氷泮北徂其大夫亦當隨君/無背云雉取其守介而死不失其節者但雉性耿介不)
(可生服其士執之亦當如雉耿介爲君致死不失節操/也云鶩取其不飛遷者庶人府史胥徒新升之時執鶩)
(鶩即今之鴨是鶩既不飛遷執之者象庶人安土重遷/也云雞取其守時而動者但工或爲君興其巧作商或)
(爲君興販來去故執雞象其守時而動云曲禮曰飾羔/鴈者以繢謂衣之以布而又畫之者鄭意以經所執天)
(子之臣與諸侯之臣同欲見飾之有異耳云自雉以下/執之無飾者欲見天子士諸侯士同皆無布飾以其士)
(卑故不異又引士相見已下者欲以天子諸侯卿大夫/飾摯者異明天子孤諸侯孤皮亦不同此約卿大夫以)
(明孤無正文故言與以疑之也云此孤卿大夫士之摯/皆以爵不以命數者但天子孤卿六命大夫四命上士)
(三命中士再命下士一命諸侯孤四命公侯伯卿三命/大夫再命士一命子男卿再命大夫一命士不命但爵)
(稱孤皆執皮帛爵稱卿皆執羔爵大夫皆執鴈爵稱士/皆執雉庶人已下雖無命數及爵皆執鶩天子諸侯下)
(皆同故云皆以爵不以命數也云凡摯無庭實者案士/相見皆不見有庭實對享私覿私面之等有庭實故此)
(言無/也)以玉作六器以禮天地四方注禮謂始告神時薦
於神坐書曰周公植璧秉圭是也音義(坐才臥反後神/坐放此植音値)
(又時力反/一音置)疏(釋曰言作六器者此據禮神則曰器上文/人執則曰瑞此對文義爾若通而言之禮)
(神雖不得言瑞人執者亦曰器故聘禮云圭璋璧琮凡/四器者唯其所寶以聘可也尚書亦以五瑞爲五器卒)
(乃復是其人執亦曰器也注釋曰云禮謂始告神時薦/於神坐者此以玉禮神在作樂下神後故鄭注大司樂)
(云先奏是樂以致其神禮之以玉而祼焉是其以玉禮/神與宗廟祼同節若然祭天當實柴之節也云書曰周)
(公植璧秉圭是也者此金縢文彼以周公請代武王死/之說爲三壇同墠又爲壇於南方周公於前立焉告大)
(王王季文王故植璧於三王之坐手秉/桓圭引之者證植璧於神坐之側事也)以蒼璧禮天以
黄琮禮地以青圭禮東方以赤璋禮南方以白琥禮西
方以𤣥璜禮北方注此禮天以冬至謂天皇大帝在北
極者也禮地以夏至謂神在崐崘者也禮東方以立春
謂蒼精之帝而大昊句芒食焉禮南方以立夏謂赤精
之帝而炎帝祝融食焉禮西方以立秋謂白精之帝而
少昊蓐收食焉禮北方以立冬謂黒精之帝而顓頊𤣥
冥食焉禮神者必象其類璧圜象天琮八方象地圭銳
象春物初生半圭曰璋象夏物半死琥猛象秋嚴半璧
曰璜象冬閉藏地上無物唯天半見音義(琮才宗反璋/音章琥音虎)
(璜音黄混户本反本又作崑音/昆淪音倫本又作崙魯門反)疏(注釋曰云此禮天以/冬至謂天皇大帝在)
(北極者也者青圭已下有五天明此蒼璧禮天者是冬/至祭圜丘者案大司樂云以靁鼓靁鼗雲門之舞冬日)
(至於地上之圜丘奏之若樂六變則天神皆降是也云/禮地以夏至謂神在崑崙者也者崑崙與昊天相對蒼)
(璧禮昊天明黄琮禮崑崙大地可知故大司樂云以靈/鼓靈鼗夏日至於澤中之方丘奏之若樂八變則地示)
(皆出是也故鄭彼云天神則主北辰地示則主崑崙是/即與此同也云禮東方以立春謂蒼精之帝者此已下)
(皆據月令四時迎氣皆在四立之日故以立春立夏立/秋直冬言之也知皆配以人帝人神者亦據月令四時)
(十二月皆陳人帝人神彼止爲告朔於明堂及四時迎/氣配天帝而言告朔於明堂告五人帝告五人神配以)
(文王武王必知迎氣亦有五人帝五人神者以其告朔/入明堂至秋總享五帝於明堂皆以五人帝五人神配)
(天若然迎氣在四郊還是迎五天帝明知五人帝五人/神亦配祭可知以其自外至者無主不止故皆以人帝)
(人神爲配也言蒼精赤精白精黒精者皆據春秋緯運/斗樞云大微宮有五帝座星文耀鉤亦云靈威仰之等)
(而說也云禮神者必象其類者即璧圜已下是象其類/也案爾雅云肉倍好謂之璧好倍肉謂之瑗肉好若一)
(謂之環是璧圜也云琮八方象地者天圜以對地方地/有四方是八方也云圭銳象春物初生者雜記贊大行)
(云圭剡上左右各寸半是圭銳也云半圭曰璋者案典/瑞云四圭有邸以祀天兩圭有邸以祀地兩圭半四圭)
(又云圭璧以祀日月是一圭半兩圭又云璋邸射以祀/山川是璋又半一圭故云半圭曰璋公羊傳亦云寶者)
(何璋判白亦半圭曰璋云象萬物半死者夏時薺麥死/是半死云琥猛象秋嚴者謂以玉爲虎形猛屬西方是)
(象秋嚴也云半璧曰璜者逸禮記文似半圭曰璋也云/冬閉藏地上無物唯天半見者列宿爲天文草木爲地)
(文冬時草木枯落唯天上列宿仍在故云唯天半見故/用半璧曰璜也此六玉所用則上璧下琮案覲禮加方)
(明東方圭南方璋西方琥北方璜與此同唯上圭下璧/與此違者鄭彼注云上宜以蒼璧下宜以黄琮而不以)
(者則上下之神非天地之至貴者也彼上下之神是日/月故陳玉與此不同也此經神不見中央含樞紐者此)
(四時迎氣皆在四郊小宗伯云兆五帝於四郊鄭注云/黄帝亦於南郊是也易云天𤣥而地黄今地用黄琮依)
(地色而天用蒼者蒼𤣥/皆是天色故用蒼也)皆有牲幣各放其器之色注幣
以從爵若人飲酒有酬幣音義(放方/徃反)疏(釋曰言皆則上/六玉所禮者皆)
(有牲與幣也言各放其器之色則上蒼璧等六器所有/牲幣各放其器之色注釋曰知幣是從爵非禮神者若)
(是禮神當在牲上以其神幣與玉俱設若肆師云立大/祀用玉帛牲牷是帛在牲上今在下明非禮神者也云)
(若人飲酒有酬幣者獻尸從爵之幣無文故以生人飲/酒之禮況之案聘禮饗時有酬幣明此幣既非禮神之)
(幣則獻尸後酬尸時/亦有幣之從爵也)以天産作陰德以中禮防之以地
産作陽德以和樂防之注鄭司農云陰德謂男女之情
天性生而自然者過時則奔隨先時則血氣未定聖人
爲制其中令民三十而娶女二十而嫁以防其淫泆令
無失德情性隱而不露故謂之陰德陽德謂分地利以
致富富者之失不驕奢則吝嗇故以和樂防之樂所以
滌蕩邪穢道人之正性者也一說地産謂土地之性各
異若齊性舒緩楚性急悍則以和樂防其失令無失德
樂所以移風易俗者也此皆露見於外故謂之陽德陽
德陰德不失其正則民和而物各得其理故曰以諧萬
民以致百物𤣥謂天産者動物謂六牲之屬地産者植
物謂九穀之屬陰德陰氣在人者陰氣虚純之則劣故
食動物作之使動過則傷性制中禮以節之陽德陽氣
在人者陽氣盈純之則躁故食植物作之使靜過則傷
性制和樂以節之如是然後陰陽平情性和而能育其
類音義(爲制于僞反其中丁仲反又如字令力呈反下/同泆如字本亦作佚滌徒歷反邪似嗟反道音)
(導悍户幹反劉/音旱戚胡板反)疏(注釋曰天産地産與陰德陽德無正/文故先鄭後鄭各以意解之不從先)
(鄭天産是天生自然者以其天産地産相對産生也天/生謂陰陽配合而生不由人之營造當是六牲地生謂)
(由人營種即植物九穀之屬是也故天産地産皆不從/先鄭也其陰德陽徳後鄭又不從先鄭者但言德者謂)
(在身爲德今先鄭以陽德爲分地利以致富以身外解/之與陰德爲不露見自相違即知陰德爲男女之情亦)
(非故後鄭皆據人身陰陽之氣解之先鄭一說地産謂/土地之性此說地産與天産天性生而自然何異故後)
(鄭亦不從也先鄭又云故曰以諧萬民以致百物者取/下文釋此也𤣥謂天産者動物謂六牲之屬者馬牛羊)
(豕犬雞並自然陰陽配合而生故謂之天産然萬物蠢/動者皆自然配合獨言六牲者但以此經云以天産作)
(陰德據人所膳食作動身中陰德故據六牲而言也云/地産者植物謂九穀之屬者九穀並是人所種植故云)
(植物然草木皆地産今獨言九穀亦據此經云作陽德/謂食之作動人身中陽德故據九穀而言也云陰德陰)
(氣在人者陰氣虚純之則劣故食動物作之使動者以/其陰主消物是虚純虚則劣動物是陽故須食動物六)
(牲作之使動也云過則傷性制中禮以節之者過謂氣/大過大過則傷性傷性則奢泰僭濫故制中禮以防之)
(禮言中者凡人奢則僭上儉則逼下禮所以制中使不/奢不逼故以禮爲中也云陽德陽氣在人者陽氣盈純)
(之則躁故食植物作之使静者案禮記玉藻云顚實陽/休是陽主盈滿故云陽氣盈純之則躁者陽氣主動不)
(兼陰氣純之則躁故食植物作之使靜知植物爲陰者/見聘禮致饔餼醯在碑東醢在碑西醯是穀之所爲是)
(穀物爲陽之義也而此云植物陰者此以動植相對故/動爲陽植爲陰彼以醯醢相對故醯爲陽醢爲陰也云)
(過則傷性者謂大靜為傷性樂爲陽故制和樂以節之/陽氣盈案樂記云樂盈而反以反爲文故樂能損盈陰)
(氣虚樂記云禮減而進以進爲文故禮能濟虚云如是/然後陰陽平情性和者謂陰氣虚濟之使盈陽氣盈損)
(之使虚故云陰陽平情性和也云而能育/其類者即下文合天地之化已下是也)以禮樂合天
地之化百物之産以事鬼神以諧萬民以致百物注禮
濟虚樂損盈並行則四者乃得其和能生非類曰化生
其種曰產音義(種章/勇反)疏(釋曰上文云中禮和樂是禮樂/敎世法故此經以禮樂並行以)
(敎使之得所萬物感化則能合天地之化謂能生非類/也又能生其種故云百物之產又以禮樂事鬼神則尚)
(書云祖考來格之等是也云以諧萬民者則尚書云庶/尹允諧是也云以致百物者則尚書云百獸率舞之等)
(是也注釋曰禮濟虚樂損盈此樂記所云禮減而進以/進爲文者是禮濟虚進謂濟益是禮當濟益其虚使之)
(實滿又云樂盈而反以反爲文者是樂損盈反謂自抑/止是樂當自抑止使盈而不放溢也云並行則四者乃)
(得其和者言並行謂禮樂並行以敎世使天地之間不/盈不虚折中得所則四者乃得其和也言四者謂天地)
(之化百物之產共爲一以事鬼神爲二以諧萬民爲三/以致百物爲四也知化產共爲一者以其化與產氣類)
(相似故爲一也云能生非類曰化者凡言變化者變化/相將先變後化故中庸云動則變變則化鄭曰動動人)
(心也變改惡爲善也變之久則化而性善也又如鳩化/爲鷹之等皆謂身在而心化若田䑕化爲鴽雀雉化爲)
(蛤蜃之等皆據身亦化故云能生非類曰化也易云乾/道變化亦是先變後化變化相將之義也云生其種曰)
(產者卵生胎生及萬物草/木但如本者皆曰產也)凡祀大神享大鬼祭大示帥
執事而卜日宿眡滌濯涖玉鬯省牲鑊奉玉齍詔大號
治其大禮詔相王之大禮注執事諸有事於祭者宿申
戒也滌濯溉祭器也玉禮神之玉也始涖之祭又奉之
鑊烹牲器也大號六號之大者以詔大祝以爲祝辭治
猶簡習也豫簡習大禮至祭當以詔相王羣臣禮爲小
禮故書涖作立鄭司農讀爲涖涖視也音義(省本又作/眚同息井)
(反後省牲鑊皆同鑊户郭反齍音咨下同相息亮反注/下同後詔相皆放此溉古愛反本或作摡亨普庚反)
疏(釋曰此亦法三才故享大鬼在其中帥執事而卜日/者謂祭三者鬼神之時祭前十日大宗伯先帥執事)
(有事於祭者共卜取吉日乃齊云宿眡滌濯者謂祭前/一宿視所滌濯祭器看潔淨與否云涖玉鬯者天地有)
(禮神之玉無鬱鬯宗廟無禮神之玉而有鬱鬯但宗廟/雖無禮神玉仍有圭瓚璋瓚亦是玉故曲禮云玉曰嘉)
(玉郊特牲云用玉氣是也云省牲鑊者當省視烹牲之/鑊云奉玉齍者此玉還是上文所涖者齍謂黍稷天地)
(當盛以瓦簠但齍與上鬯互見爲義皆始時臨之祭又/奉之詔大號者謂大宗伯告大祝出祝辭也云治其大)
(禮者謂天地人之鬼神祭禮王親行之爲大禮對下小/宗伯治小禮爲小也詔相王之大禮者謂未至之時詔)
(告之及其行事則又相之注釋曰案大宰云祀五帝前/期十日帥執事而卜日注云執事宗伯大卜之屬此注)
(云執事諸有事於祭者二注不同者以其大宰不掌祭/事卜日而已故云執事大宗伯大卜之等此大宗伯主)
(祭祀之事故總諸有事於祭者也云滌濯溉祭器也者/此滌濯止是蕩滌以少牢有摡祭器故據而言之摡即)
(拭也云玉禮神之玉也者即蒼璧黄琮青圭赤璋之等/及四圭兩圭之類皆是禮神置於神坐也案九嬪職云)
(贊玉齍注云玉齍玉敦盛黍稷與此注玉爲禮神之玉/齍即非玉敦所盛注不同者彼九嬪所贊贊后設之據)
(宗廟宗廟無禮神玉則玉齍不得别解故爲玉敦此據/天地爲主有禮神玉故與齍别釋也大宰云祀五帝贊)
(玉幣爵之事注云三者執以從王至而授之彼所執據/五帝此所奉據昊天與崑崙故不同云始涖之祭又奉)
(之者鄭據上云涖涖臨視也直視看而已下云奉據手/執授王故云祭又奉之云鑊亨牲器也者案特牲少牢)
(鑊即爨在廟門之外東壁也云大號六號之大者謂若/大祝云辨六號一曰神號二曰示號三曰鬼號四曰牲)
(號五曰齍號六曰幣號之等是六號之大者也云以詔/大祝以爲祝辭者經云詔大號大祝是事神之人又辨)
(六號故知所詔是詔大祝爲祝辭祝辭則祝版之辭/是也云羣臣禮爲小禮者則小宗伯小祝行者是也)若
王不與祭祀則攝位注王有故代行其祭事音義(與音/預下)
(同/)疏(注釋曰攝訓爲代有故者謂王有疾及哀慘皆是/也量人云凡宰祭與鬱人受嘏歷而皆飲之注云)
(言宰祭者冢宰佐王祭亦容攝祭此宗伯又攝者冢/宰貳王治事宗伯主祭事容二官俱攝故兩言之)凡
大祭祀王后不與則攝而薦豆籩徹注薦徹豆籩王后
之事疏(釋曰天地及社稷外神等后夫人不與此言凡/大祭祀王后不與謂后應與而不與又云大祭)
(祀明非羣小祀則大祀者唯宗廟而已則攝而薦豆籩/徹者鄭云薦徹豆籩王后之事是王后有故宗伯攝爲)
(之凡祭祀皆先薦後/徹故退徹文在下也)大賔客則攝而載果注載爲也果
讀爲祼代王祼賔客以鬯君無酌臣之禮言爲者攝酌
獻耳拜送則王也鄭司農云王不親爲主音義(果音祼/古亂反)
(出注小宗/伯職放此)疏(釋曰此大賔客對文則賔客異散文則通/故大司徒云大賔客令野脩道委積是賔)
(客爲諸侯通也大行人云大賔爲五等諸侯大客即謂/其臣是賔客異也案大行人云上公之禮再祼而酢此)
(再祼者有后祼則亦攝爲之内宰贊之侯伯一祼而酢/子男一祼不酢此皆無后祼王不親酌則皆使大宰宗)
(伯攝而爲之注釋曰知代王祼賔客以鬯者見鬱人宗/廟及賔客皆以鬱實彝而陳之即大行人所云祼與此)
(祼皆用鬱鬯也云君無酌臣之禮者見燕禮大射諸侯/禮皆使大夫爲賔宰夫爲主人是諸侯君不酌臣此大)
(賔客遣大宗伯代祼是天子君亦不酌臣也云言爲者/攝酌獻耳拜送則王者以其言代而爲祼即是直祼不)
(拜案鄉飲酒燕禮大射賔主獻酢皆拜送其送是王自/爲之以其恭敬之事不可使人故也引司農在下者不)
(親爲主即君不酌臣/義合故引之在下也)朝覲會同則爲上相大喪亦如之
王哭諸侯亦如之注相詔王禮也出接賔曰擯入詔禮
曰相相者五人卿爲上擯大喪王后及世子也哭諸侯
者謂薨於國爲位而哭之檀弓曰天子之哭諸侯也爵
弁絰䊷衣音義(曰擯必刃反本或/作賔同䌶側其反)疏(釋曰朝覲會同即/兼四時朝覲云則)
(爲上相者此則大行人云上公之禮擯者五人侯伯四/人子男三人是也云大喪亦如之者此后及世子喪王)
(爲主哭及拜賔則宗伯亦爲上相也云哭諸侯亦如之/者謂諸侯薨於本國赴告天子天子爲位哭之大宗伯)
(亦爲上相與王爲擯耳注釋曰爲相詔王禮也者經三/事爲相皆是詔告王禮也云出接賔曰擯者據大行人)
(云擯者五人四人三人而言也云入詔禮曰相者此據/司儀云毎門止一相及廟唯上相入是入廟詔禮曰相)
(此對文義爾通而言之出入皆稱擯也云相者五人卿/爲上擯者依大行人擯上公而言此大宗伯爲上擯若)
(大朝覲則肆師爲承擯四時來朝小行人爲承擯案覲/禮嗇夫爲末擯若待子男則三人足矣若侯伯四人者)
(加一士上公五人者加二士今鄭云相者五人卿爲上/擯據此大宗伯是卿故指此上擯而言也云大喪王及)
(后世子也者以其與王爲上相則王在矣而云大喪則/是王后及世子矣亦得見大喪所相或嗣王則大喪中)
(兼王喪也云哭諸侯者謂薨於國爲位而哭之者若來/朝薨於王國則王爲之緦麻不應直哭之而已故引擅)
(弓云天子之哭諸侯也爵弁絰䌶衣案彼注云麻不加/於采絰衍字以其遙哭諸侯著爵弁䌶衣而已不合加)
(麻絰於䌶衣/爵弁之上也)王命諸侯則儐注儐進之也王將出命假
祖廟立依前南鄉儐者進當命者延之命使登内史由
王右以筴命之降再拜稽首登受筴以出此其略也諸
侯爵祿其臣則於祭焉音義(假音格至也依於豈反/鄉許亮反筴初革反)疏
(注釋曰云儐進之也者以命諸侯故知儐謂進使前以/受䇿也云王將出命假祖廟者若諸侯命臣則因祭宗)
(廟命之則祭統十倫之義五曰見爵賞之施焉故祭之/日一獻君降立于阼階之南南鄉所命者再拜受書以)
(歸又云古者於禘也發爵賜服順陽義是諸侯命臣必/於祭時若天子命臣不要在祭時欲命臣當特爲祭以)
(命之故洛誥成王命周公後云烝祭歲文王騂牛一武/王騂牛一王命作䇿逸祝䇿惟告周公其後注云告周)
(公宜立後謂封伯禽是非時而特假祖廟故文武各特/牛也云立依前南鄉者此案司几筵云大朝覲大饗射)
(凡封國命諸侯王位設黼依依前南鄉是立依前南鄉/之事也云儐者進當命者延之命使登内史由王右以)
(䇿命之降再拜稽首登受䇿以出者史由王右以䇿命/之者此案覲禮天子使公與史就館賜侯氏命服時史)
(由公右執䇿命之又案祭統云祭之日一獻君降立於/阼階之南南鄉所命北面史由君右執䇿命之再拜稽)
(首受書以歸天子無降立之事其餘則同命諸侯時史/當王右以䇿命之云降再拜稽首登受䇿以出約僖二)
(十八年王命晉侯之事案彼傳云王命内史叔興父䇿/命晉侯爲侯伯當時晉侯降再拜稽首登受䇿以出據)
(彼文也云此其略也者但命諸侯其時威儀更有委曲/今所言不盡故云略也云諸侯爵祿其臣則於祭焉者)
(祭統所云/者是也)國有大故則旅上帝及四望注故謂凶烖旅
陳也陳其祭事以祈焉禮不如祀之備也上帝五帝也
鄭司農云四望日月星海𤣥謂四望五嶽四鎭四瀆疏
(注釋曰此旅是祈禱之名是以知是凶烖凶謂年穀不/熟烖謂水火也云旅陳也陳其祭事以祈焉禮不如祀)
(之備者但祈謂祈請求福得福乃祠賽之祠賽則備而/與正祭同故知禮不如祀之備也云上帝五帝也者案)
(禮器云祀帝於郊而風雨寒暑時風雨寒暑非一帝之/所能爲此祈請亦是求風雨寒暑時非一帝故知是五)
(帝也鄭司農云四望日月星海後鄭不從者禮無祭海/之文又山川稱望故尚書云望秩于山川是也𤣥謂四)
(望五嶽四鎭四瀆知者祭山川既稱望案大司樂有四/鎭五嶽崩四瀆又與五嶽相配故知四望中有此三者)
(言四望者不可一徃就祭當四向/望而爲壇遙祭之故云四望也)王大封則先告后土
注后土土神也黎所食者疏(釋曰大封謂若典命公八/命卿六命大夫四命其出)
(封皆加一等是其大封之事對封公卿大夫爲采邑者/爲小封云則先告后土者封是土地之事故先以禮告)
(后土神然後封之也注釋曰云后土土神也黎所食者/言后土有二若五行之官東方木官勾芒中央土官后)
(土此等后土土官也黎爲祝融兼后土故云黎所食者/若左氏傳云君戴皇天而履后土彼爲后土神與此后)
(土同也若句龍生爲后土官死配社即以社爲后土其/實社是五土總神非后土但以后土配社食世人因名)
(社爲后土耳此注本無言后土社寫者見孝經及諸文/注多言社后土因寫此云后土社故鄭荅趙商云句龍)
(本后土後遷爲社王大封先告后土𤣥云后土土神不/言后土社也鄭又荅田瓊云后土古之官名死爲社而)
(祭之故曰后土社句龍爲土官後轉爲社世人謂爲后/土無可怪此中后土不得爲社者聖人大平制禮豈得)
(以世人之言著大典明/后土土神不得爲社也)乃頒祀于邦國都家鄉邑注頒
讀爲班班其所當祀及其禮都家之鄉邑謂王子弟及
公卿大夫所食采也音義(頒音/班)疏(注釋曰云頒讀爲班/者鄭於周禮所有頒)
(皆讀爲班班謂布也云班其所當祀及其禮者但名位/不同禮亦異數既班其祀明亦班禮與之故連言禮也)
(班禮謂若諸侯不得祭天地唯祭社稷宗廟五祀之等/一王後與魯唯祭天仍不得祭地大都亦與外諸侯同)
(其禮者若獻尸上公九侯伯七子男五皆大牢之屬是/也其小都與家則依卿大夫之獻亦大牢也云都家之)
(鄉邑謂王子弟以下者鄭恐經鄉邑六鄉六遂非都家/之内鄉邑故以明之謂都家之内鄉邑耳其都家之内)
(鄉邑未必一如六鄉六遂家數但采邑之内亦有二十/五家爲里以上以相統領故一成之内得有革車一乘)
(士十人徒二十人發兵及出稅之法即謂之鄉邑也謂/王子弟者以親疏分爲大都小都家邑三處食采地言)
(及公卿大夫采地者謂若載師/職公大都卿小都大夫家邑也)
　
　
　
　
　
　
　
　
　
　
　
　
　
　
　
　周禮注疏卷十八
　周禮注疏巻十八考證
大宗伯之職以禋祀祀昊天上帝疏五星右旋爲緯○
　右監本訛作左今改正
　又春曰昊天○昊天上監本訛衍欽若二字今刪正
　又王莽時孔昭○昭祭法疏作晁
以肆獻祼享先王疏豚解而腥之○腥監本訛作醒今
　据禮運注改正
春見曰朝疏言無常期者謂非時常月○謂非監本訛
　作非謂今据大行人注疏改正
以軍禮同邦國疏設錫之類○設錫監本訛詙錫今据
　郊特牲原文改正
以賓射之禮疏又王制有王大子是爲世子時共在學
　者也○大子下疑脫王子羣后之大子卿大夫元士
　之適子十五字
以饗燕之禮疏此饗燕謂大行人云○下所引是掌客
　職文非大行人也
以脤膰之禮注天王使石尚來歸脤○(臣學健/)按地官
　掌蜃注亦引此句以脤爲蜃考三傳皆作脤鄭以脤
　肉用蜃器盛之故以爲蜃耳
九命作伯疏今云九命明有功徳加一命爲二伯也○
　一命監本訛作二命今改正
凡祀大神疏以其大宰不掌祭事卜日而已○卜日而
　已四字監本訛在太卜之屬下今据太宰職正之
　又按特牲少牢○案監本訛作郊考下所引者儀禮
　之特牲與少牢文非郊特牲文也今改正
朝覲會同疏若來朝薨於王國則王爲之緦麻○(臣青/)
　(藜/)按麻當作衰緦衰王弔諸侯之服也見春官司服
　
　
　
　
　周禮注疏卷十八考證
欽定四庫全書
　周禮注疏卷十九
　　漢鄭氏注　唐陸德眀音義　賈公彥疏
小宗伯之職掌建國之神位右社稷左宗廟注庫門内
雉門外之左右故書位作立鄭司農云立讀爲位古者
立位同字古文春秋經公卽位爲公卽立疏(釋曰建立/也言立邦)
(之神位者從内向外故據國中神位而言對下經在四/郊等爲外神也言右社稷左宗廟者案匠人亦云左宗)
(廟右社稷彼掌其營作此掌其成事位次耳案禮記祭/義注云周尚左又案桓公二年取郜大鼎納於大廟何)
(休云質家右宗廟尚親親文家右社稷尚尊尊若然周/人右社稷者地道尊右故社稷在右是尚尊尊之義此)
(據外神在國中者社稷爲尊故鄭注郊特牲云國中神/莫大於社祭義注周尚左者據内神而言若據衣服尊)
(卑先王衮冕先公鷩冕亦貴於社稷故云周尚左各有/所對故注不同也注釋曰鄭知庫門内雉門外者後鄭)
(義以雉門爲中門周人外宗廟故知雉門外庫門内之/左右也先鄭云古者立位同字者是古者假借字同也)
(云古文春秋者藝文志云春秋古經十二巻是此古文/經所藏之書文帝除挾書之律此本然後行於世故稱)
(古/文)兆五帝於四郊四望四類亦如之注兆爲壇之營域
五帝蒼曰靈威仰大昊食焉赤曰赤熛怒炎帝食焉黃
曰含樞紐黃帝食焉白曰白招拒少昊食焉黑曰汁光
紀顓頊食焉黃帝亦於南郊鄭司農云四望道氣出入
四類三皇五帝九皇六十四氏咸祀之𤣥謂四望五嶽
四鎭四竇四類日月星辰運行無常以氣類爲之位兆
日於東郊兆月與風師於西郊兆司中司命於南郊兆
雨師於北郊音義(仰如字劉五郎反熛必消反樞昌朱/反紐女久反拒居禹反沈又音巨汁)
(音叶劉/子集反)疏(釋曰自此以下立外神從尊至卑故先云五/帝此不云大帝者此文上下唯論在四郊以)
(對國中右社稷左宗廟其大帝與崑崙自相對而在四/郊之内有自然之圜丘及澤中之方丘以其不在四郊)
(故不言也注釋曰云兆爲壇之營域者案封人云社稷/之壝謂壝土爲之卽此壇之營域一也不言壇者舉外)
(營域有壇可知云五帝蒼曰靈威仰之等此於大宗伯/釋訖但彼據禮神五幣而言此據壇域處所而說故兩)
(處各言之也司農云四望道氣出入者案上注司農以/爲日月星海後鄭不從矣今此云道氣出入與上注不)
(同者以無正文故兩注有異若然云道氣出入則非日/月星海謂五嶽之等也故後鄭就足之還爲五嶽之屬)
(解之先鄭云四類三皇五帝九皇六十四氏咸祀之者/案史記云九皇氏沒六十四氏興六十四氏沒三皇興)
(彼雖無三皇五帝之文先鄭意三皇已祀之眀并祭五/帝三皇可知後鄭不從者以其兆五帝以下皆據外神)
(大昊句芒等配祭而已今輙特祭人帝於其中非所宜/故不從是以取五嶽之屬易之也後鄭注云四類日月)
(星辰者以其言類眀以氣類而爲位以祭之故知是日/月之等知兆日於東郊者案祭義云大眀生於東故覲)
(禮亦云拜日於東郊玉藻又云朝日於東門之外也又/知兆月於西郊者月生於西知風師亦於西郊者以其)
(五行金爲暘土爲風風雖屬土秋氣之時萬物燥落由/風故風亦於西郊也云兆司中司命於南郊者以其南)
(方盛陽之方司中司命又是陽故司中司命在南郊也/云兆雨師於北郊者以其雨是水宜在水位故知雨師)
(在北郊天子四望諸侯三望境内山川案僖三十一年/夏四月猶三望服氏云三望分野星國中山川又上文)
(先鄭云四望日月星海後鄭必知望祭中無天神者案/哀六年云初楚昭王有疾卜曰河爲祟王弗祭大夫請)
(祭諸郊王曰三代命祀祭不越望江漢睢漳楚之望也/爾雅又云梁山晉望又案尚書云望于山川則知望祭)
(中無天神可知若天神日月之等當入四類之内也若/然尚書云望于山川必知四望非山川是五嶽四瀆者)
(以其下云兆山川丘陵之等山川旣在下/故知此四望是五嶽之屬山川之大者也)兆山川丘陵
墳衍各因其方注順其所在疏(釋曰案大司徒職地有/十等此不言林澤原隰)
(亦順其所在可/知故畧不言也)掌五禮之禁令與其用等注用等牲器
尊卑之差鄭司農云五禮吉凶軍賓嘉疏(注釋曰云用/等牲器尊卑)
(之差者謂若天子大夫已上大牢士少牢諸侯之大夫/少牢士特牲之等其器謂若少牢四敦特牲二敦士二)
(豆四爼大夫四豆五俎諸侯六豆七俎天子八豆九爼/其餘尊罍爵勺及饗食之等各依尊卑之差先鄭云五)
(禮吉凶軍賔嘉/者大宗伯職文)辨廟祧之昭穆注祧遷主所藏之廟自
始祖之後父曰昭子曰穆音義(昭常/遙反)疏(釋曰案禮記王/制云天子七廟)
(三昭三穆與大祖之廟而七諸侯二昭二穆與大祖之/廟而五大夫一昭一穆與大祖之廟而三士一廟案祭)
(法適士二廟王制不言之者取自上而下降殺以兩故/略而不言祧有二廟故此總云廟祧之昭穆諸侯無二)
(祧謂始封大祖廟爲祧故聘禮云不腆先君之祧是大/祖爲祧也注釋曰案祭法注祧之言超超然上去意以)
(其遠廟爲祧故云上去意也周以文武爲二祧文王第/稱穆武王第稱昭當文武後穆之木主入文王祧昭之)
(木主入武王祧故云遷主所藏之廟曰祧也云自始祖/之後父曰昭子曰穆者周以后稷廟爲始祖特立廟不)
(毁卽從不窋以後爲數不窋父爲昭鞠子爲穆從此以/後皆父爲昭子爲穆至文王十四世文王第稱穆也)
辨吉凶之五服車旗宫室之禁注五服王及公卿大夫
士之服疏(釋曰云吉凶之五服者皆據人數而云五也/又云車旗宫室之禁者謂若典命云國家宫)
(室車旗衣服禮儀以九以七以五爲節言禁令者謂五/服及車旗宫室皆不得上僭下逼當各依品命爲法注)
(釋曰案尚書五服五章哉鄭注云十二也九也七也五/也三也又云予欲觀古人之象日月星辰注云此十二)
(章天子備有公自山而下孝經云非先王之法服注云/先王制五服天子服日月星辰諸侯服山龍云云皆據)
(章數而言今此注五服以爲王及公卿大夫士之服不/據章數爲五者以其喪服自天子達於士唯一而已不)
(得數服爲五卽知吉之五服亦/不得數服故皆據人爲五也)掌三族之别以辨親疏
其正室皆謂之門子掌其政令注三族謂父子孫人屬
之正名喪服小記曰親親以三爲五以五爲九正室適
子也將代父當門者也政令謂役守之事音義(適丁/歴反)疏
(釋曰此三族謂父子孫一本而言推此而往其中則兼/九族矣云辨親疏者據已上至高祖下至𤣥孫傍至緦)
(麻重服者則親輕服者則疏也云正室皆謂之門子者/還據九族之内但是適子正體主皆是正室亦謂之門)
(子注釋曰云三族謂父子孫者此據已上親父下親孫/是父子孫此卽親親以三是也云以三爲五者謂此父)
(子孫之三以父親祖以子親孫則五也云以五爲九者/謂以祖親曾高以孫親曾𤣥卽是以五爲九也若然不)
(言以五爲七乃云以五爲九者齊衰三月章云爲曾祖/鄭注云服之數盡於五則高祖宜緦麻曾祖宜小功也)
(據祖期則曾祖宜大功高祖宜小功也高祖曾祖皆有/小功之差則曾孫𤣥孫爲之服同也重其衰麻尊尊也)
(減其日月恩殺也以此而言曾祖高祖服同齊衰三月/則爲曾孫𤣥孫服同緦麻三月以尊卑服同故經云以)
(五爲九不須言以五爲七也云政令役守之事者案諸/子職云掌國子之倅若有甲兵之事致於大子惟所用)
(之是其役事案宫伯職云掌士庶子又有八次八舍/宿衞之事是其守之事故總云政令役守之事也)毛
六牲辨其名物而頒之于五官使共奉之注毛擇毛也
鄭司農云司徒主牛宗伯主雞司馬主馬及羊司冦主
犬司空主豕音義(毛戚如字/劉莫報反)疏(釋曰言辨其名物者若/六牲皆有名若馬牛羊)
(豕犬雞物色也皆有毛色若宗廟用騂之等云頒之于/五官者六卿應言六官而云五者以其天官貳王治事)
(尊而不使奉牲故五官也云使共奉之者謂充人養之/至祭日之旦在廟門之前頒與五官使共奉之助王牽)
(入廟卽祭義所云卿大夫贊幣而從之彼雖諸侯法可/況天子也注釋曰先鄭云司徒主牛已下皆案職知之)
(若大司徒有牛人卽云奉牛牲宗伯職有雞人卽云供/雞牲司馬職有羊人校人掌馬卽云共羊牲奉馬牲司)
(冦職有犬人卽云奉犬牲是以先鄭依而用焉唯司空/職亡先鄭知主豕者五行傳聽之不聰則有豕禍是豕)
(屬北方司空冬/官故奉豕牲也)辨六齍之名物與其用使六宫之人共
奉之注齍讀爲粢六粢謂六穀黍稷稻粱麥苽音義(苽/音)
(孤/)疏(釋曰六榖云名物者謂六穀各有名其色異故云/名物也云與其用者六穀所用若六牲六彝所用)
(不同故須辨之云使六宫之人共奉之者黍稷簠簋是/婦人所奉之事故使六宫之人奉之六宫之人謂若世)
(婦職云女宫之宿戒者也注釋曰讀齍爲粢者爾雅釋/草粢稷也粢字從米以次爲聲其齍字從皿以齊爲聲)
(從皿不如從米故讀粢也云六粢黍稷稻粱麥/苽者約食醫和王六食云黍稷稻粱麥苽而言)辨六彝
之名物以待果將注六彝雞彝鳥彝斝彝黃彝虎彝蜼
彝果讀爲祼音義(斝音假又音嫁蜼/音誄又以水反)疏(注釋曰上二經/皆云使共奉之)
(此及下經不云使共奉之而云以待文不同者上二者/官衆故云使共奉此反下文竝是司尊彝一職之事又)
(是春官當司所主故直云以待也祼言將者將送也謂/以圭瓚酌之送與尸及賓故云將六彝之名出司尊彝)
(也云果讀爲祼者諸文皆云祼/故讀從之其實祼更讀爲灌)辨六尊之名物以待祭
祀賓客注待者有事則給之鄭司農云六尊獻尊象尊
壺尊著尊大尊山尊音義(獻素何反著直/畧反大音泰)疏(釋曰案司/尊彝唯爲)
(祭祀陳六彝六尊不見爲賓客陳六尊此兼言賔客則/在廟饗賓客時陳六尊亦依祭禮四時所用唯在野外)
(饗不用祭祀之尊故春秋左傳云犧象不出門世若然/案鬱人云掌祼器凡祭祀賓客之祼事則上六彝亦爲)
(祭祀賓客而辨之而不言祭祀賓客者舉下以眀上故/畧而不言注釋曰云待者有事則給之者所須則祭祀)
(賓客是也上經六彝亦云以待鄭不言者上經不言祭/祀賓客故鄭亦畧而不言亦就此以待祭祀賓客而解)
(之先鄭解六尊亦/據司尊彝而言也)掌衣服車旗宫室之賞賜注王以賞
賜有功者書曰車服以庸疏(釋曰衣服謂若司服衮冕/以下唯有大裘不可以賞)
(賜以其諸侯不合用之是以魯祭天用衮冕則二王後/祭天亦不得用大裘也云車旗者謂若巾車金路象路)
(革路木路及夏篆已下亦得依所乘者賜之唯玉路不/得賜與大裘同是以魯用殷之大路也注釋曰引書者)
(尚書舜典文孔云賜/以車服旌其能用)掌四時祭祀之序事與其禮注序
事卜日省牲視滌濯饔爨之事次序之時疏(注釋曰云/序事卜日)
(省牲之等者此以經云掌四時祭祀之序事序謂次第/先後故取上大宗伯凡祀大神享大鬼祭大祗帥執事)
(而卜日已下之事此下亦有省牲已下故取以證序/事唯饔爨之言出於特牲卽大宗伯云牲鑊一也)若
國大貞則奉玉帛以詔號注號神號幣號鄭司農云大
貞謂卜立君卜大封疏(釋曰此國大貞則大卜所云凡/國大貞卜大封之等視高作龜)
(者是也注釋曰此言卜事而云神號者案大祝有神號/幣號又案下天府職云季冬陳玉以貞來歲之嫩惡鄭)
(云問事之正曰貞謂問於龜大卜職大貞之屬陳玉陳/禮神之玉龜有天地四方則玉有六器者與此旣言玉)
(帛眀亦有六幣以禮神也先鄭云大貞謂卜/立君卜大封大卜文不言大遷者引文畧也)大祭祀省
牲眂滌濯祭之日逆齍省鑊告時于王告備于王注逆
齍受饎人之盛以入省鑊視亨腥熟時薦陳之晚早備
謂饌具音義(饎昌志反亨普/庚反劉普孟反)疏(釋曰此云省牲眡滌濯/省鑊與大宗伯文同謂)
(佐大宗伯其大宰省牲者察其不如法其逆齍卽大宗/伯涖玉齍者是也大宗伯涖之小宗伯迎之是相佐也)
(其告時告備是其專職耳注釋曰知齍受饎人之盛以/入者案少牢饎爨在廟門之外明天子諸侯饎爨亦在)
(廟門外今言迎齍眀於廟門之外迎入向廟堂東實之/於簠簋也云省鑊視亨腥熟者案禮運云腥其俎熟其)
(殽鄭云腥其爼豚解而腥之熟其殽體解而爓之此謂/祭宗廟朝踐饋獻節彼下文更有體其犬豕牛羊謂室)
(中饋熟亦須鑊鄭不言畧也云時薦陳之晚早者陳謂/祭前陳饌於堂東薦謂薦之於神坐皆有晚早云備謂)
(饌具者此饌具卽堂東所陳陳備/即告告王祭時已至當行事也)凡祭祀賓客以時將
瓚祼注將送也猶奉也祭祀以時奉而授王賓客以時
奉而授宗伯天子圭瓚諸侯璋瓚音義(瓚才/但反)疏(注釋曰/云祭祀)
(以時奉而授王者案小宰職云凡祭祀贊王幣爵之事/祼將之事注云又從大宰助王也將送也祼送送祼謂)
(贊王酌鬱鬯以獻尸以人道宗廟有祼此小宗伯又奉/而授王者此據授王彼小宰據授尸謂瓚旣在王手小)
(宰乃贊王授尸故二官俱言也云賓客以時奉而授宗/伯者大宗伯云大賓客攝而載祼者是也云天子用圭)
(瓚者玉人云祼圭尺有二寸者是也云諸侯用璋瓚者/此謂未得圭瓚之賜者故王制云諸侯賜圭瓚然後爲)
(鬯未賜圭瓚則資鬯於天子是用璋瓚謂未得圭瓚賜/者也是以祭統云君用圭瓚灌大宗用璋瓚亞灌鄭云)
(大宗亞灌容夫人有故是諸侯亦用圭瓚也若然天于/用圭瓚則后亦用璋瓚也其諸侯未得圭瓚者君與夫)
(人同用/璋瓚也)詔相祭祀之小禮凡大禮佐大宗伯注小禮羣
臣之禮疏(釋曰云詔相祭祀之小禮者謂王有故不親/行事使臣攝祭則爲小禮故鄭云羣臣之禮)
(云凡大禮佐大宗伯者大宗伯所云者小宗伯佐之也/此經所云旣未至職末輒言此者此以下皆小宗伯專)
(行事不佐大宗伯故於/此申言之以結上也)賜卿大夫士爵則儐注賜猶命
也儐之如命諸侯之儀春秋文元年天王使毛伯來錫
公命傳曰錫者何賜也命者何加我服也疏(釋曰諸侯/尊故大宗)
(伯儐卿大夫士卑故小宗伯儐之注釋曰云賜猶命也/者但命謂以簡䇿以辭命之并加以服賜自是以車馬)
(赐之則賜命别矣而言賜猶命者欲見賜命相將之物/故覲禮賜侯氏以車馬及命書與篋服同時也云如命)
(諸侯之儀者儀灋雖同禮數則異也/引公羊傳者欲見賜命相將之事)小祭祀掌事如大
宗伯之禮大賓客受其將幣之齎注謂所齎來貢獻之
財物音義(齎子兮反/本又作賫)疏(釋曰小祭祀謂王𤣥冕所祭則/小宗伯專掌其事其灋如大宗)
(伯也注釋曰此謂諸侯來朝覲禮畢毎國於廟貢國所/有行三享之禮諸侯以玉幣致享旣訖其庭實之物則)
(小宗伯受之以東故/云受其將幣之齎也)若大師則帥有司而立軍社奉主
車注有司大祝也王出軍必先有事於社及遷廟而以
其主行社主曰軍社遷主曰祖春秋傳曰軍行祓社釁
鼓祝奉以從曾子問曰天子巡守以遷廟主行載于齊
車言必有尊也書曰用命賞于祖不用命戮于社社之
主蓋用石爲之奉謂將行音義(祓孚物反劉音廢從/才用反齊車側皆反)疏
(釋曰言大師者大起軍師以征伐云帥有司而立軍社/者謂小宗伯帥領有司大祝而立軍社載於齊車以行)
(云奉主車者謂遷主亦載於齊車以行也注釋曰鄭知/有司是大祝者見大祝職云大師設軍社故也鄭知王)
(出軍必先有事於社及遷廟而以其主行者見大誓及/王制將出軍皆云類于上帝宜于社又曾于問云以遷)
(廟主行載於齊車故知也云社主曰軍社者以其載社/在於軍中故以軍社言之云遷主曰祖者此經直云奉)
(主車雖不云祖鄭意欲取尚書賞于祖爲證故先言遷/主曰祖也引春秋者定四年召陵之㑹將㑹衛子行敬)
(子言於靈公曰㑹同難其使祝佗從祝佗曰君以軍行/祓社釁鼓祝奉以從若軍行師從卿行旅從祝不出境)
(祝佗言此者欲見召陵之會是朝聘吉行大祝不合行/意時靈公抑遣行祝佗遂行引者欲見此經有司立軍)
(社是大祝之事也引曾子問者欲見軍行天子諸侯皆/用遷廟木主行之意也尚書者是甘誓啓與有扈戰於)
(甘之野誓士衆之辭引之者欲見軍行須軍社遷主也/云社之主蓋用石爲之者案許愼云今山陽俗祠有石)
(主彼雖施於神祠要有石主主類其社其社旣以土爲/壇石是土之類故鄭注社主蓋以石爲之無正文故云)
(蓋以疑之也云奉謂將行者以曾子問云載於/齊車又尚書用命賞于祖故知奉謂將行也)若軍將
有事則與祭有司將事于四望注軍將有事將與敵合
戰也鄭司農云則與祭謂軍祭表禡軍社之屬小宗伯
與其祭事𤣥謂與祭有司謂大祝之屬蓋司馬之官實
典焉音義(與音預注則與與其/祭與祭與執事同)疏(釋曰其四望者謂五/岳四鎭四瀆王軍將)
(有事與敵合戰之時則小宗伯與祭有司大祝之等祭/四望之神以求福但四望之神去戰處遠者不必祭之)
(王之戰處要有近之者祭之故以四望言之也注釋曰/先鄭以與祭以上絶讀之若然則與祭者與祭何神乎)
(其有司將事於四望則有司自有事於四望矣不干小/宗伯輒於此言之是何義也於義不然故鄭合爲一事)
(解之也鄭知有司是大祝者案大祝職云大師國將有/事於四望與此義同故知有司大祝知司馬實典之者)
(以其軍事是司馬所掌故知司馬實典/主其事也無正文故云蓋以疑之也)若大甸則帥有
司而饁獸于郊遂頒禽注甸讀曰田有司大司馬之屬
饁饋也以禽饋四方之神於郊郊有羣神之兆頒禽謂
以予羣臣詩傳曰禽雖多擇取三十焉其餘以予大夫
士以習射於澤宫而分之音義(甸音田出注下甸役同/饁于輒反劉于法反)
疏(釋曰言大甸者天子四時田獵也云則帥有司而饁/獸于郊者謂田在四郊之外田訖以禽獸饋於郊者)
(將入國過四郊四郊皆有天地日月山川之位便以獸/薦於神位以歆神非正祭直是野饁獸于郊云遂頒禽)
(者因事曰遂以在郊饁獸訖入至澤宫中而射以主皮/行班餘獲射之禮故云遂頒禽注釋曰甸者以郊外曰)
(甸獵在甸地故云甸今讀曰田者義將兩兼非直獵在/甸地亦得取田義以其似治田去不秀實故以田言之)
(云有司大司馬之屬者以其軍事是司馬之事故大司/馬職云徒弊致禽饁獸於郊故知大司馬之屬但小宗)
(伯不可帥大司馬故知所帥者司馬之屬官故以之屬/言之也云四方之神者卽天地山川之等云郊有羣神)
(之兆者上文兆五帝於四郊四類四望亦如之兆山川/丘陵各於其方是羣神之兆也引詩傳者證頒禽之義)
(書傳亦/云焉)大烖及執事禱祠于上下神示注執事大祝及
男巫女巫也求福曰禱得求曰祠讄曰禱爾于上下神
祗鄭司農云小宗伯與執事共禱祠音義(讄音/誄)疏(釋曰/云大)
(烖者謂國遭水火及年穀不熟則禱祠于上下天地神/祗注釋曰鄭知執事之中大祝及男巫女巫者見大祝)
(職云國有大故天灾則彌祀社稷司巫云國大烖則帥/巫而造巫恒男巫職中雖無事其司巫所帥者卽帥男)
(巫也女巫職云凡邦之大烖歌哭而請是以鄭君歴而/言焉以充事也云求福曰禱得求曰祠兩言之者欲見)
(初禱後得福/則祠之也)王崩大肆以秬鬯渳注鄭司農云大肆大
浴也杜子春讀渳爲泯以秬鬯浴尸𤣥謂大肆始陳尸
伸之音義(渳亡婢反杜音泯/亡忍反李亡辨反)疏(注釋曰先鄭與子春所/解皆不釋肆字故後鄭)
(就足之特解肆爲始陳尸伸之者肆訓爲陳爲伸故也/必用秬鬯者以死者人所惡故以秬鬯浴尸使之香也)
(大祝職云大喪始崩以肆鬯渳尸小祝又云大喪/贊渳彼二官已掌之此言之者察其不如儀也)及執
事涖大斂小斂帥異族而佐注執事大祝之屬涖臨也
親斂者蓋事官之屬爲之喪大記曰小斂衣十九稱君
大夫士一也大斂君百稱大夫五十稱士三十稱異族
佐斂疏者可以相助音義(斂力豔反下及/注同稱尺證反)疏(注釋曰鄭/知執事是)
(大祝之屬者案大祝職云大喪贊斂眀大祝執事小宗/伯涖之云親斂者蓋事官之屬爲之者以其諸處更不)
(見主斂事者事官又主工巧之事以無正文故疑事官/之屬爲之也引喪大記者以天子之喪大小斂稱數無)
(文故約諸侯灋推出天子斂之稱數也案喪大記注小/斂十九稱灋天地之成數故尊卑同至於襲與大斂乃)
(異大斂五等諸侯同百稱天子蓋百二十稱也天子大/夫士約與諸侯之卿大夫士同以其執贄同故禄與廟)
(數及襲斂亦無嫌也云異族佐斂疏/者可以相助者此異族據姓而言之)縣衰冠之式于路
門之外注制色宜齊同音義(縣音𤣥衰/七雷反)疏(釋曰式謂制/及色故鄭云)
(制色宜齊同知式中兼有色者案禮記問喪云斬衰貌/若苴齊衰貌若枲齊斬之衰其色亦如貌故鄭知式中)
(兼有色也但冠不據色是以喪服傳云冠六升鍛而勿/灰眀不色如苴也縣衰冠者大僕云縣喪首服之灋于)
(宫門注云首服謂免髽笄總廣狹長/短之數與此不同故彼别縣之也)及執事眡葬獻器
遂哭之注執事蓋梓匠之屬至將葬獻明器之材又獻
素獻成皆於殯門外王不親哭有官代之疏(釋曰此文/承衰冠之)
(下卜葬之上謂旣殯之後事故禮記檀弓云旣殯旬而/布材與明器云執事眡葬獻器遂哭之謂獻明器之時)
(小宗伯哭此眀器哀其生死異也注釋曰鄭知執事是/梓匠之屬者以其明器所爲是工巧之事梓人匠人見)
(主工巧故知是梓匠也言之屬者冬官總主人工事故/以之屬兼之但無正文故云蓋以疑之也云至將葬獻)
(眀器之材者亦約檀弓云旣殯旬而布材故知將葬獻/材也又知獻素獻成皆於殯門外者見士喪禮云獻材)
(于殯門外西面北上請主人徧視之如哭椁獻素獻成/亦如之注云形灋定爲素飾治畢爲成是其事也云王)
(不親哭有官代之者案士喪禮主人親哭以無官/此王不親哭以其有官有官卽小宗伯哭之是也)卜葬
兆甫竁亦如之注兆墓塋域甫始也鄭大夫讀竁皆爲
穿杜子春讀竁爲毳皆謂葬穿壙也今南陽名穿地爲
竁聲如腐脃之脃音義(竁昌絹反李依杜昌鋭反鄭大/夫音穿腐房甫反脃七歳反舊)
(作脺誤劉清劣反或倉没反字書無此字但有膬字音/千劣反今注本或有作膬字者則與劉音爲恊沈云字)
(林有脺音卒脺者牛羊脂膬者耎易破恐字誤案/如沈解義則可通聲恐未協脺已下皆非鄭義)疏(釋/曰)
(王喪七月而葬將葬先卜墓之塋兆故云卜葬兆也云/甫竁者旣得吉而始穿地爲壙故云甫竁也云亦如之)
(者亦如上明器哭之但明器材哭於殯門外此卜葬地/在壙所其哭亦與在殯所哭之相似故云亦知之注釋)
(曰孝經云卜其宅兆注以兆爲龜兆解之此兆爲墓塋/兆者彼此義得兩合相兼乃具故注各據一邊而言也)
(鄭大夫讀竁皆爲穿此經唯有一竁而云皆并下冢人/甫竁皆爲穿也杜子春讀竁爲毳毳亦是穿當時有此)
(語後鄭從之故云皆謂葬穿壙也云今南陽名穿地爲/竁聲如腐脃之脃者時南陽郡人名穿地爲竁竁之聲)
(如腐脃之脃則/以竁爲脃也)旣葬詔相喪祭之禮注喪祭虞祔也檀
弓曰葬日虞弗忍一日離也是日也以虞易奠卒哭曰
成事是日也以吉祭易喪祭明日祔于祖父音義(離力/知反)
疏(注釋曰鄭知喪祭是虞祔也者以文承卜葬之下成/葬之上其中唯有虞祔而已故以虞祔解之也檀弓)
(曰葬日虞弗忍一日離也者自始死至葬前未忍異於/生故無尸而設奠象生時薦羞於坐前也旣葬送形而)
(往迎魂而反日中而虞虞者鄭注士虞禮云虞安也所/以安神是也葬之朝爲大遣奠反日中而虞是不忍一)
(日使父母精神離㪚故云不忍一日離也云是日也以/虞易奠者以士虞禮云男男尸女女尸爲神象鬼事之)
(是以虞易奠也云卒哭曰成事是日也以吉祭易喪祭/者案士虞禮三虞卒哭他用剛日云哀薦成事故檀弓)
(記人解士虞禮云卒哭曰成事祭以吉爲成故云是日/也以吉祭易喪祭注云喪祭虞祭是也云明日祔於祖)
(父者引之證經喪祭爲虞祭又爲祔祭士之禮葬用柔/日假令丁日葬葬日第一虞隔戊日己日爲第二虞後)
(虞改用剛用庚日卒哭亦用剛日隔辛日壬日爲卒哭/祭其祔祭又用柔日則癸日爲祔祭是士從始虞至祔)
(日總用七日以此差之大夫五虞諸侯七虞天子九虞/相次日數可知耳此喪中自相對虞爲喪祭卒哭卽爲)
(吉祭以卒哭無時哭哀殺故爲吉祭若喪中對二十八/月復平常爲吉祭則禫祭已前皆爲喪祭也若然喪中)
(自相對虞爲喪祭卒哭爲吉祭而鄭云喪祭虞祔并祔/祭亦爲喪祭者此鄭欲引檀弓并祔祭總釋故喪中之)
(祭總爲喪祭而言其實卒哭旣爲吉/祭祔祭在卒哭後是吉祭可知也)成葬而祭墓爲位
注成葬丘已封也天子之冢蓋不一日而畢位壇位也
先祖形體託於此地祀其神以安之冢人職曰大喪旣
有日請度甫竁遂爲之尸疏(釋曰云成葬者謂造丘墳/已訖以王之靈柩託於此)
(土故祭后土之神使安祐之當設祭位於墓左也注釋/曰成葬丘已封也者案冢人以爵等爲丘封之度據彼)
(有丘封之文故依而言之天子之冢蓋不一日而畢云/者案檀弓云有司以几筵舍奠於墓左反日中而虞注)
(云所使奠墓有司來歸乃虞也則虞祭在奠墓後以其/士之墳蓋高四尺故日中虞祭待奠墓有司來歸此上)
(文旣云詔相喪祭則虞祭訖矣於下乃云成葬祭墓爲/位則虞祭不待奠墓有司來歸者由天子之冢高大蓋)
(不一日而畢故設奠喪祭在成葬之上也引冢/人職者證祭墓爲位時冢人爲尸以祭后土也)凡王之
會同軍旅甸役之禱祠肄儀爲位注肄習也故書肄爲
肆儀爲義杜子春讀肆當爲肄義爲儀若今時肄司徒
府也小宗伯主其位音義(肄以志反習也沈/音四李又似二反)疏(釋曰言/王有會)
(同軍旅甸役之事皆有禱祠之灋云肄儀爲位者數者/禱祠皆須豫習威儀乃爲之故云肄儀也當習威儀之)
(時則小宗/伯爲位也)國有禍烖則亦如之注謂有所禱祈疏(釋曰/禍烖)
(謂國遭水火凶荒則有/禱祈之事故云亦如之)凡天地之大烖類社稷宗廟則
爲位注禱祈禮輕類者依其正禮而爲之疏(釋曰天烖/謂日月食)
(星辰奔殞地烖謂震裂則類祭社稷及宗廟亦小宗伯/爲位祭之注釋曰凡言類者皆謂依事類而爲之但求)
(福曰禱禱禮輕得求曰祠祠禮重是祠者依正/祭之禮也則禱禮輕者雖依正禮祭饌畧少)凡國之
大禮佐大宗伯凡小禮掌事如大宗伯之儀疏(釋曰凡/言大禮)
(者王親爲之者小禮者羣臣攝而爲之者小禮小宗伯/專掌其事其灋如大宗伯之儀但非王親行則謂之小)
(禮/也)
肆師之職掌立國祀之禮以佐大宗伯注佐助也疏(釋/曰)
(肆師是宗伯之考每事皆佐宗伯此經與下爲目/其立國祀之禮則下經所云立大祀已下是也)立大
祀用玉帛牲牷立次祀用牲幣立小祀用牲注鄭司農
云大祀天地次祀日月星辰小祀司命已下𤣥謂大祀
又有宗廟次祀又有社稷五祀五嶽小祀又有司中風
師雨師山川百物音義(牷音/全)疏(釋曰此則佐宗伯之事/案大宗伯有禋祀已下)
(并宗廟六享之事此肆師陳用玉帛牲牷之等注釋曰/司農云大祀天地至司命以下先鄭據大宗伯直據天)
(神大次小而言唯天神中兼言地而已其於地示不言/次小人鬼之中又不言大次小故後鄭就足之耳後鄭)
(云大祀又有宗廟者以其先鄭於大祀中無人鬼故後/鄭特舉之云次祀又有社稷五祀五嶽者此後鄭特舉)
(社稷已下者以先鄭次祀中不言血祭社稷已下故也/云小祀又有司中風師雨師山川百物者此後鄭見先)
(鄭天神小祀中唯云司命以下其言不備故具之山川/百物就足先鄭地示小祀耳若然後鄭直云大祀又有)
(宗廟更不言宗廟次小祀者但宗廟次祀卽先公是也/不言之者已於酒正云次祀鷩冕毳冕所祭已具於彼)
(故也又不言宗廟小祀者宗廟小祀其神不眀馬君雖/云宗廟小祀殤與無後無眀文故後鄭亦不言也經言)
(立大祀用玉帛牲牷者天神中非直有升煙玉帛牲亦/有禮神者也地示中非直瘞埋中有玉帛牲亦兼有禮)
(神玉帛牲也宗廟中無煙瘞埋直有禮神幣帛與牲又/不見有禮神之玉或可以灌圭爲禮神之玉亦通一塗)
(立次祀用牲幣者天神日月星辰地示血祭社稷五祀/五嶽是也宗廟次祀已下與大祀同亦直有禮神幣帛)
(而/已)以歲時序其祭祀及其祈珥注序第次其先後大小
故書祈爲幾杜子春讀幾當爲祈珥當爲餌𤣥謂祈當
爲進禨之禨珥當爲衈禨衈者釁禮之事雜記曰成廟
則釁之雍人舉羊升屋自中中屋南面刲羊血流于前
乃降門夾室皆用雞其衈皆於屋下割雞門當門夾室
中室然則是禨謂羊血也小子職曰掌珥于社稷祈于
五祀是也亦謂其宫兆始成時也春秋僖十九年夏邾
人執鄫子用之傳曰用之者何蓋叩其鼻以衈社也音
義(祈及注禨同巨旣反或巨依反珥而志反/注衈同刲苦圭反夾古洽反劉古協反)疏(釋曰言/歲時序)
(其祭祀者卽上立大祀已下至小祀皆依歲之四時次/序其大小先後也及其刉珥謂釁禮之事用毛牲卽曰)
(刉用羽牲卽曰衈注釋曰云序第次其先後者不必先/大後小天地人之鬼神各有大次小或小而應先或大)
(而應後各自當其時以祭之故云第次其先後也云故/書祈爲幾杜子春讀幾當爲祈珥爲餌者皆義無所取)
(故鄭不從之也𤣥謂祈當爲進禨之禨者案禮記玉藻/沐畢云進禨鄭以爲沐而飲酒曰禨彼禨爲禨福之義)
(此直取音讀不取其義云珥當爲衈者經言珥是玉珥/非取血之義故讀從雜記下血傍爲之也云雜記曰成)
(廟則釁之雍人舉羊升屋自中者謂升上其屋當屋脊/之中央云門夾室皆用雞者謂廟門及兩廂夾室三處)
(皆用雞其衈皆於屋下者謂三處皆不升屋而在屋下/殺雞也云割雞門當門夾室中室者中謂當室中央云)
(然則是禨謂羊血也者鄭旣引雜記之衈欲破經珥及/子春餌之意也云小子職曰掌珥于社稷祈于五祀是)
(也者引證血傍爲之以證衈義也其祈字猶不從故彼/注引秋官士師曰凡刉衈則奉犬牲毛牲曰刉羽牲曰)
(衈此刉衈正字與若然刉旣正字而讀從進禨者且從/故書幾音耳至士師别爲正解也云春秋傳曰者公羊)
(傳文引之者謂證衈/是取血以釁之事)大祭祀展犧牲繫于牢頒于職人
注展省閱也職讀爲樴樴可以繫牲者此職人謂充人
及監門人音義(職劉之弋反戚音弋/注樴同監古銜反)疏(釋曰肆師以將/有天地宗廟大)
(祭祀牧人以牲與充人之時肆師省閱其牲看完否及/色堪爲祭牲乃繫于牢頒付于職人也注釋曰鄭讀職)
(爲樴者但三百六十官皆有職司若言職則無所指斥/若爲樴爲聲謂置臬之時樴樴然作聲故讀從樴可以)
(繫牲者也云此樴人謂充人及監門人者案充人云祀/五帝繫于牢芻之三月凡散祭祀之牲繫于國門使養)
(之故知樴人是此二官也言此樴人對彼樴人不要是/充人監門人也牛人所云樴人者彼鄭注充人并牧人)
(在其中矣此有監門人者/謂兼祭諸神司中之等)凡祭祀之卜日宿爲期詔相
其禮眡滌濯亦如之注宿先卜祭之夕疏(釋曰言凡祭/祀之卜日謂)
(天地宗廟之等將祭前有散齊七日致齊三日十日矣/若然卜日吉則齊今云祭祀之卜日宿爲期則是卜前)
(之夕與卜者及諸執事者以眀旦爲期也云詔相其禮/者謂肆師詔告相助其卜之威儀及齊戒之禮云眡滌)
(濯亦如之者謂祭前之夕視滌濯/祭器亦詔相其禮故云亦如之)祭之日表齍盛告絜
展器陳告備及果築䰞相治小禮誅其慢怠者注粢六
穀也在器曰盛陳陳列也果築䰞者所築䰞以祼也故
書表爲剽剽表皆謂徽識也鄭司農云築煑築香草煑
以爲鬯音義(果古亂反下同䰞音煑相息亮反下相其/禮及注同剽芳遙反或祊遙反識式志反)
(又昌/志反)疏(釋曰云祭之日表齍盛告潔者當祭之日旦具/黍稷等盛於簠簋陳於廟堂東又以徽識表其)
(名又告潔淨云展器陳告備者謂祭日旦於堂東陳祭/器實之旣訖則又展省視之而告備具故云展器陳告)
(備也云及果築䰞者謂於宗廟有祼案禮記雜記築鬱/臼以椈杵以梧而築鬱金煑以和秬鬯之酒以泲之而)
(祼矣云相治小禮者謂羣臣行事則肆師相治之云誅/其慢怠者謂執事之人有惰慢懈怠者則誅責之注釋)
(曰爾雅云粢稷也彼特訓粢爲稷者以稷爲五穀之長/其總而言之六穀皆是粢故此經總六穀爲粢故鄭云)
(粢六穀也案食醫和王六食黍稷稻粱麥苽六食卽膳/夫云六穀一物故鄭云六穀也鄭司農云築煑築香草)
(煑以爲鬯者此言築䰞鬱人云祼事和鬱鬯謂取鬱金/煑和秬鬯之酒泲以祼神及賓客故二鄭俱言之云皆)
(謂徽識也者以剽表字雖不同俱是徽識也於六粢之/上皆爲徽識小旌書其黍稷之名以表之餘饌不表獨)
(此表之者以其餘器所盛各異覩器則知其實此六穀/者簠盛稻粱簋盛黍稷皆有盒蓋覆之覩器不知其實)
(故特須表顯之也但鬱人自掌鬱此又掌/之者彼官正職此肆師察其不如儀者也)掌兆中廟中
之禁令注兆壇塋域疏(釋曰案小宗伯云兆五帝於四/郊已下則四郊之上神兆多矣)
(皆掌不得使人干犯神位七廟亦然故云掌其禁令也/注釋曰凡爲壇者四面皆塋域圍之若宫墻然故云兆)
(壇塋/域也)凡祭祀禮成則告事畢大賓客涖筵几築䰞注此
王所以禮賓客疏(釋曰案大行人云上公再祼而酢侯/伯一祼而酢子男一祼不酢大宗伯)
(云大賓客攝而載祼則此官主以築鬱金煑之和鬯酒/也筵几云涖謂司几筵設之肆師臨之也注釋曰言此)
(以對彼彼則上經/築䰞禮宗廟神也)贊祼將注酌鬱鬯授大宗伯載祼疏
(注釋曰此據大宗伯職而言案小宰/亦云賓客贊祼者容有故相代也)大朝覲佐儐注爲
承儐疏(注釋曰此言大朝覲爲承儐謂大會同朝覲時/若四時常朝則小行人爲承儐小行人所云者)
(是/也)共設匪罋之禮注設於賓客之館公食大夫禮曰若
不親食使大夫以侑幣致之豆實實于罋簋實實于筐
匪其筐字之誤與禮不親饗則以酬幣致之或者匪以
致饗音義(罋於貢反食音嗣下/同與音餘下侯與同)疏(釋曰此肆師不掌飲/食而共設者肆師主)
(禮事謂依禮使掌客之等及諸官共設之也注釋曰鄭/知設於賓客之館者凡待賓客之禮饗食在廟其器不)
(用匪罋今言共設匪罋眀是王不親饗食於賓館設之/可知引公食禮者欲見此經與彼同同是不親食之事)
(又欲破匪從筐之事也云字之誤與者無正文約同彼/故云與以疑之也云禮不親饗則以酬幣致之者此亦)
(公食大夫禮文云或者匪以致饗者鄭君向引公食大/夫須破匪從筐又言饗禮者饗禮亡無妨致饗時用匪)
(不用筐但無正文/故云或以疑之也)饗食授祭注授賓祭肺疏(注釋曰饗/者亨大牢)
(以飲賓獻依命數食者亦亨大牢以食賓舉依命數云/授祭者祭謂祭先造食者案膳夫云授王祭則此授祭)
(者非授王可知故鄭云授賓祭肺也必知祭肺者有虞/氏祭首夏后氏祭心殷祭肝周祭肺肺周所祭故知祭)
(者祭/肺也)與祝侯禳于畺及郊注侯禳小祝職也畺五百里
遠郊百里近郊五十里疏(釋曰侯者候迎善祥禳者禳/去殃氣故肆師與小祝爲此)
(侯禳二事于畺及郊凡侯禳從内向外應先言郊後言/畺今先言畺倒言之者可遠則遠可近則近任當時之)
(宜故倒文以見義也注釋曰知畺五百里者王畿千里/中置國城面五百里故大司馬云方千里曰國畿也知)
(遠郊百里者司馬法文知近郊五十里者案尚書君陳/序云分正東郊成周鄭彼注云成周在近郊五十里案)
(今河南洛陽相去則然以其漢灋於王城置河南縣於/成周置洛陽縣相去見五十里是近郊五十里故云東)
(郊/也)大喪大渳以鬯則築䰞注築香草煑以爲鬯以浴尸
香草鬱也疏(釋曰上小宗伯大喪以鬯渳則肆師與之/築鬱金香草和鬯酒以浴尸使之香也)
令外内命婦序哭注序使相次秩疏(釋曰案下注六鄉/以出及朝廷卿大)
(夫妻皆爲外命婦其内命婦卽下經内命女是也謂三/夫人以下至女御也注釋曰哭灋以服之輕重爲先後)
(若然則内命婦爲王斬衰居前/諸臣之妻從服齊衰者居後也)禁外内命男女之衰不
中灋者且授之杖注外命男六鄉以出也内命男朝廷
卿大夫士也其妻爲外命女喪服爲夫之君齊衰不杖
内命女王之三夫人以下不中灋違升數與裁制者鄭
司農云三日授子杖五日授大夫杖七日授士杖此舊
說也喪大記曰君之喪三日子夫人杖五日旣殯授大
夫世婦杖無七日授士杖文𤣥謂授杖日數王喪依諸
侯與七日授士杖四制云音義(衰七雷反注同中丁仲/反注同爲夫于僞反下)
(爲取/同)疏(釋曰外内命男女爲王雖有齊斬不同其衰皆/有升數多少及裁制故禁之使依灋也云且授)
(之杖者外内命男及内命女皆爲王斬者有杖授之其/外命女爲王齊衰無杖故云且見不定之義也注釋曰)
(云内外男女者無正文鄭以意言之以王宮爲正朝廷/在王宮内爲内命男故以六鄉六遂及公邑大夫等皆)
(爲外命男其妻總爲外命女者此對三夫人以下旣爲/内命女則此朝廷及六鄉以外卿大夫妻爲外命女可)
(知云喪服爲夫之君齊衰不杖者是喪服不杖齊衰章/文云内命女王之三夫人以下者通九嬪二十七世婦)
(八十一御妻皆爲王斬衰而杖也云不中灋違升數與/裁制者諸臣妻爲夫之君義服衰六升諸臣爲王義服)
(斬衰衰三升半冠六升三夫人已下爲王正服斬衰衰/三升是其數也言裁制者據喪服云凡衰外削幅裳内)
(削幅幅三袧已下具有裁制司農所云三日授子杖五/日授大夫杖七日授士杖雖云舊説仍是四制之文也)
(𤣥謂王喪依諸侯者王喪諸臣等無授杖之日數以諸/侯之臣與王之臣同斬衰杖竹故授杖日數亦宜同也)
(以檀弓云天子崩三日祝先服鄭注云祝佐含斂先服/眀子與夫人亦服矣則天子之子及后亦服矣五日官)
(長服注官長大夫士眀天子三公已下及三夫人已下亦/亦服矣但服杖俱同時有服卽杖矣士為天子服授杖)
(當七日矣是以王喪/約同諸侯之灋也)凡師甸用牲于社宗則爲位注社
軍社也宗遷主也尚書傳曰王升舟入水鼓鐘亞觀臺
亞將舟亞宗廟亞故書位爲涖杜子春云涖當爲位書
亦或爲位宗謂宗廟音義(甸音田下/大甸同)疏(釋曰師謂出師/征伐甸謂四時)
(田獵二者在外或有祈請皆當用牲于社及宗時皆肆/師爲祭位也注釋曰云社軍社也者在軍不用命戮於)
(社又君以軍行祓社釁鼓故名軍社也鄭知宗遷主者/曾子問云師行必以遷廟主行載於齊車故知遷主也)
(尚書傳曰王升舟已下者謂説武王於文王受命十一/年觀兵之時武王於孟津渡河升舟入水在前鼓鍾亞)
(亞王舟後觀臺亞者觀臺可以望氛祥亞鼓鍾後將舟/亞者以社主主殺戮與軍將同故名社主爲將將舟亞)
(在觀臺後宗廟亞者宗廟則遷主也亞在將舟後引之/者證在軍有社及宗之意也異義公羊說天子有三臺)
(有靈臺所以觀天文有時臺以觀四時施化有囿臺所/以觀鳥獸魚鼈諸侯卑無靈臺不得觀天文有時臺囿)
(臺左氏說天子有靈臺諸侯有觀臺若然文王時已有/靈臺今武王而曰觀臺者鄭君之意觀臺則靈臺對文)
(有異散/文則通)類造上帝封于大神祭兵于山川亦如之注造
猶卽也爲兆以類禮卽祭上帝也類禮依郊祀而爲之
者封謂壇也大神社及方嶽也山川蓋軍之所依止大
傳曰牧之野武王之大事也旣事而退柴於上帝祈于
社設奠於牧室音義(造七報反注造猶同/牧戚音目劉音茂)疏(釋曰上輕/用牲於社)
(宗據在軍下云師不功據敗退後則此經據尅勝後告/天及社之事注釋曰諸文皆云造于禰類於上帝造屬)
(於禰此以類造同云于上帝則造與類同屬于上帝故/鄭云造猶卽與造門之造同也云爲兆以類禮卽祭上)
(帝者若依國四郊則自有尋常兆域今戰訖而祭故須/新爲壇兆故鄭云爲兆也鄭知類禮依郊祀而爲之者)
(此直是告祭非常非是禱祈之所祭故知依正禮郊祀/而爲之謂如四時迎氣於四郊皆是也云大神社及方)
(嶽也者以其今所報告皆是出時告者以出時類于上/帝宜于社造于禰今大神文在上帝下而云封祭之明)
(是社也知兼有方嶽者見小宗伯云軍將有事於四望/謂將戰時今戰訖所告明兼祭方嶽方嶽卽四望也云)
(山川蓋軍之所依止者以其山川衆多不可竝祭軍旅/思險阻軍止必依山川故知祭軍所依止者也云大傳)
(者禮記大傳篇云牧之野武王之大事也者牧誓序云/時甲子昧爽武王與受戰於牧野鄭注云紂近郊三十)
(里名牧是武王伐紂之事故云大事云旣事而退者武/王與紂於牧地戰紂敗退入紂都自焚於宣室武王入)
(紂都旣封建乃退向牧地云柴於上帝者以實柴祭帝/卽此經類于上帝一也云祈于社者卽此經封于大神)
(一也云設奠於牧室者謂祭行主文王於牧野之室於/此文無所當連引之者欲見此經亦當有祭行主不言)
(者文不/備也)凡師不功則助牽主車注助助大司馬也故書
功爲工鄭司農工讀爲功古者工與功同字謂師無功
肆師助牽之恐爲敵所得疏(釋曰師不功謂戰敗云助/牽主車者主中有二謂社)
(之石主遷廟木主也注釋曰知助助大司馬也者案大/司馬職云若師不功則厭而奉主車故知此肆師助大)
(司馬也若然案小宗伯云立軍社奉/主車謂未敗時若敗卽大司馬奉之)凡四時之大甸獵
祭表貉則爲位注貉師祭也貉讀爲十百之百於所立
表之處爲師祭造軍灋者禱氣勢之增倍也其神蓋蚩
蚘或曰黃帝音義(貉莫駕反鄭音陌後/表貉皆同蚘音尤)疏(釋曰案大司/馬仲冬教大)
(閱敎戰訖入防將田旣陳乃設驅逆之車有司表貉于/陳前此時肆師爲位而祭也注釋曰知貉師祭也者爾)
(雅云是類是禡師祭也故知貉爲師祭也云貉讀爲十/百之百者鄭以聲讀之必名此祭爲貉者以其取應十)
(得百爲十倍之義云祭造軍法者凡言祭者祭先明是/先世創首造軍灋者也云禱氣勢之增倍也者謂禱祈)
(使師有氣勢望得所獲増益十倍還釋貉字之意也云/其神蓋蚩尤或曰黃帝者案史記黃帝與蚩尤戰于涿)
(鹿之野俱是造兵之首案王制云天子將出類乎上帝/注云帝謂五德之帝是黃帝以德配類則貉祭祭蚩尤)
(是以公羊說曰師出曰祠兵入曰振旅祠者祠五兵矛/㦸劍楯弓矢及祠蚩尤之造兵者謹案三朝記曰蚩尤)
(庶人之强者何兵之能造故鄭云或曰黃帝也又禮說/云黃帝以德行蚩尤與黃帝戰亦是造兵之首故漢高)
(亦祭黃帝蚩/尤於沛庭也)嘗之日涖卜來歲之芟注芟芟草除田也
古之始耕者除田種穀嘗者嘗新穀此芟之功也卜者
問後歲宜芟不詩云載芟載柞其耕澤澤音義(芟色銜/反柞側)
(百/反)疏(釋曰秋祭曰嘗以其物新熟可嘗而爲祭名也正/當嘗祭日肆師涖卜來歲之芟者以其餘事卜則)
(大宗伯涖卜或大卜涖卜此及下三事皆肆師涖卜也/則陳龜貞龜命龜眡高作龜使卜師卜人之等爲之注)
(釋曰芟芟草對柞是殺木引詩者欲見載芟卽此經芟/也云載柞者柞是除木於經雖無所當欲見有草則芟)
(之有木則柞之皆是治田以稼種故并言之也/云其耕澤澤者旣除草木則耕之澤澤和柔也)獮之日
涖卜來歲之戒注秋田爲獮始習兵戒不虞也卜者問
後歲兵寇之備音義(獮思/淺反)疏(釋曰謂肆師正當出獮田/之日則涖卜來歳之戒不)
(虞之事注釋曰秋田曰獮大司馬職文云始習兵戒不/虞者鄭解不於春蒐夏苗涖卜來歳之戒必於秋獮之)
(日爲戒者以其春敎振旅夏敎茇舍非正習兵秋敎治/兵之日故於是戒不虞也言不虞者虞度也以兵寇之)
(事來否不可億度當豫戒備之故/鄭云卜者問後歲兵寇之備也)社之日涖卜來歲之
稼注社祭土爲取財焉卜者問後歳稼所宜疏(釋曰類/上文嘗)
(獮是秋則此社亦是秋祭社之日也言涖卜來歳之稼/者祭社有二時謂春祈秋報報者報其成熟之功今卜)
(者卜來歲亦如今年宜稼與不但春稼秋穡不言穡而/言稼者秋穡由於春稼故據稼而言之注釋曰案郊特)
(牲云社祭土而主隂氣也取財於地取灋於天又孝/經緯云社者五土之總神故云社祭土爲取財焉)若
國有大故則令國人祭注大故謂水旱凶荒所令祭者
社及禜酺音義(禜音詠酺音/蒲又音歩)疏(注釋曰知大故是水旱/凶荒者以其命國人祭)
(明大故是天下皆有故知水旱凶荒凶荒謂年穀不熟/知所命祭是社及禜酺者經云命國人祭案地官州祭)
(社黨祭禜族祭酺於六遂之中亦縣祭社/鄙祭禜酇祭酺皆是國人所祭之事也)歲時之祭祀
亦如之注月令仲春命民社此其一隅疏(釋曰云歲時/之祭祀者王)
(經據禱祈非時祭故此經見其常祭也云亦如之者亦/命國人祭也注釋曰凡言歲時者謂歲之四時月令唯)
(見一時故鄭云此其一隅也若然月令唯言春者特/舉春祈而言舉一隅可以三隅反則餘三時亦祭也)凡
卿大夫之喪相其禮注相其適子疏(注釋曰鄭知相適/子者庶子無事適)
(子則有拜賓送賓之事且卿大夫適/子爲天子斬衰故知所相者適子也)凡國之大事治其
禮儀以佐宗伯注治謂如今每事者更奏白王禮也故
書儀爲義鄭司農云義讀爲儀古者書儀但爲義今時
所謂義爲誼疏(釋曰案小宗伯已云佐宗伯此又言之/者但肆師與小宗伯中下大夫命數是)
(一故二人同佐宗伯無嫌也案大宗伯云治其大禮小/宗伯云相治小禮此又云治其禮儀者謂佐大小宗伯)
(治之謹習/其事也)凡國之小事治其禮儀而掌其事如宗伯之
禮疏(釋曰此一經於/職末總結之也)
鬱人掌祼器注祼器謂彝及舟與瓚疏(注釋曰知祼器/中有彝及舟者)
(此經下文云和鬱鬯以實彝又見司尊彝云春祠夏禴/祼用雞彝鳥彝皆有舟秋冬及追享朝享皆云焉故知)
(有彝舟也知有瓚者案禮記王制云諸侯賜圭瓚然後/爲鬯尚書序云平王錫晉文侯秬鬯圭瓚皆與秬鬯相)
(將卽下文祼玉是也故知祼器/中有瓚瓚則兼圭瓚璋瓚也)凡祭祀賓客之祼事和
鬱鬯以實彝而陳之注築鬱金煑之以和鬯酒鄭司農
云鬱草名十葉爲貫百二十貫爲築以煑之焦中停於
祭前鬱爲草若蘭音義(焦子遙反劉似消反本又/作鐎音同李又卽脩反)疏(釋/曰)
(天地大神至尊不祼至於山川及門社等事在鬯人亦/無祼事此云祭祀唯據宗廟耳其賓客祼則大行人云)
(公再祼之等是也云和鬱鬯者謂和鬯人所造秬黍之/鬯酒也爲宗廟賓客用鬱者則鬱人築鬱金草煑之以)
(和鬯酒更和以盎齊泲之以實彝陳於廟中饗賓客及/祭宗廟之處也注釋曰鄭知築鬱金草煑之者見肆師)
(云築䰞故知之也司農云十葉爲貫百二十貫爲築者/未知出何文云以煑之鐎中停於祭前者此似直煑鬱)
(停之無鬯酒者文畧其實和鬯酒也云鬱爲草若蘭者/蘭則蘭芝以其俱是香草故比類言之案王度記云天)
(子以鬯諸侯以薰大夫以蘭芝士以蕭庶人以艾此等/皆以和酒諸侯以薰謂未得圭瓚之賜得賜則以鬱耳)
(王度記云天子以鬯及禮緯云鬯草生庭皆/是鬱金之草以其和鬯酒因號爲鬯草也)凡祼玉濯
之陳之以贊祼事注祼玉謂圭瓚璋瓚疏(釋曰此祼玉/卽圭璋是也)
(故玉人典瑞皆云祼圭只有二寸禮記郊特牲云灌以/圭璋用玉氣也注釋曰案禮記祭統云君用圭瓚祼尸)
(大宗用璋瓚亞祼鄭云大宗亞祼容夫人有故攝/焉若然王用圭瓚后用璋瓚可知故鄭并言之也)詔祼
將之儀與其節注節謂王奉玉送祼早晏之時疏(釋曰/云祼)
(將之儀者卽是奉玉送祼之威儀云節者卽早晚時節/故兩言之注釋曰云奉玉謂王與后祼時奉瓚而酌鬱)
(鬯云送祼者謂送之以授尸尸得祭之嚌/之奠之不飲故上文司農云停於祭前也)凡祼事沃盥
疏(釋曰凡言非一若賓客則大宗伯祼若祭祀/王及后祼皆鬱人沃以水盥手及洗瓚也)大喪之
渳共其肆器注肆器陳尸之器喪大記曰君設大盤造
冰焉大夫設夷盤造冰焉士併瓦盤無冰設牀䄠第有
枕此之謂肆器天子亦用夷盤音義(造七報反下同併/薄冷反䄠章善反)
(沈又音但/第側几反)疏(注釋曰肆訓爲陳故鄭云謂陳尸之器也/云喪大記云君設大盤造冰焉大夫設夷)
(盤造冰焉者此謂二月已後至八月鄭注喪大記造猶/内也引漢禮大盤廣八尺長丈二深三尺赤中夷盤小)
(焉云士併瓦盤無冰者則盛水以寒尸士喪禮君賜冰/用夷盤云設牀䄠第有枕者此謂陳尸之牀設冰於其)
(下云天子亦用夷盤者淩人職云大喪共夷盤冰此夷/盤則諸侯大盤之類與大夫夷盤同名耳大小則異也)
及葬共其祼器遂貍之注遣奠之彝與瓚也貍之於祖
廟階間明奠終於此音義(貍亡皆反/遣棄戰反)疏(注釋曰知葬共/祼器據遣奠時)
(者以葬時不見有設奠之事祖祭已前奠小不合有彝/器奠之大者唯有遣奠故知於始祖廟中厥明將葬之)
(時設大遣奠有此祼器也此卽司尊彝云大喪存奠彝/者是也以奠無尸直陳之於奠處耳言貍之於祖廟階)
(間者此案曾子問無遷主者以幣帛皮圭以爲主命行/反遂貍之於祖廟兩階之間此大遣奠在始祖廟事訖)
(明亦貍之於階間也云明奠終於此者自此已前不忍/異於生設奠食象生而無尸自此已後葬訖反日中而)
(虞則有尸故士虞禮云男男尸女女尸以神/事之謂之祭異於生故云明奠終於此也)大祭祀與
量人受舉斝之卒爵而飲之注斝受福之嘏聲之誤也
王酳尸尸嘏王此其卒爵也少牢饋食禮主人受嘏詩
懷之卒爵執爵以興出宰夫以籩受嗇黍主人嘗之乃
還獻祝此鬱人受王之卒爵亦王出房時也必與量人
者鬱人贊祼尸量人制從獻之脯㸋事相成音義(斝古/雅反)
(嘏古雅反酳侯吝/反又音𦙍㸋音煩)疏(釋曰此大祭祀云受嘏謂祭宗廟/者也云與量人受舉嘏之卒爵而)
(飲之者謂王酳尸後尸嘏王之節也注釋曰鄭知斝是/受福之嘏非天子奠斝殷爵名者案郊特牲云舉斝角)
(詔妥尸其時無鬱人量人受爵飲之灋唯有受嘏時受/王卒爵飲之禮故破斝爲受福之嘏也云王酳尸尸嘏)
(王此其卒爵也者此約少牢特牲禮故鄭卽引少牢以/爲證也云少牢饋食禮主人受嘏詩懷之卒爵者天子)
(諸侯祭有二灌朝踐饋獻各二獻之事乃有陰厭迎尸/入户尸食訖王酳尸大夫士無饋獻已前之事直有陰)
(厭已後酳尸之事天子諸侯祭禮亡故陰厭已後取少/牢特牲續之今獻鬱人量人之節當大夫獻祝及佐食)
(之時云主人受嘏詩懷之者謂隂厭後迎尸入升席坐/尸食訖主人酳尸尸酢主人在户東西面受尸酢時尸)
(命祝嘏主人以大福遂以黍稷肺授主人詩承也主人/承之内於懷中挂於季指乃拜而飲卒爵也云執爵以)
(興出宰夫以籩受嗇黍者嗇黍卽所斂聚黍稷肺授之/者也云主人嘗之乃還獻祝此鬱人受王之卒爵亦王)
(出房時也者大夫士有獻祝及佐食無獻鬱人量人灋/天子有獻鬱人量人之禮無獻祝及佐食之事但其節)
(同故引爲證也云必與量人者鬱人贊祼尸者卽上文/贊祼事詔祼將之儀是也云量人制從獻之脯㸋者案)
(量人云凡祭祀饗實制其從獻脯㸋之數量是也/云事相成者前祼後獻祭事乃成故云事相成也)
鬯人掌共秬鬯而飾之注秬鬯不和鬱者飾之謂設巾
疏(釋曰云掌共秬鬯者此直共秬黍之酒無鬱也故注/云不和鬱者也鄭知飾之謂設巾者此上下雖無設)
(巾之事案幂人云以疏布巾幂八尊以畫布巾幂六彝/凡王巾皆黼凡尊皆有巾幂明秬鬯之酒尊亦設巾可)
(知故知所飾/者設巾也)凡祭祀社壝用大罍注壝謂委土爲墠壇
所以祭也大罍瓦罍音義(壝唯癸反劉欲鬼反罍音雷/或郎追反墠音善又音禪)
疏(注釋曰壝謂委土爲墠壇所以祭者謂四邊委土爲/壝於中除地爲墠墠内作壇謂若三壇同墠之類也)
(此經云社壝謂若封人及大司徒皆云社壝皆直據外/壝而言也知大罍是瓦罍者旊人爲瓦簋據外神明此)
(罍亦用瓦取/質略之意也)禜門用瓢齎注禜謂營酇所祭門國門也
春秋傳曰日月星辰之神則雪霜風雨之不時於是乎
禜之山川之神則水旱癘疫之不時於是乎禜之魯莊
二十五年秋大水鼓用牲于社于門故書瓢作剽鄭司
農讀剽爲瓢杜子春讀齎爲粢瓢謂瓠蠡也粢盛也𤣥
謂齎讀爲齊取甘瓠割去柢以齊爲尊音義(禜音詠瓢/婢遙反齎)
(音齊在兮反杜音資酇作管反剽匹召反/蠡力兮反或郎戈反去起吕反柢音帝)疏(注釋曰鄭/知禜謂營)
(酇者欲見祭神非一取營酇而祭之義故也鄭知門是/國門者禮記祭法云天子祭七祀有國門故知也春秋)
(傳者昭元年子産辭彼先云山川後云日月此先云日/月者鄭君所讀春秋先日月與賈服傳不同故也彼無)
(不時此有之者鄭以義增之非傳文引之者證禜是營/酇而祭之義引莊二十五年傳者證有門之義但彼譏)
(伐鼓用牲其大水祭門是也𤣥謂齎讀爲齊者/以其割齊爲尊亦取質略之意故不從子春也)廟用脩
凡山川四方用蜃凡祼事用槪凡疈事用散注祼當爲
貍字之誤也故書蜃或爲謨杜子春云謨當爲蜃書亦
或爲蜃蜃水中蜃也鄭司農云脩謨槪散皆器名𤣥謂
廟用脩者謂始禘時自饋食始脩蜃槪散皆漆尊也脩
讀曰卣卣中尊謂獻象之屬尊者彝爲上罍爲下蜃畫
爲蜃形蚌曰合將尊之象槪尊以朱帶者無飾曰散音
義(脩音卣羊久反又音由中尊也祼音埋出注槪古愛/反疈孚逼反散素旱反注及下注同獻素何反蚌歩)
(項反曰合音含本亦作/含將如字本又作漿)疏(注釋曰鄭破祼爲埋者若祼/則用鬱當用彝尊不合在此)
(而用槪尊故破從埋也埋謂祭山林則山川用蜃者大/山川司農云脩謨槪散皆器名者先鄭從古云謨後鄭)
(亦不從之矣𤣥謂廟用脩者謂始禘時者謂練祭後遷/廟時以其宗廟之祭從此始自始死已來無祭今爲遷)
(廟以新死者木主入廟特爲此祭故云始禘時也以三/年喪畢明年春禘爲終禘故云始也云自饋食始者天)
(子諸侯之祭自灌始有朝踐饋獻乃有饋食進黍稷大/夫士禮無饋獻已前事直自饋食始卽特牲少牢皆云)
(饋食之禮是也今以喪中爲吉祭不可與吉時同故略/同大夫士禮且案大宗伯宗廟六享皆以祼爲始當在)
(鬱人用彝今不用鬱在鬯人用卣尊故知略用饋食始/也若然鄭知義遷廟在練時者案文二年穀梁傳云作)
(主壞廟有時日於練焉壞廟壞廟之道易檐可也改塗/可也是時木主新入廟禘祭之是以左氏說凡君薨祔)
(而作主特祀主於寢畢三時之祭朞年然後烝嘗禘於/廟許愼云左氏說與禮同鄭無駮明用此禮同義與穀)
(梁傳合賈服以爲三年終禘遭烝嘗則行祭禮與前解/違非鄭義也鄭知脩蜃槪散皆漆尊也者以稱散凡物)
(無飾曰散直有漆眀槪蜃之等漆外别有飾故知皆尊/也鄭以脩從卣者詩與尚書及爾雅皆爲卣脩字於尊)
(義無所取故從卣也云卣中尊謂獻象之屬者案下司/尊彝職云春祠夏礿祼用雞彝鳥彝朝踐用兩獻尊饋)
(獻用兩象尊皆有罍諸臣之所酢是尊者彝爲上罍爲/下獻象之屬在其中故云中尊獻象之屬更云彝爲上)
(罍爲下者欲推出卣爲中尊之意也云之屬者秋冬及/追享朝享皆彝爲上罍爲下著尊壺尊之等在其中也)
(云蜃畫爲蜃形者亦謂漆畫之云蚌曰含漿尊之象者/蚌蛤一名含漿含漿則是容酒之類故畫爲蜃而尊名)
(也云槪尊以朱帶者𤣥纁相對旣是黑漆爲尊以朱帶/落腹故名槪槪者横槪之義故知落腹也云無飾曰㪚)
(者以對槪蜃獻象之等有異物之飾此無故曰散/云疈事者卽大宗伯云疈辜祭四方百物者也)大喪
之大渳設斗共其釁鬯注斗所以沃尸也釁尸以鬯酒
使之香美者鄭司農云釁讀爲徽音義(斗音主/注同)疏(注釋/曰鄭)
(云釁尸以鬯酒使之香美者案肆師云大喪築䰞則此/鬯酒中兼有鬱金香草故得香美也司農云釁讀爲徽)
(者以鬯釁尸故以/徽爲莊飾義也)凡王之齊事共其秬鬯注給淬浴音
義(淬七/内反)疏(注釋曰鄭知王齊以鬯爲洗浴以其鬯酒非/如三酒可飲之物大喪以鬯浴尸明此亦給)
(王洗浴使/之香美也)凡王弔臨共介鬯注以尊適卑曰臨春秋傳
曰照臨敝邑鄭司農云鬯香草王行弔喪被之故曰介
𤣥謂曲禮曰摯天子鬯王至尊介爲執致之以禮於鬼
神與檀弓曰臨諸侯畛於鬼神曰有天王某父此王適
四方舍諸侯祖廟祝告其神之辭介於是進鬯音義(介/音)
(界被普皮反又皮寄反爲執于僞反與/音餘畛之忍反致也父音甫本又作甫)疏(釋曰介副也/王弔臨諸臣)
(則有副使從行者天子所往停在諸侯之廟祝致辭告/廟介使則進此鬯於神前故云介鬯注釋曰云以尊適)
(卑曰臨者欲解臨非如雜記云上客臨彼謂哭臨也此/王弔諸侯諸臣故以以尊適卑解之引春秋者昭三年)
(齊晏嬰辭引之者證以尊適卑稱臨之義司農云鬯香/草者見王度記云天子以鬯諸侯以薰禮緯亦云鬯草)
(生庭故知鬯香草也此直是秬鬯無香草故後鄭不從/也云王行弔喪被之故曰介者先鄭之意以介爲被似)
(若春秋被練之義故云被之後鄭亦不從𤣥謂曲禮曰/者下曲禮文云摯天子鬯者彼摯下與天子鬯諸侯圭)
(卿羊已下爲目此天子以鬯爲摯若卿羔之類但天子/至尊不自執使介爲執致之以禮於鬼神與者無正文)
(蓋置於神前故云與以疑之云檀弓曰者此亦下曲禮/文言檀弓者誤案彼注云畛致也謂使祝告至于鬼神)
(王至尊臣不名君/故云某父某字也)
　
　
　
　
　
　
　
　
　
　
　
　
　周禮注疏卷十九
　周禮注疏卷十九考證
小宗伯之職兆五帝於四郊注九皇六十四氏○氏一
　本作民見序說
掌五禮之禁令疏士二豆四俎○(臣紱/)按鼎俎當竒四
　疑三字之訛
辨吉凶之五服疏先王制五服天子服日月星辰諸侯
　服山龍○監本脫天子服三字以鄭氏尚書義補之
大祭祀疏其逆齍卽大宗伯涖玉齍者是也大宗伯涖
　之(○臣松齡/)按据本職涖當作奉
小祭祀疏其庭實之物則小宗伯受之以東○東或疑
　作陳誤也(臣紱/)按聘禮皮如入右首而東是其例也
　雜記亦云宰舉以東
若大甸注以禽饋四方之神於郊郊有羣神之兆○下
　神字監本訛臣今改正
縣衰冠之式疏案禮記問喪云○(臣青藜/)按下所引者
　是間傳文
肆師以歲時序其祭祀注夾室中室○上室字監本訛
　作屋今据雜記正之
饗食授祭疏饗者亨大牢以飲賓○監本脫者亨二字
　今補入
凡四時之大甸獵疏爾雅云是類是禡師祭也○監本
　脫師祭也三字(臣松齡/)按無此三字卽疑於引大雅
　矣今据爾雅補之
凡國之大事治其禮儀注故書儀爲義鄭司農云義讀
　爲儀古者書儀但爲義今時所謂義爲誼○(臣麟昌/)
　按漢書禮儀之義多作誼先鄭之說可以互證
凡王弔臨注春秋傳曰照臨敝邑○敝監本訛幣又檀
　弓曰臨諸侯畛於鬼神鬼訛於俱据原文改正
　
　
　
　周禮注疏卷十九考證
欽定四庫全書
　周禮注疏卷二十
　　漢鄭氏注　唐陸徳明音義　賈公彥疏
雞人掌共雞牲辨其物注物謂毛色也辨之者陽祀用
騂隂祀用黝音義(黝於/糾反)疏(注釋曰陽祀用騂隂祀用黝/者牧人文彼注云陽祀祭天)
(於南郊及宗廟陰祀祭地於北郊及社稷也鄭舉此二/者其望祀各以其方色牲及四時迎氣皆随其方色亦)
(辨其毛物/可知也)大祭祀夜嘑旦以嘂百官注夜夜漏未盡雞
鳴時也呼旦以警起百官使夙興音義(嘑火吳反本又/作呼嘂古弔反)
(警音/景)疏(釋曰漏未盡者謂漏未盡三刻已前仍/為夜則呼旦也漏刻之義具挈壺氏)凡國之
大賓客㑹同軍旅喪紀亦如之凡國事為期則告之時
注象雞知時也告其有司主事者少牢曰宗人朝服北
面曰請祭期主人曰比於子宗人曰旦明行事告時者
至此旦明而告之音義(朝真遙反/比毗志反)疏(注釋曰引少牢曰/者謂祭前之夕宗)
(人主禮官請主人祭期主人曰比於子者謂次比其日/數時節由子子則宗人也宗人即告期曰旦明行事其)
(實祭期由宗人宗人請主者敬主人若不敢自由然故/讓之也案庭燎詩注王有雞人之官凡國事為期則告)
(之以時王不正其官而問夜早晚非也案齊詩東方未/眀序云東方未眀刺無節也朝庭興居無節號令不時)
(挈壺氏不能掌其職焉注云挈壺氏掌漏刻者彼不云/雞人者案挈壺氏云凡軍事懸壺無告期之事則天子)
(備官挈壺直掌漏刻之節雞人告期也/彼齊詩是諸侯兼官故挈壺氏兼告期)凡祭祀面禳釁
共其雞牲注釁釁廟之屬釁廟以羊門夾室皆用雞鄭
司農云面禳四面禳也釁讀為徽音義(禳如/羊反)疏(釋曰云/凡祭祀)
(面禳者祭祀謂宗廟之屬面禳謂祈禱之屬注釋曰鄭/云釁釁廟之屬者言之屬則釁鼔釁甲兵皆在其中釁)
(廟以羊已下雜記文司農云面禳四面禳則候禳禳謂/禳去惡祥也云釁讀為徽者亦謂以徽為飾治之義也)
司尊彝掌六尊六彝之位詔其酌辨其用與其實注位
所陳之處酌泲之使可酌各異也用四時祭祀所用亦
不同實鬱及醴齊之屬音義(泲子里反下同齊才計反/下文注除齊語齊人並同)
疏(釋曰此經與下文為目直云六彝六尊案下兼有罍/尊不言者文略也注釋曰云位所陳之處者此下經)
(不見陳尊之處案禮運云𤣥酒在室醴醆在戶齊醍在/堂澄酒在下彼是禘祭陳四齊此下時祭陳二齊設尊)
(亦依此也云酌泲之使可酌各異也者此下文鬱齊獻/酌醴齊縮酌之等是各異也云用四時祭祀所用亦不)
(同者即下文春祠夏禴已下所用不同是也/云實鬱及醴齊之屬者醴齊之中有三酒也)春祠夏禴
祼用雞彝鳥彝皆有舟其朝踐用兩獻尊其再獻用兩
象尊皆有罍諸臣之所昨也秋嘗冬烝祼用斝彝黄彝
皆有舟其朝獻用兩著尊其饋獻用兩壺尊皆有罍諸
臣之所昨也凡四時之間祀追享朝享祼用虎彝蜼彝
皆有舟其朝踐用兩大尊其再獻用兩山尊皆有罍諸
臣之所昨也注祼謂以圭瓉酌鬱鬯始獻尸也后扵是
以璋瓉酌亞祼郊特牲曰周人尚臭灌用鬯臭鬱合鬯
臭隂達扵淵泉灌以圭璋用玉氣也既灌然後迎牲致
隂氣也朝踐謂薦血腥酌醴始行祭祀后扵是薦朝事
之豆籩既又酌獻其變朝踐為朝獻者尊相因也朝獻
謂尸卒食王酳之再獻者王酳尸之後后酌亞獻諸臣
為賓又次后酌盎齊備卒食三獻也扵后亞獻内宗薦
加豆籩其變再獻為饋獻者亦尊相因饋獻謂薦熟時
后扵是薦饋食之豆籩此凡九酌王及后各四諸臣一
祭之正也以今祭禮特牲少牢言之二祼為奠而尸飲
七矣王可以獻諸臣祭統曰尸飲五君洗玉爵獻卿是
其差也眀堂位曰灌用玉瓉大圭爵用玉琖加用璧角
璧散又鬱人職曰受舉斝之卒爵而飲之則王酳尸以
玉爵也王酳尸用玉爵而再獻者用璧角璧散可知也
雞彝鳥彝謂刻而畫之為雞鳳凰之形皆有舟皆有罍
言春夏秋冬及追享朝享有之同昨讀為酢字之誤也
諸臣獻者酌罍以自酢不敢與王之神靈共尊鄭司農
云舟尊下臺若今時承槃獻讀為犧犧尊飾以翡翠象
尊以象鳳皇或曰以象骨飾尊眀堂位曰犧象周尊也
春秋傳曰犧象不出門尊以祼神罍臣之所飲也詩曰
缾之罄矣維罍之耻斝讀為稼稼彝畫禾稼也黄彝黄
目尊也明堂位曰夏后氏以雞彝殷以斝周以黄目爾
雅曰彝卣罍器也著尊者著略尊也或曰著尊著地無
足眀堂位曰著殷尊也壺者以壺為尊春秋傳曰尊以
魯壺追享朝享謂禘祫也在四時之間故曰間祀蜼讀
為蛇虺之虺或讀為公用射隼之隼大尊太古之瓦尊
山尊山罍也眀堂位曰泰有虞氏之尊也山罍夏后氏
之尊故書踐作餞杜子春云餞當為踐𤣥謂黄目以黄
金為目郊特牲曰黄目鬱氣之上尊也黄者中也目者
氣之清眀者也言酌扵中而清眀扵外追享謂追祭遷
廟之主以事有所請禱朝享謂受朝政扵廟春秋傳曰
閏月不告朔猶朝于廟蜼禺屬卬鼻而長尾山罍亦刻
而畫之為山雲之形音義(兩獻本或作戲注作犧同素/何反注及下注汁獻同斝音)
(稼著直畧反注同朝享直遙反注朝享朝受政猶朝及/下注朝用同蜼音誄又以水反兩大音泰注同盎烏浪)
(反琖莊産反酢才洛反卣音酉又音由本亦作攸蛇虺/上虵下許偉反射食亦反隼荀尹反禺音遇劉音隅卬)
(魚丈反又/五剛反)疏(釋曰此六者皆據宗廟之祭但春夏同陽/秋冬同陰其追享朝享又是四時之間祀)
(以類附從故可同尊也彝與齊尊各用二者鬱鬯與齊/皆配以眀水三酒配以𤣥酒故禮記郊特牲注云祭齊)
(加眀水三酒加𤣥酒依鄭志云一雞彝盛眀水鳥彝盛/鬱鬯是以各二尊罍尊不言數者禘祫與時祭追享朝)
(享等皆同用三酒不别數可知也若然依酒正云大祭/祀備五齊據大祫通鬰鬯與三酒并配尊則尊有十八)
(禘祭四齊闕二尊則尊有十六此經時祭二齊闕六尊/則尊十有二矣其祫在秋禘在夏則用當時尊重用取)
(足而已此經彝下皆云舟尊與罍下皆不云所承之物/則無物矣故禮器云天子諸侯廢禁其此之謂也注釋)
(曰言祼謂以圭瓉酌鬱鬯始獻尸也者宗廟之祭先作/樂下神則大司樂云若樂九變人鬼可得而禮鄭注云)
(先奏是樂而祼焉是也祼有二此言圭瓉者據王而言/故鄭即云后於是以璋瓉酌亞祼是也后祼之時内宰)
(賛之故内宰職云后祼獻則賛瑤爵亦如之若然非直/賛祼而已至於后之朝踐饋獻及酳用瑤爵皆賛之引)
(郊特牲者證祼以鬱鬯又用圭璋也云既灌然後迎牲/致隂氣也者祼是隂氣故郊特牲又云周人先求諸隂)
(求諸隂灌是也此注引郊特牲后亞王祼後王乃出迎/牲案内宰注云王既祼與此違者彼注取王事自相亞)
(故先言王既祼出迎牲后乃後祼其實以此注為正也/王出迎牲之時祝延尸向戸外户牖之間南面后於是)
(薦朝事八豆八籩王迎牲入廟卿大夫賛幣而從牲麗/於碑王親殺大僕賛王牲事取血以告殺取毛以告純)
(解而腥之為七體薦於神坐訖王以玉爵酌醴齊以獻/尸后亦以玉爵酌醴齊以獻尸此謂經朝踐用兩獻尊)
(也禮器云郊血大饗腥則享祭宗廟無血此云薦血腥/者謂肉非謂如别薦血也云后於是薦朝事之豆籩既)
(又酌獻者先薦後獻祭禮也其實薦豆籩在王獻前今/在王獻後乃言后薦豆籩者鄭欲說王事訖乃說后事)
(故後言薦豆籩也云變朝踐言朝獻者尊相因也朝獻/謂尸卒食王酳之者此朝獻於經當秋冬之祭鄭既未)
(解春夏再獻先釋秋冬朝獻者以其朝獻是王酳尸因/朝踐之尊醴齊故鄭先通解之云再獻者王酳尸之後)
(后酌亞獻諸臣為賔又次后酌盎齊備卒食三獻也者/此言再獻即經春夏之祭云再獻用兩象尊尸食後隂)
(厭王酳尸后與賓長為再獻此亦在饋獻後先言再獻/者后與賔酳尸因饋獻盎齊之尊故變饋獻云再獻云)
(内宗薦加豆籩者案醢人及籩人有朝事之豆籩有饋/食之豆籩有加豆籩之實故鄭於此取朝事當朝踐節)
(饋食當饋獻節食後重加故加豆加籩當酳尸節案内/宰職云賛后薦加豆籩故知内宗薦之云其變再獻為)
(饋獻者亦尊相因饋獻謂薦熟時者此言饋獻當經秋/冬祭之節其春夏言再獻至此秋冬言饋獻據文為先)
(後故云變再獻言饋獻其實先饋獻後再獻也以其饋/獻在朝踐後亦當在尸未入室再獻是王酳尸後節也)
(是以云饋獻謂薦熟時也此即禮運云熟其殽鄭注云/體解而爓之是也云后於是薦饋食之豆籩者此即醢)
(人籩人饋食之豆籩者也云此凡九酌王及后各四諸/臣一者九謂王及后祼各一朝踐各一饋獻各一酳尸)
(各一是各四也諸臣酳尸一并前八為九云祭之正也/者此九獻是正獻案特牲少牢仍有衆賓長兄弟之長)
(嗣子舉奠上利洗散為加獻彼並非正故此云祭之正/也云以今祭禮特牲少牢言之者天子諸侯祭禮亡雖)
(檢禮記及周禮而言其文不具故取特牲少牢見在禮/而言以其特牲少牢惟有酳尸後三獻天子諸侯酳尸)
(後亦三獻與彼同故取以為說也云二祼為奠而尸飲/七矣王可以獻諸臣者王獻諸臣無文此又約祭統而)
(言故即引祭統曰尸飲五君洗玉爵獻卿是其差也者/彼據侯伯禮宗廟七獻二祼為奠不飲朝踐已後有尸)
(飲五獻卿即知天子與上公同九獻二祼為奠不飲是/尸飲七可以獻諸臣若然子男五獻者二祼為奠不飲)
(是尸飲三可以獻卿故鄭云是其差皆當降殺以兩大/夫士三獻無二祼直有酳尸三獻獻祝是也云明堂位)
(曰灌用玉瓉大圭爵用玉琖加用璧角璧散者彼賜魯/侯祭周公用天子之禮故以為證言灌用玉瓉者謂以)
(玉飾瓉以大圭為柄此大圭非謂玉人大圭長三尺者/直是以圭為柄謂之大圭也爵用玉琖者謂君與夫人)
(朝踐饋獻時所用獻也加用璧角璧散者此即内宰所/云瑤爵一也以瑤玉為璧形以飾角散爵是通名故得)
(瑶爵璧角璧散之名也又鬱人職曰受舉斝之卒爵而/飲之者引之欲證王酳尸與前同用玉爵之意也云則)
(王酳尸以玉爵也王酳尸用玉爵而再獻者用璧角璧/散可知也者再獻謂后與諸臣亦以眀堂位云爵用玉)
(琖加用璧角璧散差之推次可知也云雞彝鳥彝謂刻/而畫之為雞鳳皇之形者案尚書云鳴鳥之不聞彼鳴)
(鳥是鳳皇則此鳥亦是鳳皇故云畫雞鳳皇之形也云/皆有舟皆有罍言春夏秋冬及追享朝享有之同者即)
(文自具故知有之同也云昨讀曰酢者主人主婦賓長/獻尸皆有酢報不得為昨日之字故從酬酢之字也云)
(諸臣獻者酌壘以自酢不敢與王之神靈共尊者王酳/尸因朝踐之尊醴齊尸酢王還用醴齊后酳尸用饋獻)
(之尊盎齊尸酢后還用盎齊以王與后尊得與神靈共/尊今賓長臣卑酳尸雖得與后同用盎及尸酢賓長即)
(用罍尊三酒之中清酒以自酢是不敢與王之神靈共/酒尊故也鄭司農云舟尊下臺若今時承槃者漢時酒)
(尊下槃象周時尊下有舟故舉以為況也云獻讀為犧/犧尊飾以翡翠者翡赤翠青為飾象尊以象鳳皇此二)
(者於義不安故更解以象骨飾尊此義後鄭從之其云/飾以翡翠後鄭猶不從之矣引眀堂位犧象周尊也者)
(證飾尊有非周制者引春秋傳者是左氏定十年夾谷/之㑹孔子之言引之者證犧象是祭祀之尊不合為野)
(享之義也云尊以祼神者司農解犧象不出門之意其/實獻尸而云祼神者尸神象尸飲即是祼神若云奉觴)
(賜灌之類非謂二灌用鬱鬯也云罍臣之所飲也者經/云皆有罍詩臣之所酢故知諸臣所飲者也引詩者證)
(罍是酒尊之義云斝讀為稼稼彝畫禾稼也者以諸尊/皆物為飾今云斝於義無取故破從稼也云黄彝黄目)
(尊也者依眀堂位文引眀堂位者證雞彝是夏灋斝彝/是殷灋黄彝是周灋引爾雅者欲見此經有彝為上卣)
(即犧象之屬為中罍為下與爾雅同也云著尊者著略/尊也者義不安云著地無足於義是也云春秋傳者昭)
(十五年左傳云六月乙丑王大子夀卒秋八月戊寅王/穆后崩十二月晉荀躒如周葬穆后籍談為介以文伯)
(宴尊以魯壺是其義也引之者證壺是祭祀酒尊司農/云追享朝享謂禘祫也在四時之間故曰間祀者案大)
(宗伯祫禘在四時之上當如酒正大祭祀備五齊何得/在四時之下故後鄭不從也鄭司農讀蜼為蛇虺之虺)
(或讀為公用射隼之隼者無所依據故後鄭皆不從也/又云大尊大古之瓦尊者此即有虞氏之大尊於義是)
(也故皆以明堂位為證也𤣥謂黄目以黄金為目者無/正文鄭以目既為眼目黄又與黄金字同故為黄金釋)
(之也引郊特牲者解黄目之義也云追享謂追祭遷廟/之主以事有所請禱者此追享知祭遷廟主者按祭灋)
(云去廟為壇去壇為墠壇墠有禱焉祭之無禱乃止是/追祭遷廟之主故知也云朝享為朝受政於廟者謂天)
(子告朔於眀堂因即朝享朝享即祭灋謂之月祭故祭/灋云考廟王考廟皇考廟顯考廟祖考廟皆月祭之二)
(祧享嘗乃止諸侯告朔於大廟因即朝享祭灋云諸侯/考廟王考廟皇考廟皆月祭之顯考祖考享嘗乃止告)
(朔天子用牛諸侯用羊月祭皆大牢也春秋傳者文公/六年左氏傳云閏月不告朔猶朝于廟若然天子告朔)
(於眀堂則是天子受政於眀堂而云受政于廟者謂告/朔自是受十二月政令故名眀堂為布政之宫以告朔)
(訖因即朝廟亦謂之受政但與眀堂受朔别也春秋傳/曰者彼譏廢大行小引之者見告朔與朝廟别謂若不)
(郊猶三望與郊亦别也云蜼禺屬卬鼻而長尾者案雞/彜鳥彝相配皆為鳥則虎彝蜼彝相配皆為獸故爾雅)
(蜼在釋獸中云蜼禺屬彼注蜼似獼猴而大黄黒色尾/長數尺似獺尾末有岐鼻露向上雨即自懸於樹以尾)
(塞鼻或以兩指今江東人亦取養之為物捷健云山罍/亦刻而畫之為山雲之形者罍之字於義無所取字雖)
(與雷别以聲同故以雲雷解之以其雷有聲無形但雷/起於雲雲出於山故本而釋之以為刻畫山雲之形也)
(異義第六罍制韓詩說金罍大器天子以玉諸侯大夫/皆以金士以梓古廷說罍器諸臣之所酢人君以黄金)
(飾尊大一石金飾亡目蓋取象雲雷之象謹案韓說天/子以玉經無眀文罍者取象雲雷故從人君下及諸臣)
(同如是經文惟有詩云我姑酌彼金罍古廷說云人君/以黄金則其餘諸臣直有金無黄金飾也若然向来所)
(說雞彝鳥彝等皆有所出其虎彝蜼彝當是有虞氏之/尊故鄭注尚書云宗彝宗廟之中鬱尊虞氏所用故曰)
(虞夏以上虎/蜼而已也)凡六彝六尊之酌鬱齊獻酌體齊縮酌盎
齊涚酌凡酒脩酌注故書縮為數齊為齍鄭司農云獻
讀為儀儀酌有威儀多也涚酌者捝飾勺而酌也脩酌
者以水洗勺而酌也齍讀皆為齊和之齊杜子春云數
當為縮齊讀皆為粢𤣥謂禮運曰𤣥酒在室醴醆在戸
粢醍在堂澄酒在下以五齊次之則醆酒盎齊也郊特
牲曰縮酌用茅眀酌也醆酒涚于清汁獻涗于醆酒猶
眀清與醆酒于舊澤之酒也此言轉相泲成也獻讀為
摩莎之莎齊語聲之誤也煑鬱和秬鬯以醆酒摩莎泲
之出其香汁也醴齊尤濁和以眀酌泲之以茅縮去滓
也盎齊差清和以清酒泲之而已其餘三齊泛從醴緹
沈從盎凡酒謂三酒也脩讀如滌濯之滌滌酌以水和
而泲之今齊人命浩酒曰滌眀酌酌取事酒之上也澤
讀曰醳眀酌清酒醆酒泲之皆以舊醳之酒凡此四者
祼用鬱齊朝用醴齊饋用盎齊諸臣自酢用凡酒唯大
事于大廟備五齊三酒音義(獻酌素何反司農音儀涗/舒銳反李一音雪脩酌直)
(歴反注同數音朔下同為齍子兮反捝舒鋭反本或反/作栻勺上酌反下同齊和胡臥反醆莊産反粢才計)
(記作齊音同緹音體舊澤音亦下曰醳音同/摩莎素何反去起吕反浩胡老反或古老反)疏(釋曰云/凡六彝)
(之酌與鬱齊為目六尊之酌與醴齊盎齊為目下有凡/酒滌酌上不言罍者亦是文不具也凡言酌者皆是泲)
(之使可酌也注釋曰司農云獻讀為儀已下後鄭皆不/從者此經為泲酒之灋而司農皆不為泲酒灋其言無)
(所據依故皆不從也司農云齍讀皆為齊和之齊鄭注/酒正為度量解之則齊和義亦通也子春為粢於義不)
(可後鄭於酒正已破訖𤣥謂引禮運者欲破彼醆從此/盎也彼云𤣥酒在室者據配鬱鬯之尊故在室若配鬱)
(鬯當云眀水而云𤣥酒者散文通云以五齊次之則醆/酒盎齊也者依此經及酒正言之盎次醴禮運醆次醴)
(以醆當盎處即一物眀醆酒盎齊也盎齊云酒則酒齊/亦通引郊特牲曰縮酌用茅眀酌至醆酒者彼記人意)
(以經泲酒灋難解故釋此經泲酒之灋也此云醴齊縮/酌彼記人取此縮酌二字於彼重解之云此言縮酌者)
(縮酌當用茅也又云眀酌者醴齊濁還用事酒之清明/者和醴齊然後用茅泲之使可酌故云眀酌也云醆酒)
(涗于清者醆酒即盎齊盎齊差清亦不言縮則不用茅/涗謂新亦謂泲之也彼記人亦取此盎齊涗酌解之以)
(盎齊欲泲之時則以清酒和而泲涗使可酌故直云涗/于清也云汁獻涗于醆酒者記人亦取此經鬱齊獻酌)
(釋之云汁獻者獻讀摩莎之莎也云涗于醆酒者以鬱/鬯尊不用三酒而用五齊中盎齊差清者和鬱鬯泲之)
(故云涗于醆酒也云猶眀清與醆酒于舊澤之酒也者/此記人復恐不曉古之泲酒之灋故舉當時泲酒之灋)
(以曉人也云眀清者眀謂事酒清謂清酒醆謂盎齊也/三者皆於舊醳之酒中泲之但云醳酒即事酒也今云)
(舊醳則醳中之舊冬釀接春而成故云舊是昔酒也云/此言轉相泲成已下皆鄭重釋記人之言也云醴齊尤)
(濁和以眀酌泲之者醴齊對盎齊已下三者為尤濁上/仍有泛齊更濁於醴齊也盎齊差清和以清酒泲之而)
(已者以不用茅故云泲之而已云其餘三齊泛從醴緹/沈從盎者以泲三者無文故鄭約同此二齊以泛齊濁)
(不過與醴齊同緹沈清無過與盎同故畧為二等泲五/齊也云凡酒謂三酒也者以上文列彝卣罍三等之尊)
(此見泲鬱與二齊凡酒事相當故凡酒謂三酒非一故/稱凡也云脩讀為滌濯之滌者讀從宗伯視滌濯之滌)
(欲解滌為水之意必知以水者曲禮曰水曰清滌且鬱/鬯用五齊五齊用三酒三酒用水差次然也云明酌酌)
(取事酒之上也者重解縮酌用茅眀酌也云澤讀曰醳/眀酌清酒醆酒泲之皆以舊醳之酒者重解當時之灋)
(以曉人者也云凡此四者祼用鬱齊朝用醴齊饋用盎/齊諸臣自酢用凡酒者此以上列尊及泲酒次第為先)
(後祭禮有祼有朝踐饋獻酳尸次第為先後推次可知/也云唯大事於大廟備五齊三酒者此據酒正云祭祀)
(共五齊三酒下有大祭中祭小祭此時祭用二齊禮運/四齊據禘祭明大事祫祭備五齊三酒可知三酒時祭)
(亦備亦於大事言之者連言挾句耳文二年大事於大/廟公羊傳大事者何大祫也即此大事是祫可知也)
大喪存奠彝注存省也謂大遣時奠者朝夕乃徹也疏
(注釋曰大喪之奠有彝尊盛鬱鬯唯謂祖廟厥眀將向/壙為大遣奠時有之故鄭云謂大遣時奠者云朝夕乃)
(徹也者此大奠徹之早晚無文按檀弓云朝奠日出夕/奠逮日則朝奠至夕徹之夕奠至朝乃徹是朝夕乃徹)
(其大遣亦朝設至夕乃徹言此者欲/見所奠彝尊朝夕須存省之意也)大旅亦如之注旅
者國有大故之祭也亦存其奠彝則陳之不即徹疏(注/釋)
(曰鄭知旅是國有大故之祭者見宗伯云國有大故則/旅上帝及四望故知也云亦存其奠彝者以其云亦如)
(之眀亦如大遣奠存省之云則陳之不即徹者云不即/徹則與上注奠者朝夕乃徹義異但上經據人鬼日出)
(逮日放其去来於隂陽此天神無此義但不即徹不必/要至夕也且按小宰注天地至尊不祼此得用彝者此)
(告請非常亦如大遣/奠之而已亦非祼也)
司几筵掌五几五席之名物辨其用與其位注五几左
右玉彫彤漆素五席莞藻次蒲熊用位所設之席及其
處音義(彤徒冬反莞音官又音/丸藻本又作繅音早)疏(注釋曰云五几左右/玉彫彤漆素者其玉)
(彫已下數出於下文云左右者唯於王馮及鬼神所依/皆左右玉几下云左右玉几祀先王酢席亦如之但受)
(酢席未必有几故不云几筵其彫几已下非王所馮生/人則几在左鬼神則几在右是以下文諸侯祭祀云右)
(彫几國賓云左彤几諸侯自受酢亦無几故不言几也/漆素並云右俱是為神也云五席莞繅次蒲熊者亦數)
(出下文仍有葦萑席不入數者以䘮中非常故不數直/取五席與五几相對而言耳云用位所設之席者即下)
(凡大朝覲已下是也云及其處者王受朝覲席在廟牖/間大射席在虞庠祀先王在廟奥及堂酢席王在廟室)
(西面自諸侯已下亦皆在廟惟熊席漆几設在野所征/之地耳經云名物鄭不解之者義在下可知故畧之也)
凡大朝覲大饗射凡封國命諸侯王位設黼依依前南
鄉設莞筵紛純加繅席畫純加次席黼純左右玉几注
斧謂之黼其繡白黒采以絳帛為質依其制如屏風然
於依前為王設席左右有几優至尊也鄭司農云紛讀
為豳又讀為和粉之粉謂白繡也純讀為均服之均純
緣也繅讀為藻率之藻次席虎皮為席書顧命曰成王
將崩命大保芮伯畢公等被冕服憑玉几𤣥謂紛如綬
有文而狹者繅席削蒲蒻展之編以五采若今合歡矣
畫謂雲氣也次席桃枝席有次列成文音義(朝直遙反/下注来朝)
(朝者同後朝覲朝見之類放此黼音甫依於豈反下及/注同鄉許亮反下及注同純章允反劉之閏反司農音)
(均下同為王于偽反下為布同豳彼貧反緣悦/絹反率音律下同馮皮氷反蒻音弱編必緜反)疏(釋曰/此經)
(及下文見王有事設席三重之義言凡大朝覲非四時/常朝常朝則春夏受贄於朝秋冬受贄於廟不常在廟)
(也此朝覲言大則因㑹同而行朝覲之禮謂春秋来時/若冬夏来則曰大宗遇也云大饗者謂王與諸侯行饗)
(禮於廟即大行人云上公三饗之屬是也大射謂王將/祭祀擇士而射於西郊小學虞庠中云凡封國命諸侯)
(者此即典命云其出封皆加一等之屬是也云王位設/黼依者案爾雅牖戶之間曰扆於扆之處設黼黼即白)
(黒文而為斧形此斧以大板為邸即掌次皇邸一也故/鄭彼注云邸後板以此斧板置於扆即以黼扆為總名)
(也云依前南鄉設莞筵已下以席三重也凡敷席之灋/初在地者一重即謂之筵重在上者即謂之席已下皆)
(然故鄭注序官云敷陳曰筵藉之曰席注釋曰鄭云斧/謂之黼者按禮記眀堂位云天子負斧扆彼及諸文多)
(為斧字者若據繢人職則云白與黑謂之黼據采色而/言之若據繡於物上則為金斧文近刃白近銎黒則曰)
(斧取金斧斷割之義故鄭以斧釋黼云其繡白黑文者/繢人職文鄭知以絳帛為質者鄉射記云凡畫者丹質)
(此黼畫之故知絳帛絳帛即丹質也云其制如屏風然/者屏風之名出於漢世鄭以今曉古故舉屏風為況也)
(孔注顧命其置竟户牖間竟終也户牖間狹故置之終/滿户牖間也云左右有几優至尊也者此經所云王皆)
(立不坐既立又於左右皆有几故鄭注大宰云立而設/几優至尊據立而言此據左右皆有而言故注相兼乃)
(具也司農云紛讀為豳於義不安故更云又讀為和粉/之粉謂白繡也純讀為均服之均者按僖五年左傳卜)
(偃云均服振振取虢之旗賈服杜君等皆為均均同也/但司農讀為均均即準音與純同故云純緣也云繅讀)
(為藻率之藻者讀從桓二年臧哀伯云藻率鞞鞛鞶厲/斿纓此並取彼義也云次席虎皮為席者此見下有熊)
(席故為虎皮後鄭不從也引尚書者證王馮玉几之義/也𤣥謂紛如綬有文而狭者此見漢世綬是薄帔有文)
(章而狭以為席之緣故言之也鄭知繅席削蒲蒻展之/編以五采若今合歡矣者漢有合歡席如此故還舉漢)
(灋況之也云畫謂雲氣也者鄭於經但單言畫皆以畫/雲氣解之蓋五色雲為之文也云次席桃枝席有次列)
(成文者鄭亦見漢世以桃枝竹為席/有次第行列成其文章故言之也)祀先王昨席亦如
之注鄭司農云昨席扵主階設席王所坐也𤣥謂昨讀
曰酢謂祭祀及王受酢之席尸卒食王酳之卒爵祝受
之又酌授尸尸酢王扵是席王扵戶内后諸臣致爵乃
設席疏(釋曰祀先王謂宗廟六享皆用上三種席酢席/謂王酳尸尸酢王王受酢之席亦如上三種席)
(故云亦如之注釋曰司農云酢席扵主階設席王所坐/也者此約鄉飲酒禮主人在阼階賓在戶牖主人受酢)
(王行飲酒禮亦然此酢文承祀先王下即是祭禮受尸/酢不得為凡常飲酒禮故後鄭不從也後鄭知王有受)
(尸酢灋者謂若鬱人注引特牲少牢此注亦取彼義故/云尸卒食王酳之卒爵祝受之又酌授尸尸酢王於是)
(席王於戶内也按特牲少牢主人受酢之時未設席夫/婦致爵乃設席今王於受酢即設席者優至尊與大夫)
(士禮異知席王在户内者約特牲主人受酢時在戶内/之東西面也云后諸臣致爵乃設席者此亦約特牲夫)
(婦致爵之時有席若然王於酢有席與彼異至於后即/與彼同者禮有損之而益故后不得與王同宜同士禮)
(按特牲無致爵於賓長之灋而此言諸臣致爵者此王/於諸臣亦無致爵禮此致爵謂酳尸訖主人獻賓長於)
(西階之上謂之致爵也特牲主人致爵於主婦席於東/房中此后亦然其諸臣按特牲獻賓長於西階上無席)
(獻訖以薦俎降降設於西階下亦無席此諸臣有席/者亦是王之臣尊宜設席乃以薦俎降設於席東也)諸
侯祭祀席蒲筵繢純加莞席紛純右彫几注繢畫文也
不莞席加繅者繅柔嚅不如莞清堅又扵鬼神宜音義
(繢胡内反嚅本或作/懦又作擩同如兖反)疏(釋曰此經論諸侯禘祫及四時/祭祀之席皆二種席也注釋曰)
(上文畫純者畫雲氣此云繢即非畫雲案繢人職對方/為繢是對方為次畫於缯帛之上與席為緣也云不莞)
(席加繅者繅柔嚅不如莞清堅又於鬼神宜者案上文/天子祭祀席與酢席同此下文諸侯受酢席下莞上繅)
(今祭祀席下蒲上莞故鄭以下文決此但今諸侯祭祀/席不亦如下文莞席加繅者以其繅柔嚅不如莞清堅)
(於鬼神宜即於生人不宜故下文生人繅在上為宜也/又不以繅在莞下者繅尊不宜在莞下故用蒲替之也)
昨席莞筵紛純加繅席畫純筵國賓于牖前亦如之左
彤几注昨讀亦曰酢鄭司農云禮記國賓老臣也為布
筵席扵牖前𤣥謂國賓諸侯来朝孤卿大夫来聘後言
几者使不蒙如也朝者彫几聘者彤几疏(釋曰諸侯酳/尸尸酢主君)
(亦於戶内之東西面設此二席及筵國賓在牖前亦如/之亦如同二種席也几席雖同但上文鬼神則右几此)
(文生人則左几也又别云左彤几者謂國賓之中有諸/侯来朝亦有孤卿大夫来聘若朝者則彫几蒙亦如之)
(聘者席雖與同几則用彤故别云左彤几使不䝉如也/注釋曰先鄭云禮記國賓老臣也者按禮記王制有四)
(代養國老庶老於學之事彼國老謂卿大夫致仕庶老/謂士之致仕者先鄭據此文而云國賓老臣也後鄭不)
(從者未見朝聘之賓而言已國老臣於義不可故不從/也𤣥謂國賓諸侯来朝孤卿大夫来聘者案大小行人)
(及司儀賓謂諸侯客謂其臣今此經唯云賓而兼云孤/卿大夫者對文賓客異通而言之賓客一也以大司徒)
(云大賓客令野脩道委積小司徒云小賓客令野脩道/委積是賓客通用之義也案公食大夫禮云司宫具几)
(與蒲筵加萑席又云上大夫蒲筵加萑席其純皆如下/大夫彼注云謂三命大夫也孤為賓則莞筵紛純加繅)
(席畫純聘禮將賓宰夫徹几改筵注云徹神几改神席/更布也賓席東上又引公食大夫云云此筵上下大夫)
(也又引此筵國賓下至彤几云筵孤彤几卿大夫其漆/几與以此而言則筵諸侯與孤用莞筵繅席而卿大夫)
(則用蒲筵萑席今總云國賓孤卿大夫同莞繅者此廣/解國賓之義其實如公食大夫及聘禮之注也若然此)
(注云朝者彫几聘者彤几彤几亦謂孤也依彼聘禮注/卿大夫用漆几者以其天子用玉諸侯用彫孤用彤卿)
(大夫用漆几差次然也案禮記禮器云天子之席五重/諸侯三重今天子唯三重諸侯二重者彼云五重者據)
(天子大祫祭而言若禘祭當四重時祭當三重皆用此/三重席耳故此唯見三重席也諸侯三重上公當四重)
(亦謂大祫祭時若禘祭降一重諸侯二重禘與時祭同/卿大夫已下特牲少牢唯見一重耳若為賓饗則加重)
(數非常灋故不/與祭祀同也)甸役則設熊席右漆几注謂王甸有司
祭表貉所設席音義(甸音田/注同)疏(釋曰甸役謂天子四時/田獵案大司馬大閱禮)
(敎戰訖入狩田既陳有司表貉/於陳前是時設熊席右漆几也)凡喪事設葦席右素几
其柏席用萑黼純諸侯則紛純毎敦一几注䘮事謂凡
奠也萑如葦而細者鄭司農云柏席迫地之席葦居其
上或曰柏席載黍稷之席𤣥謂柏椁字磨滅之餘椁席
藏中神坐之席也敦讀曰燾燾覆也棺在殯則椁燾既
窆則加見皆謂覆之周禮雖合葬及同時在殯皆異几
體實不同祭扵廟同几精氣合音義(柏鄭音椁劉依司/農音迫萑音丸敦)
(音道劉音疇藏/才浪反燾音導)疏(注釋曰云䘮事謂凡奠也者以其言/凡非一之義士䘮禮始死之奠乃至)
(小斂之奠亦設於地未有席至大斂奠乃有席殯後則/有朝夕奠朔月奠大夫已上兼有月半奠并有薦新奠)
(𦵏時又有遷奠祖奠大遣奠𦵏乃廢奠而虞祭也故鄭/云謂凡奠也云萑如葦而細者詩云萑葦淠淠同類之)
(物但麤細為異耳先鄭以柏席為迫地或為載黍稷其/言無所依據故後鄭不從也𤣥謂柏椁字磨滅之餘椁)
(席藏中神坐之席也者謂於下帳中坐設之云敦讀曰/燾燾覆也者謂若覆燾持載者也云棺在殯則椁燾者)
(檀弓云天子菆塗龍輴以椁是也云既窆則加見者既/夕禮下棺訖則加見見謂道上帳帷荒將入藏以覆棺)
(言見者以其棺不復見唯見帷荒故謂之見也云皆謂/覆之者此解經敦字以其二處皆當覆故云敦也云周)
(禮雖合葬者檀弓云古者不合葬周公蓋祔祔謂合葬/是周禮合葬也云及同時在殯者禮記曾子問云父母)
(之䘮偕鄭云同月死是同時在殯也云皆異几體實不/同者解經每敦一几之義云祭於廟同几精氣合者案)
(禮記祭統云敷筵設同几鄭云同之言詷謂言語相詷/之詷即共詷也故破從詷則以某妃配某氏以其精氣)
(合故也言祭於廟者謂吉祭時以其禫月吉/祭猶未配故知至二十八月乃設同几也)凡吉事變
几凶事仍几注故書仍為乃鄭司農云變几變更其質
謂有飾也乃讀為仍仍因也因其質謂無飾也爾雅曰
儴仍因也書顧命曰翌日乙丑成王崩癸酉牖間南鄉
西序東嚮東序西嚮皆仍几𤣥謂吉事王祭宗廟祼扵
室饋食扵堂繹扵祊每事易几神事文示新之也凶事
謂凡奠几朝夕相因䘮禮略音義(翌音翼劉音/育祊補耕反)疏(注釋/曰先)
(鄭云變更其質謂有飾又以仍几為因其質謂無飾後/鄭不從者以司農就几體解之所引尚書仍几乃是前)
(後相因不得為几體故不從也且上文云右素几於凶/几無飾已有文何須此亦云仍几為無飾乎其言皆不)
(經故不從也引顧命者案彼經云牖間南嚮華玉仍几/西序東嚮文貝仍几東序西嚮彫玉仍几西夾南嚮漆)
(仍几孔云因生時几皆有飾而先鄭引之者先鄭意有/取仍因之義不須無飾也𤣥謂吉事祭宗廟祼於室者)
(洛誥云王入大室祼是也云饋食於堂繹於祊者案禮/器云設祭於堂為祊於外此直云饋食於堂謂饋獻節)
(據有熟故言饋食其實未有黍稷又不言朝踐者朝踐/與饋獻同在堂故畧而不言也又饋獻後更有延尸入)
(室進黍稷尸食之事不言者以其還依祼於室之几故/亦畧而不言也云凶事謂凡奠者即上文凡䘮事右素)
(几是也此文見凡奠几相因不易之意案檀弓云虞而/立尸有几筵者據大夫士而言案士䘮禮大斂即有席)
(而云虞始有筵者以其几筵相將連言其實虞時始有/几其筵大斂即有也天子諸侯禮大初死几筵並有故)
(上云凡喪事設葦席右素几也凡几之長短阮諶云几/長五尺髙二尺廣二尺馬融以為長三尺舊圗以為几)
(兩端赤中/央黑也)
天府掌祖廟之守藏與其禁令注祖廟始祖后稷之廟
其寳物世傳守之若魯寳玉大弓者音義(守藏上手又/反下才浪反)
(傳直/専反)疏(釋曰所守藏者即下文玉鎮已下是也禁令謂/禁守不得使人妄入之等也注釋曰案王制云)
(天子七廟三昭三穆與大祖之廟而七大祖即始祖廟/也周立后稷廟為始祖以其最尊故寳物藏焉云其寳)
(物世傳守之若魯寳玉大弓者案春秋定八年盜竊寳/玉大弓公羊傳云寳者何璋判白弓繡質是世傳守者)
(也/)凡國之玉鎮大寳器藏焉若有大祭大喪則出而陳
之既事藏之注玉鎮大寳器玉瑞玉器之羙者禘祫及
大喪陳之以華國也故書鎮作瑱鄭司農云瑱讀為鎮
書顧命曰翌日乙丑王崩丁夘命作册度越七日癸酉
陳寳赤刀大訓𢎞璧琬琰在西序大玉夷玉天球河圖
在東序𦙍之舞衣大貝鼖鼓在西房兌之戈和之弓垂
之竹矢在東房此其行事見扵經音義(鎮珍忍反又音/珍瑱他見反琬)
(於阮反琰以冉反球音求鼖扶云反/兌徒外反垂如字劉音瑞見賢遍反)疏(釋曰云玉鎮大/寳器藏焉者若)
(典瑞掌其凡瑞器故典瑞云掌玉瑞玉器之藏辨其名/物與其用事設其服飾其美者天府掌之注釋曰鄭知)
(玉鎮大寳器是玉瑞玉器之美者此云玉鎮即大宗伯/云以玉作六瑞鎮圭之屬即此寳鎮也彼又云以玉作)
(六器蒼璧禮天之屬即此寳器也知是美者以别入此/天府故知簡取羙者来入也鄭知禘祫者經云大祭祀)
(故知也先鄭云顧命曰翌日乙丑王崩者謂上文云甲/子王被冕服馮玉几出顧命下云翌日乙丑是甲子眀)
(日也云丁夘命作冊度者謂乙丑至丁夘是三日小斂/之日也大保命史官作冊書法度擬傳顧命之事云越)
(七日癸酉者越於也於丁夘後七日則通死日乙丑為/九日是除死日七日大斂之明日總九日也云陳寳赤)
(刀大訓𢎞璧琬琰在西序者陳寳是總目語即赤刀已/下是也赤刀者鄭注云武王誅紂刀赤為飾大訓者禮)
(法先王禮敎即虞書典謨是也𢎞璧𢎞大也大璧琬琰/皆尺二寸者云大玉夷玉天球河圖者鄭云大玉華山)
(之球夷玉東北之璞天球雍州所貢之玉色如天三者/皆璞未見琢治故不以器名之河圖圖出於河水帝王)
(聖者所受云𦙍之舞衣大貝鼖鼔兑之戈和之弓垂之/竹矢者鄭注云𦙍也和也垂也皆古人造此物者之名)
(鼖鼔大鼔也此鼖非謂考工記鼖鼓長八尺者若是周/物何須獨寳守眀前代之物與周鼖鼔同名耳大貝者)
(書傳曰散宜生之江淮之浦取大貝如車渠是也云此/其行事見於經者此經云大喪出而陳之不見行事故)
(引顧命為行事見於經也此經有大祭/祀出寳器無行事見於經故不引也)凡官府鄉州及
都鄙之治中受而藏之以詔王察羣吏之治注察察其
當黜陟者鄭司農云治中謂其治職簿書之要音義(治/直)
(吏反下及注同中/丁仲反下注同)疏(釋曰此自王國以至四疆皆有職/司治事文書不言六遂及四等公)
(邑之官者於文畧其實皆有也都鄙則三等采地云詔/王察羣吏之治者告王據此治中文書而行黜陟也注)
(釋曰云治職簿書之要者謂各有職掌皆同有文書案/簿書功狀之要故據而告王也經雖言治中兼有不中)
(在其間中者陟之不中黜之/經直言中偏舉一邊而言也)上春釁寳鎮及寳器注上
春孟春也釁謂殺牲以血血之鄭司農云釁讀為徽或
曰釁鼔之釁疏(注釋曰云上春孟春也者謂建寅之月/也殺牲取血釁之若月令上春釁龜筴)
(等也云釁讀為徽者周禮先鄭皆讀釁為徽徽取飾義/云或曰釁鼔之釁者讀從定四年祝佗云君以軍行祓)
(社釁鼔釁皆/以血血之也)凡吉凶之事祖廟之中沃盥執燭注吉事
四時祭也凶事后王喪朝于祖廟之奠音義(盥音管朝/直遥反)
疏(注釋曰謂他官在祖廟中沃盥夙興時則天府之官/與之執燭為眀他官在祖廟中沃盥者謂小祝云大)
(祭祀沃尸盥小臣云大祭祀沃王盥此二官所沃盥在/祖廟中則天府為之執燭若士師云祀五帝沃尸盥非)
(祖廟事則不與執燭也云吉事謂四時祭也者略言之/禘祫亦在焉云凶事王后喪朝于祖廟之奠者王及后)
(䘮七月而葬將葬當朝六廟後乃朝祖廟祖廟中日側/為祖奠厥眀將去為大遣奠皆有沃盥之事故鄭云焉)
季冬陳玉以貞來嵗之媺惡注問事之正曰貞問歳之
羙惡謂問扵龜大卜職大貞之屬陳玉陳禮神之玉凡
卜筮實問於鬼神龜筮能出其卦兆之占耳龜有天地
四方則玉有六器者與言陳者既事藏之不必貍之也
鄭司農云貞問也易曰師貞丈人吉問扵丈人國語曰
貞扵陽卜音義(與音/餘)疏(釋曰季冬謂夏之季冬歳終當/除舊布新故此時當有卜筮来)
(嵗之羙惡者將卜筮之時先陳玉以禮神然後卜筮也/注釋曰云問事之正曰貞者禮記少儀云問卜筮曰義)
(與志與注云義正事也志私意也是問卜筮有不正之/事故云問事之正曰貞即此經云貞者問事之正也云)
(問嵗之羙惡謂問於龜大卜職大貞之屬者彼大貞之/屬即卜立君卜大遷卜大封是也今此卜来歳之羙惡)
(亦彼類故云之屬兼此也云陳玉陳禮神之玉者玉於/卜筮無所施眀以禮神也云凡卜筮實問於鬼神龜筮)
(能出其卦兆之占耳者案易繫辭云精氣為物游魂為/變是故知鬼神之情狀與天地相似注云精氣謂七八)
(㳺魂謂九六則筮之神自有七八九六成數之鬼神春/秋左氏傳云龜象筮數則龜自有一二三四五生數之)
(鬼神則知吉凶者自是生成鬼神龜筮直能出卦兆之/占耳案易繫蓍龜神物士冠禮注云筮不於廟堂者嫌)
(蓍之靈由廟神若然蓍龜亦自有神而云出卦兆者但/所禮者禮生成之鬼神神之尊者無妨蓍龜亦自有神)
(也云龜有天地四方則玉有六器者與者龜有天地四/方龜人職文龜既有六眀玉亦有六無正文故云與以)
(疑之六器之言若大宗伯云以玉作六器之類故以六/器言之也云言陳者既事藏之不必貍之也者七八九)
(六及一二三四五之鬼神並非天地之鬼神故云陳言/陳則藏之不必貍也先鄭云貞問也者亦是問事之正)
(曰貞也云易曰師貞丈人吉問於丈人者此師卦彖辭/彼云師貞丈人吉无咎注云丈之言長能御衆有能正)
(人之徳以法度為人之長吉而無咎謂天子諸侯主軍/者云國語曰貞於陽卜者此吳語黄池之㑹董褐云周)
(室既卑諸侯失禮於天子請貞於陽卜收文武之諸侯/注云貞正也問卜内曰隂外曰陽言吳以諸侯失禮於)
(天子當問於龜言我當收文武之諸侯/矣引此三文者證問事之正曰貞也)若遷寳則奉之
注奉猶送也疏(釋曰此遷寳謂王者遷都若平王東遷/則寳亦遷天府奉送之扵彼新廟之天)
(府藏之/如故也)若祭天之司民司禄而獻民數榖數則受而藏
之注司民軒轅角也司禄文昌第六星或曰下能也禄
之言榖也年榖登乃後制禄祭此二星者以孟冬既祭
之而上民榖之數扵天府音義(數榖數上所主反下所/具反下能他来反上時)
(掌/反)疏(釋曰此主祭祀者祭天之司民司禄在孟冬之時/則主民之吏獻民數榖數則小司宼受而獻之扵)
(王王得之登扵天府受而藏之注釋曰云司民軒轅角/也者案武陵太守星傳云軒轅十七星如龍形有兩角)
(角有大民小民傳又云文昌宫有六星第一為上將第/二為次將第三為貴相第四為司命第五為司中第六)
(為司禄是其司民在軒轅角司禄在文昌第六星也或/曰下能也者此案石氏星傳云上能司命為大尉中能)
(司中為司徒下能司禄為司空是司禄在下能也以其/二處並有司禄故舉二文以見義也云禄之言穀也年)
(榖登乃後制禄言此者欲見祭司禄在孟冬則制禄之/意也鄭知祭此二星在孟冬者見月令孟冬云祈来年)
(於天宗即日月星是知祭在孟冬/也其獻民數者則小司宼職也)
典瑞掌玉瑞玉器之藏辨其名物與其用事設其服飾
注人執以見曰瑞禮神曰器瑞符信也服飾服玉之飾
謂繅藉音義(藏才浪反見賢遍反下見扵/時見殷見同藉在夜反下同)疏(釋曰言掌/玉瑞玉器)
(之藏者玉之羙者入天府藏之凡平者仍在典瑞藏之/故亦言藏也人執之則曰瑞即下文鎮圭之等是也禮)
(神曰器則下文四圭之等是也云辨其名物者圭璧之/等各有名并物色有異云與其用事者為事而用圭璧)
(謂朝聘朝日祭祀之等皆是也云設其服飾者謂繅藉/在玉若人之衣服之飾也注釋曰人執以見曰瑞禮神)
(曰器者據此文及大宗伯相對而說散文則人執亦名/器故聘禮記云圭璋璧琮凡此四器者唯其所寳以聘)
(可也又尚書云五器卒乃復皆是人執而名器也云瑞/符信也者若天子受瑞於天諸侯不得受瑞扵天唯受)
(瑞扵天子故名瑞瑞即符信者也云/繅藉即下文繅藉五采五就之等也)王晉大圭執鎮圭
繅藉五采五就以朝日注繅有五采文所以薦玉木為
中榦用韋衣而畫之就成也王朝日者示有所尊訓民
事君也天子常春分朝日秋分夕月覲禮曰拜日于東
門之外故書鎮作瑱鄭司農云晉讀為搢紳之搢謂臿
扵紳帶之間若帶劒也瑱讀為鎮玉人職曰大圭長三
尺杼上終葵首天子服之鎮圭尺有二寸天子守之繅
讀為藻率之藻五就五帀也一帀為一就音義(朝直遙/反注及)
(後放此韋衣於既反搢如字下同一/音箭臿初洽反或初輒反杼除汝反)疏(釋曰晉揷也謂/揷大圭長三尺)
(玉笏於帶間手執鎮圭尺二寸繅藉五采五就者謂以/五采就繅藉玉也以朝日者謂以春分朝日於東郊也)
(注釋曰云繅有五采文者釋繅字以其繅者雜采之名/故云繅有五采文所以薦玉也云木為中榦用韋衣而)
(畫之就成也者鎮圭尺二寸廣三寸則此木版亦長尺/二寸廣三寸與玉同然後用韋衣之乃扵韋上畫之一)
(采為一帀五采則五帀一帀為一就就成色是采色成/者也案聘禮記云絢組尺彼組不問尊卑皆用五采長)
(尺以為繫所以束玉使不落絢組繫亦名繅藉者則曲/禮云其有藉者則裼聘禮云上介屈繅以授賓是亦名)
(繅藉者也云王朝日者示有所尊訓民事君也者王者/父天母地兄日姊月故春分朝日秋分夕月以王者至)
(尊猶朝日夕月况民得不事君乎是訓民事君也云天/子常春分朝日秋分夕月知者案祭義云祭日扵東祭)
(月扵西又玉藻云𤣥端而朝日扵東門之外又覲禮春/拜日于東門之外既春拜日扵東明秋夕月扵西故知)
(春分朝日秋分夕月也司農云晉讀為搢紳之搢者漢/有搢紳之士亦謂搢笏扵紳故讀從之云謂揷之扵紳)
(帶之間者凡帶有二大帶大夫已上用素士用練即紳/也又有革帶所以珮玉之等今揷笏者揷扵紳之外革)
(之内故云紳帶之間也云若帶劍也者劍在紳帶之間/同處也云玉人職曰大圭長三尺杼上終葵首天子服)
(之者案彼注云杼殺也終葵首謂大圭之上近首殺去/之留首不去處為椎頭齊人名椎為終葵故名圭首為)
(椎頭者為終葵首也案玉藻云天子搢珽方正於天下/即此大圭也云鎮圭尺有二寸天子守之者亦玉人文)
(引之證經大圭與鎮圭之義也云繅讀為藻率之藻者/桓二年臧哀伯諫辭也藻是水草之文故讀從之也云)
(五就五帀也一帀為一就者下文有三采者亦一采為/一就下云二采一就者據臣行聘不得與君同是以二)
(采采為一行二采共為一就凡言就者或兩行名為一/就即此上下文是也或一帀二行為二就就即等也故)
(聘禮記云師以朝天子圭與繅皆九寸又云繅三采六/等朱白蒼注云以三色再就謂三色色為再就就亦等)
(也三色即六等禮記雜記亦云三采六等注云三采六/等以朱白蒼畫之再行行為一等是等為一行行亦為)
(就據單行言之也各有/所據故其文有異也)公執桓圭侯執信圭伯執躬圭
繅皆三采三就子執榖璧男執蒲璧繅皆二采再就以
朝覲宗遇㑹同于王注三采朱白蒼二采朱緑也鄭司
農云以圭璧見于王覲禮曰侯氏入門右坐奠圭再拜
稽首侯氏見于天子春曰朝夏曰宗秋曰覲冬曰遇時
見曰㑹殷見曰同音義(信圭/音身)疏(注釋曰鄭知三采朱白/蒼二采朱緑也者聘禮)
(記文司農引覲禮曰侯氏入門右坐奠圭再拜稽首者/彼謂秋覲禮受贄受享皆在文王廟中侯氏入門右者)
(諸侯不敢自同賓客故入門右行臣禮俟擯辭之乃更/向門左升自西階授玉云春曰朝已下皆大宗伯文義)
(具扵/彼也)諸侯相見亦如之注鄭司農云亦執圭璧以相見
故邾隠公朝扵魯春秋傳曰邾子執玉髙其容仰疏(注/釋)
(曰先鄭云亦執圭璧以相見者亦如上文公執桓圭以/下案大行人云諸侯之邦交歳相問殷相聘世相朝即)
(司儀所云凡諸公相為賓侯伯子男之相為賓如公之/儀又諸公之臣相為國客侯伯子男之臣亦如之若不)
(敵則有小國朝大國大國聘小國皆是諸侯相朝之法/云故邾隐公朝於魯引春秋傳者左氏傳云邾子執玉)
(髙其容仰魯侯執玉卑其容俯髙仰驕也卑俯替也此/二君不獲朝容之正引之以證諸侯相朝有執玉之法)
(也/)豫圭璋璧琮繅皆二采一就以覜聘注璋以聘后夫
人以琮享之也大夫衆来曰覜寡来曰聘鄭司農云瑑
有圻鄂瑑起音義(瑑直轉反覜他弔反/圻魚斤反鄂魚各反)疏(釋曰此遣臣/行聘問之所)
(執者若本君親自朝所執上文桓圭之等是若遣臣聘/不得執君之圭璧無桓信躬與蒲璧之文直瑑之而已)
(故云瑑圭璋璧琮此謂公侯伯之臣也若子男之臣豈/得過本君用以圭璋乎眀子男之臣亦用瑑璧琮也云)
(皆二采一就者謂朱緣二采共為一就也注釋曰云璋/以聘后夫人以琮享之也者鄭欲見此經遣臣聘法有)
(聘天子并有自相聘二者俱見故云璋以聘后夫人而/琮享之也眀知圭以聘天子與諸侯而璧享之鄭不言)
(圭璧扵天子諸侯者以聘后夫人文隐故特舉以言之/天子諸侯可知也云大夫衆来曰覜寡来曰聘者此亦)
(據大宗伯云殷覜曰視謂一服朝之歲即此覜也故云/衆来曰覜彼又云時聘曰問亦無常期即此聘也故云)
(寡来曰聘也司農云瑑有圻鄂/瑑起是不為桓信躬等之文也)四圭有邸以祀天旅上
帝注鄭司農云於中央為璧圭著其四面一玉俱成爾
雅曰邸本也圭本著扵璧故四圭有邸圭末四出故也
或說四圭有邸有四角也邸讀為抵欺之抵上帝𤣥天
𤣥謂祀天夏正郊天也上帝五帝所郊亦猶五帝殊言
天者尊異之也大宗伯職曰國有大故則旅上帝及四
望音義(邸丁禮反又音/帝著直略反)疏(釋曰此祀天謂夏正郊天也/旅上帝者上帝五帝也國有)
(故而祭故稱旅也注釋曰司農云於中央為璧圭著其/四靣一玉俱成者云扵中央為璧謂用一大玉琢出中)
(央為璧形亦肉倍好為之四面各琢出一圭璧之大小/圭之長短無文天子以十二為莭蓋四面圭各尺二寸)
(與鎮圭同其璧為邸蓋徑六寸總三尺與大圭長三尺/又等故云一玉俱成也云或說四圭有邸有四角也者)
(此說四角角即邸矣以無正文故兩釋之也云邸讀為/抵欺之抵音讀之也云上帝𤣥天者與大宗伯注同司)
(農意與孔王等無六天之義也𤣥謂祀天夏正郊天也/者凡天有六案大宗伯云蒼璧禮天據冬至祭昊天於)
(圜丘者也彼又云青圭禮東方赤璋禮南方白琥禮西/方𤣥璜禮北方據四時迎氣及總享於明堂之等祭五)
(方天也彼惟不見夏正郊所感帝故知此四圭是夏正/郊天易緯云三王之郊一用夏正各郊所感帝即郊特)
(牲云兆扵南郊就陽位扵郊故謂之郊是也云上帝五/帝者案宗伯青圭之等已見祭五方天帝此又言者彼)
(據常祭此據國有故而祭曰旅用玉與郊天同四圭有/邸故言之也云所郊亦猶五帝殊言天者尊異之也者)
(王者各郊所感帝若周之靈威仰之等即是五帝而殊/言天是尊異之以其祖感之而生故也引大宗伯者證)
(旅上帝是國有故而祭也但旅四望下文/與地同用兩圭今此言之者連引之耳)兩圭有邸以
祀地旅四望注兩圭者以象地數二也僢而同柢祀地
謂所祀扵北郊神州之神音義(僢昌絹反/柢音帝)疏(注釋曰云/僢而同邸)
(者案王制注臥則僢被僢謂兩足相向此兩圭亦兩足/同邸是足相向之義故以僢言之則上四圭同邸者亦)
(是各自兩足相向但就此兩足相向而言之也云地謂/所祀扵北郊神州之神者以其宗伯所云黄琮禮地謂)
(夏至祭崑崙大地明此兩圭與上四圭郊天相對是神/州之神按河圖括地象崑崙東南萬五千里曰神州是)
(也但三王之郊一用夏正未知神州用何月祭之或解/郊用三陽之月神州既與郊相對宜用三隂之月當七)
(月祭/之)祼圭有瓉以肆先王以祼賓客注鄭司農云於圭
頭為器可以挹鬯祼祭謂之瓉故詩曰䘏彼玉瓉黄流
在中國語謂之鬯圭以肆先王祼先王祭也𤣥謂肆解
牲體以祭因以為名爵行曰祼漢禮瓉槃大五升口徑
八寸下有槃口徑一尺音義(肆如字又他歴反注同挹/於十反又扵集反䘏音瑟)
(又作/邲)疏(釋曰祼圭即玉人所云祼圭尺有二寸者也以/肆先王謂祭先王則宗伯六享皆是也以祼賓)
(客者則大行人云上公再祼侯伯一祼之等是也注釋/曰先鄭云扵圭頭為器器即瓉是也云可以挹鬯祼祭)
(謂之瓉者鬯即鬱鬯也言祼言祭則祼據賓客祭據宗/廟也詩曰䘏彼玉瓉黄流在中者彼詩是羙王季為西)
(伯受殷王圭瓉之賜言黄流在中即與玉人云黄金勺/鼻等同也云國語謂之鬯圭者案國語云臧文仲以鬯)
(圭與磬如齊告糴是也云以肆先王灌先王祭也先鄭/不解肆字故後鄭釋之𤣥謂肆解牲體以祭因以為名)
(者案大司徒云祀五帝奉牛牲羞其肆是祭時肆解牲/體因即以肆為祭名也云爵行曰祼者此周禮祼皆據)
(祭而言至於生人飲酒亦曰祼故投壺禮去奉觴賜灌/是生人飲酒爵行亦曰祼也云漢禮瓉槃大五升口徑)
(八寸下有槃口徑一尺者此漢禮器制度文叔孫通所/作案玉人職云大璋中璋邊璋下云黄金勺青金外朱)
(中鼻寸衡四寸鄭注云三璋之勺形如圭瓉玉人不見/圭瓉之形而云形如圭瓉者鄭欲因三璋勺見出圭瓉)
(之形但三璋勺雖形如圭瓉圭瓉之形即此漢禮/文其形則大三璋之勺徑四寸所容蓋似小也)圭璧
以祀日月星辰注圭其邸為璧取殺扵上帝音義(殺色/界反)
(劉色例/反下同)疏(釋曰祭日月謂若春分朝日秋分夕月并大/報天主日配以月其星辰所祭謂小宗伯四)
(類亦如之注云禮風師雨師扵郊之屬又月令云祈来/年扵天宗鄭云天宗日月星亦是也其祭法埋少牢已)
(下祭日月星辰謂禱祈而祭亦用此圭璧以禮神也注/釋曰云圭其邸為璧者上文四圭兩圭及下璋邸皆言)
(邸鄭皆以邸為璧但此圭云璧不言邸故鄭還以邸解/璧也云取殺扵上帝者葢郊天及神州之神雖相對但)
(天尊地卑故四二有異鄭直云象不言殺也今日月星/辰天神故以殺言之也言殺者取降殺以二為節也)
璋邸射以祀山川以造贈賓客注璋有邸而射取殺扵
四望鄭司農云射剡也音義(射食亦反注同造七報/反剡以冉反或因冉反)疏
(釋曰此祀山川謂若宗伯云兆山川丘陵各扵其方亦/随四時而祭則用此璋邸以禮神玉人云璋邸射素功)
(以祀山川以致稍餼注云邸射剡而出也致稍餼造賓/客納稟食也先鄭云素功無瑑飾也以此而言則造贈)
(賔客謂致稍餼之時造館贈之言贈則/使還之時所贈賄之等亦執以致命耳)土圭以致四時
日月封國則以土地注以致四時日月者度其景至不
至以知其行得失也冬夏以致日春秋以致月土地猶
度地也封諸侯以土圭度日景觀分寸長短以制其域
所封也鄭司農說以玉人職曰土圭尺有五寸以致日
以土地以求地中故謂之土圭音義(度待洛反下度地/度日同中如字劉)
(丁仲/反)疏(注釋曰鄭云以致四時日月者度其景至不至/以知其行得失也又引馮相氏云冬夏致日春)
(秋致月者依通卦驗冬至立八尺之表晝漏半度之表/北得丈三尺景又依大司徒云日至之景尺有五寸謂)
(之地中是其景至也若不依此或長或短則為不至也/云以知其行得失也者景之至否皆由人君之行所致)
(若景不依道度為不至是人君之行失若景依道度為/至是人君之行得故云知行得失若春秋致月之法亦)
(扵春分秋分扵十五日而望夜漏半而度之但景之長/短自依二分為長短不得與冬夏日景同景之至否亦)
(知行之得失也云以土圭度日景觀分寸長短以制其/域所封也者日景一寸其地千里則一分百里今封諸)
(侯無過五百里已下止可言分而言寸者語勢連言之/其實不合有寸也先鄭引玉人職而云以求地中故謂)
(之土圭者所用惟置洛邑而求地中自餘或致四時之/景或封諸侯所用不必要求地中而先鄭言求地中者)
(據大司徒/而言耳)珍圭以徴守以䘏凶荒注杜子春云珍當為
鎮書亦或為鎮以徴守者以徴召守國諸侯若今時徴
郡守以竹使符也鎮者國之鎮諸侯亦一國之鎮故以
鎮圭徴之也凶荒則民有逺志不安其土故以鎮圭鎮
安之𤣥謂珍圭王使之瑞節制大小當與琬琰相依王
使人徴諸侯憂凶荒之國則授之執以往致王命焉如
今時使者持節矣䘏者闓府庫振救之凡瑞節歸又執
以反命音義(守劉守又反注徴守同使之所吏反下/今使者亦王使於使者皆同闓音開)疏
(注釋曰子春云鎮者國之鎮者若職方每州皆云其山/鎮是國之鎮據山而言𤣥謂珍圭王使之瑞節謂若掌)
(節云山國土國有人節虎節是諸侯使人之瑞節此珍/圭等是王使之瑞節也云制大小當與琬琰相依者案)
(玉人琬圭九寸此珍圭玉人不言故約與琬琰同鄭云/如今時使者持節矣者即子春所云竹使符也云䘏者)
(闓府庫振救之者凶荒年榖不熟百姓困乏故知開府/庫振救之府庫所以藏財貨故禮記大學云未有府庫)
(財非其財者也若然開府庫出賞眀亦開倉廩出米粟/以給之也云凡瑞節歸又執以反命者此無正文要王)
(使人執瑞節往反須反命扵王/眀此已致命乃歸還典瑞也)牙璋以起軍旅以治兵
守注鄭司農云牙璋瑑以為牙牙齒兵象故以牙璋發
兵若今時以銅虎符發兵𤣥謂牙璋亦王使之瑞節兵
守用兵所守若齊人戍遂諸侯戍周疏(注釋曰先鄭云/牙璋瑑以為牙)
(牙齒兵象故以牙璋發兵者此無正文以意言之以其/言牙即以牙齒解之云若今時以銅虎符發兵者案漢)
(文帝本紀云二年九月初與郡國守為銅虎符竹使符/應劭曰銅虎符從第一至第五國家當發兵遣使者至)
(郡國合符符合乃聽受之竹使符皆以竹箭五枚長五/寸鐫刻篆書第一至第五張晏曰以代古圭璋從簡易)
(便其事也然銅虎竹使符漢時皇帝使者之瑞節則司/農之意鎮圭牙璋之等亦王使之瑞節也但先鄭不言)
(之故後鄭皆云王使之瑞節増成之也云節者即掌節/云守邦國者用玉節則王用玉節可知玉人云璋邸射)
(素功以祀山川以致稍餼與此中所用同眀此牙璋亦/素功若然案玉人云牙璋中璋七寸射二寸厚寸以起)
(軍旅以治兵守此不云中璋者中璋比扵牙璋殺文飾/總而言之亦得名為牙璋以其鉏牙同也以此而言此)
(文云牙璋亦兼中璋矣若然大軍旅用牙璋小軍旅用/中璋矣云若齊人戍遂者莊公十三年春齊侯㑹諸侯)
(扵北杏夏六月齊人滅遂傳曰遂人不至夏齊人滅遂/而戍之也云諸侯戍周者昭二十七年十二月晉籍秦)
(致諸侯之戍于/周是其事也)璧羨以起度注鄭司農云羨長也此璧
徑長尺以起度量玉人職曰璧羨度尺以為度𤣥謂羨
不圜之貌蓋廣徑八寸袤一尺音義(袤音/茂)疏(注釋曰先/鄭云羨長)
(也此璧徑長尺其義是也但語不足故後鄭增成其義/也𤣥謂羨不圜之貌蓋廣徑八寸袤一尺者案爾雅肉)
(倍好謂之璧則璧體圎矣今云璧羨羨是引聲而言是/為長意故先鄭後鄭皆為不圜也云蓋者此璧本徑九)
(寸今言羨則減傍一寸以益上下故玉人云度尺以為/度上下一尺則横徑八寸矣無正文故云蓋以疑之也)
駔圭璋璧琮琥璜之渠眉疏璧琮以斂尸注鄭司農云
駔外有捷盧也駔讀為駔疾之駔疏讀為沙謂圭璋璧
琮琥璜皆為開渠為眉瑑沙除以斂尸令汁得流去也
𤣥謂以斂尸者於大斂焉加之也駔讀為組與組馬同
聲之誤也渠眉玉飾之溝瑑也以組穿聨六玉溝瑑之
中以斂尸圭在左璋在首琥在右璜在足璧在背琮在
腹蓋取象方眀神之也疏璧琮者通扵天地音義(駔音/祖斂)
(力驗反注同令汁/力呈反下令為同)疏(注釋曰先鄭讀駔為駔牙之駔故/云外有捷盧捷盧若鋸牙然後鄭)
(不從之也云駔讀為駔疾之駔此蓋當時有駔疾之語/故言焉云疏讀為沙已下後鄭皆不從者以其王之襲)
(斂百五十稱有餘何得更有使汁流去乎𤣥謂以斂尸/者扵大斂焉加之也者以其六玉所加與玉為飾眀在)
(衣裳之外故知在大斂後也駔讀為組與組馬同聲之/誤也者詩有執轡如組聲之誤為駔若然後鄭讀駔本)
(與組同聲不為駔牙之音故得為聲誤若本為駔牙之/音與組聲異何得為駔也云渠眉玉飾之溝瑑也者此)
(六玉兩頭皆有孔又扵兩孔之間為溝渠扵溝之兩畔/稍髙為眉瑑故云以組穿聨六玉溝瑑之中以斂尸也)
(云圭在左已下皆約大宗伯云青圭禮東方之等以尸/南首而置此六玉焉云蓋取象方明神之也者案覲禮)
(設方眀上圭下璧無璧琮此云象者彼注上下之神非/天地至貴謂日月之神故上下不用璧琮此中有璧琮)
(者象天地若然此言象方眀者直取置六玉扵六處不/取玉形之義文案宗伯璧禮天琮禮地今此璧在背在)
(下琮在腹在上不類者以背為陽腹為隂随尸腹背而/置之故上琮下璧也云疏璧琮者通扵天地者天地為)
(隂陽之主人之腹背象/之故云疏之通天地也)榖圭以和難以聘女注榖圭亦
王使之瑞節榖善也其飾若粟文然難仇讎和之者若
春秋宣公及齊侯平莒及郯晉侯使叚嘉平戎于王其
聘女則以納徴焉音義(難乃旦又注同郯音談叚音/遐本又作瑕亦作假皆同)疏
(注釋曰難謂兩諸侯相與為怨仇王使人和之則執以/往也榖善也故執善圭和之使善也聘女亦是和好之)
(事故亦用善圭也知飾若粟文者以其稱榖若榖粟然/也云難仇讎者仇為怨讎為報有怨當報若調人和仇)
(讎之類也云若春秋宣公及齊侯平莒及郯者時莒與/郯不和宣公四年左氏傳云公及齊侯平莒及郯是也)
(云晉侯使瑕嘉者成公元年左氏傳云晉侯使瑕嘉平/戎於王是也其聘女則以納徴者昏禮有六五禮用鴈)
(納徴不用鴈以其有束帛可執媒氏職庶民用緇帛五/兩士昏禮用三𤣥二纁天子加榖圭諸侯加以大璋大)
(夫與士同故知納徴也昏禮言納徴徴成也納此則昏/禮成春秋謂之納幣以春秋通異代禮納幣以質言之)
(也/)琬圭以治徳以結好注琬圭亦王使之瑞節諸侯有
徳王命賜之及諸侯使大夫来聘既而為壇㑹之使大
夫執以命事焉大行人職曰時聘以結諸侯之好鄭司
農云琬圭無鋒芒故以治徳結好音義(好呼報/反注同)疏(注釋/曰云)
(亦王使之瑞節仍上文也云諸侯有徳王命賜之者解/經治徳也云及諸侯使大夫来聘既而為壇㑹之使大)
(夫執而命事焉者解經結好也此即大宗伯時聘無常/期一也故引大行人時聘以結諸侯之好以證之云為)
(壇㑹之者若時見曰㑹諸侯来與之㑹時聘使大夫来/王還使大夫往㑹焉先鄭云琬圭無鋒芒者對下文琰)
(圭有鋒/芒者也)琰圭以易行以除慝注琰圭亦王使之瑞節鄭
司農云琰圭有鋒芒傷害征伐誅討之象故以易行除
慝易惡行令為善者以此圭責讓喻告之也𤣥謂除慝
亦於諸侯使大夫来覜既而使大夫執而命事扵壇大
行人職曰殷覜以除邦國之慝音義(易行下孟反注/同慝吐得反)疏
(注釋曰𤣥謂除慝亦扵諸侯使大夫来覜既而使大夫/執而命事扵壇者此即大宗伯云殷覜曰視謂一服朝)
(之嵗也故引大行人云殷覜以除邦國之慝為證也但/上文治徳與此經易行據諸侯自有善行惡行王使人)
(就本國治易之結好與除惡皆諸侯使大夫来聘王亦/使大夫為壇命之為異也鄭知使大夫来皆為壇者約)
(君来時㑹殷國為壇/眀臣来為壇可知也)大祭祀大旅凡賓客之事共其玉
器而奉之注玉器謂四圭祼圭之屬疏(釋曰大祭祀兼/有天地宗廟大)
(旅中兼有上帝四望等故鄭云四圭祼圭凡賔客謂再/祼一祼之等亦云奉之者送向所行禮之處也注釋曰)
(鄭知玉器謂四圭祼圭者上已釋禮神曰器經云玉器/故知非瑞是禮神者也云之屬者兼有兩圭璧圭璋邸)
(之等/也)大喪共飯玉含玉贈玉注飯玉碎玉以雜米也含
玉柱左右顛及在口中者雜記曰含者執璧將命則是
璧形而小耳贈玉蓋璧也贈有束帛六幣璧以帛音義
(飯扶晚反注同含戶暗反柱張/注反顛如字儀禮作齻音同)疏(釋曰大喪謂王喪兼/有后世子在其中以)
(其更不見共后世子之玉故也飯玉者天子飯以黍諸/侯飯用梁大夫飯用稷天子之士飯用梁諸侯之士飯)
(用稻其用飯玉亦與米同時此即禮記檀弓云飯用米/貝不以食道鄭云食道䙝米貝美是也含玉者則有數)
(有形雜記云天子飯九貝諸侯七大夫五士三貝者鄭/云夏時禮以其同用貝故也周天子諸侯皆用玉亦與)
(飯同時行之贈玉者案既夕禮葬時棺入坎贈用𤣥纁/束帛即天子加以玉是贈先王之物也注釋曰鄭知飯)
(玉碎玉以雜米者以其與米同内扵口中故知碎之與/米同知含玉柱左右齻及在口中者案士喪禮云主人)
(左扱米實于右三實一貝左中亦如之既言左右及中/眀知柱左右齻及口中鄭彼注象生時齒堅以此而言)
(士喪禮用三復以雜記差之則天子用九玉諸侯用七/玉大夫用五玉若然大夫已上不徒柱左右與中央耳)
(云雜記曰含者執璧將命則是璧形而小耳者彼是諸/侯薨鄰國遣大夫来弔并行含襚賵之禮諸侯用璧天)
(子雖用玉其形無文故取諸侯法以況之天子亦為璧/形而小以其入口故知小也云贈玉蓋璧也者以既夕)
(禮云士贈用束帛眀天子亦有束帛也而小行人合六/幣璧以帛故知贈既用帛眀以璧配之鄭言此者恐天)
(子與士異士用帛天子用玉嫌不用帛故言之也案玉/府已云大喪共含玉此又言之者蓋玉府主作之此官)
(主其成事/而共之)凡玉器出則共奉之注玉器出謂王所好賜
也奉之送以往逺則送扵使者疏(注釋曰云玉器出謂/王所好賜也者天府)
(云遷寳謂徙國都此不言遷直言出故知王所好賜者/也云逺則送於使者謂王使人就國賜之則往就使者)
(付之故云送/扵使者也)
　
　
　
　
　
　
　
　
　周禮注疏卷二十
　周禮注疏卷二十考證
司几筵設莞筵紛純○石經訛筵作席
昨席莞筵紛純疏謂三命大夫也孤為賓則莞筵紛純
　○監本三命訛公食為訛謂今据公食大夫禮注文
　正之
天府若祭天之司民司禄疏上能司命為大尉中能司
　中為司徒下能司禄為司空○空監本訛冦(臣學健/)
　按東漢以太尉司徒司空為三公無司宼又下文云
　其獻民數者則小司㓂職也民訛榖今据小司冦職
　文正之
典瑞瑑圭璋璧琮疏大夫衆来曰覜寡来曰聘○監本
　脫曰覜二字今据大宗伯注及本注補之
璧羨以起度注玉人職曰璧羨度尺以為度疏故玉人
　云度尺以為度○監本脫度尺字又脫度字今補正
榖圭以和難以聘女○石經脫上以字
琰圭以易行以除慝疏此即大宗伯云殷覜曰視謂一
　服朝之嵗也○嵗監本訛作職今据大宗伯注改正
　
　
　
　
　
　
　
　
　
　
　
　
　
　
　周禮注疏卷二十考證
欽定四庫全書
　周禮注疏卷二十一
　　漢鄭氏注　唐陸徳明音義　賈公彦疏
典命掌諸侯之五儀諸臣之五等之命注五儀公侯伯
子男之儀五等謂孤以下四命三命再命一命不命也
或言儀或言命互文也故書儀作義鄭司農義讀為儀
疏(注釋曰云五儀公侯伯子男之儀者此五儀有三等/之命命雖有同者其儀皆異若然大宗伯注云毎命)
(異儀貴賤之位乃正是命異儀即異此則命同儀有異/於義乖者但大宗伯經云九儀之命據九等之命為九)
(儀故注毎命異儀是命異儀即異此經云掌諸侯之五/儀即是據五等之爵為五儀是以命同儀有異乃各有)
(所據於義無乖也云五等謂孤以下四命三命再命一/命不命也鄭知義然者此經諸臣五等在諸侯之下則)
(還據諸侯之下臣有五等而言諸侯之下既無一命以/至五命明臣有五等通不命也是以諸侯及諸臣皆據)
(下文諸侯諸臣而充此上之數也故下文諸侯下說大/國孤四命其卿三命大夫再命士一命侯伯之卿已下)
(如公子男之卿再命大夫一命士不命云或言儀或言/命互文也者謂或言儀者亦有命此則諸侯之命也或)
(言命者亦有儀此乃臣之儀也今若據爵而言則孤卿/大夫士四等之儀也若據命而說則通不命為五儀)
上公九命為伯其國家宫室車旗衣服禮儀皆以九為
節侯伯七命其國家宫室車旗衣服禮儀皆以七為節
子男五命其國家宫室車旗衣服禮儀皆以五為節注
上公謂王之三公有徳者加命為二伯二王之後亦為
上公國家國之所居謂城方也公之城蓋方九里宫方
九百歩侯伯之城葢方七里宫方七百歩子男之城蓋
方五里宫方五百歩大行人職則有諸侯圭藉冕服建
常樊纓貳車介牢禮朝位之數焉音義(樊畔干反/介音界)疏(注/釋)
(曰鄭云上公謂王之三公有徳者加命為二伯者案下/文三公八命出封皆加一等謂若周公太公有徳封於)
(齊魯身雖在王朝使其子就國亦是出封加命為上公/九命者此上公則為二伯分陜者也故大宗伯云九命)
(作伯是也云二王之後亦為上公者案孝經緯援神契/云二王之後稱公大國稱侯故知也若然宋公為殷之)
(後稱公春秋之代把為夏後或稱侯或稱伯或稱子者/把君無道或用夷禮故貶之而不稱公也若虞公虢公)
(非王之三公出封亦得稱公者此殷時稱公武王滅殷/虞虢無過可退無功可進雖周之親戚仍守百里之地)
(而稱公也自外雖是周之同族有出封惟稱侯伯而已/是以魯晋鄭衛等皆稱侯伯鄭注巾車云王子母弟雖)
(為侯伯畫服如上公乗金路是也云國家國之所居謂/城方也者若孝經諸侯稱國大夫稱家今此文無卿大)
(夫則國家總據諸侯城方者也云公之城蓋方九里云/云則經國家及宫室車旗以下皆依命數而言既言國)
(家宫室以九以七以五為節以天子城方十二里而言/此九七五亦當為九里七里五里為差矣但無正文故)
(言葢以疑之也案書無逸傳云古者百里之國九里之/城𤣥或疑焉周禮匠人營國方九里謂天子之城今大)
(國與之同非也然大國七里次國五里小國三里之城/為近可也或者天子實十二里之城諸侯大國九里次)
(國七里小國五里如是鄭自兩解不定鄭必兩解者若/案匠人營國方九里據周天子而言則公宜七里侯伯)
(宜五里子男宜三里為差也若據此文九命者以九為/節七命者以七為節五命者以五為節又案文王有聲)
(箋云築城伊洫適與成方十里等小於天子大於諸侯/以其雖改殷制仍服事殷未敢十二里據此二文而言)
(則周之天子城方十二里公宜九里侯伯宜七里子男/宜五里也若周天子十二里則匠人云九里或據異代)
(法以其匠人有夏殷法故也鄭不言異代者以其無正/文不敢斥言也是以隠公元年祭仲云都城不過百雉)
(雉長三丈百雉五百歩大都三之一則鄭是伯爵城有/千五百歩為五里是公七里侯伯五里子男三里矣此)
(賈服杜君等義與鄭𤣥一解也鄭又云鄭伯之城方七/里大都三之一方七百歩實過百雉矣而云都城不過)
(百雉舉子男小國之大都以駮京城之大其實鄭之大/都過百雉矣又是天子城十二里而言也引大行人之)
(職者經云國家宫室鄭已解訖其云車旗衣服禮儀不/可具言故引大行人為證欲見彼具見車旗以下之數)
(也案大行人云上公之禮執桓圭九寸繅藉九寸冕服/九章建常九斿樊纓九就貳車九乘介九人禮九牢其)
(朝位賔主之間九十歩侯伯於上公降殺以兩子/男比於侯伯又降殺以兩為差耳故鄭云數焉)王之
三公八命其卿六命其大夫四命及其出封皆加一等
其國家宫室車旗衣服禮儀亦如之注四命中下大夫
也出封出畿内封於八州之中加一等褒有徳也大夫
為子男卿為侯伯其在朝廷則亦如命數耳王之上士
三命中士再命下士一命疏(釋曰云王之三公八命其/卿六命其大夫四命皆是)
(在朝者云及其出封皆加一等者三公八命者為九命/上公六命卿為七命侯伯四命大夫為五命子男云其)
(國家宫室車旗衣服禮儀亦如之者亦如上經以命數/為差也注釋曰云四命中下大夫也者見序官有中下)
(大夫於此經唯見四命大夫是知中下大夫同四命也/云出封出畿内封於八州之中者其王朝公卿大夫亦)
(有舊在畿内有采地之封是封畿内者也今乃封於畿/外在八州之中為諸侯也云加一等褒有徳也者王朝)
(公卿大夫無功可進無過可退者不得出封以知加一/等為南面之君者是褒有徳也卿為侯伯大夫為子男)
(也鄭不言三公者雖出封加命爵仍是公不異故不言/也云其在朝廷則亦如命數耳者若先鄭出加入亦加)
(若毛君則出加入減若鄭君出加八則不加不減則義/已備宗伯職也云王之上士三命中士再命下士一命)
(經既不言而鄭言之者此典命所以主命數序官有三/等之士此文不見故以意推之必知士有三命以下者)
(見經大夫四命四命以下唯有三等之命序官有上士/中士下士故以三等之命而說之也然公卿大夫以八)
(命六命四命為隂爵者一則擬出封加為陽爵二則在/王下為臣是隂官不可為陽爵故也士既無出封之理)
(又極卑賤故有三命/一命為陽爵無嫌也)凡諸侯之適子誓於天子攝其君
則下其君之禮一等未誓則以皮帛繼子男注誓猶命
也言誓者明天子既命以為之嗣樹子不易也春秋桓
九年曹伯使其世子射姑來朝行國君之禮是也公之
子如侯伯而執圭侯伯之子如子男而執璧子男之子
與未誓者皆次小國之君執皮帛而朝㑹焉其賔之皆
以上卿之禮焉音義(適丁厯反下遐/嫁反射姑音亦)疏(注釋曰鄭以誓/為命者諸侯世)
(子皆往朝天子天子命之為世子故以誓為命也云言/誓者明天子既命以為之嗣樹子不易也者實是命而)
(經云誓者謂既命以為繼嗣使為樹子不可改易義取/公羊僖公三年齊桓公㑹于陽榖管仲命諸侯云無易)
(樹子無以妾為妻是也引桓九年曹伯使其世子射姑/來朝行國君之禮者以其稱朝是行國君之禮引者證)
(經誓於天子攝其君事也云公之子如侯伯而執圭侯/伯之子如子男而執璧者以其上公九命侯伯七命子)
(男五命經云下其君一等明依命數為降以知義然也/若公之子如侯伯在侯伯下侯伯子如子男在子男下)
(也云子男之子與未誓者皆次小國之君執皮帛者以/經云下一等子男身五命執璧眀子雖得誓以下父一)
(等自然與公侯伯之適子未誓者同執皮帛朝㑹可知/也云其賔之皆以上卿之禮焉者此亦約曹世子射姑)
(來朝賔之以上卿之禮而言之也若行朝禮擯介依諸/侯法其饔餼饗食一與卿同也此經誓與未誓皆據父)
(在而言若父卒後得誓者皆得與諸侯序以無父得與/正君同故也是以雜記云君薨太子號稱子待猶君也)
(注引春秋葵丘之㑹宋襄公稱子而與諸侯序又定四/年二月癸巳陳侯吳卒三月公㑹劉子晉侯宋公蔡侯)
(衛侯陳子鄭伯以下于召陵陳子在鄭伯上則是/得誓者與諸侯序也若未誓則亦當執皮帛也)公之
孤四命以皮帛眡小國之君其卿三命其大夫再命其
士一命其宫室車旗衣服禮儀各眡其命之數侯伯之
卿大夫士亦如之子男之卿再命其大夫一命其士不
命其宫室車旗衣服禮儀各眡其命之數注視小國之
君者列於卿大夫之位而禮如子男也鄭司農云九命
上公得置孤卿一人春秋傳曰列國之卿當小國之君
固周制也𤣥謂王制曰大國三卿皆命於天子下大夫
五人上士二十七人次國三卿二卿命於天子一卿命
於其君下大夫五人上士二十七人小國二卿皆命於
其君下大夫五人上士二十七人疏(注釋曰云眡小國/之君者列於卿大)
(夫之位而禮如子男也知義然者案大行人云大國之/孤執皮帛以繼小國之君出入三積不問一勞朝位當)
(車前不交擯廟中無相以酒禮之其他皆眡小國之君/鄭注云此以君命來聘者也孤尊既聘享更自以其贄)
(見執束帛而已豹皮表之為飾繼小國之君言次之也/其他謂貳車及介牢禮賔主之間擯將幣祼酢饗食之)
(數以此而言則以皮帛者亦是更以贄見若正聘當以/圭璋也若然彼云繼小國之君謂執皮帛次小國君後)
(則與此注列於卿大夫位一也此言眡小國之君注云/而禮如子男則彼其他眡小國君幷彼注貳車及介以)
(下是也司農云九命上公得置孤卿一人春秋傳曰列/國之卿當小國之君固周制也者案昭二十三年左傳)
(云叔孫婼為晉所執晉人使與邾大夫坐訟叔孫曰列/國之卿當小國之君固周制也寡君命介子服回在是)
(其事也若然先鄭引魯之卿以證孤者孤亦得名卿故/匠人云外冇九室九卿朝焉是并六卿與三孤為九卿)
(亦得名卿者以其命數同也魯是侯爵非上公亦得置/孤者魯為州牧立孤與公同若然其孤則以卿為之故)
(叔孫婼自此於孤也𤣥謂王制曰大國三卿皆命於天/子以下者案王制之文多據夏殷此命卿亦是夏殷法)
(故彼下文大國之卿不過三命下卿再命小國之卿與/下大夫一命鄭注云不著次國之卿者以大國之下互)
(眀之此卿命則異大夫皆同以此言之則大國卿三命/次國卿與夫國下卿同再命小國卿與大夫同一命彼)
(注即引此周禮命卿大夫之法以證與古不同之義若/然此引彼夏殷命臣法周禮諸侯卿大夫命雖與古不)
(同五等諸侯國國皆有三卿得天子命者與夏殷同故/引之若然云大國三卿皆命於天子者上卿則命數足)
(矣中卿天子再命已君加一命亦為三命下卿天子一/命若夏殷已君加一命二命足矣周則已君加二命為)
(三命亦足矣云下大夫五人不言命數者並不得天子/命夏殷並已君加一命周則大國之大夫再命也云上)
(士二十七人者夏殷之士不命其二十七士亦應有上/九中九下九而皆云上士者亦是勉人為髙行故總以)
(上士言之也云次國三卿二卿命於天子者上卿天子/二命已君不加中卿天子一命已君加一命下卿天子)
(不命已君亦加二命爲再命故云一卿命於其君是次/國之卿皆再命也若周禮次國卿竝三命亦下大夫五)
(人上士二十七人義與大國同也云小國二卿皆命於/其君者案彼鄭注云此文似誤脫云脫者類上文大國)
(次國則此小國亦當有三卿宜云小國三卿一卿命於/天子二卿命於其君則是脫亦三卿一卿命於天子九)
(字矣云誤者次國云二卿命於天子不言皆此小國云/二卿皆命於其君而言皆是誤故云誤也若依此三卿)
(解之則三卿之内一卿命於天子爲一命二卿命於其/君亦各一命亦下大夫五人上士二十七人義與上同)
(也若周禮小國三卿皆再命亦一卿命於天子一命已/若加一命為再命二卿命於其君不得天子命竝已君)
(再命矣又周法次國五大夫亦與大國五大夫同再命/小國下大夫五人各一命其士公侯伯之士同一命子)
(男之士不命與夏殷同此文是也大司馬云大國三軍/次國二軍小國一軍軍將皆命卿者謂得天子之命者)
(得為軍將也若然諸侯之臣有四命三命再命一命不/命而經云各眡其命數者謂宫室之等四命者四百歩)
(貳車四乘旗四斿冕服四章三命者以三為節再命一/命者亦以命數爲降殺也但大夫𤣥冕一命者一章裳)
(上刺黻而已衣無章故得𤣥名也則冕亦象衣無旒其/士服爵弁竝無章飾是以變冕言爵弁也諸侯之大夫)
(一命已上即有貳車士雖一命亦無貳/車天子之士再命已上可有貳車也)
司服掌王之吉凶衣服辨其名物與其用事注用事祭
祀視朝甸凶弔之事衣服各有所用疏(釋曰此一經與/下文爲總目王)
(吉服有九大裘已下是也凶服即下文凶事與弔是也/云辨其名物者衣服有名則物色有異同也注釋曰云)
(用事祭祀視朝甸凶弔之事者是其事各異云衣/服各有所用者謂若祀昊天用大裘之等是也)王之
吉服祀昊天上帝則服大裘而冕祀五帝亦如之享先
王則衮冕享先公饗射則鷩冕祀四望山川則毳冕祭
社稷五祀則希冕祭羣小祀則𤣥冕注六服同冕者首
飾尊也先公謂后稷之後大王之前不窋至諸盩饗射
饗食賔客與諸侯射也羣小祀林澤墳衍四方百物之
屬鄭司農云大裘羔裘也衮卷龍衣也鷩裨衣也毳罽
衣也𤣥謂書曰予欲觀古人之象日月星辰山龍華蟲
作繢宗彝藻火粉米黼黻希繡此古天子冕服十二章
舜欲觀焉華蟲五色之蟲繢人職曰鳥獸蛇雜四時五
色以章之謂是也希讀為絺或作黹字之誤也王者相
變至周而以日月星辰畫於旌旗所謂三辰旂旗昭其
明也而冕服九章登龍於山登火於宗彝尊其神明也
九章初一曰龍次二曰山次三曰華蟲次四曰火次五
曰宗彝皆畫以為繢次六曰藻次七曰粉米次八曰黼
次九曰黻皆希以為繡則衮之衣五章裳四章凡九也
鷩畫以雉謂華蟲也其衣三章裳四章凢七也毳畫虎
蜼謂宗彝也其衣三章裳二章凢五也希刺粉米無畫
也其衣一章裳二章凡三也𤣥者衣無文裳刺黻而已
是以謂𤣥焉凡冕服皆𤣥衣纁裳音義(鷩必滅反劉府/弊反毳昌鋭反)
(劉清嵗反希本作絺陟里反劉猪履反注下皆同窋張/律反盩直留反或音胄裨婢支反又方支反罽居例反)
(繢胡對反黹張里反刺七亦/反劉七賜反沈此擊反下同)疏(釋曰王之吉服幷下三/者亦是今尊其祭服且)
(言六矣注釋曰云六服同冕者首飾尊也者六服服雖/不同首同用冕以首為一身之尊故少變同用冕耳下)
(經五服同名弁亦是首飾尊鄭不言者義可知也冕名/雖同其旒數則亦有異但冕名同耳云先公謂后稷之)
(後大王之前不窋至諸盩者但后稷雖是公不諡為王/要是周之始祖感神靈而生文武之功因之而就故特)
(尊之與先王同是以尚書武成云先王建邦啓土尊之/亦謂之先王也是以鄭云后稷之後大王之前不數后)
(稷不窋后稷子諸盩大王父二者之間竝為先公矣周/本紀云后稷卒子不窋立不窋卒子鞠立鞠卒子公劉)
(立卒子慶節立卒子皇僕立卒子羌弗立卒子毁榆立/卒子公非立卒子髙圉立卒子亞圉立卒子公祖類立)
(卒子古公亶父立古公亶父則大王亶父也公祖類即/绀亦曰諸盩也大祫於大祖后稷廟中尸服衮冕王服)
(亦衮冕也案中庸注云先公組紺以上至后稷天保詩/注先公謂后稷至諸盩天作詩注云先公謂諸盩至不)
(窋經皆云先公注或言后稷或不言后稷者中庸云周/公成文武之徳追王大王王季上祀先公以天子之禮)
(后稷既不追王故注先公中有后稷也天保詩云禴祠/烝嘗是四時常祭故注先公中有后稷天作詩是祫之)
(祭禮在后稷廟中不嫌不及后稷故注不言后稷各有/所據故注不同也云饗射饗食賔客與諸侯射也者饗)
(食則大行人云上公三饗三食之等是也但饗食在廟/故亦服鷩冕也與諸侯射者此大射在西郊虞庠中亦)
(服鷩冕也若燕射在寢則朝服若賔射在朝則皮弁服/云羣小祀林澤墳衍四方百物者此據地之小祀以血)
(祭社稷為中祀貍沈已下為小祀也若天之小祀則司/中司命風師雨師鄭不言者義可知鄭司農云大裘羔)
(裘也者司裘文先鄭注云大裘黒羔裘然則凢祭天皆/同羔裘義具於司裘也云衮卷龍衣也者鄭注禮記云)
(卷俗讀其通則曰衮故先鄭衮卷幷言之也云鷩裨衣/也者案禮記曾子問云諸侯裨冕覲禮侯氏裨冕鄭注)
(云裨之言埤也天子大裘為上其餘為裨若然則裨衣/自衮以下皆是先鄭獨以鷩為裨衣其言不足矣云毳)
(罽衣也者案爾雅云毛氂謂之罽則績毛為之若今之/毛布但此毳則宗彞謂虎蜼而先鄭以為罽衣於義不)
(可故後鄭不從也𤣥謂書曰至希繡而云此古天子冕/服十二章舜欲觀焉者欲明舜時十二章至周無十二)
(章之意也然古人必為日月星辰於衣者取其明也山/取其人所仰龍取其能變化華蟲取其文理作繢者繢)
(畫也衣是陽陽至輕浮畫亦輕浮故衣繢也宗彝者據/周之彞尊有虎彞蜼彞因於前代則虞時有蜼彝虎彝)
(可知若然宗彝是宗廟彞尊非蟲獸之號而言宗彞者/以虎蜼畫於宗彞則因號虎蜼為宗彞其實是虎蜼也)
(但虎蜼同在於彞故此亦幷為一章也虎取其嚴猛蜼/取其有智以其卬鼻長尾大雨則懸於樹以尾塞其鼻)
(是其智也藻水草亦取其有文象衣上華蟲火亦取其/明粉米共為一章取其潔亦取養人黼謂白黒為形則)
(斧文近刃白近上黒取斷割焉黻黒與青為形則兩已/相背取臣民背惡向善亦取君臣冇合離之義去就之)
(理也希繡者孔君以為細葛上為繡鄭君讀希為黹黹/紩也謂刺繒為繡次但裳主隂刺亦是沉深之義故裳)
(刺也云華蟲五色之蟲孔君注以為華象草華蟲雉也/義亦通以其草華有五色故引繢人鳥獸蛇雜四時五)
(色以章之為證也華蟲名鷩者以其頭似鷩以有兩翼/則曰鳥以其體有鱗似蛇則曰蛇以其有五色成章則)
(曰雉故鄭注考工記云蟲之毛鱗有文采者也云希讀/為絺或作黹字之誤也者本有此二文不同故云誤當)
(從絺為正也云王者相變至周而以日月星辰畫於旌/旗者若孔君義虞時亦以日月星畫於旌旗與周同鄭)
(意虞時無日月星畫於旌旗若虞時日月星畫於旌旗/則衣無日月星也云所謂三辰旂旗昭其明也者謂桓)
(公二年哀伯辭彼三辰則此日月星辰旂旗者謂交龍/為旂熊虎為旗不畫日月星連引之耳引之者證周世)
(日月星畫於旌旗之意也云而冕服九章者據周法而/言既去日月星三章明有九章在也云登龍於山登火)
(於宗彝尊其神明也者鄭知登龍於山者周法皆以蟲/獸為章首若不登龍於山則當以山為章首何得猶名)
(衮龍乎明知登龍於山取其神也又知登火於宗彞者/宗彝則毳也若不登火在於宗彝上則毳是六章之首)
(不得以毳為五章之首故知登火於宗彝取其明也云/九章初一曰龍至凢五也此無正文並鄭以意解之以)
(其衣是陽從竒數裳是隂從偶數云希刺粉米無畫也/者衣是陽應畫今希冕三章在裳者自然刺繡但粉米)
(不可畫之物今雖在衣亦刺之不變故得希名故鄭特/言粉米也然則毳冕之粉米亦刺之也云𤣥者衣無文)
(裳刺黻而已者以其祭服衣本是𤣥今𤣥冕一章仍以/𤣥為名明衣上無畫一章者刺黻於裳而已是以謂𤣥)
(焉云凡冕服皆𤣥衣纁裳者六冕皆然故云凡以該之/知𤣥衣纁裳者見易繫辭黄帝堯舜垂衣裳蓋取諸乾)
(坤乾為天其色𤣥坤為地其色黄但土無正位託/於南方火赤色赤與黃即是纁色故以纁為名也)凡兵
事韋弁服注韋弁以韎韋為弁又以為衣裳春秋傳曰
晉郤至衣韎韋之跗注是也今時伍伯緹衣古兵服之
遺色音義(韎劉音妹又莫拜反衣於既反跗芳符/反又音附注之樹反緹音體戚音提)疏(釋/曰)
(以兵事有侵戰伐圍入滅非一故云凡云韋弁服者以/韋為冕又以為服故云韋弁服注釋曰韎是舊染謂赤)
(色也以赤色韋為弁云又以為衣裳者左傳成十六年/楚子曰韎韋之跗注君子也使工尹襄問郤至以弓若)
(賈服等說跗謂足跗注屬也袴而屬於跗若據鄭雜問/志則以跗為幅注亦為屬以韎韋幅如布帛之幅而連)
(屬以為衣而素裳既與諸家不同又與此注裳亦用韎/韋有同異者鄭君兩解此注與賈服同裳亦用韎韋也)
(至彼雜問志裳用素者從白舄之義若然案聘禮云卿/韋弁歸饔餼注云韋弁韎韋之弁蓋韎布為衣而素裳)
(與此又不同者彼非兵事入廟不可純如兵服故疑用/韎布為衣也言素裳者亦從白屨為正也以其屨從裳)
(色天子諸侯白舄大夫士白屨皆施於皮弁故也云今/時伍伯緹衣古兵服之遺色者鄭取韎為赤色韋猶以)
(為疑故舉漢事以為況言伍伯者伍行也伯長也謂宿/衛者之行長見服纁赤之衣是古兵服赤色遺象至漢)
(時尚存是其兵/服赤之驗也)眡朝則皮弁服注視朝視内外朝之事
皮弁之服十五升白布衣積素以為裳王受諸侯朝覲
於廟則衮冕音義(眡音/視)疏(注釋曰天子三朝外朝二内/朝一皆用皮弁故經總云眡)
(朝則皮弁服也知皮弁之服十五升白布衣積素以為/裳者案禮記雜記云朝服十五升士冠禮云皮弁素積)
(故知義然也云王受諸侯朝覲於廟則衮冕者案覲禮/云天子衮冕負黼扆節服氏云祭祀朝覲衮冕六人維)
(王之大常注云服衮冕者從王服故知朝覲在廟王服/衮冕若然春夏受贄在朝則是眡朝皮弁服也其受享)
(於廟與覲同衮冕/故於廟連言朝也)凡甸冠弁服注甸田獵也冠弁委貌
其服緇布衣亦積素以為裳諸侯以為視朝之服詩國
風曰緇衣之宜兮謂王服此以田王卒食而居則𤣥端
音義(甸音田/注同)疏(注釋曰言凡者田獵非一故以凡廣之/不言事者田獵有專事故不言也上眡)
(朝不言凡事者朝有常日比於田獵為數故凡事皆不/言也云冠弁委貌者士冠禮及郊特牲皆云委貌周道)
(鄭注士冠禮云委猶安也言所以安正容貌故云委貌/若以色言則曰𤣥冠也云其服緇布衣亦積素以為裳)
(者士冠禮云主人𤣥冠朝服緇帶素韠注云衣不言色/者衣與冠同裳又與韠同色是其朝服緇布衣亦如皮)
(弁積素以為裳也云諸侯以為視朝之服者士冠禮云/𤣥冠朝服注云天子與其臣𤣥冕以視朔皮弁以日視)
(朝諸侯與其臣皮弁以視朔朝服以日視朝是也引詩/國風曰者是鄭緇衣之詩引之證鄭伯是諸侯服緇衣)
(為朝服之義也云王卒食而居則𤣥端者案玉藻韠君/朱大夫素士爵韋鄭注云天子諸侯𤣥端朱裳以其云)
(朱韠韠同裳色故也鄭因朝服而說𤣥端者以朝服與/𤣥端大同小異以其𤣥冠緇布衣皆有正幅為端則同)
(但易其裳耳故因說𤣥端也若然大夫素韠則素裳其/士韠言爵爵是不純之名以其士冠禮上士𤣥裳中士)
(黃裳下士雜裳雜裳者前三幅𤣥後四幅黄故爵韠也/言凡甸冠弁服據習兵之時若正田時則當戎服是以)
(月令季秋天子乃教於田獵以習五戎司徒搢扑北面/以誓之天子乃厲飾執弓挾矢以獵注云厲飾謂戎服)
(尚威武也以此觀之習五戎司徒誓之不戎服著冠弁/可知是以襄十四年夏四月左傳云衛獻公戒孫文子)
(寗恵子食而射鴻於囿二子從之公不釋皮冠則皮弁/韋弁同但色異耳故以韋弁為皮弁是其正田用韋弁)
(也/)凡凶事服弁服注服弁喪冠也其服斬衰齊衰音義
(衰七雷反下/皆同齊音咨)疏(注釋曰弁服於上下文不類者以是喪/服故變其文也天子諸侯絶傍期正統)
(之期猶不降故兼云齊衰其正服大功亦似不降也大/功章曰適婦注云適子之婦傳曰何以大功也不降其)
(適也既無所指斥明闗之天子諸侯也又服問云君所/主夫人妻大子適婦既言君所主眀不降也如是則為)
(嫡孫之婦又當小功今注止云斬衰齊衰者以其正服/齊衰是不降之首然則王為適子斬衰其為適孫適曾)
(孫適𤣥孫適來孫則皆齊衰不杖章云適孫傳曰何以/期也不敢降其適也有適子者無適孫孫婦亦如之𤣥)
(謂凡父於將為後者非長子皆期然則王禮亦適子死/有適孫適孫死有適曽孫向下皆然也又案喪服傳云)
(始封之君不臣諸父昆弟封君之子不臣諸父而臣昆/弟天子之義亦當然若虞舜之與漢髙皆庶人起為天)
(子蓋亦不臣諸父/昆弟而有服也)凡弔事弁絰服注弁絰者如爵弁而
素加環絰論語曰羔裘𤣥冠不以弔絰大如緦之絰其
服錫衰緦衰疑衰諸侯及卿大夫亦以錫衰為弔服喪
服小記曰諸侯弔必皮弁錫衰則變其冠耳喪服舊說
以為士弔服素委貌冠朝服此近庶人弔服而衣猶非
也士當事弁絰疑衰變其裳以素耳國君於其臣弁絰
他國之臣則皮弁大夫士有朋友之恩亦弁絰故書弁
作􁃌鄭司農􁃌讀為弁而加環絰環絰即弁絰服音義
(近附近之/近􁃌音弁)疏(釋曰弔事言凡者以其弔事非一故亦云/凡以廣之也弁絰其服則錫衰緦衰之等)
(也注釋曰云弁絰者如爵弃而素者爵弁之形以木為/體廣八寸長尺六寸以三十升布染為爵頭色赤多黒)
(少今為弁絰之弁其體亦然但不同爵色之布而用素/為之故云如爵弁而素云加環絰者凡五服之絰皆兩)
(股絞之今言環絰即與絞絰有異矣謂以麻為體又以/一股麻為體糾而横纒之如環然故謂之環絰加於素)
(弁之上故言加環絰也云論語曰羔裘𤣥冠不以弔者/彼謂小斂之後主人已改服客則不用𤣥冠羔裘朝服)
(以弔之引之者證凡弔服及弁絰皆施之於小斂已後/也云絰大如緦之絰者弔服環絰大小無文但五服之)
(絰緦絰最小弔服之絰亦不過之是以約同緦絰故云/絰大如緦之絰也云其服錫衰緦衰疑衰者此文陳弔)
(事之絰下文陳三等弔服錫衰以下眀上下相成故據/下文而說也云諸侯及卿大夫亦以錫衰為弔服知者)
(案服問云君為卿大夫錫衰當事則弁絰大夫相為亦/然故知之也云喪服小記曰諸侯弔必皮弁錫衰則變)
(其冠耳者不言君而言諸侯則是弔異國之臣法不著/弁絰而云皮弁故云變其冠耳云喪服舊說以為士弔)
(服素委貌冠朝服此近庶人弔服而衣猶非也者此引/舊說而破之庶人弔服首服素冠而素裳其衣裳當疑)
(衰故喪服鄭注云士疑衰素裳冠則皮弁之絰庶人不/爵弁則其弔冠素委貌也若然士與庶人服同冠弁則)
(異也云國君於其臣弁絰者服問云當事則弁絰是也/云他國之臣則皮弁者喪服小記文是也云大夫士冇)
(朋友之恩亦弁絰者喪服記云朋友麻故知大夫於士/士自相於有朋友之恩者服麻也大夫相於不假朋友)
(恩以其服問卿大夫相為亦錫衰弁絰不言朋友也凡/弔服天子之服於此上下文具矣其諸侯弔服亦應三)
(衰俱有知者以天子自大裘以下至素服上公自衮冕/以下如王之服侯伯自鷩冕而下如公之服子男自毳)
(冕而下如侯伯之服皆相如明諸侯三衰皆有但所用/據文唯有服問云為卿大夫錫衰以居出亦如之當事)
(則弁絰其用緦衰疑衰則文王世子注同姓之士緦衰/異姓之士疑衰以其卿大夫已用錫衰故以二衰施於)
(同姓異姓之士也案士喪禮注云君弔必錫衰者葢士/有朋友之恩者加之與大夫同用錫衰耳大夫相於必)
(用錫衰者以大夫雖已降服仍有小功降至緦麻則不/得以緦衰為弔緦衰既不弔眀疑衰亦不可為故以錫)
(衰為弔服也士之弔服不用錫衰者避大夫疑衰不用/疑裳者鄭注喪服云避諸侯也凡弔服皆既𦵏除之其)
(大夫妻亦與大夫同故喪服云大夫弔於命婦錫衰命/婦弔於大夫亦錫衰注云弔於命婦命婦死也是也服)
(問云為其妻出則不/弔與大夫小異耳)凡喪為天王斬衰為王后齊衰注
王后小君也諸侯為之不杖期音義(為于偽反下及注/除為害一字皆同)
疏(注釋曰云凡喪者諸侯諸臣皆為天王斬衰王后齊/衰故云凡以廣之鄭云王后小君也者解經臣為王)
(后著齊衰之意鄭又云諸侯為之不杖期者案喪服不/杖章云為君之母妻傳曰何以期也從服也但諸臣亦)
(為王斬衰為后期鄭特言諸侯者以喪服斬衰章云臣/為君諸侯為天子及至不杖章直云為君之母妻不别)
(見諸侯為后之文故鄭解之本不見諸侯為后者以其/諸侯為后與臣為之同故不别見也其卿大夫適子為)
(君夫人亦與諸臣同士之子賤無服當從庶人禮服問/云諸侯之世子不為天子服注云逺嫌也與畿外之民)
(同服服問又云大夫之適子為君夫人大子如士服注/大夫不世子不嫌也士為國君斬小君期大子君服斬)
(臣從服期天子卿大夫適/子亦當然故云如士服也)王為三公六卿錫衰為諸侯
緦衰為大夫士疑衰其首服皆弁絰注君為臣服弔服
也鄭司農云錫麻之滑易者十五升去其半有事其布
無事其縷緦亦十五升去其半有事其縷無事其布疑
衰十四升衰𤣥謂無事其縷哀在内無事其布哀在外
疑之言擬也擬於吉音義(易以䜴反去/起吕反下同)疏(釋曰天子臣/多故三公與)
(六卿同錫衰諸侯五等同緦衰大夫與士同疑衰不見/三孤者與六卿同又不辨同姓異姓亦以臣故也云首)
(服皆弁絰者三衰同皆弁絰注釋曰云君為臣服弔服/也者欲見臣為君斬君為臣無服直弔服既𦵏除之而)
(已鄭司農解錫衰緦衰者喪服傳文其疑衰無文先鄭/當更有所見後鄭皆從但増成其義耳鄭注喪服破升)
(皆為登布八十縷為登登成也今云十五升則千二百/縷去其半則六百縷也云有事其縷及有事其布者皆)
(謂以水濯治去其垢者也𤣥謂疑之言擬也擬於吉者/以其吉服十五升今疑衰十四升少一升而已故云擬)
(於吉者也凡弔皆不見婦人弔服者以婦與夫同故喪/服云大夫弔於命婦錫衰命婦弔於大夫亦錫衰是婦)
(與夫同其首服即鄭注喪服云凡/婦人弔服吉笄無首素總是也)大札大荒大烖素服
注大札疫病也大荒饑饉也大烖水火為害君臣素服
縞冠若晉伯宗哭梁山之崩音義(縞古老反/劉剛操反)疏(注釋曰/知大札)
(疫病者以春秋傳有夭昏札瘥之文故知札為疫病也/云大荒饑饉也者爾雅榖不熟曰饑蔬不熟曰饉即曲)
(禮云嵗凶年穀不登是也云大烖水火為害者謂若春/秋宋災謂有水災為害又孔子世家云哀三年孔子云)
(桓僖災又公羊云雉門災之類皆火災也云君臣素服/縞冠若晉伯宗哭梁山之崩者事在成五年引之者證)
(此服素服首服縞冠之意若然梁山崩非大札大荒大/烖引為證者欲見山崩與大札大荒服同是以大司樂)
(云凢日月食四鎮五嶽崩令去樂下文云大札大凶大/烖令弛縣弛縣與去樂互相明則去樂是同梁山崩又)
(是四鎮五嶽之類則大札大荒素服縞冠與哭梁山崩/同可知若然此言素服案玉藻云年不順成則天子素)
(服乗素車食無樂義與此合彼又云年不順成大夫不/得造車馬君衣布搢本義與此違者彼衣布謂常服為)
(禱祈義與/此同也)公之服自衮冕而下如王之服侯伯之服自
鷩冕而下如公之服子男之服自毳冕而下如侯伯之
服孤之服自希冕而下如子男之服卿大夫之服自𤣥
冕而下如孤之服其凶服加以大功小功士之服自皮
弁而下如大夫之服其凶服亦如之其齊服有𤣥端素
端注自公之衮冕至卿大夫之𤣥冕皆其朝聘天子及
助祭之服諸侯非二王後其餘皆𤣥冕而祭於已雜記
曰大夫冕而祭於公弁而祭於已士弁而祭於公冠而
祭於已大夫爵弁自祭家廟唯孤爾其餘皆𤣥冠與士
同𤣥冠自祭其廟者其服朝服𤣥端諸侯之自相朝聘
皆皮弁服此天子日視朝之服喪服天子諸侯齊斬而
已卿大夫加以大功小功士亦如之又加緦焉士齊有
素端者亦為札荒有所禱請變素服言素端者明異制
鄭司農云衣有襦裳者為端𤣥謂端者取其正也士之
衣袂皆二尺二寸而屬幅是廣袤等也其袪尺二寸大
夫以上侈之侈之者蓋半而益一焉半而益一則其袂
三尺三寸袪尺八寸音義(其齊側皆反注士齊同有襦/音儒本亦作襦屬音燭廣古)
(曠反後廣袤同袪起吕/反上時掌反侈昌氏反)疏(釋曰陳天子吉凶之服訖自/此已下陳諸侯及其臣之服)
(貴賤不同之事也但上具列天子之服此文以上公自/衮冕以下差次如之上得兼下下不得僭上也大夫云)
(凶服加以大功小功者天子諸侯自旁期已下皆絶而/不為服大夫加以大功小功謂本服大功小功者其降)
(一等小功降仍有服緦者其本服之緦則降而無服云/士之服自皮弁而下者士之助祭服爵弁不言爵弁者)
(以其爵弁之服惟有承天變時及天子哭諸侯乃服之/所服非常故列天子吉服不言之今以次轉相如不得)
(輙於士上加爵弁故以皮弁為首但皮弁亦是士助君/視朔之服也云其凶服亦如之者亦如大夫有大功小)
(功但士無降服則亦有緦服故鄭増之也其齊服有𤣥/端者則士冠禮上士𤣥裳中士黄裳下士雜裳特牲士)
(之享祭之服也素端者即上素服為札荒祈請之服也/注釋曰云自公衮冕至卿大夫之𤣥冕皆其朝聘天子)
(及助祭之服者此上公衮已下既非自相朝聘之服又/非已之祭服案曽子問云諸侯裨冕出視朝鄭云為將)
(廟受謂朝天子時也春夏受享於廟秋冬壹受之於廟/是受享受覲皆在廟是受朝之事及助祭在廟理當裨)
(冕也若卿大夫聘天子受之在廟及助祭亦用冕服可/知故鄭君臣朝聘並言也云諸侯非二王後其餘皆𤣥)
(冕而祭於已知之者案玉藻云諸侯𤣥端而祭注云端/當為冕是諸侯𤣥冕自祭於已也案玉藻注云諸侯祭)
(宗廟之服惟魯與天子同此注云諸侯非二王後其餘/皆𤣥冕祭於已彼不言二王後此不言魯者彼此各舉)
(一邉而言其實相兼乃具也魯雖得與天子同惟在周/公文王廟中得用衮冕故明堂位云季夏六月以禘禮)
(祀周公於大廟云天子之禮是也若餘廟亦𤣥冕或可/依公羊傳云白牡周公牲騂犅魯公牲羣公不毛魯公)
(既與羣公别牲而用騂犅則其服宜用鷩冕可也其二/王後惟祭受命王得用衮冕其餘廟亦用𤣥冕也云雜)
(記曰大夫冕而祭於公弁而祭於已士弁而祭於公冠/而祭於已大夫爵弁自祭家廟惟孤爾其餘皆𤣥冠與)
(士同者鄭引雜記者上已說諸侯祭於已訖更明孤已/下自祭不得用上服之意也云其餘皆𤣥冠與士同者)
(諸侯除孤用爵弁之外卿大夫等皆用𤣥冠與士同故/少牢是上大夫祭用𤣥冠朝服特牲是士禮用𤣥冠𤣥)
(端是其餘皆𤣥冠與士同也其天子大夫四命與諸侯/之孤同亦以爵弁自祭天子之士宜與諸侯上大夫同)
(用朝服也云𤣥冠自祭其廟者其服朝服𤣥端者朝服/據少牢大夫禮𤣥端據特牲士禮而言也云諸侯之自)
(相朝聘皆皮弁服者欲見此經上服惟施於入天子廟/不得入諸侯廟之意必知諸侯自相朝聘用皮弁者見)
(聘禮主君及賔皆皮弁諸侯相朝其服雖無文聘禮主/君待聘者皮弁明待諸侯朝亦皮弁可知且曾子問云)
(諸侯朝天子冕而出視朝為將廟受及彼下文諸侯相/朝云朝服而出視朝鄭云為事故據此上下而言明自)
(相朝不得與天子同即用皮弁可知也云此天子日視/朝之服者此解皮弁非諸侯常服之物惟於朝聘乃服)
(之意也云喪服天子諸侯齊斬而已者欲見大夫言大/功小功天子諸侯不言之意也天子諸侯絶旁期此云)
(齊者據為后夫人而言若然天子於適孫承重亦期周/之道有適子無適孫若無適子自然立適孫若無適孫)
(立適曽孫亦期及至適𤣥孫皆然也既為適孫有服而/適子之婦大功若於適孫已下之婦承重者皆小功矣)
(今特言齊者舉后夫人重者而言云卿大夫加以大功/小功者是據正服大功小功若緦則降而無服故不言)
(云士亦如之又加緦焉者士不降服明知更加緦也云/士齊有素端者亦為札荒有所禱請者然上文已云素)
(服士既轉相如已有素服矣今於經别云𤣥端素端為/士設文者以其大夫已上侈袂同惟士不得侈袂以端)
(為之故經别見端文也若然士之素端言齊者見禱請/也則上文素服亦是齊服禱請可知也云變素服言素)
(端者明異制者鄭解士别見素文意也鄭司農云衣有/襦裳者為端者此端據正幅不據襦裳故後鄭不從也)
(𤣥謂端者取其正也者端正也故以正幅解之也云士/之衣袂皆二尺二寸而屬幅是廣袤等也者云衣袂二)
(尺二寸喪服記文故彼云衣二尺有二寸注云此謂袂/中也言衣者明與身參齊是𤣥端之身長二尺二寸今)
(兩邉袂亦各屬一幅幅長二尺二寸上下亦廣二尺二/寸故云屬幅廣袤等袤則長也言皆者皆𤣥端素端二)
(者同也云其袪尺二寸者據玉藻深衣之袪尺二寸而/言也云大夫已上侈之侈之者葢半而益一焉半而益)
(一則其袂三尺三寸祛尺八寸者此亦無正文案禮記/雜記云凢弁絰服其衰侈袂少牢主婦衣綃衣亦云侈)
(袂侈大也鄭以侈為大即以意為半而益一以解之也/孔子大袂單衣亦如此也凢天子冕服有章者舊説天)
(子九章據大章而言其章别小章章依命數則皆十二/為節上公亦九章與天子同無升龍有降龍其小章章)
(别皆九而已自餘鷩冕毳冕以下皆然必知有小章者/若無小章絺冕三章則孤有四命六命卿大夫𤣥冕一)
(章卿大夫中則有三命二命一命天子之卿/六命大夫四命明中有小章乃可得依命數)凡大祭祀
大賔客共其衣服而奉之注奉猶送也送之於王所疏
(釋曰云大祭祀則中兼有次小祭祀以其皆是王親祭/故舉大而言賔客言大者據諸侯來朝也王者不敢遺)
(小國之臣則其臣來聘亦有接待之法亦畧舉大而言/皆當奉衣服而送之於王所王服之以祭祀及接賔客)
(也/)大喪共其復衣服斂衣服奠衣服廞衣服皆掌其陳
序注奠衣服今坐上魂衣也故書廞為滛鄭司農云滛
讀為廞廞陳也𤣥謂廞衣服所藏於椁中音義(斂力驗/反廞虚)
(今/反)疏(釋曰云大喪王喪其中兼小喪也復衣服謂始死/招魂復魄之服案雜記云復西上注云復者多少)
(各如其命數天子則十二人諸侯九人七人五人大夫/士亦依命數人執一領天子衮冕已下上公亦皆用助)
(祭之上服云斂衣服者小斂皆十九稱大斂則士三十/稱大夫五十稱諸侯皆百稱天子蓋百二十稱注釋曰)
(云奠衣服今坐上魂衣也者案下守祧職云遺衣服藏/焉鄭云大斂之餘也至祭祀之時則出而陳於坐上則)
(此奠衣服也云𤣥謂廞衣服所藏於槨/中者此則明器之衣服亦沽而小者也)
典祀掌外祀之兆守皆有域掌其禁令注外祀謂所祀
於四郊者域兆表之塋域疏(釋曰云掌外祀之兆守皆/有域掌其禁令者謂遮列)
(不得有人來入域中故云禁令也注釋曰云所祀於四/郊者域兆表之塋域者此即小宗伯所云兆五帝於四)
(郊四類四望亦如之兆山川丘陵已下皆是典祀/掌之也言兆域據壇外為溝渠為表塋域者也)若以
時祭祀則帥其屬而脩除徴役于司隸而役之注屬其
屬胥徒也脩除芟掃之徵召也役之作使之疏(釋曰云/以時祭)
(祀者謂天地山川祭祀皆有時也注釋曰鄭知其屬是/胥徒者以其典祀身是下士其下惟有胥徒故知也不)
(言府史者府史非役者也徵召也以其/司隸主衆隸主供役使故云作使之也)及祭帥其屬而
守其厲禁而蹕之注鄭司農云遮列禁人不得令入音
義(蹕音畢遮章奢/反令力呈反)疏(注釋曰其屬還是胥徒厲是遮列/蹕是止行人故云遮列禁人不得)
(令入/也)
守祧掌守先王先公之廟祧其遺衣服藏焉注廟謂大
祖之廟及三昭三穆遷主所藏曰祧先公之遷主藏于
后稷之廟先王之遷主藏于文武之廟遺衣服大斂之
餘也故書祧作濯鄭司農濯讀為祧此王者之宫而有
先公謂大王以前為諸侯疏(注釋曰云廟謂大祖之廟/及三昭三穆者王制云天)
(子七廟三昭三穆與大祖之廟而七又祭法云王立七/廟曰考廟曰王考廟曰皇考廟曰顯考廟曰祖考廟皆)
(月祭之有二祧享嘗乃止據周而言是知廟祧中有三/昭三穆與大祖之廟也云遷主所蔵曰祧者以祭法云)
(逺廟為祧去祧為壇既言去祧為壇明遷主先入祧乃/至壇耳故知祧是遷主所藏云先公之遷主藏于后稷)
(之廟者先公謂諸盩已前不追諡為王者先公之主不/可下入子孫廟故知向上入后稷廟案聘禮云不腆先)
(君之祧既拚以俟諸侯無二祧先祖之主皆藏於大祖/廟故名祧若然后稷廟藏先公不名祧者以有大祖廟)
(名又文武已名祧故后稷不名祧也若然大王王季之/主不可入文武祧亦當藏於后稷廟也云先王之遷主)
(藏于文武之廟者當周公制禮之時文武在親廟四之/内未毁不得為祧然文武雖未為祧已立其廟至後子)
(孫文武應遷而不遷乃為祧也其立廟之法后稷廟在/中央當昭者處東當穆者處西皆别為宫院者也案孔)
(君王肅之義二祧乃是髙祖之父髙祖之祖與親廟四/皆次第而遷文武為祖宗不毁矣鄭不然者以其守祧)
(有奄八人守七廟幷姜嫄廟則足矣若益二祧則十廟/矣奄八人何以配之明其義非也云遺衣服大斂之餘)
(也者案士喪禮云小斂十九稱不必盡服則小斂亦有/餘衣必知據大斂之餘者小斂之餘至大斂更用之大)
(斂餘乃留之故知其遺衣服無小斂餘也先鄭云此王/者之宫而有先公謂大王以前為諸侯者謂不窋已後)
(諸盩已前為諸侯者后稷雖不諡為王/以其為始祖故祫祭在焉從先王例也)若將祭祀則各
以其服授尸注尸當服卒者之上服以象生時疏(注釋/曰尸)
(服卒者之上服士虞禮文鄭引之者欲見天子已下凡/尸皆服死者大斂之遺衣其不服者以為奠衣服故云)
(以象生也既言卒者上服則先王之尸服衮冕先公之/尸服鷩冕也若然士爵弁以助祭祭宗廟服𤣥端而士)
(虞特牲尸不服爵弁者爵弁是助祭諸侯廟中乃服之/士尸還在士廟故尸還服𤣥端為上服也曽子問云尸)
(弁冕而出卿大夫士皆下之注云弁冕者君之先祖或/有為大夫士者則是先君之先祖為士尸服卒者上服)
(不服𤣥端而服爵弁者爵弁本以助祭在君廟君先/祖雖為士今為尸還在君廟中故服爵弁不服𤣥端)其
廟則有司脩除之其祧則守祧黝堊之注廟祭此廟也
祧祭遷主有司宗伯也脩除黝堊互言之有司恒主脩
除守祧恒主黝堊鄭司農云黝讀為幽幽黑也堊白也
爾雅曰地謂之黝牆謂之堊音義(黝於糾反司農音幽/堊烏路反或烏洛反)
(本或作/惡同)疏(注釋曰云廟祭此廟也者凡廟舊皆脩除黝/堊祭更脩除黝堊示新之敬也今將祭而云)
(脩除知祭此廟也云祧祭遷主者以遷主藏於祧故也/案上司尊彝有追享鄭云追祭遷廟之主謂禱祈則此)
(祭遷主之謂也云有司宗伯也者以其宗伯主主國祀/又眡滌濯脩除亦是潔靜之事故知有司是宗伯為之)
(云脩除黝堊互言之者鄭以二者廟祧竝有而經廟直/言脩除祧直言黝堊故互而通之明皆有也是以鄭云)
(有司恒主脩除祧亦脩除之守祧恒主黝堊廟亦黝堊/之先鄭讀黝為幽幽是北方北方其色黒欲見地謂之)
(幽取黒義也知堊是白者以其堊與幽黑白相對/故知堊是白即掌蜃之白盛之蜃故引爾雅證之)既祭
則蔵其隋與其服注鄭司農云隋謂神前所沃灌噐名
𤣥謂隋尸所祭肺脊黍稷之屬藏之以依神音義(隋許/恚反)
(劉相/恚反)疏(注釋曰案特牲少牢及曽子問皆有隋祭之事/今先鄭以隋為神前沃灌噐故後鄭不從也𤣥)
(謂隋尸所祭肺脊黍稷之屬者案特牲禮祝命挼祭尸/取菹㨎于醢祭于豆間佐食取黍稷肺祭授尸尸祭之)
(注云肺祭刌肺是其隋者彼不言脊此言脊似誤所以/誤有脊者特牲禮云佐食舉肺脊以授尸尸受振祭嚌)
(之是以於此誤有脊但彼是尸食而舉者故有脊此隋/祭不合有也云藏之以依神者此義與祭地瘞埋之理)
(同故云/依神也)
世婦掌女宫之宿戒及祭祀比其具注女宫刑女給宫
中事者宿戒當給事豫告之齊戒也比次也具所濯摡
及粢盛之㸑鄭司農比讀為庀庀具也音義(比本亦作/庀鄭毗志)
(反注及下同司農匹氏反/劉芳美反沈又上二反)疏(注釋曰此世婦是宫卿之/官也言女宫刑女給宫中)
(之事者古者從坐男女沒入縣官男子為奴隸女子入/宫給使役故云刑女也云宿戒當給事豫告之齊戒也)
(者此亦祭前十日戒之使齊祭前三日又宿之故宿戒/並言知比具所濯摡及粢盛之㸑者濯摡粢盛皆婦人)
(之事二十七世婦職云帥女宫而濯摡為齍盛儀禮特/牲云主婦視饎㸑饎㸑亦女宫之事故知也先鄭云庀)
(庀具也者先鄭周禮内/有比皆為庀具釋之)詔王后之禮事注薦徹之節疏
(注釋曰知此詔王后之禮事是薦徹之節者見外/宗云佐王后薦徹故知詔告是薦徹籩豆之節)帥六
宫之人共齍盛注帥世婦女御音義(齍音咨/下文同)疏(注釋曰/知帥六)
(宫之人是世婦女御者案二十七世婦職云帥女宫為/齍盛女御職云凡祭祀贊世婦鄭注云助其帥涖女宫)
(是以知齍盛世/婦女御之事也)相外内宗之禮事注同姓異姓之女有
爵佐后者音義(相息/亮反)疏(注釋曰鄭以同姓異姓之女有/爵以解外内宗者序官云内宗)
(凡内女之有爵者是同姓之女有爵又云外宗凡外女/之有爵者是異姓之女有爵故知之也知相是佐后者)
(外宗云佐后薦徹豆籩内宗云及以樂徹則佐傳豆/籩注云佐外宗故知外内宗轉相佐后此官相之也)大
賔客之饗食亦如之注比帥詔相其事同疏(釋曰賔客/饗食王后)
(亦有助王禮賔之法故内宰凡賔客之祼獻瑤爵皆贊/注云謂王同姓及二王之後來朝覲為賔客者祼之禮)
(亞王而禮賔獻謂王饗燕亞王獻賔也瑶爵所以亞王/酬賔也是其饗有后事也彼不言食食之禮亦當有后)
(助王之事故此言之也注釋曰此總説上文四經/所云比帥詔相言雖不同其事則同故云亦如之)大喪
比外内命婦之朝莫哭不敬者而苛罰之注苛譴也音
義(莫音暮下同苛胡/何反譴棄戰反)疏(釋曰大喪謂王喪王喪則殯後/有朝夕哭事外命婦朝廷卿大)
(夫士之妻内命婦九嬪已下以尊卑/為位而哭而有不敬者則呵責罰之)凡王后有􁆡事於
婦人則詔相注鄭司農云謂爵婦人𤣥謂拜拜謝之也
喪大記曰夫人亦拜寄公夫人於堂上疏(注釋曰先鄭/云謂爵婦人)
(者此以經自為一義不連上大喪之事言爵婦人者天/子命其臣后亦命其婦是爵命婦人也言王后有拜事)
(於婦人謂受爵命之時有拜謝王后也後鄭不從者上/言大喪下言后之拜事則所拜者為大喪而拜故引喪)
(大記為證但喪大記所云者是諸侯之喪主人拜寄公/於門西夫人亦拜寄公夫人於堂上其寄公與主人體)
(敵故也明知天子之喪世子亦拜二王後於堂下后亦/拜二王後夫人於堂上可知是以僖公二十四年左氏)
(傳云宋公過鄭鄭伯問禮於皇武子武子對曰宋於周/為客天子有事膰焉有喪拜焉謂王喪二王後來奔嗣)
(王拜之明二王後夫人來弔后有拜法若然二王後夫/人得冇赴王喪者或夫人家在畿内來歸寧值王喪則)
(弔赴/也)凡内事有達於外官者世婦掌之注主通之使相
共授疏(注釋曰王后六宫之内有徵索之事須通達於/外官者世婦宫卿主通之使相共給付授之也)
内宗掌宗廟之祭祀薦加豆籩注加爵之豆籩故書為
籩豆鄭司農云謂婦人所薦杜子春云當為豆籩疏(釋/曰)
(婦人無外事惟有宗廟祭祀薦加豆籩以豆籩是婦人/之事故薦之注釋曰鄭知加豆籩是加爵之豆籩者以)
(其食後稱加特牲少牢食後三獻為正獻其後皆有加/爵今天子禮以尸既食后亞獻尸為加此時薦之故云)
(加爵之豆籩即醢人籩/人加豆加籩之實是也)及以樂徹則佐傳豆籩注佐傳
佐外宗音義(傳直專/反注同)疏(注釋曰鄭知佐外宗者見外宗/云佐王后薦玉豆籩故云佐外)
(宗也但籩豆后於神前徹之傳與外宗外/宗傳與内宗内宗傳與外者故知佐傳也)賔客之饗食
亦如之王后有事則從大喪序哭者注次序外内宗及
命婦哭王音義(從才/用反)疏(釋曰饗食賔客俱在廟饗食訖/徹器與祭祀同亦后徹外内宗)
(佐傳故云亦如之云王后有事則從者内宗於后有事/皆從故以此總結之也注釋曰知次序外内宗者見外)
(宗云大喪則敘外内朝莫哭者故知所次序有外内宗/也知有命婦者上世婦職已云大喪比外内命婦之朝)
(莫哭者故序哭/中有命婦也)哭諸侯亦如之凡卿大夫之喪掌其弔
臨注王后弔臨諸侯而已是以言掌卿大夫云疏(釋曰/此諸)
(侯來朝薨於王國王為之緦衰者也若檀弓云以爵弁/純衣哭諸侯彼謂薨於本國王遥哭之則婦人不哭之)
(婦人無外事故也注釋曰云王后弔臨諸侯而已是以/言掌卿大夫云者諸侯為賔王后弔臨之卿大夫已臣)
(輕故王后不弔故遣内宗掌弔臨之事明為后掌之若/然天官世婦云掌弔臨于卿大夫之喪者彼為王故彼)
(注云王使往弔也此后不弔臨卿大夫之喪案喪/大記諸侯夫人弔臨卿大夫者諸侯臣少故也)
外宗掌宗廟之祭祀佐王后薦玉豆眡豆籩及以樂徹
亦如之注眡視其實疏(釋曰云佐王后薦玉豆者凡王/之豆籩皆玉飾之餘文豆籩不)
(云玉者文略皆有玉可知若然直云薦豆不云籩者以/豆云玉略籩不言義可知也云眡豆籩者謂在堂東未)
(設之時眡其實也云及以樂徹亦如/之者亦佐后也猶仍有内宗佐傳也)王后以樂羞齍則
贊注贊猶佐也音義(齍音/咨)疏(釋曰羞進也齍黍稷也后/進黍稷之時依樂以進之)
(言則贊者亦佐后進之案九嬪職云凡祭祀贊玉齍贊/后薦徹豆籩則薦徹俱言玉齍玉敦盛黍稷言贊不言)
(徹則后薦而不徹也其徹諸官為之故楚茨詩云諸宰/君婦廢徹不遲黍稷宰徹之若然豆籩與齍此官已贊)
(九嬪又贊者以籩豆及/黍稷器多故諸官共贊)凡王后之獻亦如之注獻獻酒
於尸疏(釋曰云獻獻酒於尸者則朝踐饋獻及酳尸以/食後酳尸亦是獻獻中可以兼之亦贊可知也)
王后不與則贊宗伯注后有故不與祭宗伯攝其事音
義(與音預/注同)疏(注釋曰案宗伯云凡大祭祀王后不與則/攝而薦徹豆籩若然宗伯非直攝其祼獻)
(而已於后有事豆籩/及簠簋等盡攝之耳)小祭祀掌事賔客之事亦如之注
小祭祀謂在宫中疏(注釋曰知小祭祀謂在宫中者以/其后無外事故知謂宫中宫中小)
(祭祀則祭法王立七祀七祀之中行中霤司命大厲是/外神后不與惟有門户竈而已案小司徒云小祭祀奉)
(牛牲注云小祭祀王𤣥冕所祭者彼兼外神故以𤣥冕/該之也云賔客之事亦如之者饗食亦掌事如小祭祀)
(也/)大喪則敘外内朝莫哭者哭諸侯亦如之注内内外
宗及外命婦疏(注釋曰經直云外内鄭云内外宗及外/命婦則内中已兼外宗外中不兼内命)
(婦也經不云内外宗内外命婦者意欲見内是内宗舉/内以見外其外中則不得舉外以見内以其内命婦九)
(嬪敘之也故九嬪職云大喪帥敘哭者注云后哭衆/乃哭是内命婦九嬪敘之故鄭亦不言内命婦也)
冢人掌公墓之地辨其兆域而為之圖先王之葬居中
以昭穆為左右注公君也圖謂畫其地形及丘壟所處
而藏之先王造塋者昭居左穆居右夾處東西音義(夾/古)
(洽反劉/古協反)疏(注釋曰訓公為君者言公則諸侯之通稱言/君則上通天子此既王之墓域故訓為君也)
(云圖謂畫其地形及丘壟所處而藏之者謂未有死者/之時先畫其地之形勢豫圖出其丘壟之處丘壟之言)
(即下文丘封是也既為之圖明藏掌後須葬者依圖置/之也云先王造塋者但王者之都有遷徙之灋若文王)
(居豐武王居鎬平王居於洛邑所都而葬即是造塋者/也若文王在豐葬於畢子孫皆就而葬之即以文王居)
(中文王第當穆則武王為昭居左成王為穆居右康王/為昭居左昭王為穆居右已下皆然至平王東遷死葬)
(即又是造塋者子孫據昭穆夾處東西若然兄死弟及/倛為君則以兄弟為昭穆以其弟已為臣臣子一例則)
(如父子故别昭穆也必知義然者案文二年秋八月大/事於大廟躋僖公謂以惠公當昭隱公為穆桓公為昭)
(莊公為穆閔公為昭僖公為穆今升僖公於閔公之上/為昭閔公為穆故云逆祀也知不以兄弟同昭位升僖)
(公於閔公之上為逆祀者案定公八年經云從祀先公/傳曰順祀先公而祈焉若本同倫以僖公升於閔公之)
(上則以後諸公昭穆不亂何因至定八年始云順祀乎/明本以僖閔昭穆倒故於後皆亂也若然兄弟相事後)
(事兄為君則昭穆易可知但置/塋以昭穆夾處與置廟同也)凡諸侯居左右以前卿
大夫士居後各以其族注子孫各就其所出王以尊卑
處其前後而亦併昭穆音義(併薄/令反)疏(釋曰言凡者以其/非一故幷卿大夫)
(以凡之此因上而言以其王之子孫皆適為天子庶為/諸侯卿大夫士若出封畿外為諸侯卿大夫士者因彼)
(國葬而為造塋之主今言諸侯卿大夫士者謂上文先/王子孫為畿内諸侯王朝卿大夫士死者則居先王前)
(後之左右言居左右者若父為先王是昭則子為穆居/右若父是穆則子為昭居左為卿大夫居後亦然但昭)
(穆不定故左右俱言謂一父之前後左右竝有也云各/以其族者謂次第假令同昭穆兄當近王墓弟則逺王)
(墓為次第諸侯言左右卿大夫士下云各以其族互相/通也注釋曰言子孫者據造塋者所生為子已後左右)
(王之所生累世皆是孫言以尊卑處其前後者尊謂諸/侯卑謂卿大夫士云亦併昭穆者謂兄弟同倫當昭自)
(與昭併當穆自與穆/併不謂昭穆併有也)凡死於兵者不入兆域注戰敗無
勇投諸塋外以罰之疏(注釋曰曲禮云死冦曰兵注云/當饗禄其後即下文云凡有功)
(者居前是也此是戰敗/故投之塋外罰之也)凡有功者居前注居王墓之前
處昭穆之中央疏(注釋曰云居前則不問為諸侯與卿/大夫士但是有功則皆得居王墓之)
(前以表顯之也此則曲禮云死冦曰兵兼餘功若司勲/王功事功國功之等皆是也言處昭穆之中央者上云)
(諸侯居左右已前即是昭居左穆居右今云昭穆之/中央謂正當王冢前由其有功故特居中顯異之也)以
爵等為丘封之度與其樹數注别尊卑也王公曰丘諸
臣曰封漢律曰列侯墳髙四丈關内侯以下至庶人各
有差音義(别彼/列反)疏(釋曰此文自王以下皆有而云爵等/為丘封之度則天子亦是爵號也雖)
(云度與樹數天子已下無差次之文注釋曰云别尊卑/者尊者丘髙而樹多卑者封下而樹少故云别尊卑也)
(鄭知王公曰丘諸臣曰封者此無正文爾雅云土之髙/者曰丘髙丘曰阜是自然之物故屬之王公也聚土曰)
(封人所造故屬之諸臣若然則公中可以兼五等也鄭/引漢律者周禮丘封髙下樹木之數無文以漢灋況之)
(也若然案春秋緯云天子墳髙三仞樹以松諸侯半之/樹以栢大夫八尺樹以藥草士四尺樹以槐庶人無墳)
(樹以楊栁鄭不引之者以春秋緯或說異代多與周禮/乖故不引或鄭所不見也王制云庶人不封不樹而春)
(秋緯云庶人樹以楊栁者以/庶人禮所不制故樹楊栁也)大喪既有日請度甫竁遂
為之尸注甫始也請量度所始竁之處地為尸者成葬
為祭墓地之尸也鄭司農云既有日既有葬日也始竁
時祭以告后土冢人為之尸音義(度待洛反/注量度同)疏(釋曰大/喪謂王)
(喪有日謂葬日天子十月而葬葬用下旬云請度甫竁/者謂冢人請於冢宰量度始穿地之處也言遂為尸者)
(因事曰遂初請量度至葬訖祭墓故冢人遂為尸也注/釋曰先鄭以遂為之尸據始穿地時祭墓地冢人為之)
(尸後鄭據始穿地無祭事至葬訖成墓乃始祭墓故冢/人為尸不從先鄭者見小宗伯云卜葬兆甫竁哭之又)
(云既葬詔相喪祭之禮喪祭謂虞祔下乃云成葬而祭/墓為位據彼文則初穿地時無祭墓地之事葬訖乃有)
(祭墓地即此遂為之尸一也故後鄭不從先鄭若然引/之在下者小宗伯雖無初祭墓地之事亦得通一義故)
(引之/在下)及竁以度為丘隧共喪之窆器注隧羨道也度丘
與羨道廣袤所至窆器下棺豐碑之屬喪大記曰凡封
用綍去碑負引君封以衡大夫以咸音義(窆彼驗反又/補鄧反去起)
(吕反咸本又作/緘同古鹹反)疏(釋曰上經已甫竁祭墓訖此經復云/及竁以度為丘隧者此更本初欲竁)
(之時先量度作丘作隧道之處廣狹長短故文重耳注/釋曰案僖二十五年左氏傳云晉文公請隧不許王曰)
(未有代徳而有二王則天子有隧諸侯已下有羨道隧/與羨異者隧道則上有負土謂若鄭莊公與母掘地隧)
(而相見者也羨道上無負土若然隧與羨别而鄭云隧/羨道者對則異散則通故鄭舉羨為況也云下棺豐碑)
(之屬者此按檀弓公肩假云公室視豐碑三家視桓楹/注云豐大也天子斵大木為碑形如石碑前後重鹿盧)
(是大碑之事言之屬者仍有六繂之等故引喪大記也/凡封者封即窆謂下棺云執紼去碑負引者謂天子千)
(人分執六紼諸侯五百人分執四紼其棺當於壙上執/紼者皆負紼背碑以鼔為節而下之云君封以衡大夫)
(以咸者衡横也謂以木横之於棺傍乃以紼繋木下棺/大夫以咸者大夫卑不得以木横之直有棺傍咸耳以)
(紼繋之而下棺也彼諸侯及大夫灋但/天子無文故引之以為證天子之灋耳)及葬言鸞車象
人注鸞車巾車所飾遣車也亦設鸞旗鄭司農云象人
謂以芻為人言言問其不如灋度者𤣥謂言猶語也語
之者告當行若於生存者於是巾車行之孔子謂為芻
靈者善謂為俑者不仁非作象人者不殆於用生乎音
義(巾如字劉居覲反語/魚據反下同俑音勇)疏(釋曰及至也謂至葬冢人語/巾車之官将明器鸞車及象)
(人使行向壙注釋曰云鸞車巾車所飾遣車也者巾車/職云大喪飾遣車遣車則明器遣送死者之車也云亦)
(設鸞旗者以其遣車有鸞和之鈴兼有旌旂經直云鸞/車不言鸞旗故鄭言之以其旌旗在車所建故知有車)
(亦有旗先鄭云象人謂以芻為人者後鄭不從以其上/古有芻人至周不用而用象人則象人與芻靈别也云)
(言言問其不如灋度者此後鄭亦不從以其臨葬不得/始問其不如灋度𤣥謂語之者吾當行若於生存者於)
(是巾車行之者遣車之數依檀弓云諸侯七乗大夫五/乗鄭云天子九乗遣車所載所苞大遣奠大夫苞五个)
(諸侯七个天子當九个令向壙巾車抱之而行也云孔/子謂為芻靈者善謂為俑者不仁非作象人者不殆於)
(用生乎者此檀弓文彼鄭云俑偶人也謂以為木人與/生人相對偶有似於人此則不仁又云非作象人不殆)
(於用生乎哉是記人釋孔子語殆近也言用象人不近/於生人乎是孔子善古而非周人也鄭引此者欲破先)
(鄭以芻靈與象人為一若然則古時有塗/車芻靈至周仍存塗車惟改芻靈為象人)及窆執斧以
涖注臨下棺也音義(涖音利/又音類)疏(釋曰案鄉師云執斧以/涖匠師則此亦臨匠師)
(兩官俱臨者葬事/大故二官共臨也)遂入藏凶器注凶器明器疏(注釋曰/因上文)
(窆下棺訖即遂入壙藏明器明器即檀弓云木不成斵/瓦不成味琴瑟張而不平笙竽備而不和神明死者之)
(器者/也)正墓位蹕墓域守墓禁注位謂丘封所居前後也
禁所為塋限疏(釋曰墓位即上文昭穆為左右是須正/之使不失本位墓域即上文兆域是也)
(謂四畔溝兆蹕謂止行人不得近之守墓禁謂禁制不/得漫入也注釋曰云丘封所居前後者即上文為諸侯)
(及有功者居前為卿大夫士者居後是也云/禁所為塋限者謂禁者以塋域為限而禁之)凡祭墓為
尸注祭墓為尸或禱祈焉鄭司農云為尸冢人為尸疏
(注釋曰後鄭知此祭墓為禱祈者上文遂為尸是墓新/成祭后土此文云凡非一故知謂禱祈也先鄭云為尸)
(冡人為尸者上文祭墓謂始穿地時此文據成墓為尸/後鄭以此亦得通一義故引之在下是以禮記檀弓云)
(有司舎奠於墓左彼是成墓所祭亦/引此凡祭墓為尸證成墓之事也)凡諸侯及諸臣葬
於墓者授之兆為之蹕均其禁疏(釋曰上文惟見王及/子孫之墓地不見同)
(姓異姓諸侯之墓地故此經總見之若然/此墓地舊有兆域今新死者隨即授之耳)
墓大夫掌凡邦墓之地域為之圖注凡邦中之墓地萬
民所葬地疏(注釋曰鄭知邦中之墓地是萬民葬地者/以其冢人掌王墓地下文云令國民族葬)
(非有爵者故知經邦墓是萬民若然下文掌其度數鄭/云度數爵等之大小而見有爵者謂本為庶人設墓其)
(有子孫為卿大夫士其葬不/離父祖故兼見卿大夫士也)令國民族葬而掌其禁令
注族葬各從其親疏(注釋曰經云族葬則據五服之内/親者共為一所而葬異族即别塋)
(知族是五服之内者見左傳哭諸侯之例云異姓臨於/外同姓於宗廟同宗於祖廟同族於禰廟故知族是服)
(内是以鄭云/各從其親也)正其位掌其度數注位謂昭穆也度數爵
等之大小疏(注釋曰凡萬民墓地亦如上文豫有昭穆/為左右故云正其位云度數爵等之大小)
(者亦如冢人云丘封/之度與其樹數也)使皆有私地域注古者萬民墓地
同處分其地使各有區域得以族葬使相容疏(注釋曰/知古者)
(墓地同處者上文云族葬是同/處云使相容者釋經私地域也)凡爭墓地者聽其獄訟
注爭墓地相侵區域帥其屬而廵墓厲居其中之室以
守之注厲塋限遮列處鄭司農云居其中之室有官寺
在墓中疏(釋曰云帥其屬者墓大夫帥下屬官也云廵/墓厲者謂墓大夫帥其屬廵行遮列之處云)
(居其中之室以守之者謂萬民墓地於族葬地中央/為室而萬民各自守之注先鄭云官寺寺則室也)
職喪掌諸侯之喪及卿大夫士凡有爵者之喪以國之
喪禮涖其禁令序其事注國之喪禮喪服士喪既夕士
虞今存者其餘則亡事謂小斂大斂葬也疏(釋曰言諸/侯者謂畿)
(内王子母弟得稱諸侯者若司裘云諸侯共熊侯豹侯/者也言凡有爵者還是卿大夫士言凡以該之耳云序)
(其事者謂若襲斂殯葬先後之事注釋曰云國之喪禮/喪服士喪既夕士虞今存者此據儀禮之内見在者而)
(言故云今存者但士喪禮始死時事既夕葬時事士虞/葬訖及日中而虞事也云其餘則亡者但儀禮本事義)
(三千條其時有天子諸侯卿大夫士喪與既夕及虞卒/哭與祔小祥大祥禮皆有遭暴秦而亡漢興惟得十七)
(篇髙堂生所傳即今儀禮是也故云其餘則亡云事謂/小斂大斂葬也者舉大事而言其間仍有襲事亦掌之)
(下文别見祭/故此不兼也)凡國有司以王命有事焉則詔贊主人注
有事謂含襚贈賵之屬詔贊者以告主人佐其受之鄭
司農云凡國謂諸侯國有司謂王有司也以王命有事
職喪主詔贊主人𤣥謂凡國有司有司從王國以王命
往音義(賵芳/鳯反)疏(注釋曰知有事謂含襚贈賵之屬者春/秋云王使榮叔歸含且賵又兩小傳皆)
(言衣被曰襚貨財曰賻車馬曰賵珠玉曰含明知有含/襚贈賵之屬又案士喪禮兼有贈賵無常惟玩好是也)
(不言賻者賻施於生者故亦不言也先鄭云凡國謂諸/侯國有司謂王有司也後鄭不從者下文云公有司豈)
(得公分之為諸侯有司為王有司乎明此國有司亦不/得分之也故後鄭云國有司有司從王國以王命往向)
(喪家/者也)凡其喪祭詔其號治其禮注鄭司農云號謂諡號
𤣥謂告以牲號齍號之屬當以祝之音義(齍音/咨)疏(釋曰/喪祭)
(餘文皆為虞此言凡者以其喪中自相對則虞為喪祭/卒哭為吉祭若對二十八月為吉祭則祥禫已前皆是)
(喪祭故言凡以該之是以鄭亦不言喪祭為虞也云治/其禮者案大宗伯亦云治其禮鄭云謂簡習其事此治)
(其禮義亦然也注釋曰先鄭云號謂諡號後鄭不從者/小宗伯云小喪賜諡讀誄不在此故後鄭云告以牲號)
(齍號之屬當以祝之有牲號齍號謂若特牲少牢云/柔毛剛鬛嘉薦普淖皆是祝辭故云當以祝之也)凡
公有司之所共職喪令之趣其事注令令其當供物者
給事之期也有司或言公或言國言國者由其君所來
居其官曰公謂王遣使奉命有贈之物各從其官出職
䘮當催督也疏(注釋曰云令令其當供物者給事之期/也者此謂諸官依灋合供給喪家者不)
(待王命職喪依式令之使相供云有司或言公或言國/言國者由其君所來者觧稱國之意君則王也云居其)
(官曰公者謂不須王命自居其官之/職往供則曰公公謂官之常職也)
　
　
　
　
　
　
　周禮注疏卷二十一
　周禮注疏卷二十一考證
典命凡諸侯之適子疏其饔餼饗食一與卿同也○監
　本脫食字今据聘禮補之
司服注祭祀視朝甸凶弔之事衣服各有所用○(臣松/)
　(齡/)按甸上疑當有兵字
凡兵事韋弁服疏以韋為冕又以為服○冕當作弁
公之服自衮冕而下如王之服疏諸侯非二王後其餘
　皆𤣥冕祭於己○祭監本訛服今据玉藻改正
守祧既祭則蔵其隋與其服疏案特牲禮祝命挼祭尸
　取菹㨎于醢○監本祝訛祀挼訛授㨎訛梗今据特
　牲禮經文改正
世婦凡王后有􁆡事於婦人則詔相○􁆡古拜字監本
　訛作摻石經訛作􁆡今改正
　
　
　周禮注疏卷二十一考證
欽定四庫全書
　周禮注疏卷二十二
　　漢鄭氏注　唐陸徳明音義　賈公彦疏
　春官宗伯下
大司樂掌成均之灋以治建國之學政而合國之子弟
焉注鄭司農云均調也樂師主調其音大司樂主受此
成事已調之樂𤣥謂董仲舒云成均五帝之學成均之
灋者其遺禮可灋者國之子弟公卿大夫之子弟當學
者謂之國子文王世子曰於成均以及取爵於上尊然
則周人立此學之宫疏(釋曰云掌成均之灋以治建國/之學政者成均五帝學名建立)
(也周人以成均學之舊灋式以立國之學内政教也云/而合國之子弟焉者大司樂合聚國子弟将此以教之)
(注釋曰先鄭云均調也樂師主調其音大司樂主受此/成事已調之樂者案樂師惟教國子小舞大司樂教國)
(子大舞其職有異彼樂師又無調樂音之事而先鄭云/樂師主調其音大司樂主受其成事義理不可且董仲)
(舒以成均為五帝學故依而用之𤣥謂董仲舒云成均/五帝之學者前漢董仲舒作春秋繁露繁多露潤為春)
(秋作義潤益處多彼云成均五帝學也云成均之灋者/其遺禮可灋者鄭見經掌成均之灋即是有遺禮可灋)
(效乃可掌之故知有遺禮也云國之子弟公卿大夫之/子弟當學者謂之國子者案王制云王大子王子公卿)
(大夫元士之適子國之俊選皆造焉此不言王大子王/子與元士之子及俊選者引文不具此云弟者則王子)
(是也自公以下皆適子乃得入也云文王世子曰於成/均以及取爵於上尊者案彼文上云或以徳進或以事)
(舉或以言揚又云曲藝皆誓之以待又語三而一有焉/乃進其等注云進於衆學者又云以其序謂之郊人逺)
(之於成均以及取爵於上尊也彼鄭注云董仲舒曰五/帝名大學曰成均則虞庠近是也天子飲酒於虞庠則)
(郊人亦得酌於上尊以相旅鄭引之者證成均是學意/若如先鄭以義解之何得於中飲酒故知先鄭之義非)
(也云然則周人立此學之宫者即虞庠之學是也若然/案王制有虞氏名學為上庠下庠至周立小學在西郊)
(者曰虞庠堯已上當代學亦各有名無文可知但五帝/總名成均當代則各有别稱謂若三代天子學總曰辟)
(雍當代各/有異名也)凡有道者有徳者使教焉死則以為樂祖祭
於瞽宗注道多才藝者徳能躬行者若舜命夔典樂教
育子是也死則以為樂之祖神而祭之鄭司農云瞽樂
人樂人所共宗也或曰祭於瞽宗祭於廟中明堂位曰
瞽宗殷學也泮宫周學也以此觀之祭於學宫中音義
(瞽音古夔求龜反育音胄本/亦作胄泮音判本亦作頖同)疏(注釋曰經直言道鄭知/是多才藝者以其云道)
(通物之名是已有才藝通教於學子故知此人多才藝/耳但才藝與六藝少别知者見雍也云求也藝鄭云藝)
(多才藝又憲問云冉求之藝文之以禮樂禮樂既是六/藝明上云藝非六藝也此教樂之官不得以六藝解之)
(故鄭云道多才藝也云徳能躬行者案師氏注徳行外/内之稱在心為徳施之為行彼釋三徳三行為外内此)
(云徳能躬行則身内有徳又能身行尚書傅説云非知/之艱行之惟艱則此人非直能知亦能身行故二者皆)
(使教焉死則以為樂之祖神而祭之先鄭云瞽樂人者/序官上瞽中瞽下瞽皆是瞽矇掌樂事故云瞽樂人樂)
(人所共宗也云或曰祭於瞽宗祭於廟中者此説非故/引明堂位為證是殷學也祭樂祖必於瞽宗者案文王)
(世子云春誦夏絃大師詔之瞽宗以其教樂在瞽宗故/祭樂祖還在瞽宗彼雖有學干戈在東序以誦絃為正)
(文王世子云禮在瞽宗書在上庠鄭注云學禮樂於殷/之學功成治定與已同則學禮樂在瞽宗祭禮先師亦)
(在瞽宗矣若然則書在上庠書之先師亦祭於上庠其/詩則春誦夏弦在東序則祭亦在東序也故鄭注文王)
(世子云禮有髙堂生樂有制氏詩有毛公書有伏生億/可以為之也是皆有先師當祭可知也祭義云祀先賢)
(於西學所以教諸侯之徳是天子親/祭之不見祭先聖者文不偹祭可知)以樂徳教國子中
和祗庸孝友注中猶忠也和剛柔適也祗敬庸有常也
善父母曰孝善兄弟曰友疏(釋曰此必使有道有徳者/教之此是樂中之六徳與)
(教萬民者少别注釋曰此六徳其中和二徳取大司徒/六徳之下孝友二徳取大司徒六行之上其祗庸二徳)
(與彼異自是樂徳所加也云中猶忠也和剛柔適也注/大司徒與此同祗敬庸有常也竝訓而見其義也善父)
(母曰孝善兄弟曰/友爾雅釋親文也)以樂語教國子興道諷誦言語注興
者以善物喻善事道讀曰導導者言古以剴今也倍文
曰諷以聲節之曰誦𤼵端曰言答述曰語音義(興道許/應反劉)
(虚甑反注同下音導諷方鳳反/剴古愛反劉古哀反倍音佩)疏(注釋曰此亦使有道/有徳教之云興者以)
(善物喻善事者謂若老狼興周公之軰亦以惡物喻惡/事不言者鄭舉一邉可知云道讀曰導者取導引之義)
(故讀從之云導者言古以剴今也者謂若詩陳古以刺/幽王厲王之軰皆是云倍文曰諷者謂不開讀之云以)
(聲節之曰誦者此亦皆背文但諷是直言之無吟咏誦/則非直背文又為吟咏以聲節之為異文王世子春誦)
(注誦謂歌樂歌樂即詩也以配樂而歌故云歌樂亦是/以聲節之襄二十九年季札請觀周樂而云為之歌齊)
(為之歌鄭之等亦是不依琴瑟而云歌此皆是徒歌曰/謡亦得謂之歌若依琴瑟謂之歌即毛云曲合樂曰歌)
(是也云𤼵端曰言答述曰語者詩公劉云于時言言于/時語語毛云直言曰言答述曰語許氏説文云直言曰)
(論答難曰語論者語中之别與言不同/故鄭注雜記云言言己事為人説為語)以樂舞教國子
舞雲門大卷大咸大㲈大夏大濩大武注此周所存六
代之樂黄帝曰雲門大卷黄帝能成名萬物以明民共
財言其徳如雲之所出民得以有族類大咸咸池堯樂
也堯能殫均刑灋以儀民言其徳無所不施大㲈舜樂
也言其徳能紹堯之道也大夏禹樂也禹治水傅土言
其徳能大中國也大濩湯樂也湯以寛治民而除其邪
言其徳能使天下得其所也大武武王樂也武王伐紂
以除其害言其徳能成武功音義(大劉皆音泰戚如字/卷音權又眷勉反又)
(居逺反沈又居勉反㲈上昭反濩戸故反共/音恭殚待戰反傅音孚或曰附邪似嗟反)疏(釋曰此/大司樂)
(所教是大舞樂師所教者是小舞案内則云十三舞勺/成童舞象舞象謂戈皆小舞又云二十舞大夏即此六)
(舞也特云大夏者鄭云樂之文武中其實六舞皆學也/保氏云教之六樂二官共教者彼教以書此教以舞故)
(共其職也注釋曰案下文以六舞云大合樂明此舞是/六代樂必知此六舞雲門已下是黄帝堯舜夏殷周者)
(竝依樂緯及元命包彼云雲門黄帝樂以下及堯舜等/皆陳故知黄帝已下也云黄帝曰雲門大卷黄帝能成)
(名萬物以明民共財者祭灋文彼云百物不云萬物萬/物即百物云言其徳如雲之所出民得以有族類者鄭)
(釋此雲門大卷二名云徳如雲之所出解雲門云民得/以有族類解大卷卷者卷聚之義即族類也故祭灋云)
(正名百物以明民是也云大咸咸池堯樂也堯能殚均/刑灋以儀民者祭灋文彼云義終此云儀民引其義不)
(引其文云言其徳無不施者解咸池之名咸皆也池施/也言堯徳無所不施者案祭灋注云賞賞善謂禪舜封)
(禹稷等也義終謂既禅二十八載乃死是也云大㲈舜/樂也言其徳能紹堯之道也者元命包云舜之民樂其)
(紹堯之業樂記云韶繼也注云言舜能繼紹堯之徳是/也云大夏禹樂也禹治水傅土言其徳能大中國也者)
(案禹貢云敷土敷布也布治九州之水土是敷土之事/也樂記云夏大也注云禹樂名禹能大堯舜之徳大中)
(國即是大堯舜之徳也元命包云禹能徳竝三聖徳竝/三聖即是大堯舜之徳亦一也云大濩湯樂也湯以寛)
(治民而除其邪者亦祭灋文彼云除其虐虐即邪亦一/也或本作邪也云言其徳能使天下得其所也者言濩)
(者即救䕶也救䕶使天下得其所也云大武武王樂也/武王伐紂以除其害者亦祭灋文彼云菑菑即害一也)
(云言其徳能成武功者此即克定禍亂曰武也案元命/包云文王時民樂其興師征伐故曰武又詩云文王受)
(命有此武功如是則大武是文王樂名而云武王樂者/但文王有此武功不卒而崩武王卒其武功以誅虐紂)
(是武王成武功故周公作樂以大武為武王樂也案樂/記云大章章之也注云堯樂名也周禮闕之或作大卷)
(又云咸池偹矣注云黄帝所作樂名也堯増修而用之/周禮曰大咸與此經注樂名不同者本黄帝樂名曰咸)
(池以五帝殊時不相沿樂堯若増修黄帝樂體者存其/本名猶曰咸池則此大咸也若樂體依舊不増脩者則)
(改本名名曰大章故云大章堯樂也周公作樂更作大/卷大卷即大章大章雖堯樂名其體是黄帝樂故此大)
(卷一為黄帝樂也周公以堯時存黄帝咸池為堯樂名/則更與黄帝樂立名曰雲門則雲門與大卷為一故下)
(文分樂而序之更不序大卷也必知有改樂名之灋者/案脩牒論云班固作漢書髙帝四年作武徳之樂又云)
(髙帝廟中奏武徳文始注云文始舜之韶舞名秦始皇/二十六年改名五行舞注云五行本周舞髙帝六年改)
(名文始五行之舞按此知有改樂之灋也案孝經緯云/伏羲之樂曰立基神農之樂曰下謀祝融之樂曰屬續)
(又樂緯云顓頊之樂曰五莖帝嚳之樂曰六英注云能/為五行之道立根莖六英者六合之英皇甫謐曰少昊)
(之樂曰九淵則伏羲以下皆有樂今此惟存黄帝堯舜/禹湯者案易繋辭云黄帝堯舜垂衣裳鄭注云金天髙)
(陽髙辛遵黄帝之道無所改作故不述焉則此所不存/者義亦然也然鄭惟據五帝之中而言則三皇之樂不)
(存者以/質故也)以六律六同五聲八音六舞大合樂以致鬼神
示以和邦國以諧萬民以安賓客以説逺人以作動物
注六律合陽聲者也六同合隂聲者也此十二者以銅
為管轉而相生黄鍾為首其長九寸各因而三分之上
生者益一分下生者去一焉國語曰律所以立均出度
也古之神瞽考中聲而量之以制度律均鍾言以中聲
定律以律立鍾之均大合樂者謂徧作六代之樂以冬
日至作之致天神人鬼以夏日至作之致地祗物鬽動
物羽臝之屬虞書云夔曰戛撃鳴球搏拊琴瑟以詠祖
考來格虞賔在位羣后徳讓下管鼗鼓合止柷敔笙鏞
以間鳥獸牄牄簫韶九成鳳皇來儀夔又曰於予撃石
拊石百獸率舞庶尹允諧此其於宗廟九奏效應音義
(説音悦長如字上生時掌反後上生皆同去起呂反下/文去樂及注同度待洛反徧音遍鬽眉冀反臝力果反)
(下臝物同戛居八反劉古八反球音求搏音博拊芳甫/反鼗徒刀反柷昌六反敔本又作梧魚呂反間間厠之)
(間牄本又作蹌七羊反於如字劉音烏/予羊汝反應應對之應後皆同不更音)疏(釋曰鄉来説/大司樂教國)
(子以樂自此已下論用樂之事也云以六律六同者此/舉十二管以表其鍾樂器之中不用管也云大合樂者)
(據薦腥之後合樂之時用之也此所合樂即下云若樂/六變若樂八變若樂九變之等彼據祭天下神此據正)
(祭合樂若然合樂在下神後而文退下神在合樂後者以/下神用一代樂此用六代六代事重故進之在上若然)
(下神不亞合樂而隔分樂之後者以分樂序之皆用一/代此三禘下神亦用一代若不隔分樂恐其相亂且使)
(一變二變之等與分樂所用樂同故三禘在下也云以/致鬼神示者是據三禘而言云以和邦國已下亦據三)
(禘之祭各包此數事故鄭引虞書以證宗廟注釋曰云/六律合陽聲者也六同合隂聲者也者案大師云掌六)
(律六同以合隂陽之聲是以據而言焉云此十二者以/銅為管者案典同先鄭云陽律以竹隂律以銅後鄭云)
(皆以銅為與此注義同也云轉而相生已下據律厯志/而言子午已東為上生子午已西為下生上生為陽陽)
(主息故三分益一下生為隂隂主減故三分去一案律/歴志黄鍾為天統律長九寸林鍾為地統律長六寸大)
(蔟為人統律長八寸又云十二管相生皆八八上生下/生盡於中呂陰陽生於黄鍾始而左旋八八為位者假)
(令黄鍾生林鍾是歴八辰自此以下皆然是八八為位/盖象八風也國語者案彼景王将鑄無射問律於伶州)
(鳩鳩對曰律所以立均出度古之神瞽考中聲而量之/以制度律均鍾百官軌儀鄭引之者欲取以六律六同)
(均之以制鍾之大小須應律同也故鄭云言以中聲定/律以律立鍾之均也云中聲謂上生下生定律之長短)
(度律以律計自倍半而立鍾之均均即是應律長短者/也云大合樂者謂徧作六代之樂者此經六樂即上六)
(舞故知徧作六代之樂言徧作樂不一時俱為待一代/訖乃更為故云徧作也云以冬日作之至物鬽皆神仕)
(職文案彼注致人鬼於祖廟致物鬼於墠壇盖用祭天/地之明日若然此經合樂據三禘正祭時而引彼天地)
(之小神及人鬼在明日祭之者但彼明日所祭小神用/樂無文彼神既多合樂之時當與此三禘正祭合樂同)
(故彼此文同稱致但據彼正祭祭天地大神無宗廟之/祭祭天明日兼祭人鬼與此為異也云動物羽臝之屬)
(者鄭不釋邦國之等直釋動物者以尚書不言動物故/釋訖乃引尚書鳥獸之等證之也虞書者案古文在舜)
(典是舜祭宗廟之禮案彼鄭注戛櫟也櫟撃鳴球已下/數器鳴球即玉磬也搏拊以韋為之裝之以糠所以節)
(樂云以詠者謂歌詩也云祖考来格者謂祖考之神来/至也云虞賔在位者謂舜以為賔即堯後丹朱也云羣)
(后徳讓者謂諸侯助祭者以徳譲已上皆宗廟堂上之/樂所感也云下管鼗鼓已下謂舜廟堂下之樂故言下)
(云合止柷敔者合樂用柷柷狀如漆筩中有椎揺之所/以節樂敔狀如伏虎背有刻以物櫟之所以止樂云笙)
(鏞以間者東方之樂謂之笙笙生也東方生長之方故/名樂為笙也鏞者西方之樂謂之鏞庸功也西方物熟)
(有成功亦謂之頌頌亦是頌其成也以間者堂上堂下/間代而作云鳥獸蹌蹌者謂飛鳥走獸蹌蹌然而舞也)
(云簫韶九成鳳皇来儀者韶舜樂也若樂九變人鬼可/得而禮故致得来儀儀匹謂致得雄曰鳳雌曰皇來儀)
(止巢而乗匹案此下文六變致象物象物有象在天謂/四靈之屬四靈則鳳皇是其一此六變彼九成者其實)
(六變致之而言九者以宗廟九變為限靈鳥又難致之/物故於九成而言耳云夔又曰於予撃石拊石百獸率)
(舞者此於下文别而言之故云又曰夔語舜云磬有大/小予撃大石磬拊小石磬則感百獸相率而舞云庶尹)
(允諧者庶衆也尹正也允信也言樂之所感使衆正之/官信得其諧和云此其於宗廟九奏之效應者此經總)
(言三禘大祭但天地大祭效驗無文所引尚書惟有宗/廟故指宗廟而言也然尚書云祖考即此經致鬼也虞)
(賔即此經以安賓客羣后徳讓即此經以和邦國也鳥/獸鳳皇等即此經動物也庶尹允諧即此經以諧萬民)
(以説逺/人也)乃分樂而序之以祭以享以祀注分謂各用一
代之樂疏(注釋曰此與下諸文為總目上總云六舞今/分此六代之舞尊者用前代卑者用後代使)
(尊卑有序故云序若然經所先云祭地後云祭天/者欲見不問尊卑事起無常故倒文以見義也)乃奏
黄鍾歌大呂舞雲門以祀天神注以黄鍾之鍾大呂之
聲為均者黄鍾陽聲之首大呂為之合奏之以祀天神
尊之也天神謂五帝及日月星辰也王者又各以夏正
月祀其所受命之帝於南郊尊之也孝經説曰祭天南
郊就陽位是也音義(正音/征)疏(釋曰此黄鍾言奏不言歌/者云奏據出聲而言云歌)
(據合曲而説其實歌奏通也大呂言歌者歌據堂上歌/詩合大呂之調謂之歌者春秋左氏傳云晋侯歌鍾二)
(肆取半以賜魏絳魏絳於是有金石之樂彼據鍾磬列/肆而言是不在歌詩亦謂之歌明不偏據歌詩也襄四)
(年晋侯饗穆叔云奏肆夏歌文王大明緜亦此類也注/釋曰云以黄鍾之鍾大呂之聲者以經云奏奏者奏撃)
(以出聲故據鍾而言大呂經云歌歌者𤼵聲出音故據/聲而説亦互相通也言為均者案下文云凡六樂者文)
(之以五聲播之以八音鄭云六者言其均皆待五聲八/音乃成也則是言均者欲作樂先撃此二者之鍾以均)
(諸樂是以鍾師云以鍾鼓奏九夏鄭云先撃鍾次撃鼓/論語亦云始作翕如也鄭云始作謂金奏是凡樂皆先)
(奏鍾以均諸樂也必舉此二者以其配合是以鄭云黄/鍾陽聲之首大呂為之合也言合者此據十二辰之斗)
(建與日辰相配合皆以陽律為之主隂呂来合之是以/大師云掌六律六同以合隂陽之聲注云聲之隂陽各)
(有合黄鍾子之氣也十一月建焉而辰在星紀大呂丑/之氣也十二月建焉而辰在𤣥枵大蔟寅之氣也正月)
(建焉而辰在娵訾應鍾亥之氣也十月建焉而辰在析/木已後皆然是其斗與辰合也云奏之以祀天神尊之)
(也者以黄鍾律之首雲門又黄帝樂以尊祭尊故云尊/之也云天神謂五帝及日月星辰也者案下云若樂六)
(變天神皆降是昊天則知此天神非大帝也是五帝矣/知及日月星者案大宗伯昊天在禋祀中日月星辰在)
(實柴中鄭注云五帝亦用實柴之禮則日月星與五帝/同科此下文又不見日月星别用樂之事故知此天神)
(中有日月星辰可知其司中已下在槱燎中則不得入/天神中故下文約與四望同樂也云王者又各以夏正)
(月祀其所受命之帝於南郊尊之也者案易緯乾鑿度/云三王之郊一用夏正郊特牲云兆於南郊就陽位大)
(傳云王者禘其祖之所自出以其祖配之若周郊東方/靈威仰之等是王者各以夏正月祀其所受命之帝於)
(南郊特尊之也云孝經説者説即緯也時禁緯故云説/引之證與郊特牲義同皆見郊所感帝用樂與祭五帝)
(不異以其所郊天/亦是五帝故也)乃奏大蔟歌應鍾舞咸池以祭地示
注大蔟陽聲第二應鍾為之合咸池大咸也地祗所祭
於北郊謂神州之神及社稷音義(大音太蔟七/豆反下同)疏(釋曰/地示)
(卑於天神故降用大蔟陽聲第二及咸池也注釋曰云/大蔟陽聲第二應鍾為之合者以黄鍾之初九下生林)
(鍾之初六林鍾之初六上生大蔟之九二是陽聲之第/二也大蔟寅之氣也正月建焉而辰在娵訾應鍾亥之)
(氣也十月建焉而辰在析木是應鍾為之合也云咸池/大咸也者此云咸池上文云大咸以為一物故云大咸)
(也云地祗所祭於北郊謂神州之神者以其下文若樂/八變者是崐崘大地即知此地祗非大地也是神州之)
(神可知案河圗括地象云崐崘東南萬五千里曰神州/是知神州之神也知祭於北郊者孝經緯文以其與南)
(郊相對故也知及社稷者以六冕差之社稷雖在小祀/若據薦祭言之大宗伯云以血祭祭社稷五祀五嶽用)
(血祭與郊同又在五嶽之上故知用樂/亦與神州同謂若日月星與五帝同也)乃奏姑洗歌南
呂舞大㲈以祀四望注姑洗陽聲第三南呂為之合四
望五嶽四鎮四竇此言祀者司中司命風師雨師或亦
用此樂與音義(竇本作瀆同/音獨與音餘)疏(釋曰四望又卑於神州/故降用陽聲第三及用)
(大㲈也注釋曰云姑洗陽聲第三南呂為之合者以其/南呂六二上生姑洗之九三是陽聲第三也姑洗辰之)
(氣也三月建焉而辰在大梁南呂酉之氣也八月建焉/而辰在壽星是南呂為之合也云四望五嶽四鎮四竇)
(者以大宗伯五嶽在社稷下山川上此文四望亦在社/稷下山川上故知四望是五嶽四鎮四竇也云此言祀)
(者司中司命風師雨師或亦用此樂與者以此上下更/不見有司中等用樂之灋又案大宗伯天神云祀地祗)
(云祭人鬼云享四望是地祗不云祭而變稱祀明經意/本容有司中等神故變文見用樂也無正文故云或與)
(以疑/之也)乃奏蕤賓歌函鍾舞大夏以祭山川注蕤賓陽聲
第四函鍾為之合函鍾一名林鍾音義(蕤人誰反函胡/南反函鍾林鍾)
(也/)疏(注釋曰云蕤賓陽聲第四者應鍾之六三上生蕤/賓之九四是陽聲第四也云函鍾為之合者蕤賓)
(午之氣也五月建焉而辰在鶉首函鍾未之氣也六月/建焉而辰在鶉火是函鍾為之合也云函鍾一名林鍾)
(者此周禮言函鍾月令云/林鍾故云一名林鍾也)乃奏夷則歌小呂舞大濩以
享先妣注夷則陽聲第五小呂為之合小呂一名中呂
先妣姜嫄也姜嫄履大人跡感神靈而生后稷是周之
先母也周立廟自后稷為始祖姜嫄無所妃是以特立
廟而祭之謂之閟宮閟神之音義(中音仲亦如字後同/嫄音元本亦作原妃)
(音配本亦作/配閟音祕)疏(注釋曰案祭灋王立七廟考廟王考廟/皇考廟顯考廟祖考廟皆月祭之二祧)
(享嘗乃止不見先妣者以其七廟外非常故不言若祭/當與二祧同亦享嘗乃止若追享自然及之矣云夷則)
(陽聲第五者以其大呂之六四下生夷則之九五是陽/聲第五也云小呂為之合者以其小呂巳之氣也四月)
(建焉而辰在實沈夷則申之氣也七月建焉而辰在鶉/尾是其合也云小呂一名中呂者此周禮言小呂月令)
(言中呂故云一名中呂也云先妣姜嫄也姜嫄履大人/跡感神靈而生后稷者詩云履帝武敏歆毛君義與史)
(記同以為姜嫄帝嚳妃履帝武敏歆謂履帝嚳車轍馬/跡生后稷后稷為帝嚳親子鄭君義依命歴序帝嚳傳)
(十世乃至堯后稷為堯官則姜嫄為帝嚳後世妃而言/履帝武敏歆者帝謂天帝也是以周本紀云姜嫄出野)
(見聖人跡心悦忻然踐之始如有身動而孕居期生子/是鄭解聖人跡與毛異也云是周之先母者生民詩序)
(云生民尊祖也后稷生於姜嫄文武之功起于后稷是/周之子孫功業由后稷欲尊其祖當先尊其母故云周)
(之先母也云周立廟自后稷為始祖姜嫄無所妃者凡/祭以某妃配周立七廟自后稷已下不得更立后稷父)
(廟故姜嫄無所妃也云是以特立廟而祭之者以其尊/敬先母故特立婦人之廟而祭之云謂之閟宮閟神之)
(者案閟宮詩云閟宮有侐實實枚枚毛云在周常閉而/無事與此祭先妣義違故後鄭不從是以鄭云特立廟)
(而祭之但婦人稱宮處在幽靜故名廟為閟宮據其神/則曰閟神也若然分樂序之尊者用前代其先妣先祖)
(服衮冕山川百物用𤣥冕今用樂山川在先妣上者以/其山川外神是自然之神先祖生時曽事之故樂用前)
(代無/嫌)乃奏無射歌夾鍾舞大武以享先祖注無射陽聲
之下也夾鍾為之合夾鍾一名圜鍾先祖謂先王先公
音義(射音亦注下同夾/古洽反圜于權反)疏(注釋曰云無射陽聲之下也/者以其夾鍾之六五下生無)
(射之上九是陽聲之下也云夾鍾為之合者以其夾鍾/卯之氣也二月建焉而辰在降婁無射戌之氣也九月)
(建焉而辰在大火亦是其合也云夾鍾一名圜鍾者下/文云圜鍾為宮是一名圜鍾也云先祖謂先王先公者)
(鄭據司服而言但司服以先王先公服異故别言此/則先王先公樂同故合説以其俱是先祖故知也)凡
六樂者文之以五聲播之以八音注六者言其均皆待
五聲八音乃成也播之言被也故書播為藩杜子春云
藩當為播讀如后稷播百榖之播音義(被皮/寄反)疏(注釋曰/云六者)
(言其均者謂若黄鍾為宮自與已下徴商羽角等爲均/其絲數五聲各異也或解以為均謂樂器八音之等若)
(然何得先云言其均始云皆待五聲八音乎明言其均/者以為六者各據其首與下四聲爲均故云皆待五聲)
(八音乃成也云播之言被也者謂若光被四表是取被/及之義也子春云播爲后稷播百穀之播者讀從詩云)
(其始播百穀是/后稷之事也)凡六樂者一變而致羽物及川澤之示
再變而致臝物及山林之示三變而致鱗物及丘陵之
示四變而致毛物及墳衍之示五變而致介物及土示
六變而致象物及天神注變猶更也樂成則更奏也此
謂大蜡索鬼神而致百物六奏樂而禮畢東方之祭則
用大蔟姑洗南方之祭則用蕤賓西方之祭則用夷則
無射北方之祭則用黄鍾為均焉每奏有所感致和以
來之凡動物敏疾者地祗髙下之甚者易致羽物旣飛
又走川澤有孔竅者蛤蟹走則遲墳衍孔竅則小矣是
其所以舒疾之分土祗原隰及平地之神也象物有象
在天所謂四靈者天地之神四靈之知非徳至和則不
至禮運曰何謂四靈麟鳳龜龍謂之四靈龍以為畜故
魚鮪不淰鳳以為畜故鳥不矞麟以為畜故獸不狘龜
以爲畜故人情不失音義(介音界蜡七嫁反易以豉反/竅苦弔反蛤古荅反分扶問)
(反知音智畜許又反下同鮪于軌反淰音審/矞休律反本又作獝亦作□同狘休越反)疏(釋曰此/一變至)
(六變不同者據難致易致前後而言案大司徒五地之/物生動植俱有此但言動物不言植物者據有情可感)
(者而言也注釋曰云變猶更也者燕禮云終尚書云成/此云變孔注尚書云九奏而致不同者凡樂曲成則終)
(變更也終則更奏各據終始而言是以鄭云樂成則更/奏也云此謂大蜡索鬼神而致百物者案郊特牲云蜡)
(也者索也嵗十二月合聚百物而索饗之也鄭云嵗十/二月周之正數謂建亥之月也五穀成於神有功故報)
(祭之鄭必知此據蜡祭者此經總祭百神與蜡祭合聚/萬物之神同故知蜡也云六奏樂而禮畢者下云若樂)
(六變則天神皆降此經亦六變致天神故云六奏樂而/禮畢也云東方之祭則用大蔟云云此鄭知四方各别)
(祭用樂不同者以郊特牲云八蜡以記四方又云四方/年不順成八蜡不通順成之方其蜡乃通是四方各有)
(八蜡故知四方用樂各别也云每奏有所感致和以來/之者總釋地祗與動物之神來雖有遲疾皆由以樂和)
(感之云凡動物敏疾者地祗髙下之甚者易致者言此/欲見先致者皆由其神易致故也云羽物既飛又走川)
(澤有孔竅者者此經羽物共川澤一變致之是其羽物/飛川澤有孔竅故也自樂再變已下差緩云蛤蟹走則)
(遲墳衍孔竅則小矣者以其墳衍在丘陵後介物在毛/物後由是走遲竅小故也云是其舒疾之分者謂就此)
(羽物以下介物以上先致者疾之分後致者舒之分故/有前後也云土祗原隰及平地之神也者此已下説天)
(地及四靈非直以樂兼有德民和乃致也鄭知土祗中/有原隰者案大司徒有五地山林已下有原隰今此經)
(上已説川澤山林丘陵及墳衍訖惟不言原隰故此土/祗中有原隰可知也又土祗中有平地者案大宰九職)
(云一曰三農生九穀後鄭以三農者原隰及平地以其/生九榖故知此土祗中非直有原隰亦有平地之神也)
(若然彼不言原隰而乃云土祗者欲見原隰中有社稷/故鄭君駮異義云五變而致土祗土祗者五土之總神)
(謂社是以變原隰言土祗郊特牲云社祭土而主隂氣/是社稱土祗故鄭云土神也云象物有象在天所謂四)
(靈者以其天神同六變致之象者有形象在天物者與/羽臝等同稱物故知有象在天四靈等也云天地之神)
(四靈之知者天則天神地則土祗故云天地之神四靈/之知也云非徳至和則不至者欲見介物已上皆以樂)
(和感之未必由德此天地四靈非直須樂要有德至和/乃致之也云禮運已下者欲見象物則彼四靈也云何)
(謂四靈者記人自問自答案彼注云淰之言閃也言魚/鮪不閃閃畏人也獝狘飛走之貌二者皆對魚鮪不淰)
(不可於龜更言魚鮪以龜知人情故變言人情不失也/案大司徒山林宜毛物川澤宜鱗物丘陵宜羽物墳衍)
(宜介物原隰宜臝物此經則以羽物配川澤臝物配山/林鱗物配丘陵毛物配墳衍介物配土祗與大司徒文)
(不類者彼以所宜而言此據難致易致而説故文有錯/綜不同也案月令孟冬云祈來年於天宗鄭注云此周)
(禮所謂蜡也天宗日月星鄭以月令祈於天宗謂之蜡/則此天神亦是日月星辰非大天神以蜡祭所祭衆神)
(祭卑不可援尊地神惟有土祗是以知無天地大神也/又尚書云簫韶九成鳳皇來儀九成乃致象物者鄭以)
(儀為匹謂止巢而孕乗匹故九變乃致/此直據致其神故與天神同六變也)凡樂圜鍾為宮
黄鍾為角大蔟為徴姑洗為羽靁鼓靁鼗孤竹之管雲
和之琴瑟雲門之舞冬日至於地上之圜丘奏之若樂
六變則天神皆降可得而禮矣凡樂函鍾為宮大蔟為
角姑洗為徴南呂為羽靈鼓靈鼗孫竹之管空桑之琴
瑟咸池之舞夏日至於澤中之方丘奏之若樂八變則
地示皆出可得而禮矣凡樂黄鍾為宮大呂為角大蔟
為徴應鍾為羽路鼓路鼗陰竹之管龍門之琴瑟九德
之歌九㲈之舞於宗廟之中奏之若樂九變則人鬼可
得而禮矣注此三者皆禘大祭也天神則主北辰地祗
則主崑崙人鬼則主后稷先奏是樂以致其神禮之以
玉而祼焉乃後合樂而祭之大傳曰王者必禘其祖之
所自出祭灋曰周人禘嚳而郊稷謂此祭天圜丘以嚳
配之圜鍾夾鍾也夾鍾生於房心之氣房心為大辰天
帝之明堂函鍾林鍾也林鍾生於未之氣未坤之位或
曰天社在東井輿鬼之外天社地神也黄鍾生於虚危
之氣虚危為宗廟以此三者為宮用聲類求之天宫夾
鍾隂聲其相生從陽數其陽無射無射上生中呂中呂
與地宫同位不用也中呂上生黄鍾黄鍾下生林鍾林
鍾地宮又不用林鍾上生大蔟大蔟下生南呂南呂與
無射同位又不用南呂上生姑洗地宮林鍾林鍾上生
大蔟大蔟下生南呂南呂上生姑洗人宮黄鍾黄鍾下
生林鍾林鍾地宮又辟之林鍾上生大蔟大蔟下生南
呂南呂與天宮之陽同位又辟之南呂上生姑洗姑洗
南呂之合又辟之姑洗下生應鍾應鍾上生蕤賓蕤賓
地宮林鍾之陽也又辟之蕤賓上生大呂凡五聲宮之
所生濁者為角清者為徴羽此樂無商者祭尚柔商堅
剛也鄭司農云靁鼓靁鼗皆謂六面有革可撃者也雲
和地名也靈鼓靈鼗四面路鼓路鼗兩面九德之歌春
秋傳所謂水火金木土榖謂之六府正德利用厚生謂
之三事六府三事謂之九功九功之德皆可歌也謂之
九歌也𤣥謂靁鼓靁鼗八面靈鼓靈鼗六面路鼓路鼗
四面孤竹竹特生者孫竹竹枝根之末生者隂竹生於
山北者雲和空桑龍門皆山名九㲈讀當為大韶字之
誤也音義(角如字古音鹿徵張里反下同靁音雷九㲈/依字九音大諸書所引皆依字崐崘本又作)
(混淪各依字讀祼古亂反嚳苦篤反大辰如/字劉音泰輿音餘本亦作與辟音避下同)疏(釋曰此/三者皆)
(用一代之樂類上皆是下神之樂列之在下文者以分/樂而序之據天地之次神故陳彼天地以下之神并蜡)
(祭訖乃列陳此三禘恐與上雜亂故也言六變八變九/變者謂在天地及廟庭而立四表舞人從南表向第二)
(表為一成一成則一變從第二至第三為二成從第三/至北頭第四表為三成舞人各轉身南向於北表之北)
(還從第一至第二為四成從第二至第三為五成從第/三至南頭第一表為六成則天神皆降若八變者更從)
(南頭北向第二為七成又從第二至第三為八成地祗/皆出若九變者又從第三至北頭第一為九成人鬼可)
(得禮焉此約周之大武象武王伐紂故樂記云且夫武/始而北出再成而滅商三成而南四成而南國是疆五)
(成而分周公左召公右六成復綴以崇天子其餘大濩/已上雖無滅商之事但舞人須有限約亦應立四表以)
(與舞人為區别也禮天神必於冬至禮地祗必於夏至/之日者以天是陽地是隂冬至一陽生夏至一隂生是)
(以還於陽生隂生之日祭之也至於郊天必於建寅者/以其郊所感帝以祈榖實取三陽爻生之日萬物出地)
(之時若然祭神州之神於北郊與南郊相對雖無文亦/應取三陰爻生之月萬物秀實之時也言圜丘者案爾)
(雅土之髙者曰丘取自然之丘圜者象天圜既取丘之/自然則未必要在郊無問東西與南北方皆可地言澤)
(中方丘者因髙以事天故於地上因下以事地故於澤/中取方丘者水鍾曰澤不可以水中設祭故亦取自然)
(之方丘象地方故也宗廟不言時節者天地自相對而/言至此宗廟無所對謂袷祭也但殷人祫於三時周禮)
(惟用孟秋之月為之則公羊云大事者何大祫也毁廟/之主陳于太祖未毁廟之主皆升合食于大祖是也天)
(用雲門地用咸池宗廟用大韶者還依上分樂之次序/尊者用前代卑者用後代為差也宗廟用九徳之歌者)
(以人神象神生以九徳為政之具故特異天地之神也/天地及宗廟並言皆降皆出皆至者以祭尊可以及卑)
(故禮記云大報天而主日配以月是其神多故云皆也/天神六變地祗八變人鬼九變者上文四變已上所致)
(有先後者動物據飛走遲疾地神有孔竅大小其土祗/及天神有靈智故據至徳至和乃可以致今此三者六)
(變已上則據靈異而言但靈異大者易感小者難致故/天神六變地祗八變人鬼九變也注釋曰云此三者皆)
(禘大祭也者案爾雅云禘大祭不辨天神人鬼地祗則/皆有禘稱也祭法云禘黄帝之等皆據祭天於圜丘大)
(𫝊云王者禘其祖之所自出據夏正郊天論語禘自既/灌據祭宗廟是以鄭云三者皆禘大祭也云天神則主)
(北辰地祗則主崑崙人鬼則主后稷者此三者則大宗/伯云祀之享之祭之又大宰云祀大神祗及大享亦一)
(也三者恒相將故鄭據此三者之神也云先奏是樂以/致其神者致神則下神也周之禮凡祭祀皆先作樂下)
(神乃薦獻薦獻訖乃合樂也云禮之以玉而祼焉乃後/合樂而祭之者云禮之以玉據天地而祼焉據宗廟以)
(小宰注天地大神至尊不祼又玉人典瑞宗伯等不見/有宗廟禮神之玉是以知禮之以玉據天地則蒼璧禮)
(天黄琮禮地是也而祼焉據宗廟肆獻祼是也云大傳/曰王者必禘其祖之所自出者謂王者皆以建寅之月)
(郊所感生帝還以感生祖配之若周郊以后稷配之也/引之者證郊與圜丘俱是祭天之禘郊之禘以后稷配)
(圜丘禘以嚳配故引祭灋禘嚳而郊稷為證云圜鍾夾/鍾也者即上文夾鍾也云夾鍾生於房心之氣至明堂)
(者案春秋緯文耀鉤及石氏星經天官之注云房心爲/天帝之明堂布政之所出又昭十七年冬有星孛於大)
(辰公羊傳云大辰者何大火也大火爲大辰伐爲大辰/北辰亦為大辰夾鍾房心之氣爲大辰天之出日之處)
(爲明堂故以圜鍾爲天之宮云函鍾林鍾也者月令謂/之林鍾是也云林鍾生於未之氣未坤之位者林鍾在)
(未八卦坤亦在未故云坤之位云或曰天社在東井輿/鬼之外者案星經天社六星輿鬼之南是其輿鬼外也)
(天社坤位皆是地神故以林鍾爲地宮也云黄鍾生於/虚危之氣者以其黄鍾在子子上有虚危故云虛危之)
(氣也云虚危爲宗廟者案星經虚危主宗廟故爲宗廟/之宮也云以此三者爲宮用聲類求之者若十二律相)
(生終於六十卽以黄鍾爲首終於南事今此三者爲宮/各於本宮上相生爲角徴羽麤細須品或先生後用或)
(後生先用故云聲類求之也云天宮夾鍾陰聲其相生/從陽數者其夾鍾與無射配合之物夾鍾是呂陰也無)
(射是律陽也天是陽故宮後歴八相生還從陽數也云/無射上生中呂中呂與地宮同位不用也者地宮是林)
(鍾林鍾自與蕤賓合但中呂與林鍾同在南方位故云/同位以天尊地卑故嫌其同位而不用之也中呂上生)
(黄鍾黄鍾爲角也黄鍾下生林鍾林鍾地宮又不用亦/嫌不用也林鍾上生大蔟大蔟爲徴也大蔟下生南呂)
(與無射同位又不用南呂上生姑洗姑洗爲羽祭天四/聲足矣地宮林鍾林鍾上生大蔟大蔟爲角大蔟下生)
(南呂南呂爲羽先生後用也南呂上生姑洗姑洗爲徴/後生先用四聲足矣人宮黄鍾黄鍾下生林鍾林鍾爲)
(地宮又避之不取也林鍾上生大蔟大蔟爲徴先生後/用也大蔟下生南呂南呂與天宮之陽同位又避之南)
(呂上生姑洗姑洗南呂之合又避之姑洗下生應鍾應/鍾爲羽應鍾上生蕤賓蕤賓地宮之陽以林鍾是地宮)
(與蕤賓相配合故又避之蕤賓上生大呂大呂爲角以/絲多後生先用也四聲足矣凡言不用者卑之凡言避)
(之者尊之天宮既從陽數故於本宮之位人地皆不避/之至於南呂姑洗合地於天雖有尊卑體敵之義故用)
(姑洗天宫之陽所合但人於天尊卑隔絶故避姑洗天/宮之陽所合也必知有避之及不用之義者以其天人)
(所生有不取有不敢知天神不取者是嫌不用人鬼不/敢者是尊而避之也云凡五聲宮之所生濁者爲角清)
(者爲徵羽者此總三者宮之所生以其或先生後用謂/若地宮所生姑洗爲徵後生先用南呂爲羽先生後用)
(人宮所生大呂爲角後生先用大蔟爲徵先生後用以/其後生絲多用角先生絲少用徵故云凡宮之所生濁)
(者爲角清者爲徵羽也云此樂無商者祭尚柔商堅剛/也者此經三者皆不言商以商是西方金故云祭尚柔)
(商堅剛不用若然上文云此六樂者皆文之以五聲竝/據祭祀而云五聲者凡音之起由人心生單出曰聲雜)
(比曰音泛論樂灋以五聲言之其實祭無商聲鄭司農/云靁鼓靁鼗皆六面靈鼓靈鼗皆四面路鼓路鼗皆兩)
(面者以此三者皆祭祀之鼓路鼗不合與晉鼓等同兩/面故後鄭不從也云九徳之歌春秋傳云云此文七年)
(晋郤缺言於趙宣子曰勸之以九歌九功之德皆可歌/也謂之九歌六府三事謂之九功水火金木土榖謂之)
(六府正德利用厚生謂之三事注云正德人德利用地/德厚生天徳此本尚書大禹謨之言賈服與先鄭並不)
(見古文尚書故引春秋也𤣥謂靁鼓已下八面六面四/面者雖無正文以鼖鼓晉鼓等非祭祀鼓皆兩面宗廟)
(尊於晋鼓等故知加兩面爲四面祭地尊於宗廟故知/更加兩面爲六面祭天又尊於祭地故知更加兩面為)
(八面是以不從先鄭也云孤竹竹特生者謂若嶧陽孤/桐云孫竹竹枝根之末生者案詩毛傳云枝榦也榦即)
(身也以其言孫若子孫然故知枝根末生者也云陰竹/生於山北者爾雅云山南曰陽山北曰陰今言陰竹故)
(知山北者也云雲和空桑龍門皆山名者以其禹鑿龍/門見是山即雲和與空桑亦山可知故不從先鄭雲和)
(地名也云九㲈讀當爲大韶者上六/樂無九韶而有大韶故破從大韶也)凡樂事大祭祀宿
縣遂以聲展之注叩聽其聲具陳次之以知完不音義
(縣音懸樂縣/之類皆放此)疏(釋曰凡樂事言凡語廣則不徒大祭祀/而已而直言大祭祀者舉大祭祀而言)
(其實中祭祀亦宿縣也但大祭祀中有天神地祗人鬼/中小祭祀亦宿縣至於饗食燕賓客有樂事亦兼之矣)
(言宿縣者皆於前宿豫縣之遂以聲展之者謂/相扣使作聲而展省聽之知其完否善惡也)王出入
則令奏王夏屍出入則令奏肆夏牲出入則令奏昭夏
注三夏皆樂章名音義(屍音尸本/亦作尸)疏(釋曰云王出入者/據前文大祭祀而)
(言王出入謂王將祭祀初入廟門升祭訖出廟門皆令/奏王夏也屍出入謂屍初入廟門及祭祀訖出廟門皆)
(令奏肆夏牲出入者謂二灌後王出迎牲及爓肉與體/其犬豕是牲出入皆令奏昭夏先言王次言屍後言牲)
(者亦祭祀之次也注釋曰此三夏即下文九/夏皆是詩詩與樂為篇章故云樂章名也)帥國子而
舞注當用舞者帥以徃疏(注釋曰凡興舞皆使國之子/弟為之但國子人多不必一)
(時皆用當遞代而去故選當/用者帥以徃爲舞之處也)大饗不入牲其他皆如祭
祀注大饗饗賓客也不入牲牲不入亦不奏昭夏也其
他謂王出入賓客出入亦奏王夏肆夏疏(釋曰凡大饗/有三案禮器)
(云郊血大饗腥鄭云大饗袷祭先王一也彼又云大饗/尚腶脩謂饗諸侯來朝者二也曲禮下云大饗不問卜)
(謂總饗五帝於明堂三也此經云大饗與郊特牲大饗/尚腶脩爲一物言不入牲謂饗亦在廟其祭祀則君牽)
(牲入殺今大饗諸侯其牲在廟門外殺因即烹之升鼎/乃入故云不入牲也注釋曰鄭知此大饗是饗賓客者)
(以其不入牲若祭祀大饗牲當入故知饗賓客諸侯來/朝者也云其他謂王出入賓客出入亦奏王夏肆夏者)
(則據賓客與尸同奏肆夏案禮器云大饗其王事與又/云其出也肆夏而送之鄭注云肆夏當爲陔夏彼賓出)
(入奏肆夏與此大饗賓出入肆夏同而破肆夏為陔夏/者彼鄭注大饗爲祫祭先王祭末有燕而飲酒有賓醉)
(之灋與鄉飲酒賓醉而出奏陔夏同故破肆夏爲陔夏/此大饗饗諸侯來朝則左傳云饗以訓恭儉設几而不)
(倚爵盈而不飲獻依命數賓無醉理/故賓出入奏肆夏與尸出入同也)大射王出入令奏
王夏及射令奏騶虞注騶虞樂章名在召南之卒章王
射以騶虞為節音義(騶側留反召上/照反下召南同)疏(釋曰大射謂將/祭祀擇士而射)
(於西郊虞庠學中王有出入之時奏王夏及射奏騶虞/之詩為射節注釋曰云騶虞樂章名在召南之卒章者)
(召南卒章云壹發五豝于嗟乎騶虞以言君一發其矢/虞人驅五豝獸而來喻得賢者多故下樂師注引射義)
(云騶虞者樂官僃也是故/天子以僃官為節是也)詔諸侯以弓矢舞注舞謂執
弓挾矢揖讓進退之儀音義(挾子協反/又音協)疏(釋曰此諸侯/來朝將助祭)
(預天子大射之時則司樂詔告諸侯射之舞節注釋曰/案大射云命三耦取弓矢於次三耦皆次第各與其耦)
(執弓搢三挾一个向西階前當階揖升揖當/物揖射訖降揖如升射之儀是其舞節也)王大食三
侑皆令奏鍾鼓注大食朔月月半以樂侑食時也侑猶
勸也音義(侑音/又)疏(注釋曰鄭知大食朔月加牲者案玉/藻天子諸侯皆有朔月加牲體之事)
(又知月半者此無正文約士喪禮月半不殷奠則大夫/已上有月半殷奠灋則知生人亦有月半大食灋既言)
(大食令奏若凡常日食則大司樂不令奏鍾鼓亦有樂/侑食矣知日食有樂者案膳夫云以樂侑食是常食也)
王師大獻則令奏愷樂注大獻獻捷於祖愷樂獻功之
樂鄭司農説以春秋晉文公敗楚於城濮𫝊曰振旅愷
以入于晉音義(敗必邁反/濮音卜)疏(注釋曰案鄭志趙商問大/司馬云師有功則愷樂獻)
(于社春官大司樂云王師大獻則令奏愷樂注云大獻/獻捷於祖不逹異意答曰司馬云師大獻則獻社以軍)
(之功故獻於社大司樂宗伯之屬宗伯主於宗廟之禮/故獻於祖也云愷樂獻功之樂者則晉之振旅愷是也)
(故取先鄭所引於下案僖二十八年晉敗/楚於城濮晉振旅愷以入于晉是所據也)凡日月食四
鎮五嶽崩大傀異烖諸侯薨令去樂注四鎭山之重大
者謂揚州之㑹稽青州之沂山幽州之醫無閭冀州之
霍山五嶽岱在兗州衡在荆州華在豫州嶽在雍州恒
在并州傀猶怪也大怪異烖謂天地竒變若星辰奔霣
及震裂爲害者去樂藏之也春秋傳曰壬午猶繹萬入
去籥萬言入則去者不入藏之可知音義(傀劉九靡反/舊音怪説文)
(以爲傀偉之字解引此文字林公回反李一音杜回/反㑹古外反沂魚依反雍於用反霣于敏反繹音亦)疏
(注釋曰鄭知四鎭山之重大者以職方九州州各有鎭/山皆曰其大者以爲一州之鎭故云山之重大者也但)
(五州五鎭得入嶽名餘四州不得嶽名者仍依舊為鎭/號故四鎭也自五嶽已下亦據職方而言以周處鎬京)
(在五嶽外故鄭注康誥云岐鎬處五嶽之外周公為其/於政不均故東行於洛邑合諸侯謀作天子之居是西)
(都無西嶽權立吳嶽爲西嶽爾雅嵩高爲中嶽華山爲/西嶽者據東都地中而言即宗伯注是也以嵩與華山)
(俱屬豫州雍州無嶽名此經欲見九州俱有災變之理/故注據西都吳嶽爲西嶽而説耳案爾雅霍山爲南嶽)
(案尚書及王制注皆以衡山爲南嶽不同者案郭璞注/云霍山今在廬江潛縣西南潛水出焉别名天柱山武)
(帝以衡山遼逺因讖緯皆以霍山為南嶽故移其神於/此今其土俗人皆謂之南嶽南嶽本自以兩山爲名非)
(從近來如郭此言即南嶽衡山自有兩名若其不然則/武帝在爾雅前乎明不然也案潛縣霍山一名衡陽山)
(則與衡嶽異名實同也或曰荆州之衡山亦與廬江潛/縣者别也云大怪異烖謂天地竒變者此竒變與星辰)
(已下爲總之語也云若星辰奔霣者謂若左氏云嵗在/星紀而淫於𤣥枵是其奔霣石於宋五及星霣而雨是)
(其霣也云及震裂為害者謂若左氏云地震之類云去/樂藏之也者以其樂器不縣則藏之今云去樂明知還)
(依本藏之也云春秋傳者宣八年左氏云辛巳有事于/大廟仲遂卒于垂壬午猶繹萬入去籥但卿佐卒輕於)
(正祭故辛巳日不廢正祭重於繹祭當廢之宣公不廢/繹故加猶以尤之籥有聲者不入用是以公羊傳云去)
(其有聲廢其無聲鄭答趙商云於去者爲廢是去者不/用廢者入用即萬入是也故鄭云萬言入則去者不用)
(藏之可知以其彼云去其有聲與/此經去樂藏之同故引以爲證也)大札大凶大烖大臣
死凡國之大憂令弛縣注札疫癘也凶凶年也烖水火
也弛釋下之若今休兵鼓之爲音義(札側八反鄭音/截弛式氏反)疏
(釋曰大札疫癘則左氏傳夭昏札瘥是也大凶則曲禮/云歲凶年穀不登是也大災水火則宋大水及天火曰)
(災之類是也大臣死則大夫已上是也凡國之大憂者/謂若禮記檀弓云國亡大縣邑及戰敗之類是也令弛)
(縣謂大司樂令樂官弛常縣之樂也注釋曰札疫癘也/者凡疫病皆癘鬼爲之故言疫癘也云弛釋下之若今)
(休兵鼓之爲者樂縣在於虡釋下之與兵鼓縣之於車/上休亦釋下之義相似故舉今以況古但上文云去樂)
(據廟中時縣之樂去而藏之此文據路寢常縣之樂弛/其縣而不作互文以見義也去者藏之亦先弛其縣弛)
(縣亦去而藏之但路寢/常縣故以縣言之也)凡建國禁其淫聲過聲凶聲慢
聲注淫聲若鄭衛也過聲失哀樂之節凶聲亡國之聲
若桑間濮上慢聲惰慢不恭音義(樂音/洛)疏(注釋曰經云/建國謂新封)
(諸侯之國樂者移風易俗先當用其正樂以化民故禁/此四者也云淫聲若鄭衞也者樂記文鄭則除緇衣之)
(詩説婦人者九篇衞則三衞之詩云期我乎桑中之類/是也云過聲失哀樂之節者若玉藻云御瞽幾聲之上)
(下上下謂哀樂瞽人歌詩以察樂之哀樂使得哀樂之/節若失哀樂之節則不可也云凶聲亡國之聲若桑間)
(濮上者亦樂記文鄭彼注云濮水之上地有桑間者亡/國之音於此之水出也又引史記昔武王伐紂師延東)
(走自沈於濮水衛靈公朝晉過焉夜聞使師涓寫之至/晉晋侯燕之謂晉平公曰寡人聞新聲爲公鼓之遂使)
(師涓鼓之晉侯使師曠坐而聽之撫而止之曰昔紂使/師延作靡靡之樂武王伐紂師延東走自沈於濮水此)
(淫聲非新聲是其義也云慢聲惰慢不恭者謂若樂記/子夏對魏文侯云齊音敖僻憍志即是惰慢不恭者也)
大喪涖廞樂器注涖臨也廞興也臨笙師鎛師之屬興
樂器也興謂作之也音義(廞許金反興許應反/後皆放此鎛音博)疏(注釋/曰鄭)
(知臨笙師鎛師者案笙鎛師皆云大喪廞其樂器奉而/藏之故知也云之屬者籥師亦云大喪廞其樂器奉而)
(藏之司干亦云大喪廞舞器/此不言即之屬中兼之也)及葬藏樂器亦如之疏(釋/曰)
(此臨藏樂器還臨笙師鎛師/等故彼皆云奉而藏之也)
　
　
　
　
　
　
　
　
　
　
　周禮注疏卷二十二
　周禮注疏卷二十二考證
大司樂凡有道者有德者使教焉疏尚書傅説云○傅
　説監本訛𫝊詩今改正
以樂舞教國子大㲈○石經訛作大磬
　疏其實六舞皆學也○學監本訛樂(臣世澤/)按此謂
　年二十者兼學六舞耳今改正
　又注云文始舜之韶舞名○監本脱文始二字今据
　漢書注補
以六律六同五聲八音六舞大合樂疏考中聲而量之
　以制度律均鍾百官軌儀○軌儀監本訛作執義今
　据國語改正
乃分樂而序之○序石經作祀
乃奏黄鍾疏太蔟寅之氣也正月建焉而辰在娵訾應
　鍾亥之氣也十月建焉而辰在析木○六句共三十
　字以下節有之而錯衍於此者
乃奏夷則疏云是周之先母者○母監本訛作祖今從
　注改正
凡樂圜鍾爲宮○(臣紱/)按此節注疏辟位不用之説朱
　子疑之李光地云天宮之圜鍾當爲黄鍾人宮之黄
　鍾當爲圜文互也地宮之南呂當為小呂字訛也若
　然則三始之義各有歸宿而十二律分布亦均較之
　羣説差有條理附存之
　疏故天神六變地祗八變人鬼九變也○監本脫地
　祗八變四字今据上下文補之
　又若十二律相生終於六十即以黄鍾爲首終於南
　事○南事京房六十律之名或有疑為南呂之訛者
　非也
　又此文七年晉郤缺言於趙宣子曰○監本脱晉郤
　缺言於五字直似引趙宣子語矣今据左傳補之
凡日月食注嶽在雍州○嶽監本訛嵩今從職方改正
　
　周禮注疏卷二十二考證
欽定四庫全書
　周禮注疏卷二十三
　　漢鄭氏注　唐陸徳明音義　賈公彦疏
樂師掌國學之政以敎國子小舞注謂以年幼少時敎
之舞内則曰十三舞勺成童舞象二十舞大夏音義(少/詩)
(照反勺/章略反)疏(釋曰此樂師教小舞即下文帗舞已下是也/此言小舞對大司樂教雲門已下為大舞也)
(注釋曰云謂以年幼少時教之舞者對二十已後學大/舞鄭知者所引内則文是也云十三舞勺者按彼上文)
(云十年岀就外𫝊又云十三舞勺勺即周頌酌序云酌/告成大武也言能酌先祖之道以養天下也鄭注云周)
(公居攝六年所作是也云成童舞象者即周頌序云維/淸奏象舞也注云象舞象用兵時刺伐之舞武王制焉)
(是也此皆詩詩為樂章與舞人為節故以詩為舞也此/勺與象皆小舞所用幼少時學之也云二十舞大夏者)
(人年二十加冠成人而舞大夏大夏夏禹之舞雖舉大/夏其實雲門已下六舞皆學以其自夏已上揖讓而得)
(天下自夏以下征伐而得天下夏為/文武中故特舉之可以兼前後也)凡舞有帗舞有羽
舞有皇舞有旄舞有干舞有人舞注故書皇作䍿鄭司
農云帗舞者全羽羽舞者析羽皇舞者以羽冒覆頭上
衣師翡翠之羽旄舞者氂牛之尾干舞者兵舞人舞者
手舞社稷以帗宗廟以羽四方以皇辟廱以旄兵事以
干星辰以人舞䍿讀為皇書亦或為皇𤣥謂帗析五采
繒今靈星舞子持之是也皇雜五采羽如鳳皇色持以
舞人舞無所執以手袖為威儀四方以羽宗廟以人山
川以干旱暵以皇音義(帗音拂一音弗䍿音皇析星歴/反下同氂舊音毛劉音來沈音)
(狸或音茅字或作犛或/作斄皆同暵呼旦反)疏(釋曰此六舞者即小舞也若/天地宗廟正祭用大舞即上)
(分樂序之是也此小舞按舞師亦陳此小舞云敎皇舞/帥而舞旱暵之事即皆據祈請時所用也注釋曰故書)
(皇作䍿鄭司農破䍿為皇也先鄭云帗舞者全羽者先/鄭意以司常有全羽為旞析羽為旌相對即以此帗舞)
(為全羽羽舞為析羽相對觧之後鄭破帗舞不破羽舞/也云皇舞以羽冒覆頭上衣飾翡翠之羽者此後鄭亦)
(不從之云旄舞者氂牛之尾者按山海經云潘侯之山/有獸如牛而節有毛其名曰旄牛注云今旄牛髀脚胡)
(尾皆有長毛故先鄭據而言之云干舞者兵舞者此有/干舞舞師有兵舞先鄭以干戈兵事所用故以干舞為)
(兵舞後鄭亦從之也云人舞者手舞者後鄭亦從之矣/自社稷以帗已下至星辰以人舞後鄭從其二不從其)
(四者社稷以帗依舞師辟廱以旄以無正文後鄭從之/後鄭云帗析五采繒不從司農者若今者可以言古以)
(漢時有靈星舞子持之而舞故知帗舞亦析五色繒為/之也云皇雜五采羽如鳳皇色持以舞者按山海經鳳)
(皇出丹穴山形似鶴首文曰徳背文曰義翼文曰順腹/文曰信膺文曰仁又按京房易傳云鳳皇麟前鹿後蛇)
(頸龜背魚尾雞喙鷰翼五采髙二尺漢世鳳皇數出五/色今皇舞與鳳皇之字同明雜以五采羽如鳳皇色持)
(之以舞故不從先鄭以羽覆頭上衣飾翡翠之羽也云/人舞無所執以手袖為威儀者此就足先鄭手舞手舞)
(用袖為威儀也云四方以羽者依舞師云宗廟以人者/雖無文宗廟是人鬼故知用人也云山川以干者干舞)
(即兵舞舞師云教兵舞帥而舞山川/之祭祀是也旱暵以皇亦依舞師也)教樂儀行以肆夏
趨以采齊車亦如之環拜以鍾鼓爲節注教樂儀敎王
以樂出入於大寢朝廷之儀故書趨作跢鄭司農云跢
當為趨書亦或為趨肆夏采齊皆樂名或曰皆逸詩謂
人君行歩以肆夏為節趨疾於歩則以采齊為節若今
時行禮於太學罷出以鼓陔為節環謂旋也拜直拜也
𤣥謂行者謂於大寢之中趨謂於朝廷爾雅曰堂上謂
之行門外謂之趨然則王出既服至堂而肆夏作出路
門而采齊作其反入至應門路門亦如之此謂歩迎賓
客王如有車出之事登車於大寢西階之前反降於阼
階之前尚書傳曰天子将出撞黄鍾之鍾右五鍾皆應
入則撞蕤賓之鍾左五鍾皆應大師於是奏樂音義(趨/劉)
(清須反齊本又作薺才私反朝直揺反/下同跢倉注反陔改才反撞直江反)疏(釋曰此王行/迎賓若春夏)
(受贄於朝無迎灋受享於廟則迎之若秋冬一受之於/廟竝無迎灋若饗食在廟燕在寢則皆有迎灋若然鄭)
(此注據大寢而言則是燕時若饗食在廟則與此大寝/同也注釋曰鄭知教王以樂出入於大寝之儀者此經)
(先言行後言趨又云環拜據從内向外而言是出時也/禮記玉藻云趨以采薺行以肆夏先言趨後言行據從)
(外向内是入時也樂節是同故鄭出入並言也先鄭云/肆夏采齊皆樂名者按襄四年穆叔如晉晉侯饗之金)
(奏肆夏杜亦云肆夏樂曲名按鍾師注九夏皆歌之大/者載在樂章樂崩從而亡以此言之肆夏亦詩篇名先)
(鄭云或曰皆逸詩得通一義也按玉藻注齊讀如楚茨/之茨此齊讀亦從茨可知𤣥謂引爾雅者證行是門内)
(趨是門外之事也按爾雅云室中謂之時堂上謂之行/堂下謂之歩門外謂之趨中庭謂之走大路謂之奔但)
(庭中走大路奔據助祭者而言故詩云駿奔走在廟也/今總言行者謂大寢之中不言堂下歩者人之行必由)
(堂下始歩與行小異大同故略歩而言其行也云然則/王出既服至堂而肆夏作者是行以肆夏出路門而采)
(齊作是趨以采齊也云其反入至應門路門亦如之者/反入至應門即是路門外當奏采齊也入至路門即是)
(門内行以肆夏也但王有五門外仍有臯庫雉三門經/不言樂節鄭亦不言故但據路門外内而言若以義量)
(之既言趨以采齊即門外謂之趨可總該五門之外皆/於庭中遙奏采齊矣云此謂歩迎賓客者以其言行與)
(趨是歩迎之灋可知也云王如有車出之事者則經車/亦如之是也但車無行趨之灋亦如門外奏采齊門内)
(奏肆夏鄭知有登車於大寝西階之前反降於阼階之/前者以書傳云天子將出撞黄鍾之鍾明知出入升降)
(皆在階前可知出必撞黄鍾之鍾者黄鍾在子是陽生/之月黄鍾又陽聲之首陽主動出而撞之云右五鍾者)
(謂林鍾至應鍾右是陰隂主静恐王大動故以右五鍾/應黄鍾是動以告静者云入則撞蕤賓之鍾左五鍾皆)
(應者蕤賓在午五月陰生之月隂主静入亦是静故撞/蕤賓之鍾左五鍾謂大呂至中呂左是陽陽主動入静)
(以告動也云大師於是奏樂者謂王有此出入之時則/大師於時奏此采齊肆夏也按曲禮云國君下卿位彼)
(注云出過之而上車入未至而下車彼謂/諸侯禮與天子禮異不得升降於階前也)凡射王以騶
虞為節諸侯以貍首為節大夫以采蘋爲節士以采蘩
爲節注騶虞采蘋采蘩皆樂章名在國風召南惟貍首
在樂記射義曰騶虞者樂官備也貍首者樂㑹時也采
蘋者樂循灋也采蘩者樂不失職也是故天子以備官
為節諸侯以時㑹為節卿大夫以循灋為節士以不失
職為節鄭司農説以大射禮曰樂正命大師曰奏貍首
間若一大師不興許諾樂正反位奏貍首以射貍首曾
孫音義(蘋音頻/蘩音煩)疏(釋曰凡此為節之等者無問尊卑人/皆四矢射節則不同故射人云天子)
(九節諸侯七節大夫士皆五節尊卑皆以四節為乗矢/拾發其餘天子五節諸侯三節大夫士一節皆以為先)
(以聼先聼未射之時作之使射者預聼知射之樂節以/其射灋須其體比於禮其節比於樂而中多者乃得預)
(於祭故須預聼但優尊者故射前節多也注釋曰鄭知/云騶虞采蘋采蘩皆樂章名者以其詩為樂章故也云)
(在國風召南者見闗雎已下為周南鵲巢已下為召南/三篇見在召南卷内也云惟貍首在樂記者按樂記云)
(左射貍首右射騶虞是也按射義亦云貍首曰曾孫侯/氏四正具舉小大莫處御於君所不引之者鄭略引其)
(一以證耳云射義已下者證用此篇之義也先鄭引大/射者證大師用樂節之事云間若一者謂七節五節之)
(間緩急稀稠如一彼諸侯禮故有樂正命大師此天子/禮故樂師命大師也云貍首曾孫者貍首是篇名曾孫)
(章頭即射義/所云是也)凡樂掌其序事治其樂政注序事次序用
樂之事疏(釋曰云凡樂者謂凡用樂之時也云掌其序/事者謂陳列樂噐及作之次第皆序之使不)
(錯繆云治其樂政者謂治理/樂聲使得其正不滛放也)凡國之小事用樂者令奏
鍾鼓注小事小祭祀之事疏(釋曰此小事鄭云小祭祀/之事謂王𤣥冕所祭皆有)
(鍾鼓樂師令之若大次二者之樂則天地及宗廟大司/樂令之也此小祭有鍾鼓但無舞故舞師云小祭祀不)
(興舞/是也)凡樂成則告備注成謂所奏一竟書曰簫韶九成
燕禮曰大師告于樂正曰正歌備疏(注釋曰云成謂所/奏一竟者竟則終)
(也所奏八音俱作一曲終則為一成則樂師告備如是/者六則六成餘八變九變亦然故鄭引書簫韶九成為)
(證也又云燕禮者欲見彼諸侯燕禮大師告於樂正樂/正告於賓與君此天子祭禮亦大師於樂成之時告樂)
(師樂師乃告王彼據燕禮此據/祭禮事節相當故引為證也)詔來瞽臯舞注鄭司農
云瞽當為鼓臯當為告呼擊鼔者又告當舞者持鼔與
舞俱來也鼔字或作瞽詔來瞽或曰來勅也勅爾瞽率
爾衆工奏爾悲誦肅肅雍雍毋怠毋凶𤣥謂詔來瞽詔
眡瞭扶瞽者來入也臯之言號告國子當舞者舞音義
(毋音無下/同瞭音了)疏(釋曰倒讀之云詔瞽來謂詔告眡瞭扶瞽/人來入升堂作樂也臯舞者謂號呼國子)
(舞者使當舞注釋曰先鄭破瞽為鼔後鄭從字或為瞽/於義是但文不足後鄭増成之耳云或曰來勅已下但)
(瞽人無目而云勅爾瞽率爾衆工於義不可且奏爾悲/誦等似逸詩不知何從而出故後鄭不從之𤣥謂詔來)
(瞽者以來為入按大祝云來瞽令臯舞注云來嘷者皆/謂呼之入彼來為呼之者以彼來上無詔字故以來為)
(呼之義與/此無異也)及徹帥學士而歌徹注學士國子也鄭司農
云謂將徹之時自有樂故帥學士而歌徹𤣥謂徹者歌
雍雍在周頌臣工之什疏(釋曰此亦文承祭祀之下亦/謂祭末至徹祭噐之時樂師)
(帥學士而歌徹但學士主舞瞽人主歌今云帥學士而/歌徹者此絶讀之然後合義歌徹之時歌舞俱有謂帥)
(學士使之舞歌者自是瞽人歌雍詩也徹者主宰君婦/耳注釋曰鄭云學士國子也者此學士即下大胥職云)
(掌學士之版以待致諸子故知學士是國子國子即諸/子是也𤣥謂徹者歌雍者見論語云三家者以雍徹孔)
(子云相維辟公天子穆穆奚取於三家之堂若然皆要/辟公助祭并天子之容穆穆乃可用雍詩徹祭噐是大)
(夫及諸侯皆不得用雍故知此云歌徹者歌雍詩也又/云雍在周頌臣工之什者從清廟已下皆周頌但此雍)
(在臣工之什内云之什者謂/聚十篇為一卷故云之什也)令相注令眡瞭扶工鄭司
農云告當相瞽師者言當罷也瞽師盲者皆有相道之
者故師冕見及階曰階也及席曰席也皆坐曰某在斯
某在斯曰相師之道與音義(相息亮反注及下同/見賢遍反下注同)疏(注/釋)
(曰此令相之文在祭祀歌徹之下者欲見大小祭祀皆/有令相之事故於下總結之鄭知令相令眡瞭扶工者)
(見儀禮扶工者皆稱相以其瞽人無目而稱工故云/令眡瞭扶工也先鄭引論語者亦見相是扶工也)饗
食諸侯序其樂事令奏鍾鼓令相如祭之儀音義(食音/嗣下)
(注疏食同凡言/饗食皆放此)疏(釋曰言如祭之儀者非直序樂令鍾/鼓令相其中詔來瞽歌徹等皆如之)
(但祭祀歌雍而徹饗食徹噐亦歌雍知者下大師與/此文皆云大饗亦如祭祀登歌下管故知皆同也)燕
射帥射夫以弓矢舞注射夫衆耦也故書燕為舞帥為
率射夫為射矢鄭司農云舞當為燕率當為帥射矢書
亦或為射夫疏(注釋曰凡射有三番又天子六耦畿内/諸侯四耦畿外諸侯三耦前番直六耦)
(三耦等射所以誘射故也第二番六耦與衆耦俱射第/三番又兼作樂經直云射夫鄭知衆耦者以其三番射)
(皆弓矢舞若言六耦等不兼衆耦若言衆耦則兼三耦/故鄭據衆耦而言也言以弓矢舞謂射時執弓挾矢及)
(發矢其體比於禮其節比/於樂節相應於樂節也)樂出入令奏鍾鼓注樂出入
謂笙歌舞者及其噐疏(注釋曰鄭知樂是笙歌已下者/按禮樂記單出曰聲雜比曰音)
(又云雜以干戚羽毛謂之樂凡此笙并瞽人歌者及/國子舞者及噐皆湏出入故知樂中兼此數事也)凡
軍大獻敎愷歌遂倡之注故書倡為昌鄭司農云樂師
主倡也昌當為倡書亦或為倡音義(倡昌/亮反)疏(釋曰軍事/言凡者有)
(大軍旅王自行小軍旅遣臣法故言凡以該之云大獻/者謂師克勝獻捷於祖廟也云教愷歌者愷謂愷詩師)
(還未至之時預教瞽矇入祖廟遂/使樂師倡道為之故云遂倡之)凡喪陳樂噐則帥樂
官注帥樂官往陳之疏(釋曰喪言凡者王家有大䘮小/喪皆有明噐之樂噐故亦言凡)
(以該之明噐之樂噐者謂若檀弓云木不成斲瓦不成/味琴瑟張而不平竽笙備而不和是也注釋曰樂官亦)
(謂笙師鎛師之屬廞樂藏之者也云往陳之者謂/如既夕禮陳噐於祖廟之前庭及壙道東者也)及序
哭亦如之注哭此樂噐亦帥之疏(注釋曰按小宗伯云/及執事眡葬獻噐遂)
(哭之注云至将葬獻明噐之材又獻素獻成皆於殯門/外王不親哭有官代之彼據未葬獻材時小宗伯哭之)
(此序哭明噐之樂噐文承陳樂噐之下而云序哭/謂使人持此樂噐向壙及入壙之時序哭之也)凡樂
官掌其政令聽其治訟音義(治直/吏反)疏(釋曰凡樂官謂此/已下大胥至司干)
(皆無聽訟之事則/皆樂師聽之耳)
大胥掌學士之版以待致諸子注鄭司農云學士謂卿
大夫諸子學舞者版籍也今時鄉户籍世謂之户版大
胥主此籍以待當召聚學舞者卿大夫之諸子則按此
籍以召之漢大樂律曰卑者之子不得舞宗廟之酎除
吏二千石到六百石及關内侯到五大夫子先取適子
高七尺已上年十二到年三十顔色和順身體脩治者
以為舞人與古用卿大夫子同義音義(版音板酎直救/反適丁歴反上)
(時掌反下/六上同)疏(注釋曰先鄭知學士謂卿大夫諸子者按/夏官諸子職云掌國子之倅則國中兼有)
(元士之適子不言之以其漢灋卑者之子不得舞宗廟/之酎則元士之子不入故知卿大夫之諸子也知學舞)
(者下云入學合舞故知也云不得舞宗廟之酎者按月/令四月云天子與羣臣飲酎鄭注云酎之言醇謂重釀)
(之酒春酒至此始成此酎以宗廟言之謂重釀之酒祭/宗廟而用之祭末有相飲之灋云除吏二千石已下在)
(前漢紀注云漢承秦爵二十等五大夫九爵闗内侯十/九爵列侯二十爵宗廟舞人用貴人子弟與周同故先)
(鄭引以為證也既云取七尺以上而云十二到三十則/十二者誤當云二十至三十何者按鄉大夫職云國中)
(自七尺以及六十野自六尺以及六十有五皆征之按/韓詩二十從役與國中七尺同是七尺為二十矣眀不)
(得為十/二也)春入學舍采合舞注春始以學士入學宮而學
之合舞等其進退使應節奏鄭司農云舍采謂舞者皆
持芬香之采或曰古者士見於君以雉為贄見於師以
菜為摯采直謂疏食菜羮之菜或曰學者皆人君卿大
夫之子衣服采飾舍采者減損觧釋盛服以下其師也
月令仲春之月上丁命樂正習舞釋采仲丁又命樂正
入學習樂𤣥謂舍即釋也采讀為菜始入學必釋菜禮
先師也菜蘋蘩之屬音義(舎音釋采音菜注同疏所/居反劉音蘇下戸嫁反)疏
(注釋曰云春始以學士入學者歳初貴始云學宮者則/文王世子云春誦夏弦皆於東序是也云合舞等其進)
(退使應節奏者謂等其舞者或進或退周旋使應八音/奏樂之節合也按月令注春合舞者象物出地鼓舞也)
(先鄭觧舎采三家之説後鄭皆不從者按王制有釋菜/奠幣文王世子又云始立學釋菜不舞不授噐舍即釋)
(也采即菜也故以為學子始入學必釋菜禮先師也但/學子始入學釋菜禮輕故不及先聖也其先師者鄭注)
(文王世子云若漢禮有高堂生樂有制氏詩有毛公書/有伏生知菜是蘋蘩之屬者詩有采蘋采蘩皆菜名言)
(之屬者周禮又有芹/茆之等亦菜名也)秋頒學合聲注春使之學秋頒其
才藝所為合聲亦等其曲折使應節奏音義(折之/設反)疏(釋/曰)
(春物生之時學子入學秋物成之時頒分也分其才藝/高下故鄭云春使之學秋頒其才藝所為也云合聲者)
(春為陽陽主動舞亦動春合舞象物出地鼓舞秋為陰/陰主静聲亦静故秋合聲象秋静也但舞與聲遞相合)
(故鄭云合聲亦等其/曲折使應節奏也)以六樂之㑹正舞位注大同六樂
之節奏正其位使相應也言為大合樂習之音義(為于/偽反)
疏(釋曰六樂者即六代之樂六舞雲門之等是也注釋/曰云大同者觧經中㑹㑹合即大同也云大同六樂)
(之節奏者謂六代之舞一一作之使節奏大同而無錯/謬故云正其位使相應也云為大合樂習之者按月令)
(仲春上丁命樂正習舞釋菜季春云大合樂則此云六/樂之會為季春大合樂習之也若然此六樂之會與上)
(春入學舎采合舞者别矣按文王世子云凡大合樂必/遂養老注大合樂謂春入學舍菜合舞秋頒學合聲則)
(是合舞合聲與大合樂又為一者季春大合樂與合舞/合聲實别但春合舞秋合聲對春大合樂不為大然於)
(四時而言亦為大合樂何者文王世子云凡大合樂必/遂養老其中舍有合舞合聲必知舍此二者以其言凡)
(非一按月令仲春習舞釋菜天子親往視之季春云大/合樂天子親往視之至仲春合聲雖不云天子親往視)
(之視之可知若然三者天子親往視之同則皆有養老/之事則春合舞秋合聲皆得為大合樂文王世子以大)
(合樂為合舞/合聲觧之也)以序出入舞者注以長幼次之使出入不
紕錯音義(紕匹毗反/劉博雞反)疏(注釋曰凡在學皆以長幼為齒/令為舞者八八六十四人所湏)
(為舞之處皆當以長幼出入若使幼者/在前則為紕錯故云使出入不紕錯也)比樂官注比猶
校也杜子春云次比樂官也鄭大夫讀比為庀庀具也
録具樂官音義(比劉如字下同杜毗志反/鄭大夫匹婢反庀匹婢反)疏(注釋曰杜/子春云次)
(比樂官也與後鄭同鄭大夫以比為庀録具樂/官者雖與後鄭不同得為一義故引之在下也)展樂器
注展謂陳數之音義(數所/主反)疏(注釋曰樂噐謂鼓鐘笙磬/柷敔之等皆當陳列校數)
凡祭祀之用樂者以鼓徴學士注擊鼓以召之文王世
子曰大昕鼓徴所以警衆音義(昕音/欣)疏(釋曰祭祀言凢/者則天地宗廟)
(之祀用樂舞之處以鼓召學士選之當舞者往舞焉舞/師云小祭祀不興舞注云小祭祀王𤣥冕所祭則亦不)
(徵學/士也)序宮中之事
小胥掌學士之徴令而比之觵其不敬者注比猶校也
不敬謂慢期不時至也觵罰爵也詩云兕觵其觩音義
(觵古横反本或作觥同/兕徐履反觩巨樛反)疏(釋曰大胥掌學士之版以待/召聚舞者小胥贊大胥為徵)
(令校比之知其在不仍觥其不敬者也注釋曰引詩者/是周頌絲衣之篇祭末飲酒恐有過矢故設罰爵其時)
(無犯非禮角爵觩然陳設而/已引之者證觥是罰爵也)廵舞列而撻其怠慢者注
撻猶抶也抶以荆扑音義(撻吐達反抶勅乙反/又勅栗反扑普卜反)疏(注釋/曰按)
(文十八年齊懿公為公子也與邴歜之父争田不勝及/即位乃掘而刖之而使歜僕納閻職之妻而使職驂乗)
(公遊於申池二人浴于池歜以扑抶職職怒歜曰人奪/汝妻而不怒一抶汝庸何傷是抶為撻以荆故云扑也)
正樂縣之位王宮縣諸侯軒縣卿大夫判縣士犆縣辨
其聲注樂縣謂鍾磬之屬縣於筍簴者鄭司農云宮縣
四面縣軒縣去其一面判縣又去其一面犆縣又去其
一面四面象宮室四面有牆故謂之宮縣軒縣三面其
形曲故春秋傳曰請曲縣繁纓以朝諸侯之禮也故曰
惟器與名不可以假人𤣥謂軒縣去南靣辟王也判縣
左右之合又空北靣犆縣縣於東方或於階間而已音
義(犆音特本亦作特筍息允反簴音巨去起/呂反下同繁歩干反朝直遙反辟音避)疏(注釋曰/云樂懸)
(謂鍾磬之屬縣於筍虡者凢縣者通有鼔鑮亦縣之鄭/直云鍾磬者據下成文而言先鄭云軒縣判縣特縣皆)
(直云去一面不辯所去之靣故後鄭増成之也所引春/秋傳者按成二年左氏傳云衞孫良夫将侵齊與齊師)
(遇敗仲叔于奚救孫桓子桓子是以免既衞人賞之以/邑辭請曲縣繁纓以朝許之仲尼聞之曰惜也不如多)
(與之邑惟噐與名不可以假人注云諸侯軒縣闕南方/形如車輿是曲也引之者證軒為曲義也𤣥謂軒縣去)
(南靣避王也若然則諸侯軒縣三靣皆闕南靣是以大/射云樂人宿縣于阼階東笙磬西靣其南笙鍾其南鑮)
(皆南陳西階之西頌磬東靣其南鍾其南鑮皆南陳又/云一建鼓在西階之東南靣注云言面者國君於其臣)
(備三靣爾無鐘磬有鼓而已其為諸侯則軒縣是其去/南靣之事也以諸侯大射於臣備三靣惟有鼔則大夫)
(全去北靣為判縣可知云特縣縣於東方或於階間而/已者按鄉飲酒記云磬階間縮霤注云縮從也霤以東)
(西為從是其階間也按鄉射云縣於洗東北西面注云/此縣謂縣磬也縣於東方避射位也是其東方也云而)
(已者言/其少耳)凡縣鍾磬半為堵全為肆注鍾磬者編縣之二
八十六枚而在一虡謂之堵鍾一堵磬一堵謂之肆半
之者謂諸侯之卿大夫士也諸侯之卿大夫半天子之
卿大夫西縣鍾東縣磬士亦半天子之士縣磬而已鄭
司農云以春秋傳曰歌鍾二肆音義(堵丁/古反)疏(釋曰云凡/縣鍾磬總)
(目語也所縣者則半之為堵全之為肆是也云堵者若/牆之一堵肆者行肆之名二物乃可為肆半者一堵半)
(其一肆故云半為堵全為肆也注釋曰經直言鍾磬不/言鼓鎛者周人縣鼓與鎛之大鍾惟縣一而已不編縣)
(故不言之其十二辰頭之零鍾亦縣一而已今所言縣/鍾磬者謂編縣之二八十六枚共在一虡者也鄭必知)
(有十六枚在一虡者按左氏隱五年考仲子之宮初獻/六羽衆仲云夫舞所以節八音而行八風故以八為數)
(樂縣之灋取數於此又倍之為十六若漏刻四十八箭/亦倍十二月二十四氣故以十六為數也是以淮南子)
(云樂生於風亦是取數於八風之義也按昭二十年晏/子云六律七音服注云七律為七器音黄鍾為宮林鍾)
(為徴大蔟為商南呂為羽姑洗為角應鍾為變宮蕤賔/為變徴外傳云武王克商嵗在鶉火月在天駟日在析)
(木之津辰在斗柄星在天黿鶉火及天駟七列也南北/之揆七月也鳬氏為鍾以律計自倍半一縣十九鍾鍾)
(七律十二縣二百二十八鍾為八十四律此一歲之閏/數此服以音定之以一縣十九鍾十二鍾當一月十二)
(月十二辰辰加七律之鍾則十九鍾一月有七律當一/月之小餘十二月八十四小餘故云一歲之閏數按大)
(射笙磬西面頌磬東靣皆云其南鍾其南鑮北方直有/鼓無鍾磬避射位則三靣鍾磐鎛天子宮縣四靣鍾磬)
(鎛而已不見有十二縣服氏云十二縣非鄭義也云半/之者謂諸侯之卿大夫士也又云諸侯之卿大夫半天)
(子之卿大夫西縣鍾東縣磬者天子諸侯縣皆有鎛今/以諸侯之卿大夫士半天子之卿大夫士言之則卿大)
(夫士直有鍾磬無鎛也若有鎛不得半之耳必知諸侯/卿大夫分鍾磬為東西者以其諸侯卿大夫亦稱判縣)
(故知諸侯卿大夫以天子卿大夫判縣之一肆分為西/東也云士亦半天子之士者天子之士直有東方一肆)
(二堵諸侯之士半之謂取一堵或於階間或於東方也/先鄭引春秋者㐮十一年鄭賂晉侯歌鍾二肆晋侯以)
(樂之半賜魏絳魏絳於是乎始有金石之樂禮也按彼/鄭賂晋侯止有二肆當天子卿大夫判縣故取半賜魏)
(絳魏絳得之分為左右故云始有金石之樂引/之者證諸侯之卿大夫判縣有鍾磬之義也)
大師掌六律六同以合陰陽之聲陽聲黄鍾大蔟姑洗
蕤賓夷則無射陰聲大呂應鍾南呂函鍾小呂夾鍾皆
文之以五聲宮商角徴羽皆播之以八音金石土革絲
木匏竹注以合陰陽之聲者聲之隂陽各有合黄鍾子
之氣也十一月建焉而辰在星紀大呂丑之氣也十二
月建焉而辰在𤣥枵大蔟寅之氣也正月建焉而辰在
娵訾應鍾亥之氣也十月建焉而辰在析木姑洗辰之
氣也三月建焉而辰在大梁南呂酉之氣也八月建焉
而辰在夀星蕤賓午之氣也五月建焉而辰在鶉首林
鍾未之氣也六月建焉而辰在鶉火夷則申之氣也七
月建焉而辰在鶉尾中呂巳之氣也四月建焉而辰在
實沈無射戌之氣也九月建焉而辰在大火夾鍾卯之
氣也二月建焉而辰在降婁辰與建交錯貿處如表裏
然是其合也其相生則以陰陽六體為之黄鍾初九也
下生林鍾之初六林鍾又上生大蔟之九二大蔟又下
生南呂之六二南呂又上生姑洗之九三姑洗又下生
應鍾之六三應鍾又上生蕤賓之九四蕤賓又下生大
呂之六四大呂又上生夷則之九五夷則又下生夾鍾
之六五夾鍾又上生無射之上九無射又下生中呂之
上六同位者象夫妻異位者象子母所謂律取妻而呂
生子也黄鍾長九寸其實一籥下生者三分去一上生
者三分益一五下六上乃一終矣大呂長八寸二百四
十三分寸之一百四大蔟長八寸夾鍾長七寸二千一
百八十七分寸之千七十五姑洗長七寸九分寸之一
中呂長六寸萬九千六百八十三分寸之萬二千九百
七十四蕤賓長六寸八十一分寸之二十六林鍾長六
寸夷則長五寸七百二十七分寸之四百五十一南呂
長五寸三分寸之一無射長四寸六千五百六十一分
寸之六千五百二十四應鍾長四寸二十七分寸之二
十文之者以調五聲使之相次如錦繡之有文章播猶
揚也揚之以八音乃可得而觀之矣金鍾鎛也石磬也
土塤也革鼓鼗也絲琴瑟也木柷敔也匏笙也竹管簫
也音義(匏白交反枵虚驕反娵子榆反訾子斯反大梁/如字劉音泰降户江反貿音茂取七喻反塤虚)
(袁/反)疏(注釋曰此大師無目於音聲審故使合六律六同/及五聲八音也鄭云以合陰陽之聲者聲之隂陽)
(各有合者六律為陽六同為陰兩兩相合十二律為六/合故云各有合也云黄鍾子之氣也十一月建焉而辰)
(在星紀者以經云以合陰陽之聲即言陽聲黄鍾大蔟/姑洗等據左旋而言云隂聲大呂應鍾南呂等據右轉)
(而説其左右相合之義按斗柄所建順十二辰而左旋/日體十二月與月合宿而右轉但斗之所建建在地上)
(十二辰故言子丑之等辰者日月之會㑹在天上十二/次故言娵訾降婁之等以十二律是候氣之管故皆以)
(氣言之耳以黄鍾律之首與大呂合故先言之云辰與/建交錯貿處如表裏然是其合者貿易也謂若詩云抱)
(布貿絲是貿易也十二月皆先言建後言辰皆覆之亦/先言建後言辰是辰與建交錯貿易處互為先後如衣)
(有表裏然是其交合也假令十一月先舉黄鍾後言星/紀覆之則先舉大呂後言𤣥枵十二月皆然義可知也)
(云其相生則以陰陽六體為之者向上所説順經六律/左旋六同右轉以隂陽左右為相合若相生則六律六)
(同皆左旋以律為夫以同為婦婦從夫之義故皆左旋/鄭知有隂陽六體灋者見律厯志云黄鍾初九律之首)
(陽之變也因而六之以九為灋得林鍾林鍾初六呂之/首隂之變也皆三天地之灋也是其隂陽六體其黄鍾)
(在子一陽爻生為初九林鍾在未二隂爻生得為初六/者以隂故退位在未故曰乾貞於十一月子坤貞於六)
(月末也云同位者象夫妻異位者象母子者同位謂若/黄鍾之初九下生林鍾之初六俱是初之第一夫婦一)
(體是象夫婦也異位象子母謂若林鍾上生大蔟之九/二二於第一為異位象母子但律所生者為夫婦呂所)
(生者為母子十二律呂律所生者常同位呂所生者常/異位故云律取妻而呂生子也故曰黄鍾為天統律長)
(九寸林鍾為地統律長六寸大蔟為人統律長八寸林/鍾位在未得為地統者以未衝丑故也志又云十二管)
(相生皆八八上生下生盡於中呂陰陽相生自黄鍾始/而左旋八八為伍又云皆參天兩地之灋也注云三三)
(而九二三而六上生下生皆以九為灋九六陰陽夫婦/子母之道律取妻而呂生子天地之情也六律六呂而)
(十二辰立矣五聲清濁而十日行矣鄭注皆取義於此/也云黄鍾長九寸其實一籥者亦律歴志文按彼云子)
(穀秬黍中者千有二百其實一籥彼又云黄鍾者律之/實也云下生者三分去一上生者三分益一者子午已)
(東為上生子午已西為下生東為陽陽主其益西為陰/陰主其減故上生益下生減必以三為灋者以其生故)
(取灋於天之生數三也云大呂長八寸二百四十三分/寸之一百四者以黄鍾之律為本以八相生下生林鍾)
(林鍾上生大蔟大蔟下生南呂已後皆然以此為次今/鄭以黄鍾大呂大蔟等相比為次第不依相生為次第)
(者鄭意既以上生下生得寸數長短乃依十二辰次第/而言耳此之寸數所生以黄鍾長九寸下生林鍾三分)
(減一去三寸故林鍾長六寸林鍾上生大蔟三分益一/六寸益二寸故大蔟長八寸此三者以為三統故無餘)
(分大蔟下生南呂三分减一八寸取六寸減二寸得四/寸在餘二寸寸為三分合為六分去二分四分在取三)
(分為一寸添前四寸為五寸餘一分在是南呂之管長/五寸三分寸之一也南呂上生姑洗三分益一五寸取)
(三寸益一寸為四寸又餘二寸者為十八分又以餘一/分者為三分添前十八分為二十一分益七分為二十)
(八分取二十七分為三寸添前四寸為七寸餘一分在/是為姑洗之管長七寸九分寸之一姑洗下生應鍾三)
(分去一取六寸去二寸得四寸又以餘一寸者為二十/七分餘一分者為三分添二十七分為三十分減十分)
(餘二十分在是應鍾之管長四寸二十七分寸之二十/自此以下相生皆以三分為數而為減益之灋其義可)
(知故不具詳也云文之者以調五聲使之相次如錦繡/之有文章者謂據律呂以調五聲相次如錦繡有文章)
(故名五聲為文也此即八十一絲為宮七十二絲為商/之等是也又云播猶揚也揚之以八音乃可得而観之)
(矣者五聲以律呂調之其八音亦使與律呂相應八音/亦合五聲則絲是一但其聲𤼵揚出聲故云播揚也云)
(可得觀者義取左氏季札請観周樂故以観言之也云/金鍾鎛已下鄭以義約之按下瞽矇職云播鼗柷敔塤)
(簫管絃歌眡瞭職云掌擊頌磬笙磬磬師掌擊編鍾鼔/人掌敎六鼓笙師掌教吹笙是樂器中有此鍾磬等八)
(者鍾鎛以金為之磬以石為之塤以土為之鼔鼗以革/為之柷敔以木為之笙以插竹於匏但匏笙一也故鄭)
(以笙觧匏簫管以竹為之故以鍾磬等釋金石等八音/但匏笙亦以竹為之以經别言匏故匏不得竹名也)
敎六詩曰風曰賦曰比曰興曰雅曰頌注敎教瞽矇也
風言賢聖治道之遺化也賦之言鋪直鋪陳今之政敎
善惡比見今之失不敢斥言取比類以言之興見今之
美嫌於媚諛取善事以喻勸之雅正也言今之正者以
為後世灋頌之言誦也容也誦今之徳廣以美之鄭司
農云古而自有風雅頌之名故延陵季子觀樂於魯時
孔子尚幼未定詩書而因為之歌邶鄘衞曰是其衞風
乎又為之歌小雅大雅又為之歌頌論語曰吾自衞反
魯然後樂正雅頌各得其所時禮樂自諸侯出頗有謬
亂不正孔子正之曰比曰興比者比方於物也興者託
事於物音義(興虚應反注皆同治直吏反下治功皆同/鋪普呉反又音孚為于偽反下為之為作)
(皆同邶/歩内反)疏(釋曰按詩上下惟有風雅頌是詩之名也但/就三者之中有比賦興故總謂之六詩也注)
(釋曰鄭知此教是敎瞽矇者按下瞽矇職云諷誦詩故/知教者教瞽矇也云風言賢聖治道之遺化也者但風)
(是十五國風從闗雎至七月則是總號其中或有刺責/人君或有褒美主上今鄭云言賢聖治道之遺化者鄭)
(據二南正風而言周南是聖人治道遺化召南是賢人/治道遺化自邶鄘已下是變風非賢聖之治道者也云)
(賦之言鋪直鋪陳今之政教善惡者凡言賦者直陳君/之善惡不假外物為喻故云鋪陳者也云比見今之失)
(不敢斥言取比類以言之興見今之美嫌於媚諛取善/事以喻勸之者謂若闗雎興后妃之類是也云雅正也)
(言今之正者以為後世灋者謂若鹿鳴文王之類是也/云頌之言誦也容也誦今之德廣以美之者凡言頌者)
(美盛徳之形容以其成功告於神明謂若清廟頌文王/之樂歌之類是也鄭司農云古而自有風雅頌之名已)
(下後鄭從之故不破若然此經有風雅頌則在周公時/明不在孔子時矣而先鄭引春秋為證者以時人不信)
(周禮者故以春秋為證以與春秋同明此是周公所作/耳按襄二十九年季札聘魯請觀周樂為之歌邶鄘衞)
(小雅大雅及頌等先鄭彼注云孔子自衞反魯然後樂/正雅頌各得其所自衞反魯在哀公十一年當此時雅)
(頌未定而云為歌大雅小雅頌者傳家據已定録之言/季札之於樂與聖人同與此注違者先鄭兩觧雖然據)
(此經是周公時已有/風雅頌則彼注非也)以六徳為之本注所敎詩必有知
仁聖義忠和之道然後可敎以樂歌音義(知音/智)疏(注釋/曰凢)
(受敎者必以行為本故使先有六徳為本乃可習六詩/也按大司徒職云以鄉三物敎萬民一曰六徳知仁聖)
(義忠和又按師氏以三徳教國子至徳敏徳孝/徳此既教瞽矇故取教萬民之六徳以釋之耳)以六律
為之音注以律視其人為之音知其宜何歌子貢見師
乙而問曰賜也聞樂歌各有宜若賜者宜何歌此問人
性也本人之性莫善於律疏(注釋曰鄭云以律視其人/為之音知其宜何歌者則)
(大師以吹律為聲又使其人作聲而合之聽人聲與律/呂之聲合謂之為音或合宮聲或合商聲或合角徵羽)
(之聲聽其人之聲則知宜歌何詩若然經云以六律為/之音據大師吹律共學者之聲合乃為音似若曲合樂)
(曰歌之類也云子貢已下樂記文師乙乃魯之大師瞽/之無目知音者也故子貢不自審就師乙而問之云此)
(問人之性者謂子貢所問問人之性性之動宜見於聲/氣故云本人之性莫善於律也引之者證以律為音本)
(人性所宜/之事也)大祭祀帥瞽登歌令奏擊拊注擊拊瞽乃歌
也故書拊為付鄭司農云登歌歌者在堂也付字當為
拊書亦或為拊樂或當擊或當拊登歌下管貴人聲也
𤣥謂拊形如鼔以韋為之著之以穅音義(拊音/撫)疏(釋曰/謂凡)
(大祭之時大師有此一事言帥瞽登歌者謂下神合樂/皆升歌清廟故将作樂時大師帥取瞽人登堂於西階)
(之東北靣坐而歌歌者比瑟以歌詩也令奏撃拊者拊/所以導引歌者故先撃拊瞽乃歌也歌者出聲謂之奏)
(故云奏也注釋曰云撃拊瞽乃歌也者見經云令奏撃/拊故知擊拊乃歌也先鄭云樂或當撃或當拊者先鄭)
(之意撃拊謂若尚書云撃石拊石皆是作用之名拊非/樂噐後鄭不從者此撃拊謂若下文鼔朄及撃應鼙之)
(類彼朄鼙是樂器則知此拊亦樂噐也𤣥謂拊形如鼔/以韋為之著之以穅者此破先鄭拊非樂器知義如此)
(者約白虎通引尚書大傳云拊革/裝之以穅今書傳無者在亡逸中)下管播樂噐令奏鼔
􁈹注鼓􁈹管乃作也特言管者貴人氣也鄭司農云下
管吹管者在堂下朄小鼔也先擊小鼔乃擊大鼓小鼓
為大鼓先引故曰朄朄讀為道引之引𤣥謂鼔朄猶言
擊􁈹詩云應朄縣鼓音義(朄音𦙍導音道/引之引竝音𦙍)疏(釋曰凡樂/歌者在上)
(匏竹在下故云下管播樂噐樂器即笙簫及管皆是出/聲曰播謂播揚其聲令奏鼔朄者奏即播亦一也欲令)
(奏樂器之時亦先擊􁈹導之也注釋曰鄭云鼓朄管乃/作也者亦如上注擊拊瞽乃歌云特言管者貴人氣也)
(者以管簫皆用氣故云貴人氣若然先鄭云登歌下管/貴人聲此後鄭云特言管者貴人氣不同者各有所對)
(若以歌者在上對匏竹在下歌用人人聲為貴故在上/若以匏竹在堂下對鍾鼔在庭則匏竹用氣貴於用手)
(故在階間也後鄭云鼓朄猶言撃朄者此上下文拊與/鼓皆言撃則此鼔謂出聲亦擊之類也詩云應朄縣鼔)
(周頌有/瞽篇也)大饗亦如之疏(釋曰此大饗謂諸侯來朝即大/行人上公三饗侯伯再饗子男)
(一饗之類其在廟行饗之時作樂與大祭祀同亦如上/大祭祀帥瞽登歌下管播樂噐令奏皆同故云亦如之)
(凡祭祀大饗及賓射升歌下管一皆大師令奏小師佐/之其鍾鼔則大祝令奏故大祝云隋釁逆尸令鍾鼔侑)
(亦如之若賓射及饗鍾鼔亦當大祝令之與祭祀同也/其小祭祀及小賓客文不見或無升歌之樂其外祭祀)
(山川社稷皆凖/大祭祀令奏也)大射帥瞽而歌射節注射節主歌騶虞
疏(注釋曰言射節者謂若射人所云樂以騶虞九節/貍首七節采蘋采蘩五節之類則大師為之歌也)大
師執同律以聽軍聲而詔吉凶注大師大起軍師兵書
曰王者行師出軍之日授將弓矢士卒振旅將張弓大
呼大師吹律合音商則戰勝軍士强角則軍擾多變失
士心宮則軍和士卒同心徴則將急數怒軍士勞羽則
兵弱少威明鄭司農云以師曠曰吾驟歌北風又歌南
風南風不競多死聲楚必無功音義(将子匠反下同卒/子忽反下同呼火)
(故反數/所角反)疏(注釋曰兵書者武王出兵之書云合音商則/戰勝軍士强者商屬西方金金主剛斷故兵)
(士强也角則軍擾多變失士心者東方木木主曲直故/軍士擾多變失士心宮則軍和士卒同心者中央土土)
(主生長又載四行故軍士和而同心徵則将急數怒軍/士勞者南方火火主熛怒故将急數怒羽則兵弱少威)
(明者北方水水主柔弱又主幽闇故兵弱少威眀也先/鄭引師曠曰者按襄公十八年左氏傳楚子使子庚帥)
(師侵鄭甚雨及之楚師多凍役徒幾盡晉人聞有楚師/師曠曰不害吾驟歌北風又歌南風南風不競多死聲)
(楚必無功注云北風夾鍾無射以北南風姑洗南呂以/南南律氣不至故死聲多吹律而言歌與風者出聲曰)
(歌以律是候氣之管氣則風也故言/歌風引之者證吹律知吉凶之事也)大喪帥瞽而廞作
匶諡注廞興也興言王之行謂諷誦其治功之詩故書
廞為淫鄭司農云淫陳也陳其生時行迹為作諡音義
(行下孟/反下同)疏(釋曰大䘮言凡則大䘮中兼王后雖婦從夫/諡亦須論行乃諡之言帥瞽者即帥瞽矇歌)
(王治功之詩廞作匶諡者匶即柩也古字通用之以其/興喻王治功之詩為柩作諡故云廞作柩諡是以瞽矇)
(職云諷誦詩謂作諡時也注釋曰云廞興也者先鄭以/從古書廞作淫淫陳也周禮之内先鄭皆從淫為陳後)
(鄭皆為興引之在下者以無正文亦得為一義故也凡/作諡謂將葬時故檀弓云公叔文子卒其子戍請於君)
(曰日月有時將葬矣請所以易其名者曾子問云賤不/誄貴幼不誄長天子稱天以誄之引公羊傳制諡於南)
(郊是/也)凡國之瞽矇正焉注從大師之政敎疏(注釋曰大/師是瞽人)
(之中樂官之長故瞽矇/屬焉而受其政教也)
小師掌敎鼓鼗柷敔塤簫管絃歌注教敎瞽矇也出音
曰鼓鼗如鼓而小持其柄摇之旁耳還自撃塤燒土為
之大如鴈卵簫編小竹管如今賣飴餳所吹者絃謂琴
瑟也歌依詠詩也鄭司農云柷如漆筩中有椎敔木虎
也塤六空管如箎六空𤣥謂管如篴而小併兩而吹之
今大予樂官有焉音義(搖音遙本亦作揺飴以之反餳/辭盈反李音唐筩音動椎直追)
(反空音孔箎音馳/篴音狄併薄令反)疏(注釋曰鄭知教瞽矇者按瞽矇所/作樂噐與此所教者同明此教教)
(瞽矇也鄭知此經鼔非六鼓之鼓者按鼔人云掌敎六/鼔眡瞭職云掌大師之縣又云賓射皆奏其鍾鼔則六)
(鼓鼓人教之眡瞭撃之非此小師教又瞽矇所作不言/鼓眀此鼓既在鼗已下諸噐之上是出聲為鼓也後鄭)
(觧鼗依漢灋而知云塤燒土為之大如鴈卵先鄭云塤/六孔者按廣雅云塤象秤錘以土為之六孔故二鄭為)
(此觧也云簫編小竹者按通卦驗云簫長尺四寸注云/簫管形象鳥翼鳥為火火成數七生數二二七一十四)
(簫之長由此廣雅云簫大者二十四管小者十六管有/底三禮圖云簫長尺四寸頌簫長尺二寸此諸文簫有)
(長短不同古者有此制也云管如今賣飴餳所吹者先/鄭云管如箎六孔按廣雅云管象簫長尺圍寸八孔無)
(底八孔者葢傳寫誤當從六孔為正也云絃謂琴瑟也/歌依詠詩也者謂工歌詩依琴瑟而詠之此詩即詩傳)
(云曲合樂曰歌亦一也故鄉飲酒之属升歌皆有瑟依/詠詩也若不依琴瑟即爾雅徒歌曰謠也先鄭云柷狀)
(如漆筩中有椎敔木虎也者書云合止柷敔注云柷狀/如漆筩而有椎合之者投椎其中而撞之敔狀如木虎)
(背有刻所以鼓之以止樂爾雅注云柷如漆桶方二尺/四寸深一尺八寸敔如伏虎背上有二十七鉏鋙刻以)
(木長尺櫟之𤣥謂管如􁌹而小併兩而吹之今大予樂/官有焉者觀後鄭意以不與諸家同故引漢灋大予樂)
(官為/況也)大祭祀登歌撃拊注亦自有拊撃之佐大師令奏
鄭司農云拊者撃石音義(令力/呈反)疏(注釋曰鄭知小師亦/自撃拊不共大師同)
(撃拊者見大師下管鼔朄此小師下管别自撃應鼙不/同明撃拊亦别可知但小師佐大師耳引先鄭拊為撃)
(石者先鄭上注已觧拊與撃同後鄭不從今引/之在下者以無正文引之或得為一義故也)下管擊
應鼓注應鼙也應與朄及朔皆小鼓也其所用别未聞
音義(鼙薄/西反)疏(注釋曰鄭知應是應鼙及有朔鼙者按大/射建鼓在阼階西南鼓應鼙在其東以是)
(知應是應鼙彼又云一建鼓在西階之西朔鼙在其北/是知有朔鼙也知皆小鼓者撃鼓者即事之漸先擊小)
(後撃大故大射云應鼙在其東朔鼙在其北鼙者皆在/人右鄭彼注云便其先撃小後撃大既便其事是鼙皆)
(小鼓也云其所用别未聞者此上下祭祀之事有應有/朄無朔大射有朔有應無朄凡言應者應朔鼙祭祀既)
(有應明有朔但無文不可/强定之故云用别未聞也)徹歌注於有司徹而歌雍疏
(注釋曰鄭知徹祭器歌詩者見論語八佾云三家者以/雍徹孔子云相維辟公天子穆穆奚取於三家之堂以)
(三家無辟公助祭又無天子之容則諸侯亦不得用惟/天子得用之是天子之祭則徹器用徹詩故云歌雍也)
大饗亦如之疏(釋曰其大饗饗諸侯之來朝者徹噐亦/歌雍若諸侯自相饗徹噐即歌振鷺故)
(仲尼燕居云大饗有四焉云徹以/振羽振羽當為振鷺是其事也)大喪與廞注從大師
音義(與音/預)疏(注釋曰知從大師者見大師職云廞作/匶諡此言與謂與在廞中明從大師也)凡
小祭祀小樂事鼓朄注如大師鄭司農云朄小鼓名掌
六樂聲音之節與其和注和錞于音義(和戸卧反注同/錞音淳本或作)
(淳/)疏(注釋曰鄭知和是錞于者見鼔人/云金錞和鼓故知和是錞于也)
瞽矇掌播鼗柷敔塤簫管絃歌注播謂發揚其音疏(釋/曰)
(此八者皆小師教此瞽矇令/於作樂之時播揚以出聲也)諷誦詩世奠繋鼓琴瑟注
諷誦詩謂闇讀之不依詠也故書奠或為帝鄭司農云
諷誦詩主誦詩以刺君過故國語曰瞍賦矇誦謂詩也
杜子春云帝讀為定其字為奠書亦或為奠世奠繋謂
帝繋諸侯卿大夫世本之屬是也小史主次序先王之
世昭穆之繋述其徳行瞽矇主誦詩并誦世繋以戒勸
人君也故國語曰敎之世為之昭明徳而廢幽昏焉以
怵懼其動𤣥謂諷誦詩主謂廞作柩諡時也諷誦王治
功之詩以為諡世之而定其繋謂書於世本也雖不歌
猶鼓琴瑟以播其音美之音義(奠音定繋户計反注同/刺七賜反瞍素口反行)
(下孟反怵勅律/反北本作休)疏(釋曰諷誦詩謂於王䘮將葬之時則/使此瞽矇諷誦王治功之詩觀其行)
(以作諡葬後當呼之云世奠繋者奠定也謂辨其昭穆/以世之序而定其繋繋即帝繋世本是也鼓琴瑟者詩)
(與世本二者雖不歌詠猶鼓琴瑟而合之以美之也注/釋曰按上注云背文曰諷以聲節之曰誦别釋之此總)
(云闇讀之不依詠者語異義同背文與以聲節之皆是/闇讀之不依琴瑟而詠也直背文闇讀之而已故雖有)
(琴瑟猶不得為曲合樂曰歌是以鄭云雖不歌猶鼓琴/瑟以播其音美之也若然誦則以聲節之兼琴瑟則為)
(歌矣而得不為歌者此止有諷而言誦者諷誦相將連/言誦耳先鄭云諷誦詩主誦詩以刺君過并引國語皆)
(是諫諍人君灋度鄭不從而為廞作柩諡時者以其與/世繋連文皆是王崩後事不得為諫諍是以大師廞作)
(柩諡此瞽矇諷詩事相成故也子春與先鄭同但兼觧/世繋耳帝撃據王即經繋也諸侯卿大夫謂之世本即)
(經世也云小史主次序先王之世昭穆之繋者小史職/云奠繋世辨昭穆故知小史次序之云述其徳行者取)
(義於國語云為之昭明徳是也子春之意與先鄭同為/諫諍之事後鄭亦不從也國語者按楚語云莊王使士)
(亹𫝊大子臧辭王卒使傅之問於申叔時申叔時曰敎/之春秋而為之聳善而抑惡焉以戒勸之敎之世而為)
(之昭明徳而廢幽昏焉以怵懼其動注云先王之繫世/本使知有徳者長無徳者短子春引之者證帝繫世本)
(之事後鄭云世之而定其繋謂書於世本以世與繋為/一事觧之又對文言之王謂之帝繋諸侯卿大夫謂之)
(世本散則通故云書於/世本世本即帝王繋也)掌九徳六詩之歌以役大師注
役為之使
眡瞭掌凡樂事播鼗撃頌磬笙磬注眡瞭播鼗又撃磬
磬在東方曰笙笙生也在西方曰頌頌或作庸庸功也
大射禮曰樂人宿縣于阼階東笙磬西面其南笙鍾其
南鎛皆南陳又曰西階之西頌磬東面其南鍾其南鎛
皆南陳音義(頌衆家不音當/依字戚音容)疏(釋曰按序官眡瞭三百/人皆所以扶工以其扶)
(工之外無事而兼使作樂故云掌凡樂事則播鼗已下/至職末皆是也注釋曰云眡瞭播鼗又撃磬者按小師)
(教鼓鼗注云教教瞽矇瞽矇云掌播鼗今眡瞭亦掌播/鼗但有目不須小師教之耳故鄭云眡瞭播鼗又撃磬)
(是眡瞭兼掌鼗也云磬在東方謂之笙笙生也在西方/曰頌頌或作庸庸功也者以東方是生長之方故云笙)
(西方是成功之方故云庸庸功也謂之頌者頌者美盛/徳之形容以其成功告於神明故云頌言或作庸者尚)
(書云笙庸以間孔以庸為大鍾鄭云庸即大射頌一也/引大射者證東方之磬為笙西方之磬為頌之事也)
掌大師之縣注大師當縣則為之疏(注釋曰按大司樂/有宿縣之事小胥)
(正樂縣之位大師無縣樂之事此大師之縣者大師掌/六律六同五聲八音以其無目於音聲審本職雖不言)
(縣樂噐文寄於此明縣之可知言/當縣則為之者以其有目故也)凡樂事相瞽注相謂
扶工音義(相息亮/反注同)疏(注釋曰能其事曰工故樂稱工是/以儀禮鄉飲酒鄉射燕禮大射皆)
(言工相者以眡瞭有目瞽/人無目須人扶持故也)大喪廞樂噐大旅亦如之注
旅非常祭於時乃興造其樂器疏(注釋曰大䘮廞樂噐/謂眀器故檀弓云木)
(不成斵瓦不成味竹不成用琴瑟張而不平竽笙備而/不和是沽而小耳是臨時乃造之大旅非常祭亦臨時)
(乃造故云亦如之旅不用尋常祭噐者以其旅是非常/則其噐亦如明噐沽而小故文承明器而云亦如之也)
賓射皆奏其鍾鼓注撃􁈹以奏之其登歌大師自奏之
疏(注釋曰鄭知撃朄以奏之者見大師職云下管令奏/鼔􁈹以其鍾鼓與管俱在下管既撃朄令奏則鍾鼓)
(亦撃朄奏之可知云其登歌大師自奏之者見大師職/大祭祀登歌撃拊雖不言賓射賓射登歌自然大師令)
(奏撃拊也若然大射之時鍾鼓/眡瞭撃􁈹登歌亦大師自奏也)鼜愷獻亦如之注愷獻
獻功愷樂也杜子春鼜讀為憂戚之戚謂戒守鼓也撃
鼓聲疾數故曰戚音義(鼜音戚樂音/洛數音朔)疏(釋曰鼜謂夜戒/守之鼓愷獻謂)
(戰勝獻俘之時作愷樂二者皆/眡瞭奏其鍾鼓故云亦如之也)
典同掌六律六同之和以辨天地四方隂陽之聲以為
樂器注陽聲屬天隂聲屬地天地之聲布於四方為作
也故書同作銅鄭司農云陽律以竹為管隂律以銅為
管竹陽也銅隂也各順其性凡十二律故大師職曰執
同律以聽軍聲𤣥謂律述氣者也同助陽宣氣與之同
皆以銅為之疏(注釋曰云陽聲屬天隂聲屬地天地之/聲布於四方者此典同既云掌六律六)
(同即覆云以辨天地四方隂陽之聲明天地四方陰陽/之聲還是六律六同也但於十二辰在陽辰為律屬天)
(在隂辰為同屬地十二律布在四方方有三也此即大/師所云六律左旋六同右轉陰陽相合者也先鄭云陽)
(律以竹為管陰律以銅為管竹陽也銅陰也各順其性/并大師執同亦為銅字觧之後鄭不從之故云律述氣)
(者也同助陽宣氣與之同皆以銅為之鄭知義然者按/律厯志云律有十二陽六為律陰六為呂有三統之義)
(焉其傳曰黄帝之所作也黄帝使伶倫自大夏之西崑/崙之陰取竹之觧谷生其竅厚均者斷兩節間而吹之)
(以為黄鐘之宮制十二筩以聽鳳之鳴其䧺鳴為六雌/鳴為六應劭曰大夏西戎之國也孟康曰觧脱也谷竹)
(溝也取竹之脱無溝節者也一説崑崙之北谷名也此/則上古用竹又按律厯志云度者分寸尺丈引也所以)
(度長短也本起黄鍾之長一黍為一分十分為寸十寸/為尺十尺為丈十丈為引而五度審矣其灋用銅是陽)
(律用銅可知是後/世用銅之明證也)凡聲髙聲䃂正聲緩下聲肆陂聲散
險聲斂達聲贏微聲韽回聲衍侈聲筰弇聲鬱薄聲甄
厚聲石注故書䃂或作硍杜子春讀䃂為鏗鎗之鏗髙
謂鍾形容髙也韽讀為闇不眀之闇筰讀為行扈唶唶
之唶石如磬石之聲鄭大夫讀䃂為衮冕之衮陂讀為
人短罷之罷韽讀為鶉韽之韽鄭司農云鍾形下當蹕
正者不髙不下鍾形上下正傭𤣥謂髙鍾形大上上大
也髙則聲上藏衮然旋如裏正謂上下直正則聲緩無
所勤下謂鍾形大下下大也下則聲出去放肆陂讀為
險陂之陂陂謂偏侈陂則聲離散也險謂偏弇也險則
聲斂不越也達謂其形微大也達則聲有餘若大放也
微謂其形微小也韽讀為飛鉆涅韽之韽韽聲小不成
也回謂其形微圜也回則其聲淫衍無鴻殺也侈謂中
央約也侈則聲廹筰出去疾也弇謂中央寛也弇則聲
鬱勃不出也甄讀為甄燿之甄甄猶掉也鍾微薄則聲
掉鍾大厚則如石叩之無聲音義(䃂古本反或胡本反/陂彼義反韽劉音闇)
(又於瞻反鄭於貪反戚於感反李烏南反侈昌氏反又/式氏反筰側百反弇沈戚音掩劉於驗反甄音震注同)
(硍音艱又苦耕反字林音限鏗苦耕反鎗初衡反劉初/耕反唶側百反罷皮買反字或作矲音同桂林之間謂)
(人短為矲矮矮音苦買反韽烏南反蹕音婢李又孚葵/反一音豐已反或音蒲至反傭勅龍反形大音泰下形)
(大下大厚同舊菟佐反上時掌反鉆張林反又其亷反/戚或音沾劉又渠金反説文云鐵鋷也一曰膏車鐵鉆)
(鋷竹涉反涅乃結反劉其兼反殺色介反舊色/例反約舊如字戚於敎反掉徒弔反劉奴較反)疏(注釋/曰此)
(十二種竝是鍾之病此職掌十二律之鍾是十二辰之/零鍾非編者直言病鍾者欲見除此病外即是鍾之善)
(者故言病鍾而已杜子春讀䃂為鏗鎗之鏗者讀從樂/記鍾聲鏗鏗以立號是鏗鎗之鏗後鄭不從又讀筰為)
(行扈唶唶之唶讀從左氏傳少皥以鳥名官有行扈唶/唶後鄭亦不從也云石如磬石之聲者磬用石者故讀)
(從磬聲後鄭増成之鄭大夫讀䃂為衮冕之衮取音同/後鄭從之陂讀為人短罷之罷從俗語讀之後鄭不從)
(韽讀為鶉韽之韽讀從孝經緯後鄭亦不從此讀鄭司/農云下謂鍾形下當蹕後鄭不從云正者不髙不下鍾)
(形上下正傭後鄭増成其義𤣥謂高鍾形大上上大也/高則聲上藏衮然旋如裏者言旋如裏謂聲周旋如在)
(裏云正謂上下直正則聲緩無所動者由無鴻殺故也/云下謂鍾形大下下大也下則聲出去放肆者由下大)
(故也鄭知上是上大下是下大者以其正是上下直則/上是上大下是下大可知故為此觧云陂讀為險陂之)
(陂者讀從詩序險陂私謁之心陂是偏私之意故為偏/侈也云險謂偏弇也者此險與陂相對陂既為偏侈故)
(險為偏弇也云達謂其形微大也者凡物大則疏達故/為微大對髙為上大故此達為微大微大則聲有餘若)
(大放也云微謂其形微小也者此微對達達為微大則/微為微小矣云韽讀為飛鉗涅韽之韽者謂鬼谷子有)
(飛鉗揣摩之篇皆言從横辨説之術飛鉗者言察是非/語飛而鉗持之揣摩者云揣人主之情而摩近之云韽)
(聲小不成也者飛鉗涅韽使之不語此鍾聲韽亦是聲/小不成也云回謂其形微圜也者凡鍾依鳬氏所作若)
(鈴不圜今此回而微圜故聲淫衍無鴻殺也云侈謂中/央約也者此非偏侈謂鍾口總寛則聲廹筰出去疾由)
(口寛故也云弇謂中央寛者此與侈相對侈既口總寛/則弇是口總狹是中央寛也云弇則聲鬱勃不出也者)
(由口籠故也云甄讀從甄燿之甄者讀從春秋緯甄燿/度之篇名云甄猶掉也鍾微薄則聲掉者由薄故也云)
(鍾大厚則如石者按鳬氏為鍾云鍾已厚則石已薄則/播是故大鍾十分其鼓間以其一為之厚小鍾十分其)
(鉦間以其一為之/厚是厚薄得中也)凡為樂器以十有二律為之數度以
十有二聲為之齊量注數度廣長也齊量侈弇之所容
音義(齊才計反注同廣/古曠反長直亮反)疏(注釋曰樂器據典同所作謂/鍾也云以十有二律為之度)
(數者依律厯志云古之神瞽度律均鍾以律計倍半假/令黄鍾之管長九寸倍之為尺八寸又九寸得四寸半)
(總二只二寸半以為鍾口之徑及上下之數自外十二/辰頭皆以管長短計之可知故云度數廣長也廣則口)
(徑長則上下也云以十有二聲為之齊量者十二聲則/十二辰零鍾鍾則聲也十二鍾皆有所容多少之齊量)
(故云侈弇之所容者上文侈弇雖是鍾病/所容多少則依灋故舉侈弇見文而言也)凡和樂亦如
之注和謂調其故器也疏(注釋曰鄭知調故噐者上文/凡為樂噐是新造者今更言)
(和樂明是調故噐知聲得/否及容多少當依灋度也)
　
　
　
　
　
　
　
　
　周禮注疏卷二十三
　周禮注疏卷二十三考證
樂師凡國之小事疏鄭云小祭祀之事謂王𤣥冕所祭
　皆有鍾鼓樂師令之若大次二者之樂則天地及宗
　廟大司樂令之也○則天地及宗廟六字監本錯在
　𤣥冕所祭之下今改正
大胥掌學士之版疏酎之言醇謂重醸之酒春酒至此
　始成此酎以宗廟言之謂重醸之酒祭宗廟而用之
　祭末有相飲之灋○以宗廟言之五字監本錯在相
　飲之灋下今改正
大師掌六律六同注蕤賔又下生大呂之六四大呂又
　上生夷則之九五夷則又下生夾鍾之六五夾鍾又
　上生無射之上九○(臣宗楷/)按此四句朱子鍾律篇
　引之上生下生皆互易葢康成之法以陽生陰為下
　生隂生陽為上生但至蕤賓下生則大呂之律短而
　以下皆遞短朱子所以易之與
以六律為之音疏性之動宜見於聲氣○之動監本訛
　作即性今据樂記原文訂正
大祭祀帥瞽登歌令奏撃拊○(臣照/)按樂記魏文侯問
　樂章鄭注引此作合奏撃拊以合字釋㑹字之義然
　從大司樂令奏王夏令奏鍾鼓之例推之則此經令
　字非合之譌也豈注家不妨於互異與
下管播樂器令奏鼓􁈹○樂記注引此亦作合奏
小師注今太子樂官有焉○子當作予大予漢樂官名
典同凡聲注鄭司農云鍾形下當蹕○蹕當作䠋
　
　
　
　
　
　
　
　周禮注疏卷二十三考證
欽定四庫全書
　周禮注疏卷二十四
　　漢鄭氏注　唐陸徳明音義　賈公彦疏
磬師掌教擊磬擊編鍾注教教眡瞭也磬亦編於鍾言
之者鍾有不編不編者鍾師擊之杜子春讀編爲編書
之編疏(注釋曰鄭知教教眡瞭者眡瞭職云掌播鼗擊/笙磬頌磬若然眡瞭不言擊鍾知亦教眡瞭擊)
(編鍾者以磬是樂縣之首故特舉此言其實編鍾亦眡/瞭擊之故鎛師注云擊鎛者亦眡瞭也云磬亦編於鍾)
(言之者鍾有不編不編者鍾師擊之者鄭知鍾有不編/者以此經云擊磬不言編則磬無不編以其無可對故)
(不言編鍾言編則對不編者故鄭云磬亦編於鍾言之/者鍾有不編不編者鍾師自擊之也鄭必知鍾有不編)
(使鍾師自擊者以其言教眡瞭擊編鍾明不編者不教/眡瞭不教者自擊之可知是以鍾師云掌金奏又云以)
(鍾鼓奏九夏明是鍾不編者十二辰零鍾也若書傳云/左五鍾右五鍾也杜子春讀編爲編書之編者按史記)
(孔子讀易韋編三絶是古者未有紙皆以韋編竹/簡此鍾磬亦編之十六枚在一虡故讀從之也)教縵
樂燕樂之鍾磬注杜子春讀縵爲怠慢之慢𤣥謂縵讀
爲縵錦之縵謂雜聲之和樂者也學記曰不學操縵不
能安弦燕樂房中之樂所謂隂聲也二樂皆教其鍾磬
音義(縵莫半反杜音/慢操七曹反)疏(注釋曰于春讀縵爲慢後鄭不/從之也𤣥謂縵讀爲縵錦之縵)
(者時有縵錦之言依俗讀之也云謂雜聲之和樂者也/者謂雜弄調和引學記為證按彼鄭注云操縵雜弄即)
(今之調辭曲若不學調弦則不能安意於弦也云燕樂/房中之樂者此即闗雎二南也謂之房中者房中謂婦)
(人后妃以風喻君子之/詩故謂之房中之樂)及祭祀奏縵樂
鍾師掌金奏注金奏撃金以為奏樂之節金謂鍾及鎛
疏(注釋曰此即鍾師自撃不編之鍾凡作樂先撃鍾故/鄭云金奏撃金以為奏樂之節是以下云以鍾鼓奏)
(九夏亦先云鍾也鄭云金謂鍾及/鎛者以是二者皆不編獨縣而已)凡樂事以鍾鼓奏九
夏王夏肆夏昭夏納夏章夏齊夏族夏祴夏驁夏注以
鍾鼓者先撃鍾次撃鼓以奏九夏夏大也樂之大歌有
九故書納作内杜子春云内當為納祴讀為陔鼓之陔
王出入奏王夏尸出入奏肆夏牲出入奏昭夏四方賔
来奏納夏臣有功奏章夏夫人祭奏齊夏族人侍奏族
夏客醉而出奏陔夏公出入奏驁夏肆夏詩也春秋傳
曰穆叔如晋晋侯享之金奏肆夏三不拜工歌文王之
三又不拜歌鹿鳴之三三拜曰三夏天子所以享元侯
也使臣不敢與聞肆夏與文王鹿鳴俱稱三謂其三章
也以此知肆夏詩也國語曰金奏肆夏繁遏渠天子所
以享元侯肆夏繁遏渠所謂三夏矣吕叔玉云肆夏繁
遏渠皆周頌也肆夏時邁也繁遏執傹也渠思文也肆
遂也夏大也言遂於大位謂王位也故時邁曰肆于時
夏允王保之繁多也遏止也言福禄止於周之多也故
執傹曰降福穰穰降福簡簡福禄来反渠大也言以后
稷配天王道之大也故思文曰思文后稷克配彼天故
國語謂之曰皆昭令徳以合好也𤣥謂以文王鹿鳴言
之則九夏皆詩篇名頌之族類也此歌之大者載在樂
章樂崩亦從而亡是以頌不能具音義(納夏本或作夏/納齊側皆反本)
(又作齋祴音陔古哀反驁五羔反劉五到反使色吏反/與音預遏於葛反傹音競詩作競穰如羊反好呼報反)
疏(注釋曰云以鍾鼔者先撃鍾次撃鼓者鍾師直撃鍾/不擊鼓而兼云鼓者凡作樂先撃鍾次擊鼓欲見鼓)
(鍾先後次第故兼言之也鍾中得奏九夏者謂堂上歌/之堂下以鍾鼓應之故左氏傳云晋侯歌鍾二肆亦謂)
(歌與锺相應而言也云夏大也者欲明此九夏者皆詩/之大者故云樂之大歌有九杜子春云祴讀為陔鼓之)
(陔者漢有陔鼓之法故樂師先鄭云若今時行禮於大/學罷出以鼓陔為節故讀從之也云王出入奏王夏尸)
(出入奏肆夏牲出入奏昭夏者皆大司樂文云四方賔/来奏納夏臣有功奏章夏夫人祭奏齊夏族人侍奏族)
(夏者此四夏皆無明文或子春别有所見故後鄭從之/云賔醉而出奏陔夏者賔醉將出奏之恐其失禮故陔)
(切之使不失禮是以鄉飲酒鄉射燕禮大射賔醉將出/之時皆云奏陔云公出入奏驁夏者按大射云公入奏)
(驁夏是諸侯射於西郊自外入時奏驁夏不見出時而/云出者見樂師云行以肆夏趨以采薺出入禮同則驁)
(夏亦出入禮同故兼云出也此九夏者惟王夏惟天子/得奏諸侯已下不得其肆夏則諸侯亦得用故燕禮奏)
(肆夏大夫已下皆不得故郊特牲云大夫之奏肆夏由/趙文子始明不合也其昭夏已下諸侯亦用之其驁夏)
(天子大射入時無文故子春取大射公入奏驁以明天/子亦用也云肆夏詩也者子春之意九夏皆不言詩是)
(以解者不同故杜注春秋云肆夏為樂曲名今云肆夏/詩則九夏皆詩後鄭從之春秋傳曰已下襄公四年傳)
(文云俱稱三謂其三章者此皆篇而云章者子春之意/以章名篇耳引國語曰金奏肆夏繁遏渠天子所以享)
(元侯者歌詩尊卑各别若天子享元侯升歌肆夏頌合/大雅享五等諸侯升歌大雅合小雅享臣子歌小雅合)
(鄉樂若兩元侯自相享與天子享已同五等諸侯自相/享亦與天子享已同諸侯享臣子亦與天子享臣子同)
(燕之用樂與享同故燕禮燕臣子升歌鹿鳴之等三篇/襄四年晋侯享穆叔為之歌鹿鳴云君所以嘉寡君是)
(享燕同樂也云所謂三夏矣者即上引春秋肆夏三不/拜三是三夏故云三夏吕叔玉云是子春引之者子春)
(之意與叔玉同三夏並是在周頌篇故以時邁執競思/文三篇當之後鄭不從者見文王大明緜及鹿鳴四牡)
(皇皇者華皆舉見在詩篇名及肆夏繁遏渠舉篇中義/意故知義非也𤣥謂以文王鹿鳴言之則九夏皆詩篇)
(名者以襄四年晋侯享穆叔奏肆夏與文王鹿鳴同時/而作以類而言文王鹿鳴等既是詩明肆夏之三亦是)
(詩也肆夏既是詩則九夏皆詩篇名也云頌之族類也/者九夏並是頌之族類也云此歌之大者以其皆稱夏)
(也云載在樂章者此九夏本是頌以其大而配樂歌之/則為樂章載在樂章也云樂崩亦從而亡是以頌不能)
(具者樂崩在秦始皇之世随樂/而亡頌内無故云頌不能具也)凡祭祀饗食奏燕樂注
以鍾鼓奏之疏(注釋曰饗食謂與諸侯行饗食之禮在/廟故與祭祀同樂故連言之知以鍾鼓)
(奏之者以其鍾師奏九夏用鍾鼓故/知此燕樂亦用鍾鼓奏之可知也)凡射王奏騶虞諸
侯奏貍首卿大夫奏采蘋士奏采蘩注鄭司農云騶虞
聖獸疏(釋曰言凡射則大射賔射等同用此為射節故/言凡射人與樂師辨其節數見其作樂於此人)
(為之故数職重言注釋曰按異義今詩韓魯説騶虞天/子掌鳥獸官古毛詩説騶虞義獸白虎黒文食自死之)
(肉不食生物人君有至信之徳則應之周南終麟趾召/南終騶虞俱稱嗟嘆之是麟與騶虞皆獸名謹按古山)
(海經鄒書云騶虞獸説/與毛詩同是其聖獸也)掌鼙鼔縵樂注鼔讀如莊王鼔
之鼓𤣥謂作縵樂撃鼙以和之音義(和胡/卧反)疏(注釋曰鼔/讀如荘王)
(鼓之鼓者讀從左氏傳荘王親鼓之鼓𤣥謂作縵樂撃/鼙以和之者此官主撃鼙於磬師作縵樂則鍾師撃鼙)
(以和/之)
笙師掌教龡竽笙塤籥簫篪篴管舂牘應雅以教祴樂
注教教眡瞭也鄭司農云竽三十六簧笙十三簧篪七
空舂牘以竹大五六寸長七尺短者一二尺其端有兩
空髤畫以兩手築地應長六尺五寸其中有椎雅状如
漆筩而弇口大二圍長五尺六寸以羊韋鞔之有兩紐
疏畫杜子春讀篴為蕩滌之滌今時所吹五空竹篴𤣥
謂籥如篴三空祴樂祴夏之樂牘應雅教其舂者謂以
築地笙師教之則三噐在庭可知矣賔醉而出奏祴夏
以此三噐築地為之行節明不失禮音義(龡昌垂反竽/音于牘音獨)
(或大録反空音孔下同髤香/牛反或七利反鞔莫干反)疏(注釋曰此樂噐瞽矇有/眡瞭無所以知不教瞽)
(矇者按小師云教鼓鼗祝敔塤簫管絃歌注云教教瞽/矇也以小師在瞽矇之上又瞽矇所作與小師同故知)
(小師所教瞽矇笙師所教文在眡瞭之下不可隔眡瞭/教瞽矇其眡瞭雖不云其噐明所教教眡瞭也先鄭云)
(竽三十六簧笙十三簧者按通卦驗竽長四尺二寸注/云竽類管用竹為之形參差象鳥翼鳥火禽火數七冬)
(至之時吹之冬水用事水數六六七四十二竽之長蓋/取於此也笙十三簧廣雅云笙以匏為之十三管宫管)
(在左方竽象笙三十六管宫管在中央禮圖云竽長四/尺二寸此竽三十六簧興禮圖同云篪七空者廣雅云)
(篪以竹為之長尺四寸八孔一孔上出寸三分禮圖云/篪九空司農云七孔蓋寫者誤當云八空也或司農别)
(有所見云舂牘以竹大五六寸長七尺短者一二尺其/端有兩孔髤畫以兩手築地應長六尺五寸其中有椎)
(雅狀如漆筩而弇口大二圍長五尺六寸以羊韋鞔之/有兩紐疏畫者此皆約漢法知之而言鄭注巾車髤赤)
(多黑少之色疏畫者長疏而畫之子春讀篴為蕩滌之/滌讀從郊特牲臭味未成蕩滌其聲之滌云今時所吹)
(五空竹篴後鄭從之也𤣥謂祴樂祴夏之樂者以其鍾/師有祴夏此祴樂與之同故知此所教祴樂是鍾師所)
(作祴夏者也云笙師教之則三噐在庭可知矣者以其/笙管在堂下近堂則三者亦在堂下逺堂在庭可知云)
(賔醉而出奏祴夏者此則鄉飲酒及鄉射之等賔出奏/陔是也云以此三器築地為之行節明不失禮者三器)
(言舂舂是向下之稱是其築地與祴樂連文明與祴樂/為節可知也經中樂器不解塤與簫管者上文已釋也)
凡祭祀饗射共其鍾笙之樂注鍾笙與鍾聲相應之笙
疏(注釋曰鄭為此解者以其笙師/不掌鍾而兼言鍾故知義然也)燕樂亦如之疏(釋曰/言亦)
(如之者謂作燕樂亦如/上共其鍾笙之樂也)大喪廞其樂器及𦵏奉而藏之
注廞興也興謂作之奉猶送疏(注釋曰此所興作即上/竽笙已下皆作之送之)
(於壙而/藏之也)大旅則陳之注陳於饌處而己不涖其縣疏(注/釋)
(曰此經直言陳之明陳於饌處而已不臨其縣其臨縣/者大司樂故大司樂云大喪涖廞樂器注云臨笙師鎛)
(師之屬/是也)
鎛師掌金奏之鼓注謂主撃晋鼓以奏其鍾鎛也然則
撃鎛者亦眡瞭疏(釋曰鎛師不自撃鎛使眡瞭撃之但/撃金奏之鼓耳注釋曰知金奏之鼔)
(是主撃晋鼔者鼔人職云以晋鼓鼓金奏故知之也金/奏謂奏金金即鍾鎛鍾鎛以金為之故言金云然則撃)
(鎛者亦眡瞭者按磬師職云掌教撃編鍾不言鎛鎛與/鍾同類大小異耳既撃鍾明亦撃鎛故云亦眡瞭也)
凡祭祀鼔其金奏之樂饗食賔射亦如之軍大獻則鼓
其愷樂凡軍之夜三鼜皆鼓之守鼜亦如之注守鼜備
守鼓也鼓之以鼖鼓杜子春云一夜三撃備守鼜也春
秋傳所謂賔將趨者音聲相似音義(鼖扶云反趨左傳/作掫荘九反杜注)
(云行/夜)疏(釋曰云鼓其金奏之樂者金奏之樂即八音是/也亦以晋鼓鼓之饗食謂饗食来朝諸侯賔射)
(亦謂與来朝諸侯射於朝皆鼓其金奏之樂也軍大獻/謂獻捷於祖作愷歌亦以晋鼓鼓之云凡軍之夜三鼜)
(皆鼔之守鼜亦如之者亦鼔之也注釋曰鄭知用鼖鼓/者鼓人職云鼖鼔鼔軍事此並軍事故知用鼖鼓也子)
(春云一夜三撃備守鼜也者鼓人注引司馬法云昏鼓/四通為大鼜夜半三通為晨戒旦明五通為𤼵昫是一)
(夜三撃備守鼜也春秋傳者昭二十年衛侯如死鳥齊/侯使公孫青聘衛賔将掫注云掫謂行夜子春云賔將)
(趨讀人音異云音聲相似者趨/與鼜音聲相似皆是夜戒守也)大喪廞其樂器奉而藏
之疏(釋曰此官所廞謂作晋鼓鼖/鼓而已以其當職所撃者也)
韎師掌教韎樂祭祀則帥其屬而舞之注舞之以東夷
之舞疏(注釋曰知舞之以東夷之舞者以其專主夷樂/則東夷之樂曰韎是也凡舞夷樂皆門外為之)
大饗亦如之
旄人掌教舞散樂舞夷樂注散樂野人為樂之善者若
今黄門倡矣自有舞夷樂四夷之樂亦皆有聲歌及舞
疏(釋曰云掌教舞散樂舞夷樂者旄人教夷樂而不掌/鞮鞻氏掌四夷之樂而不教二職互相統耳但旄人)
(加以教散樂鞮鞻氏不掌之也注釋曰云散樂野人為/樂之善者以其不在官之員内謂之為散故以為野人)
(為樂善者也云若今黄門倡矣者漢倡優之人亦非官/樂之内故舉以為説也云夷樂四夷之樂者即孝經緯)
(云東夷之樂曰韎南夷之樂曰任西夷之樂曰侏離北/夷之樂曰禁知亦皆有聲歌及舞者此經有舞下鞮鞻)
(氏云掌四夷之樂/與其聲歌是也)凡四方之以舞仕者屬焉疏(釋曰云/凡四方)
(之以舞仕者屬焉者此即野人能舞/者屬旄人選舞人當於中取之故也)凡祭祀賔客舞其
燕樂疏(釋曰賔客亦謂饗燕時舞其燕樂謂/作燕樂時使四方舞士舞之以夷樂)
籥師掌教國子舞羽龡籥注文舞有持羽吹籥者所謂
籥舞也文王世子曰秋冬學羽籥詩云左手執籥右手
秉翟疏(注釋曰此籥師掌文舞故教羽籥若武舞則教/干戚也故云文舞有持羽吹籥者也云所謂籥)
(舞也者所謂詩頌籥舞笙鼓彼亦文舞也文王世子曰/秋冬學羽籥彼對春夏學干戈陽時學之法陽動秋冬)
(學羽籥隂時學之法隂静詩云左手執籥右手秉翟者/邶風簡兮之篇引此二文者證皆文舞所執之器也此)
(官所教當與樂帥教小舞互相足故文王世子云小樂/正學干大胥贊之籥師學戈籥師丞贊之注云四人皆)
(樂官之屬也通職秋冬亦/學以羽籥小樂正樂師也)祭祀則鼓羽籥之舞注鼓之
者恒為之節疏(注釋曰祭祀先作樂下神及合樂之時/則使國子舞鼓動以羽籥之舞與樂節)
(相應使不相奪倫故鄭/云鼓之者恒為之節)賔客饗食則亦如之疏(釋曰亦/鼓之以)
(羽籥之舞與祭祀同以/其俱在廟故樂亦同也)大喪廞其樂器奉而藏之疏(釋/曰)
(此所廞亦惟羽籥/而已不作餘器)
籥章掌土鼓豳籥注杜子春云土鼓以瓦為匡以革為
兩面可撃也鄭司農云豳籥邠國之地竹豳詩亦如之
𤣥謂豳籥邠人吹籥之聲章明堂位曰土鼓蒯桴葦籥
伊耆氏之樂音義(豳彼貧反注邠同蒯苦對反劉苦壊/反桴音孚伊耆又作帆􁇇二皆音耆)
疏(注釋曰子春云土鼓以瓦為匡以革為兩面可擊也/後鄭不從者土鼓因於中古神農之器黄帝以前未)
(有瓦器故不從也先鄭云豳籥豳國之地竹豳詩亦如/之後鄭不從者按下文吹豳詩吹豳雅吹豳頌更不見)
(豳籥則是籥中吹豳詩及雅頌謂之豳籥何得有豳國/之地竹乎若用豳國之地竹當云之籥故後鄭云豳人)
(吹籥之聲章云豳人吹籥其義難明謂作豳人吹籥之/聲章商祝夏祝之類聲章即下文豳詩之等是也明堂)
(位曰土鼓蒯桴葦籥伊耆氏之樂者鄭注禮運云土鼓/築土為鼓也蒯桴桴謂擊鼓之物以土塊為桴引之者)
(破子春土/鼓用瓦)中春晝擊土鼓龡豳詩以逆暑注豳詩豳風
七月也吹之者以籥為之聲七月言寒暑之事迎氣歌
其類也此風也而言詩詩總名也迎暑以晝求諸陽音
義(中音仲/下同)疏(釋曰中春二月也言迎暑者謂中春晝夜/等已後漸暄故預迎之耳注釋曰鄭知吹)
(之者以籥為之聲者以發首云掌土鼓豳籥故知詩與/雅頌皆用籥吹之也云七月言寒暑之事者七月云一)
(之日觱發二之日栗烈七月流火之詩是寒暑之事云/迎氣歌其類也者解經吹豳詩逆暑及下迎寒皆當歌)
(此寒暑之詩也云此風也而言詩詩總名也者對下有/雅有頌即此是風而言詩詩總名含豳風矣故云詩不)
(言風也云迎暑以晝求諸陽/者對下迎寒以夜求諸隂也)中秋夜迎寒亦如之注迎
寒以夜求諸隂疏(釋曰言亦如之亦當/撃土鼓龡豳詩也)凡國祈年于田
祖龡豳雅撃土鼓以樂田畯注祈年祈豐年也田祖始
耕田者謂神農也豳雅亦七月也七月又有于耜舉趾
饁彼南畝之事是亦歌其類謂之雅者以其言男女之
正鄭司農云田畯古之先教田者爾雅曰畯農夫也音
義(樂音洛畯音俊饁/于輙反劉于法反)疏(釋曰此祈年於田祖并上迎暑/迎寒並不言有祀事既告神當)
(有祀事可知但以告祭非常故不言之耳若有禮物不/過如祭法埋少牢之類耳此田祖與田畯所祈當同日)
(但位别禮殊樂則同故連言之也注釋曰祈年祈豐年/也者義取小柷求豐年俱是求甘雨使年豐故引彼解)
(此也云田祖始耕田者謂神農也者此即郊特牲云先/嗇一也故甫田詩云琴瑟撃鼓以御田祖以祈甘雨以)
(介我稷黍毛云田祖先嗇者也七月又有于耜舉趾饁/彼南畝之事亦是歌其類者按彼七月云三之日于耜)
(四之日舉趾同我婦子饁彼南畝田畯至喜並次在寒/暑之下彼為風此為雅者也云謂之雅者以其言男女)
(之正者先王之業以農為本是男女之正故名雅也司/農云田畯古之先教田者此即月令命田舍東郊鄭云)
(田謂田畯是也爾雅曰畯農/夫也者以其教農故號農夫)國祭蜡則龡豳頌撃土鼓
以息老物注故書蜡為蠶杜子春云蠶當為蜡郊特牲
曰天子大蜡八伊耆氏始為蜡嵗十二月而合聚萬物
而索饗之也蜡之祭也主先嗇而祭司嗇也黄衣黄冠
而祭息田夫也既蜡而収民息已𤣥謂十二月建亥之
月也求萬物而祭之者萬物助天成嵗事至此為其老
而勞乃祀而老息之於是國亦養老焉月令孟冬勞農
以休息之是也豳頌亦七月也七月又有穫稲作酒躋
彼公堂稱彼兕觥萬夀無疆之事是亦歌其類也謂之
頌者以其言嵗終人功之成音義(索色白反為于偽反/勞力報反穫户郭反)
(躋子兮反/疆居良反)疏(釋曰此祭蜡直撃土鼓按明堂位云土鼓/葦籥伊耆氏之樂即此亦各有葦籥可知)
(言以息老物者謂息田夫萬物也注釋曰子春引郊特/牲後鄭從之增成其義耳故還引郊特牲而解之云求)
(萬物而祭之者即合聚萬物而索饗之是也云乃祀而/老息之者老即老物蜡祭是也息之者即息田夫臘祭)
(宗廟是也云於是國亦飬老焉者即所引月令孟冬勞/農以休息之是也云豳頌亦七月也七月又有穫稲作)
(酒等至之事是亦歌其類也者其類謂穫稲已下是也/云謂之頌者以其言嵗終人功之成者凡言頌者頌美)
(成功之事故於七月風詩之中亦有雅頌也鄭注郊特/牲云嵗十二月周之正數故此鄭以建亥解之知非夏)
(十二月者以其建亥萬物成故月令祈来年及臘先祖/之等皆在孟冬月是十二月據周於夏為建亥十月也)
鞮鞻氏掌四夷之樂與其聲歌注四夷之樂東方曰韎
南方曰任西方曰侏離北方曰禁詩云以雅以南是也
王者必作四夷之樂一天下也言與其聲歌則云樂者
主於舞音義(任音壬/下同)疏(注釋曰四夷樂名出於孝經緯/鉤命決故彼云東夷之樂曰韎)
(持矛助時生南夷之樂曰任持弓助時養西夷之樂曰/侏離持鉞助時殺北夷之樂曰禁持楯助時藏皆於四)
(門之外右辟是也按明堂位亦有東夷之樂曰韎南夷/之樂曰任又按虞傳云陽伯之樂舞侏離則東夷之樂)
(亦名侏離者東夷樂有二名亦召侏離鄭注云侏離舞/曲名言象萬物生侏離若詩云彼黍離離是物生亦曰)
(離云王者必作四夷之樂一天下也者按白虎通云王/者制夷狄樂不制夷狄禮者禮者所以均中國不制禮)
(恐夷人不能随中國禮故也四夷之樂誰舞謂使國之/人也云與其聲歌則云樂者主於舞者凡樂止有聲歌)
(及舞既下别云聲歌明上云樂主於舞可知也按月令/仲春云命樂正入學習樂注云歌與八音知非舞以其)
(下季春云大合樂明所合多故/知非直舞而有歌與八音也)祭祀則龡而歌之燕亦
如之注吹之以管籥為之聲疏(注釋曰知吹之以管籥/為之聲者以其歌者在)
(上管籥在下既言吹之用氣明據管籥/為之聲可知是以笙師教吹籥管之等)
典庸器掌藏樂器庸器注庸噐伐國所獲之器若崇鼎
貫鼎及以其兵物所鑄銘也疏(注釋曰庸功也言功噐/者伐國所獲之噐也云)
(若崇鼎貫鼎者明堂位文云及以其兵物所鏄銘也者/謂左氏傳季氏以所得齊之兵作林鍾而銘魯功是經)
(中樂噐也彼既譏其非時征伐又藉晋/之功引之取一邉證鑄作銘功之事耳)及祭祀帥其屬
而設筍虡陳庸器注設筍虡眡瞭當以縣樂器焉陳功
噐以華國也杜子春云筍讀為博選之選横者為筍從
者為鐻音義(選胥兖反從子容反鐻音/距舊本作此字今或作虡)疏(注釋曰鄭知/此設筍虡眡)
(瞭當以縣樂噐焉者按眡瞭職云掌大師之縣此直云/設筍虡明是眡瞭縣之可知子春云筍讀為博選之選)
(者此從俗讀當時語者有/博選之言故讀從之也)饗食賔射亦如之大喪廞筍
虡注廞興也興謂作之疏(注釋曰按檀弓有鍾磬而無/筍虡鄭注云不縣之彼鄭注)
(見此文有筍虡明有而/不縣以喪事略故也)
司干掌舞器注舞器羽籥之屬疏(注釋曰鄭知司干所/掌舞噐是羽籥以其)
(文武之舞所執有異則二者之噐皆司干掌之言司干/者周尚武故以干為職首其籥師教而不掌若然干與)
(戈相配不言戈者下文云祭祀授舞噐則所授者授干/與羽籥也按司戈盾亦云祭祀授旅賁殳故士戈盾授)
(舞者兵云舞者兵惟謂戈其干亦於此官授之司兵云/祭祀授舞者兵鄭注云授以朱干玉戚謂授大武之舞)
(與此授小舞/干戈别也)祭祀舞者既陳則授舞器既舞則受之注
既已也受取藏之賔饗亦如之大喪廞舞器及葬奉而
藏之疏(釋曰此官掌干盾及羽籥及其所廞廞干盾而/已其羽籥籥師廞之故其職云大喪廞其樂器)
(及葬奉而藏之其眡瞭所廞者謂鼓與磬鍾師不云廞/則鍾亦眡瞭廞之如是瞽矇及大師小師皆不云廞者)
(以其無目其瞽矇所云柷敔塤簫管及琴瑟皆當眡瞭/廞之不云奉而藏之文不具笙師云竽笙以下則笙師)
(自廞之故其職云廞藏鎛師云擊晋鼓則晋鼓鎛師廞/之其兵舞所廞入五兵中故司兵云大喪廞五兵凡廞)
(樂器皆大司樂臨之故其職云大喪涖廞樂噐典同不/云廞者以其律吕與鍾器等為制度不掌成器故不云)
(廞韎師旄人鞮鞻氏等不云廞者死後無一天下之事/故不云廞也典庸器不云廞者以其庸噐非常故不廞)
(也以其樂師非一/故諸官各廞不同)
大卜掌三􁎵之灋一曰玉􁎵二曰瓦􁎵三曰原􁎵注􁎵
者灼龜發於火其形可占者其象似玉瓦原之璺鏬是
用名之焉上古以来作其法可用者有三原原田也杜
子春云玉􁎵帝顓頊之􁎵瓦􁎵帝堯之􁎵原􁎵有周之
􁎵音義(􁎵音兆亦作兆舋舊許鄞反沈一依聶氏音問/云依字一作璺璺玉之坼也龜兆文似之占人)
(注同鏬劉火嫁反/又音呼坼之呼)疏(釋曰大卜所掌先三兆後三易次/三夢者筮短龜長夢以叶卜筮故)
(以先後為次注釋曰云兆者灼龜發於火者此依下文/菙氏云凡卜以明火爇燋遂龡其焌契是以火灼龜其)
(兆發於火也云其形可占者則占人云君占體大夫占/色之等彼不云占玉瓦原體色中含之是其形可占也)
(云象似玉瓦原之璺罅謂破而不相離也謂似玉瓦原/之破裂或解以為玉瓦原之色云是用名之焉者謂用)
(是似玉瓦原名之為玉兆瓦兆原兆也云上古以来作/其法可用者有三者但卜筮是先聖王之所作盖㐲犧)
(時已有其時未有此玉瓦原之名至顓頊以来始有此/名故云然也云原原田也者謂若左氏僖二十八年傳)
(云原田毎毎以其原與原田字同故為此傳解也子春/云玉兆帝顓頊之兆瓦兆帝堯之兆原兆有周之兆者)
(趙商問此并問下文子春云連山虙戲歸藏黄帝今當/從此説以下敢問杜子春何由知之鄭答云此數者非)
(無明文改之無據故著子春説而已近師皆以為夏殷/周鄭既為此説故易賛云夏曰連山殷曰歸藏又注禮)
(運云其書存者有歸藏如是玉兆為夏瓦兆為殷可知/是皆從近師之説也按今歸藏坤開筮帝堯降二女為)
(舜妃又見節卦云殷王其國常母谷若然依子春之説/歸藏黄帝得有帝堯及殷王之事者盖子春之意虙戲)
(黄帝造其名夏殷因其名以作易故鄭云改之無據是/以皇甫謐記亦云夏人因炎帝曰連山殷人因黄帝曰)
(歸藏雖炎帝與子春虙戲/不同是亦相因之義也)其經兆之體皆百有二十其
頌皆千有二百注頌謂繇也三法體繇之數同其名占
異耳百二十每體十繇體有五色又重之以墨坼也五
色者洪範所謂曰雨曰濟曰圛曰蟊曰尅音義(繇直又/反下同)
(重直用反坼敕白反濟節細反又才禮/反圛音亦蟊音濛劉莫溝反沈音謀)疏(釋曰云經兆/者謂龜之正)
(經云體者謂龜之金木水火土五兆之體云經兆之體/名體為經也云皆百有二十者三代皆同百有二十若)
(經卦皆八然也若然龜兆有五而為百二十者則兆别/分為二十四分云其頌千有二百者毎體十繇故千二)
(百也注釋曰云頌謂繇者繇之説兆若易之説卦故名/占兆之書曰繇云三法體繇之數同者上云三代兆有)
(異此云皆百有二十皆千有二百故云體繇之數同也/云其名占異者上云玉瓦原是名異其云占異者三代)
(占兆無文異否不可知但三易名異占亦異則三兆名/異占亦異可知故鄭云名占異也云百二十每體十繇)
(也者鄭欲解體百有二十而繇有千二百之意體既有/百二十每體十繇則得千有二百也云體有五色又重)
(之以墨坼也者按占人云君占體大夫占色史占墨卜/人占坼彼注云體兆象色兆氣墨兆廣坼兆璺若然體)
(色墨坼各不同今鄭云體有五色又重之以墨坼則四/者皆相因而有也何者以其有五行兆體體中有五色)
(既有體色則因之以兆廣狹為墨又因墨之廣狹支分/小璺為坼是皆相因之事也今每體有十繇其體有五)
(色曰雨曰濟之等其色統得體每色皆有墨坼則五色/中各有五墨坼含得五色不復别云五色似若八卦卦)
(别重得七通本為八卦總云八八六十四卦不復别云/八卦以其六十四卦含有八卦故也云洪範所謂曰雨)
(曰濟曰圛曰蟊曰尅者彼鄭注云曰雨者兆之體氣如/雨氣然曰濟者兆之光明如雨止曰蟊者氣不澤鬱㝠)
(也曰圛者色澤者曰尅者氣色相犯入此鄭義若孔注/則云有似雨者有似雨止者蟊謂隂闇圛氣落圛不連)
(屬尅兆相交/錯與鄭異也)掌三易之法一曰連山二曰歸藏三曰周
易注易者揲蓍變易之數可占者也名曰連山似山出
内氣也歸藏者萬物莫不歸而藏於其中杜子春云連
山虙戲歸藏黄帝音義(揲時設反劉音舌虙音/伏戲本又作虧音羲)疏(注釋/曰云)
(易者揲蓍變易之數可占者也者按易繋辭云分而為/二以象兩掛一以象三揲之以四以象四時歸竒於扐)
(以象閏此是揲蓍變易之數可占者也就易文卦畫七/八爻稱九六用四十九蓍三多為交錢六為老隂也三)
(少為重錢九為老陽也兩多一少為单錢七為少陽也/兩少一多為拆錢八為少隂也夏殷易以七八不變為)
(占周易以九六變者為占按襄九年左傳云穆姜薨於/東宫始徃而筮之遇艮之八注云爻在初六九三六四)
(六五上九惟六二不變連山歸藏之占以不變者為主/但周易占九六而云遇艮之八是據夏殷不變為占之)
(事云名曰連山似山出内氣也者此連山易其卦以純/艮為首艮為山山上山下是名連山雲氣出内於山故)
(名易為連山歸藏者萬物莫不歸而藏於其中者此歸/藏易以純坤為首坤為地故萬物莫不歸而藏於中故)
(名為歸藏也鄭雖不解周易其名周易者連山歸藏皆/不言地號以義名易則周非地號以周易以純乾為首)
(乾為天天能周布於四時故名易為周也必以三者為/首者取三正三統之義故律厯志云黄鍾為天統黄鍾)
(子為天正林鍾為地統未之衝丑故為地正大蔟為人/統寅為人正周以十一月為正天統故以乾為首殷以)
(十二月為正地統故以坤為首夏以十三月為正人統/人無為卦首之理艮漸正月故以艮為首也杜子春云)
(連山虙戲歸藏黄帝者鄭志答趙商云非無明/文改之無據且從子春近師皆以為夏殷也)其經卦
皆八其别皆六十有四注三易卦别之數亦同其名占
異也每卦八别者重之數音義(重直/龍反)疏(釋曰云經卦皆/八者謂以卦為)
(經即周易上經下經是也皆八者連山歸藏周易皆以/八卦乾坤震巽坎離艮兌為本其别六十四鄭云謂重)
(之數通本相乗數之為六十四也注釋曰云三易卦别/之數亦同者三代易之卦皆八而别皆六十四亦如上)
(三兆體别之數故云亦同云其名占異也者其名謂連/山歸藏周易是名異也占異者謂連山歸藏占七八周)
(易占九六是占異也云每卦八别者重之數者據周易/以八卦為本是八卦重之則得六十四何者伏犧本畫)
(八卦直有三爻法天地人後以重之重之法先以乾之/三爻為下體上加乾之三爻為純乾卦又以乾為下體)
(以坤之三爻加之為泰卦又以乾為本上加震之三爻/於上為大壯卦又以乾為本上加巽於上為小畜卦又)
(以乾為本上加坎於上為需卦又以乾為本上加離於/上為大有卦又以乾為本上加艮於上為大畜卦又以)
(乾為本上加兌於上為夬卦此是乾之一重得七為八/又以坤之三爻為本上加坤為純坤卦又以坤為本上)
(加乾為否卦又以坤為本上加震為豫卦又以坤為本/上加巽為觀卦又以坤為本上加坎為比卦又以坤為)
(本上加離為晉卦又以坤為本上加艮為剝卦又以坤/為本上加兌為萃卦是亦通本為八卦也自震巽坎離)
(艮兌其法皆如此則為八八六十四故云别者重之數/後鄭專以為伏犧畫八卦神農重之諸家以為伏犧畫)
(八卦還/自重之)掌三􁎶之灋一曰致􁎶二曰觭􁎶三曰咸陟注
􁎶者人精神所寤可占者致􁎶言􁎶之所至夏后氏作
焉咸皆也陟之言得也讀如王徳翟人之徳言􁎶之皆
得周人作焉杜子春云觭讀為竒偉之竒其字直當為
竒𤣥謂觭讀如諸戎掎之掎掎亦得也亦言􁎶之所得
殷人作焉音義(􁎶音夢本多作夢觭居綺反注掎同/又紀宜反杜其宜反陟如字或音得)疏
(注釋曰云夢者人精神所寤可占者謂人之寐形魄不/動而精神寤見覺而占之故云精神所寤可占者也云)
(致夢言夢之所至者訓致為至故云夢之所至也云夏/后氏作焉者上文三兆三易有子春所解且從子春至)
(於餘文正解即從近師所説此三夢子春等不説故即/從近師為夏殷周也云讀如王徳翟人之徳者按僖二)
(十四年左傳云王徳翟人以其女為后徳亦爲得義故/讀從之杜子春讀觭爲竒偉之竒讀從家語𤣥謂觭讀)
(如諸戎掎之掎掎亦得也者按襄十四年左傳云戎子/駒支曰秦師不復我諸戎實然譬如捕鹿晋人角之諸)
(戎掎之是/掎爲得也)其經運十其别九十注運或作緷當爲煇是
眡祲所掌十煇也王者於天日也夜有夢則晝視日旁
之氣以占其吉凶凡所占者十煇每煇九變此術今亡
音義(緷胡本反字林云大束也説文音運/云緯也聶音徽煇音運祲子鴆反)疏(注釋曰運/或作緷者)
(此經運一部周禮或作緷字並不從故云當爲煇讀從/眡祲十煇之煇故引眡祲所掌十煇爲證也云王者於)
(天日也夜有夢則晝視日旁之氣以占其吉凶者此按/占夢云以日月星辰占六夢之吉凶注引趙簡子夜夢)
(旦而日食史墨占之又眡祲有十煇之法五曰闇先鄭/云謂日月食餘九煇皆日旁氣故以日旁氣解之云凡)
(所占者十煇每煇九變者此類上三兆三易皆有頌别/之數此經煇十其别有九十以義言之明一煇九變故)
(為九十解之云此術今亡者數見十/煇爲九十變此術今亡未知其義耳)以邦事作龜之八
命一曰征二曰象三曰與四曰謀五曰果六曰至七曰
雨八曰瘳注國之大事待蓍龜而決者有八定作其辭
於將卜以命龜也鄭司農云征謂征伐人也象謂菑變
雲物如衆赤烏之屬有所象似易曰天垂象見吉凶春
秋傳曰天事恒象皆是也與謂予人物也謀謂謀議也
果謂事成與不也至謂至不也雨謂雨不也瘳謂疾瘳
不也𤣥謂征亦云行巡守也象謂有所造立也易曰以
制器者尚其象與謂所與共事也果謂以勇決爲之若
吳伐楚楚司馬子魚卜戰令龜曰鮒也以其屬死之楚
師繼之尚大克之吉是也音義(瘳敕留反命龜命亦作/令菑音災見賢遍反鮒)
(音附左/傳作魴)疏(釋曰云以邦事者謂國家有大事湏卜故特/作龜而命之其事有八注釋曰云國之大事)
(待蓍龜而決者有八者謂此八者皆大事除此八者即/小事入於九筮也若然大事卜小事筮此既大事而兼)
(言筮者凡大事皆先筮而後卜故兼言蓍也云定作其/辭於將卜以命龜也者凡命龜辭大夫以上有三命筮)
(辭有二士命龜辭有二命筮辭一知者按士喪禮命筮/者命曰哀子某為其父某甫筮宅度兹幽宅兆基無有)
(後艱筮人許諾不述命注云既命而申之曰述不述者/士禮畧凡筮因㑹命筮為述命及卜𦵏日云涖卜命曰)
(哀子某來日卜𦵏其父某甫考降無有近悔許諾不述/命還即席西面坐命龜注云不述命亦士禮略凡卜)
(述命命龜異龜重威儀多也筮云不述命下無西面命/筮明命筮共述命作一辭不述命則其所命筮辭兼在)
(其中故曰因命也卜云不述命猶有西面命龜則知命/龜與述命異故曰述命命龜異龜重威儀多是士禮命)
(龜辭有二命筮辭有一之事大夫已上命筮辭有二命/龜辭有三者按少牢云史執䇿受命於主人曰孝孫某)
(来日丁亥用薦嵗事於皇祖伯某以某妃配某氏尚饗/史曰諾又述命曰假爾大筮有常孝孫某以下與前同)
(以其述命述前辭以命筮冠述命首大夫筮既得述命/即卜亦得述命也是知大夫以上命龜有三命筮有二)
(也先鄭云征謂征伐人也後鄭從之云象謂災變雲物/如衆赤烏之屬有所象似者按哀六年楚子卒是嵗有)
(雲如衆赤烏夾日以飛三日使問諸周大史史曰其當/王身乎若禜之可移令尹司馬是赤烏之事云易曰天)
(垂象見吉凶春秋傳曰天事恒象者昭十七年冬有星/孛於大辰西及漢申須曰彗所以除舊布新也天事恒)
(象是也此所解後鄭不從之與謂予人物後鄭亦不從/云謀謂謀議後鄭從之果謂事成與不後鄭亦不從云)
(至謂至不也雨謂雨不也瘳謂疾瘳不也此後鄭皆從/也𤣥謂征亦云行巡守也者増成先鄭義知征兼有巡)
(守者左氏傳鄭良霄云先王卜征五年嵗襲其祥是征/亦得為巡守之事也云易曰以制器者尚其象者上繫)
(辭文注云此四者存於氣象可得而用一切噐物及造/立皆是云與謂所與共事不從先鄭予人物者與物情)
(義可知不須卜與人共事得失不可知故須卜也云果/謂以勇決為之若吳伐楚者昭十七年吳人伐楚陽匄)
(爲令尹卜戰不吉司馬子魚曰我得上流何故不吉且/楚故司馬令龜我請改卜令曰魴也以其屬死之楚師)
(繼之尚大克之吉戰於長岸子魚先死/楚師繼之大敗吳師是果決之事也)以八命者贊三
兆三易三夢之占以觀國家之吉凶以詔救政注鄭司
農云以此八事命卜筮蓍龜參之以夢故云以八命者
贊三兆三易三夢之占春秋傳曰筮襲于夢武王所用
𤣥謂贊佐也詔告也非徒占其事吉則為否則止又佐
明其繇之占演其意以視國家餘事之吉凶凶則告王
救其政音義(演以/善反)疏(釋曰云以八命者贊三兆三易三/夢之占者以上文八事命龜之辭)
(贊佐也佐明三兆三易三夢之占辭將此辭演出其意/以觀國家之吉凶詔告也凶則告王救其政使王改過)
(自新注釋曰先鄭云以此八事命卜筮蓍龜參之以夢/者先筮後卜聖人有大事必夢故又參之以夢云故曰)
(以八命者贊三兆三易三夢之占者此先鄭不釋贊意/後鄭増成其義云春秋傳曰筮襲於夢武王所用者按)
(昭七年左傳云衛靈公之立成子以周易筮之遇屯之/比以示史朝史朝曰元亨又何疑焉又云筮襲於夢武)
(王所用也弗從何爲外傳曰大誓曰朕夢協朕卜襲于/休祥戎商必克此外内傳相包乃具引之者證夢與卜)
(筮相參也𤣥謂非徒占其事吉則爲否則止者此解以/八命命龜之常事也云又佐明其繇之占演其意以視)
(國家餘事之吉凶者以釋八命者贊三/兆三易三夢之占以觀國家之吉凶也)凡國大貞卜立
君卜大封則眡髙作龜注卜立君君無冢適卜可立者
卜大封謂竟界侵削卜以兵征之若魯昭元年秋叔弓
帥師疆鄆田是也眡髙以龜骨髙者可灼處示宗伯也
大事宗伯涖卜卜因龜之腹骨骨近足者其部髙鄭司
農云貞問也國有大疑問於蓍龜作龜謂鑿龜令可爇
也𤣥謂貞之為問問於正者必先正之乃從問焉易曰
師貞丈人吉作龜謂以火灼之以作其兆也春灼後左
夏灼前左秋灼前右冬灼後右士喪禮曰宗人受卜人
龜示髙涖卜受視反之又曰卜人坐作龜音義(眡音示/下同適)
(丁歴反竟音境疆居良反鄆音運/近附近之近令力呈反爇人悦反)疏(釋曰言凡國大貞/者言凡非一貞正)
(也凡國家有大事正問於龜之事有二則卜立君卜大/封是也云則眡髙作龜者凡卜法在禰廟廟門閾外闑)
(西南北面有席先陳龜於廟門外之西塾上又有貞龜/貞龜謂正龜於閾外席上又有涖卜命龜眡髙作龜六)
(節尊者宜逸卑者宜勞從下向上差之作龜眡髙二者/勞事以大貞事大故大卜身為勞事則大宗伯臨卜其)
(餘陳龜貞龜皆小宗伯爲之也注釋曰鄭云君無冢適/卜可立者若然君無冢適則有卜法按昭二十六年傳)
(曰王后無適則擇立長年鈞以徳徳鈞以卜王不立愛/公卿無私古之制也休以為春秋之義三代異建適媵)
(别貴賤有姪娣以辨親疎立適以長不以賢立子以貴/不以長王后無適明尊之敬之義無所卜筮不以賢者)
(人状難别嫌有所私故絶其怨望防其覬覦今如左氏/言云年鈞以徳徳鈞以卜君之所賢下必從之豈復有)
(卜隱桓之禍皆由是興乃曰古制不亦謬哉又大夫不/世如并爲公卿通繼嗣之禮左氏爲短𤣥鍼之曰立適)
(固以長矣無適而立子固以貴矣今言無適則擇立長/謂貴均始立長王不得立愛之法年均則㑹羣臣羣吏)
(萬民而詢之有司以序進而問大衆之中非君所能掩/是王不得立愛之法也禮有詢立君示義在此短之言)
(謬失春秋與禮之義矣公卿之世立者有功徳先王之/命有所不犯如是經中卜立君亦是年均徳均也云卜)
(大封謂境界侵削卜以兵征之若魯昭元年秋叔弓帥/師疆鄆田是也者按彼莒魯争鄆故魯叔弓徃定其疆)
(界以其出兵故湏卜知吉凶也云眡髙以龜骨髙者可/灼處示宗伯也者以鄭言示宗伯則示字不得為眡但)
(古字通用以目視物以物示人同爲眡也知大事宗伯/涖卜者按大宗伯云祀大神享大鬼祭大示帥執事而)
(卜日官尊故知涖卜也云大事宗伯臨則小事不使宗/伯故下文云凡小事涖卜是大卜臨之也云卜用龜之)
(腹骨骨近足者其部髙者言龜近四足其下腹骨部然/而髙髙處灼之也先鄭云貞問也者謂正意問龜非謂)
(訓貞為問也云國有大疑問於蓍龜者義取尚書洪範/云女則有大疑謀及乃心謀及卜筮是也云作龜謂鑿)
(龜令可爇也者按下菙氏云凡卜以明火爇燋鑿即灼/也故云令可爇也𤣥謂易曰師貞丈人吉者此師卦繇)
(辭丈人者嚴莊之辭師法湏嚴莊則吉云作龜謂以火/灼之以作其兆也者作謂發使舋坼云春灼後左已下)
(並取義於禮記中庸彼云國家將興亡見於蓍龜動於/四體鄭注云四體龜之四足亦云春占後左夏占前左)
(秋占前右冬占後右彼云占此云灼即灼而占之亦一/也云士喪禮者彼謂卜葬日引之證有示髙作龜之事)
(彼云士宗族長/尊故云臨卜也)大祭祀則眡髙命龜注命龜告龜以所
卜之事不親作龜者大祭祀輕於大貞也士喪禮曰宗
人即席西面坐命龜疏(注釋曰云不親作龜者大祭祀/輕於大貞也者大貞之内有立)
(君大封大卜作龜不命龜此大祭祀不作龜惟命龜作/龜是勞事故云大祭祀輕於大貞也引士喪禮宗人即)
(席西面坐命龜者證天/子命龜處所與士禮同)凡小事涖卜注代宗伯疏(釋曰/凡大)
(事卜小事筮若事小當入九筮不合入此大卜大卜云/小事者此謂就大事中差小者非謂筮人之小事也小)
(事既大卜涖卜則其餘仍有陳龜已下則陳龜貞龜命/龜眡髙皆卜師為之其作龜則卜人也大宗伯六命卿)
(小宗伯四命中大夫大卜亦四命下大夫卜師上士卜/人中士其大宗伯涖卜大卜眡髙作龜其中陳龜貞龜)
(命龜皆小宗伯爲之下文大遷大師大卜貞龜貞龜上/有涖卜亦大宗伯爲之陳龜亦宜小宗伯也其命龜眡)
(髙卜師作龜卜人次下云凡旅陳龜則涖卜仍是大宗/伯貞龜命龜眡髙皆卜師亦卜人作龜次下云凡喪事)
(命龜命龜之上有陳龜貞龜亦小宗伯/涖卜還是大宗伯眡髙作龜卜師也)國大遷大師則
貞龜注正龜於卜位也士喪禮曰卜人抱龜燋先奠龜
西面是也又不親命龜亦大遷大師輕於大祭祀也音
義(燋哉/約反)疏(注釋曰正龜於卜位卜位即閾外席上也故/引士喪禮爲證也云又不親命龜亦大遷大)
(師輕於大祭祀者以命龜在貞龜/後而爲勞故云輕於大祭祀也)凡旅陳龜注陳龜於
饌處也士喪禮曰卜人先奠龜於西塾上南首是也不
親貞龜亦以卜旅祭非常輕於大遷大師也音義(塾音/孰舊)
(音/育)疏(注釋曰云陳龜於饌處也者饌處謂在西塾南首/故引士喪禮爲證也云亦以卜旅祭非常輕於大)
(遷大師者按大宗伯國有故旅上帝及四望則祀天亦/是大祭祀而輕於大遷大師退在下者鄭以旅爲非常)
(祭故/也)凡喪事命龜注重䘮禮次大祭祀也士䘮禮則筮
宅卜日天子卜葬兆凡大事大卜陳龜貞龜命龜眡髙
其他以差降焉疏(注釋曰云重䘮禮次大祭祀也者大/祭祀大卜非直命龜兼眂髙此喪事)
(亦命龜與大祭祀同但不兼眡髙即輕於大祭祀也但/以喪事為終故文退在凡旅下也云士喪禮則筮宅卜)
(日天子卜葬兆者欲見此經天子法卜𦵏日與士同其/宅亦卜之與士異孝經云卜其宅兆亦據大夫以上若)
(士則筮宅也云凡大事大卜陳龜貞龜命龜眡髙者據/此大卜所掌皆是大事故大卜或陳龜或貞龜或眡髙)
(雖不言作龜於大貞亦作龜不言之者在其他以差降/之中云其他以差降者更有涖卜已下至作龜官之尊)
(卑以次為之是也按上所解陳龜在前重於命龜而士/喪禮卜人卑而陳龜宗人尊而命龜在後者士之官少)
(故所執不依/官之尊卑也)
卜師掌開龜之四兆一曰方兆二曰功兆三曰義兆四
曰弓兆注開開出其占書也經兆百二十體今言四兆
者分之爲四部若易之二篇書金縢曰開籥見書是謂
與其云方功義弓之名未聞音義(與音/餘)疏(注釋曰云開/開出其占書)
(也者鄭意兆出於龜其體一百二十今云開龜之四兆/謂開出其占兆之書分爲四部若易之二篇故引金縢)
(爲證也云開籥見書謂啟匱以籥乃見其書云是謂與/者但開出占兆書爲四兆以意言無正文故云是謂與)
(以疑之云其云方功義弓之名未聞者但名此四部爲/方功義弓必有其義但無文以其疑事無質故云未聞)
凡卜事眡髙注示涖卜也疏(釋曰按上大卜而言則大/貞使大卜眡髙今云凡卜)
(事眡髙者謂大卜不眡髙者皆/卜師眡髙以龜髙處示涖卜也)揚火以作龜致其墨注
揚猶熾也致其墨者熟灼之明其兆疏(注釋曰云致其/墨者熟灼之明)
(其兆者按占人注墨兆廣也墨大坼明則逢吉坼稱明/墨稱大今鄭云熟灼之明其兆以解墨者彼各偏據一)
(邉而言其實墨大兼明/乃可得吉故以明解墨)凡卜辨龜之上下左右隂陽以
授命龜者而詔相之注所卜者當各用其龜也大祭祀
喪事大卜命龜則大貞小宗伯命龜其他卜師命龜卜
人作龜卜人作龜則亦辨龜以授卜師上仰者也下俯
者也左左倪也右右倪也隂後弇也陽前弇也詔相告
以其辭及威儀音義(辨如字劉皮勉反倪五計/反又五未反弇於檢反)疏(釋曰/卜師)
(辨此龜上下左右隂陽六種授命龜者據大卜命龜之/人無定但是命龜即辨而授之注釋曰云所卜者當各)
(用其龜也者即上下左右隂陽者是也云大祭祀䘮事/已下皆據大卜而言鄭知大貞小宗伯命龜者以其大)
(貞大卜下大夫眡髙眡髙之上有命龜貞龜陳龜小宗/伯中大夫尊於大卜卑於大宗伯故知大貞小宗伯命)
(龜也云其他卜師命龜者其他謂凡小事大卜涖卜大/遷大師大卜貞龜凡旅陳龜如此之輩則卜師命龜卜)
(師命龜則卜人作龜卜人作龜則亦辨龜以授卜師按/序官卜人中士八人於此不列其職者以其與卜師同)
(職不見之也云上仰者也者爾雅云仰者謝言此經上/即爾雅云仰者也此已下皆據爾雅及下文而言按爾)
(雅云龜俯者靈行頭低仰者謝行頭仰前弇諸果甲前/長後弇諸獵甲後長左倪不類行頭左痺右倪不若行)
(頭右痺故鄭據而言焉云詔相告以其辭及威儀者辭/謂命龜之辭威儀者謂若士喪禮卜日在廟門外涖卜)
(在門東西面龜在閾外席上西首執事/者門西東面行立皆是威儀之事也)
龜人掌六龜之屬各有名物天龜曰靈屬地龜曰繹屬
東龜曰果屬西龜曰靁屬南龜曰獵屬北龜曰若屬各
以其方之色與其體辨之注屬言非一也色謂天龜𤣥
地龜黄東龜青西龜白南龜赤北龜黒龜俯者靈仰者
繹前弇果後弇獵左倪靁右倪若是其體也東龜南龜
長前後在陽象經也西龜北龜長左右在隂象緯也天
龜俯地龜仰東龜前南龜卻西龜左北龜右各從其耦
也杜子春讀果為臝音義(繹音亦果魯火反注臝同靁/力胃反又如字郤起略反)
疏(釋曰云各有名物物色也六方之龜各有其名其色/各異也注釋曰云龜俯者靈已下鄭亦取爾雅云俯)
(者靈此云天龜曰靈屬爲一物但天在上法之故向下/低也爾雅云仰者繹此云地龜曰繹同稱故為一物但)
(地在下法之故向上仰爾雅云前弇果此云東龜曰果/同稱果故爲一物但在陽方故甲向前長而前弇也云)
(後弇獵者爾雅云後弇獵此云南龜曰獵故為一物亦/在陽方故甲後長而後弇云左倪靁者爾雅云左倪不)
(類不類即靁一也以其在陰方故不能長前後而頭向/左相聛聣然云右倪若者爾雅云右倪不若不若即若)
(也同稱若故爲一物亦在隂方故亦不長前後而頭向/右聛聣然云是其體也者體有二法此經體據頭甲而)
(言古人云君占體體謂兆象與此異也云東龜南龜長/前後在陽象經也者據甲而言凡天地之間南北為經)
(東西爲緯云西龜北龜長左右在隂象緯也者據頭爲/説此解稱果獵之意云天龜俯地龜仰東龜前南龜郤)
(西龜左北龜右各從其耦者此鄭解兩兩相對爲長短/低仰之意也杜子春讀果爲臝者此龜前甲長後甲短)
(露出邉爲臝得爲一/義故鄭引之在下)凡取龜用秋時攻龜用春時各以
其物入于龜室注六龜各異室也秋取龜及萬物成也
攻治也治龜骨以春是時乾解不發傷也音義(解音蟹/一音佳)
(買/反)疏(釋曰云各以其物入于龜室龜有六室物色也六/龜各入于一室以其蓍龜嵗易秋取春攻訖即欲)
(易去前/龜也)上春釁龜祭祀先卜注釁者殺牲以血之神之
也鄭司農云祭祀先卜者卜其日與其牲𤣥謂先卜始
用卜筮者言祭言祀尊焉天地之也世本曰巫咸作筮
作卜未聞其人也是上春者夏正建寅之月月令孟冬
云釁祠龜䇿相互矣秦以十月建亥爲嵗首則月令秦
世之書亦或欲以嵗首釁龜耳音義(釁許/靳反)疏(注釋曰云/釁者殺牲)
(以血之神之也者謂若禮記雜記云廟成則釁之廟用/羊門夾室用鷄之類皆是神之故血之也先鄭云祭祀)
(先卜者卜其日與其牲後鄭不從者以其此官不主卜/事故不從也故解先卜始用卜筮者云言祭言祀尊焉)
(天地之也者按大宗伯天稱禋祀地稱血祭是天地稱/祭祀今此先卜是人應曰享而云祭祀與天地同稱故)
(云尊焉天地之也云世本曰巫咸作筮作卜未聞其人/也者曲禮云卜筮者先聖王之所以信時日其易所作)
(即伏犧爲之矣但未有揲蓍之法至巫咸乃教人爲之/故巫咸得作筮之名作卜未聞其源世本又不言其人)
(故云未聞其人也云是上春者夏正建寅之月月令孟/冬云釁祠龜策相互矣者言周與秦各二時釁龜策月)
(令孟冬釁則周孟冬亦釁之周以建寅上春釁秦亦建/寅上春釁之故云相互也云秦以十月建亥爲嵗首則)
(月令秦世之書亦或欲以嵗首釁龜耳若據此注則周/秦各一時釁此鄭兩解按月令注云周禮龜人上春釁)
(龜謂建寅之月秦以其嵗首使大史釁/龜策與周異矣彼注與此後注義同也)若有祭事則奉
龜以徃注奉猶送也送之於所當卜疏(釋曰此云祭事/不辨外内則外)
(内俱當卜皆奉龜/以徃所當卜處)旅亦如之喪亦如之疏(釋曰旅謂祈/禱天地及山)
(川䘮謂卜𦵏宅及日皆亦奉龜徃卜處也按爾雅有十/龜一曰神龜龜之最神明者二曰靈龜涪陵郡出大龜)
(甲可以卜緣甲文似瑇瑁俗呼爲靈龜即今大觜蠵龜/也一名靈蠵能鳴也三曰攝龜小龜也腹甲曲折解能)
(自張閉好食蛇江東呼爲陵龜也四曰寳龜大寳龜也/五曰文龜甲有文采者也河圗曰靈龜負書丹甲青文)
(六曰筮龜常在蓍叢下潛伏七曰山龜八曰澤龜九曰/水龜十曰火龜山澤水火皆説龜生之處所也火龜猶)
(火䑕/也)
菙氏掌共燋契以待卜事注杜子春云燋讀爲細目燋
之燋或曰如薪樵之樵謂所爇灼龜之木也故謂之樵
契謂契龜之鑿也詩云爰始爰謀爰契我龜𤣥謂士喪
禮曰楚焞置于燋在龜東楚焞即契所用灼龜也燋謂
炬其存火音義(菙本又作菙同時髄反燋哉約反李又/粗堯反一音哉益反契苦計反劉苦絜)
(反樵在消反焞吐敦反又徒敦反又在悶反/又祖悶反一音純李一音祖館反炬其吕反)疏(注釋曰/子春讀)
(燋樵二者皆作俗讀為柴樵之樵後鄭不從依音為雀/意取荘子爝火之義熒熒然也𤣥謂士喪禮曰楚焞置)
(于燋在龜東者謂陳龜於西塾上龜南首燋在龜東置/楚焞于上言楚焞者謂荆為楚用之焞龜開兆故云楚)
(焞/也)凡卜以明火爇燋遂龡其焌契以授卜師遂役之注
杜子春云明火以陽燧取火於日焌讀為英俊之俊書
亦或為俊𤣥謂焌讀如戈鐏之鐏謂以契柱燋火而吹
之也契既然以授卜師用作龜也役之使助之音義(焌/音)
(俊又存悶反又祖悶反李祖館反/鐏存悶反劉祖悶反柱張主反)疏(釋曰云遂吹其焌/契以授卜師者謂)
(若大卜視髙已上則卜師作龜故以焌契授卜師若差/次使卜人作龜則授卜人言遂役之者因事曰遂以因)
(授契訖即受卜師所役使也注釋曰子春云明火以陽/燧取火於日者此秋官司烜氏職文謂將此明火以燒)
(爇燋使然也云焌讀爲英俊之俊者意取荆樵之中英/俊者爲楚焞用之灼龜也後鄭讀焌為戈鐏之鐏者讀)
(從曲禮云進戈者前其鐏意取鋭頭以灼龜也云謂以/契柱燋火而吹之也者解經遂吹其焌契謂將此焌契)
(以柱於燋火/吹之使熾也)
占人掌占龜以八簭占八頌以八卦占簭之八故以眡
吉凶注占人亦占筮言掌占龜者筮短龜長主於長者
以八簭占八頌謂將卜八事先以筮筮之言頌者同於
龜占也以八卦占筮之八故謂八事不卜而徒筮之也
其非八事則用九筮占人亦占焉音義(簭音筮長/如字下同)疏(注/釋)
(曰云占人亦占筮言掌占龜者筮短龜長主於長者占/筮即此經云以八筮占八頌又云以八卦占筮之八故)
(竝是占筮故首云掌占龜不云占筮故云主於長者也/鄭知筮短龜長者按左氏僖四年傳云初晋獻公欲以)
(驪姬為夫人卜之不吉筮之吉公從筮卜人曰筮短龜/長不如從長是龜長筮短之事龜長者以其龜知一二)
(三四五天地之生數知本易知七八九六之成数知末/是以僖十五年傳韓簡云龜象也筮数也物生而後有)
(象象而後有滋滋而後有数故象長如易歴三聖而成/窮理盡性云短者以其易雖窮理盡性仍六經竝列龜)
(之繇辭譬若讖緯圗書不見不可測量故為長短馬融/曰筮史短龜史長者非鄭義也云以八筮占八頌謂將)
(卜八事先以筮筮之者凡大事皆先筮而後卜此八事/還是上文大事之八也凡筮之卦自用易之爻占之龜)
(之兆用頌辭占之今言八筮占八頌者鄭云同於龜占/也以其吉凶是同故占筮之辭亦名頌故云同於龜占)
(龜占則繇辭是也云以八卦占筮之八故謂八事不卜/而徒筮之也者此出人君之意此八事即大卜大事之)
(八故令先筮後卜今人君欲得徒筮吉凶占則行之不/假更卜故云占筮之八故云非八事則用九筮占人亦)
(占焉者此云九筮即下筮人所云九筮是也知占人亦/占焉者以其占人於此占筮明下九筮亦占可知也)
凡卜簭君占體大夫占色史占墨卜人占坼注體兆象
也色兆氣也墨兆廣也坼兆璺也體有吉凶色有善惡
墨有大小坼有㣲明尊者視兆象而已卑者以次詳其
餘也周公卜武王占之曰體王其無害凡卜象吉色善
墨大坼明則逢吉疏(釋曰此君體已下皆據卜而言而/兼云筮者凡卜皆先筮故連言之)
(注釋曰云體兆象也者謂金木水火土五種之兆言體/言象者謂兆之墨縱横其形體象似金木水火土也凡)
(卜欲作龜之時灼龜之四足依四時而灼之其兆直上/向背者爲木兆直下向足者爲水兆邪向背者為火兆)
(邪向下者爲金兆横者爲土兆是兆象也云色兆氣也/者就兆中視其色氣似有雨及雨止之等是兆色也墨)
(兆廣也者據兆之正璺處爲兆廣坼兆璺者就正墨傍/有竒璺罅者爲兆璺也云體有吉凶色有善惡墨有大)
(小坼有㣲明者據鄭後云象吉色善墨大坼明則逢吉/若然則此四者各舉一邉而言則善與大及明皆是吉)
(惡小及㣲皆凶也引周公卜武王是尚書金縢彼爲武/王有疾不愈恐死周公欲代武王死爲三壇因告大王)
(王季文王以請天未知天之許不故壇所即卜云三龜/一習吉啟籥見書乃并是吉周公曰體王其無害引之)
(者證君占/體之事也)凡卜簭既事則􁀎幣以比其命嵗終則計其
占之中否注杜子春云􁀎幣者以帛書其占􁀎之於龜
也𤣥謂既卜筮史必書其命龜之事及兆於䇿􁀎其禮
神之幣而合藏焉書曰王與大夫盡弁開金縢之書乃
得周公所自以爲功代武王之説是命龜書音義(􁀎音/係比)
(毗志反一音必/履反中丁仲反)疏(釋曰既事者卜筮事訖卜筮皆有禮/神之幣及命龜筮之辭書其辭及兆)
(於簡䇿之上并繋其幣合藏府庫之中至嵗終總計占/之中否而句考之注釋曰子春云繋幣者以帛書其占)
(繋之於龜也者後鄭不從云書其命龜之事及兆於䇿/者云既卜筮即筮亦有命筮之辭及卦不言者舉龜重)
(者而略筮不言可知或有筮短龜長直據龜而言其筮/則否書曰已下亦金縢文按彼武王崩後周公將攝政)
(遭管蔡流言成王未寤遭雷風之變王與大夫盡弁以/啟金縢之書乃得周公所自以爲功代武王之説弁謂)
(爵升應天變之服功事也事謂請命之事故/云是命龜書也引之證比其命藏之事也)
簭人掌三易以辨九簭之名一曰連山二曰歸藏三曰
周易九簭之名一曰巫更二曰巫咸三曰巫式四曰巫
目五曰巫易六曰巫比七曰巫祠八曰巫參九曰巫環
以辨吉凶注此九巫讀皆當爲筮字之誤也更謂筮遷
都邑也咸猶僉也謂筮衆心歡不也式謂筮制作法式
也目謂事衆筮其要所當也易謂民衆不説筮所改易
也此謂筮與民和比也祠謂筮牲與日也參謂筮御與
右也環謂筮可致師不也音義(九巫皆音筮出注比毗/志反注同僉七亷反説)
(音悦/下同)疏(釋曰此簭人掌三易者若卜用三龜此筮人用/三易故云掌三易也注釋曰鄭破巫爲筮者此)
(筮人掌筮不主巫事故從筮也云更謂筮遷都邑也者/此遷都謂公卿大夫之都邑鄭答趙商若武王遷洛盤)
(庚遷殷之等則卜故大卜有卜大遷之事云咸猶僉也/謂筮衆心歡不也者謂國有營建之事恐衆心不齊故)
(筮之也云式謂筮制作法式也者式是法式故知制作/法式也云目謂事衆筮其要所當也者目是事之要故)
(論語顔回云請問其目鄭云欲知其要顔回意以禮有/三百三千卒難同備故請問其目此云事衆故亦筮其)
(要目所當者也云易謂民衆不説筮所改易者改易之/事上既有更爲遷都邑故以此易爲民衆不和説湏筮)
(改易政教之事云比謂筮與民和也者比是相親比之/事故比卦云建萬國親諸侯故知比爲筮與民和比云)
(祠謂筮牲與日也者按大卜大祭祀而卜之今此祀不/卜而筮者彼大祀用卜此謂小祭祀故用筮也云參謂)
(筮御與右也者參謂參乗之事故知是御及車右勇力/與君為參乗故筮之也云環謂筮可致師不者此環與)
(環人字同彼環人注致師引宣公十二年楚許伯御樂/伯攝叔為右以致晋師之事明此經筮環亦是主致師)
(以卜之事也趙商問僖十五年秦晋相戰晋卜右慶鄭/吉襄二十四年晋致楚師求御於鄭鄭人卜宛射犬吉)
(皆用卜今此用筮何且此云筮是國之大事先筮而後/卜曲禮注引春秋獻公卜娶驪姬不吉公曰筮之又尚)
(書龜從筮從請明所據鄭答天子具官有常人官非一/人故筮有可使者諸侯兼官無常人故臨時卜之也)
凡國之大事先簭而後卜注當用卜者先筮之即事漸
也於筮之凶則止不卜疏(注釋曰此大事者即大卜之/八命及大貞大祭祀之事大)
(卜所掌者皆是大事皆先筮而後卜故鄭云當用卜者/先筮之即事漸也者筮輕龜重賤者先即事故云即事)
(漸也云於筮之凶則止者曲禮云卜筮不相襲若筮不/吉而又卜是卜襲筮故於筮凶則止不卜按洪範云龜)
(從筮逆又云龜筮共違于人彼有先卜後筮筮不吉又/卜與此經違者彼是箕子所陳用殷法殷質故與此不)
(同/)上春相簭注相謂更選擇其蓍也蓍龜嵗易者與音
義(相息亮反注/同與音餘)疏(注釋曰上春謂建寅之月嵗之始除/舊布新故更選擇其蓍易去其舊者)
(據此則蓍嵗易也兼云龜者龜人云攻龜用春時明亦/以新易故故知龜亦嵗易此龜之嵗易者謂龜人天地)
(四時之龜若大寳龜者/非常用之龜不嵗易)凡國事共簭
　
　
　
　
　
　
　周禮注疏卷二十四
　周禮注疏卷二十四考證
磬師掌教擊磬擊編鍾疏故鎛師注云擊鎛者亦眡瞭
　也○鎛監本訛作鍾今据鎛師注原文改正
及祭祀奏縵樂○及石經作凡
凡射王奏騶虞疏山海經鄒書云騶虞獸説與毛詩同
　○(臣浩/)按山海經有騶吾盖鄒騶虞吾一也書疑吾
　字之訛
鎛師掌金奏之鼓疏按磬師職云掌教擊編鍾○一本
　作按眡瞭職云樂則擊編鍾
籥章國祭蜡疏鄭注郊特牲云嵗十二月周之正數○
　數蓋朔字之訛
大卜凡國大貞注卜因龜之腹背○因字疑用字之訛
龜人掌六龜之屬注左倪靁○靁監本訛作靈今据疏
　併爾雅正之
　又杜子春讀果爲臝○臝監本訛作羸今依釋文改
　正
占人凡卜簭卜人占坼注坼兆璺也○璺字監本訛作
　釁今從大卜注文正之
　
　
　
　
　
　
　
　
　
　
　
　
　
　周禮注疏卷二十四考證
欽定四庫全書
　周禮注疏卷二十五
　　漢鄭氏注　唐陸德明音義　賈公彦疏
占夢掌其歲時觀天地之㑹辨陰陽之氣注其嵗時今
嵗四時也天地之㑹建厭所處之日辰陰陽之氣休王
前後音義(夢夲又作㝱音同厭/於琰反王于況反)疏(注釋曰鄭云其嵗時/今嵗四時也者以天)
(地之㑹陰陽之氣年年不同若今厯日今嵗亦與前嵗/不同故云今嵗四時也云天地之㑹建厭所處之日辰)
(者建謂斗柄所建謂之陽建故左還於天厭謂日前一/次謂之隂建故右還於天故堪輿天老曰假令正月陽)
(建於寅隂建在戌日辰者日據幹辰據支云隂陽之氣/休王前後者按春秋緯云當時者王生王者休王所勝)
(者死相所勝者囚假令春之三月木王水生木水休木/勝土土死木王火相王所生者相相所勝者囚火勝金)
(春三月金囚以此推之火王金王水王義可/知觀此建厭所在辨隂陽之氣以知吉凶也)以日月星
辰占六夢之吉凶注日月星辰謂日月之行及合辰所
在春秋昭三十一年十二月辛亥朔日有食之是夜也
晋趙簡子夢童子倮而轉以歌旦而日食占諸史墨對
曰六年及此月也吴其入郢乎終亦弗克入郢必以庚
辰日月在辰尾庚午之日日始有適火勝金故弗克此
以日月星辰占夢者其術則今八㑹其遺象也用占夢
則亡音義(倮魯火反轉如字又張戀反郢/以井反劉餘政反適直革反)疏(釋曰六夢/者即下云)
(一曰二曰是也以日月星辰占知者謂夜作夢旦於日/月星辰以占其夢以知吉凶所在注釋曰張逸問占夢)
(注云春秋昭三十一年十二月辛亥朔日有食之是夜/也趙簡子夢童子倮而轉以歌旦而日食占諸史墨對)
(曰六年及此月也吴其入郢乎終亦弗克入郢必一庚/辰日月在辰尾庚午之日日始有謫火勝金故弗克此)
(以日月星辰占夢者不知何術占之前問不了答曰日/月在辰尾夏之九月辰在房末有尾星建戌厭寅寅與)
(申對辰與戌對申近庚辰與戌對故知庚辰干上為客/辰下為主人故午為主人金侵火故不勝雖不勝即復)
(故云弗克日有適氣時九月節者以庚午在甲子篇辛/亥在甲辰篇也中有甲戌甲申甲午成一月也從庚午)
(以下四日從甲辰至辛亥八日并之十二日通同四十/二日如是庚午之日當在八月十九日故言時得九月)
(節也言雖不勝即復者以其庚金午火位相連故云雖/不勝即復也言雖不勝者吴君臣爭宫秦救復至不能)
(定楚是其不勝不能損吴是其即復也問曰何知有此/厭對之義乎答曰按堪輿黄帝問天老事云四月陽建)
(於巳破於亥隂建於未破於癸是為陽破陰陰破陽故/四月有癸亥為隂陽交㑹十月丁巳為陰陽交㑹言未)
(破癸者即是未與丑對而近癸也交㑹惟有四月十月/也若有變異之時十二月皆有建厭對配之義也云則)
(今八㑹其遺象也者按堪輿大㑹有八也小㑹亦有八/服氏云是嵗嵗在析木後六年在大梁大梁水宗十一)
(月日在星紀為吴國分楚之先顓頊之子老童老童楚/象行歌象楚走哭姬姓日日在星紀星紀之分姬姓吴)
(也楚衰則吴得志吴世世與楚怨楚走去其國故曰吴/其入郢吴屬水水數六十月水位故曰六年及此月也)
(有適而食故知吴終亦不克又彼注云後六年定四年/五月閏十一月在閏月後其十一月晦日庚辰吴入郢)
(在立冬後復此月也十二月辛亥日月㑹於龍尾而食/庚午日初有適故曰庚辰一曰日月在辰尾尾為亡臣)
(是嵗吴始用子胥之謀以伐楚故天垂象又注云午火/庚金也火當勝金而反有適故為不克晋諸侯之覇與)
(楚同盟趙簡子為執政之卿逺夷将伐同盟日應之食/故夢發簡子服氏以庚午之日日始適火勝金故不克)
(入楚必以庚辰此與鄭義别其餘畧相依也問曰周之/十二月夏之十月日體正應在析木而云在星紀何答)
(曰據此月中有十一月節故舉言之成長/以為誤也此六夢盖三王同有六夢灋也)一曰正夢注
無所感動平安自夢疏(注釋曰鄭知無感動平安自夢/者以其言正是平安之義故知)
(無所感動/平安自夢)二曰噩夢注杜子春云噩當為驚愕之愕謂
驚愕而夢音義(噩五各反/注愕同)疏(注釋曰以其言噩噩是驚/愕之意故子春讀噩從驚)
(愕解/之)三曰思夢注覺時所思念之而夢音義(覺古孝/反下同)疏
(注釋曰以其思是思念之意/故觧云覺時所思念而夢也)四曰寤夢注覺時道之而
夢音義(寤夲又作/□五故反)疏(注釋曰以其字為覺寤之字/故知覺寤時道之睡而夢也)五曰
喜夢注喜恱而夢疏(注釋曰以其字為喜恱之字/故知未睡心說睡而為夢)六曰
懼夢注恐懼而夢疏(注釋曰以其字為恐懼/之字故云恐懼而夢)季冬聘王
夢獻吉夢于王王拜而受之注聘問也夢者事之祥吉
凶之占在日月星辰季冬日窮于次月窮于紀星廻于
天數將㡬終於是發幣而問焉若休慶之云爾因獻羣
臣之吉夢於王歸美焉詩云牧人乃夢衆維魚矣旐維
旟矣此所獻吉夢音義(㡬如字/又音祈)疏(釋曰季冬嵗終除舊/惡擬来嵗布新善故)
(問王夢之善惡夢惡者贈去之下文是也獻吉夢於王/者歸美於王注釋曰云夢者事之祥者若對文禎祥是)
(善妖孽是惡散文祥中可以兼惡夢者有吉有惡故云/夢者事之祥也云吉凶之占在日月星辰者即上文以)
(日月星辰占六夢之吉凶是也云季冬日窮於次月窮/於紀星廻於天數将㡬終者皆月令文日窮於次者次)
(謂日辰所在季冬日月㑹于𤣥枵是日窮於次月窮於/紀紀謂星紀日月五星㑹聚之處月謂斗建所在十二)
(月斗建丑故云月窮於紀星廻於天者星謂二十八宿/十三月復位此十二月未到夲位故直云星廻於天數)
(将㡬終者㡬近也至此十二月厯數将終云於是發幣/而問焉若休慶之云爾者鄭以禮動不虚必以幣帛行)
(禮乃始問王故云發幣而問焉休美也問王夢若美慶/云爾云因獻羣臣之吉夢於王歸美焉者君吉夢由於)
(羣臣君统臣功故獻吉夢歸美於王也詩云牧人乃夢/是無羊美宣王詩也牧人乃夢衆維魚矣旐維旟矣者)
(牧人謂牧牛羊之人彼注衆維魚矣豐年之/祥旐旟所以聚衆引之者證獻吉夢之事)乃舍萌于
四方以贈惡夢注杜子春讀萌為明又云其字當為明
明謂敺疫也謂嵗竟逐疫置四方書亦或為明𤣥謂舍
讀為釋舍萌猶釋采也古書釋菜釋奠多作舍字萌菜
始生也贈送也欲以新善去故惡音義(舎音釋注舍萌/同萌亡耕反去)
(起吕/反)疏(注釋曰子春之説舍萌為敺疫按下文自有敺/疫於此以舍萌為之其義不可故後鄭不從𤣥)
(謂舍萌猶釋采也者按王制有釋采奠幣之事故從之/云萌菜始生也者按樂記區萌達鄭注云屈生曰區芒)
(而直出曰萌故知萌菜始生者云欲以新善去故/惡者舊嵗将盡新年方至故於此時贈去惡夢)遂令
始難敺疫注令令方相氏也難謂執兵以有難卻也方
相氏掌蒙熊皮黄金四目𤣥衣朱裳執戈揚盾帥百隸
為之敺疫厲鬼也故書難或為儺杜子春難讀為難問
之難其字當作儺月令季春之月命國難九門磔禳以
畢春氣仲秋之月天子乃難以達秋氣季冬之月命有
司大難旁磔出土牛以送寒氣音義(難戚乃多反劉依/杜乃旦反注以意)
(求之儺字亦同磔/陟百反禳如羊反)疏(釋曰因事曰遂上經贈惡夢遂令/方相氏始難敺疫注釋曰云令令)
(方相氏者以方相氏專主難故云令方相氏云難謂執/兵以有難郤也者所引方相氐以下是也杜子春云難)
(讀為難問之難者以其難去疫厲故為此讀又引月令/云季春之月命國難按彼鄭注此月之中日行歴昴昴)
(有大陵積尸之氣氣佚則厲鬼随而出行故難之云命/國難者惟天子諸侯有國者令難云九門磔禳者九門)
(依彼注路門應雉庫臯國近郊逺郊關張磔牲體攘去/惡氣也云以畢春氣者畢盡也季春行之故以盡春氣)
(云仲秋之月天子乃難以達秋氣者按彼鄭注陽氣左/行此月宿直昴畢昴畢亦得大陵積尸之氣氣佚則厲)
(鬼亦随而出行故難之以通達秋氣此月難陽氣故惟/天子得難云季冬之月命有司大難旁磔出土牛以送)
(寒氣者按彼鄭注此月之中日歴虚危虚危有墳墓四/司之氣為厲鬼将随强陰出害人也故難之命有司者)
(謂命方相氏言大難者從天子下至庶人皆得難言旁/磔者謂四方於四方之門皆張磔牲體云出土牛以送)
(寒氣者彼鄭注云出猶作也作土牛者丑為牛牛可牽/可止送猶畢也故作土牛以送寒氣此子春所引雖引)
(三時之難惟據季冬大難知者此經始難文承/季冬之下是以方相氏亦據季冬大難而言)
眡祲掌十煇之灋以觀妖祥辨吉凶注妖祥善惡之徴
鄭司農云煇謂日光炁也音義(煇音運炁音/氣夲亦作氣)疏(釋曰按/下十等)
(惟一曰言祲故據一曰以為官首言掌十煇之灋者一/曰以下十等多是日旁之氣言煇亦是日旁煇光故總)
(以煇言之注釋曰云妖祥善惡之徴者祥是善之徴妖/是惡之徴故言善惡之徴此妖祥相對若散文祥亦是)
(惡徴亳有祥桑之類是也鄭司農云煇謂日光氣也者/就十等之中五曰闇闇謂日食則無光氣而云十煇皆)
(謂日光氣者/據多而言)一曰祲二曰象三曰鑴四曰監五曰闇六
曰瞢七曰彌八曰敘九曰隮十曰想注故書彌作迷隮
作資鄭司農云祲陰陽氣相侵也象者如赤烏也鑴謂
日旁氣四面反鄉如暈狀也監雲氣臨日也闇日月食
也瞢日月瞢瞢無光也彌者白虹彌天也敘者雲有次
序如山在日上也隮者升氣也想者煇光也𤣥謂鑴讀
如童子佩鑴之鑴謂日旁氣刺日也監冠珥也彌氣貫
日也隮虹也詩云朝隮于西想雜氣有似可形想音義
(鑴鄭許規反劉思随反或下圭反瞢亡鄧反隮子兮反/鄉許亮反暈音運夲又作煇音同虹音洪又古巷反劉)
(古項/反)疏(注釋曰此經十事先鄭皆觧之後鄭從其六不/從其四先鄭云祲隂陽氣相侵也者赤雲為陽)
(黒雲為隂如春秋傳云赤黒之祲在日旁云象者如赤/烏也者楚有雲如衆赤烏在日旁者也云鑴謂日旁氣)
(四面反鄉如暈状也者後鄭不從云監雲氣臨日也者/後鄭亦不從云闇日月食也者以其日月如光消故闇)
(朦也云瞢日月瞢瞢無光也者以其瞢瞢無光之貌故/知無光云彌者白虹彌天也者此從故書為迷後鄭不)
(從云敘者雲有次敘如山在日上也者以其此十煇皆/在日旁敘為次敘之字故知敘者雲氣次敘如山在日)
(上云隮者升氣也者以其隮訓為升故隮者是升氣也/此後鄭不破増成其義云想者煇光此後鄭亦不從𤣥)
(謂鑴讀如童子佩鑴之鑴謂日旁氣刺日也者此讀從/芄蘭詩童子佩鑴䏻不我知鑴是錐類故為雲氣刺日)
(云監冠珥也者謂有赤雲氣在日旁如冠耳珥即耳也/今人猶謂之曰珥云彌氣貫日也者以其言彌故知雲)
(氣貫日而過云隮虹也者即爾雅螮蝀謂之虹日在東/則西邉見日在西則東邉見故引詩云朝隮于西為證)
(也云想雜氣有似可形想者以/其雲氣雜有所象似故可形想)掌安宅敘降注宅居也
降下也人見妖祥則不安主安其居處也次序其凶禍
所下謂禳移之疏(注釋曰掌主也此官主安居者人見/妖祥則意不安主安其居處不使不)
(安故次敘其凶禍所下/之地禳移之其心則安)正歲則行事注占夢以季冬贈
惡夢此正月而行安宅之事所以順民疏(注釋曰民心/欲得除惡樹)
(善占夢之官以季冬贈去惡夢至此/嵗之正月行是安宅之事順民心也)歳終則弊其事注
弊斷也謂計其吉凶然否多少音義(弊必世反下注/同斷丁亂反)疏
(注釋曰占夢之官見有妖祥則告之吉凶之事其吉凶/或中或否故至嵗終㫁計其吉凶也云然否多少者然)
(謂中也知中否/多少而行賞罰)
大祝掌六祝之辭以事鬼神示祈福祥求永貞一曰順
祝二曰年祝三曰吉祝四曰化祝五曰瑞祝六曰筴祝
注永長也貞正也求多福歴年得正命也鄭司農云順
祝順豐年也年祝求永貞也吉祝祈福祥也化祝弭災
兵也瑞祝逆時雨寧風旱也筴祝逺罪疾音義(祝之秀/反後除)
(大祝宗祝諸官皆同以意/求之長如字逺于万反)疏(釋曰云掌六祝之辭者此/六辭皆是祈禱之事皆有)
(辭説以告神故云六祝之辭云以事鬼神示者此六祝/皆所以事人鬼及天神地祗云祈福祥求永貞者禱祈)
(者皆所以祈福祥求永貞之事按一日以下其事有六/祈福祥即三曰吉祝是也求永貞二曰年祝是也今特)
(取此二事為縂目者欲見餘四者亦有此福祥永貞之/事故也注釋曰云求多福歴年得正命也者經祈福祥)
(求永貞祈亦求也今鄭云求多福即經祈福祥也歴年/得正命即經求永貞也歴年之上宜有求鄭不言之者)
(多福之上一求鄭則該此二事故鄭歴年之上略不言/求鄭司農云順祝順豐年已下皆約小祝而説小祝有)
(順豐年此言順祝故知當小祝順豐年也云年祝求永/貞也者以祈永貞是命年之事故知年祝當求永貞也)
(云吉祝祈福祥也者以其小祝有祈福祥之事此上縂/目亦有祈福祥福祥是吉慶之事故知吉祝當祈福祥)
(也云化祝弭災兵也者弭安也安去災兵是化惡從善/之事小祝有弭災兵故知化祝當之云瑞祝逆時雨寧)
(風旱也者小祝有逆時雨寧風旱此逆時雨即寧風旱/寧風旱即逆時雨對則異理則通此二者似若天之應)
(瑞故縂謂之瑞祝云筴祝逺罪疾者自此以上差次與/小祝不同惟有筴祝與小祝逺罪疾相當宜為一也此)
(六祝有求永貞小祝不言之者大祝已見故小祝略不/言也此六祝一曰順祝已下差次與小祝次第不同者)
(欲見事起無常/故先後有異)掌六祈以同鬼神示一曰類二曰造三
曰禬四曰禜五曰攻六曰說注祈嘄也謂為有災變號
呼告神以求福天神人鬼地祗不和則六癘作見故以
祈禮同之故書造作竈杜子春讀竈為造次之造書亦
或為造造祭於祖也鄭司農云類造禬禜攻說皆祭名
也類祭于上帝詩曰是類是禡爾雅曰是類是禡師祭
也又曰乃立冡土戎醜攸行爾雅曰起大事動大衆必
先有事乎社而後出謂之宜故曰大師宜于社造于祖
設軍社類上帝司馬灋曰將用師乃告于皇天上帝日
月星辰以禱于后土四海神祗山川冡社乃造于先王
然後冡宰徴師于諸侯曰某國為不道征之以某年某
月某日師至某國禜日月星辰山川之祭也春秋傳曰
日月星辰之神則雪霜風雨之不時於是乎禜之山川
之神則水旱癘疫之災於是乎禜之𤣥謂類造加誠肅
求如志禬禜告之以時有災變也攻說則以辭責之禜
如日食以朱絲縈社攻如其鳴鼓然董仲舒救日食祝
曰炤炤大明瀐滅無光奈何以陰侵陽以卑侵尊是之
謂說也禬未聞焉造類禬禜皆有牲攻說用幣而已音
義(造七報反注下皆同禬戚古外反劉音㑹禜音詠嘄/音叫劉音禱為于偽反號户羔反呼火故反見賢遍)
(反禡莫駕反縈烏營反/炤章揺反瀐子亷反)疏(釋曰上經六祝此云六祈皆/是祈禱之事别見其文者按)
(小祝重掌六祝云将事侯禳禱祠之祝號鬼神雖和同/為事禱請此六祈為百神不和同即六癘作見而為祈)
(禱故云以同鬼神祗是以别見其文注釋曰云謂為有/災變號呼告神以求福者鄭知號呼者見小祝云掌禱)
(祠之祝號故知此六祈亦號呼以告神云天神人鬼地/祗不和則六癘作見故以祈禮同之者鄭知鬼神祗不)
(和者見經云掌六祈以同鬼神祗明是不和設六祈以/和同之按五行傳云六沴作見云貌之不恭惟金沴木)
(視之不明惟水沴火言之不從惟火沴金聽之不聰惟/土沴水思之不睿惟金木水火沴土五行而沴有六者)
(除夲五外来沴已則六彼云沴此云癘者沴有六則癘/鬼作見故變沴言癘杜子春云造謂造祭於祖知者禮)
(記云造于祖故後鄭從之先鄭云類造禬禜攻説皆祭/名以其祈禱皆是祭事按後鄭類造禬禜皆有牲攻說)
(用幣而已用幣非祭亦入祭科之中云類祭于上帝知/者禮記王制及尚書泰誓皆云類于上帝故知類祭上)
(帝也引詩曰已下至師至某國以類造為出軍之祭後/鄭皆不從矣所以不從者以出軍之祭自是求福此經)
(六祈皆為鬼神不和同設祈禮以同之不得将出軍之/禮以觧之故後鄭不從先鄭引大雅皇矣詩即引爾雅)
(者所以釋此詩故也云又曰乃立冡土戎醜攸行者大/雅緜詩云爾雅曰起大事以下亦釋此詩故也又曰乃)
(立引以相副故曰大師宜于社造于祖設軍社類上帝/並是此大祝下文云司馬灋曰将用師三字司農語云)
(禜日月星辰山川之祭也者引春秋為證春秋傳曰者/昭元年左氏傳云鄭子産聘晋晋侯有疾問於子産子)
(産對此辭按彼傳文癘疫之災於是乎禜之此云不時/者鄭君讀傳有異𤣥謂類造加誠肅求如志者欲明天)
(神人鬼地祗不得同名類造故云加誠肅求如志云禬/禜告之以時有災變也者春秋所云雪霜風雨水旱癘)
(疫之不時於是乎禜之禬雖未聞禬是除去之義故知/禬亦灾變云攻説則以辭責之者引論語及董仲舒皆)
(是以辭責之云禜如日食以朱絲縈社者按荘公二十/五年六月辛未朔日有食之鼓用牲于社公羊傳云日)
(食則曷為鼓用牲于社求乎隂之道也以朱絲縈社或/曰脅之或曰為闇恐人犯之故縈之何休云朱絲縈之)
(助陽抑陰也或曰為闇者恐人犯歴之故縈之然此說/非也記或傳者示不欲絶異說爾先言鼓後言用牲者)
(明先以尊命責之後以臣子禮接之所以為順也鄭引/公羊傳者欲見禜是縈之義云攻如其鳴鼓然者此是)
(論語先進篇孔子責冉有為季氏聚斂之臣故云小子/鳴鼓而攻之可也彼是以辭攻責之此攻責之亦以辭)
(責故引以為證引董仲舒者是漢禮救日食之辭以證/經說是以辭責之云禬未聞焉者經傳無文不知禬用)
(何禮故云未聞鄭知類造襘禜皆有牲者按禮記祭灋/云埋少牢於泰昭祭時也下云幽禜祭星雩禜祭水旱)
(鄭注云凡此以下皆祭用少牢禜既用牲故知類造皆/亦有牲故云皆有牲也云攻說用幣而已者知攻說用)
(幣者是日食伐鼓之屬天災有幣無牲故知用幣而已/既云天災有幣無牲其類禮似亦是天災得有牲者災)
(始見時無牲及其災成之後即/有牲故詩云靡愛斯牲是也)作六辭以通上下親疏
逺近一曰祠二曰命三曰誥四曰㑹五曰禱六曰誄注
鄭司農云祠當為辭謂辭令也命論語所謂為命禆諶
草創之誥謂康誥盤庚之誥之屬也盤庚将遷于殷誥
其世臣卿大夫道其先祖之善功故曰以通上下親疏
逺近㑹謂王官之伯命事於㑹胥命于蒲主為其命也
禱謂禱於天地社稷宗廟主為其辭也春秋傳曰鐵之
戰衞大子禱曰曽孫蒯聵敢昭告皇祖文王烈祖康叔
文祖襄公鄭勝亂從晋午在難不能治亂使鞅討之蒯
聵不敢自佚備持矛焉敢告無絶筋無破骨無面夷無
作三祖羞大命不敢請佩玉不敢愛若此之屬誄謂積
累生時徳行以賜之命主為其辭也春秋傳曰孔子卒
哀公誄之曰閔天不淑不憗遺一老俾屏余一人以在
位嬛嬛予在疚嗚呼哀哉尼父無自律此皆有文雅辭
令難為者也故大祝官主作六辭或曰誄論語所謂誄
曰禱爾于上下神祗杜子春曰誥當為告書亦或為告
𤣥謂一曰祠者交接之辭春秋傳曰古者諸侯相見號
辭必稱先君以相接此之辭也㑹謂㑹同盟誓之辭禱
賀慶言福祚之辭晉趙文子成室晉大夫發焉張老曰
美哉輪焉美哉奐焉歌於斯哭於斯聚國族於斯文子
曰武也得歌於斯哭於斯聚國族於斯是全要領以從
先大夫於九京也北面再拜稽首君子謂之善頌善禱
是禱之詞音義(㑹如字注同禆婢支反諶市林反蒯苦/怪反聵五怪反難乃旦反佚音逸行下)
(孟反閔音旻武巾反憗魚覲反嬛求營/反疚九又反父音甫奐音喚京音原)疏(釋曰此六者/惟一曰稱辭)
(自餘二曰已下皆不稱辭而六事皆以辭目之者二曰/已下雖不稱辭命誥之等亦以言辭為主故以辭包之)
(云以通上下親疏逺近者此六辭之中皆兼包父祖子/孫上則疏而逺下則親而近故云以通上下親疏逺近)
(也注釋曰先鄭破祠為辭謂辭令者一以其目云六辭/明知為言辭之字不得為禱祠言為辭令者則𤣥謂増)
(成之云交接之辭是也云命謂論語所謂為命禆諶草/創之誥謂康誥盤庚之誥之屬也者盤庚雖不言誥亦)
(是誥臣遷徙之事故同為誥又云盤庚将遷于殷誥其/世臣卿大夫道其先祖之善功者即盤庚云乃祖乃父)
(世選爾勞是也此命誥之義後鄭從之云㑹謂王官之/伯命事於㑹胥命于蒲主為其命也後鄭不從之者按)
(公羊傳曰胥命者何相命也何言乎相命近正也此其/為近正奈何古者不盟結言而退又見昭四年楚椒舉)
(云商湯有景亳之命周穆王有塗山之㑹以此觀之胥/命于蒲與㑹有異今先鄭以胥命解㑹於義不可故不)
(從云禱謂禱於天地社稷宗廟主為其辭也又引春秋/鐵之戰事在哀二年按哀二年衞靈公卒六月乙酉晉)
(趙鞅納衛大子于戚秋八月齊人輸范氏粟鄭子姚子/般送之趙鞅禦之衞大子為右衞大子為禱而為此辭)
(言曽孫者凡祭外神皆穪曾孫言昭告于皇祖文王者/皇君也衞得立文王廟故云君祖文王烈祖康叔者衞)
(之始封君有功烈之祖云鄭勝亂從者勝鄭伯名助范/氏亂故云亂從云晋午在難者午晋定公名范氏等作)
(亂與君為難故云在難云備持矛焉者蒯聵與趙鞅為/車右車右執持戈矛故云備持矛焉云無作三祖羞者)
(三祖謂文王康叔襄公戰不克則以為三祖羞辱先鄭/此義後鄭皆不從之者此六辭皆為生人作辭無為死)
(者之事故不從云誄謂積累生時德行以賜之命而引/春秋傳曰者哀公十六年傳辭此義後鄭從之引論語)
(者為孔子病子路請禱孔子問曰有諸子路對此辭生/人有疾亦誄列生時徳行而為辭與哀公誄孔子意同)
(故引以相續𤣥謂一曰辭者司農云謂辭令無所指斥/故後鄭相事而言引春秋傳曰者按荘四年公羊傳云)
(古者諸侯必有㑹聚之事相朝聘之道號辭必稱先君/以相接是此之辭也彼無相見二字鄭以義増之云㑹)
(謂㑹同盟誓之辭㑹中兼有誓盟者以其盟時皆云公/㑹某侯某侯盟于某以此出㑹中含有盟其誓必因征)
(伐按春秋征伐皆云公㑹某侯某侵某既有士卒當有/誓辭故出㑹中兼有誓也云禱賀慶言福祚之辭者破)
(先鄭禱鬼神之事云晉趙文子成室者禮記檀弓文按/彼文云晉獻文子成室鄭注云獻猶賀也晋君賀文子)
(成室此云晋趙文子成室引文略趙文子則趙武也晋/大夫發焉見文子室成卿大夫皆發幣以徃慶賀之張)
(老者亦晉大夫云美哉輪焉者謂輪囷髙大云美哉奐/焉者謂奐爛有文章云歌於斯者斯此也謂作樂饗宴)
(之處云哭於斯謂死於適寝之處聚國族於斯謂與族/人族食宴之處張老言此者譏其奢泰一室兼此數事)
(防其更為云文子曰武也者武文子名謂武得歌於斯/哭於斯聚國族於斯是全要領以從先大夫於九京也)
(古者有要斬領斬故要領並言按彼注九京當為九原/晉卿大夫之墓地在九原故言以從先大夫於九原云)
(北面再拜稽首者平敵相於並列則頓首臣於君作稽/首今文子作稽首者時晋君在焉北面向君拜故作稽)
(首云君子謂之善頌善禱者君子謂知禮之人彼注云/善頌謂張老之言善禱謂文子之言云是禱之辭者是)
(經禱之辭也此六/者皆以辭解之)辨六號一曰神號二曰鬼號三曰示
號四曰牲號五曰齍號六曰幣號注號謂尊其名更為
美稱焉神號若云皇天上帝鬼號若云皇祖伯某祗號
若云后土地祗幣號若玉云嘉玉幣云量幣鄭司農云
牲號為犧牲皆有名號曲禮曰牛曰一元大武豕曰剛
鬛羊曰柔毛雞曰翰音齍號為黍稷皆有名號也曲禮
曰黍曰薌合粱曰香其稻曰嘉疏少牢饋食禮曰敢用
柔毛剛鬛士虞禮曰敢用絜牲剛鬛香合音義(齍音咨/稱尺證)
(反大如字劉音泰鬛力輒反/其音基疏所魚反劉音蘓)疏(注釋曰云號謂尊其名/更為美稱焉者謂若尊)
(天地人之鬼神示不號為鬼神示而稱皇天后土及牲/幣等皆别為美號焉云神號若云皇天上帝者月令季)
(夏云以飬犧牲以供皇天上帝皇天謂北辰曜魄寳上/帝謂大㣲五帝云鬼號若云皇祖伯某者謂若儀禮少)
(牢特牲祝辭稱皇祖伯某云祗號若云后土地祗者左/氏傳云君戴皇天而履后土地祗謂若大司樂云若樂)
(八變地祗皆出云幣號若玉云嘉玉幣云量幣此並曲/禮文經無玉號鄭兼言玉者祭祀禮神有玉曲禮亦有)
(玉號按小行人合六幣圭以馬璋以皮玉得與幣同號/故鄭兼言玉也先鄭云牲號為犧牲皆有名號引曲禮)
(曰牛曰一元大武者鄭彼注元頭也武迹也一頭大迹/豕曰剛鬛者豕肥則鬃鬛剛强羊曰柔毛者羊肥則毛)
(柔潤雞曰翰音者翰長也音鳴也謂長鳴雞齍號謂黍/稷皆有名號引曲禮黍曰薌合者言此黍薌合以為祭)
(云粱曰薌其者鄭注云其辭也言此粱香可祭云稻曰/嘉疏者言稻下萊地所生嘉善也疏草也言此稻善疏)
(草可祭云少牢饋食禮曰敢用柔毛剛鬛者大夫少牢/祭故號此三牲云士虞禮曰敢用絜牲剛鬛者士祭用)
(特豕故號一牲言香合者據曲禮黍之號也故彼鄭注/云黍也大夫士於黍稷之號合言普淖而已此言香合)
(盖記者誤耳此連引之耳無所取證/此士虞記文而云禮者記亦是禮)辨九祭一曰命祭
二曰衍祭三曰炮祭四曰周祭五曰振祭六曰擩祭七
曰絶祭八曰繚祭九曰共祭注杜子春云命祭祭有所
主命也振祭振讀為慎禮家讀振為振旅之振擩祭擩
讀為虞芮之芮鄭司農云衍祭羨之道中如今祭殤無
所主命周祭四面為坐也炮祭燔柴也爾雅曰祭天曰
燔柴擩祭以肝肺菹擩鹽醢中以祭也繚祭以手從持
胏夲循之至于末乃絶以祭也絶祭不循其本直絶肺
以祭也重肺賤肝故初祭絶肺以祭謂之絶祭至祭之
末禮殺之後但擩肝鹽中振之擬之若祭状弗祭謂之
振祭特牲饋食禮曰取菹擩于醢祭于豆間鄉射禮曰
取肺坐絶祭鄉飲酒禮曰右取肺卻左手執本坐弗繚
右絶末以祭少牢曰取肝擩于鹽振祭𤣥謂九祭皆謂
祭食者命祭者玉藻曰君若賜之食而君客之則命之
祭然後祭是也衍字當為延炮字當為包聲之誤也延
祭者曲禮曰客若降等執食興辭主人興辭於客然後
客坐主人延客祭是也包猶兼也兼祭者有司曰宰夫
賛者取白黑以授尸尸受兼祭于豆間是也周猶徧也
徧祭者曲禮曰殽之序徧祭之是也振祭擩祭本同不
食者擩則祭之将食者既擩必振乃祭也絶祭繚祭亦
本同禮多者繚之禮略者絶則祭之共猶授也王祭食
宰夫授祭孝經說曰共綏執授音義(衍音延炮百交反/劉依司農白交反)
(擩而泉反一音而劣反劉又而誰反繚音了劉音料共/音恭注同芮人劣反又而嵗反下同坐才卧反從持胏)
(劉沈皆子容反今本或無持字從則如字殺色界反劉/色例反郤去逆反又起略反執食音嗣徧音遍下同)
疏(釋曰此九祭先鄭自周祭已上皆是祭鬼神之事振/祭以下皆是生人之祭食之禮後鄭不從之者祭天)
(神地祗人鬼大宗伯辨之大祝不須别列且生人祭食/不合與祭鬼神同科故皆以為生人祭食灋注釋曰杜)
(子春云命祭祭有所主命也者凡祭祀天子諸侯木主/大夫士有幣帛主其神曾子問以幣帛皮圭以為主命)
(當主之處此子春之意亦當以幣帛謂之主命但此經/文皆是祭食灋不得為主命故後鄭不從之又讀振為)
(慎或為振旅之振或讀擩為虞芮之芮此讀皆無義意/故後鄭皆不從之鄭司農云衍祭羡之道中如今祭殤)
(無所主命者此據生人祭食灋而云如今祭殤故後鄭/亦不從之云周祭四面為坐也謂若祭百神四面各自)
(為坐炮祭燔柴以其炮是燔燒之義故為燔柴祭天此/皆生人祭食灋非祭鬼神故後鄭亦不從之云擩祭以)
(肝肺菹擩塩醢中以祭也者按特牲少牢堕祭之時皆/有以菹擩醢中以祭主人獻尸時賔長以肝從尸以肝)
(擩鹽中以祭故先鄭云以肝肺菹擩鹽醢中以祭彼無/云肝肺擩鹽醢中先鄭連引之耳按彼肝擩鹽中以振)
(祭嚌之加于肵爼此則是振祭司農云以初時擩于鹽/即同擩祭解之於義不可云繚祭以手從肺夲循之至)
(于末乃絶以祭也者此據鄉飲酒而言云絶祭不循其/夲直絶肺以祭也者據鄉射而言云重肺賤肝故初祭)
(絶肺以祭謂之絶祭至祭之末禮殺之後但擩肝鹽中/振之擬之若祭状弗祭謂之振祭云重肺者此繚祭絶)
(祭二者皆據肺而言周貴肺故云重肺云賤肝者司農/意上云以肝擩于鹽據特牲少牢尸食後賔長以肝從)
(之意云故初祭絶肺以祭謂之絶祭者此絶祭依特牲/少牢無此絶祭之事於義不可云至祭之末禮殺之後)
(但擩肝鹽中振之擬之若祭状者此還據少牢擩肝祭/而云若祭状弗祭於義不可引特牲饋食禮曰取菹擩)
(于醢祭于豆間者此據挼祭而言也引鄉射禮及鄉飲/酒禮證有絶祭之事引少牢禮證有振祭之事此先鄭)
(所引四文後鄭皆從故増成其義但先鄭所引特牲少/牢皆據一邉而言按特牲少牢皆擩祭振祭兩有𤣥謂)
(九祭皆謂祭食者謂生人将食先以少許祭先造食者/故謂之祭食命祭引玉藻彼注云侍食不祭其侍食之)
(人而君賔客之雖得祭待君命之祭然後祭是命祭也/云衍字當為延炮字當為包者衍與炮於義無所取故)
(破從延與包延祭者曲禮曰賔若降等執食興辭鄭彼/注云辭者辭主人之臨已食若欲食於堂下然云有司)
(曰宰夫賛者取白黒以授尸者彼注云白謂稲黑謂黍/又引曲禮曰殽之序徧祭之是也者凡祭者皆盛主人)
(之饌故所設殽羞次第徧祭按公食大夫惟魚腊湆醤/不祭以其薄故也其餘皆祭故謂之周祭云振祭擩祭)
(夲同者凡祭皆擩但振者先擩復振但擩者不振言不/食者擩則祭之者特牲少牢皆有挼祭挼祭未食之前)
(以菹擩于醢祭于豆間是不食者擩則祭之云将食者/既擩必振乃祭也者特牲少牢皆有主人獻尸賔長以)
(肝從尸右取肝擩于鹽振祭嚌之加于菹豆是謂振祭/言将食者振訖嚌之是将食也云絶祭繚祭亦本同者)
(同者絶之但絶者不繚繚者亦絶故云夲同云禮多者/繚之者此據鄉飲酒鄉大夫行鄉飲酒賔賢能之禮故)
(云禮多所繚之灋即司農所引右取肺已下是也云禮/略者絶則祭之者此據鄉射州長射則士禮故云禮略)
(者絶則祭之祭灋即上先鄭所引鄉射禮取肺坐絶祭/是也云共猶授也王祭食宰夫授祭者此則膳夫職云)
(王祭食則授是也不謂之膳夫而謂之宰夫者據諸侯/是宰夫云孝經說曰共綏執授者孝經緯文漢時禁緯)
(故云說云共綏執授者謂将綏祭之時共/此綏祭以授尸引之者證共為授之義)辨九􁆡一曰
􁎷首二曰頓首三曰空首四曰振動五曰吉􁆡六曰凶
􁆡七曰奇􁆡八曰襃􁆡九曰肅􁆡以享右祭祀注􁎷首
拜頭至地也頓首拜頭叩地也空首拜頭至手所謂拜
手也吉拜拜而后稽顙謂齊衰不杖以下者言吉者此
殷之凶拜周以其拜與頓首相近故謂之吉拜云凶拜
稽顙而后拜謂三年服者杜子春云振讀為振鐸之振
動讀為哀慟之慟奇讀為奇偶之奇謂先屈一膝今雅
拜是也或云奇讀曰倚倚拜謂持節持㦸拜身倚之以
拜鄭大夫云動讀為董書亦或為董振董以兩手相撃
也奇拜謂一拜也襃讀為報報拜再拜是也鄭司農云
襃拜今時持節拜是也肅拜但俯下手今時撎是也介
者不拜故曰為事故敢肅使者𤣥謂振動戰栗變動之
拜書曰王動色變一拜答臣下拜再拜拜神與尸享獻
也謂朝獻饋獻也右讀為侑侑勸尸食而拜音義(􁆡音/拜下)
(同􁎷音啓夲又作稽振動如字李依大夫音董杜徒弄/反今俀人拜以兩手相撃如鄭大夫之說盖古之遺灋)
(奇紀宜反襃音報右音又近附近之近慟徒弄反倚於/綺反下同撎於立反即今之揖為于偽反使所吏反朝)
(直遥/反)疏(釋曰此九拜之中四種是正拜五者逐事生名/還依四種正拜而為之也一曰稽首二曰頓首)
(三曰空首此三者相因而為之空首者先以兩手拱至/地乃頭至手是為空首也以其頭不至地故名空首頓)
(首者為空首之時引頭至地首頓地即舉故名頓首一/曰稽首其字稽留之稽頭至地多時則為稽首也此三)
(者正拜也稽首拜中最重臣拜君之拜二曰頓首者平/敵自相拜之拜三曰空首拜者君答臣下拜知義然者)
(按哀十七年公㑹齊侯盟於蒙孟武伯相齊侯稽首公/則拜齊人怒武伯曰非天子寡君無所稽首襄三年公)
(如晋孟獻子相公稽首知武子曰天子在而君辱稽首/寡君懼矣孟獻子曰以敝邑介在東表宻邇仇讎寡君)
(将君是望敢不稽首郊特牲曰大夫之臣不稽首非尊/家臣以避君也如是相禮諸侯于天子臣于君稽首禮)
(之正然諸相於大夫之臣及凡自敵者皆當從頓首之/拜也如是差之君拜臣下當從空首拜其有敬事亦稽)
(首故大誓云周公曰都懋哉予聞古先哲王之格言以/下大子發拜手稽首是其君于臣稽首事洛誥云周公)
(拜手稽首朕復子明辟成王拜手稽首公不敢不敬天/之休者此即兩相尊敬故皆稽首九曰肅拜者拜中最)
(輕惟軍中有此肅拜婦人亦以肅拜為正其餘五者附/此四種正拜者四曰振動附稽首五曰吉拜附頓首六)
(曰凶拜亦附稽首七曰奇拜附空首八曰襃拜亦附稽/首以享侑祭祀者享獻也謂朝踐獻尸時拜侑侑食侑)
(勸尸食時而拜此九拜不専為祭祀而以祭祀結之者/祭祀事重故舉以言之注釋曰稽首拜頭至地頓首拜)
(頭叩地也者二種拜俱頭至地但稽首至地多時頓首/至地則舉故以叩地言之謂若以首叩物然云空首拜)
(頭至手所謂拜手也者即尚書拜手稽首云吉拜拜而/後稽顙謂齊衰不杖以下者此謂齊衰已下䘮拜而云)
(吉者對凶拜為輕此拜先作頓首後作稽顙稽顙還是/頓首但觸地無容則謂之稽顙云齊衰不杖以下者以)
(其杖齊衰入凶拜中故雜記云父在為妻不杖不稽顙/明知父没為妻杖而稽顙是以知此吉拜謂齊衰不杖)
(已下云言吉者此殷之凶拜者按檀弓云拜而後稽顙/頺乎其順也稽顙而後拜頎乎其至也三年之䘮吾從)
(其至者鄭注云自期如殷可言自期則是齊衰不杖已/下用殷之䘮拜故云此殷之凶拜也云周以其拜與頓)
(首相近故謂之吉拜者言相近者非謂文相近是拜體/相近以其先作頓首后作稽顙稽顙還依頓首而為之)
(是其拜體相近以其約義故言云以疑之云凶拜稽顙/而後拜謂三年服者此雜記云三年之䘮即以䘮拜非)
(三年䘮以其吉拜又檀弓云稽顙而後拜頎乎其至孔/子云三年之䘮吾從其至者若然上吉拜齊衰不杖已)
(下則齊衰入此凶拜中鄭不言之者以雜記云父在為/妻不杖不稽顙父卒乃稽顙則是適子為妻有不得稽)
(顙時故略而不言但適子妻父為主故適子父在不稽/顙則衆子為妻父在亦稽顙不據衆子當稽顙者據雜)
(記成文杜子春云振讀為振鐸之振者讀從小宰職振/木鐸于朝之振云動讀為哀慟之慟者謂從孔子哭顔)
(回哀慟之慟云奇讀為奇耦之竒者謂從郊特牲鼎爼/竒籩豆耦之奇已上讀字後鄭皆從之云先屈一膝今)
(雅拜是也或曰奇讀曰倚倚拜謂持節持㦸拜身倚之/以拜此二者後鄭皆不從之鄭大夫云動讀為董書亦)
(或為董振之董者此讀從左氏董之以威是董振之董/云以兩手相撃此後鄭皆不從云奇拜謂一拜也一拜)
(者謂君拜臣下按燕禮大射有一拜之時君答一拜後/鄭從之云襃讀為報報拜謂再拜是也後鄭亦從鄭司)
(農云襃拜今之持節拜是也者後鄭不從云肅拜但俯/下手今時撎是也按儀禮鄉飲酒賔客入門有撎入門)
(之灋推手曰揖引手曰撎云介者不拜故曰為事故敢/肅使者按成十六年晋楚戰於鄢陵楚子使工尹襄問)
(郤至以弓郤至見客免胄承命又云不敢拜命注云介/者不拜又云君命之辱為事故敢肅使者三肅使者而)
(退是軍中有肅拜灋按成二年鞌之戰獲齊侯晋郤至/投㦸逡廵再拜稽首軍中得拜者公羊之義将軍不介)
(胄故得有拜灋𤣥謂振動戰栗變動之拜書曰王動色/變按中候我膺云季秋七月甲子赤雀啣丹書入酆至)
(昌户再拜稽首受按今文大誓得火烏之瑞使上附以/周公書報誥於王王動色變雖不見拜文與文王受赤)
(雀之命同為稽首拜也云一拜答臣下拜再拜拜神與/尸此二者増鄭大夫之義知再拜拜神與尸者按特牲)
(禮祝酌奠於鉶南主人再拜祝在左也再拜於尸謂獻/尸尸拜受主人拜送是也天子諸侯亦當然或觧一拜)
(答臣下亦據祭祀時以其宴禮君答拜臣時或再拜故/也云享獻也謂朝獻饋獻也者以祭祀二灌之後惟有)
(朝踐饋獻稱獻故知享獻據朝踐饋獻時也云古讀為/侑侑勸尸食而拜者按特牲尸食祝侑主人拜少牢主)
(人不言拜侑故/知侑尸時有拜)凡大禋祀肆享祭示則執明水火而號
祝注明水火司烜所共日月之氣以給烝享執之加以
六號祝明此圭絜也禋祀祭天神也肆享祭宗廟也故
書祗為祊杜子春云祊當為祗音義(禋音因烜況晚/反祊必庚反)疏
(注釋曰知明水火司烜所共日月之氣者按司烜氏職/云以夫遂取明火於日以鑒取明水於月彼雖不云氣)
(此水火皆由日月之氣所照得之故以氣言之云以給/烝享執之加以六號祝明此圭絜也者經云執明水火)
(而號祝明知六號皆執之明絜也號祝執明水火明主/人圭絜之徳云禋祀祭天神也者大宗伯昊天稱禋日)
(月稱實柴司中之等稱槱燎通而言之三者之禮皆有/禋義則知禋祀祭天神通星辰已下云肆享祭宗廟也)
(者按宗伯宗廟之祭六等皆稱享則此含六種/之享杜子春云祊當為祗宗伯血祭已下是也)隋釁逆
牲逆尸令鐘鼓右亦如之注隋釁謂薦血也凡血祭曰
釁既隋釁後言逆牲容逆鼎右讀亦當為侑音義(隋許/規反)
(又思圭反後/同右音又)疏(注釋曰鄭云隋釁謂薦血也者賈氏云/釁釁宗廟馬氏云血以塗鐘鼓鄭不從)
(而以為薦血祭祀者下文云既祭令徹則此上下皆是/祭祀之事何得於中輙有釁廟塗鼓直稱釁何得兼言)
(隋故為祭祀薦血觧之鄭云凡血祭曰釁者此經文承/上禋祀肆享祭示之下即此血祭之中含上三祀但天)
(地薦血于座前宗廟薦血以告殺故言凡血祭曰釁云/既隋釁後言逆牲容逆鼎者凡祭祀之灋先逆牲後隋)
(釁今隋釁在前逆牲在後者以其鼎在門外薦血後乃/有爓孰之事逆鼎而入故云容逆鼎知鼎在門外者按)
(中霤禮竈在廟門外之東主人迎鼎事云右讀/亦為侑者亦上九拜之下享右之字皆為侑)來瞽令
臯舞注臯讀為卒嘷呼之嘷来嘷者皆謂呼之入音義
(臯音嘷户髙反劉户報反/卒劉子忽反呼火故反)疏(注釋曰臯讀為卒嘷呼之/嘷者依俗讀云来嘷者皆)
(謂呼之入者經云瞽人擬升堂歌舞謂學孑舞人瞽人/言来亦呼之乃入臯舞令呼亦来入故鄭云来嘷皆謂)
(呼之/入也)相尸禮注延其出入詔其坐作音義(相息亮/反下同)疏(注/釋)
(曰凡言相尸者諸事皆相故以出入坐作觧之尸出入/者謂祭初延之入二灌訖退出坐于堂上南面朝踐饋)
(獻訖又延之入室言詔其坐作者郊特牲云詔祝於室/坐尸於堂饋獻訖又入室坐言作者凡坐皆有作及與)
(主人答拜皆有坐作之/事故云詔其坐作也)既祭令徹疏(釋曰祭訖尸謖之/後大祝命徹祭器)
(即詩云諸宰君婦/廢徹不遲是也)大喪始崩以肆鬯渳尸相飯贊斂徹
奠注肆鬯所為陳尸設鬯也鄭司農云渳尸以鬯浴尸
音義(渳彌爾反飯扶/晚反斂力驗反)疏(釋曰此經皆是大祝之事云始/崩以肆鬯渳尸者肆陳也渳浴)
(也王䘮始崩陳尸以鬯浴尸取其香美云相飯者浴訖/即飯含故言相飯也不言相含者大宰云大䘮賛贈玉)
(含玉此故不言云賛斂者小斂十九稱在户内大斂百/二十稱在阼階冬官主斂事大祝賛之徹奠者小祝注)
(奠奠爵也謂正祭時此文承大䘮之下故/奠為始死之奠小斂大斂奠並大祝徹之)言甸人讀禱
付練祥掌國事注鄭司農云甸人主設復梯大祝主言
問其具梯物𤣥謂言猶語也禱六辭之屬禱也甸人䘮
事代王受眚災大祝為禱辭語之使以禱於藉田之神
也付當為祔祭於先王以祔後死者掌國事辨䕶之音
義(付音附出注梯他兮/反語魚據反下同)疏(釋曰既殯之後大祝為禱辭/與甸人言猶語也故言語甸)
(人讀禱辭代王受眚災云祔練祥掌國事者祔謂虞卒/哭後附祭於祖廟練謂十三月小祥練祭祥謂二十五)
(月大祥除衰杖此三者皆以國事大祝掌之故云掌國/事也注釋曰先鄭云甸人主設復梯大祝主言問其具)
(梯物者此文承賛斂之下則是既殯之事始云設復梯/者故後鄭不從𤣥謂禱六辭之屬禱也者此經讀禱則)
(六辭之中五曰禱故云六辭之禱也云甸人䘮事代王/受眚災者按甸師職云䘮事代王受眚災按彼注云粢)
(盛者祭祀之主也今國遭大䘮若云此黍稷不馨使鬼/神不逞於王既殯大祝作禱辭授甸人使以禱藉田之)
(神受眚災弭後殃彼注與此意同言弭後殃者今王已/崩雖無救為後王而謝過故云弭後殃鄭知既殯後者)
(此文承賛斂之下斂訖則殯故知此讀禱在既殯之後/也云付當為祔祭於先王以祔後死者按䘮服小記以)
(孫祔於祖以其昭穆同先王即祖也故云祭於先王祔/後死者云掌國事辨䕶之者辨䕶之中侯文按中侯握)
(河紀云堯受河圖時伯禹進迎舜契陪位稷辨䕶注云/進迎接神也稷官名謂棄辨䕶者供時用相禮儀引之)
(以證掌國事則此大祝於祔練祥之/時共其祭用之物及相其禮儀也)國有大故天烖彌
祀社稷禱祠注大故兵㓂也天烖疫癘水旱也彌猶徧
也徧祀社稷及諸所禱既則祠之以報焉疏(注釋曰鄭/知大故兵)
(寇也者下列云天災故知大故直是兵寇也知天災疫/癘水旱者見宗伯云以荒禮哀凶札鄭注云荒人物有)
(害又云弔禮哀禍災注云禍災謂水火此皆是天災流/行故云天災謂疫癘水旱云彌猶徧也徧祀社稷及諸)
(所禱按小祝云弭災兵弭為安此彌為徧不同者義各/有所施彼是災兵之事故弭為安此禱祀之事靡神不)
(舉以彌為徧云既則祠之以報焉者以/其始為曰禱得求曰祠故以報賽觧祠)大師宜于社造
于祖設軍社類上帝國将有事于四望及軍歸獻于社
則前祝注鄭司農說設軍社以春秋傳曰所謂君以師
行祓社釁鼓祝奉以從者也則前祝大祝自前祝也𤣥
謂前祝者王出也歸也将有事於此神大祝居前先以
祝辭告之音義(祓芳弗反劉音廢從才/用反一音如字下注同)疏(釋曰此經六/事皆大祝所)
(掌言大師者王出六軍親行征伐故曰大師云宜于社/者軍将出宜祭於社即将社主行不用命戮於社云造)
(於祖者出必造即七廟俱祭取遷廟之主行用命賞于/祖皆載於齊車云設軍社者此則據社在軍中故云設)
(軍社云類上帝者非常而祭曰類軍将出類祭上帝告/天将行云國将有事於四望者謂軍行所過山川造祭)
(乃過及軍歸獻于社者謂征伐有功得囚俘而歸獻捷/于社按王制云出征執有罪反以釋奠于學注云釋菜)
(奠幣禮先師也引詩執訊獲醜則亦獻于學云則前祝/者此經六事皆大祝前辭注釋曰司農引春秋傳者定)
(四年左氏傳按彼祝佗云君以軍行者師則軍也故尚/書云大廵六師詩云六師及之皆以師名軍引之者證)
(社在軍謂之軍社之事𤣥謂前祝者王出也歸也将有/事於此神據此經四望已上為出時獻於社為歸時皆)
(大祝前祝以辭告之按尚書武成丁未祀于周廟庚戌/柴望皆是軍歸告宗廟告天及山川即此經出時告之)
(歸亦告之此經上帝四望不見歸時所告故鄭/總云王出也歸也而将有事於此神以該之)大㑹同
造于廟宜于社過大山川則用事焉反行舍奠注用事
亦用祭事告行也玉人職有宗祝以黄金勺前馬之禮
是謂過大山川與曾子問曰凡告必用牲幣反亦如之
音義(舍音釋一音/赦與音餘)疏(釋曰大㑹同者王與諸侯時見曰/㑹殷見曰同或在畿内或在畿外)
(亦告廟而行云造者以其非時而祭造次之意即上文/造于祖一也云反行舍奠者曲禮云出必告反必面據)
(生時人子出入之灋今王出行時造于廟将遷廟主行/反行還祭七廟非時而祭曰奠故云反行舍奠也注釋)
(曰言用事亦用祭事告行也者言亦如上經大師用祭/事告行引玉人職者按玉人職大璋中璋九寸邉璋七)
(寸射四寸厚寸黄金勺青金外天子以廵守宗祝以前/馬此云有宗祝以黄金勺前馬之禮非是彼正文義略)
(言之耳云是謂過大山川與者彼不云過山川此言過/大山川此不言用黄金勺彼言以黄金勺以義約為一)
(故言與以疑之彼注云大山川用大璋中山川用中璋/小山川用邉璋此直見過大山川不見中小者欲見中)
(小山川共大山川一處直告大山川不告中小故不見/中小山川各自别處則用中璋邉璋此所過山川非直)
(用黄金勺酌獻而已亦有牢故校人職云将有事於四/海山川則餙黄駒注云四海猶四方王巡守過大山川)
(則有殺駒以祈沈之禮與是其牲牢也引曾子問曰凡/告必用牲幣反亦如之者按彼注破牲為制此用牲幣)
(不破之者彼文不取牲義直取出告反亦告而已故破/牲為制於此經皆用牲知者王制云歸假于祖禰用特)
(堯典亦云歸格于藝祖用特校人有餙黄駒之/文則知此經出入皆有牲禮故不破牲為制)建邦國
先告后土用牲幣注后土社神也疏(注釋曰按大宗伯/王大封則先告后)
(土注云后土土神土神則社神也按孝經緯云社者五/土之縂神郊特牲云社祭土而主隂氣故名社為土神)
(勾龍生為后土之官死則配社故舉配食人神以言社/其實告社神也以其建邦國土地之事故先告后土雖)
(告祭非常有牲有/幣禮動不虚故也)禁督逆祀命者注督正也正王之所
命諸侯之所祀有逆者則刑罰焉疏(釋曰王者有命命/諸侯祭祀之事不)
(使上僣下逼謂之禮若有違者即謂之逆命大祝掌鬼/神之官故禁正逆祀命也注釋曰經直云禁督逆祀命)
(鄭以諸侯觧之者承上建邦國故知據諸侯云有逆者/則刑罰焉者大祝主諸侯逆祀告上與之刑罪不得自)
(施刑/罰)頒祭號于邦國都鄙注祭號六號疏(注釋曰邦國/謂畿外諸侯)
(都鄙畿内三等采地大祝主祭號故大祝頒之六號之/中兼有天地諸侯不得祭天地而鄭云祭號六號鄭據)
(大祝掌六號據上成文而言魯與/二王之後得祭所感帝兼有神號)
小祝掌小祭祀将事侯禳禱祠之祝號以祈福祥順豐
年逆時雨寧風旱彌烖兵逺辠疾注侯之言候也候嘉
慶祈福祥之屬禳禳卻凶咎寧風旱之屬順豐年而順
為之祝辭逆迎也彌讀曰敉敉安也音義(彌依注音敉/亡爾反下注)
(同逺于/万反)疏(釋曰掌小祭祀者即是将事侯禳已下禱祠/之事是也小祭祀與将事侯禳已下作目将)
(事侯禳禱祠祝號又與祈福祥順豐年已下為目祈福/祥順豐年逆時雨三者皆是侯寧風旱彌烖兵逺辠疾)
(三者即是禳求福謂之禱報賽謂之祠皆有祝號故縂/謂之禱祠之祝號祈福祥已下不言一曰二曰者大祝)
(已言訖小祝佐大祝行事故略而不言亦欲見事起無/常故不言其次第注釋曰侯之言候也候嘉慶祈福祥)
(之屬者之屬中兼有順豐年逆時雨嘉善也此三者皆/是善慶之事故設祈禱候迎之云禳禳卻凶咎寧風旱)
(之屬者之屬中兼有彌災兵逺辠疾三者是凶咎之事/故設禱祠禳卻之云順豐年而順為之祝辭者按管子)
(云倉廪實而知禮節衣食足知榮辱意皆欲如此是豐/年順民意也故設祈禮以求豐年而順民故云為之祝)
(辭也云彌讀曰敉敉安也者按洛誥云亦未克/敉公功注云敉安也故知此彌讀曰敉敉安也)大祭祀
逆齍盛送逆尸沃尸盥賛隋賛徹賛奠注隋尸之祭也
奠奠爵也祭祀奠先徹後反言之者明所佐大祝非一
疏(釋曰云逆齍盛者祭宗廟饋獻後尸将入室食小祝/於廟門外迎饎人之齍盛於廟堂東實之薦於神座)
(前送逆尸者為始祭迎尸而入祭末送尸而出祭義云/樂以迎来哀以送徃是也云沃尸盥者尸尊不就洗按)
(特牲少牢尸入廟門盥於盤其時小祝沃水云賛隋者/按特牲少牢尸始入室拜妥尸尸隋祭以韭菹擩于醢)
(以祭於豆間小祝其時賛尸以授之云賛徹者大祝云/既祭命徹諸宰君婦徹時小祝賛之云賛奠者大祝酌)
(酒奠于鉶南則郊特牲注天子奠斝諸侯奠角小祝其/時賛之注釋曰主人受尸酢時亦有隋祭但此經賛隋)
(文承逆尸沃尸之下故隋是尸之祭也云奠奠爵也者/則特牲祝酌奠于鉶南是也云祭祀奠先徹後者奠爵)
(在尸食前徹在尸謖後故云奠先徹後云反言之者經/先言徹後言奠反言之者欲見所佐大祝非一故倒文)
(以見/義)凡事佐大祝注唯大祝所有事疏(注釋曰經云凡/事諸有事皆佐)
(大祝故鄭云唯大祝所有事乃佐之據大祝職不言之/者或佐餘官或小祝專行之也若然佐大祝不在職末)
(言之於此見文者欲見自此已上有佐大祝者自/此已下唯大䘮賛渳佐大祝設熬以下小祝專行)大喪
賛渳注故書弭為攝杜子春云當為渳渳謂浴尸設熬
置銘注銘今書或作名鄭司農云銘書死者名於旌今
謂之柩士䘮禮曰為名各以其物亡則以緇長半幅赬
末長終幅廣三寸書名于末曰某氏某之柩竹杠長三
尺置于西階上重木置于中庭參分庭一在南粥餘飯
盛以二鬲縣于重冪用葦席取名置于重杜子春云熬
謂重也檀弓曰銘明旌也以死者為不可别識故以其
旗識之愛之斯録之矣敬之斯盡其道焉爾重主道也
殷主綴重焉周主徹重焉奠以素器以主人有哀素之
心也𤣥謂熬者棺既盖設於其旁所以惑蚍蜉也䘮大
記曰熬君四種八筐大夫三種六筐士二種四筐加魚
腊焉士䘮禮曰熬黍稷各二筐有魚腊饌于西坫南又
曰設熬旁一筐乃塗音義(熬五羔反為名音銘下取名/同赬勅貞反杠音江重直龍)
(反下同粥之六反又音育盛音成鬲音歴别彼列反識/識並傷志反一讀下識如字盡津忍反蚍音毗蜉音浮)
(種章勇反下/同坫丁念反)疏(釋曰熬謂熬榖殯在堂時設於棺旁所/以惑蚍蜉云置銘者銘謂銘旌書死者)
(名既殯置於階西上所以表柩注釋曰銘今書或作名/者非古書出見今周禮或作名以其銘書死者名亦得)
(通一義故司農以名觧之司農云銘書死者名於旌今/謂之柩者銘所以表旌故漢時謂銘為柩士䘮禮曰為)
(銘各以其物者謂為銘旌用生時旌旗但沽而小按䘮/大記注王則大常諸侯則建旂孤卿建旜大夫士建物)
(云亡則以緇長半幅者亡無也為生時無旌旗子男之/士不命是也生時無旌旗故用緇長半幅長一尺云赬)
(末長終幅廣三寸者依爾雅一入赤汁謂之縓再入謂/之赬赬赤色繒也長終幅長二尺云書名于末者書死)
(者名於赬末之上云曰某氏某之柩者某氏是姓下某/是名此謂士禮按䘮服小記云周天子諸侯大夫書銘)
(並與士同云竹杠長三尺者依禮緯天子旌旗之杠九/仞諸侯七仞大夫五仞士三仞今士三尺者則天子以)
(下皆以尺易仞云置于西階上者始死即作銘倚于重/殯訖置於西階上屋宇下云重木以下亦士䘮禮文經)
(雖不言重士䘮禮有取銘置于重是以因銘兼觧重言/粥餘飯者飯米與沐米同按䘮大記君沐梁大夫沐稷)
(天子之士沐粱諸侯士沐稻天子當沐黍飯米之餘以/為粥盛以二鬲按鄭注士䘮禮鬲與簋同差天子八諸)
(侯六大夫四士二云取銘置于重者謂未殯以前殯訖/則置于西階上是也杜子春云熬謂重也者以士䘮禮)
(云取銘置於重與此經云設熬置銘亦謂設熬訖置銘/於熬上事相當故以熬為重後鄭以熬與重所設不同)
(故不從也引檀弓者子春既解熬為重遂引銘與重為/證耳云銘明旌也者謂神明死者之旌故云明死者之)
(銘云愛之斯録之矣敬之斯盡其道焉爾鄭彼注謂重/與奠則斯録之據重斯盡其道據奠以是子春引證重)
(則取愛之斯録之不取敬之斯盡其道連引之耳云重/主道也者始死作重葬後乃有主是始死雖未有主其)
(重則是木主之道故云重主道也云殷主綴重焉者鄭/彼注云殷人作主而聯其重懸諸廟也去顯考乃埋之)
(謂始死作重之時至葬後作木主乃綴連重之鬲懸於/祖廟大祥遷廟乃埋重於廟門外之左故云殷主綴重)
(焉云周主徹重焉者周人不綴重亦始死作重至葬朝/廟重先柩從入祖廟朝廟訖明旦将葬重先出倚于道)
(左葬後既虞埋於所倚之處故鄭注云周人作主徹重/埋之云奠以素器以主人有哀素之心也者杜子春連)
(引於經無所當𤣥謂熬者棺既盖設於其旁者約士䘮/禮而知云所以惑蚍蜉也者無正文鄭君以意解之以)
(其熬榖似蚍蜉蚍蜉見之不至棺旁故言惑云䘮大記/曰熬君四種八筐者黍稷稻粱各二筐云大夫三種六)
(筐者黍稷粱各二筐云士二種四筐者黍稷各二筐云/加魚腊焉者君大夫士同云士䘮禮曰熬黍稷各二筐)
(有魚腊饌于西坫南者堂西南隅謂之坫饌於此者據/未用時加之盖後設於棺旁云又曰設熬旁一筐乃塗)
(者此皆所設之處言旁一筐則首足各一筐大夫亦旁/各二筐首足各一筐君八筐左右各二筐首足亦各二)
(筐鄭君引此者将/以破子春為重)及葬設道齎之奠分禱五祀注杜子
春云齎當為粢道中祭也漢儀每街路輙祭𤣥謂齎猶
送也送道之奠謂遣奠也分其牲體以祭五祀告王去
此宫中不復反故興祭祀也王七祀祀五者司命大厲
平生出入不以告音義(齎音咨遣/弃戰反)疏(釋曰齎送也送道/之奠謂将葬於祖)
(廟之庭設大遣奠遣送死者故謂之送道之奠因分此/奠以告五祀言王去此宫中也注釋曰子春云讀齎為)
(粢粢謂黍稷以為道中祭也者引漢灋為證後鄭不從/者按既夕禮祖廟之庭禮道中無祭灋𤣥謂齎猶送也)
(送道之奠謂遣奠也者按既夕禮祖廟之庭厥明設大/遣奠包牲取下體是也云分其牲體以祭五祀告王去)
(此宫中不復反者言分牲體者包牲而取其下體下體/之外分之為五處祭也云王七祀者祭灋文云司命大)
(厲平生出入不以告者按月令春祀户夏祀竈季夏祀/中霤秋則祀門冬則祀行此並是人之所由從之處非)
(直四時合祭所以出入亦宜告之也按祭灋王七祀之/中有司命大厲此經五祀與月令同月令不祭司命及)
(大厲之等則此不祭可知既夕士禮亦云分/禱五祀者鄭注云博求之依祭灋士二祀)大師掌釁
祈號祝注鄭司農云釁謂釁鼓也春秋傳曰君以軍行
祓社釁鼓祝奉以從疏(釋曰言掌釁者據大師之文而/言則惟為以血釁鼓耳祈號也)
(者将出軍禱祈之禮皆小祝號以讀祝辭盖所以令将/軍祈而請之也此皆小事故大師用小祝以讀祝耳注)
(釋曰引春秋傳曰者定四年祝佗辭引之者證軍師有/釁鼓之事所引之辭者将以證軍師有必取威於天下)
(欲使敵人畏之也所以必有征伐四方/之事須用血以釁於鼓故有釁鼓之事)有寇戎之事則
保郊祀于社注故書祀或作禩鄭司農云謂保守郊祭
諸祀及社無令寇侵犯之杜子春讀禩為祀書亦或為
祀𤣥謂保祀互文郊社皆守而祀之彌烖兵音義(禩音/祀令)
(力呈反下/令可同)疏(注釋曰先鄭云謂保守郊祭諸祀及社者/先鄭之義經之祀謂祀神故云祭諸祀及)
(社後鄭不從者以其經祀為諸祀祀與社文孤不見祭/事故祀於社共為一事觧之𤣥謂保祀互文者郊言保)
(守亦祀社言祀亦保守故云郊社皆守而祀之云彌烖/兵者經言有寇戎之事則亦是烖兵故引小祝彌烖兵)
(而觧/之)凡外内小祭祀小喪紀小㑹同小軍旅掌事焉疏
(釋曰外内小祭祀者按小司徒小祭祀奉牛牲鄭注云/小祭祀王𤣥冕所祭按司服羣小祀用𤣥冕鄭注云小)
(祭祀謂林澤四方百物是外小祭祀也其内小祀謂宫/中七祀之等小䘮紀者王后以下之䘮小㑹同謂諸侯)
(遣臣来王使卿大夫與之行㑹同之禮小軍旅者王不/自行遣卿大夫征伐掌事者此數事皆小祝專掌其事)
(也/)
　
　
　
　
　周禮注疏卷二十五
　周禮注疏卷二十五考證
占夢掌其歲時疏案春秋緯云當時者王生王者休○
　監夲脫上句又脫生字今補正
遂令始難毆疫○毆石經作毆
大祝掌六祈以同鬼神示四曰禜○禜石經訛作榮
　又疏又曰乃立立監夲訛竝故曰大師宜于社師監
　夲訛事今俱依爾雅注文改正
辨六號注粱曰香其○其曲禮作萁監夲訛箕今從釋
　文
辨九祭注鄉飲酒禮曰右取肺郤左手○郤左手監夲
　訛作左郤手今据禮文改正
　疏凡祭皆擩○監夲脫凡祭二字今補入
辨九􁆡一曰􁎷首○􁎷字從釋文石經作稽
　疏襄三年公如晋○監夲無上三字則不知為何年
　事且與上文哀十七年事相連混矣
隋釁疏宗廟薦血以告殺○薦監夲訛即今据注謂薦
　血也改正
設熬置銘案䘮大記注○䘮大記監夲訛作士䘮禮今
　考所引注文正之
　
　
　
　
　
　
　
　
　
　
　
　
　周禮注疏卷二十五考證
欽定四庫全書
　周禮注疏卷二十六
　　漢鄭氏注　唐陸德明音義　賈公彥疏
喪祝掌大喪勸防之事注鄭司農云勸防引柩也杜子
春云防當爲彼𤣥謂勸猶倡帥前引者防謂執披備傾
戲音義(披彼寄反下同倡/昌亮反戲音虧)疏(注釋曰先鄭云勸防引柩/後鄭不從者以引者天子)
(千人執六引在柩車前防謂披在柩車傍備傾虧二者/别司農共爲一故不從子春云防當爲披義無所取故)
(不從𤣥謂勸猶倡帥前引者卽下經御柩一也謂執纛/居柩路前却行左右車脚有高下則以纛詔告執披者)
(使持制之不至傾虧倡先也故云倡帥前引者云防謂/執披備傾虧者按夏官司士作六軍之執披故以執披)
(解防恐柩車傾側故云備傾虧此經勸防因/言所掌事及其行事下文及朝御柩是也)及辟令啓
注鄭司農云辟謂除菆塗椁也令啓謂喪祝主命役人
開之也檀弓曰天子之殯也菆塗龍輴以椁加斧于椁
上畢塗屋天子之禮也音義(菆才官反/輴勅倫反)疏(注釋曰先鄭/云辟謂除菆)
(塗椁也者天子七月而葬七日殯殯時以椁菆塗其棺/及至葬時故命役人開之引檀弓曰天子之殯也菆塗)
(龍輴以椁者天子諸侯殯用輴車天子畫轅爲龍先置/龍輴於西階之上又置四重棺於輴車之中大斂於阼)
(階訖奉尸入棺加蓋乃置熬於棺傍乃於椁攅其四面/與棺平乃加斧於棺上以覆棺上更加之以椁材乃畢)
(塗之如四面霤屋故云菆塗龍輴以椁加斧於椁上畢/塗屋天于之禮也加斧於椁上者按檀弓云布幕衞綃)
(幕魯布幕諸侯法綃幕天子禮刺以黼文謂之斧者形/如大斧文言上者加斧訖乃攅塗其上故言加斧於椁)
(上/)及朝御匶乃奠注鄭司農云朝謂將葬朝於祖考之
廟而後行則喪祝爲御柩也檀弓曰喪之朝也順死者
之孝心也其哀離其室也故至於祖考之廟而後行殷
朝而殯於祖周朝而遂葬故春秋傳曰凡夫人不殯于
廟不祔于姑則弗致也晉文公卒將殯于曲沃就宗廟
晉宗廟在曲沃故曰曲沃君之宗也又曰丙午入于曲
沃丁未朝于武宫𤣥謂乃奠朝廟奠音義(朝直遙反注/皆同匶音舊)
(離力智/反下同)疏(釋曰言及朝者及猶至也謂侵夜啓殯昧爽/朝廟故云及朝云御柩者發殯宫輴車載至)
(廟其時喪祝執纛居前以御正柩也云乃奠者按旣夕/禮朝廟之時重先奠從燭從柩從彼奠昨夜夕奠至廟)
(下棺於廟兩楹之間棺西設此宿奠至明徹去宿奠乃/設此朝廟之奠於柩西故云乃奠注釋曰先鄭解朝廟)
(法後鄭皆從之不改引檀弓云殷朝而殯於祖者殷人/殯於廟始死斂訖卽以柩朝廟而殯之故云殷朝而殯)
(於祖云周朝而遂葬者周人不殯于廟故始死殯于路/寢七月而葬以次朝七廟先禰而後祖廟别一宿後朝)
(始祖廟遂出葬於墓故云周朝而遂葬云故春秋傳曰/凡夫人不殯於廟者此僖八年左氏傳秋七月禘于大)
(廟用致夫人傳曰秋禘而致哀姜焉非禮也凡夫人不/薨于寢不殯于廟不赴于同不祔于姑則弗致也注云)
(寢小寢同同盟言諸侯夫人有罪不以禮終不當致云/晉文公卒將殯于曲沃此左氏僖公三十二年晉文公)
(卒庚辰將殯于曲沃就宗廟已下鄭君解義語晉宗廟/在曲沃者晉承桓叔之後桓叔本在曲沃故晉宗廟在)
(曲沃云故曰曲沃君之宗也者莊二十八年左氏傳驪/姬欲立其子賂外嬖梁五與東關嬖五使言於公曰曲)
(沃君之宗也不可以無主夏大子居曲沃是也又曰丙/午入于曲沃丁未朝于武宫此僖二十四年二月壬寅)
(公子重耳入于晉丙午入曲沃丁未朝于武宫按趙商/問周朝而遂葬則是殯于宫葬乃朝廟按春秋晉文公)
(卒殯于曲沃是爲去絳就祖殯與禮記義異未通其說/答曰葬乃朝廟當周之正禮也其末世諸侯國何能同)
(也傳合不合當解傳耳不得難經何者旣夕將葬遷于/祖用軸旣夕是周公正經朝廟乃葬故云不得難經孔)
(子發凡言不薨于寢不殯于廟不祔于姑則不致明正/禮約殯于廟發凡則是關異代何者孔于作春秋以通)
(三王之禮先鄭引之者欲見春秋之世諸侯殯于廟亦/當朝廟乃殯𤣥謂乃奠朝廟奠者以經文奠在朝下明)
(不據初來宿奠是據/厥明所設朝廟之奠)及祖飾棺乃載遂御注鄭司農云
祖謂將葬祖於庭象生時出則祖也故曰事死如事生
禮也檀弓曰飯於牖下小斂於户内大斂於阼殯於客
位祖於庭葬於墓所以卽遠也祖時喪祝主飾棺乃載
遂御之喪祝爲柩車御也或謂及祖至祖廟也𤣥謂祖
爲行始飾棺設柳池紐之屬其序載而後飾旣飾當還
車鄕外喪祝御之御之者執翿居前卻行爲節度音義
(飯扶晚反還音旋一音/回鄕許亮反翿音導)疏(釋曰言及祖者及至也初朝/禰次第朝親廟四次朝二祧)
(次朝始祖后稷之廟至此廟中設祖祭按旣夕禮請祖/期曰日側是至祖廟之中而行祖祖始也爲行始言飾)
(棺乃載者旣載乃飾按旣夕禮遂匠納車於階間却柩/而下棺乃飾棺設帷荒之屬飾訖乃還車向外移柩車)
(去載處至庭中車西設祖奠天于之禮亦是先載乃飾/棺此先云飾棺後言乃載者直取便文非行事之次第)
(云遂御者加飾訖移柩車喪祝執纛却行御正柩故云/遂御之注釋曰先鄭解祖及飾棺其義是故後鄭從之)
(増成其義云將葬祖於庭者檀弓文云象生時出則祖/也者詩云仲山甫出祖是也云故曰事死知事生禮也)
(者按祭義云文王之祭也事死如事生義出於彼以其/生時出有祖故死亦有祖檀弓曰飯於牖下至卽遠也)
(按檀弓曾子弔於負夏氏主人旣祖奠徹推柩而反之/曾子從者怪主人推柩而反問於曾子曾子對曰胡爲)
(其不可從者問子游子㳺對此辭云飯於牖下者謂始/死於北牖下遷尸於南牖下沐浴訖卽飯含故云飯於)
(牖下小斂於户内小斂十九稱在户内大斂於阼者士/三十稱大夫五十稱諸侯百稱天子百二十稱皆於阼)
(階故言大斂於阼殯於客位者夏后氏殯於阼階殷人/殯兩楹間周人殯於西階故云殯於客位祖於庭者行)
(祖祭在祖廟之庭葬於墓者行祖祭訖至明旦行大遣/奠旣奠引柩向壙故云葬於墓所以卽遠也者此子㳺)
(之意從飯於牖下至葬於墓卽就也節級皆是就遠不/合反來引之者證此經祖是爲行始向遠之義云祖時)
(喪祝主飾棺乃載者重解祖及飾載之事云遂御之喪/祝爲柩車御也者後鄭増成之云或謂及祖至祖廟也)
(者以其飾載在祖廟中故以祖爲祖廟解之後鄭雖不/從亦通一義𤣥謂祖爲行始此後鄭増成先鄭前解祖)
(也云飾棺設柳池紐之屬者喪大記文柳者諸色所聚/帷荒之屬是也池紐者君三池纁紐六之屬是也司士)
(云作六軍之士執披彼引喪大記具於此略言也云其/序者鄭見經先言飾棺後言乃載車向外於文倒故依)
(旣夕禮先載而後飾云當還車向外者以其載時車北/向飾訖當還車向外也云喪祝御之御之者執纛居前)
(卻行爲節度者恐柩車傾虧/以纛告之故云爲節度也)及葬御匶出宫乃代注喪
祝二人相與更也音義(更音/庚)疏(釋曰及至也謂於祖廟/厥明大奠後引柩車出)
(喪祝於柩車前卻行御柩車出宫乃代者按序/官云喪祝上士二人故鄭云二人相與更也)及壙説
載除飾注鄭司農云壙謂穿中也說載下棺也除飾去
棺飾也四歰之屬令可舉移安錯之𤣥謂除飾便其窆
爾周人之葬牆置歰音義(說吐活反注同劉詩悅反去/起吕反歰所甲反本亦作翣)
(錯七故反便婢面反/窆彼驗反劉補鄧反)疏(釋曰及至也至壙脱載謂下棺/於地除飾謂除去帷荒下棺於)
(坎訖其帷荒還入壙張之於棺注釋曰云四歰之屬者/按襄公二十五年齊崔杼弑莊公不以君禮葬之按喪)
(大記及禮器士二翣大夫四翣諸侯六翣天子八翣今/用四翣是不成君禮也云令可舉移安錯之者除去棺)
(飾令可舉移安錯於壙中安錯之言出孝經𤣥謂周人/之葬牆置歰者檀弓云殷人棺椁周人牆置翣牆謂帷)
(荒與柩爲鄣若牆然故謂之牆言置翣者翣在道柩車/旁人執之入壙置之於椁傍故云置也引之者證飾旣)
(除還入壙/設之義也)小喪亦如之疏(釋曰小喪王后世子已下之/喪自掌勸防已下至除飾皆)
(據王喪其小喪亦有勸防/已下之事故云亦如之)掌喪祭祝號注喪祭虞也檀
弓曰葬日虞不忍一日離也是日也以虞易奠卒哭曰
成事是日也以吉祭易喪祭疏(注釋曰引檀弓云葬日/虞不忍一日離也者葬)
(日設大遣奠而出葬訖反日中而虞送形而徃迎魂而/反虞者安也葬日虞祭所以安神不使父母一日離散)
(故設虞祭也云是日也以虞易奠者葬日反日中而虞/奠者自未葬已前始死之後皆是今旣葬是以虞易奠)
(也云卒哭曰成事是日也以吉祭易喪祭者喪吉自相/對虞爲喪祭卒哭爲吉祭士虞禮始虞曰哀薦祫事再)
(虞曰哀薦虞事三虞曰哀薦成事卒哭祝辭亦稱成事/也祭以吉爲成故云是日也以吉祭易喪祭引之者證)
(經喪祭/是虞也)王弔則與巫前注鄭司農云喪祝與巫以桃厲
執戈在王前檀弓曰君臨臣喪以巫祝桃茢執戈惡之
也所以異於生也春秋傳曰楚人使公親禭公使巫以
桃茢先祓殯楚人弗禁旣而悔之君臨臣喪之禮故悔
之音義(厲劉音例記作茢黍苕穰/也音例亦音列惡烏路反)疏(釋曰王弔者諸侯/諸臣死王就室弔)
(之喪祝與男巫在王前也注釋曰先鄭云喪祝與巫以/桃厲執戈在王前者桃者鬼所惡茢菼帚所以埽不祥)
(桃茢二者祝與巫執之執戈者是小臣也按喪大記小/臣二人執戈立於前二人立於後彼是諸侯法王弔亦)
(然故兼言執戈檀弓曰君臨臣喪以巫祝桃茢執戈惡/之是天子之禮故引之言惡之也所以異於生也者死)
(者之傍有凶邪之氣故須桃茢以惡之是異於生春秋/傳曰者是襄二十九年左傳文按傳襄公朝於荆康王)
(卒楚人使公襲襲者臣賤之事欲使公行臣禮公使巫/以桃茢祓殯楚人弗禁者不知禮故不禁旣而悔之者)
(後覺始悔是君臨臣喪之禮故悔之引之者證經喪祝/與巫前有桃茢之事按檀弓云使公襲左傳云禭不同)
(者禭卽襲也襲時未殯而/云祓殯者名尸爲殯耳)掌勝國邑之社稷之祝號以
祭祀禱祠焉注勝國邑所誅討者社稷者若亳社是矣
存之者重神也蓋奄其上而棧其下爲北牖音義(亳歩/博反)
(棧劉才産反/一音士諫反)疏(釋曰以祭祀禱祠者祭祀謂春秋正祭/禱祠謂國有故祈請求福曰禱得福報)
(賽曰祠注釋曰云勝國邑所誅討者古者不滅國有違/逆被誅討者更立其賢子弟還得事其社稷今云勝國)
(之社稷者爲據武王伐紂取其社稷而事之故云若亳/社是矣也據其地則曰亳據彼國喪亡卽爲亡國之社)
(稷此國勝之卽爲勝國之社稷是以郊特牲云喪國之/社春秋謂之亳社也云存之者重神也者君自無道被)
(誅社稷無罪故存之是重神也云蓋奄其上而棧其下/爲北牖者按哀公四年夏六月卒丑亳社災公羊傳曰)
(亡國之社蓋揜其上而棧其下爲北牖者郊特牲文郊/特牲喪國之社必屋之爲北牖不受天陽使隂明公羊)
(云揜其上卽屋之是也棧其下/者非直不受天陽亦不通地陰)凡卿大夫之喪掌事而
斂飾棺焉疏(釋曰言掌事者雖禮有降殺勸防以下皆/掌之兼主斂事故總云掌事而斂飾棺焉)
甸祝掌四時之田表貉之祝號注杜子春讀貉爲百爾
所思之百書亦或爲禡貉兵祭也甸以講武治兵故有
兵祭詩曰是類是禡爾雅曰是類是禡師祭也𤣥謂田
者習兵之禮故亦禡祭禱氣勢之十百而多獲音義(貉/莫)
(駕反注禡同甸/音田下文同)疏(釋曰言掌四時之田表貉之祝號者/四時田卽大司馬所云春蒐夏苗秋)
(獮冬狩按大司馬大閱禮云旣陳乃設驅逆之車有司/表貉於陳前當此貉祭之時甸祝爲號注釋曰子春云)
(讀貉爲百爾所思之百讀從毛詩後鄭從之増成其義/云書亦或爲禡者毛詩爾雅皆爲此字云貉兵祭也者)
(爾雅云禡師祭是也引詩云是類是禡者大雅皇矣之/詩也𤣥謂田者習兵之禮故亦禡祭者詩與爾雅禡出)
(征之祭田是習兵故亦禡祭云禱氣勢之十百而/多獲者應十得百望多獲禽牲此解禡字之意)舍奠
于祖廟禰亦如之注舍讀爲釋釋奠者告將時田若將
征伐鄭司農云禰父廟音義(舍音釋/下同)疏(釋曰天子將出/告廟而行言釋)
(奠於祖廟者非時而祭卽曰奠以其不立尸奠之言停/停饌具而已七廟俱告故祖禰并言注釋曰舍讀爲釋)
(者周禮禮記多爲舍字鄭讀皆爲釋云釋奠者告將時/田若將征伐者此經上下惟言時田不言征伐按大祝)
(大師造于祖大會同造于/廟皆造祖禰故兼言征伐)師甸致禽于虞中乃屬禽及
郊饁獸舍奠于祖禰乃斂禽禂牲禂馬皆掌其祝號注
師田謂起大衆以田也致禽於虞中使獲者各以其禽
來致于所表之處屬禽别其種類饁饋也以所獲獸饋
於郊薦于四方羣兆入又以奠于祖禰薦且告反也斂
禽謂取三十入腊人也杜子春云禂禱也爲馬禱無疾
爲田禱多獲禽牲詩云旣伯旣禱爾雅曰旣伯旣禱馬
祭也𤣥謂禂讀如伏誅之誅今侏大字也爲牲祭求肥
充爲馬祭求肥健音義(屬音燭饁于輙反禂音誅一音/禱别彼列反爲于僞反下同侏)
(音誅字/林音朱)疏(注釋曰云致禽於虞中使獲者各以其禽來/致於所表之處者若田獵在山山虞植旗田)
(獵在澤澤虞植旌各植旗爲表故解致禽于虞中者使/獲者各以其禽來致於所表之處也云屬禽别其種類)
(者禽獸旣致於旌旗之所甸祝分别其種類麋鹿之類/各爲一所云饁饋也以所獲獸饋於郊薦于四方羣兆)
(者按小宗伯兆五帝於四郊四類四望亦如之兆山川/丘陵各於其方是以四郊皆羣神之兆今田獵在四郊)
(之外還國必過羣兆故將此禽獸薦於羣兆直以禽薦/之無祭事云入又以奠於祖禰薦且告反也者上經舍)
(奠於祖廟謂出時今此舍奠在饁獸之下是告反也言/薦者又以所獲禽牲薦廟也云斂禽謂取三十者按穀)
(梁每禽擇取三十知入腊人者按腊人云掌凡田獸之/脯腊按王制一爲乾豆二爲賓客三爲充君之庖此入)
(腊人者據上殺者乾之以爲豆實供祭祀其餘入賓客/庖厨直入腊人者據祭祀重者而言脯非豆實而言乾)
(豆者以脯爲醢故醢人注云作醢及臡者先膊乾其肉/乃後莝之雜以粱麴及鹽漬以美酒塗置甀中百日則)
(成矣是也杜子春云禂禱也爲馬禱無疾已下後鄭皆/不從者以凡言牲者卜日曰牲據祭祀之牲不得據田)
(獵之獸又禂不得爲禱祈字𤣥謂禂讀如伏誅之誅者/此俗讀也時有人甘心惡伏誅故云伏誅之誅此從音)
(爲誅云今侏大字也者今漢時人傍朱是侏大之字此/取肥大之意故云爲牲祭求肥充解經禂牲云爲馬祭)
(求肥健釋經禂馬鄭旣解禂爲大知此皆/有祭昔以其言皆掌其祝號是有祭事)
詛祝掌盟詛類造攻說禬禜之祝號注八者之辭皆所
以告神明也盟詛主於要誓大事曰盟小事曰詛疏(注/釋)
(曰此八者之内類造以下是大祝六祈大祝不掌祝號/故此詛祝與盟同爲祝號秋官自有司盟之官此詛祝)
(兼言之者司盟直掌盟載之法不掌祝號與載辭故使/詛祝掌之云大事曰盟小事曰詛者盟者盟將來春秋)
(諸侯會有盟無詛詛者詛往過不因會/而爲之故云大事曰盟小事曰詛也)作盟詛之載辭
以敘國之信用以質邦國之劑信注載辭爲辭而載之
於策坎用牲加書於其上也國謂王之國邦國諸侯國
也質正也成也文王脩徳而虞芮質厥成鄭司農云載
辭以春秋傳曰使祝爲載書疏(釋曰云作盟詛之載辭/者爲要誓之辭載之於)
(䇿人多無信故爲辭對神要之使用信故云以敘國之/信用云以質邦國之劑信者質正也成也亦爲此盟詛)
(之載辭以成正諸侯邦國之劑謂要劵故對神成正之/使不犯注釋曰言爲辭而載之于策者若然則策載此)
(辭謂之載云坎用牲加書于其上也者按襄二十六年/左氏傳云宋寺人伊戾坎用牲加書為世子座與楚)
(客盟司盟注具引此文於此注略也引春秋者據載書/而言知者按司盟掌盟載之法彼注云載盟辭也盟者)
(書其辭於䇿卽是此載辭也又注云殺牲取血坎其牲/加書於上而埋之謂之載書卽引春秋宋寺人之事明)
(此坎用牲加書於其上據載書而言以此言之則書辭/於䇿謂之載辭加書於牲上謂之載書司盟掌載書詛)
(祝掌載辭此注兼言坎用牲加書之事者事相因故兼/解之云國謂王之國邦國諸侯國也者周禮體例單言)
(國者皆據王國邦國連言者皆據諸侯故爲此解云文/王脩徳而虞芮質厥成者大雅文王詩也彼訓質爲成)
(成爲平謂成其平和之事引之者證質爲成義先鄭引/春秋傳曰者按哀二十六年左氏傳云宋大尹使祝爲)
(載書司農之意以載辭與載書/爲一得通一義故引之在下)
司巫掌羣巫之政令若國大旱則帥巫而舞雩注雩旱
祭也天子於上帝諸侯於上公之神鄭司農云魯僖公
欲焚巫尫以其舞雩不得雨音義(尫烏/黃反)疏(釋曰掌羣巫/之政令者下)
(文男巫女巫皆掌之云若國大旱則帥巫而舞雩者謂/帥女巫已下是以女巫職云旱暵則舞雩亦據脩雩而)
(言也注釋曰言雩旱祭也者經云國大旱而舞雩明雩/是旱祭是以春秋緯考異郵云雩者呼嗟求雨之祭云)
(天子於上帝諸侯於上公之神知者按禮記月令大雩/帝習盛樂據天子雩五帝按彼下文命百縣雩祀百辟)
(卿士百縣謂畿内鄉遂明畿外諸侯亦雩祀百辟卿士/卽古上公句龍柱棄之等是天子祀上帝諸侯祀上公)
(若魯與二王後得祀天者亦得雩祭天鄭司農云魯僖/公欲焚巫尫以其舞雩不得雨者按僖二十一年夏大)
(旱公欲焚巫尫尫不必舞雩故檀弓云魯穆公云吾欲/暴尫而奚若又云吾欲暴巫而奚若縣子曰天則不雨)
(而暴人之疾子虐無乃不可與鄭注云尫者面鄉天覬/天哀而雨之明非舞雩之人司農兼引尫者挾句連引)
(之其實非舞者若四月正雩非直有男巫女巫按論語/曾晳云春服旣成童子六七人冠者五六人兼有此等)
(故舞師云教皇舞帥而舞旱暵之事舞師/謂野人能舞者明知兼有童子冠者可知)國有大烖則
帥巫而造巫恆注杜子春云司巫帥巫官之屬會聚常
處以待命也𤣥謂恆久也巫久者先巫之故事造之當
按視所施爲疏(注釋曰子春之意帥巫者巫則女巫恆/訓爲常故曰會聚常處後鄭不從𤣥謂)
(恆久也巫久者先巫之故事後鄭之意以恆爲先世之/巫久故所行之事今司巫見國大烖則帥領女巫等往)
(造所行之事按視/舊所施爲而法之)祭祀則共匰主及道布及蒩館注杜
子春云蒩讀爲鉏匰器名主謂木主也道布新布三尺
也鉏藉也館神所館止也書或爲蒩館或爲租飽或曰
布者以爲席也租飽茅裹肉也𤣥謂道布者爲神所設
巾中霤禮曰以功布爲道布屬于几也蒩之言藉也祭
食有當藉者館所以承蒩謂若今筐也主先匰蒩後館
互言之者明共主以匰共蒩以筐大祝取其主蒩陳之
器則退也士虞禮曰苴刌茅長五寸實于筐饌于西坫
上又曰祝盥升取苴降洗之升入設于几東席上東縮
音義(匰音丹蒩子都反鉏子都反下同藉慈夜反下同/租劉音緅又音巻沈子餘反飽音包又音弭裹音)
(果爲于僞/反刌音忖)疏(注釋曰子春所解及讀字惟解匰器名一/事後鄭從之自餘竝義無所取後鄭不從)
(𤣥謂道布者爲神所設巾卽引中霤禮以功布爲道布/屬於几是也云蒩之言藉也祭食有當藉者爲當藉所)
(祭之食云館所以承蒩謂若今筐也者筐所以盛蒩者/也云主先匰蒩後館互言之者謂主先匰器在上者欲)
(見以匰器盛主來向祭所大祝取得主匰器卽退蒩後/言館器欲見大祝取得蒩館器退明亦初以館盛蒩來)
(互言之是以鄭云明共主以匰共蒩以筐大祝取其主/蒩陳之器則退也二事雙解之引士虞禮曰苴刌茅長)
(五寸實於筐饌於西坫上者刌切也切之長五寸又陳/之西坫者堂西南隅謂之坫饌陳於此未用前又曰祝)
(盥升取苴降洗之升設於几東席上東縮者士虞禮設/席於奥禮神東面右几故設於几東席上東縮縮縱也)
(據神東面爲正東西設之故言/東縮引之者見苴是藉祭之物)凡祭事守瘞注瘞謂若
祭地祗有埋牲玉者也守之者以祭禮未畢若有事然
祭禮畢則去之音義(瘞於/例反)疏(注釋曰按爾雅祭天曰燔/柴祭地曰瘞埋又按肆師)
(立大祀用玉帛牲牷故鄭云瘞謂若祭地祇有埋牲玉/者也鄭不言帛亦有帛可知云守之者以祭禮未畢若)
(有事然者但祭地埋牲與禋祀同節作樂下神之後卽/有埋牲之事以後更有祭祀之節事故使司巫守埋是)
(以鄭云若有事然云祭祀畢卽去/之者以其無事故去之不復守也)凡喪事掌巫降之禮
注降下也巫下神之禮今世或死旣斂就巫下□其遺
禮音義(□音/傷)疏(注釋曰人死骨肉下沈於地精魂上歸/於天天地與神人通故使巫下神云今)
(世或死旣斂就巫下□其遺禮者按郊特牲鄉人□鄭/注云□彊鬼彼逐疫癘之事故以□爲彊鬼此□當家)
(之鬼非/彊鬼也)
男巫掌望祀望衍授號旁招以茅注杜子春云望衍謂
衍祭也授號以所祭之名號授之旁招以茅招四方之
所望祭者𤣥謂衍讀爲延聲之誤也望祀謂有牲粢盛
者延進也謂但用幣致其神二者詛祝所授類造攻說
禬禜之神號男巫爲之招音義(衍依注音延/爲于僞反)疏(釋曰云/望祀者)
(類造禬禜遙望而祝之云望衍者衍延也是攻說之禮/遥望延其神以言語責之云授號者此二者皆詛祝授)
(以神號云旁招以茅者旁謂四方此男巫於地官祭此/神時則以茅招之於四方也注釋曰子春所云皆無依)
(據故後鄭不從𤣥謂破衍爲延者衍字於六祈義無所/取故破從延云望祀謂有牲粢盛者注大祝已云類造)
(禬禜皆有牲攻說用幣而已有牲則有黍稷故此兼云/粢盛者也云延進也謂但用幣致其神者此卽攻說用)
(幣而已是也云二者詛祝所授類造攻説禬禜之神號/男巫爲之招者以其授號文承二者之下故知此六神)
(皆授之號之授號知是/詛祝者挼詛祝而知也)冬堂贈無方無算注故書贈爲
矰杜子春云矰當爲贈堂贈謂逐疫也無方四方爲可
也無算道里無數遠益善也𤣥謂冬歲終以禮送不祥
及惡夢皆是也其行必由堂始巫與神通言當東則東
當西則西可近則近可遠則遠無常數音義(矰音/曾)疏(注/釋)
(曰子春以堂贈爲逐疫後鄭不從者逐疫方相氏及占/夢不合在此故不從云無算道里無數遠益善也後鄭)
(不從者旣言無數遠近由人不得云遠益善故不從𤣥/謂知堂贈是送不祥及惡夢者見占夢云舍萌于四方)
(以贈惡夢故知鄭云當東則東當西則西不言南北舉/東西可知此解無方可近則近可遠則遠無常數此解)
(無/算)春招弭以除疾病注招招福也杜子春讀弭如彌兵
之彌𤣥謂弭讀爲敉字之誤也敉安也安凶禍也招敉
皆有祀衍之禮音義(弭與彌同及/敉皆亡氏反)疏(注釋曰子春讀弭/如彌兵之彌讀從)
(小祝彌災兵之彌𤣥謂弭讀爲敉字之誤也按小祝後/鄭注彌讀曰敉於此云爲敉從子春之說云敉安也安)
(凶禍也者以經云除疾病故知所安者凶禍知招敉皆/有祀衍之禮者此招敉爲招福安禍與侯禳意同侯禳)
(在六祝有祭之法故知此二/者亦有望祀望衍之禮可知)王弔則與祝前注巫祝前
王也故書前爲先鄭司農云爲先非是也疏(注釋曰按/上喪祝云)
(王弔則與巫前此男巫與/祝前故二官俱在王前)
女巫掌歲時祓除釁浴注歲時祓除如今三月上巳如
水上之類釁浴謂以香薰草藥沐浴音義(巳音/祀)疏(注釋/曰歳)
(時祓除者非謂歳之四時惟謂歲之三月之時故鄭君/云如今三月上巳解之一月有三已據上旬之已而爲)
(祓除之事見今三月三日水上戒浴是也云釁浴謂以/香薰草藥沐浴者若直言浴則惟有湯今兼言釁明沐)
(浴之物必和香草故云以香薰草藥經直云浴/兼言沐者凡潔靜者沐浴相將故知亦有沐也)旱暵則
舞雩注使女巫舞旱祭崇隂也鄭司農云求雨以女巫
故檀弓曰歲旱繆公召縣子而問焉曰吾欲暴巫而奚
若曰天則不雨而望之愚婦人無乃已疏乎音義(暵呼/旱反)
(繆音穆縣音/懸暴蒲卜反)疏(釋曰此謂五月已後脩雩故有旱暵之/事旱而言暵者暵謂熱氣也注釋曰司)
(農引繆公者魯繆公春秋後事縣子者魯大夫欲暴/巫者以其舞雩不得雨引之者證使女巫舞雩之事)若
王后弔則與祝前注女巫與祝前后如王禮疏(釋曰此/女巫云)
(與祝前則與天官女祝前后注釋曰云女巫與祝前后/如王禮者按前男巫與喪祝前王執桃茢此女巫與女)
(祝前后亦巫執桃祝/執茢故云如王禮)凡邦之大烖歌哭而請注有歌者
有哭者冀以悲哀感神靈也疏(釋曰大烖言歌哭而請/則大烖謂旱暵者注釋)
(曰按林碩難曰凡國有大烖歌哭而請魯人有日食而/哭者傳曰非所哭哭者哀也歌者是樂也有哭而歌是)
(以樂烖烖而樂之將何以請哀樂失所禮又喪矣孔子/曰哭則不歌歌哭而請道將何爲𤣥謂日食異者也於)
(民無困哭之爲非其所烖害不害榖物故哭非禮也董/仲舒曰雩求雨之術呼嗟之歌國風周南小雅鹿鳴燕)
(禮鄉飲酒大射之歌焉然則雲漢之篇亦大旱之歌考/異郵曰集二十四旱志𤣥服而雩緩刑理察挺罪赦過)
(呼嗟哭泣以成發氣此數者亦大烖歌哭之證也多烖/哀也歌者樂也今喪家輓歌亦謂樂乎孔子哭則不歌)
(是出何經論語曰子於是日哭則不歌謂一日之中旣/以哀事哭又以樂而歌是爲哀樂之心無常非所以譏)
(此禮若然此云歌者憂愁/之歌若雲漢之詩是也)
大史掌建邦之六典以逆邦國之治掌灋以逆官府之
治掌則以逆都鄙之治注典則亦灋也逆迎也六典八
灋八則冢宰所建以治百官大史又建焉以爲王迎受
其治也大史日官也春秋傳曰天子有日官諸侯有日
御日官居卿以底日禮也日御不失日以授百官於朝
居猶處也言建六典以處六卿之職音義(治直吏反下/及注其治同)
(爲于僞反下爲有同底/音㫖朝直遙反下同)疏(注釋曰云典則亦灋也者按/大宰注典灋則所用異異其)
(名也其實典則與灋一也故云典則亦灋也云六典八/灋八則冢宰所建以治百官者冢宰職八灋云治官府)
(是也云大史又建焉以爲王迎受其治也者鄭言此者/欲見大史重掌此三者非是相副貳大宰旣掌此大史)
(迎其治職文書云大史日官也者以其掌厯數故云日/官引春秋傳者桓十七年冬十月朔日有食之不書日)
(官失之天子有日官諸侯有日御服氏注云日官日御/典厯數者也日官居卿以底日禮也日御不失日以授)
(百官于廟服注云是居卿者使卿居其官以主之重厯/數也按鄭注居猶處也言建六典以處六卿之職與服)
(不同服君之意大史雖下大夫使卿來居之治大史之/職與堯典云乃命羲和欽若昊天厯象日月星辰是卿)
(掌厯數明周掌厯數亦是日官鄭意以五帝殊時三王/異世文質不等故設官不同五帝之時使卿掌厯數至)
(周使下大夫爲之故云建/六典處六卿之職以解之)凡辨灋者攷焉不信者刑之
注謂邦國官府都鄙以灋爭訟來正之者音義(攷音考/爭爭鬭)
(之/爭)疏(釋曰按上文大史旣受邦國官府都鄙治職文書/其三者之内有爭訟來正之者大史觀其辨灋得)
(理考之不信者刑之者事理妄冒不信者刑罰之注釋/曰鄭知此事是邦國官府都鄙者以其文承上文三者)
(之下故/知之)凡邦國都鄙及萬民之有約劑者藏焉以貳六
官六官之所登注約劑要盟之載辭及券書也貳猶副
也藏灋與約劑之書以爲六官之副其有後事六官又
登焉疏(釋曰上文邦國官府都鄙三者俱充此約不言/官府者此舉邦國都鄙及萬民在外者而言其)
(實官府約劑亦藏之云以貳六官者六官各有一通此/大史亦副寫一通故云以貳六官云六官之所登者約)
(劑相續不絶在後六官更有約劑皆副寫一通上於大/史以藏之注釋曰鄭知約劑要盟之載辭及券書者按)
(司盟凡邦國有疑會同則掌其盟約之載故知約劑中/有盟要之載辭言及券書者此經萬民約劑無盟要載)
(辭惟有券書故别言券書鄭知所藏之中有灋者按司/盟云掌盟載之灋下又云及其禮儀北面詔明神此旣)
(掌辭明并/灋亦藏之)若約劑亂則辟灋不信者刑注謂抵冒盟誓
者辟灋者考按讀其然否音義(辟婢亦反劉芳益/反注同抵丁禮反)疏(釋/曰)
(盟誓要辭藏在府庫在後抵冒其事不依要辭謂之約/劑亂也則辟法者辟開也灋則約劑也則爲之開府庫)
(考按其然否不信者不依約劑/與之刑罪故云不信者刑之)正歲年以序事頒之于
官府及都鄙注中數曰歲朔數曰年中朔大小不齊正
之以閏若今時作厯日矣定四時以次序授民時之事
春秋傳曰閏以正時時以作事事以厚生生民之本於
是乎在音義(數所主/反下同)疏(釋曰云正歲年者謂造厯正歲/年以閏則四時有次序依厯授)
(民以事故云以序事也云頒之于官府及都鄙者官府/據在朝都鄙據三等采地先近及逺故先言官府次言)
(都鄙下乃言邦國注釋曰云中數曰歲朔數曰年者一/年之内有二十四氣正月立春節雨水中二月啓蟄節)
(春分中三月清明節穀雨中四月立夏節小滿中五月/芒種節夏至中六月小暑節大暑中七月立秋節處暑)
(中八月白露節秋分中九月寒露節霜降中十月立冬/節小雪中十一月大雪節冬至中十二月小寒節大寒)
(中皆節氣在前中氣在後節氣一名朔氣中氣在晦則/後月閏中氣在朔則前月閏節氣有入前月灋中氣無)
(入前月灋中氣帀則爲歲朔氣帀則爲年假令十一月/中氣在晦則閏十二月十六日得後正月立春節此卽)
(朔數曰年至後年正月一日得雨水中此中氣帀此卽/是中數曰歲云中朔大小不齊正之以閏者周天三百)
(六十五度四分度之一日一日行一度月一日行十三/度十九分度之七二十四氣通閏分之一氣得十五日)
(二十四氣分得三百六十度仍有五度四分度之一一/度更分爲三十二五度爲百六十四分度之一者又分)
(爲八分通前爲百六十八分二十四氣分之氣得七分/若然二十四氣氣有十五日七分五氣得三十五分取)
(三十二分爲一日餘三分推入後氣卽有十六日氣有/十五日七分者故云中朔大小不齊正之以閏者月有)
(大小一年三百五十四日而已自餘仍有十二日是以/三十三月已後中氣在晦不置閏則中氣入後月故須)
(置閏以補之故云正之以閏是以云若今時作厯日矣/云定四時以次序者堯典以閏月定四時解經中序故)
(云定四時以次序云授民時之事者亦取堯典敬授民/時解經中事春秋傳曰者文公六年冬閏月不告朔非)
(禮也閏以正時時以作事事以厚生生民之道於是乎/在不告閏朔棄時正也何以爲民彼譏文公不告閏朔)
(引之者證閏/歲年之事也)頒告朔于邦國注天子頒朔于諸侯諸侯
藏之祖廟至朔朝于廟告而受行之鄭司農云頒讀爲
班班布也以十二月朔布告天下諸侯故春秋傳曰不
書日官失之也疏(注釋曰鄭云天子班朔於諸侯諸侯/藏之於祖廟者按禮記玉藻諸侯皮)
(弁聽朔於大祖大祖卽祖廟也至朔朝於廟告而受行/之者諸侯受約天子故縣之於中門帀日斂之藏之於)
(祖廟月月用羊告而受行之此經及論語稱告朔玉藻/謂之聽朔春秋謂之視朔視朔者人君入廟視之告者)
(使有司讀祝以告之聽者聽治一月政令所從言之異/耳鄭司農云以十二月朔布告天下諸侯者言朔者以)
(十二月厯及政令若月令之書但以受行號之爲朔故/春秋傳曰者還是桓十七年傳文春秋之義天子班厯)
(於諸侯日食書日不班厯於諸侯則不書日其不書日/者由天子日官失之不班厯引之證經天子有頒告朔)
(之/事)閏月詔王居門終月注門謂路寢門也鄭司農云月
令十二月分在青陽明堂總章𤣥堂左右之位惟閏月
無所居居于門故於文王在門謂之閏疏(釋曰明堂路/寢及宗廟皆)
(有五室十二堂四門十二月聽朔於十二堂閏月各於/時之門故大史詔告王居路寢門若在明堂告事之時)
(立行祭禮無居坐之處若在路寢堂與門聽事之時各/居一月故云居門終月注釋曰鄭知此經門是路寢門)
(者按玉藻云閏月則闔門左扉立於其中不云居又不/云終月此經言居門終月故知路寢門先鄭云月令十)
(二月據月令而言按月令是秦時書明堂路寢有九室/大室在中央四角各有二堂隔之爲个堂大室正東之)
(堂謂之青陽正南之堂謂之明堂正西之堂謂之總章/正北之堂謂之𤣥堂云左右之位者青陽明堂總章𤣥)
(堂各有左右之位月令謂之左右个故月令孟春云居/青陽左个仲春云居青陽季春云居青陽右个孟夏云)
(居明堂左个仲夏云居明堂季夏云居明堂右个孟秋/云居總章左个仲秋云居總章季秋云居總章右个孟)
(冬云居𤣥堂左个仲冬云居𤣥堂季冬云居𤣥堂右个/月令皆云居故鄭以大寢解之是以先鄭引之證此大)
(寢之禮云惟閏月無所居居於門者以其十二月居十/二堂故云閏月無所居居於門云故於文王在門謂之)
(閏者解閏字之意以閏月王在門中/故制文字亦王在門中謂之閏也)大祭祀與執事卜
日注執事大卜之屬與之者當視墨疏(注釋曰知執事/大卜之屬者大)
(卜掌卜事故知執事是大卜言之屬者兼有卜師及卜/人知當視墨者按占人云君占體大夫占色史占墨卜)
(人占坼彼言史者卽/此大史故知當視墨)戒及宿之日與羣執事讀禮書而
協事注協合也合謂習録所當共之事也故書協作叶
杜子春云叶協也書亦或爲協或爲汁音義(叶音協汁/音執又音)
(協劉于/集反)疏(釋曰戒及宿之日者戒謂散齊七日宿謂致/齊三日云與羣執事讀禮書而協事者當此)
(二日之時與羣執事預祭之官讀禮書/而協事恐事有失錯物有不供故也)祭之日執書以
次位常注謂校呼之敎其所當居之處疏(釋曰言執書/者謂執行祭)
(祀之書若今儀注以次位常者各居所掌/位次常者此禮一定常行不改故云常也)辨事者攷焉
不信者誅之注謂抵冒其職事疏(注釋曰此謂助祭之/人大史掌禮知行事)
(得失所行儀注謂之事則與人考/焉抵冒職事詐欺不信者刑誅之)大會同朝覲以書協
禮事注亦先習録之也疏(釋曰天子與/諸侯不錄)及將幣之日執
書以詔王注將送也詔王告王以禮事疏(釋曰將幣之/日者則上經)
(所習會同之事至此得朝覲之時則有三享之禮將送/也幣謂璧帛之等故云將幣之日云執書以詔王者王)
(與諸侯行禮之時大史執/禮書以告王使不錯悞)大師抱天時與大師同車注
鄭司農云大出師則大史主抱式以知天時處吉凶史
官主知天道故國語曰吾非瞽史焉知天道春秋傳曰
楚有雲如衆赤烏夾日以飛楚子使問諸周太史太史
主天道𤣥謂瞽卽大師大師瞽官之長音義(大音泰注/同式劉音)
(勅今俗音如字焉於䖍/反夾古洽字劉古恊反)疏(釋曰云大師者大起軍師也/云抱天時者大史知天道天)
(時謂天文見時候者史抱此天時與大師瞽人知天道/者同在一車之上其察天文故同車也注釋曰先鄭云)
(大出師則大史主抱式以知天時處吉凶者云抱式者/據當時占文謂之式以其見時候有灋式故謂載天文)
(者爲式知天時處吉凶者候天時知吉凶以告王故云/處吉凶國語者按周語單子謂魯成公吾非瞽史焉知)
(天道春秋傳者在哀六年𤣥謂瞽卽大師者此足先鄭/之義周語云瞽者卽此經大師一也云大師瞽官之長)
(者按春官瞽人之内立其賢者/爲大師之官故云瞽官之長)大遷國抱灋以前注灋
司空營國之灋也抱之以前當先王至知諸位處音義
(先悉/薦反)大喪執灋以涖勸防注鄭司農云勸防引六紼遣
之日讀誄注遣謂祖廟之庭大奠將行時也人之道終
於此累其行而讀之大師又帥瞽廞之而作諡瞽史知
天道使共其事言王之誄諡成於天道音義(遣弃戰反/注同行下)
(孟/反)疏(注釋曰遣謂大遣奠故以遣謂祖廟之奠云人之/道終於此者以其未葬已前孝子不忍異於生仍)
(以生禮事之至葬送形而往迎魂而反則以鬼事之故/旣葬之後當稱諡故誄生時之行而讀之此經誄卽累)
(也云大師又帥瞽廞之而作諡者按大師職凡大喪帥/瞽而廞作柩諡云言王之誄諡成於天道者按禮記曾)
(子問惟天子稱天以誄之注云以其無尊焉彼又引公/羊傳制諡於南郊瞽史旣知天道又於南郊祭天之所)
(稱天以誄之是王之諡成於天道也若然先/於南郊制諡乃於遣之日讀之葬後則稱諡)凡喪事攷
焉注爲有得失小喪賜諡注小喪卿大夫也疏(注釋曰/大史雖)
(賜之諡不讀使小史讀之故小史職云卿大夫之喪賜/諡讀誄彼注云其讀誄亦以大史賜諡爲節事相成其)
(卿大夫將作諡之時其子請於君君親爲之制諡諡成/使大史將往賜之小史至遣之日往爲讀之知義然者)
(見禮記檀弓云公叔文子卒其子戍請諡於君曰日月/有時將葬矣請所以易其名者君曰昔者夫子脩其班)
(制以與四鄰交衞國之社稷不辱不亦文乎是其事也/明王禮亦當然其諸侯之灋按曾子問云賤不誄貴幼)
(不誄長諸侯相誄非禮春秋之世卑諡於尊不得如禮/按曲禮言諡曰類以其象聘問之禮見天子乃使大史)
(賜之諡小史不讀之以其諸侯自有史若然/此直言小喪賜之諡則三公諸侯亦在焉)凡射事飾
中舍算執其禮事注舍讀曰釋鄭司農云中所以盛算
也𤣥謂設算於中以待射時而取之中則釋之鄉射禮
曰君國中射則皮豎中於郊則閭中於竟則虎中大夫
兕中士鹿中天子之中未聞音義(舍音釋盛音成中/丁仲反竟音境)疏
(釋曰言凡射事者則大射賓射燕射之等皆使大史爲/此三事飾中者謂飾治使潔靜舍算者射有三番第一)
(番三耦射不釋算第二第三番射乃釋算執其禮事者/大史主禮者天子諸侯射先行燕禮後乃射其中禮事)
(皆大史掌之注釋曰先鄭云中所以盛算也者司農之/意所有射算皆盛於中故後鄭不從𤣥謂設算於中以)
(待射時而取之中則釋之者按鄉射大射算皆於中西/設八算於中内偶升將射大史取中之八算執之待射)
(中則更設於中待第二耦射第三耦已下皆然鄉射禮/曰已下是鄉射記文云君國中射皮豎中者謂燕射在)
(寢則以皮豎獸形爲中云於郊則閭中者謂大學之射/云於竟則虎中者謂與鄰國君射也云大夫兕中士鹿)
(中者大夫士各一中故大夫以兕獸爲中士以/鹿獸爲中云天子之中未聞者經記不言故也)
小史掌邦國之志奠繫世辨昭穆若有事則詔王之忌
諱注鄭司農云志謂記也春秋傳所謂周志國語所謂
鄭書之屬是也史官主書故韓宣子聘于魯觀書大史
氏繫世謂帝繫世本之屬是也小史主定之瞽矇諷誦
之先王死日爲忌名爲諱故書奠爲帝杜子春云帝當
爲奠奠讀爲定書帝亦或爲奠𤣥謂王有事祈祭於其
廟音義(奠音定繫户計反注同/昭如字或作巶音韶)疏(釋曰小史掌邦國之/志者邦國連言據諸)
(侯志者記也諸侯國内所有記錄之事皆掌之云奠繫/世者謂定帝繫世本云辨昭穆者帝繫世本之上皆有)
(昭穆親疏故須辨之云若有事者謂在廟中有祈祭之/事云則詔王之忌諱者謂小史告王以先王之忌諱也)
(注釋曰古者記識物爲志春秋傳所謂周志者皆是左/氏傳殽之役晉襄公縛秦囚萊駒失戈狼瞫取戈斬囚)
(遂爲車右箕之役先軫黜之而立續簡伯其友曰盍死/之瞫曰吾未獲死所其友曰吾與汝爲難瞫曰周志有)
(之勇則害上不登於明堂引之者證志爲記識之義也/引韓宣子者按昭公二年左氏傳晉韓起來聘觀書于)
(大史氏見易象與魯春秋引之者證史官掌邦國之志/此經小史掌志引大史證之者大史史官之長共其事)
(故也云繫世謂帝繫世本之屬是也者天子謂之帝繫/諸侯謂之世本云瞽矇諷誦之者按瞽矇職云掌諷誦)
(詩世奠繫鼓琴瑟是也云先王死日/爲忌名爲諱者告王當避此二事)大祭祀讀禮灋史
以書敘昭穆之俎簋注讀禮灋者大史與羣執事史此
小史也言讀禮灋者小史敘俎簋以爲節故書簋或爲
几鄭司農云几讀爲軌書亦或爲簋古文也大祭祀小
史主敘其昭穆以其主定繫世祭祀史主敘其昭穆次
其俎簋故齊景公疾欲誅於祝史𤣥謂俎簋牲與黍稷
以書次之校比之音義(比毗/志反)疏(釋曰此言敘昭穆之爼/簋則非外神耳則大祭)
(祀惟謂祭宗廟三年一祫之時有尸主兼序昭穆爼簋/也注釋曰鄭知讀禮灋是大史與羣執事者大史職云)
(大祭祀戒及宿之日與羣執事讀禮書而協事彼云禮/書卽此禮灋也云言讀禮灋者小史敘俎簋以爲節者)
(謂大史讀禮灋之時小史則敘昭穆及爼簋當依禮灋/之節校比之使不差錯故俎及簋云爲節也齊景公事)
(在昭二十年左氏傳彼傳云公有疾語晏子曰據/與款謂寡人能事鬼神故欲誅於祝史是其事也)大喪
大賓客大會同大軍旅佐大史凡國事之用禮灋者掌
其小事疏(釋曰此數事皆大史/掌之小史得佐之)卿大夫之喪賜諡讀誄
注其讀誄亦以大史賜諡爲節事相成也疏(注釋曰按/大史云小)
(喪賜諡注云小喪卿大夫之喪注取此文彼不云讀誄/今此云卿大夫之喪賜諡讀誄賜諡是大史之事非小)
(史但小史於大史賜諡之時須誄列生時行跡而讀之/故云其讀誄亦以大史賜諡爲節云事相成者諡灋依)
(誄爲之故/云事相成)
馮相氏掌十有二歲十有二月十有二辰十日二十有
八星之位辨其序事以會天位注歲謂太歲歲星與日
同次之月斗所建之辰樂說說歲星與日常應太歲月
建以見然則今厯太歲非此也歲日月辰星宿之位謂
方面所在辨其序事謂若仲春辨秩東作仲夏辨秩南
譌仲秋辨秩西成仲冬辨在朔易會天位者合此歳日
月辰星宿五者以爲時事之候若今厯日太歲在某月
某日某甲朔日直某也國語曰王合位于三五孝經說
曰故勅以天期四時節有晚早趣勉趣時無失天位皆
由此術云音義(馮音憑相息亮反會如字注同見/賢遍反下皆同譌五和反直音値)疏(釋/曰)
(云十有二歲者歳謂太歲左行於地行於十二辰一歲/移一辰者也云十有二月者謂斗柄月建一辰十二月)
(而周故云十有二月云十有二辰者謂子丑寅卯之等/十有二辰也云十日者謂甲乙丙丁之等也云二十八)
(星者東方角亢氐房心尾箕北方斗牛之等爲二十八/星也若指星體而言謂之星日月會於其處星卽名宿)
(亦名辰亦名次亦名房云之位者總五者皆有位處也/云辨其敘事者謂五者皆與人爲候以爲事業次敘而)
(事得分辨故云辨其序事也云以會天位者五者在天/會合而爲候故謂之天位也注釋曰云歲謂太歲歲星)
(與日同次之月斗所建之辰者此太歲在地與天上歳/星相應而行歲星爲陽右行於天一歲移一辰又分前)
(辰爲一百四十四分而侵一分則一百四十四年跳一/辰十二辰帀則總有千七百二十八年十二跳辰帀以)
(此而計之十二歲一小周謂一年移一辰故也千七百/二十八年一大周十二跳帀故也歲左行於地一與歲)
(星跳辰年數同此則服虔注春秋龍度天門是也以歲/星木在東方謂之龍以辰爲天門故以歲星跳辰爲龍)
(度天門也云歲星與日同次之月斗所建之辰者以歲/星爲陽人之所見太歲爲陰人所不覩旣歲星與太歲)
(雖右行左行不同要行度不異故舉歲星以表太歲言/歲星與日同次之月一年之中惟於一辰之上爲灋若)
(元年甲子朔旦冬至日月五星俱赴于牽牛之初是歲/星與日同次之月十一月斗建子子有太歲至後年歲)
(星移向子上十二月日月會於𤣥枵十二月斗建丑丑/有太歲自此已後皆然引樂說者證太歲在月建之義)
(也云然則今厯太歲非此也者以今厯太歲歲星次辰/太歲無跳辰之義非此經太歲者也云歲日月辰星宿)
(之位謂方面所在者此五物皆依四方四面十二辰而/見故云方面所在云謂若仲春辨秩東作已下者按尚)
(書皆作平秩不爲辨秩今皆云辨秩據書傳而言辨其/平也注引國語者國語文云王合位于三五者按彼武)
(王伐紂之時歲在鶉火月在天駟日在析木之津/辰在斗柄星在天元引之者證經五者各於其位)冬夏
致日春秋致月以辨四時之敘注冬至日在牽牛景丈
三尺夏至日在東井景尺五寸此長短之極極則氣至
冬無愆陽夏無伏陰春分日在婁秋分日在角而月弦
於牽牛東井亦以其景知氣至不春秋冬夏氣皆至則
是四時之敘正矣疏(釋曰此經欲知人君政之得失之/所致觀日月之景以辨四時之敘)
(若政敎得所則四時之景依度若依度則四時之敘得/正矣必冬夏致日春秋致月者以日者實也故於長短)
(極時致之世月者闕也故於長短不極時致之也注釋/曰鄭知冬至景丈三尺者按易緯通卦驗云冬至日置)
(八神樹八尺之表日中視其影如度者歲美人和晷不/如度者歲惡人譌言政令之不平灋神讀如引言八引)
(者樹杙於地四維四中引繩以正之故因名之曰引立/表者先正方面於視日審矣晷進則水晷退則旱進尺)
(二寸則月食退尺二寸則日食注云晷進謂長於度日/之行黃道外則晷長晷長者陰勝故水晷短於度者日)
(之行入進黄道内故晷短晷短者陽勝是以旱進尺二/寸則月食者月以十二爲數以勢言之宜爲月食退尺)
(二寸則日食者日之數備于十晷進爲盈晷退爲縮冬/至晷長丈三尺注云所立八尺之表陰長丈三尺長之)
(極彼雖不言夏至尺五寸景以冬至影長丈三尺反之/夏至惟尺五寸景也是以鄭注考靈耀云日之行冬至)
(之後漸差向北夏至之後漸差向南日差大分六小分/四大分六者分一寸爲十分小分四者分一分爲十分)
(一寸千里則差六百四十里按大司徒職云日至之景/尺有五寸謂之地中從夏至之後差之至冬至得丈三)
(尺景又按天文志春秋分日在婁而晷中立八尺之表/而晷景長七尺三寸六分云極則冬無愆陽夏無伏陰)
(者愆陽伏陰者昭四年申豐辭以其徳政所攷而四時/之景合度故隂陽和也云春分日在婁秋分日在角而)
(月弦於牽牛東井亦以其景知氣至不者按通卦驗云/夫八卦氣驗常不在望以入月八日不盡八日候諸卦)
(氣注云入月八日不盡八日陰氣得正而平以此而言/明致月景亦用此日矣若然春分日在婁其月上弦在)
(東井圓於角下弦於牽牛秋分日在角上弦於牽牛圓/於婁下弦東井故鄭并言月弦於牽牛東井不言圓望)
(義可知也此以三月諸星復本位言若不在三月則未/到本位大判皆以合昏星體在酉而言以其二月春分)
(婁星昏在酉秋分角星昏亦在酉以是推之皆可知按/天文志云月有九行云黒道二出黃道北赤道二出黃)
(道南白道二出黃道西青道二正出黃道東立春春分/月東從青道云云然則用之決房中赤青出陽道白黒)
(出陰道月失節度而行出陽道則旱風出陰道則雨此/云九行則通數黃道也進入黃道南則謂之赤道夏時)
(月在黄道南謂之赤道進入黃道北謂之黑道東西自/相對春時月行黄道東謂之青道進入黄道西謂之白)
(道秋時月在黄道西謂之白道進入黃道東謂之青道/此皆不得其正故曰出陽道則旱風出隂道則雨若在)
(黃道是其正亦如日然故星備云明王在上則日月五/星皆乘黃道又云黃道占日天道有三黄道者日月五)
(星所乘問曰按鄭駮異義云三光考靈耀書云日道出/于列宿之外萬有餘里五星則差在其内何得謂與日)
(同乘黃道又日何得在婁角牽牛東井乎答曰黄道數/寛廣雖差在内猶不離黄道或可以上下爲外内又按)
(天文志云春秋分日在婁角去極中而晷中立八尺之/表而晷景長七尺三寸六分也若然通卦驗云春秋晷)
(長七尺二寸四分者謂/晷表有差移故不同也)
保章氏掌天星以志星辰日月之變動以觀天下之遷
辨其吉凶注志古文識識記也星謂五星辰日月所會
五星有贏縮圜角日有薄食運珥月有盈虧朓側匿之
變七者右行列舍天下禍福變移所在皆見焉音義(識/音)
(志又音試又如字下同運本又作煇又作暈音同朓他/了反晦而月見西方匿女力反劉吐則反朔而月見東)
(方曰側匿亦名/肭肭女六反)疏(釋曰上馮相氏掌日月星辰不變依/常度者此官掌日月星辰變動與常)
(不同以見吉凶之事注釋曰云志古文識識記也者古/之文字少志意之志與記識之志同後代自有記識之)
(字不復以志爲識故云志古文識識卽記也云星謂五/星者按天文志謂東方歲南方熒惑西方大白北方辰)
(中央鎭星云辰日月所會者左氏傳士文伯對晉侯之/辭也云五星有贏縮者按天文志云歲星所在其國不)
(可伐可以伐人超舍如前曰贏贏爲客晚出爲縮縮爲/主人故人有言曰天下太平五星循度亡有逆行日不)
(蝕朔月不蝕望云圜角者星備云五星更王相休廢其/色不同王則光芒相則内實休則光芒無角不動揺廢)
(則少光色順四時其國皆當也又云立春歲星王七十/二日其色有白光角芒土王三月十八日其色黃而大)
(休則圓廢則内虚立夏熒惑王七十二日色赤角黃土/王六月十八日其色黄而大立秋大白王七十二日光)
(芒無角土王九月十八日其色黄而大立冬辰星王七/十二日其色白芒角土王十二月十八日其色黄而大)
(星當王相不芒角其邦大弱强國削地大弱失國亡土/也云日有薄蝕運珥者此則視祲職具釋其事也云月)
(有虧盈者此則禮運所云三五而盈三五而闕也云朓/側匿之變者按尚書五行傳云晦而月見西方謂之朓)
(朔而月見東方謂之側匿側匿則侯王其肅朓則侯王/其舒云七者右行列舍者七謂日月五星皆右行於天)
(留伏順逆以見吉凶故云天下禍福變移所在皆見焉/若然經有辰鄭云日月所會直釋辰名不解辰之禍福)
(者但辰與二十八星隨天左行非所以見吉凶已見馮/相氏而此言之者星辰是相將之物挾句而言故鄭不)
(釋爲禍福/之事也)以星土辨九州之地所封封域皆有分星以
觀妖祥注星土星所主土也封猶界也鄭司農說星土
以春秋傳曰參爲晉星商主大火國語曰歲之所在則
我有周之分野之屬是也𤣥謂大界則曰九州州中諸
國中之封域於星亦有分焉其書亡矣堪輿雖有郡國
所入度非古數也今其存可言者十二次之分也星紀
吳越也𤣥枵齊也娵訾衞也降婁魯也大梁趙也實沈
晉也鶉首秦也鶉火周也鶉尾楚也壽星鄭也大火宋
也析木燕也此分野之妖祥主用客星彗孛之氣爲象
音義(分扶問反注同參所林反娵子須反訾子斯/反降户江反彗似歲反又息遂反孛音佩)疏(釋/曰)
(此經論北斗及二十八宿所主九州及諸國封域之妖/祥所在之事故云以星土也云辨九州之地者據北斗)
(而言云所封封域者據二十八星而說云皆有分星者/總解九州及諸國也云以觀妖祥者據星見徵應所在)
(以觀妖祥之事也注釋曰先鄭所引春秋傳者按昭元/年左氏傳鄭子產云辰爲商星參爲晉星又襄九年左)
(氏傳云辰爲商主大火此所引及國語皆據諸國而言/故增成其義并釋九州之土也後鄭云大界則曰九州)
(者此解經九州之地按春秋緯文耀鉤云布度定記分/州繫象華岐以西龍門積石至三危之野雍州屬魁星)
(大行以東至碣石王屋砥柱冀州屬樞星三河雷澤東/至海岱以北兗州青州屬機星蒙山以東至江南會稽)
(震澤徐揚之州屬權星大别以東至雷澤九江荆州屬/衡星荆山西南至岷山北嶇鳥䑕梁州屬開星外方熊)
(耳以至泗水陪尾豫州屬搖星此九州屬北斗星有七/州有九但兗青徐揚并屬二州故七星主九州也周之)
(九州差之義亦可知云州中諸國已下别釋經所封封/域古黄帝時堪輿亡故其書亡矣云堪輿雖有郡國所)
(入度非古數者謂後代有作堪輿者非古數雖非古數/時有可言者故云今其存可言者十二次之分也但吳)
(越在南齊魯在東今嵗星或北或西不依國地所在者/此古之受封之日歲星所在之辰國屬焉故也吳越二)
(國同次者亦謂同年度受封故同次也云此分野之妖/祥主用客星彗孛之氣爲象者按公羊傳昭十七年冬)
(有星孛于大辰孛者何彗星也何休云孛彗者邪亂之/氣掃故置新之象左氏申繻曰彗所以除舊布新如是)
(彗孛一也時爲宋衞陳鄭烖天文志彗長丈/二言用客星者彗非位奔霣而入他辰者也)以十有二
歲之相觀天下之妖祥注歲謂太歲歲星與日同次之
月斗所建之辰也歲星爲陽右行於天太歳爲陰左行
於地十二歲而小周其妖祥之占甘氏歲星經其遺象
也鄭司農云太歲所在歲星所居春秋傳曰越得歳而
吳伐之必受其凶之屬是也音義(相息亮/反下同)疏(釋曰此經/又以太歲)
(以觀妖祥之異耳注釋曰云歲謂太歲者上文已說五/星訖以文次而推知非歲星故知是在地之太歲也其)
(推太歲所在已下於上馮相氏釋訖鄭恐人不曉故重/言之也先鄭云太歲所在歲星所居者亦欲見推太歲)
(之處云歲星所居亦是歲星與日同次之月也太歲所/在亦是斗所建之辰下有太歲也云越得歲而吳伐之)
(必受其凶之屬者按昭三十二年夏吳伐越史墨曰不/及四十年越其有吳乎越得歲而吳伐之必受其凶按)
(昭十三年蔡復之歳歳在大梁至昭三十二年正應在/析木而越得歲者按彼服注歲星在星紀吳越之分野)
(蔡復之歲歲在大梁距此十九年昭十五年有事於武/宫之歲龍度天門龍歲星也天門在戌是歲越過故知)
(今年越得歲龍東方宿天德之貴神其所在之國兵必/昌向之以兵則凶吳越同次吳先舉兵故凶也或歳星)
(在越分中故云得歲史墨知不及四十年越有吳者以/其歲星十二年一周天存亡之數不過三紀三者天地)
(人之數故歲星三周星紀至𤣥枵哀二十二年越滅吳/至此三十八年鄭君之義則不然故春秋志云五星之)
(期各用數有氣者期遠而禍大無氣者期近而禍小吳/伐越以夏周之孟夏建卯仲夏建辰木用事之時木數)
(三木用事則歳星王當從遠期以三乘十二爲三十六/歲星復其所而三十七過其次而歲星去矣故伐越以)
(後積三十八年至哀二十二年冬十一月丁亥而越滅/吳按越興在哀二十年吳惡未周故不滅也此鄭義與)
(服小異大同也按括地象天不足於西北則西北爲天/門昭十五年歲星正應在鶉首越一次當在鶉火是以)
(昭三十二年得在星紀若然天門不在戌者但龍度天/門正應在五月日體在鶉首與歲星同次日没於戍歲)
(星亦應沒由度戌至酉上/見而不沒故云龍度天門)以五雲之物辨吉凶水旱降
豐荒之祲象注物色也視日旁雲氣之色降下也知水
旱所下之國鄭司農云以二至二分觀雲色青爲蟲白
爲喪赤爲兵荒黒爲水黄爲豐故春秋傳曰凡分至啓
閉必書雲物爲備故也故曰凡此五物以詔救政疏(釋/曰)
(物色也此五色之雲以辨吉凶也云水旱降豐荒者水/旱降爲荒凶也風雨降爲豐吉也云之祲象者祲謂日)
(旁雲氣以見五色之雲則知吉凶也注釋曰鄭知視日/旁雲氣之色者以其視祲職十者皆視日旁雲氣之色)
(此云祲象故知所視五雲亦視日旁雲氣之色也鄭知/水旱所下之國者以其云降明據日旁雲氣則知當十)
(二辰之分野所下之國有豐荒也鄭以二至二分觀雲/色者卽所引春秋者是云青爲蟲已下蓋據陰陽書得)
(知按僖五年左氏傳云春王正月辛亥朔日南至公旣/視朔遂登觀臺以望而書禮也凡分至啓閉必書雲物)
(爲備故也注云分春秋分至冬夏至啓立春立夏閉立/秋立冬據八節而言也先鄭引下文凡此五物者欲見)
(春秋與此/相當故也)以十有二風察天地之和命乖别之妖祥注
十有二辰皆有風吹其律以知和不其道亡矣春秋襄
十八年楚師伐鄭師曠曰吾驟歌北風又歌南風南風
不競多死聲楚必無功是時楚師多凍其命乖别審矣
疏(釋曰此一經欲見十二辰順律氣以知妖祥之事注/釋曰鄭知十二風是十二辰氣爲風者師曠云歌北)
(風南風皆據十二辰之氣爲風故知風卽氣也云吹其/律以知和不其道亡者鄭亦按師曠吹律而知此氣亦)
(當吹律也今無吹律之灋故云其道亡引襄十八年者/是時鄭屬晉不復事楚楚師伐之晉爲盟主欲救之故)
(師曠吹律以觀楚强弱按彼服注北風無射夾鍾以北/南風姑洗以南云命乖别審矣者以南風弱卽知楚無)
(功是其命楚師乖離别審矣按考異郵曰陽立于五極/于九五九四十五且變以陰合陽故八卦主八風相距)
(各四十五日艮爲條風震爲明庶風巽爲清明風離爲/景風坤爲涼風兌爲閶闔風乾爲不周風坎爲廣莫風)
(按通卦驗云冬至廣莫風十二月大寒小寒皆不見風/至立春條風至雨水猛風至二月驚蟄不見風至春分)
(明庶風至清明雷鳴雨下清明風至𤣥鳥來榖雨不見/風立夏清明風至小滿不見風五月芒種不見風大暑)
(不見風立秋涼風至處暑不見風白露不見風秋分涼/風至寒露霜降皆不見風立冬不周風至小雪大雪皆)
(不見風如是無十二風何云十二月皆有風乎按通卦/驗云三月六月九月十二月皆不見風惟有八以當八)
(卦八節云十二月者則乾之風漸九月坤之風漸六月/艮之風漸十二月巽之風漸三月故清明節次云清明)
(風立夏復云清明風是清明風主三月復主四月則其/餘四維之風主兩月可知雨水猛風與條風俱在正月)
(則猛風非八卦/之風亦不次之)凡此五物者以詔救政訪序事注訪謀
也見其象則當預爲之備以詔王救其政且謀今年天
時占相所宜次序其事疏(釋曰此經總計上五經又云/凡此五物者謂從掌天星以)
(下五經竝是已見之物有此五事云詔者詔告也告王/改脩徳政以備之以救止前之惡政云訪序事者謂事)
(未至者預告王訪謀今年天時占/相所宜次敘其事使不失所也)
内史掌王之八枋之灋以詔王治一曰爵二曰祿三曰
廢四曰置五曰殺六曰生七曰予八曰奪注太宰旣以
詔王内史又居中貳之音義(枋本又作柄兵病/反治直吏反下同)疏(釋曰/按太)
(宰有誅無殺此有殺無誅者誅與殺相因欲見爲過不/止則殺之假令過失已麗於灋内之圜土司圜職云掌)
(收敎罷民又云不能改而出圜土者殺之是因過而致/殺也八者不與太宰次第同者亦欲見事起無常故不)
(依本/也)執國灋及國令之貳以攷政事以逆㑹計注國灋
六典八灋八則疏(釋曰以内史掌爵祿殺生之事故執/國灋及國令之貳者國灋太宰掌其)
(正國令謂若凡國之政令故亦掌其貳因即句考其政/事及會計以知得失善惡而誅賞也注釋曰按太宰則)
(皆訓爲灋故知國灋中/含有六典八灋八則也)掌敘事之灋受納訪以詔王聽
治注敘六敘也納訪納謀於王也六敘六曰以敘聽其
情疏(注釋曰云敘六敘也者按小宰職有六敘六敘/之内云六曰以敘聽其情是其聽治之灋也)凡
命諸侯及孤卿大夫則策命之注鄭司農説以春秋傳
曰王命内史興父策命晉侯爲侯伯策謂以簡策書王
命其文曰王謂叔父敬服王命以綏四國糾逖王慝晉
侯三辭從命受䇿以出音義(父音甫逖吐歴/反慝吐得反)疏(釋曰周/灋爵及)
(士餘文更不見命士之灋明士亦内史命之不言者以/其賤畧之也注釋曰此事見僖二十八年左氏傳以晉)
(文公敗楚于城濮王命爲侯伯之長按曲禮云大國曰/伯父州牧曰叔父晉旣大國而云叔父者王以州牧之)
(禮命之/故也)凡四方之事書内史讀之注若今尚書入省事
疏(釋曰言四方之事書者諸侯凡事有書奏白於王内/史讀示王注釋曰漢灋奏事讀之故舉以況之也)
王制祿則贊爲之以方出之注贊爲之爲之辭也鄭司
農云以方出之以方版書而出之上農夫食九人其次
食八人其次食七人其次食六人下農夫食五人庶人
在官者其祿以是爲差諸侯之下士視上農夫祿足以
代其耕也中士倍下士上士倍中士下大夫倍上士卿
四大夫祿君十卿祿杜子春云方直謂今時牘也𤣥謂
王制曰王制三公視公侯卿視伯大夫視子男元士視
附庸音義(食音嗣下/同牘音獨)疏(注釋曰先鄭云上農夫已下皆/禮記王制文按彼所釋凡地有)
(九等按遂人注有夫有婦乃成家自二人以至十人爲/九等則地有上上上中上下中上中中中下下上下中)
(下下若然上地之中有上上之地食十人上中食九人/今言上農夫食九人不言上上食十人者欲取下士食)
(九人祿與上中之地食九人同故據上中已下而言也/云其次食八人據上下之地云其次食七人者據中上)
(之地云其次食六人者據中中之地云其次食五人者/據中下之地又不言下上之地食四人已下者欲見八)
(人以下至五人有四等當庶人在官者有府史胥徒其/祿以是爲差故不言四人以下也若然則府食八人史)
(食七人胥食六人徒食五人故云庶人在官者其祿以/是爲差也云諸侯之下士視上農夫祿足以代其耕也)
(者欲見從下士以上祿轉多故以此爲本以増之杜子/春云方直謂今時牘也者古時名爲方漢時名爲牘故)
(舉以說之𤣥謂王制曰已下以先鄭不言者故引之以/増成其義欲見此經所云據王臣爲本故先鄭後鄭内)
(外兼/見)賞賜亦如之疏(釋曰此謂王以恩惠賞賜臣下之/祿亦以方書贊爲之辭按司勲職)
(凡賞無常輕重視功功/多則多功少則少耳)内史掌書王命遂貳之注副寫
藏之疏(釋曰謂王有詔勅頒之事則當/副寫一通藏之以待勘校也)
外史掌書外令注王令下畿外音義(下戸/嫁反)疏(注釋曰經/典凡言四)
(方及外者據畿外而言經言/外故知王下畿外之命也)掌四方之志注志記也謂
若魯之春秋晉之乘楚之檮杌音義(乘繩證反檮徒/刀反杌五忽反)疏
(注釋曰謂若魯之春秋之等孟子文名春秋者謂四時/之書春爲陽之首秋爲陰之先故舉春秋以包四時也)
(云晉謂之乘者春秋爲出軍之灋甸方八里出長轂一/乘故名春秋爲乘也云楚謂之檮杌者檮杌謂惡獸春)
(秋者直史不避君之善惡事同檮杌故謂春秋爲檮杌/也皆是國異故史異名也引之者欲見春秋是記事者)
(與四方之志/爲一故也)掌三皇五帝之書注楚靈王所謂三墳五
典音義(墳扶/云反)疏(注釋曰按孝經緯云三皇無文五帝畫/象三王肉刑又世本作云蒼頡造文字)
(蒼頡黄帝之史則文字起於黄帝今此云五帝之書爲/可而云三皇之書者三皇雖無文以有文字之後仰錄)
(三皇時事故云掌三皇之書也按昭十二年楚靈王謂/左史倚相能讀三墳五典八索九丘彼三墳三皇時書)
(五典五帝之常典八索三王之灋九丘九州亡國之戒/下有延叔堅馬季長等所說不同惟孔安國尚書序解)
(三墳五典與鄭同以/無正文故所解有異)掌達書名于四方注謂若堯典禹
貢達此名使知之或曰古曰名今曰字使四方知書之
文字得能讀之疏(注釋曰尚書有堯典舜典禹貢之等/是書之篇名聘禮記云百名以上書)
(之於䇿不滿百名書之於方是文字之書名俱是書名/此經直云書名未知何者之書名故鄭兩解之云古曰)
(名今曰字古者之文字少直曰名後代文字多則曰字/字者滋也滋益而名故更稱曰字正其名字使四方知)
(而讀/之也)若以書使于四方則書其令注書王令以授使者
音義(使所吏/反注同)
　
　
　
　
　
　
　
　
　
　周禮注疏卷二十六
　周禮注疏卷二十六考證
甸祝師甸致禽于虞中疏直以禽薦之無祭事○薦監
　本訛祭(臣紱/)按下云無祭事則此當作薦祭與薦以
　有尸無尸爲異
司巫祭祀則共匰主注又曰祝盥升取苴降洗之○監
　本脫升字今考士虞禮補之
大史正歲年以序事疏中氣在晦則後月閏○中監本
　訛朔(臣宗楷/)按凡中氣必在閏前月之末今据時憲
　法改正
　又正月一日得雨水中○雨水監本訛作啓蟄(臣紱/)
　按韗人注云啓蟄孟春之中也古法以啓蟄爲正月
　中氣而此疏上文云正月立春節雨水中不宜互異
　蓋此從今法韗人注則從古法耳
小史大祭祀注故齊景公疾欲誅於祝史○誅監本訛
　作誄今考左傳改正
馮相氏疏以辰爲天門故以歲星跳辰爲龍度天門也
　○星監本訛作日今從上文歲星跳辰正之
冬夏致日疏進入黄道南則謂之赤道夏時月在黄道
　南謂之赤道進入黄道北謂之黑道東西自相對○
　謂之黑道下疑脫冬至月在黄道北謂之黑道十一
　字
保章氏疏歲星所在其國不可伐可以伐人超舍如前
　曰贏○監本脫伐可二字今考天文志原文補之又
　超訛起前訛出並改正
　
　
　
　
　
　
　
　周禮注疏卷二十六考證
欽定四庫全書
　周禮注疏卷二十七
　　漢鄭氏注　唐陸徳明音義　賈公彥疏
御史掌邦國都鄙及萬民之治令以贊冢宰注王所以
治之令冢宰掌王治音義(治直吏反注/及下凡治同)疏(釋曰天官冢/宰六典治邦)
(國八則治都鄙及畿内萬民之治今/此御史亦掌之以贊佐故同其事)凡治者受灋令焉
注爲書寫其治之灋令來受則授之疏(釋曰言凡語廣/謂外内官所有)
(治職者皆御史書王之灋令/授與受者故言凡以該之也)掌贊書注王有命當以書
致之則贊爲辭若今尚書作詔文疏(注釋曰謂若今出/詔勅之書是王有)
(命頒下於外其詔勅書則御/史贊王爲此書故云掌贊也)凡數從政者注自公卿以
下至胥徒凡數及其見在空缺者鄭司農讀言掌贊書
數書數者經禮三百曲禮三千灋度皆在𤣥以爲不辭
故改之云音義(數所主反/見賢遍反)疏(釋曰自公卿已下至胥徒/在王朝者皆是凡數又是)
(從政之人故云凡數從政者也先鄭所云以掌贊書數/爲句讀之𤣥以爲不辭故改之云者掌贊書數書數既)
(爲三百三千有何可贊也且書數既爲三百三千下别/言從政者有何義意乎故後鄭以爲不辭而改之也)
巾車掌公車之政令辨其用與其旗物而等叙之以治
其出入注公猶官也用謂祀賔之屬旗物太常以下等
叙之以封同姓異姓之次序疏(釋曰云公車之政令者/以下辨其用及等叙出)
(入皆是政令故先言其總也出入謂若下文凡車之出/入則㑹之冬官造車訖來入巾車又當出封同姓之等)
(亦是也注釋曰云公猶官也者謂若言公似據三公及/諸侯若言官則王家皆是故從官也云用謂祀賔之屬)
(者其中仍有朝及田戎之等故言之屬以總之云太常/以下仍有大旗大赤大白大麾之等故云以下云等序)
(之以封同姓異姓之次叙者周人先同姓/次異姓後云四衞蕃國以下故云次序也)王之五路一
曰玉路鍚樊纓十有再就建大常十有二斿以祀注王
在焉曰路玉路以玉飾諸末鍚馬面當盧刻金爲之所
謂鏤鍚也樊讀如鞶帶之鞶謂今馬大帶也鄭司農云
纓謂當胷士喪禮下篇曰馬纓三就禮家説曰纓當胷
以削革爲之三就三重三匝也𤣥謂纓今馬鞅玉路之
樊及纓皆以五采罽飾之十二就就成也大常九旗之
畫日月者正幅爲縿斿則屬焉音義(鍚音陽樊歩干反/下同斿音留鞶歩)
(干反重直龍反罽居例反縿/所銜反又所亷反屬音燭)疏(釋曰云王之五路此言/與下爲總目一曰已下)
(析别言之云以祀者以下諸路皆非祭祀之事則是各/外内大小祭祀皆用此一路而已注釋曰言王在馬曰)
(路者謂若路門路寢路車路馬皆稱路故廣言之云王/在焉曰路路大也王之所在故以大爲名諸侯亦然左)
(氏義以爲行於道路故以路名之若然門寢之等豈亦/行於路乎云玉路以玉飾諸末者凡言玉路金路象路)
(者皆是以玉金象爲飾不可以玉金象爲路故知玉金/等飾之言諸末者凡車上之材於末頭皆飾之故云諸)
(末也云鍚馬面當盧刻金爲之者眉上曰鍚故知當額/盧按韓弈詩鉤膺鏤鍚金稱鏤故知刻金爲之故鄭引)
(詩云所謂鏤鍚也彼詩毛傳亦云金鏤其鍚鄭箋云眉/上曰鍚刻金飾之云樊讀如鞶帶之鞶者按易訟卦上)
(九云或錫之鞶帶注云鞶帶佩鞶之帶但易之鞶謂鞶/囊即内則云男鞶革是也此鞶謂馬大帶音字同故讀)
(從之是以鄭即云馬大帶也先鄭云纓謂當胷引士喪/禮下篇馬纓以削革爲之賈馬亦云鞶纓馬飾在膺前)
(十有二帀以毛牛尾金塗十二重後鄭皆不從之者以/鞶爲馬大帶明纓是夾馬頸故以今馬鞅解之也後鄭)
(云玉路之樊及纓皆以五采罽飾之者按爾雅釋言云/氂罽也郭氏云毛氂所以爲罽知是罽染毛爲之鄭必)
(知罽飾之者葢以今時所見擬之必知用五采者按典/瑞云鎮圭繅五采五就則知王者就飾用五采惟有外)
(傳小采以朝月者用三采耳繅藉五采即云五就則一/采一帀爲一就此樊纓十二就之屬就數雖多亦一采)
(一帀為一就如玉菜十二就然云大常九旗之畫日月/者按司常云日月為常是也云正幅為縿者爾雅文知)
(斿則屬焉者爾雅云纁帛縿練旒九縿旒/用物不同旒又有數明知别屬可知也)金路鉤樊纓
九就建大旗以賔同姓以封注金路以金飾諸末鉤婁
頷之鉤也金路無鍚有鉤亦以金爲之其樊及纓以五
采罽飾之而九成大旂九旗之畫交龍者以賔以㑹賔
客同姓以封謂王子母弟率以功德出封雖爲侯伯其
畫服猶如上公若魯衞之屬其無功德各以親疏食采
畿内而已故書鉤爲拘杜子春讀爲鉤音義(旂其依反/賔如字劉)
(沈方刃反頷户感/反率音律又音類)疏(釋曰上玉路云一曰此以下皆不/云二曰三曰之等者若據王而言)
(玉路言一曰則金路已下二曰三曰之等可知若據諸/侯言之從此金路以下所受得各自爲上故此已下略)
(不言二曰三曰之等也云同姓以封者周人先同姓故/得金路賜異姓已下則用象路之等同姓雖尊仍不得)
(玉路玉路以祭祀故不可分賜注釋曰云金路以金飾/諸末者亦如玉路所飾也云鉤婁頷之鉤也者詩云鉤)
(膺鏤鍚鉤連言膺明鉤在膺前以今驗古明鉤是馬婁/頷也云金路無鍚有鉤者以玉路金路二者相叅知之)
(何者玉路云鍚金路云鉤明知金路有鉤無鍚上得兼/下言之則玉路直言鍚兼有鉤可知云亦以金爲之者)
(鍚用金明鉤亦用金爲飾也云九成者亦如上一采罽/爲一成凡九就九成也云大旂九旗之畫交龍者司常)
(職文云以賔以㑹賔客者按齊右㑹同賔客前齊車故/知以賔是以㑹賔客至於載主亦同焉故曽子問云天)
(子廵守以遷廟主行載於齊車注云齊車金路若王弔/亦乘金路是以士喪禮注云君弔蓋乘象路謂得金路)
(之賜者弔時降一等乘象路明知王有玉路弔時降一/等乘金路可知云同姓以封謂王子母弟率以功徳出)
(封雖爲侯伯其畫服猶如上公若魯衛之屬者周之灋/二王之後稱公王之同姓例稱侯伯而已若魯衞稱侯)
(鄭稱伯故兼云雖爲侯伯也知畫服如上公者典命云/上公九命車旗衣服以九爲節是上公九命服衮冕又)
(云侯伯七命車旗衣服以七爲節則服鷩冕爲異姓侯/伯若魯衞鄭雖爲侯伯則服衮受五百里之封是以明)
(堂位魯侯服衮冕是雖爲侯伯服如上公也言此者欲/見二王後上公雖是異姓得以乘金路今同姓王子母)
(弟以衣服與上公同明乘金路亦同矣云其無功徳各/以親疏食采畿内而已者天工不可私非其才其無功)
(徳不可輙授之以職禮運云天子有田以處其子孫故/封之於畿内而已是以司裘云諸侯則共熊侯豹侯是)
(王子母弟封於畿内者也言親疏食采者按載師職家/邑任稍地小都任縣地大都任疆地其中非直有公卿)
(大夫食采若親王母弟則與公同食大都百里稍疏者/與卿同食小都五十里更疏者與大夫同食家邑二十)
(五里耳故云各以親/疎食采畿内而已)象路朱樊纓七就建大赤以朝異姓
以封注象路以象飾諸末象路無鉤以朱飾勒而已其
樊及纓以五采罽飾之而七成大赤九旗之通帛以朝
以日視朝異姓王甥舅音義(朝直遙反/注皆同)疏(注釋曰象路/以象飾詣末)
(者此所飾亦如玉金矣但用象爲異也云象路無鉤以/朱飾勒而已者經不云鉤明無鉤經直云朱鄭知以朱)
(飾勒者見下文革路云龍勒明知此朱同爲飾勒也云/大赤九旗之通帛者司常職文以日視朝者謂於路門)
(外常朝之處乘之此雖據常朝而言至於三朝皆乘之/按司常云道車建旞鄭注云道車象路也王以朝夕燕)
(出入乘此象路則建旞若在朝廷大赤也其車則同也/云異姓王甥舅者謂先王及今王有舅甥之親若陳國)
(杞國則别於庶姓/故乘象路之車也)革路龍勒條纓五就建大白以即戎
以封四衞注革路鞔之以革而漆之無他飾龍駹也以
白黑飾韋雜色爲勒條讀爲絛其樊及纓以絛絲飾之
而五成不言樊字蓋脫爾以此言絛知玉路金路象路
飾樊纓皆不用金玉象矣大白殷之旗猶周大赤蓋象
正色也即戎謂兵事四衞四方諸侯守衞者蠻服以内
音義(龍如字戚音厖條依注/作絛他刀反鞔莫干反)疏(注釋曰云革路鞔之以/革而漆之無他飾者自)
(玉路金路象路四者皆以革鞔則冬官云飾車欲侈者/也但象路以上更有玉金象爲飾謂之他物則得玉金)
(象之名此革路亦用革鞔以無他物飾則名爲革路也/鄭知駹是白黒飾韋雜色爲勒者以繢人云白與黒爲)
(之黼黑白相形之物且下有駹車邊側有黒漆爲駹此/革路既素又有大白之旗故以白黑駹爲雜也云以此)
(言絛知玉路金路象路飾樊纓皆不用金玉象矣者上/玉路鞶纓十有二就馬氏以爲旄牛尾金塗十二重有)
(此嫌故微破之也云大白殷之旗猶周大赤蓋象正色/也者明堂位云殷之大白周之大赤相對而言故云猶)
(周大赤周以十一月爲正物萌色赤殷以十二月爲正/物牙色白是象正色兼正文故云蓋云即戎謂兵事也)
(者司服兵事韋弁服車服相配俱是即戎故云謂兵事/也趙商問中車職云建大白以即戎注曰謂兵事司馬)
(職仲秋辨旗物以治兵王載大常下注云凡班旗物以/出軍之旗則如秋不知巾車大白以即戎爲在何時答)
(曰殷之正色者或㑹事或勞師不親將故建先王之正/色異於親自將又按司馬灋云章夏以日月上明殷以)
(虎上威周以龍上文不用大常者周雖以日月爲常以/龍爲章故郊特牲云龍章而設日月又按周本紀武王)
(遂入至紂之死所王射之三發而后下車以輕劒斬紂/頭懸於大白之旗不用大常者時未有周禮故武王雖)
(親將猶用大白也云四衞四方諸侯守衞者蠻服以内/者此四衞非謂在衞服者以其諸侯非同姓與王無親)
(即是庶姓在四方六服已内衞守王大/司馬以要服爲蠻服故云蠻服以内也)木路前樊鵠纓
建大麾以田以封蕃國注木路不鞔以革漆之而已前
讀爲緇翦之翦翦淺黒也木路無龍勒以淺黑飾韋爲
樊鵠色飾韋爲纓不言就數飾與革路同大麾不在九
旗中以正色言之則黑夏后氏所建田四時田獵蕃國
謂九州之外夷服鎮服蕃服杜子春云鵠或爲結音義
(前依注作翦子踐/反淺也鵠戸篤反)疏(注釋曰鄭知木路不鞔以革者以/其言木則木上無革可知必知有)
(漆者以其喪車尚有漆者況吉之乘車有漆可知云前/讀爲緇翦之翦者讀從既夕文也彼爲加茵用疏布緇)
(翦有幅亦縮二横三鄭云翦淺也此前亦取淺義故讀/從之知木路無龍勒者以經不云勒明降於革路無龍)
(勒可知云大麾不在九旗中者上大白亦不在九旗之/中而不言者九旗之中雖無大白仍有雜帛爲物兼有)
(殷正色故此特言之云以正色言之則黒夏后氏所建/者此亦以正色言之上文火赤據周大白據殷則此大)
(麾當夏之正色黒故言夏后氏所建也按明堂位有虞/氏之旂夏后氏之綏鄭注云有虞氏當言綏夏氏當言)
(旂若然則夏后氏有旂無綏今此大麾則綏而爲夏后/氏所建者彼以前代質後代文差之則綏當有虞氏旂)
(當夏后氏但旌旂皆上有綏夏之旂去旒旐而用之即/是綏故以正色推之當夏也云田四時田獵者趙商問)
(中車職曰建大麾以田注云田四時田臘商按大司馬/職曰四時皆建大常今又云建大麾以田何答曰麾夏)
(之正色雖習戰春夏尚生其時宜入兵夏本不以兵得/天下故建其正色以春田秋冬出兵之時乃建大常故)
(雜問志云四時治兵王自出禮記天子殺則下大綏司/馬職王建大常足相參正云蕃國謂九州之外夷服鎮)
(服蕃服者按司馬職要服已内爲九州其外更有三服/夷鎮蕃總而言之皆號蕃國是以此文及大行人謂之)
(蕃國也杜子春云鵠或爲結者按馬氏云前樊結纓謂/再重樊纓在前有結在後徃徃結革以爲堅且飾韋以)
(爲樊纓皆有采就則前與鵠亦可以爲飾而賈氏爲前/纓有結其義非今子春爲結後鄭引之在下得通一義)
(故也凡五等諸侯所得路者在國祭祀及朝天子皆乗/之但朝天子之時乗至天子館則舍之於館是以覲禮)
(記云偏駕不入王門謂舍之於客館乗墨車龍旂以朝/鄭云在旁與已同曰偏若兩諸侯自相朝亦應乗之若)
(齊弔及朝并朝夕燕出入可降一等若在軍皆乗廣車/若以田以鄙則乗木路也若五等諸侯親迎皆乗所賜)
(路以其士親迎攝盛乗大夫車則大夫以上尊則尊矣/不可更攝盛轉乗在上之車當乗所賜車與祭祀同則)
(王乗玉路可也若然同姓金路無鍚韓侯受賜得有鏤/鍚者正禮雖不得後有功特賜有之也若如鄭注同姓)
(雖爲侯伯畫服如上公得乗金路若爲子男似不得當/與異姓同乗象路也異姓象路則降上公以其上公雖)
(庶姓亦乘金路其異姓侯伯子男皆乗象路也言四衞/革路者亦謂庶姓侯伯子男蕃國木路者夷狄惟有子)
(男同木路也無問/祀賔已下皆乗之)王后之五路重翟鍚面朱總厭翟勒
面繢總安車彫面鷖總皆有容蓋注重翟重翟雉之羽
也厭翟次其羽使相廹也勒面謂以如王龍勒之韋爲
當面飾也彫者畫之不龍其韋安車坐乗車凡婦人車
皆坐乗故書朱總爲䌆鷖或作繄鄭司農云鍚馬面鍚
䌆當爲總書亦或爲總鷖讀爲鳬鷖之鷖鷖總者青黑
色以繒爲之總著馬勒直兩耳與兩鑣容謂幨車山東
謂之裳幃或曰幢容𤣥謂朱總繢總其施之如鷖總車
衡輨亦宜有焉繢畫文也蓋如今小車蓋也皆有容有
蓋則重翟厭翟謂蔽也重翟后從王祭祀所乗厭翟后
從王賓饗諸侯所乗安車無蔽后朝見於王所乗謂去
飾也詩國風碩人曰翟蔽以朝謂諸侯夫人始來乗翟
蔽之車以朝見於君盛之也此翟蔽蓋厭翟也然則王
后始來乗重翟乎音義(重直龍反注同總作動反厭於/渉反注同繢戸對反鷖烏兮反)
(劉烏計反乗繩證反下坐乗皆同或如字䌆戚云檢字/林蒼雅及說文皆無此字衆家亦不見有音者唯昌宗)
(音廢以形聲㑹意求之實所未了當是廢而不用乎非/其音也李兵廢反本或作緦恐是意改也繄烏兮反著)
(直略反鑣表驕反幨昌亷反幢本亦作潼詩注作童皆/音同輨劉音管一音胡瞎反蔽劉音弗下及文并同一)
(音必世反見賢遍反下同/去起呂反下去戈去毛同)疏(釋曰言王后之五路亦是/總口之言也凡言翟者皆)
(謂翟鳥之羽以爲兩旁之蔽言重翟者皆二重爲之厭/翟者謂相次以厭其本下有翟車者又不厭其本也凡)
(言總者謂以總爲車馬之飾若婦人之總亦既繋其本/又垂爲飾故皆謂之總也按下翟車尊於安車而進安)
(車在上者以其翟車有幄無蓋安車重翟同無幄而有/容蓋故進安車與重厭之車同在上也注釋曰云勒面)
(謂以如王龍勒之韋爲當面飾也者按上龍勒不言面/此勒言面則所施之處不同則上言勒者馬之轡飾皆)
(是不在面此言勒面則在面矣用物則同故鄭引龍勒/以釋此也云安車坐乗車凡婦人車皆坐乗者按曲禮)
(上文婦人不立乗是婦人坐乗男子立乗曲禮上大夫/七十而致事若不得謝則必賜之几杖乘安車則男子)
(坐乗亦謂之安車也若然則王后五路皆是坐乗獨此/得安車之名者以餘者有重翟厭翟翟車輦車之名可)
(稱此無異物之稱故獨得安車之名也云鷖讀爲鳬鷖/之鷖者從毛詩鳬鷖之篇名鷖者取鳥之鷖色青黑爲)
(義知以繒爲之總著馬勒直兩耳與兩鑣者先鄭蓋見/當時以況古也云容謂幨車山東謂之裳幃或曰幢容)
(者按昏禮云婦車亦如之有裧注云裧車裳幃周禮謂/之容又衞詩漸車幃裳毛氏亦云潼容是容潼容與幨)
(及裳幃爲一物也𤣥謂朱總繢總其施之如鷖總車衡/輨亦宜有焉者後鄭取先鄭總著馬勒直兩耳與兩鑣)
(爲本其於車之衡輨亦宜有焉以其皆是革飾之事故/兼施於車也云蓋如今小車蓋也者此舉漢灋小車有)
(蓋以況周凡蓋所以表尊亦所以禦雨故三者皆有之/也云皆有容有蓋則重翟厭翟謂蔽也者按馬氏等云)
(重翟爲蓋今之羽蓋是也爲有此嫌故㣲破之若重翟/厭翟是蓋何須下文云皆有容蓋乎是以後鄭約下王)
(之䘮車五乗皆有蔽明后之車言翟者亦謂蔽也云重/翟后從王祭祀所乗者此約王之五路則重翟當玉路)
(后無外事惟祭先王先公羣小祀皆乗此重翟也云厭/翟后從王賔饗諸侯所乗者按内宰職云賔客之祼獻)
(瑤爵皆贊注云謂王同姓及二王之後王祼賔客亞王/而禮賔獻謂王饗燕亞王獻賔也此時后則乗厭翟故)
(云從王賔饗諸侯也不言祼者文略耳云安車無蔽后/朝見於王所乗謂去飾也者以其安車不言翟明無蔽)
(以其朝王質故去飾也引詩國風碩人曰翟蔽以朝謂/諸侯夫人始來乗翟蔽之車以朝見於君盛之也此翟)
(蔽蓋厭翟也者彼是諸侯之夫人當乗厭翟則上公夫/人亦厭翟以其王姬下嫁於諸侯車服不繋於其夫下)
(王后一等不得乗重翟則上公與侯伯夫人皆乗厭翟/可知若子男夫人可以乗翟車至於祭祀及嫁皆乗之)
(云然則王后始來乘重翟乎者王姬下嫁下后一等及/諸侯夫人皆乗厭翟則王后自然始來乗重翟可知若)
(然王之三夫人與三公夫人同乗翟車九嬪與孤妻同/乗夏篆二十七世婦與卿妻同乗夏縵女御與大夫妻)
(同乗墨車士之妻攝盛亦乗墨車非嫁攝盛則乘棧車/也諸侯已下夫人祭祀賔饗出桑朝君差之皆可知也)
(若然諸侯夫人亦當/有安車以朝君也)翟車貝面組總有握注翟車不重
不厭以翟飾車之側爾貝面貝飾勒之當面也有握則
此無蓋矣如今軿車是也后所乗以出桑音義(握劉音/屋下馬)
(皆作幄烏學反沈云/劉音非軿薄經反)疏(釋曰上言朱總繢總鷖總彼皆/以繒爲之今此言組總則以組)
(絛爲之總亦施於勒及兩耳兩鑣并車衡輨焉注釋曰/翟車不重不厭明以翟飾車之側可知云貝而貝飾勒)
(之當面也者貝水物謂餘泉條蚳之貝文以飾勒之當/面者也云有握則此無蓋矣者但蓋所以禦雨無幄乃)
(施之今既有幄故知無蓋矣云如今軿車是也者漢灋/軿車無蓋故舉以況之云后所乗以出桑者按月令三)
(月薦鞠衣於先帝又后妃親桑於東郊二者后皆乗此/翟車以其告先帝非祀親桑又非大事故知乗翟車也)
連車組輓有翣羽蓋注連車不言飾后居宮中從容所
乗但漆之而已爲輇輪人輓之以行有翣所以禦風塵
以羽作小蓋爲翳日也故書翣爲䭷杜子春云當爲翣
書亦或爲□音義(連音輦本亦作輦組音祖輓音晚翣/所甲反從七容反輇市專反翳烏帝)
(反䭷□竝音/獵䭷或音毛)疏(注釋曰輦車不言飾者以其不言翟又/不言面總之等是不言飾也此無所供)
(事直是后居宮中從容所乗車也知漆之者凡吉之車/器之等皆漆之明此亦有漆也知爲輇輪者按禮記云)
(載以輲車輲車載柩之車則地官蜃車人輓之以行此/輦車組輓亦是人輓行者按雜記注引許氏說文解字)
(曰有輻曰輪無輻曰輇則人輓行者皆是無輻曰輇按/上雜記注輇崇蓋半乗車之輪乗車髙六尺六寸則此)
(當三尺三寸云有翣所以禦風塵者翣即扇也扇所以/爲障蔽亦所以禦風塵也云以羽作小蓋爲翳日也者)
(翣既禦風塵明羽蓋/所以翳日可知也)王之喪車五乗木車蒲蔽犬􁉛尾
櫜疏飾小服皆疏注木車不漆者鄭司農云蒲蔽謂臝
蘭車以蒲爲蔽天子喪服之車漢儀亦然犬􁉛以犬皮
爲覆笭故書疏爲揟杜子春讀揟爲沙𤣥謂蔽車旁禦
風塵者犬白犬皮既以皮爲覆笭又以其尾爲戈㦸之
弢麤布飾二物之側爲之縁若攝服云服讀爲箙小箙
刀劒短兵之衣此始遭喪所乗爲君之道尚微備姦臣
也書曰以虎賁百人逆子釗亦爲備焉音義(五乗繩證/反下五乗)
(同􁉛莫歴反櫜沈音羔劉姑道反臝魯火反劉又音果/笭力丁反劉又音泠揟本又作偦同思如反弢吐刀反)
(縁悅絹反下同箙音服賁/音奔釗古堯反又音昭)疏(注釋曰云木車不漆者喪/中無飾後至禫乃漆之此)
(明木車及下素車等皆未漆也若然上王之木路鄭注/云不革鞔漆之而已彼亦稱木而有漆者彼此各有所)
(對上文木路對革路有革又有漆則木路漆之而已據/吉時言耳此木路對禫始有漆明此木路不漆飾指本)
(體而言也先鄭云謂蠃蘭車者此舉漢時有蠃長蘭乗/不善之車故舉以說之也云犬􁉛以犬皮爲覆笭者古)
(者男子立乗須馮軾軾上須皮覆之故云犬􁉛子春讀/揟爲沙於義無所取故不從也𤣥謂蔽車旁禦風塵者)
(上文重翟厭翟之等爲蔽皆是禦風塵故知此蔽亦是/禦風塵也云犬白犬皮者以喪無飾明用犬之白者是)
(以士喪記主人乗惡車白狗幦是也云既以皮爲覆笭/又以其尾爲戈㦸之弢者以經云犬􁉛尾櫜明􁉛與櫜)
(共用犬櫜則弢也云麤布飾二物之側爲之縁者按喪/服齊衰已下皆稱疏禮之通例凡言疏布者皆據大功)
(布而言若然此則以八升布爲二物之縁也云若攝服/云者按既夕記云貳車白狗攝服注云攝猶縁也狗皮)
(縁服差飾引之者證此二物爲縁之事也云小箙刀劒/短兵之衣者此小箙即既夕記云主人乗惡車白狗幦)
(蒲蔽犬服鄭彼注云笭間兵服以犬皮爲之是也云此/始遭喪所乗者此喪車五乗貴賤皆同乗之是以士喪)
(禮主人乗惡車鄭注引雜記曰端衰喪車皆無等然則/此惡車王喪之木車也是以尊卑同也云爲君之道尚)
(㣲備姦臣也者按士喪有犬服則此小服亦是其常今/言爲君之道尚微備姦臣者此言非爲小兵服以戈㦸)
(人君乃有之然則備姦臣爲尾櫜戈㦸而言也引書曰/者顧命文彼以成王崩子釗康王也康王常在尸所以)
(爲適子故使康王出鄉門外以虎賁百人更以大子之/禮迎之别於庻子必用虎賁備姦臣引之者證人君有)
(戈㦸亦是/備姦臣)素車棼蔽犬􁉛素飾小服皆素注素車以白
土堊車也棼讀爲薠薠麻以爲蔽其􁉛服以素繒爲縁
此卒哭所乗爲君之道益著在車可以去戈㦸音義(棼/扶)
(云反堊烏路反又/烏洛反薠扶文反)疏(注釋曰鄭知素車以白土堊者以/上有木車下有漆車中有駹藻素)
(三者非漆非木皆以所飾爲名明素是白土飾之也爾/雅釋宮云地謂之黝牆謂之堊堊謂以白土爲飾則此)
(素車亦白土爲飾可知云棼讀爲薠薠麻者棼字非所/以飾物之事故破棼爲薠義取用麻爲蔽之意云其􁉛)
(服以素繒爲縁者禮之通例素有二種其義有色飾者/以素爲白土義有以繒爲飾者即以素爲繒故鄭釋二)
(素以白繒别釋之也云此卒哭所乗者按士虞禮卒哭/大夫說絰帶於廟門外婦人說首絰不說帶是卒哭變)
(服變服即易車按喪服大功章注云凡天子諸侯卿大/夫既虞士卒哭而受服此鄭云卒哭據士而言也云爲)
(君之道益著在車可以去戈㦸者以/經不云尾櫜明去戈㦸故爲此解也)薻車薻蔽鹿淺􁉛
革飾注故書薻作􁎤杜子春􁎤讀爲華藻之藻直謂華
藻也𤣥謂薻水草蒼色以蒼土堊車以蒼繒爲蔽也鹿
淺􁉛以鹿夏皮爲覆笭又以所治去毛者縁之此既練
所乗音義(􁎤音總又音藻/李一音倉曹反)疏(注釋曰後鄭云藻水草者/就足子春藻爲華藻也鄭)
(爲蒼色者上文素車爲白色下文駹車邊側有漆差之/此當蒼色且薻之水草見爲蒼文色也云鹿淺􁉛以鹿)
(夏皮爲覆笭者夏時鹿毛新生爲淺毛故鄭云鹿夏皮/爲覆笭也云又以所治去毛者縁之者以經云革飾皮)
(去毛曰革故以去毛言之云此既練所乗者王喪/十三月練是變除之節故知此即既練所乗也)駹車
雚蔽然􁉛髤飾注故書駹作龍髤爲軟杜子春云龍讀
爲駹□讀爲桼垸之桼直謂髤桼也𤣥謂駹車邊側有
漆飾也雚細葦席也以爲蔽者漆則成藩即吉也然果
然也髤赤多黒少之色韋也此大祥所乗音義(雚音丸/髤香求)
(反□音次桼音/七垸胡翫反)疏(注釋曰故書駹作龍上文龍勒後鄭/已破龍爲白黑之色故此注從子春)
(爲駹髤爲□於義無所取故不從子春以□爲漆亦不/從也後鄭知駹爲邊側之飾者以下文漆車全有漆則)
(此時未全爲漆故知駹是邊側少有漆也云漆則成藩/者下文藩蔽者因此舊蔽而漆之則藩者以此爲本故)
(云漆則成藩也云然果然也者果然獸名是以賈氏亦/云然獸名也云髤赤多黒少之色韋也知色如此者按)
(下注雀黒多赤少故知此髤是赤多黑少者也云此大/祥所乗者以二十五月大祥除服之節故知此車是大)
(祥所/乗也)漆車藩蔽豻􁉛雀飾注漆車黒車也藩今時小車
藩漆席以爲之豻胡犬雀黑多赤少之色韋也此禫所
乗音義(豻五旦反/禫直感反)疏(注釋曰知漆是黑者凡漆不言色/者皆黑且大夫所乗墨車及篆縵)
(之飾直得黒名是凡車皆黑漆也知漆席以爲之者以/其席即上文雚上注云漆則成藩是也云豻胡犬者謂)
(胡地之野犬或作狐字者謂狐與犬合所生之犬也云/雀黑多赤少之色韋也者鄭以目驗雀頭黑多赤少雀)
(即緅也此禫所乗者以二十七月釋祥之節釋素縞麻/衣而服禫服朝服綅冠故知當禫所乗也按下文大夫)
(乗墨車士乗棧車皆吉時所乗之車既言天子至士喪/車五乗尊卑等則大夫士禫亦得乗漆車所以大夫士)
(禫即乗漆車與吉/同者禮窮則同也)服車五乗孤乗夏篆卿乗夏縵大夫
乗墨車士乗棧車庶人乗役車注服車服事者之車故
書夏篆爲夏縁鄭司農云夏赤也縁縁色或曰夏篆篆
讀爲圭瑑之瑑夏篆轂有約也𤣥謂夏篆五采畫轂約
也夏縵亦五采畫無瑑爾墨車不畫也棧車不革鞔而
漆之役車方箱可載任器以共役音義(篆音瑑直轉反/縵莫干反棧才)
(産反又仕板反約如字又/於貌反下同箱息羊反)疏(注釋曰云服車服事者之/車者其孤卿以下皆是輔)
(佐之臣服事於上故以服事之車解之也先鄭云夏赤/也縁縁色後鄭不從者夏翟是采五采備乃爲夏而以)
(夏爲赤而從古書篆爲色於義不可故後鄭解之以夏/爲五采也云或曰夏篆篆讀爲圭瑑之瑑者以篆爲轂)
(約後鄭從之云夏縵亦五采畫無瑑爾者言縵者亦如/縵帛無文章故云無瑑也以其篆爲轂約則言縵者無)
(約也云墨車不畫也者言墨漆革車而已故知不畫也/棧車不革鞔而漆之者此則冬官棧車欲弇恐有坼壞)
(是不革鞔者也此已上尋常所乗若親迎則士有攝盛/故士昏禮主人乗墨車婦車亦如之有裧爲異耳王后)
(别見車五乗此卿孤已下不見婦人車者婦人與夫同/故昏禮云婦車亦如之但大夫以上尊則尊矣親迎不)
(假攝盛轉乗上車也知士車有漆飾者按唐傳云古之/帝王必有命民於其君得命然後得乗飾車駢馬衣文)
(駢錦注云飾漆之駢倂也是其事云役車方箱可載任/器以共役者庻人以力役爲事故名車爲役車知方箱)
(者按冬官乗車田車横廣前後短大車柏車羊車皆方/故知庻人役車亦方箱是以唐傳云庶人木車單馬衣)
(布帛此役車亦名棧車以其同無革鞔故也是以何草/不黄詩云有棧之車行彼周道注云棧車役車是也)
凡良車散車不在等者其用無常注給遊燕及恩惠之
賜不在等者謂若今輜車後戸之屬作之有功有沽音
義(散素旱反輜側/其反沽音古)疏(釋曰云凡者以其衆多故也此良/車散車二者皆不在於服車五乗)
(之等列作之有精麤故有良散之名注釋曰云給遊燕/及思惠之賜者君臣遊燕歡樂或有賜言及恩惠之賜)
(雖非遊燕君於臣有恩好而惠及之者亦有賜此釋經/其用無常云不在等者謂若今輜車後戸之屬者漢時)
(輜車與古者從軍所載輜重財貨之車皆車後開戸故/舉以說之云作之有功有沽者釋經良車散車精作爲)
(功則曰良麤作/爲沽則曰散也)凡車之出入歲終則㑹之注計其完敗
多少疏(釋曰車之出謂出給官用車之入謂用罷歸官/於當時錄爲簿帳至歳終則總㑹計完敗多少)
(以入計/㑹也)凡賜闕之注完敗不計疏(注釋曰以其賜人以/後完敗隨彼受賜之)
(人在官不復須知/故闕之不計㑹)毁折入齎于職幣注計所傷敗入其
直杜子春云齎讀爲資資謂財也乗官車毁折者入財
以償繕治之直音義(齎音咨償/時讓反)疏(注釋曰謂乗官車者/毁損有折壞其車不)
(堪乗用者或全輸價直入官或計所損處酬其價直入/官皆入其資資即貨物也以此貨物入於職幣職幣主)
(受給官物所用之餘此之財物亦授之職幣既得/此物還與冬官繕治之故鄭云以償繕治之直也)大喪
飾遣車遂廞之行之注廞興也謂陳駕之行之使人以
次舉之以如墓也遣車一曰鸞車音義(遣弃戰/反注同)疏(釋曰/大喪)
(謂王喪遣車謂將葬遣送之車入壙者也言飾者還以/金象革飾之如生存之車但麤小爲之耳注釋曰後鄭)
(訓廞爲興即言謂陳駕之者解廞爲陳駕也按下車僕/云大喪廞革車彼廞謂作之此文既言飾遣車已是作)
(更言遂廞之故以陳駕解廞也云行之使人以次舉之/以如墓也者按檀弓云諸侯大牢苞七箇遣車七乗大)
(夫亦大牢苞五箇遣車五乗鄭注云諸侯不以命數喪/數略天子當大牢苞九箇遣車九乗此時當在朝廟之)
(時於始祖廟陳器之明旦大遣奠之後則使人以次抗/舉人各執其一以如墓也云遣車一曰鸞車者按冢人)
(云及葬言鸞車象人是名遣車爲/鸞車以其遣車亦有鸞鈴故也)及葬執蓋從車持旌
注從車隨柩路持蓋與旌者王平生時車建旌雨則有
蓋今蜃車無蓋執而隨之象生時有也所執者銘旌音
義(從才用/反注同)疏(釋曰及葬者謂至葬時將向壙云執蓋從/車者謂此巾車之官執蓋以隨柩車之後)
(云持旌者亦使巾車之官執持銘旌此在柩車之前而/文在下者以執蓋是巾車因言持旌耳非謂持旌亦從)
(車也以銘旌表柩車象殯時在柩前是以既夕禮云祝/取銘置於茵注云以重不藏故於此移銘加於茵上若)
(然茵既行時在柩車前明銘旌亦與茵同在柩車前可/知也注釋曰云從車隨柩路者鄭欲以經車爲蜃車柩)
(路解之云今蜃車無蓋執而隨之象生時有也者蓋所/以表尊亦執而隨之所以禦雨今蜃車既設帷荒不得)
(設蓋是以執而隨柩車雖無用但象生時有也云所執/者銘旌者將葬之旌士有二旌大夫已上皆有三旌知)
(者以既夕禮是士禮而有乗車所建旃是攝盛故用孤/卿所建通帛之旃也又有銘旌以其士無遣車故無廞)
(旌也大夫以上有乗車所建旌卿已上尊矣無攝盛以/尋常所建旌王則大常孤卿建旃大夫亦應攝盛用旃)
(是一也又有廞/旌又有銘旌也)及墓嘑啟關陳車注關墓門也車貳車
也士喪禮下篇曰車至道左北面立東上疏(注釋曰鄭/知車是貳)
(車者以其遣車在明器之中按既夕陳明器在道東西/面此不言明器而别陳車是貳車可知天子貳車象生)
(時當十二乗也士喪禮下篇曰者是既夕禮也而言士/喪禮下篇者以其士喪禮論初死并在殯之事既夕禮)
(論葬時事既夕之下同有一記記士喪及既夕不備之/事總爲一記故鄭以既夕連士喪而言下篇也此所引)
(者引記彼云車至道左北面立東上者士無貳車惟據/乗車道車槀車三乘此王禮亦有此三乗車於後别有)
(貳車十二乗若然則此車非止貳車而已鄭/直云貳車者舉其士喪禮不見者而言耳)小喪共匶
路與其飾注匶路載柩車也飾棺飾也疏(注釋曰言小/喪者上言大)
(喪據王不别言后與世子則此小喪中可以兼之鄭云/匶路載柩車也者即蜃車也云飾棺飾也者即帷荒柳)
(翣池紐之屬/皆是棺之飾)歲時更續共其弊車注故書更續爲受讀
杜子春云受當爲更讀當爲續更續更受新共其弊車
歸其故弊車也𤣥謂俱受新耳更易其舊續續其不任
用共其弊車巾車既更續之取其弊車共於車人材或
有中用之音義(弊婢世反/任音壬)疏(注釋曰言歲時更續者謂/一歲四時皆有受官車更)
(謂車雖未破壞日月已久舊者更易以新者續謂雖未/經久其有破壞不中用者復以新車續之云共其弊車)
(者此言爲二者而設以其既易續以新車其本或舊或/壞皆是弊車巾車受取以共冬官車人耳子春以爲更)
(續謂更受新若然則更續共爲一事不當經㫖故後鄭/不從也云共其弊車歸其故弊車者此言亦不從也後)
(鄭以爲俱受新者謂更與續二者於彼用車之人俱受/其新車也云更易其舊者釋更也云續續其不任用者)
(别釋續也云共於車人者此巾車不專主車人所造大/車柏車而已兼主輪人輿人所造乗車兵車而云共車)
(人者則車人謂造車之人/兼輪人輿人等造車人也)大祭祀鳴鈴以應雞人注雞
人主呼旦鳴鈴以和之聲且警衆必使鳴鈴者車有和
鸞相應和之象故書鈴或作軨杜子春云當爲鈴音義
(和胡卧反下相應和同/警音景軨音零劉音領)疏(注釋曰云雞人主呼旦雞人/職文按韓詩云升車則馬動)
(馬動則鸞鳴鸞鳴則和應是車有/和鸞相應之象故鳴鈴以應雞人)
典路掌王及后之五路辨其名物與其用說注用謂將
有朝祀之事而駕之鄭司農云說謂舍車也春秋傳曰
雞鳴而駕日中而說用謂所宜用音義(說書銳反注及/下駕說并注同)
(朝直遙/反下同)疏(釋曰上巾車已主王后之五路今此又掌之/者以其冬官造得車訖以授巾車飾以玉金)
(象之等其王及后所乗者又入典路别掌之注釋曰此/經雖不言所用之處典路所掌還依巾車朝祀所用故)
(鄭依巾車而言也先鄭所引春秋者在左氏傳宣十二/年楚與晉戰于邲之事云用謂所宜用者還是朝祀之)
(等/也)若有大祭祀則出路贊駕說注出路王當乗之贊駕
說贊僕與趣馬也音義(趣倉/口反)疏(注釋曰按上巾車玉路/以祀此云若有大祭祀)
(則出路鄭云王當乘之惟出玉路也按下文大喪大賓/客亦如之注云亦出路當陳之不言王乗之者以此惟)
(云大祭祀則出路據王所乗之亦當陳之爲華國下注/曰當陳之謂陳之以華國亦有當乗之灋但大賓客王)
(乗金路也其大喪則無乗吉時路故注爲陳之而說也/知贊僕與趣馬者夏官大馭戎僕齊僕之等及趣馬之)
(官主駕說故知所贊駕/說者贊僕與趣馬也)大喪大賓客亦如之注亦出路
當陳之鄭司農說以書顧命曰成王崩康王既陳先王
寶器又曰大路在賓階面贅路在阼階面先路在左塾
之前次路在右塾之前漢朝上計律陳屬車於庭故曰
大喪大賓客亦如之音義(贅章銳反又作綴張衞反/塾音孰上時掌反屬音燭)疏
(注釋曰先鄭引顧命云康王既陳先王寶器者按彼上/文云陳寶及列玉五重大訓之等乃陳車乗故云既陳)
(先王寶器云又曰大路在賓階面注云大路玉路云贅/路在阼階面注云贅路次在玉路後謂玉路之貳也云)
(先路在左塾之前注云先路象路門側之堂謂之塾謂/在路門内之西北面與玉路相對也云次路在右塾之)
(前注云象路之貳與玉路之貳相對在門内之東北面/云漢朝上計律陳屬車於庭者漢朝集使上計律灋謂)
(上計㑹之灋禮記射義注亦謂之計然大祭祀/亦陳車乗但古典無陳列之事故不引之也)凡㑹同
軍旅弔于四方以路從注王出於事無常王乗一路典
路以其餘路從行亦以華國音義(從才用反注/及下注同)疏(注釋/曰鄭)
(云王出於事無常王乗一路典路以其餘路從行者按/經㑹同軍旅及弔有三事則是衣裳之㑹及弔王乗金)
(路兵車之㑹及軍旅王乗革路是王出於事無常也王/雖乗一路典路以其餘路皆從惟玉路祭祀之車尊不)
(出其餘皆出/以華國也)
車僕掌戎路之萃廣車之萃闕車之萃苹車之萃輕車
之萃注萃猶副也此五者皆兵車所謂五戎也戎路王
在軍所乗也廣車横陳之車也闕車所用補闕之車也
苹猶屏也所用對敵自蔽隱之車也輕車所用馳敵致
師之車也春秋傳曰公喪戎路又曰其君之戎分爲二
廣則諸侯戎路廣車也又曰帥斿闕四十乗孫子八陳
有苹車之陳又曰馳車千乗五者之制及萃數未盡聞
也書曰武王戎車三百兩故書苹作平杜子春云平車
當爲軿車其字當爲苹書亦或爲苹音義(萃七内反下/及注同廣古)
(曠反注同苹薄經反又薄田反輕遣政反注同陳直刃/反下同屏并領反又薄經反喪息浪反千乗繩證反下)
(千乗乗車同/軿薄經反)疏(注釋曰云此五者皆兵車者以其廣闕/之等皆在軍所用故知皆兵車云所謂)
(五戎也者凡言所謂者謂他成文檢諸文不見更有五/兵車爲五戎之文惟有月令季秋云以習五戎鄭彼注)
(以五戎爲弓矢殳矛戈㦸不爲五兵車解之則未知鄭/所謂五戎者所謂何文或可鄭解彼五戎或爲此五兵)
(解之以五戎之事無正文故鄭兩解之也云戎路王在/軍所乗也者此言戎路則巾車所云革路即戎路故知)
(戎路是王在軍所乗也若然此車僕惟掌五戎之萃其/五戎之正不言所掌者巾車雖掌正戎之一其下四戎)
(之正亦巾車掌之矣其廣車闕車苹輕四者所解無正/文皆鄭據字以意釋之也云春秋傳者是莊九年齊魯)
(戰于乾時我師敗續公喪戎路傳乗而歸又曰下是宣/十二年楚與晉戰于邲楚子爲乗廣三十乗分爲左右)
(右廣雞鳴而駕日中而說左則受之日八而說楚子使/潘黨率斿闕四十乘從唐侯爲左拒欒武子曰楚其君)
(之戎分爲二廣是也云則諸侯戎路廣車也者以時楚/雖僣號其兵車仍號爲廣故知餘諸侯兵車竝以廣車)
(爲之避天子不得以戎路也云又曰帥斿闕四十乗者/即是潘黨所帥者也云孫子八陳有苹車之陳者是孫)
(子兵灋有此言也云又曰馳車千乗者亦是兵書之言/引之以證廣闕苹輕爲兵車之義也云五者之制及萃)
(數未盡聞也者言未盡聞則亦有聞者其斿闕四十乗/及馳車千乗并戎車三百兩等略得少聞之其餘未聞)
(故云未盡聞也書曰者是牧誓/武王伐紂戰于牧野之事也)凡師共革車各以其萃
注五戎者共其一以爲王優尊者所乗也而萃各從其
元焉疏(注釋曰知戎惟共其一者按巾車王所乗惟革/路而已即此上文戎路是也是王惟乗一路耳)
(今此經不云革路總云共革路則革車之言所含者多/五戎皆是則王雖乗一路四路皆從是優尊所乗也云)
(而萃各從其元者元即五戎車以/下皆云之萃明萃皆從其元可知)㑹同亦如之注廵守
及兵車之㑹則王乗戎路乗車之㑹王雖乗金路猶共
以從不失備也疏(注釋曰鄭知廵守及兵車之㑹王乗/戎路者以戎僕云掌馭戎車凡廵守)
(及兵車之㑹亦如之云乗車之㑹王雖乗金路猶共以/從不失備也者上經凡師總云共革車此文亦云共明)
(無問巡守乗車之㑹/皆從以不失備故也)大喪廞革車注言興革車則遣車
不徒戎路廣闕苹輕皆有焉疏(注釋曰經不云戎路革/路而云革車亦是五戎)
(之總名故知不徒戎路廣闕苹輕皆有可知若然王喪/遣車九乗除此五乘之外加以金玉象木四者則九乗)
(矣/)大射共三乏注鄭司農云乏讀爲匱乏之乏疏(注釋/曰乏)
(一名容則射人云三獲三容是也以其爲革車用皮其/乏亦用皮故因使爲之若然直云大射共乏至於賓射)
(燕射之等則亦使共乏矣舉大射尊者而言先鄭讀/乏爲匱乏之乏者以其矢於侯匱乏不去故讀從之)
司常掌九旗之物名各有屬以待國事日月爲常交龍
爲旂通帛爲旜雜帛爲物熊虎爲旗鳥隼爲旟龜蛇爲
旐全羽爲旞析羽爲旌注物名者所畫異物則異名也
屬謂徽識也大傳爲之徽號今城門僕射所被及亭長
著絳衣皆其舊象通帛謂大赤從周正色無飾雜帛者
以帛素飾其側白殷之正色全羽析羽皆五采繋之於
旞旌之上所謂注旄於干首也凡九旗之帛皆用絳音
義(旜之然反隼息允反旟音餘旐音兆旞音遂識式志/反又音志又昌志反下同被普皮反又皮寄反著丁)
(略反又/直略反)疏(注釋曰鄭云所畫異物則異名也者按九旗/之中有旃物旌旞之等不畫異物而鄭所總)
(云畫異物者鄭據名者而總言之非謂九旗皆畫異物/也云屬謂徽識也者謂在朝在軍所用小旌故以屬言)
(之鄭引大傳者欲見此屬與大傳徽識爲一物則詩所/云織文鳥章亦一物引今漢法欲見古有此物遺及漢)
(時也云通帛謂大赤者巾車及明堂位皆用大赤也云/從周正色無飾者以周建子物萌色赤今旌旗通體盡)
(用絳之赤帛是用周之正色無他物之飾也云雜帛者/以帛素飾其側白殷之正色者殷以建丑爲正物牙色)
(白今用帛素飾其側者明以先王正道佐職故兼用白/雜之也云全羽析羽皆五采繫之於旞旌之上者按序)
(官夏采注云夏采夏翟羽色禹貢徐州貢夏翟之羽有/虞氏以爲緌後世或無故染鳥羽象而用之謂之夏采)
(若然冬官鍾氏染鳥羽是周法染鳥羽爲五色故鄭云/皆五采羽繫之於旞旌之上云所謂注旄於干首也者)
(言所謂者謂爾雅之文也若然則此旞旌非直有羽亦/有旄故鄭引爾雅注旄以證旞旌明其兩有是以干旄)
(詩云孑孑干旄孑孑干旌鄭彼注云周禮孤卿建旃大/夫建物首皆注旄焉明干首旄羽皆有之此雖據旞旌)
(旄羽竝有至於太常已下首皆有旄羽故衞之臣子雖/旃物而有旄羽則大常已下皆有明矣故夏采云乗車)
(建綏復於四郊注綏以旄牛尾爲之綴於橦上王祀四/郊乗玉路建大常今以之復去其旒異之於生是其旌)
(首皆有旄之驗也云九旗之帛皆用絳者以周尚赤故/爾雅云纁帛縿也按全羽析羽直有羽而無帛而鄭云)
(九旗之帛者據衆有者而言或解以爲旞旌之下亦有/旄旒而用絳帛也其旄之下斾似不用絳故爾雅云緇)
(廣充幅長尋曰旐繼旐曰斾詩云白斾央央斾即左氏/定四年傳云分康叔以少帛綪茷旃旌是旌斾色異也)
(爾雅别云素錦綢杠素陞龍/練旒九彼施於喪葬之旗也)及國之大閱贊司馬頒旗
物王建大常諸侯建旂孤卿建旜大夫士建物師都建
旗州里建旟縣鄙建旐道車載旞斿車載旌注仲冬教
大閱司馬主其禮自王以下治民者旗畫成物之象王
畫日月象天明也諸侯畫交龍一象其升朝一象其下
復也孤卿不畫言奉王之政教而已大夫士雜帛言以
先王正道佐職也師都六鄉六遂大夫也謂之師都都
民所聚也畫熊虎者鄉遂出軍賦象其守猛莫敢犯也
州里縣鄙鄉遂之官互約言之鳥隼象其勇捷也龜蛇
象其扞難辟害也道車象路也王以朝夕燕出入斿車
木路也王以田以鄙全羽析羽五色象其文德也大閲
王乗戎路建大常焉玉路金路不出音義(閲音悦朝直/遥反下朝各)
(就同難乃旦/反辟音避)疏(釋曰按大司馬仲春教振旅仲夏教茇/舍仲秋教治兵仲冬教大閲大閲謂仲)
(冬無事大簡閱軍禮司常主旗物故贊司馬頒物也此/九旗發首雖總爲大閲而言其道車載旞斿車載旌非)
(爲軍事也注釋曰案大司馬云主四時軍法故云司馬/主其禮也云自王以下治民者旗畫成物之象者謂自)
(王以下至諸侯并鄉遂之官是也云王畫日月象天明/也者聖人與日月齊其明故旌旗畫日月象之按桓二)
(年臧哀伯云三辰旂旗昭其明也三辰日月星則此太/常之畫日月者也此直言日月不言星者此舉日月其)
(實兼有星也云諸侯畫交龍一象升朝一象下復也者/以衣服不言交龍直云衮龍則衣服直有升龍無降龍)
(以其天子之衣無日月星直有龍龍有升龍降龍則諸/侯不得與天子同故直有升龍也至於天子旌旗有日)
(月星辰故諸侯旌旗無日月星故龍有升降也象升朝/天子象下復還國也云孤卿不畫者謂不畫異物帛而)
(已云言奉王之政教而已者以其直有時王政教故云/奉王之政教而已云大夫士雜帛者謂中央赤旁邊白)
(白是先王殷之正色而在旁故云以先王正道佐職也/云師都六鄉六遂大夫也謂之師都都民之所聚也者)
(以師衆也都聚也主鄉遂民衆所聚故謂之師都也六/鄉大夫皆卿六遂大夫皆大夫也卿合建旐大夫合建)
(物今總建旗以其領衆在軍爲將故同建熊虎之旗故/鄭云畫熊虎者鄉遂出軍賦象其守猛莫敢犯也云州)
(里縣鄙鄉遂之官者州是鄉之官里與縣鄙是遂之官/故總言鄉遂之官云互約言之者遂之里是下士得與)
(鄉之州中大夫同建旟則知鄉之閭亦得與遂之縣同/建旐也遂之鄙得與縣同建旐鄉之黨亦得與州同建)
(旟可知是互也言約者鄉之族上從黨同建旟比上從/間同建旐也遂之酇上從鄙同建旐鄰上從里同建旟)
(是約也但族師已下并鄙師已下皆是士官雖與在上/大夫同建其刃數則短當三刃已下云鳥隼象其勇捷)
(也者熊虎龜蛇皆二物相對則此鳥隼亦别物若然則/鄭以勇解隼故王制云鷹隼擊然後罻羅設是隼勇也)
(以捷解鳥鳥亦謂捷疾者也云龜蛇象其扞難避害也/者龜有甲能扞難蛇無甲見人避之是避害也云道車)
(象路也者按巾車云象路建大赤以朝朝所以行道故/謂象路爲道車是以士冠禮及郊特牲皆云牟追夏后)
(氏之道章甫殷道委貌周道是與在朝服乗者皆從道/故知道車是象路但在朝則建大赤今以朝夕燕出入)
(則建旞也鄭知斿車是木路者巾車云木路以田是游/樂之所囿人掌囿游之獸禁是知斿車是木路也但正)
(田獵時建大麾今以小小田獵及廵行縣鄙則建旌爲/異耳云全羽析羽五色象其文徳也者此羽是鍾氏所)
(染鳥羽象翟羽而用故知皆五色以象文徳也云大閲/王乗戎路建大常焉玉路金路不出者鄭據此文大閲)
(之時王乗戎路金玉之路不出其祀帝/於郊及乗車之㑹金路玉路皆出也)皆畫其象焉官
府各象其事州里各象其名家各象其號注事名號者
徽識所以題别衆臣樹之於位朝者各就焉覲禮曰公
侯伯子男皆就其旂而立此其類也或謂之事或謂之
名或謂之號異外内也三者旌旗之細也士喪禮曰爲
銘各以其物亡則以緇長半輻頳末長終幅廣三寸書
名於末此蓋其制也徽識之書則云某某之事某某之
名某某之號今大閲禮象而爲之兵凶事若有死事者
亦當以相别也杜子春云畫當爲書𤣥謂畫畫雲氣也
異於在國軍事之飾音義(别彼列反下相/别同亡音無)疏(釋曰上云/旌旗之大)
(此言旌旗之細者也云皆畫其象焉與下爲目此則官/府已下三象是也注釋曰鄭云事名號者徽識者大傳)
(云殊徽號昭公二十一年宋厨人濮曰揚徽者公徒也/是名徽也詩六月云織文鳥章箋云識徽識是名識也)
(今鄭合而言之故云徽識也云所以題别衆臣者此經/雖爲軍事而言而云題别衆臣者亦據在朝位而言也)
(故鄭即言樹之於位朝者各就焉而引覲禮爲證也按/覲禮秋覲在廟諸侯前期皆受舍於朝文王廟外上介)
(樹君之旂於位明日公侯伯子男入各就其旂而立即/此經象故云此其類云或謂之事或謂之名或謂之號)
(異外内也者官府在朝是内其州里在百里二百里家/在三百里四百里五百里竝是外也云三者旌旗之細)
(也者對上大常已下為旌旗之大者也云士喪禮曰爲/銘各以其物者謂爲銘旌各以生時物王則大常已下)
(爲之云亡則以緇長半幅者謂不命之士生時無旌旗/者故云亡也以緇繒長半幅長一尺也云赬未長終幅)
(廣三寸者以赤繒爲之長二尺廣三寸云書名於末者/書死者名於廣三寸之上云此蓋其制也者此在朝表)
(朝位其銘旌制亦如此按禮緯云天子之旌髙九刃諸/侯七刃大夫五刃士三刃按士喪禮竹杠長三尺則死)
(者以尺易刃天子九尺諸侯七尺大夫五尺士三尺其/旌身亦以尺易刃也若然在朝及在軍綴之於身亦如)
(此故云蓋其制也云徽識之書則云某某之事者官府/在軍天官之下當云大宰之下某甲之事地官之下當)
(云大司徒之下某甲之事餘四官之下皆然云某某之/名者此據州里而言假令六鄉之下則言某鄉之下某)
(甲之名若六遂之下當云某遂之下某甲之名也云某/某之號者此據都家之内假令三百里大夫家之下當)
(云某家之下某甲之號此三者則徧其畿内矣云今大/閲禮象而爲之者此在軍之旌綴於身大小象銘旌及)
(在朝者爲之云兵凶事者隠公傳云兵凶器戰危事亦/是凶事也杜子春破畫爲□後鄭不從還從畫雲氣者)
(按鄉射記云凡畫者丹質則射侯之等皆有畫雲氣之/法明此經所云畫者畫雲氣也云異於在國軍事之飾)
(者覲禮及銘旌皆不云畫以其在國質/故也惟在軍畫之故云軍事之飾文也)凡祭祀各建其
旗注王祭祀之車則玉路疏(注釋曰云土祭祀之車則/玉路者偏據王而言乗玉)
(路則建大常經云各建其旗則諸侯已下所得路各有/旗按上文諸侯建旂大行人云建常九旒雖言常皆是)
(交龍爲旂散文通故名旂爲常孤卿/則旜大夫則物故言各建其旗也)㑹同賓客亦如之
置旌門注賓客朝覲宗遇王乗金路廵守兵車之㑹王
乗戎路皆建其大常掌舎職曰爲帷宫設旌門疏(注釋/曰鄭)
(知賓客朝覲宗遇王乗金路者見齊僕云掌馭金路以/賓又齊右亦云㑹同賓客前齊車齊車即金路朝覲宗)
(遇即㑹同故總以金路解之也知廵守兵車之㑹王乗/戎路者以其同是軍事故知亦皆乗戎路也知皆建其)
(大常者此大閲禮王建大常即知廵守兵車之㑹皆建/大常也云掌舍職曰爲帷宫設旌門者彼注云謂王行)
(畫止則樹旌以爲門/彼官樹之此官供旌)大喪共銘旌注銘旌王則大常也
士喪禮曰爲銘各以其物建廞車之旌及葬亦如之注
葬云建之則行廞車解說之音義(說吐/活反)疏(釋曰此謂在/廟陳時建之)
(謂以廞旌建於遣車之上及葬亦如之此謂入壙亦建/之注釋曰鄭云葬云建之則行廞車解說之者此釋經)
(及葬亦如之在廟陳時云建葬時亦建則惟有在道去/之使人各執遣車又當各執廞旌是行廞車解說之也)
凡軍事建旌旗及致民置旗弊之注始置旗以致民民
至仆之誅後至者音義(弊婢世反劉薄計反/仆薄北反一音赴)疏(釋曰云/凡軍事)
(建旌旗者當大司馬欲致衆之時司常建之此言爲及/致而設注釋曰云始置旗以致民者解經及致民置旗)
(也又云民至仆之誅/後至者釋經弊之)甸亦如之疏(釋曰上云軍事謂出/軍征戰今此云甸謂)
(四時田獵言亦如之者亦/如上建旌及致與弊之也)凡射共獲旌注獲旌獲者所
持旌音義(甸音田獲如字/李一音胡覇反)疏(釋曰言凡射者則大射賓/射及燕射皆共之注釋曰)
(謂若大射服不氏唱獲所/持之旌三侯皆有獲旌也)歲時共更旌注取舊與新疏
(釋曰謂受官旌旗用之者歲之四時來/換易則司常取彼之舊與此之新也)
都宗人掌都宗祀之禮凡都祭祀致福于國注都或有
山川及因國無主九皇六十四氏之祀王子弟則立其
祖王之廟其祭祀王皆賜禽焉主其禮者警戒之糾其
戒具其來致福則帥而以造祭僕疏(注釋曰知都有山/川者見祭法云山)
(川丘陵能興雲雨諸侯在其地則祭亡其地則不祭都/祀畿内諸侯明亦祭境内山川也云及因國無主九皇)
(六十四氏之祀者按王制云天子諸侯祭因國之在其/地而無主後者注云謂所因之國先王先公有功徳宜)
(享世祀今絶無後爲之祭主者按史伏義已前九皇六/十四氏竝是上古無名號之君絶世無後今宜主祭之)
(也云王子弟則立其祖王之廟者左氏傳莊二十八年/云邑有先君之主曰都明天子禮亦然故知都内王子)
(弟有祖王之廟也云其祭祖王皆賜禽焉者見祭僕云/王所不與則賜之禽都家亦如之𤣥謂王所不與同姓)
(有先王之廟是賜禽法云其來致福則帥而造祭僕知/者見祭僕云凡祭祀致福者展而受之是造祭僕之事)
正都禮與其服注禁督其違失者服謂衣服及宫室車
旗疏(注釋曰鄭云禁督其違失者解經正都禮禮中所/含者多故總以違失解之云服謂衣服及宫室車)
(旗者解經與其服鄭并言宫室車旗者經雖直舉其服/服中可以兼宫室車旗是以下文家宗人兼言宫室車)
(旗之禁明衣服/之外總須正之)若有宼戎之事則保羣神之壝注守山
川丘陵墳衍之壇域音義(壝惟癸反/劉欲鬼反)疏(注釋曰此經所/云據寇戎從外)
(而入故先保在郊之神位而言是以鄭云守山川丘陵/墳衍之壇域也按小宗伯云兆山川丘陵於四郊彼雖)
(不言墳衍墳衍之位亦在四郊皆須保之言/壝者謂於中爲壇四畔爲壝舉壝則壇見矣)國有大故
則令禱祠既祭反命于國注令令都之有司也祭謂報
塞也反命還白王音義(禱本亦作禱丁老反一/音丁報反塞西代反)疏(注釋/曰鄭)
(知所令令有司者此都宗人是王家之官王命使禱祠/是都内之事明所令令都内之有司有事於神者也云)
(祭謂報塞也者凡祈福曰禱至於得福則曰祭當與正/祭同名祭則是經言祭據報塞而言也云反命還白王)
(者本以禱祠爲奉王命今祭訖反/以王命還白於王故言還白王也)
家宗人掌家祭祀之禮凡祭祀致福注大夫采地之所
祀與都同若先王之子孫亦有祖廟疏(注釋曰鄭云大/夫采地之所祀)
(者則家止謂大夫不通公卿也故載師職云家邑任稍/地小都任縣地大都任疆地是大夫采地稱家在三百)
(里之内卿爲小都在四百里公爲大都在五百里則上/都宗人所主是也言所祀與都同者據山川九皇六十)
(四氏在其地者云若先王之子孫亦有祖廟者亦如上/都宗人但天子與諸侯禮異諸侯之卿大夫同姓邑有)
(先君之主則曰都無曰邑天子之臣同姓大夫雖有先/君之主亦曰邑也此不言凡家祭祀致福于國者舉都)
(而言此家/從可知)國有大故則令禱祠反命祭亦如之注以王
命令禱祠歸白王於獲福又以王命令祭之還又反命
疏(釋曰云則令禱祠反命者王以命令禱祠禱祠訖反/命于王則與上文都宗人既祭反命于國爲一也此)
(更言祭亦如之者與上異則此是禱祠訖王復更有命/祭祭訖亦反命然彼此無異但文有詳略則彼亦有此)
(王命更祭之/法文不具也)掌家禮與其衣服宫室車旗之禁令注掌
亦正也不言寇戎保羣神之壝則都家自保之都宗人
所保者謂王所祀明矣疏(注釋曰云掌亦正者都宗人/云正故知此掌與彼正同云)
(不言寇戎保羣神之壝則都家自保之者此鄭都家自/保者鄭欲釋經二處互見其文何者彼經言若有寇戎)
(之事則保羣神之壝者據王所命祀者而言則此家宗/人亦有王所命祀者家宗人亦保之可知此家宗人不)
(言宼戎保羣神之壝者是王所不祀家宗人自保之則/都宗人亦有王不祀者都宗人自保之可知故鄭二者)
(雙言之云都宗人所保者謂王所祀明矣者以/王所不祀宗人不保之明宗人保者王所祀也)
凡以神仕者掌三辰之灋以猶鬼神示之居辨其名物
注猶圖也居謂坐也天者羣神之精日月星辰其著位
也以此圖天神人鬼地祗之坐者謂布祭衆寡與其居
句孝經說郊祀之禮曰燔燎掃地祭牲繭栗或象天酒
旗坐星厨倉具黍稷布席極敬心也言郊之布席象五
帝坐禮祭宗廟序昭穆亦又有似虛危則祭天圜丘象
北極祭地方澤象后妃及社稷之席皆有明法焉國語
曰古者民之精爽不攜貳者而又能齊肅中正其知能
上下比義其聖能光遠宣朗其明能光照之其聰能聽
徹之如是則神明降之在男曰覡在女曰巫是以使制
神之處位次主而爲之牲器時服巫既知神如此又能
居以天法是以聖人用之今之巫祝既闇其義何明之
見何法之行正神不降惑於滛厲苟貪貨食遂誣人神
令此道滅痛矣音義(居紀慮反句紀具反繭工典反齊/側皆反知音智覡胡歴反李胡隔)
(反令力/呈反)疏(釋曰序官注云神仕者男巫之俊知是巫者/此云掌三辰之法以猶鬼神祗之居按外傳)
(云在男曰覡在女曰巫使制神之處位次主之度與此/文合故知此神仕是巫注釋曰云天者羣神之精日月)
(星辰其著位也者鄭以經直見三辰不言天者天體無/形人所不覩惟覩三辰故鄭云天者羣神之精日月星)
(辰是其著位者也云以此圖天神人鬼地祗之坐者謂/布祭衆寡與其居句者鄭意鬼神祗之居止是布祭於)
(神神有衆寡多少或居方爲之或句曲爲之也引孝經/説郊祀者後神契文敢問章云周公郊祀后稷以配天)
(云郊祀之禮燔燎掃地已下至敬心之言釋之也言郊/之布席已下是鄭君語云郊之布席象五帝坐者按天)
(文有五帝坐星東方蒼帝靈威仰南北赤帝赤熛怒中/央黄帝含樞紐西方白帝白招拒北方黒帝汁光紀各)
(於其面是布神坐也云禮祭宗廟序昭穆者春秋文二/年大事於太廟毁廟之主陳於大祖未毁廟之主皆升)
(合食昭南面穆北面是人鬼之席坐也云亦又有似虚/危者虛危有墳墓四司又爲宗廟布席象之故云又有)
(似虚危也云則祭天圜丘象北極者北極有三星則中/央明者爲太乙常居傍兩星爲臣子位焉云祭地方澤)
(象后妃者天有后妃四星天子象天后象地后妃是其/配合也云及社稷者天有天社之星祭社之位象焉故)
(云及社稷之席之席之言結五帝已下也孝經說云祭/牲繭栗者據祭地或象天酒旗坐星酒旗星名云厨倉)
(具黍稷者厨倉亦星名言厨倉所以具黍稷以祭祀云/布席極敬心也者總結語也國語曰以下者欲見巫能)
(制神之處位者必由精爽之意云精爽不攜貳者言其/專一也云上下比義者上謂天神下謂地祗能比方尊)
(卑大小之義言聖能通知神意云神明降之者正謂神/來降於其身言在男曰覡在女曰巫者男子陽有兩稱)
(名巫名覡女子隂不變直名巫無覡稱言今之/已下欲言今世邪巫誑惑世間之事故鄭痛之)以冬日
至致天神人鬼以夏日至致地示物鬽以禬國之凶荒
民之札喪注天人陽也地物隂也陽氣升而祭鬼神隂
氣升而祭地祗物鬽所以順其爲人與物也致人鬼於
祖廟致物鬽於墠壇蓋用祭天地之明日百物之神曰
鬽春秋傳曰螭鬽魍魎杜子春云禬除也𤣥謂此禬讀
如潰癰之潰音義(鬼眉祕反禬依注胡對反劉又户外/反札側八反又音截墠音善螭勅知)
(反/)疏(釋曰言以冬日至夏日至此則大司樂云冬日至/於地上之圜丘奏之若樂六變天神皆降夏日至)
(於澤中之方丘奏之地祗皆出是也但其時天之神地/之祗皆降仍於祭天之明日更祭此等小神祗故於此)
(别之也注釋曰鄭云天人陽也者此解冬曰至祭天神/人鬼之意以其陽故十一月一陽生之月當陽氣升而)
(祭之也云地物隂也者此解夏日至祭地祗之意以其/隂故五月一隂生之日當隂氣升而祭之也云所以順)
(其爲人與物也者各順隂陽而在冬夏至也云致人鬼/於祖廟致物鬽於墠壇此鄭惟釋人鬼物鬽不言致天)
(神之處者文略亦當在墠壇也云蓋用祭天地之明日/者當冬至夏至之日正祭天地之神示事繁不可兼祭)
(此等雖無正文鄭以意量之故云蓋用祭天地之明日/也云百物之神曰鬽春秋傳曰螭鬽魍魎者按左氏宣)
(公三年楚子問鼎之大小輕重王孫滿對曰夏之方有/德也遠方圖物貢金九牧鑄鼎象物故民入川澤山林)
(不逢不若魑魅魍魎莫能逢之服氏注云螭山神獸形/魅怪物魍魎木石之怪文十八年注螭山神獸形或曰)
(如虎而噉虎或曰魅人面獸身而四足好惑人山林異/氣所生爲人害如賈服義與鄭異鄭君則以螭鬽爲一)
(物故云百物之神曰鬽引春秋螭鬽以證之經無魍魎/連引之以國語木石之怪夔魍魎賈服所注是也杜子)
(春云禬除也後鄭云此禬讀如潰癰之潰者就足子春/之義以其癰潰則膿血除故讀從之云此禬讀從潰言)
(此以對彼彼大祝云類造禬禜/之禬禬爲會合之義不爲潰也)
　
　
　
　
　
　
　
　周禮注疏卷二十七
　周禮注疏卷二十七考證
巾車象路朱樊纓七就疏經直云朱鄭知以朱飾勒者
　○上朱字監本訛先今改正
木路前樊鵠纓疏且飾韋以爲樊纓○韋監本訛作節
　良今從注飾韋爲樊改正之
王后之五路鍚面朱總○張參五經文字云此總字宜
　从怱作總者訛今釋文石經竝作緫
及墓疏陳明器在道東西面○西面二字据士喪禮下
　篇當作西北上
司常及國之大閲疏鄉之黨亦得與州同建旟可知○
　旟監本訛旃又遂之酇上從鄙同建旐酇監本訛鄰
　並以經之節次核定改正
　又故王制云鷹隼擊然後罻羅設○鷹隼擊監本訛
　作鳩化鷹今改正
皆畫其象焉家各象其號○象字石經訛作相又注樹
　之於位朝者各就焉監本脫者字今補正
都宗人掌都宗祀之禮○宗石經作祭
凡以神仕者○仕序官作士經文互異石經人旁刓缺
　豈本作士而後人或添人旁既又去之與
　
　
　
　
　
　
　
　
　
　
　
　
　周禮注疏卷二十七考證
欽定四庫全書
　周禮注疏卷二十八
　　漢鄭氏注　唐陸徳眀音義　賈公彦疏
　夏官司馬第四
惟王建國辨方正位體國經野設官分職以爲民極乃
立夏官司馬使帥其屬而掌邦政以佐王平邦國注政
正也政所以正不正者也孝經説曰政者正也正徳名
以行道疏(注釋曰為政者取平正之義大司馬主六軍/所以正諸侯違王命不正者故鄭云所以正)
(不正是以康子問政孔子云子帥以正孰敢不正孝經/説者是孝經緯文云政者正也正徳名以行道者亦是)
(正者先自正已之德名以行道則天/下自然正引之以證正不正之事)政官之屬大司馬
卿一人小司馬中大夫二人軍司馬下大夫四人輿司
馬上士八人行司馬中士十有六人旅下士三十有二
人府六人史十有六人胥三十有二人徒三百有二十
人注輿衆也行謂軍行列晉作六軍而有三行取名於
此音義(輿音餘行户剛反/注同行行列也)疏(釋曰此序官從大司馬至/府六人其數與諸官同自)
(史以下則異諸官皆云史十二人胥十二人徒百二十/人獨此官史十有六人胥三十二人徒三百二十人與)
(諸官異者以大司馬大總六軍軍事尚嚴特須監察故/胥徒獨多是以襄公三年六月晉悼公㑹諸侯盟于雞)
(澤秋晉侯之弟揚干亂行於曲梁魏絳戮其僕晉侯怒/對曰使臣斯司馬臣聞師衆以順為武是其尚嚴也注)
(釋曰輿衆者按左氏傳信二十八年晉侯聽輿人之誦/是輿為衆之義也云行謂軍行列者詩云寘彼周行是)
(行得為行列云晉作六軍而有三行取名於此者左氏/僖二十八年云晉侯作三行以禦狄注云晉置上中下)
(三軍今復増置三行避天子六軍之名以所加三軍/者謂之三行彼名軍為行取於此行司馬之名也)凡
制軍萬有二千五百人為軍王六軍大國三軍次國二
軍小國一軍軍將皆命卿二千有五百人為師師帥皆
中大夫五百人為旅旅帥皆下大夫百人為卒卒長皆
上士二十五人為兩兩司馬皆中士五人爲伍伍皆有
長注軍師旅卒兩伍皆衆名也伍一比兩一閭卒一族
旅一黨師一州軍一鄉家所出一人將帥長司馬者其
師吏也言軍將皆命卿則凡軍帥不特置選於六官六
鄉之吏自卿以下徳任者使兼官焉鄭司農云王六軍
大國三軍次國二軍小國一軍故春秋傳有大國次國
小國又曰成國不過半天子之軍周為六軍諸侯之大
者三軍可也詩大雅常武曰赫赫明明王命卿士南仲
大祖大師皇父整我六師以修我戎既儆既戒惠此南
國大雅文王曰周王于邁六師及之此周為六軍之見
于經也春秋傳曰王使虢公命曲沃伯以一軍為晉侯
此小國一軍之見于傳也百人為卒二十五人為兩故
春秋傳曰廣有一卒卒偏之兩音義(軍將子匠反凡軍/將將帥之類放此)
(帥所類反下將帥之字皆同卒子忽反後皆同卒長丁/丈反卷内不出者放此比毗志反大祖音泰下大師及)
(下文大僕同皇父音甫儆本亦作敬/京領反見賢遍反下同廣光浪反)疏(釋曰云此大國/次國小國者皆)
(以命數同者軍數則同則上公為大國侯伯為次國子/男為小國也魯是侯爵而魯頌云公徒三萬注云萬二)
(千五百人為軍大國三軍合三萬七千五百人言三萬/者舉成數也然當公之時其實二軍故襄公十一年作)
(三軍則前無三軍矣若僖公時有三軍則中間應有舎/文詩言為三軍者作詩之人舉魯盛時而言若然魯公)
(伯禽之時則三軍矣魯語季武子為三軍叔孫昭子曰/不可又云今我小侯也明大侯之時有三軍矣鄭答林)
(碩為三萬之大數者以實言之也此言軍將皆命卿及/師帥皆中大夫旅帥皆下大夫卒長皆上士兩司馬皆)
(中士伍皆有長者皆據在鄊為鄉大夫州長黨正族師/閭胥比長時尊卑命數而言伍皆有長是比長下士不)
(言皆下士者以衆多官卑故畧而不言也注釋曰鄭以/經伍兩卒旅師軍皆據在鄉内民數而言者以其凡出)
(軍皆據六鄉為數是以小司徒云凡起徒役無過家一/人是以鄭據在鄉之數而以家出一人結之也鄭云言)
(凡軍將皆命卿則凡軍帥不特置選於六官六鄉之吏/者鄭言選於六官者謂王朝六卿此六軍之將還選六)
(卿中有武者為軍將也又别言六鄉之吏者據六鄉大/夫及州長黨正族師閭胥比長中有武者今出軍之時)
(還遣在鄉所管之長為軍吏也鄭必知還遣本長為軍/吏者見管子云因内政寄軍令且經並據在鄉時尊卑)
(而言故知因遣其鄉之官而領之也是以州長職注云/掌其戒令賞罰則是於軍因為師帥自黨已下注皆云)
(因為旅帥因為卒長閭胥以下雖不言因為義可知又/云自卿已下徳任者使兼官焉者按大司馬云師都載)
(旃鄉遂載物鄭云鄉遂大夫或載旃或載物衆屬軍吏/無所将則自卿已下至伍長有武徳堪任為軍之吏者)
(乃兼官兼官者在鄉為鄉官在軍為軍吏若無武徳不/堪任為軍吏者則衆屬他軍吏身不得為軍吏是無所)
(将也是以詩云韎韐有奭以作六師鄭云諸侯世子除/三年之䘮未遇爵命服士服而來時有征伐之事天子)
(以其賢任為軍将是代為軍将之事則王朝之官有武/徳者皆可代為軍吏也先鄭云王六軍已下復引諸文)
(者以當時有不信周禮者故引為證言春秋有大國有/次國有小國者此非春秋正文成三年冬十一月晉侯)
(使荀庚来聘衞侯使孫良夫来聘公問諸臧宣叔曰中/行伯之於晋其位在三孫子之於衞也位為上卿将誰)
(先對曰次國之上卿當大國之中中當其下下當其上/大夫小國之上卿當大國之下卿中當其上大夫下當)
(其下大夫上下如是古之制也衛在晉不得為次國晉/為盟主其将先之丙午盟晉丁未盟衞盖指此為大國)
(次國小國也云又曰成國不過半天子之軍周為六軍/諸侯之大者三軍可也者襄十四年晉侯舎新軍禮也)
(成國禮不過半天子之軍周為六軍諸侯之大者三軍/可也晉雖為侯爵以其為霸主得置三軍故為禮也云)
(此周為六軍之見于經也者此引春秋及大雅常武與/文王皆是正經故云之見于經也此經言軍而詩云師)
(者此皆軍也故鄭答林碩云軍者兵之大名軍禮重言/軍為其大悉故春秋之兵雖有累萬之衆皆稱師詩云)
(六師即六軍也然軍旅卒兩皆衆名獨舉師者按易師/彖云師貞丈人吉无咎軍二千五百人為師丈之言長)
(也以法度為人之長故吉無咎謂天子諸侯而主軍軍/将皆命卿天子六軍兵衆之名移矣正言師者出兵而)
(多以軍為名次以師名少旅為名言衆舉中言之也由/此言之故以師為大名不言軍為其大悉不言旅為其)
(中故以師表名見其得中以兼上下言多以軍為名謂/征伐次以師為名謂君行師從少以旅為名謂卿行旅)
(從之時也云春秋傳曰王使虢公命曲沃伯以一軍為/晉侯此小國一軍之見於傳者荘十六年傳文以其新)
(并晉國雖為侯爵以小國軍法命之故一軍也云故春/秋傳曰廣有一卒卒偏之兩者宣十二年欒武子説楚)
(之軍法云其君之戎分為二廣服氏云左右廣各十五/乘廣有一卒服氏云百人為卒言廣有一卒為承也卒)
(偏之兩服氏云五十人曰偏二十五人曰兩廣既有一/卒為承承有偏偏有兩故曰卒偏之兩引之以證卒是)
(百人兩為二/十五人意也)一軍則二府六史胥十人徒百人疏(釋曰/此非)
(常也有軍則置之無則已府史不言府二人史六人/而逆言其数者欲見所置非常故倒言以見義也)
司勲上士二人下士四人府二人史四人胥二人徒二
十人注故書勲作勛鄭司農云勛讀為勲勲功也此官
主功賞故曰掌六鄉賞地之法以等其功音義(勛香云/反劉音)
(訓/)疏(釋曰此已下六十官以大司馬主軍法所有軍事/及武勇官爵賞賚整齊之等皆屬焉序官前後亦)
(不據尊卑直取事急者居前事緩者居後是以司勲及/馬質已下皆士官而居前射人諸子司士之等大夫官)
(而居後也但司馬主征伐軍無賞士不往凡軍以賞為/先故僖二十八年秋七月晉文公獻俘授馘飲至大賞)
(武王入殷封功臣謀士師尚父為首故司勲列位在前/上士二人為官下士四人為之佐府二人主藏文書史)
(四人作文書草胥二人為什長徒二十人給徭役注釋/曰先鄭不從古書勛而從勲者勛是古字從今之勲也)
(云掌六鄉賞地之法以/等其功者司勲職文)
馬質中士二人府一人史二人賈四人徒八人注質平
也主買馬平其大小之賈直音義(賈音嫁注/及下同)疏(釋曰司/馬者主)
(以供軍之用馬質主平馬賈買之故亦列職居前也然/不使與校人相近而在此者平馬大小賈直故使與量)
(人相近也以其主/司馬故屬夏官)
量人下士二人府一人史四人徒八人注量猶度也謂
以丈尺度地音義(量音亮或音良下/同度待洛反下同)疏(釋曰在此者以/其掌營軍之壘)
(舎量其市朝州塗軍社之所里其中雖有/餘事要以軍事為重故亦列職於此也)
小子下士二人史一人徒八人注小子主祭祀之小事
疏(釋曰在此者以其職有掌小祭祀羞羊肆/釁軍噐師田掌斬牲徇陳之事故屬此也)
羊人下士二人史一人賈二人徒八人疏(釋曰羊人在/此者以其職)
(有掌羊牲又祭祀割牲等之事羊屬南方火司馬火官/故在此按説卦云兌為羊注云其畜好剛鹵又易説云)
(大山失金雞西嶽亡玉羊玉羊者西嶽之精而羊不在/西方者羊有二義按五行傳云視之不明則有羊禍注)
(云羊畜之逺視者屬視故列/在夏官兌為羊又屬西方也)
司爟下士二人徒六人注故書爟為燋杜子春云燋當
為爟書亦或為爟爟為私火𤣥謂爟讀如予若觀火之
觀今燕俗名湯熱為觀則爟火謂熱火與音義(爟古喚/反燋哉)
(約反李又音灼觀古/喚反下同與音餘)疏(釋曰在此者按其職有行火之/政令火屬南方故在此也注釋)
(曰子春不從古書燋還從爟爟為私火者民間理爨之/火為私火亦如後鄭為熱火也後鄭讀如予若觀火者)
(盤庚告其羣臣不欲徙而匿情者予若觀熱也我有刑/罰如熱火可畏故引燕俗以湯熱為觀亦取熱火之義)
(後鄭云謂熱火與者對秋官司烜氏以夫燧取火於日/中為明者為冷火破字為疑故云與也孔安國以觀為)
(視我觀汝情如視火與鄭義異也若然司/烜氏不在此者彼取金義故在秋官也)
掌固上士二人下士八人府二人史四人胥四人徒四
十人注固國所依阻者也國曰固野曰險易曰王公設
險以守其國疏(注釋曰鄭云固國所依阻者也者欲見/固據在國而言云國曰固野曰險者對)
(下文司險是在野之義也以其掌固職云掌修城郭溝/池樹渠之固並據國而言司險職云周知山林川澤之)
(阻而達其道路皆據在野而言故知在野曰險又引易/者易坎卦彖云天險不可升地險山川丘陵王公設險)
(以守其國引之證固是在國王公設之以守國若然易/云王公設險險即此固以其言王公設之非是在野自)
(然之險者也是對文則險固異散則險固通/名也掌固司險在此者取整齊之義故也)
司險中士二人下士四人史二人徒四十人
掌疆中士八人史四人胥十有六人徒百有六十人注
疆界也音義(疆居良反/注及後同)疏(釋曰在此者按其職闕雖未/知其事盖掌守疆界亦是禁)
(戒之事故/在此也)
候人上士六人下士十有二人史六人徒百有二十人
注候候迎賓客之來者疏(釋曰在此者案其職云各掌/其方之道治與其禁令以設)
(候人是候迎賓客之事故詩云彼候/人兮荷戈與祋亦是武事故在此也)
環人下士六人史二人徒十有二人注環猶卻也以勇
力卻敵音義(環戸闗反劉戸串/反卻起畧反下同)疏(釋曰在此者按其職/云掌致師察軍慝皆)
(是軍師之事/故在此也)
挈壺氏下士六人史二人徒十有二人注挈讀如絜髮
之絜壺盛水器也世主挈壺水以為漏音義(挈劉苦結/反一音結)
(又戸結反/盛音成)疏(釋曰在此者按其職云掌挈壺以令軍井/挈轡以令舎挈畚以令糧又云凡軍事懸)
(壺以序聚柝皆為軍事故在此也注釋曰鄭讀挈如絜/髮之絜者詩云總角之晏毛傳云總角結髮此鄭依毛)
(傳絜即結之義也鄭云世主挈壺水以為漏者以其/稱氏此則官有世功則以官為氏故以世主解之也)
射人下大夫二人上士四人下士八人府二人史四人
胥二人徒二十人疏(釋曰在此者以其主射/事射即武事故在此也)
服不氏下士一人徒四人注服不服不服之獸者疏(釋/曰)
(在此者以其服不服之獸象王/者伐叛柔服之義故在此也)
射鳥氏下士一人徒四人音義(射食/亦反)疏(釋曰在此者按/其職云掌射鳥)
(亦是武事/在此冝也)
羅氏下士一人徒八人注能以羅網搏鳥者郊特牲曰
大羅氏天子之掌鳥獸者音義(搏音博一音付/本又作捕音歩)疏(釋曰/在此)
(者按其職云掌羅鳥羅亦是武事故在此也注釋曰引/郊特牲云大羅氏天子之掌鳥獸者按彼云大羅氏天)
(子之掌鳥獸者諸侯貢屬焉彼大羅氏與此羅氏為一/彼稱大對諸侯此直曰羅氏無所對故不稱大此職唯)
(羅鳥不主獸彼兼言獸者諸侯所/貢鳥獸屬焉則兼掌所貢之獸也)
掌畜下士二人史二人胥二人徒二十人注畜謂斂而
養之音義(畜許六反注/同劉許又反)疏(釋曰在此者按其職云掌養/鳥而阜蕃教擾之是専養鳥)
(其職注謂鵞鶩之屬是斂而養/之鳥是羽蟲屬南方故在此也)
司士下大夫二人中士六人下士十有二人府二人史
四人胥四人徒四十人疏(釋曰在此者以其職云掌以/徳詔爵以功詔禄與大司馬)
(云進賢興功同/故列職於此也)
諸子下大夫二人中士四人府二人史二人胥二人徒
二十人注諸子主公卿大夫士之子者或曰庶子疏(釋/曰)
(在此者按其職云若有甲兵之事則授之車甲故亦在/此也注釋曰鄭云諸子主公卿大夫士之子者按其職)
(云掌國子之倅倅副代父者是公卿大夫士之適子皆/是倅故鄭歴言之云或曰庶子者按禮記燕義稱此諸)
(子為庶子故言或曰以其燕禮有庶子執燭之事彼稱/諸子謂之庶子故燕義兼説天子諸子之事諸庶為一)
(皆掌公卿大夫士之/適故通謂之庶子也)
司右上士二人下士四人府四人史四人胥八人徒八
十人注右謂有勇力之士充王車右疏(釋曰在此者王/車之右執干戈)
(以衞王亦是武事故在此也注釋曰鄭知勇力者其職/云國之勇力之士能用五兵者屬焉鄭云選右當於中)
(是用勇力/充之者也)
虎賁氏下大夫二人中士十有二人府二人史八人胥
八十人虎士八百人注不言徒曰虎士則虎士徒之選
有勇力者音義(賁音奔/下同)疏(釋曰在此者亦衞守王在此/宜也注釋曰鄭云不言徒曰)
(虎士則虎士徒之選有勇力者以其在胥下例皆是徒/今不言徒而曰虎士明先是徒之選有勇力者乃為之)
(以當/徒處)
旅賁氏中士二人下士十有六人史二人徒八人疏(釋/曰)
(在此者按其職云掌執戈盾夾王車而趨左八人右八/人車止則持輪言旅見其衆言賁見其勇亦是衞守王)
(事故在/此也)
節服氏下士八人徒四人注世為王節所衣服音義(爲/于)
(偽/反)疏(釋曰在此者按其職云郊祀二人執戈送逆尸從/車亦是武事故在此也注釋曰鄭云世為王節所)
(衣服者以其著服與王為節而稱氏故知官有世功則/曰官族然凡稱氏者鄭雖不釋為世功但注有詳畧從)
(可知/也)
方相氏狂夫四人注方相猶言放想可畏怖之貌音義
(放方丈反本/或作瓬音同)疏(釋曰在此者按其職云蒙熊皮黄金四/目𤣥衣朱裳執戈揚盾可畏怖亦是武)
(事故在此也注釋曰鄭云方相猶言放想者/漢時有此語是可畏怖之貌故云方相也)
大僕下大夫二人小臣上士四人祭僕中士六人御僕
下士十有二人府二人史四人胥二人徒二十人注僕
侍御於尊者之名大僕其長也疏(釋曰在此者凡言僕/御者是武衞之事又)
(太僕職凡軍旅田役贊王鼓故凡僕御皆連類在此也/太僕已下四官因仍同府史之等者太僕已下至御僕)
(乃是别職同官故同府史也小臣其職云掌王之小命/詔相王之小法儀祭僕其職云掌受命於王以視祭祀)
(御僕其職云掌羣吏之逆及庶民之復太僕為長故連/類在此若然府史胥徒在御僕下者是四官别職同官)
(故共府史/胥徒也)
隸僕下士二人府一人史二人胥四人徒四十人注此
吏而曰隸以其事䙝音義(䙝息/列反)疏(釋曰在此者以僕皆/在此故亦在此但所)
(掌事褻故别官職不屬太僕注釋曰鄭云此吏而曰𨽻/以其事褻者此經言下士二人即是吏按秋官有罪隸)
(已下是奴稱隸以其掌/䙝故與賤同稱隸也)
弁師下士二人工四人史二人徒四人注弁者古冠之
大稱委貌緇布曰冠音義(弁皮彦反/稱尺證反)疏(釋曰在此者以/夏物長大而盛)
(壯人年長大乃冠以象夏故不同司服在春官而在此/也注釋曰按禮記郊特牲及士冠記皆云夏收殷冔周)
(弁三代皆祭冠則弁亦冕也即是六冕皆得稱弁若然/皮弁爵弁自然是弁故鄭云弁者古冠之大稱也云委)
(貌緇布曰冠者此二者對皮弁爵弁六冕惟曰冠若散/文亦得言弁故司服云凡田冠弁服凶事服弁服皆得)
(言弁/也)
司甲下大夫二人中士八人府四人史八人胥八人徒
八十人注甲今之鎧也司甲兵戈盾官之長音義(鎧苦/愛反)
(盾常允反/又音允)疏(釋曰在此者其職雖闕但甲者軍師所用/在此冝也注釋曰言甲今之鎧者今古用)
(物不同其名亦異古用皮謂之甲今用金謂之鎧從金/為字也云司甲兵戈盾官之長者以其此官下大夫又)
(在上已下皆士/官故云長也)
司兵中士四人府二人史四人胥二人徒二十人疏(釋/曰)
(在此者按其職云掌五兵五盾及授兵/從司馬之法此亦為軍事在此宜也)
司戈盾下士二人府一人史二人徒四人注戈今時句
孑㦸音義(句古侯反/孑音結)疏(釋曰在此者按其職云祭祀授/旅賁殳故士戈盾授舞者兵皆)
(武事故在此也注釋曰按冬官冶氏為戈㦸戈則兩刅/長六尺六寸㦸則三刃長丈六尺形既不同鄭云戈句)
(孑㦸而為一物解之者鄭舉漢法以況之漢時見戈/有旁出者為句孑亦名胡孑故號戈為句孑㦸也)
司弓矢下大夫二人中士八人府四人史八人胥八人
徒八十人注司弓矢弓弩矢箙官之長音義(箙音/服)疏(釋/曰)
(在此者按其職云掌六弓四弩八矢給武之所用在此/宜也注釋曰云司弓矢弓弩矢箙官之長者司弓矢下)
(大夫已下繕人槀人皆士官故得與/之為長也鄭云司弓弩即繕人也)
繕人上士二人下士四人府一人史二人胥二人徒二
十人注繕之言勁也善也疏(釋曰在此者按其職云掌/王之用弓弩矢箙亦是武)
(事故在此也注釋曰云繕之言勁也善也者以其所掌/弓弩有堅勁而善堪為王用者乃入繕人以共王故鄭)
(為此解/之也)
稾人中士四人府二人史四人胥二人徒二十人注鄭
司農云稾讀為芻槀之稾箭幹謂之槀此官主弓弩箭
矢故謂之稾人音義(稾古老反幹如/字沈古旱反)疏(釋曰在此者按/其職云掌六弓)
(八矢四弩是軍事所用故在此也注釋曰先鄭云箭幹/謂之稾按冬官矢人云以其笴厚為之羽深後鄭云笴)
(讀為稾謂矢幹古文假借字則此稾人非直掌矢稾兼/主弓弩矢箙等而云稾人者以稾為主耳故云此官主)
(弓弩箭矢故/謂之稾人)
戎右中大夫二人上士二人注右者參乘此充戎路之
右田獵亦為之右焉音義(乘䋲/證反)疏(釋曰此戎右并下僕/馭在此者皆是防衞)
(之官故皆在此注釋曰云右者參乘者若在軍為元帥/則將居鼓下將在中御者在左若凡平兵車則射者左)
(御者居中若在國則尊者在左御者亦中央其右是勇/力之士執干戈常在左右故云右者參乘也云此充戎)
(路之右田獵亦為之右者按巾車王路有五按下文僕/亦有五惟此戎右已下有三不見玉路祀之右又不見)
(木路田路之右者以田戎相類齊祀相因故以類相兼/故戎右兼田右齊右兼祀右若然僕有五不兼者僕難)
(於右是以六藝之中有五御而不言右也按巾車玉路/居前戎路在後此右在前又戎右中大夫齊右下大夫)
(道右上士戎右官又尊者夏官主/事尚威武故戎右居前使官尊也)
齊右下大夫二人注充玉路金路之右音義(齊側皆反/下齊僕并)
(注/同)疏(注釋曰充金路為主故云齊按曲禮云立如齊注/齊謂祭祀時則齊雖施於祭前當祭時亦名齊故)
(得兼金玉二路而鄭不/言亦以其齊同故也)
道右上士二人注充象路之右疏(釋曰在朝所以行道/是以名車為道車以)
(巾車五路差之上已有玉金革木之等此道右當充象/路之右可知不兼而官卑者以其上四事行事簡故使)
(兼此道右日日視朝行事繁故不兼/以其事卑於齊戎之等故官職卑也)
大馭中大夫二人注馭之最尊音義(馭音/御)疏(釋曰在此/者亦是衞)
(守之事在此宜也注釋曰云馭之最尊者以其御玉路/以祀故云最尊以是特尊不與下同名僕而謂之大馭)
(也若然戎右在前尚威武此大馭在前者以其僕雖駕/馭為難仍非武事故退戎僕於後進大馭於前也仍尊)
(戎僕在齊僕之上而使中大/夫為之與戎右尊卑同也)
戎僕中大夫二人注馭言僕者此亦侍御於車疏(注釋/曰上)
(太僕已下言僕並是侍御之官稱僕今此馭車之人/亦言僕者在車亦是侍御之類故云亦侍御於車也)
齊僕下大夫二人注古者王將朝覲㑹同必齊所以敬
宗廟及神明音義(朝直遥反後/朝覲皆同)疏(注釋曰齊而敬神明/者按曲禮下注云春)
(夏受贄於朝受享於廟秋冬一受之於廟是朝覲敬宗/廟按覲禮及司儀㑹同之時設方明於壇上設六玉以)
(禮方明之神是㑹同敬神明巾車云金路建大旂以賓/則金路主為賓路賓路則諸侯與王行朝覲㑹同之禮)
(故鄭以朝覲/㑹同釋齊也)
道僕上士十有二人注王朝朝莫夕主御王以與諸臣
行先王之道音義(朝朝上如字下/直遥反莫音暮)疏(釋曰按上齊右已/下至齊僕皆二人)
(唯戎右與道僕人數多者則戎右有所斬殺故左氏傳/晉縛秦囚萊駒為右使萊駒斬之故人多也道僕所以)
(特多者以朝夕在朝來往駕脱難而且煩故人最多也/注釋曰鄭云王朝朝莫夕主御者此釋人多之意云王)
(以與諸臣行先王之道/者此釋稱道之言也)
田僕上士十有二人疏(釋曰人亦多者王有四時之田/兼有園囿遊獵及取鮮獸之等)
(亦是事繁而難/故亦特多也)
馭夫中士二十人下士四十人疏(釋曰按其職云掌馭/貳車從車使車之等)
(馭僕之類故亦在此馭夫總六十人按校人三乘為皁/皁一趣馬三皁為繫繫一馭夫則馬三十六匹一馭夫)
(計良二千一百六十匹則六十馭夫又駑六麗一師六/師一趣馬六趣馬一馭夫則一馭夫主四百三十二匹)
(駑千二百九十六匹則馭夫三人并前六/十三人與此不合者蓋此序官脱三人也)
校人中大夫二人上士四人下士十有六人府四人史
八人胥八人徒八十人注校之為言校也主馬者必仍
校視之校人馬官之長音義(校戸教反字從木若從手/旁作是比校之字耳今人)
(多亂之注校/之校人同)疏(釋曰在此者以馬共軍所用故其職云/凡軍事物馬而頒之故在此官特尊而)
(多者以王馬多故也注釋曰云校之為言校也者讀從/曲禮與少儀效馬效羊取效見義以其養官畜者必效)
(見之故鄭云主馬者必仍校視之仍者相仍有時數數/程見之也云校人馬官之長者與下趣馬至圉人為長)
(有事皆取/長官法度)
趣馬下士皁一人徒四人注趣馬趣養馬者也鄭司農
說以詩曰蹶維趣馬音義(趣七口反劉清須反注同皁/才早反趣養清須反又七口)
(反一音七句/反蹶居衞反)疏(釋曰在此者按其職云掌正良馬而齊/其飲食是以鄭云趣馬趣養馬者故在)
(此也注釋曰先鄭説以詩云蹶惟趣馬者彼詩是刺幽/王之詩其時臣名蹶惟作趣馬之官權寵之例引以證)
(趣馬是/官名也)
巫馬下士二人醫四人府一人史二人賈二人徒二十
人注巫馬知馬祖先牧馬社馬歩之神者馬疾若有犯
焉則知之是以使與醫同職疏(釋曰巫知馬祟醫知馬/病故連類在此也有賈)
(者治馬死生須知馬價故有賈人也注釋曰馬祖之等/竝在下文有人犯者與為祟巫則知之為之謝過必與)
(醫同職者巫言無祟則是時氣及/損傷付醫治之故二官同職也)
牧師下士四人胥四人徒四十人注主牧放馬而養之
音義(牧舊音目劉/音茂沈音木)疏(釋曰在此者按其職云掌牧地/是放馬故與校人連類在此也)
廋人下士閑二人史二人徒二十人注廋之言數也音
義(廋所求反數色/主反數之同)疏(釋曰在此者按其職云掌十有二/閑之政阜馬佚特之等故與馬官)
(連類在/此也)
圉師乘一人徒二人圉人良馬匹一人駑馬麗一人注
養馬曰圉四馬為乘良善也麗耦也音義(圉魚吕反乘/䋲證反注同)
(麗如/字)疏(釋曰在此者以其掌養馬也圉人在此者按其/職云掌養馬芻牧之事以役圉師亦是為馬故)
(亦連類/在此也)
職方氏中大夫四人下大夫八人中士十有六人府四
人史十有六人胥十有六人徒百有六十人注職主也
主四方之職貢者職方氏主四方官之長疏(釋曰在此/者司馬主)
(九畿職方制其貢事相成故在此官尊而人多以其主/天下人民貢賦之事事繁故也注釋曰云主四方官之)
(長者與下諸言/方者為長也)
土方氏上士五人下士十人府二人史五人胥五人徒
五十人注土方氏主四方邦國之土地疏(釋曰在此者/按其職云以)
(土地相宅而建邦國都鄙與職方連/類在此也故主四方邦國之土地)
懷方氏中士八人府四人史四人胥四人徒四十人注
懷來也主來四方之民及其物疏(釋曰在此者按其職/云掌來逺方之民致)
(方貢致逺物故與/職方連類在此也)
合方氏中士八人府四人史四人胥四人徒四十人注
合方氏主合同四方之事疏(釋曰在此者按其職云掌/達天下之道路通其財利)
(同其數器故注云主合同四/方之事故亦連類在此也)
訓方氏中士四人府四人史四人胥四人徒四十人注
訓道也主教道四方之民音義(道音導/下同)疏(釋曰在此者/按其職云掌)
(道四方之政事與其上下之志誦四方之傳/道故注云敎導四方之民故連類在此也)
形方氏中士四人府四人史四人胥四人徒四十人注
形方氏主制四方邦國之形體疏(釋曰在此者按其職/云掌制邦國之地域)
(而正其封疆故注云主制四方/邦國之形體故連類在此也)
山師中士二人下士四人府二人史四人胥四人徒四
十人疏(釋曰在此者按其職云掌山林之名辨其物與/其利害而頒之于邦國使致其珍異之物按王)
(制云名山大澤不以封故天子立􁁉師以/遥掌之使貢故與職方亦連類在此也)
川師中士二人下士四人府二人史四人胥四人徒四
十人疏(釋曰在此者按其職與/山師同故亦連類在此)
邍師中士四人下士八人府四人史八人胥八人徒八
十人注邍地之廣平者音義(邍音/原)疏(釋曰在此者按其/職云掌四方之地)
(名辨其丘陵墳衍原隰之名故連類在此/也注釋曰云邍地之廣平者爾雅文也)
匡人中士四人史四人徒八人注匡正也主正諸侯以
法則疏(釋曰在此者按其職云掌達法則匡邦國而觀/其慝使無敢反側以聼王命注云主正諸侯以)
(法則故連/類在此也)
撢人中士四人史四人徒八人注撢人主撢序王意以
語天下音義(撢他南反與探/同語魚據反)疏(釋曰在此者按其職云/掌誦王志道國之政事)
(以廵天下之邦國而語之故注云主/撢序王意以語天下故連類在此也)
都司馬每都上士二人中士四人下士八人府二人史
八人胥八人徒八十人注都王子弟所封及三公采地
也司馬主其軍賦疏(釋曰言每都上士二人已下者此/王自以臣為司馬遥掌都内故其)
(職云掌都之士庶子及其衆庶車馬兵甲之戒令聽於/國司馬既是軍故在此也注釋曰鄭據何知都惟有王)
(子弟所封及三公采地不通卿大夫者案司裘云諸侯/則共熊侯豹侯卿大夫則共麋侯卿不入諸侯之中故)
(知義然云司馬主其軍賦者即司馬法云成出/士十人徒二十人之等並是都司馬所主也)
家司馬各使其臣以正於公司馬注家卿大夫采地正
猶聽也公司馬國司馬也卿大夫之采地王不特置司
馬各自使其家臣為司馬主其地之軍賦往聽政於王
之司馬王之司馬其以王命來有事則曰國司馬疏(注/釋)
(曰云家卿大夫采地者按載師職家邑任稍地謂大夫/采地小都任縣地謂卿之采地大都任疆地謂三公采)
(地則卿入小都中今此經直言家而小都入家中不在/上都中者司馬主軍事嚴凝為主須辨尊卑故依司裘)
(卿與大夫不得稱諸侯者為家又不使王臣為之也若/然都宗人家宗人及都士家士皆使王臣為之者都家)
(宗人有祖王之廟九皇六十四氏王所當祭故使王臣/為之都家之士以獄訟刑罪王政之重非王臣不決故)
(亦使王臣為之但非嚴凝故卿入都耳云王之司馬其/以王命來有事則曰國司馬者其職云以聼於國司馬)
(對此從下向上/則曰公司馬)
　
　
　
　
　
　
　
　
　
　
　
　
　
　周禮注疏卷二十八
　周禮注疏卷二十八考證
凡軍制卒長皆上士二十五人為兩○石經上士下作
　二十有五人當從之又注卒一族族監本訛作旅今
　改正
　疏是以州長職注云掌其戒令賞罰則是於軍因為
　師帥○監本脱則是於軍因為師七字今考州長注
　補之
節服氏疏故知官有世功則曰官族○族監本訛旅今
　据左傳改正
大馭疏此大馭在前者○大馭監本訛戎僕今據下文
　云退戎僕於後進大馭於前改正之
趣馬下士皁一人徒四人○下士無員數疑有脱文以
　立政與虎賁綴衣並列推之未必即以皂為下士也
　
　
　周禮注疏卷二十八考證
欽定四庫全書
　周禮注疏卷二十九
　　漢鄭氏注　唐陸徳眀音義　賈公彦疏
大司馬之職掌建邦國之九灋以佐王平邦國注平成
也正也疏(釋曰此九灋已下皆言邦國則施於諸侯為/主故云邦國也云以佐王平邦國者九灋以)
(糾察諸侯使之成正故以平言之也但此九灋據殷同/之時建之故大行人云殷同以施天下之政注云政謂)
(邦國之九灋則殷同之時/司馬眀布告之故云建也)制畿封國以正邦國注封謂
立封於疆為界音義(畿音/祈)疏(釋曰謂制諸侯五百四百/里之等各有封疆界分乃)
(得正故云/以正邦國)設儀辨位以等邦國注儀謂諸侯及諸臣之
儀辨别也别尊卑之位音義(别彼列反/下皆同)疏(注釋曰鄭知/儀中有諸侯)
(及諸臣者以此經云等邦國按大行人云以九儀辨諸/侯之命等諸臣之爵鄭云九儀謂命者五公侯伯子男)
(也爵者四孤卿大夫士也知九儀中唯有諸侯諸臣無/天子之臣者按大宗伯云以九儀之命正邦國之位注)
(云每命異儀則九儀之中謂一命以至九命之儀其/中有六命八命并九命作伯兼有王臣則與此異也)進
賢興功以作邦國注興猶舉也作起也起其勸善樂業
之心使不惰廢音義(樂如字又音洛/一音五敎反)疏(釋曰進賢謂臣/舊在位有徳行)
(者在草萊有徳行未遇爵命者進之使稱才任用興舉/也臣有功者舉之亦使任用作起也以臣有賢有功舉)
(與之官則起邦國之内勸善/樂業之心使不惰廢善業也)建牧立監以維邦國注牧
州牧也監監一國謂君也維猶連結也音義(監古/銜反)疏(釋/曰)
(二百一十國以為州州有牧使維持諸侯又一國立一/監以監察一國上下相維故云以維邦國也此則太宰)
(云建其牧立/其監亦一也)制軍詰禁以糾邦國注詰猶窮治也糾猶
正也音義(詰去/吉反)疏(釋曰制軍者按上文大國三軍次國/二軍小國一軍詰禁者按士師有五)
(禁天子禮此諸侯國亦當有五禁/以相窮治相糾正故云以糾邦國)施貢分職以任邦國
注職謂賦税也任猶事也事以其力之所堪疏(釋曰施/貢多少)
(據國地大小故地官大國貢半次國三之一小國四之/一皆由天子施之此大宰九貢并小行人春令入貢皆)
(是歳之常貢與大行人因朝而貢者異也分職者即太/宰所云九職是也彼據畿内此據諸侯諸侯邦國亦由)
(天子分之使民有職業因使税之所税者市之以充貢/若然言貢據向天子而言云税據民所為為説事相因)
(皆所以任邦國故/云以任邦國也)簡稽鄉民以用邦國注簡謂比數之
稽猶計也音義(鄉許/亮反)疏(釋曰注云簡謂比數之稽猶計/也謂比數計㑹鄉民而用之故)
(云以用/邦國也)均守平則以安邦國注諸侯有土地者均之尊
者守大卑者守小則法也疏(釋曰言均守謂五等諸侯/有五等受地五百里以下)
(是均守也平則者則法也謂五等職貢之/等皆有常法則邦國獲安故云以安邦國)比小事大以
和邦國注比猶親使大國親小國小國事大國相合和
也易比象曰先王以建萬國親諸侯音義(比毗志/反注同)疏(注/釋)
(曰按司儀有五等諸侯自相為賓亦有五等諸侯之臣/相為國客按春秋有小國朝大國大國聘小國故鄭云)
(使大國親小國釋經比小也云小國事大國釋經事大/使相合和故云以和邦國也引易比象者其卦坤下坎)
(上坤為土坎為水水得土而流土得水而柔是水土和/合故象先王建萬國親諸侯謂法卦行事使諸侯相親)
(引之者證比/小事大之義)以九伐之灋正邦國注諸侯有違王命則
出兵以征伐之所以正之也諸侯之于國如樹木之有
根本是以言伐云音義(伐如字劉/扶發反)疏(注釋曰鄭云諸侯/有違王命則出兵)
(以征伐之所以正之也者此經與下文為目則下九者/皆是違王命者也若然按下文九者唯有賊賢害民一)
(者稱伐其餘八者皆不言伐此經總言伐者侵滅二者/亦是伐之例其餘六者皆先以兵加其境服乃眚之墠)
(之削之正之殘之杜之故皆以伐言之云諸侯之於國/如樹木之有根本是以言伐云者按月令孟夏云無伐)
(大樹孔子云伐一木不以其時非孝子是樹木稱伐此/九伐施於邦國在於時㑹之時是以大行人云時㑹以)
(發四方之禁注云禁謂九/伐之法是當時㑹者也)馮弱犯寡則眚之注馮猶乗
陵也言不字小而侵侮之眚猶人眚瘦也王霸記曰四
面削其地音義(馮皮氷反眚所/景反瘦所又反)疏(注釋曰云馮弱據以/强陵弱云犯寡據以)
(大侵小如此者眚瘦其地使不得强大也引王霸記者/其記王及霸事者云四面削其地者對下文削之者不)
(四面削之/為異也)賊賢害民則伐之注春秋傳曰粗者曰侵精
者曰伐又曰有鐘鼓曰伐則伐者兵入其竟鳴鐘鼓以
徃所以聲其罪音義(粗音麤本亦/作麤竟音境)疏(注釋曰云賊賢者/亂王所任任同已)
(者如此則賊虐諌輔故云賊賢也云害民者以君臣俱/惡重賦多徭其民被害故曰害民如此者則聲鐘鼓伐)
(之也引春秋傳者按莊十年二月公侵宋公羊傳曰觕/者曰侵精者曰伐何休云觕麤也彼不言麤此言麤者)
(鄭讀傳與何異觕即麤義亦同也又曰有鐘鼓曰伐者/此荘二十九年夏鄭人侵許左氏傳曰凡師有鐘鼓曰)
(伐無曰侵引此二者皆/證侵輕伐重之義也)暴内陵外則壇之注内謂其國
外謂諸侯壇讀如同墠之墠王霸記曰置之空墠之地
鄭司農云壇讀從憚之以威之憚書亦或為憚𤣥謂置
之空墠以出其君更立其次賢者音義(壇依注作墠音/善憚之以徒旦)
(反下同本/或無之字)疏(釋曰暴内即上云賊賢害民是也陵外即/上云馮弱犯寡是也上二文各有其一故)
(伐之眚之不奪其位此則外内之惡兼有故壇之奪其/位立其次賢注釋曰鄭云讀如同墠之墠從金縢三壇)
(同墠之墠取其除地曰墠謂置之空地先鄭讀從憚之/以威之憚此罪既重而直憚之於義不可故後鄭還從)
(王霸記為正鄭知立其次賢者以其古/者不滅國故知更立次已下賢子弟)野荒民散則削
之注荒蕪也田不治民不附削其地明其不能有音義
(蕪音/無)疏(釋曰古者量地以制邑度地以居民地邑民居/必參相得無曠土無逰民今言野荒民散由君)
(政惡民竝適彼樂國故民散而/野荒是其君不能有故削之)負固不服則侵之注負
猶恃也固險可依以固者也不服不事大也侵之者兵
加其竟而已用兵淺者詩曰宻人不恭敢距大邦疏(釋/曰)
(謂倚恃險固不服事大國則以兵侵之使弱其勢也注/釋曰云固險可依以固者也者謂若僖四年楚屈完云)
(楚國方城以為城漢水以為池雖君之衆無所用之是/其負固不服也云不服不事大即上云比小事大是其)
(服者也云用兵淺者對伐是用兵深者以其罪輕直/侵之而已也詩云者大雅皇矣篇引之者證不服也)賊
殺其親則正之注正之者執而治其罪王霸記曰正殺
之也春秋僖二十八年冬晉人執衞侯歸之于京師坐
殺其弟叔武音義(坐才/卧反)疏(注釋曰鄭云正之者執而治/其罪者其正未必即是殺但)
(賊殺其親其罪尤重故以正為殺觧之是以王霸記以/正為殺也引晉人執衛侯歸于京師京師據洛邑而言)
(也云坐殺其弟叔武者按彼傳晉侯伐衛衞侯出奔楚/晉侯敗楚於城濮其弟以受盟既受盟國則無罪衛侯)
(即入將入與弟叔武為期衞侯先期入叔武將沐聞君/至喜捉髮走出前驅歂犬射而殺之衛侯知其無罪枕)
(之股而哭之元咺舊在國是叔武黨見衞侯殺弟遂訴/衛侯於晉晉以衛侯有罪諸侯不相治罪遂執衛侯歸)
(於京師時使醫衍酖衞侯寗俞貨醫衍/薄其酖不死是坐殺弟合正之事也)放弑其君則殘
之注放逐也殘殺也王霸記曰殘滅其為惡音義(弑本/又作)
(殺同/音試)疏(注釋曰鄭以逐解放則若季氏逐昭公之類是/也鄭雖不解弑弑其君則若慶父弑二君及崔)
(杼弑君之類是也鄭云殘殺者以殺解殘也經本不云/殺不云滅云殘者盖取殘賊殺之殺之苦毒故尚書梓)
(材云戕敗人宥注戕殘也又云無胥戕無胥虐注云無/相殘賊無相暴虐是戕為殘賊也異義鄭君以為左氏)
(宣十八年秋七月邾人戕鄫子于鄫傳曰凡自内虐其/君曰弑自外曰戕戕即邾人戕鄫子是也自内弑其君)
(曰弑者晉人弑其君州蒲是也雖他國君不加虐亦曰/殺若加虐殺之乃謂之戕之取殘賊之意也若自上殺)
(下及兩下自相殺之等皆曰殺若然此經云殘者/是加虐殺之雖非他國君至於賊臣亦云殘也)犯令
陵政則杜之注令猶命也王霸記曰犯令者違命也陵
政者輕政灋不循也杜之者杜塞使不得與鄰國交通
疏(注釋曰鄭訓令為命者欲就王霸記之命解之為王/命之意也但犯命陵政是不受上命不通之事故還)
(杜塞之使不/與四鄰交通)外内亂鳥獸行則滅之注王霸記曰悖人
倫外内無以異于禽獸不可親百姓則誅滅去之也曲
禮曰夫唯禽獸無禮故父子聚麀音義(行下孟反悖必/内反去起吕反)
(夫音符麀於/牛反牝鹿也)疏(注釋曰外亂謂滛於外若齊襄公魯桓/夫人文姜之等是也内亂謂家内若衛)
(宣公上烝父妾下納子妻之等是也引曲禮者鹿之父/子聚麀獸之亂不言鳥之亂義可知故畧而不言也按)
(春秋公羊左氏説凡征戰有六等謂侵戰伐圍入滅用/兵麤觕不聲鐘鼓入境而已謂之侵侵而不服則戰之)
(謂兩陳交刄戰而不服則伐之謂用兵精而聲鐘鼓伐/而不服則圍之謂帀其四郭圍而不服則入之謂入其)
(四郭取人民不有其地入而不服則滅之謂取其君/此皆舉重而言假令先入後滅書入舉重已外盡然)正
月之吉始和布政于邦國都鄙乃縣政象之灋于象魏
使萬民觀政象挾日而歛之注以正月朔日布王政於
天下至正嵗又縣政灋之書挾日十日也音義(縣音𤣥/注同始)
(直史反挟/子協反)疏(釋曰正月謂周正建子之月之吉謂朔日/始和凡政有故言始和者若改造云耳布)
(政于邦國都鄙者謂上九灋九伐并下凡令以下皆此/時布之邦國據畿外都鄙據畿内不言鄉遂及公邑布)
(政可知此則徧天下也云乃縣已下亦謂/正歳乃縣之一與大宰同不復具釋也)乃以九畿之
籍施邦國之政職方千里曰國畿其外方五百里曰侯
畿又其外方五百里曰甸畿又其外方五百里曰男畿
又其外方五百里曰采畿又其外方五百里曰衛畿又
其外方五百里曰蠻畿又其外方五百里曰夷畿又其
外方五百里曰鎮畿又其外方五百里曰蕃畿注畿猶
限也自王城以外五千里為界有分限者九籍其禮差
之書也政職所共王政之職謂賦税也故書畿為近鄭
司農云近當言畿春秋傳曰天子一畿列國一同詩殷
頌曰邦畿千里維民所止音義(分符問反共音恭凡/供字皆作共後倣此)疏
(釋曰乃以九畿之籍者謂以面五千里為九畿皆有典/籍之書今大司馬以此籍書施其政職之事於邦國諸)
(侯也云方千里曰國畿者此據王畿内千里而言非九/畿之畿但九畿以此國畿為本向外每五百里加為一)
(畿也云侯者侯也為天子伺候非常也云甸者為天子/治田以出賦貢云男者任也任王者之職事云采者采)
(取美物以共天子云衛者為天子衛守云蠻者縻也以/近夷狄縻繋之以政教自此以上六服是中國之九州)
(自此已外是夷狄之諸侯此蠻服與大司徒云要服亦/一也言要者亦見要束以文敎也云夷者以夷狄而得)
(夷稱也云鎮者盖中國稍逺理湏鎮守云蕃者以其最/逺故得蕃屏之稱此三服總號蕃服故大行人云九州)
(之外謂之蕃國世一見指此三服也此九者衞服之内/各舉一邊而言其實通稱唯蠻服以外直據彼為號不)
(通中國之言也注釋曰云王城以外五千里為界者兩/面相距則方萬里此則易之一君二民之地若然堯舜)
(之時固應萬里而五服面二千五百里兩面相距止有/五千里無萬里者此據未治洪水時服各五百里至禹)
(治洪水之後弼成五服服加五百則亦萬里若孔君義/則不然若據鳥飛直路此周之九服亦止五千若随山)
(川屈曲則禹貢亦萬里彼此不異也云九籍其禮差之/書也者諸侯賦貢多少有常則大國貢半次國三之一)
(小國四之一是其禮差也云政職所共王政之職謂賦/税也者按大宰云以九職任萬民據畿内此九職亦施)
(與邦國則此政職也但施職事與之使萬民勤職而出/賦税諸侯得之以半與三之一四之一市取土毛以貢)
(之則禹貢篚貢是也據民而出謂之賦税據諸侯所送/謂之貢也引春秋傳者按襄二十五年鄭子産對晉云)
(昔天子之地一圻列國一同今大國多數圻矣若無侵/小何以至焉殷頌邦畿千里是殷頌𤣥鳥詩之言引此)
(二者證王畿/千里之義)凡令賦以地與民制之上地食者參之二
其民可用者家三人中地食者半其民可用者二家五
人下地食者參之一其民可用者家二人注賦給軍用
者也令邦國之賦亦以地之美惡民之衆寡為制如六
遂矣鄭司農云上地謂肥美田也食者參之二假令一
家有三頃歳種二頃休其一頃下地食者參之一田薄
惡者所休多音義(令力/呈反)疏(釋曰此文承上邦國之下而/云令賦是還振邦國諸侯而)
(説也此經有三等之地按小司徒注云有夫有婦然後/為家自二人以至於十人為九等七六五者為其中則)
(地有上中下各分為三等九等則十口食上上九口食/上中八口食上下七人食中上六人食中中五人食中)
(下四人食下上三人食下中二人食下下又按遂人上/地夫一㕓田百畮萊五十畮中地家二百畮下地家三)
(百畮與此上地食者參之二合故鄭云邦國如六遂矣/若然則上地是上下之地應家八人一人為家長可任)
(者當云家七人今云家三人者經欲互舉以眀義故以/中地之上家七人見出上地之下八人者眀亦有上地)
(之中上地之上又言下地食者參之一其民可用者家/二人地即據下地之上人即據中地之下家五人者亦)
(是互舉以眀義故地舉其下人舉其中欲見亦有下内/三等其地及人也先鄭云食者參之二假令一家有三)
(頃嵗種二頃休其一頃者舉上地只應云一頃五十畮/而云三頃者直取參之二舉整言之或并二家而説也)
中春教振旅司馬以旗致民平列陳如戰之陳注以旗
者立旗期民於其下也兵者守國之備孔子曰以不教
民戰是謂棄之兵者凶事不可空設因蒐狩而習之凡
師出曰治兵入曰振旅皆習戰也四時各教民以其一
焉春習振旅兵入收衆専於農平猶正也音義(中音仲/下放此)
(陳直覲反下之陳可陳陳前狥陳行/陳廵陳皆同餘以意求之蒐所留反)疏(注釋曰鄭云以/旗者立旗期民)
(於其下也者謂大司馬素有田獵之期日今至期日立/熊虎之旗於期處以集衆故云期民於其下云兵者守)
(國之備者鄭欲解田獵者所以習兵故云兵是守國之/備引孔子語欲見須田獵以教戰云兵者凶事者隠公)
(傳文云不可空設因蒐狩而習之者蒐狩是田獵之名/欲行蒐狩先芟草萊教戰訖乃入防田獵故云因蒐狩)
(而習之是以書傳云戰鬬不可空習故於蒐狩以閑之/閑之者習之是其習兵因蒐狩也云凡師出曰治兵入)
(曰振旅皆習戰者按莊公八年正月師次於郎甲午祠/兵公羊傳曰祠兵者何出曰祠兵注云禮兵不徒使故)
(将出兵必祠於近郊陳兵習戰殺牲饗士卒又曰入曰/振旅其禮一也皆習戰也左氏説治兵於廟禮也注云)
(三年而治兵與秋同名兵革将出故曰治兵榖梁傳亦/云出曰治兵習戰也入曰振旅習戰也鄭𤣥於異義駮)
(不從公羊云祠兵故云祠兵者公羊字之誤因而作之/説亦不從左氏説治兵為授兵於廟云於周司馬職曰)
(仲夏教茇舎仲秋教治兵其下皆云如戰之陳仲冬教/大閲修戰法虞人萊所田之野乃為之如是治兵之屬)
(皆習戰非授兵於廟又無祠五兵之禮是以爾雅釋天/云出為治兵尚威武也入為振旅反尊卑也言反尊卑)
(者出則壯者在前老弱在後入則壯者在後老弱在前/是以鄭此云振旅兵入收衆專於農也云四時各教民)
(以其一焉者春教振旅夏教茇舎秋/教治兵至冬大閲是各教民以一也)辨鼓鐸鐲鐃之用
王執路鼓諸侯執賁鼓軍將執晉鼓師帥執提旅帥執
鼙卒長執鐃兩司馬執鐸公司馬執鐲注鼓人職曰以
路鼓鼓鬼享以賁鼓鼓軍事以晉鼓鼓金奏以金鐃止
鼓以金鐸通鼓以金鐲節鼓鄭司農云辨鼓鐸鐲鐃之
用謂鉦鐸之屬鐲讀如濁其源之濁鐃讀如讙嘵之嘵
提讀如攝提之提謂馬上鼓有曲木提持鼓立馬髦上
者故謂之提杜子春云公司馬謂五人為伍伍之司馬
也𤣥謂王不執賁鼓尚之於諸侯也伍長謂之公司馬
者雖卑同其號音義(辨如字劉万免反鐸直各反鐲直/角反鐃女交反賁扶云反将軍如)
(字本或作軍將提徒兮反鼙薄兮反鉦音征讙火/官反嘵女交反攝提爾雅云太歳在寅曰攝提格)疏(釋/曰)
(此春夏秋三時各教其一必春辨鼓鐸者鼓雷之類象/仲春雷發聲於外言辨鼓鐸鐲鐃之用者此句與下文)
(為總目也注釋曰鄭引鼔人職者欲見鼓人有六鼓四/金據本各依所用今此所用或有不依本者以其唯賁)
(鼓鼓軍事是依本王執路鼓軍將執晉鼓等竝不依本/用而在軍兼用也先鄭云辨鼓鐸鐲鐃之用謂鉦鐸之)
(屬者按司馬灋云十人之長執鉦百人之帥執鐸千人/之帥執鼙萬人之主執大鼓義與此同故引之為證也)
(云鐲讀如濁其源之濁者此讀取音同之義濁其源者/淮南子云濁其源其流不清故讀從之云鐃讀如讙嘵)
(之嘵者從毛詩云以謹讙嘵云提讀如攝提之提者從/爾雅云寅為攝提格取音同而已云提謂馬上鼓者此)
(先鄭盖據當時已有單騎舉以況周其寔周時皆乗車/無輕騎灋也後鄭云王不執賁鼓尚之於諸侯也者按)
(鼓人職賁鼓鼓軍事計王在軍自為元帥自合執賁鼓/今不執賁鼓者見諸侯因朝而來與王為賓客故讓之)
(使執賁鼓故云尚之於諸侯王既不用賁鼓而用路鼓/者以其雷鼓靈鼓祭天地之鼓不敢用故用祭宗廟之)
(路鼓也軍將用晉鼓者是鼓金奏與之相應故也不用/鼛鼓者鼓役事之鼓故不用云伍長謂之公司馬者雖)
(卑同其號者按諸官大夫乃與大官同號宰夫已下并/上士中士下士皆不得與大官同號今於序官大司馬)
(之下上士得號行司馬及在軍二十五人長中士號兩/司馬五人長下士號公司馬皆與大官同號者以司馬)
(主軍軍事主嚴/雖卑得同號也)以敎坐作進退疾徐疏數之節注習戰
灋音義(疏數音朔下/注疏數同)疏(釋曰按下大閲禮備軍法虞人/萊所田之野下又云中軍以鼙)
(令鼓鼓人皆三鼓已下有此坐作進退疾徐疏數之節/彼大閲具言於此畧説有此坐作之法此於敎戰之處)
(為之故鄭云/習戰法也)遂以蒐田有司表貉誓民鼓遂圍禁火弊
獻禽以祭社注春田為蒐有司大司徒也掌大田役治
徒庻之政令表貉立表而貉祭也誓民誓以犯田灋之
罰也誓曰無干車無自後射立旌遂圍禁旌弊爭禽而
不審者罰以假馬禁者虞行守禽之厲禁也既誓令鼓
而圍之遂蒐田火弊火止也春田主用火因焚萊除陳
草皆殺而火止獻猶致也屬也田止虞人植旌衆皆獻
其所獲禽焉詩云言私其豵獻肩于公春田主祭社者
土方施生也鄭司農云貉讀為禡禡謂師祭也書亦或
為禡音義(貉莫駕反注同弊婢世反劉薄計反射食亦/反下王射同豵子工反肩詩作豜音同施式)
(豉反禡/莫駕反)疏(釋曰按下大閲禮遂以狩田以下云以旌為/左右和之門羣吏各帥其車徒以叙和出左)
(右陳車徒有司平之既陳乃設驅逆之車有司表貉于/陳前此亦當如彼但春非大備故亦畧言也言誓民者)
(即下大閲禮羣吏聼誓於陣前鄭引月令司徒北面誓/之是也云鼓者即下文中軍以鞞令鼓鼓人皆三鼓已)
(下是也云遂圍禁者既誓令鼓而圍之云火弊者謂田/止也云獻禽以祭社者此因田獵而祭非月令仲春祭)
(社也注釋曰云春田為蒐者蒐搜也春時鳥獸孚乳搜/擇取不孕任者故以蒐為名云有司大司徒也者即大)
(司徒職云大田役治其徒庻之政令故知有司是大司/徒也云表貉立表而貉祭也者此即詩及爾雅云類也)
(禡也師祭是也云誓民誓以犯田法之罰也者當司徒/北面誓之時小子斬牲以左右廵陳也云誓曰無干車)
(無自後射者此據漢田律而言無干車謂無干犯他車/無自後射象戰陳不逐奔走又一解云前人已射中禽)
(後人不得復射彼又云無面傷之等象降者不逆撃之/云立旌遂圍禁者旌則下文大閲禮云旗居卒間者是)
(也云旌弊者弊仆也田止旌則仆云爭禽而不審者罰/以假馬者謂獲禽所算之籌罰者謂效功時爭禽不審)
(即罰去其籌云禁者虞衡守禽之厲禁也者按山虞皆/云使地之民守其厲禁謂遮厲之禁不得非時入也若)
(然按地官川衡小田獵之所無厲禁之事言衡者川/林或有與山澤連者則亦有厲禁之事故連言之也)中
夏敎茇舍如振旅之陳羣吏撰車徒讀書契辨號名之
用帥以門名縣鄙各以其名家以號名鄉以州名野以
邑名百官各象其事以辨軍之夜事其他皆如振旅注
茇讀如萊沛之沛茇舍草止之也軍有草止之灋撰讀
曰算算車徒謂數擇之也讀書契以簿書校録軍實之
凡要號名者徽識所以相别也鄉遂之屬謂之名家之
屬謂之號百官之屬謂之事在國以表朝位在軍又象
其制而為之被之以備死事帥謂軍將及師帥旅帥至
伍長也以門名者所被徽識如其在門所樹者也凡此
言以也象也皆謂其制同耳軍将皆命卿古者軍将盖
為營治於國門魯有東門襄仲宋有桐門右師皆上卿
為軍將者也縣鄙謂縣正鄙師至鄰長也家謂食采地
者之臣也鄉以州名亦謂州長至比長也野謂公邑大
夫百官以其職從王者此六者皆書其官與名氏焉門
則襄仲右師眀矣鄉則南鄉甀東鄉為人是也其他象
此云某某之名某某之號某某之事而已未盡聞也鄉
遂大夫文錯不見以其素信于民不為軍將或為諸帥
是以闕焉夜事戒夜守之事草止者慎於夜於是主别
其部職音義(茇蒲末反撰息轉反又仕轉反注音算息/緩反沛歩未反一音貝又普貝反數色主)
(反簿歩古反後簿書皆放此識音志一音試下同朝直/遥反被皮偽反下同治直吏反比毗志反甀直偽反見)
(賢遍/反)疏(釋曰如振旅之陳者四時各敎其一故春敎振/旅夏教茇舎但設經不可文文具設故云如振)
(旅之陳皆轉相如也云羣吏撰車徒者羣吏謂軍将至/伍長各有部分皆選擇其在車甲士三人歩徒七十二)
(人之等云讀書契者書契謂兵士簿書之要契此小宰/之八成云師田以簡稽一也云辨號名者此帥以門名)
(已下是也注釋曰茇讀如萊沛之沛者按王制云居民/山川沮澤注云沮謂萊沛時俗有水草謂之萊沛故讀)
(從之也云茇舍草止之也者以草釋茇以止釋舍故即/云軍有草止之法云數擇之也者以解撰為數擇取其)
(善者云軍實之凡要者凡軍有三種或以俘囚為軍實/或以戈盾弓矢為軍實或以禽牲為軍實今此所云軍)
(實者據兵器為軍實凡要即名籍之總名也云號名者/徽識者即下注三者旌旗之細者也云所以相别也者)
(皆綴之於膊上以别死者也云鄉遂之屬謂之名者言/之屬即經云縣鄙是遂之屬從縣鄙至鄰里州是鄉之)
(屬從州至比長故言之屬以總之云家之屬謂之號者/謂都家之内從大夫至士云百官之屬謂之事者從王)
(朝六卿已下至下士野以邑名鄭雖不言亦在鄉遂之/例以其同是溝洫之人出軍出貢又等故知亦入名中)
(也其號也名也事也三者據經而言云在國以表朝位/者即覲禮云上介各奉其君之旗置於宫者是也云凡)
(此言以也象也皆謂其制同耳者以謂若經云帥以門/名已下至野以邑名已上五者皆言以也惟百官云象)
(是以也象也此六者以象雖異其制則同皆小旌旗也/云軍将皆命卿者欲解帥以門名之意止由卿居於國)
(門使為軍将故軍將得以門為名云古者軍将盖為營/治於國門者此解軍將得以門為名者只由非常之急)
(要在於門故使卿在門住而營治其門故也云魯有東/門襄仲者按昭三十二年左傳云魯文公薨而東門遂)
(殺適立庻魯君於是乎失國公子遂字襄仲號為東門/只由居東門宋有桐門右師者按春秋左氏傳昭二十)
(五年春叔孫婼聘於宋桐門右師見之注云右師宋卿/樂大心也其室居桐門故曰桐門右師是宋有桐門右)
(師也引之證將帥得以門名之事經直云縣鄙鄭知鄰/長者以其在軍之時從遂大夫已下至鄰長皆在今畧)
(言縣鄙眀皆有也云家謂食采地者之臣也者食采地/是公卿大夫其身在朝其臣在采地若公山弗擾之類)
(今随主在軍故以其號為名也鄉以州名亦謂州長至/比長者亦如六遂自鄉大夫已下至比長皆在今畧舉)
(州為首也云野謂公邑大夫者謂為四等公邑若載師/職公邑自甸以出至五百里其長二百里三百里如州)
(長四百里五百里如縣正長下皆有屬官在軍者皆以/邑為名云百官以其職從王者謂三百六十官各以其)
(職事從王在軍若大宰下六十官随其長從王皆以事/為號也云此六者皆書其官與名氏焉者六者謂經五)
(以一象假令為官則云大司徒下某官姓名某也云門/則襄仲右師眀矣者經直云帥以門名恐直以門為名)
(不加官與名字諸官皆須名氏眀門亦有官與氏名故/云眀矣云鄉則南鄉甀東鄉為人是也者甀與為人皆)
(當時鄉名故舉以為況云其他象此者此鄭畧舉門名/與鄉名其他仍有縣鄙與家野百官亦依此而稱焉云)
(某某之名者即經云門縣鄙鄉野四者皆是某某之名/謂若門名當云桐門右師之下某官某姓某甲之名三)
(者皆放此云某某之號者即經云家以號名是也謂若/魯之費邑即云費邑之下某官某姓某甲之號云某某)
(之事者即經云百官各象其事謂若地官之下則云大/司徒之下某官某姓某甲之事云未盡聞也者鄉來所)
(釋六者畧聞帥以門名鄉以州名舉以為況其餘未聞/故云未盡聞也云鄉遂大夫文錯不見者此經六遂直)
(云縣鄙不言遂六鄉言以州名雖見鄉亦不見鄉大夫/之身其文交錯不見鄉遂大夫故云文錯不見也云以)
(其素信於民者兵書孫子云素信者與衆相得是也舊/素與民相信者必情義相得故鄉遂之官還使為軍吏)
(云不為軍将或為諸帥是以闕焉者管子云因内政寄/軍令則鄉遂大夫已下至比長鄰長皆因為軍吏以領)
(本民在上或别使人為軍将則鄉遂大夫别領人為師/帥旅帥以下經在軍吏帥以門名之内故闕鄉遂大夫)
(也必知有别使人為軍将法者見外傳穆叔云天子作/師公帥之以征不徳詩曰周公東征四國是遑此竝上)
(公為軍将詩云韎韐有奭以作六師此乃諸侯世子為/軍将田獵亦容如此於是時鄉遂大夫則為諸帥也若)
(然按下文云師都載旜鄉遂載物注云鄉遂大夫或載/旜或載物衆屬軍吏無所将也者謂鄉遂大夫全無武)
(用則諸帥亦不為則是衆屬他軍吏已身全無所將故/或載旜或載物不載旗義與此不違也云於是主别其)
(部職者釋經以辨軍之夜事分/别其當部當職不與外交雜也)遂以苗田如蒐之灋車
弊獻禽以享礿注夏田為苗擇取不孕任者若治苗去
不秀實者云車弊驅獸之車止也夏田主用車示所取
物希皆殺而車止王制曰天子殺則下大綏諸侯殺則
下小綏大夫殺則止佐車佐車止則百姓田獵礿宗廟
之夏祭也冬夏田主于祭宗廟者隂陽始起象神之在
内音義(礿餘若反孕羊證反去/起吕反綏而誰反下同)疏(釋曰在敎戰之處辨/號名既訖遂入防行)
(苗田之法云如蒐之法者如上蒐時有司表貉誓民令/鼓遂圍禁之等云車弊及以享礿二者則與春異以其)
(春時火弊祭社此時車弊享礿也注釋曰以其春夏為/陽主其生長故春田為蒐搜取不孕任者夏田為苖若)
(治苖去不秀實者其義但春時主孚乳故以不孕任解/之也云車弊驅獸之車止也夏田主用車示所取物希)
(者春秋左氏傳云彼徒我車懼其侵軼我也是車行遲/取獸少故知用車示取物希也引王制曰天子殺則下)
(大綏已下據殺訖而言毛詩傳云天子發抗大綏諸侯/發抗小綏者據始殺而言也云大夫殺則止佐車者王)
(制注佐車驅逆之車按田僕云掌佐車之政設驅逆之/車佐車似與驅逆之車别者但王制佐車與田僕驅逆)
(之車為一其田僕佐車自是田車之貳曰佐佐文雖同/其義則異也若然驅逆之車言佐者能逐禽故以佐言)
(之云礿宗廟之夏祭也者大宗伯文云冬夏田主於祭/宗廟隂陽始起象神之在内者仲冬一陽生仲夏一隂)
(生是隂陽在内故神象之而行祭也此/祭因田獵獻禽為祭若正祭自在孟月)中秋敎治兵如
振旅之陳疏(釋曰言敎治兵者凡兵出曰治兵人曰振/旅春以入兵為名春尚農事秋以出兵為)
(名秋尚嚴威故也云如振旅之陳者如/春振旅時坐作進退疾徐疏數之法也)辨旗物之用王
載大常諸侯載旂軍吏載旗師都載旜鄉遂載物郊野
載旐百官載旟各書其事與其號焉其他皆如振旅注
軍吏諸軍帥也師都遂大夫也鄉遂鄉大夫也或載旜
或載物衆屬軍吏無所将也郊謂鄉遂之州長縣正以
下也野謂公邑大夫載旐者以其将羨卒也百官卿大
夫也載旟者以其屬衛王也凡旌旗有軍衆者畫異物
無者帛而已書當為畫事也號也皆畫以雲氣音義(書/音)
(畫出注氣本/或作气同)疏(釋曰按下文注以出軍之旗則如秋則/此經是在軍旌旗也云各書其事與其)
(號焉者此二者即是仲夏百官各象其事及號名之等/此秋雖不具辨號名亦畧舉之見四時皆有此物也云)
(其他皆如振旅者亦謂坐作進退疾徐之法如振旅之/陳也注釋曰云軍吏諸軍帥也者亦謂從軍將至下伍)
(長皆是軍吏也云師都遂大夫也鄉遂鄉大夫也者按/司常云孤卿建旜大夫士建物則鄉大夫是卿建旜是)
(其常師都載旜不嫌無鄉大夫故鄭直舉遂大夫也云/鄉遂鄉大夫者以其遂大夫是中大夫建物是其常今)
(鄉遂建物不嫌無遂大夫故鄭直舉鄉大夫也云或載/旜或載物衆屬軍吏無所將也者鄉遂大夫若為軍将)
(則在軍吏載旗軍中領衆來時亦載旗今載旜載物不/載旗故知已之所管之衆屬他軍吏已無所将以其已)
(無武用非直不為軍将亦不為諸帥故全無所将以是/載旜載物而已若然既不為軍吏遂大夫上得與卿同)
(載旜鄉大夫則是卿下得與大夫同載物也以鄉遂大/夫掌衆同故同載物也俱兩載者以其不為軍将又不)
(任鄉職卿大夫尊卑之常當載旜載物而已故容其兩/載也云郊謂鄉遂之州長縣正以下也者郊内有六鄉)
(州長以下郊外有六遂縣正已下故知言郊有此二等/人也云野謂公邑大夫者按載師職云公邑之田任甸)
(地郊外曰甸甸則郊外曰野故以野言之但公邑自甸/以出至疆五百里有四等公邑皆有大夫治之故司馬)
(法云二百里三百里如州長四百里五百里如縣正是/公邑大夫也云載旐者以其将羨卒也者以其六鄉之)
(内上劑致民一家一人為正卒其餘皆為羨卒六遂之/内下劑致民家一人為正卒一人為羨卒其餘為餘夫)
(正卒既屬軍吏其餘羨卒使此州長已下等不為軍吏/者領之但公邑之内雖不見有出軍之法若出軍亦當)
(與鄉遂同以其得為溝洫法故也若出軍亦正卒使大/夫等為軍吏其餘羨卒亦使不為軍吏者領之云百官)
(卿大夫也載旟者以其屬衛王也者以其天地四時之/卿大夫其屬各六十有選當行衛守王者即是有衆故)
(載鳥隼之旟云凡旌旗有軍衆者畫異物者即經天子/諸侯軍吏郊野百官是也云無者帛而已者鄉遂載旜)
(物是也云書當為畫事也號也皆畫以雲氣者事即上/百官言事號即上家言號不言名此亦有名文畧耳云)
(畫以雲氣者鄭解經典言畫者/皆以雲解之謂畫五色雲也)遂以獮田如蒐田之灋
羅弊致禽以祀祊注秋田為獮獮殺也羅弊罔止也秋
田主用罔中殺者多也皆殺而罔止祊當為方聲之誤
也秋田主祭四方報成萬物詩曰以社以方音義(獮息/淺反)
(祊音方出注皆殺/如字劉色界反)疏(釋曰上文敎戰班旗物訖遂入防/行獮田之禮其法如蒐田之法云)
(羅弊致禽以祀祊者秋田主用羅羅止田畢入國過郊/之神位乃致禽以祀四方之神注釋曰云祊當為方聲)
(之誤也者以祊乃是廟門外之西惟因祭宗廟及眀日/繹祭乃為祊祭今既因秋田而祭當是祭四方之神故)
(云誤也云秋田主祭四方報成萬物者以秋物成四方/神之功故報祭之云詩曰以社以方者詩小雅引之證)
(方是四方/之神也)中冬敎大閲注春辨鼓鐸夏辨號名秋辨旗
物至冬大閲簡軍實凡頒旗物以出軍之旗則如秋以
尊卑之常則如冬司常佐司馬時也大閲備軍禮而旌
旗不如出軍之時空辟實音義(閲音悦/辟音避)疏(釋曰以冬時/農隙故大簡)
(閲軍實之凡要也注釋曰云春辨鼓鐸已下欲見春夏/秋各敎其一至冬大閲之時總敎之故云至冬大閲軍)
(實云凡頒旗物以出軍之旗則如秋以尊卑之常則如/冬司常佐司馬時也者以其王與諸侯所建秋冬同又)
(秋云軍吏建旗師都載旜鄉遂載物郊野載旐百官載/旟不言旞旌二者以其是出軍之法故不言道車游車)
(所載大閲之時見尊卑之常故司常云孤卿建旜大夫/士建物師都建旗州里建旟縣鄙建旐道車載旞游車)
(載旌此為異也鄭云大閲備軍禮而旌旗不如出軍之/時空辟實者大閲雖備禮是敎戰非實出軍法是其空)
(也秋敎治兵治兵是出軍法故寄出軍之旗於彼是冬/之空辟實出軍法者也趙商問巾車職建大麾以田注)
(田四時田獵商按大司馬職四時皆建大常何鄭荅曰/麾夏之正色田雖習戰春夏尚生其時宜入兵夏本不)
(以兵得天下故建其正色以春夏田至秋冬出兵之時/乃建大常趙商又問巾車職曰建大白以即戎注云謂)
(兵車司馬職仲秋辨其物以治兵王建大常注凡頒物/以出軍之旗則如秋不知大白以即戎為何時荅曰白)
(者殷之正色王即戎者或命将或勞師不/自親将故建先王之正色異於親自將也)前期羣吏戒
衆庻修戰灋注羣吏鄉師以下疏(注釋曰言前期者謂/若大宰職云前期十)
(日此亦在敎戰前不必要十日前也知羣吏鄉師以下/者見鄉師職云凡四時之田前期出田法于州里簡其)
(鼓鐸旗物兵器修其卒伍是其事也言鄉師以下則不/及鄉鄉是鄉大夫則卿也則可及州長故州長職云若)
(國作民而師田行役之事則帥而致之掌其戒令與其/賞罰黨正云凡作民而師田行役則以其法治其政事)
(族師亦云若作民而師田行役則合其卒伍簡/其兵器以鼓鐸旗物帥而致是其以下之事也)虞人萊
所田之野為表百歩則一為三表又五十歩為一表田
之日司馬建旗于後表之中羣吏以旗物鼓鐸鐲鐃各
帥其民而致質眀弊旗誅後至者乃陳車徒如戰之陳
皆坐注鄭司農云虞人萊所田之野芟除其草萊令車
得驅馳詩曰田卒汚萊𤣥謂萊芟除可陳之處後表之
中五十歩表之中央表所以識正行列也四表積二百
五十歩左右之廣當容三軍歩數未聞致致之司馬質
正也弊仆也皆坐當聽誓音義(芟所銜反令力呈反下/令走同卒子恤反汚音)
(烏行户剛反下行列/行陳皆同仆音赴)疏(釋曰虞人者若田在澤澤虞若/田在山山虞謂使其地之民於)
(可陳之處芟除草萊故云萊所田之野云為表百歩則/一為三表者按下注引月令司徒北面以誓之此經云)
(司馬建旗於後表之中車徒皆坐則此於可陳之中從/南頭立表以北頭為後表也注釋曰先鄭云虞人萊所)
(田之野芟除其草萊令車得驅馳者謂芟除其田獵之/處故云令車得驅馳引詩者證田處草萊按王制云昆)
(蟲未蟄不以火田則仲冬之時放大田獵何須芟除草/萊是以車攻詩毛傳云大艾草以為防然後焚而射焉)
(是田處不得芟草萊故後鄭易之以為芟除可陳之處/云後表之中五十歩表之中央者謂從南表至北表云)
(表所以識正行列也者於可陳之中央立此四表表兩/相各有三軍之衆至表則閒一而坐坐而更起是表正)
(行列也云積二百五十歩者以三表之間有二百歩又/加一表五十歩故總為二百五十歩也云左右之廣當)
(容三軍者天子六軍左右之地各容三軍此鄭據天子/六軍整數而言其實兼羨卒之等故小司徒職云凡起)
(徒役無過家一人惟田與追胥竭作鄭云國人盡行是/非止六鄉之民六軍而已云歩數未聞者但先南北二)
(百五十歩東西不言歩數故云未聞也云皆坐當/聽誓者下文即云聽誓於陳前故先當聽誓也)羣吏
聽誓于陳前斬牲以左右徇陳曰不用命者斬之注羣
吏諸軍帥也陳前南面鄉表也月令季秋天子敎于田
獵以習五戎司徒搢扑北面以誓之此大閲禮實正嵗
之中冬而説季秋之政於周為中冬為月令者失之矣
斬牲者小子也凡誓之大畧甘誓湯誓之屬是也音義
(鄉許亮反搢劉如字又音箭一音初/洽反扑普卜反甘如字劉胡甘反)疏(釋曰云羣吏聽/誓於陳前者士)
(卒皆於後表北面坐羣吏諸軍帥皆在士卒前南面立/以聽誓云斬牲以左右徇陳者從表左右向外以徇陳)
(注釋曰云羣吏諸軍帥者從軍將以至伍長謂象軍吏/建旗者也引月令者證所誓者是司徒使司徒誓者此)
(軍吏及士本是六鄉之民今雖屬司馬猶是已之民衆/故使司徒誓之也云此大閲禮實正嵗之中冬者周雖)
(建子為正及其行事皆用夏之正嵗則此經中夏中春/中秋中冬皆據夏法也云而説季秋之政於周為中冬)
(為月令者失之矣者吕不韋作月令以為此經中冬為/周之中冬當夏之季秋故説於季秋是失之矣按月令)
(季秋云是月也天子乃敎於田獵以習五戎班馬政云/云注引中秋敎治兵法王載大常已下為證不云失至)
(此乃以月令是中冬敎大閲法而言為月令者失鄭君/兩解之以其彼云司徒誓衆與此誓衆之等同故為大)
(閲彼為治兵法者以彼文授車以等級及命主祠祭于/四方文與中秋治兵者同故彼為治兵法也云斬牲者)
(小子也者小子職云凡師田斬牲以左右徇陳是也云/凡誓之大畧甘誓湯誓之屬是也者甘誓是啟與有扈)
(戰湯誓是湯伐桀誓衆辭言之屬/者仍有泰誓費誓之等故云之屬)中軍以鼙令鼓鼓人
皆三鼓司馬振鐸羣吏作旗車徒皆作鼓行鳴鐲車徒
皆行及表乃止三鼔摝鐸羣吏弊旗車徒皆坐注中軍
中軍之將也天子六軍三三而居一偏羣吏既聽誓各
復其部曲中軍之將令鼓鼓以作其士衆之氣也鼓人
者中軍之將師帥旅帥也司馬兩司馬也振鐸以作衆
作起也既起鼓人撃鼓以行之伍長鳴鐲以節之伍長
一曰公司馬及表自後表前至第二表也三鼓者鼔人
也鄭司農云摝讀如弄𤣥謂如涿鹿之鹿掩上振之為
摝摝者止行息氣也司馬法曰鼓聲不過閶鼙聲不過
闒鐸聲不過琅音義(摝音鹿李扶表反鐸待洛反涿丁/角反沈音濁劉音獨閶吐剛反闒)
(吐獵反劉湯/荅反琅音郎)疏(釋曰此經總説聽誓既已將欲向南第/二表象戰陳初發面敵此即仲春振旅)
(疾徐坐作之事一也注釋曰中軍中軍之将也者此六/軍三軍居一偏皆自有中軍也是以鄭云天子六軍三)
(三而居一偏也言三三者非謂如算法云三三而九者/直是兩箇三為三而復三而已也云羣吏既聽誓命各)
(復其部曲者軍吏本各主其部分曲别謂若伍長主五/人兩司馬主二十五人卒長主百人之等皆是部曲至)
(於誓之時出向衆前聽誓訖各復其部伍本處故云復/其部曲也云中軍之將令鼔者經云中軍以鼙令鼓故)
(知中是中軍之将也云鼔以作其士衆之氣者春秋左/氏傳曹劌云一鼔作氣再而衰三而竭是鼔以作士衆)
(之氣也云鼓人者中軍之将師帥旅帥也者按成二年/左傳晉與齊戰于鞌郤克傷於矢曰余病矣張侯曰師)
(之耳目在吾旗鼓進退從之於是右援枹而鼓之時郤/克撃鼓哀二年左傳鐡之戰趙簡子云伏弢嘔血鼓音)
(不衰是皆將居鼓下知兼有師帥旅帥者按上文春辨/鼓鐸云軍將執晉鼓師帥執提旅帥執鼙皆是鼓人故)
(知是軍将師帥旅帥也其卒長執鐃已下皆金非鼔也/云司馬兩司馬也者以其上文云兩司馬執鐸故知此)
(經云司馬振鐸者是兩司馬也云以作衆者金雖非鼓/振之者亦是以作衆也云作起也既起鼓人撃鼓以行)
(之者釋經車徒皆作鼓行也云伍長鳴鐲以節之者上/文云公司馬執鐲鼔人職云金鐲節鼓故云伍長鳴鐲)
(以節之也云伍長一曰公司馬者上文云公司馬執鐲/是伍長故云一曰公司馬也先鄭云摝讀如弄者直以)
(摝弄聲相近以振鐸謂之弄也𤣥謂如涿鹿之鹿者謂/從史記黄帝與蚩尤戰于涿鹿之鹿直取音同不從義)
(也此是鹿鹿然作聲也云掩上振之者以手在上向下/掩而執之云止行息氣也者按鼓人云金鐸通鼓金鐃)
(止鼓則金鐸是通鼔而云止行息氣者見經云摝鐸即/云羣吏弊旗故知金鐸亦得止行息氣也司馬法鼓聲)
(不過閭以下者證鼔/鼙與鐸聲之有異也)又三鼓振鐸作旗車徒皆作鼓進
鳴鐲車驟徒趨及表乃止坐作如初注趨者赴敵尚疾
之漸也春秋傳曰先人有奪人之心及表自第二前至
第三音義(驟在救反劉才/遘反先悉薦反)疏(注釋曰昭二十一年冬十/月華登以呉師救華氏宋)
(厨人濮曰軍志有之先人有奪人之心注云戰氣未定/故也後人有待其衰注云待敵之衰乃攻是其事也)
乃鼓車馳徒走及表乃止注及表自第三前至前表鼓
戒三闋車三發徒三刺注鼔戒戒攻敵鼓壹闋車壹轉
徒壹刺三而止象服敵音義(闋苦/穴反)疏(注釋曰經并言三/闋三發三刺鄭厯)
(言鼓一闋車一轉徒一刺三而止者/鄭據實而言非是一時而三故也)乃鼓退鳴鐃且郤
及表乃止坐作如初注鐃所以止鼓軍退卒長鳴鐃以
和衆鼓人為止之也退自前表至後表鼓鐸則同習戰
之禮出入一也異者廢鐲而鳴鐃音義(郤起畧反和胡/卧反為于偽反)
(下為相/疑同)疏(釋曰此言乃鼓退者謂至南表軍吏及士卒/囘身向北更從南為始也云鳴鐃且郤者此)
(鳴鐃且郤據初至南表退軍之時象在軍軍退亦鳴鐃/是以左氏哀公艾陵之戰陳子云吾聞鼓不聞金亦是)
(鳴鐃退軍法及其向北即更為習戰之事故云及表乃/止坐作如初故鄭云習戰之禮出入一也注釋曰云鐃)
(所以止鼓者鼓人職云金鐃止鼓是也知卒長鳴鐃者/春辨鼓鐸云卒長執鐃是也云退自前表至後表者經)
(畧言表則及表乃止坐作如初者總向北三表故鄭云/自前表至後表也云鼓鐸則同者鼓人三鼓兩司馬執)
(鐸與向南時同以其習戰之禮出入一也云異者廢鐲/而鳴鐃者前向南時云鼓行鳴鐲此北向不言鳴鐲而)
(言鼓退鳴鐃以其雖習戰出/入一猶衆退軍故鳴鐃也)遂以狩田以旌為左右和
之門羣吏各帥其車徒以敘和出左右陳車徒有司平
之旗居卒間以分地前後有屯百歩有司廵其前後險
野人為主易野車為主注冬田為狩言守取之無所擇
也軍門曰和今謂之壘門立兩旌以為之叙和出用次
第出和門也左右或出而左或出而右有司平之鄉師
居門正其出入之行列也旗軍吏所載分地調其部曲
疏數前後有屯百歩車徒異羣相去之數也車徒畢出
和門鄉師又廵其行陳鄭司農云險野人為主人居前
易野車為主車居前音義(分扶問反又如字注同易/以豉反注同壘力軌反)疏
(釋曰此一節總論敎戰訖入防田獵之事故云遂以狩/田也云以旌為左右和之門者六軍分三軍各處東西)
(為左右各為一門云以敘和出者以教戰處内故以田/處出云旗居卒間者軍吏各領己之士卒執旗以表之)
(故旗居卒間也注釋曰云冬田為狩言守取之無所擇/者對春夏言蒐言苗有所擇又秋名獮中殺者多對此)
(圍守之此又多於獮故得守名也云軍門曰和者左氏/傳云師克在和不在衆田獵象戰伐故其門曰和門也)
(云今謂之壘門者漢時軍壘為門名曰壘門與古和門/同故舉為説云立兩旌以為之者昭八年榖梁傳云秋)
(蒐于紅正也又云刈蘭以為防置旜以為轅門以葛覆/質以為槷注云質椹也槷門中臬又云流旁握御轚者)
(不得入注流旁握謂車兩轊頭各去門邊空握握四寸/也又車攻詩傳云大艾草以為防或舍其中褐纒旃以)
(為門裘纒質以為槸門容握驅而入擊則不得入左者/之左右者之右然後焚而射焉又云古者戰不出頃田)
(不出防是其事也云有司平之鄉師居門正其出入之/行列也者按鄉師職云廵其前後之屯而戮其犯命者)
(斷其爭禽之訟故知此經云有司皆是鄉師也云車徒/異羣者出軍之時一車甲士三人歩卒七十二人車徒)
(同羣今在軍行列之時則/車徒異羣故車人有異也)既陳乃設驅逆之車有司表
貉于陳前注驅驅出禽獸使趨田者也逆逆要不得令
走設此車者田僕也音義(驅起其反又如/字要於遙反)疏(釋曰前經/論陳車徒)
(訖故此云既陳云乃設驅逆之車設訖即為表貉之祭/於陳前也注釋曰云驅驅出禽獸使趨田者按王制云)
(天子發諸侯發皆不云佐車者其實天子諸侯田時皆/有驅逆之佐車直於大夫言之者據終而言也知設此)
(車是田僕者見田僕職/云設驅逆之車故知也)中軍以鼙令鼓鼔人皆三鼓羣
司馬振鐸車徒皆作遂鼓行徒銜枚而進大獸公之小
禽私之獲者取左耳注羣司馬謂兩司馬也枚如箸銜
之有繣結項中軍法止語為相疑惑也進行也鄭司農
云大獸公之輸之於公小禽私之以自畀也詩云言私
其豵獻肩于公一嵗為豵二歳為豝三嵗為特四嵗為
肩五嵗為慎此眀其獻大者於公自取其小者𤣥謂慎
讀為麎爾雅曰豕生三曰猣豕牝曰豝麋牝曰麎獲得
也得禽獸者取左耳當以計功音義(箸直慮反繣户卦/反劉又胡麥反或)
(音卦畀必二反與也豝音巴本亦作巴慎如字亦音辰/麎音辰又音腎止尸反麎糜牝也猣本亦作豵子工反)
疏(釋曰此令鼓之事與上文敎戰時大同惟徒銜枚為/異注釋曰鄭知羣司馬謂兩司馬者上文春辨鼓鐸)
(云兩司馬振鐸故知之也云枚如箸銜之有繣結項中/者雖無正文以意言之繣即兩頭繋也既有兩繋眀於)
(項後中央結之先鄭引詩云言私其豵獻肩于公一嵗/為豵已下鄭皆不從者豳詩毛傳云三嵗曰豜此云四)
(嵗為肩爾雅云豕生一曰特二曰師三曰豵又爾雅云/麋牝曰麎無五嵗為慎又魏詩云三嵗曰特先鄭皆無)
(可依據故不從也若然豜/還是鹿之絶有力者也)及所弊鼓皆駴車徒皆譟注
鄭司農云及所弊至所弊之處𤣥謂至所弊之處田所
當於止也天子諸侯蒐狩有常至其常處吏士鼓譟象
攻敵尅勝而喜也疾雷擊鼓曰駴譟讙也書曰前師乃
鼓䵾譟亦謂喜也音義(駴本亦作駭胡楷反李一音亥/譟素報反䵾音符又芳甫反)
疏(釋曰云及所弊者各徒弊止之處謂百姓獵止/注釋曰引書曰者書傳文彼説武王伐紂時事)徒乃
弊致禽饁獸于郊入獻禽以享烝注徒乃弊徒止也冬
田主用衆物多衆得取也致禽饁獸于郊聚所獲禽因
以祭四方神于郊月令季秋天子既田命主祠祭禽四
方是也入又以禽祭宗廟音義(饁于輙反劉于法反/烝之升反後皆放此)疏
(釋曰云致禽饁獸于郊者亦謂因田過郊之神位而饋/之注釋曰月令季秋天子既田云云者證彼祭禽于四)
(郊與此饁獸于郊為一物其實彼一/解以為是仲秋祭禽以祠祊為一也)及師大合軍以行
禁令以救無辜伐有罪注師所謂王廵守若㑹同司馬
起師合軍以從所以威天下行其政也不言大者未有
敵不尚武音義(從才用/反下同)疏(注釋曰云師所謂王廵守若/㑹同者以對下文云若大師)
(是出軍法故鄭云/未有敵不尚武也)若大師則掌其戒令涖大卜帥執事
涖釁主及軍器注大師王出征伐也涖臨也臨大卜卜
出兵吉凶也司馬法曰上卜下謀是謂參之主謂遷廟
之主及社主在軍者也軍器鼓鐸之屬凡師既受甲迎
主于廟及社主祝奉以從殺牲以血塗主及軍器皆神
之疏(釋曰云師執事涖釁主及軍器者按小子職云釁/邦器及軍器彼官釁之而大司馬臨之注釋曰鄭)
(知臨大卜者按大卜云掌龜之八命一曰征故知也云/司馬法曰上卜下謀是謂參之者卜在廟又龜有神故)
(云上卜謀人在下故云下謀君居其中故云參也云主/謂遷廟之主及社主在軍也者曾子問云軍行則以遷)
(廟之主行左傳祝佗云軍行祓社釁鼓祝奉以從尚/書云用命賞于祖不用命戮于社皆是在軍者也)及
致建大常比軍衆誅後至者注比或作庀鄭司農云致
謂聚衆也庀具也𤣥謂致鄉師致民於司馬比校次之
也音義(比必履反注同或毗志反劉方旨反/庀匹是反劉芳美反具也沈方二反)疏(注釋曰/先鄭云)
(庀具也者先鄭從古書庀後鄭不從以為校次者凡物/有數者皆須校次乃知具不故不從具也𤣥謂致鄉師)
(致民於司馬者據鄉師職知之其司馬用王大常者以/上文大師王親御六軍故司馬用王之大常致衆若王)
(不親則司馬自/用大旗致之)及戰廵陳眡事而賞罰注事謂戰功也
音義(眡音/視)疏(釋曰廵陳者司馬當戰對陣之時廵軍陳/眡其戰功之事知其有功無功而行賞罰)
(也/)若師有功則左執律右秉鉞以先愷樂獻于社注功
勝也律所以聽軍聲鉞所以為將威也先猶道也兵樂
曰愷獻于社獻功于社也司馬法曰得意則愷樂愷歌
示喜也鄭司農云故城濮之戰春秋傳曰振旅愷以入
于晉音義(鉞音越道音/導濮音卜)疏(釋曰云若師有功則左執律/右秉鉞以先者謂戰陳知有)
(勝功訖乃執律者示此律聽軍聲尅勝耳右秉鉞示威/也注釋曰云律所以聽軍聲者大師職云彼初出軍時)
(大師執聽至此尅勝司馬執之先鄭引城濮之戰者僖/二十八年晉文公敗楚於城濮兵入曰振旅整衆而還)
(歌愷樂而入晉彼諸侯法與此天子禮同故引為證也/趙商問夏官師有功則獻于社春官大司樂王師大獻)
(則令奏愷樂注云大獻獻捷於祖不達異意鄭荅曰司/馬主軍事之功故獻於社大司樂宗伯之屬宗伯主宗)
(廟故獻于祖若然軍有功二處俱獻以其/出軍之時告于祖宜于社故反必告也)若師不功則
厭而奉主車注鄭司農云厭謂厭冠喪服也軍敗則以
喪禮故秦伯之敗於殽也春秋傳曰秦伯素服郊次鄉
師而哭𤣥謂厭伏冠也奉猶送也送主歸於廟與社音
義(厭於渉反李一音於入反注同/殽户交反劉音豪鄉許亮反)疏(注釋曰春秋秦伯/事左傳僖三十三)
(年秦師襲鄭之事按彼僖三十年秦晉圍鄭鄭使燭之/武説秦伯秦師退使把子逄孫楊孫戍鄭至僖三十三)
(年秦使孟眀視白乙丙西乞術襲鄭將至鄭逢商人弦/髙將市于周詐之秦師還至殽晉師與姜戎敗之獲三)
(帥囚之於晉晉舍三帥還秦伯素服郊次鄉師而哭之/是其事也𤣥謂厭伏冠也者按下曲禮云厭冠不入公)
(門彼差次當緦小功之冠以義言之五服之冠皆厭以/其喪冠反吉冠吉冠於武上向内縫之喪冠於武下向)
(上縫之以伏冠在武故得厭伏之名按檀弓注厭冠喪/冠其服亦未聞若然先鄭引秦伯素服者彼據在國向)
(外哭此則從外向内不同故云其服未聞/後鄭不破者已有檀弓注此從破可知)王弔勞士庻
子則相注師敗王親弔士庻子之死者勞其傷者則相
王之禮庻子卿大夫之子從軍者或謂之庻士音義(勞/老)
(報反注同相/息亮反注同)疏(注釋曰按宫伯云掌宫中士庻子注云/士適子庻子其支庻與此注云庶子為)
(卿大夫之子適庻俱兼則經中士為卿大夫士之身與/宫伯注不同者彼宫正掌卿大夫士身宫伯别掌士庻)
(子士庻子為適子支子眀矣此惟一文云弔勞士庻子/不見别有弔勞卿大夫士身故分之鄭望經為注故不)
(同也若然此注不云士之子者以其卿大夫之適子為/王與后與士同故親弔勞之士之子如衆人不得為王)
(及后如士故/不弔勞之也)大役與慮事屬其植受其要以待攷而賞
誅注大役築城邑也鄭司農云國有大役大司馬與謀
慮其事也植謂部曲將吏故宋城春秋傳曰華元為植
廵功屬謂聚㑹之也要者簿書也攷謂考校其功𤣥謂
慮事者封人也於有役司馬與之植築城槙也屬賦丈
尺與其用人數音義(與慮音預又如字注與謀同屬音/燭注同植直吏反注同華户化反)
(槙音/貞)疏(釋曰此謂築城邑之時封人慮事計功大司馬/雖不掌徒役亦得與謀也屬其植者屬謂屬聚)
(徒役計其人數賦其丈尺以課其功也植者版幹之屬/計其人數各使備足也注釋曰先鄭以為與慮事大司)
(馬與在謀慮其事中後鄭從之増成其義按宣十一年/楚令尹蒍艾獵城沂使封人慮事以授司徒注云封人)
(司徒之屬官是封人慮事司馬與在謀慮中也春秋宋/華元者按宣二年左氏傳云宋城華元為植廵功注云)
(植将主也先鄭云植謂部曲将吏屬謂聚㑹之後鄭不/從以為植築城槙也屬賦丈尺與其用人數者按昭三)
(十二年晉士彌牟營成周計丈數揣髙卑度厚薄仭溝/洫又云以令役於諸侯屬役賦丈又宣十一年計慮用)
(人功之數以此知屬/謂賦丈尺與人數也)大㑹同則帥士庻子而掌其政令
注帥師以從王疏(注釋曰知帥師以從王者按諸子職/云若㑹同賔客作羣子從注云從從)
(王是其/事也)若大射則合諸侯之六耦注大射王將祭射于
射宫以選賢也王射三侯以諸侯為六耦疏(釋曰王大/射之時有)
(諸侯來朝在京師者大司馬合之為六耦注釋曰云大/射王将祭射于射宫以選賢也者按禮記射義云古者)
(天子之制諸侯嵗獻貢士於天子天子試之於射宫而/中多者得與於祭大射禮亦射於郊學宫中皆是為祭)
(選士故云選賢也云王射三侯者司裘云王大射則共/虎侯熊侯豹侯是也此大射是将祭而射故用諸侯為)
(六耦若賔射射人亦用六耦但不用諸侯當用卿/大夫為之燕射三耦自然用卿大夫已下為之)大祭
祀饗食羞牲魚授其祭注牲魚魚牲也祭謂尸賓所以
祭也鄭司農云大司馬主進魚牲音義(食音嗣後饗/食皆放此)疏
(釋曰大祭祀謂天地宗廟此大祭據宗廟而言其中小/之祭祀亦為之矣饗食謂諸侯來朝上公三饗三食之)
(等行之在廟故與大祭祀同皆羞進魚牲注釋曰云祭/謂尸賓所以祭也者大祭祀授尸祭饗食授賓祭祭者)
(魚之大臠即少牢下篇云尸爼五魚侑主人皆一魚加/膴祭於其上膴謂魚之反覆者公食大夫亦云授賓祭)
(故云祭謂尸賓所以祭若王祭則膳夫云授王祭是也/先鄭云大司馬主進魚牲者必使司馬進之者司馬夏)
(官夏隂氣所起魚水物亦/隂類故使司馬進之也)大喪平士大夫注鄭司農云
平一其服也𤣥謂平者正其職與其位疏(釋曰必使司/馬平之者司)
(馬之屬有司士主羣吏今王喪不得使司士故司馬平/之注釋曰先鄭云平一其服也者後鄭不從者小宗伯)
(已懸衰冠故後鄭以為/平者正其職與其位也)喪祭奉詔馬牲注王䘮之以馬
祭者蓋遣奠也奉猶送也送之至墓告而藏之音義(遣/奠)
(棄戰反後遣奠/遣車之類皆同)疏(注釋曰鄭知喪祭是大遣奠者以其/喪奠反虞卒哭喪祭之等無奉送詔)
(告惟有大遣奠入壙之時有奉/送之事故知喪祭是大遣奠耳)
　
　周禮注疏卷二十九
　周禮注疏卷二十九考證
大司馬施貢分職注職謂賦税也○賦一本作職言因
　職而有税也故疏引大宰九職當從之
乃以九畿之籍疏此蠻服與大司徒云要服亦一也○
　司徒二字疑行人之訛以大司徒無要服之文而大
　行人有之也
　又五千里為界者兩面相距則方萬里此則易之一
　君二民之地○(臣宗楷/)按易之一君二民之地八字
　不可解當作據其一面而言之也而傳寫誤耳
以敎坐作進退疏下又云中軍以􁃜令鼓○鼙監本訛
　作舉今考下經正之
遂以苗田疏案田僕云掌佐車之政○監本脫政字今
　考經文補之
辨旗物之用疏故司馬法云二百里三百里如州長四
　百里五百里如縣正○監本脱三百里三字補之
遂以獮田如蒐田之灋○石經無下田字
　疏以祊乃是廟門外之西○廟門外之西五字監本
　訛作廟門之外内今考郊特牲注文正之
前期羣吏戒衆庻疏言鄉師以下則不及鄉鄉是鄉大
　夫則卿也○鄉是二字疑大夫之訛
中軍以鼙令鼓疏哀二年左傳鐡之戰○二訛三今据
　左傳改正
乃鼓退疏是以左氏哀公艾陵之戰○艾陵之戰監本
　訛作鐡之戰今考左傳改正
中軍以鼙令鼓疏魏詩云三嵗曰特○(臣浩/)按此係毛
　傳之文魏詩下當增毛傳二字
大祭祀疏尸爼五魚侑主人皆一魚○此二句監本訛
　作主人主婦尸侑客各一魚今考有司徹經文改正
　
　
　
　周禮注疏卷二十九考證
欽定四庫全書
　周禮注疏卷三十
　　漢鄭氏注　唐陸徳眀音義　賈公彦疏
小司馬之職掌注此下字脫滅札爛文闕漢興求之不
得遂無識其數者疏(注釋曰鄭知脫滅札爛文闕者見/天官小宰地官小司徒春官小宗)
(伯之等職掌下其文多矣凡小祭祀之言皆是於下總/結以此知此下脫滅札爛文闕也言脫滅者直據職掌)
(下一經脫滅札爛文闕者以其下經簡札為韋編折爛/闕落知漢興求之不得者此闕與冬官所亡同日皆為)
(遭暴秦燔滅典籍漢興購求遺書不得也云遂無/識其數者以其無文遂無記識職掌以下之數耳)凡小
祭祀㑹同饗射師田喪紀掌其事如大司馬之灋疏(釋/曰)
(云小祭祀已下至喪紀皆蒙此小字對大司馬大祭祀/之等大司馬之小㑹同謂諸侯使卿大夫來聘王使卿)
(大夫與之會同言饗射師田皆是諸侯卿大夫來聘王/還使卿大夫與饗燕及射師田之等也小喪紀者三夫)
(人已下云掌事如大司馬之灋亦/如大司馬羞魚牲授其祭之等也)
軍司馬(闕/)
輿司馬(闕/)
行司馬(闕/)疏(釋曰軍司馬當宰夫肆師之等皆下大夫/四人輿司馬當上士八人行司馬當中士)
(十六人餘官皆無異稱此獨有之者以軍事/是重故特生别名此等皆與上同闕落之)
司勲掌六鄉賞地之灋以等其功注賞地賞田也在逺
郊之内屬六鄉焉等猶差也以功大小為差疏(注釋曰/知賞地)
(是賞田在逺郊之内者以載師職云牛田賞田任逺郊/之地故知也知屬六鄉者以其逺郊内置六鄉故也云)
(以功大小為差者以下文云輕重視功/則賞地大小不定故知以功大小為差)王功曰勲注輔
成王業若周公疏(注釋曰知據王業者以其言王繼王/身而言眀據王之位業而說耳以周)
(公攝政相幼君致太平還政成王是輔成王業之事故/以周公託之但經之所云不得專為周公伊尹之等故)
(皆云若比/擬之耳)國功曰功注保全國家若伊尹疏(注釋曰鄭/知保全國)
(家者以其言國繼國而言故知是保全國家者也以伊/尹比之者以湯時天下太平湯崩孫太甲即位不眀政)
(事伊尹為數篇書以諫之諫既不入乃放之桐宫/三年思庸復歸於亳國家得全故以伊尹擬之耳)民功
曰庸注灋施於民若后稷疏(注釋曰知法施於民者以/其言民繼民言之先王之)
(業以農為本以后稷比之者周之先祖棄為堯之稷官/農人植嘉榖天下為烈豈一手一足哉庸亦功也以法)
(施於民有功故/以后稷擬之)事功曰勞注以勞定國若禹疏(注釋曰/知以勞)
(定國者以其言勞據勤勞施國而言堯遭洪水下民昏/埶國家不定命禹治之手足胼胝三過門不入弼成五)
(服國乃獲安故/以禹擬之也)治功曰力注制灋成治若咎繇音義(治/直)
(吏反注同咎/音羔繇音遙)疏(注釋曰以其言治言力故知制灋成治/出其謀力按虞書帝謂咎繇云蠻夷猾)
(夏寇賊姦宄汝作士五刑有服是咎繇/制其刑灋國家治理故以咎繇擬之)戰功曰多注尅
敵出竒若韓信陳平司馬法曰上多前虜疏(注釋曰知/多是尅敵)
(出竒者以其言多是於衆之中比校多少之事故知是/尅敵出竒比彼為多者也漢之二將是尅敵出竒之人)
(故以擬之耳云司馬法曰上多前虜者彼亦是戰以功/多為上居於陳前虜獲俘囚故引以證多為戰功者也)
(此上六者皆對文為義若散文則通是以春秋左氏云/舍爵策勲彼戰還而飲至不云舎爵策多是通也眀堂)
(位云周公為有勲勞於天下/是周公徳大有勲兼勞者也)凡有功者銘書於王之大
常祭於大烝司勲詔之注銘之言名也生則書於王旌
以識其人與其功也死則於烝先王祭之詔謂告其神
以辭也盤庚告其卿大夫曰兹予大享於先王爾祖其
從與享之是也今漢祭功臣於廟庭音義(識音志盤歩/干反與音預)
疏(釋曰凡有功謂上六者故云凡以該之使司勲詔之/者以其司勲知功之有無大小故也詔之謂詔司常)
(書之又以辭使春官告神注釋曰言生則書於王旌以/識其人與其功也者以王建大常故云王旌必於王旌)
(識功與人者王旌車上建之就旌上書之欲取表顯示/人故也引盤庚告其卿大夫者盤庚殷王欲遷往亳殷)
(臣民有不肯者故告之云我不掩爾善所以者何兹予/大享於先王之時爾祖其從先王與在享祭之中况爾)
(見在不掩可知何不從我遷乎引漢法欲見古者祭功/臣在廟庭也必祭功臣在冬之烝祭者烝者衆也冬時)
(物成者衆故祭功臣按彼書注以大享為烝嘗者此舉/冬祭物成者衆而言其嘗時亦祭之也或可周時直於)
(烝時祭功臣殷時烝/嘗俱祭禮異故也)大功司勲藏其貳注貳猶副也功
書藏於天府又副於此者以其主賞疏(注釋曰鄭知功/書藏於天府者)
(天府職/文也)掌賞地之政令注政令謂役賦疏(注釋曰鄭以/政為征征税)
(也賞地在六鄉之内亦從溝洫貢/天子灋其民亦從鄉之徭役之灋)凡賞無常輕重眡功
注無常者功之大小不可豫疏(注釋曰賞地在逺郊之/内有疆界未給者空之)
(待有功乃隨功大小/給之故云不可豫也)凡頒賞地參之一食注鄭司農云
不以美田為采邑𤣥謂賞地之税參分計税王食其一
也二全入於臣疏(注釋曰先鄭意以參之一食者謂以/下地可食三之一似下地再易家得)
(三頃嵗種一頃食之故云不以美田為采邑又以賞田/與采邑為一物後鄭不從者不以美田為采邑亦無文)
(以言之又按載師職家邑任稍地小都任縣地大都任/疆地自三百里已外為之其賞田任在逺郊之内何得)
(為一物故鄭不從也後鄭云賞地之稅參分計税王食/其一也二全入於臣者采地之税四之一與小國入天)
(子同今賞田三之一一分入天/子與次國三之一入天子同)惟加田無國正注加田
既賞之又加賜以田所以厚恩也鄭司農云正謂税也
禄田亦有給公家之賦貢若今時侯國有司農少府錢
榖矣獨加賞之田無正耳音義(正音征注同本亦/作征少詩照反)疏(釋/曰)
(言無國征無税入天子灋其民出税入主則有之但加/田未知所在或可與賞田同處以其仕田在近郊加田)
(在逺郊可知也注釋曰知加田既賞之又加賜以田者/以其文承賞田之下即云加田故知賞田之外所加賜)
(之田可知先鄭云禄田亦有給公家之賦貢舉漢法侯/國有司農少府錢榖者漢法榖入司農錢入少府故舉)
(以為況禄田即采地之税及賞田之等是也加田是加/恩厚又不稅入天子凡大夫士賜地有四種大夫以上)
(有采家邑任稍地之等是也又有賞田及加田載師又/有仕田及王制圭田圭田即仕田是有四種禮記王制)
(云大夫士有田則祭無田則薦少牢特牲/是大夫有田者是知士亦有田之灋也)
馬質掌質馬馬量三物一曰戎馬二曰田馬三曰駑馬
皆有物賈注此三馬買以給官府之使無種也鄭司農
曰皆有物賈皆有物色及賈直音義(賈音嫁注及下同/種章勇反下同)
疏(釋曰云馬質者質平也主平馬力及毛色與賈直之/等注釋曰云此三馬買以給官府之使無種者馬有)
(六種此三者無種買以給官府餘三者仍有種馬齊馬/道馬其齊馬道馬亦無種不買之者其種馬上善似母)
(者其齊馬道馬雖非上善似母/者亦容國家所蕃育不買之也)綱惡馬注鄭司農云綱
讀為以亢其讐之亢書亦或為亢亢御也禁也禁去惡
馬不畜也𤣥謂綱以縻索維綱狎習之音義(亢苦浪反/又音剛下)
(同御魚吕反本亦作禦下同去起/吕反小子注去之同縻亡皮反)疏(注釋曰先鄭讀為/以亢其讐之亢者)
(按僖二十八年晉子犯曰背恵食言以亢其讐是也謂/禁去惡馬不畜後鄭不從者此馬質所掌皆買之無種)
(何有惡馬禁去/之類故不從也)凡受馬於有司者書其齒毛與其賈馬
死則旬之内更旬之外入馬耳以其物更其外否注鄭
司農云更謂償也𤣥謂旬之内死者償以齒毛與賈受
之日淺飬之惡也旬之外死入馬耳償以毛色不以齒
賈任之過其任也其外否者旬之外踰二十日而死不
任用非用者罪音義(更音庚下及注同任/用音壬又而鴆反)疏(注釋曰後/鄭云旬内)
(死者償以齒毛與賈受之日淺飬之惡也者所受之馬/謂給公家之使旬之内雖任之過其任若飬之善未能)
(致死以其日少故也若飬之惡雖不重任亦能致死云/旬之外死入馬耳償以毛色不以齒賈任之過其任也)
(者以其筋力既竭雖善飬之任載過多可以致死故云/過其任也云其外否者旬之外踰二十日死不任用非)
(用者罪者以其行使二十日以外馬力既竭雖齊其任/飬之善容得致死故不償鄭見有三等之灋下復云以)
(任齊其行以意/量之以為此解)馬及行則以任齊其行注識其所載輕
重及道里齊其勞逸乃復用之音義(復扶/又反)疏(注釋曰鄭/知識其所)
(載輕重及道里者以其經云馬及行眀授行者所載/輕重及道里須齊勞逸乃復用之不得并其勞逸也)若
有馬訟則聼之注訟謂賣買之言相負疏(注釋曰知賣/買之言者以)
(馬質主買馬/故知之也)禁原蠶者注原再也天文辰為馬蠶書蠶
為龍精月直大火則浴其種是蠶與馬同氣物莫能兩
大禁再蠶者為傷馬與音義(直音値為/傷于偽反)疏(注釋曰云天/文辰為馬者)
(辰則大火房為天駟故云辰為馬云蠶書蠶為龍精月/値大火則浴其種者月値大火謂二月則浴其種即内)
(宰云仲春詔后帥外内命婦始蠶於北郊是也若然祭/義云大昕之朝奉種浴於川注云大昕季春朔日之朝)
(是建辰之月又浴之者蓋蠶將生重浴之故彼下文即/云桑於公桑之事是也云是蠶與馬同氣者以其俱取)
(大火是同氣也云物莫能兩大者此莊二十二年左傳/文按彼陳敬仲奔齊齊侯使敬仲為卿敬仲其少也周)
(史有以周易見陳侯者陳侯使筮之遇觀之否曰是謂/觀國之光利用賓於王此其代陳有國乎不在此其在)
(異國乎下云若在異國必姜姓也姜大岳之後也山岳/則配天物莫能兩大陳衰此其昌乎引此者是無並大)
(之義也云禁再蠶者為傷馬與者二者既同氣不可/兩大而禁再蠶眀恐傷馬無正文故云與以疑之也)
量人掌建國之灋以分國為九州營國城郭營后宫量
市朝道巷門渠造都邑亦如之注建立也立國有舊灋
式若匠人職云分國定天下之國分也后君也言君容
王與諸侯音義(朝直遥反下及注/同國分也扶問反)疏(釋曰云掌建國之/灋者以其建國當)
(先知逺近廣長之數故也云以分國為九州者分國謂/分諸侯之國為九州假令土廣萬里中國七千七七四)
(十九方千里者四十九其一為畿内其餘四十八八州/各得方千里者六是為九州也至於中平通夷狄七千)
(中國五千衰世通夷狄五千中國三千計皆可知故分/國為九州州各有疆界故詩云帝命式於九圍是州各)
(有圍限也云營國城郭者即匠人云營國方九里之類/也云營后宫者謂若典命注公之宫方九百歩天子千)
(二百歩之類也云量市朝道巷者謂若匠人云市朝一/夫經塗九軌巷及門渠亦有尺數謂若門容二轍三个)
(之等云造都邑亦如之者謂造三等采地亦有城郭宫/室市朝之等故云如之但與之制度大小未必身往耳)
(注釋曰云立國有舊法式若匠人職云者按匠人有營/國方九里夏后氏世室及左祖右社面朝後市市朝一)
(夫之等云分國定天下之國分也者以經云分國謂為/諸侯國諸侯國有五百里四百里以下言為州謂九州)
(有分界也云后君也知非王后之宫者以其不得先言/后故以后為君也云言君容王與諸侯者以其言分國)
(是諸侯若云王即不容諸侯故變/王云后欲容王與諸侯兩含故也)營軍之壘舎量其市
朝州涂軍社之所里注軍壁曰壘鄭司農云量其市朝
州涂還市朝而為道也𤣥謂州一州之衆二千五百人
為師每師一處市也朝也州也皆有道以相之軍社社
主在軍者里居也音義(涂本又作塗還市/如字劉戶串反)疏(釋曰此為/出軍之時)
(所營量度之事注釋曰云軍壁曰壘者軍行之所擬停/之處皆為壘壁恐有非常故云軍壁曰壘也先鄭云量)
(其市朝州塗還市朝而為道也者先鄭意還市朝而為/道不釋州義故後鄭不從以一州則一師每一師各自)
(一處各立市朝州即師也師皆有道以相湊之若然未/必環遶為路也云軍社社主在軍者里居也者在軍不)
(用命戮於社故將社之石主而/行所居皆有歩數故職在量人)邦國之地與天下之涂
數皆書而藏之注書地謂方圜山川之廣狹書涂謂支
湊之逺近音義(湊七/豆反)疏(注釋曰鄭以地中有平廣兼山/川之等故云書地謂方圜山川)
(之廣狹也云書涂謂支湊之逺近者支謂支/分湊謂臻湊道塗有支分及相臻湊逺近也)凡祭祀饗
賓制其從獻脯燔之數量注鄭司農云從獻者肉殽從
酒也𤣥謂燔從於獻酒之肉炙也數多少也量長短也
音義(炙章/夜反)疏(釋曰云凡者以其天地宗廟饗食事廣故/云凡以該之饗賓謂若大行人上公三饗)
(九獻之等饗賓獻有脯從若燕禮獻賓薦脯醢是也祭/禮獻以燔從故總言之也注釋曰先鄭云從獻者肉殽)
(從酒也後鄭不從者以肉殽從酒禮所不言按特牲少/牢云主人獻尸以肝從主婦獻尸以燔從故後鄭據此)
(以為從獻以燔詩云載燔載烈毛云傅火曰燔貫之加/於火曰烈燔雖不貫亦是炙肉故鄭云肉炙也云數多)
(少也量長短也者按儀禮脯十脡各長/尺二寸是多少長短燔之數量未聞)掌喪祭奠竁之
俎實注竁亦有俎實謂所苞遣奠士喪禮下篇曰藏苞
筲於旁音義(竁昌銳反/筲所交反)疏(釋曰諸於喪祭多據虞祭而/言此喪祭文連奠竁竁是壙)
(内故鄭以喪祭為大遣奠解之是以大司馬喪祭亦為/遣奠也注釋曰案冢人云請度用竁竁穿壙之名此言)
(奠竁則奠入於壙是以云所包遣奠也引士喪禮下篇/者即既夕禮是也云藏苞筲於旁者苞謂苞牲取下體)
(葦苞一是也藏筲者即既夕禮云筲三黍稷麥/並藏之於棺旁引之者證喪祭奠入壙之事也)凡宰祭
與鬱人受斝歴而皆飲之注言宰祭者冡宰佐王祭亦
容攝祭鄭司農云斝讀如嫁娶之嫁斝器名眀堂位曰
爵夏后氏以琖殷以斝周以爵𤣥謂斝讀如嘏尸之嘏
宰冡宰音義(斝古雅反劉依同農音嫁琖側/産反劉本作湔音同嘏古雅反)疏(釋曰云/凡宰祭)
(者冢宰攝祭非一故云凡也注釋曰鄭云冡宰佐王祭/亦容攝祭者義得兩含按大宗伯云若王不與祭祀則)
(攝位注云王有故代行其祭事重掌者此據宗伯亦有/故則冢宰攝之先鄭云斝讀如嫁娶之嫁直取音同引)
(眀堂位者證斝是器名周獻用玉爵無用斝故後鄭云/斝讀如嘏尸之嘏讀從少牢尸嘏主人郊特牲云嘏者)
(長也大也謂使主人受長大之福疏已具於鬱人/職但此有歴字者謂鬱人與量人歴皆飲之也)
小子掌祭祀羞羊肆羊殽肉豆注鄭司農云羞進也羊
肆體薦全烝也羊殽體解節折也肉豆者切肉也𤣥謂
肆讀為鬄羊鬄者所謂豚解也音義(肆依注音鬄他歴/反一音餘四反折)
(之設/反)疏(注釋曰先鄭云羊肆體薦全烝也者既不為豚/解則先鄭讀為肆陳之肆又為賜音也先鄭為)
(體薦全烝後鄭不從者以此經祭用羊是用大牢為宗/廟之祭非祭天按外傳云禘郊之事則有全烝王公立)
(飫則有房俎是以知宗廟之祭不得全烝也是故禮運/云腥其俎孰其殽注云腥其俎豚解而腥之孰其殽體)
(解而爓之又云退而合亨體其犬豕牛羊是祭宗廟不/得有全烝也是以後鄭讀肆從鬄羊鬄者所謂豚解也)
(所謂者所謂士虞禮記云主人不視豚解豚解之灋則/士喪禮特豚四鬄去蹄謂四段解之殊肩髀如解豚故)
(名豚解若然大夫士祭自饋孰始故正祭即體解為二/十一體喪事略則有豚解其天子諸侯之祭有腥有爓)
(有孰故初朝踐有豚解而腥之饋獻則有體/解而爓之酳尸乃有孰與大夫士不同也)而掌珥于
社稷祈于五祀注故書祀作禩鄭司農云禩讀為祀書
亦或為祀珥社稷以牲頭祭也𤣥謂珥讀為衈祈或為
刉刉衈者釁禮之事也用毛牲曰刉羽牲曰衈衈刉社
稷五祀謂始成其宫兆時也春官肆師職祈或作畿秋
官士師職曰凡刉衈則奉犬牲此刉衈正字與音義(珥/依)
(注音衈而志反後同一音仍祈音機禩音祀刉音機/字書云劃也一曰斷也或古愛反又公内反與音餘)疏
(注釋曰先鄭云珥以牲頭祭漢時祈禱有牲頭祭後鄭/不從者按禮記雜記釁廟之禮云門夾室用雞其衈皆)
(於屋下衈既為釁禮此刉與衈連文則刉亦是釁禮非/祭祀之灋何得為牲頭祭乎是以後鄭為釁灋解之𤣥)
(謂珥讀為衈祈或為刉者以釁灋無取於玉珥及祈禱/之義故依士師刉衈為正也鄭知刉衈為釁禮之事約)
(雜記而知也云用毛牲曰刉羽牲曰衈者此相對而言/雜記廟用羊門用雞皆云衈散文通也知刉衈是社稷)
(五祀始成其宫兆時也者凡物須釁者皆謂始成時是/以雜記云廟成則釁之是也云春官肆師職祈或作畿)
(者鄭欲見字有參差非一之義云秋官士師職曰凡刉/衈則奉犬牲此刉衈正字與者刉從刃衈從血於義合)
(故以此為/正字也)凡沈辜侯禳飾其牲注鄭司農云沈謂祭川
爾雅曰祭川曰浮沈辜謂磔牲以祭也月令曰九門磔
禳以畢春氣侯禳者候四時惡氣禳去之也音義(禳如/羊反)
(磔陟/格反)疏(注釋曰先鄭云沈謂祭川是以引爾雅為證案/爾雅曰祭山曰庪縣祭川曰浮沈此浮沈之祭)
(當祭天之煙祭社之血亦謂歆神節先鄭引月令季春/令者證辜是辜磔牲體之義鄭彼注九門者王之五門)
(外有國門近郊門逺郊門闗門為九云/侯禳者謂候四時惡氣禳除去之也)釁邦器及軍器
注邦器謂禮樂之器及祭器之屬雜記曰凡宗廟之器
其名者成則釁之以豭豚音義(豭音/家)疏(注釋曰鄭以軍/器别言即云邦)
(器者是禮樂之器也鄭云禮器者即射器之等樂器即/鐘鼓之等祭器即籩豆俎簋尊彛器皆是引雜記宗廟)
(器成釁之以豭豚者證/此等所釁亦用豭豚也)凡師田斬牲以左右徇陳注示
犯誓必殺之音義(徇辭/俊反)疏(釋曰此即上文誓衆之時斬/牲以左右徇陳是此職也)
祭祀贊羞受徹焉疏(釋曰贊羞謂若上文大司馬職云/祭祀羞魚牲之等此官即贊之云)
(受徹焉者謂祭畢諸宰君/婦廢徹之時則此官受之)
羊人掌羊牲凡祭祀飾羔注羔小羊也詩曰四之日其
蚤獻羔祭韭疏(釋曰凡正祭皆用成牲今言祭祀飾羔/則非正祭用羔是以鄭引詩為證云四)
(之日者謂用建子為正至建夘四月夏之二月之日公/始用氷欲開氷之時先獻羔祭韭而啓氷室乃出氷也)
祭祀割羊牲登其首江登升也升首報陽也升首於室
疏(注釋曰知升首於室者見郊特牲云用牲於庭升首/於室注云制祭之後升牲首於北墉下云報陽者首)
(為陽對足為陰祭祀之時三牲之首俱升此特/言羊者以其羊人所升不升餘牲故言羊也)凡祈珥
共其羊牲注共猶給也疏(釋曰犬人共犬此云共羊或/羊或犬俱得為釁故兩職各)
(共之/也)賓客共其灋羊注灋羊食饗積膳之羊音義(食饗/音嗣)
(本又作/飱饔)疏(注釋曰鄭知灋羊是為此等者以其言灋即/是依灋度多少送於賓舘及道路是以掌客)
(致於賓館有上公飧五宰饔餼九牢及殷膳大牢致於/道路有五積之等其饗食及燕速賓自饌陳者不言之)
(也/)凡沈辜侯禳釁積共其羊牲注積故書為眦鄭司農
云眦讀為漬謂釁國寶漬軍器也𤣥謂積積柴禋祀楢
燎實柴音義(眦徐賜反與漬同楢/羊久反燎良召反)疏(注釋曰先鄭不從/故書眦故讀從水)
(漬後鄭不從漬軍器者以此羊人所共異小子職彼云/釁邦器及軍器以此知不得為漬軍器也後鄭云積積)
(柴禋祀楢燎實柴歴言此三者以互而相通皆須積柴/實牲幣煙氣上聞故也但祭天用犢其日月已下有用)
(羊者故我將詩云維羊維牛維天其/祐之彼亦據日月以下及配食者也)若牧人無牲則受
布於司馬使其賈買牲而共之疏布泉音義(賈音/古)
司爟掌行火之政令四時變國火以救時疾注行猶用
也變猶易也鄭司農說以鄹子曰春取榆栁之火夏取
棗杏之火季夏取桑柘之火秋取柞楢之火冬取槐檀
之火音義(柞子洛反楢羊/久反又音由)疏(釋曰云掌行火之政令者/即四時變國火及季春出)
(火等皆是也云四時變國火以救時疾者火雖是一四/時以木為變所以禳去時氣之疾也注釋曰先鄭引鄹)
(子書論語注引周書不同者鄹子書出於周書其義是/一故各引其一言春取榆栁之等舊師皆以為取五方)
(之色同故用之今按棗杏雖赤/榆栁不青槐檀不黒其義未聞)季春出火民咸從之季
秋内火民亦如之注火所以用陶冶民隨國而為之鄭
人鑄刑書火星未出而出火後有災鄭司農云以三月
本時昏心星見於辰上使民出火九月本黄昏心星伏
在戌上使民内火故春秋傳曰以出内火音義(見賢/遍反)疏
(注釋曰鄭知出火内火據陶冶火者以其上經四時變/國火據食火眀此春秋據陶冶故引春秋傳為證也云)
(民隨國而為之者釋民咸從之義云鄭人已下按左氏/昭六年三月鄭人鑄刑書士文伯曰火見鄭其災乎火)
(未出而作火六月丙戍鄭災是其後有災昭十七年梓/慎曰火出於夏為三月於商為四月於周為五月夏數)
(得天正先鄭云三月本時昏心星見於辰上使民出火/九月本黄昏心星伏在戌上使民内火者心星則大火)
(辰星是也三月諸星復在本位心星本位在夘三月本/之昏心星始時未必出見夘南九月本始之黄昏心星)
(亦未必伏在戌上皆據月半後而言云春/秋傳曰以出内火者左氏傳襄公九年文)時則施火令
注焚莱之時疏(注釋曰上言行火政此又言施火令則/不掌火禁故鄭云焚莱之時其火禁者)
(則宫正云春秋以木鐸修火禁注云火星以春出以秋/入因天時而以戒司烜亦云仲春以木鐸修火禁於國)
(中彼二官直掌/火禁不掌火令)凡祭祀則祭爟注報其為眀之功禮如
祭釁疏(注釋曰鄭云禮如祭爨者祭爨祭老/婦也則此祭爟謂祭先出火之人)凡國失火
野焚莱則有刑罰焉注野焚萊民擅放火疏(注釋曰國/失火謂在)
(國中民失火有罰若令民失火有杖罰野焚莱有罰者/大司馬仲春田獵云火弊鄭云春田主用火因除陳生)
(新則二月後擅/放火則有罰也)
掌固掌脩城郭溝池樹渠之固頒其士庶子及其衆庶
之守注樹謂枳棘之屬有刺者也衆庶民遞守固者也
鄭司農說樹以國語曰城守之木於是乎用之音義(枳/諸)
(氏反刺七賜反遞劉/待禮反又待計反)疏(釋曰云掌修城郭溝池者謂環/城及郭皆有溝池云樹渠者非)
(直溝池有樹兼其餘渠上亦有樹也云之固者總城郭/已下數事皆是牢固之事也云頒其士庶子者即宫伯)
(所云士謂卿大夫士之適子庶子其支庶彼據宿衛王/宫此掌固所頒亦據宿衞王宫而言以其庶子不合城)
(郭之處用之以掌固是固守之官故兼掌宿衞之事也/注釋曰云衆庶民遞守固者也者謂使守城郭之所及)
(要害之處也先鄭引國語者按楚語云靈王為章華之/䑓伍舉諫為䑓榭云瘠磽之地於是乎為之城守之木)
(於是乎用之是其事/引之者證城有守灋)設其飾器疏兵甲之屬今城郭門
之器亦然疏(注釋曰鄭知經飾器是兵甲之屬者以其/掌器是防禦之器故知是兵甲之屬也云)
(今城郭門之器亦然者漢時城郭門守器所飾亦/若今城郭門傍所執矛㦸皆有幡飾之等是也)分其
財用均其稍食注財用國以財所給守吏之用也稍食
禄廩疏(注釋曰云財用者謂所用之財物分與之眀是/以財所給守吏為守事之用者也云稍食祿廩)
(者所守之處官及民合受官食月祿廪者所/守之處按月給米廩與之故謂之稍食也)任其萬民
用其材器注任謂以其任使之也民之材器其所用塹
築及為藩落音義(塹七/豔反)疏(注釋曰云民之材器其所用/塹築及為藩落者對上文財)
(用謂官之財物此云民之材器眀材是材木用為楨幹/以掘塹築作所用及不築處即用材為藩屏籬落以遮)
(障/也)凡守者受灋焉以通守政有移甲與其役財用唯是
得通與國有司帥之以贊其不足者注凡守者士庶子
及他要害之守吏通守政者兵甲役財難易多少轉移
相給也其他非是不得妄離部署國有司掌固也其移
之者又與掌固帥致之贊佐也音義(凡守者劉收又反/注凡守者下有守)
(同易以豉反/離力智反)疏(注釋曰云凡守者士庶子及他要害之/守吏者此鄭還據上文士庶子及衆庶)
(之守而言云他要害者謂城郭所守是其常處除此有/要害之處若殽臯河漢要路之所皆為他要害也云通)
(守政者兵甲役財難易多少轉移相給者鄭據上文飾/器而言變材器言役材者欲見材器是民役之材非財)
(用也云其他非是不得妄離部署者此則釋經惟是/得通之言其餘非所通之外皆不得離其本處也)晝
三廵之夜亦如之注廵行也行守者為衆庶之解隋音
義(行下孟反下皆同為/于偽反解佳賣反)疏(釋曰此乃掌固設灋與所守/之處非是掌固自巡行之也)
夜三鼜以號戒注杜子春云讀鼜為造次之造謂擊鼓
行夜戒守也春秋傳所謂賓將趣者與趣與造音相近
故曰終夕與燎𤣥謂鼜擊鼜警守鼓也三廵之間又三
擊鼜音義(鼜音戚造七報反下同趣莊久反劉祖侯反/杜七柱反者與音餘近附近之近與燎音預)
疏(釋曰此乃掌固設灋與所守之處言以號戒者使擊/鼜者所以號呼使戒守耳注釋曰引春秋者按昭二)
(十年衞侯如死鳥齊侯使公孫青聘衞賓將掫注謂行/夜不作趣者彼賈服讀字與子春意異云故曰終夕與)
(燎者亦是彼傳文後鄭以鼜擊鼜警守鼓不從子春造/音者以子春已上有注鼜讀為憂戚之戚是戒守者使)
(有憂戚故謂/此鼓為鼜也)若造都邑則治其固與其守灋注都邑亦
為城郭疏(注釋曰謂三等采地言亦為城郭者但/戒守為城郭而言故亦如上王國然也)凡國
都之竟有溝樹之固郊亦如之注竟界也音義(竟音境/注及下)
(同/)疏(釋曰此經為上經而設仍兼見王國而言故國都/䨇言之言王國及三等都邑所在境界之上亦為)
(溝樹以為阻固郊亦如之若據王/國有近郊逺郊亦有溝樹以為固)民皆有職焉注職謂
守與任疏(釋曰此亦兼上王國及都合守之/處其民皆職任使勞逸遞守也)若有山川
則因之注山川若殽臯河漢疏(釋曰謂上諸有所造溝/樹為固之處値有山川)
(之處則因之不須别造注釋曰殽謂若殽有二陵臯謂/若東城臯漢謂若楚謂齊云楚國漢水以為池河為四)
(瀆之險又齊西有濁/河皆因之為固可知)
司險掌九州之圖以周知其山林川澤之阻而達其道
路注周猶徧也達道路者山林之阻則開鑿之川澤之
阻則橋梁之音義(徧音/遍)疏(釋曰序官注國曰固野曰險/是掌固掌在國城郭則司險)
(掌畿外阻固故云司險也注釋曰云山林之阻則開鑿/之者謂若禹鑿龍門之類川澤之阻則橋梁之者謂若)
(十月輿梁成/之類是也)設國之五溝五涂而樹之林以為阻固皆
有守禁而達其道路注五溝遂溝洫澮川也五涂徑畛
涂道路也樹之林作藩落也音義(洫況域反澮古/外反畛之忍反)疏(釋/曰)
(此五溝五涂而言樹之林以為阻固皆有守禁則非遂/人田間五溝五塗但溝塗所作随所須大小而為之皆)
(準約田間五溝五塗其溝上亦皆有道路以相支湊故/以五溝五塗而言之也注釋曰遂溝至道路皆遂人文)
(故遂人云夫間有遂遂上有徑十夫有溝溝上有畛百/夫有洫洫上有塗千夫有澮澮上有道萬夫有川川上)
(有路/是也)國有故則藩塞阻路而止行者以其屬守之唯有
節者達之注有故喪災及兵也閉絶要害之道備姦寇
也疏(釋曰國有故之時恐有姦寇故藩塞阻路而止行/者云以其屬守之者謂使司險之下胥徒四十人)
(之屬守其要者其餘使其地之民為守也云有節者達/之者節謂道路用旌節也注釋曰鄭知有故是喪災及)
(兵者喪謂王喪災謂水火兵謂冦戎之等/有故使守愼惟此而已故以此三事解之)
掌疆(闕/)
候人各掌其方之道治與其禁令以設候人注道治治
道也國語曰候不在竟譏不居其方也禁令備姦冦也
以設候人者選士卒以為之詩云彼候人兮何戈與祋
音義(治直吏反注道沽及下方治同何胡/我反又音河祋都外反劉睹律反)疏(釋曰言各/掌其方之)
(道治與其禁令以設候人者以其上士六人下士十有/二人徒百有二十人以道路多故設官及徒亦多也引)
(國語者按周語定王使單襄公聘于宋遂假道于陳以/聘於楚時候不在境司空不視塗膳宰不致餼司里不)
(授舘單子歸以告王曰陳侯不有大咎國必亡言譏者/正謂陳侯不有大咎國必亡者也詩云彼候人兮荷戈)
(與祋者荷揭也祋謂殳也引此二者證候人在道之事/鄭言候人者選士卒以為之者即徒百二十人皆是甲)
(士與歩卒之/内為之也)若有方治則帥而致于朝及歸送之于竟
注方治其方来治國事者也春秋傳曰晉欒盈過周王
使候人出諸轘轅是其送之音義(朝直遙反/轘戶闗反)疏(注釋曰/方治其)
(方来治國事者也者謂國有事不能自決當決於王國/或有國事須報在上皆是也引春秋者按襄二十一年)
(晉欒盈出奔楚過周周西鄙掠之辭於行人曰天子陪/臣盈得罪於王之守臣將逃罪罪重於郊甸無所伏竄)
(敢布其死昔陪臣書能輸力於王室若不棄書之力亡/臣猶有所逃若棄書之力將歸死於尉氏惟大君命焉)
(王使司徒禁掠欒氏者歸所取焉使候出諸/轘轅彼云候鄭君以義言之故言候人也)
環人掌致師注致師者致其必戰之志古者將戰先使
勇力之士犯敵焉春秋傳曰楚許伯御樂伯攝叔為右
以致晉師許伯曰吾聞致師者御靡旌摩壘而還樂伯
曰吾聞致師者左射以菆代御執轡御下掚馬掉鞅而
還攝叔曰吾聞致師者右入壘折馘執俘而還皆行其
所聞而復之音義(菆側留反劉子侯反掚音兩又音亮/掉徒弔反又奴孝反鞅於兩反折之)
(設反下同馘古/獲反俘音孚)疏(注釋曰云古者將戰先使勇力之士/犯敵焉者按文十二年秦伯伐晉秦)
(人欲戰秦伯謂士㑹曰若何而戰對曰若使輕者肆焉/其可注云肆突言使輕銳之兵往驅突晉軍隱九年北)
(戎侵鄭公子突曰使勇而無剛者嘗冦而速去之注云/勇則能往無剛不恥退云春秋傳者宣十二年左氏傳)
(晉楚交戰楚許伯御樂伯已下謂凡平兵車之法射者/在左御者在中戈盾在右菆矢之善者掚猶飾也掉猶)
(正也言折馘執俘者死者取左耳曰馘生者曰俘執取/之云皆行其所聞而復之者去時作言及至晉師皆行)
(其所聞之事而復反此亦勇而無/剛之人引之者證致師之事也)察軍慝注慝陰姦也
視軍中有為慝者則執之音義(慝他/得反)疏(釋曰按莊二十/五年左民傳云)
(惟正月朔慝未作彼以慝為陰氣則此慝亦是陰姦/也欲陰私為姦取此軍之事往彼言之故察而執之)環
四方之故注郤其以事謀来侵伐者所謂折衝禦侮疏
(注釋曰此則訓環為郤郤其以事謀来侵伐此國者也/云所謂折衝禦侮者謂彼國来衝能折服之彼國来輕)
(侮能禦之故云/折衝禦侮也)廵邦國搏諜賊注諜賊反間為國賊音
義(搏音博又房布反劉音/付諜音牒間間厠之間)疏(注釋曰云廵邦國者謂廵/諸侯邦國之内有諜賊搏)
(捉取之言諜賊者謂間伺此國之善惡諜諜然傳道之/言反間者謂間伺反於彼言之也此諜賊即上軍慝之)
(類彼據王國此據/邦國故異言之)訟敵國注敵國兵来則往與之訟曲
直若齊國佐如師疏(注釋曰云若齊國佐者成公二年/晉伐齊晉師至袁婁齊侯使國佐)
(致賂晉人不可曰必以蕭同叔子為質而使齊之封内/盡東其畝對曰蕭同叔子非他寡君之母也若以匹敵)
(則亦晉君之母也今吾子布大命於諸侯而曰必質其/母以為信其若王命何又曰先王疆理天下物土之宜)
(而布其利下云今吾子疆理諸侯而曰盡東其畝而已/惟吾子戎車是利無顧土宜其無乃非先王之命也乎)
(晉於是退師是訟敵/國之事故引為證也)揚軍旅注為之威武以觀敵詩云
維師尚父時維鷹揚疏(注釋曰引詩者大雅文王詩言/太公為太師可尚可父武王伐)
(紂之時太公奮其威武惟如鷹/之揚擊是揚威武故引為證也)降圍邑注圍邑欲降者
受而降之春秋傳曰齊人降鄣音義(降戶江反注同鄣/音章劉諸讓反)
疏(注釋曰按公羊傳莊公三十年秋七月齊人降鄣鄣/者何紀人之遺邑也是紀入齊之時不俱至後乃降)
(引之證降是/圍邑之事也)
挈壺氏掌挈壺以令軍井挈轡以令舎挈畚以令糧注
鄭司農云挈壺以令軍井謂為軍穿井井成挈壺縣其
上令軍中士衆皆望見知此下有井壺所以盛飲故以
壺表井挈轡以令舎亦縣轡于所當舎止之處使軍望
見知當舎止于此轡所以駕舎故以轡表舎挈畚以令
糧亦縣畚于所當稟假之處令軍望見知當稟假于此
下也畚所以盛糧之器故以畚表稟軍中人多車騎雜
㑹讙囂號令不能相聞故各以其物為表省煩趨疾于
事便也音義(畚音本為于偽反下為沃同縣音懸下皆/同令力呈反盛音成下同稟彼錦反劉力)
(鴆反讙呼端反囂五髙反一音/許驕反省所景反便婢面反)疏(釋曰皆云挈者謂結/之於竿首挈挈然故)
(云挈也先鄭注/具不復疏之也)凡軍事縣壺以序聚柝凡喪縣壺以代
哭者皆以水火守之分以日夜注鄭司農云縣壺以為
漏以序聚柝以次更聚擊柝備守也𤣥謂擊柝兩木相
敲行夜時也代亦更也禮未大歛代哭以水守壺者為
沃漏也以火守壺者夜則火視刻數也分以日夜者異
晝夜漏也漏之箭晝夜共百刻冬夏之間有長短焉大
史立成灋有四十八箭音義(柝音託更音庚下同敲苦/交反又苦敎反行下孟反)
(共如/字)疏(注釋曰先鄭云懸壺以為漏者謂懸壺於上以/水沃之水漏下入器中以沒刻為准灋云以序)
(聚柝以次更聚擊柝備守也者先鄭意持更人擊柝𤣥/謂擊柝兩木相敲行夜時也者謂行夜者擊之按修閭)
(氏掌比國中宿互柝者先鄭云柝謂行夜擊柝野廬氏/云若有賔客則令守塗地之人聚柝之司農云聚柝之)
(聚擊柝以宿衞之也彼二注後鄭皆從先鄭及至此注/不從先鄭者以野廬氏無行夜者宿人自擊故後鄭從)
(之此文與修閭氏同有行夜者故此不從先鄭宿者自/擊之是以宫正云夕擊柝而比之注云行夜以比直宿)
(者先鄭云柝戒守者所擊也是亦為行夜者所擊也云/代亦更也禮未大歛代哭者未殯已前無問尊卑皆哭)
(不絶聲大歛之後乃更代而哭亦使哭不絶聲大夫以/官士親疏代哭人君尊又以壺為漏分更相代云分以)
(日夜異晝夜漏也者若冬至則晝短夜長夏至則晝長/夜短二分則晝夜等晝夜長短不同須分之故云異晝)
(夜漏也云漏之箭晝夜共百刻冬夏之間有長短焉者/馬氏云漏尺百刻春秋分晝夜各五十刻冬至晝則四)
(十刻夜則六十刻夏至晝六十刻夜四十刻鄭注堯典/云日中者日見之漏與不見者齊日長者日見之漏五)
(十五刻於四時最長也夜中者日不見之漏與見者齊/日短者日見之漏四十五刻於四時最短此與馬義異)
(以其馬云春秋分晝夜五十刻據日見之漏若兼日未/見日沒後五刻晝五十五刻夜四十五刻若夏至晝六)
(十刻通日未見日沒後五刻則晝六十五刻夜三十五/刻一年通閏有三百六十五日四分日之一四時之間)
(九日有餘校一刻為率云大史立成灋有四十八箭者/此據漢法而言則以器盛四十八箭箭各百刻以壺盛)
(水懸於箭上節而下之水水淹一刻則為/一刻四十八箭者蓋取倍二十四氣也)及冬則以火
爨鼎水而沸之而沃之注鄭司農云冬水凍漏不下故
以火炊水沸以沃之謂沃漏也音義(㸑七/端反)疏(注釋曰沃/如沃尸盥)
(之沃謂沸水稍熱/澆沃壺中使下也)
射人掌國之三公孤卿大夫之位三公北面孤東面卿
大夫西面其摯三公執璧孤執皮帛卿執羔大夫鴈注
位將射始入見君之位不言士者此與諸侯之賓射士
不與也燕禮曰公升即位于席西鄉小臣納卿大夫卿
大夫皆入門右北面東上士立於西方東面北上大射
亦云則凡朝燕及射臣見于君之禮同音義(見君賢遍/反下同不)
(與音預鄉許亮反朝直/遙反下文及注皆同)疏(釋曰三公特北面者君南面/答陽臣之北面答君三公臣)
(中最尊故屈之使北面答君之義孤東面者西方者賓/位以孤無職尊而賓客之故在西也卿大夫西面者以)
(其皆有職故在東在東近君居主位也注釋曰知位是/將射始入見君之位者此射人唯論射事大射諸侯禮)
(亦然故知將射見君始入見君之位也云不言士此與/諸侯之賓射士不與也者無臣祭無所擇不得自大射)
(得與君大射故司裘職大射不言士也按下文士豻侯/二正則士得自行賓射不得與君賓射矣引燕禮者欲)
(見天子諸侯朝燕射三者位同之義云凡朝燕及射臣/見於君之禮同者以儀禮内諸侯有燕朝及射朝不見)
(正朝周禮内天子有射朝與正朝不見燕朝諸侯射朝/與燕朝位同則天子燕朝亦與射朝位同則諸侯正朝)
(亦與射朝位同是天子諸侯三朝各自同/故鄭引儀禮見天子諸侯互見為義耳)諸侯在朝則
皆北面詔相其灋注謂諸侯來朝而未歸王與之射於
朝者皆北面從三公位灋其禮儀音義(相息亮反下/及相孤同)疏
(釋曰按司几筵云凡封國命諸侯大饗射王立扆前南/鄉司服云享先公饗射則鷩冕鄭注云饗射饗食賓客)
(與諸侯射也此云王與之射言在朝當皮弁又何得有/扆所以然者彼二者據大射在學故有著冕在扆之事)
(此賓射在路門之外朝故與彼異也注釋曰云從三公/位者諸侯南面之尊故屈之從三公位也云灋其禮儀)
(者謂在朝進退周/旋拱揖之儀也)若有國事則掌其戒令詔相其事注
謂王有祭祀之事諸侯當助其薦獻者也戒令告以齊
與期音義(齊側/皆反)疏(注釋曰知國事是王有祭祀之事者/以其諸侯來朝未歸而有戒令詔相)
(之事大宗伯祭事皆云詔相故知是祭祀之事/云戒令告以齊與期者齊謂散齊期謂祭日也)掌其治
達注謂諸侯因與王射及助祭而有所治受而達之於
王王有命又受而下之音義(治直/吏反)疏(注釋曰如鄭注意/則治達之中非直)
(諸侯有治於王王之有/治亦下達於諸侯也)以射灋治射儀王以六耦射三
侯三獲三容樂以騶虞九節五正諸侯以四耦射二侯
二獲二容樂以貍首七節三正孤卿大夫以三耦射一
侯一獲一容樂以采蘋五節二正士以三耦射豻侯一
獲一容樂以采蘩五節二正注射灋王射之禮治射儀
謂肆之也鄭司農云三侯虎熊豹也客者乏也待獲者
所蔽也九節析羽九重設於長杠也正所射也詩云終
日射侯不出正兮二侯熊豹也豻侯豻者獸名也獸有
貙豻熊虎𤣥謂三侯者五正三正二正之侯也二侯者
三正二正之侯也一侯者二正而已此皆與賓射於朝
之禮也考工梓人職曰張五采之侯則逺國屬逺國謂
諸侯來朝者也五采之侯即五正之侯也正之言正也
射者内志正則能中焉畫五正之侯中朱次白次蒼次
黄𤣥居外三正損𤣥黄二正去白蒼而畫以朱緑其外
之廣皆居侯中參分之一中二尺今儒家云四尺曰正
二尺曰鵠鵠乃用皮其大如正此說失之矣大射禮豻
作干讀如宜豻宜獄之豻豻胡犬也士與士射則以豻
皮節侯下大夫也大夫以上與賓射節侯以雲氣用采
各如其正九節七節五節者奏樂以為射節之差言節
者容侯道之數也樂記曰眀乎其節之志不失其事則
功成而徳行立音義(射三侯食亦反下及注射侯所射/射牲射豕皆同三獲如字劉胡伯)
(反五正音征下及注同豻五旦反劉音鴈注同肆之劉/餘二反一音四九重直龍反杠音江貙初誅反下同言)
(正音政下志正大射正同能中丁仲反下文注射中中/侯同去白起吕反下去扑同廣古曠反鵠古毒反下大)
(夫戶嫁反下天子同以上時掌/反下上曰以上同行下孟反)疏(注釋曰此則賓射在/朝之儀言射灋王射)
(之禮者此經兼有諸侯臣各在家與賓客射灋各自有/官掌之射人但作灋與之耳首云射灋者是射人所掌)
(王射之禮言王射以别諸侯已下之射也云治射儀謂/肆之也者言治則非是王射之語謂若大宗伯云治其)
(大禮皆是習禮灋故鄭云肆之肆則習也先鄭云三侯/虎熊豹後鄭不從云容者乏也者此言容儀禮大射鄉)
(射之等云乏故云容者乏也言容者據唱獲者容身於/其中據人而言云乏者矢至此乏極不過據矢而説也)
(云九節析羽九重設於長杠也者若是析羽九重設於/長杠即是獲旌當與三獲三容相依何得輒在騶虞之)
(下既在騶虞詩下眀是歌之樂節故後鄭不從也云二/侯熊豹也者後鄭亦不從也云豻侯豻者獸名也獸有)
(貙豻熊虎者此皆獸類故舉言之也𤣥謂三侯者五正/三正二正之侯也者大射賓射侯數同皆約大射云大)
(侯九十糝侯七十豻侯五十而言云二侯者三正二正/之侯也者謂七十五十弓者也云一侯者二正而已者)
(據大夫士同一侯二正五十弓而已云此皆與賓射於/朝之禮也者按鄉射記云於境則虎中龍旜謂諸侯賓)
(射之禮彼又云唯君有射國中其餘臣則否注云臣不/習武事於君側則臣皆不得在國射若然在朝賓射唯)
(有天子而云此皆與賓射於朝之禮者謂諸侯已下賓/射在已朝不謂於天子朝行此賓射之禮也云考工梓)
(人職曰張五采之侯則逺國屬已下至五正之侯也引/之者破先鄭以此五正之侯為虎熊豹但梓人有三等)
(侯云張皮侯而棲鵠及司裘云虎侯熊侯豹侯皆大射/之侯也梓人又云張五采之侯則逺國屬及此五正之)
(等皆賓射之侯也梓人又云張獸侯則王以息燕及鄉/射記云天子熊侯白質之等皆燕射之侯也三射各有)
(其侯而先鄭以皮侯釋正侯非也云正之言正也射者/内志正則能中焉者此意取義於射義司裘注更有一)
(釋正為鳥名解之也云畫五正之侯中朱已下皆以相/尅為次向南為首故先畫朱知三正去𤣥黄二正朱緑)
(者皆依聘禮記繅藉而言三采者朱白蒼二采者朱緑/也云其外之廣皆居侯中參分之一者此亦約梓人云)
(參分其廣而鵠居一焉彼據大射之侯若賓射之侯亦/當參分其廣正居一焉九十歩者侯中丈八尺七十歩)
(者侯中丈四尺五十歩者侯中一丈也云今儒家云四/尺曰正二尺曰鵠鵠乃用皮其大如正此說失之矣者)
(賓射射正大射射鵠儒家以正鵠為一解故鄭破之云/鵠乃用皮其大如正不得為一故云此說失之矣云大)
(射禮豻作干者見大射經作干侯彼注亦破從豻云讀/如宜豻宜獄之豻者此讀與彼音同云豻胡犬也者謂)
(胡地之野犬云士與士射則以豻皮飾侯下大夫也大/夫以上與賓射飾侯以雲氣知義如此者此賓射正用)
(二采而言豻侯眀於兩畔以豻皮飾之故得豻侯之名/知大夫已上用雲氣者鄉射記云凡畫者丹質注云賓)
(射之侯燕射之侯皆畫雲氣於側以為飾必先以丹采/其地是賓射大夫已上皆畫雲氣其大射之侯兩畔飾)
(以皮故鄭直言賓射燕射云用采各如其正者其側之/飾采之數各如正之多少也云九節七節五節者奏樂)
(以為射節之差者九節者五節先以聼七節者三節先/以聼五節者一節先以聼尊者先聼多卑者少為差皆)
(留四節以乗矢拾發云言節者容侯道之數者謂若九/節者侯道九十弓七節者侯道七十弓五節者侯道五)
(十弓也云樂記曰眀乎其節之志不失其事則功成徳/行立者證侯道逺近亦為節也此射義文云樂記者誤)
(也/)若王大射則以貍歩張三侯注鄭司農云貍歩謂一
舉足為一歩於今為半歩𤣥謂貍善搏者也行則止而
擬度焉其發必獲是以量侯道灋之也侯道者各以弓
為度九節者九十弓七節者七十弓五節者五十弓弓
之下制長六尺大射禮曰大侯九十參七十干五十是
也三侯者司裘所共虎侯熊侯豹侯也列國之君大射
亦張三侯數與天子同大侯熊侯也參讀為糝糝雜也
雜者豹鵠而麋飾下天子大夫音義(搏音博劉音付擬/本又作儗同度待)
(洛反參讀為糝素感/反干與豻同五旦反)疏(注釋曰此射人主賓射兼主大/射之事故為大射張侯也先鄭)
(云貍歩謂一舉足為一歩於今為半歩者此言於射張/侯義無取故後鄭不從是以後鄭為貍善搏物解之云)
(侯道者各以弓為度九節者九十弓已下者按鄉射記/鄉侯五十弓弓二寸以為侯中彼據鄉射之侯一侯五)
(十弓者而言若大射三侯云九十七十五十亦是據弓/為數弓之上制六尺六寸中制六尺三寸下制六尺六)
(尺與歩相應故鄭連引大射三侯以義相㑹諸侯三侯/用物雖不與天子同侯道則同但天子侯道無文約同)
(諸侯故更引司裘天子三侯以㑹之諸侯糝侯知豹鵠/而麋飾者以司裘云諸侯熊侯豹侯卿大夫麋侯畿外)
(不得純如天子近侯已用豻則大侯不得用虎侯眀大/侯用畿内諸侯熊侯為之其中豹侯麋侯則諸侯兼此)
(二侯乃稱糝豹尊於麋眀以豹為鵠以麋/為飾耳不純用豹麋者下天子大夫故也)王射則令去
侯立于後以矢行告卒令取矢注鄭司農云射人主令
人去侯所而立于後也以矢行告射人主以矢行髙下
左右告于王也大射禮曰大射正立于公後以矢行告
于公下曰留上曰揚左右曰方杜子春說以矢行告告
白射事于王王則執矢也杜子春說不與禮經合疑非
是也卒令取矢謂射卒射人令當取矢者使取矢也𤣥
謂令去侯者命負侯者去侯也鄉射曰司馬命獲者執
旌以負侯音義(卒子恤/反注同)疏(釋曰此文承賓射大射之下/則王射射人皆令去侯立於)
(後以矢行告卒令取矢注釋曰先鄭云射人主令人去/侯所者不辨其去侯之人故後鄭増成其義其負侯之)
(人是服不氏也又引鄉射直云司馬命負侯不言官者/大夫士家無服不氏家臣為之故也天子射人無其事)
(故引大射之/等為證也)祭侯則為位注祭侯獻服不服不以祭侯
為位為服不受獻之位也大射曰服不侯西北三歩北
面拜受爵疏(注釋曰按大射禮使服不氏負侯將祭侯/之時先設位於侯西北北面服不氏於位)
(受得獻訖乃於侯所北面祭侯/故引大射受獻之位為證也)與大史數射中注射中
數射者中侯之算也大射曰司射適階西釋弓去扑襲
進由中東立于中南北面視算音義(數所主反注同扑/普卜反劉方遘反)
(說文父/豆反)疏(注釋曰數算大史數之射人但視之耳故引/大射為證大射諸侯禮謂之司射天子謂之)
(射人司射恒執張弓搢扑但今將視數算故適階西釋/去弓并去扑倚於階西襲乃適中南北面視數算也)
佐司馬治射正注射正射之灋儀也疏(注釋曰射之威/儀乃是禮之正)
(故名射儀為射正也司馬所主射儀謂若命去侯命/取矢乗矢之等皆當佐之言治者亦謂預習之類也)祭
祀則贊射牲相孤卿大夫之灋儀注烝嘗之禮有射豕
者國語曰禘郊之事天子必自射其牲今立秋有貙劉
云音義(貙力朱反/一音如字)疏(注釋曰鄭知烝嘗之禮有射豕者/據逸烝嘗禮而知云國語曰禘郊)
(之事天子必自射其牲者據祭天之時牲則犢也若然/宗廟之祭秋冬則射之春夏否也祭天則四時常射天)
(尊故也是以司弓矢共王射牲之弓矢此射人贊射牲/也諸侯已下則不射楚語云劉羊擊豕而已云今立秋)
(有貙劉云者漢時苑中有貙劉即爾雅貙似貍劉殺也/云立秋貙殺物引之者證烝嘗在秋有射牲順時氣之)
(灋/)會同朝覲作大夫介凡有爵者注作讀如作止爵之
作諸侯来至王使公卿有事焉則作大夫使之介也有
爵者命士以上不使賤者音義(介劉古拜反/注及下同)疏(釋曰作/使也有)
(㑹同朝覲王使公卿有事於會同則射人使大夫為上/介使凡有爵者命士以上為衆介也注釋曰鄭讀作如)
(作止爵之作者讀從特牲少牢三獻作止爵按彼主人/主婦二獻尸訖賔長為三獻尸爵止鄭注云欲神惠之)
(均於室中使主人主婦致爵訖三獻則賓長也賓長作/起前所止之爵使尸飲之讀從者取動作使之義也)
大師令有爵者乗王之倅車注倅車戎車之副音義(倅/七)
(内反劉/倉愛反)疏(注釋曰大師謂王出征伐王乗戎路副車十/二乘皆從王行則使有爵者命士已上乘之)
(知倅車戎車之副者戎僕云掌/王倅車之政鄭云倅車之副也)有大賓客則作卿大夫
從注作者選使從王見諸侯音義(從才用/反注同)疏(注釋曰大/賔客不言)
(㑹同則是秋冬覲遇并春夏受/享在廟之時從王見諸侯也)戒大史及大夫介注戒
戒其當行者覲禮曰諸公奉篋服加命書于其上升自
西階東面大史氏右疏(注釋曰此謂王有命使三公命/諸侯及衣服就館賜之時則射)
(人戒大史及大夫與諸公為介注引覲禮者證王使諸/公就館賜侯氏之法云大史氏右者謂於西階東面之)
(時大史在公之右命侯氏也是以公/羊傳曰命者何加我服錫者何賜也)大喪與僕人遷尸
作卿大夫掌事比其廬不敬者苛罰之注僕人大僕也
僕人與射人俱掌王之朝位也王崩小斂大斂遷尸于
室堂朝之象也檀弓曰扶君卜人師扶右射人師扶左
君薨以是舉苛謂詰問之音義(比毗志反苛音何又呼/何反朝直遙反下皆同)
疏(釋曰作大夫掌事者謂王喪宜各有職掌比其廬者/謂若宫正所云親者貴者居廬當比其本服親疏及)
(貴賤注釋曰知僕人大僕也者見大僕掌内朝射人掌/正朝掌事是同周禮又更無僕人職故知是大僕是以)
(鄭云僕人與射人俱掌王之朝位也云王崩小斂大斂/遷尸於室堂者始死於北牖下遷尸於南牖下又云小)
(斂於戶内是遷尸於室小斂訖遷尸於戶外又遷尸大/斂大斂於阼階大斂訖又遷尸於西階以入棺是遷尸)
(於堂也云朝之象也者君所在臣朝之故云朝之象也/引檀弓者證射人與僕人君之疾薨皆是二人之事彼)
(鄭云尸當為/僕即僕人也)
服不氏掌養猛獸而教擾之注猛獸虎豹熊羆之屬擾
馴也教習使之馴服王者之教無不服音義(擾而小反/劉音饒羆)
(彼皮反馴似/遵反一音脣)疏(注釋曰猛獸云之屬者兼有豺狼貔貅/之等故云之屬敎馴之象天下皆服王)
(者之教無/不服故也)凡祭祀共猛獸注謂中膳羞者獸人冬獻狼
春秋傳曰熊蹯不熟音義(蹯音煩/掌也)疏(注釋曰上云養猛/獸則猛獸皆養之)
(此言祭祀所共據堪食者故鄭云謂中膳羞中膳羞唯/有熊狼故引獸人與春秋為證按内則亦云狼臅膏可)
(食也春秋傳者宣公二年晉靈公之時/宰夫胹熊蹯不熟殺之趙盾諫之是也)賓客之事則抗
皮注鄭司農云謂賓客来朝聘布皮帛者服不氏主舉
藏之抗讀為亢其讐之亢𤣥謂抗者若聘禮曰有司二
人舉皮以東音義(抗注亢同苦浪/反劉公郎反)疏(注釋曰朝聘布皮/帛者按聘禮行享)
(禮之時皮帛布於庭使服不氏舉皮以東抗即舉也故/引為證也讀為亢其讐之亢者讀從僖二十八年城濮)
(之戰子犯云背惠食言以亢其讐引之者取亢舉之義/也後鄭引聘禮者増成先鄭義二人者即服不氏也)
射則贊張侯以旌居乏而待獲注贊佐也大射禮曰命
量人巾車張三侯杜子春云待當為持書亦或為持乏
讀為匱乏之乏持獲者所蔽𤣥謂待獲待射者中舉旌
以獲音義(巾如字劉居吝/反中丁仲反)疏(注釋曰引大射者證服不/氏佐量人巾車張侯之事)
(後鄭云待獲待射者中舉旌以獲者以獲則大射禮唱/獲者居乏中中則舉旌以宫下旌以啇者是也故不從)
(子春待/為持也)
射鳥氏掌射鳥注鳥謂中膳羞者鳬鴈鴇鴞之屬音義
(射食亦反下射鳥同鳬/音扶鴇音保鴞于苖反)疏(注釋曰知中膳羞者以上文/猛獸有共祭祀此下文云祭)
(祀敺烏鳶烏鳶不中膳羞則敺之此經直云射鳥明是/中膳羞者也鄭知鳬鴈鴇鴞者内則云舒鳬翠鴈腎鵠)
(鴞胖此等去翠腎胖是可膳羞者/也云之屬者兼有雉鶉鷃之等也)祭祀以弓矢敺烏鳶
凡賓客㑹同軍旅亦如之注烏鳶善鈔盜便汙人音義
(敺起居反鳶弋専反鈔初教反/又初交反便婢面反劉符絹反)疏(釋曰賓客㑹同敺烏/鳶者以其㑹同皆有)
(盟詛之禮殺牲之事軍旅亦有/斬牲徇陳之事故須敺烏鳶)射則取矢矢在侯高則
以幷夾取之注鄭司農云王射則射鳥氏主取其矢矢
在侯高者矢著侯高人手不能及則以幷夾取之幷夾
鍼箭具夾讀為甲故司弓矢職曰大射燕射共弓矢幷
夾音義(夾音甲著直略反鍼其炎/反季其嚴反沈云或作鉆)疏(注釋曰射皆三番/第一番唯有六耦)
(三耦誘射雖中不獲第二第三皆衆耦共射皆釋獲有/取矢之灋先鄭引司弓矢職直有大射燕射不言賓射)
(亦同大射/燕射也)
羅氏掌羅烏鳥注烏謂卑居鵲之屬音義(卑音匹/又如字)疏(注/釋)
(曰鄭知烏卑居者見小弁詩云弁彼鸒斯歸飛提提注/云鸒卑居卑居雅烏云鵲者即山鵲卑居之類云之屬)
(者兼有/餘鳥也)蜡則作羅襦注作猶用也鄭司農云蜡謂十二
月大祭萬物也郊特牲曰天子大蜡謂歳十二月合聚
萬物而索饗之襦細宻之羅襦讀為繻有衣絮之繻𤣥
謂蜡建亥之月此時火伏蟄者畢矣豺既祭獸可以羅
網圍取禽也王制曰豺祭獸然後田又曰昆蟲已蟄可
以火田今俗放火張羅其遺教音義(襦女俱反或音須/注繻同索色白反)
(絮女居反/字又作袽)疏(注釋曰先鄭所云其義得矣後鄭増成之/言蜡者直取當蜡之月得用細宻之網羅)
(取禽獸故後鄭云此時火伏十月之時火星已伏在戌/將蟄者畢矣引王制者證十月蜡祭後得火田有張羅)
(之事云今俗放火張羅其遺教者漢之俗間在上放火/於下張羅承之以取禽獸是周禮之遺教則知周時亦)
(上放火下/張羅也)中春羅春鳥獻鳩以養國老行羽物注春鳥
蟄而始出者若今南郡黄雀之屬是時鷹化為鳩鳩與
春鳥變舊為新宜以養老助生氣行謂賦賜音義(中音/仲)
疏(注釋曰此文仲春行羽物按司裘職云仲秋獻良裘/王乃行羽物彼注云仲秋鳩化為鷹仲春鷹化為鳩)
(順其始殺與其將止而大班羽物若然則一年二時行/羽物但彼注云此羽物小鳥鶉雀之屬鷹所擊者此注)
(云春鳥若今南郡黄雀之屬/不同者各舉一邊互見其義)
掌畜掌養鳥而阜蕃教擾之注阜猶盛也蕃蕃息也鳥
之可養使盛大蕃息者謂鵝鶩之屬音義(蕃音燔注同/鵝五何反鶩)
(音/木)疏(注釋曰云鳥之可養使盛大蕃息者謂鵝/鶩之屬者鶩即今之鴨民間所畜故云焉)祭祀共
卵鳥注其卵可薦之鳥音義(卵劉本作/卯音卵)疏(注釋曰還謂/上經鵝鴨之)
(屬其鷄/亦在焉)歲時貢鳥物注鴞鴈之屬以四時來疏(注釋曰/不言鵝)
(鶩鷄者所畜非貢物/故以野鳥為貢者也)共膳獻之鳥注雉及鶉鴽之屬音
義(鶉音純/鴽音如)疏(注釋曰此言堪膳而獻者惟有此等是以/内則及公食大夫上大夫二十豆有雉兔)
(鶉鴽云之屬者/更有餘鳥也)
　
　
　
　
　
　
　
　
　
　
　
　
　周禮注疏卷三十
　周禮注疏巻三十考證
司勲大功司勲藏其貳疏鄭知功書藏於天府者天府
　職文也○(臣人龍/)按春官天府無此文鄭以意度之
　耳疏語未詳何據
惟加田無國正疏載師又有仕田○考載師職有士田
　無仕田
　又少牢特牲是大夫有田者○牢監本訛宰今改正
　第大夫下應增士字
量人凡祭祀饗賓疏毛云傅火曰燔○傅監本訛傳今
　考詩生民篇傳改正
掌喪祭奠竁之俎實疏謂苞牲取下體葦苞一是也○
　監本苞訛包一訛二今考既夕篇改正
小子凡沈辜疏九門者王之五門外有國門近郊門逺
　郊門闗門為九○闗監本訛闕今改正
環人掌致師注御下掚馬掉鞅而還○掚監本訛􁎸左
　傳作兩今依釋文改正又皆行其所聞而復之左傳
　無之字
廵邦國搏諜賊疏此諜賊即上軍慝之類彼據王國此
　據邦國故異言之○監本脫王國此據四字既與上
　察軍慝節對言則當有二者相形眀矣今補正
射人以射灋治射儀注治射儀謂肆之也○攷古肄字
　亦作肆又疏張皮侯而棲鵠監本脫侯字今据考工
　記補之
會同朝覲作大夫介凡有爵者疏鄭讀作如作止爵之
　作者讀從特牲少牢三獻作止爵○(臣紱/)按三獻作
　止爵特牲之文非少牢也
　
　
　
　
　
　周禮注疏卷三十考證
欽定四庫全書
　周禮注疏卷三十一
　　漢鄭氏注　唐陸德明音義　賈公彦疏
　夏官司馬下
司士掌羣臣之版以治其政令歲登下其損益之數辨
其年歲與其貴賤周知邦國都家縣鄙之數卿大夫士
庶子之數注損益謂用功過黜陟者縣鄙鄉遂之屬故
書版爲班鄭司農云班書或爲版版名籍音義(版音/板)疏
(釋曰云掌羣臣之版者謂畿内朝廷及鄉遂都鄙羣臣/名籍云以治其政令者即損益之數辨其年歲貴賤之)
(等是也云歳登下其損益之數者三年黜陟者是也云/辨其年歳者知羣臣在任及年齒多少也云與其貴賤)
(者大夫已上貴士已下賤也云周知邦國都家者邦國/謂周之千七百七十三國也都家謂天子畿内三等采)
(地大都小都家邑是也先邦國後都家者尊諸侯故也/亦如大宰云布治于邦國都鄙亦先邦國也縣鄙者謂)
(去王國百里外六遂之中也不言六鄉者舉逺以包近/云卿大夫士者即謂朝廷及邦國都家縣鄙之臣數總)
(言之也云士庶子者亦如宫伯卿大夫之子謂適子庶/子其支庶宿衞王宫者也云之數者邦國以下總結之)
(也注釋曰云損益謂用功過黜陟者即三年大比以功/過黜陟者也云縣鄙鄉遂之屬者縣鄙屬遂故云之屬)
(其中兼鄉中之州/黨故鄉遂竝言也)以詔王治注告王所當進退音義(治/直)
(吏反下注/治處同)疏(注釋曰知詔王治是告王所當進退者司/士掌羣臣之數只爲賞罰進退以朂勵之)
(故知告王治唯/謂進退之也)以德詔爵以功詔禄以能詔事以久奠
食注德謂賢者食稍食也賢者既爵乃禄之能者事成
乃食之王制曰司馬辨論官材論進士之賢者以告於
王而定其論論定然後官之任官然後爵之位定然後
禄之音義(奠音定乃食音嗣其論魯/頓反下同又如字任音壬)疏(釋曰云以德詔/爵以功詔禄者)
(據賢者試功之後其徳堪用乃詔王授之以正爵有功/乃詔王授之以正禄也云以能詔事以久奠食者奠定)
(也據能者先試之以事事成乃定以稍食其能堪用乃/後亦詔授之以正爵禄注釋曰云德謂賢者即大司徒)
(云以鄉三物教萬民而賔興之三物謂六德六行六藝/有六德六行即爲賢者有六藝即爲能者鄉大夫云三)
(年則大比而興賢者能者鄭云賢者有德行者能者有/道藝者云食稍食也者月給食不併給故云稍食也云)
(賢者既爵乃禄之者以經先云以德詔爵後云詔禄也/云能者事成乃食之者以經先云詔事久乃定之以食)
(也此二者互見其事自古以事任之者皆試乃爵之則/賢者有先試之以事乃後詔爵能者既試有功亦授之)
(以爵所以賢者先言正爵能者先言試事者欲見尊敬/賢者故先言正爵卑退能者故先言試事故云賢者既)
(爵乃禄之能者事成乃食之也引王制者欲見能者須/試乃授正爵之義云辨論官材者司馬使司士分辨其)
(論官其材之灋云論進士之賢者以告於王而定其論/者進士謂學中之造士業成可進受官爵升之於司馬)
(則曰進士司馬乃試論量考知賢者告王乃定其論云/論定然後官之者謂試官也云任官然後爵之者謂正)
(爵也云位定然後禄之者謂正/禄也此即先試乃爵之事也)惟賜無常注賜多少由
王不如禄食有常品疏(注釋曰按司勲云凡賞無常輕/重視功彼謂有勲勞據功大小)
(與之賞此不據功但時王有恩而賜之故多少由王不/由功大小也云不如禄食有常品者按王制下士視上)
(農夫食九人中士倍下士上士倍中士大夫倍上士之/等是禄有常品上云以久奠食稍食亦月月有常品也)
正朝儀之位辨其貴賤之等王南鄉三公北面東上孤
東面北上卿大夫西面北上王族故士虎士在路門之
右南面東上大僕大右大僕從者在路門之左南面西
上注此王日視朝事於路門外之位王族故士故爲士
晚退留宿衞者未嘗仕雖同族不得在王宫大右司右
也大僕從者小臣祭僕御僕隸僕音義(正朝直遥反注/下皆同後内朝)
(外朝朝聘朝覲視朝朝位之類倣此以意求之鄉/許亮反下注同大音泰下倣此宿音夙劉息就反)疏(釋/曰)
(經所云上者皆據近王爲上不據隂陽左右也注釋曰/云此王日視朝事於路門外之位者對彼大僕職路寢)
(庭有燕朝朝士職庫門外有外朝而言也但彼外朝斷/獄弊訟并三詢之朝有諸侯在焉諸侯既在西方右九)
(棘之下孤避之在東方羣臣之位西面也其餘三公卿/大夫等仍與此位同也云王族故士故爲士者此云故)
(爲士對新升試士未得正爵者爲新士不得留宿衞也/云晚退留宿衞者宿衞之人皆不得與凡平羣臣同時)
(出故云晚退留宿衞必知此故士是宿衛者以其與虎/士同位明是宿衞者也云未嘗仕雖同族不得在王宫)
(者以經稱王族故士明非仕者不得在王宫也知大右/是司右者按司右掌羣右此云大右是右中之大明是)
(司右也知大僕從是小臣祭僕之等者以其云大僕從/者謂從大僕按大僕職下即有小臣祭僕御僕隸僕等)
(皆是小臣/以下者也)司士擯注詔王出揖公卿大夫以下朝者音
義(擯必/刃反)疏(注釋曰知擯是詔王出揖公卿大夫以下朝/者以其王迎諸侯爲擯是大宗伯及小行人)
(肆師之等非司士之職此上文云公卿大夫士等朝事/下文云王揖此中間云司士擯明爲詔王出揖之事也)
孤卿特揖大夫以其等旅揖士旁三揖王還揖門左揖
門右注特揖一一揖之旅衆也大夫爵同者衆揖之公
及孤卿大夫始入門右皆北面東上王揖之乃就位羣
士及故士大僕之屬發在其位羣士位東面王西南鄉
而揖之三揖者士有上中下王揖之皆逡遁既復位鄭
司農云卿大夫士皆君之所揖禮春秋傳所謂三揖在
下音義(逡七廵反/遁音巡)疏(注釋曰此皆先入應門右北面其/士入應門即就西方東面位不待)
(王揖其大夫已上皆待王揖乃就位也云特揖一一損/之者對旅揖衆揖之也孤得揖乃就西方東面位卿得)
(揖乃就東方西面位大夫得揖乃就卿後西面位云大/夫爵同者衆揖之者序官有中大夫下大夫無問多少)
(但爵同者衆損之爵同中大夫同得一揖爵同下大夫/同得一揖故云爵同者衆揖之也云公及孤卿大夫始)
(入門右皆北面東上者此王臣無正文約燕禮大射諸/侯禮卿大夫皆始入門右北面東上得揖乃就位士發)
(在其位故知王臣亦然是以鄭云王揖之乃就位羣士/及故士大僕之屬發在其位若在外朝士從東方西面)
(也云羣士位東面王西南鄉而揖之者但上經不見羣/士位鄭知羣士位東面者亦約燕禮大射諸侯之士西)
(廂東面而知且約故士虎士宿衛者門西南面明士不/宿衛者東面可知位既東面明知旁三揖者西南鄉揖)
(之云三揖者士有上中下者序官文既有三等故旁三/揖耳按禮器有以少為貴者諸侯視朝大夫特士旅之)
(此云大夫旅與彼不同者彼諸侯臣少大夫與卿同特/揖士乃族揖之此天子臣多故大夫亦旅揖亦是以少)
(為貴也云王揖之皆逡遁者約鄉黨而知云既復位者/謂得揖乃皆復位也若然上文别三公位及此經不言)
(三公直言孤卿者亦舉輕以明重孤卿尚特揖明三公/亦特揖可知故不見三公也先鄭引春秋者哀二年左)
(氏傳初衛侯遊於郊子南僕公曰余無子將立女不對/他日又謂之對曰郢不足以辱社稷君其改圖君夫人)
(在堂三揖在下君命祗辱注云三揖/卿大夫士引之者證所揖尊卑不同)大僕前注前正王
視朝之位疏(注釋曰鄭知前謂前正王視朝之位者以/大僕職云王視朝則前正位而退入亦如)
(之上文引大僕位在門左南面今云前/明從本位前就王正視朝之位可知也)王入内朝皆退
注王入入路門也王入路門内朝朝者皆退反其官府
治處也王之外朝則朝士掌焉玉藻曰朝服以日視朝
於内朝朝辨色始入君日出而視之退適路寢聽政使
人視大夫大夫退然後適小寢謂諸侯也王日視朝皮
弁服其禮則同疏(注釋曰王視朝訖王入路門於路寢/聼事其羣臣等各退向治事之處云)
(王之外朝則朝士掌焉者鄭欲見天子諸侯皆有三朝/之意玉藻諸侯禮云朝於内朝者謂路門外朝為内朝)
(對臯門内應門外朝為外朝通路寢庭朝為三朝故朝/士職注云周天子諸侯皆三朝外朝一内朝二也云王)
(日視朝皮弁服者司服職文對諸侯視朝朝服則𤣥冠/緇布衣素裳緇帶素韠也云其禮則同者天子諸侯惟)
(服别其視朝/之禮則同也)掌國中之士治凡其戒令注國中城中疏
(注釋曰云國中之士治者謂朝廷之臣及六鄉之臣皆/是所有治功善惡皆掌之以擬黜陟此城中士則卿大)
(夫總皆號為士若濟濟多士文王以寜之類但比同士/士既總屬則此一職士者皆臣總號惟有作士適四方)
(使為介士者是單士不兼卿大夫故引石尚證/又作六軍之士是甲士其餘皆臣之總號耳)掌擯士
者膳其摯注擯士告見初為士者於王也鄭司農云膳
其摰者王食其所執羔鴈之摰𤣥謂膳者入於王之膳
人音義(見賢遍反食/如字劉音嗣)疏(注釋曰此云士亦是卿大夫士/總號為士云擯士告見初為士)
(者於王也者謂初得命為卿大夫士執摰見於王司士/擯相之使得見王也先鄭云膳其摰者王食其所執羔)
(鴈之摯後鄭增成其義也云膳者入於王之膳人故其/職云凡祭祀致福受而膳之以摰見者亦如之是也)
凡祭祀掌士之戒令詔相其灋事及賜爵呼昭穆而進
之注賜爵神惠及下也此所賜王之子姓兄弟祭統曰
凡賜爵昭為一穆為一昭與昭齒穆與穆齒凡羣有司
皆以齒此之謂長幼有序音義(相息亮反昭上招/反後同長丁丈反)疏(釋/曰)
(云凡祭祀掌士之戒令者謂羣臣有事於祭祀皆掌其/齊戒告令也云詔相其法事者謂告語并擯相其行禮)
(之事云及賜爵者謂祭末旅酬無算爵之時皆有酒爵/賜及之皆以昭穆為序也注釋曰鄭知賜爵神惠及下)
(者祭統云祭有十倫之義凡賜爵昭為一穆為一是神/惠及下也云此所賜王之子姓兄弟者以其呼昭穆而)
(進之云昭穆明非異姓是同姓可知姓生也子之所生/則孫及兄弟皆有昭穆引祭統是諸侯灋明天子亦然)
(凡言昭穆在助祭之中者皆在東階之前南陳假令祖/行為昭子行為穆孫行還為昭曽孫行還為穆就昭穆)
(之中皆年長者在上年/幼者在下故云齒也)帥其屬而割牲羞俎豆注割牲
制體也羞進也疏(釋曰此割牲兼羞俎豆不言祭祀享/食之事則凡有割牲及進俎豆者皆)
(為之注釋曰言割牲制體也者若據祭祀則禮運云腥/其俎孰其殽體其犬豕牛羊之類鄭彼注云腥其俎謂)
(豚解而腥之為七體是也孰其殽謂體解而爓之為二/十一體是也體其犬豕牛羊鄭云謂分别骨肉之貴賤)
(以為衆俎也更破使多熟而薦之若據饗/則左氏傳云王饗有體薦燕有折俎是也)凡㑹同作士
從賓客亦如之注作士從謂可使從於王者音義(從才/用反)
(注并諸/子職同)疏(注釋曰云作士從者謂選可使從/於王者此士亦謂卿大夫皆是也)作士適四
方使為介注士使謂自以王命使也介大夫之介也春
秋傳曰天王使石尚來歸脤音義(使色吏反又如字注/士使命使同介音戒)
(脤上/軫反)疏(注釋曰云士使謂自以王命使也者此即行夫/職云美惡而無禮者即有使士特使灋即使士)
(與行夫等共行是以引石尚之事為證云介大夫之介/也者謂聘禮大夫為次介其餘皆士介天子使大夫下)
(聘諸侯亦使士為介若使卿六夫則射人作之故射人/云有大賔客作卿大夫從注云作者使從王見諸侯彼)
(雖不云㑹同明㑹同亦與賓客同可知也春秋者左氏/公羊皆有其事故公羊云石尚者何天子之士也注云)
(天子上士以/名氏通是也)大喪作士掌事注事謂奠斂之屬音義(歛/力)
(豔/反)疏(注釋曰始死則有奠及至小斂大斂朝夕朔月月/半薦新遷廟祖奠大遣奠等皆是未𦵏已前無尸)
(不忍異於生皆稱奠𦵏後反日中而虞有尸即謂/之為祭此經直云事不云祭祀明據奠斂之屬也)作六
軍之士執披注作謂使之也披柩車行所以披持棺者
有紐以結之謂之戴鄭司農云披者扶持棺險者也天
子旁十二諸侯旁八大夫六士四𤣥謂結披必當棺束
於束繫紐天子諸侯戴柩三束大夫士二束喪大記曰
君纁披六大夫披四前纁後𤣥士二披用纁人君禮文
欲其數多圍數兩旁言六耳其實旁三音義(披方寄/反注同)疏
(注釋曰云六軍之士者即六鄉之民以其鄉出一軍六/鄉故名六軍之士也但鄭以天子千人而云六軍者以)
(天子千人出自六軍故號六軍之士非謂執披有七萬/五千人也云披柩車行所以披持棺者柩車則蜃車云)
(披者車兩旁使人持之若四馬六轡然故名持棺者為/拔也云有紐以結之謂之戴者喪大記云纁戴者是也)
(先鄭云披者扶持棺險者也者先鄭意蜃車行恐逢道/險者有傾覆故云扶持棺險也云天子旁十二諸侯旁)
(八大夫六士四者無所依據後鄭不從𤣥謂結披必當/棺束於束繫紐者謂蜃車兩旁皆有栁材其棺皆以物)
(束之故云天子諸侯戴柩三束大夫士二束彼喪大記/不言天子此言者欲見天子無文約與諸侯同也謂之)
(戴者彼大記注云戴之言值也所以連繫棺東與柳材/使相值因而結前後披也披結於紐故引喪大記君纁)
(披六已下其蜃車柳材與中央棺束數等人君三大夫/士二大記云君纁披六大夫四披者皆是禮文故圍數)
(兩旁言六言四也士禮小無文故據一旁而言二若然/大夫亦圍數兩旁言四直云人君者據尊者而言也)
凡士之有守者令哭無去守注守官不可空也音義(守/劉)
(手又反/下皆同)疏(釋曰此文承大喪之下令哭無去守則大夫/士有使役當守雖同爲天子斬衰不可廢事)
(空官故令哭/不得去守也)國有故則致士而頒其守注故非喪則兵
災疏(注釋曰知非喪者以上文已/言大喪明此是兵災非喪也)凡邦國三嵗則稽士
任而進退其爵祿注任其所掌治疏(釋曰此言稽士任/文承邦國即是邦)
(國之卿大夫士總曰士也據其所任治而進退其爵禄/但諸侯之臣進退應是諸侯當國爲之今於天子司士)
(而言者但司士作灋與之使諸侯/自黜陟耳非謂司士自黜陟也)
諸子掌國子之倅掌其戒令與其教治辨其等正其位
注故書倅爲卒鄭司農云卒讀如物有副倅之倅國子
謂諸侯卿大夫士之子也燕義曰古者周天子之官有
庶子官與周官諸子職同文𤣥謂四民之業而士者亦
世焉國子者是公卿大夫士之副貳戒令致於大子之
事敎治修德學道也位朝位音義(倅七内反治直吏反/注同大子音泰下注)
(同/)疏(釋曰云掌國子之倅者倅謂副代父則國子爲副/代父者也注釋曰先鄭云國子謂諸侯卿大夫士)
(之子也者王制云王大子王子羣后之大子卿大夫元/士之適子皆造焉則王大子王子亦曰國子不言者彼)
(不據諸子職而言故含有王大子王子亦以四術成之/故文王世子成王猶在學學君臣父子長幼之禮也此)
(據諸子主國子致與大子使用故不得通王大子王子/也引燕義云古者周天子之官有庶子官與周官諸子)
(職同文者彼燕義本釋燕禮之事但燕禮有庶子執燭/及獻庶子之文更不見餘義故記人欲釋燕禮庶子之)
(義故取天子諸子職解庶子諸庶俱訓爲衆天子之諸/子諸侯之庶子皆掌卿大夫士之適子適子衆多故云)
(諸或言庶諸庶通名故天子諸子爲庶子也𤣥謂四民/之業而士者亦世焉者此齊語桓公謂管仲曰成民之)
(事若何管仲對曰民無使雜處公曰處士農工商若何/管仲曰昔者聖王之處士就閑燕處工就官府處商就)
(市井處農就田野少而習焉其心安焉士之子恒爲士/農之子恒爲農工之子恒爲工商之子恒爲商是四民)
(之業爲世也引之者見士之子亦入倅中也按王制大/夫不世今亦有倅入世者以大夫有功德亦得世故詩)
(云凡周之士不顯亦世也云國子者是公卿大夫士之/副貳者增成先鄭義云戒令致於大子之事者即下文)
(是也云敎治修德學道也者云敎故知修德學道也經/云辨其等謂才藝高下等級也國子所學道德即師氏)
(職三德三行并保氏六藝者是也云位朝/位者謂朝大子時依父䕃高下爲列也)國有大事則
帥國子而致於大子惟所用之若有兵甲之事則授之
車甲合其卒伍置其有司以軍灋治之司馬弗正注軍
灋百人爲卒五人爲伍弗不也國子屬太子司馬雖有
軍事不賦之音義(卒子忽反前後注及下/皆同正音征下國正同)疏(釋曰云大/事下有兵)
(甲之事則此大事謂祭祀也故左氏傳云國之大事在/祀與戎此經二事當之也注釋曰軍灋從五人爲伍至)
(萬二千五百人爲軍有六節今注直云百人與五人略/舉之耳云不賦之解經正爲賦稅謂不賦田稅泉稅者)
(也/)凡國正弗及疏(釋曰上文云弗正謂兵賦此云國正/謂鄉遂之中所有甸徒力征之等並)
(不及/也)大祭祀正六牲之體注正謂朼載之疏(注釋曰按/特牲少牢)
(移鼎入陳即有一人鼎中七出牲體一人在鼎西/北面載之於俎既言正六牲之體明是此二事也)凡樂
事正舞位授舞器注位佾處疏(釋曰云凡樂事者則諸/作樂有舞之處皆使正)
(舞人八八六十四人之位併授舞者之器文舞則授羽/籥武舞授干鏚之等注釋曰云位佾處者即謂天子八)
(佾諸公六佾諸/侯四佾之等也)大喪正羣子之服位會同賓客作羣子
從注從於王疏(釋曰云大喪正羣子之服位者位謂在/殯宫外内哭位也正其服者公卿大夫)
(之子爲王斬衰與父同故雜記大夫之子得行大夫禮/是也云會同賓客作羣子從者作使也使國子從王也)
凡國之政事國子存遊倅使之脩德學道春合諸學秋
合諸射以攷其藝而進退之注遊倅倅之未仕者學太
學也射射宫也王制曰春秋敎以禮樂冬夏敎以詩書
王太子王子羣后之太子卿大夫元士之適子國之俊
選皆造焉音義(適丁/歴反)疏(釋曰云凡國之政事者謂國内/有繇役之事皆是也云國子存)
(遊倅使之脩德學道者謂國有事時此國子存遊暇無/事之倅中使脩德學道二事也云春合諸學者謂於大)
(學之中使之學也云秋合諸射者使在射宫習射也云/以考其藝者考校才藝長短云而進退之者才藝長進)
(與官爵才藝短者退之使更服膺受業也注釋曰倅是/副代已是未在仕復云逰逰是遊暇亦是未仕之稱云)
(學大學也者周禮若言異代之學則舉其學名即成均/瞽宗之類今此直言學明是周之大學也周禮文大學)
(在國中即夏后氏東序在王宫之左也云射射宫也者/射義云已射於澤然後射於射宫射宫即國之小學在)
(西郊則虞庠是也王制曰春秋敎以禮樂冬夏敎以詩/書者按彼鄭注云春夏陽也詩樂者聲聲亦陽也秋冬)
(隂也書禮者事事亦隂也因時順氣於功易成也云王/大子王子羣后之大子卿大夫元士之適子國之俊選)
(皆造焉者若王之子得適庶俱在學若羣后畿内諸侯/已下則庶子賤不得在學故皆云適子也引之者證貴)
(賤皆在/敎科也)
司右掌羣右之政令注羣右戎右齊右道右音義(齊側/皆反)
疏(注釋曰知司右主此三右者按下文云車有五等右/惟三故下注云齊右兼玉路之右戎右兼田右等也)
凡軍旅會同合其車之卒伍而比其乘屬其右注合比
屬謂次第相安習也車亦有卒伍音義(比毗志反注同/乘繩證反屬音)
(燭注/同)疏(釋曰云軍旅據征伐㑹同謂時見曰㑹殷見曰/同三者皆合車之卒伍注釋曰云合比屬謂次)
(第相安習也者皆謂敎習使安穩也云車亦有卒伍者/按宣十二年傳云其君之戎分爲二廣廣有一卒卒偏)
(之兩司馬灋曰二十五乘爲偏又云以百二十五/乘爲伍注伍重故百二十五乘是其車之卒伍也)凡國
之勇力之士能用五兵者屬焉掌其政令注勇力之士
屬焉者選右當於中司馬灋曰弓矢圍殳矛守戈㦸助
凡五兵長以衞短短以救長音義(殳音/殊)疏(注釋曰云勇/力之士屬焉)
(者選右當於中者但車右湏得勇力之士若選右不於/中何因屬司右故鄭爲此釋也引司馬灋曰弓矢圍者)
(圍城時也殳矛守者守城時也戈戟助者謂圍守皆用/戈㦸助之云凡五兵長以衞短短以救長者圍者以弓)
(矢爲長戈㦸爲短守者亦以戈㦸爲短以殳矛爲長故/云長以衞短短以救長使力相得也此五兵據勇力之)
(士所用下注車之五兵則/無弓矢而有夷矛是也)
虎賁氏掌先後王而趨以卒伍注王出將虎賁士居前
後雖羣行亦有局分音義(賁音奔劉方問反先悉薦反/後戸豆反又皆如字將子匠)
(反分扶/問反)疏(釋曰鄭云王出將虎賁士居前後雖羣行亦/有局分者以經云卒伍則是五人爲伍百人)
(爲卒又按序官云虎賁氏下大夫二人中士十有二人/府二人史八人胥八十人虎士八百人是其雖羣行亦)
(有局分置/卒伍是也)軍旅會同亦如之舍則守王閑注舍王出所
止宿處閑梐枑音義(梐薄禮反/枑戸故反)疏(注釋曰鄭云舎王出/所止宿處者按掌舎)
(云掌王之㑹同之舎則設梐枑再重杜子春以爲行馬/後鄭云行馬再重者以周衞有外内列校人職養馬曰)
(閑是其閑與梐枑皆禁衞之/物故以閑爲梐枑釋之也)王在國則守王宫注爲周
衞疏(注釋曰在外守王閑爲周/衞明在國亦爲周衞也)國有大故則守王門大
喪亦如之注非常之難要在門音義(難乃/旦反)疏(注釋曰大/故謂兵災)
(大喪謂王喪二者皆是非常/之難湏警備故云要在門也)及葬從遣車而哭注遣車
王之魂魄所馮依音義(從才用反下并節服氏從/車從尸車同馮皮氷反)疏(注/釋)
(曰遣車者將葬盛所苞奠遣送者之車其車内既皆有/牲體故云王之魂魄所馮依遣車多少之數天子無文)
(按雜記云遣車視牢具鄭注云多少各如所苞遣奠牲/體之數按檀弓云國君七个遣車七乘大夫五个遣車)
(五乘鄭云諸侯不以命數喪數略也士無遣車大夫五/乘諸侯七乘天子宜九乘故鄭注雜記云天子大牢苞)
(九个遣車九乘苞肉皆取大遣奠之牲體天子大牢外/更用馬牲皆前脛折取臂臑後脛折取胳苞肉各九个)
(皆細分其體/以充數也)適四方使則從士大夫注虎士從使者音
義(使所吏反/注及下同)疏(釋曰天子有下聘諸侯灋大行人所/云歲徧問之等時則使虎賁從行也)若
道路不通有徵事則奉書以使於四方注不通逢兵宼
若泥水奉書徵師役也春秋隱公七年冬戎伐凡伯于
楚丘以歸疏(注釋曰云奉書徵師役也者若兵宼則徵/師若泥水則徵役引春秋者按左氏傳云)
(初戎往朝周周大夫皆發禮禮戎惟凡伯不禮焉後凡/伯至魯戎則要而伐之故云戎伐凡伯於楚丘以歸是)
(其事/也)
旅賁氏掌執戈盾夾王車而趨左八人右八人車止則
持輪注夾王車者其下士也下士十有六人中士爲之
帥焉音義(盾常準反又音允夾古/洽反劉古協反後倣此)疏(注釋曰知夾王車/是下士十六人者)
(見序官云旅賁氏中士二人下士十有六人此經左右/十六人故知是旅賁氏之下士也中士是官首明爲之)
(帥/也)凡祭祀會同賓客則服而趨注服而趨夾王車趨也
會同賓客王亦齊服服袞冕則此士之齊服服𤣥端疏
(注釋曰知服而趨是夾王車者約上文夾王車而趨故/知也云會同賓客王亦齊服服袞冕者見下文節服氏)
(云掌祭祀朝覲袞冕鄭云從王服朝覲服袞冕則㑹同/賓客亦服袞冕故覲禮天子袞冕負黼扆是也云則此)
(士之齊服服𤣥端者若士助祭服/爵弁此爲㑹同故齊服服𤣥端)喪紀則衰葛執戈盾
注葛葛絰武士尚輕音義(衰七/雷反)疏(注釋曰臣爲王貴賤/皆斬衰斬衰麻絰至)
(葬乃服葛今王始死即/服葛故云武士尚輕)軍旅則介而趨注介被甲音義
(介音戒被/皮僞反)疏(釋曰在軍爲甲士著甲餘者不服甲/但此旅賁勇士衞王故被甲而趨也)
節服氏掌祭祀朝覲袞冕六人維王之太常注服袞冕
者從王服也維維之以縷王旌十二旒兩兩以縷綴連
旁三人持之禮天子旌曳地鄭司農云維持之疏(注釋/曰云)
(服袞冕者從王服也者以其節服氏者世能節王之衣/服明節服所服與王同故云從王服也云維維之以縷)
(者以其言維維是連綴之名故知用縷連綴之也云王/旌十二旒者巾車云玉路建大常十有二旒經云六人)
(維之明一畔有三人三人維六旒故知兩兩以縷連旁/三人持之云禮天子旌曵地者禮緯文引之者若不遣)
(維持之則旒/曵地故也)諸侯則四人其服亦如之郊祀裘冕二人
執戈送逆尸從車注裘冕者亦從尸服也裘大裘也凡
尸服卒者之上服從車從尸車送逆之往來春秋傳曰
晉祀夏郊董伯爲尸疏(釋曰依禮緯含文嘉云天子旌/九仞十二旒曳地諸侯七仞九)
(旒齊軫大夫五仞五旒齊較士三仞三旒齊首彼或異/代灋故旒不依命數周之諸侯之旌皆交龍爲之上公)
(九旒侯伯則七旒子男則五旒今總云四人則不得兩/兩維之但一畔有二人分而維之見威儀耳云其服亦)
(如之者節服氏之服亦與諸侯同諸侯惟二王後與魯/得祭天服袞冕其餘諸侯惟得祭宗廟服𤣥冕節服氏)
(皆與君同服故云其服亦如之注釋曰尸服與王同大/裘節服氏亦大裘故二人皆裘冕執戈送逆尸云從車)
(者送逆皆從尸車後云凡尸服卒者之上服者按士虞/記云尸服卒者之上服注云上服如特牲士𤣥端也不)
(以爵弁服爲上者祭於君之服非所以自配鬼神彼據/臣卒者上服以家祭上服不得用助祭服此據王自然)
(用卒者家祭上服服大裘也/引春秋傳者是外傳晉語文)
方相氏掌蒙熊皮黄金四目𤣥衣朱裳執戈揚盾帥百
隸而時難以索室敺疫注蒙冒也冒熊皮者以驚敺疫
癘之鬼如今魌頭也時難四時作方相氏以難卻凶惡
也月令季冬命國難索廋也音義(難乃多反注同敺/起俱反魌音欺)疏
(注釋曰云時儺四時者按月令惟有三時儺是以月令/季春云命國儺以季春日歴大梁有大陵積尸之氣與)
(民爲厲命有國者儺仲秋云天子乃儺時丰建酉亦有/大陵積尸之氣此月儺陽氣陽氣至此不止害將及人)
(惟天子得儺諸侯亦不得季冬云乃命有司大儺言大/則及民庶亦儺惟有此三時儺鄭云四時者雖三時亦)
(得云四時總言之也若然此經所儺據十二月大儺而/言是以鄭引季冬爲證也鄉黨鄉人儺郊特牲云鄉人)
(禓亦皆據十二月/民庶得儺而言也)大喪先匶注葬使之道音義(先悉薦/反匶音)
(柩道音/導下同)疏(釋曰喪所多有凶/邪故使之導也)及墓入壙以戈擊四隅敺
方良注壙穿地中也方良罔兩也天子之椁柏黄腸爲
裏而表以石焉國語曰木石之怪夔罔兩音義(壙苦晃/反又音)
(曠方音网良音兩注同/又竝如字夔求龜反)疏(注釋曰必破方良爲罔兩者/入壙無取於方良之義故也)
(云天子之椁柏黄腸爲裏而表以石焉者欲見有罔兩/之義故引漢灋爲證又檀弓云天子柏椁以端長六尺)
(言椁柏則亦取柏之心黄腸爲椁之裏故漢依而用之/而表之以石古雖無言漢亦依古而來蓋周時亦表以)
(石故有罔兩也云國語者按國語水之怪龍罔/象木石之怪夔罔兩則知方良當爲罔兩也)
大僕掌正王之服位出入王之大命注服王舉動所當
衣也位立處也出大命王之敎也入大命羣臣所奏行
疏(注釋曰云服王舉動所當衣也者謂王吉服有九隨/事舉動而衣大僕親近王所之官故王之衣服及位)
(處恐其不正故皆正之也云位立處也者王之起居無/常或起居行事之時多以立爲正故以立處言之也云)
(出大命王之敎也者一日萬幾有其出者皆是王之敎/也云入大命羣臣奏行者謂羣臣奉行王命報奏者皆)
(是/也)掌諸侯之復逆注鄭司農云復謂奏事也逆謂受下
奏疏(注釋曰按宰夫職云諸臣之復萬民之逆先鄭云/復請也逆迎受王命者𤣥謂復之言報也反也反)
(報於王謂朝廷奏事自下而上曰逆逆謂上書先鄭彼/注與此不同者先鄭兩解故彼後鄭不從至此注先鄭)
(於義是故後鄭從之此說先鄭云復謂奏事即彼後鄭/云復謂朝廷奏事一也此先鄭云逆謂受下奏即彼後)
(鄭云自下而上曰/逆謂上書亦一也)王眡朝則前正位而退入亦如之注
前正位而退道王王既立退居路門左待朝畢疏(注釋/曰云)
(前正位而退道王王既立退居路門之左待朝畢者此/即上司士所云大僕前亦一也大僕本位在路門之左)
(今進前正位訖還退在本位故云退居路門左也云待/朝畢者欲入亦如之王退入路寢聽事時亦前正王位)
(却位/立也)建路鼓于大寢之門外而掌其政注大寢路寢也
其門外則内朝之中如今宫殿端門下矣政鼓節與早
晏疏(注釋曰此鼓所用或擊之以聲早晏或有窮遽者/擊之以聲寃枉也故建之於正朝之所也云大寢)
(路寢也者欲見在路寢門外正朝之處云其門外則内/朝之中者按玉藻云視朝於内朝羣臣辨色始入彼諸)
(侯禮天子亦然若據文王世子亦得謂之外朝故文王/世子云其朝於公内朝臣有貴者以齒其在外朝則以)
(官彼以路門外爲外朝者對路寢庭朝爲外朝其實彼/外朝亦内朝耳以其天子諸侯皆内朝二外朝一既以)
(三槐九棘朝爲外朝一/明此内二者皆内朝也)以待達窮者與遽令聞鼓聲則
速逆御僕與御庶子注鄭司農云窮謂窮寃失職則來
擊此鼓以達於王若今時上變事擊鼓矣遽傳也若今
時驛馬軍書當急聞者亦擊此鼓令聞此鼓聲則速逆
御僕與御庶子也大僕主令此二官使速逆窮遽者𤣥
謂達窮者謂司宼之屬朝士掌以肺石達窮民聽其辭
以告於王遽令郵驛上下程品御僕御庶子直事鼓所
者大僕聞鼓聲則速逆此二官當受其事以聞音義(遽/其)
(據反寃於元反上變時掌反傳張戀反下文同急/聞如字劉音問肺芳廢反遽令力呈反郵音尤)疏(釋/曰)
(云以待者大僕在王所恒於路寢之中若有窮者及遽/令二者來擊此鼓其御僕御庶子直在鼓所者則入告)
(大僕大僕迎此二官以所告之事白王故云聞鼓聲則/速逆御庶子也注釋曰先鄭以令字下讀爲句云大僕)
(主令此二官使速逆窮遽二者後鄭不從者若使御僕/御庶子迎窮與遽則二官自白王不告于大僕事何得)
(在大僕職者乎以是故後鄭以爲大僕聽其辭自白王/後鄭以達窮是朝士者以其朝士職有在肺石達窮民)
(窮民先在肺石朝士達之乃得擊鼓故本之也知御僕/御庶子直事鼓所者見御僕云以序守路鼓云御庶子)
(者蓋以御僕有下士十二人分/之爲御庶子總名曰御僕也)祭祀賓客喪紀正王之
服位詔灋儀贊王牲事注詔告也牲事殺割七載之屬
疏(注釋曰經三事皆有灋度威儀故湏大僕告之云牲/事殺割者言殺據祭祀之時王親自射牲故司弓矢)
(云共王射牲之弓矢注云射牲示親殺殺牲非尊者所/親惟射爲可殺時大僕及射人太宰等皆贊之國語云)
(禘郊之事天子必親自射牲彼據祭天司弓矢云凡祭/祀言凡語廣則祭社稷宗廟亦射牲也知有割牲者郊)
(特牲云君肉袒親割敬也注云割解牲體禮器云君親/割牲夫人薦酒注云親割謂進牲熟體時祭統亦云君)
(執鸞刀羞嚌彼據諸侯明天子亦然云七載者按易震/卦彖云震驚百里不喪七鬯注云雷發聲百里者諸侯)
(之象人君於祭祀之禮七牲薦鬯而已其餘不親彼諸/侯親七明天子亦然是以大僕得有贊牲之事少牢不)
(親七下人君故也特牲/親七者士卑不嫌也)王出入則自左馭而前驅注前
驅如今道引也道而居左自馭不參乘辟王也亦有車
右焉音義(乗繩證反辟音/避劉符亦反)疏(注釋曰云王出入者謂朝/覲會同并凡祭祀廵狩征)
(伐皆是大僕則在車左不敢使人馭自馭而前驅也若/使人馭馭在中央身無事居左大尊故自馭也知亦有)
(車右者以車右恐車傾覆備非常/雖無尊者亦宜有車右勇力者也)凡軍旅田役贊王鼓
注王通鼓佐擊其餘面疏(釋曰軍旅謂征伐田役謂田/獵王皆親鼓故大僕贊之注)
(釋曰云王通鼓者謂王親將軍衆待王擊乃擊之謂若/鼓人云金鐸通鼓之類也云佐擊其餘面者按大司馬)
(云王執路鼓路鼓四面鼓將居鼓下則前面不得擊之/惟有三面擊之此大僕佐擊一面戎右亦云贊王鼓則)
(亦擊一面通王自擊一面是三面也若然王與御者并/戎右已有三人今更有大僕則駟乘按文十一年侯叔)
(夏御莊叔綿房甥爲右富父終甥駟/乘彼注云駟乘四人共車與此同也)救日月亦如之注
日月食時春秋傳曰非日月之眚不鼓音義(眚色/景反)疏(釋/曰)
(云亦如之者大僕亦贊王鼓佐擊其餘面但日食隂侵/陽當與鼓神祀同用雷鼓也若然月食當用靈鼓但春)
(秋記日食不記月者以日食隂侵陽象臣侵君非常故/記之月食陽侵隂象君侵臣故不記此云救日月食時)
(亦擊鼓救可知注釋曰云春秋者左氏莊二十五年日/有食之鼓用牲於社彼傳鼓與牲竝譏之云惟正月之)
(朔慝未作日有食之於是乎用幣于社伐鼓于朝若然/惟四月正陽之月乃擊鼓彼四月不合擊鼓之月天災)
(有幣無牲故亦譏之也彼傳又云秋大水鼓用牲于門/亦非常傳曰非日月之眚不鼓若然此言爲秋大水擊)
(鼓而故引之者欲見日月食/時皆合擊鼓與此文同也)大喪始崩戒鼓傳達于四
方窆亦如之注戒鼓擊鼓以警衆也故書戒爲駭鄭司
農云窆謂葬下棺也春秋傳所謂日中而塴禮記謂之
封皆葬下棺也音相似窆讀如慶封汜祭之汜音義(窆/彼)
(驗反注之封音同劉皆逋/鄧反塴補鄧反汜芳劍反)疏(釋曰言大喪謂王喪始崩/云戒鼓謂擊鼓以警戒衆)
(人傳達于四方謂以鼓聲相傳聞達四方窆葬之時亦/如始崩也注釋曰引春秋者左氏昭公十二年傳云葬)
(鄭簡公云毁之則朝而塴不毁則日中而塴禮記謂之/封者喪大記與檀弓皆以下棺爲封字云音相似者字)
(雖不同皆作窆音云讀如慶封汜祭之汜者慶封齊大/夫有罪來奔魯魯以饗食之祭先遂覆豆以祭謂之汜)
(祭但彼氾字只取廣汜之義鄭/意讀窆與汜爲音同義則異也)縣喪首服之灋于宫門
注首服之灋謂免髽笄總廣猍長短之數縣其書于宫
門示四方音義(縣音懸注同免/音問髽莊瓜反)疏(注釋曰鄭知首服之/灋是免髽笄總廣狹)
(長短之數者按小宗伯已云縣衰冠之式于路門之外/注云制色宜齊同彼云冠專據男子云衰則兼婦人此)
(云首服明無衰與男子冠直是婦人首服故知惟有免/髽笄總耳但始死將斬衰者男子笄纚深衣婦人麻髽)
(并笄總是以喪服斬衰章云女子竹箭笄髽衰三年將/齊衰以下者始死男子免婦人布髽也云廣狹長短者)
(鄭注禮記云免蓋象冠廣一寸婦人笄齊衰榛木斬衰/箭竹爲之也云縣其書於宫門示四方者小宗伯云縣)
(于路門此宫/門亦路門也)掌三公孤卿之弔勞注王使往音義(勞力/報反)
(下命勞後/弔勞皆同)疏(注釋曰此等皆王合親往今使大僕/者或王有故不得親往故使大僕也)王燕
飲則相其灋注相左右音義(相息亮反注及/下并御僕職同)疏(釋曰此/燕飲謂)
(與諸侯燕若公三燕侯伯再燕子男一燕之等或王與/羣臣燕之等皆是其灋有主人酌酒獻賓賓酢主人主)
(人酬賓洗爵升降之灋皆左/右相助王故云相其灋也)王射則贊弓矢注贊謂授
之受之疏(注釋曰此謂大射也按大射禮云大射正執/弓小臣授矢於公既射大射正受弓天子之)
(禮則大僕授受其灋與彼同必知此禮大射禮者見小/臣職云賓射掌事如大僕之灋則知大射此大僕所掌)
(者是也其小臣所掌/賓射亦當授受可知)王眡燕朝則正位掌擯相注燕朝
朝於路寢之庭王圖宗人之嘉事則燕朝疏(注釋曰以/其路寢安)
(燕之處則謂之燕朝以其與賓客饗食在廟燕在寢也/但與賓客及臣下燕時亦有朝鄭必以王圖宗人嘉事)
(爲燕朝者以其因燕而朝賓臣燕禮已有成文圖宗人/嘉事之朝不見故鄭特見之云圖宗人嘉事者謂宗人)
(冠婚嘉禮之/等皆曰嘉事)王不眡朝則辭於三公及孤卿注辭謂以
王不視朝之意告之春秋傳曰公有疾不視朔疏(注釋/曰引)
(春秋者文十六年公四不視朔時齊有會公辭疾不往/遂不視朔故傳曰公有疾不視朔引之者證不視朝亦)
(是有故不/視之意也)
小臣掌王之小命詔相王之小灋儀注小命時事所勑
問也小灋儀趨行拱揖之容疏(注釋曰大僕所云大命/及祭祀賓客詔相之者)
(是大此小臣大僕之佐故掌其小者也云趨行拱揖之/容者謂若趨以采齊行以肆夏天子揖同姓之等皆有)
(容儀而/詔相之)掌三公及孤卿之復逆正王之燕服位注謂燕
居時也玉藻曰王卒食𤣥端而居疏(釋曰諸侯是賓客/其復逆大僕尊官)
(掌之三公孤卿是臣在朝廷故小臣掌也注釋曰云燕/服位者謂在路寢中聽事訖適後小寢燕居之時故引)
(玉藻卒食𤣥端而居爲證彼在路寢中/食訖退適燕寢服𤣥端朱裳而居之)王之燕出入則
前驅注燕出入若今游於諸觀苑音義(觀古/喚反)疏(注釋曰/此私燕)
(出入不要在燕寢中故鄭/引漢灋游於諸觀苑證之)大祭祀朝覲沃王盥音義(盥/音)
(管/)疏(釋曰云大祭祀朝覲沃王盥者大祭祀天地宗廟/皆是王將獻尸先盥手洗爵乃酌獻故小臣爲王)
(沃水盥/手也)小祭祀賓客饗食賓射掌事如大僕之灋注賓
射與諸侯來朝者射疏(釋曰祭祀云小則賓客饗食皆/蒙小字若然饗還爲小賓客者)
(也小賓客謂諸侯遣臣聘問天子者也賓射對大射亦/爲小也注釋曰此云賓射與射人所云諸侯在朝則皆)
(北面者/一也)掌士大夫之弔勞疏(釋曰大僕掌三公孤卿之/弔勞注王使往此不言王)
(使往亦王/使往可知)凡大事佐大僕
祭僕掌受命于王以眡祭祀而警戒祭祀有司糾百官
之戒具注謂王有故不親祭也祭祀有司有事於祭祀
者糾謂校録所當共之牲物疏(注釋曰知此是有故使/人祭者觀此上文勢得)
(知故云受命於王以眡祭祀下既祭帥羣有司反命/於王以王命勞之明是王合祭有故使人攝之者也)既
祭帥羣有司而反命以王命勞之誅其不敬者大喪復
于小廟注小廟高祖以下也始祖曰太廟春秋僖八年
秋七月禘于太廟疏(釋曰大喪王喪也王生時所有事/之處皆復此祭僕復小廟其夏采)
(復太廟其小寢大寢下隸僕復也注釋曰其二祧不言/復亦應此祭僕復但無寢耳引春秋者證魯以周公爲)
(太廟其餘/爲小廟)凡祭祀王之所不與則賜之禽都家亦如之
注鄭司農云王之所不與謂非郊廟尊祭祀則王不與
也則賜之禽公卿自祭其先祖則賜之禽也𤣥謂王所
不與同姓有先王之廟音義(與音預/注同)疏(注釋曰先鄭云/王之所不與謂)
(非郊廟尊祭祀則王不與也後鄭不從者按司服六冕/所祭皆王合親爲何有非郊廟王不與者乎故不從之)
(先鄭以則賜之禽謂卿大夫自祭其先亦賜之禽後鄭/不從者卿大夫自祭其先是其常事何有王皆賜之禽)
(也故以爲同姓有先王廟者若然經都家謂畿内三等/采地則文云祭祀是畿外同姓諸侯魯衞之屬者也)
凡祭祀致福者展而受之注臣有祭事必致祭肉於君
所謂歸胙也展謂録視其牲體數體數者太牢則以牛
左肩臂臑折九个少牢則以羊左肩七个特牲則以豕
左肩五个音義(胙存故反臑奴報反字林人于反又/羊呉反折之舌反个古賀反注同)疏
(注釋曰所謂歸胙者按左氏傳驪姬欲譖申生謂申生/曰齊姜欲食使太子祭祭訖歸胙于公姬置藥而饋公)
(是有歸胙之事也云體數者太牢則以牛左肩臂臑折/九个已下竝禮記少儀文凡祭祀周人尚右故右胖皆)
(祭以左胖致人祭言太牢天子大夫已上少牢謂天子/之士彼注云羊豕不言臂臑因牛序之可知言肩臂臑)
(折九个者則一體折爲三叚牲少體不得全自外/皆然以人多故也皆用前體者前體貴故先用也)
御僕掌羣吏之逆及庶民之復與其弔勞注羣吏府史
以下疏(注釋曰大僕掌諸侯復逆小臣掌三公孤卿復/逆此官所云羣吏對庶民是府史以下言以下)
(兼胥徒若然不見大夫士/者小臣孤卿中兼之矣)大祭祀相盥而登注相盥者
謂奉槃授巾與登謂爲王登牲體於俎特牲饋食禮主
人降盥出舉入乃七載音義(奉芳勇反/爲于僞反)疏(注釋曰上小/臣云沃此又)
(云盥明是奉槃授巾以其少牢特牲尸盥時有奉槃授/巾之事故云也以無正文故云與以疑之也云登謂爲)
(王登牲體於俎者以其文承祭祀之事/故云特牲七載載即登牲體於俎也)大喪持翣注翣
棺飾也持之者夾蜃車音義(翣所甲反蜃辰/軫反劉薄忍反)疏(注釋曰/依喪大)
(記注引漢禮翣以木爲匡廣三尺髙二尺四寸方兩角/高衣以白布畫者畫雲氣謂之畫翣畫之以黼謂之黼)
(翣之類是也天子用八諸侯用六大夫用四士用二/在路夾蜃車兩旁入壙則樹之四旁故云棺飾也)掌
王之燕令注燕居時之令疏(注釋曰以御侍近臣故使/掌燕居時之令施之於外)
(也/)以序守路鼓注序更音義(更音/庚)疏(注釋曰此即大僕/所云速逆御僕與)
(御庶子者也序更者即/上鄭云直事鼓所者也)
隸僕掌五寢之埽除糞洒之事注五寢五廟之寢也周
天子七廟惟祧無寢詩云寢廟繹繹相連貌也前曰廟
後曰寢汜埽曰埽埽席前曰拚洒灑也鄭司農云洒當
爲灑𤣥謂論語曰子夏之門人當洒埽應對音義(埽素/報反)
(注汜埽洒埽同除如字劉直庶反糞方問反洒所買反/劉霜寄反祧敕彫反拚方問反本又作扮同灑所買反)
(劉霜/寄反)疏(注釋曰知周天子七廟惟祧無寢者此云五寢/下云小寢大寢不言祧之有寢明二祧無寢也)
(引詩云寢廟繹繹者欲見前廟後寢故云相連之貌也/按爾雅釋宫云有東西廂曰廟無曰寢寢廟大況是同)
(有廂無廂爲異耳必湏寢者祭在廟薦在寢故立之也/按昭十八年鄭災簡兵大蒐子大叔之廟在道南其寢)
(在道北者彼廟不在宫中地隘故廟寢别處也云汜埽/曰埽埽席前曰拚者謂埽地逺近之異名又取論語者)
(所以證經埽洒之事也五寢既隸僕/埽除其廟按守祧注皆宗伯埽除)祭祀修寢注於廟
祭寢或有事焉月令凡新物先薦寢廟疏(注釋曰祭祀/則在廟可知)
(復云修寢者寢或有事不可不修治之也引月令薦寢/廟者欲見寢有事彼薦只在寢不在廟連廟言者欲見)
(是廟之寢非生/人之寢故也)王行洗乘石注鄭司農云乗石王所登
上車之石也詩云有扁斯石履之卑兮謂上車所登之
石音義(乘如字劉常烝反上時/掌反下同扁邊典反)疏(注釋曰引詩者是小/雅刺幽王之詩言申)
(后乘車履石與王同故云有扁斯石履/之卑兮謂履之上車與王同故黜之也)掌蹕宫中之事
注宫中有事則蹕鄭司農云蹕謂止行者清道若今時
儆蹕音義(蹕音畢儆字/又作警音景)疏(注釋曰宫中湏警備/故有蹕宫中之事)大喪復
于小寢大寢注小寢髙祖以下廟之寢也始祖曰大寢
疏(注釋曰以隸僕職卑位小故使之復於寢也以其高/祖巳下廟稱小始祖廟稱大故寢亦隨廟爲稱也)
　
　
　
　
　
　周禮注疏卷三十一
　周禮注疏卷三十一考證
司士孤卿特揖疏云王揖之皆逡遁者約鄉黨而知○
　(臣紱/)按鄉黨無此文考大射禮公降一等揖賔賔辟
　注云逡遁不敢當盛疑鄉黨是大射之訛
方相氏及墓疏木石之怪夔罔兩○木石訛土今据國
　語文改正
大僕以待達窮者與遽令聞鼓聲則速逆御僕與御庶
　子疏故云聞鼓聲則速逆御庶子也○速逆下脫御
　僕二字
救日月亦如之疏惟四月正陽之月乃擊鼓彼四月不
　合擊鼓之月○下四月上應有非字
王射則贊弓矢疏小臣授矢於公○授監本訛作受今
　据大射儀改正
　
　
　周禮注疏卷三十一考證
欽定四庫全書
　周禮注疏卷三十二
　　漢鄭氏注　唐陸德明音義　賈公彦疏
弁師掌王之五冕皆𤣥冕朱裏延紐注冕服有六而言
五冕者大裘之冕蓋無旒不聨數也延冕之覆在上是
以名焉紐小鼻在武上笄所貫也今時冠卷當簪者廣
袤以冠縰其舊象與音義(數所主反卷起全反簪莊林/反袤音茂縰所買反劉霜綺)
(反與/音餘)疏(釋曰云皆𤣥冕者古者績麻三十升布染之上/以𤣥下以朱衣之於冕之上下云延者即是上)
(𤣥者紐者綴於冕兩旁垂之武兩旁作孔以笄貫之使/其得牢固也凡冕體周禮無文叔孫通作漢禮器制度)
(取法於周今還取彼以釋之按彼文凡冕以版廣八寸/長尺六寸以此上𤣥下朱覆之乃以五采繅繩貫五采)
(玉垂於延前后謂之邃延故玉藻云天子玉藻前后邃/延龍卷以祭是也注釋曰云冕服有六者按司服祭祀)
(六服皆連冕言之今此惟云五冕者但此弁師所掌冕/以旒為主祭天用大裘取質其冕亦當無旒為質故此)
(不數之惟有五冕耳故云王之五冕也云延冕之覆在/上者按玉藻注延冕上覆言雖不同義則不異皆以𤣥)
(表覆之在冕上也以爵弁前后平則得弁稱冕則前低/一寸餘得冕名冕則俛也以低為號也云紐小鼻在武)
(上笄所貫也今時冠卷當簪者廣袤以冠縱其舊象與/者古之紐武笄貫之處若今漢時冠巻當簪所貫者於)
(上下之廣及隨縱之袤以冠縰者貫簪之處當冠縰之/中央云舊象者是周冕垂紐於武貫笄之舊象也言與)
(者以無正文故/云與以疑之)五采繅十有二就皆五采玉十有二玉
笄朱紘注繅雜文之名也合五采絲為之繩垂於延之
前后各十二所謂邃延也就成也繩之每一帀而貫五
采玉十二斿則十二玉也每就閒蓋一寸朱紘以朱組
為紘也紘一條屬兩端於武繅不言皆有不皆者此為
衮衣之冕十二斿則用玉二百八十八鷩衣之冕繅九
斿用玉二百一十六毳衣之冕七斿用玉百六十八希
衣之冕五斿用玉百二十𤣥衣之冕三斿用玉七十二
音義(繅音早司農云古藻字邃息遂反劉詩遂反斿音/留下同屬音燭鷩必滅反希張里反劉豬履反)
疏(釋曰言五采藻十有二者此據衮冕而言謂合五采/絲為藻繩十二道為十二旒也就皆五采玉十有二)
(者此各據一旒而言以玉有靑赤黄白黒五色於一旒/之上以此五色玉貫於藻繩之上每玉閒相去一寸十)
(二玉則十二寸就成也以一玉為一成結之使不相幷/也玉笄朱紘者以玉笄貫之又以組為紘仰屬結之也)
(注釋曰云繅雜文者若水草之藻有五采故云雜文之/名也云所謂邃延也者謂玉藻文云繩之每一帀而貫)
(五采玉十二斿則十二玉也者以其云就皆五采玉十/有二明十二玉可知也云紘一條屬兩端於武者謂以)
(一條繩先屬一頭於左旁笄上以一頭繞於頤下至向/上於右相笄上繞之是以鄭注士冠禮云有笄者屈組)
(以為紘垂為飾無笄者纓而結其絛彼有笄據皮弁爵/弁此五冕皆有笄與彼同此言屬於武者據笄貫武故)
(以武言之其實在笄云繅不言皆有不皆者謂王之五/冕繅則有十二有九有七有五有三其玉旒皆十二故)
(繅不言皆有不皆者則九旒以下是也玉言皆則五冕/旒皆十二玉也此經十二旒據衮冕而言是以鄭云此)
(為衮衣之冕十二旒以其十二旒旒各十二玉/前后二十四旒故用二百八十八巳下計可知)諸侯之
繅斿九就瑉玉三采其餘如王之事繅斿皆就玉瑱玉
笄注侯當為公字之悞也三采朱白蒼也其餘謂延紐
皆𤣥覆朱裏與王同也出此則異繅斿皆就皆三采也
每繅九成則九旒也公之冕用玉百六十二玉瑱塞耳
者故書瑉作璑鄭司農云繅當為藻繅古字也藻今字
也同物同音璑惡玉名音義(侯依注音公瑉本又作珉/亡貧反瑱吐練反璑音無)
疏(釋曰諸公云繅九就又云繅斿皆就與上言繅十有/二就皆五采玉十有二異上繅玉别文則繅有差降)
(玉無差降此諸公繅玉同文則惟有一冕而已故鄭計/一冕為九旒旒各九玉據冕九旒不别計鷩冕已下以)
(其一冕而已冠五服故也已下侯伯子男亦皆一冕冠/數服也王不言玉瑱於此言之者王與諸侯互見為義)
(是以王言𤣥冕朱裏延紐及朱紘明諸侯亦有之諸公/言玉瑱明王亦有之是其互有也注釋曰鄭知侯當為)
(公者以下别見諸侯又此經云九就當上公以九為節/故知是公也知三采朱白蒼者聘禮記公侯伯繅藉三)
(采朱白蒼故知三采亦朱白蒼也云出此則異者異謂/天子朱紘諸侯當青組紘之等不得與王同也云繅斿)
(皆就皆三采也每繅九成則九旒也者此釋有一冕九/旒之意也云無惡玉名者按許氏説文璑三采玉從玉)
(無聲以其三采又非璵璠故云惡玉名也說文又云珉/石之美者從玉民聲如是經云瑉玉三采當以璑為正)
(故先鄭從璑/為惡玉名也)王之皮弁㑹五采玉璂象邸玉笄注故書
㑹作䯤鄭司農云讀如馬㑹之㑹謂以五采束髪也士
喪禮曰檜用組乃笄檜讀與䯤同書之異耳說曰以組
束髪乃著笄謂之檜沛國人謂反紛為䯤璂讀如綦車
轂之綦𤣥謂㑹讀如大㑹之㑹㑹縫中也璂讀如薄借
綦之綦綦結也皮弁之縫中每貫結五采玉十二以為
飾謂之綦詩云㑹弁如星又曰其弁伊綦是也邸下柢
也以象骨為之音義(㑹劉古外反注同并體檜二字亦/同或一音户外反璂音其本亦作)
(琪邸丁禮反著張畧反紛本又作紒音計綦音其下/同縫扶用反下同薄劉芳惡反柢丁禮反劉音帝)疏
(注釋曰先鄭以㑹為五采束髮讀經以為皮弁㑹五采/引士喪禮及沛國之事後鄭皆不從故以㑹為縫中解)
(之先鄭讀從馬㑹取㑹結之義又讀璂如車轂綦之綦/直取音同未知何義也𤣥謂㑹如大㑹之㑹漢歴有大)
(㑹小㑹取㑹聚之義故為縫中又云璂讀如薄借綦之/綦綦結也者漢時有薄借綦之語故讀從之亦取結義)
(薄借之語未聞云皮弁之縫中每貫結五采玉十二以/為飾謂之綦者天子以十二為節約同冕旒也引詩㑹)
(弁如星者衛詩彼注云㑹謂弁之縫中飾之以玉皪皪/而處狀似星也與經義合故為證也又曰其弁伊綦是)
(也者璂旣為玉又得為結義得兩合耳云/邸下柢也者謂於弁内頂上以象骨為柢)王之弁絰弁
而加環絰注弁絰王弔所服也其弁如爵弁而素所謂
素冠也而加環絰環絰者大如緦之麻絰纒而不糾司
服職曰凡弔事弁絰服疏(注釋曰云弁絰王弔所服也/者司服文又雜記云凡弁絰)
(其衰侈袂故知弁絰是王弔服云其弁如爵弁而素者/按曽子問云麻弁絰鄭云麻弁絰者布弁而加環絰也)
(此不言麻者皆素為之故云而素也云所謂素冠者詩/云庶見素冠兮彼素冠謂祥冠與此雖義别同是素為)
(之云而加環絰者謂先著素弁於下乃上加環絰故云/加也環絰者大如緦之絰者緦麻絰五服之輕者弔服)
(乃五服之外故約同之但緦之絰則兩股此環絰以一/股纒之不糾麤細同耳引司服者證弁絰是弔服之絰)
諸侯及孤卿大夫之冕韋弁皮弁弁絰各以其等為之
而掌其禁令注各以其等繅斿玉璂如其命數也冕則
侯伯繅七就用玉九十八子男繅五就用玉五十繅玉
皆三采孤繅四就用玉三十二三命之卿繅三就用玉
十八再命之大夫藻再就用玉八藻玉皆朱緑韋弁皮
弁則侯伯璂飾七子男璂飾五玉亦三采孤則璂飾四
三命之卿璂飾三再命之大夫璂飾二玉亦二采弁絰
之弁其辟積如冕繅之就然庶人弔者素委貌一命之
大夫冕而無旒士變冕為爵弁其韋弁皮弁之㑹無結
飾弁絰之弁不辟積禁令者不得相僭踰也玉藻曰君
未有命不敢即乘服不言冠弁冠弁兼於韋弁皮弁矣
不言服弁服弁自天子以下無飾無等音義(辟積必亦/反劉博歴)
(反下/同)疏(釋曰諸侯者上巳言公則此諸侯據侯白子男/云及孤卿大夫者此文既承諸侯之下故鄭以)
(為諸侯之孤卿大夫解之也既不别見天子之臣文中/可以兼之上天子與公不言韋弁此言之亦是互見之)
(義云各以其等為之不言爵而言等則依命數矣注釋/曰云各以其等謂藻旒玉璂如其命數也者經云冕故)
(云旒經云弁故云璂如其命數釋經云等也侯伯子男/之冕亦據一冕如上公矣侯伯子男繅玉皆三采者亦)
(約聘禮記藻三采朱白蒼而言之四命巳下皆據典命/公之孤四命公侯伯之卿三命其大夫二命子男之卿)
(再命大夫一命而言二采朱緑亦據聘禮記聘臣藻皆/二采朱緑而言也云弁絰之弁其辟積如冕繅之就然)
(者以其弔服非吉故無飾故辟積有數也云庶人弔者/素委貌者此經不云庶人鄭云此者以有大夫已上因)
(言庶人且欲從下向上因推出士變冕為爵弁之意也/云一命之大夫冕而無旒者此亦無文鄭知然者凡冕)
(旒所以為文飾一命若有則止一旒一玉而已非華美/又見一命大夫衣無章士又避之變冕為爵弁若一命)
(大夫有旒士則不湏變冕為爵弁直服無旒之冕矣故/知一命大夫無旒也若然爵弁制如冕但無旒為異則)
(無旒之冕亦與爵弁不殊得謂之冕者但無旒之冕亦/前低一寸餘故亦得冕名也云韋弁皮弁之㑹無結飾)
(弁絰之弁不辟積者一命大夫及士冕弁既無旒故知/無此等云禁令者不得相僭踰而引玉藻君未有命不)
(敢即乘服者彼諸侯之卿大夫聘於天子天子賜之冕/服歸國告君得君命乃服之未得君命則為僭踰故引)
(為證也云不言冠弁冠弁兼於韋弁皮弁矣者𤣥冠緇/布衣緇帯素韠天子以為田服卽諸侯及臣之朝服亦)
(皮弁之類不言之者兼於韋弁皮弁也云不言服弁者/服弁卽衰絰喪服也云服弁自天子以下無飾無等者)
(則喪服目天子逹士共一章是也自此一經總包諸侯/及臣不言天子之臣但天子三公八命卿六命大夫四)
(命士三命以下冕弁之屬/亦各以其等為之可知)
司甲(闕/)疏(釋曰此亦與冬/官同時闕也)
司兵掌五兵五盾各辨其物與其等以待軍事注五盾
干櫓之屬其名未盡聞也等謂功沽上下鄭司農云五
兵者戈殳㦸酋矛夷矛音義(櫓音/魯)疏(釋曰言各辨其物/與其等者五矣五)
(盾各有物色與其善惡長短大小之等云以待軍事者/按此下有舞者兵及廞五兵直云以待軍事者五兵五)
(盾以軍事為主故也注釋曰鄭云五盾干櫓之屬其名/未盡聞也者按祭統云朱干玉戚以舞大武秦詩云蒙)
(伐有苑注云伐中干左氏傳建大車之輪以為櫓而當/一隊則有朱干中干及櫓聞其三者二者未聞故云其)
(名未盡聞也云等謂功沽上下者功謂善者為上等沽/謂麤惡者為下等也必知有此法者見槀人職云書其)
(等以饗工乘其事試其弓弩以下上其食明兵盾亦當/然先鄭云五兵者戈殳㦸酋矛夷矛者此謂車之五兵)
(故下注云車之五兵/司農所云者是也)及授兵從司馬之灋以頒之及其
受兵輸亦如之及其用兵亦如之注從司馬之法令師
旅卒兩人數所用多少也兵輸謂師還有司還兵也用
兵謂出給衛守音義(卒子忽/反下同)疏(注釋曰云授兵從司馬/之法者司馬主六軍是)
(一官之長先受命於王知多少乃始出軍故從司馬法/以頒之鄭知用兵是出給衛守者以其旣言授兵下别)
(言用兵明是衛守/之處湏兵者也)祭祀授舞者兵注授以朱干玉戚之
屬疏(主釋曰鄭知此兵是朱于玉戚者祭統云朱干玉/戚以舞大武則大武用朱干玉戚矣又按下司戈)
(盾云祭祀授旅賁殳故士戈盾司兵尊於司戈盾明所/授兵據以大武朱干玉戚也其司干所授者又是羽籥)
(之等非干/戚可知也)大喪廞五兵注故書廞為滛鄭司農云淫陳
也淫讀為廞𤣥謂廞興也興作明器之役器五兵也士
喪禮下篇有甲胄干笮音義(廞虛金反興虛應反下同/笮字又作筰側白反劉舟)
(伯/反)疏(注釋曰先鄭一部之内廞皆從淫故曰淫淫為陳/後鄭皆不從皆以為廞興解之者見司服云大喪)
(共其復衣服歛衣服掌其陳序圉人職云凡賔客喪紀/牽馬而入陳廞馬亦如之以此言之廞陳既别則廞不)
(得為陳以興象為義也云興作明器之役器五兵也者/按既夕禮明器之用器有弓矢役器之内甲胄干笮彼)
(雖不具五兵此旣言五兵明五者皆有也故鄭引士喪/禮下篇甲胄干笮為證士喪禮下篇即既夕禮也言士)
(喪禮下篇者以其士喪論葬事士喪與既夕二篇同有/記皆在既夕篇下故二篇連言之也按彼注笮謂矢服)
(也/)軍事建車之五兵㑹同亦如之注車之五兵鄭司農
所云者是也歩卒之五兵則無夷矛而有弓矢疏(釋曰/云建)
(車之五兵者凡器在車皆有鐵器屈之在車較及輿以/兵揷而建之故有出先刃入後刃之事注釋曰鄭司農)
(所云者是也即上文注是也必知如先鄭義者見考工/記廬人云戈殳㦸酋矛夷矛乃云六建既備車不反覆)
(注六建五兵與人也以是故從司農所云也云歩卒之/五兵則無夷矛而有弓矢者即司右注引司馬法所云)
(者是也有弓矢是能用五兵者若前驅所建則有四兵/故詩云伯也執殳為王前驅注引考工記車有六等之)
(數除軫與人四/兵為證是也)
司戈盾掌戈盾之物而頒之注分與受用疏(注釋曰分/與受用者)
(即下文祭祀㑹/同之等皆是)祭祀授旅賁殳故士戈盾授舞者兵亦
如之注亦頒之也故士王族故士也與旅賁當事則衛
王也殳如杖長尋有四尺疏(注釋曰云故士王族故士/者據司士而言云與旅賁)
(當事則衛王者按旅賁氏掌執戈盾而趨此執殳者以/其與故士同衛王時以為儀衛故不執戈盾知殳如杖)
(者廬人所為不見有刃故知如杖知尋有四尺/者車有六等云殳長尋有四尺崇於人四尺也)軍旅㑹
同授貳車戈盾建乘車之戈盾授旅賁及虎士戈盾注
乘車王所乘車也軍旅則革路㑹同則金路音義(乘繩/證反)
(後乘馬陪乘參乘皆準/此注王所乘依字讀)疏(釋曰軍旅㑹同皆貳車貳皆/有車右故授之以干盾云乘)
(車之戈盾者王所乘車有車右故建戈盾授旅賁氏及/虎士戈盾者衛王故也注釋曰車旅乘革路㑹同乘金)
(路皆巾車文㑹同/則彼以賓一也)及舍設藩盾行則斂之注舍止也藩
盾盾可以藩衛者如今之扶蘓與音義(與音/餘)疏(注釋曰/按掌舍)
(王行止注不言設藩盾者當宿衛之事非止一重除彼/梐枑車宫之外别有此藩盾之等也云如今扶蘇者舉)
(漢法以/況之也)
司弓矢掌六弓四弩八矢之灋辨其名物而掌其守藏
與其出入注法曲直長短之數音義(守劉手又反亦如/字下攻守同藏才)
(浪反沈/如字)疏(釋曰此經與下為目辨其名物者六弓八矢/各有名號物色出入者頒之受之注釋曰曲)
(直者謂若主弓弧弓合九成規已下或合七合五合三/是曲者合少直者合多長短者弓人云弓之上制六尺)
(六寸中制六尺三寸下/制六尺是其長短也)中春獻弓弩中秋獻矢箙注弓
弩成於和矢箙成於堅箙盛矢器也以獸皮為之音義
(中音仲下同箙音服詩/云象弭魚服盛音成)疏(注釋曰矢箙獸皮為之者按/詩云象弭魚箙雖不言用獸)
(蓋魚之似獸者為之若然此獸則魚形/也惟有國語云檿弧箕箙不用獸皮也)及其頒之王弓
弧弓以授射甲革椹質者夾弓庾弓以授射豻侯鳥獸
者唐弓大弓以授學射者使者勞者注王弧夾庾唐大
六者弓異體之名也徃體寡來體多曰王弧徃體多來
體寡曰夾庾往體來體若一曰唐大甲革革甲也春秋
傳曰蹲甲而射之質正也樹椹以為射正射甲與椹試
弓習武也豻侯五十歩及射鳥獸皆近射也近射用弱
弓則射大侯者用王弧射參侯者用唐大矣學射者弓
用中後習强弱則易也使者勞者弓亦用中逺近可也
勞者勤勞王事若晉文侯文公受王弓矢之賜者故書
椹為鞎鄭司農云椹字或作鞎非是也圉師職曰射則
充椹質又此司弓矢職曰澤共射椹質之弓矢言射椹
質自有弓謂王弧弓也以此觀之言鞎質者非音義(射/甲)
(食亦反下以意求之椹張林反夾古洽反劉古恊反庾/師儒相傳讀庚本或作庾豻音岸又音鴈使者所吏反)
(注同蹲音存劉才官反參桑感反易以豉反鞎户根/反一音魂或胡本反李音艮一音居言反又音很)疏
(釋曰此經六弓强弱相對而言王弧直徃體寡夾庾曲/往體多故四者自對在先唐大徃來若一故退之在後)
(也注釋曰云六者弓異體之名也者即所引弓人之職/徃體來體之等是也此據體而言若以色而言即春秋)
(尚書所云彤弓玈弓之等是也云甲革革甲也者欲見/甲以革為之其實一物也引春秋傳者事在成十六年)
(楚之養由基善射之事云質正也樹椹以為射正者謂/若賓射之正然也云射甲與椹試弓習武也者見圉人)
(云澤則共椹質是在澤宮中試弓習武也云豻侯五十/歩及射鳥獸皆近射也近射用弱弓則射大侯者用王)
(弧射參侯者用唐大矣者此據諸侯言之若據天子則/用王弧射虎侯用唐大射熊侯用夾庾射豹侯也云學)
(射者弓用中後習强弱則易也者用中謂唐大徃來體/如一是中也云使者勞者弓亦用中逺近可也者使有)
(逺有近皆可也云勞者勤勞王事若晉文侯者謂文侯/之命賜之彤弓玈弓是也云文公者謂僖二十八年晉)
(文公敗楚於城濮襄王/賜之以彤弓玈弓是也)其矢箙皆從其弓注從弓數也
每弓者一箙百矢疏(注釋曰云從弓數也者以經云矢/箙皆從其弓故知從弓數也云每)
(弓者一箙百矢者按文侯之命及僖二十八年晉文公/受弓矢皆云彤弓一彤矢百雖是所賜之弓矢射之弓)
(矢約同之按詩頌云束矢其搜毛注云五十矢為/束鄭從之至此為百矢者無正文鄭兩從不定也)凡弩
夾庾利攻守唐大利車戰野戰注攻城壘者與其自守
者相廹近弱弩發疾也車戰野戰進退非强則不及弩
無王弧王弧恒服弦徃體少者使矢不疾音義(攻如字/劉音貢)
(強其丈反/又其良反)疏(注釋曰云攻城壘者城謂城郭壘謂軍壁/若宣公十二年云御靡旌麾壘而還之類)
(也云與其自守者即城壘也云弩無王弧王弧恒服弦/者按上弓有六等有王弧至此弩已有夾庾等四種故)
(云弩無王弧也恒服弦者若弓用則服弦不用則弛惟/弩則用與不用一張之後竟不弛故云恒服弦也若然)
(恒服弦用弱者以其强弓乆不弛則就弦弱則隨體不/就弦也又王弧徃體少使之恒服弦則使矢不疾故不)
(用/也)凡矢枉矢絜矢利火射用諸守城車戰殺矢鍭矢用
諸近射田獵矰矢茀矢用諸弋射恒矢痹矢用諸散射
注此八矢者弓弩各有四焉枉矢殺矢矰矢恒矢弓所
用也絜矢鍭矢茀矢痹矢弩所用也枉矢者取名變星
飛行有光今之飛矛是也或謂之兵矢絜矢象焉二者
皆可結火以射敵守城車戰前於重後微輕行疾也殺
矢言中則死鍭矢象焉鍭之言候也二者皆可以司候
射敵之近者及禽獸前尤重中深而不可逺也結繳於
矢謂之矰矰髙也茀矢象焉茀之言刜也二者皆可以
弋飛鳥刜羅之也前於重又微輕行不低也詩云弋鳧
與鴈恒矢安居之矢也痹矢象焉二者皆可以散射也
謂禮射及習射也前後訂其行平也凡矢之制枉矢之
屬五分二在前三在後殺矢之屬三分一在前二在後
矰矢之屬七分三在前四在後恒矢之屬軒輖中所謂
志也鄭司農云痹矢讀為人罷短之罷𤣥謂痹讀如痹
病之痹痹之言倫比音義(枉紆徃反絜劉苦結反又音/結一音户結反弩矢也鍭音)
(候劉音侯弩矢矰音增茀劉扶弗反李一音孚忽反一/音㪍或音弗弩矢痹方二反弩矢散素旦反注同中丁)
(仲反下中深射中同繳章藥反刜孚物反訂李音亭呂/沈同劉當定反輖音周一音定周反痹方二反比毗志)
(反/)疏(注釋曰鄭知此八矢弓弩各有四者以上文六弓/四弩俱陳於下總列八矢則知八矢為弓弩所設)
(故鄭分之四矢屬弓四矢屬弩也八矢兩兩相附必知/在上者屬弓在下者屬弩者此上文六弓在上四弩在)
(下故還以在上配弓在下配弩也云枉矢者取名變星/飛行有光今之飛矛是也者按輈人云弧旌枉矢以象)
(弧也按孝經緯援神契云枉矢射慝考異郵曰枉矢精/状如流星蛇行有尾見天文志曰枉矢状大流星是其)
(妖變之星行時有光故鄭云枉矢者取名變星飛行有/光漢時名此矢為飛矛故舉以為説也云或謂之兵矢)
(者矢人職文云絜矢象焉者謂輕重象枉矢也云二者/皆可結火以射敵守城車戰者謂枉矢絜矢二者故鄭)
(矢人職注以枉絜二矢俱為兵矢云前於重後微輕行/疾也者以殺矢三分一在前二在後是最重者也此枉)
(絜二矢則五分二在前三在後故云前於重後微輕微/輕對已下矰矢恒矢等為最輕也云殺矢言中則死者)
(觧稱殺矢之名以其最重中則死故也云鍭矢象焉者/亦尤重者也云二者皆可以司候射敵之近者及禽獸)
(者釋經用諸近射田獵之文云前尤重中深而不可逺/也者以其三分一在前二在後故云尤重中深故殺名)
(不可逺故用之近射也云結繳於矢謂之矰矰髙也者/繳則繩也謂結繩於矢以弋射鳥獸者言矰髙者欲取)
(向上射飛鳥之義也云茀矢象焉者亦結繳為射也云/茀之言刜也二者皆可以弋飛鳥刜羅之也者解結繳)
(以羅取而刜殺之義云前於重又微輕者此又對枉矢/絜矢五分者是重此於五分之重又微輕於彼以此矢)
(七分故也引詩者證弋是取禽鳥之義也云恒矢安居/之矢也者按弓人有其人安其弓安其矢安之文則此)
(恒矢軒輖訂是安居之矢也云痹矢象焉二者皆可以/散射也謂禮射及習射也者已上六矢皆用之攻守及)
(弋射惟此矢云散射明散射是禮射也其禮射者即大/射賔射燕射之等皆是其習亦於此三射中為之故并)
(言之也云前後訂其行平也者以矰矢七分三在前四/在後則知此八分四在前四在後即行平也云凡矢之)
(制枉矢之屬至四在後皆矢人職文云恒矢之屬軒輖/中所謂志也者既夕記云志一乘軒輖中是也先鄭云)
(痹矢讀為人罷短之罷此依谷讀於義無取𤣥謂痹讀/為痹病之痹痹之言倫比倫比則與安居之義同也此)
(八矢六弓四弩不相配者以四矢配四弩於義為可以/四矢配六弓其數參差不可相當故不得相配但依六)
(弓四弩與矢隨/義相當而用之)天子之弓合九而成規諸侯合七而成
規大夫合五而成規士合三而成規句者謂之弊弓注
體徃來之衰也徃體寡來體多則合多徃體多來體寡
則合少而圜弊猶惡也句者惡則車者善矣音義(弊婢/世反)
(徐扶滅反衰初/危反圜音圓)疏(釋曰按上注王弧射大侯夾庾射豻/侯言之則天子之弓王弧也以其徃)
(體寡故合九成規諸侯之弓則唐大以其徃來體若一/故合七成規大夫之弓則夾庾以其徃體多故合五成)
(規也士之弓則六弓之外句曲合三成規云句者謂之/弊弓者但句之至極無過合三合三之外雖别言句者)
(還指合三者而言耳按天子諸侯三侯士與大夫同射/近侯無與大夫别侯之法今以士合三與大夫弓别者)
(以士與大夫尊卑次暫以合三者託之于士其實士無/合三之弓也注釋曰云體徃來之衰也者此皆據角弓)
(反張不被弦而合之從合九合七合五合三降殺以兩/故言衰也云徃體寡來體多則合多者據王弧而言云)
(徃體多來體寡則合少而圜者據夾庾/而説不言唐大者在此二者中閒可知)凡祭祀共射牲
之弓矢注射牲示親殺也殺牲非尊者所親惟射為可
國語曰禘郊之事天子必自射其牲疏(釋曰言凡語廣/則天地宗廟皆)
(有射牲之事注釋曰言殺牲非尊者所親惟射為可者/按禮記君親制祭詩云執其鸞刀以啓其毛則射外兼)
(為而言惟射者彼亦示行之非正制之耳引/國語者欲見有射牲之事彼據祭天而言)澤共射椹
質之弓矢注鄭司農云澤澤宫也所以習射選士之處
也射義曰天子將祭必先習射於澤澤者所以擇士也
已射於澤而後射於射宫射中者得與於祭音義(與音/預)
疏(注釋曰此所共弓矢據王弧故上云王弓弧弓以射/甲革椹質引射義欲見射椹質是試弓習武在澤宫)
(也/)大射燕射共弓矢如數并夾注如數如當射者之數
也每人一弓乘矢并夾矢籋也音義(夾音甲注同乘繩/證反四矢曰乘矢)
(籋劉奴輒反/又女十反)疏(注釋曰知每人四矢者見大射鄉射禮/每人各乘矢也云并夾矢籋也者矢籋)
(之言出/於漢時)大喪共明弓矢注弓矢明器之用器也士喪禮
下篇曰用器弓矢疏(注釋曰云明器之用器也者明器/中有用器役器役器中有甲胄干)
(笮用器中有弓矢故/鄭還引用器為證也)凡師役㑹同頒弓弩各以其物從
授兵甲之儀注物弓弩矢箙之屬音義(從才/用反)疏(釋曰言/師役據)
(王廵狩征伐而言與㑹/同異頒弓弩則不殊也)田弋充籠箙矢共矰矢注籠竹
箙也矰矢不在箙者為其相繞亂將用乃共之音義(籠/魯)
(東反為/于偽反)疏(釋曰田謂四時田時弋謂弋鳧與鴈云充籠/箙矢者籠箙皆盛矢物及矢皆共之云共矰)
(矢者謂矢之有繳者注釋曰云矰矢不在箙者/以其共矰矢在箙下别言之故言不在箙也)凡亡矢
者弗用則更注更償也用而棄之則不償音義(更音庚/注同)
繕人掌王之用弓弩矢箙矰弋抉拾注鄭司農云抉者
所以縱弦也拾者所以引弦也詩云抉拾既次詩家説
或謂抉謂引弦彄也拾謂韝扞也𤣥謂抉挟矢時所以
持弦飾也著右手巨指士喪禮曰抉用正王棘若檡棘
則天子用象骨與韝扞著左臂裏以韋為之音義(抉古/穴反)
(注同彄若侯反韝古侯反劉云彄字之異者扞胡旦反/挾子恊反一音户牒反著丁畧反或直畧反下同檡劉)
(音澤又音亦一音/徒洛反與音餘)疏(釋曰此繕人所掌王之用弓弩者/謂司弓矢選擇大善者入繕人以)
(共王用也注釋曰先鄭所解抉拾二家為説前非後是/故後鄭増成其義引士喪禮者欲見凶時有文吉時無)
(文約出吉禮也無正文故云天子用象/骨與韝用韋雖不言與亦同疑可知)掌詔王射注告
王當射之節疏(注釋曰王射先行燕禮以大夫為賔賓/與王為耦所告之事亦如大射禮大射)
(正告公/之儀)贊王弓矢之事注授之受之疏(注釋曰按大射/禮大射正授弓)
(小臣授矢天子禮繕人授之受之按大僕職已授/之受之此又為者大僕尊大僕賛時此官助賛也)凡乘
車充其籠箙載其弓弩注充籠箙者以矢疏(釋曰繕人/惟主王所)
(乘之車而言凡乘車則除革路之外玉金象木之車車/皆有右備制非當皆充其籠箙及所載弓矢注釋曰以)
(籠是盛矢器今云充之明/所充實者是矢可知也)旣射則斂之注歛藏之也詩
云彤弓弨兮受言藏之音義(弨昌/遙反)疏(注釋曰所斂者惟/據王所乘車上有)
(弓矢者既射還歛取藏之引/詩證既射弛而藏之義也)無㑹計注亡敗多少不計
音義(㑹古外反下大㑹同/後㑹計之類放此)疏(釋曰以其王所費/損故不㑹計之)
稾人掌受財于職金以齎其工注齎其工者給市財用
之直音義(齎音咨/後皆同)疏(釋曰掌受財于職金者謂有罪人/出贖之物金罰貨罰故湏財者往)
(受之注釋曰弓弩矢箙皆是冬官百工/造之故云齎其工者給市財用之直也)弓六物為三等
弩四物亦如之注三等者上中下人各有所宜弓人職
曰弓長六尺六寸謂之上制上士服之弓長六尺三寸
謂之中制中士服之弓長六尺謂之下制下士服之弩
及矢箙長短之制未聞疏(釋曰弓人惟云弓之長短不/言弩之長短盖當與弓同但)
(無正文故注亦云未聞注釋曰云三等者上中下人各/有所宜者皆據凡人長短為上中下士非謂命數者也)
(此經惟言弓弩不言矢箙以下經有矢箙因此弩井云/未聞按矢人造矢云五分其長而羽其一注云羽者六)
(寸其羽六寸則矢長三尺而此云矢未聞者彼矢長三/尺約而言之亦無正文且弓之長短既不同明矢亦當)
(有差等其矢之差等未聞及箙亦未聞也但弓六物為/三等不言皆者下别言弩故六弓不言皆下矢八物皆)
(三等言皆者矢八物中/兼有弩矢故湏言皆也)矢八物皆三等箙亦如之春獻
素秋獻成注矢箙春作秋成疏(釋曰按司弓矢注弓弩/各有四矢應作四等而)
(言三等盖據長短為三等法矢人注矢長三尺者假設/言之弩既無長短之文矢亦未聞長短也若然箙隨矢)
(長則弓之矢箙與弓矢齊弩之矢箙亦與弩矢齊但矢/既未聞故箙亦未聞也注釋曰按士喪禮明器有獻素)
(獻成注云形法定為素飾/治畢為成此矢箙亦然)書其等以饗工注鄭司農云
書工攻拙髙下之等以制其饗食也𤣥謂饗酒肴勞之
也上工作上等其饗厚下工作下等其饗薄音義(勞力/報反)
疏(注釋曰按下文自有下上共食此文饗據以酒肴饗/之先鄭以饗為食非故後鄭不從後鄭不言中饗者)
(舉有上下明/有中可知也)乘其事試其弓弩以下上其食而誅賞注
鄭司農云乘計也計其事之成功也故書試為考𤣥謂
考之而善則上其食尤善又賞之否者反此音義(試音/考出)
(注上時掌/反注同)疏(注釋曰云故書試為考/後鄭亦從考為義也)乃入功于司弓矢
及繕人注功成凡齎財與其出入皆在稾人以待㑹而
攷之亡者闕之注皆在稾人者所齎工之財及弓弩矢
箙出入其簿書稾人藏之闕猶除也弓弩矢箙棄亡者
除之計今見在者音義(見賢/在反)疏(釋曰數事皆在稾人者/以稾人是弓矢官之主)
(故皆有簿/書藏之也)
戎右掌戎車之兵革使注使謂王使以兵有所誅斬也
春秋傳曰戰於殽晉梁𢎞御戎萊駒為右戰之明日襄
公縛秦囚使萊駒以戈斬之音義(使色吏反/注使謂同)疏(汪釋曰/戎右者)
(與君同車在車之右執戈盾備制非常并充兵中使役/故云掌戎車之兵革使謂執兵著甲之使也引春秋者)
(文二年左傳文秦晉戰於殽時囚呼萊/駒失戈引之者證戎右以兵革使事)詔贊王鼓注既
告王當鼓之節又助擊之疏(注釋曰大僕已贊王鼓此/亦同是助擊其餘面也)
傳王命于陳中注為王大言之也音義(傳直宣反下注/傳敦同陳直愼)
(反劉直吝反為于/偽反下為衆同)㑹同充革車注㑹同王雖乘金路猶
以革路從行也充之者謂居左也曲禮曰乘君之乘車
不敢曠左疏(注釋曰知㑹同王乘金路者巾車云金路/以賔是也此言充革車故知猶以革路從)
(云充之者謂居左也者尊者左載王既不乘故戎右居/左贊王處是以引曲禮為證彼注云君在惡空其位是)
(也/)盟則以玉敦辟盟遂役之注鄭司農云敦器名也辟
法也𤣥謂將㰱血者先執其器為衆陳其載辭使心皆
開辟也役之者傳敦血授當㰱者音義(敦音對劉又都/愛反沈都廻反)
(注同㰱所洽/反徐所輒反)疏(注釋曰先鄭以辟為法此無取於法義/故後鄭為開辟盟者之心云將㰱血者)
(先執其器者凡盟先割牛耳盛於珠盤以玉敦盛血/戎右執此敦血為陳其盟約之辭使心開辟乃㰱之)贊
牛耳桃茢注鄭司農云贊牛耳春秋傳所謂執牛耳者
故書茢為滅杜子春云滅當為厲𤣥謂尸盟者割牛耳
取血助為之及血在敦中以桃茢拂之又助之也耳者
盛以珠盤尸盟者執之桃鬼所畏也茢苕帚所以掃不
祥音義(茢音列沈音例盛音/成苕音條帚之受反)疏(注釋曰引春秋者按哀/十七年公㑹齊侯盟于)
(蒙孟武伯問於髙柴曰諸侯盟誰執牛耳季羔曰鄫衍/之役呉公子姑曹注云在七年發陽之役衛石魋注云)
(發陽鄖地在十二年武伯曰然則彘也以其魯於齊為/小國故也云𤣥謂尸盟者割牛耳者尸盟即是小國也)
(云桃鬼所畏也茢苕帚所以掃不祥者殺/牲取血旁有不祥故執此二者於血側也)
齊右掌祭祀㑹同賓客前齊車王乘則持馬行則陪乘
注齊車金路王自整齊之車也前之者已駕王未乘之
時陪乘參乘謂車右也齊右與齊僕同車而有祭祀之
事則兼玉路之右然則戎右兼田右與音義(齊側皆反/下齊車齊)
(僕皆同乘劉繩證/反沈音繩與音餘)疏(注釋曰云前之者已駕王未乘之/時者曲禮曰僕執策立於馬前備)
(驚奔謂未乘時此亦未乘之時在馬前備驚奔也云參/乘者王與僕及車右為參乘也云齊右與齊僕同車而)
(有祭祀之事則兼玉路之右者齊僕同乘金路惟可據/齊時今此經云祭祀不言齊明是兼祭祀乘玉路時為)
(右可知也以其玉路有五其右惟有齊右道右三者不/見祀右及田右祭祀時亦名齊田與戰伐俱用兵可以)
(相通故知齊右兼玉路右戎右兼/田右也無正文故云與以疑之也)凡有牲事則前馬注
王見牲則拱而式居馬前郤行備驚奔也曲禮曰國君
下宗廟式齊牛音義(拱居勇反/郤音却)疏(注釋曰云王見牲則/拱而式者凡男子立)
(乘前視五巂若有敬事則式式視馬尾當湏端拱故云/拱而式也云居馬前郤行備驚奔也者以其王既拱而)
(式是以齊右居馬前郤行備驚奔故也引曲禮曰國君/下宗廟式齊牛者按彼經云國君式宗廟下齊牛此所)
(引不同者但宗廟尊宜下將彼/經為誤故鄭改之依正而言也)
道右掌前道車王出入則持馬陪乘如齊車之儀注道
車象路也王行道徳之車疏(釋曰齊右云王乘則持馬/此云王出入則持馬文不)
(司者為右之義不異不同者互換為義故也注釋曰云/道車象路也王行道徳之車者若言象據飾為名言道)
(據行道為稱是以/大司馬亦云道車)自車上諭命于從車注自由音義(從/才)
(用反下及注同/馭夫職放此)疏(釋曰按馭夫掌馱貳車從車彼注貳/車象路之副從車戎路田路之副此)
(所諭從車即彼貳車/與彼從車别同名耳)詔王之車儀注顧式之屬疏(注釋/曰禮)
(云式視馬尾顧不過轂皆是車上威/儀故湏詔之齊右不云者文不具)王式則下前馬王
下則以蓋從注以蓋從表尊疏(注釋曰蓋有二種一者/禦雨二者表尊此則表)
(尊之/蓋也)
大馭掌馭玉路以祀及犯軷王自左馭馭下祝登受轡
犯軷遂驅之注行山曰軷犯之者封土為山象以菩芻
棘栢為神主既祭之以車轢之而去喻無險難也春秋
傳曰跋渉山川自由也王由左馭禁制馬使不行也故
書軷作罰杜子春云罰當為軷軷讀為别異之别謂祖
道轢軷磔犬也詩云載謀載惟取蕭祭脂取羝以軷詩
家説曰將出祖道犯軷之祭也聘禮曰乃舍軷飲酒于
其側禮家説亦謂道祭音義(軷蒲末反注跋渉同祝之/又反菩劉音負一音倍芻)
(初俱反轢音歴難乃旦反别彼列反/下同磔陟格反羝丁兮反舍音釋)疏(釋曰此據祭天/之時故有犯軷)
(之事云及犯軷者出國門封土為山象祭軷王在左自/馭馭下祝登受取王手之轡犯軷遂驅之而出注釋曰)
(行山曰軷者謂水行曰渉山行曰軷云封土為山象者/鄭注月令祀行之禮為軷壇厚三寸廣五尺此道祭亦)
(宜然云菩芻棘栢為神主者謂於三者之中但用其一/以為神主則可也云既祭之以車轢之而去喻無險難)
(也者祭天在近郊雖無險難審愼故也引春秋傳曰者/按襄二十八年子太叔云跋渉山川蒙犯霜露以逞君)
(心是其山行曰軷之事也子春讀軷為别異之别者盖/取軷訖行去之意引聘禮大夫道祭者無牲牢酒脯而)
(已又於旁飲酒餞别/故云飲酒於其側也)及祭酌僕僕左執轡右祭兩軹祭
軓乃飲注故書軹為􁉃軓為範杜子春云文當如此左
不當重重非是書亦或如子春言又曰􁉃當作軹軹謂
兩轊也其或言軷亦非是又云軓當為􁉂􁉂謂車軾前
也或讀􁉃為簪笄之笄音義(軹音紙軓音犯注軓同􁉃/劉音雞重直龍反轊音衛)
(軌媿羙反/又音犯)疏(釋曰此云及祭酌僕者即上文將犯軷之/時當祭左右轂末及軾前乃犯軷而去酌)
(僕者使人酌酒與僕僕即大馭也大馭則左并轡右手/祭兩軹并祭軓之軾前三處訖乃飲飲者若祭末飲福)
(酒乃始轢軷而去注釋曰云謂兩轊者轊即轂末云軓/當為􁉂􁉂謂車軾前也者按少儀祭左右軌范乃飲注)
(云周禮大馭祭兩軹祭軓乃飲軌與軹於車同謂轊頭/也範與范聲同謂軾前也若然此云軹少儀作軌軌與)
(車轍之軌同名此云軓/少儀云范同是軾前也)凡馭路行以肆夏趨以采齊注
凡馭路謂五路也肆夏采齊樂章也行謂大寢至路門
趨謂路門至應門音義(薺才/私反)疏(釋曰樂師亦有此法彼/下有車亦如之即上云)
(行趨者據歩迎賔客法此既馭路亦云行趨者此雖馭/路行趨遲疾准歩迎賔客為法故雖車亦行趨也注釋)
(曰此大馭惟馭玉路而云謂五路者大馭雖馭玉路以/經云凡所含廣則餘四路亦准玉路為法故云五路也)
(若然迎賔客惟乘金路餘四路雖不用迎賔客至於乘/車皆自内而出自外而入經路寢及門故鄭據大寢為)
(正也云肆夏采薺樂章也者肆夏在鍾師與九夏同是/樂章可知其采薺雖逸詩既與肆夏同歌明亦樂章也)
(知行謂大寢至路門趨謂路門至應門者爾雅云堂上/謂之行門外謂之趨行雖在堂亦人之行由堂始發故)
(堂至門皆謂之為行故云行謂大寢至路門趨謂路門/至應門也鄭注樂師云及入應門路門亦如之此注不)
(言亦同於彼也若然應門外亦應/有樂節但無文故鄭亦不言也)凡馭路儀以鸞和為
節注舒疾之法也鸞在衡和在軾皆以金為鈴音義(鈴/音)
(零/)疏(注釋曰鄭知鸞在衡和在軾者鄭見韓詩傳云升/車則馬動馬動則鸞鳴鸞鳴則和應乘車先馬動)
(次鸞鳴乃和應明鸞近馬首和更近後故知鸞在衡和/在軾也且按秦詩云輶車鸞鑣毛云鸞在衡鄭云鸞在)
(鑣不從毛義者鄭以田車鸞在鑣乘車鸞在衡此云鸞/在衡據乘車而言故也云皆以金為鈴者鼓人掌四金)
(鈴則四金之類故知用/金為之乃可得有聲也)
戎僕掌馭戎車注戎車革路也師出王乘以自將音義
(將子/匠反)疏(汪釋曰此云戎車巾車云革路建/太白以即戎故云戎車革路也)掌王倅車之
政正其服注倅副也服謂衆乘戎車者之衣服音義(倅/七)
(内反劉/倉愛反)疏(注釋曰鄭注坊記云僕右恒朝服據非在軍/時若在軍則服韋弁服衆乘戎車者之衣服)
(謂此服也言衆乘戎車者之服則副/車十二乘及廣闕苹輕之倅皆是也)犯軷如玉路之儀
凡廵守及兵車之㑹亦如之注如在軍疏(注釋曰云如/在軍者謂如)
(其犯軷廵守及兵車㑹亦乘革/路若乘車之㑹即乘金路也)掌凡戎車之儀注凡戎
車衆之兵車也書序曰武王戎車三百兩疏(注釋曰云/凡語廣故)
(知衆兵車即三百兩也按武王伐紂時王自廵六師則/有六軍千乘及諸戎狄三分二諸侯其車多矣只有三)
(百兩者據在陳/與紂戰者而言)
齊僕掌馭金路以賓注以待賔客音義(賓如字劉/方刃反)疏(釋/曰)
(此經與下為目所待/賔客即下文是也)朝覲宗遇饗食皆乘金路其灋儀
各以其等為車送逆之節注節謂王乘車迎賔客及送
相去逺近之數上公九十歩侯伯七十歩子男五十歩
司儀職曰車逆拜辱又曰及出車送音義(乘車/如字)疏(注釋/曰受)
(享於廟則迎之大行人云上公九十歩介九人擯者五/人廟中將幣三享鄭注云朝先享不言朝朝正禮不嫌)
(有等是春夏受贄於朝無迎法受享則有之秋冬一受/之於廟亦無迎法故郊特牲云覲禮天子不下堂而見)
(諸侯是受贄受享皆無迎法今言朝覲宗遇饗食皆乘/金路者謂因此朝覲宗遇而與諸侯行饗食在廟即有)
(乘金路迎賔客之法也云上公九十歩已下大行人文/彼據受享於廟非饗食禮也引之者欲見饗食迎賔與)
(受享同司儀所云亦/據受饗食之禮也)
道僕掌馭象路以朝夕燕出入其灋儀如齊車注朝夕
朝朝莫夕音義(朝直遙反注朝夕同朝朝/上如字下直遙反莫音暮)疏(注釋曰朝/朝莫夕在)
(正朝來徃而言燕者以/其在宫中行事皆稱燕)掌貳車之政令注贰亦副疏(注/釋)
(曰上文戎僕倅車云/副故此貳亦副也)
田僕掌馭田路以田以鄙注田路木路也田田獵也鄙
循行縣鄙音義(行下/孟反)疏(注釋曰云田路木路也者按巾/車云木路建大麾以田故知田)
(路即木路也云田田獵也者據四時田也云鄙循行縣/鄙者謂在百里外六遂之中王廵六遂縣鄙則六鄉州)
(黨廵之可知舉/逺以明近也)掌佐車之政注佐亦副疏(注釋曰天子/尊故戎車田)
(車之貳有别名諸侯卑戎車田車之貳同曰佐無倅名/是以檀弓云戰於乘丘公隊佐車授綏少儀注亦云朝)
(祀之副曰貳戎/獵之副曰佐也)設驅逆之車注驅驅禽使前趨獲逆衙
還之使不出圍音義(驅如字又起遇反後同/衙本又作御同五嫁反)疏(釋曰按/王制云)
(大夫殺則止佐車佐車止則百姓/田獵彼佐車則此驅逆之車也)令獲者植旌注以告
獲也植樹也音義(植直吏反又時力/反樹如字一音豎)疏(釋曰按山虞植/旗屬禽此官又)
(云植旌比禽者彼此/共其事故並見之)及獻比禽注田弊獲者各獻其禽
比種物相從次數之音義(比毗志反次也注同種/章勇反下同數所主反)疏(注/釋)
(曰大司馬春火弊夏車弊秋羅弊冬徒弊弊止也田止/百姓所得禽大獸公之小禽私之公之者獻於旌下每)
(禽擇取三十其餘為主皮之射而/取之故云比種物相從次數之也)凡田王提馬而走諸
侯晉大夫馳注提猶舉也晉猶抑也使人扣而舉之抑
之皆止奔也馳放不扣音義(扣音口/下同)疏(釋曰凡田亦謂/四時田天子發)
(抗大綏諸侯發抗小綏大夫下君不得云綏云大夫發/止佐車其時有提馬晉馬之事晉提遲於馳皆取尊者)
(體促之/義也)
馭夫掌馭貳車從車使車注貳車象路之副也從車戎
路田路之副也使車驅逆之車疏(注釋曰知貳車是象/路之副者以道僕云)
(掌贰車之政令故知之也知從車是戎路田路之副者/見戎僕與田僕俱不言貳田與戎俱是職煩故知兼此)
(二者也不掌玉路金路之副者二者事暇盖車僕不共/掌也知使車是驅逆者以使役勞劇之事故知是驅逆)
(之車/也)分公馬而駕治之注乘調六種之馬疏(注釋曰趣/馬自主駕)
(脱故知此駕治/者是調習之也)
　
　
　
　
　
　
　
　
　
　
　
　
　
　周禮注疏卷三十二
　周禮注疏卷三十二考證
弁師掌王之五冕疏兩旁作孔以笄貫之○貫監本訛
　作冠今据注云笄所貫也改正
諸侯及孤卿大夫之冕疏𤣥冠緇布衣緇帯素韠○監
　本緇訛繅韠訛蹕今考士冠禮及春官司服注正之
司戈盾掌戈盾之物而頒之注分與受用○受監本訛
　作授今改正
凡師役㑹同從授兵甲之儀○甲監本訛作至今從石
　經改正
繕人凡乘車充其籠箙載其弓弩疏及所載弓矢○矢
　當作弩
戎右掌戎車之兵革使注使萊駒以戈斬之○戈訛戎
　今据春秋傳改正
　
　
　周禮注疏卷三十二考證
欽定四庫全書
　周禮注疏卷三十三
　　漢鄭氏注　唐陸徳眀音義　賈公彦疏
校人掌王馬之政注政謂差擇養乗之數也月令曰班
馬政疏(釋曰此經與下為自下亦有邦國及家而云王/馬者以尊為王注釋曰云政謂差擇養乗之數)
(也者經辨六馬是差擇也下云凡頒良而養乗是養乗/也引月令者謂季秋之令彼注云馬政謂齊其色度其)
(力使同乗引此職凡軍事物馬/而班之皆是馬政故引為證也)辨六馬之屬種馬一物
戎馬一物齊馬一物道馬一物田馬一物駑馬一物注
種謂上善似母者以次差之玉路駕種馬戎路駕戎馬
金路駕齊馬象路駕道馬田路駕田馬駑馬給宫中之
役疏(注釋曰六者皆有毛物不同故皆以物言之此六/者先善後惡次第而言也種馬上善似母者以其)
(言種故知似母但種類亦有似父而言似母者以母爲/主也知種馬駕玉路已下差次如此者以其言戎道田)
(以事為名則知戎馬駕戎路道馬駕道車田馬駕田路/以此而言種馬最在上駕玉路可知駑馬最在下五路)
(之外給/役可知)凡頒良馬而養乗之乗馬一師四圉三乗為皁
皁一趣馬三皁為􁀎􁀎一馭夫六􁀎為廏廏一僕夫六
廏成校校有左右駑馬三良馬之數麗馬一圉八麗一
師八師一趣馬八趣馬一馭夫注良善也善馬五路之
馬鄭司農云四匹為乗養馬為圉故春秋傳曰馬有圉
牛有牧𤣥謂二耦為乗師趣馬馭夫僕夫帥之名也趣
馬下士馭夫中士則僕夫上士也自乗至廏其數二百
一十六匹易乾為馬此應乾之筴也至校變為言成者
明六馬各一廏而王馬小備也校有左右則良馬一種
者四百三十二匹五種合二千一百六十匹駑馬三之
則為千二百九十六匹五良一駑凡三千四百五十六
匹然後王馬大備詩云騋牝三千此謂王馬之大數與
麗耦也駑馬自圉至馭夫凡馬千二十四匹與三良馬
之數不相應八皆宜為六字之誤也師十二匹趣馬七
十二匹則馭夫四百三十二匹矣然後而三之既三之
無僕夫者不駕於五路卑之也音義(乗繩證反注及下/注乗匹同圉魚呂)
(反皁才早反趣倉走反劉沈清須反下同􁀎音計本又/作繫廏九又反八麗依注八皆音六應應對之應筴初)
(革反騋音來牝頻忍反劉扶/忍反數與音餘下禮與同)疏(釋曰言頒良馬對下别/言駑馬養馬有多少不)
(同故别言良馬也言養乗之者已下皆四四為耦是因/養馬而乗習之注釋曰云善馬五路之馬者據上文而)
(言之也春秋傳曰者昭七年楚芋尹無宇執人於王宮/言馬有圉牛有牧引之證養馬為圉也𤣥謂師趣馬馭)
(夫僕夫帥之名也者皆以寡領衆故知主帥之名也云/趣馬下士馭夫中士則僕夫上士也者序官有趣馬下)
(士皁一人徒四人馭夫中士二十人無僕夫士數之文/以此文官尊者管卑者馭夫既中士明僕夫上士可知)
(云自乗至廐其數二百一十六匹易乾為馬此應乾之/筴也者按易天一生水北方地二生火南方天三生木)
(東方地四生金西方天五生土中央是謂陽無匹隂無/耦又地六成水北方天七成火南方地八成木東方天)
(九成金西方地十成土中央是謂陽有匹隂有耦龜取/生數一二三四五蓍取成數六七八九十若然東方南)
(方生長之方故七為少陽八為少隂西方北方成熟之/方故九為老陽六為老隂不取十者中央配四方故也)
(是以易之六爻卦盡七八爻稱九六七八九六既配四/方故九六皆以四乗之乾之六爻以四乗九四九三十)
(六六爻故二百一十六是為乾之筴也云校有左右則/良馬一種者四百三十二匹者經云六廏成校據一廂)
(言之王馬小備下云校有左右則十二廏為十二閑若/據一廂一廏為二百一十六匹據兩廂倍之故四百三)
(十二匹種别四百三十二匹五種計之自然總合二千/一百六十匹又益駑馬三良馬之數三箇四百三十二)
(則得千二百九十六匹五良一駑總計自然凡三千四/百五十六匹對前小備故云然後王馬大備也詩云騋)
(牝三千此衛文公滅而復興徙而能盛計諸侯止合六/閑馬其三千是王馬之數雖非禮制國人美之故鄭云)
(王馬之大數言大數者不言四百五十六故也言與者/約同王馬之數故言與以疑之也云駑馬自圉至馭夫)
(凡馬千二十四匹與三良之數不相應者依經八計之/得此千二十四匹其三良馬有千二百九十六匹故言)
(不相當若作六計得千二百九十六匹與三良馬數合/故破從六也按此經乗馬一師四圉三乗為皁皁一趣)
(馬三皁為繫繫一馭夫按序官云趣馬下士皁一人徒/四十人即與此云皁一趣馬合自師至馭夫中士二十)
(人下士四十人并之六十正充此良馬/之馭夫又不見駑之馭夫者或脫也)天子十有二閑
馬六種邦國六閑馬四種家四閑馬二種注降殺之差
每廏為一閑諸侯有齊馬道馬田馬大夫有田馬各一
閑其駑馬則皆分為三焉音義(殺所/界反)疏(注釋曰天子十/二閑六種義已)
(在上云諸侯有齊馬道馬田馬大夫有田馬各一閑其/駑馬皆分為三焉者以駑馬三良之數上下同故為此)
(解趙商問校人職天子有十二閑六種為三千四百五/十六匹邦國六閑馬四種為二千五百九十二匹家四)
(閑馬二種千七百二十八匹商按天子之卿乗地食小/都大夫食縣不審所田當能共此馬數故禮記家富不)
(過百乗謂其多也以司馬法論之甸方八里有戎馬四/匹長轂一乗今大夫采地四甸一甸稅又給王其餘三)
(甸纔有馬十二匹今又就校人之職相校甚異何答曰/邦國六閑四種其數適當千二百九十六匹家有四閑)
(二種又當八百六十四匹今子以何術計之乎此馬皆/君之所制為非謂民賦畿内百里之國者居四都五十)
(里之國居四縣二十五里之國居四甸而引天子卿食/小都大夫食縣欲何以難又司馬法甸有戎馬四匹長)
(轂一乗此為民出軍賦無與於天子國馬之數事條未/理而多紛紜趙商云邦國二千五百九十二匹者謂三)
(良一良四百三十二匹三良千二百九十六匹駑三其/一種亦千二百九十六匹故合為二千五百九十二匹)
(家四閑馬二種為千七百二十八匹謂良馬一種四百/二十二匹駑馬一種三良馬一種亦千二百九十六匹)
(并之千七百二十八匹正合於數鄭不從者天子十二/閑分為左右一種馬分為兩廏故一種馬有四百三十)
(二匹諸侯及大夫直一廂不分為左右則良馬惟有三/廏三良居三廏其數六百四十八匹駑馬亦三其一種)
(其數亦六百四十八匹并之千二百九十六匹家有二/種一良一駑良居一廏二百一十六匹駑馬三之為六)
(百四十八匹并之為八百六十/四匹故鄭氏云子以何術計之)凡馬特居四之一注欲
其乗之性相似也物同氣則心一鄭司農云四之一者
三牝一牡疏(注釋曰云欲其乗之性相似也者是使三/牝各産其一通牡為四共駕一車取同氣)
(一心/之義)春祭馬祖執駒注馬祖天駟也孝經説曰房為龍
馬鄭司農云執駒無令近母猶攻駒也二歳曰駒三歳
曰駣𤣥謂執猶拘也春通淫之時駒弱血氣未定為其
乗匹傷之音義(令力呈反下令皆同近附近之近駣徐/音肇劉音道李湯堯反沈徒刀反為干)
(偽反下為/蹄齧同)疏(注釋曰馬與人異無先祖可尋而言祭祖/者則天駟也故取孝經說房為龍馬是馬)
(之祖春時通淫求馬蕃息故祭馬祖先鄭云二歳曰駒/三歳曰駣爾雅文云𤣥謂春通淫之時駒弱血氣未定)
(為其乗匹傷之者論語孔子云血氣未定戒之在色馬/亦如此故引之而言也按月令仲夏縶騰駒注云為其)
(牝氣有餘相蹄齧彼牝氣有餘相蹄齧縶之不為駒弱/者縶有二種此謂二歳者彼據馬之大者故不同也)
夏祭先牧頒馬攻特注先牧始養馬者其人未聞夏通
淫之後攻其特為其蹄齧不可乗用鄭司農云攻特謂
騬之音義(蹄大計反又音啼後/同騬音繒又音繩)疏(注釋曰知先牧是養/馬者以其言先牧是)
(放牧者之先始知養馬者祭之者夏草茂求肥充也云/攻特者夏通淫後攻其特為其相蹄齧不可乗用故也)
秋祭馬社臧僕注馬社始乗馬者世本作曰相士作乗
馬鄭司農云臧僕謂簡練馭者令皆善也𤣥謂僕馭五
路之僕音義(臧子郎反/相息亮反)疏(釋曰秋祭馬社者秋時馬肥/盛可乗用故祭始乗馬者秋)
(而臧僕者亦秋時萬/物成教之使善也)冬祭馬歩獻馬講馭夫注馬歩神
為災害馬者獻馬見成馬於王也馭夫馭貳車從車使
車者講猶簡習音義(見賢遍反下/同從才用反)疏(注釋曰馬神稱歩/謂若𤣥㝠之歩人)
(鬼之歩之類歩與酺字異音義同云獻馬見成馬於王/也者以秋時萬物成亦獻成馬於王也云馭夫馭貳車)
(從車使車者馭夫文也云講猶簡/習者亦謂秋時物成講之使成也)凡大祭祀朝覲㑹同
毛馬而頒之注毛馬齊其色也頒授當乗之音義(毛如/字劉)
(莫報/反)疏(注釋曰此三者皆須馬從王知毛馬而頒之為/齊其色者按毛詩傳云宗廟齊豪尚純也戎事)
(齊力尚強也田獵齊足尚疾也爾雅亦云但雖據宗廟/至於田獵軍旅既尚疾尚力亦尚色也故下云凡軍事)
(物馬而頒之是尚力也詩云四騵彭彭武王所乗/又云四鐵孔阜秦襄公以田是齊色不專據宗廟)飾幣
馬執扑而從之注鄭司農云校人主飾之也幣馬以馬
遺人當幣處者也聘禮曰馬則北面奠幣于其前士喪
禮下篇曰薦馬纓三就入門北面交轡圉人夾牽之馭
者執䇿立于馬後音義(扑普卜反劉方/遘反遺惟季反)疏(注釋曰先鄭/云以馬當幣)
(處者見經云飾幣馬馬可飾幣非可飾之物又見下文/凡國之使者共其幣馬注云使者所用私覿則知此直)
(以馬遺人無幣且王家遺人無廷實故覲禮勞侯氏用/璧無庭實也引聘禮者案聘禮此謂賓入境展幣時布)
(幕訖皮則陳於幕上馬則於幕南北面奠幣於其前引/之者證彼則有幣有馬引士喪禮下篇者據將𦵏朝廟)
(時陳設之事馬為擬乗車所駕故薦之纓三就者謂馬/鞅三成飾之入門北面者陳之於廟庭也言交轡者士)
(兩馬二人牽之引之/者證馬有飾之事也)凡賓客受其幣馬注賓客之幣馬
來朝聘而享王者疏(注釋曰言賓客來朝聘而享王者/大行人云廟中将幣三享者是也)
(使客來聘享王者玉人職/瑑圭璋璧琮以頫聘者也)大喪飾遣車之馬及葬貍之
注言貍之則是馬塗車之芻靈音義(貍亡皆反/本亦作埋)疏(釋曰/言遣)
(車則雜記注天子九乗苞大遣奠牲體乗别大牢苞九/个入壙藏之於椁内覸外者注釋曰云塗車之芻靈者)
(案檀弓孔子云塗車芻靈自古有之芻靈謂以芻草為/人馬神靈謂為俑者不仁俑謂所作偶人孔子善古而)
(非周則古以泥塗為車至周塗車仍存但刻木為人馬/替古者芻靈今鄭云塗車之芻靈則是仍用芻靈與檀)
(弓違者周實用俑但鄭舉古之芻/靈況周耳非謂周家仍用芻靈也)田獵則帥驅逆之車
注帥猶将也疏(釋曰驅逆之車田僕設之但/校人主車馬帥領田僕而已)凡將事于
四海山川則飾黄駒注四海猶四方也王廵守過大山
川則有殺駒以祈沈禮與王人職有宗祝以黄金勺前
馬之禮音義(沈直金反/劉直䕃反)疏(釋曰謂王行所過山川設祭/禮之然後去則殺黄駒以祭)
(之山川地神土色黄故用黄駒也注釋曰云四海猶四/方也者王廵守唯至方岳不至四海夷狄故以四海為)
(四方云有殺駒以祈沈禮與者爾雅云祭山曰庪縣祭/川曰浮沈今鄭云以祈沈者總解過山川二事言與者)
(爾雅據正祭此則行過之約與彼同故云與以疑之也/引玉人職者案彼有大璋中璋邉璋過大山川用大璋)
(過中山川用中璋過小山川用邉璋下云黄金勺青金/外朱中此三璋之勺也云黄金勺者即彼三璋之勺也)
(云前馬之禮者以黄金勺酌酒禮山川在馬牲/前之禮引之者證過山川設禮用馬牲之事也)凡國之
使者共其幣馬注使者所用私覿音義(使所吏/反注同)疏(釋曰/言國)
(之謂王使之下聘問諸侯王行禮後乃更以此幣馬私/與主君相見謂之私覿諸侯之臣與君同行不得私覿)
(若特聘則有之則聘禮私覿是也若然上文飾幣馬是/以馬遺人法非聘故無私覿前賓客來朝聘不言私覿)
(者諸侯之臣於天子/不敢行私覿故也)凡軍事物馬而頒之注物馬齊其
力疏(注釋曰上朝㑹言毛馬鄭云齊其色此軍事言物/馬鄭云齊其力物即是色而云齊力當與上文互)
(以見義欲見皆/有力有色也)等馭夫之禄注馭夫於趣馬僕夫為中
舉中見上下疏(注釋曰掌養馬者有趣馬馭夫僕夫三/者皆須等其禄獨云馭夫故鄭云舉中)
(見上/下)宮中之稍食注師圉府史以下也鄭司農云稍食
曰廪疏(注釋曰上云馭夫之等言士已上訖故知/此是師圉府史以下中仍有胥徒之等也)
趣馬掌贊正良馬而齊其飲食簡其六節注贊佐也佐
正者謂校人臧僕講馭夫之時簡差也節猶量也差擇
王馬以為六等疏(注釋曰鄭云佐正者校人臧僕講馭/夫之時者以其校人是養馬官之長)
(校人既有此諸事而云佐正明佐此二者可知/云差擇王馬六等即上種戎齊道田駑是也)掌駕說
之頒注用馬之第次音義(說始/銳反)疏(注釋曰凡用馬當均/勞逸故駕說須依次)
(第即頒是第次之序故/知是用馬之第次也)辨四時之居治以聼馭夫注居
謂牧庌所處治謂執駒攻特之屬音義(治直吏反注同/序音雅後同)
疏(釋曰云辨四時之居治者謂二月已前八月已後在/廐二月已後八月已前在牧故云四時也云以聼馭)
(夫者以趣馬下士屬馭夫中士故云聼馭夫注釋曰云/牧庌者放牧之處皆有序厰以䕃馬也知治是執駒攻)
(特者以是校人之事趣馬/當佐之眀是此二事也)
巫馬掌養疾馬而乗治之相醫而藥攻馬疾受財于校
人注乗謂驅歩以發其疾知所疾處乃治之相助也音
義(相息亮/反注同)疏(釋曰巫知馬祟醫知馬疾疾則以藥治之/祟則辨而祈之二者相須故巫助醫也云)
(受財者謂共/祈具及藥直)馬死則使其賈粥之入其布于校人注布
泉也鄭司農云賈謂其屬官小吏賈二人粥賣也音義
(賈音嫁注同又/音古粥音育)
牧師掌牧地皆有厲禁而頒之注頒馬授圉者所牧處
疏(釋曰言厲禁者謂可牧馬之處亦使其地之民遮䕶/禁止不得使人輒牧牛馬也注釋曰圉人掌養馬者)
(故圉人職云掌/養馬芻牧之事)孟春焚牧注焚牧地以除陳生新草疏
(釋曰孟春謂夏之孟春建寅之月草物/将出之時燒焚牧地除陳草生新草也)中春通淫注中
春隂陽交萬物生之時可以合馬之牝牡也月令季春
乃合累牛騰馬遊牝于牧秦時書也秦地寒涼萬物後
動音義(中音仲注同累/力追反劉音類)疏(注釋曰按月令季春乃合累/牛騰馬遊牝於牧彼注云此)
(月可以合牛馬繋在廐者其牝欲遊則就牧而合之若/然彼不繫在廐亦二月通淫則與此經合矣今此注以)
(為月令秦時書秦地寒涼萬物後動與/彼注不同者鄭君兩解故彼此不同也)掌其政令凡田
事贊焚萊注焚萊者山澤之虞疏(釋曰焚萊自是山澤/之虞當二月焚萊除)
(陳生新之時則此/官贊山澤之虞也)
廋人掌十有二閑之政教以阜馬佚特教駣攻駒及祭
馬祖祭閑之先牧及執駒散馬耳圉馬注九者皆有政
教焉阜盛壯也詩云四牡孔阜杜子春云佚當為逸鄭
司農云馬三嵗曰駣二嵗曰駒散讀為中散大夫之散
謂聒馬耳毋令善驚也𤣥謂逸者用之不使甚勞安其
血氣也教駣始乗習之也攻駒制其蹄齧者閑之先牧
先牧制閑者散馬耳以竹括押其耳頭動摇則括中物
後遂串習不復驚音義(佚音逸散素但反注同聒古活/反毋音無令力呈反下使令同)
(押音甲中物丁/仲反復扶又反)疏(注釋曰云掌十有二閑之政者此文/與下九者為目故鄭云九者皆有政)
(教焉引詩者證阜為盛義也子春以佚為逸後鄭從之/増成其義先鄭散讀為中散太夫之散取音同也謂聒)
(馬無令善驚後鄭亦増成其義後鄭云閑之先牧先牧/制閑者以其通閑言之也若然上云夏祭先牧者直是)
(先養馬者非/制閑之人)正校人員選注校人謂師圉也正員選者
選擇可備員者平之疏(注釋曰知校人是師圉者凡言/正者以尊正卑自趣馬以上並)
(上官非廋人所正/故知所正者師圉)馬八尺以上為龍七尺以上為騋六
尺以上為馬注大小異名爾雅曰騋牡驪牝𤣥駒䮍驂
鄭司農説以月令曰駕蒼龍音義(上時掌反下同牡茂/后反驪力知反牡驪)
(絶句牝𤣥頻忍反絶句䮍奴了/反劉音繞郭璞音同劉義異鄭)疏(注釋曰引爾雅所釋/釋詩騋牝三千但詩)
(直言牝不言牡爾雅之意以詩人美衛文公直牝有三/千其實兼有牡故云騋中所有牡則驪色牝則𤣥色兼)
(有駒䮍驂引之者證騋是馬色先鄭引月令者謂春之/三月天子聼朔及祀帝皆駕蒼龍順時色引之以證龍)
(是馬/也)
圉師掌教圉人養馬春除蓐釁廏始牧夏庌馬冬獻馬
射則充椹質茨牆則翦闔注蓐馬兹也馬既出而除之
新釁焉神之也春秋傳曰凡馬日中而出日中而入故
字庌為訝鄭司農云當為庌𤣥謂庌廡也廡所以庇馬
涼也充猶居也茨蓋也闔苫也椹質翦闔圉人所習也
杜子春讀椹為齊人言鈇椹之椹椹質所射者習射處
音義(蓐音辱茨在私反闔户臘反訝五嫁反廡亡甫反/庇必二反又音祕苫傷占反鈇方符反射食亦反)
疏(釋曰圉師即校人云良馬乗一師四圉者也云夏庌/馬者即趣馬辨四時之居是也云冬獻馬者即校人)
(冬獻馬尊卑連事相成者也注釋曰春秋傳者左氏莊/二十九年新延廏書不時延廏當於馬時故云凡馬日)
(中而出日中而入謂春分秋分時今之孟春新延廏故/云不時也云圉人所習也者莝取椹斬莝則苫蓋之類)
(也皆圉人所習之事子春云椹質所射者習射處者按/司弓矢云澤則共椹質之弓矢此云射則充椹質皆謂)
(澤宫中試弓習/武事所充也)
圉人掌養馬芻牧之事以役圉師注役者圉師使令焉
疏(注釋曰乗馬一師四圉四/圉人受圉師之所使令焉)凡賓客喪紀牽馬而入陳
注賓客之馬王所以賜之者詩云雖無予之路車乗馬
喪紀之馬啟後所薦馬疏(釋曰雖同牽馬入陳但賓客/與喪紀所陳有異何者若據)
(賓客則在館天子使人就館而陳之若喪紀則謂将葬/朝廟時既夕禮薦馬纓三就者是也天子朝廟亦當在)
(祖廟中陳設眀噐之時亦遣人薦馬及纓入/廟陳之此馬謂擬駕乗車吉噐最先者也)廞馬亦如
之注廞馬遣車之馬人捧之亦牽而入陳音義(捧衆家/並扶恭)
(反/)疏(注釋曰此遣車之馬遣車則天子九乗載所苞遣/奠以入壙皆人捧之云亦牽而入陳者亦於祖廟)
(陳此眀噐也但遣車及馬各使人/别捧故上注云行則解脫之是也)
職方氏掌天下之圖以掌天下之地辨其邦國都鄙四
夷八蠻七閩九貉五戎六狄之人民與其財用九榖六
畜之數要周知其利害注天下之圖如今司空輿地圖
也鄭司農云東方曰夷南方曰蠻西方曰戎北方曰貉
狄𤣥謂閩蠻之别也國語曰閩芉蠻矣四八七九五六
周之所服國數也財用泉榖貨賄也利金錫竹箭之屬
害神姦鑄鼎所象百物也爾雅曰九夷八蠻六戎五狄
謂之四海音義(閩亡巾反又音文又亡干反漢書音義/服䖍音近蠻應劭音近文鄭氏音旻貉)
(孟白反畜許又反下皆同芉亡氏反劉音如羊/鳴近米李云今周禮本或無此字國語則有)疏(釋曰/此文)
(與下為目云辨其邦國據畿外諸侯都鄙據畿内采地/先邦國尊諸侯也云四夷者據四方之夷總目諸方以)
(九貉當東夷之處注釋曰大司徒云掌建邦之土地之/圖注云地之圖若今司空郡國輿地圖此注不言郡國)
(者彼直掌九州不言夷狄九州之内有邦國故以郡國/言之此職方兼主夷狄夷狄中漢時不置郡國惟置校)
(尉掌之故此注亦不言郡國也先鄭云東方曰夷者以/經云四夷即為東夷也然夷之數皆言九於此獨言四)
(不得即以為始此不先言九夷者以其已有四夷之名/為目不可重言九夷故先從南數之也又云北方曰貉)
(狄者先鄭既以四夷為東方夷即以貉狄總屬北方也/𤣥謂閩蠻之别也國語曰閩芉蠻矣者按鄭語史伯曰)
(蠻芉蠻矣注云謂上言叔熊避難於濮蠻隨其俗如蠻/人也故曰蠻彼不作閩者彼蓋後人轉寫者誤鄭𤣥以)
(閩為正叔熊居濮如蠻後子從分為七種故謂之七閩/也按經閩雖與蠻七八别數其本是一俱屬南方也云)
(四八七九五六周之所服國數也者鄭志趙商問職方/氏掌四夷八蠻七閩九貉五戎六狄之數注云周之所)
(服國數禮記眀堂位曰周公六年制禮作樂朝諸侯於/眀堂有朝位服事之國數夷九蠻八戎六狄五兩禮之)
(事異未達其數鄭答職方氏四夷四方夷狄也九貉即/九夷在東方八蠻在南方閩其别也戎狄之數或六或)
(五兩文異爾雅惟有其數耳皆無别國之名校未甚眀/故不定若然爾雅之數與眀堂同皆數耳無别國之名)
(校其錯可知今五六者正是數耳其事鄭不甚眀之未/知何者是故不定兩禮俱從是以不著其錯誤按詩序)
(云蓼蕭澤及四海注云九夷八狄七戎六蠻謂之四海/復與爾雅及禮皆不同者蓼蕭或後人傳寫者誤當以)
(爾雅與禮為正也云財用泉榖貨賄也者財用為泉榖/貨財疏已備九賦者也云利金錫竹箭之屬者按下經)
(其利有金錫竹箭之屬是也云害神姦鑄鼎所象百物/也者宣三年楚子問鼎之輕重王孫滿對云夏之方有)
(徳逺方圖物貢金九牧鑄鼎象物百物而為之備使/民知神姦是也引爾雅者見數與此不同之意也)乃
辨九州之國使同貫利注貫事也疏(釋曰職方主九州/之事故須分别九)
(州之國貫事也使同/其事利不失其所也)東南曰揚州其山鎮曰㑹稽其澤
藪曰具區其川三江其浸五湖其利金錫竹箭其民二
男五女其畜宜鳥獸其榖宜稻注鎮名山安地徳者也
㑹稽在山隂大澤曰藪具區五湖在吳南浸可以為陂
灌溉者錫鑞也箭篠也鳥獸孔雀鸞鵁鶄犀象之屬故
書箭為晉杜子春曰晉當為箭書亦或為箭音義(會古/外反)
(藪素口反區起俱反浸子鴆反本又作寖陂彼宜/反溉古愛反鑞音臘篠素了反鵁音交鶄音精)疏(釋/曰)
(自此已下陳九州之事總為三道陳之先從南方起蓋/取尊其陽方周改禹貢以徐梁二州合之於雍青分冀)
(州地以為幽并東南曰揚州次正南曰荆州周之西南/不置州統屬雍州即次河南曰豫州為一道也次正東)
(曰青州次河東曰兗州次正西曰雍州為二道又次東/北曰幽州次河内曰冀州次正北曰并州為三道若禹)
(貢治水則為二道又先從下起與此異也然既以徐梁/二州合之於雍青其二道則以冀兖青徐為一道揚荆)
(豫梁雍為二道云其山鎮曰㑹稽者九州皆有鎮所以/安地徳一州之内其山川澤藪至多選取最大者而言)
(故鄭云曰其大者也注釋曰云㑹稽在山隂自此以下/所說山川之等一則目驗而知二則依地理志而説又)
(所曉處所皆舉郡縣而言云㑹稽在山隂山隂縣名按夏/本紀太史公曰或言禹㑹諸侯於江南計功而崩因葬焉)
(命曰㑹稽㑹稽者會計也皇覽曰禹冢在山隂會稽山本/苗山縣南七里越傳曰禹到越望苗山會諸侯爵有德封)
(有功者更名苗山曰㑹稽山因疾死葬棺穿壙深七尺/壇高三尺土階三寸周方三畆呂氏春秋云禹葬㑹稽)
(不煩人徒墨子曰禹葬㑹稽衣裘三領桐棺三寸地理/志云山上有禹井禹祠相傳云下有羣鳥耘田焉是説)
(㑹稽之事也云大澤曰藪者按澤虞職大澤大藪注水/鍾曰澤水希曰藪則澤藪别矣今此云大澤曰藪為一)
(物解之者但澤藪相因亦為一物故云大澤曰藪也云/其區五湖在吳南者吴縣名依地理志南江在吳南震)
(澤在西通而言之亦得在吳南具區即震澤一也云浸/可以為陂灌溉者謂灌溉稻田者也云箭篠也箭一名)
(篠故禹貢云篠蕩是一物二名也云鳥獸孔雀鸞鵁鶄/者解鳥也云犀象者解獸也驗時見有此鳥獸故據言)
(焉按禹貢云九江今在廬江尋陽南皆東合為大江揚/州所以得有三江者江至尋陽南合為一東行至揚州)
(入彭蠡復分為三道而/入海故得有三江也)正南曰荆州其山鎮曰衡山其
澤藪曰雲瞢其川江漢其浸潁湛其利丹銀齒革其民
一男二女其畜宜鳥獸其榖宜稻注衡山在湘南雲瞢
在華容潁出陽城宜屬豫州在此非也湛未聞齒象齒
也革犀兕革也杜子春云湛讀當為人名湛之湛湛或
為淮音義(瞢亡貢反劉亡鳯反李一音亡雄/反湛直減反劉又音沈李唐感反)疏(釋曰其/川江漢)
(者揚州云三江不言漢此荆州直言江不言三兼云漢/者此州江未分為三故直云江此州有漢水過焉故江)
(漢並言也上文揚州云其利金錫竹箭不云丹銀齒革/按禹貢荆揚二州俱云貢金三品則二州通有金錫也)
(其民一男二女多於揚州其畜榖與揚州同注釋曰云/雲瞢在華容者按禹貢荆州雲土夢作又得為澤者按)
(彼注云其中有平土丘水去可為作畎畆之治則此據/有水之處亦得為澤也云潁出陽城宜屬豫州在此非)
(也者鄭據地理志故知合在豫州又昭元年王使劉定/公勞趙孟于潁亦在豫州故破之云湛未聞者據地理)
(志無文未知何處也云齒象齒也者對則齒牙别通而/言之牙亦得為齒故詩頌云元龜象齒是牙齒通也云)
(革犀兕革也者以其利則可貢所貢之革惟用為甲故/函人有犀兕春秋云犀兕尚多子春云湛讀當為人名)
(湛之湛俗讀也湛/或為淮不從也)河南曰豫州其山鎮曰華山其澤藪
曰圃田其川滎雒其浸波溠其利林漆絲枲其民二男
三女其畜宜六擾其榖宜五種注華山注華隂圃田在
中牟滎兖水也出東垣入于河泆為滎滎在滎陽波讀
為播禹貢曰滎播既都春秋傳曰楚子除道梁溠營軍
臨隨則溠宜屬荆州在此非也林竹木也六擾馬牛羊
豕犬雞五種黍稷菽麥稻音義(華如字劉胡化反圃布/古反滎户扄反溠音詐)
(左傳音同李荘加反字林同劉昨雖反云與音大不同/故今從髙貴公枲思似反擾而少反徐劉音饒中如字)
(牟莫侯反李中音仲牟又無不反泆音/逸播音波下同都張魚反本或作豬)疏(注釋曰云滎/兗水也者按)
(禹貢濟出王屋始出兗東流為濟南渡河泆為滎春秋/戰於熒澤是也云出東垣者地理志文也云波讀為播)
(者按禹貢有播水無波故引禹貢為證也春秋者左氏/荘四年傳文云林竹木也者地官山林别官故鄭注云)
(竹木生平地曰林今許州見平地多林木故云林竹木/也云六擾馬牛羊豕犬雞者此與爾雅六畜及周禮六)
(牲一也必知五種是黍稷菽麥稻者此州東與青州相/接青州有稻麥西與雍州相接雍州有黍稷故知有此)
(四種但此九州不言麻與菽及苽鄭必知取/菽者蓋以當時目驗而知故添為五種也)正東曰靑
州其山鎮曰沂山其澤藪曰望諸其川淮泗其浸沂沭
其利蒲魚其民二男二女其畜宜雞狗其榖宜稻麥注
沂山沂水所出也在蓋望諸眀都也在睢陽沭出東莞
二男二女數等似誤也蓋當與兗州同二男三女鄭司
農云淮或為睢沭或為洙音義(沂魚祈反泗音四沭音/述李音餘戌反眀都禹)
(貢作孟豬今依書讀睢音/綏莞音管劉音灌洙音殊)疏(注釋曰鄭知沂山沂水所/出者沂水出沂山水乃取)
(名於山故知沂水出焉云在蓋者蓋亦縣名按禹貢云/海岱及淮惟徐州又云淮沂其又注云淮沂二水名地)
(理志沂水出今大山蓋縣不在青州者周公以禹貢徐/州地為青故也云望諸眀都也者按禹貢云道柯澤被)
(眀都彼禹貢無望諸故從眀都按春秋宋藪澤有孟諸/眀都即宋之孟諸者也經有淮泗不言者以上文有江)
(及此淮并下文河鄭皆不言所在者以四瀆之名人皆/知之故略而不言也按禹貢淮出桐柏泗水在魯國出)
(濟隂乗氏東又至零陵入淮行千二百一十里沭出東/莞屬瑯琊南至下邳入泗云二男二女數等似誤也者)
(若本有此數等當言一男一女眀不作二男二女/青州西北與兗州相接宜與兗州同二男三女也)河東
曰兗州其山鎮曰岱山其澤藪曰大野其川河泲其浸
盧維其利蒲魚其民二男三女其畜宜六擾其榖宜四
種注岱山在博大野在鉅野盧維當為雷雍字之誤也
禹貢曰雷夏既澤雍沮㑹同雷夏在城陽四種黍稷稻
麥音義(野如字劉音與泲子禮反盧音/雷維於恭反鉅音巨沮七餘反)疏(注釋曰博與/鉅野皆郡縣)
(名破盧維為雷雍者地理志禹貢無盧維又字類雷雍/故破從之引禹貢為證也知四種黍稷稻麥者以其東)
(與青州相接青州有稻麥西與/冀州相接冀州有黍稷故知也)正西曰雍州其山鎮曰
嶽山其澤藪曰弦蒲其川涇汭其浸渭洛其利玉石其
民三男二女其畜宜牛馬其榖宜黍稷注嶽吳嶽也及
弦蒲在汧涇出涇陽汭在豳地詩大雅公劉曰汭㘲之
即洛出懐徳鄭司農云弦或為汧蒲或為浦音義(雍於/用反)
(下注州名同汭如鋭反李又而類反汧徐口千反劉/苦見友李一音空定反豳彼貧反㘲弓六反詩作鞫)疏
(釋曰云其利玉石藍田見有玉山出玉石以為利者也/其榖宜黍稷見雍州宜麥不言者但黍稷麥並宜以黍)
(稷為主注釋曰云嶽吳嶽也及弦蒲在汧者按地理志/吳山在汧西有弦蒲之藪汧水出焉西北入渭渭出鳥)
(䑕山也云汭在豳地詩大雅公劉曰汭㘲之即若然汭/為水名按彼毛傳云芮水厓也箋云芮之言内也水之)
(内曰隩水之外曰鞫就澗水之内外而居與此義違者/按詩上云夾其皇澗遡其過澗故以芮鞫為外内今為)
(水名者蓋周公制禮之時以汭為水名汭即皇澗名曰/汭耳猶禹貢大岳至周為霍山也云洛出懐徳者此洛)
(即詩云瞻彼洛矣一也與禹貢導洛自熊耳者/别也以其彼洛出上洛經王城至虎牢入河)東北曰
幽州其山鎮曰醫無閭其澤藪曰貕養其川河泲其浸
菑時其利魚鹽其民一男三女其畜宜四擾其榖宜三
種注醫無閭在遼東貕養在長廣菑出萊蕪時出般陽
四擾馬牛羊豕三種黍稷稻杜子春讀貕為奚音義(貕/音)
(兮般歩/干反)疏(注釋曰云醫無閭在遼東者目驗知之漢光/武十三年以遼東屬青州二十四年還屬幽)
(州云貕養在長廣者長廣縣名地理志長廣屬徐州瑯/琊有萊山周時幽州南侵徐州之地也知三種黍稷稻)
(者西與冀州相接冀州有黍稷幽/州見宜稻故知三種黍稷稻也)河内曰冀州其山鎮
曰霍山其澤藪曰楊紆其川漳其浸汾潞其利松柏其
民五男三女其畜宜牛羊其榖宜黍稷注霍山在彘楊
紆所在未聞漳出長子汾出汾陽潞出歸徳音義(紆於/于反)
(汾扶文反潞音路長子丁/丈反長子縣名屬上黨)疏(注釋曰其利松柏霍山見/有松柏出焉云霍山在彘)
(者彘則厲王流于彘後為縣名漢改為永安縣按禹貢/既脩大原至于岳陽覃懐底績至于衡漳注云岳陽大)
(原之南漳水横流入河地理志大原今為郡名大岳在/河東彘縣東名霍大山覃懐為縣名屬河内漳水出上)
(黨沾大□谷東北至安平阜城入河行千六百/八十里始是長子即上黨也汾陽歸徳皆縣名)正北曰
并州其山鎮曰恒山其澤藪曰昭餘祁其川虖池嘔夷
其浸淶易其利布帛其民二男三女其畜宜五擾其榖
宜五種注恒山在上曲陽昭餘祁在鄔虖池出鹵城嘔
夷祁夷與出平舒淶出廣昌易出故安五擾馬牛羊犬
豕五種黍稷菽麥稻也凡九州及山鎮澤藪言曰者以
其非一曰其大者耳此州界揚荆豫兖雍冀與禹貢略
同青州則徐州地也幽并則青冀之北也無徐梁音義
(虖喚胡反李呼哥反又香刑反池徒多反李如字嘔烏/侯反一音驅鄔徐於據反縣名屬太原劉烏古反卤音)
(魯/)疏(注釋曰上曲陽鄔鹵城平舒廣昌故安皆按地理/志知之云五擾馬牛羊犬豕者六擾中雞為緩故)
(去之云五種黍稷菽麥稻也者若饋用六榖則兼有苽/若民之要用則去苽故知是此五者周公設經六擾之)
(内三擾已上則言擾二擾則指獸名若三四不滿六者/從下次去之六榖之内三種已上即言種二者則指榖)
(名云凡九州及山鎮澤藪言曰者以其非一曰其大者/耳者但一州之内山川多少各有其一而言曰故云曰)
(其大者云此州界揚荆豫兖雍冀與禹貢略同者不失/本處雖得舊處猶有相侵入不得正故云略同若周之)
(兖州於禹貢侵青徐之地周之青州於禹貢侵豫州之/地周之雍豫於禹貢兼梁州之地周之冀州於禹貢小)
(於禹貢時冀州以其北有幽州并州故知也周之九州/無徐梁禹貢有徐梁無幽并爾雅云兩河間曰冀州河)
(南曰豫州濟東曰徐州河西曰雍州漢南曰荆州江南/曰揚州燕曰幽州濟河間曰兖州齊曰營州詩譜曰雍)
(梁荆豫徐揚之民咸被其化數不同者禹貢所云堯舜/法爾雅所云似夏法詩譜所云似殷法亦禹貢與三代)
(不同是以州名有異自古以來皆有九州惟舜時暫置/十二州至夏還為九州故春秋云夏之方有徳也貢金)
(九牧是也但自神農已上有大九州柱州迎州神州之/等至黄帝以來徳不及逺惟於神州之内分為九州故)
(括地象云崑崙東南萬五千里名曰神州是也九州之/内所有山川或有解出其處者至如江河淮泗漢洛等)
(不釋所出者此等皆禹貢有成文如彼導洛自熊耳導/渭自鳥鼠導河自積石導江自岷山導淮自桐柏導漢)
(自嶓冢為此故不言也至於禹貢雖言義理不明者此/亦辨之若禹貢涇屬渭汭彼直言涇水入渭不言𨗳之)
(所從如此之類皆/須釋其所出也)乃辨九服之邦國方千里曰王畿其
外方五百里曰侯服又其外方五百里曰甸服又其外
方五百里曰男服又其外方五百里曰采服又其外方
五百里曰衛服又其外方五百里曰蠻服又其外方五
百里曰夷服又其外方五百里曰鎮服又其外方五百
里曰藩服注服服事天子也詩云侯服于周疏(釋曰此/言九服)
(仍除王畿為數故從其外已下為九也此九服之名言/侯者侯之言候為王斥候言甸者甸之言田為王治田)
(出稅言男者男之言任也為王任其職理采者事也為/王事民以供上言衛者為王衛禦言蠻者近夷狄蠻之)
(言縻以政教縻來之自此已下皆夷狄諸言夷者以其/在夷狄中故以夷言之言鎮者以其入夷狄深故須鎮)
(守之言藩者以其最在外為藩籬故以藩為稱蠻服大/司馬謂之要服言要亦是要束為義自侯服已下各舉)
(一邉為號皆互而通也其夷狄三服亦自互而相通是/以大行人總謂之藩國世一見也注釋曰此總解服之)
(意引詩云侯服于周者見諸侯/皆服事于周之義故稱服也)凡邦國千里封公以方
五百里則四公方四百里則六侯方三百里則七伯方
二百里則二十五子方百里則百男以周知天下注以
此率徧知四海九州邦國多少之數也方千里者為方
百里者百以方三百里之積以九約之得十一有竒云
七伯者字之誤也周九州之界方七千里七七四十九
方千里者四十九其一為畿内餘四十八八州各有方
千里者六周公變殷湯之制雖小國地皆方百里是每
事言則者設法也設法者以待有功而大其封一州之
中以其千里封公則可四又以其千里封侯則可六又
以其千里封伯則可十一又以其千里封子則可二十
五又以其千里封男則可百公侯伯子男亦不是過也
州二百一十國以男備其數焉其餘以為附庸四海之
封黜陟之功亦如之雖有大國爵稱子而已鄭司農云
此制亦見大司徒職曰諸公之地方五百里諸侯之地
方四百里諸伯之地方三百里諸子之地方二百里諸
男之地方百里音義(率音律又音類徧音遍/竒紀宜反見賢遍反)疏(釋曰言/凡邦國)
(者畿外要服已内有八州州别置二百一十國總有千/六百八十國故云凡也云千里封公以方五百里則四)
(公者八州州别有千里之方六取一千里以封公又取/一千里以封侯又取一千里以封伯又取一千里以封)
(子又取一千里以封男一州總取千里之方充五等諸/侯其不滿二百一十國者更取餘一千里方作男國者)
(備之使滿餘剰地作附庸閒田八州皆然總結之以周/知天下注釋曰云以此率者八州皆為此法故云以此)
(率也云徧知四海九州邦國多少之數也者釋經周知/天下也云方千里者為方百里者百以方三百里之積)
(以九約之得十一有竒者云方千里開方之百里一截/縱横皆為十截十十而百則得為方百里者百云以方)
(三百里之積以九約之者方三百里三三而九用為方/百里者九十九為十一伯餘有方百里者一不盡故云)
(十一有竒也今經云方三百里則七伯故言云七伯者/字之誤也以十一似七字故云字之誤也云周九州之)
(界方七千里者以先王之作土有三焉若太平之時土/廣萬里中國七千中平之世土廣七千中國五千衰末)
(之世土廣五千中國三千王制云公侯方百里伯七十/里子男五十里此是夏制五等爵三等受地殷湯承之)
(合伯子男為一惟有公侯伯三等爵三等受地與夏同/武王伐紂増以子男爵地與夏同以九州之界尚狹故)
(也至武王崩成王幼不能踐阼周公攝政六年致太平/制禮成武王之意斥大九州九州方七千里五等之爵)
(五等受地則此經所云者是也故云周九州之界方七/千里云七七四十九方千里者四十九其一為畿内其)
(餘四十八八州各有方千里者六周公變殷湯之制雖/小國地皆方百里者若然殷三等爵三等受地地有百)
(里七十里五十里至周公無問有功無功皆益滿百里/以其不滿百里不成國故也既皆滿百里其餘待有功)
(乃益之地公有功益滿五百里侯有功益滿四百里伯/有功益滿三百里子有功益滿二百里男有功只得百)
(里更有功乃更進之與子爵云是毎事言則者設法也/設法者以待有功而大其封者必知不即封而言設法)
(以待有功者以其稱公者惟有二王後及東西大伯今/八州皆言方千里封公則四公八州豈有三十二公乎)
(眀知五者皆是設法以待有功乃大其封也若無功縱/本是公爵惟守百里地謂若虞公虢公舊是殷之公至)
(周仍守百里國以無功故也故注王制云是以周世有/爵尊而國小爵卑而國大云一州之中以其千里封公)
(則可四又以其千里封侯則可六又以其千里封伯則/可十一又以其千里封子則可二十五又以其千里封)
(男則可百鄭云此者欲計一州須滿二百一十國之意/云公侯伯子男亦不是過也者五百里以下若過五百)
(里則是特賜法若魯衛之等是也云州二百一十國者/此據王制文彼下又云天子縣内九十三國凡九州千)
(七百七十三國是通畿内外為數並是殷周國數也既/以州有千里之方六已用五个千里方為前五等國數)
(以前公國已得四侯六伯十一子二十五男百總得一/百四十六於二百一十國仍少六十四鄭云以男備其)
(數必知以男備其數者若不以男備數則餘千里者一/充數不足何得更餘為附庸若然則更取餘方一千里)
(開方之得百里之方百於前侯國六用千里方仍有二/百里方一開方之得四个男國於前伯國十一用千里)
(方一又得一个男國得此五國添前一百四十六為一/百五十一仍少五十九更取餘千里方一開方之得百)
(里之方百取五十九為五十九國添前百五十一得二/百一十國餘仍殘百里之方四十一鄭云其餘以為附)
(庸者以附庸不滿百里故也王制兼閑田而言此直云/為附庸文略不具其實人作附庸即受之無附庸則為)
(閑田使大夫治之以利民税若周之畿内四等公邑者/也云四海之封黜陟之功亦知之者鄭以上經九服總)
(言此經惟言要服已内九州不言四海夷狄諸侯故鄭/兼見四海夷鎮藩言黜陟之功亦如之者亦皆有百里)
(二百里地有功者進地得與侯伯三百四百同但不進/爵耳無功有過則退之云雖有大國爵稱子而已者曲)
(禮云其在東夷北狄西戎南蠻雖大曰子鄭注云/雖有侯伯之地爵亦無過子是以同名曰子是也)凡邦
國小大相維注大國比小國小國事大國各有屬相維
聯也音義(比毗志反下文/比小國并注同)疏(注釋曰春秋之世小國朝/大國大國聘小國又有敵)
(國自相聘是以司儀公侯伯子男相為賓又相為國客/故易比象云先王以建萬國親諸侯又王制云五國以)
(為屬屬有長十國以為連連有帥三十國以為卒卒有/正二百一十國以為州州有伯彼雖是殷之諸侯亦是)
(各有屬相維聫之事/也故鄭據而言也)王設其牧注選諸侯之賢者為牧
使牧理之疏(注釋曰此即大宰云建其牧是也按大宗/伯注并曲禮注皆兼伯而言此直言諸侯)
(者以侯為主無賢/侯乃兼伯可也)制其職各以其所能注牧監参伍之
屬用能所任秩次疏(注釋曰此即大宰云設官分職彼/下文又云施典於邦國而建其牧)
(立其監設其参傅其伍陳其殷置其輔也云/用能所任秩次者稱其所任則以次禄秩之)制其貢各
以其所有注國之地物所有疏(注釋曰諸侯國無貢於/王法民間得税大國半)
(次國三之一小國四之一皆市取當國所有以貢於王/即大宰九貢小行人云春入貢及禹貢厥篚厥貢之類)
(是也故鄭云國/之地物所有也)王将廵守則戒于四方曰各脩平乃守
攷乃職事無敢不敬戒國有大刑注乃猶女也守謂國
竟之内職事所當共具音義(女音汝竟音境共/音恭又九用反)疏(釋曰/職方)
(氏既主四方諸侯故至十二年王将廵守之時先以文/書戒勑于四方曰各修汝當國所守境内待王之務無)
(得失所又當考校汝所擬供王職事/若不敬戒國有大刑大刑謂殺之也)及王之所行先道
帥其屬而廵戒令注先道先由王所從道居前行其前
日所戒之令疏(釋曰此謂王将發行之時即在王前廵/行前日所施戒令豫備之等如前所施)
(與/不)王殷國亦如之注殷猶衆也十二嵗王若不廵守則
六服盡朝謂之殷國其戒四方諸侯與廵守同音義(朝/直)
(遥/反)疏(釋曰王有故不廵守於方岳之下則春東方盡來/夏南方盡來秋西方盡來冬北方盡來王待之亦)
(各於其時在國外為壇行朝覲盟載之法若然則王自/在國外為之而云亦如之者亦如上文戒令四方諸侯)
(者王殷國所在無常或在畿内國城外即為之/或向畿外諸侯之國行之故有戒令之事也)
土方氏掌土圭之灋以致日景注致日景者夏至景尺
有五寸冬至景丈三尺其間則日有長短音義(景如/字)疏
(注釋曰按玉人職土圭尺有五寸以致日先鄭注大司/徒以為於潁川陽城夏日至晝漏半立八尺之表表北)
(得尺五寸景適與土圭等則為地中以建王國也冬至/景丈三尺者亦於潁川陽城晝漏半立八尺表表北得)
(丈三尺景亦為地中云其間則日有長短者謂冬至日/極短夏至日極長其極長極短之間冬至後日漸長夏)
(至後日漸短假令冬至日南至之後日漸北之時日行/大分六小分四大分者一寸為十分小分者十分寸之)
(一分又為十分但日景一寸則於地千里大分一為百/里小分一則為十里則冬至後日向南行六百四十里)
(但冬至丈三尺景除本尺五寸外加丈一尺五寸從冬/至至春分晝夜等之時則減五尺七寸半景從春分到)
(夏至又減五尺七寸半景則減晝丈一尺五寸惟有尺/五寸在以為夏至之景南戴日下萬五千里謂之地中)
(故云其間則/日有長短也)以土地相宅而建邦國都鄙注土地又度地
知東西南北之深而相其可居者宅居也音義(相息亮/反注同)
(度大洛反/深尸鴆反)疏(釋曰上經據建王國度地灋此經據封畿/外及畿内都鄙注釋曰景一寸差千里一)
(分則百里但封邦國都鄙無過五百里已下則取分無/取於寸一分則百里為男國亦為大都已上差之二分)
(則二百里子國已外可知若小都五十里則為小分五/分若大夫二十五里則為小分二分半言東西南北之)
(深者景侵入為深地之逺近里數侵入亦為深/也言相宅者既欲度景先相所居乃後度之)以辨土
宜土化之灋而授任地者注土宜謂九榖稙穉所宜也
土化地之輕重糞種所宜用也任地者載師之屬音義
(稙張力反穉直/吏反種章勇反)疏(釋曰既為土方氏非直度地相宅亦/當相地所宜故須辨土宜并土化之)
(灋而授任地者此謂以書作灋授之注釋曰九榖之文/出於九職言土宜眀是土地所宜故以此解之云土化)
(地之輕重糞種所宜用也者謂若草人職掌糞種之灋/地有九種輕重不同其所用糞種若用麋用牛之等是)
(也云任地者載師之屬者載師掌任地/事下文廛里已下皆是任地之事也)王廵守則樹王
舍注為之藩羅疏(注釋曰謂若掌舍設梐枑之時則/此官亦為王於外周帀樹藩羅)
懐方氏掌來逺方之民致方貢致逺物而送逆之達之
以節注遠方之民四夷之民也諭徳延譽以來之遠物
九州之外無貢灋而至者達民以旌節達貢物以璽節
疏(釋曰旣職名懐方懐來也故來遠方之民及致方貢/之等注釋曰知諭徳延譽以來之者經直言來遠方)
(不言别有餘事故惟曉諭以王之徳美又延引以王之/羙譽以招來之云遠物九州之外無貢灋而至者此經)
(上云致方貢謂六服諸侯又云致逺物宜是藩國是以/大行人上云侯服世一見其貢祀物之等下文云藩國)
(世一見各以貴寳為贄文與此相當故知義然也知達/民以旌節達貢物以璽節者達民則行道路貢物即是)
(貨賄故掌節云道路用/旌節貨賄以璽節是也)治其委積館舍飲食注續食其
徃來音義(續食/音嗣)疏(注釋曰按遺人云十里有廬廬有飲/食三十里有宿宿有委五十里有市)
(市有積司儀云遂行如入/之積是續食其徃來也)
合方氏掌達天下之道路注津梁相奏不得陷絶音義
(奏采豆反/本或作湊)疏(釋曰官名合方氏當使天/下和合故通達天下道路)通其財利注茂
遷其有無疏(注釋曰按尚書益稷云懋遷有無化居禹/治水後懋勉天下徙有之無易其居積若)
(材木徙川澤魚鹽徙/山林是通其財利)同其數器注權衡不得有輕重疏
(注釋曰施教設治之方先須均其度量權衡是以天子/廵守及王者新升皆為此事故堯典及舜典眀堂位皆)
(陳數噐之等鄭知此數噐是權/衡者下别見度量故知義然)壹其度量注尺丈釡鍾
不得有大小疏(注釋曰此云壹即上同也鄭云不得有/大小者按律厯志以子榖秬黍中者九)
(十黍黄鍾之長千二百黍其實一龠合龠為合十合為/升十升為斗十斗為斛百黍為銖二十四銖為兩十六)
(兩為斤三十斤為鈞四鈞為石一黍為一分十分為寸/十寸為尺十尺為丈十丈為引是五度五量皆有大小)
(也/)除其怨惡注怨惡邦國相侵虐疏(注釋曰合方氏欲/使人和合故除其)
(邦國相怨惡即相侵/伐及相虐殺之等也)同其好善注所好所善謂風俗所
高尚音義(好呼報反注及下同/高如字劉古到反)疏(注釋曰按孝經樂以/移風易俗既風俗别)
(言則風俗異矣風謂政教所施故曰上以風化下又云/風以動之是也俗謂民所承襲故曰君子行禮不求變)
(俗是也風所高解/好俗所尚解善也)
訓方氏掌道四方之政事與其上下之志注道猶言也
為王說之四方諸侯也上下君臣也音義(為于偽/反下同)疏(釋/曰)
(訓方氏訓四方美惡而向王言之/以其政事及君臣上下皆有善惡)誦四方之傳道注傳
道世世所傳說徃古之事也為王誦之若今論聖徳堯
舜之道矣故書傳為傅杜子春云傅當作傳書亦或為
傳音義(傳直專/反注同)疏(釋曰上所云政事及上下之志知則/向王道未必誦之此又古昔之善道)
(恒誦之在口王問則為王誦/之以其善道可傳故須誦之)正歳則布而訓四方注布
告以教天下使知世所善惡疏(注釋曰正嵗謂夏之建/寅正月則布告前所道)
(所誦之事教天下/使知世所善惡也)而觀新物注四時於新物出則觀之
以知民志所好惡志淫行辟則當以政教化正之音義
(惡烏路反行下/孟反辟匹亦反)疏(注釋曰此訓方觀新物知民善惡之/情謂若王制云命市納賈以知民之)
(所好惡志淫行僻則當以政教化/正之與此為類故鄭引以釋經也)
形方氏掌制邦國之地域而正其封疆無有華離之地
注杜子春云離當為雜書亦或為雜𤣥謂華讀謂􁎦哨
之􁎦正之使不􁎦邪離絶音義(華依注音􁎦若哇反哨/劉羊售反沈且笑反邪)
(似嗟/反)疏(釋曰形方氏主知四方土地形勢故使掌作邦/國之地域大小形勢又當正其封疆勿使相侵)
(注釋曰王者地有􁎦邪離絶遞相侵入不正故今正之/􁎦者兩頭寛中狹邪者謂一頭寛一頭狹云􁎦哨之􁎦)
(者投壺禮主人云枉矢哨壺/哨是不正之義故讀從之)使小國事大國大國比小
國注比猶親也易比象曰先王以建萬國親諸侯疏(釋/曰)
(此亦如上職方氏云大小相維義同注/言親諸侯使諸侯相親遞相朝聘是也)
山師掌山林之名辨其物與其利害而頒之于邦國使
致其珍異之物注山林之名與物若岱畎絲枲嶧陽孤
桐矣利其中人用者害毒物及螫噬之蟲獸音義(畎古/犬反)
(劉孤茗反又孤善反嶧音亦/螫音釋劉呼洛反噬音逝)疏(釋曰此山師及下川師/原師等皆是遥掌畿外)
(邦國之内山川原隰之等使出税珍異以供王家也注/釋曰按禹貢青州云岱畎絲枲畎谷也岱山之谷有之)
(徐州云嶧陽孤桐孤特也嶧山之陽特生之桐中為琴/瑟云害毒物及螫噬之蟲者謂蚖蛇蝮蝎之屬也岱畎)
(嶧陽是其名絲枲/孤桐是其物也)
川師掌川澤之名辨其物與其利害而頒之于邦國使
致其珍異之物注川澤之名與物若泗濱浮磬淮夷蠙
珠暨魚澤之萑蒲音義(蠙薄田反劉扶忍反沈音蠙/曁其噐反沈其氣反萑音丸)疏
(注釋曰徐州云泗濱浮磬淮夷蠙珠暨魚注云泗水涯/水中見石可以為磬蠙珠珠名淮夷二水出蠙珠與美)
(魚/)
邍師掌四方之地名辨其丘陵墳衍邍隰之名注地名
謂東原大陸之屬音義(墳扶/云反)疏(釋曰爾雅釋地高平曰/原此雖以原為主除山)
(林川澤四者餘丘陵墳衍原隰六者皆主之故云辨其/丘陵已下也按鄭注大司徒云土之高者曰丘大阜曰)
(陵水涯曰墳下平曰衍高平曰原下濕曰隰皆有名/注釋曰尚書禹貢有東原底平大陸既作是地名也)物
之可以封邑者注物之謂相其土地可以居民立邑音
義(相息/亮反)疏(注釋曰按小司徒云四井為邑據田中千室/之邑據城二者皆須相其物色善惡然後封)
(民/)
匡人掌達灋則匡邦國而觀其慝使無敢反側以聼王
命注灋則八灋八則也邦國之官府都鄙亦用焉慝姦
偽之惡也反側猶背違灋度也書曰無反無側王道正
直音義(慝他得反/背音佩)疏(釋曰匡正也所以正人故掌通達/灋則於天下邦國而觀其慝使無)
(慝惡使無敢反側也注釋曰云灋則八灋八則者按大/宰云八灋治官府八則治都鄙謂王朝官府及畿内都)
(鄙今云以灋則匡正邦國而觀其慝即據諸侯外内雖/殊八灋八則治官府都鄙則同故治諸侯之官府都鄙)
(亦用焉云背違灋度者即是違/灋則也書者洪範皇極之章)
撢人掌誦王志道國之政事以廵天下之邦國而語之
注道猶言也以王之志與政事諭說諸侯使不迷惑音
義(語魚據反説如/字劉尺鋭反)疏(釋曰誦王志者在心為志欲得使/天下順從若撢取王之此志又道)
(國之政事用此二事以廵國/而語之使不迷惑而向王)使萬民和說而正王面注
面猶鄉也使民之心曉而正鄉王音義(說音悦鄉許/亮反下同)疏
(釋曰以上二事向諸侯説之使/諸侯化民而萬民正向于王)
都司馬掌都之士庶子及其衆庶車馬兵甲之戒令注
庶子卿大夫士之子車馬兵甲備軍發卒疏(釋曰此王/都司馬故)
(序官注都王子弟所封及三公采地也司馬主其軍賦/故此云掌都之士庶子按宫伯注云士適子庶子其支)
(庶此都之士庶子亦然云及其衆庶車馬兵甲之戒令/者若王家有軍事徴兵于采地都鄙則都司馬以書致)
(於士庶子有此衆庶車馬兵甲/之戒令士庶子受而依行之)以國灋掌其政學注政
謂賦税也學修徳學道音義(政音征本亦/作政音下同)疏(注釋曰云/政謂賦税)
(者正謂軍之賦税無田税泉税之等知學是修徳/學道者此亦依國子而言故知亦是修徳學道也)以聼
國司馬注聼者受行其所徵為也國司馬大司馬之屬
皆是疏(注釋曰都司馬所掌皆受大司馬之灋而戒令/令使都之士庶子所有徵為皆取國之大司馬)
(之灋云大司馬之屬皆是者經國司馬不云/大則小司馬軍司馬輿司馬皆得禀其戒令)家司馬亦
如之注大夫家臣為司馬者春秋傳曰叔孫氏之司馬
鬷戾音義(鬷子公反/戾力計反)疏(注釋曰按序官云家司馬各使/其臣以正於公司馬鄭云家卿)
(大夫采地正猶聼也公司馬國司馬也卿大夫之采地/王不特置司馬各自使其家臣為司馬主其地之軍賦)
(往聼政於王之司馬其以王命來有事則曰國司馬若/然是卿之小都大夫采地皆家自置司馬之眀文引春)
(秋者左氏昭二十五年叔孫氏之司馬鬷戾言於其衆/曰若之何莫對又曰我家臣也不敢知國彼是諸侯卿)
(家自置司馬此王之卿大夫之家亦自置引/諸侯家灋者自置是同故得引以況義也)
　
　
　
　
　
　
　
　周禮注疏卷三十三
　周禮注疏卷三十三考證
廋人馬八尺以上為龍注爾雅曰騋牡驪牝𤣥駒褭驂
　○(臣宗楷/)按爾雅原文云騋牝驪牡與此異郭氏讀
　牡字絶句鄭氏檀弓注引之以牝驪牡𤣥為句今此
　牡牝互異并句法俱從釋文
河東曰兖州其浸盧維○盧監本作廬今從石經釋文
　作盧
正西曰雍州注詩大雅公劉曰汭泦之即○泦詩作鞫
河内曰冀州疏覃懐為縣名○此先述經文覃懐而更
　以懐縣名解之則為字乃懐字之訛也
　又始是長子即上黨也○是疑自字之説
　
　
　
　
　周禮注疏卷三十三考證
欽定四庫全書
　周禮注疏卷三十四
　　漢鄭氏注　唐陸徳明音義　賈公彦疏
　秋官司宼第五
惟王建國辨方正位體國經野設官分職以為民極疏
(釋曰義已/具在天官)乃立秋官司寇使帥其屬而掌邦禁以佐王
刑邦國注禁所以防姦者也刑正人之法孝經說曰刑
者侀也過出罪施音義(侀音/刑)疏(注釋曰云禁所以防姦/者也者案士師五禁以)
(左右刑罰王者恐民以姦入罪故先設禁示之防其姦/惡若有不忌為姦然後以刑罪之云刑正人之法者刑)
(期於無刑以殺止殺故云刑正人之法也云孝經說曰/者孝經援神契五刑章曰刑者侀也過出罪施者下侀)
(為著也行刑者所以著人身體過誤者出之實罪者施/刑是以尚書云眚災肆赦怙終賊刑引之者證司冦行)
(刑當審/慎也)刑官之屬大司寇卿一人小司寇中大夫二人
士師下大夫四人鄉士上士八人中士十有六人旅下
士三十有二人注士察也主察獄訟之事者鄭司農說
以論語曰柳下惠為士師鄉士主六鄉之獄音義(鄉音/香注)
(同/)疏(釋曰自此已下論設官分職之事云刑官之屬者/此一句總為刑官六十官為目故云之屬云大司)
(冦卿一人六命小司冦中大夫二人四命士師者秋官/之考雖下大夫四人亦四命鄉士其職云掌國中國中)
(兼百里内六鄉以八人分主六鄉故謂之鄉士上士八/人三命中士十有六人二命旅下士三十有二人一命)
(下士言旅旅衆也小官理衆事也注釋曰訓士為察者/義取察理獄訟是以刑官多稱士先鄭引論語士師欲)
(見士官理獄訟之事案上代以来獄官之名有異是以/月令命理瞻傷察瘡鄭注云有虞氏曰士夏曰大理周)
(曰大司冦天子諸侯同故魯有司冦晋魏絳亦云歸死/於司冦至於衰世國異政家殊俗官名隨意所造故僖)
(二十八年晋有士榮為大士文十年楚子西云臣歸死/于司敗論語云陳司敗昭十四年士景伯如楚叔魚攝)
(理是後官號/不同者也)府六人史十有二人胥十有二人徒百有
二十人疏(釋曰在此者府治藏吏史作文書胥為什長/徒給繇役義已在天官疏自大司冦已下至)
(胥徒皆是同官别職故/各有職而同府史也)
遂士中士十有二人府六人史十有二人胥十有二人
徒百有二十人注遂士主六遂之獄者疏(釋曰在此者/案其職云掌)
(四郊四郊有六遂之獄故也鄉士主六鄉之獄遂士主/六遂之獄所以鄉士使上士官尊而人少遂士使中士)
(官卑而人多者六遂去王遠故官卑以六/遂在逺郊外兼主公邑地廣人衆故官多)
縣士中士三十有二人府八人史十有六人胥十有六
人徒百有六十人注距王城三百里至四百里曰縣縣
士主縣之獄者疏(釋曰在此者案其職云掌野謂掌三/等公邑之獄故鄭於縣士職注云二)
(百里以外至三百里曰野三百里以外至四百里曰縣/四百里以外至五百里曰都郊外曰野大總言之故其)
(職云掌野其六遂之中公邑之獄遂士兼掌之矣既三/處獄並掌而此注云距王城三百里至四百里曰縣似)
(不主三百里中五百里中獄者縣在四百/里中故舉中以言其實外内皆掌之耳)
方士中士十有六人府八人史十有六人胥十有六人
徒百有六十人注方士主四方都家之獄者疏(釋曰在/此者案)
(其職云掌都家鄭彼注云都王子弟及公卿之采地家/大夫之采地此三等采地之獄采地在王城四方故云)
(方士也是以鄭此注云方/士主四方都家之獄者也)
訝士中士八人府四人史八人胥八人徒八十人注訝
迎也士官之迎四方賔客音義(訝五/嫁反)疏(釋曰在此者案/其職云掌四方)
(之獄訟非直迎賔客實以獄/訟為主故亦以士名之也)
朝士中士六人府三人史六人胥六人徒六十人注朝
士主外朝之法音義(朝直遥反/卷内同)疏(釋曰在此者案其職/云掌建邦外朝之法)
(左九棘右九棘之事以朝主為詢衆庶讞疑獄故屬秋/官但序官之法秋官雖為刑獄所施至於防禁之屬皆)
(在秋官又以賔客是主人所敬故鄉飲酒坐賔於西北/象天地嚴凝之氣始於西南盛於西北是以賔客之事)
(亦屬焉注釋曰云朝士主外朝之法者天子諸侯皆三/朝内朝二路門外與路寢庭是也外朝一此朝在臯門)
(内庫門/外是也)
司民中士六人府三人史六人胥三人徒三十人注司
民主民數疏(釋曰在此者案其職云掌登萬民之數凡/㫁獄弊訟必須知民年幾老幼是以司民)
(雖非刑獄連/類在此也)
司刑中士二人府一人史二人胥二人徒二十人疏(釋/曰)
(在此者案其職云掌五刑之法/以麗萬民之罪故其職在此)
司刺下士二人府一人史二人徒四人注刺殺也三訊
罪定則殺之音義(刺七賜反/訊音信)疏(釋曰在此者案其職云/掌三刺三宥三赦之法)
(亦是刑獄之/類故在此)
司約下士二人府一人史二人徒四人注約言語之約
束音義(約劉於妙反一音如字注/同束劉詩樹反一音如字)疏(釋曰在此者案其/職云掌邦國及萬)
(民之約劑亦是禁/戒之事故在此)
司盟下士二人府一人史二人徒四人注盟以約辭告
神殺牲㰱血明著其信也曲禮曰涖牲曰盟音義(約於/妙反)
(㰱所/洽反)疏(釋曰在此者案其職云掌盟載/之法亦是禁戒之事故在此)
職金上士二人下士四人府工人史四人胥八人徒八
十人注職主也疏(釋曰在此者案其職云掌凡金玉之/戒令又云掌受金罰貨罰亦是刑獄)
(之事故/在此)
司厲下士二人史一人徒十有二人注犯政為惡曰厲
厲士主盜賊之兵器及其奴者疏(釋曰在此者案其職/云掌盜賊之任器又)
(云其奴男子入于罪隸亦是刑獄之事故在此也注釋/曰云犯政為惡曰厲者厲是惡鬼殺厲之事故以造惡)
(為厲也云厲士主盜賊/之兵器者其職文也)
犬人下士二人府一人史二人賈四人徒十六人音義
(賈音嫁/又音古)疏(釋曰在此者案其職云凡祭祀共犬牲犬是/金畜故五行傳云二曰言言之不從則有犬)
(禍故連類在此犬有兩義案說卦艮為狗艮卦在丑艮/為止以能吠守止人則屬艮以能言則屬兌兌為言故)
(也/)
司圜中士六人下士十有二人府三人史六人胥十有
六人徒百有六十人注鄭司農云圜謂圜土也圜土謂
獄城也今獄城曰圜司圜職中言凡圜土之刑人也以
此知圜者謂圜土也又大司寇職曰以圜土聚敎罷民
故司圜職曰掌收教罷民音義(圜于權反罷/音皮下同)疏(釋曰在/此者案)
(其職云掌圜土之刑人亦刑獄之事故在此注釋曰先/鄭所引皆當其義故後鄭從之但獄城圜者東方主規)
(規主仁恩凡㫁獄以/仁恩求出之故圜也)
掌囚下士十有二人府六人史十有二人徒百有二十
人注囚拘也主拘繋當刑殺之者疏(釋曰在此者案其/職云掌守盜賊凡)
(囚者刑獄之/事故在此也)
掌戮下士二人史一人徒十有二人注戮猶辱也既斬
殺又辱之疏(釋曰在此者案其職云掌斬殺/賊諜而搏之刑罪之事故在此)
司隸中士二人下士十有二人府五人史十人胥二十
人徒二百人注隸給勞辱之役者漢始置司隸亦使将
徒治道溝渠之役後稍尊之使主官府及近郡疏(釋曰/在此)
(者案其職云掌五隸之法五隸皆是罪人故在此注釋/曰以隸是罪人為奴隸故知給勞辱之役也又引漢始)
(置司隸云云者以漢時司隸/官與周同故舉以為況也)
罪隸百有二十人注盜賊之家為奴者疏(釋曰此中國/之隸言罪隸)
(古者有大罪身既從戮男女緣坐男子入於罪隸女子/入於舂槀故注云盜賊之家為奴者也蠻隸已下皆百)
(二十人者鄭云凡隸衆矣此其選以為役員者謂隸中/選取善者以為役之員數以百二十人為限其餘衆者)
(以為隸民故司隸職云帥其民而搏盜賊役國/中之辱事之等是百二十人外謂之民者也)
蠻隸百有二十人注征南夷所獲
閩隸百有二十人注閩南蠻之别音義(閩亡巾反/又音文)
夷隸百有二十人注征東夷所獲
貉隸百有二十人注征東北夷所獲凡隸衆矣此其選
以為役員其餘謂之隸民音義(貉孟/百反)
布憲中士二人下士四人府二人史四人胥四人徒四
十人注憲表也主表刑禁者疏(釋曰在此者案其職云/掌憲邦之刑禁故在此)
(也注釋曰知憲不為法而為表者案其職云正月之吉/執旌節以宣布於四方而憲邦之刑禁明憲為表懸示)
(人使知/者也)
禁殺戮下士二人史一人徒十有二人注禁殺戮者禁
民不得相殺戮疏(釋曰在此者案其職云掌司斬殺戮/者以告而誅之是禁民相殺戮之事)
(故在/此也)
禁暴氏下士六人史三人胥六人徒六十人疏(釋曰此/亦謂禁)
(民不得相陵暴在此者案其職云掌禁庶民/之亂暴力正者亦是防禁之事故在此也)
野廬氏下士六人胥十有二人徒百有二十人注廬賔
客行道所舍疏(釋曰在此者案其職云掌達國道路又/云掌凡道禁亦是禁戒之事故在此也)
(注釋曰知廬是賔客行道所舍者見遺/人云十里有廬三十里有宿故知之也)
蜡氏下士四人徒四十人注蜡骨肉腐臭蠅蟲所蜡也
月令曰掩骼貍骴此官之職也蜡讀如狙司之狙音義
(蜡清預反注同蠅以䋲反骼更白反貍/亡皆反本又作埋骴本又作胔似賜反)疏(釋曰在此者/案其職云掌)
(除骴又云凡國之大祭祀禁刑者凶服者亦是禁戒之/事故在此注釋曰引月令掩骼埋骴者案彼注骨枯曰)
(骼肉腐曰骴掩亦埋但骼骴不同故别言也言骼骴者/凡人物皆是云蜡讀如狙司之狙者俗有狙司之言故)
(讀從音也若然月令所云是春時今不在春官者彼月/令為春時陽不欲行隂之事故在春此取禁戒之事故)
(在秋/也)
雍氏下士二人徒八人注雍謂隄坊止水者也音義(雍/於)
(勇反劉如字注/同隄丁兮反)疏(釋曰在此者案其職云掌溝瀆澮/池之禁亦是禁戒之事故在此也)
萍氏下士二人徒八人注鄭司農云萍讀為蛢或為萍
號起雨之萍𤣥謂今天問萍號作萍爾雅曰萍蓱其大
者蘋讀如小子言平之平萍氏主水禁萍之草無根而
浮取名於其不沈溺音義(萍音平又蒲丁反蛢蒲丁反/爾雅云蛂蟥蛢郭注云甲蟲)
(大如虎豆緑色萍號蒲丁反萍蓱音/平本亦作苹同萍蒲丁反蘋音頻)疏(釋曰在此者按/其職云掌國之)
(水禁亦是禁戒之事故在此也注釋曰先鄭讀萍為蛢/取音同云或為萍號起雨之萍者亦天問之文萍亦浮)
(萍之草也𤣥謂今天問者離騷有天問篇天不可問故/以天問為名此就足先鄭音義同引爾雅萍蓱其大者)
(蘋者此以義相曉也云讀如小子言平之平者俗讀取/音同皆取萍水草無根而浮不沉禁人使不沉溺如萍)
(也/)
司寤氏下士二人徒八人注寤覺也主夜覺者音義(覺/音)
(敎下/同)疏(釋曰在此者案其職云禦晨行者禁宵行者夜/遊者是禁戒之事故在此也注釋曰言寤覺也)
(主夜覺者凡人之寐卧恒在寝得禁之者人/有夜寐忽覺而漫出門者故謂之為夜覺也)
司烜氏下士六人徒十有二人注烜火也讀如衛侯燬
之燬故書燬為垣鄭司農云當為烜音義(烜音毁注燬/同垣劉音袁)
疏(釋曰在此者案其職云掌取明火又以木鐸脩火禁/亦是禁戒之事故在此也注釋曰云讀如衛侯燬之)
(燬者春秋左氏衛侯燬滅邢詩/云王室如燬燬火之别名也)
條狼氏下士六人胥六人徒六十人注杜子春云條當
為滌器之滌𤣥謂滌除也狼狼扈道上音義(條音滌徒/歴反注同)
疏(釋曰在此者案其職云掌執鞕以趨辟凡誓僕及誓/馭之等是禁戒之事故在此也注釋曰云滌器之滌)
(者讀從郊特牲在滌少牢命滌等之滌也云狼/狼扈道上者謂不蠲之物在道猶今言狼藉也)
脩閭氏下士二人史一人徒十有二人注閭謂里門疏
(釋曰在此者案其職云掌比國中宿互柝者亦是禁戒/之事故在此也注釋曰云閭謂里門者爾雅云巷門謂)
(之閭故知是二十/五家之里門也)
冥氏下士二人徒八人注鄭司農云冥讀為冥氏春秋
之㝠𤣥謂冥方之冥以繩縻取禽獸之名音義(冥如字/又莫厯)
(反縻亡/皮反)疏(釋曰在此者案其職云掌設弧張為阱獲以/攻猛獸是冥然使之不覺亦是禁守之事故)
(在此注釋曰云冥氏春秋者冥氏作春秋書名若晏子/吕氏春秋之類取其音讀也後鄭云冥方之冥亦取音)
(同云以䋲縻取禽獸之名者/觧冥是冥然使不覺之意也)
庶氏下士一人徒四人注庶讀如藥煑之煑驅除毒蠱
之言書不作蠱者字從聲音義(庶依注音藥煑之煑/又章預反蠱音古)疏
(釋曰在此者案其職云掌除毒蠱是除惡之事故在此/也注釋曰云庶讀如藥煑之煑者俗讀意取以藥煑去)
(病去毒蠱亦如是云書不作蠱者字從聲者除/蠱者庶是去之意故為庶不為蠱也是其取聲)
穴氏下士一人徒四人注穴搏蟄獸所藏者音義(搏音/博劉)
(音付蟄/直立反)疏(釋曰在此者案其職云掌攻蟄獸是除猛惡/之事故在此也注釋曰云穴搏蟄獸所藏者)
(凡獸蟄皆藏在穴中故以/穴為官名使取蟄獸也)
翨氏下士二人徒八人注翨鳥翮也鄭司農云翨讀為
趐翼之趐音義(翨音趐失豉/反又吉䜴反)疏(釋曰在此者案其職云/掌攻猛鳥亦是除惡之)
(義故在此注釋曰云翨鳥翮也者翥本曰翮凡鳥有羽/翨者皆有翮故云翨鳥翮也凡翼趐皆作趐不作翼故)
(彼從/之也)
柞氏下士八人徒二十人注柞除木之名除木者必先
刋剝之鄭司農云柞讀為音聲唶唶之唶屋笮之笮音
義(柞側百反注唶屋/笮皆同剝古飽反)疏(釋曰在此者案其職云掌攻草/木亦是除惡之義故在此注釋)
(曰知柞是除木之名者見詩云載芟載柞芟是除草明/柞是除木也云除木者必先刋剝之者見其職云夏日)
(至令刋陽木而火之冬日至令剝隂木而水之是先刋/剝之先鄭讀柞為音聲唶唶之唶者讀從春秋行扈唶)
(唶之唶又為屋笮之笮/者俗讀皆從音同也)
薙氏下士二人徒二十人注書薙或作夷鄭司農云掌
殺草故春秋傳曰如農夫之務去草芟夷藴崇之又今
俗間謂麥下為夷下言芟夷其麥以其下種禾豆也𤣥
謂薙讀如鬀小兒頭之鬀書或作夷此皆剪草也字從
類耳月令曰燒薙行水謂燒所芟草乃水之音義(薙字/或作)
(雉同他計反徐庭計反去起吕反芟所/䘖反藴紆紛反徐憂羣反鬀他計反)疏(釋曰在此者/案其職云掌)
(殺草亦是除惡之義故在此也注釋曰先鄭從古書薙/為夷故引古今而為證也春秋者左氏傳隠六年夏五)
(月鄭伯侵陳徃嵗鄭伯請成於陳陳侯不許五父諫曰/親仁善鄰國之寳也又云周任有言曰為國家者見惡)
(如農夫之務去草芟夷藴崇之注云芟刈夷殺藴積崇/聚𤣥謂薙讀如鬀小兒頭之鬀者俗讀也云字從類耳)
(者人髪之鬀從髮薙草還草下為之故云類也月令/者仲夏令引之者欲見薙草須燒之又須水之意也)
硩蔟氏下士一人徒二人注鄭司農云硩讀為擿蔟讀
為爵蔟之蔟謂巢也𤣥謂硩古字從石折聲音義(硩音/摘他)
(厯反徐丈列反沈勅徹反/李又思亦反蔟倉獨反)疏(釋曰在此者案其職云掌/覆夭鳥之巢是除惡之類)
(故在此注釋曰先鄭讀硩為擿後鄭不從者先鄭意以/為杖擿破之故從擿後鄭意以石物等投擲為義故不)
(從先鄭又讀蔟為爵蔟之蔟者爵蔟是雀窠後鄭從之/𤣥謂硩古字從石折聲者以石投擲毁之故古字從石)
(以折為聲是上/聲下形字也)
翦氏下士一人徒二人注翦㫁滅之言也主除蟲蠧者
詩云實始翦商音義(蠧都/路反)疏(注釋曰在此者案其職云/掌除蠧物故鄭云翦㫁滅)
(之言也主除蟲蠧者故在/此引詩者證翦是翦除)
赤犮氏下士一人徒二人注赤犮猶言捇拔也主除蟲
豸自埋者音義(赤如字一音采昔反犮徐音拔畔末反/劉房末反捇采昔反徐呼陌反拔畔末)
(反劉房末反或蒲/八反豸直氏反)疏(釋曰在此者案其職云掌除墻屋/注除蟲豸藏逃其中者爾雅釋蟲)
(云有足曰蟲無足曰豸亦是除惡之義故在此/注釋曰言赤犮猶言捇拔者捇拔除去之也)
蟈氏下士一人徒二人注鄭司農云蟈讀為蜮蜮蝦蟇
也月令曰螻蟈鳴故曰掌去鼃黽鼃黽蝦蟇屬書或為
掌去蝦蟇𤣥謂蟈今御所食蛙也字從虫國聲也蜮乃
短狐與音義(蟈音古獲反注同劉音或又音國蜮劉音/或一音古獲反蝦音遐蟇音麻螻音樓鼃)
(戸蝸反又斛佳反黽莫幸反蛙户蝸反/劉斛佳反沈和佳反與音餘下官與同)疏(釋曰在此者/案其職云掌)
(去鼃黽亦是除惡之義故在此也注釋曰先鄭以蟈為/蜮又以蜮為蝦蟇後鄭不從鼃黽蝦蟇屬是其類也云)
(書或為掌去蝦蟇者於義可也𤣥謂蟈今御所食蛙也/者蛙蟈為一物云字從虫國聲也者國與蟈為聲所謂)
(左形右聲者也云蜮乃短狐與者案荘公十八年秋有/蜮服云短狐南方盛暑所生其状如鼈古無今有含沙)
(射入人皮肉中其瘡如疥徧身中濩濩蜮蜮故曰災禮/曰惑君則有案五行志劉向以為蜮生南越由齊姜滛)
(惑荘公故/生於魯)
壺涿氏下士一人徒二人注壺謂瓦鼓涿擊之也故書
涿為獨鄭司農云獨讀為濁其源之濁音與涿相近書
亦或為獨音義(涿陟角反又音/濁近附近之近)疏(釋曰在此者案其職/云掌除水蟲亦是除)
(惡之類故在此也注釋曰壺乃盛酒之器非可涿之物/故知是瓦鼔必知是瓦者雖無正文考工記有陶人瓬)
(人造瓦器敺水蟲非六鼓故知瓦鼔也先鄭雖讀涿為/濁聲轉字誤故為濁猶從涿為義故後鄭引之在下濁)
(其源太𤣥/經文也)
庭氏下士一人徒二人注庭氏主射妖鳥令國中潔清
如庭者也音義(射食亦反清才/性反又如字)疏(釋曰在此者案其職/云掌射國中夭鳥亦)
(是除惡之類/故在此也)
銜枚氏下士二人徒八人注銜枚止言語囂讙也枚状
如箸横銜之為之繣結於項音義(囂五髙反一音許驕/反下同讙音歡箸直)
(慮反繣戸卦/反又胡麥反)疏(釋曰在此者案其職云大祭祀令禁無/囂亦是禁戒之事故在此也注釋曰云)
(状如箸横銜之為之繣結於項者繣/謂以組為之繫著兩頭於項後結之)
伊耆氏下士一人徒二人注伊耆古王者號始為蜡以
息老物此主王者之齒杖後王識伊耆氏之舊徳而以
名官與今姓有伊耆氏音義(耆巨之反/蜡仕詐反)疏(釋曰在此者/案其職云掌)
(共杖杖老者所依秋是長老之方故在此注釋曰案明/堂位云土鼔蕢桴葦籥伊耆氏之樂也鄭注亦云伊耆)
(氏古天子有天下之號云始為蜡以息老物者郊特牲/及春官籥章文引之者取息老物證伊耆供杖於老者)
(之事故也云此主王者之齒杖後王識伊耆氏之舊徳/而以名官與者言後王識伊耆氏之舊徳則周家以前)
(為後王至周又因之故/不指周而云後王也)
大行人中大夫二人小行人下大夫四人司儀上士八
人中士十有六人行夫下士三十有二人府四人史八
人胥八人徒八十人注行夫主國使之禮音義(使所/吏反)疏
(釋曰此四官在此者皆主賔客嚴凝之事故也亦謂别/職同官故四官各有職司而共府史胥徒也注釋曰大)
(行人小行人司儀皆掌賔客之禮不見注觧至行夫獨/注之以官獨多於餘官以主國使之禮至於美惡無禮)
(皆使之故官/多於餘官也)
環人中士四人史四人胥四人徒四十人注環猶圍也
主圍賔客任器為之守衛音義(環戸闗反/劉户串反)疏(釋曰在此/者案其職)
(云賔客舍則授館令聚柝亦是禁守之事故在此也/注釋曰云主圍賔客之任器為之守衛者其職文也)
象胥每翟上士一人中士二人下士八人徒二十人注
通夷狄之言者曰象胥其有才知者也此類之本名東
方曰寄南方曰象西方曰狄鞮北方曰譯今總名曰象
者周之徳先致南方也音義(知音智鞮丁/兮反譯音亦)疏(釋曰在此/者案其職)
(云掌四夷之國使以傳賔主之語故亦連類在此也注/釋曰云此類之本名東方已下皆王制文云寄者賔主)
(不相觧語故寄中國語於東夷又寄東夷語於中國使/相領觧云象者傳南方於中國還象中國以傳之與南)
(方人語則還象南方語而傳之云狄鞮者鄭彼注云鞮/之言知也雖不訓狄狄即敵也謂言語相敵使之知也)
(云北方曰譯者譯即易謂換易言語使相觧也云總名/曰象者四方别稱經唯有一象故云總名曰象云周之)
(徳先致南方也者即詩序所云文王之徳被於江漢是/也又書序云巢伯來朝注巢伯殷之諸侯聞武王克商)
(慕義而來朝此皆致/南方故象得總名也)
掌客上士二人下士四人府一人史二人胥二人徒二
十人疏(釋曰在此者案其職云掌賔客牢禮/之陳亦是賔客嚴凝象秋故在此)
掌訝中士八人府二人史四人胥四人徒四十人注訝
迎也賔客来主迎之鄭司農云訝讀為跛者訝跛者之
訝音義(跛波/可反)疏(釋曰在此者案其職云掌迎賔客故連/類在此注釋曰先鄭云跛者訝跛者之)
(訝此公羊傳文時晋使卻克聘齊卻克跛/齊使跛者徃御御亦訝也故讀從之也)
掌交中士八人府二人史四人徒三十有二人注主交
通結諸侯之好音義(好呼/報反)疏(釋曰在此者案其職云掌/九禁之難有禁戒之事故)
(在此/也)
掌察四方中士八人史四人徒十有六人
掌貨賄下士十有六人史四人徒三十有二人疏(釋曰/在此)
(者蓋督察邦國之事及掌邦國所/致貨賄但二官闕不可強言也)
朝大夫每國上士二人下士四人府一人史二人庶子
八人徒二十人注此王之士也使主都家之國治而命
之朝大夫云音義(治直/吏反)疏(釋曰在此者案其職云掌都/家之國治因有邦國賔客象)
(秋故都家之治亦在此注釋曰此云每國上士二人是/王朝之士以其主采地之國治事重則名之曰朝大夫)
(云畿内三等采地地雖有百里五十里二十五里總謂/之國若王制云九十三國也云庶子者蓋亦主采地之)
(諸子今在府史之下/蓋官長所自辟除也)
都則中士一人下士二人府一人史二人庶子四人徒
八十人注都則主都家之八則者也當言每都如朝大
夫及都司馬云疏(注釋曰此官已闕鄭知主八則者太/宰云八則治都鄙此經云都則故知)
(則八/則也)
都士中士二人下士四人府二人史四人胥四人徒四
十人家士亦如之注都家之士主治都家吏民之獄訟
以告方士者也亦當言每都疏(注釋曰在此者此官雖/闗義理可言以其稱士)
(則知主獄故鄭云都家之士主治都家吏民之獄訟以/告方士者也必知王家不置都士而云都家之士者以)
(其都司馬使王臣為之家司馬家自置司馬以司馬主/軍事重故王置都司馬此刑事輕於軍故都家王皆不)
(置都士但已有方士主其獄/故使都家之士以獄告也)
大司寇之職掌建邦之三典以佐王刑邦國詰四方注
典法也詰謹也書曰王旄荒度作詳刑以詰四方音義
(詰起吉反旄莫/報反度待洛反)疏(釋曰大司冦云佐王刑邦國詰四方/不言刑王國詰畿内者王官不嫌不)
(刑詰在内故舉外以見内也大宰云以六典治邦國今/此更言建三典者彼六典自是六官之典此三典自是)
(刑之三典與彼别故司冦别施之注釋曰典法也案大/宰注云典法則所用異異其名也故云典法也引書者)
(吕刑篇文吕侯訓夏贖刑王耄荒度作詳刑以詰四方/謂周穆王年老耄亂荒忽猶能用賢量度詳審之刑以)
(詰謹四方引之者/證詰為謹義也)一曰刑新國用輕典注新國者新辟
地立君之國用輕法者為其民未習於教音義(為于/偽反)疏
(注釋曰云新國者新辟地立君之國者謂若世衰夷狄/内侵國君誅滅聖人後作日辟國百里既攘夷狄國空)
(無主民不獨治須立君化之則是新辟地立君之國者/也趙商問族師職曰四閭為族八閭為聨使之相保相)
(受刑罰慶賞相及在康誥曰父不慈子不孝兄不友弟/不恭不相及也族師之職鄰比相坐康誥之云門内尚)
(寛不知書禮孰錯未達指趣答曰族師之職周公新制/禮使民相拱勅法康誥之時周法未定天下又新誅三)
(監務在尚寛以安天下先後量時各有云為乃謂是錯/也若然言周公之時未定天下即是新國更云新誅三)
(監假令周法先定新誅之國亦/是新國故此云新辟地立君也)二曰刑平國用中典注
平國承平守成之國也用中典者常行之法疏(注釋曰/云平國)
(承平守成之國也者謂先君受封後君承前平安/守持成立之國民已被化則用常行之法以治之)三曰
刑亂國用重典注亂國簒殺叛逆之國用重典者以其
化惡伐滅之音義(簒初患反殺音/試本亦作弑)疏(注釋曰云亂國簒/弑叛逆之國也者)
(謂若州吁簒國崔杼弑君臧紇叛魯此皆逆亂之國如/此之國民起惡心故於常法之外為惡者則當伐滅之)
(也/)以五刑糾萬民注刑亦法也糾猶察異之疏(注釋曰/此五刑)
(與尋常正五刑墨劓之等别刑亦法也此五法者或一/刑之中而含五或此五刑全不入五刑者云糾猶察異)
(之者謂萬民犯五刑察取與之罪使别異善/惡則尚書畢命云旌别淑慝表厥宅里是也)一曰野刑
上功糾力注功農功力勤力疏(注釋曰以其言野則國/外若鄉大夫云野自六)
(尺之類既言在野為功故/知功是農功力是勤力也)二曰軍刑上命糾守注命将
命也守不失部伍音義(守劉音狩注/同将于匠反)疏(注釋曰以其在/軍梱外之事将)
(軍裁之故知命是将命也軍行必/有部分卒伍故云不失部伍也)三曰鄉刑上徳糾孝
注徳六徳也善父母為孝疏(注釋曰謂在鄉中之刑大/司徒云以鄉三物敎萬民)
(一曰六徳知仁聖義忠和既言在鄉故知德是六徳敎/民者非教國子三徳敎胄九德者也善父母為孝爾雅)
(釋訓/文)四曰官刑上能糾職注能能其事也職職事脩理
疏(注釋曰知能是能其事職職事脩理者/以其言官官中見能見職明知義然)五曰國刑上
愿糾暴注愿慤慎也暴當為恭字之誤也音義(愿音願/劉又音)
(原依注暴作/恭慤苦角反)疏(注釋曰知為恭不作暴者以其上四刑/皆糾察其善不糾其惡以類言之故知)
(是恭恭又似暴字/故云字之誤也)以圜土聚教罷民注圜土獄城也聚
罷民其中困苦以教之為善也民不愍作勞有似於罷
音義(罷音皮注下皆同愍音敏劉亡/覲反尚書作暋又作昬皆訓強)疏(注釋曰此已下/說罷民云教之)
(者正謂夜入圜土晝則役之司空困苦則歸善故鄭云/困苦以教之為善云民不愍作勞有似於罷者罷謂困)
(極罷弊此圜土被囚而役是不愍/强作勞之民有似罷弊之民也)凡害人者寘之圜土
而施職事焉以明刑恥之注害人謂為邪惡已有過失
麗於法者以其不故犯法寘之圜土繋教之庶其困悔
而能改也寘置也施職事以所能役使之明刑書其罪
惡於大方版著其背音義(寘之䜴反又音示邪似嗟反/下同著丁略反一音直略反)
疏(注釋曰云害人謂為邪惡已有過失麗於法者案司/救職云凡民之有衺惡者三讓而罰三罰而士加明)
(刑恥諸嘉石役諸司空即此下文者是也此謂語言無/忌侮慢長老過淺直坐之嘉石不入圜土者也彼下文)
(又云其有過失者三讓而罰三罰而歸于圜土此謂抽/㧞兵劒誤以傷人罪重不坐嘉石徑入圜土晝日亦役)
(之司空夜入圜土者也此罷民本無故心直是過誤比/入五刑者為輕比坐嘉石者為重故云已麗於法麗於)
(法乃入圜/土者也)其能改者反于中國不齒三年注反于中國
謂舍之還於故鄉里也司圜職曰上罪三年而舍中罪
二年而舍下罪一年而舍不齒者不得以年次列於平
民疏(釋曰云能改正謂在圜土不出自思己過是能改/也注釋曰言反于中國者虞書有五宅三居彼不)
(在中國此則反還於故鄉里也引司圜職已下見舍之/逺近此所舍鄉則玉藻所謂垂緌五寸惰游之士也是)
(也/)其不能改而出圜土者殺注出謂逃亡疏(釋曰云不/能改正謂)
(不能伏思己過/而出圜土也)以兩造禁民訟入束矢於朝然後聽之
注訟謂以財貨相告者造至也使訟者兩至既兩至使
入束矢乃治之也不至不入束矢則是自服不直者也
必入矢者取其直也詩曰其直如矢古者一弓百矢束
矢其百个與音義(造七報反注同个/古賀反與音餘)疏(釋曰此并下二/經論禁民獄訟)
(不使虚誣之事言禁者謂先令入束矢不實則没入官/若不入則是自服不直是禁民省事之法也注釋曰云)
(訟謂以貨財相告者以對下文獄是相告以罪名也此/相對之法若散文則通是以衛侯與元咺訟是罪名亦)
(曰訟云古者一弓百矢者尚書文侯之命平王賜晋文/侯及僖二十八年襄王賜晋文公皆云彤弓一彤矢百)
(故知一弓百矢云束矢其百箇與者彼是所賜此乃入/官約同之故云與以疑之泮水詩云束矢其搜毛云五)
(十矢曰束後鄭從之者彼或據現在/弓矢數與受賜者異故從毛傳也)以兩劑禁民獄入
鈞金三日乃致于朝然後聽之注獄謂相告以罪名者
劑今券書也使獄者各齎券書既兩券書使入鈞金又
三日乃治之重刑也不券書不入金則是亦自服不直
者也必入金者取其堅也三十斤曰鈞音義(劑子/隨反)疏(釋/曰)
(此一經聽爭罪之事與上聽訟有異此則各遣持劑之/書契又入金不入矢三日乃致于朝者皆謂以獄事重)
(於訟事故鄭云重刑也注釋曰云獄謂相告以罪名者/對前相告以財貨為訟也云劑今券書也者小宰云聽)
(賣買以質劑質人云大市以質小市以劑鄭小宰注云/簿書之最目獄訟之要辭皆曰契則劑謂券書者謂獄)
(訟之要辭若王叔氏不能舉其/契是也三十斤曰鈞律厯志文)以嘉石平罷民注嘉石
文石也□之外朝門左平成也成之使善音義(文如字/劉音問)
(□音/樹)疏(注釋曰此嘉石肺石在朝士職朝士屬大司冦/故見之爾云嘉石文石也者以其言嘉嘉善也)
(有文乃稱嘉故知文石也欲使罷民思其文/理以改悔自脩樹之外朝門左朝士文也)凡萬民之
有罪過而未麗於灋而害於州里者桎梏而坐諸嘉石
役諸司空重罪旬有三日坐朞役其次九日坐九月役
其次七日坐七月役其次五日坐五月役其下罪三日
坐三月役使州里任之則宥而舍之注有罪過謂邪惡
之人所罪過者也麗附也未附於灋未著於灋也木在
足曰桎在手曰梏役諸司空坐日訖使給百工之役也
役月訖使其州里之人任之乃赦之宥寛也音義(桎音/質梏)
(古毒反著直略反/下附猶著皆同)疏(釋曰云未麗於灋祗謂入圜土為/灋此坐嘉石之罷民未入圜土差)
(輕故也云害於州里者謂語言無忌侮慢長老云桎梏/而坐諸嘉石者謂坐時坐日滿役諸司空則無桎梏也)
(此已下輕重有五節皆就語言侮慢之中斟酌為輕重/分五等也云使州里任之者仍恐習前為非而不改故)
(使州長里宰保任乃舍之以稍輕入鄉則得與鄉人齒/亦無垂緌五寸之事也鄭云木在足曰桎在手曰梏知)
(者無正文見掌囚云上罪梏拲而桎拲謂兩手共一木/梏與拲連言故知梏在手桎在足也廣雅云手間之梏)
(械足間之桎械亦是手曰梏足曰桎易志冷剛問大畜/六四童牛之梏元吉注巽為木互體震震為牛之足足)
(在艮體之中艮為手持木以就足是施梏又蒙初六注/云木在足曰桎在手曰梏今大畜六四施梏于足不審)
(桎梏手足定有别否答/曰牛無手故以足言之)以肺石達窮民注肺石赤石也
窮民天民之窮而無告者音義(肺芳/廢反)疏(注釋曰云肺石/赤石也者隂陽)
(療疾法肺屬南方火火色赤肺亦赤故知名肺石是赤/石也必使之坐赤石者使之赤心不妄告也云窮民天)
(民之窮而無告者王制文彼上文云少而無父者謂之/孤老而無子者謂之獨老而無妻者謂之鰥老而無夫)
(者謂之寡此四者天民之/窮而無告者也皆有常餼)凡逺近惸獨老幼之欲有復
於上而其長弗達者立於肺石三日士聽其辭以告於
上而罪其長注無兄弟曰惸無子孫曰獨復猶報也上
謂王與六卿也報之者若上書詣公府言事矣長謂諸
侯若鄉遂大夫音義(惸其營反長丁丈反/下及注同上時掌反)疏(釋曰言逺/近者無有)
(逺近畿外畿内之民皆有惸獨老幼之等云欲有復於/上而其長弗達者謂長官不肯通達審知其貧困者故)
(須復報於上如此之類是上窮民即來立於石也注釋/曰鄭知惸是無兄弟者王制已有孤獨鰥寡不見惸則)
(惸是無兄弟可知也是以尚書洪範亦云無虐惸獨而/畏髙明孔云惸單無兄弟也無子曰獨云無子孫曰獨)
(者案王制唯云老而無子曰獨今兼云孫者無子有孫/不為獨故兼云無孫也鄭不釋經老幼者老則無夫無)
(妻㓜則無父可知故不釋也知上是王與六卿者六卿/並知國政皆得受寃訴故兼六卿言之云長謂諸侯若)
(鄉遂大夫者寃訴之人天下皆是故長亦兼天下故以/畿外諸侯及畿内鄉遂大夫皆得為長也若然不言三)
(等采地之主及三公邑大夫者在/長中可知故舉外内以包之也)正月之吉始和布刑
于邦國都鄙乃縣刑象之灋于象魏使萬民觀刑象挾
日而歛之注正月朔日布五刑於天下正嵗又縣其書
重之音義(縣音懸注及下/同挾子協反)疏(釋曰正月之吉者謂建子/之月正月一日也言始和)
(者大宰注凡治有故言始和者若改造云爾其實不改/也云布刑于邦國都鄙者正月和即以此月布于天下)
(云乃縣刑象之法于象魏者謂建寅正歳邦國及都鄙/并王家雉門皆一時縣之歛之者天子歛藏於明堂諸)
(侯斂藏於祖廟日月受而行之謂之聼朔注釋曰鄭云/天下即邦國都鄙也云正歳又縣其書重之知正嵗乃)
(縣者亦約小/司冦知之也)凡邦之大盟約涖其盟書而登之于天府
注涖臨也天府祖廟之藏音義(約於妙反/藏才浪反)疏(釋曰云凡/邦之大盟)
(約者謂王與諸侯因大㑹同而與盟所有約誓之辭云/涖其盟書而登于天府者既臨其盟書因即登此盟書)
(于天府注釋曰云天府/祖廟之藏者天府職文)大史内史司㑹及六官皆受其
貳而藏之注六官六卿之官也貳副也音義(㑹古外反/下司㑹皆)
(同/)疏(釋曰大史内史司會掌事皆與六卿同/故皆有副貳盟辭而藏之擬相勘當也)凡諸侯之
獄訟以邦典定之注邦典六典也以六典待邦國之治
音義(治直吏/反下同)疏(注釋曰云邦典六典也者案大宰職以/典待邦國之治故邦國有獄訟之事来)
(詣王府還以/邦典定之)凡卿大夫之獄訟以邦灋斷之注邦灋八
灋也以八灋待官府之治音義(㫁丁亂反/下注皆同)疏(釋曰案大/宰云以八)
(灋治官府是以卿大夫有獄訟還以邦之八法㫁之也/若然大宰有八則治都鄙此不言都鄙有獄訟以八則)
(斷之者都鄙有獄訟都家之士/告于方士治之故此不言也)凡庶民之獄訟以邦成
弊之注邦成八成也以官成待萬民之治故書弊為憋
鄭司農云憋當為弊邦成謂若今時決事比也弊之㫁
其獄訟也故春秋傳曰弊獄邢侯音義(弊必世反㫁也/後訓㫁者皆同)
(憋劉芳滅反又音/卑設反比必利反)疏(注釋曰大宰云以官成待萬民之/治是以庶民有獄訟故以邦成弊)
(之弊亦㫁也異其文耳云邦成八成也者則小宰云一/曰聼政役以比居二曰聽師田以簡稽已下是也先鄭)
(云邦成謂若今時決事比也者此八者皆是舊法成事/品式若今律其有㫁事皆依舊事㫁之其無條取比類)
(以決之故云決事比也春秋傳者春秋左氏傳晋邢侯/與雍子爭鄐田邢侯不勝乃弊獄邢侯引之者證弊為)
(㫁義/同也)大祭祀奉犬牲注奉猶進也疏(釋曰犬屬西方金/犬既當方之畜故)
(司寇奉進/犬牲也)若禋祀五帝則戒之日涖誓百官戒于百族
注戒之日卜之日也百族謂府史以下也郊特牲曰卜
之日王立于澤親聽誓命受敎諫之義也獻命庫門之
内戒百官也太廟之内戒百姓也疏(釋曰禋之言煙禋/祀五帝謂迎氣於)
(四郊及總享五帝於明堂也云戒之日者謂前十日卜/之日卜吉即戒之使散齊云涖誓百官者謂餘官誓百)
(官之時大司冦則臨之云戒於百族者大司冦親自戒/之其百官所戒者當大宰為之是以大宰云祀五帝前)
(期十日帥執事而卜日遂戒故知大宰戒百官也若然/大宰云祀五帝則掌百官之誓戒大宰雖云掌百官誓)
(戒戒則親為之誓則掌之而不親誓何者此司冦卑於/大宰此云涖誓百官豈司冦得臨大宰乎故知大宰掌)
(之餘小官誓之司冦臨之也注釋曰鄭知百族府史以/下者以其王之百姓亦同大宰戒之故知百族府史胥)
(徒也引郊特牲者欲見百族非王之親是府史以下也/云獻命庫門之内戒百官也者王自澤宫而還入臯門)
(至庫門之内大宰獻命命即戒百官又於庫門内而東/入廟門廟門之内戒百姓彼注云百姓王之親也以親)
(故入廟/乃戒之)及納亨前王祭之日亦如之注納亨致牲音義
(亨普庚反劉普孟反/注同下納亨放此)疏(釋曰鄭云納亨致牲者謂將祭/之辰祭之日謂旦明也此二者)
(大司冦為王引/道故云亦如之)奉其明水火注明水火所取於日月者
疏(注釋曰司烜氏以陽燧取火於日中以隂鑑取水於/月中明者潔也王人誠明潔水火乃可得是明水火)
(所取於日月者也奉此水火者水/以配鬱鬯與五齊火以給㸑亨也)凡朝覲㑹同前王大
喪亦如之注大䘮所前或嗣王疏(釋曰朝覲不言大則/四時朝也㑹同謂時)
(見曰㑹殷見曰同此皆司冦在王前為導也其大䘮亦/如之亦導王也注釋曰知嗣王者以經云大䘮是王䘮)
(復云前王明是嗣王也言或者大䘮或是先后及王世/子皆是大䘮若先后及世子大䘮則王為正王也既言)
(前王明以先后世子為正故云或嗣王也凡大䘮之禮/有三大宰云大䘮贊贈玉含玉大司馬云大䘮平士大)
(夫此主謂王䘮大宗伯云朝覲㑹同則為上相大䘮亦/如之注云王后世子及此大䘮亦如之二者容有先后)
(及后世子又宰夫云大䘮小䘮掌小官之戒令注云大/䘮王后世子也小喪夫人以下然則大䘮與小䘮相連)
(則不容/有王喪)大軍旅涖戮于社注社謂社主在軍者也鄭司
農說以書曰用命賞于祖不用命戮于社疏(注釋曰鄭/知社謂社)
(主在軍者也者以其大軍旅非在國故先鄭引書為證/彼書謂甘誓啟與有扈戰于甘之野誓士衆辭社是隂)
(殺亦隂賞是陽祖是遷主亦陽故各於其/所必於祖社主前者尊祖嚴社之義也)凡邦之大事
使其屬蹕注屬士師以下也故書蹕作避杜子春云避
當為辟謂辟除姦人也𤣥謂蹕止行也音義(蹕本亦作/䟆音畢)
疏(釋曰云凡邦之大事者言凡語廣則國有大事王動/行皆使其屬蹕注釋曰鄭知其屬是士師以下者見)
(士師職云諸侯為賔則帥其屬而蹕于王宫注云諸侯/來朝若饗食時士師云帥其屬則士師以下上士中士)
(下士皆蹕知者以此/注云士師以下故也)
小司寇之職掌外朝之政以致萬民而詢焉一曰詢國
危二曰詢國遷三曰詢立君注外朝朝在雉門之外者
也國危謂有兵寇之難國遷謂徙都改邑也立君謂無
冢適選於庶也鄭司農云致萬民聚萬民也詢謀也詩
曰詢于芻蕘書曰謀及庶人音義(難乃旦反適丁/歴反蕘而招反)疏(釋/曰)
(外朝之職朝士專掌但小司冦既為副貳長官亦與朝/士同掌之耳故云掌外朝之政云以致萬民者案下文)
(羣吏並在内而此經獨云致萬民者但羣吏在朝是常/萬民不合在朝惟有大事及疑獄乃致之故特言之也)
(注釋曰外朝在雉門之外則亦在庫門之外也云國危/謂有兵寇之難者謂鄰國來侵伐與國為難者也云國)
(遷謂徙都改邑也者謂王國遷徙若殷之盤庚遷殷之/類若遷卿大夫都邑不在詢限云立君謂無冢適選於)
(庶也者冢適䨇言案内則而言謂適后所生最長者為/冢若無冢適后所生次冢以下為適則適者非一若無)
(適則於衆妾所生擇立之衆妾所生非一是以須與衆/人共詢可否此三者皆採衆心衆同乃可依用也先鄭)
(引詩及書者證/致萬民之意也)其位王南鄉三公及州長百姓北面羣
臣西面羣吏東面注羣臣卿大夫士也羣吏府史也其
孤不見者孤從羣臣卿大夫在公後音義(鄉許亮反長/丁丈反見賢)
(遍/反)疏(注釋曰案射人及司士孤位皆西方東面北上今/此獨在東方西面從羣臣之位者孤無職尊之如)
(賔恒在西但此三詢之朝即朝士所掌之位案朝士外/朝云左九棘孤卿大夫位焉羣士在其後右九棘公侯)
(伯子男位焉羣吏在其後面三槐三公位焉州長衆庶/在其後以此故知孤從羣臣之位三公北面者案郊特)
(牲君之南鄉荅陽之義也臣之北面荅君也三公臣中/之尊北面屈之荅君之意知卿大夫在公後者以州長)
(衆鄉之屬在公後又二鄉公一人鄉大夫亦在公/後可知也每鄉大夫皆别命卿為之六卿别也)小司
寇擯以敘進而問焉以衆輔志而弊謀注擯謂揖之使
前也敘更也輔志者尊王賢明也音義(擯必刃反注/同更音庚)疏
(釋曰云以敘進者案小宰六敘皆先尊後卑則此言以/敘進謂先公卿以次而下注釋曰此既在朝立定而問)
(之明擯者無别相見之禮故知以次一一揖之使前問/之云輔志者尊王賢明也者專欲難成捨己稽衆聖人)
(無心以百姓心為心今能以衆/輔成己志是尊王賢明者也)以五刑聽萬民之獄訟
附于刑用情訊之至于旬乃弊之讀書則用灋注附猶
著也故書附作付訊言也用情理言之冀有可以出之
者十日乃㫁之王制曰刑者侀也侀者成也一成而不
可變故君子盡心焉鄭司農云讀書則用灋如今時讀
鞫已乃論之音義(訊音信盡津忍/反鞫九六反)疏(釋曰云附于刑用/情訊之者以囚所)
(犯罪附于五刑恐有枉濫故用情實問之使得眞實則/用灋者謂五刑之時當讀刑書罪状則用灋刑之注釋)
(曰引王制云刑者侀也者上刑為灋下刑為著謂行灋/著人身體又訓為成者意取一成不可變死者不可復)
(生㫁者不可更續是其不可變也故君子盡心焉不可/濫此釋用情訊之也漢時讀鞫已乃論之者鞫謂劾囚)
(之要辭行刑之時/讀已乃論其罪也)凡命夫命婦不躬坐獄訟注為治獄
吏䙝尊者也躬身也不身坐者必使其屬若子弟也喪
服傳曰命夫者其男子之為大夫者命婦者其婦人之
為大夫妻者春秋傳曰衞侯與元咺訟寗武子為輔鍼
嚴子為坐士榮為大理音義(為治于偽反咺況阮反鍼/其亷反嚴劉音荘左傳作)
(荘案漢書明帝/名荘改為嚴)疏(注釋曰古者取囚要辭皆對坐治獄/之吏皆有嚴威恐獄吏䙝尊故不使)
(命夫命婦親坐若取辭之時不得不坐當使其屬或子/弟代坐也引喪服傳者喪服經有大夫命婦子夏傳觧)
(之云大夫者其男子之為大夫者也今此云命夫者其/男子之為大夫者誤當以彼為正云春秋傳者左氏僖)
(二十八年衛侯坐殺弟叔武元咺訴於晉晉使人㫁之/引之者證命夫命婦不身坐獄訟之事若然元咺寗子)
(鍼荘子皆大夫得坐訟者大夫身不得與士坐訟若兩/大夫或代君皆得坐無嫌以是衛侯不得坐使荘子與)
(元咺對坐也若然觀此文命夫命婦唯據大夫不通士/案内宰云佐后使治外内命婦先鄭云外命婦卿大夫)
(之妻後鄭云士妻亦為命婦又閽人云凡外内命夫命/婦注内命夫卿大夫士之在宫中者如是士及士妻亦)
(得為命夫命婦者彼皆據王臣而言王之士有三命二/命一命皆得王命此文兼諸侯臣子男士則不命以是)
(知此文命夫婦惟專據/大夫為文不通士也)凡王之同族有罪不即市注鄭
司農云刑諸甸師氏禮記曰刑于隠者不與國人慮兄
弟疏(注釋曰此因上論㫁獄之事故說王之同族有罪/不即市者不與國人慮兄弟也故先鄭云當刑諸)
(甸師氏故甸師云王之同姓有辠則死刑焉是也必於/甸師者甸師掌耕耨王籍其塲上多屋就隐處刑之引)
(禮記者文王世子文彼據諸侯法云刑于隐者謂就屋/中云不與國人慮兄弟者若在市朝刑殺國人見之亦)
(謀慮兄弟是與國人慮兄弟若不於市朝/是不與也天子之禮亦然故引為證也)以五聲聽獄
訟求民情疏(釋曰案下五事惟辭聽一是聲而以五聲/目之者四事雖不是聲亦以聲為本故也)
(案吕刑云惟貌有稽在獄定之後則此五聽亦在/要辭定訖恐其濫失更以五聽觀之以求民情也)一曰
辭聽注觀其出言不直則煩疏(注釋曰直則言要理深/虚則辭煩義寡故云不)
(直則/煩)二曰色聽注觀其顔色不直則赧然音義(赧女/板反)疏
(注釋曰理直則顔色有厲理曲則顔色愧赧小爾雅云/不直失節謂之慙愧面慙曰赧心慙曰恧體慙曰逡)
三曰氣聽注觀其氣息不直則喘音義(喘昌/兗反)疏(注釋曰/虚本心)
(知氣從内發理既/不直吐氣則喘)四曰耳聽注觀其聽聆不直則惑音
義(聆音/零)疏(注釋曰尚書云作德心逸日休作偽心勞日/拙觀其事直聽物明審其理不直聽物致疑)
五曰目聽注觀其眸子視不直則眊然音義(眸莫侯反/劉無不反)
(眊莫報反本/又作旄同)疏(注釋曰目為心視視由心起理若直/實視盼分明理若虚陳視乃眊亂)以
八辟麗邦灋附刑罰注辟灋也杜子春讀麗為羅𤣥謂
麗附也易曰日月麗于天故書附作付猶著也疏(釋曰/案曲)
(禮云刑不上大夫鄭注云其犯灋則在八議輕重不在/刑書若然此八辟為不在刑書若有罪當議議得其罪)
(乃附邦灋而附于刑罰也注釋曰以辟為灋謂八者之/灋子春讀麗為羅後鄭不從謂麗附也破子春為羅若)
(作羅則入羅網當在刑書何須更議之也後鄭以不在/刑書故須議議訖乃附邦灋易曰日月麗于天但天自)
(然無形而得附著者天者自然之氣日月/在虚空而附自然之氣故得為附著也)一曰議親之
辟注鄭司農云若今時宗室有罪先請是也疏(釋曰親/謂五屬)
(之内及外親有服者皆是議限親不假貴故賢能及功/勤若貴亦不假餘賢能之等各據一邊則得入議假令)
(既有親兼有餘/事亦不離議限)二曰議故之辟注故謂舊知也鄭司農
云故舊不遺則民不偷音義(偷他侯反/徐吐豆反)疏(注釋曰此故/舊據王為言)
(是以大宗伯注故舊朋友謂共在學者若伐木詩亦是/故友之類先鄭引論語故舊不遺則民不偷言民不偷)
(上行下效亦據人君而/說故引以證議故也)三曰議賢之辟注鄭司農云若
今時亷吏有罪先請是也𤣥謂賢有徳行者音義(行下/孟反)
疏(注釋曰先鄭舉漢亷吏為賢後鄭足成故言賢有徳/行者謂若鄉大夫興賢者能者賢即有六德六行者)
(也/)四曰議能之辟注能謂有道藝者春秋傳曰夫謀而
鮮過惠訓不倦者叔向有焉社稷之固也猶将十世宥
之以勸能者今壹不免其身以棄社稷不亦惑乎音義
(夫音扶鮮息淺/反向許亮反)疏(注釋曰云能謂有道藝者此即卿大/夫興能者能有道藝若保氏云掌飬)
(國子以道而教之六藝是國子賢者有德行兼道藝若/能者惟有道藝未必兼有德也引春秋傳者左氏襄二)
(十一年叔向被囚祁奚作此辭以告晉侯/使赦小罪存大能引之者證以能議也)五曰議功之
辟注謂有大勲勞立功者疏(釋曰此即司勲所掌王功/國功之等皆入此功也是)
(以彼皆言/功為首也)六曰議貴之辟注鄭司農云若今時吏墨綬
有罪先請是也疏(注釋曰先鄭雖引漢灋墨綬為貴若/據周大夫以上皆貴也墨綬者漢灋)
(丞相中二千石金印紫綬御史大夫二千/石銀印黄綬縣令六百石銅印墨綬是也)七曰議勤之
辟注謂憔悴以事國音義(憔昨遥反/悴秦醉反)疏(注釋曰案詩云/或憔悴事國自)
(此已上七者雖以王為主諸侯一國之尊賞罰自制亦/應有此議灋是以議能鄭引叔向之事是其一隅也惟)
(八曰議賓惟據王者/而言不及諸侯也)入曰議賔之辟注謂所不臣者三
恪二代之後與音義(與音/餘)疏(注釋曰春秋襄二十五年/傳有虞閼父為周陶正而)
(封諸陳以備三恪之言郊特牲有尊賢不過二代之語/故鄭云三恪二代之後案樂記云武王克殷及商未及)
(下車而封黄帝之後於薊封帝堯之後於祝封帝舜之/後於陳下車而封夏后氏之後於杞殷之後於宋此皆)
(自行當代禮樂王所不臣為賔禮禮之故為賔也言與/者經直云賔不斥所據約彼同之故云與以疑之也)
以三刺斷庶民獄訟之中注中謂罪正所定音義(刺七/賜反)
(㫁丁亂反/後皆同)疏(釋曰此經與下文為目但三刺之言當是/罪定㫁訖乃向外朝始行三刺庶民已上)
(皆應有刺直言庶民者庶民賤恐不刺賤者尚刺已上/刺可知注釋曰云中謂罪正所定者㫁獄終始有三刺)
(刺則罪正所定即當行/刑故云罪正所定也)一曰訊羣臣二曰訊羣吏三曰
訊萬民注刺殺也三訊罪定則殺之訊言也疏(釋曰云/羣臣者)
(士已上云羣吏者府吏胥徒庶人在官者云萬民者民/間有徳行不仕者注釋曰云刺殺三訊罪定即殺之但)
(所刺不必是殺餘四刑亦當三刺直言殺者舉法重者/而言其實皆三刺是以下文云聼民之所刺宥以施上)
(服下服之刑是/兼輕重皆刺也)聽民之所刺宥以施上服下服之刑注
宥寛也民言殺殺之言寛寛之上服劓墨也下服宫刖
也音義(劓魚器反刖音/月又五刮反)疏(釋曰墨劓施於面故為上服/宫刖施於下體故為下服凡)
(行刺必先以物規之如/衣服乃施刑故言服也)及大比登民數自生齒以上登
于天府注大比三年大數民之衆寡也人生齒而體備
男八月而生齒女七月而生齒音義(比毗志反注同上/時掌反下注同數)
(所生/反)疏(釋曰小司冦至三年大按比之時則使司民之/官登上民數自生齒已上皆登之小司冦乃登)
(於天府注釋曰云男八月女七月而生齒者按家語本/命男子八月生齒八歳而齔齒女子七月而生齒七歳)
(而齔齒男子陽得隂而生得隂而落女子/隂得陽而生得陽而落故男偶女竒也)内史司㑹冢
宰貳之以制國用注人數定而九賦可知國用乃可制
耳疏(釋曰内史掌八柄之等司㑹主計㑹冢宰所主兼/設故皆取副貳民數簿書得民數乃制國用以其)
(國用出於民故也注釋曰云人數定九賦可知國用/乃可制者鄭偏據九賦而言至九貢九功亦可知也)小
祭祀奉犬牲注奉猶進也疏(釋曰大祭祀自大司冦奉/犬牲若小祭祀王𤣥冕所)
(祭則小司冦/奉進犬牲也)凡禋祀五帝實鑊水納亨亦如之注納亨
致牲也其時鑊水當以洗解牲體肉音義(鑊户/郭反)疏(釋曰/云禋)
(祀五帝者祭天曰燔柴即禋祀也故云禋祀五帝五帝/所祀謂四時迎氣總享明堂實鑊水以擬洗肉所用也)
(納亨亦如之納亨致牲謂将祭亨祭之晨實以水亨牲/也注釋曰鄭知實鑊水為洗解牲肉者以下云納亨亦)
(如之是實鑊水亨煑肉故知此是洗肉/也封人云共其水槀亦謂洗牲肉也)大賔客前王而
辟注鄭司農云小司寇為王道辟除姦人也若今時執
金吾下至令尉奉引矣音義(辟婢亦反劉符益反一音/匹亦反沈音避注同後而)
(辟皆放此/道音導)疏(釋曰下士師云諸侯為賔帥其屬蹕於王/宫饗燕時此小司寇為王辟亦謂於宫中)
(饗燕在寝及廟時也注釋曰云若今時執金吾下至令/尉奉引者漢時執金吾及令尉為帝奉引猶如小司冦)
(為王導故/引以為況)后世子之喪亦如之疏(釋曰謂后世子之喪/當朝廟之時王出入)
(亦為王/而辟也)小師涖戮注小師王不自出之師疏(注釋曰王/不自出使)
(卿大夫出軍閫外之事将軍裁之軍將/有所斬戮於社主前則小司冦涖戮也)凡國之大事使
其屬蹕注屬士師以下疏(注釋曰此國之大事即士師/云諸侯為賔是也士師云帥)
(其屬則士師已下皆/蹕故此據而言之)孟冬祀司民獻民數於王王拜受
之以圖國用而進退之注司民星名謂軒轅角也小司
寇於祀司民而獻民數於王重民也進退猶損益也國
用民衆則益民寡則損疏(釋曰前文大比登民數於天/府據三年大比而言此則據)
(年年民數皆有増減於孟冬春官祭司民之時小司寇/以民數多少獻於王也注釋曰案星經軒轅角有大民)
(小民之星是軒轅角也云國用民衆則益民寡則損者/國家所用財物由民上而來是以國用多少要由民衆)
(寡故民衆則益豐用/之民寡則損儉用之)歳終則令羣士計獄弊訟登中于
天府注上其所㫁獄訟之數疏(釋曰羣士謂鄉士遂士/已下皆是必登㫁獄之)
(書於祖廟天府者重/其㫁刑使神監之)正歳帥其屬而觀刑象令以木鐸
曰不用灋者國有常刑令羣士注羣士遂士以下疏(注/釋)
(曰此所戒令六官各因其所掌知羣士是遂士以下者/以其鄉士已入帥其屬中遂士縣士方士訝士等雖是)
(六十官之屬以其主六遂以外漸逺恐不在屬/中故經特云令羣士明羣士是遂士以下可知)乃宣布
于四方憲刑禁注宣徧也憲表也謂縣之也刑禁士師
之五禁音義(徧音/遍)疏(釋曰此所宣布則布憲所云者是/也此官主之彼乃布之事相成也)
乃命其屬入㑹乃致事注得其屬之計乃令致之於王
音義(㑹古外反後要/㑹之字皆放此)疏(釋曰命其屬謂命已下屬官使/入㑹計文状来乃致事於王故)
(云乃乃/緩辭)
士師之職掌國之五禁之灋以左右刑罰一曰宫禁二
曰官禁三曰國禁四曰野禁五曰軍禁皆以木鐸狥之
于朝書而縣于門閭注左右助也助刑罰者助其禁民
為非也宫王宫也官官府也國城中也古之禁書亡矣
今宫門有符籍官府有無故擅入城門有離載下帷野
有田律軍有囂讙夜行之禁其觕可言者音義(灋音法/左音佐)
(右音又注左右助也同狥似俊/反縣音懸觕劉音粗沈才古反)疏(釋曰凡設五刑者刑/期于無刑以刑止刑)
(以殺止殺殺一人使萬人懲是欲不使犯罪令於刑外/豫施禁禁民使不犯刑是左右助刑罰無使罪麗于民)
(也云書而縣于門閭者爾雅云巷門謂之閭則縣于處/處巷門使知之注釋曰云宫王宫也者謂臯門也云官)
(官府也者謂廬官人聼事之門云國城中者若王城十/二門云古之禁書亡矣者謂在儀禮三千條内而在亡)
(中故舉漢灋以况之云離載下帷者謂在車離耦耦載/而下帷恐是姦非故禁之云觕可言者古之禁書具不)
(惟如此故云/觕可言也)以五戒先後刑罰毋使罪麗于民一曰誓
用之于軍旅二曰誥用之于㑹同三曰禁用諸田役四
曰糾用諸國中五曰憲用諸都鄙注先後猶左右也誓
誥於書則甘誓大誥康誥之屬禁則軍禮曰無干車無
自後射此其類也糾憲未有聞焉音義(誥古報反/射食亦反)疏(釋/曰)
(戒與禁謂典灋則亦是所用異異其名耳同是告語使/不犯刑罰注釋曰先後猶左右也者皆是相助之義異)
(其名而已云甘誓者啓與有扈戰於甘之野作甘誓云/湯誓者湯将伐桀以誓衆云大誥者武王崩周公輔相)
(成王令以大義告天下以誅三監故作誥云康誥者周/公以成王命封康叔於殷墟誥康叔以治政之事故作)
(誥云之屬者仍有泰誓費誓召誥洛誥之等故言之屬/也凡誥誓皆因大㑹乃為之故用之於軍旅用之於㑹)
(同也云禁則軍禮曰無干車無自後射此其類也者易/比之九五曰王用三驅失前禽注云王因天下顯習兵)
(于蒐狩焉驅禽而射之三發則已失前禽者謂禽在前/來者不逆而射旁去又不射惟其走者順而射之不中)
(亦已是皆所習軍禮用兵之法亦如之降者不殺奔者/不禁背敵不殺以仁恩飬威之道若然此不自後射亦)
(謂不中之後不重射前敵不破則/有追灋春秋公追戎於濟西是也)掌鄉合州黨族閭比
之聨與其民人之什伍使之相安相受以比追胥之事
以施刑罰慶賞注鄉合鄉所合也追追冦也胥讀如宿
偦之偦偦謂司搏盜賊也音義(比毗志反下同追如字/劉張類反胥如字劉思)
(敘反注偦同搏/音博劉音付)疏(釋曰士師掌鄉中合聚之灋者以為/有施刑罰也云州黨族閭比之聨即)
(是鄉合之事云與其人民之什伍者此即因内政寄軍/令之類五家為比比即一伍也二伍為什據追胥之時)
(云使之相安相受者宅舍有故使當比當閭相受寄託/使得安穏也云以比追胥者以比什伍使任追胥二事)
(也云以施刑罰慶賞者使鄰伍相及也注釋曰云追追/冦者即公追戎於濟西是也胥讀如宿偦之偦者時有)
(夜宿逐賊謂之偦/即司搏盜賊是也)掌官中之政令注大司寇之官府中
也疏(注釋曰士師所施政令惟在當/官故鄭云大司冦之官府中也)察獄訟之辭以詔
司寇斷獄弊訟致邦令注詔司寇若今白聽正灋觧也
致邦令者以灋報之疏(釋曰獄訟辭訴各有司存謂若/鄉士遂士縣士方士各主當司)
(之獄訟其有不決來問都頭士師者則士師審察以告/大司冦㫁獄弊訟也云致邦令者此即所察獄訟㫁訖)
(致與本官謂/之致邦令也)掌士之八成注鄭司農云八成者行事有
八篇若今時決事比音義(比必/利反)疏(釋曰士之八成言士/者此八者皆是獄官)
(㫁事成品式士即士師已下是也注釋曰先鄭云八成/者行事有八篇若今時決事比者即若小宰八成凡言)
(成者皆舊有成事品式後人依/而行之決事依前比類決之)一曰邦汋注鄭司農云
汋讀如酌酒尊中之酌國汋者斟酌盜取國家宻事若
今時刺探尚書事音義(汋上灼反注同斟之林反酌/音灼刺七亦反又七賜反)疏
(注釋曰云汋讀如酌酒尊中之酌者俗讀之若今刺探/尚書事者漢時尚書掌機宻有刺探尚書宻事斟酌私)
(知故舉/為況也)二曰邦賊注為逆亂者疏(注釋曰既云邦賊罪/無過此故知為逆亂)
(若崔杼州/吁之等)三曰邦諜注為異國反間音義(諜音牒間/間廁之間)疏
(注釋曰異國欲來侵伐先遣人徃間候取其委曲反來/說之其言諜諜然故謂之邦諜用兵之策莫善於此故)
(孫子兵法云興師十萬日費千金内外騒動以爭一日/之勝而受爵禄金寳於人者非民之将故三軍之事莫)
(宻於反間殷之興也伊摯在夏周之興也吕牙/在殷唯賢聖将能用間以成此兵之要者也)四曰犯
邦令注干冒王敎令者音義(冒音/墨)疏(注釋曰鄭云干冒/王敎令者謂犯邦)
(令不肯/依行)五曰撟邦令注稱詐以有為者音義(撟音/矯)疏(注/釋)
(曰撟即詐也故鄭云稱詐以有為/者謂詐上命營搆偽物之類也)六曰為邦盜注竊取
國之寳藏者音義(藏才/浪反)疏(注釋曰謂若定八年陽貨盜/竊寳玉大弓以出奔之類是)
(也/)七曰為邦朋注朋黨相阿使政不平者故書朋作傰
鄭司農云傰讀如朋友之朋音義(傰劉音崩徐音/朋又補鄧反)疏(注/釋)
(曰朋謂朋黨阿曲相阿違國家正灋擅生/曲灋使政不平以㒺國法故曰邦朋也)八曰為邦誣
注誣罔君臣使事失實疏(注釋曰謂若君臣相得政敎/平美其有佞臣誣以惡事致)
(使善政失/實者也)若邦凶荒則以荒辯之灋治之注鄭司農云
辯讀為風别之别救荒之政十有二而士師别受其敎
條是為荒别之灋𤣥謂辯當為貶聲之誤也遭飢荒則
刑罰國事有所貶損作權時灋也朝士職曰若邦凶荒
札喪冦戎之故則令邦國都家縣鄙慮刑貶音義(辯依/注音)
(貶風别之别皆彼列反下/傅别及注同數所主反)疏(釋曰凶荒謂年榖不熟民/皆困苦則以荒貶之灋治)
(之不得用尋常之灋注釋曰先鄭之言義庶所據故後/鄭不從後鄭破辯為貶從朝士職之文也朝士職慮刑)
(貶者彼謂謀慮緩刑減/損國用為民困苦故也)令移民通財糾守緩刑注移民
就賤救困也通財補不足也糾守備盜賊也緩刑紓民
心也音義(紓音舒本/亦作舒)疏(注釋曰移民就賤謂可移者将/身徃也通財補不足謂不可移)
(者即於豐處将/財榖以補不足)凡以財獄訟者正之以傅别約劑注傅
别中别手書也約劑各所持券也故書别為辯鄭司農
云傅或為符辨讀為風别之别若今時市買為券書以
别之各得其一訟則案券以正之音義(傅音附注同約/於妙反又如字)
疏(注釋曰此注云傅别中别手書也小宰注為大手書/於一札中字别之語異義同此先鄭云若今時市買)
(為券書以别之各得其一義與後鄭同故引之在下小/宰注先鄭云傅著約束於文書别别為兩兩家各得其)
(一後鄭不從先鄭至/此更為一解故從之)若祭勝國之社稷則為之尸注以
刑官為尸略之也周謂亡殷之社為亳社音義(亳步/各反)疏
(注釋曰案鳬鷖詩宗廟社稷七祀皆稱公尸不使刑官/今祭勝國之社稷用士師為尸故鄭云用刑官為尸略)
(之也云周謂亡殷之社為亳社者經云勝國注為亡殷/又云亳社者據周勝殷謂之勝據殷亡即云亡國即郊)
(特牲云喪國之社必屋之是也據地/而言即言亳社春秋亳社災是也)王燕出入則前驅
而辟注道王且辟行人音義(道音導下三公/道盜賊道同)疏(注釋曰/導王解)
(前驅且辟行人觧而辟/言燕出入謂宫苑皆是)祀五帝則沃尸及王盥洎鑊水
注洎謂増其沃汁音義(洎其器反/或音冀)疏(注釋曰案特牲少/牢尸尊不就洗入)
(門北面則以盤匜盥手王盥謂將獻尸時先就洗盥洎/鑊水増其沃汁鑊在門外之東亨牲之㸑言須鑊水就)
(㸑増之亨實鑊水此官増之示敬而已此直言祀五帝/沃尸及王盥其餘冬至夏至及祭先王先公所沃盥者)
(案小祝職云大祭祀沃尸盥小臣職云大祭祀朝覲沃/王盥如是則冬至夏至及先王先公小祝沃尸盥小臣)
(沃王盥鬱人云凡祼事/沃盥惟在宗廟為祼時)凡刉珥則奉犬牲注珥讀為衈
刉衈釁禮之事用牲毛者曰刉羽者曰衈音義(刉音機/劉音竒)
(珥而志反/注衈同)疏(注釋曰鄭知珥為衈者珥是玉名故破從/衈取用血之意知刉衈是釁禮者雜記曰)
(成廟則釁之門夾室皆用雞其衈皆於屋下彼雖不言/刉刉衈相将故知是釁禮知用牲毛者曰刉羽者曰衈)
(者雜記雞言衈/即毛曰刉可知)諸侯為賔則帥其屬而蹕于王宫注謂
諸侯來朝若燕饗時疏(釋曰士師言帥其屬當官下云/屬上士已下皆是也注釋曰經)
(云蹕于王宫饗在廟燕在寝/言于王宫故知燕饗時也)大喪亦如之疏(釋曰大喪/在宫中謂)
(朝廟亦在宫/中為蹕也)大師帥其屬而禁逆軍旅者與犯師禁者
而戮之注逆軍旅反將命也犯師禁干行陳也音義(將/子)
(匠反行戸剛/反陳直刃反)疏(釋曰帥其屬亦謂上士已下在軍而戮/亦謂戮於社主前注釋曰逆軍旅反将)
(命者王在軍自将違王命亦是反将命王不在梱外之/事将軍裁之亦是反将命犯師禁干行陳者干犯軍之)
(行陳案昭元年晋荀吳敗狄于太原将戰魏絳曰請皆/卒自我始荀吳之嬖人不肯即卒斬以狥襄三年雞澤)
(之盟晋侯之弟揚干亂行於曲梁魏絳戮其僕魏絳曰/軍事有死無犯為敬此二者是反将命干行陳之事也)
歳終則令正要㑹注定計簿音義(簿歩/古反)疏(注釋曰定計/簿者年終将)
(考之/故也)正歳帥其屬而憲禁令于國及郊野注去國百里
為郊郊外謂之野疏(釋曰正歳憲禁令者取除舊布新/之義言于國及郊野者則自國至)
(百里外皆憲禁之也注釋曰云去國百/里曰郊司馬灋文郊外謂之野爾雅文)
　
　
　
　
　
　周禮注疏卷三十四
　周禮注疏卷三十四考證
罪隸百有二十人疏數以百二十人為限○監本脫以
　百二十人五字今補入
萍氏下士二人音義蛂蟥蛢郭注云甲蟲大如虎豆綠
　色○監本脫郭注下十一字今依釋文并爾雅原文
　補正
伊耆氏疏云始為蜡以息老物者郊特牲及春官籥章
　文○監本脫及春官籥章五字息老物籥章有之今
　補正
大司寇之職注書曰王旄荒度作詳○旄尚書作耄
　今從釋文又尚書無詳字
以兩劑禁民獄疏質人云大市以質小市以劑○質人
　監本訛作貨又今据質人職文改正
一曰訊羣臣注刺殺也○刺殺也三字句應屬上節經
　以三刺斷庶民獄訟之中下
　周禮注疏卷三十四考證
欽定四庫全書
　周禮注疏卷三十五
　　漢鄭氏注　唐陸徳眀音義　賈公彥疏
鄉士掌國中注鄭司農云謂國中至百里郊也𤣥謂其
地則距王城百里内也言掌國中此主國中獄也六鄉
之獄在國中疏(釋曰鄉士主六鄉之獄言掌國中者獄/居近六鄉之獄皆在國中注釋曰先鄭)
(云謂國中至百里郊後鄭不從者六鄉地雖在百里郊/内要言國中者指獄而言非通百里為國中故不從也)
(是以謂其地則距王城百里内言掌國中此主國中/獄也云六鄉之獄在國中對六遂之獄在四郊者也)各
掌其鄉之民數而糾戒之注鄉士八人言各者四人而
分主三鄉疏(注釋曰鄭以四人分主三鄉者若以八人/共主三鄉不得言各既言各則有部分故)
(以四人分主/三鄉解之也)聽其獄訟察其辭注察審也疏(注釋曰鄉/士主治獄)
(訟之事故云聽其獄訟察/其辭言審者恐人枉濫也)辯其獄訟異其死刑之罪而
要之旬而職聽于朝注辯異謂殊其文書也要之為其
罪灋之要辭如今劾矣十日乃以職事治之於外朝容
其自反覆音義(劾户代反覆芳服/反方士職注同)疏(釋曰云辯其獄訟/者辯别也獄謂爭)
(罪訟謂争財事既不同文書亦異云異其死刑之罪者/死與四刑輕重不同文書亦異云而要之者文書既得)
(乃後取其要辭雖得要實之辭罪定仍至十日乃後以/斷刑之職聽斷于外朝注釋曰云要之為其罪灋之要)
(辭如今劾矣者劾實也正謂棄虚從實收取要辭為定/容其自反覆恐囚虚承其罪十日不翻即是其實然後)
(向外朝對衆更/詢乃與之罪)司寇聽之斷其獄弊其訟于朝羣士司
刑皆在各麗其灋以議獄訟注麗附也各附致其灋以
成議也疏(釋曰此即朝衆聽之事獄言斷訟言弊弊亦/斷異言耳云羣士司刑皆在者所謂吕刑云)
(師聽五辭一也恐專有濫故衆獄官共聽之云各麗其/灋者罪状不同附灋有異當如其罪状各依其罪不得)
(濫出濫入如此以議獄訟也注釋曰所議者本欲得其/實情故湏各致其灋以成其議致灋行刑當與議狀相)
(依/也)獄訟成士師受中汁日刑殺肆之三日注受中謂受
獄訟之成也鄭司農云士師受中若今二千石受其獄
也中者刑罰之中也故論語曰刑罰不中則民無所措
手足汁日刑殺汁合也和也和合支幹善日若今時望
後利日也肆之三日故春秋傳曰三日棄疾請尸論語
曰肆諸市朝𤣥謂士師既受獄訟之成鄉士則擇可刑
殺之日至其時而往涖之尸之三日乃反也音義(汁音/協本)
(亦作協下同不中/丁仲反措七故反)疏(釋曰此經為上議得其實欲行刑/之時故云獄訟成成謂罪已成定)
(云士師受中者士師當受取上成定中平文書為案云/協日刑殺者謂鄉士當和合善日行刑及殺之事云肆)
(之三日者據死者而言其四刑之類行訖即放不湏肆/之注釋曰云若今二千石受其獄也者漢時受二千石)
(禄廪郡守之等受在下已成之獄言支幹善日者十二/辰子丑之等是支甲乙丙丁之等是幹若言甲子乙丑)
(丙寅丁夘之類皆以支配幹而言云若今時望後利日/也者月大則十六日為望月小則十五日為望利日即)
(合刑殺之日是也云肆之三日者肆陳也殺訖陳尸也/云春秋傳者襄二十二年楚令尹子南寵觀起楚人患)
(之子南之子棄疾為王御士王泣告棄疾言子南罪遂/殺子南于朝注云子南公子追舒三日棄疾請尸云論)
(語者憲問篇云公伯寮愬子路于季孫子服景伯謂孔/子曰吾力猶能肆諸市朝注云大夫於朝士於市公伯)
(寮是士止應云肆諸市連言朝耳引之者皆證肆之三/日之事也𤣥謂士師既受獄訟之成鄉士則擇可刑殺)
(之日至其時而往涖之尸之三日乃反也者乃反謂收/取其尸鄭言此者經云士師受中協日刑殺文無分别)
(恐是士師受中還是士師刑殺故湏辨之知非士師刑/殺者以其士師是司寇之考總攝諸士所刑殺者鄉士)
(遂士縣士方士各自往涖之若一一遣/士師自行於理不可是以鄭為此解也)若欲免之則王
㑹其期注免猶赦也期謂鄉士職聽于朝司寇聽之日
王欲赦之則用此時親往議之疏(釋曰所司折斷已得/實情獄案既成乃始)
(就朝詳斷王雖欲免必無免灋但王者恩深/愛物庶欲免之恐有濫行理湏親㑹者也)大祭祀大
喪紀大軍旅大賓客則各掌其鄉之禁令帥其屬夾道
而蹕注屬中士以下音義(夹古洽反/劉古協反)疏(注釋曰此四者/六鄉皆有其事)
(大祭祀若祭天四時迎氣即於四郊大䘮紀當葬所經/道大軍旅王出行所經過大賔客四方諸侯来朝各由)
(方而入竝過六鄉路以是故各掌其鄉之禁令當各帥/其屬夹道而蹕知屬是中士以下者鄉士身是上士故)
(云中士/以下)三公若有邦事則為之前驅而辟其䘮亦如之
注鄭司農云鄉士為三公道也若今時三公出城郡督
郵盜賊道也音義(則為于偽反遂士/縣士訝士職同)疏(釋曰三公有邦/事湏親自入鄉)
(則鄉士為公作前驅引道而辟止行人云其䘮亦如之/者謂公卿大夫之䘮死於此者及𦵏為之前驅而辟注)
(釋曰云郡督郵盜賊道也者郵謂郵行往来盜賊謂舊/為盜賊即不良之人故郡内督察郵行者是盜賊之人)
(使之道以況古鄉/士為道相類也)凡國有大事則戮其犯命者疏(釋曰/國有)
(大事言戮犯命者止謂征伐田獵/之大事故有犯命刑戮之事也)
遂士掌四郊注鄭司農云謂百里外至三百里也𤣥謂
其地則距王城百里以外至二百里言掌四郊者此主
四郊獄也六遂之獄在四郊疏(注釋曰先鄭云百里外/至三百里也者見縣士)
(云掌野去王城四百里曰縣故曰小都任縣地方士云/掌都家謂去王城五百里既以鄉士所掌為去王城百)
(里内惟有二百里三百里二處在當是此遂士掌之故/為此解後鄭不從𤣥謂其地則距王城百里以外至二)
(百里者後鄭意六遂之地則在二百里中但獄則不在/二百里中當在百里四郊上置之亦若六鄉地在王城)
(外獄則在城中然故更云言掌四郊/此主四郊之獄六遂之獄在四郊也)各掌其遂之民數
而糾其戒令注遂士十二人言各者二人而分主一遂
疏(注釋曰遂士十二人序官文亦如鄉士若總掌不分/不得云各既言各掌十二人有六遂是二人分主一)
(遂可/知)聽其獄訟察其辭辨其獄訟異其死刑之罪而要
之二旬而職聽于朝司寇聽之斷其獄弊其訟于朝羣
士司刑皆在各麗其灋以議獄訟獄訟成士師受中汁
日就郊而刑殺各於其遂肆之三日注就郊而刑殺者
遂士也遂士擇刑殺日至其時往涖之如鄉士爲之矣
言各於其遂者四郊六遂遂處不同疏(釋曰此一經亦/如鄉士獄成就)
(朝聴斷事有異者二旬與鄉士别以其去王城漸逺恐/多枉濫故至二旬容其反覆也云就郊而刑殺者鄉士)
(之獄在國中不湏言就此在郊差逺故云就郊也言各/於其遂者六鄉之獄并在國中不得言各六遂之獄分)
(在四郊之上故湏言各也注釋曰鄭云就郊而刑殺者/遂士也者經云士師受中即云協日就郊刑殺觀其文)
(勢亦恐士師刑殺故云遂士也云遂處不同者六遂/分置四郊之外有六處獄還六處置之故云不同也)若
欲免之則王令三公㑹其期注令猶命也王欲赦之則
用遂士職聽之時命三公往議之疏(注釋曰若㑹其期/皆在外朝但民有)
(逺近故六鄉獄王自㑹其期六遂獄差遠使三公㑹其/期也云令猶命者上文鄉士云命此變命云令令命義)
(不殊故云/令猶命也)若邦有大事聚衆庶則各掌其遂之禁令帥
其屬而蹕注大事王所親也疏(注釋曰案上鄉士在四/郊内有大祭祀大䘮紀)
(等四事事多故湏歴陳此在四郊之外無大祭祀大䘮/紀惟有大軍旅大賔客出入所經二者有聚衆庶之事)
(故總云大事聚衆庶耳此雖/不言夾道亦當夹道蹕也)六卿若有邦事則為之前
驅而辟其䘮亦如之凡郊有大事則戮其犯命者疏(釋/曰)
(若六鄉近則使三公有邦事此六遂差逺邦事使六卿/往云其䘮亦如之者亦謂公卿大夫之䘮死於其中者)
(亦為之前驅而辟也云郊有大事者亦謂/六遂之民從軍征伐田獵戮其犯命也)
縣士掌野注鄭司農云掌三百里至四百里大夫所食
晉韓湏為公族大夫食縣𤣥謂地距王城二百里以外
至三百里曰野三百里以外至四百里曰縣四百里以
外至五百里曰都都縣野之地其邑非王子弟公卿大
夫之采地則皆公邑也謂之縣縣士掌其獄焉言掌野
者郊外曰野大總言之也獄居近野之縣獄在二百里
上縣之縣獄在三百里上都之縣獄在四百里上疏(注/釋)
(曰先鄭意遂士既主二百里三百里又案載師職小都/任縣地縣地在四百里中故云掌三百里至四百里云)
(大夫所食晉韓湏為公族大夫食縣者即載師職云小/都任縣地一也案昭五年楚薳唘疆曰晉韓襄為公族)
(大夫韓湏受命而使矣注云襄韓無忌子也為公族大/夫湏起之門子年雖幼已任出使如是韓湏不為大夫)
(言受命而使明時為公族大夫但年幼或此注當為韓/襄知食縣者下有十家九縣注云韓氏七邑是也𤣥謂)
(地距王城二百里以外至三百里曰野三百里以外至/四百里曰縣四百里以外至五百里曰都鄭言此者欲)
(明此三處之中有三等公邑故更云都都縣野之地其/邑非王子弟公卿大夫之采地則皆公邑也者王子弟)
(依三等臣分為三處公在五百里疆地卿在四百里縣/地大夫在三百里稍地給此三等采地之外皆是公邑)
(故云則皆公邑案載師注使大夫治此公邑之民二百/里三百里其大夫如州長四百里五百里其大夫如縣)
(正云謂之縣縣士掌其獄焉者主三等之獄總謂之縣/士也云掌野者郊外曰野大總言之者爾雅云郊外曰)
(野非謂郊外二百里之中縱四百里及五百里皆得謂/之野是以遂人亦云掌野野亦謂百里郊外至五百里)
(皆稱野故鄭彼注及此注皆云郊外曰野是大總而言/也鄭言此者欲見縣士云掌野掌三百里外至五百里)
(三處之獄皆是野耳云獄居近者從鄉士掌國中已外/遂士掌四郊皆據近而言明此縣士三等獄以次據近)
(而置云野之縣獄在二百里上縣之縣獄在三百里上/都之縣獄在四百里上者以三處獄皆名縣者自三百)
(里外有稍縣都縣居中故皆以縣獄為名言野縣都據/本為稱若然云掌野則三處總名野及歴言之則惟三)
(百里得名野者以其以外四百里五百里有縣都之名/還指本號三百里中地雖有稍名縣士既言掌野不得)
(不存一野以為獄名故也案載師云公邑任甸地則二/百里中亦有公邑縣士惟掌三百里已外其二百里獄)
(遂士兼/掌之矣)各掌其縣之民數糾其戒令而聽其獄訟察其
辭辨其獄訟異其死刑之罪而要之三旬而職聽于朝
司寇聽之斷其獄弊其訟于朝羣士司刑皆在各麗其
灋以議獄訟獄訟成士師受中汁日刑殺各就其縣肆
之三日注刑殺各就其縣者亦謂縣士疏(注釋曰上鄉/士遂士皆解)
(分人各主之義至此縣士鄭雖不言案序官縣士三十/有二人縣獄既有三處盖三百里地狭人少當十人四)
(百里五百里地廣民多當各十一人以是故得云各掌/其縣之民數也三旬者亦是去王漸逺故加至三旬容)
(其自反覆云亦謂縣士者亦以經/文勢相連恐士師刑殺故湏解之)若欲免之則王命六
卿㑹其期注期亦謂縣士職聽之時疏(注釋曰以其差/逺故不使三公)
(而使六卿/㑹其期也)若邦有大役聚衆庶則各掌其縣之禁令若
大夫有邦事則為之前驅而辟其䘮亦如之凡野有大
事則戮其犯命者注野距王城二百里以外及縣都疏
(釋曰直言大役不言大事又不言帥其屬而蹕者則非/王行征伐之事謂起大役役使民衆故直各掌其縣之)
(禁令而已其䘮亦謂公卿大夫之䘮有死於此者云凡/野有大事則戮其犯命者謂有軍事於此而犯命者也)
(注釋曰上掌野雖已解野今此文云凡野恐有别義故/鄭詳言之云野距王城二百里以外及縣都者若如此)
(言則不通二百里以内故云距王城二百里以外從野/三百里縣則四百里都則五百里還是縣士獄之所主)
(三處/也)
方士掌都家注鄭司農云掌四百里至五百里公所食
魯季氏食於都𤣥謂都王子弟及公卿之采地家大夫
之采地大都在畺地小都在縣地家邑在稍地不言掌
其民數民不純屬王音義(畺居/良反)疏(注釋曰先鄭意縣士/既掌四百里中故此)
(方士掌五百里之中云公所食者謂載師所云大都任/畺地者也引魯季氏食於都者謂諸侯大都與三公同)
(後鄭不從謂都王子弟及公卿之采地家大夫之采地/者欲見此經都是載師大都任畺地小都任縣地家是)
(家邑任稍地王子弟親者與公同百里稍䟽者與卿同/五十里更疏者與大夫同二十五里引載師職大都任)
(畺地以下為證者是不從先鄭之驗若先鄭以采地唯/在四百里五百里之中載師何得有三等之差乎是以)
(後鄭縣士自掌三等公邑之獄方士自掌三等采地之/獄且縣士掌三等公邑之獄親自掌之若方士掌三等)
(采地之獄遥掌之采地自有都家之士掌獄有事上於/方士耳云不言掌其民數不純屬王者采地之民雖在)
(王畿之内屬采地之主類畿外/之民屬諸侯故云不純屬王)聽其獄訟之辭辨其死
刑之罪而要之三月而上獄訟于國注三月乃上要者
又變朝言國以其自有君異之音義(上時掌反/注下竝同)疏(注釋/曰此)
(則上文都家之士自治其獄獄成上王府亦於外朝詳/聽之事云三月及言國自有君異之者謂異於鄉士遂)
(士縣士/之等)司寇聽其成于朝羣士司刑皆在各麗其灋以
議獄訟注成平也鄭司農說以春秋傳曰晉邢侯與雍
子爭鄐田久而無成音義(鄐許六反劉勅/六反或音朂)疏(釋曰上三/處直言司)
(寇聽之此獨云聽其成者成謂采地之士所平斷文書/亦是異之類也注釋曰云春秋傳者左氏昭公十四年)
(之事言晉邢侯是楚人時在晉故與雍/子爭鄐田也引之者證成是獄成之事)獄訟成士師受
中書其刑殺之成與其聽獄訟者注都家之吏自協日
刑殺但書其成與治獄之吏姓名備反覆有失實者疏
(注釋曰謂書其刑殺之成及聽獄人名/於上亦是自有君異於鄉士之等也)凡都家之大事
聚衆庶則各掌其方之禁令注方士十六人言各掌其
方者四人而主一方也其方以王之事動衆則為班禁
令焉疏(釋曰都家云大事聚衆庶者則下文脩其縣灋/是也注釋曰方士十六人序官文若不分主則)
(不得云各掌/故知分之)以時脩其縣灋若嵗終則省之而誅賞焉
注縣灋縣師之職也其職掌邦國都鄙稍甸郊野之地
域而辨其夫家人民田莱之數及其六畜車輦之稽方
士以四時脩此灋嵗終又省之則與掌民數亦相近音
義(近附近/之近)疏(注釋曰縣師其職普掌天下故云邦國據/畿外都鄙據畿内大都據五百里小都據)
(四百里稍據三百里甸據二百里郊外據百里徧天下/矣夫家猶言男女人民據家之奴婢云與掌民數亦相)
(近者上鄉士之等皆言民數惟方士不言今此縣師云/夫家之數即與民數亦相近言相近者依縣師而知故)
(云相/近也)凡都家之士所上治則主之注都家之士都士家
士也所上治者謂獄訟之小事不附罪者也主之告於
司寇聽平之音義(治直吏反注/同下有治同)疏(注釋曰以序有都士/家士此云凡都家之)
(士明是彼都士家士也云所上治者謂獄訟之小事不/附罪者以其上文已有士師受中為附罪之大事明此)
(是小/事)
訝士掌四方之獄訟注鄭司農云四方諸侯之獄訟疏
(注釋曰案尚書吕刑云四方司政典獄據諸侯為言此/訝士亦云掌四方獄訟又下云諭罪刑于邦國皆言諸)
(侯之事故先鄭云/諸侯之獄訟也)諭罪刑于邦國注告曉以麗罪及制
刑之本意疏(注釋曰諭為曉故云告曉以麗罪罪者謂/斷獄附罪輕重也云及制刑之本意者聖)
(人所作刑灋止為息民為惡故云刑期無所刑以/殺止殺是制刑之本意以此二者告曉於諸侯)凡四
方之有治於士者造焉注謂讞疑辨事先来詣乃通之
於士也士主謂士師也如今郡國亦時遣主者吏詣廷
尉議者音義(造七報反/讞魚竭反)疏(注釋曰謂四方諸侯有疑獄/不決遣使来上王府士師者)
(故云四方之有治於士者知士是士師者以其士師受/中故知疑獄亦士師受之也云造焉者謂先造詣訝士)
(乃通之士師也讞白也謂諮白/疑辨之事漢時獄官號廷尉也)四方有亂獄則往而成
之注亂獄謂若君臣宣淫上下相虐者也往而成之猶
吕歩舒使治淮南獄疏(注釋曰云君臣宣淫上下相虐/者謂若左氏傳宣九年陳靈公)
(與孔寜儀行父共淫徴舒之母夏姬衷其衵服以戯於/朝又公曰徴舒似汝對曰亦似君泄冶諫被殺後徴舒)
(射殺靈公二子奔楚楚為討陳殺徴舒是君臣宣淫上/下相虐之事云往而成之猶吕歩舒使治淮南獄者案)
(前漢書儒林傳吕歩舒事江都相董仲舒明春秋公羊/仕為丞相長史于時淮南王劉安與其太子遷謀反漢)
(武帝詔使宗正劉徳與吕歩/舒窮驗其事故注者引之)邦有賓客則與行人送逆
之入於國則為之前驅而辟野亦如之居館則帥其屬
而為之蹕誅戮暴客者客出入則道之有治則賛之注
送逆謂始来及去也出入謂朝覲於王時也春秋傳曰
晉侯受䇿以出出入三覲入國入野自以時事音義(道/音)
(導/)疏(注釋曰云送遂謂始来及去也者以其訝士主以/送逆諸侯故從来至去皆送迎之禮也知出入是)
(朝覲於王者以其言出入與晉侯稱出入同故引晉侯/事案僖二十八年㐮王策命晉侯為侯伯晉侯受䇿以)
(出出入三覲注云出入猶去来也從来至去凡三見王/上公廟中將幣三享王禮再祼而酢饗禮九獻食禮九)
(舉三勞三問出入三覲為行此禮是出入為朝覲云入/國入野自以時事者以其外國至此入國湏有親故相)
(見之灋入野湏有採取之/宜竝是私事故云時事也)凡邦之大事聚衆庶則讀其
誓禁疏(釋曰大事者自是在國征伐之等聚衆庶非諸/侯之事也則訝士讀其誓命之辭及五禁之灋)
(也/)
朝士掌建邦外朝之灋左九棘孤卿大夫位焉羣士在
其後右九棘公侯伯子男位焉羣吏在其後面三槐三
公位焉州長衆庶在其後左嘉石平罷民焉右肺石達
窮民焉注樹棘以為位者取其赤心而外刺象以赤心
三刺也槐之言懐也懐来人於此欲與之謀羣吏謂府
史也州長鄉遂之官鄭司農云王有五門外曰臯門二
曰雉門三曰庫門四曰應門五曰路門路門一曰畢門
外朝在路門外内朝在路門内左九棘右九棘故易曰
係用徽纆示于叢棘𤣥謂明堂位說魯公宫曰庫門天
子臯門雉門天子應門言魯用天子之禮所名曰庫門
者如天子臯門所名曰雉門者如天子應門此門制二
兼四則魯無臯門應門矣檀弓曰魯荘公之䘮既𦵏而
絰不入庫門言其除䘮而反由外来是庫門在雉門外
必矣如是王五門雉門為中門雉門設兩觀與今之宫
門同閽人幾出入者窮民盖不得入也郊特牲譏繹於
庫門内言逺當於廟門廟在庫門之内見於此矣小宗
伯職曰建國之神位右社稷左宗廟然則外朝在庫門
之外臯門之内與今司徒府有天子以下大㑹殿亦古
之外朝哉周天子諸侯皆有三朝外朝一内朝二内朝
之在路門内者或謂之燕朝音義(長丁丈反注同罷音/皮司圜職同刺七賜)
(反下同纆亡北反示于之鼔反又如字本或作寘叢才/公反觀古亂反閽音昏繹音亦徐音夕見賢遍反與音)
(餘下國/服與同)疏(注釋曰云取其赤心而外刺者據三詢三刺/而言云槐之言懐也懐来人於此欲與之謀)
(者此亦據三詢而言也云州長鄉遂之官者州長是鄉/之官兼言遂者鄉之官既在此明六遂之官亦在此故)
(言遂以包之先鄭云王有五門外曰臯門内曰雉門三/曰庫門四曰應門五曰路門路門一曰畢門者畢門之)
(言出自顧命故顧命云二人爵弁執恵立於畢門之内/是也云外朝在路門外内朝在路門内者此後鄭皆不)
(從云左九棘右九棘故易曰係用徽纆寘于叢棘者證/九棘之朝斷罪人之朝也云𤣥謂明堂位說魯公宫曰)
(庫門天子臯門雉門天子應門言魯用天子之禮所名/曰庫門者如天子臯門所名曰雉門者如天子應門此)
(名制二兼四後鄭言此者欲破先鄭以天子雉門在庫/門外為之若然魯作庫門名曰臯門其制則與天子臯)
(門同是制一兼二庫門向外兼得臯門矣魯作雉門名/曰應門其制則與天子應門同是亦制一兼二則雉門)
(向内兼得應門矣是魯制二兼四之事魯之庫門既向/外兼臯門魯之雉門又向内兼應門則天子庫門在雉)
(門外何得庫門倒在雉門内此為一明又引檀弓曰魯/荘公之䘮既葬而絰不入庫門言其除䘮而反由外来)
(是庫門在雉門外必矣者時魯有慶父作亂閔公遭莊/公之䘮既𦵏之後不得既虞變服既葬而反則除喪也)
(服吉而入以服慶父之心故也若庫門在内雉門在外/應云而絰不入雉門何得云不入庫門故鄭云是庫門)
(在雉門外必矣上以制二兼四推出庫門在雉門外將/為未大明更以絰不入庫門乃大明故言必矣云如是)
(王五門雉門為中門已下更欲破先鄭外朝在路門外/事雉門既為中門雉門設兩觀公羊傳文與今之宫門)
(同舉漢以況周矣云閽人幾出入者窮民盖不得入也/者若外朝在路門外中門内外朝有右肺石達窮民中)
(門既有閽人幾則何得度中門入於路門乎明外朝在/中門外矣又引郊特牲及小宗伯者欲見庫門内雉門)
(外中間不得置外朝之事何者郊特牲譏繹于庫門内/言逺謂譏其太逺云當於廟者宜在廟門西故云當於)
(廟也云廟在庫門之内見於此矣者欲見中門外有廟/又引小宗伯者見社廟在中門外既然中門外有社稷)
(宗廟在於左右不得置外朝可知云然則外朝在庫門/之外臯門之内與者無正文推量為義故云與以疑之)
(也舉漢灋者況義耳云天子諸侯皆有三朝外朝一内/朝二者天子外朝一者即朝士所掌者是也内朝二者)
(司士所掌正朝大僕所掌路寝朝是二也諸侯内朝二/者玉藻云朝于内朝朝羣臣辨色始入君日出而視朝)
(退適路寝使人視大夫大夫退然後適小寝彼亦路門/外内二者為内朝二閔二年季友将生卜人云間于兩)
(社為公室輔兩社周社亳社是兩社在大門内中門外/為外朝是諸侯外朝一内朝二三文疏已在射人云在)
(路門内或謂之燕朝者太/僕云掌燕朝之服位是也)帥其屬而以鞭呼趨且辟注
趨朝辟行人執鞭以威之音義(趨本又作趣同七/須反劉音清欲反)疏(釋/曰)
(其屬者案序官朝士中士六人府三人史六人胥/六人徒六十人云帥其屬當是徒六十人為之)禁慢
朝錯立族談者注慢朝謂臨朝不肅敬也錯立族談違
其位僔語也音義(僔徐子損反劉才/官反李一音纂)疏(注釋曰朝士所/禁則無問貴賤)
(皆禁之云錯立族談者族聚也云違其/位解錯立僔亦聚也聚語解族談也)凡得獲貨賄人
民六畜者委于朝告于士旬而舉之大者公之小者庶
民私之注俘而取之曰獲委於朝十日待来識之者人
民謂刑人奴𨽻逃亡者司隸職曰帥其民而搏盜賊鄭
司農云若今時得遺物及放失六畜持詣鄉亭縣廷大
者公之大物没入公家也小者私之小物自畀也𤣥謂
人民之小者未齔七歳以下音義(俘音孚搏音博又音/付失音逸又如字畀)
(必二反齔初謹反又敕謹反/劉測吝反沈創允反毁齒也)疏(注釋曰經云告于士者/得物之人告朝士乃委)
(之於朝云俘而取之曰獲者則得者非所俘也所俘即/人民六畜其餘貨財之等稱得云人民謂刑人奴𨽻逃)
(亡者謂所犯大罪身死男女幼者沒入縣官為奴隸而/逃亡者也即司隸職所云者也云𤣥謂人民之小者未)
(齔七歳以下者案家語本命男子七歳而齔齒女子八/嵗而齔齒此言七嵗據男子若女子則八嵗皆别人所)
(生諸處八嵗是/男七嵗是女)凡士之治有期日國中一旬郊二旬野
三旬都三月邦國朞期内之治聽期外不聽注鄭司農
云謂在期内者聽期外者不聽若今時徒論決滿三月
不得乞鞠音義(治直吏反下之治以治及司民職王治/并注同期居其反鞠九六反劉已目反)
疏(釋曰云凡士之治有期日者即上文鄉士聽訟于朝/者鄉士一旬遂士二旬期日即上鄉士遂士之等獄)
(訟成来於外朝職聽逺近節之皆有期日云國中者謂/獄在國中據鄉士云郊二旬者謂獄在郊據遂士云野)
(三旬者謂野之縣獄三處皆是野云都三月者謂方士/掌都家云邦國朞者謂訝士雖不云期日差之邦國當)
(訝士所掌云期内之治聽期/外不聽者所以省煩息訟也)凡有責者有判書以治則
聽注判半分而合者故書判為辨鄭司農云謂若今時
辭訟有券書者為治之辨讀為别謂别券也𤣥謂古者
出責之息亦如國服與音義(為于偽反下為治為/民同别彼列反下同)疏(注/釋)
(曰云判半分而合者即質劑傳别分支合同兩家各得/其一者也云𤣥謂古者出責之息亦如國服與者案泉)
(府云凡民之貸者以國服為之息彼謂貸官物之灋今/此是私民謂出責之灋無正文約與之同故云與以疑)
(之若然國服者如地之出稅依載師近郊十一之等若/近郊民取責一嵗十千出一千逺郊二十而三者二十)
(千嵗出三千已外可知之國服依/國民服事出稅灋故名國服也)凡民同貨財者令以
國灋行之犯令者刑罰之注鄭司農云同貨財者謂合
錢共賈者也以國灋行之司市為節以遣之𤣥謂同貨
財者富人蓄積者多時收斂之乏時以國服之灋出之
雖有騰躍其贏不得過此以利出者與取者過此則罰
之若今時加責取息坐臧音義(共如字賈音古畜勅六/反積子賜反又如字出)
(尺遂反劉勅類反/又如字坐才卧反)疏(釋曰云同貨財者謂財主出債與/生利還主則同有貨財令以國灋)
(國灋即國服為之利息故云國灋行之犯令者違國灋/也注釋曰先鄭所解無所依據後鄭不從故云雖有騰)
(躍其贏者謂販易得利多少者為騰躍其贏謂其贏利/騰踴一躍而出故晉灼曰言市物賤預買畜之物貴而)
(出賣之故使物騰躍是其事以利出者與取者依常契/獲利取者又騰躍所贏二者俱有利物違國服則為犯)
(令得/刑)凡屬責者以其地傅而聽其辭注鄭司農云謂訟
地畔界者田地町畔相比屬故謂之屬責以地傅而聽
其辭以其比畔為證也𤣥謂屬責轉責使人歸之而本
主死亡歸受之數相抵冒者也以其地之人相比近能
為證者来乃受其辭為治之音義(屬如字或音燭注同/傅音付注同町徒頂)
(反又他頂反比毗志反下/及下文大比同抵丁禮反)疏(注釋曰先鄭見經有地即/以為訟地畔界解之後鄭)
(不從以其經稱責地畔界不得名責其云地傅者先鄭/皆以音附為傅近讀之云𤣥謂屬責轉責使人歸之者)
(謂有人取他責乃别轉與人使子本依契而還財主財/主死亡者轉責者或死或亡後受責之人見轉責者死)
(亡則詐言所受時少是歸受之數相抵冒也云則以其/地之人相比近能為證者来乃受其辭為治之者謂以)
(其地相比近委其事實故引以為證也言能為證者則/有不能為證之灋地雖相近有不知者則不能為證乃)
(不受其辭而/不治之也)凡盜賊軍鄉邑及家人殺之無罪注鄭司
農云謂盜賊羣輩若軍共攻盜鄉邑及家人者殺之無
罪若今時無故入人室宅廬舍上人車船牽引人欲犯
灋者其時格殺之無罪音義(上時掌反下文/以上竝注同)疏(注釋曰/盜賊竝)
(言者盜謂盜取人物賊謂殺人曰賊鄉據鄉黨之中邑/據郭邑之内家人者先鄭舉漢賊律云牽引人欲犯灋)
(則言家人者欲為/姦淫之事故攻之)凡報仇讎者書於士殺之無罪注謂
同國不相辟者將報之必先言之於士音義(辟音/避)疏(注/釋)
(曰凡仇人皆王灋所當討得有報仇者謂㑹赦後使已/離鄉其人反来還於鄉里欲報之時先書于士士即朝)
(士然後殺/之無罪)若邦凶荒札䘮寇戎之故則令邦國都家縣
鄙慮刑貶注故書慮為憲貶為窆杜子春云窆當為禁
憲謂幡書以明之𤣥謂慮謀也貶猶減也謂當圖謀緩
刑且減國用為民困也所貶視時為多少之灋音義(窆/彼)
(驗/反)疏(釋曰凶荒謂年榖不熟札䘮謂疫病及死䘮寇戎/謂鄰國交侵邦國據畿外都家謂畿内三等采地)
(縣鄙謂六遂之内不言六鄉舉六遂則六鄉亦在其中/云慮刑貶者謂國有此事則朝士當謀慮緩刑自貶損)
(之不得仍依常灋也注釋曰子春以為憲與禁後鄭謂/所貶視時為多少之灋此經所有之事重民益困則所)
(貶多所有之事輕民困不至甚則/所貶少故云視時為多少之灋也)
司民掌登萬民之數自生齒以上皆書於版辨其國中
與其都鄙及其郊野異其男女嵗登下其死生注登上
也男八月女七月而生齒版今户籍也下猶去也每嵗
更著生去死音義(去起吕反下/同著丁略反)疏(注釋曰云辨其國中/與其都鄙者國中據)
(六鄉在城中者都鄙據三等采地及其郊野者郊謂六/鄉之民在四郊者野謂六遂及四等公邑是徧畿内矣)
(云男八月女七月而生齒者/家語本命篇疏已具於上)及三年大比以萬民之數
詔司寇司寇及孟冬祀司民之日獻其數于王王拜受
之登于天府内史司㑹冢宰貳之以賛王治注鄭司農
云文昌宫三能屬軒轅角相與為體近文昌為司命次
司中次司禄次司民𤣥謂司民軒轅角也天府主祖廟
之藏者賛佐也三官以貳佐王治者當以民多少黜陟
主民之吏音義(能吐才反近/附近之近)疏(釋曰云及孟冬祀司民/之日者謂司寇於春官)
(孟冬祭祀司民星之日以與司寇為節此日司寇獻其/民數于王云王拜受之登于天府者重此民數民為邦)
(本故也云内史司㑹冢宰貳之者以其内史掌八柄司/㑹掌天下大計冢宰貳王治事皆掌大事故皆寫一通)
(副貳民數藏之所以賛助王之治民也注釋曰先鄭云/文昌宫三能屬軒轅角相與為體近文昌為司命次司)
(中次司禄次司民武陵太守星傳文昌第一曰上將第/二曰次将第三曰貴相第四曰司命第五曰司中第六)
(曰司禄不見有司民三台六星兩兩相居起文昌東南/别在太㣲亦無司民之事故後鄭不從云司民軒轅角)
(也者案軒轅星有十七星如龍形有兩角角有大民小/民故依之也云黜陟主民之吏者即六鄉六遂大夫公)
(邑大夫采地/之主皆是也)
司刑掌五刑之灋以麗萬民之罪墨罪五百劓罪五百
宫罪五百刖罪五百殺罪五百注墨黥也先刻其面以
墨窒之劓截其鼻也今東西夷或以墨劓為俗古刑人
亡逃者之世類與宫者丈夫則割其勢女子閉於宫中
若今宦男女也刖斷足也周改臏作刖殺死刑也書傳
曰決闗梁踰城郭而略盜者其刑臏男女不以義交者
其刑宫觸易君命革輿服制度姦軌盜攘傷人者其刑
劓非事而事之出入不以道義而誦不詳之辭者其刑
墨降畔寇賊劫略奪攘撟䖍者其刑死此二千五百罪
之目略也其刑書則亡夏刑大辟二百臏辟三百宫辟
五百劓墨各千周則變焉所謂刑罰世輕世重者也鄭
司農云漢孝文帝十三年除肉刑音義(劓魚器反李魚/界反又疑婢反)
(刖音月又五刮反李五骨反黥其京反窒本又作湼同/乃結反徐丁吉反又丁結反與音餘斷丁管反臏頻忍)
(反徐方忍反劉符人反攘如/羊反降户江反撟居兆反)疏(注釋曰案尚書吕刑有/劓刖㧻黥是苖民之虐)
(刑至夏改為黥則黥與墨别而云墨黥者舉本名也云/今東西夷或以墨劓為俗古刑人逃亡者之世類與者)
(墨劓之人亡逃向夷詐云中國之人皆墨劓為俗夷人/亦為之相襲不改故云墨劓為俗也言與者無正文鄭)
(以意而言也故言與以疑之云若今宦男女也者即宫/人婦女及奄人使守内閤者也云刖斷足也周改臏作)
(刖者臏本亦苖民虐刑咎繇改臏作腓至周改腓作刖/書傳云臏者舉本名也云男女不以義交者其刑宫者)
(以義交謂依六禮而婚者云觸易君命者觸君命令不/行及改易之云革輿服制度者依典命上公九命國家)
(宫室車旗衣服禮儀皆以九為節侯伯已下及卿大夫/士皆依命為多少之節是不革今乃革之革改也謂上)
(僣也制度即宫室禮儀制度也云姦軌者案舜典云寇/賊姦軌鄭注云强聚為寇殺人為賊由内為姦起外為)
(軌案成十七年長魚矯曰臣聞亂在外為姦在内為軌/御姦以徳御軌以刑鄭與傳不同鄭欲見在外亦得為)
(軌在内亦得為姦故反復見之或後人轉寫誤當以傳/為正云降畔寇賊劫掠奪攘撟虔者其刑死者案吕刑)
(云寇賊姦軌奪攘撟䖍注云有因而盜曰攘撟䖍謂撓/擾春秋傳䖍劉我邉垂謂劫奪人物以相撓擾也云此)
(二千五百罪之目略也者刑書已亡以此書傳之文略/言三五故云罪之目略也云夏刑以下據吕刑而言案)
(吕刑腓辟五百宫辟三百今此云臏辟三百宫辟五百/此乃轉寫者誤當以吕刑為正云周則變焉者夏刑三)
(千墨劓俱千至周減輕刑入重刑俱五百是夏刑輕周/刑重云刑罰世輕世重者吕刑文故云所謂先鄭云漢)
(孝文帝十三年除肉刑者案文帝本紀十三年大倉令/淳于公有罪當刑徙繋長安無男有五女小曰緹縈遂)
(泣上書上赦肉刑所赦者惟赦墨劓與刖三者其宫刑/至隋乃赦也案文十八年史克云先君周公制禮曰則)
(以觀徳作誓命曰毁則為賊竊賄為盜在九刑不忘言/九刑者鄭注堯典云正刑五加之以流宥鞭扑贖刑此)
(之謂九刑賈服以正刑一加之以八議昭六年云周有/亂政而作九刑而云周公作者鄭志云三辟之興皆在)
(叔世受命之王所制法度時不行耳世末政衰随時自/造刑書不合大中故叔向譏之作刑書必重其事故以)
(聖人之號以神其書耳若然九刑之名/是叔世所作假言周公其實非周公也)若司寇斷獄弊
訟則以五刑之灋詔刑罰而以辨罪之輕重注詔刑罰
者處其所應不如今律家所署灋矣疏(釋曰司刑主刑/書若於外朝司)
(寇㫁獄之時司刑則以五刑之灋詔/刑罰刑罰並言者刑疑則入罰故也)
司刺掌三刺三宥三赦之灋以贊司寇聽獄訟注刺殺
也訊而有罪則殺之宥寛也赦舍也音義(刺七賜反/下及注同)疏
(注釋曰此經與下為目云賛司寇聽獄訟者専欲難成/恐不獲實衆人共證乃可得真故湏賛之也云訊而有)
(罪則殺之者刑有五一者是殺餘皆訊/之獨言殺者立官名刺據重而言故也)壹刺曰訊羣臣
再刺曰訊羣吏三刺曰訊萬民注訊言疏(釋曰此三刺/之事所施謂)
(斷獄弊訟之時先羣臣次羣/吏後萬民先尊後卑之義)壹宥曰不識再宥曰過失
三宥曰遺忘注鄭司農云不識謂愚民無所識則宥之
過失若今律過失殺人不坐死𤣥謂識審也不審若今
仇讐當報甲見乙誠以為甲而殺之者過失若舉刃欲
砍伐而軼中人者遺忘若間帷薄㤀有在焉而以兵矢
投射之音義(忘音妄注同坐才卧反下同軼待結/反中丁仲反間間厠之間射食亦反)疏(注/釋)
(曰先鄭以為不識謂愚民無所識則宥之若如此解則/當入三赦憃愚之中何得入此三宥之内故後鄭不從)
(也云過失若今律過失殺人不坐死者於義是故後鄭/增成之云𤣥謂識審也者不識即不審云甲乙者興喻)
(之義耳假令兄甲是仇人見弟乙/誠以為是兄甲錯殺之是不審也)壹赦曰幼弱再赦曰
老耄三赦曰憃愚注憃愚生而癡騃童昏者鄭司農云
幼弱老耄若今時律令年未滿八嵗八十以上非手殺
人他皆不坐音義(耄本又作旄同亡報反憃勅江反又/貞巷反劉癡用反騃五駭反李又五)
(亥反又吐在/反上時掌反)疏(注釋曰三赦與前三宥所以異者上三/宥不識過失遺忘非是故心過誤所作)
(雖非故為比三赦為重據令仍使出贖此三赦之等比/上為輕全放無贖先鄭云幼弱老旄若今時律令年未)
(滿八歳八十以上非手殺人他皆不坐者案曲禮云八/十九十曰耄七年曰悼悼與耄雖有罪不加刑焉與此)
(先鄭義合彼亦謂非手殺人他皆不坐也云未滿/八歳則未齔是七年者若八歳已齔則不免也)以此
三灋者求民情斷民中而施上服下服之罪然後刑殺
注上服殺與墨劓下服宫刖也司約職曰其不信者服
墨刑凡行刑必先規識所刑之處乃後行之疏(釋曰云/以此三)
(灋者求民情斷民中者謂上三刺三宥三赦若不以此/灋恐有濫入者由用三灋故斷民得中云施上服下服)
(之罪然後刑殺者先規畫可刑之處乃行刑行殺也注/釋曰古者雖有要斬領斬以領為正故殺人上服也必)
(先規識所刑之處乃後行之規識在/體若衣服在身故名規識為服也)
司約掌邦國及萬民之約劑治神之約為上治民之約
次之治地之約次之治功之約次之治器之約次之治
摯之約次之注此六約者諸侯以下至於民皆有焉劑
謂券書也治者理其相抵冒上下之差也神約謂命祀
郊社羣望及所祖宗也夔子不祀祝融楚人伐之民約
謂征稅遷移仇讐既和若懐宗九姓在晉殷民六族七
族在魯衛皆是也地約謂經界所至田莱之比也功約
謂王功國功之屬賞爵所及也器約謂禮樂吉凶車服
所得用也摯約謂玉帛禽鳥相與往来也音義(約於妙/反後及)
(注皆同夔求龜反比/毗志反又必二反)疏(注釋曰知此六約諸侯以下至/於民者經云掌邦國及萬民之)
(約劑故知也以諸侯為主中亦有王事但王至尊設約/不及之耳神約謂命祀郊社羣望及所祖宗也者凡命)
(祀皆天子命之也郊者謂若祭統成王命魯外祭則郊/社平常諸侯直命祀社故王制云天子祭天地諸侯祭)
(社稷是常也羣望諸侯祭三望故傳云三代命祀祭不/越望也祖宗諸侯五廟下及士各有差庶士庶人祭於)
(寢也云夔子不祀祝融楚人伐之者為其違約不祀故/伐之事在僖二十六年云民約謂征稅者萬民征稅是)
(常雖諸侯輸於王此稅要由民出故云民約云遷移者/雖君亦有遷移灋若鄭遷於虢之屬是也云仇讎既和)
(者謂若調人云凡和難父之讎辟之海外之屬是也諸/侯亦有和難之灋故曰君之讐視父是也云若懐宗九)
(姓在晉殷民六族七族在魯衛皆是也者此止是遷移/灋不似有仇讐也定四年祝佗云分魯公以大路又云)
(殷民六族條氏徐氏蕭氏索氏長勺氏尾勺氏注云殷/民禄父之餘民三十族六姓也又分康叔以大路注云)
(復如分周公欲使康叔以化之又云殷民七族陶氏施/氏繁氏錡氏樊氏饑氏終葵氏又云分唐叔以大路又)
(云懐姓九宗職官五正注云五正五官之長是其遷移/灋也以此觀之亦是和之使遷移耳云功約謂王功國)
(功之屬者民功謂若司寇云野刑上功糾力及司馬云/進賢興功是也云器約謂禮樂吉凶車服所得用也者)
(謂自天子以下達庶人皆有之禮器籩豆爼簋之屬樂/器鍾鼔竽笙之屬吉服祭服吉車巾車所云天子至庶)
(人役車皆是凶之車服雜記云端衰䘮車無等是也云/摯約謂玉帛禽鳥相與往来也者案大宗伯以玉作六)
(瑞公執桓圭已下是玉又以禽作六摯孤摯皮帛卿羔/大夫雁士雉工商雞庶人鶩皆執以相見是往来也)
凡大約劑書於宗彛小約劑書於丹圖注大約劑邦國
約也書於宗廟之六彛欲神監焉小約劑萬民約也丹
圖未聞或有彫器簠簋之屬有圗象者與春秋傳曰斐
豹隸也著於丹書今俗語有鐵券丹書豈此舊典之遺
言音義(與音餘斐音非徐方眉/反劉方持反沈芳尾反)疏(注釋曰知大約劑是/邦國者上言掌邦國)
(及萬民之約劑有此二者故大小據而言之六彛之名/若司尊彛云鷄鳥斚黄虎蜼之等以畫於宗廟彜尊故)
(知使神監焉使人畏敬不敢違之也云或有彫器簠簋/之屬有圗象者與者此鄭見時有人為此說者故云或)
(有案梓人造器有刻畫祭器博庶物也是圗象事亦有/似故云與以疑之云春秋傳曰斐豹隸也者襄公二十)
(三年/文)若有訟者則珥而辟藏其不信者服墨刑注鄭司
農云謂有争訟罪罰刑書謬誤不正者為之開藏取本
刑書以正之當開時先祭之𤣥謂訟訟約若宋仲幾薛
宰者也辟藏開府視約書不信不如約也珥讀曰衈謂
殺雞取血釁其户音義(藏才浪反注下/皆同為于偽反)疏(釋曰訟謂争/約劑不決者)
(云則衈而辟蔵者謂以血塗户乃開辟其户以出本約/劑之書勘之注釋曰司約所掌唯約劑之書先鄭以為)
(爭訟罪罸刑書及以珥為祭後鄭皆不從而謂訟約若/宋仲幾薛宰者案定元年正月晉魏舒合諸侯之大夫)
(于狄泉将城成周宋仲幾不受功曰滕薛郳吾役也薛/宰曰宋為無道絶我小國于周以我適楚故我甞從宋)
(晉文公為踐土之盟曰凡我同盟各復舊職若從踐土/若從宋亦惟命宋仲幾曰踐土固然又士彌牟曰子姑)
(受功歸吾視諸故府仲幾曰縱子忘之山川鬼神其忘/諸乎此是訟約法故引之為證云殺雞者以雜記云割)
(雞當門其衈皆於屋/下言衈故知用雞也)若大亂則六官辟藏其不信者殺
注大亂謂僣約若吴楚之君晉文公請隧以葬者六官
辟藏明罪大也六官初受盟約之貳音義(隧音/遂)疏(注釋/曰云)
(大亂謂僭約者以其司約者主約故知僣約也既言大/亂明是若吴楚之君僣稱王也又如晉文公請隧以葬)
(亦是也案僖二十五年晉文公納定襄王乃請隧以葬/隧者請掘地通路上有負土諸侯已下上無負土謂之)
(羨塗天子有負土謂之隧文公請之欲行天子之禮故/對曰未有代徳而有二王不許之也明罪大止謂僣者)
(也云六官初受盟約之貳者以大司寇云凡邦之/盟約太史司㑹及六官皆受其貳而藏之者是也)
司盟掌盟載之灋注載盟辭也盟者書其辭於䇿殺牲
取血坎其牲加書於上而埋之謂之載書春秋傳曰宋
寺人恵牆伊戾坎用牲加書為世子痤與楚客盟音義
(痤才/戈反)疏(釋曰盟時坎用牲加書於牲上以牲載書於上/謂之盟載也注釋曰云載者正謂以牲載此盟)
(書於上故謂之載也云盟者書其辭于䇿者辭即盟辭/若云爾無我詐我無爾虞有違此盟無克祚國盟辭多)
(矣以此為本云宋寺人之事按襄二十六年傳曰宋寺/人恵牆伊戾為大子痤内師無寵注云恵牆氏伊戾名)
(秋楚客聘於晉過宋大子知之請野享之公使往伊戾/請從之至則坎用牲加書徴之而騁告公曰大子將為)
(亂既與楚客盟矣鄭引此者/證坎用牲加書載之事也)凡邦國有疑㑹同則掌其
盟約之載及其禮義北面詔明神既盟則貳之注有疑
不協也明神神之明察者謂日月山川也覲禮加方明
于壇上所以依之也詔之者讀其載書以告之也貳之
者寫副當以授六官音義(義音/儀)疏(釋曰時見曰㑹殷見/曰同若有疑則盟之)
(注釋曰云有疑不協也者不協之文出於春秋云明神/神之明察者謂日月山川也覲禮加方明于壇上所以)
(依之也者案覲禮云方明者木也方四尺設六色又云/設六玉上圭下璧南方璋西方琥北方璜東方圭注云)
(六色象其神六玉以禮之上宜蒼璧下宜黄琮而不以/者則上下之神非天地之至貴者也設玉者刻其木而)
(著之又云天子拜日于東門之外反祀方明注引司盟/職曰北面詔明神言北面詔明神則眀神有象也象者)
(其方明乎又曰禮日于南門外禮月與四瀆於北門外/禮山川丘陵於西門外又云祭天燔柴祭山丘陵升祭)
(川沈祭地瘞注云升沈必就祭者也就祭則是王廵守/及諸侯之盟祭也引郊特牲曰郊之祭也迎長日之至)
(也大報天而主日也宗伯職曰以實柴祀日月星辰則/燔柴祭天謂祭日也柴為祭日則祭地瘞者祭月也日)
(月而云天地靈之也王制曰王廵守至于岱宗柴是王/廵守之盟其神主日也春秋傳曰晉文公為踐土之盟)
(而傳云山川之神是諸侯之盟其神主山川也月者太/隂之精上為天使臣道莫貴焉是王官之伯㑹諸侯而)
(盟其神主月與以此約之故知明神是日月山川也如/是王㑹同四時各祀其神及祀方明則諸神皆及故有)
(六色六玉之位焉其盟亦然云詔之者讀其載書以告/之也者謂盟時以其載辭告焉云貳之者寫副當授六)
(官者大司寇職凡邦之大盟約涖其盟書而登之于天/府大史内史司會及六官皆受其貳而藏之者是也)
盟萬民之犯命者詛其不信者亦如之注盟詛者欲相
與共惡之也犯命犯君教令也不信違約者也春秋傳
曰臧紇犯門斬闗以出乃盟臧氏又曰鄭伯使卒出豭
行出犬鷄以詛射潁考叔者音義(詛側慮反共如字惡/烏路反紇恨發反劉)
(胡沒反沈胡謁反卒子忽反/豭音加行户剛反射食亦反)疏(釋曰凡言盟者盟將来/詛者詛往過云亦如之)
(者亦如上文注釋曰云盟詛者欲相與共惡之也者對/神為驗是共惡之也云犯命犯君教令也者以萬民無)
(餘事故知犯命謂犯君教令也云春秋傳曰者案襄二/十三年季武子無適子公彌長而愛悼子欲立之訪於)
(臧紇紇為立悼子紇廢公鉏後孟荘子疾豐點謂公鉏/苟立羯請讐臧氏及孟孫卒季孫至入哭而出曰秩焉)
(在公鉏曰羯在此矣孟氏閉門告於季孫曰臧氏将為/亂不使我葬季孫不信臧孫聞之戒除於東門甲從已)
(而視之孟氏又告季孫季孫怒命攻臧氏臧紇斬鹿門/之關以出奔邾季孫盟是其事也又曰鄭伯使卒出豭)
(行出犬雞以詛射潁考叔者此隠公十一年将伐許子/都與潁考叔争車及許潁考叔先登子都自下射之顛)
(師還乃詛射潁考叔者引之者證詛是往過之事若然/臧紇既出乃盟臧氏者以臧氏出後盟後人以臧氏為)
(盟首亦是/盟將来也)凡民之有約劑者其貳在司盟注貳之者檢
其自相違約疏(釋曰此謂司約副寫一通来/入司盟檢後相違約勘之)有獄訟者
則使之盟詛注不信則不敢聽此盟詛所以省獄訟音
義(省所/景反)䟽(釋曰此盟詛謂將来訟者先使之盟詛/盟詛不信自然不敢獄訟所以省事也)凡盟
詛各以其地域之衆庶共其牲而致焉既盟則爲司盟
共祈酒脯注使其邑閭出牲而来盟已又使出酒脯司
盟為之祈明神使不信者必凶音義(為于偽/反注同)疏(釋曰盟/處無常)
(但盟則遣其地之民出牲以/盟并出酒脯以祈明神也)
職金掌凡金玉錫石丹青之戒令注青空青也疏(釋曰/此數)
(種同出于山故職金總主其戒令若然地官丱人已主/又職金主之者彼官主其取此官主其蔵故二官共主)
(之/也)受其入征者辨其物之媺惡與其數量楬而璽之入
其金錫于為兵器之府入其玉石丹青于守藏之府注
為兵器者攻金之工六也守藏者玉府内府也鄭司農
云受其入征者謂主受采金玉錫石丹青者之租稅也
楬而璽之者楬書其數量以著其物也璽者印也既楬
書揃其數量又以印封之今時之書有所表識謂之楬
櫫音義(楬音竭璽音徙守劉音狩著直略反沈張/慮反揃音牋識申志反又如字又音志)疏(釋/曰)
(此一經總陳受蔵金玉之事入征者謂若荆揚貢金三/品雍州貢球琳琅玕之等皆職金受而藏之乃後分配)
(諸府也入兵器之府言為者攻金之工湏造作故云為/守藏之府不造器物故云守也案山海經云有以金庭)
(之山多黄金稷冀之山多白玉杻楊之山其陽多赤金/其隂多白金吉山其陽多玉青丘之山其陽多玉其隂)
(多青喉基之山多沙石白金此類甚多略言之矣注釋/曰云為兵器者攻金之工六也者考工記文彼云築冶)
(鳧栗段桃築氏為削冶氏為戈㦸鳧氏為鍾栗氏為量/段氏為鎛桃氏為劍也云守藏者玉府内府也者案玉)
(府云掌王之金玉玩好兵器凡良貨賄内府云掌受九/貢九賦九功之貨賄良兵良器故知守藏府是此二者)
(也先鄭云主受采金玉錫石丹青者之租稅也者案山/虞澤虞等出稅者皆以當邦賦榖稅之處不虚取也云)
(既楬書揃其數量者楬即今之板書揃即今録記文/書謂以板記録量數多少并善惡為後易分别故也)入
其要注要凡數也入之於大府疏(釋曰職金既知量/數録要簿入大府)掌
受士之金罰貨罰入于司兵注給治兵及工直也貨泉
貝也罰罰贖也書曰金作贖刑音義(贖常戍反下/同一音蜀)疏(釋/曰)
(云掌受士之金罰者謂㫁獄訟者有疑即使出贖既言/金罰又曰貨罰者出罰之家時或無金即出貨以當金)
(直故兩言之注釋曰云貨泉貝也者漢書食貨志云王/莽時有貨布大泉及貨貝故知貨中泉貝兩有也云書)
(曰者舜典文吕刑云墨罰疑赦其罰百鍰考工冶氏云/戈㦸重三鋝夏侯歐陽說云墨罰疑赦其罰百率古以)
(六兩為率古尚書說百鍰鍰者率也一率十一銖二十/五分銖之十三也百鍰為三斤鄭𤣥以為古之率多作)
(鍰鄭注冶氏云許叔重說文解字云鋝鍰也今東莱稱/或以大半兩為鈞十鈞為鍰鍰重六兩大半兩若然鍰)
(鋝一也言大半兩是三分兩之二鄭意以此為正故不/從諸家以六兩為鍰且古者言金金有兩義若相對而)
(言則有金銀銅鐵為異若散而言之總謂之金是以考/工記云六分其金而錫居一之等皆是銅是以禹貢揚)
(州云貢金三品孔以為金銀銅鄭以為銅三色是對散/有異但古出金贖罪皆據銅為金若用黄金百鍰乃至)
(大辟千鍰/無濟之理)旅于上帝則共其金版饗諸侯亦如之注鉼
金謂之版此版所施未聞音義(版音板鉼/必領反)疏(注釋曰旅/上帝謂祭)
(五天帝於四郊及明堂饗諸侯謂若大行人上公三饗/侯伯再饗子男一饗之等此旅上帝及饗二者皆設金)
(版鄭云所/施未聞也)凡國有大故而用金石則掌其令注主其取
之令也用金石者作槍雷椎椁之屬音義(槍七羊反雷/劉音誄沈云)
(當為礌郎對反椎直追反椁宅耕/反本又作桴劉云皆如字劉亦誤)疏(釋曰用金石而云/大故止謂寇戎為)
(禦捍之器有用金石者也注釋曰職金主受金則不主/所出之處故主其取金之令云金石者作槍雷椎椁之)
(屬者皆謂守/城禦捍之具)
司厲掌盜賊之任器貨賄辨其物皆有數量賈而楬之
入于司兵注鄭司農云任器貨賄謂盜賊所用傷人兵
器及所盜財物也入于司兵若今時傷殺人所用兵器
盜賊贓加責沒入縣官音義(賈音/嫁)疏(注釋曰云入于司/兵者其任器多是)
(金刃所盜財貨雖非金刃以其賊物亦入司兵給治兵/刃之用故竝入司兵也先鄭云若今時傷殺人所用兵)
(器盜賊贓加責沒入縣官者/其加責者即今時倍贓者也)其奴男子入于罪隸女子
入于舂槀注鄭司農云謂坐為盜賊而為奴者輸於罪
𨽻舂人槀人之官也由是觀之今之為奴婢古之罪人
也故書曰予則奴戮汝論語曰箕子為之奴罪𨽻之奴
也故春秋傳曰斐豹隸也著於丹書請焚丹書我殺督
戎恥為奴欲焚其籍也𤣥謂奴從坐而沒入縣官者男
女同名音義(槀古老反坐才卧/反下同女音汝)疏(釋曰云男子入于罪/隸者則司𨽻職中國)
(之隸謂之罪隸百二十人者是也云女子入于舂槀者/地官舂人槀人是也注釋曰先鄭引尚書予則奴戮女)
(及論語箕子為之奴皆與此經奴為一若後鄭義尚書/奴奴為子若詩樂爾妻奴奴即子也後鄭不破者亦得)
(為一義云春秋傳者左氏傳襄公二十二年云初斐豹/隸也著於丹書欒氏之力臣曰督戎國人懼之斐豹謂)
(宣子苟焚丹書我殺督戎引之者證𨽻為奴云𤣥謂奴/男女從坐没入縣官者謂身遭大罪合死男女沒入縣)
(官漢時名官為縣/官非謂州縣也)凡有爵者與七十者與未齔者皆不
為奴注有爵謂命士以上也齔毁齒也男八歲女七嵗
而毁齒音義(上時掌反毁/況偽反下同)疏(注釋曰云有爵謂命士以/上也者見典命公侯伯之)
(士皆一命天子之士皆三命以下可知云男八嵗女七/嵗而毁齒者家語本命篇之文也曲禮云悼與耄雖有)
(罪不加刑焉是未齔不加刑又不為奴若七十者雖不/為奴猶加其刑至八十始不加刑以其八十九十始名)
(耄故/也)
犬人掌犬牲凡祭祀供犬牲用牷物伏瘞亦如之注鄭
司農云牷純也物色也伏謂伏犬以王車轢之瘞謂埋
祭也爾雅曰祭地曰瘞埋音義(牷音全本亦作全瘞於/例反徐烏計反轢音歴)
疏(注釋曰先鄭云牷純也者案尚書徵子云犧牷牲用/注云犧純毛牷體完具彼拴與犠相對是犠為純毛)
(牲為體完具此無犠故以牷兼純也云伏謂伏犬以王/車轢之者此謂王将祭而出國軷道之祭時即大馭所)
(云者是也但軷祭之時犬羊俱得故生民詩云取羝以/軷是以聘禮注云其用牲犬羊可也是其兩用也云瘞)
(謂埋祭也者謂祭地之時故引爾雅為證若然經云用/牷物既純毛則牧人云陽祀用騂牲隂祀用黝牲之類)
(也/)凡幾珥沈辜用駹可也注故書駹作龍鄭司農云幾
讀為䃽爾雅曰祭山曰䃽縣祭川曰浮沈大宗伯職曰
以埋沈祭山川林澤以疈辜祭四方百物龍讀為駹謂
不純色也𤣥謂幾讀為刉珥當為衈刉衈者釁禮之事
音義(駹亡江反䃽九委反劉居/綺反縣音懸疈劉孚逼反)疏(釋曰幾珥言凡則宗/廟社稷壇廟新成者)
(皆釁之故云凡也云沈辜者沈謂沈牲於水辜謂疈磔/牲體以祭云用駹者駹謂雜色牲此則收人云毁事用)
(駹是也云可也者用純為正用駹亦可也注釋曰先鄭/讀幾為䃽雖引爾雅後鄭不從引大宗伯證沈辜於義)
(是也云𤣥謂幾讀為刉從士師為正珥讀為衈/從雜記為正云釁禮之事者據雜記而知也)凡相犬
牽犬者屬焉掌其政治注相謂視擇知其善惡音義(相/息)
(亮反注同/治直吏反)疏(釋曰犬有三種一者田犬二者吠犬三者/食犬若田犬吠犬觀其善惡若食犬觀其)
(肥瘦故皆湏相之牽犬者謂呈/見之故少儀云犬則執紲是也)
司圜掌收敎罷民凡害人者弗使冠飾而加明刑焉任
之以事而收敎之能改者上罪三年而舍中罪二年而
舍下罪一年而舍其不能改而出圜土者殺雖出三年
不齒注弗使冠飾者著墨幪若古之象刑與舍釋之也
鄭司農云罷民謂惡人不從化為百姓所患苦而未入
五刑者也故曰凡害人者不使冠飾任之以事若今時
罰作矣音義(著丁略反幪莫公反/劉莫貢反與音餘)疏(釋曰此罷民入圜/土者不坐嘉石朝)
(士坐嘉石者不入圜土云收教者謂入圜土見收使困/苦改悔是收教也云害人者謂抽㧞兵劍誤以傷人者)
(也云明刑者以版牘書其罪状與姓名著於背表示於/人是明刑也注釋曰著墨幪若古之象刑與者案孝經)
(緯云三皇無文五帝畫象三王肉刑畫象者上罪墨象/赭衣雜屨中罪赭衣雜屨下罪雜屨而已畫象刑者則)
(尚書象刑直墨象略言之其實亦有/赭衣雜屨無文故云與以疑之也)凡圜土之刑人也
不虧體其罰人也不虧財注言其刑人但加以明刑罰
人但任之以事耳鄭司農云以此知其為民所苦而未
入刑者也故大司寇職曰見萬民之有罪過而未麗於
法而害於州里者桎梏而坐諸嘉石役諸司空又曰以
嘉石平罷民國語曰罷士無伍罷女無家言為惡無所
容入也𤣥謂圜土所收教者過失害人已麗於法者疏
(釋曰云刑人不虧體對五刑虧體者也其罰人不虧財/對五刑疑出金為罰虧財者也注釋曰先鄭以坐嘉石)
(共入圜土二者為一其義不通故後鄭不從按司寇職/及司救職皆上論嘉石之罪民下别云圜土之罰民分)
(明兩事不同故後鄭謂圜土所收教者過失害人/已麗於法者與嘉石之罷民是邪惡過淺别也)
掌囚掌守盜賊凡囚者上罪梏拲而桎中罪桎梏下罪
梏王之同族拲有爵者桎以待弊罪注凡囚者謂非盜
賊自以他罪拘者也鄭司農云拲者兩手共一木也桎
梏者兩手各一木也𤣥謂在手曰梏在足曰桎中罪不
拲手足各一木耳下罪又去桎王同族及命士以上雖
有上罪或拲或桎而已弊猶斷也音義(梏古毒反張楫/云参著曰梏偏)
(著曰桎說文云梏手械也所以告天桎足械也所以質/地拲劉云三家姜奉反一家居辱反漢書音義韋昭音)
(拱云兩手共一木曰拲兩手各一木/曰梏李竒音恐桎之實反上時掌反)疏(釋曰此謂五刑/罪人古者五刑)
(不入圜土故使身居三木掌囚守之此一經所云五刑/之人三木之囚輕重著之極重者三木俱著次者二下)
(者一王之同族及有爵縱重罪亦著一而已以其尊之/故也云待弊罪者禁而待斷之也注釋曰云凡囚者謂)
(非盜賊自以他罪拘者也者以其既言盜賊乃别云凡/囚明凡囚中無盜賊盜賊重故為罪人之首而言之也)
(先鄭云拲者兩手共一木也者於義是以其拲字共下/着手又與梏共文故知兩手共一木以桎與梏同在手)
(則不可故後鄭不從而謂在手曰梏在足曰桎此無正/文直以先言梏後言桎故知義然若然中罪先言桎後)
(言梏者便文/不據先後也)及刑殺告刑于王奉而適朝士加明梏以
適市而刑殺之注告刑于王告王以今日當行刑及所
刑姓名也其死罪則曰某之罪在大辟其刑罪則曰某
之罪在小辟奉而適朝者重刑為王欲有所赦且當以
付士士鄉士也鄉士加明梏者謂書其姓名及其罪於
梏而著之也囚時雖有無梏者至於刑殺皆設之以適
市就衆也庶姓無爵者皆刑殺於市音義(爲于偽反著/丁略反徐張)
(慮/反)疏(釋曰此經謂欲行刑之日云告刑於王奉而適朝/者王欲有所免故也云以適市者據庶姓及無爵)
(者也若有爵及王同姓即於甸師也注釋曰經云及刑/殺告刑于王者謂死罪刑罪有二種鄭知有姓名者以)
(其言某之罪明當有姓名也云其死罪已下文王世子/之文云且當以付士士鄉士也者凡囚鄉士遂士縣士)
(方士各自有獄推問之時各於本獄之所獄成上於王/時則使掌囚掌之及欲刑殺掌囚還付士若然上皆云)
(士師受中協日刑殺刑殺各於本獄之所今此經云以/適市者此文止謂六鄉之獄在國中推問在獄行刑殺)
(則在市若遂士以下自在本獄之處刑殺之故此云士/鄉士也若遂士已下於此時掌囚亦當付士也云囚時)
(雖有無梏者案上經王之同族及有爵囚時竝無梏也/云以適市就衆也者王制云刑人于市與衆弃之彼雖)
(據異代法此六鄉之人亦就衆在市也云庶姓無爵/者皆刑殺於市據下而知之也此亦據六鄉之人也)凡
有爵者與王之同族奉而適甸師氏以待刑殺注適甸
師氏亦由朝乃往也待刑殺者掌戮将自市来也文王
世子曰雖親不以犯有司正術也所以體異姓也刑于
隱者不與國人慮兄弟也疏(注釋曰云適甸師氏亦由/朝乃往也者上文庶姓等)
(適市文承適朝之下彼此二者隔絶恐不由朝故鄭言/之必知此二者亦由朝乃往者文王世子君之親有罪)
(有雖然必赦之事故知之云待刑殺者掌戮將自市来/也者凡行刑殺協支幹善日有罪者同而行故待掌戮)
(也引文王世子者欲見雖親有罪亦當刑殺之事彼注/體為連結若直刑異姓不刑同姓異姓怨生則有逃散)
(之事同姓亦有刑則異/姓歸心故云體異姓也)
掌戮掌斬殺賊諜而搏之注斬以鈇鉞若今要斬也殺
以刀刃若今棄市也諜謂姦寇反間者賊與諜罪大者
斬之小者殺之搏當為膊諸城上之膊字之誤也膊謂
去衣磔之音義(諜音牒搏注作膊同普博反磔也鈇音/斧要一遥反間間厠之間去起吕反)
疏(釋曰自此經以至刑盜于市以下皆據死罪而言此/經惟據賊諜二者而言二者雖同大罪仍擇大重者)
(斬之稍輕者殺之搏之則同也注釋曰知斬以鈇鉞者/鈇鉞是斬之物按魯語云温之役晉人執衛成公臧文)
(仲言於僖公曰夫衛君殆無罪矣刑五而已大刑用甲/兵注云諸侯逆命征討之其次用斧鉞注云謂犯斬罪)
(者中刑用刀鋸注云用刀以劓之鋸以笮之如是刀中/容棄市其次用鑚笮注云鑚額湼墨笮割勢謂宫刑也)
(薄刑用鞭扑以威民故大者陳之原野小者致之市朝/是用鈇鉞之事成二年齊侯圍龍頃公之嬖人盧蒲就)
(魁門焉龍人殺而膊之城上齊侯親/鼓之遂取龍是膊諸城上之事也)凡殺其親者焚之
殺王之親者辜之注親緦服以内也焚燒也易曰焚如
死如棄如辜之言枯也謂磔之疏(注釋曰親謂五服五/服多故云凡殺其親)
(據人之親與王之親皆謂五服已内知者案僖二十五/年衛侯燬滅邢公羊傳曰何以名絶曷為絶之滅同姓)
(也滅同姓尚絶之况殺緦麻之親得不重乎以此而言/故知親謂緦已上也易曰焚如死如棄如者案離卦九)
(四突如其来如焚如死如棄如注云震為長子爻失正/又互體兌兌為附決注子居明法之家而無正何以自)
(斷其君父不忍也突如震之失正不知其所如又為巽/㢲為進退不知所從不孝之罪五刑莫大焉得用議貴)
(之辟刑之若如所犯之罪焚如殺其親之刑死如殺人/之刑棄如流宥之刑引之者證焚如是殺其親之刑也)
凡殺人者踣諸市肆之三日刑盜于市注踣僵尸也肆
猶申也陳也凡言刑盜罪惡莫大焉音義(踣皮北反/僵居良反)疏
(注釋曰除上三者之外皆/陳尸於市肆之凡三日也)凡罪之麗於灋者亦如之唯
王之同族與有爵者殺之于甸師氏注罪二千五百條
上附下附刑五而已於刑同科者其刑殺之一也疏(釋/曰)
(正刑有五科條二千五百麗附也上附下附是罪附于/法法即五刑是也云亦如之者合入死者亦踣之合入)
(四刑者雖不踣亦刑之在市故總言亦如之云唯王之/同族與有爵者殺之于甸師氏者謂不踣踣者陳尸使)
(人見之既刑於隠處故不踣之注釋曰云罪二千五百/條者司刑文云上附下附刑五而已者禮記云喪多而)
(服五罪多而刑五上附下附是也云於刑同科者其刑/殺之一也者事雖異各有五百同科及其同科同殺一)
(也/)凡軍旅田役斬殺刑戮亦如之注戮謂膊焚辜肆疏
(注釋曰此云軍旅田役斬殺刑戮皆使掌戮為之按士/師大師帥其屬而禁逆軍旅犯禁者而戮之鄉士云凡)
(國有大事則戮其犯命者遂士亦云凡郊有大事則戮/其犯命彼竝不使掌戮者此等皆權時之事軍旅之間)
(或有臨時即決不假掌戮者也是以戎右職云掌戎車/之兵革使注云使謂王使以兵有所誅斬也引戰于殽)
(襄公縛秦囚使莱/駒以戈斬之是也)墨者使守門注黥者無妨於禁御音
義(御音/禦)疏(釋曰此人即閽人掌守/王中門之禁令者是也)劓者使守關注截鼻
亦無妨以貌醜逺之音義(逺于/万反)疏(釋曰此則王畿五百/里上面有三關十二)
(闗門劓/者守之)宫者使守内注以其人道絶也今世或然疏(釋/曰)
(此所守則寺人之類守/正内五人之等是也)刖者使守囿注斷足驅衛禽獸
無急行音義(囿音又斷/丁管反)疏(釋曰此則囿逰亦如之者墨/者守門刖者於囿中驅禽獸)
(者/也)髠者使守積注鄭司農云髠當作完謂但居作三年
不虧體者也𤣥謂此出五刑之中而髠者必王之同族
不宫者宫之爲翦其類髠頭而已守積積在隱者宜也
音義(髠苦聞反積/子賜反注同)疏(釋曰先鄭以髠為完但居作三年/不虧體以此為圜土罷民解之不)
(從者掌戮所掌皆虧體獨以此為不虧體於義不可故/後鄭引文王世子解之也𤣥謂此出五刑之中而髠者)
(必王之同族不宫者此鄭亦無正文若合宫者宫之今/按文王世子據諸侯法云公族無宫刑不翦其類王家)
(同族犯淫罪者亦當與諸侯同不宫之亦是不翦其類/之義按王同族犯餘罪刑於甸師氏刑於隱處今同族)
(既不宫亦當於隠處罰之此守積亦是隠處故知髠者/使守積是王同族不宫者必矣是以鄭云守積積在隠)
(者宜/也)
司隸掌五隸之灋辨其物而掌其政令注五隸謂罪隸
四翟之𨽻也物衣服兵器之屬疏(注釋曰此與下為目/云物衣服兵器之屬)
(者即下文云使之皆服其/邦之服執其國之兵是也)帥其民而搏盜賊役國中之
辱事為百官積任器凡囚執人之事注民五隸之民也
鄭司農云百官所當任持之器物此官主為積聚之也
𤣥謂任猶用也音義(搏音博為于偽/反注及下注同)疏(注釋曰云五隸/之民也者上序)
(官五隸皆百二十員員外皆是民故云五隸之民也云/任猶用也者用器除兵之外所有家具之器皆是用器)
(也/)邦有祭祀賔客喪紀之事則役其煩辱之事注煩猶
劇也士䘮禮下篇曰隸人涅廁音義(涅乃/結反)疏(注釋曰引/士䘮禮下)
(篇者既夕禮文云涅廁者死者不復用故窒涅示不用/引之者證煩辱之事不言祭祀賔客事者以無文意義)
(可知/也)掌帥四翟之隸使之皆服其邦之服執其邦之兵
守王宫與野舍之厲禁注野舍王行所止舍也厲遮例
也音義(遮章奢反例本/又作列同音烈)疏(釋曰云服其邦之服執其邦/之兵者若東方南方衣布帛)
(執刀劎西方北方衣氊裘執弓矢云守王宫與野舍者/即師氏職云帥四夷之𨽻守王宫野舍亦如之者是也)
罪隸掌役百官府與凡有守者掌使令之小事注役給
其小役音義(使如字劉色吏反令/力呈反沈力政反)疏(注釋曰云小役者/止謂給其小小勞)
(役之事謂若大役非𨽻/所共故以小役解之)凡封國若家牛助為牽徬注鄭
司農云凡封國若家謂建諸侯立大夫家也牛助為牽
徬此官主為送致之也𤣥謂牛助國以牛助轉徙也罪
隸牽徬之在前曰牽在旁曰徬音義(徬歩浪反注同轉/如字劉張戀反)
疏(注釋曰先鄭不解牽徬故後鄭増成之𤣥謂牛助國/以牛助轉徙也者國家以官牛助諸侯及大夫家運)
(物往至任所云在前曰牽者謂車轅内一牛前亦一牛/今還遣二隸前者牽前牛徬者御當車之牛故據人而)
(言牽/徬也)其守王宫與其厲禁者如蠻隸之事疏(釋曰蠻𨽻/之事事在)
(下文故云如/蠻𨽻之事)
蠻隸掌役校人養馬其在王宫者執其國之兵以守王
宫在野外則守厲禁音義(校户/敎反)疏(釋曰云掌役校人者/為校人所役使以養)
(馬按校人良馬乘一師四圉不見隸者盖是雜/役之中執其國之兵蠻𨽻閩隸俱是刀劍也)
閩隸掌役畜養鳥而阜蕃敎擾之掌子則取隸焉注杜
子春云子當為祀𤣥謂掌子者王立世子置臣使掌其
家事而以閩隸役之音義(蕃扶元反/下注同)疏(釋曰云掌役畜/養鳥者謂若畜)
(鳥氏掌畜猛鳥阜盛也蕃息也使之盛大滋息又教擾/使從人意注釋曰子春以子為祀後鄭不從者司隸職)
(祭祀賔客䘮紀三者竝言此何得唯言其一明在子解/之於義為允𤣥謂王立世子置臣使掌其家事者言掌)
(家事者若國事不使𨽻今/取隸故以家事而言也)
夷隸掌役牧人養牛馬與鳥言注鄭司農云夷狄之人
或曉鳥獸之言故春秋傳曰介葛盧聞牛鳴曰是生三
犧皆用矣是以貉𨽻職掌與獸言疏(釋曰云掌役牧人/者為收人之所役)
(使牧牛牲注釋曰經唯云與鳥言不言獸先鄭意解鳥/言者亦解獸言故兼言之也案僖二十九年介葛盧聞)
(牛鳴曰是生三犧皆用之矣注云言八律之音聽禽獸/之鳴則知其嗜欲生死可知伯益明是術故堯舜使掌)
(朕虞至周失其道官又在四夷若周未失道官本不在/四夷四夷無解鳥獸之語者何周公盛明制禮使夷隸)
(貉隸與鳥獸之言然者賈服/意誤不與禮合故為此說)其守王宫者與其守厲禁
者如蠻隸之事
貉隸掌役服不氏而養獸而敎擾之掌與獸言注不言
阜蕃者猛獸不可服又不生乳於圈檻也音義(生如字/劉色敬)
(反乳而樹反圈求/阮反檻户覽反)疏(釋曰夷貉相近是以亦解獸言若/然夷隸既鳥獸之言俱解則此貉)
(隸解獸言亦解/鳥言互見之也)其守王宫者與其守厲禁者如蠻𨽻之
事
　
　
　
　
　
　
　周禮注疏卷三十五
　周禮注疏卷三十五考證
縣士掌野疏縱四百里及五百里皆得謂之野○(臣紱/)
　按縱當為從四當為二注意謂百里内之獄鄉士掌
　之百里外至二百里之獄遂士掌之自二百里外至
　五百里則皆謂之野而縣士掌其獄也
方士掌都家注大都在畺地小都在縣地家邑在稍地
　○在載師職皆作任
朝士掌建邦外朝之灋注係用徽纆示于叢棘○示本
　作寘王弼易亦作寘今從釋文
　
　
　
　
　
　
　周禮注疏卷三十五考證
欽定四庫全書
　周禮注疏卷三十六
　　漢鄭氏注　唐陸德明音義　賈公彦疏
　秋官司宼下
布憲掌憲邦之刑禁正月之吉執旌節以宣布于四方
而憲邦之刑禁以詰四方邦國及其都鄙達于四海注
憲表也謂縣之也刑禁者國之五禁所以左右刑罰者
司寇正月布刑于天下正嵗又縣其書于象魏布憲於
司寇布刑則以旌節出宣令之於司寇縣書則亦縣之
于門閭及都鄙邦國刑者王政所重故屢丁寧焉詰謹
也使四方謹行之爾雅曰九夷八蠻六戎五狄謂之四
海音義(詰起吉反縣/音懸下同)疏(釋曰云掌憲邦之刑禁者此文/與正月以下爲目禁者則士師)
(之五禁所以左右刑罰故連刑言之也云正月之吉者/此與大司寇正月之吉事同大司寇布刑之時此布憲)
(亦布之於四方也於司寇正嵗縣之時此布憲亦憲邦/之刑禁以詰四方邦國以達于四海也布憲爲司寇屬)
(官於刑禁爲重故每事共丁寧之也注釋曰云國之五/禁所以左右刑罰者士師職文知布憲所縣在門閭者)
(以其司寇所縣在雉門不可共處此經云執旌節以爲/行道之使明在巷門之閭可知云門閭據在城内經雖)
(不云城内門閭舉外以見内有門閭可知經先邦國後/都鄙注先都鄙後邦國者以都鄙據畿内三等采地經)
(後言之者尊邦國輕都鄙注先都鄙者既見門閭即先/近後遠乃及四海故注先都鄙見從近及遠之義也引)
(爾雅者見刑禁遠至夷狄名此夷狄/爲四海者海之言晦晦慢禮儀也)凡邦之大事合衆
庶則以刑禁號令疏(釋曰云邦之大事合衆庶者謂征/伐廵守田獵皆是大事合衆庶也)
(以其是布禁之官故於聚/衆每皆以刑禁號令也)
禁殺戮掌司斬殺戮者凡傷人見血而不以告者攘獄
者遏訟者以告而誅之注司猶察也察此四者告於司
寇罪之也斬殺戮謂吏民相斬相殺相戮者傷人見血
見血乃爲傷人耳鄭司農云攘獄者距當獄者也遏訟
者遏止欲訟者也𤣥謂攘猶郤也卻獄者言不受也疏
(注釋曰云司猶察也者此禁殺戮之官恒在民間私覘/惡事而告於上執而與之罪也故以司爲察也知斬殺)
(戮是吏民相斬相殺相戮者以傷民云不以告則相殺/戮之等盡是不以告明是吏民自相殺戮也云傷人見)
(血見血乃爲傷人耳者恐經傷人與見血事别傷人見/血連言者是見血乃爲傷人若不見血不爲傷人也若)
(然踠跌折肢之等不見血豈得不爲傷人乎若今言見/血乃爲傷人者止爲蹉跌及刃物麗歴應見血之等不)
(爲餘事而言先鄭云攘獄者距當獄者也後鄭不從者/此經皆爲未在官司而先鄭云距獄據在官而言故不)
(從也云遏訟者遏止欲訟者也者有人見欺犯欲向官/所訟之而遏止不使去也𤣥謂攘猶卻也卻獄者言不)
(受也者謂人有罪過官/有文書追攝不肻受者)
禁暴氏掌禁庶民之亂暴力正者撟誣犯禁者作言語
而不信者以告而誅之注民之好爲侵陵稱詐謾誕此
三者亦刑所禁也力正以力强得正也音義(撟居表反/好呼報反)
(爲于僞反下則爲注皆爲同謾武諫反一音亡/半反又免仙反徐望山反本或作慢誕音但)疏(注釋/曰云)
(民之好爲者此言爲下三事而發皆是好爲侵陵釋經/亂暴力正者也稱詐釋經撟誣犯禁者也謾誕釋經作)
(言語而不信者也謾/誕謂浮謾虚誕也)凡國聚衆庶則戮其犯禁者以徇
凡奚隸聚而出入者則司牧之戮其犯禁者注奚隸女
奴男奴也其聚出入有所使疏(釋曰云聚衆庶者謂征/伐之等云凡奚隸聚而)
(出入若謂國有煩辱之處使奚隸則有此出入而司牧/之注釋曰案司厲其奴男子入於罪隸女子入于舂槀)
(是男女同坐爲奴天官酒人漿人之等皆名女/奴爲奚五隸又是男奴故云奚隸女奴男奴)
野廬氏掌達國道路至于四畿注達謂廵行通之使不
陷絶也去王城五百里曰畿音義(行下/孟反)疏(注釋曰云廵/行者國之道)
(路使其地之人治之野廬氏直廵行/不通之處使人治之使無䧟絶也)比國郊及野之道
路宿息井樹注比猶較也宿息廬之屬賓客所宿及晝
止者也井共飲食樹爲蕃蔽疏(注釋曰此經所云主爲/賓客在道須得供承守)
(衞之事國郊謂近郊遠郊野謂百里外至畿宿謂十里/有廬三十里有宿五十里有市直言宿者舉中言之故)
(云廬之屬以包之息賓客晝止/之處井樹者賓客所須者也)若有賓客則令守涂地
之人聚柝之有相翔者誅之注守涂地之人道所出廬
宿旁民也相翔猶昌翔觀伺者也鄭司農云聚柝之聚
擊柝以宿衛之也有姦人相翔於賓客之側則誅之不
得令寇盜賓客音義(柝音託令力呈/反下欲令同)疏(注釋曰云守涂/地之人道所出)
(廬宿旁民也者道路之旁皆有民當處有賓客止宿即/使聚柝之不使失脫也云相翔猶昌翔觀伺者也者謂)
(昌狂翺翔觀伺賓客先鄭云聚柝之聚擊柝以宿衛之/也者謂其地之人自聚擊柝無行夜故使宿衞自擊宫)
(正之等使行夜者擊柝較比/直宿者彼行夜者與此異也)凡道路之舟車轚互者敘
而行之注舟車轚互謂於廹隘處也車有轘轅坻閣舟
有砥柱之屬其過之者使以次敘之音義(轚音計沈古/的反隘烏賣)
(反環户關反本亦作轘同坻/徐之爾反劉都禮反砥音㫖)疏(注釋曰云轚互者謂水/陸之道舟車往來狹隘)
(之所更五相轚故云轚互也云車有轘轅坻閣者案襄/三十一年晉欒盈有罪適楚過于周周西鄙掠之告於)
(周使侯出諸轘轅是轘轅也坻閣道路之名也云舟有/砥柱之屬者案禹貢導河積石至于龍門南至于華隂)
(東至于底柱孔安國云底柱山名河水分流包山而過/山見水中若拄然在西虢之界是底柱爲水之隘道者)
(也/)凡有節者及有爵者至則爲之辟注辟辟行人亦使
守涂地者疏(釋曰云凡有節者謂若諸侯之使則有山/國用虎節之等若民自往來則有道路用)
(旌節之等及有爵已上皆爲/之辟止行人使無侵犯者也)禁野之横行徑踰者注皆
爲防奸也横行妄由田中徑踰射邪趍疾越隄渠也音
義(射食亦反邪似/嗟反隄丁兮反)疏(注釋曰言横行者不要東西爲横/南北爲縱但是不依道塗妄由田)
(中皆是横也徑謂不遵道而射/邪趍疾踰越也謂越隄渠者也)凡國之大事比修除道
路者注比校治道者名若今次金叙大功疏(注釋曰大/事謂若征)
(伐廵守田獵郊祀天地王親行所經竝須修除道路及/修廬校比民夫使有功効故云比校治道者名也云若)
(今次金叙大功者謂漢時主役之官官名次金/叙主以丈尺賦功今俗本多誤爲次叙大功也)掌凡道
禁注禁謂若今絶蒙布巾持兵杖之屬音義(杖直/亮反)疏(注/釋)
(曰古時禁書亡故/舉漢法而言也)邦之大師則令埽道路且以幾禁行
作不時者不物者注不時謂不夙則莫者也不物謂衣
服操持非比常人也幾禁之者備姦人内賊及反閒音
義(莫音暮操七曹/反閒閒厠之閒)疏(注釋曰不言大事而云大師惟謂/征伐者也云幾禁之者備姦人内)
(賊及反閒者内賊謂賊在内起反閒謂外賊宻來覘探/閒候國家反彼論說按孫子兵法云三軍之事莫宻於)
(反閒/是也)
蜡氏掌除骴注曲禮四足死者曰漬故書骴作脊鄭司
農云脊讀爲㱴謂死人骨也月令曰掩骼埋胔骨之尚
有肉者也及禽獸之骨皆是音義(蜡清預反骴似賜反/注㱴胔皆同㱴又作)
(漬脊子亦反李慈/益反骼古百反)疏(注釋曰曲禮者彼謂四足之獸相/漸漬而有疫死此骴謂肉腐義理)
(有殊引之者直取音同仍取四足死者即有肉腐之骴/也先鄭云死人骨也者以人骨爲主其中兼四足之骨)
(也月令者彼據孟春春是生氣骨是死氣爲死氣逆生/氣故埋之此官在秋者是隂故屬秋引之者除骴是同)
(故也彼注云骨枯曰骼肉腐曰骴骴言埋亦掩之骼言/掩亦埋之義無異互言耳故云腐骨之尚有肉者也則)
(肉腐曰骴亦一也云及禽獸之骨皆是者即四足曰漬/在其中按詩云行有死人尚或殣之又下云若有死於)
(道路者則令埋之今得有死人骨者近道人/見者令埋之其有死於溝壑者蜡氏除之)凡國之大
祭祀令州里除不蠲禁刑者任人及凶服者以及郊野
大師大賓客亦如之注蠲讀如吉圭惟饎之圭圭潔也
刑者黥劓之屬任人司圜所收敎罷民也凶服服衰絰
也此所禁除者皆爲不欲見人所薉惡也音義(蠲古弦/反舊音)
(圭潔也饎昌志反罷音皮衰七雷反爲于僞反下爲/其陷爲其就禽同薉紆廢反今本多作穢惡烏路反)疏
(釋曰大祭祀謂郊祭天地大賓客爲諸侯來朝若據天/地其神位在郊至郊而已若賓客則至畿故兼言野郊)
(外曰野大總言也注釋曰云蠲讀如吉圭惟饎之圭者/毛詩云吉蠲爲饎無此言鄭從三家詩故不同云刑者)
(黥劓之屬者之屬中含有宫刖也云任人司圜所收敎/罷民也者經任人文承刑者之下則罷民亦刑之𩔖是)
(以司圜云任之以事是也凶服五服皆是故曰凶/服服衰絰也祭者皆齊齊者潔静不欲見穢惡也)若有
死於道路者則令埋而置楬焉書其日月焉縣其衣服
任器于有地之官以待其人注有地之官主此地之吏
也其人其家人也鄭司農云楬欲令其識取之今時楬
櫫是也有地之官有部界之吏今時鄉亭是也音義(楬/音)
(竭縣/音懸)疏(注釋曰此經主謂行人在路死者云有地之官/主此地之吏也者謂比閭族黨之等皆有長吏)
(若比長閭胥黨正之輩皆是若今時鄉亭治/事之䖏縣衣服任器等仍使守掌使不失也)掌凡國之
骴禁注禁謂孟春掩骼埋胔之屬疏(注釋曰孟春/者月令文也)
雍氏掌溝瀆澮池之禁凡害於國稼者春令爲阱擭溝
瀆之利於民者秋令塞阱杜擭注溝瀆澮田間通水者
也池謂陂障之水道也害於國稼謂水潦及禽獸也阱
穿地爲塹所以禦禽獸其或超踰則陷焉世謂之䧟阱
擭柞鄂也堅地阱淺則設柞鄂於其中秋而杜塞阱擭
收刈之時爲其陷害人也書粊誓曰􁆅乃擭敜乃阱時
秋也伯禽以出師征徐戎音義(澮古外反阱在性反塹/也擭胡化反陂披宜反)
(障之尚反􁎧七艷反本又作塹柞劉才伯反戚在洛反/鄂劉五格反戚五各反粊音秘􁆅音杜敜乃協反又乃)
(結反徐劉本/作䣄音徐)疏(釋曰掌溝瀆澮池之禁凡害於國稼者/溝瀆澮池或田間通水或在田外所須)
(本爲利民而造其中有放溢奔流爲害者則禁之凡害/於國稼者謂水潦之等春令爲阱擭溝瀆之利於民者)
(阱擭以取禽獸溝瀆所以通水是皆利於民故春使爲/之也注釋曰云溝瀆澮田間通水者也者按遂人匠人)
(惟有遂溝洫澮川不見有瀆此云瀆亦田間通水者但/注瀆曰川或可以川爲瀆舉其類也云池謂陂障之水)
(道也者詩云彼澤之陂毛云澤障曰陂今云陂障之水/道謂障澤爲陂之時於澤通水入陂之道曰池云阱穿)
(地爲􁎧者此則深爲不須别設柞㮙擭則堅地不可得/深故須柞鄂柞鄂者或以爲豎柞於中向上鄂鄂然所)
(以載禽獸使足不至地不得躍而出謂之柞鄂也書粊/誓者彼云魯侯伯禽宅曲阜徐戎竝興伯禽往征有此)
(塞阱杜擭之事故引以爲證云時秋也者彼不見時/節但此說在秋明彼亦秋故得有􁆅擭敜阱之事也)禁
山之爲苑澤之沈者注爲其就禽獸魚鱉自然之居而
害之鄭司農云不得擅爲苑囿於山也澤之沈者謂毒
魚及水蟲之屬音義(苑於阮反/劉於願反)疏(注釋曰先鄭云不得/擅爲苑囿於山義雖)
(與後鄭異得爲一義故引之在下文云沈者謂毒魚及/水蟲之屬者謂别以藥沈於水中以殺魚及水蟲不謂)
(鴆故不作/鴆作沈也)
萍氏掌國之水禁注水禁謂水中害人之處及入水捕
魚鱉不時音義(捕音/歩)疏(注釋曰水中害人之處或有深/泉洪波沙蟲水弩云捕魚鱉不)
(時者案月令春秋及冬取魚夏不合取/魚夏取則不時故云不時皆禁之也)幾酒注苛察沽
買過多及非時者音義(苛音何又呼何反沽音姑/又音故買如字一本作賣)疏(釋/曰)
(萍氏㡬酒者酒亦水之𩔖故也不得非時時謂若酒誥/惟祀兹酒及鄉飲酒及昏娶爲酒食以召鄉黨僚友是)
(其時/也)謹酒注使民節用酒也書酒誥曰有政有事無彝
酒疏(釋曰此戒謹慎於酒故引酒誥有政之大臣有事/之小臣彝常也不得常飲明如上文合飲時乃飲)
(也/)禁川游者注備波洋卒至沈溺也音義(洋音翔又音/羊卒寸忽反)
疏(釋曰游謂浮游不乗/橋船恐溺故禁之也)
司寤氏掌夜時注夜時謂夜晚早若今甲乙至戌疏(注/釋)
(曰此文與下爲目故注云謂夜晚/早甲乙則早時戌亥則晚時也)以星分夜以詔夜士
夜禁注夜士主行夜徼候者如今都候之屬音義(行下/孟反)
(下行夜同/徼古弔反)疏(注釋曰云以星分夜者若今時觀參辰知/夜早晚是以書傳云春昏張中可以種稷)
(夏大火中可以種黍菽秋虚中可以種麥冬昴中可以/收歛蓋藏彼雖非分夜以詔夜士亦是以星知早晚之)
(𩔖也言行夜徼候者若宫伯掌授八次八舍注/云於徼候便也則行夜來往周旋謂徼候者也)禦晨行
者禁宵行者夜遊者注備其遭寇害及謀非公事禦亦
禁也謂遏止之無刑法也晨先明也宵定昬也書曰宵
中星虛春秋傳曰夜中星隕如雨音義(先悉薦反/隕于敏反)疏(注/釋)
(曰晨亦得名旦月令云旦尾中亦得名曰明案三光考/靈耀云日入三刻爲昬不盡三刻爲明昬亦得名星故)
(奔喪云日行百里不以夜行惟父母之喪見星而行見/星而舍明見星時即爲夜也如是宵亦得名曰昬昬參)
(中是也亦名日夜爾雅云宵夜也然則夜是明之首不/通於前宵是昬之末不通於後也惟夜中之時止一名)
(耳此云禁晨行者禁宵行者謂在道路中禮志云男女/夜行以燭謂在宫中也晨行宵行者惟罪人與奔父母)
(之喪若天子祭天之時則通夜而行故禮記云氾掃反/道鄉為田燭禁夜遊者禁其無故遊者引春秋者莊公)
(七年夏四月辛卯夜/中星隕如雨是也)
司烜氏掌以夫遂取明火於日以鑒取明水於月以共
祭祀之明齍明燭共明水注夫遂陽遂也鑒鏡屬取水
者世謂之方諸取日之火月之水欲得隂陽之潔氣也
明燭以照饌陳明水以爲𤣥酒鄭司農云夫發聲明齍
謂以明水滫滌粢盛黍稷音義(夫方符反或云司農音/符齍音資注作粢同)
疏(注釋曰云夫遂陽遂也者以其日者太陽之精取火/於日故名陽遂取火於木爲木遂者也鑒鏡屬者詩)
(云我心匪鑒不可以茹彼鑒是鏡可以照物此鑒形制/與彼鑒同所以取水也云取水者世謂之方諸者漢世)
(謂之方諸言取水謂之方諸則取火者不名方諸别名/陽遂也明者潔也日月水火爲明水明火是取日月隂)
(陽之潔氣也云明燭以照饌陳者謂祭日之旦饌陳於/堂東未明須燭照之云明水以爲𤣥酒者鬱鬯五齊以)
(明水配三酒以𤣥酒配𤣥酒井水也𤣥酒與明水别而/云明水以爲𤣥酒者對則異散文通謂之𤣥酒是以禮)
(運云𤣥酒在堂亦謂明水為𤣥酒也先鄭云明水滫/滌粢盛黍稷者滫謂滫瀡滌謂蕩滌俱謂釋米者也)凡
邦之大事共墳燭庭燎注故書墳爲蕡鄭司農云蕡燭
麻燭也𤣥謂墳大也樹於門外曰大燭於門内曰庭燎
皆所以照衆爲明音義(墳扶云反燎力召反蕡/扶云反李一音婦輩反)疏(釋曰/大事)
(者謂若大喪紀大賓客則皆設大燭在門外庭燎在大/寢之庭注釋曰先鄭從故書蕡爲麻燭者以其古者未)
(有麻燭故不從是以禮記少儀云主人執燭抱燋鄭云/未爇曰燋是知未有麻燭也後鄭云樹於門外曰大燭)
(者非人所執也燕禮云甸人執大燭於庭不言樹者彼/諸侯燕禮不樹於地使人執彼注云庭大燭爲位廣也)
(此言大燭亦爲位廣又樹之於地也云於門内曰庭燎/者於門内在庭中故謂之庭燎庭燎與大燭亦一也皆)
(所以照衆爲明是以詩庭燎云夜如何其夜未央庭燎/之光君子至止鸞聲將將謂宣王時諸侯來朝之事按)
(郊特牲云庭燎之百由齊桓公始也鄭云庭燎之差公/蓋五十侯伯子男皆三十大戴禮文其百者天子禮庭)
(燎所作依慕容所爲以葦爲中心以布纒之飴蜜灌之/若今蠟燭百者或以百根一處設之或百處設之若人)
(所執者用荆燋爲之執燭抱/燋曲禮云燭不見跋是也)中春以木鐸修火禁于國
中注爲季春將出火也火禁謂用火之䖏及備風燥音
義(中音仲爲于僞反下爲葬皆/爲同燥素早反又素報反)疏(注釋曰云爲季春將/出火也者三月昬時)
(大辰星在卯南見是火星出此二/月未出故云爲季春將出火也)軍旅修火禁邦若屋
誅則爲明竁焉注鄭司農曰屋誅謂夷三族無親屬收
葬者故爲葬之也三夫爲屋一家田爲一夫以此知三
家也𤣥謂屋讀如其刑剭之剭剭誅謂所殺不於市而
以適甸師氏者也明竁若今揭頭明書其罪法也司烜
掌明竁則罪人夜葬與音義(竁昌銳反剭徐音/屋劉音握與音餘)疏(釋曰/屋誅)
(謂甸師氏屋舍中誅則王之同族及有爵者也是以易/鼎卦云鼎折足覆公餗其刑屋鄭義以為餗美饌鼐三)
(足三公象若三公傾覆王之美道屋中刑之與此同云/爲明竁焉者明用刑以板書其姓名及罪狀著於身竁)
(壙中也注釋曰先鄭以屋爲夫三爲屋者謂夷三族解/之後鄭不從者夷三族乃是戰國韓信等用商鞅連相)
(坐之法造三夷之誅既亂世之法何得以解太平制禮/之事乎鄭知罪人亦有明刑書於木者見昭二年鄭公)
(孫黑作亂子産數其罪云不速死大刑將至七月壬寅/縊尸諸周氏之衢加木焉注云書其罪於木以加尸上)
(而辠之非禮故書殺以惡黑知明刑者書可知知夜葬/者以其司烜主明火掌夜事既令掌之則罪人夜葬可)
(知故曾子問云見星而行/者惟罪人是夜葬之事也)
條狼氏掌執鞭以趨辟王出入則八人夾道公則六人
侯伯則四人子男則二人注趨辟趨而辟行人若今卒
辟車之爲也孔子曰富而可求雖執鞭之士吾亦爲之
言士之賤也音義(趨七須反辟婢亦反又音避劉薄易/反徐扶亦反注趨辟辟行人同卒子)
(忽反下羨卒同辟車/必亦反又婢亦反)疏(釋曰按序言條狼氏下士六人/胥六人徒六十人今云天子八)
(人少二人矣蓋取/胥徒中兼充也)凡誓執鞭以趨於前且命之誓僕右
曰殺誓馭曰車轘誓大夫曰敢不關鞭五百誓師曰三
百誓邦之大史曰殺誓小史曰墨注前謂所誓衆之行
前也有司讀誓辭則大言其刑以警所誓也誓者謂出
軍及將祭祀時也出軍之誓誓左右及馭則書之甘誓
備矣郊特牲說祭祀之誓曰卜之日王立于澤親聽誓
命受敎諫之義也車轘謂車裂也師樂師也大史小史
主禮事者鄭司農云誓大夫曰敢不關謂不關於君也
𤣥謂大夫自受命以出則其餘事莫不復請音義(轘户/串反)
(一音環大音泰注同行户剛反/警京領反復劉音服請劉音情)疏(釋曰誓自有大官若/月令田獵司徒北面)
(以誓之誓時此條狼氏則爲之大言使衆聞知故云且/命之誓僕右者僕大僕與王同車故大僕職云軍旅贊)
(王鼓注云佐擊其餘面通右與馭及王四乘也右謂勇/力之士在車右備非常誓馭謂與王馭車者也注釋曰)
(云謂出軍及將祭祀時也者若且命以下軍旅祭祀同/有此事僕有四乘據軍旅時師與大史小史皆據祭祀)
(時大夫敢不關亦據祭祀須關君是以鄭引甘誓證軍/旅引郊特牲證祭祀也云甘誓備矣者按甘誓云左不)
(攻于左汝不恭命右不攻于右汝不恭命馭非其馬之/正汝不恭命用命賞于祖弗用命戮于社予則孥戮汝)
(是其備也郊特牲者王將祭之時故云卜之日王立于/澤謂在澤宫也澤宫者擇士可與祭者之宫親自聽有)
(司誓命此是受教諫之義也云車轘謂車裂也者春秋/左氏傳云轘觀起於四境是也師知是樂師者以其下)
(有大史小史皆掌禮禮樂相將故知師是樂師大師瞽/人之長也鄭司農云誓大夫曰敢不關謂不關於君也)
(此先鄭義未足故後鄭增成之𤣥謂大夫自受命以出/則其餘事莫不復請言此者欲見受命出征□外之事)
(將軍裁之不須復請除此以外其餘皆須請於君乃得/行事是以襄公十九年秋七月辛卯齊侯環卒晉士匄)
(帥師侵齊至穀聞齊侯卒乃還公羊傳曰還者何善辭/也何善爾大其不伐喪也此受命于君而伐齊則何大)
(乎其不伐喪大夫以君命出進退在大夫也是其不復/請君之事也若榖梁大夫雖在外猶當復請于君不敢)
(專故曰還者事未畢之辭也受命而誅生死無所加其/怒不伐喪善之也善之則何爲未畢也君不尸小事臣)
(不専大名善則稱君過則稱已則民作讓矣士匄外專/君命故非之也然則爲士匄者宜奈何宜墠帷而歸命)
(乎介是其雖在外/不得專命之事也)
脩閭氏掌比國中宿互柝者與其國粥而比其追胥者
而賞罰之注國中城中也粥養也國所游養謂羨卒也
追逐宼也胥讀爲偦故書互爲巨鄭司農云宿謂宿衞
也巨當爲互謂行馬所以障互禁止人也柝謂行夜擊
柝音義(比毗志反下同宿如字劉息就反粥音/育追如字劉張類反偦音胥又息吕反)疏(釋曰/云掌)
(比國中宿互柝者互謂行馬所以爲遮障宿者所守衛/柝者謂宿復擊柝持更也云與其國粥者謂國家粥養)
(未入正卒且爲羨卒者云而比其追胥者使/此羨卒追而逐冦胥爲伺搏盜賊二事也)禁徑踰者
與以兵革趨行者與馳騁於國中者注皆爲其惑衆疏
(釋曰以其職作脩閭當脩/理門閭故禁此三者也)邦有故則令守其閭互唯執
節者不幾注令者令其閭内之閭胥里宰之屬疏(注釋/曰邦)
(有故謂有寇戎大喪札喪皆是恐有姦非則命各遣守/閭閭巷門有執節公使者不幾訶也但言閭惟據鄉内)
(注兼云里宰者官名脩閭以六鄉爲主/其實兼主六遂故言里宰以包之也)
冥氏掌設弧張注弧張罿罦之屬所以扃絹禽獸音義
(冥音覓罿昌容反劉上凶反罦音浮扃古/熒反絹古犬反一音古縣反翨氏注同)疏(注釋曰弧/弓也謂張)
(弓以取猛獸云罿罦之屬者詩云雉罹于罿雉罹于罦/竝是取禽獸之物言之屬仍有兔罝之等皆是扃絹禽)
(獸者/也)爲阱擭以攻禽獸以靈鼓敺之注靈鼓六面鼓敺
之使驚趨阱擭音義(敺丘于/反後同)疏(注釋曰知靈鼔六面者/以鼓人云靈鼔鼓社祭)
(晉鼓鼖鼓等非祭祀之鼓竝兩面路鼓祭宗廟故知加/兩面爲四面地神尊於宗廟加四面爲六面天尊於地)
(神加兩面爲八面以此/差之知靈鼔六面鼓也)若得其獸則獻其皮革齒須備
注鄭司農云須直謂頤下須備爲搔也音義(搔音/爪)疏(釋/曰)
(猛獸有不得之法故云若以不定之言也若得猛獸之/時猛獸之肉不堪人噉故當獻其皮革須備也皮謂若)
(虎豹熊羆革謂無文章者去毛而獻之齒即牙也須/備如先鄭所說虎豹有須備獻之以擬器物之用也)
庶氏掌除毒蠱以攻說禬之嘉艸攻之注毒蠱毒物而
病害人者賊律曰敢蠱人及教令者棄市攻說祈名祈
其神求去之也嘉艸藥物其狀未聞攻之謂燻之鄭司
農云禬除也𤣥謂此禬讀如潰癰之潰音義(庶章預反/蠱音古禬)
(劉音潰户内反艸音草本亦作草/令力呈反去起吕反燻許云反)疏(釋曰除毒蠱目言/之攻說禬之據云)
(其神也嘉草攻之據去其身者也注釋曰云攻說祈名/者大祝六祈有𩔖造禬榮攻說故知也先鄭云禬除也)
(後鄭増成其義潰/癰之潰俗讀也)凡敺蠱則令之比之注使爲之又校
次之疏(釋曰云敺之止謂用嘉草燻之時并/使人敺之既役人衆故須校比之)
穴氏掌攻蟄獸各以其物火之注蟄獸熊羆之屬冬藏
者也將攻之必先燒其所食之物於六外以誘出之乃
可得之疏(注釋曰如熊羆之屬者鄭目驗而知猛獸之/蟄惟有熊羆之屬也言以其物火之明是燒)
(其所食之物誘之使/出穴外乃可得也)以時獻其珍異皮革疏(釋曰謂熊/羆之皮革)
(及熊蹯/之等)
翨氏掌攻猛鳥各以其物爲媒而掎之注猛鳥鷹隼之
屬置其所食之物於絹中鳥來下則掎其脚音義(掎居/綺反)
(注同隼/息允反)疏(注釋曰云各以其物爲媒者若今取鷹隼者/以鳩鴿置於羅網之中以誘之云鷹隼之屬)
(者王制云鷹隼擊然後罻羅設易云公/用射隼於高墉之上隼即謂之鶻者也)以時獻其羽翮
音義(翮户/革反)
柞氏掌攻草木及林麓注林人所養者山足曰麓音義
(柞側百反/麓音鹿)疏(注釋曰此柞氏與薙氏治地皆擬後年乃/種田但下有薙氏除草此柞氏攻木兼云)
(草者以攻木之處有草兼攻之故云草也云林人所養/者若林衡所掌者未必人所養此乃人所攻治以擬種)
(殖故知此林麓人所養治者也漆林之征亦此𩔖也山/足曰麓爾雅文林麓謂麓上有林者也此掌攻與下文)
(爲目/也)夏日至令刋陽木而火之冬日至令剝隂木而水
之注刋剝互言耳皆謂斫去次地之皮生山南爲陽木
生山北爲隂木火之水之則使其肄不生音義(刋若干/反去起)
(吕反肄/以四反)疏(釋曰夏日至謂五月夏至之日爲之也令刋/陽木而火之謂先刋削以去其皮乃燒之冬)
(日至謂十一月冬至之日爲之剝隂木而水之亦謂剝/去其皮乃水之此與下文相兼乃足也必以夏刋陽木)
(冬剝隂木者夏至之日則隂生冬至陽生陽木得隂而/鼔隂木得陽而發故須其時而刋剝之也山虞取其堅)
(刃冬斬陽夏斬隂此欲死之故夏陽木冬隂木注釋曰/云刋剝互言耳者謂削之亦剝之剝謂剝去其皮亦削)
(之故云互也云生山南爲陽木生山北爲隂木者爾雅/云山南曰陽山北曰隂云火之水之則使其肄不生者)
(斬而復生曰肄若以水火斬而/不復重生故云使其肄不生也)若欲其化也則春秋變
其水火注化猶生也謂時以種榖也變其水火者乃所
火則水之所水則火之則其土和美疏(注釋曰此覆釋/上文此刋本正)
(欲種田生榖故云若欲使前刋木之土生榖則當以春/秋變其水火也變之者前文云夏日至刋陽木火之者)
(至秋以水漬之前冬日至剝隂木以水之/者至後春以火燒之如此則地和美也)凡攻木者掌
其政令注除木有時疏(注釋曰凡國家有欲攻木者皆/來取柞氏政令所以取政令者)
(除木有時如/上冬夏者也)
薙氏掌殺草春始生而萌之夏日至而夷之秋繩而芟
之冬日至而耜之注故書萌作甍杜子春云甍當爲萌
謂耕反其萌牙書亦或爲萌𤣥謂萌之者以玆其斫其
生者夷之以鉤鎌廹地芟之也若今取茭矣含實曰繩
芟其繩則實不成孰耜之以耜側凍土剗之音義(繩音/孕以)
(證反注同芟所銜反甍音萌其音基玆其/鉏也鎌音兼茭音交剗初産反劉則展反)疏(注釋曰此/薙氏所掌)
(治地從春至冬亦一年之事後年乃可種也子春云萌/謂耕反其萌芽後鄭不從者此經云殺草則是萌謂草)
(始生出地之時非是十一月草木萌動其色赤十二月/芽其色白何得耕反其萌芽乎以是不從子春之說也)
(𤣥謂萌之者以玆其斫其生者漢時玆其即今之鋤也/云夷之以鉤鎌廹地芟之也若今取茭矣者見今取茭)
(草亦於夏廹地取之故舉爲況也云含實曰繩者秋時/草物含實也云耜之以耜側凍土剗之者耜廣五寸謂)
(耒頭金冬時地凍故以耜附側/凍土剗之如此春種則地和美)若欲其化也則以水火
變之注謂以火燒其所芟萌之草已而水之則其土亦
和美矣月令季夏燒薙行水利以殺草如以熱湯是其
一時著之掌凡殺草之政令
硩蔟氏掌覆夭鳥之巢注覆猶毁也夭鳥惡鳴之鳥若
鴞鵩音義(覆芳復反注同夭音妖後/夭鳥同鴞于嬌反鵩音服)疏(注釋曰禮記云/無覆巢者謂非)
(夭鳥者也此官覆毁夭鳥之巢窠也云鴞/鵩者鴞之與鵩二鳥俱是夜為惡鳴者也)以方書十日
之號十有二辰之號十有二月之號十有二歲之號二
十有八星之號縣其巢上則去之注方版也日謂從甲
至癸辰謂從子至亥月謂從娵至荼歲謂從攝提格至
赤奮若星謂從角至軫夭鳥見此五者而去其詳未聞
音義(縣音懸娵徐劉竝子須反荼劉沈音餘李音舒又/音徒按爾雅正月為娵即離騷所云攝提貞于孟)
(陬皆側留反又子侯反爾雅又云十二月爲涂音徒今/注作娵荼二字是假借耳當依爾雅讀從攝提格至赤)
(奮若爾雅曰太歳在寅曰/攝提格在丑曰赤奮若)疏(注釋曰云日謂從甲至癸/者據十幹而言辰謂從子)
(至亥者據十二支而説月謂從陬至荼歲謂從攝提格/至赤奮若者彼爾雅釋天文太歲在寅曰攝提格在夘)
(日單閼在辰曰執徐在己曰大荒落在午曰敦牂在未/曰協洽在申曰涒灘在酉曰作噩在戌曰闇茂在亥曰)
(大淵獻在子曰困敦在丑曰赤奮若是也又云正月爲/泰二月爲如三月爲寎四月爲余五月爲皐六月爲且)
(七月爲相八月爲壯九月爲𤣥十月爲陽十一月/爲辜十二月爲涂是也星謂從角至軫右旋數之)
翦氏掌除蠧物以攻禜攻之以莽草熏之注蠧物穿食
人器物者蠧魚亦是也攻禜祈名莾草藥物殺蠱者以
熏之則死故書蠧爲櫜杜子春云櫜當爲蠧音義(蠧丁/故反)
(攻如字劉音貢禜音詠莾亡蕩反又莾/草藥名櫜劉古毛反本或作橐他各反)疏(釋曰以攻榮/攻之據祈去)
(其神故以六祈而言之以莽草熏之據去其身也注釋/曰云蠧魚亦是者除蠧物穿食餘器物至於蠧魚惟見)
(書内有白魚及白蠧/食書故云亦是也)凡庶蠱之事注庶除毒蠱者蠱蠧
之類或熏以莽草則去音義(庶章/預反)疏(注釋曰翦氏主除/蠧物其蠱毒自是)
(庶氏今此云凡庶蠱者同類相兼左右而掌之故鄭云/庶除毒蠱者蠱蠧之類或熏以莽草則去此鄭解翦氏)
(兼掌蠱之意以其翦氏有用莽草/熏蠧是以蠱毒亦使翦氏除之也)
赤犮氏掌除牆屋以蜃炭攻之以灰洒毒之注洒灑也
除牆屋者除蟲豸藏逃其中者蜃大蛤也擣其炭以坋
之則走淳之以灑之則死故書蜃爲晨鄭司農云晨當
爲蜃書亦或爲蜃音義(唇市軫反洒色買反劉霜寄反/豸直氏反坋蒲悶反淳之純反)
疏(釋曰赤犮氏掌除蠱豸自藏埋者今不指其蠱豸之/名直云除牆屋者以其蠱豸自埋藏人所不見故不)
(指蠱而云牆屋所藏之處而已爾雅有足曰蠱無足曰/豸藏逃之類有此二者淳即沃也謂灑沃以汁則死也)
(蜃炭地官掌蜃以共蜃/炭蜃炭者謂蜃灰是也)凡隙屋除其貍蟲注貍蟲䗪肌
求之屬音義(貍莫皆反劉莫拜反䗪章夜反肌/居其反求本或作蛷音求劉音俱)疏(釋曰/禮記)
(云如駟之過隙隙謂孔穴也埋藏之蠱在屋孔穴之/中故以隙屋言之注釋曰䗪肌蛷皆是自貍之蟲也)
蟈氏掌去鼃黽焚牡蘜以灰洒之則死注牡蘜蘜不華
者齊魯之閒謂鼃爲蟈黽耿黽也蟈與耿黽尤恐鳴爲
聒人耳去之音義(去起吕反注去之同鼃户媧反黽莫/幸反牡莫口反蘜弓六反爲聒于僞)
(反聒古活反/銜枚氏放此)疏(釋日掌去鼃黽此文與下爲目也注釋/曰云牡蘜蘜不華者此則月令季秋云)
(蘜有黄華是牝蘜也云齊魯之閒謂鼃為蟈者官號蟈/氏及經無云蟈故鄭以齊魯之言爲證鼃即蟈故名蟈)
(氏/也)以其煙被之則凡水蟲無聲注杜子春云假令風從
東方來則於水東面爲煙令煙西行被之水上音義(被/皮)
(義反注同令/力呈反注同)疏(釋曰上文云焚牡蘜洒之則死此經云/以其煙明還用牡蘜之煙被之水上也)
壺涿氏掌除水蟲以炮土之鼓敺之以焚石投之注水
蟲狐蜮之屬故書炮作泡杜子春讀炮爲苞有苦葉之
苞𤣥謂燔之炮之之炮炮土之鼓瓦鼓也焚石投之使
驚去音義(炮歩交反注炮苞/同蜮音或燔音煩)疏(注釋曰云水蟲狐蜮之/屬者蜮即短狐一物南)
(方水中有之含沙射人則死者也言之屬者水蟲衆矣/故云之屬以包之子春讀從詩苞有苦葉之苞者取其)
(聲同耳不取義也𤣥謂燔之炮之之炮者亦讀從詩此/取炮燒之義故云炮土之鼓瓦鼓也云焚石投之使驚)
(去者石之燔燒得/水作聲故驚去也)若欲殺其神則以牡橭午貫象齒而
沈之則其神死淵爲陵注神謂水神龍罔象故書橭爲
梓午爲五杜子春云梓當爲橭橭讀爲枯枯榆木名書
或爲樗又云五貫當爲午貫音義(橭劉音沽杜讀爲枯/劉亦音枯案如杜義)
(則音姑山榆也梓音子/本或作橭樗敕居反)疏(釋曰云以牡橭午貫象齒而/沈之者按儀禮大射云若丹)
(若墨度尺而午彼物射者所履記安足之處十字爲之/今此亦然神謂水神龍罔象也橭讀爲枯枯榆木名以)
(橭爲幹穿孔以象牙從橭貫之爲十字沈之/水中則其神死淵爲陵所謂深谷爲陵者也)
庭氏掌射國中之夭鳥若不見其鳥獸則以救日之弓
與救月之矢射之注不見鳥獸謂夜來鳴呼爲怪者獸
狐狼之屬鄭司農云救日之弓救月之矢謂日月食所
作弓矢𤣥謂日月之食隂陽相勝之變也於日食則射
太隂月食則射太陽與音義(射食亦反下注同呼喚故/反下文􁆳呼同大音泰下)
(文同與/音餘)疏(釋曰云掌射國中之夭鳥者城郭之所人聚/之處不宜有夭鳥故去之注釋曰云獸狼狐)
(之屬不言鳥者上文注鴞鵩已解也𤣥謂日月之食隂/陽相勝之變也者日之食晦朔之間月之食惟在於望)
(日食是隂勝陽月食是陽勝隂未至爲災故云隂陽相/勝之變也所以救日月用弓矢射之者鄭以意推量日)
(食則射太隂者以隂侵陽臣侵君之象故射太隂是其/常不足可疑月食是陽侵隂君侵臣之象陽侵隂非逆)
(既用弓不得不射若射當射太陽以是/爲疑故云月食則射太陽與以疑之)若神也則以大
隂之弓與枉矢射之注神謂非鳥獸之聲若或呌于宋
太廟譆譆出出者太隂之弓救月之弓枉矢救日之矢
與不言救月之弓與救日之矢者互言之救日用枉矢
則救月以恒矢可知也音義(譆許其反詘劉/音出本亦作出)疏(釋曰若/神也者)
(謂不見其身直聞其聲非鳥獸之神耳則以太隂救月/之弓與救日枉矢射之注釋曰鄭知神謂非鳥獸之聲)
(者見宋太廟有聲非鳥獸之聲既有聲又非鳥獸之聲/故知是神聲若神降于莘之類是也云若或呌於宋大)
(廟譆譆出出者左傳文云大隂救月之弓枉矢救日之/矢與者大隂之弓爲救月之弓不言與則不疑不疑者)
(以其與經云救日之弓相對彼言救日之弓明此大隂/之弓是救月之弓可知若然上言救月之矢則此枉矢)
(是救日可知而言與以疑之者但救日與大隂相對故/不疑上言救月此不言大陽之矢直言枉矢矢名而已)
(故須疑之云不言救月之弓與救日之矢者互言之者/若此文云救月之弓與救日之矢爲文自足何假須互)
(既不須互則上下二文全不見弓矢之名矣是以互見/其文欲見有弓矢之名故也互者上文云救日明太隂)
(是救月此文救月是大隂則上文救日是太陽也又枉/矢見矢名不言救明有救名救月之矢見救不見矢名)
(明亦有名亦是互也云救日用枉矢則救月以恒矢可/知也者見司弓矢枉矢最在前明救月矢當在枉矢之)
(下故知救月用恒矢可知不用/庳矢以其庳矢弩所用故也)
銜枚氏掌司囂注察囂攘者爲其聒亂在朝者之言語
音義(囂五羔反下同讙呼/凡反朝直遥反下同)疏(注釋曰以銜枚不得語是/止讙囂之官故掌司察囂)
(讙之/事)國之大祭祀令禁無囂注令令主祭祀者疏(注釋/曰國)
(之大祭祀謂天地宗廟令主祭祀之官使/禁止無得讙囂讙囂則不敬鬼神故也)軍旅田役令
銜枚注爲其言語以相誤疏(注釋曰軍旅田役二者銜/枚氏出令使六軍之士皆)
(銜枚止/言語也)禁􁆳呼歎嗚於國中者行歌哭於國中之道者
注爲其惑衆相感動嗚吟也音義(􁆳音呌吟/魚今反)疏(注釋曰/此經四)
(事皆是在道爲之爲其惑衆釋􁆳呼歌也相感動解嘆/嗚與哭也云嗚吟也者以嗚與嘆相連則嗚是歎之類)
(故知嗚/吟也)
伊耆氏掌國之大祭祀共其杖咸注咸讀爲函老臣雖
杖於朝事鬼神尚敬去之有司以此函藏之既事乃授
之音義(函音咸去/起吕反)疏(注釋曰下二文云授杖此經惟言/共杖函止謂祭祀時臣雖老合杖)
(但爲祭祀尚敬暫去之去杖之時共杖函盛之祭祀訖/還與老臣柱之老臣雖杖於朝事鬼神尚敬去之謂七)
(十有徳君不許致仕者也王制云七十杖/於國八十杖於朝謂得致仕者與此異也)軍旅授有爵
者杖注别吏卒且以扶尊者將軍杖鉞音義(别彼烈反/卒子忽反)
(杖直亮反又/音丈鉞音越)疏(注釋曰此謂在軍之時有爵謂士以上/若然自伍長下士兩司馬中士卒帥上)
(士旅帥下大夫師帥中大夫等竝得杖云别吏卒者吏/則命士以上卒謂一乘車歩卒七十二人等若然甲士)
(三人亦是民之無爵亦與歩卒同無杖也知將軍杖鉞/者今文泰誓師尚父左杖黄鉞右把白旄是將軍杖鉞)
(之事/也)共王之齒杖注王之所以賜老者之杖鄭司農云
謂年七十當以王命受杖者今時亦命之爲主杖𤣥謂
王制曰五十杖於家六十杖於鄉七十杖於國八十杖
於朝疏(注釋曰既共王之齒杖明皆據王賜老者之杖/而言若不得王賜者自拄之也先鄭惟據七十)
(故後鄭增成之/引王制爲證也)
　
　
　
　
　
　
　
　
　
　
　周禮注疏卷三十六
　周禮注疏卷三十六考證
邦之大師○石經大師上有有字
司寤氏掌夜時注若今甲乙至戌○(臣紱/)按甲乙丙丁
　戊爲五夜此作戌盖戊之誤也
司烜氏注明齍謂以明水滫滌粢盛黍稷○脩監本訛
　作脩今從内則疏改正
硩蔟氏以方書十日之號疏正月爲泰○泰爾雅作陬
　豈賈以泰爲正月之卦改作泰與
　
　
　
　
　
　
　
　周禮注疏卷三十六考證
欽定四庫全書
　周禮注疏卷三十七
　　漢鄭氏注　唐陸徳眀音義　賈公彦疏
大行人掌大賓之禮及大客之儀以親諸侯注大賓要
服以内諸侯大客謂其孤卿音義(要於遙反下/文及注同)疏(釋曰/此經)
(與下經爲目大賓言禮亦有儀大客言儀亦有禮言禮/據其始爲夲言儀據威儀為先云以親諸侯者易云先)
(王以建萬國親諸侯則朝聘徃來是也注釋曰言要服/以内諸侯者對要服已外爲小賔下文云九州之外謂)
(之蕃國世壹見是也云大客謂其孤卿者謂還是大賔/下孤卿對小行人所云小客則受幣聽其辭者爲小客)
(言孤卿者據大國得立孤一人孤來聘侯伯已下無孤/使卿來聘不言大夫士者殷聘使卿時聘使大夫士雖)
(不得時聘為介來亦入客中故下云諸侯之卿其禮各/下其君二等大夫士亦如之是皆得為客但據大聘略)
(據尊者而言也若大賔大客尊卑異故言及以殊之此/賓客相對則别散文則通是以大司徒云大賓客則令)
(野修道委積賔亦名客小司徒云小賔客/令野修道委積則客亦名賔是賔客通也)春朝諸侯而
圖天下之事秋覲以比邦國之功夏宗以陳天下之謨
冬遇以協諸侯之慮時㑹以𤼵四方之禁殷同以施天
下之政注此六事者以王見諸侯為文圖比陳協皆考
績之言王者春見諸侯則圖其事之可否秋見諸侯則
比其功之髙下夏見諸侯則陳其謀之是非冬見諸侯
則合其慮之異同六服以其朝歲四時分來更迭如此
而徧時會即時見也無常期諸侯有不順服者王將有
征討之事則既朝王命為壇於國外合諸侯而𤼵禁命
事焉禁謂九伐之法殷同即殷見也王十二歲一廵守
若不廵守則殷同殷同者六服盡朝旣朝王亦命為壇
於國外合諸侯而命其政政謂邦國之九法殷同四方
四時分來歲終則徧矣九伐九法皆在司馬職司馬法
曰春以禮朝諸侯圖同事夏以禮宗諸侯陳同謀秋以
禮覲諸侯比同功冬以禮遇諸侯圖同慮時以禮會諸
侯施同政殷以禮宗諸侯發同禁音義(朝直遙反後皆/同比毗志反注)
(同春見徐賢遍反戚如字夏秋冬放此更音庚迭直結/反徧音遍下文注皆同時見賢徧反下殷見同伐如字)
(劉扶/𤼵反)疏(釋曰此六者諸侯朝覲天子春秋冬夏時會殷/同各自相對爲文春秋冬夏雖相對爲文及其)
(受之處所則春夏為陽秋冬為隂以類同處是以鄭注/曲禮云春夏受摯於朝受享於廟生氣文也故兩處受)
(之秋冬一受之於廟殺氣質也故一處受之至於時會/殷同自在國外為壇受之耳注釋曰云此六事者以王)
(見諸侯為文者此六事者有考績之事故王下見諸侯/為文大宗伯無事相見故以諸侯見王為文故言春見)
(曰朝夏見曰宗之等也云圖比陳協皆考績之言者事/功謨慮禁政是考校功績之語故知是考績之言也云)
(春見諸侯則圖其事之可否者以其事由春始故圖事/也云秋見諸侯則比其功之髙下者秋時物成故校比)
(其功之髙下以行賞罰也云夏見諸侯陳其謀之是非/者夏物盛大形體皆異可分别故陳天下諸侯謀之是)
(非云冬見諸侯則合其慮之異同者冬物伏藏故合其/慮之異同也此四者皆因四時而為名也云六服以其)
(朝歲四時分來更迭如此而徧者云六服以其朝歲者/以下文依服數來朝則有不朝之歲故云以其朝歲也)
(四時分來更迭而徧者假今侯服年年朝春東方來夏/南方來秋西方來冬北方來甸服二歲一見亦春東夏)
(南秋西冬北男服三歲一見當朝之歲亦然采服衛服/要服皆然四方四分更互遞代來而徧云時會即時見)
(也者大宗伯云時見曰會故云即時見也云無常期諸/侯有不順服者王將有征討之事則既朝王命為壇於)
(國外合諸侯而𤼵禁命事焉者無常期者假令一方諸/侯或一國或五國謀叛不順王命餘諸侯竝來幷兵衆)
(而至一則自明服二則助王討之云旣朝者諸侯有不/當朝歲者則就國外壇朝而已是以司儀與覲禮有壇)
(朝之法若諸侯來者次當朝之歲者則於國内依常朝/之法旣朝乃向外就壇行盟載之禮也故云旣朝旣朝)
(當朝歲之諸侯也云王命為壇於國外合諸侯而發禁/命事焉者司儀所云者是也云禁謂九伐之法者大司)
(馬所云九伐是也云殷同卽殷見也者大宗伯云殷見/曰同故云即殷見也云王十二歲一廵守若不廵守則)
(殷同殷同者六服盡朝者鄭必知王不廵守即行殷同/者下文云十有二歳王廵守殷國殷國與廵守連文明)
(同是十二歳若王廵守何須殷同明不廵守乃殷同也/云旣朝王亦命為壇於國外合諸侯而命其政者此時)
(六服盡朝於壇而云旣朝者是當朝歲者在國朝旣朝/乃更於壇朝如時會然若然十二年唯衛服非朝之歲)
(則既朝者侯甸男采要皆是也云殷同四方四時分來/歲終則徧矣者春東方六服盡來夏南方六服盡來秋)
(西方六服盡來冬北方六服盡來是歲終則徧矣云九/伐九法皆在司馬職者按大司馬云掌建邦之九法以)
(佐王平邦國制畿封國以正邦國之等是也九伐者彼/又云以九伐之法正邦國馮弱犯寡則眚之之等是也)
(司馬法曰以下彼四時春云事夏云謀秋云功冬云慮/與此同惟時㑹言施同政殷同言𤼵同禁二者與此不)
(同者欲見二者更/互而有故不同也)時聘以結諸侯之好殷覜以除邦國
之慝注此二事者亦以王見諸侯之臣使來者為文也
時聘者亦無常期天子有事諸侯使大夫來聘親以禮
見之禮而遣之所以結其恩好也天子無事則已殷覜
謂一服朝之歲也慝猶惡也一服朝之歲五服諸侯皆
使卿以聘禮來覜天子天子以禮見之命以政禁之事
所以除其惡行音義(好呼報反注同覜通弔反慝/吐得反使色吏反行下孟反)疏(注/釋)
(曰云此二事者亦以王見諸侯之臣使來者為文言亦/亦上諸侯也此亦對宗伯彼無考績之事直相見故云)
(時聘曰問殷覜曰視以見王為文此有好慝之事故以/王下見為文云時聘者亦無常期者亦諸侯云時會也)
(云天子有事諸侯使大夫來聘親以禮見之禮而遣之/所以結恩好也者此謂時會之年當方有諸侯不順服)
(當方諸侯來餘方無諸侯不順之事身不來卽大夫來/聘天子亦有兵至助王討逆云天子無事則已者此聘)
(事為有事若王無事則不來也云殷覜謂一服朝之歲/也者按宗伯注云一服朝在元年七年十一年以其朝)
(者少聘者多故亦得稱殷殷衆也知亦命以政禁之事/者以其言除邦國之慝大司馬九法九伐平正邦國所)
(以除惡既言除慝明/亦命以政禁者也)間問以諭諸侯之志歸脤以交諸
侯之福賀慶以贊諸侯之喜致禬以補諸侯之烖注此
四者王使臣於諸侯之禮也間問者間歲一問諸侯謂
存省之屬諭諸侯之志者諭言語諭書名其類也交或
往或來者也贊助也致禬凶禮之弔禮禬禮也補諸侯
烖者若春秋澶淵之會謀歸宋財音義(間間廁之間注/同脤上忍反禬)
(音會澶/市然反)疏(釋曰此經天子於諸侯之法即下文云王之/所以撫邦國已下是也此云之者以上二經)
(已言諸侯見王之法故先略言王施恩於諸侯之禮注/釋曰云此四者王使臣於諸侯之禮也者對上是諸侯)
(及臣見王之禮故云此以對彼間問者間歲一問諸侯/謂存省之屬者按下文云歲徧存三歲徧覜五歲徧省)
(七歲屬象胥九歲屬瞽史十有一歲達瑞節竝是間歲/之事故鄭云之屬以包之云諭諸侯之志者諭言語諭)
(書名其類也者彼仍有協辭命之等故云其類也云交/或往或來者也者欲見臣有祭祀之事亦得歸胙於王)
(故玉藻云臣致膳於君有葷桃茢亦歸胙於王也按宗/伯云脤膰本施同姓尊二代之後亦得之故僖二十四)
(年宋成公如楚還入鄭鄭伯將享之問禮於皇武子對/曰宋先代之後也於周為客天子有事膰焉有喪拜焉)
(僖九年王使宰孔賜齊侯胙曰天子有事于文武使孔/賜伯舅胙注云周禮脤膰之禮親兄弟之國不以賜異)
(姓尊齊侯客之若先代之後是其事也此言脤不言膰/文不具云致禬凶禮之弔禮禬禮也者按宗伯云以禬)
(禮哀國敗此災亦云禬者同是會合財貨故災亦稱禬/也云澶淵之會謀歸宋財者此事見襄公三十一年左)
(氏傳彼以宋遭災諸侯大夫謀歸宋財補不足故取爲/證補災之事也按宗伯賀慶之禮親異姓之國此云諸)
(侯者欲見庻姓諸侯有恩亦施及之故也按宗伯嘉禮/有六此惟施二者但此二者可施與諸侯其餘飲食冠)
(婚饗燕直制法行之非歸與之禮故不言也若然彼宗/伯凶禮有五此惟言弔禮餘四者不言者行人唯主弔)
(法餘禮蓋自有人主之故此不言也隱元年宰咺來歸/惠公仲子之賵服氏云咺天子宰夫是宰夫主賻賵之)
(事是其别/主之類也)以九儀辨諸侯之命等諸臣之爵以同邦國
之禮而待其賓客注九儀謂命者五公侯伯子男也爵
者四孤卿大夫士也疏(釋曰此經與下為目下文有五/等諸侯次有孤執皮帛次諸侯)
(之卿下其君二等次有大夫士亦如之是列五等四命/等爵故鄭云命者五公侯伯子男也爵者四孤卿大夫)
(士/也)上公之禮執桓圭九寸繅藉九寸冕服九章建常九
斿樊纓九就貳車九乗介九人禮九牢其朝位賓主之
間九十步立當車軹擯者五人廟中將幣三享王禮再
祼而酢饗禮九獻食禮九舉出入五積三問三勞諸侯
之禮執信圭七寸繅藉七寸冕服七章建常七斿樊纓
七就貳車七乗介七人禮七牢朝位賓主之間七十步
立當前疾擯者四人廟中將幣三享王禮壹祼而酢饗
禮七獻食禮七舉出入四積再問再勞諸伯執躬圭其
他皆如諸侯之禮諸子執穀璧五寸繅藉五寸冕服五
章建常五斿樊纓五就貳車五乗介五人禮五牢朝位
賓主之間五十步立當車衡擯者三人廟中將幣三享
王禮壹祼不酢饗禮五獻食禮五舉出入三積壹問壹
勞諸男執蒲璧其他皆如諸子之禮注繅藉以五采韋
衣板若奠玉則以藉之冕服著冕所服之衣也九章者
自山龍以下七章者自華蟲以下五章者自宗彝以下
也常旌旗也斿其屬幓垂者也樊纓馬飾也以罽飾之
每一處五采僃為一就就成也貳副也介輔已行禮者
也禮大禮饔餼也三牲僃為一牢朝位謂大門外賓下
車及王車出迎所立處也王始立大門内交擯三辭乃
乗車而迎之齊僕為之節上公立當軹侯伯立當疾子
男立當衡王立當軫與廟受命祖之廟也饗設盛禮以
飲賓也問問不恙也勞謂苦倦之也皆有禮以幣致之
故書祼作果鄭司農云車軹軹也三享三獻也祼讀為
灌再灌再飲公也而酢報飲王也舉舉樂也出入五積
謂饋之芻米也前疾謂駟馬車轅前胡下垂拄地者𤣥
謂三享皆束帛加璧庭實惟國所有朝士儀曰奉國地
所出重物而獻之明臣職也朝先享不言朝者朝正禮
不嫌有等也王禮王以鬱鬯禮賓也鬱人職曰凡祭祀
賓客之祼事和鬱鬯以實彝而陳之禮者使宗伯攝酌
圭瓚而祼王旣拜送爵又攝酌璋瓚而祼后又拜送爵
是謂再祼再祼賓乃酢王也禮侯伯一祼而酢者祼賓
賓酢王而已后不祼也禮子男一祼不酢者祼賓而已
不酢王也不酢之禮聘禮禮賓是與九舉舉牲體九飯
也出入謂從來訖去也每積有牢禮米禾芻薪凡數不
同者皆降殺音義(繅音藻藉在夜反下及注同斿音留/下同樊畔干反下同乗繩證反下同)
(介音界下及注同軹之氏反或居氏反擯必忍反後皆/同祼古亂反酢才洛反食音嗣下及注皆同積子賜反)
(後皆同勞老報反下及注幷小行人司儀職放此信音/申後信圭同衣於旣反著丁略反屬章玉反幓音衫罽)
(居例反齊側皆反與音餘下是與步與皆同飲於鴆反/下同恙羊尚反餽本又作饋求位反徐紀畏反拄張矩)
(反飯扶晚反/殺色界反)疏(釋曰此一經總列五等諸侯來朝天子/天子以禮迎待之法云上公之禮至三)
(問三勞徧論上公之禮但上公之禮一句總與下為目/執桓圭九寸繅藉九寸此主行朝禮於朝所執其服則)
(皮弁若行三享則執璧瑞自冕服九章已下至將幣三/享見行三享已前之事自王禮已下至三勞見王禮上)
(公之禮云執桓圭九寸者以桓楹為飾繅藉九寸者所/以藉玉冕服九章者衮龍以下衣五章裳四章建常九)
(斿者但對文日月為常交龍為旂而云常者常總稱故/號旂為常也樊纓九就者樊馬腹帶纓馬鞅以五采罽)
(飾之而九成貳車九乗者按覲禮記云偏駕不入王門/鄭云在傍與已同曰偏同姓金路異姓象路四衞革路)
(蕃國木路此等不入王門舍於館乗墨車龍旂以朝彼/據覲禮覲禮天子不下堂而見諸侯故諸侯不得申偏)
(駕今此春夏受贄在朝無迎法亦應偏駕不來今行朝/後行三享在廟天子親迎竝申上服明乗金路之等若)
(不申上車何得有樊纓九就之等以此知皆乗所得之/車也但貳車所飾無文未知諸侯貳車得與上車同否)
(但數依命九乗七乗五乗介九人者陳於大門外賓北/面時介皆西北陳之也禮九牢者此謂饔餼大禮朝享)
(後乃陳於館以數有九故進之與介同在上其朝位賓/生之間九十步者上公去門九十步王未迎之時在大)
(門内與賓相去之數也立當車軹者軹謂轂末車轅北/向在西邊亦去大門九十步公於車東東西相望當轂)
(末擯者五人者大宗伯為上擯小行人為承擯嗇夫為/末擯其餘二人是士廟中將幣三享者此謂行朝禮在)
(朝訖乃行三享在廟乃有此迎賓之法也王禮者此與/下為目則自此已下皆王禮耳再祼而酢者大宗伯代)
(王祼賓君不酌臣故也次宗伯又代后祼賓祼訖賓以/王爵酢王是再祼而酢也饗禮九獻者謂後日王速賓)
(賓來就廟中行饗饗者烹大牢以飲賓設几而不倚爵/盈而不飲饗以訓恭儉九獻者王酌獻賓賓酢主人主)
(人酬賓酬後更八獻是為九獻食禮九舉者亦烹大牢/以食賓無酒行食禮之時九舉牲體而食畢出入五積)
(者謂在路供賓來去皆五積視飱牽但牽牲布之於道/三問者按司儀諸公相為賓云主國五積三問皆三辭)
(拜受皆旅擯注云間闊則問行道則勞其禮皆使卿大/夫致之若然天子於諸侯之禮亦當使卿大夫問之亦)
(有禮以致之所行三處亦當與三勞同處也三勞者按/小行人逆勞於畿按覲禮云至于郊王使人皮弁用璧)
(勞注云郊謂近郊其遠郊勞無文但近郊與畿大小行/人勞則遠郊勞亦使大行人也按書傳略說云天子太)
(子年十八授孟侯孟侯者四方諸侯來迎於郊或可遠/郊勞使世子為之是以孝經注亦云世子郊迎郊迎卽)
(郊勞也彼雖據夏法周亦然諸侯之禮者餘文云諸侯/者兼五等而此諸侯惟據單侯也其禮皆降上公二等)
(又自擯者已下亦皆降殺注釋曰云繅藉以五采韋衣/板者按聘禮記云公侯伯三采朱白蒼子男二采朱綠)
(典瑞天子乃五采此諸侯禮而言五采者此注合三采/二采而言五非謂得有五采也云若奠玉則以藉之者)
(按覲禮侯氏入門右奠圭再拜稽首此時奠玉則以藉/之若然未奠之時於廟門外上介授時已有繅藉矣云)
(冕服著冕所服之衣也者凡服皆以冠冕表衣故言衣/先言冕鄭恐冕服是服此冕故云著冕所服之衣也云)
(九章者自山龍以下七章者自華蟲以下五章者自宗/彝以下已具於司服云常旌旗也者鄭欲見常與旌旗)
(皆總稱非日月為常者云斿其屬幓垂者也者爾雅云/纁帛縿練旒九正幅為縿謂旌旗之幅也其下屬旒故)
(云屬縿垂者也云樊纓馬飾也以罽飾之每一處五采/僃為一就就成也者此云五采僃即巾車注五采罽一)
(也此等諸侯皆用五采罽與繅藉異以繅藉之上絢組/亦同五采也云三牲僃為一牢者聘禮致饔餼云牛一)
(羊一豕一為一牢故知也云朝位謂大門外賓下車及/王車出迎所立處也者約聘禮在大門外去門有立位)
(陳介之所云王始立大門内者亦約聘禮聘禮雖後亦/不出迎要陳擯介時主君在大門内云交擯三辭乃乗)
(車而迎之者王與諸侯行禮與諸侯待諸侯同按司儀/云諸公相為賓及將幣交擯三辭車逆拜辱𤣥謂旣三)
(辭主君則乗車出大門而迎賓是也必知天子待諸侯/敵禮者按下文大國之孤繼小國之君不交擯其他皆)
(眡小國之君則諸侯於天子交擯交擯是敵禮也是以/齊僕云朝覲宗遇饗食皆乗金路其法儀各以其等為)
(車送逆之節亦是敵禮故鄭此卽取之為證也言王立/當軫與者差約小向後為尊故疑云與也云廟受命祖)
(之廟也者此約覲禮覲在文王廟故覲禮云前朝皆受/舍于朝注云受舍受次於文王廟門之外聘禮受朝聘)
(於先君之祧故知王受覲在受命祖廟在文王廟不在/武王廟可知是於受命祖廟也云饗設盛禮以飲賓也)
(者云盛禮者以其饗有食有酒兼燕與食故云盛禮也/問問不恙也者恙憂也問賓得無憂也云皆有禮以幣)
(致之者按聘禮勞以幣覲禮使人以璧璧則兼幣是有/幣致之也先鄭云舉舉樂也者按襄二十六年左氏傳)
(云將刑為之不舉不舉則徹樂後鄭易之以爲舉牲體/者但此經食禮九舉與饗禮九獻相連故以食禮九舉)
(為舉牲體其實舉中可以兼樂以其彼傳亦因舉食而/言也先鄭云前疾謂駟馬車轅前胡下垂拄地者謂若)
(輈人輈深四尺七寸軾前曲中是也𤣥謂三享皆束帛/加璧庭實惟國所有者聘禮與覲禮行享皆有庭實鄭)
(又引朝士儀為證貢國所有也云朝先享不言朝者朝/正禮不嫌有等也者按覲禮行朝訖乃行享此經冕服)
(九章以下唯言享不見朝禮故鄭言之云朝正禮不嫌/有等者朝屬路門外正君臣尊卑之禮不嫌有九十七)
(十五十步之差等相迎之法故云不嫌有等也旣無等/故不言之也宗伯攝祼王與后皆同拜送爵者恭敬之)
(事不可使人代也云不酢之禮聘禮禮賓是與者聘禮/禮賓用醴子男雖一祼不酢與聘禮禮賓同子男用鬱)
(鬯不用醴則别約同之故云與以疑之也云九舉舉牲/體九飯也者見特牲饋食禮尸食舉尸三飯佐食舉肝)
(尸又三飯舉骼及獸魚公食不云舉文不具也王日一/舉亦謂舉牲體故知生人食有舉法故謂九舉舉牲體)
(不為舉樂也云出入從來訖去也者謂從來時有積訖/去亦有積不謂從來訖去共五積若然來去皆五積也)
(知積皆有芻薪米禾者掌客積視飧牽飧有米禾芻薪/明在道致積有可知云凡數不同者皆降殺者五等諸)
(侯為三等者以依/命數為差故也)凡大國之孤執皮帛以繼小國之君
出入三積不問壹勞朝位當車前不交擯廟中無相以
酒禮之其他皆眡小國之君注此以君命來聘者也孤
尊既聘享更自以其贄見執束帛而已豹皮表之為飾
繼小國之君言次之也朝聘之禮每國畢乃前不交擯
者不使介傳辭交于王之擯親自對擯者也廟中無相
介皆入門西上而立不前相禮者聘之介是與以酒禮
之酒謂齊酒也和之不用鬱鬯耳其他謂貳車及介牢
禮賓主之間擯者將幣祼酢饗食之數音義(相息亮反/注同李息)
(丈反摯本又作贄音至見賢遍反下文壹/見而見之朝見皆同傳直專反齊才計反)疏(釋曰按典/命上公之)
(國立孤一人侯伯已下則無故云大國之孤也趙商問/大行人職曰凡大國之孤執皮帛所尊衆多下云其他)
(眡小國之君以五為節今此亦五下云諸侯之卿各下/其君二等以下注云公使卿亦七侯伯亦五子男三不)
(審大國孤五而卿七何答曰卿奉君命七介孤尊更自/特見故五介此有聘禮可參之未之思邪反怪此更張)
(擯介又繼小國之君非私覿也然則諸侯之大夫以時/接見天子服繐衰於天子或可有私覿結其恩好但無)
(文耳趙商又問大行人職曰孤出入三積此即與小國/同宜應視小國之君何須特云三積與例似錯答曰三)
(積者卿亦然非獨孤也故不在視小國之中與例似錯/何所據也然則一勞者亦是卿亦然故須見之若然牢)
(禮卿亦五視小國君五牢同其餘則異按聘禮腥牢無/鮮腊醯醢百罋米百筥禾四十車薪芻倍禾按掌客饔)
(餼五牢米八十筥醯醢八十罋米二十車禾三十車薪/芻倍禾有此别故在視小國之君中然則孤聘天子旣)
(以聘使受禮又自得禮如是孤法再重受禮也注釋曰/云此以君命來聘者也者畿外之臣不因聘何以輙來)
(故知因君命來聘者也知孤尊旣聘享更自以其贄見/執束帛而已者若行正聘則執瑑圭璋八寸以行聘何)
(得執皮帛也但侯伯已下臣來直行公使執圭璋無此/更見法以大國孤四命尊故天子别見之也按宗伯云)
(孤執皮帛故云自以其贄見執束帛而已云豹皮表之/為飾者宗伯注云天子之孤飾摯以虎皮公之孤飾摯)
(以豹皮也云繼小國之君言次之也者謂行禮次在小/國君之後云不使介傳辭交於王之擯者則諸侯行交)
(擯者使介傳於王擯傳而下又傳而上是也云親自對/擯者也者則聘禮賓來在末介下東面上擯亦至末擯)
(下親相與言者是也云廟中無相介皆入門西上而立/不前相禮者聘之介是與者按聘禮賓行聘之時擯者)
(納賓賓入門左介皆入門左北面西上注云隨賓入也/介無事止於此是介入廟門西上不相者也云是與者)
(彼諸侯法約同天子禮故云與以疑之也云以酒禮之/酒謂齊酒也者按聘禮禮賓用醴齊明此亦用醴齊對)
(文三酒五齊别通而言之齊亦名酒故云齊酒也云其/他謂貳車至之數者此其他中之數一准上子男禮中)
(即孤之所用者也若然子男用鬯祼孤用醴今得入其/他中者祼據小國君而言以其孤用醴禮之不酢子男)
(用祼亦不酢以不酢同故舉小/國君祼而言不謂孤用祼也)凡諸侯之卿其禮各下
其君二等以下及其大夫士皆如之注此亦以君命來
聘者也所下其君者介與朝位賓主之間也其餘則自
以其爵聘義曰上公七介侯伯五介子男三介是謂使
卿之聘之數也朝位則上公七十步侯伯五十步子男
三十步與音義(下戸嫁/反注同)疏(釋曰云各下其君二等則五/等諸侯據上文三等命而言)
(上公以九侯伯以七子男以五卿自各下其君二等若/公之卿以七侯伯卿以五子男卿以三也云及其大夫)
(士皆如之者大夫又各自下卿二等士無聘之介數而/言如之者士雖無介與步數至於牢禮之等又降殺大)
(夫大行人首云以九儀注云九儀謂命者五爵者四爵/者四中有士故於此連言士其於此經介與歩數則無)
(士也注釋曰引聘義者唯卿各下其君二等仍不見大/夫下卿二等按聘禮云小聘使大夫其禮如為介三介)
(彼侯伯之大夫三介則亦三十步若上公大夫五介五/十步子男大夫一介一十步可知鄭不言者舉卿則大)
(夫見矣故/不言之也)邦畿方千里其外方五百里謂之侯服歲壹
見其貢祀物又其外方五百里謂之甸服二歲壹見其
貢嬪物又其外方五百里謂之男服三歲壹見其貢器
物又其外方五百里謂之采服四歲壹見其貢服物又
其外方五百里謂之衞服五歲壹見其貢材物又其外
方五百里謂之要服六歲壹見其貢貨物注要服蠻服
也此六服去王城三千五百里相距方七千里公侯伯
子男封焉其朝貢之歲四方各四分趨四時而來或朝
春或宗夏或覲秋或遇冬祀貢者犧牲之屬故書嬪作
頻鄭司農云嬪物婦人所為物也爾雅曰嬪婦也𤣥謂
嬪物絲枲也器物尊彝之屬服物𤣥纁絺纊也材物八
材也貨物龜貝也音義(嬪婢人反絺勅之反劉豬/履反纊音曠徐劉古曠反)疏(釋/曰)
(此一經見九州諸侯依服數來朝天子因朝卽有貢物/此因朝而貢與大宰九貢及下小行人春入貢者别彼)
(二者是歲之常貢也注釋曰云要服蠻服也者職方云/蠻服要蠻義一也鄭計七千里者欲見土廣萬里中國)
(七千里為九州有此貢法下云九州之外謂之蕃國以/其所貴寶為摯無此貢法也云公侯伯子男封焉者對)
(彼蕃國惟有子男無五等也按馬氏之義六服當面各/四分之假令侯服四分之東方朝春南方宗夏西方覲)
(秋北方遇冬南方侯服亦然西方北方皆然甸服已外/皆然是以韓侯是北方諸侯而言入覲以其在北方當)
(方分之在西畔故云覲鄭答志云朝覲四時通稱故覲/禮亦云朝若然鄭不與馬同觀此注似用馬氏之義者)
(鄭旣不與馬同今所解云四方各四分者謂四方諸侯/六服服各四分趨四時而來或朝春據王城東方或宗)
(夏據王城南方或覲秋據王城西方或遇冬據王城北/方大宰四曰幣貢此中無幣貢者因朝而貢三享中已)
(有幣故不别貢幣也大宰歲歲常貢此依服數來朝因/朝而貢數旣有異時又不同故彼此物數不類也𤣥謂)
(器物尊彝之屬者按大宰云器貢先鄭以為宗廟之器/後鄭易之以為器貢銀鐵石磬丹漆不從先鄭此云器)
(物後鄭以為尊彝之屬與彼先鄭同者彼是歲之常貢/不合有成器故破之此乃因朝而貢得貢成器故為尊)
(彝解之知因朝得貢成器者見昭十五年六月大子壽/卒秋八月穆后崩十二月晉荀躒如周葬穆后籍談為)
(介以文伯宴尊以魯壺王責之分器籍談歸以告叔向/叔向曰王其不終乎王一歲而有三年之喪二焉於是)
(乎以喪賓宴又求彝器以此知因朝得貢成器云材物/八材也者據次宰云飭化八材也云貨物龜貝也者貨)
(是自然之物故知龜貝謂若禹貢揚州納錫大龜厥篚/織貝此注所貢絲枲若青州鹽絺岱畎絲枲荆州厥篚)
(𤣥纁/之類)九州之外謂之蕃國世壹見各以其所貴寶為摯
注九州之外夷服鎭服蕃服也曲禮曰其在東夷北狄
西戎南蠻雖大曰子春秋傳曰杞伯也以夷禮故曰子
然則九州之外其君皆子男也無朝貢之歲父死子立
及嗣王卽位乃一來耳各以其所貴寶為贄則蕃國之
君無執玉瑞者是以謂其君為小賓臣為小客所貴寶
見傳者若犬戎獻白狼白鹿是也其餘則周書王會僃
焉音義(見賢遍反一音見如字/傳直戀反又直專反)疏(注釋曰云九州之外/夷服鎭服蕃服也者)
(此經總而言之皆曰蕃分為三服據職方而言也云曲/禮曰在東夷北狄西戎南蠻雖大曰子幷引春秋者欲)
(見蕃國之内唯有子男無五等也按僖二十七年杞桓/公來朝用夷禮故曰子用夷禮猶曰子況本在彼者也)
(按書序武王旣勝殷巢伯來朝注云巢伯南方之國世/一見者夷狄得稱伯者彼殷之諸侯與周異也云父死)
(子立及嗣王即位乃一來耳者此經世中含二父死子/立須得受王命故須來新王即位亦須來故明堂位周)
(公朝諸侯于明堂四夷皆在四門之外周公攝位與新/王同况成王新即位也云各以其所貴寶為摯則蕃國)
(之君無執玉瑞者既以貴寶為摯何得有别摯乎是以/禹會諸侯執玉帛者萬國唯謂中國耳九州為大賓大)
(客夷狄為小賓小客按周語穆王初伐犬戎祭公謀父/諌不聽遂往征之得四白鹿以歸引之者見是夷狄貴)
(寶此穆王征之而得非自來者亦以此為贄也云周書/王會備焉者王會是書之篇名謂王會諸侯因有獻物)
(多矣故/云備也)王之所以撫邦國諸侯者歲徧存三歲徧頫五
歲徧省七歲屬象胥諭言語協辭命九歲屬瞽史諭書
名聽聲音十有一歲達瑞節同度量成牢禮同數器脩
灋則十有二歲王巡守殷國注撫猶安也存覜省者王
使臣於諸侯之禮所謂間問也歲者廵守之明歲以為
始也屬猶聚也自五歲之後遂間歲徧省也七歲省而
召其象胥九歲省而召其瞽史皆聚於天子之宮敎習
之也故書協辭命作叶詞命鄭司農云象胥譯官也叶
當為汁詞當為辭書或為叶辭命𤣥謂胥讀為諝王制
曰五方之民言語不通耆慾不同達其志通其慾東方
曰寄南方曰象西方曰狄鞮北方曰譯此官正為象者
周始有越重譯而來獻是因通言語之官為象胥云諝
謂象之有才知者也辭命六辭之命也瞽樂師也史太
史小史也書名書文字也古曰名聘禮曰百名以上至
十二歲又徧省焉度丈尺也量豆區釜也數器銓衡也
灋八灋也則八則也達同成脩皆謂齎其灋式行至則
齊等之也成平也平其僭踰者也王廵守諸侯會者各
以其時之方書曰遂覲東后是也其殷國則四方四時
分來如平時音義(屬徐劉皆章束反下及注同叶音協/詞音辭譯音亦汁之十反叶也又音)
(協諝思敘反耆市志反慾音欲本多作欲鞮丁/兮反重直龍反知音智上時掌反齎子兮反)疏(釋曰/此經)
(竝是王撫諸侯之事對上經皆是諸侯上撫王室之事/注釋曰云存覜省者王使臣於諸侯之禮者亦對上諸)
(侯朝王之禮也云所謂間問也者即上文云間問以諭/諸侯之志者也知歲謂從巡守之明歳爲始者以其廵)
(守已就撫諸侯訖明以後年為始也云屬猶聚也者州/長職云正月之吉各屬其州之民而讀法故知屬為聚)
(也云自五歲之後遂間歲徧省也者但經一歲與三歲/五歲云存覜省至七歲九歲十一歲不云省不言者以)
(五歲已言省義可知故直見其事意也是以鄭皆連省/而言也云皆聚於天子之宮敎習之也者既言屬明聚)
(於天子之宮若不聚於天子之宫焉得諭言語諭書名/聽音聲之等乎明是皆聚于天子宮教習之也𤣥謂胥)
(讀為諝者欲取諝為有才智之意也引王制曰五方之/民者謂四方與中國言語不通嗜慾不同達其志通其)
(慾故云東方曰寄已下疏已具於序官云辭命六辭之/命也者以辭命連言明是大祝六辭之敎命也云瞽樂)
(師也史大史小史也者樂師與大史小史竝是知天道/者故國語云吾非瞽史焉知天道鄭上注瞽即太師是)
(也云書名書文字也古曰名引聘禮記者證古曰名今/世曰字云度丈尺也者按律厯志以子穀秬黍中者一)
(黍為一分九十黍黄鍾之長十分為寸十寸為尺十尺/為丈十丈為引千二百黍為龠合龠為合十合為升十)
(升為斗十斗為斛又云百黍為銖二十四銖為兩十六/兩為斤三十斤為鈞四鈞為石此直云丈尺略言之也)
(云量豆區釜也者據左氏傳晏子云齊舊四量豆區釜/鍾四升為豆各自其四以登于釜釜十則鍾鍾為六斛)
(四斗云數器銓衡也者即銖兩之等是也云灋八灋也/則八則也者據大宰云八灋治官府八則治都鄙諸侯)
(國有都鄙官府以此灋則治之故須脩之云達同成脩/皆謂齎其灋式者經瑞節度量牢禮數器下至灋則等)
(八者皆天子灋式之等當豫脩治使輕重大小方圎皆/正然後將以齊諸侯器物故云行至則齊等之云平其)
(僭踰者也者若牢禮云侯伯子男卿大夫士依上文及/掌客多少皆有常不得僭上故云平其僭踰也云王廵)
(守諸侯會者各以其時之方者謂歲二月東方五月南/方之等據春而言故言書曰遂覲東后是也竝據虞書)
(及王制而言亦有同度量等事故虞書云脩五禮五玉/幷協時月正日之等云殷國則四方四時分來如平時)
(者謂分四方各遂春夏秋冬如平/時若六服盡來即與平時别也)凡諸侯之王事辨其
位正其等協其禮賓而見之注王事以王之事來也詩
云莫敢不來王孟子曰諸侯有王音義(賓劉云應言擯/小行人職同)
疏(釋曰王事謂諸侯朝王之事辨其位謂九十七十五/十步之位正其等謂尊卑之等謂冕服旌旗貳車之)
(類皆有等級協其禮謂牢禮饗燕積膳之禮以此禮賓/敬而見之也注釋曰引詩孟子皆謂王是朝王之事也)
若有大喪則相諸侯之禮注詔相左右教告之也音義
(相息亮/反注同)疏(注釋曰大喪言若見有非常之禍諸侯為天/子斬其有哭位周旋擗踊進退皆有禮法左)
(右助也須有助/而告教之也)若有四方之大事則受其幣聽其辭注
四方之大事謂國有兵寇諸侯來告急者禮動不虛皆
有贄幣以崇敬也受之以其事入告王也聘禮曰若有
言則以束帛如享禮疏(注釋曰云四方之大事謂國有/兵寇者除兵寇之外諸侯當國)
(自為大事者非天子之急不即告王故知惟兵寇耳引/聘禮者彼雖是諸侯自相告告天子亦然故引為證也)
(彼注云春秋臧孫辰告糴于齊公子遂如楚/乞師晉侯使韓穿來言汶陽之田皆是也)凡諸侯之
邦交歲相問也殷相聘也世相朝也注小聘曰問殷中
也乆無事又於殷朝者及而相聘也父死子立曰世凡
君即位大國朝焉小國聘焉此皆所以習禮考義正刑
一德以尊天子也必擇有道之國而就脩之鄭司農說
殷聘以春秋傳曰孟僖子如齊殷聘是也疏(釋曰言諸/侯邦交謂)
(同方嶽者一往一來為交謂已是小國朝大國已是大/國聘小國若敵國則兩君自相往來故司儀有諸公諸)
(侯皆言相為賓是也但春秋之世有越方岳相聘者是/以秦使術來聘吳使札來聘時國數少故然非正法也)
(注釋曰云小聘曰問者聘禮文故彼云小聘曰問不享/是也大聘使卿小聘使大夫也云殷中也乆無事又於)
(殷朝者及而相聘也者聘義王制皆云三年一大聘此/不言三年而云殷者欲見中間久無事及殷朝者來及)
(亦相聘故云殷不云三年也若然聘義與王制皆云比/年一小聘此云歲相問不云比年者取歲歲之義也世)
(相朝者謂父死子立曰世是繼世之義也云凡君即位/大國朝焉小國聘焉者左氏傳文按文元年公孫敖如)
(齊傳曰凡君即位卿出竝聘謂已卿往聘他他卿來聘/已是總語也云大國朝焉已是小國已往朝大國小國)
(聘焉者已是大國使聘小國云此皆所以習禮考義正/刑一徳以尊天子也者禮記文云必擇有道之國而就)
(脩之者謂差擇有道之國亦先從近始故云親仁善鄰/國之寶也是也先鄭說殷聘以春秋傳者按左氏昭公)
(九年傳曰孟僖子如齊殷聘禮也按服彼注云殷中也/自襄二十年叔老聘於齊至今積二十一年聘齊故中)
(復盛聘與此中年數不相當引之者/年雖差遠用禮則同故引為證也)
小行人掌邦國賓客之禮籍以待四方之使者注禮籍
名位尊卑之書使者諸侯之臣使來者也音義(使色吏/反注同)
(後使者使適使之四/方竹使使臣皆同)疏(釋曰大行人待諸侯身小行人/待諸侯之使者其邦之禮籍則)
(諸侯及臣皆在焉注釋曰云禮籍名位尊卑之書者名/位尊卑以解禮也之書以解籍也云使者諸侯之臣使)
(來者也者即時/聘殷覜是也)令諸侯春入貢秋獻功王親受之各以
其國之籍禮之注貢六服所貢也功考績之功也秋獻
之若今計文書斷於九月其舊法疏(釋曰此云貢即大/宰九貢是歲之常)
(貢也必使春入者其所貢之物竝諸侯之國出稅於民/民税既得乃大國貢半次國三之一小國四之一皆市)
(取美物必經冬至春乃可入王以是令春入之也秋獻/功者物皆秋成諸侯亦法秋故秋獻之云各以其國之)
(籍禮之者卽上所掌禮籍尊卑多少不同故云各以其/籍也注釋曰云六服所貢對九州外之三服無此貢也)
凡諸侯入王則逆勞于畿注鄭司農云入王朝於王也
故春秋傳曰宋公不王又曰諸侯有王王有廵守疏(注/釋)
(曰隱九年宋公不王不宗覲于王鄭伯為王左卿士以/王命討之伐宋也莊二十三年夏公如齊觀社非禮曹)
(劌諌曰不可諸侯有王王有廵守非/是君不舉矣注云有王朝於王是也)及郊勞眡館將幣
爲承而擯注眡館致館也承猶丞也王使勞賓於郊致
館於賓至將幣使宗伯為上擯皆為之丞而擯之音義
(眡音/視)疏(釋曰此經三事皆為丞而擯之注釋曰云眡館/致館也者聘禮及下司儀皆云致館故同之也)
(云眡者使卿大夫往眡觀其可否云致者致使有之云/王使勞賓於郊者謂王使大行人勞於郊也至將幣者)
(謂至廟將幣三享云使宗伯為上擯者惟謂將幣時大/宗伯為上擯於郊勞及眡館二者不使大宗伯為上擯)
(者以其使者或大行人官卑何得使大宗伯為擯也當/别遣餘官為上擯小行人為承擯而言宗伯為上擯者)
(取宗伯成文為/將幣而言也)凡四方之使者大客則擯小客則受其
幣而聽其辭注擯者擯而見之王使得親言也受其幣
者受之以入告其所爲來之事音義(為于/偽反)疏(釋曰云凡/四方之使)
(者此文與下為目則於大小客而言也大客則擯者大/客則大行人云大客之儀一也彼鄭云大賓要服以内)
(諸侯大客謂其孤卿則此大客為要服以内諸侯之使/臣也小客謂蕃國諸侯之使臣也注釋曰云擯者擯而)
(見之王使得親言也者則時聘殷覜之時行旅擯入見/王王與使者親言也云受其幣者受之以入告其所為)
(來之事者蕃國諸侯雖子男皆是中國之人鄭義此皆/在朝之卿大夫有過放之於四夷為諸侯卿為子大夫)
(為男是以世一見來時王親見之蕃國之使/臣本是夷人不能行禮故直聽其辭而已)使適四方
協九儀賓客之禮朝覲宗遇會同君之禮也存覜省聘
問臣之禮也注適之也協合也疏(釋曰自此已下至之/禮皆是小行人使適)
(四方之事此言使適四方與下為目使適四方向諸侯/之國所至之國則合九等之儀九儀則上大行人九儀)
(命者五爵者四是也云賓客之禮者賓據命者五客據/爵者四此稱賓客之例非通稱也云朝覲宗遇會同若)
(之禮也者此卽諸侯之賓故云君之禮也云存覜省聘/問臣之禮也者存覜省三者天子使臣撫邦國之禮聘)
(問二者是諸侯使臣行時聘殷覜聘問天/子之禮其禮已備於上小行人略言之也)達天下之六
節山國用虎節土國用人節澤國用龍節皆以金爲之
道路用旌節門關用符節都鄙用管節皆以竹爲之注
此謂邦國之節也達之者使之四方亦皆齎法式以齊
等之也諸侯使臣行覜聘則以金節授之以爲行道之
信也虎人龍者自其國象也道路謂鄉遂大夫也都鄙
者公之子弟及卿大夫之采地之吏也凡邦國之民遠
出至他邦他邦之民若來入由國門者門人爲之節由
關者關人爲之節其以徵令及家徙鄉遂大夫及采地
吏爲之節皆使人執節將之以達之亦有期以反節管
節如今之竹使符也其有商者通之以符節如門關門
關者與市聯事節可同也亦所以異於畿内也凡節有
天子法式存於國疏(釋曰此經亦是適四方之事言達/天下之六節者據諸侯國而言掌)
(節所云據畿内也虎節人節龍節三者據諸侯使臣出/聘所執旌節符節管節三者據在國所用注釋曰云此)
(謂邦國之節也者對掌節所掌者兼主王國之節也云/逹之者使之四方亦皆齎法式以齊等之也者亦如上)
(大行人逹瑞節之等使齎法式往就齊之云諸侯使臣/行聘聘則以金節授之者知是使臣行所執者見掌節)
(云凡邦國之使節山國用虎節故知此亦使臣所執也/諸侯身行不須節以其尊者故不須也按掌節云守邦)
(國者用玉節注云謂諸侯於其國中玉節之制如王為/之以命數為大小此不達玉節者文略耳亦達可知云)
(道路謂鄉遂大夫也者按掌節注變鄉遂言道路者容/公邑大夫及小都大都之吏今此旌節中何知不亦容)
(都鄙之吏而以都鄙吏在管節中者彼都鄙用角節文/在上當直是都鄙之主此都鄙用管節最在下明都鄙)
(吏在其中若然邦國之中都鄙主及吏同用管節矣知/公之子弟亦有采地者見禮運云諸侯有國以處其子)
(孫故知亦如王之子弟以親疏食采也云凡邦國之民/遠出至他邦他邦之民若來入由國門者門人為之節)
(由關者闗人為之節者司闗云掌國貨之節以聯門市/故知所由之處皆得授之節也云其以徵令及家徙郷)
(遂大夫及采地吏為之節者以其皆主民故授民節也/云皆使人執節將之以達之者比長云邦之民徙於郊)
(則從而授之明皆將送使達前所也云管節如今之竹/使符也者漢文本紀文帝六年九月初與郡國守相為)
(銅虎符竹使符應劭曰竹使符皆以竹箭五枚長五寸/鐫刻篆書第一至第五是也云其有商者通之以符節)
(如門闗門關者與市聯事節可同也者掌節云貨賄用/璽節門闗用符節各别司關既言掌國貨之節以聨門)
(市門市節既相聯此中無貨賄用璽節明同用符節可/知故為此解也云亦所以異於畿内也者畿内貨賄用)
(璽節門闗用符節畿外同用符節是異也云凡節有天/子法式存於國者雖無正文以意量王者皆頒度量於)
(天下其節瑞之等皆是法式/故知國國皆有瑞節法式也)成六瑞王用瑱圭公用桓
圭侯用信圭伯用躬圭子用穀璧男用蒲璧注成平也
瑞信也皆朝見所執以爲信音義(瑱劉吐電反按王執/鎭圭瑱宜作鎭音)
疏(釋曰此亦通四方若然諸侯國無鎭圭因言之六瑞/玉人所造典瑞之令小行人直平知得失而已不言)
(達六瑞者諸侯受命已得之不/令别作法式以齊故不言達也)合六幣圭以馬璋以皮
璧以帛琮以錦琥以繡璜以黼此六物者以和諸侯之
好故注合同也六幣所以享也五等諸侯享天子用璧
享后用琮其大各如其瑞皆有庭實以馬若皮皮虎豹
皮也用圭璋者二王之後也二王後尊故享用圭璋而
特之禮器曰圭璋特義亦通於此其於諸侯亦用璧琮
耳子男於諸侯則享用琥璜下其瑞也凡二王後諸侯
相享之玉大小各降其瑞一等及使卿大夫覜聘亦如
之音義(琮才宗反琥音虎/璜音黄好呼報反)疏(釋曰此亦小行人至諸侯/之國也此六者之中有圭)
(以馬璋以皮二者本非幣云六幣者二者雖非幣帛以/用之當幣處故總號為幣也此六言合以兩兩相配配)
(合之義故言合也注釋曰云合同者配合即是和同故/也云六幣所以享也者對上文六者是朝時所用也云)
(五等之諸侯享天子用璧享后用琮其大各如其瑞者/玉人云璧琮九寸諸侯以享天子注享獻也聘禮享君)
(以璧享夫人以琮引此者欲明君用琮故覲禮享天子/云束帛加璧是其施于天子也不言享后文不具言九)
(寸據上公而言明侯伯子男皆如瑞知子男享天子亦/用璧琮者覲禮總稱侯氏用璧明五等同也云皆有庭)
(實以馬若皮者按覲禮三享皆束帛加璧庭實惟國所/有奉束帛匹馬卓上九馬隨之中庭西上是其以馬也)
(聘禮奉束帛加璧享庭實皮則攝之是其用皮也聘禮/記曰皮馬相間可是也知皮虎豹皮也者郊特牲云虎)
(豹之皮示服猛也是享時所用故知也云用圭璋者二/王之後也二王後尊故享用圭璋而特之者按玉人璧)
(琮九寸諸侯以享天子言九寸則上公之禮上公用璧/琮則圭璋是二王後明矣言而特之者惟有皮馬無束)
(帛可加故云特如是皮馬不上堂陳於庭則皮馬外别/有庭實可知其於諸侯亦用璧琮知者見玉人職云瑑)
(琮八寸諸侯以享夫人明享君用璧亦八寸是下享天/子一寸如是明二王後相享不可同於天子用圭璋則)
(用璧琮可知言是兩公自相朝二王後稱公是於諸侯/還同二王後可知引禮器者彼圭璋者據朝聘時所行)
(無束帛可加是圭璋特之義也云亦通於此者彼朝聘/之圭璋亦通此享用圭璋故云亦通於此也云子男於)
(諸侯享用琥璜下其瑞也者覲禮子男已入侯氏用璧/琮中則此琥璜不知何用二王後自相享退入璧琮則)
(子男自相享退用琥璜可知且子男朝時用璧自相享/降一等故用琥璜云凡二王後諸侯相享之玉大小各)
(降其瑞一等者玉人云瑑琮八寸諸侯以享夫人禮更/無用八寸之法明是上公九寸降一等至八寸上公既)
(降一寸則侯伯子男各降一等可知二王後相朝敵無/用相尊之法明亦降一寸其子男者雖退入琥璜亦降)
(一寸可知若然知五等諸侯自相朝圭璋亦如其命數/其相享璧琮等則降一寸知者玉人云瑑琮八寸諸侯)
(以享夫人據上公身不云圭璋朝所執者明圭璋自朝/天子所執故聘禮云所以朝天子圭與繅皆九寸上公)
(之玉也問諸侯朱緑繅八寸注云於天子曰朝於諸侯/曰問記之於聘文互相備以此上公為然侯伯子男可)
(知也云及使卿大夫覜聘亦如之直言覜聘亦如之不/分别享與聘則聘享皆降一等同故玉人云瑑圭璋八)
(寸璧琮八寸以覜聘此據上公之臣圭璋璧琮皆降一/等其餘侯伯子男降一寸明矣其子男之臣享諸侯不)
(得過君用/琥璜可知)若國札喪則令賻補之若國凶荒則令賙委
之若國師役則令槁禬之若國有福事則令慶賀之若
國有禍烖則令哀弔之凡此五物者治其事故注故書
賻作𫝊槁爲槀鄭司農云賻補之謂賻喪家補助其不
足也若今時一室二尸則官與之棺也槀當為槁謂槁
師也𤣥謂師役者國有兵寇以匱病者也使鄰國合會
財貨以與之春秋定五年夏歸粟於蔡是也宗伯職曰
以禬禮哀圍敗禍烖水火音義(槁苦報反禬音/會槀古老反)疏(釋曰/此一)
(經據上下文皆據諸侯國此文雖皆單言國亦據諸侯/而言按宗伯云以喪禮哀死亡此云國札喪則令賻補)
(之不同者彼據弔葬致哀此據設財物補其不足相包/乃具也又此國凶荒則令賙委之宗伯云以荒禮哀凶)
(札不同者言荒凶札者自貶損故曲禮云歲凶年榖不/登君膳不祭肺之類是也此云賙委者令他人以財賙)
(委之亦相包乃成也宗伯嘉禮歸脤膰此不見者諸侯/無自相歸脤膰法故也但凶禮有五惟不見恤禮以義)
(差之當於師役中兼之嘉禮有六此惟言賀慶一者其/飲食冠昏賓射饗燕之法皆當國自行非是相交通之)
(物故此不言之其吉禮軍禮賓禮竝不言者天子頒之/非所以通行之事故不言也但此中札喪在喪禮中宗)
(伯凶札在荒禮中者欲見札而復荒則與荒札同科若/札而不荒自從喪禮也注釋曰春秋定五年夏歸粟於)
(蔡者按定四年秋楚人/圍蔡故五年歸其粟)及其萬民之利害爲一書其禮
俗政事敎治刑禁之逆順爲一書其悖逆暴亂作慝猶
犯令者爲一書其札喪凶荒戹貧爲一書其康樂和親
安平爲一書凡此物者每國辨異之以反命于王以周
知天下之故注慝惡也猶圖也音義(治直吏反/樂音洛)疏(釋曰/此經)
(陳小行人使適四方所採風俗善惡之事各各條錄别/為一書以報上也此五者上二條條别善惡俱有故利)
(害逆順竝言其悖逆一條專陳姦冦之事其札喪一條/專陳凶禍之事其康樂一條專陳安泰之事是方以類)
(聚物以羣/分者也)
　
　
　
　
　
　
　
　
　
　
　
　
　
　周禮注疏卷三十七
　周禮注疏卷三十七考證
大行人春朝諸侯而圖天下之事疏大宗伯云時見曰
　會○監本脫曰會二字今据原文補之
上公之禮注常旌旗也○旗監本訛作斿今改正
　疏聘禮禮賓用醴子男雖一祼不酢○雖係唯字之
　訛
九州之外疏穆王初伐犬戎○初國語作將又得四白
　鹿以歸國語四白鹿上有四白狼三字
　
　
　
　
　
　
　
　周禮注疏卷三十七考證
欽定四庫全書
　周禮注疏卷三十八
　　漢鄭氏注　唐陸徳明音義　賈公彥疏
司儀掌九儀之賔客擯相之禮以詔儀容辭令揖讓之
節注出接賔曰擯入贊禮曰相以詔者以禮告王音義
(相息亮反此職内經注除相為賔相朝相授/相親相隨相待相為國客相聘相禮皆同)疏(釋曰此/經總與)
(下諸侯文為目言九儀是大行人九儀命者五爵者四/是也儀容辭令揖讓之節竝見下文注釋曰云出接賔)
(曰擯者即下文交擯而在門外是也云入贊禮曰相者/下文及廟惟上相入是也云詔者以禮告王者即下云)
(詔王儀/是也)將合諸侯則令為壇三成宫旁一門注合諸侯
謂有事而㑹也為壇於國外以命事宫謂壝土以為牆
處所謂為壇壝宫也天子春帥諸侯拜日於東郊則為
壇於國東夏禮日於南郊則為壇於國南秋禮山川丘
陵於西郊則為壇於國西冬禮月四瀆於北郊則為壇
於國北既拜禮而還加方明於壇上而祀焉所以教尊
尊也覲禮曰諸侯覲於天子為宫方三百歩四門壇十
有二尋深四尺是也王廵守殷國而同則其為宫亦如
此與鄭司農云三成三重也爾雅曰丘一成為敦丘再
成為陶丘三成為昆侖丘謂三重音義(壝惟癸反劉欲/鬼反與音餘下)
(尺與同重直龍反下三重重耳同敦音/頓沈又都門反陶徒刀反侖力門反)疏(釋曰云將合/諸侯者合會)
(也謂時見曰㑹云則令為壇三成者謂封人為壇三成/注釋曰云有事而㑹也者春秋左氏傳文但春秋時有)
(事而㑹不協而盟是霸者法引之者時雖不同為有事/而行㑹禮則同故引以為證云為壇於國外以命事者)
(宫方三百歩明在國外也言命事則上大行人云時㑹/以發四方之禁禁即九伐是其事也云宫謂壝土以為)
(牆處所謂為壇壝宫也者所謂掌舎但掘地為塹壝土/為堳埒當牆處故云牆處也云天子春帥諸侯自此已)
(下至國北皆覲禮文其為壇之語鄭加之耳云既拜禮/而還加方明於壇上而祀焉所以教尊尊也者言教尊)
(尊者天子親自拜日禮月之等是尊尊之法教諸侯以/下尊敬在上者也引覲禮者是見為壇大小尺寸之法)
(據時㑹諸侯為壇之法云王廵守殷國者謂廵守就方/岳為壇殷國就王國左右為壇皆如時㑹云如此與者)
(約同之故云與以疑之先鄭引爾/雅者見三成者三重重高一尺)詔王儀南鄉見諸侯
土揖庶姓時揖異姓天揖同姓注謂王既祀方明諸侯
上介皆奉其君之旂置於宫乃詔王升壇諸侯皆就其
旂而立諸公中階之前北面東上諸侯東階之東西面
北上諸伯西階之西東面北上諸子門東北面東上諸
男門西北面東上王揖之者定其位也庶姓無親者也
土揖推手小下之也異姓昏姻也時揖平推手也衞將
軍文子曰獨居思仁公言言義其聞詩也一日三復白
圭之玷是南宫縚之行也夫子信其仁以為異姓故妻
之也天揖推手小舉之音義(復音服或芳服反玷丁簟/反沈都念反縚吐刀反行)
(下孟/反)疏(釋曰詔告也謂諸侯各就位立王在壇亦立司/儀乃告王降壇南向見諸侯乃揖之土揖庶姓)
(已下先疏後親為次按隱十一年滕侯薛侯來朝爭長/云周之宗盟異姓為後是先同姓今此先庶姓後同姓)
(者此經直據揖之儀容從下至高不據盟之先後也注/釋曰云謂王既祀方明諸侯上介皆奉其君之旂置於)
(宫乃詔王升壇諸侯皆就其旂而立者案覲禮云諸侯/覲於天子為宫方三百歩四門壇十有二尋深四尺加)
(方明於其上方明者木也方四尺設六色東方青南方/赤西方白北方黒上𤣥下黄設六玉上圭下璧南方璋)
(西方琥北方璜東方圭上介各奉其君之旂置於宫尚/左公侯伯子男皆就其旂而立四傳擯天子乘龍載大)
(旂象日月升龍降龍出拜日於東門之外反祀方明注/引朝事儀曰天子冕而執鎮圭尺有二寸繅藉尺有二)
(寸搢大圭乘大路建大常十有二旒樊纓十有二就貳/車十有二乘帥諸侯而朝日於東郊所以教尊尊也退)
(而朝諸侯由此二者言之已祀方明乃以㑹同之禮見/諸侯也若然覲禮上介奉君之旂置於宫尚左及公侯)
(伯子男就其旂而立并四傳擯者竝陳設其位其立當/在祀方明後是以彼下文乃始云拜日之禮反祀方明)
(之事故彼置旂於宫之下注云置於宫者建之豫為其/君見王之位也是其未即立也此鄭注依次第而言故)
(云謂王既祀方明諸侯上介皆奉其君之旂置於宫乃/詔王升壇諸侯皆就其旂而立也云諸公中階之前至)
(諸男門西北面東上皆明堂位周公朝諸侯之禮覲禮/注亦引之證五等諸侯立位處所也皆以近王為上云)
(王揖之者定其位也者此約燕禮云卿大夫皆入門右/北面立公降階揖之卿得揖東廂西面大夫得揖中庭)
(少進北面其位乃定此王揖亦得揖乃定有少别者彼/諸侯揖臣臣皆北面得揖就位此五等立已在位王揖)
(之逡廵而已位乃定是其别也凡揖皆摧手至於撎即/引手為異也衞將軍文子者此大戴禮文引之證有異)
(姓之事也案大戴禮文衞將軍文子問子貢曰蓋受教/者七十有餘人聞之孰為賢子貢對之歴陳諸子行遂)
(陳南宫縚之行此乃子貢之辭而云衞將軍文子/曰者此實子貢辭篇名衞將軍文子故引篇名耳)及其
擯之各以其禮公於上等侯伯於中等子男於下等注
謂執玉而前見於王也擯之各以其禮者謂擯公者五
人侯伯四人子男三人也上等中等下等者謂所奠玉
處也壇三成深四尺則一等一尺也壇十有二尋方九
十六尺則堂上二丈四尺毎等丈二尺與諸侯各於其
等奠玉降拜升成拜明臣禮也既乃升堂授王玉音義
(見賢/遍反)疏(釋曰此即上四傳擯之時也四傳擯彼注云公/也侯也伯也各一位子男俠門而俱東上亦一)
(位是子男共為位故共一擯也注釋曰下云將幣據三/享故知此文擯之據執玉見王也云擯之各以其禮者)
(謂擯公者五人侯伯四人子男三人也者大行人云公/擯者五人已下此云擯之各以其禮是據擯為數不據)
(餘禮也云上等中等下等者謂所奠玉處也者上云為/壇三成此言三等明據三等壇奠玉處而言也云壇三)
(成者據上文云深四尺者覲禮文云則一等一尺已下/鄭君以意觧之無正丈一等為一尺發地一尺上有三)
(成為三尺總四尺也鄭注覲禮云從上向下為深故云/深四尺云壇十有二尋者覲禮文云方九十六尺者尋)
(八尺計之所得九十六尺云則堂上二丈四尺毎等丈/二尺與者並鄭以意觧之故云與以疑之上二丈四尺)
(為堂王立之處并祀方明之所云諸侯各於其等奠玉/降拜升成拜明臣禮也者公奠玉於上等降拜於中等)
(侯伯奠玉於中等降拜於下等子男奠玉於下等降拜/於地及升成拜皆於奠玉之處必知有降拜升成拜者)
(亦約燕禮臣得君酬酒皆降拜君使小臣辭之乃升成/拜明此王禮亦然言成拜者鄉於下拜之時王使人辭)
(下拜之不成故於升乃更成前拜故云成拜是敬上之/禮故云明臣禮也云既乃升堂授王玉者禮法禮敵並)
(授禮不敵者訝受此行臣禮則諸侯皆北面授之於堂/上也王既受玉約聘禮亦當側授宰玉此壇上無坫不)
(得取明堂位崇/坫亢圭為義也)其將幣亦如之其禮亦如之注將幣享
也禮謂以鬱鬯祼之也皆於其等之上疏(釋曰云將幣/者即將幣三)
(享一也但彼大行人據在廟此據在壇云亦如之者璧/以帛琮以錦如前公於上等之類云其禮亦如之者即)
(大行人上公再祼而酢/亦如公於上等之類也)王燕則諸侯毛注謂以須髮坐
也朝事尊尊上爵燕則親親上齒鄭司農云謂老者在
上也老者二毛故曰毛音義(毛謂須髮也劉/本作耄音毛)疏(注釋曰/此燕則)
(公三燕侯伯再燕子男一燕云朝事尊尊上爵者依爵/尊卑為先後云燕則親親上齒者此乃不問爵之尊卑)
(取以年齒/為先後也)凡諸公相爲賔注謂相朝也疏(注釋曰云相/朝則是兩公)
(自相朝故下經云諸侯諸伯諸子諸男相為/賔客以禮相待並是兩諸侯相朝之事也)主國五積
三問皆三辭拜受皆旅擯再勞三辭三揖登拜受拜送
注賔所停止則積間闊則問行道則勞其禮皆使卿大
夫致之從來至去數如此也三辭辭其以禮來於外也
積問不言登受之於庭也鄭司農云旅讀為旅於泰山
之旅謂九人傳辭相授於上下竟問賔從末上行介還
受上傳之𤣥謂旅讀為鴻臚之臚臚陳之也賔之介九
人使者七人皆陳擯位不傳辭也賔之上介出請使者
則前對位皆當其末擯焉三揖謂庭中時也拜送送使
者音義(旅如字又音臚力於反傳直專反下除春/秋傳皆同末上時掌反下上傳上車同)疏(注/釋)
(曰云賔所停止則積者謂遺人云十里有廬廬有飲食/三十里有宿宿有委五十里有市市有積是也云間闊)
(則問者上注問問不恙也云行道則勞者謂勞苦之云/皆使卿大夫致之者彼聘禮遣卿行勞禮臣來尚遣卿)
(勞明君來遣卿勞可知此再勞一勞在境一勞在遠郊/皆使卿其近郊勞當主君親為之也其積問當使大夫)
(故下文云致飧如致積之禮注云俱使大夫禮同也知/致飧使大夫者見聘禮宰夫朝服設飧宰夫即大夫問)
(亦小禮明亦使大夫也云從來至去數如此也者五積/三問再勞來去皆有此數故云數如此也先鄭云旅讀)
(為旅於泰山之旅謂九人傳辭相授於上下竟問賔從/末上行介還受上傳之者此先鄭以為旅擯與交擯同)
(之後鄭不從者此臣禮云旂擯下文云主君郊勞交擯/三辭明其别旅直陳擯介不傳辭交則一徃一來傳辭)
(也云𤣥謂旅讀為鴻臚之臚臚陳之也者案爾雅釋詁/云尸旅陳也釋言云豫臚敘也注云皆陳敘也後鄭不)
(從旅泰山之旅從臚者欲取敘義也云賔之介九人者/自從公介九人之禮云使者七人者自從降二等之禮)
(云皆陳擯位不傳辭也賔之上介出請使者則前對位/皆當其末擯焉者此皆約聘禮主君大門内迎聘賔之)
(位也云三揖謂庭中時也者如聘/禮入門揖當曲揖當碑揖是也)主君郊勞交擯三辭
車逆拜辱三揖三辭拜受車送三還再拜注主君郊勞
備三勞而親之也鄭司農云交擯三辭謂賔主之擯者
俱三辭也車逆主人以車迎賔於館也拜辱賔拜謝辱
也𤣥謂交擯者各陳九介使傳辭也車迎拜辱者賔以
主君親來乘車出舎門而迎之若欲遠就之然見之則
下拜迎謝其自屈辱來也至去又出車若欲遠送然主
君三還辭之乃再拜送之也車送迎之節各以其等則
諸公九十歩立當車軹也三辭重者先辭辭其以禮來
於外後辭辭升堂疏(釋曰此當近郊勞交擯三辭者主/君至郊郊有館舎賔在内主君至)
(館大門外主君北面而陳此九介去門九十歩東面賔/在大門内於門外之東亦陳九介西面不陳五擯者非)
(主君從賔禮故也三辭者賔三辭主君以禮來於外車/迎拜辱者傳辭既訖賔乗車出大門迎主君至主君處)
(下車拜主君屈辱自至郊也三揖者入門及當曲當碑/為三揖三辭者辭讓升堂拜受賔再拜乃受幣主君亦)
(當拜送不言省文也車送者賔乘車出門就主君若欲/遠送之三還者主君見賔送已三還辭之再拜者賔見)
(主君辭遂再拜送主君也注釋曰云備三勞而親之也/者大行人有三問三勞之文也主君身自勞是親之也)
(先鄭云車逆主人以車迎賔於館也拜辱賔拜謝辱也/後鄭不從者此直是備三勞既來至國何有輒迎賔於)
(館乎𤣥謂各陳九介者以其在道俱不為主故無五擯/之事故各陳九介也云立當車軹也者賔主俱立當軹)
(大行人文云後辭辭升堂者案鄉飲酒禮主人取爵降/洗賔降主人坐奠爵於堦前辭注云事同曰讓事異曰)
(辭禮升堂是事同不云讓而云辭者此賔主敵者主人/之意欲有受於庭之心故從事異曰辭是以下諸公之)
(臣等升堂皆云讓依事同曰讓非敵故聘義云三讓而/後傳命三讓而後入廟門並事異不云辭者欲取致尊)
(讓之意變文耳又彼記/文非正經故不為例也)致館亦如之注館舎也使大夫
授之君又以禮親致焉疏(釋曰凡云致者皆有幣以致/之致之使若已有然也云亦)
(如之者上主君郊勞此親致館明亦如之也注釋曰鄭/知使大夫授舎者見聘禮云大夫帥至館卿致之以此)
(知先遣大夫授館也/此大夫亦應是卿)致飧如致積之禮注俱使大夫禮
同也飧食也小禮曰飧大禮曰饔餼音義(飧素尊/反下同)疏(注/釋)
(曰上公飧五牢賔始至之禮故致館後即言之云如致/積之禮者積在道已致故云如之以其俱小禮不使卿)
(故云俱使大夫禮同也云飧食也者以其有芻薪米禾/食之類故云食也云小禮曰飧者聘禮使宰夫設飧禮)
(物又少故曰小云大禮曰饔餼者以其有腥有牽芻薪/米禾又多故曰大是以聘禮記云聘日致饔注云急歸)
(大禮又以下文致饔餼/亦在將幣後即致之也)及將幣交擯三辭車逆拜辱賔
車進答拜三揖三讓每門止一相及廟唯上相入賔三
揖三讓登再拜授幣賔拜送幣每事如初賔亦如之及
出車送三請三進再拜賔三還三辭告辟注鄭司農云
交擯擯者交也賔車進答拜賔上車進主人乃答其拜
也及出車送三請主人三請留賔也三進進隨賔也賔
三還三辭告辟賔三還辭謝言已辟去也𤣥謂既三辭
主君則乘車出大門而迎賔見之而下拜其辱賔車乃
前下答拜也三揖者相去九十歩揖之使前也至而三
讓讓入門也相謂主君擯者及賔之介也謂之相者於
外傳辭耳入門當以禮詔侑也介紹而傳命者君子於
其所尊不敢質敬之至也每門止一相彌相親也君入
門介拂闑大夫中棖與闑之間士介拂棖此為介鴈行
相隨也止之者絶行在後耳賔三揖三讓讓升也登再
拜授幣授當為受主人拜至且受玉也每事如初謂享
及有言也賔當為儐謂以鬱鬯禮賔也上於下曰禮敵
者曰儐禮器曰諸侯相朝灌用鬱鬯無籩豆之薦謂此
朝禮畢儐賔也三請三進請賔就車也主君每一請車
一進欲遠送之也三還三辭主君一請者賔亦一還一
辭音義(授依注音受賔亦依注音擯下賔使者同辟音/避劉薄歴反注同下客辟三辟趨辟放此已辟)
(音避侑音又闑魚列反/棖直庚反行戸剛反)疏(釋曰及至也至將幣謂賔初/至館後日行朝禮之時故云)
(至將幣幣即圭璋也云交擯三辭車逆拜辱賔車進答/拜者此並在主君大門外賔去門九十歩而陳九介主)
(君在大門内之東陳五擯上擯入受命出請事傳辭與/承擯承擯傳與末擯末擯傳與末介末介傳與承介承)
(介傳與上介上介傳與賔賔又傳與上介上介傳與承/介承介傳與末介末介傳與末擯末擯傳與承擯承擯)
(傳與上擯上擯入告君如是者三謂之交擯三辭諸交/擯者例皆如此也車逆拜辱者傳辭既訖主君乘車出)
(大門至賔所下車拜賔屈辱來此也賔車進答拜者賔/初升車進就主君主君下賔亦下車答主君拜也三揖)
(者主君遙揖賔使前北面三讓入大門也云毎門止一/相者既入門㢠廻面東至祖廟之時祖廟西仍有二廟以)
(其諸侯五廟始祖廟在中兩廂各有二廟各别院為之/則有二門門傍皆有南北隔牆隔牆皆通門故得有每)
(門若不然從大門内即至祖廟之門何得有每門而云/門止一相乎故為此觧也云上相入者上相即上擯上)
(介須詔禮故須入云三揖者亦謂入門揖當曲揖當碑/揖也云三讓登者至階主君讓賔賔讓主君如是者三)
(主君先升云再拜授幣者授當為受賔主俱升主人在/阼階上北面拜乃就兩楹間南面賔亦就主君賔授玉)
(主君受之故云再拜受幣也云賔拜送幣者賔既授乃/退向西階上北面拜送幣乃降也注釋曰先鄭云賔車)
(進答拜賔上車進主人乃答其拜也後鄭不從者車逆/拜辱已是主人今云車進答拜當是客何得主人再度)
(拜故不從也云及出車送三請主人三請留賔也後鄭/亦不從者行朝享禮賔訖送賔出禮既有限何因更有)
(留賔之事故不從也云介紹而傳命者此聘義文案彼/介紹而傳命謂聘者旅擯法引證此交擯者但紹繼也)
(謂介相繼而陳則交擯旅擯皆得為紹故此交擯亦得/介紹而傳命也案彼注質謂正自相當賔主不敢正自)
(相當故須擯介通情也云君入門介拂闑大夫中棖與/闑之間士介拂棖者玉藻文君入門不言所拂者朝君)
(入由闑西亦拂闑不言之者君特行不與介連類故不/言也介拂闑者上介隨君後與大夫士介自為鴈行於)
(後也云止之者絶行在後耳者知不全入而為絶行在/後者以聘禮介皆入廟門門西北面西上故知此君介)
(亦入門門西北面西上可知故云絶行在後後亦入廟/也云登再拜授幣授當為受者欲見登再拜受玉者主)
(君止得為受不得爲授之義故也云拜至且受玉也者/拜中含此二事故也云毎事如初謂享及有言也者案)
(聘禮享夫人下云若有言束帛如享禮是也云上於下/曰禮敵者曰儐者大行人云王禮再祼而酢之屬是上)
(於下曰禮此諸侯云儐是敵者曰儐也云禮器曰諸侯/相朝灌用鬱鬯無籩豆之薦引之者證儐亦用鬱鬯也)
(云主君一請賔亦一還一辭者則主君三請/三進其賔三還三辭一一相將但别言之耳)致饔餼還
圭饗食致贈郊送皆如將幣之儀注此六禮者惟饗食
速賔耳其餘主君親往親往者賔爲主人主人爲賔君
如有故不親饗食則使大夫以酬幣侑幣致之鄭司農
云還圭歸其玉也故公子重耳受飧反璧𤣥謂聘以圭
璋禮也享以璧琮財也已聘而還圭璋輕財而重禮贈
送以財既贈又送至於郊音義(還音環又音旋食/音嗣凡饗食皆同)疏(注/釋)
(曰知饗食速賔者案公食大夫禮君親食之君不親食/則以侑幣致之聘禮云公於賔壹食再饗上介壹食壹)
(饗若不親食致之以侑幣致饗以酬幣以此知二者皆/速賔也云其餘主君親往親往者賔為主人主人為賔)
(者見聘禮云君使卿歸饔餼又云賔迎於外門外又云/大夫東面致命君使卿還玉於館賔迎於外門外不拜)
(帥大夫以入鄭君以此二者知賔為主人主人為賔致/贈郊送亦然可知也聘禮乃君於臣此兩君敵明主君)
(親為之矣先鄭云公子重耳事見僖公二十三年公子/重耳反國及曹曹共公聞其駢脅欲觀其裸浴薄而觀)
(之僖負羈之妻曰吾觀晉公子之從者皆足以相國若/以相夫子必反其國反其國必得志於諸侯得志於諸)
(侯而誅無禮者曹其首也子盍蚤自貳焉乃饋盤飧寘/璧焉公子受飧反璧是其事引之者證還圭之事但彼)
(反璧者義取不貪寳意非還圭故後鄭不從也𤣥謂聘/以圭璋禮也者聘義云以圭璋聘重禮也謂行聘禮也)
(云享以璧琮財也者貢財貨時用璧琮以致之故云財/也云已聘而還圭璋輕財而重禮者還圭璋是重禮璧)
(琮不還是輕財也云贈送以財者聘禮賔遂行舎於郊/公使卿贈如覿幣注云言如覿幣見為反報是贈并送)
(至於/郊)賔之拜禮拜饔餼拜饗食注鄭司農云賔之拜禮
者因言賔所當拜者之禮也所當拜者拜饔餼拜饗食
𤣥謂賔將去就朝拜謝此三禮三禮禮之重者也賔既
拜主君乃至館贈之去又送之於郊疏(注釋曰先鄭所/説是後鄭増成)
(其義案聘禮饔餼燕羞俶獻之明日賔皆拜於朝將去/又三拜乘禽於朝彼臣故盡拜謝此賔之拜禮在致贈)
(郊送之下則不及燕羞俶獻乘禽以其君略小惠將去/惟拜其大禮也案聘禮賔三拜乘禽於朝遂行舎於郊)
(公使卿贈若然此致贈郊送在拜禮後今設文在前者/欲取如將幣之儀故進文在前其贈送合在後也云賔)
(既拜主君乃至館贈之去又送之於郊者鄭以贈送/之文在前拜禮在後恐疑顛到故此觧之是其次也)賔
繼主君皆如主國之禮注鄭司農云賔繼主君復主人
之禮費也故曰皆如主國之禮𤣥謂繼主君者儐主君
也儐之者主君郊勞致館饔餼還圭贈郊送之時也如
其禮者謂玉帛皮馬也有饌陳之積者不如也若饗食
主君及燕亦速焉音義(費芳/味反)疏(注釋曰先鄭云繼主君/復主人之禮費也後鄭)
(不從者主人禮費既多非賔所能復𤣥謂繼主君者儐/主君也者案聘禮君遣卿勞及致館等皆儐儐者報也)
(上注云敵者曰儐故此報主君為儐云儐之者主君郊/勞致館饔餼還圭贈郊送之時也如其禮者謂玉帛皮)
(馬也者案聘禮云賔至於近郊君使卿朝服用束帛勞/又云賔用束錦儐勞者君使卿韋弁歸饔餼又云大夫)
(奉束帛又云賔降授老幣出迎大夫注云出迎欲儐之/庭實設馬乘賔降堂授老束錦賔奉幣西面大夫東面)
(賔致幣是皆有儐法彼兩臣有儐此兩公有儐可知也/若然彼聘禮致館無儐者彼君使卿致館不以幣故亦)
(無儐明此兩君致時有幣合亦儐之也彼聘禮賔不見/有饗食速主君者臣於君雖他國亦不敢速君故禮記)
(云大夫饗君非禮是也此兩君即得其燕食等皆得速/主君也主君有故不能親以侑幣酬幣致之亦無儐鄭)
(彼注云以已本宜往還玉於館及/還享雖無束帛文亦當儐之矣)諸侯諸伯諸子諸男
之相為賔也各以其禮相待也如諸公之儀注賔主相
待之儀與諸公同也饔餼饗食之禮則有降殺音義(殺/色)
(界反下豐殺則殺/及後殺禮皆同)疏(注釋曰五等諸侯以命數分為三/等其圭璋饔餼飧積歩數儐介皆)
(降殺備於大行人掌客其進退揖讓/之儀一與公同故云如諸公之儀)諸公之臣相為國
客注謂相聘也疏(釋曰謂上諸公之臣相聘往來為國/客相待相送之儀此法皆備於下文)
(也/)則三積皆三辭拜受注受者受之於庭也侯伯之臣
不致積疏(釋曰此謂在道之禮於路館致之亦有束帛/致之云三辭拜受者辭不受三辭後受之故)
(云三辭拜受也注釋曰云受者受之於庭也者上諸公/即云登登謂登堂此不云登故知受於庭也知侯伯之)
(臣不致積者案聘禮以五介又張旜是侯伯之卿聘使/者經不云積明侯伯之臣不致積可知但不以束帛行)
(禮致之豈於道全/無積乎明有也)及大夫郊勞旅擯三辭拜辱三讓登
聽命下拜登受賔使者如初之儀及退拜送注登聽命
賔登堂也賔當為儐勞用束帛儐用束錦侯伯之臣受
勞於庭疏(釋曰案聘禮此亦近郊勞也旅擯不傳辭賔/使各陳七介而已云三辭拜辱者賔從館内)
(出於大門拜使者辱命來於外云三讓者讓升堂云登/聽命者賔登堂聽使者傳主君之命也云下拜登受者)
(賔聽命訖下堂拜命訖登堂受幣也云賔使者如初之/儀者謂使傳命訖禮畢出門賔以束帛賔使者如初行)
(勞時之儀前賔受幣今使者受幣受幣雖異威儀則同/敬主君使者也知勞用束帛儐用束錦者約聘禮郊勞)
(知之知侯伯之臣受勞於庭者亦案聘禮賔/是侯伯之臣云受於舎門内是不登堂也)致館如初
之儀注如郊勞也不儐耳侯伯之臣致館於庭不言致
飧者君於聘大夫不致飧也聘禮曰飧不致賔不拜疏
(注釋曰案聘禮賔至使大夫帥至館卿致館此公之臣/亦當然上云郊勞此云如初如初郊勞也鄭知不儐者)
(聘禮致館無束帛賔亦無儐知此亦然也云侯伯之臣/致館於庭者亦案聘禮知之云君於聘大夫不致飧也)
(引聘禮飧不致賔不拜者案聘禮致館之下即云宰夫/設飧即此致館下不云致飧故云君於聘大夫不致飧)
(如是五等之臣/皆無致飧也)及將幣旅擯三辭拜逆客辟三揖每門
止一相及廟唯君相入三讓客登拜客三辟授幣下出
每事如初之儀注客辟逡廵不答拜也惟君相入客臣
也相不入矣拜主君拜客至也客三辟三退負序也每
事享及有言音義(逡七/旬反)疏(釋曰及至也謂賔在館至將/幣將幣亦謂圭璋也云旅擯)
(三辭者亦謂於主君大門外主君陳五擯客陳七介不/傳辭故云旅擯也云三辭者前郊勞三辭辭其以禮來)
(於外此三辭辭其主君以大客禮當已云拜逆客辟者/謂三辭訖主君遣上擯納賔賔入大門主君在大門内)
(南面拜拜賔奉君命屈辱來見已客辟不受拜者使者/奉君命來不敢當拜故逡廵辟君拜也云三揖者亦揖)
(之使前云每門止一相者謂彌相親也云及廟惟君相/入者與前諸公少異彼是兩君故云惟上相入則兩君)
(擯介各有上相亦不入故據君而言也云三讓客登者/按聘義云三讓而後入廟門三揖而後至階此不言者)
(文不具客登者主君與客俱登據客而言故云客登也/云拜客三辟者主君與客俱登訖主君於阼階上北面)
(拜拜賔喜至此堂并拜受幣云客三辟者三退負序不/敢當君拜云授幣者授玉與主君也注釋曰云客辟逡)
(廵不答拜也者釋上拜逆客辟也云客三辟三退負序/也者按聘禮云賔三退負序注云三退三逡巡也不言)
(辟者以執圭將進授之此亦執圭將授言辟者儀禮是/委曲行事故云執圭將進不得云辟此周禮事未見據)
(大總而言故云辟無嫌三退負序聘禮/文云每事享及有言者亦約聘禮知之)及禮私面私獻
皆再拜稽首君答拜注禮以醴禮客私面私覿也既覿
則或有私獻者鄭司農説私面以春秋傳曰楚公子棄
疾見鄭伯以其乘馬私面疏(釋曰此三者皆於聘日行/之故并言之云君答拜者)
(雖見異國之臣當空首拜也注釋曰知禮以醴禮客者/按聘禮禮客用醴齊異於君鬱鬯也云私面私覿也者)
(按聘禮賔奉束錦請覿又云問卿訖賔面如覿幣注云/面亦見也其謂之面威儀質也彼不見有私獻又於君)
(謂之覿於卿謂之面覿面别此云私面私覿為一者以/彼文兩見則私覿據君私面據卿此文不見有私覿直)
(言私面豈不見君直見臣也明此私面主於君故以私/面為私覿也彼無私獻非常故彼記云既覿賔若私獻)
(奉獻將命故此注云既覿則或有私獻者也云春秋者/按左氏昭六年楚公子棄疾如晉過鄭見鄭伯如見王)
(以其乘馬八匹私面見子皮如上卿以馬六匹見子產/以馬四匹見子大叔以馬二匹稱面者以其面亦覿也)
(且過鄭非正聘/故以面言之)出及中門之外問君客再拜對君拜客
辟而對君問大夫客對君勞客客再拜稽首君答拜客
趨辟注中門之外即大門之内也問君曰君不恙乎對
曰使臣之來寡君命臣於庭問大夫曰二三子不恙乎
對曰寡君命使臣於庭二三子皆在勞客曰道路悠遠
客甚勞勞介則曰二三子甚勞問君客再拜對者為敬
慎也音義(客甚勞如字下/甚勞勞辱同)疏(注釋曰賔來主為以君命/行聘享是以先行聘享訖)
(乃始行私相慰問之事是以聘禮注云卿以公禮將事/無由問也云中門之外即大門之内也者聘禮云及大)
(門内公問君故指彼云即大門内也案聘禮云及大門/内公問君賔對公再拜注云賔至始入門之位北面將)
(揖而出衆介亦在其右少退西上於此可以問君居處/何如序殷勤也時承擯紹擯亦於門東北面東上上擯)
(往來傳君命南面云問君曰已下未知鄭君所出何文/或云是孔子聘問之辭亦未得其實也爾雅云恙憂也)
致饔餼如勞之禮饗食還圭如將幣之儀注饗食亦謂
君不親而使大夫以幣致之疏(釋曰云致饔餼如勞之/禮者同使卿威儀進止)
(皆如上郊勞之禮還以本圭故云如也注釋曰知饗食/是君不親者以其與還圭共文同是致之故知君不親)
(使大夫致之也致饗及還玉賔主皆是大夫其將幣主/君與使臣行禮如將幣者蓋不盡如之所如者如旅擯)
(主人皮弁賔皮弁襲將幣同自餘則别是以聘禮君使/卿皮弁還玉於館賔皮弁襲迎於外門外不拜帥大夫)
(以入大夫升自西階鉤楹賔自碑内聽命升自西階/自左南面受圭退負右房而立是與將幣别之事也)君
館客客辟介受命遂送客从拜辱於朝注君館客者客
將去就省之盡殷勤也遂送君拜以送客音義(从本亦/作從同)
(才用/反)疏(釋曰案聘禮云公館賔賔辟注云言辟者君在/廟門敬也又云上介聽命注云聽命於廟門中)
(西面如相拜然也然則此中行事亦爾鄭知君拜送者/見聘禮云聘享夫人之聘享問大夫送賔公皆再拜是)
(其有拜此云客從拜辱於朝者聘禮曰/公退賔從請命於朝公辭賔退是也)明日客拜禮賜
遂行如入之積注禮賜謂乘禽君之加惠也如入之積
則三積從來至去音義(乘繩證反/下乘皮同)疏(注釋曰案聘禮云/館賔下云賔三拜)
(乘禽於朝以此知禮賜是乘禽也云遂行如入之積鄭/云如入之積則三積從來至去者入與出各三積故得)
(以後如前以此而言諸侯言出入五積四/積三積之類入出各五各四各三者也)凡侯伯子男
之臣以其國之爵相為客而相禮其儀亦如之注爵卿
也大夫也士也疏(注釋曰諸侯之臣言爵相為客而相/禮者不離三等卿大夫士鄭注掌客)
(云爵卿也則飧二牢饔餼五牢大夫也則飧大牢饔餼/三牢士也則飧少牢饔餼大牢也此降小禮豐大禮也)
(以命數則参差難等略於臣用爵而已以此三等相禮/也云其儀亦如之者亦以三等相差七十歩七介五十)
(歩五介三十歩三介小/聘使大夫又降殺也)凡四方之賔客禮儀辭命餼牢
賜獻以二等從其爵而上下之注上下猶豐殺也音義
(上時/掌反)疏(釋曰上經云爵鄭以卿大夫士三等觧之此經/云二等即與大行人云諸侯之卿各下其君二)
(等大夫士亦如之大夫下卿士下大夫降殺以兩觧之/同也云從其爵者以三等降殺從三等而為之云上下)
(猶豐殺也者爵尊者禮豐爵/卑者禮殺以二等為豐殺也)凡賔客送逆同禮注謂郊
勞郊送之屬疏(注釋曰經云送逆故知郊勞郊送也郊/勞是逆郊送是送尊卑不同此二者一)
(也/)凡諸侯之交各稱其邦而為之幣以其幣爲之禮注
幣享幣也於大國則豐於小國則殺主國禮之如其豐
殺謂賄用束紡禮用玉帛乘皮及贈之屬音義(稱尺證/反紡芳)
(往/反)疏(釋曰此一經惟論享幣多少及主國報禮輕重之/事言交者兩國一往一來謂之交言各稱其邦而)
(為之幣者據朝聘所齎享幣大國多小國少云以其幣/為之禮者據主國賄客還依來者多少而報之注釋曰)
(鄭知幣是享幣者以其經云稱其邦復云幣明幣是享/幣不得據圭璋璧琮也知是賄用束紡禮用玉帛乘皮)
(及贈之屬者案聘禮還玉之下云賔裼迎大夫賄用束/紡注云所以遺聘君可以為衣服又云禮玉束帛乘皮)
(注云禮禮聘君也所以報享也又云遂行舎於郊公使/卿贈如覿幣記云賄在聘為賄是其豐殺多少者也)
凡行人之儀不朝不夕不正其主面亦不背客注謂擯
相傳辭時也不正東鄉不正西鄉常視賔主之前却得
兩鄉之而已音義(朝如字又直遙反背/音佩鄉許亮反下同)疏(注釋曰此經/論司儀謂擯)
(相之灋朝謂日出時為正鄉東夕謂日入時為正鄉西/云不正其主面則亦不背客故鄭云常視賔主之前却)
(得兩鄉之而已言此者正謂司/儀隨機旋轉不常厥處者也)
行夫掌邦國傳遽之小事媺惡而無禮者凡其使也必
以旌節雖道有難而不時必達注傳遽若今時乘傳騎
驛而使者也美福慶也惡喪荒也此事之小者無禮行
夫主使之道有難謂遭疾病他故不以時至也必達王
命不可廢也其大者有禮大小行人使之有故則介傳
命不嫌不達音義(傳張戀反注同遽其庶反使色吏反/注及下同難乃旦反注同傳直宣反)
(象胥/職同)疏(釋曰行夫者以身自行於外言媺惡無禮者無/擯介而單行謂之無禮也云必以旌節者道路)
(用旌節故也云雖道有難而不時者無難者即依程至/祗由有難故不時云必達者雖不時必達於所往之處)
(也注釋曰云美福慶也者謂諸侯國有生男及嫁娶等/云惡喪荒也者謂民有死喪及年榖不孰若諸侯薨之)
(等大事即使卿大夫若春秋王使榮叔宰咺之等有禮/不使行夫也云他故者謂賊冦及水旱之等云必達王)
(命不可廢也者以其行夫下士三十二人以人數多縱/有難必達也云其大者有禮大小行人使之者案大行)
(人雖不云身使之事其間問及王之所以撫諸侯之/等或身自行小行人云使適四方是身行之事也)居
於其國則掌行人之勞辱事焉使則介之注使謂大小
行人也故書曰夷使鄭司農云夷使使於四夷則行夫
主為之介𤣥謂夷發聲音義(焉劉/音夷)疏(注釋曰先鄭以夷/使使於四夷後鄭)
(不從以為夷發聲者以經云居則掌行人之勞辱事是/行人所使即云介明還與行人為介文勢不容與行人)
(别行直四夷使自使象胥何/得使行夫也故不從之也)
環人掌送逆邦國之通賔客以路節達諸四方注通賔
客以常事往來者也路節旌節也四方圻上疏(釋曰此/環人與)
(夏官環字雖同義則異彼環人主致師此環人主環遶/賔客使不失脱是其異也注釋曰云通賔客以常事往)
(來者也者謂朝覲㑹同者也云路節旌節也者以其道/路用旌節故知路節旌節也云四方圻上者至畿即入)
(諸侯國諸侯國/自有通之者也)舎則授館令聚柝有任器則令環之注
令令野廬氏也鄭司農云四方人有任器者則環人主
令殉環守之音義(殉徐音循/或辭俊反)疏(釋曰館則道上廬宿市/所館舎任器謂賔客任)
(用之器注釋曰令令野廬氏也者其職云若有/賔客則令守涂地之人聚柝之故知令野廬也)凡門關
無幾送逆及疆注鄭司農云門關不得苛留環人也𤣥
謂環人送逆之則賔客出入不見幾音義(疆居良反苛/音何又呼何)
(反/)疏(注釋曰先鄭云門關不得苛留環人也者以環人/乃是執節之人自不畏門關苛留故後鄭以為環)
(人送逆之則門關/不得苛留賔客)
象胥掌蠻夷閩貉戎狄之國使掌傳王之言而諭説焉
以和親之注謂蕃國之臣來頫聘者音義(閩亡巾反又/音文貉亡百)
(反使所/吏反)疏(注釋曰蕃國之君世壹見其臣得有頫聘者/彼雖無聘使灋有國事來小行人受其幣聽)
(其辭以中國頫聘況/之耳其實無頫聘也)若以時入賔則協其禮與其辭言
傳之注以時入賔謂其君以世一見來朝為賔者音義
(見賢/遍反)疏(釋曰云協其禮者夷狄之君以不能行中國禮/及其行朝聘亦當以禮和合之使得其所也云)
(與其辭言傳之者但夷狄之君亦是中國卿大夫有罪/使任於彼計應言辭可知今言協其辭言傳之者謂君)
(外之衆須/譯語者也)凡其出入送逆之禮節幣帛辭令而賔相之
注從來至去皆為擯而相侑其禮儀音義(賔音儐下同/相息亮反下)
(同/)疏(釋曰夷狄無玉帛來向中國而/云幣帛者謂王有賜與之禮也)凡國之大喪詔相
國客之禮儀而正其位注客謂諸侯使臣來弔者疏(釋/曰)
(大喪言凡則非王喪若王喪諸侯皆來何得有使臣來/諸侯既絶無來者則大喪王后世子也或大喪王喪不)
(言諸侯者餘官掌之此象胥直掌臣也又象胥本主夷/狄之使亦兼掌中國之使故下有大事諸侯之等也)
凡軍旅㑹同受國客幣而賔禮之注謂諸侯以王有軍
旅之事使臣奉幣來問疏(注釋曰言諸侯以王有軍旅/之事使臣奉幣帛來問者正)
(謂禮動不虚以為相見之禮以/幣致其君命非謂别有幣也)凡作事王之大事諸侯
次事卿次事大夫次事上士下事庶子注作使也鄭司
農云王之大事諸侯使諸侯執大事也次事卿使卿執
其次事也次事使大夫次事使上士下事使庶子疏(釋/曰)
(直言上士不言中士下士者總以王之三等之士皆曰/上士與王制所云元士同也云庶子者謂若宫伯所云)
(士庶子之等直云庶/子兼適子在其中也)
掌客掌四方賔客之牢禮餼獻飲食之等數與其政治
注政治邦新殺禮之屬音義(治直吏/反注同)疏(注釋曰此經與/下文為總目其)
(事並在下文云政治邦新殺禮之屬者下文/云新國則殺禮殺禮類多故云之屬以通之)王合諸侯
而饗禮則具十有二牢庶具百物備諸侯長十有再獻
注饗諸侯而用王禮之數者以公侯伯子男盡在是兼
饗之莫敵用也諸侯長九命作伯者也獻公侯以下如
其命數音義(長丁丈反注/同敵丁歴反)疏(注釋曰云王禮之數者則/十二牢是故哀七年呉來)
(徴百牢魯使子服景伯對曰周之王也制禮上物不過/十二以為天之大數也王公以九為節則十二者是王)
(禮之數也云以公侯伯子男盡在是兼饗之者以經云/合則時㑹殷同是盡在於是兼饗故用十二牢也云莫)
(敵用也者若單饗一國即有賔主之敵則單用大牢今/兼饗諸侯無二相敵故云莫敵用也若曲禮云大饗不)
(問卜鄭云莫適卜也彼亦非一帝總饗五帝莫適卜也/云諸侯長九命作伯者也者大宗伯云九命作伯注云)
(上公有功徳者加命為二伯云獻公侯以下如其命數/者大行人云上公饗禮九獻侯伯七獻子男五獻是也)
王廵守殷國則國君膳以牲犢令百官百牲皆具從者
三公眡上公之禮卿眡侯伯之禮大夫眡子男之禮士
眡諸侯之卿禮庶子壹眡其大夫之禮注國君者王所
過之國君也犢繭栗之犢也以膳天子貴誠也牲孕天
子不食也祭帝不用也凡賔客則皆角尺令者掌客令
主國也百牲皆具言無有不具備音義(從才用反下注/從賔同繭古典)
(反/)疏(釋曰王廵守則殷同殷同則殷國也王廵守至於/四岳之下當方諸侯或所在經過或至方岳之下)
(若殷國或在王城出畿外在諸侯之國所在之處皆設/禮待王故廵守殷國並言也云則國君膳以牲犢者膳)
(亦謂殷膳時也云令百官百牲皆具者此文與下為目/百官即三公已下是也云三公眡上公之禮云云者明)
(上公已下及侯伯子男禮備於大行人及掌客諸侯之/卿及諸侯大夫禮亦備於聘禮及公食大夫也注釋曰)
(云國君者王所過之國君也者鄭偏舉一邊而言所在/亦須共待云犢繭栗之犢也者王制云天地之牛角繭)
(栗郊特牲云天子適諸侯諸侯膳用犢謂殷膳時特與/祭天之牲同用犢則天子繭栗可知也云以膳天子貴)
(誠也牲孕天子不食也祭帝不用也者皆郊特牲文言/此者見天子牲與天同貴誠慤故用繭栗也云凡賔客)
(則皆角尺者亦王制文云令者掌客令主國也/者以其掌客掌諸侯已下牢禮故知掌客令也)凡諸侯
之禮上公五積皆眡飧牽三問皆脩羣介行人宰史皆
有牢飧五牢食四十簠十豆四十鉶四十有二壺四十
鼎簋十有二牲三十有六皆陳饔餼九牢其死牢如飧
之陳牽四牢米百有二十筥醯醢百有二十罋□皆陳
車米眡生牢牢十車車秉有五籔車禾眡死牢牢十車
車三秅芻薪倍禾皆陳乘禽日九十雙殷膳大牢以及
歸三饗三食三燕若弗酌則以幣致之凡介行人宰史
皆有飧饔餼以其爵等為之牢禮之陳數唯上介有禽
獻夫人致禮八壺八豆八籩膳大牢致饗大牢食大牢
卿皆見以羔膳大牢侯伯四積皆眡飧牽再問皆脩飧
四牢食三十有二簠八豆三十有二鉶二十有八壺三
十有二鼎簋十有二腥二十有七皆陳饔餼七牢其死
牢如飧之陳牽三牢米百筥醯醢百罋皆陳米三十車
禾四十車芻薪倍禾皆陳乘禽日七十雙殷膳大牢三
饗再食再燕凡介行人宰史皆有飧饔餼以其爵等為
之禮唯上介有禽獻夫人致禮八壺八豆八邊膳大牢
致饔大牢卿皆見以羔膳特牛子男三積皆抵飧牽壹
問以脩飧三牢食二十有四簠六豆三十有四鉶十有
八壺二十有四鼎簋十有二牲十有八皆陳饔餼五牢
其死牢如飧之陳牽二牢米八十筥醯醢八十罋皆陳
米二十車禾三十車芻薪倍禾皆陳乘禽日五十雙壹
饗壹食壹燕凡介行人宰史皆有飧饔餼以其爵等為
之禮唯上介有禽獻夫人致禮六壺六豆六籩膳眡致
饗親見卿皆膳特牛注積皆視飧牽謂所共如飧而牽
牲以往不殺也不殺則無鉶鼎簠簋之實其米實於筐
豆實實於罋其設筐陳於楹内罋陳於楹外牢陳於門
西車米禾芻薪陳於門外壺之有無未聞三問皆脩脩
脯也上公三問皆脩下句云羣介行人宰史皆有牢君
用脩而臣有牢非禮也蓋著脱字失處且誤耳飧客始
至致小禮也公侯伯子男飧皆餁一牢其餘牢則腥食
者其庶羞美可食者也其設蓋陳於楹外東西不過四
列簠稻粱器也公十簠堂上六西夾東夾各二也侯伯
八簠堂上四西夾東夾各二子男六簠堂上二西夾東
夾各二豆菹醢器也公四十豆堂上十六西夾東夾各
十二侯伯三十二豆堂上十二西夾東夾各十子男二
十四豆堂上十二西夾東夾各六禮器曰天子之豆二
十有六諸公十有六諸侯十有二上大夫八下大夫六
以聘禮差之則堂上之數與此同鉶羮器也公鉶四十
二侯伯二十八子男十八非衰差也二十八書或為二
十四亦非也其於衰公又當三十於言又為無施禮之
大數鉶少於豆推其衰公鉶四十二宜為三十八蓋近
之矣則公鉶堂上十八西夾東夾各十侯伯堂上十二
西夾東夾各八子男堂上十西夾東夾各四壺酒器也
其設於堂夾如豆之數鼎牲器也簋黍稷器也鼎十有
二者餁一牢正鼎九與陪鼎三皆設於西階前簋十二
者堂上八西夾東夾各二合言鼎簋者牲與黍稷俱食
之主也牲當為腥聲之誤也腥謂腥鼎也於侯伯云腥
二十有七其故腥字也諸侯禮盛腥鼎有鮮魚鮮腊每
牢皆九為列設於阼階前公腥鼎三十六腥四牢也侯
伯腥鼎二十七腥三牢也子男腥鼎十八腥二牢也皆
陳陳列也飧門内之實備於是矣亦有車米禾芻薪公
飧五牢米二十車禾三十車侯伯四牢米禾皆二十車
子男三牢米十車禾二十車芻薪皆倍其禾饔餼既相
見致大禮也大老既兼飱積有生有腥有孰餘又多也
死牢如飱之陳亦餁一牢在西餘腥在東也牽生牢也
陳于門西如積也米横陳於中庭十爲列毎筥半斛公
侯伯子男黍粱稻皆二行公稷六行侯伯稷四行子男
二行醯醢夾碑從陳亦十爲列醯在碑東醢在碑西皆
陳於門内者於公門内之陳也言車者衍字耳車米載
米之車也聘禮曰十斗曰斛十六斗曰籔十籔曰秉毎
車秉有五籔則二十四斛也禾稾實并刈者也聘禮曰
四秉曰筥十筥曰稯十稯曰秅毎車三秅則三十稯也
稯猶束也米禾之秉筥字同數異禾之秉手把耳筥讀
爲棟梠之梠謂一穧也皆陳横陳門外者也米在門東
禾在門西芻薪雖取數於禾薪從米芻從禾也乘禽乘
行羣處之禽謂雉鴈之屬於禮以雙爲數殷中也中又
致膳示念賔也若弗酌謂君有故不親饗食燕也不饗
則以酬幣致之不食則以侑幣致之凡介行人宰史衆
臣從賔者也行人主禮宰主具史主書皆有飧饔餼尊
其君以及臣也以其爵等爲之牢禮之陳數爵卿也則
飧二牢饔餼五牢大夫也則飧大牢饔餼三牢士也則
飧少牢饔餼大牢也此降小禮豐大禮也以命數則參
差難等略於臣用爵而已夫人致禮助君飬賔也籩豆
陳於户東壺陳於東序凡夫人之禮皆使下大夫致之
於子男云膳視致饗言夫人致膳於小國君以致饗之
禮則是不復饗也饗有壺酒卿皆見者見於賔也既見
之又膳之亦所以助君飬賔也卿見又膳此聘禮卿大
夫勞賔餼賔之類與於子男云親見卿皆膳特牛見讀
如卿皆見之見言卿於小國之君有不故造館見者故
造館見者乃致膳鄭司農説牽云牲可牽行者也故春
秋傳曰餼牽竭矣秅讀爲秅秭麻答之秅音義(鉶音刑/牲三十)
(依注牲音星下牲十有八受牲禮同筥姜吕反罋烏弄/反籔素口反劉色縷反秅丁故反或丈加反乘䋲證反)
(下及注同食音嗣下食大牢再食壹食注不食同見賢/遍反注下除相見見讀皆同餁而甚反夾古洽反劉古)
(協反下同衰初危反下同差初佳反又初宜反陪音裴/行戸剛反下六行四行二行皆同從子容反稾古老反)
(并必政反又必盈反總本又作緵子工反李又音總把/必馬反梠音吕穧才計反參初林反差初宜反復扶又)
(反勞老報反造七報反/秭徐音姊劉祖禮反)疏(注釋曰云凡諸侯之禮者此/一句與下為總目也此一經)
(並是諸侯自相朝主國待賔之禮若然天子掌客不見/天子待諸侯之禮而見諸侯自相待者天子掌客自掌)
(天子禮則諸侯相待之禮無由得見今以天子之官輒/見諸侯自相待以外包内天子待諸侯亦同諸侯自相)
(待可知是以見諸侯相待之法也云上公五積皆眡飧/牽者公國自相朝是上公待上公之禮有五積皆眡飧)
(一積眡一飧飧五牢五積則二十五牢言牽者數雖眡/飧飧則殺積全不殺並生致之故云牽侯伯四積皆眡)
(飧牽食四牢一積眡一飧則一積四牢總十六牢亦牽/不殺子男三積積亦眡飧飧三牢一積三牢三積九牢)
(亦牽之不殺也必牽之不殺者以其在道分置豫往故/不殺之容至自殺也既云眡飧飧則有芻薪米禾之等)
(故鄭觧積皆依飧觧之也云不殺則無鉶鼎者鉶鼎即/陪鼎是也但殺乃有鉶鼎不殺則無鉶鼎可知侯伯子)
(男皆然鄭云簠簋之實已下皆約公食大夫親食則有/簠簋之實已下皆餁在俎若不親食使大夫各以其爵)
(朝服以侑幣致之則生往今積既不殺與公食生致同/故鄭皆約公食大夫觧之也云其設筐陳於楹内者彼)
(云簋實實於筐陳於楹内兩楹間二以並南陳云罋陳/於楹外者彼云豆實實於罋陳於楹外二以並北陳云)
(牢陳於門西者彼云牛羊豕陳於門内西方東上是鄭/皆依公食大夫之文也云車米禾芻薪陳於門外者此)
(約聘禮致饔餼之文彼云米三十車設於門東為三列/東陳禾三十車設於門西西陳薪芻倍禾注云薪從米)
(芻從禾是其事也侯伯子男積之簠豆菜禾薪芻等陳/列亦與此同也云壺之有無未聞者以其酒不可生致)
(故云未聞云三問皆脩羣介行人宰史皆有牢者鄭云/三問皆脩脩脯也對文脩是段脩加薑桂捶之者脯乾)
(肉薄者散文脩脯一也云上公三問皆脩下句云羣介/行人宰史皆有牢君用脩而臣有牢非禮也者言非禮)
(者君尊用脩臣卑用牢故云非禮云蓋著脱字失處案/下文凡介行人宰史皆在饗食燕下此特在上有人見)
(下文脱此語錯差著於此更有人於下著訖此剰不去/故云蓋著脱字失處也云且誤耳者下文皆云凡介此)
(云羣介故云且誤耳云飧客始至致小禮也者案賔聘/大夫帥至館卿致館即云宰夫朝服設飧是其客始至)
(之禮言小禮者對饔餼為大禮也云公侯伯子男飧皆/餁一牢其餘牢則腥者鄭言此者下惟言腥不言餁此)
(有鉶及鼎皆為餁一牢而言以是經雖不言餁須言餁/之矣云其餘牢則腥腥之數備於下也云食者其庶羞)
(美可食者也其設蓋陳於楹外東西不過四列者前所/陳皆約公食大夫致食之禮今案公食若不親食庶羞)
(陳於碑内者設飧之時堂上皆有正饌無容庶羞之處/楹外既空不須向碑内及堂下故疑在楹外陳之十以)
(為列故四列也公食陳於碑内者由饔陳於楹外故在/下也必知為四列見公食云庶羞東西不過四列故知)
(也云簠稻粱器也者見公食大夫簠盛稻粱云公十簠/堂上六西夾東夾各二也侯伯八簠堂上四西夾東夾)
(各二子男六簠堂上二西夾東夾各二鄭知此者見聘/禮致饔餼堂上二簠東西各二簠今此公十侯伯八子)
(男六禮之陳列堂上之數與東西夾之數不多則等鄭/遂以意裁之五等東西夾各二以外置於堂上故云公)
(六侯伯四子男二也聘禮設飧鄭約致饔餼今亦約致/饔餼也但聘禮設飧云西夾六無東夾之饌者蓋降於)
(君禮故也云豆菹醢器也者見公食大夫及特牲少牢/豆皆以豆盛菹醢故知也云公四十豆堂上十六至各)
(六鄭以堂上豆數取聘禮致饔餼於上大夫八豆下大/夫六豆並是堂上豆數又取禮器天子之豆二十有六)
(諸公十有六諸侯十有二謂侯伯子男同則亦是堂上/豆數可知以此文公言四十明十六在堂上餘二十四)
(豆分之於東西夾此侯伯言三十二亦以十二為堂上/豆數餘二十分於東西夾各十此子男云二十四以十)
(二為堂上豆數其餘十二分為東西夾各六其堂上豆/數既約聘禮與禮器東西多少鄭以意差之可知故云)
(以聘禮差之則堂上豆數與此同也云鉶羮器也者鉶/器名鉶器所以盛膷臐膮三等之羮故為鉶羮云公鉶)
(四十二侯伯二十八子男十八非衰差也者衰差之法/上下節級似若九若七若五校一節是衰差今公四十)
(二侯伯二十八子男十八公於侯伯子男大縣絶故云/非衰差也云二十八書或為二十四亦非也者侯伯若)
(二十四為比公四十二校十八又以二十四比子男十/八校六亦非其類故云亦非也云其于衰公又當三十)
(於言又為無施者為三十亦非衰法以其無所倚就故/云無所施也云禮之大數鉶少於豆者案侯伯豆三十)
(二鉶二十八子男豆二十四鉶十八是鉶少豆多公食/大夫豆六鉶四是其鉶少於豆也云推其衰公鉶四十)
(二宜為三十八蓋近之矣者子男十八侯伯二十八公/三十八以十為降殺是其衰也言蓋者無正文故疑而)
(生蓋也云公鉶堂上十八西夾東夾各十侯伯堂上十/二西夾東夾各八子男堂上十西夾東夾各四知如此)
(差者亦約聘禮致饔餼兼以意準量而言云壺酒器也/者司尊彜有兩壺尊春秋傳云尊以魯壺皆以壺為酒)
(尊也此所設亦約聘禮但彼堂上八壺東西夾各六壺/此壺與豆數同四十故云其設於堂夾如豆之數也云)
(鼎牲器者謂烹牲體之器云簋黍稷噐也者鼎十有二/者餁一牢正鼎九與陪鼎三皆設於西階前者其陪鼎)
(三設於内廉云簋十二者堂上八西夾東夾各二知設/如此者約聘禮而知之也牢鼎九者謂牛羊豕魚腊膚)
(與腸胃鮮魚鮮腊陪鼎三者膷臐膮也云合言鼎簋者/牲與黍稷俱食之主也者黍稷與衆饌為主牲與羞物)
(為主是俱得為食之主也此五等諸侯同簋十二案聘/禮致饔餼堂上八簋東西夾各六簋總二十簋彼臣多)
(此君少者禮有損之而益故也云牲當為腥聲之誤也/腥謂腥鼎也於侯伯云腥二十有七其故腥字也者子)
(男亦云牲十八是亦當為腥聲之誤也云諸侯禮盛腥/鼎有鮮魚鮮腊每牢皆九為列設於阼階前者此皆約)
(聘禮設飧而言案彼餁一牢在西鼎九羞鼎三腥一牢/在東鼎七致饔餼云腥二牢鼎二七無鮮魚鮮腊設於)
(阼階前西面南陳如餁二列此云三十六故知有鮮魚/鮮腊也云飧門内之實備於是矣者鄭言此者欲見門)
(内既備仍有車米之等也是以云亦有車米禾芻薪也/云公飧五牢米二十車禾三十車已下皆約饔餼死牢)
(而言以其饔餼云死牢如飧之陳上公五牢死侯伯四/牢死子男三牢死皆如飧之陳明此米禾數如此云芻)
(薪皆倍其禾者亦約饔餼禮也若然案聘禮米禾皆二/十車者彼大夫禮豐小禮大夫飧二牢故米禾皆眡之)
(米禾各二十車也云饔餼既相見致大禮也者知既相/見所致者案聘禮記云聘日致饔鄭云急歸大禮是既)
(相見致大禮也云大者既兼飧積有生有腥有孰餘又/多也者假令上公饔餼九牢五牢死四牢牽上公五積)
(皆眡飧牽則是一積五牢言兼飧死五牢與飧同言兼/積則兼不盡止兼四耳知兼積者以其牽與積同故云)
(兼之也侯伯子男皆兼積不盡言餘又多者謂米禾芻/薪醯醢芻米之屬云死牢如飧之陳亦餁一牢在西餘)
(腥在東也者約聘禮知之也云牽生牢也陳於門西如/積者亦橫陳於門西而東上云米横陳於中庭十為列)
(每筥半斛知然者前飧之陳及積之陳皆約聘禮致饔/餼灋今於此文積在前已説故以此饔餼向前如之故)
(云如積也言如積則亦如聘禮饔餼也今此自米已下/還約聘禮致饔餼灋云公侯伯子男黍粱稻皆二行公)
(稷六行侯伯稷四行子男稷二行者彼云米百筥筥半/斛設於中庭十以為列北上黍粱稻皆二行稷四行此)
(以増稷餘不増故知公稷六行子男米八筥黍稷稻各/二行更得二即足故知稷二行云醯醢夾碑從陳亦十)
(為列醯在碑東醢在碑西者彼注云夾碑在庭之中央/也醯在東醯榖陽也醢在西醢肉隂也言夾碑故知從)
(陳然侯伯醯醢百罋米百筥上介筥及罋如上賔上介/四人米百筥此數多於子男與侯伯等者上公醯醢百)
(二十罋與王舉百二十罋同故鄭志云此公乃二王後/如是王之上公與侯伯俱同百罋子男八十罋其筥米)
(皆同罋數此是尊卑之差至於聘禮乃是臣灋自為一/禮不相與亦是損之而益云於公門内之陳也言車衍)
(字耳者言車載米之車不合在醯醢下言之又案侯伯/子男醯醢下皆無車字故知衍字也云車米載米之車)
(也聘禮曰十斗曰斛十六斗曰籔十籔曰秉每車秉有/五籔則二十四斛也禾稾實并刈者也者聘禮記文云)
(筥讀為棟梠之梠謂一穧也者時有棟梠之言故讀從/之亦曰一穧穧即詩云此有不斂穧穧即鋪也云皆横)
(陳門外者也米在門東禾在門西者皆約聘禮致饔餼/灋云芻薪雖取數於禾已下鄭以義言也云乘禽乘行)
(羣處之禽謂雉鴈之屬者此禽謂兩足而羽者不兼四/足而毛故云雉鴈以其兼有鷄鶩之等故云之屬是以)
(大宗伯以禽作六摰有雉鴈雞鶩之等也云於禮以雙/為數者即此九十五十及士中日則二雙皆以雙為數)
(是也云殷中也中又致膳示念賔也者此為牢禮之外/見賔中間未去恐賔慮主人有倦更致此爵所以示念)
(賔之意無倦也云若弗酌謂君有故不親饗食燕也不/饗則以酬幣致之不食則以侑幣致之者此皆約聘禮)
(文不言致燕者饗食在廟在寢禮惟言致饗食者以合/在廟嚴凝之事不親即須致之燕禮䙝不親酌蓋不致)
(也云凡介行人宰史行人主禮宰主具史主書者案王/制云大史典禮執簡記大史職亦云執其禮事與此史)
(主書行人主禮違者大史在國則專主書故曲禮云史/載筆士載言此云史止謂大史之屬官以其有爵等故)
(知也云行人主禮者主賔客之禮大行人之類是掌賔/禮也案聘禮云史讀書宰執書告備具於君又掌饌具)
(故公食大夫云宰夫具饌於房是掌具也云爵卿也則/飧二牢饔餼五牢已下皆約聘禮賔之卿上介之大夫)
(士介四人歸饔餼降殺而言也云此降小禮豐大禮也/者小禮謂飧飧則去君遠矣并乘禽之等皆是小禮也)
(大禮謂饔餼卿五牢子男卿與君等是豐大禮也云以/命數則參差難等略於臣用爵而已者依命公侯伯卿)
(三命大夫再命士一命子男卿再命大夫一命士不命/并有大國孤一人四命是從孤已下通一命不命有五)
(等若以此命數五等為之則参差難可等級略於臣用/爵而已爵則有三等易為等級也言略於臣用爵則若)
(不依爵而用命即諸侯爵五等命帷三等大行人掌客/皆依命是也云夫人致禮助君飬賔也籩豆陳於戸東)
(壺陳於東序至下大夫致之知義然者見聘禮夫人使/下大夫韋弁歸禮堂上籩豆設於户東西上二以並東)
(陳注設於户東辟饌位壺設於東序北上南陳醙黍清/皆兩壺約此故知之也若然不使卿者案内宰云致后)
(之賔客之禮注云謂諸侯來朝覲及女賔之賔客内宰/是下大夫王后尚使下大夫况諸侯夫人乎故知使下)
(大夫也云於子男云膳視致饗言夫人致膳於小國君/以致饗之禮則是不復饗也饗有壺酒者公侯伯夫人)
(致禮則云八壺八豆八籩與膳大牢致饗大牢三者各/别彼子男夫人則云視膳致饗鄭云饗有壺酒則致膳)
(無酒矣故云饗有酒若然子男夫人於諸侯惟有二禮/矣聘禮夫人於聘大夫直有籩豆壺又不致饗是其差)
(也云卿皆見者見於賔也既見之又膳之亦所以助君/養賔也者言亦者亦大夫也云卿見又膳此聘禮大夫)
(勞賔餼賔之類與者案聘禮聘畢賔即館卿大夫勞賔/賔不見大夫奠鴈再拜上介受注云不言卿卿與大夫)
(同執鴈下見於國君周禮凡諸侯之卿見朝君皆執羔/勞上介亦如之又云餼賔大牢米八筐上介亦如之此)
(朝君有膳無勞餼聘客有勞餼無膳明此事相當故云/勞賔餼賔之類與約同之故云與以疑之云於子男云)
(親見卿皆膳特牛見讀如卿皆見之見者上公侯伯直/云卿皆見以羔於子男即云親見卿作文有異此言親)
(見卿似朝君親自來見卿有此嫌故讀從上文卿皆見/以兼之明此見亦是見朝君三卿之内有見者不見者)
(若故造館見則致膳若不故造館見則不致膳是以鄭/云言卿於小國之君有不故造館見者故造館見者乃)
(致膳也先鄭説牽云牲可牽行者也故春秋傳曰餼牽/竭矣者案僖三十二年左氏傳云把子自鄭告於秦曰)
(鄭人使我掌其北門之管若潛師以來國可得也秦師/將至鄭鄭人知之使皇武子辭焉曰吾子淹久於弊邑)
(惟是脯資餼牽竭矣注餼死牢牽生牢引之證牽亦生/牢未殺者也云秅讀為秅秭麻答之秅者時有秅秭麻)
(答之言故讀從之秅是束之總名如詩云萬億及秭秭/亦數之總號答是鋪名刈麻者數把共為一鋪言此者)
(見秅為束之/總號之意也)凡諸侯之卿大夫士爲國客則如其介之
禮以待之注言其特來聘問待之禮如其為介時也然
則聘禮所以禮賔是亦禮介疏(注釋曰前文云凡介行/人宰史是從君之灋今)
(言此者見不從君而特來聘問者亦有三等之爵爵卿/也爵大夫也爵士也若大聘曰聘卿為賔大夫為上介)
(士為衆介小聘曰問大夫為賔介皆士也故歴言卿大/夫也云待之禮如其為介之時也者則前注爵卿已下)
(是也云然則聘禮所以禮賔是亦禮介者此即聘禮/致饔餼之時賔與上介衆介皆别行於館者是也)凡
禮賔客國新殺禮凶荒殺禮札喪殺禮禍烖殺禮在野
在外殺禮注皆為國省用愛費也國新新建國也凶荒
無年也禍烖新有兵寇水火也音義(為于偽反下/同費芳味反)疏(注/釋)
(曰云國新新建國也者謂若刑新國用輕典鄭云新辟/地立君之國故云新建國也云凶荒無年也者此則曲)
(禮云歲凶年榖不登者也云禍災者兵寇來侵為禍水/火來害為災也云在野在外殺禮者以其野外怱遽禮)
(物不可卒備/故亦殺之)凡賔客死致禮以喪用注死則主人為之
具而殯矣喪用者饋奠之物疏(注釋曰若諸侯之君出/行則以三年之戒以椑)
(從死時除棺之外主人皆借之若臣從者死棺物皆共/之云死則主人為之具而殯矣者此乃在館權殯還日)
(以柩行知者聘賔死以柩造朝是也云喪用者饋奠/之物者小斂特豚一鼎大斂時特豚三鼎之類是也)賔
客有喪惟芻稍之受注不受饗食饗食加也喪謂父母
死也客則又有君焉芻給牛馬稍人稟也其正禮飧饔
餼主人致之則受音義(稍所教反/舊疎詔反)疏(注釋曰上文賔客/身死此文據為賔)
(客聘至彼國後有喪來告者云惟芻稍之受者君行師/從卿行旅從須得資給故受芻稍也注釋曰云不受饗)
(食饗食加也者二者並速賔於朝飲食之事故自為而/不受之聘禮亦云聘君若薨於後入境則遂受禮注云)
(受饔餼也不受饗食云喪謂父母死也者據正賔而言/若諸侯止應母死而有父者或始封之君舊為卿大夫)
(容有父或父有廢疾不立以受位於祖亦云有父也云/客則又有君焉者謂介已下非直有父母又有君喪以)
(其俱三年故聘禮若有私喪則哭於館衰而居云芻給/牛馬者從行之牛馬云稍人稟也者師從旅從須給稍)
(即月稟是也飧饔餼主人致之則受者以正/禮故受之若饗食加主人致之亦不受也)遭主國之
喪不受饗食受牲禮注牲亦當為腥聲之誤也有喪不
忍煎烹正禮飧饔餼常熟者腥致之也音義(煎子然反/劉子賤反)
(烹普庚反/劉普孟反)疏(注釋曰牲亦當為腥者亦上文公與子男/腥三十有六當為腥是也主人有喪不忍)
(煎烹腥致之也按聘禮聘遭喪入境則遂也注云遭喪/主國君薨也主人畢歸禮注云賔所飲食不可廢也禮)
(謂饔餼饗食賔惟饔餼之受注云受正不受加饗食雖/主人歸賔賔不受其加若饗主人致之亦應受以其正)
(受腥/禮)
掌訝掌邦國之等籍以待賔客注等九儀之差數疏(注/釋)
(曰九儀之差數即大行人命者五爵/者四以九以七以五為差數是也)若將有國賔客至
則戒官修委積與士逆賔於疆爲前驅而入注官謂牛
人羊人舎人委人之屬士訝士也既戒乃出迎賔疏(注/釋)
(曰云國賔客至者謂五等諸侯及其臣來朝聘至謂入/畿内至廬宿市當共待之以委積有牛羊豕米禾芻薪)
(之等故知戒官者謂牛人已下也舍人掌給米稟委人/掌芻薪之委布於道遺人道上十里有廬廬有飲食三)
(十里有宿宿有委五十里/有市市有積之等是也)及宿則令聚柝注令令野廬
氏音義(廬力/於反)疏(注釋曰知令野廬氏其職云有賔/客令其地之民聚柝之故知也)及委
則致積注以王命致於賔疏(注釋曰凡致禮於賔無/非王命故知以王命)至
於國賔入館次於舎門外待事於客注次如今官府門
外更衣處待事於客通其所求索音義(索色/白反)疏(注釋曰/賔客至)
(王使卿致館掌訝既爲賔客前驅入館掌訝次止于舍/門外待事于客之次如今官府門外更衣處舉漢灋以)
(況之即今/門外亦然)及將幣爲前驅注道之以如朝音義(道音導/下文注)
(道之道賔/道王同)疏(注釋曰將幣謂至行朝聘之日道/之以如朝謂至大門外之朝也)至于朝
詔其位入復及退亦如之注鄭司農云詔其位告客以
其位次也入復客入則掌訝出復其故位也客退復入
迎爲之前驅至於館也𤣥謂入復者入告王以客至也
退亦如之如其爲前驅音義(退復扶又反爲/於僞反亦如字)疏(注釋曰/觧諸侯)
(外朝之灋有二稱觧之或觧取閔公傳季友將生間于/兩社爲公室輔注云兩社周社亳社此二社在大門内)
(内門外既云兩社爲公室輔則外朝所在也或觧以爲/聘禮聘賔在外卒以柩造朝柩不可入公門造朝朝在)
(大門外可知是其兩觧不同驗此文云於朝者即是大/門外陳擯介之處言朝即外朝在大門外於義可矣云)
(詔其位者謂告賔門外立位云入復者復白也白王賔/已至位云及退亦如之者賔客行朝聘訖出還館謂之)
(退亦如前與之道至館先鄭以入復爲掌訝詔客自復/已之故位後鄭不從以入復爲入白王於義爲允也)
凡賔客之治令訝訝治之注賔客之治謂欲正其貢賦
理國事也以告訝訝爲如朝而理之音義(治直吏反注/下同爲于僞)
(反下注/爲同)疏(注釋曰但諸侯之理其事衆多鄭/以貢賦爲主兼再理國事以該之)凡從者出
則使人道之注從者凡介以下也人其屬胥徒也使道
賔客之從者營䕶之音義(從才用/反注同)疏(注釋曰從者凡介/以下也者上掌客)
(凡介行人宰史從賔客來者皆是從者也知人是其屬/胥徒也者訝士即下士下士使人明使在下胥徒之等)
(故知胥徒也云營䕶之/者使不得侵陵從者也)及歸送亦如之注如之者送至
於竟如其前驅聚柝待事之屬音義(竟音/境)疏(釋曰來時/訝為之道)
(今歸又為之道及聚柝待/事皆如前故云亦如之)凡賔客諸侯有卿訝卿有大
夫訝大夫有士訝士皆有訝注此謂朝覲聘問之日王
所使迎賔客於館之訝疏(注釋曰此訝是諸侯朝覲卿/大夫士聘問之日至朝聘之)
(時訝之入案聘禮記云卿大夫訝大夫士訝士皆有訝/賔即館訝將公命注云使已迎待之命又云又見之以)
(其摯注云訝將舎於館之外宜相親也聘問之日亦使/之訝者但天子有掌訝之官即館之訝餘事皆掌主之)
(惟朝覲聘問之日使卿大夫訝諸侯兼官故大夫/士為訝賔即館時即為之訝與此掌訝不同也)凡訝
者賔客至而往詔相其事而掌其治令音義(相息/亮反)
掌交掌以節與幣廵邦國之諸侯及其萬民之所聚者
道王之徳意志慮使咸知王之好惡辟行之注節以為
行信幣以見諸侯也咸皆也辟讀如辟忌之辟使皆知
王之所好者而行之知王所惡者辟而不為音義(好呼/報反)
(注下皆同惡烏路反/注同辟音避注同)疏(釋曰按序官掌交中士八人今/言掌以節與幣廵邦國之諸侯)
(及萬民之所聚者道王之徳意志慮使咸知之者天下/九州千六百餘國使皆周徧必無徧理今言之者蓋是)
(國有不知治者/徧使知之也)使和諸侯之好注有欲相與脩好者則
為和合之疏(注釋曰下有結其交好為朝聘則此好謂/使為婚姻之好也是以鄭云有欲脩好者)
(則為和/合之)達萬民之説注説所喜也達者達之於王若其
國君音義(説音悦/注同)疏(注釋曰掌交既廵民間見民有喜/説之事王與國君未知掌交通達)
(於王及/國君也)掌邦國之通事而結其交好注通事謂朝覲聘
問也疏(注釋曰言邦國通事是兩國交通之事惟有君/臣朝覲聘問之事結使交好故以朝覲聘問觧)
(則易云先王建/萬國親諸侯也)以諭九税之利九禮之親九牧之維九
禁之難九戎之威注諭告曉也九税所税民九職也九
禮九儀之禮九牧九州之牧九禁九灋之禁九戎九伐
之戎音義(難乃/旦反)疏(注釋曰云九税所税民九職也者大/宰云以九職任萬民既任之使之營)
(種因即税之三農生九榖税九榖園圃毓草木税草木/九税唯臣妾聚斂疏材者無税總言九税耳今掌交還)
(以此九税之灋告曉使之任之税之故云九税所税民/九職也云九禮九儀之禮者以其大行人小行人掌訝)
(皆掌九儀之禮以其專據諸侯國不得以大宗伯九儀/觧此也言之親則朝聘是也云九牧之維者大司馬九)
(灋建牧立監以維邦國故云維九禁之難者大司馬設/九灋使邦國有所畏難云九戎之威者大司馬設九伐)
(有所威刑故/言難言威也)
掌察(闕/)
掌貨賄(闕/)
朝大夫掌都家之國治注都家王子弟公卿及大夫之
采地也主其國治者平理其來文書於朝者音義(治直/吏反)
(注下/同)疏(釋曰都家同言國者雖有百里五十里二十五/里不同皆謂之國此則王制云畿内九十三國)
(者也云國治者都家有文書來者平理之也注釋曰王/子弟亦以親疎分置於三處食采地公卿大夫者公百)
(里任疆地卿五十里任縣/地大夫五十里任稍地)日朝以聽國事故以告其君
長注國事故天子之事當施於都家者也告其君長使
知而行之也君謂其國君長其卿大夫也音義(長丁丈/反注同)
疏(注釋曰云日朝者朝大夫日日在朝以聽受國事故/以天子之事告采地之君長也云君謂其國君長其)
(卿大夫也者總而言之皆曰國君别而言之惟三公及/王子弟得稱國君卿大夫總稱長是以司裘國君共熊)
(侯豹侯卿大夫共/麋侯是其别稱也)國有政令則令其朝大夫注使以告
其都家之吏疏(注釋曰上文據天子國事遣朝大夫告/君長此經據天子政令告朝大夫之事)
凡都家之治於國者必因其朝大夫然後聽之唯大事
弗因注謂以小事文書來者朝大夫先平理之乃以告
有司也大事者非朝大夫所能平理疏(釋曰此經據都/家有事上諸王)
(府之/事)凡都家之治有不及者則誅其朝大夫注不及謂
有稽殿之音義(殿都/練反)疏(注釋曰都家治有不及稽殿誅/朝大夫者以其朝大夫專主都)
(家責其不能/崔促故也)在軍旅則誅其有司注有司都司馬家司
馬疏(注釋曰言此者見軍旅不干朝大夫之事都司馬/王家之司馬王臣為之者家司馬卿大夫使家臣)
(自置其司/馬者也)
都則(闕/)疏(釋曰諸言闕者皆是因秦燔/滅典籍漢興購求不得也)
都士(闕/)
家士(闕/)
　
　
　
　
　
　
　
　周禮注疏卷三十八
　周禮注疏卷三十八考證
司儀主君郊勞疏不陳五擯者非主君從賔禮故也○
　(臣紱/)按主當作王非王句言王見諸侯則陳五擯從
　臣禮也此諸公相賔則君從賔禮以其非王耳
凡四方之賔客禮儀辭命餼牢賜獻以二等從其爵而
　上下之疏以三等降殺從三等而為之○三當作二
　經文自明
象胥凡國之大䘮三節○黄氏度謂是小行人之錯簡
凡諸侯之禮疏見聘禮夫人使下大夫韋弁歸禮○夫
　人使三字監本訛作致饔餼今据原文改正
賔客有䘮惟芻稍之受注不受饗食饗食加也○(臣紱/)
　按此注二句并疏云不受饗食起至不受饗食共五
　十四字俱屬下節遭主國之䘮不受饗食此為錯簡
　
　
　周禮注疏卷三十八考證
欽定四庫全書
　周禮注疏卷三十九
　　漢鄭氏注　唐睦徳明音義　賈公彦疏
　冬官考工記第六音義(鄭云此篇司空之官也司空/篇亡漢興購千金不得此前)
　(世識其事者記/録以備大數爾)疏(釋曰此記人所爲雖不同周禮體/例亦爲序次首末相承總有七段)
　(明義從國有六職至謂之婦功言百工事重在六職/之内也從越無鏄至夫人而能爲弓車言四國皆能)
　(其事不須置國工也從知者創物至此皆聖人所作/言聖人創物之意也從天有時至此天時也言材雖)
　(美工又有巧不得天時則不良也從攻木之工至陶/旊言工之多少之數及工别所宜也從有虞氏至周)
　(人上輿論四代所尚不同之事也從一噐而/工聚者車爲多言專據周家所尚之事也)
國有六職百工與居一焉注百工司空事官之屬於天
地四時之職亦處其一也司空掌營城郭建都邑立社
稷宗廟造宫室車服噐械監百工者唐虞已上曰共工
音義(與音預監古銜反上時掌/反凡言以上放此共音恭)疏(釋曰此經與下文爲/總目云國有六職者)
(謂國家之事有六種職掌就六職之中百工與居其一/分六職即下云或坐而論道至治絲麻以成之是也注)
(釋曰云百工司空事官之屬者鄭據本而言按小宰職/云六曰冬官其屬六十掌邦事此百工即其屬六十言)
(百者舉大數耳但爲其篇亡故六十之官不見記人以/此三十工代之也言百即據全則三十工亦一也云於)
(天地四時之職亦處其一也者記人本意以國有六職/據此下文或坐而論道已下百工與居其一鄭以此爲)
(本又以天地四時六職天官冢宰地官司徒之等官主/百工亦居其一分云司空掌營城郭已下竝此下文見)
(有其事按匠人云營國方九里國中九緯城隅之等是/營城郭郡城之制及井方一里之等是營都邑左祖右)
(社是營社稷宗廟夏后氏世室殷人重屋之等是營室/宫也車人云羊車柏車是營車也繪畫之事是營服也)
(梓人陶人之等是營禮樂之器也冶氏矢人弓人之等/是營械械即兵器也故鄭依而言之也云監百工者唐)
(虞以上曰共工者按太史公楚世家云共工作亂帝使/重黎誅之又按舜典云帝曰疇若予工僉曰垂哉帝曰)
(俞咨垂汝共工是唐虞已上曰共工者也若然唐虞以/上皆曰共工堯時暫爲司空是以尚書舜典二十八載)
(後咨四岳欲置百揆僉曰伯禹作司空注云初堯冬官/爲共工舜舉禹治水堯知有强灋必有成功改命司空)
(以官異之禹登百揆後/更名共工是其事也)或坐而論道或作而行之或審
曲面埶以飭五材以辨民噐或通四方之珍異以資之
或飭力以長地財或治絲麻以成之注言人徳能事業
之不同者也論道謂謀慮治國之政令也作起也辨猶
具也資取也操也鄭司農云審曲面埶審察五材曲直
方面形埶之宜以治之及隂陽之面皆是也春秋傳曰
天生五材民竝用之謂金木水火土也故書資作齊杜
子春云齊當爲資讀如冬資絺之資𤣥謂此五材金木
皮玉土音義(埶音勢飭音勅下同辨皮莧反具也/注及下同長丁丈反下同操七曹反)疏(釋/曰)
(此六者即上文之六職也此皆舉其事下文皆言其人/以覆之注釋曰言人徳者坐而論道是也言人能者作)
(而行之是也言人之事審曲面埶是也言人之業通四/方珍異飭力以長地財治絲麻以成之三者是也云論)
(道謂謀慮治國之政令此即尚書成王周官云立大師/大傅大保茲惟三公論道經邦燮理隂陽是謀慮治國)
(之政令使隂陽順叙也先鄭云審曲面埶審察五材曲/直方面形𫝑之宜以治之者謂若弓人夾弓臾弓往體)
(多來體寡利射侯與弋鄭云射逺者用埶若王弓弧弓/往體寡來體多之類皆是審察五材曲直方面形埶之)
(宜也云及隂陽之面皆是也者謂若下云斬轂之道必/矩其隂陽是記其隂陽之面者也云春秋傳曰左氏襄)
(二十七年宋西門之盟欲弭諸侯之兵云天生五材民/竝用之廢一不可先鄭以五材金木水火土後鄭不從)
(子春以資讀如冬資絺之資按越語云句踐栖㑹稽之/上乃號令三軍有助寡人謀而退吳者吾與共知越國)
(之政大夫種進對曰臣聞之賈人夏則資皮冬則資絺/旱則資舟水則資車以待之夫雖無四方之憂然謀臣)
(與爪牙之士不可不養今王既栖㑹稽之上然後乃求/謀臣無乃後乎是其事也𤣥謂此五材金木皮玉土者)
(言此以對彼之五材金木水火土若然𤣥知有皮玉無/水火者以百工定造器物之人水火單用不得爲噐物)
(故不取之知有皮玉者此三十工内函人爲甲韗人爲/臯陶造鼔鮑人主治皮又有玉人之等故知有皮玉無)
(水火/者也)坐而論道謂之王公注天子諸侯疏(注釋曰以公/爲諸侯者公)
(君也諸侯是南面之君故知是諸侯也若然尚書三公/云論道經邦燮理隂陽鄭不言者三公有成文不言可)
(知故夏傳注云坐而論道謂之王/公通職民無正官名是其義也)作而行之謂之士大
夫注親受其職居其官也疏(注釋曰此即設官分職/治職敎職之等是也)審
曲面埶以飭五材以辨民噐謂之百工注五材各有工
言百衆言之也疏(釋曰審察之名用材之灋皆須察審/其曲直形勢然後飭五材注釋曰按)
(六官其屬止有六十五材各有工不/過六十而已以是言百者衆言之也)通四方之珍異以
資之謂之商旅注商旅販賣之客也易曰至日商旅不
行音義(販甫/萬反)疏(注釋曰按大宰九職注行曰商處曰賈/商旅賈客也行商與處賈為客此文無)
(賈直云商旅商是販賣之人故云販賣之客也云易曰/者復卦象辭文也是一日之中商旅不行餘日即行是)
(行曰/商也)飭力以長地財謂之農夫注三農受夫田也疏(注/釋)
(曰飭勤也地財榖物皆是勤力以長地財謂之農夫按/大宰云三農生九榖遂人云夫一廛田百畝是三農受)
(夫田/也)治絲麻以成之謂之婦功注布帛婦官之事疏(注/釋)
(曰此記人所録衆工本擬亡篇六十而作唯無百工一/事而已舉餘五者欲重此百工與五者為類之意若然)
(百工竝是官餘五者或非官知然者王公及士大夫百/工竝官其商旅農夫婦功三者非官據九職而言三者)
(皆是出税之色故大宰云三農生九榖商賈阜通貨賄/嬪婦化治絲枲出税以當九功也鄭云婦官據典婦功)
(為婦官此治絲麻者婦/官所統攝故言婦官也)粤無鎛燕無函秦無廬胡無弓
車注此四國者不置是工也鎛田噐詩云㣥乃錢鎛又
曰其鎛斯㨄鄭司農云函讀如國君含垢之含函鎧也
孟子曰矢人豈不仁於函人哉矢人惟恐不傷人函人
惟恐傷人廬讀為纑謂矛㦸柄竹欑柲或曰摩䥨之噐
胡今匈奴音義(粤音越鎛音博注及後同燕音煙函戸/南反後同廬魯吳反下皆同本或作蘆)
(㣥直里反錢子淺反㨄音趙一音大了反垢工口反鎧/苦代反纑音盧下同欑才官反李音纂柲音祕劉音筆)
(䥨力/庶反)疏(釋曰此經與下經為目此粤越國越乃是古之/語辭粤即今之越字也言無鎛無函無廬無弓)
(車謂無此鎛官函官之等也注釋曰鄭知此四國不置/是官者取下經覆解是不置之事知鎛田噐者越地多)
(泥用此鎛者多故下云夫人而能為鎛故知鎛田噐是/以引詩云㣥乃錢鎛彼注云錢銚鎛鎒又曰詩云其鎛)
(斯㨄彼注㨄刺也引之者證鎛為田噐非鍾鎛者也先/鄭云函讀如國君含垢之含者按左氏宣公十四年秋)
(九月楚子圍宋十五年宋人使樂嬰齊告急于晉晉侯/欲救之伯宗曰不可又曰川澤納汙山藪藏疾瑾瑜匿)
(瑕國君含垢天之道也彼勸晋侯忍不救宋之事引之/證含是含容之義也引孟子者證函是甲之意云廬讀)
(為纑者纑縷之纑取細長之義也云謂矛㦸柄竹欑柲/者按下廬人云為廬噐戈長六尺有六寸惟言殳㦸矛)
(柄之等故知為㦸柄也云竹欑柲者漢世以竹為之欑/欑謂柄之入銎處柲即柄也云或曰者或有人觧廬摩)
(䥨之噐者但柄須摩䥨使滑故為/此釋引之在下者得為一義故也)粤之無鎛也非無鎛
也夫人而能爲鎛也燕之無函也非無函也夫人而能
爲函也秦之無廬也非無廬也夫人而能爲廬也胡之
無弓車也非無弓車也夫人而能爲弓車也注言其丈
夫人人皆能作是噐不須國工粤地塗泥多草薉而山
出金錫鑄冶之業田噐尤多燕近强胡習作甲胄秦多
細木善作矜柲匈奴無屋宅田獵畜牧逐水草而居皆
知爲弓車音義(夫徐劉方無反沈音扶薉音穢劉云穢/字之異者近附近之近矜其巾反李其)
(京反畜許又反/牧音木又音茂)疏(注釋曰皆覆釋上文云人人皆能不/須置國工之意注言其丈夫人人皆)
(能作是噐不須國工者凡置官之灋所以教示在下上/行之下效之今一國皆能不湏教示不置其官闗石和)
(鈞王府則有官民足用也如鄭此讀則夫人與君之夫/人同號讀之也云越地塗泥多草薉而山出金錫者目)
(驗如是也金工皆和錫故兼錫而言也云秦多細/木者亦目驗可知云矜柲者矜即前注欑一也)知者
創物注謂始闓端造噐物若世本作者是也音義(知音/智創)
(初亮反依字/作剙闓音開)疏(注釋曰此知者即下文聖人一也運物/謂之知通物謂之聖凡知聖有若六徳)
(之知仁聖義之知聖則據賢人已下此言知聖則濬哲/文明之等也引世本作者無句作磬儀狄造酒之等皆)
(非聖知但佐聖知所爲則皆由聖知而/起是以聖人之時有此世本所作也)巧者述之守之
世謂之工注父子世以相教疏(注釋曰此世謂若管子/書云工之子商之子四)
(民之業皆云/世者習也)百工之事皆聖人之作也注事無非聖人
所爲也疏(注釋曰據世本作篇多非聖人親爲/要君統臣功故皆聖人統攝之也)爍金以
爲刃凝土以爲噐作車以行陸作舟以行水此皆聖人
之所作也注凝堅也故書舟作周鄭司農云周當爲舟
音義(爍徐劉余灼反義/當作鑠始灼反)疏(注釋曰上經云百工皆聖人/所作此經言聖人所作之噐)
(見其/驗也)天有時地有氣材有美工有巧合此四者然後可
以爲良注時寒温也氣剛柔也良善也音義(合如字/劉音閤)疏
(注釋曰此經已下説作噐之灋須合天時地氣之義將/欲説已下不善之事故先於此説四者和合乃善之意)
(也云時寒温也者謂若弓人春液角夏治/筋秋合三材冬定體之屬是依寒温而作)材美工巧然
而不良則不時不得地氣也注不時不得天時橘踰淮
而北爲枳鸜鵒不踰濟貉踰汶則死此地氣然也注鸜
鵒鳥也春秋昭二十五年有鸜鵒來巢傳曰書所無也
鄭司農云不踰濟無妨於中國有之貉或爲猨謂善縁
木之猨也汶水在魯北音義(枳占氏反鸛徐劉音權公/羊傳同本又作鸜左傳同)
(其俱反鵒音欲濟子禮反四瀆水貉户各/反獸名依字作貈汶音問水名猨音袁)疏(注釋曰左/氏傳作鸜)
(鵒公羊傳作鸛鵒此經注皆作鸜字與左氏同春秋昭/二十五年有鸜鵒來巢傳曰書所無也先鄭云不踰濟)
(無妨於中國有之者按異義公羊以爲鸜鵒夷狄之鳥/穴居今來至魯之中國巢居此權臣欲自下居上之象)
(榖梁亦以為夷狄之鳥來中國義與公羊同左氏以為/鸜鵒來巢書所無也彼注云周禮曰鸜鵒不踰濟今踰)
(宜穴而又巢故曰書所無也許君謹按從二傳後鄭駁/之云按春秋言來者甚多非皆從夷狄來也從魯疆外)
(而至則言來鸜鵒本濟西穴處今乃踰濟而東又巢為/昭公将去魯國今先鄭云不踰濟無妨於中國有之與)
(後鄭義同也云貉或為猨謂善縁木之猨也者先鄭依/或讀為貉别更爲一觧云汶水在魯北汶陽田或屬齊)
(或屬魯是齊南/魯北故云魯北)鄭之刀宋之斤魯之削吳粤之劎遷乎
其地而弗能為良地氣然也注去此地而作之則不能
使良也音義(削如字李思/約思詔二反)疏(注釋曰若據經所言則鄭/之刀以此刀之鐵移向宋)
(而作斤宋之斤移向鄭而作刀皆不得為良故指刀斤/削劎而言皆地氣使然故鄭云去此地而作之不能使)
(良/也)燕之角荆之幹妢胡之笴吳粤之金錫此材之美者
也注荆荆州也幹柘也可以為弓弩之幹妢胡胡子之
國在楚旁笴矢幹也禹貢荆州貢櫄幹栝柏及箘簵枮
故書笴為筍杜子春云妢讀為焚咸丘之焚書或為邠
妢胡地名也筍當為笴笴讀為稾謂箭稾音義(妢扶云/反笴古)
(老反注作稾同幹古旦反或古旱反櫄勅倫反箘其隕/反李其轉反簵音路枯音戸尚書作楛音同邠彼貧反)
疏(釋曰自此已下説材之事也注釋曰云荆荆州也者/按禹貢荆州貢櫄幹栝柏及菌簵楛三邦底貢注云)
(櫄幹栝柏四木名幹柘幹箘簵聆風楛木類周之始肅/愼氏貢楛矢石砮此州中生聆風與楛者衆多三國致)
(之云妢胡在楚旁者定四年左氏云頓子胡子者是也/若楚旁則亦屬荆州别言妢胡之笴者荆即楚也以州)
(言之若然妢胡得與楚别言也子春云妢讀為焚咸丘/之焚者左氏桓七年春二月己亥焚咸丘公羊云焚之)
(者何樵之也樵之者何以火攻也咸丘者何邾婁之/邑也云笴讀為稾謂箭稾者即稾人職掌箭稾是也)天
有時以生有時以殺草木有時以生有時以死石有時
以泐水有時以凝有時以澤此天時也注言百工之事
當審其時也鄭司農云泐讀如再扐而後卦之扐泐謂
石觧㪚也夏時盛暑大熱則然音義(泐音勒澤音亦李/音釋扐音勒卦如)
(字又俱賣/反解音蟹)疏(注釋曰云百工之事當審其時也者弓人/所云四時者是也先鄭云泐讀如再扐而)
(後卦之扐者此扐謂揲蓍之灋故易云分之為二以象/兩卦一以象三揲之以四以象四時歸竒於扐以象閏)
(五嵗再閏故再扐/而後卦象其合集)凡攻木之工七攻金之工六攻皮之
工五設色之工五刮摩之工五搏埴之工二注攻猶治
也搏之言拍也埴黏土也故書七為十刮作捖鄭司農
云十當為七捖摩之工謂玉工也捖讀為刮其事亦是
也音義(刮古八反搏李音團劉音博埴時職反拍普/百反黏女㢘反捖劉音刮戚音完李侯管反)疏
(釋曰此已下言工之頭數并所作有殊此經與下為總/目注釋曰云搏之言拍也埴黏土也者以手柏黏土以)
(為培乃燒之尚書禹貢云厥土赤埴墳注亦云埴黏土/者也先鄭云捖讀為刮者舌為聲刀為形左聲右形刮)
(摩之義是故/讀從之也)攻木之工輪輿弓廬匠車梓攻金之工築
冶鳬㮚段桃攻皮之工函鮑韗韋裘設色之工畫繢鍾
筐㡛刮摩之工玉楖雕矢磬搏埴之工陶瓬注事官之
屬六十此職其材材三十工略記其事耳其曰某人者
以其事名官也其曰某氏者官有世功若族有世業以
氏名官者也廬矛㦸矜柲也國語曰侏儒扶廬梓榎屬
也故書雕或爲舟鄭司農云輪輿弓廬匠車梓此七者
攻木之工官别名也孟子曰梓匠輪輿鮑讀為鮑魚之
鮑書或為鞄蒼頡篇有鞄􁎪韗讀為歴運之運㡛讀為
芒芒禹迹之芒楖讀如巾櫛之櫛瓬讀為甫始之甫埴
書或為植杜子春云雕或為舟者非也𤣥謂瓬讀如放
於此乎之放音義(㮚古栗字段徐丁亂反劉徒亂反韗/況萬反劉音運本或作䩵同繢户對)
(反後同筐音匡㡛莫黄反楖側筆反瓬甫罔反又音甫/侏音朱榎古馬反字或作檟鞄匹學反劉音僕􁎪如兖)
(反柔革工芒莫黄反/下同放甫㒺反下同)疏(釋曰上云其數此給以事職之/也攻木之工七輪人為輪蓋輿)
(人為車輿弓人為六弓廬人為柄之等匠人為官室城/郭溝洫之等車人為車梓人為飲噐及射侯之等攻金)
(之工六築氏為削冶氏為戈㦸鳬氏為鐘㮚氏為量段/氏為鎛桃氏為劒攻皮之工五函人為甲鮑人主治皮)
(韗人為鼓韋氏裘氏闕也設色之工五畫繢二者别官/同職共其事者畫繢相須故也鍾氏染鳥羽筐氏闕㡛)
(氏主漚絲刮摩之工五玉人造圭璋之等楖氏闕雕氏/闕矢人主造矢磬氏為磬搏埴之工二陶人為瓦器甑)
(甗之屬㧚人為瓦簋注釋曰三十工於六十為不備記/人錄者未必在六十工之内直以數言之充得三十工)
(而已也云其曰某人者以其事名官也者匠人梓人韗/人鮑人之類是也此等直指事上為名也云其曰某氏)
(者其義有二一者官有世功則以官為氏若韋氏裘氏/冶氏之類是也二者族有世業以氏名官若鳬氏㮚氏)
(之等是也云廬矛㦸矜柲也者方言㦸三刃持其柄自/闗而西謂之杖又云矜謂之杖云國語曰侏儒扶廬者)
(晋語文公問胥臣胥臣對曰戚施植鎛蘧蒢蒙璆侏儒/扶廬矛矜是也云梓榎屬也者按釋木云槄山檟注云)
(檟梓二木名此云梓榎為一者釋木前言槄山檟後云/椅梓據此二文故云屬非謂梓榎為一而云屬也先鄭)
(引孟子者見孟子所云官名與此同也蒼頡篇有鞄􁎪/者按藝文志蒼頡有七章秦丞相李斯所作鞄􁎪是其)
(一篇内有治皮之事故引為證也云韗讀為厯運之運/者厯運時語有正厯運之數故讀從之取其音同耳云)
(㡛讀為芒芒禹迹之芒者㐮四年左氏傳魏絳請和諸/戎云芒芒禹迹畫為九州經啓九道引之者亦取音同)
(云楖讀為巾櫛之櫛者按左氏僖二十二年晋太子圉/為質於秦将逃歸謂嬴氏曰與子歸乎對曰子之欲歸)
(不亦宜乎寡君之使婢子侍執巾櫛以固子也從子而/歸棄君命也引之者證楖櫛是一也云旊讀為甫始之)
(甫者甫訓為始故讀從之於義無所取故後鄭不從也/𤣥謂旊讀如放於此乎之放者按隱二年無駭入極公)
(羊傳曰疾始滅也始滅人放於/此乎是也言作瓦噐者亦相放)有虞氏上陶夏后氏上
匠殷人上梓周人上輿注官各有所尊王者相變也舜
至質貴陶噐甒大瓦棺是也禹治洪水民降丘宅土卑
宫室盡力乎溝洫而尊匠湯放桀疾禮樂之壊而尊梓
武王誅紂疾上下失其服飾而尊輿音義(甒音武大音/泰卑如字劉)
(音婢盡津忍/反洫況域反)疏(注釋曰云官各有所尊王者相變也者/此陶匠梓輿據上三十工竝是官名又)
(所尊上不同故云官各有尊王者相變也云舜至質貴/陶噐者按禮記表記云虞夏之文不勝其質殷周之質)
(不勝其文謂上代質後代文若以文質再而復而言則/虞又當質故云至質瓦噐又至質故禮記郊特牲云噐)
(用陶匏是祭天地之噐則陶噐為質也以代當質故用/質噐也云甒大瓦棺是也者喪禮両甒醴酒明堂位云)
(泰有虞氏之尊也檀弓云有虞氏瓦棺是也此據升為/帝時所上不得取陶于河濱觧此也禹治洪水者昔鯀)
(治水九載績用不成舜臣堯舉八愷八愷中有禹堯使/之治水大禹謨云禹降水儆予是也云民降丘宅土者)
(禹貢文云卑宫室者論語文言民下居平土營農種作/故為之治溝洫以通水通水之官匠人是故夏上匠也)
(云湯放桀者尚書云湯放桀于南巢云疾禮樂之壊者/桀之無道民墜塗炭灋度靡措是禮樂之壊也梓人所)
(以造作禮樂之噐故湯上之也云武王誅紂者尚書牧/誓云甲子昧爽戰于牧野是武王誅紂之事紂之無道)
(臣下化之無尊卑之差失其服飾但車服/者顯尊卑之差故周公制禮尊上於輿也)故一噐而工
聚焉者車為多注周所上也疏(釋曰云一噐者車也而/工聚者謂有輪人輿人)
(車人就職中仍有輈人是一噐工聚/者車最多多於餘官以周所上故也)車有六等之數注
車有天地之象人在其中焉六等之數灋易之三材六
畫音義(畫音/𫉬)疏(注釋曰云六等之數下文是也云車有/天地之象者下文云軫之方也以象地)
(蓋之圓也以象天是車有天地之象也云人在其中焉/者在車蓋之中也云六等之數灋易之三材六畫者易)
(説卦云立天之道曰隂與陽立地之道曰柔與剛立人/之道曰仁與義兼三材而兩之故易六畫而成卦兼三)
(材者天有隂陽地有柔剛人有仁義三材/六畫一材兼二畫故車之六等灋之也)車軫四尺謂
之一等戈柲六尺有六寸既建而迆崇於軫四尺謂之
二等人長八尺崇於戈四尺謂之三等殳長尋有四尺
崇於人四尺謂之四等車㦸常崇於殳四尺謂之五等
酋矛常有四尺崇於㦸四尺謂之六等注此所謂兵車
也軫輿後横木崇髙也八尺曰尋倍尋曰常殳長丈二
戈殳㦸矛皆揷車輢鄭司農云迆讀為倚移從風之移
謂著戈於車邪倚也酋𤼵聲直謂矛音義(迆以氏反後/同崇本亦作)
(古崈字殳音殊長直亮反後放此酋在由反或且州反/揷徐劉初輙反戚初洛反輢於綺反劉於寄反車傍也)
(一音起寄反倚於綺反移以氏/反下放此著丁略反邪似嗟反)疏(釋曰此經説車六等/之數此六等軫一人)
(一之外兵有四等此謂前驅車所建故詩云伯也執殳/爲王前驅彼注引此文爲證前驅明此是前驅所建可)
(知注釋曰云此所謂兵車也者謂下兵車之輪崇者也/云軫輿後横木者即今之車枕一也知八尺曰尋者此)
(經皆以四尺為差人長八尺而殳長尋有四尺崇於人/四尺則八尺之外唯有四尺在是尋長八尺可知知倍)
(尋曰常者殳長丈二而云車㦸崇於殳四尺則丈二之/外有四尺總丈六尺是倍尋曰常也云戈殳㦸矛皆揷)
(車騎者當皆以鐵圍範邪置於輢之上下乃揷而建之/容出先刃入後刃言之一則邪向前一則邪向後乃可)
(得也先鄭云迆讀為倚移從風之移者司馬長卿上/林賦云從風倚移云酋𤼵聲直謂矛酋矛二丈也)車
謂之六等之數注申言數也疏(注釋曰前已云之今又/言之申重也重言數詳)
(審言/之也)凡察車之道必自載於地者始也是故察車自輪
始注先視輪也自從也凡察車之道欲其樸屬而微至
不樸屬無以爲完乆也不㣲至無以為戚速也注樸屬
猶附著堅固貌也齊人有名疾為戚者春秋傳曰蓋以
操之為已蹙矣速疾也書或作數鄭司農云樸讀如子
南僕之僕微至謂輪至地者少言其圜甚著地者微耳
著地者微則易轉故不微至無以為戚數音義(樸普剥/反劉音)
(僕一音扶禄反屬章欲反下及注同戚徐劉将六反李/音促注同著直畧反下同操七曹反數色角反下同易)
(以䜴/反)疏(注釋曰此已下云造車有善惡髙下大小之宜/云春秋傳者按公羊傳荘公三十年冬齊人伐)
(山戎傳曰此齊侯也其稱人何貶曷為貶司馬子曰蓋/以操之為已蹙矣注云操廹也已甚也蹙痛也鄭氏以)
(蹙為疾與何休别先鄭云子南僕之僕哀二年左/氏傳云初衞侯㳺于郊子南僕引之者取音同也)輪已
崇則人不能登也輪已庳則於馬終古登阤也注已大
也甚也崇髙也齊人之言終古猶言常也阤阪也輪庳
則難引音義(庳音婢阤徐丈爾反劉堂何反李音/他輈人同大音泰劉他餓反阪音反)疏(注/釋)
(曰輪已崇則過六尺六寸軫即過四尺大髙故人不能/登也輪已庳則無六尺六寸軫即無四尺大下則馬難)
(引常似/上阪也)故兵車之輪六尺有六寸田車之輪六尺有三
寸乘車之輪六尺有六寸注此以馬大小為節也兵車
革路也田車木路也乗車玉路金路象路也兵車乘車
駕國馬田車駕田馬音義(乗繩證反後/乗車皆放此)疏(釋曰上文云/車大髙大下)
(不得所今此經云須得所之意也先言兵車者重戎事/故也田獵戰伐相類即言田車以繼兵車後别言乘車)
(之等也注釋曰言以馬大小為節者馬髙則車亦髙馬/下則車亦下一以馬之髙下為車之節度云革路木路)
(玉路等皆據巾車而言也云國馬者據輈人云國馬之/輈而言國馬則校人所云種馬戎馬齊馬道馬四者是)
(也/)六尺有六寸之輪軹崇三尺有三寸也加軫與轐焉
四尺也人長八尺登下以為節注此車之髙者也軫輿
也鄭司農云軹□也轐讀為旃僕之僕謂伏兔也𤣥謂
軹轂末也此軫與轐并七寸田車又宜減焉乗車之軌
廣取數於此軌廣八尺旁出輿亦七寸也音義(軹音只/轂末也)
(轐音卜又音僕□音衞旃之然反/僕如字又音卜廣古曠反後放此)疏(釋曰此經論軫崇/四尺不髙不下之)
(節上云兵車乘車輪髙六尺六寸軹是軸頭處輪之中/央故崇三尺有三寸加軫與轐二者七寸則得四尺注)
(釋曰云此車之髙者對田車是車之下者也先鄭云軹/□也者物有二名耳云轐讀為旃僕之僕者讀音同而)
(未聞所出也云謂伏兔也者漢時名今人謂之車屐是/也𤣥謂軹轂末也此軫與轐并七寸者四馬車一轅車)
(軸上有伏兔伏兔尾後上載車軫軫始有車輿則軸去/地三尺三寸上又兼伏兔及軫并七寸車輿去地總四)
(尺也云田車又宜減焉者田車軹崇三尺一寸半減乘/車寸半加軫與轐亦減乘車寸半為五寸半也云乘車)
(之軌廣取數於此者車輿六尺有六寸軌廣謂轍廣轍/八尺則車輿外旁出輿兩箱各七寸七寸之數取於軫)
(轐七寸之數故/云取數於此也)
輪人為輪斬三材必以其時注三材所以為轂輻牙也
斬之以時材在陽則仲冬斬之在隂則中夏斬之今世
轂用雜榆輻以檀牙以橿也音義(牙音訝下皆同中音/仲下中夏同橿居良)
(反/)疏(注釋曰輪人唯造車輪輪之三材唯轂輻牙故鄭/以此三者觧之也云材在陽中冬斬之等竝據山)
(虞文知之鄭舉今世所用木/為此三者未知周用何木也)三材既具巧者和之注調
其鑿内而合之音義(鑿在洛反又曹報反内如鋭/反依字作枘合音閤又如字)疏(注/釋)
(曰鄭以調觧和鑿内謂孔入/轂入牙者竝須調使得所也)轂也者以為利轉也輻也
者以爲直指也牙也者以爲固抱也注利轉者轂以無
有爲用也鄭司農云牙讀如跛者訝跛者之訝謂輪輮
也世間或謂之罔書或作輮音義(輮而乆反劉音/柔李而又反)疏(釋/曰)
(云輻也者以為直指也者入轂入牙竝須直指不邪曲/也云牙也者以爲固抱也者使牢固抱曲注釋曰云利)
(轉者轂以無有爲用也者按老子道經云三十幅共一/轂當其無有車之用注無有謂空虚轂中空虚輪得行)
(輿中空虚人居其上引之者證轂爲由空乃得利轉之/義也先鄭讀牙爲訝跛者之訝者訝迎也此車牙亦輮)
(之使兩頭相/迎故讀從之)輪敝三材不失職謂之完注敝盡而轂輻
牙不動音義(敝婢世反徐/劉㐲滅反)疏(釋曰謂之爲職者轂輻牙/各自職任自相支持雖盡)
(不動是不/失職也)望而眂其輪欲其幎爾而下迤也進而眂之
欲其微至也無所取之取諸圜也注輪謂牙也幎均致
貌也進猶行也微至至地者少也非有地也圜使之然
也鄭司農云微至書或作危至故書圜或作員當爲圜
音義(幎莫歴反圜于權反致/直置反下注稹致同)疏(釋曰望而視之謂車停/止時云幎爾者幎均致)
(貌爾助句辭云下迆者謂輻轂上轂下/兩兩相當正直不旁迆故云下迆也)望其輻欲其揱
爾而纎也進而眂之欲其肉稱也無所取之取諸易直
也注揱纖殺小貌也肉稱𢎞殺好也鄭司農云揱讀爲
紛容揱參之揱𤣥謂如桑螵蛸之蛸音義(揱音蕭又色/交反又音朔)
(李又所咸反稱尺證反注同易以豉反殺色界反劉色/例反下同一音如字揱色交反又音蕭劉音朔參所林)
(反螵戚毗昭反劉平/堯反蛸音蕭又音消)疏(釋曰上經總視輪此經則視輻/下云進而視之則上云望其輻)
(據住止時也注釋曰云揱纖殺小貌也者凡輻皆向轂/處大向牙處小言揱纖據向牙處小而言也云肉稱𢎞)
(殺好也者向轂爲稱故爲𢎞殺先鄭云紛容揱参之揱/者此蓋有文今檢未得𤣥謂如桑螵蛸之蛸者讀從爾)
(雅釋蟲螳螂螵/蛸竝取音同也)望其轂欲其眼也進而眡之欲其幬之
廉也無所取之取諸急也注眼出大貌也幬幔轂之革
也革急則裹木廉隅見鄭司農云眼讀如限切之限音
義(眼魚懇反幬音疇下同劉又音濤李一音持株反或/一音蹈幔莫干反裹音果見賢遍反限魚懇反李如)
(字下同切音如/字李倉愛反)疏(釋曰凡轂初作時隐起然後以革鞔/之革急裹木隐起見幬覆也謂以革)
(覆轂也注釋曰先鄭讀眼/如限切之限亦是取急意)眡其綆欲其蚤之正也注蚤
當爲爪謂輻入牙中者也鄭司農云綆讀爲闗東言餅
之餅謂輪箅也𤣥謂輪雖箅爪牙必正也音義(綆依注/音餅李)
(必善反又姑杏反玉篇云鄭衆音補管反蚤音爪下同/餅必井反劉本頃反箅劉薄歴反李又方匹反一音薄)
(計反下皆同/牙劉音雅)疏(釋曰凡造車輪皆向外箅向外箅則車/不掉先鄭讀綆爲山東言餅之餅依俗)
(讀也𤣥謂輪雖箅爪牙必正也者/爪入牙中鑿孔必正直不随邪也)察其菑蚤不齵則輪
雖敝不匡注菑謂輻入轂中者也菑與爪不相佹乃後
輪敝盡不匡刺也鄭司農云菑讀如雜厠之厠謂建輻
也泰山平原所𣗳立物爲菑聲如胾博立梟棊亦爲菑
匡枉也音義(菑側吏反注及下皆同齵五構反一音隅/佹九委反刺洛葛反下同胾則吏反梟古)
(堯/反)疏(釋曰上視輻入牙中此言察輻入轂中須得所之/意也凡植物於地中謂之菑此輻入轂中似植物)
(地中亦謂之菑言菑蚤不齵者人之牙齒参差謂之齵/此三十輻入轂與蚤入牙一一相當不相佹戾亦是不)
(齵也如此輪雖敝盡不匡刺注釋曰先鄭云菑讀如雜/厠之厠者讀從史游章分别部居不雜厠義取不参差)
(意也云博立梟棊者謂博戲時立一子於中/央謂之梟棊云爲菑亦是𣗳立為菑之義也)凡斬轂之
道必矩其隂陽注矩謂刻識之也故書矩爲距鄭司農
云當作矩謂規矩也疏(釋曰此欲斬轂之時先就𣗳刻/之記識其向日爲陽背日為隂)
(之處必記之者為後/以火飬其隂故也)陽也者稹理而堅隂也者疏理而
柔是故以火養其隂而齊諸其陽則轂雖敝不藃注稹
致也火養其隂炙堅之也鄭司農云稹讀爲奠祭之奠
藃當作秏𤣥謂藃藃暴隂柔後必橈減幬革暴起音義
(稹之忍反本又作稹劉依司農音奠一音眞藃李戚好/角反劉呼報反秏呼報反暴歩角反下同劉歩莫反一)
(音蒲報反/橈乃孝反)疏(注釋曰此轂若不以火養炙隂柔之處使/堅與陽齊等後以革鞔隂柔之處木則瘦)
(減革不著木必有暴起若以/火養之雖敝盡不藃暴也)轂小而長則柞大而短則
摯注鄭司農云柞讀爲迫唶之唶謂輻間柞狹也摯讀
爲𣙗謂輻危摯也𤣥謂小而長則菑中弱大而短則轂
末不堅音義(柞莊百反摯讀爲𣙗劉魚列/反戚魚結反迫唶莊百反)疏(釋曰此已/下論車須)
(長短小大相稱之事注釋曰先鄭讀柞爲迫唶之唶者/依俗讀之以摯爲𣙗後鄭從而就足之𤣥謂小而長則)
(菑中弱者以轂小而長則輻間柞狹故菑中弱也云大/而短則末不堅者謂轂大而短即轂末淺短故轂末不)
(得堅/牢也)是故六分其輪崇以其一爲之牙圍注六尺六寸
之輪牙圍尺一寸疏(釋曰以上文小大不得其所此文/制灋使得其所也云六尺六寸之)
(輪牙圍尺一寸者此據兵車乗車而言若/田車之輪小崇六尺三寸計亦可知也)参分其牙圍
而漆其二注不漆其踐地者也漆者七寸三分寸之一
不漆者三寸三分寸之二令牙厚一寸三分寸之二則
内外面不漆者各一寸也音義(令力呈反卷内皆同/厚胡豆反後放此)疏
(注釋曰就一尺一寸且取九寸三分分之各得三寸猶/有二寸在又一寸爲三分二寸為六分三分分之各得)
(二分若然一分有三寸三分寸之二二分總得七寸三/分寸之一是漆之者也餘一分者三寸三分寸之二是)
(不漆者故云不漆者三寸三分寸之二也云令牙厚一/寸三分寸之二則内外面不漆者各一寸也者無正文)
(以意觧之故云令牙厚一寸三分寸之/二餘二寸分於内外面故各一寸也)椁其漆内而中
詘之以爲之轂長以其長爲之圍注六尺六寸之輪漆
内六尺四寸是爲轂長三尺二寸圍徑一尺三分寸之
二也鄭司農云椁者度兩漆之内相距之尺寸也音義
(中丁仲反詘丘勿反/度待洛反下度之同)疏(注釋曰上經不漆者外内面各/一寸則兩畔減二寸故漆内有)
(六尺四寸也中屈此六尺四寸故轂長三尺二寸也又/以三尺二寸為圍圍三徑一三尺得一尺餘二寸寸作)
(三分為六分又徑二分故/徑一尺三分寸之二也)以其圍之阞捎其藪注捎除
也阞三分之一也鄭司農云捎讀爲桑螵蛸之蛸藪讀
爲蜂藪之藪謂轂空壺中也𤣥謂此藪徑三寸九分寸
之五壺中當輻菑者也蜂藪者猶言趨也藪者衆輻之
所趨也音義(阞音勒捎音簫藪素口反李一音倉豆/反空音孔趨七住反又七須反下同)疏
(釋曰車轂之灋其孔必大頭寛小頭狹當輻入處謂之/藪寛狹處中而已云阞者三分之一者也於前一尺三)
(分寸之二三分取一捎除也以除空中當藪之處使容/車軸也注釋曰云阞三分之一者凡言阞者分㪚之言)
(數亦不定是以王制云祭用數之仂注以爲當年之什/一以其下有喪用三年之仂遂以當年經用之什一言)
(之此下文賢是大頭穿内經四寸五分寸之二此當藪/處於徑三分之一爲徑三寸九分寸之五大小相稱故)
(以阞爲三分之一釋之也讀爲蜂藪之藪此亦依俗讀/之以蜂窠有孔藪然此三十輻入轂之亦藪然也𤣥謂)
(此藪徑三寸九分寸之五者以轂徑一尺三分寸之二/今一尺取九寸三分之一得三寸仍有一寸三分寸之)
(二在今以一寸者為九分寸之二為六分總爲十五/分三分取一得五分故云徑三寸九分寸之五也)五
分其轂之長去一以爲賢去三以爲軹注鄭司農云賢
大穿也軹小穿也𤣥謂此大穿徑八寸十五分寸之八
小穿徑四寸十五分寸之四大穿甚大似誤矣大穿實
五分轂長去二也去二則得六寸五分寸之二凡大小
穿皆謂金也今大小穿金厚一寸則大穿穿内徑四寸
五分寸之二小穿穿内徑二寸十五分寸之四如是乃
與藪相稱也音義(去起呂反後去一去二皆同賢如字/劉李胡眄反注同稱尺證反下同)
疏(釋曰上經言轂空壺中此經言轂大小兩頭注釋曰/云𤣥謂此大穿徑八寸十五分寸之八者經云五分)
(其轂之長去一以爲賢即以轂長三尺二寸徑一尺三/分寸之二而五分去一一尺去二寸得八寸三分寸之)
(二者本三分寸今爲十五分寸即以二分者爲十分去/二分得八分故云大穿徑八寸十五分寸之八也云小)
(穿徑四寸十五分寸之四者經云去三一尺五分去三/去六寸得四寸三分寸之二亦爲十五分寸之十五分)
(去三去六分得四分故云小穿徑四寸十五分寸之四/云大穿甚大似誤矣者以其大穿與藪中及小穿三者)
(須相類故以五分去二爲允也云今大小穿金厚一寸/者無正文以目驗知之故云今也大小穿穿内皆以金)
(消去二寸故/各減二寸也)容轂必直陳篆必正施膠必厚施筋必數
幬必負幹注鄭司農云讀容上屬曰軹容𤣥謂容者治
轂爲之形容也篆轂約也幬負幹者革轂相應無贏不
足音義(篆直轉反數色角反李色/住反約烏孝反又如字)疏(注釋曰先鄭讀容/上屬後鄭不從者)
(軹轂末無形容可見其轂上則夏篆夏縵轂約故不從/也云幬負幹者革轂相應者幬覆也謂以革覆轂轂之)
(木隐著革使之急是革轂相應也云無贏不足者贏與/不足同蒙無字若轂有耗瘦不隐著轂則革有贏而轂)
(不足著轂不耗革轂相應/革無贏轂亦無不足也)既摩革色青白謂之轂之善
注謂丸漆之乾而以石摩平之革色青白善之徵也音
義(丸如字又/胡喚反)疏(注釋曰此謂以革鞔轂訖將漆之先以/骨丸之待乾乃以石摩平之其色青白)
(則善/也)参分其轂長二在外一在内以直其輻注轂長三
尺二寸者令輻廣三寸半則輻内九寸半輻外一尺九
寸疏(注釋曰此經欲論置輻於轂相去逺近之灋云轂/長三尺二寸上經文令輻廣三寸半知者按上云)
(以圍之阞捎其藪藪中三分徑一轂徑既一尺三分寸/二今取一分作空中空中徑三寸九分寸之五兩畔得)
(二分有七寸九分寸之一兩廂分之一畔得三寸九分/寸之五下文云量其鑿深以爲輻廣深三寸半故知輻)
(廣三寸半也依前所計言之輻深實應三寸十八分寸/之一言三寸半舉成數言也若然轂既長三尺二寸輻)
(居三寸半餘有二尺八寸半三分之/輻外得一尺九寸輻内得九寸半也)凡輻量其鑿深以
爲輻廣注廣深相應則固足相任也音義(量音良下量/其藪同鑿曹)
(報反又如字後同/深尸鴆反下放此)疏(注釋曰如上所計則輻之廣深各/有三寸等字是相應也至上轂小)
(而長轂大而短則/不相應故𣙗也)輻廣而鑿淺則是以大扤雖有良工
莫之能固注扤摇動貌音義(扤五骨反/或九活反)疏(釋曰此及下/經論轂與輻)
(不得所/之意也)鑿深而輻小則是固有餘而强不足也注言輻
弱不勝轂之所任也音義(强其良反劉其/尚反勝音升)疏(釋曰云鑿/深而輻小)
(者謂轂大故鑿得深其輻則應大是相稱若輻小則固/有餘固有餘由轂大鑿深故也而强不足由輻小故也)
故竑其輻廣以爲之弱則雖有重任轂不折注言力相
稱也弱菑也今人謂蒲本在水中者爲弱是其類也鄭
司農云竑讀如紘綖之紘謂度之音義(竑𫉬/耕反)疏(注釋曰/云言力)
(相稱也者止謂輻廣與鑿深相稱按史游章云蒲蒻蘭/席謂取蒲之本在水者爲席則此經弱亦是輻入轂中)
(者/也)参分其輻之長而殺其一則雖有深泥亦弗之溓也
注殺衰小之也鄭司農云溓讀爲黏謂泥不黏著輻也
音義(殺色界反劉色例反注同溓依字力簟反依注音/黏女廉反衰劉初危反一音如字著直略反下附)
(著/同)疏(釋曰假令輻除入轂之中其外長三尺則殺一尺也/以向牙以本麄末細塗則向下利故泥不黏著之)
参分其股圍去一以爲骹圍注謂殺輻之數也鄭司農
云股謂近轂者也骹謂近牙者也方言股以喻其豐故
言骹以喻其細人脛近足者細於股謂之骹羊脛細者
亦謂骹音義(骹胡飽反又下教反李又苦/教反近附近之近脛刑定反)疏(注釋曰云/謂殺輻之)
(數也者上經云殺其一者據長短之中殺一分此經三/分殺一據本麄末細而言其輻近轂麄處謂之股若人)
(髀股近牙細者謂之骹謂若人脚近踝之骹也假令輻/近轂處圍六寸其近牙處則圍四寸也先鄭云方言股)
(以喻其豐者方者止謂方欲言股之時此股喻其豐非/謂楊雄以異方之語不同方言也股既喻豐故言骹以)
(喻其細一切麄細相對細處則言骹謂士喪禮綴足用/燕几骹在南之類云羊脛細者亦爲骹者今人猶言之)
(也/)揉輻必齊平沈必均注揉謂以火槁之衆輻之直齊
如一也平沈平漸也鄭司農云平沈謂浮之水上無輕
重音義(揉而九反又音柔李又奴丑反一音而又/反槁劉苦老反沈居趙反漸子亷反下同)疏(注/釋)
(曰云揉謂以火槁之者曲者以火炙之木則濡可揉戾/使直槁就也故云揉謂以火槁之也云衆輻之直齊如)
(一也者謂以火槁之後直不曲故云直齊如一也重/者沈多輕者沈淺沈重者更去之則平而輕重等也)直
以指牙牙得則無𣙗而固注得謂倨句鑿内相應也鄭
司農云𣙗摋也蜀人言摋曰𣙗𤣥謂𣙗讀如涅從木熱
省聲音義(𣙗魚列反依注音涅乃結反李一音素/結反倨句音據鉤内如税反摋素結反)疏(注/釋)
(曰云得謂倨句鑿内相應也者以輻直者為倨以牙曲/者爲句輻牙雖有倨句至於鑿内必正正則爲得得則)
(若無𣙗而牢固也先鄭讀𣙗爲危𣙗之𣙗故更轉從摋/也後鄭讀𣙗即是𣙗蘇結切云𣙗讀如涅謂涅物於孔)
(中之涅又觧𣙗字以其用木爲𣙗故從木也云熱省聲/者熱者去下火取上與熱爲聲可謂上聲下形故云省)
(聲/也)不得則有𣙗必足見也注必足見言𣙗大也然則雖
得猶有𣙗但小耳音義(見賢遍/反注同)疏(注釋曰云必足見言/𣙗大也者足乃據𣙗)
(而言言足見故知𣙗大乃足見也云然則雖得猶有𣙗/但小耳者上經云無𣙗而固即是無𣙗鄭必知上文有)
(𣙗但小者鄭更無異文直以文勢反之可知知然者此/經云不得則有𣙗必足見言𣙗大則知上經得不足見)
(無大𣙗有小𣙗可知故鄭云雖得猶有𣙗但小耳鄭非/直以文勢反之知有𣙗以意量之輻入牙中無有不用)
(𣙗而固/者也)六尺有六寸之輪綆参分寸之二謂之輪之固
注輪箅則車行不掉也参分寸之二者出於輻股鑿之
數也音義(綆古穎反参七南反/又音三掉徒弔反)疏(注釋曰止由輪有箅/車不掉不掉則得輪)
(之固也云参分寸之二者出於輻股鑿之數也者鑿牙/之時其孔向外侵三分寸之二使輻股外箅故云輻股)
(鑿之/數也)凡爲輪行澤者欲杼行山者欲侔注杼謂削薄其
踐地者侔上下等音義(杼直呂反侔亡/侯反劉莫豆反)疏(注釋曰凡為/車之灋各順)
(其所宜是以行澤者欲杼知是削薄其踐地者下文云/是刀以割塗故知削薄之行山欲上下等者下文云是)
(摶以行石雖不動於鑿旁恐石/傷之故欲上下等而得乆長也)杼以行澤則是刀以割
塗也是故塗不附注附著也侔以行山則是摶以行石
也是故輪雖敝不甐於鑿注摶圜厚也鄭司農云不甐
於鑿謂不動於鑿中也𤣥謂甐亦敝也以輪之厚石雖
齧之不能敝其鑿旁使之動音義(摶徒丸反李又丈轉/反甐本又作鄰音吝)
(李一/音鱗)疏(注釋曰先鄭以甐爲動而不動於鑿中後鄭以/甐亦敝不能敝於鑿旁不從先鄭者以其動者)
(先動於旁乃及於中不/可先動於中故不從也)凡揉牙外不廉而内不挫旁不
腫謂之用火之善注廉絶也挫折也腫瘣也音義(挫作/臥反)
(李又祖加反/瘣胡罪反)疏(釋曰此一經論用火揉牙使之圓正之/意古者車輞屈一木爲之要當木善火)
(齊又得乃可圓而得所也注釋曰凡屈木多外廉絶/理内挫折中旁腫負起無此三疾是用火之善也)是
故規之以眡其圜也注輪中規則圜矣音義(中丁仲/反下同)疏
(注釋曰謂輪成以䋲/規之中規則不枉也)萭之以眡其匡也注等爲萭蔞以
運輪上輪中萭蔞則不匡刺也故書萭作禹鄭司農云
讀爲萭書或作矩音義(萭姜禹反李又音俱注同蔞良/主反劉音流下文同李又里俱)
(反/)疏(注釋曰云等爲萭蔞以運輪上者見今車近萭蔞/於輪一邊置於輪上是等爲萭蔞以運輪上也輪)
(一轉一帀不髙不下中/於萭蔞則輪不匡刺)縣之以眡其輻之直也注輪輻
三十上下相直從旁以繩縣之中繩則鑿正輻直矣音
義(縣音懸後皆/同直音値)疏(注釋曰此以輪側於一邊輪輻三十/兩兩上下相直從旁以䋲縣之兩兩)
(中縣則鑿正/而輻直矣)水之以眡其平沈之均也注平漸其輪無
輕重則斲材均矣音義(斲陟/角反)疏(注釋曰兩輪俱置水中/觀眡四畔入水均否若)
(平深均則/斲材均矣)量其藪以黍以眡其同也注黍滑而齊以量
兩壺無贏不足則同疏(釋曰謂兩輪俱用黍量眡其容/受同不齊同則無贏亦無不足)
(鄭云黍滑而齊則不取律厯/志以黍爲度量衡之義也)權之以眡其輕重之侔也
注侔等也稱兩輪鈞石同則等矣輪有輕重則引之有
難易音義(易以/豉反)疏(注釋曰云稱兩輪鈞石同則等矣者/正以鈞石言之者以其輪重非斤兩)
(所准擬故以三十斤曰鈞/百二十斤曰石言之也)故可規可萭可水可縣可量
可權也謂之國工注國之名工疏(釋曰此一經/總結上文也)
輪人爲蓋達常圍三寸注圍三寸徑一寸也鄭司農云
達常蓋斗柄下入杠中也音義(杠音/江)疏(注釋曰輪輻三/十蓋弓二十有)
(八器類相似故因遣輪人造蓋但蓋柄/有兩節此達常是上節下入杠中也)桯圍倍之六寸
注圍六寸徑二寸足以含達常鄭司農云桯蓋杠也讀
如丹桓宮楹之楹音義(桯讀爲/楹音盈)疏(注釋曰此蓋柄下節/麄達常一倍向上含)
(達常也先鄭引丹桓宮楹之楹者按莊二十三年爲迎/姜氏爲華飾故丹桓公廟之楹柱引之證此蓋柄之桯)
(楹柱之/類也)信其桯圍以爲部廣部廣六寸注廣謂徑也鄭
司農云部蓋斗也音義(信音申廣古曠/反劉音徑下同)疏(釋曰此言蓋/之斗四面鑿)
(孔内蓋弓者於上部髙隆穹然謂之爲部信古之/申字舒申上桯圍六寸以爲此部徑部徑六寸也)部長
二尺注謂斗柄達常也疏(注釋曰此部即達常以此達/常上入部中遂名此達常爲)
(部其實是/達常也)桯長倍之四尺者二注杠長八尺謂達常以
下也加達常二尺則蓋髙一丈立乘也疏(注釋曰云蓋/髙一丈立乘)
(也者人長八尺蓋弓有宇曲/之減二尺得不障人目也)十分寸之一謂之枚注爲
下起數也枚一分故書十與上二合爲二十字杜子春
云當爲四尺者二十分寸之一音義(爲于僞反/下爲兩同)疏(注釋/曰云)
(故書十與上二合爲廾字則二十三十四十字一字爲/兩讀因而有之子春不從者文理俱周乃合於義若以)
(十合二爲廾是則於文字得矣若讀以分/向下讀之其義安在故子春經爲正也)部尊一枚注
尊髙也蓋斗上隆髙髙一分也疏(注釋曰髙者必尊故/尊爲髙也以隆髙一)
(分故上文得/名爲部也)弓鑿廣四枚鑿上二枚鑿下四枚注弓蓋
橑也廣大也是爲部厚一寸音義(鑿才報反橑音/老劉力報反)疏(注/釋)
(曰云弓蓋橑也者漢世名蓋弓爲橑子也云廣大也者/恐直以横廣四枚上下不知其數故訓廣爲大明上下)
(及横皆四分也云是爲部厚一寸者經兩四一二故厚/一寸也必以孔上二枚孔下四枚以其弓下用力故也)
鑿深二寸有半下直二枚鑿端一枚注鑿深對爲五寸
是以不傷達常也下直二枚者鑿空下正而上低二分
也其弓菑則撓之平剡其下二分而内之欲令蓋之尊
終平不蒙橈也端内題也音義(空音孔菑側吏反劉音/厠撓乃教反剡以冉反)
(又才/冉反)疏(注釋曰此經説蓋斗之上鑿孔内弓二十八孔/之上下廣狹之義云鑿深對爲五寸是以不傷)
(達常也者前文云部廣六寸達常徑一寸達常上入部/中徑一寸則兩畔共有五寸在今以弓鑿深二寸半兩)
(廂各二寸半是不侵達常故云不傷達常也云下直二/枚者鑿空下正而上低二分也者直正也鑿孔下正者)
(上文鑿下四枚今於内畔於下亦四枚與外正平故云/平於下正也云而上低二分者前文鑿上二枚今於内)
(畔孔低二分鑿上亦四枚故云上低二分也若然部總/一寸今鑿上鑿下俱四枚已用八枚其中惟有二枚在)
(故云弓菑則撓撓亦減也弓外畔上下四枚今於内畔/減二枚惟有二分剡去也故云平剡其下二分而内之)
(云欲令蓋之尊終平不蒙撓也者蓋尊外畔孔上二枚/及内畔上下俱四枚若然蓋弓向外頭仰但以蓋弓三)
(分一分外爲宇曲又以衣蒙之則弓低故蓋尊終平不/蒙撓又得吐水也云端内題也者蓋斗外寛内狹以是)
(故蓋弓内端削使狹爲/題頭故云端内題也)弓長六尺謂之庇軹五尺謂之
庇輪四尺謂之庇軫注庇覆也故書庇作祕杜子春云
祕當爲庇謂覆幹也𤣥謂軹轂末也輿廣六尺六寸兩
轂并六尺四寸旁減軌内七寸則兩軹之廣凡丈一尺
六寸也六尺之弓倍之加部廣凡丈二尺六寸有宇曲
之減可覆軹不及幹音義(庇必二反幹或/作斡俱音管)疏(注釋曰此/經説蓋有)
(大小不定之事云輿廣六尺六寸者輿人文云旁減軌/内七寸者七寸以承輿故旁減軌内七寸上云以其轂)
(長二在外一在内以置其輻輻内九寸半綆三分寸之/二金轄之間三分寸之一輻又三寸半總尺四寸以此)
(計之以七寸承輿七寸爲軌故云旁減軌内七寸也云/兩軹之廣凡丈一尺六寸也者向計輿六尺六寸并兩)
(轂六尺四寸總一丈三尺減尺四寸入輿下其餘有丈/一尺六寸也云六尺之弓倍之加部廣凡丈二尺六寸)
(有宇曲之減可覆軹不及幹者下文注云股面三尺㡬/半通尊二尺爲五尺近半倍之加部廣六寸總丈一尺)
(六寸以幾半言之則不整丈一尺六寸經云/覆軹當允經中之數故云可覆軹不及幹也)参分弓長
而揉其一注参分之持長撓短短者近部而平長者爲
宇曲也六尺之弓近部二尺四尺爲宇曲音義(近附近/之近)
疏(注釋曰云参分之持長撓短短者近部而平長者爲/宇曲也者弓長六尺三分一分有二尺既云参分弓)
(長揉其一則揉其二尺近部者故云三分之持長撓短/短者近部内而平長爲宇曲鄭反覆言之六尺之弓近)
(部二尺四尺爲宇曲必撓近部二尺者以其本鑿弓孔/時外畔弓上二枚弓下四枚内畔上下俱四枚由弓頭)
(仰故須近部撓之使平向下/四尺持之爲宇曲吐水也)参分其股圍去一以爲蚤
圍注蚤當爲爪以弓鑿之廣爲股圍則寸六分也爪圍
一寸十五分寸之一音義(蚤音/爪)疏(注釋曰此言弓近蓋/部頭麄近末頭細之)
(意云股圍則寸六分也者上云弓鑿廣四枚即以方圍/之四四十六故圍寸六分云爪圍一寸十五分寸之一)
(者一寸爲三十分六分者爲十八分通前總四十八取/三十分去十分得二十分十八分者去六分得十二分)
(以十二并二十爲三十二分三十分作寸餘二分是三/十分寸之二三十分寸之二即是十五分寸之一故云)
(爪圍一寸十五/分寸之一也)参分弓長以其一爲之尊注尊髙也六
尺之弓上近部平者二尺爪末下於部二尺二尺爲句
四尺爲弦求其股股十二除之面三尺幾半也音義(幾/音)
(祈/)疏(注釋曰云以其一爲之尊者正謂近部二尺者對/末頭四尺者爲下以二尺者爲髙云爪末下於部)
(二尺者正謂蓋杠并達常髙一丈八尺故四面宇曲垂/二尺也云二尺爲句四尺爲弦求其股者鄭欲觧宇曲)
(之減減蓋之寛覆軹不及幹之意凡算灋以蚤低二尺/即以低二尺者爲句又以持長四尺爲弦又蚤末直平)
(者爲股弦者四尺四四十六爲丈六尺句者二尺二二/而四爲四尺欲求其股之直平者算灋以句除弦餘爲)
(股將句之四尺除弦丈六尺中除四尺仍有丈二尺在/然後以算灋約之廣一尺長丈二尺方之丈二尺取九)
(尺三尺一截相裨得方三尺仍有三尺在中破之爲兩/段各廣五寸長三尺裨於前三尺方兩畔畔有五寸兩)
(畔并前三尺爲三尺半角頭仍少方五/寸不合不整三尺半幾近也言近半)上欲尊而宇欲
卑注上近部平者也隤下曰宇音義(卑音婢下同/隤大回反)疏(釋/曰)
(此言爲下而説也上謂近部/二尺者宇謂持長四尺者也)上尊而宇卑則吐水疾而
霤遠注蓋者主爲雨設也乘車無蓋禮所謂潦車謂蓋
車與音義(霤力又反潦/音老與音餘)疏(注釋曰云蓋者主爲雨設也/乘車無蓋者按巾車五路皆)
(不言蓋以其建旌旗故無蓋故彼云及葬執蓋從車持/旌鄭云王平生時乘車建旌雨則有蓋又道右職云王)
(式則下前馬王下則以蓋從注云以蓋從表尊非謂在/車時若今傘蓋者也云禮所以潦車謂蓋車與者按既)
(夕禮云乘車載旜道車載朝服槀車載簑笠注云今文/槀爲潦此注云禮所謂潦車者指儀禮今文而言也鄭)
(彼不從今文此引之者鄭兩觧故此從之但潦車云載/蓑笠笠所以禦暑蓑所以禦雨雨時或設蓑或設蓋故)
(疑是彼潦車遂言與也若然蓋車於天子當木路故既/夕注云槀猶散也散車以田以鄙之車司常云斿車載)
(旌注云斿車木路也王以田以鄙之車是木路與潦車/爲一物故知此則木路至於田獵建大麾無蓋在國巡)
(行則或載旌/或設蓋也)蓋已崇則難爲門也蓋已卑是蔽目也是
故蓋崇十尺注十尺其中正也蓋十尺宇二尺而人長
八尺卑於此蔽人目疏(注釋曰云蓋十尺宇二尺者據/人長八尺中人而言若孔子及)
(父皆身長十尺/則蓋丈二者也)良蓋弗冒弗紘殷畝而馳不隊謂之國
工注隊落也善蓋者以横馳於壟上無衣若無紘而弓
不落也音義(殷音隠隊/直類反)疏(釋曰云良蓋弗冒則無衣不/須言不紘若言不紘則有衣)
(而不須紘也云殷畝而馳/者據不冒不紘兩者而言)
輿人爲車輪崇車廣衡長参如一謂之参稱注稱猶等
也車輿也衡之長容兩服音義(稱尺證/反注同)疏(注釋曰此輿/人專作車輿)
(記人言車者車以輿爲主故車爲總名鄭爲輿者此官/實造輿故從輿爲正云参如一者謂俱六尺六寸也云)
(容兩服者服馬也以其驂馬别/有軥鬲引車故衡唯容服也)参分車廣去一以爲隧
注兵車之隧四尺四寸鄭司農云隧謂車輿深也讀如
鑽燧改火之燧𤣥謂讀如邃宇之邃音義(隧雖遂反注/邃同又音遂)
(注燧同鑽/作官反)疏(注釋曰隧謂車輿之縱凡人所乘車皆取/横闊以或参乘或四乘故横則六尺六寸)
(此隧輿之縱三分六尺六寸取二分以四尺四寸爲之/不從先鄭者車無取於鑽燧改火之義故讀從邃宇之)
(邃/也)参分其隧一在前二在後以揉其式注兵車之式深
尺四寸三分寸之二疏(釋曰云以揉其式者式謂人所/馮依而式敬故名此木爲式也)
(注釋曰鄭皆言兵車者按上文先言兵車後言乘車故/據先而言其實乘車亦同也云式深尺四寸三分寸之)
(二者以四尺四寸取三尺得一尺又一尺二寸三分之/取四寸仍有二寸在一寸爲三分二寸爲六分取一得)
(二分故云深尺四/寸三分寸之二)以其廣之半爲之式崇注兵車之式
髙三尺三寸疏(注釋曰車輿之廣六尺六寸取/半爲式之髙故知三尺三寸也)以其隧
之半爲之較崇注較兩輢上出式者兵車自較而下凡
五尺五寸故書較作𣙜杜子春云當爲較音義(較古學/反輢於)
(綺反劉於既反/下同𣙜音角)疏(注釋曰較謂車輿兩相今人謂之平/鬲也言兩輢謂車相兩旁豎之者二)
(者既别而云較兩輢上出式者以其較之兩頭皆置于/輢上二木相附故據兩輢出式而言之云兵車自較而)
(下凡五尺五寸者以其前文式已崇三尺三寸更增此/隧之半二尺二寸故爲五尺五寸按昭十年左氏傳云)
(陳鮑方睦遂伐欒髙氏子良曰先得公陳鮑焉徃遂伐/虎門公卜使王黒以靈姑鉟率吉請斷三尺而用之彼)
(注云斷三尺使至於較大夫旗至較按禮緯諸侯旗齊/軫大夫齊較軫至較五尺五寸斷三尺得至較者蓋天)
(子與其臣乘重較之車諸侯之車不重/較故有三尺之較也或可服君誤歟)六分其廣以一
爲之軫圍注軫輿後横者也兵車之軫圍尺一寸疏(注/釋)
(曰云六分者謂輿廣六尺六寸/而六分取一故得尺一寸也)参分軫圍去一以爲式
圍注兵車之式圍七寸三分寸之一疏(注釋曰謂参分/前軫圍尺一寸)
(而爲之尺一寸取九寸爲三分去三寸得六寸餘二寸/各三分之二寸爲六分去二分得四分以三分爲一寸)
(餘一分添前六寸爲/七寸三分寸之一也)参分式圍去一以為較圍注兵車
之較圍四寸九分寸之八疏(注釋曰以式圍七寸三分/寸之一取六寸三分去二)
(寸得四寸仍有一寸三分寸之一以一寸者爲九分一/分者轉爲三分并爲十二分去四分得八分故云較圍)
(四寸九分/寸之八也)参分較圍去一以爲軹圍注兵車之軹圍三
寸二十七分寸之七軹輢之植者衡者也與轂末同名
音義(植直吏/反下同)疏(注釋曰以前較圍四寸九分寸之八四/寸取三寸去一寸得二寸餘一寸爲二)
(十七分餘八分爲二十四分并之爲五十一分取三十/去十分得二十分又二十一者去七分得十四添前二)
(十爲三十四分取二十七分爲一寸餘有七分在添前/二寸總爲三寸二十七分寸之七也云與轂末同名者)
(前云覆軹不及幹注軹是轂末此軹是車較下/豎直者及較下横者直衡者竝縱横相貫也)参分軹
圍去一以爲轛圍注兵車之轛圍二寸八十一分寸之
十四轛式之植者衡者也鄭司農云轛讀如繋綴之綴
謂車輿軨立者也立者爲轛横者爲軹書轛或作軨𤣥
謂轛者以其鄉人爲名音義(轛音對又張嵗反李一音/都回反綴張嵗反軨劉音)
(領又音零下/同鄉許亮反)疏(注釋曰此轛形狀一與前經軹同但在/式木之下對人爲名耳参分軹圍分前)
(三寸二十七分寸之七取三寸去一寸得二寸餘七分/者假令整寸爲八十一分此二十七分寸之七爲二十)
(一分即是八十一分寸之二十一三分之去七分得十/四分故云轛圍二寸八十一分寸之十四也云轛式之)
(植者衡者也者先鄭讀轛爲綴又以轛軹爲一處觧之/後鄭皆不從者以其無所指歸故以鄉人爲名據前式)
(下爲/之也)圜者中規方者中矩立者中縣衡者中水直者如
生焉繼者如附焉注治材居材如此乃善也如生如木
從地生如附如附枝之𢎞殺也音義(中丁仲反下皆/同殺色界反)疏
(注釋曰凡作車之灋其材有圜者中于規有方者中於/矩有直豎立者中于繩縣之垂者衡横也横者中於水)
(無髙下也云直如生焉者如木之從地初生云繼者如/附焉者材有大小相附著如木之枝柯本大末小之𢎞)
(殺/也)凡居材大與小無并大倚小則摧引之則絶注并偏
邪相就也用力之時其大并於小者小者强不堪則摧
也其小并於大者小者力不堪則絶也音義(居如字舊/音據并如)
(字又必政反/邪似嗟反)疏(釋曰上經言居材得所此經言不得所/之事凡居材大與小無并之使偏邪此)
(汎説居材之灋爲總也云大倚小則摧者倚則并也凡/居材當各自用力若使大材倚并小材小材强不堪大)
(材所倚則摧折矣云引之則絶者上文云居材大與小/無并已言大倚小則摧未言小并大之事則此引之則)
(絶據小并大而言也若小并於大/大木振其小木力不堪則絶斷也)棧車欲弇注爲其無
革鞔不堅易坼壞也士乘棧車音義(棧士板反劉才産/反弇劉於驗反又)
(於檢反爲于僞反鞔莫干/反易以豉反坼勅白反)疏(釋曰棧車無革鞔輿易可/坼壞故當弇向内爲之云)
(士乘棧車者/巾車職文)飾車欲侈注飾車謂革鞔輿也大夫以上
革鞔輿故書侈作移杜子春云當爲侈疏(注釋曰據大/夫已上以革)
(鞔輿不畏坼壞故欲得向外侈也云大夫以上者則天/子諸侯之車以革鞔輿及轂約也但有異物之飾者則)
(得玉金象之名號無名號者直以革爲稱革路墨車之/等是也若木路亦以革鞔但不漆飾故以木為號孤卿)
(轂上有篆飾即以篆縵爲名也按殷傳云未命爲/士者不得乘飾車士得乘飾車者後異代灋也)
　
　
　
　
　
　
　
　
　
　
　周禮注疏卷三十九
　周禮注疏卷三十九考證
或坐而論道疏按越語云句踐栖㑹稽之上○監本脱
　栖字今据國語補
燕之角妢胡之笴○笴石經訛作笱
攻木之工注蒼頡篇有鞄􁎪○􁎪係□字之訛
凡察車之道欲其樸屬而微至疏先鄭云子南僕之僕
　○南監本訛作男今從左傳改正
輪人望而眡其輪疏謂輻轂上轂下兩兩相當○轂上
　轂下下字監本訛至今改正
望其輻疏先鄭云紛容揱参之揱者此蓋有文今檢未
　得○(臣照/)按此出上林賦賈氏偶忘之耳
轂小而長則柞大而短則摯○摯字當作摯從埶從手
以其圍之阞捎其藪疏捎除也以除空中當藪之處使
　容車軸也○軸監本訛轂轂之空中所以容軸非容
　轂也今改正
参分其股圍疏假令輻近轂處圍六寸其近牙處則圍
　四寸也○監本脱其近牙處則圍四寸八字竟不見
　骹之麄細之度矣今核補之
六尺有六寸之輪疏其孔向外侵三分寸之二○監本
　脱分字今依注補之
輿人爲車注衡之長容兩服○之監本訛作亦今改正
以其隧之半爲之較崇注較兩輢上出式者疏言兩輢
　謂車相兩旁豎之者○輢監本訛作較今依注改正
参分較圍疏以前較圍四寸九分寸之八○圍監本訛
　作謂今從經文改正
　
　
　
　
　
　
　周禮注疏卷三十九考證
欽定四庫全書
　周禮注疏卷四十
　　漢鄭氏注　唐陸徳明音義　賈公彦疏
輈人為輈注輈車轅也詩云五楘梁輈音義(輈張留反/方言云椘)
(衛之間轅謂之輈楘/音木本又作鞪同)疏(釋曰按三十工無輈人之官但/車事是難故車官别主此職也)
(注釋曰云詩云五楘梁輈者秦詩引之者證輈是車轅/之事彼注云楘歴録也梁輈上句衡也一輈五束束有)
(歴録/是也)輈有三度軸有三理注目下車度深淺之數疏(注/釋)
(曰云度深淺之數者/四尺七寸之等是也)國馬之輈深四尺有七寸注國馬
謂種馬戎馬齊馬道馬髙八尺兵車乗車軹崇三尺有
三寸加軫與轐七寸又并此輈深則衡髙八尺七寸也
除馬之髙則餘七寸為衡頸之間也鄭司農云深四尺
七寸謂轅曲中音義(種章勇反齊側皆反轐/音卜舊方木反又音僕)疏(注釋曰/知國馬)
(謂種戎齊道者校人馬有六種下文有田馬駑馬明此/四者當國馬也廋人云馬八尺以上為龍故鄭云髙八)
(尺云兵車乗車軹崇三尺有三寸者上文云兵車輪崇/六尺有六寸軹崇三尺三寸加軫與轐四尺是也云餘)
(七寸為衡頸之間也者按下文注衡圍一尺三寸五分/寸之一頸圍九寸十五分寸之九并尺三寸與九寸為)
(二尺二寸衡圍五分寸之一於十五分寸之九當得十/五分寸之三并頸圍十五分寸之九為十五分寸之十)
(三圍三徑一二十一寸徑七寸餘有一寸十五分寸之/十二一寸復分之為十五分通前十五分寸之十二為)
(二十七徑得十五分寸之九此九分當為馬頸低消之/先鄭云深四尺七寸謂轅曲中者此據輿以上而言故)
(後鄭從/之也)田馬之輈深四尺注田車軹崇三尺一寸半并
此輈深為七尺一寸半今田馬七尺衡頸之間亦七寸
則軫與轐五寸半則衡髙七尺七寸疏(注釋曰鄭以上/文田車輪崇六)
(尺有三寸軹崇三尺一寸半并此輈深四尺為七尺一/寸半加軫與轐五寸半總七尺七寸駑馬髙七尺則七)
(寸亦衡頸之間消之也知加軫與轐五寸半不七寸者/亦約軹崇與兵車軹崇校寸半明軫轐亦校寸半也云)
(田馬七尺者亦約廋人馬七尺曰騋以其兵車乗車駕/國馬明田車駕騋馬也以此約之明役車駕駑馬也)
駑馬之輈深三尺有三寸注輪軹與軫轐大小之咸率
寸半也則駑馬之車軹崇三尺加軫與轐四寸又并此
輈深則衡髙六尺七寸也今駑馬六尺除馬之髙則衡
頸之間亦七寸音義(咸本又作減同洽斬反/率音類又音律下同)疏(注釋曰/鄭以田)
(車之輪下於兵車乗車軹崇及軫轐皆校減一寸半則/駑馬是六尺之馬所駕之車又宜下故知輪軹軫轐大)
(小之減率例一寸半與田車減兵車乗車同也是以鄭/觧駑馬之車皆減田車一寸半也若然衡頸之間同七)
(寸著車雖有髙下至扵衡頸不得不同故下云小/扵度謂之無任衡頸用力是同是以不得有麤細)軸有
三理一者以為􁁷也注無節目也疏(釋曰上文雖輈與/軸並列輈有三度)
(已言軸有三理未説故扵此重起端序耳云/一者以為􁁷也者無節目是軸之美狀也)二者以為
乆也注堅刃也三者以為利也注滑宻軓前十尺而䇿
半之注謂輈軓以前之長也䇿御者之䇿也十或作七
合七為弦四尺七寸為鉤以求其股股則短矣七非也
鄭司農云軓謂式前也書或作􁉂𤣥謂􁉂是軓灋也謂
輿下三面之材輢式之所尌持車正也音義(軓劉音犯/注同􁉂音)
(犯尌/音樹)疏(注釋曰云軓謂車式式前十尺謂轅曲中而䇿/半之半之策則五尺矣言策者策以禦馬欲取)
(策與輈長短相准合度之意也云十或作七合七為弦/四尺七寸為鈎以求其股股則短矣者七七四十九四)
(丈九尺四四十六丈六尺七七四十九又得四尺九寸/并之二丈九寸筭灋以鈎除弦以二丈九寸除四丈九)
(尺仍有二丈八尺一寸在然後以求其股以二丈八尺/一寸方之為五尺之方五五二十五用二丈五尺為方)
(五尺也餘有三尺一寸皆以方一寸乗之得三百一十/寸方之三百寸得廣六寸長五尺中分之裨前五尺之)
(方一廂得三寸角頭方三寸三三而九又用一寸之方/九餘有一寸之方一在總得方五尺三寸餘方一寸以)
(此言之則軓前惟有五尺三寸不容馬故云股則短矣/七非也云書或作􁉂𤣥謂􁉂是軓灋也謂輿下三面之)
(材輢式之所尌持車正也者若然經作軓字不為􁉂先/鄭以軓為式前後鄭從古書􁉂不從軓者以􁉂為灋是)
(定雖有少儀祭軓字為車旁凡與此古書車旁已字雖/異同是式前若作軌則不可軌謂轍廣轂末亦為軌故)
(少儀云祭左右軌軌即轂末考工經涂/九軌軌即轍廣是軌不定故從􁉂也)凡任木注目車
持任之材疏(釋曰此與下經為目任木/即下云任正以下是也)任正者十分其
輈之長以其一為之圍衡任者五分其長以其一為之
圍小於度謂之無任注任正者謂輿下三面材持車正
者也輈軓前十尺與隧四尺四寸凡丈四尺四寸則任
正之圍尺四寸五分寸之二衡任者謂兩軶之間也兵
車乗車衡圍一尺三寸五分寸之一無任言其不勝任
音義(隧雖遂反軶扵/革反勝音升)疏(釋曰任正與衡任麄細不同者/各有所宜故不同也是以云小)
(扵度謂之無任無任謂折壊不任用也注釋曰名任正/者此木任力車輿所取正以其兩輢之所樹扵此木較)
(式依扵兩輢故曰任正也云三面材者此木下及兩旁/見面其上面託著輿板其面不見故云三面材也云輈)
(軓前十尺與隧四尺四寸凡丈四尺四寸者以其經云/輈則軓前與下總是輈故鄭通計之一丈得一尺四尺)
(得四寸四寸者一寸為五分四寸為二十分得二分故/云任正之圍尺四寸五分寸之二云衡任者謂兩軶之)
(間也者服馬有二一馬有一軶軶者戹馬領不得出云/兩戹之間則當輈頸之處費力之所者也云兵車乗車)
(衡圍一尺三寸五分寸之一者田車之衡更無别文亦/應與兵車乗車同鄭特言此二者都無正文且據尊者)
(而言其田車之衡任亦當同也衡長六尺六寸五尺得/一尺又以尺五寸得三寸又以一寸者為五分得一分)
(故云衡圍一尺三/寸五分寸之一也)五分其軫間以其一為之軸圍注軸
圍亦一尺三寸五分寸之一與衡任相應疏(注釋曰上/輿人云輪)
(崇車廣衡長參如一則軫間即車廣與衡長俱六尺六/寸以六尺六寸五分取一與衡任同故軸圍亦一尺三)
(寸五分寸之一/與衡任相應也)十分其輈之長以其一為之當兔之圍
注輈當伏兔者也亦圍尺四寸五分寸之二與任正者
相應疏(注釋曰當兔謂輿下當横軸之處亦通計輈之/軓前及隧總計一丈四尺四寸十分取一故輈)
(之伏兔之處麤細之圍有一尺/四寸五分寸之二與相應也)參分其兔圍去一以為
頸圍注頸前持衡者圍九寸十五分寸之九疏(注釋曰/衡在輈)
(頸之下其頸扵前向下持制衡鬲之輔故云頸前持衡/轅者也云圍九寸十五分寸之九者以前當兔圍有一)
(尺四寸五分寸之二今以一尺二寸三分之去四寸得/八寸又以一寸者分為十五分二寸為三十分又以五)
(分寸二者為六分并三十分為三十六分三十分去十/分得二十分六分者去二分得四分總得二十四分以)
(十五分為一寸仍有九分在添前/八寸總九寸十五分寸之九也)五分其頸圍去一以
為踵圍注踵後承軫者也圍七寸七十五分寸之五十
一疏(注釋曰輈後承軫之處似人之足跗在後名為踵/故名承軫處為踵也還以上注九寸十五分寸之)
(九計之取五寸去一寸得四寸仍有四寸九分在一寸/為七十五分四寸為三百分又以十五分寸之九者轉)
(為四十五分三百分五分去一去六十分得二百四十/分四十五分者五九四十五為五分十五分寸之九去)
(一九得三十六分并前總二百七十六分還以七十五/分約寸取二百二十五分為三寸添前四寸為七寸餘)
(有五十一是以鄭云圍七寸/七十五分寸之五十一也)凡揉輈欲其孫而無弧深
注孫順理也杜子春云弧讀為浄而不汙之汙𤣥謂弧
木弓也凡弓引之中參中參深之極也揉輈之倨句如
二可也如三則深傷其力音義(孫音遜注同弧音胡杜/音烏汙李音烏一音紆)
疏(釋曰言揉者以火揉使曲也欲其孫者欲使順理揉/之云無弧深者無得如弓之深弓之深大曲也注釋)
(曰𤣥謂弧木弓也者見扵三倉六弓皆是角反張者也/易云弦木為弓是木弓也云凡弓引之中參中參深之)
(極也者弓之下制六尺引之三尺是中參深之極也云/如二可也者六尺引二尺若然九尺得三尺則是弓一)
(尺得三寸三分寸之一輈軓以前十尺國馬之輈深四/尺七寸與二不相當者通計一丈四尺四寸并輿下數)
(之故得二也二者輈總長丈四尺四寸且取丈二尺得/四尺餘二尺四寸復得八寸總為四尺八寸是國馬之)
(輈猶不滿二之數/也言二舉大而言)今夫大車之轅摯其登又難既克其
登其覆車也必易此無故惟轅直且無橈也注大車牛
車也摯輖也登上阪也克能也音義(夫音符摯竹二反/覆芳服反易以豉)
(反下注之易喻易同輖音周一音/弔或竹二反上時掌反下登上也)疏(釋曰攻木之工有/七輪人輿人造四)
(馬車自上以來所陳者是也車人造大車柏車羊車是/駕牛車自在下車人今扵此説大車者但輈人造輈主)
(為四馬車轅因説駕牛者亦須曲橈之意是以下文云/是故輈欲頎典已下還説四馬之轅也此一經説牛車)
(轅不橈之意注釋曰知大車牛車也者車人大/車柏車皆牛車又下文云縊其牛故知牛車也)是故大
車平地既節軒摯之任及其登阤不伏其轅必縊其牛
此無故唯轅直且無橈也注阤阪也故書伏作偪杜子
春云偪當作伏音義(縊一臂反劉一/計反偪音逼)故登阤者倍任者
也猶能以登及其下阤也不援其邸必緧其牛後此無
故唯轅直且無橈也注倍任用力倍也故書緧作䱸鄭
司農云䱸讀為緧關東謂紂為緧䱸魚字音義(援音袁/邸丁禮)
(反緧音秋䱸/音秋與緧同)疏(注釋曰云故書緧作䱸先鄭云䱸讀為/緧關東謂紂為緧者按方言車紂自關)
(而東韓鄭汝潁而東謂之為䋺或謂之為曲綸自關而/西為紂云䱸魚字者破故書為䱸也字猶名也既䱸是)
(魚名明不/從故書也)是故輈欲頎典注頎典堅刃貌鄭司農云頎
讀為懇典讀為殄駟馬之轅率尺所一縳懇典似謂此
也音義(頎苦很反典音殄/又勅殄反注同)疏(注釋曰此已下還説四馬/車轅也先鄭云四馬之轅)
(率一尺所一縛者此/即詩五楘梁輈一也)輈深則折淺則負注揉之大深傷
其力馬倚之則折也揉之淺則馬善負之音義(倚於/綺反)疏
(注釋曰揉之大深則如上弧深云馬倚之則折也者馬/不倚深亦不折故以馬倚之乃折云揉之淺則馬善負)
(之者輈直似在馬背負之相似故善/負之本或作若負皆合義不須改也)輈注則利準利準
則久和則安注故書準作水鄭司農云注則利水謂轅
脊上雨注令水去利也𤣥謂利水重讀似非也注則利
謂輈之揉者形如注星則利也準則久謂輈之在輿下
者平如準則能久也和則安注與準者和人乗之則安
音義(準音水又如字下及注皆/同重直用反又直龍反)疏(注釋曰依後鄭讀當/云輈注則利也準則)
(乆也和則安也利準不重讀先鄭依故書準為水觧之/後鄭不從者輈轅之上縱不為雨注水無停處故不從)
(也後鄭云輈之揉者形如注星則利也者此無正文亦/是後鄭以意觧之輈注謂形勢似天上注星車之利也)
(云準則乆者準平也亦水之類故以準為平觧之云輈/之在輿下者平如準者輈平輿亦平平則穏故得長乆)
(也云和則安注與準者和人乗之則安者注謂轅曲中/以前準謂在輿下前後曲直調和則人乗之安穏安知)
(據人者見下文云終曰馳騁左不倦又/云終嵗御衣衽不敝是安據人可知也)輈欲弧而無折
經而無絶注揉輈大深則折也經亦謂順理也疏(注釋/曰云)
(輈欲弧而無折者按上文云孫而無弧深此云欲弧而/無折者此欲得如弧無使折無使折則不弧深亦一也)
(此云經而無絶即上文欲其孫/亦一也故鄭云經亦謂順理也)進則與馬謀退則與人
謀注言進退之易與人馬之意相應馬行主扵進人則
有當退時疏(注釋曰車是無情之物人馬則有情有情/乃有謀今言車與人馬謀者若下文猶能)
(一取皆是喻其利也故鄭云言進退之易與人馬之意/相應云馬行主扵進人則有當退時者馬之進退由人)
(縱止恐策及之惟知其進故云馬行主扵進人/則有當退時去住自由路逺則倦故當有退時)終日馳
騁左不楗注杜子春云楗讀為蹇左面不便馬苦蹇輈
調善則馬不蹇也書楗或作劵𤣥謂劵今倦字也輈和
則久馳騁載在左者不罷倦尊者在左音義(楗杜音蹇/鄭音倦便)
(婢面反/罷音皮)疏(注釋曰子春意據軍將乗車之灋将在中故/御者在左楗為蹇澁觧之四馬六轡在御之)
(手而不在中央在扵左故云左面不便馬苦蹇輈調善/則馬不蹇也云書楗或作劵𤣥謂今倦字也者以為尋)
(常在國乗車之灋尊在左御者中央故取上文和安解/之言輈和而乆馳騁載在左者不罷倦尊者在左者曲)
(禮云乗君之乗車不敢曠左左必式/注云君存惡空其位是尊者在左也)行數千里馬不契
需注鄭司農云契讀為爰契我龜之契需讀為畏需之
需謂不傷蹄不需道里音義(契苦結反注同需音/須又乃亂反注同)疏(注/釋)
(曰云先鄭云契讀為爰契我龜之契者詩之/文也需讀為畏需之需謂從易需卦之需)終嵗御衣
衽不敝注衽謂裳也音義(衽而甚反/又而鴆反)疏(注釋曰禮記深/衣績衽鉤邊者)
(據在旁屬帶處至扵問䘮云扱上衽及曲禮云苞屨扱/衽不入公門此皆據深衣十二幅要間之裳皆是衽故)
(此注云衽/謂裳也)此唯輈之和也注和則安是以然也謂進則
與馬謀而下疏(注釋曰總結上進則與馬謀/已下四經四者皆由輈和)勸登馬力
注登上也輈和勸馬用力馬力既竭輈猶能一取焉注
馬止輈尚能一前取道喻易進良輈環灂自伏兔不至
軓七寸軓中有灂謂之國輈注伏兔至軓盖如式深兵
車乗車式深尺四寸三分寸之二灂下至軌七寸則是
半有灂也輈有筋膠之𬒳用力均者則灂逺鄭司農云
灂讀為灂酒之灂環灂謂漆沂鄂如環音義(灂子召反/李音在學)
(反被皮寄反沂魚/斤反鄂五各反)疏(注釋曰經云自伏兔不至軓七寸/者是從内向外之言更云軓中有)
(灂者灂謂漆則七寸外軓内乃有灂云伏兔至軓盖如/式深者伏兔銜車軸在輿下短不至軓軓即輿下三面)
(材是也無伏兔處去軓逺近無文以意斟酌經云自伏/兔不至軓七寸明七寸之外更有寸數故鄭云伏兔至)
(軓蓋如式深也即引兵車乗車式深一尺四寸三分寸/之二為證此數即上云隧四寸三分一在外以揉其式)
(是也若然自伏兔至軓亦一尺四寸三分寸之二如是/輈轅之深入式下半一尺四寸三分寸之二有七寸三)
(分寸之一直言半有灂者據七寸不言三分寸之一舉/全數而言也言用力均者則灂逺者用力均謂軓前十)
(尺并入式下曲直皆用力則漆入式下七寸是灂逺也/先鄭讀灂為灂酒之灂者讀從士冠禮若不醴灂用酒)
(之灂也云環灂謂漆沂鄂/如環者指謂漆之文理也)軫之方也以象地也蓋之圜
也以象天也輪輻三十以象日月也蓋弓二十有八以
象星也注輪象日月者以其運行也日月三十日而合
宿疏(釋曰此言總結上車及盖取象之意云軫之方也/以象地也者據輿方而言不言輿言軫者軫是輿)
(之本故舉以言之云盖之圜也以象天也者即上與人/所造者也云以象星者星則二十八宿一面有七角亢)
(之等是也若據日月合㑹扵其處則名宿亦名辰亦名/次亦名房也若不據㑹宿即指星體而言星也注釋曰)
(云輪象日月者以其運行也日月三十日而合宿者輪/乃運行之物至扵日則一日行一度一年一周天月行)
(十三度十九分度之七一月一周天又行一辰遂及/日而合宿是日月亦是運行之物故以輪象之也)龍
旂九斿以象大火也注交龍為旂諸侯之所建也大火
蒼龍宿之心其屬有尾尾九星音義(斿音留宿/音秀下同)疏(釋曰/自此)
(以下為上造車車上皆建旌旂故因説斿旗之義也然/此以下九斿七斿六斿四斿之旌旗皆謂天子自建非)
(謂臣下知者以此九七六四不與臣下命相當故也若/臣下則皆依命數然天子以十二為節而今建九斿七)
(斿六斿四斿者蓋謂上得兼下也注釋曰云交龍為旂/諸侯之所建也者皆司常文此既非臣下所建而鄭引)
(司常者盖取彼交龍以釋此旂因言諸侯亦建旂非謂/此經論諸侯事云大火蒼龍宿之心者書大傳云夏大)
(火中可種黍菽及春秋火出皆此大火一也東方木色/蒼東方七宿畫為龍故曰蒼龍日月季秋㑹扵此星則)
(曰宿角亢氐房心尾箕次比言之則曰心故云大火蒼/龍宿之心也云其屬有尾尾九星者是九斿所象也言)
(九斿若此正謂天子龍旂其上公亦九斿若侯/伯則七斿子男則五斿大行人所云者是也)鳥旟七
斿以象鶉火也注鳥隼為旟州里之所建鶉火朱鳥宿
之栁其屬有星星七星疏(注釋曰云鳥隼為旟州里之/所建司常職文州長中大夫)
(四命里宰下士一命皆不得建此七斿之旟言州里建/旟者亦取彼成文以釋旟非謂州里得建七斿也云鶉)
(火朱鳥宿之栁其屬有星星七星者南方七宿畫為鶉/畫為鳥火色朱日月六月㑹于栁故云宿之栁也云其)
(屬有星星七星者月令云旦七星中是也不指七星言/栁乃云其屬有星者當鶉火三星栁為首故先舉其首)
(後言其屬也若然上心與尾别辰心非尾之首亦舉/心後言其屬尾者心為大辰雖非本辰亦為其首也)熊
旗六斿以象伐也注熊虎為旗師都之所建伐屬白虎
宿與參連體而六星音義(伐如字劉扶廢/反參色林反)疏(注釋曰云/熊虎為旗)
(師都之所建者亦司常職文云伐屬白虎宿與參連體/而六星者西方七宿畫為虎金色白孟夏日月㑹則曰)
(宿參伐六星為上下是連體也師都鄉遂大夫也鄉大/夫雖是六命即得建六斿遂大夫是中大夫四命即不)
(得建六斿此亦/謂天子所建也)龜蛇四斿以象營室也注龜蛇為旐縣
鄙之所建營室𤣥武宿與東璧連體而四星音義(璧音/壁)
疏(注釋曰龜蛇為旐縣鄙之所建者亦司常職文縣正/雖是下大夫四命鄙師上士三命即不得建四斿此)
(亦謂天子所建也云營室𤣥武宿者𤣥武龜也有甲能/禦捍故曰武水色𤣥孟春日月㑹故曰宿云與東璧連)
(體而四星者營室是北方七宿室在東璧在西西璧而/言東璧者據十月在南方璧在東故云東璧也此星一)
(名室璧一名營室一名水春秋傳云水/昏正而栽是也一名定定之方中是也)弧旌枉矢以象
弧也注覲禮曰侯氏載龍旂弧韣則旌旗之屬皆有弧
也弧以張縿之幅有衣謂之韣又為設矢象弧星有矢
也妖星有枉矢者蛇行有尾因此云枉矢蓋畫之音義
(韣音獨幓所銜反本/又作縿同為于偽反)疏(釋曰云弧旌者弧弓也旌旗有/弓所以張縿幅故曰弧旌也云)
(枉矢者就旌旗張縿弓上亦畫枉矢扵上云以象弧也/者象天上弧星弧星則矢星也注釋曰引覲禮侯氏載)
(弧韣而云旌旗之屬皆有弧者按司常云全羽為旞析/羽為旌則無縿幅可張而云旌旗之屬皆弧者此二者)
(無弧而云之屬者舉衆而言謂若司常注云九旗之帛/皆用絳亦舉衆而言也云有衣謂之韣者韣韜也以衣)
(韜其弓謂之弓韣月令帶以弓韣是也云又為設矢象/弧星有矢也者天上弧星有枉矢即引孝經緯枉矢者)
(蛇行有尾因此云枉矢蓋畫之知畫之者以其弓所以/張幅幅非弦不可著矢故畫扵縿上也按孝經援神契)
(云枉矢所以射慝謀輕考異郵曰枉矢狀如流星蛇行/有尾又天文志曰枉矢類大流星蛇行而蒼黒長數尺)
攻金之工築氏執下齊冶氏執上齊鳬氏為聲㮚氏為
量段氏為鎛器桃氏為刃注多錫為下齊大刃削殺矢
鑒燧也少錫為上齊鍾鼎斧斤戈㦸也聲鍾錞于之屬
量豆區鬴也鎛器田器錢鎛之屬刃大刃刀劒之屬音
義(齊才細反下及注皆同段丁亂反削如字李音笑/下同燧音遂錞音淳區烏侯反鬴音輔錢子淺反)疏
(釋曰此經與下為月云築氏執下齊冶氏執上齊者據/下文六等言之四分已上為上齊三分以下為下齊築)
(氏為削在二分中上仍有三分大刃之等亦是下齊若/然築氏扵下齊三等之内扵此舉中言之鳬氏為聲按)
(鳬氏為鍾此言聲者鍾類非一故言聲以包之故注云/聲鍾錞于之屬桃氏為刃按下文桃氏為劒此言刃變)
(言之者亦是劒類非一故注云刃大刃刀劒之屬也注/釋曰云多錫為下齊者據下文參分其金而錫居其一)
(謂之大刃之齊云削殺矢者即下文云五分其金而錫/居二謂之削殺矢之齊是也云鑒燧也者即下文金錫)
(半謂之鑒燧之齊是也云少錫為上齊鍾鼎斧斤戈㦸/也者即上文四分其金而錫居一謂之戈㦸之齊已上)
(皆是上齊若然鳬氏入上齊桃氏入下齊其㮚氏為量/段氏為鏄器亦當入上齊中云量豆區鬴也者左氏傳)
(晏子云齊舊四量豆區釜鍾四升為豆四豆為區各自/其四以登扵釜釜十則鍾云鎛器田器錢鎛之屬者詩)
(云庤乃錢鏄注云錢銚鎛鎒是也云刃大/刃刀劒之屬者桃氏為劒及刀皆大刃也)金有六齊注
目和金之品數六分其金而錫居一謂之鍾鼎之齊五
分其金而錫居一謂之斧斤之齊四分其金而錫居一
謂之戈㦸之齊參分其金而錫居一謂之大刃之齊五
分其金而錫居二謂之削殺矢之齊金錫半謂之鑒燧
之齊注鑒燧取水火扵日月之器也鑒亦鏡也凡金多
錫則忍白且眀也音義(忍音/刃)疏(釋曰上文築氏執下齊/冶氏執上齊今扵此文)
(戈戟之齊在四分其金而錫居一之中則此已上六分/其金與五分其金在上齊中參分其金已下為下齊中)
(可知其斧斤在上齊上齊中惟有冶氏造戈㦸則斧斤/亦當冶氏為之矣注釋曰云取水火扵日月之器也者)
(司烜氏職文云凡金多錫則刃白且明也者刃/白據大刃已下削殺矢等鑒燧入且明之内)
築氏為削長尺博寸合六而成規注今之書刀疏(釋曰/鄭云)
(今之書刀者漢時蔡倫造紙蒙恬造筆古者未有紙筆/則以削刻字至漢雖有紙筆仍有書刀是古之遺灋也)
(若然則經削反張為之若弓之反張以合九合七合五/成規也此書刀亦然馬氏諸家等亦為偃曲却刃也)
欲新而無窮注謂其利也鄭司農云常如新無窮已敝
盡而無惡注鄭司農云謂鋒鍔俱盡不偏索也𤣥謂刃
也脊也其金如一雖至敝盡無瑕惡也音義(鍔五/各反)
冶氏為殺矢刃長寸圍寸鋌十之重三垸注殺矢與戈
戟異齊而同其工似補脱誤在此也殺矢用諸田獵之
矢也鋌讀如麥秀鋌之鋌鄭司農云鋌箭足入槀中者
也垸量名讀為丸音義(鋌徒頂反垸音丸齊/才細反槀古老反)疏(注釋日/云殺矢)
(與戈㦸異齊而同其工者按上文戟在上齊内殺矢在/下齊中是異齊今此同工不可也云似補脱誤在此也)
(者按下矢人自造八矢殺矢彼已者此亦有是彼脱漏/有人扵彼補脱訖更有人補扵此是誤在此也云殺矢)
(用諸田獵之矢也者司弓矢職文先鄭直云垸量名讀/為丸者其垸是稱兩之名非斛量之號又讀為丸未知)
(欲取何義後鄭引之在下者以其垸之度/量其名未聞無以破之故引之在下也)戈廣二寸内
倍之胡三之援四之注戈今句孑戟也或謂之雞鳴或
謂之擁頸内謂胡以内接柲者也長四寸胡六寸援八
寸鄭司農云援直刃也胡其孑音義(句古侯反下句/兵同柲音祕)疏
(釋曰戈廣二寸者據胡寛狹云内倍之者據胡下柄入/䖏之長胡三之據胡之長援四之據最上刺刃之長也)
(注釋曰據此上下文戈與㦸别而鄭云戈今句孑㦸戈/戟共為一者據漢灋而言漢特見横胡之向孑戟云或)
(謂之雞鳴者以其胡似雞鳴故也云或謂之擁頸者以/其胡曲故謂之擁頸有此數名也云内謂胡以内接柲)
(者即/柄也)已倨則不入已句則不決長内則折前短内則不
疾注戈句兵也主於胡也已倨謂胡微直而邪多也以
啄人則不入已句謂胡曲多也以啄人則創不決胡之
曲直鋒本必横而取圜於磬折前謂援也内長則援短
援短則曲於磬折曲於磬折則引之與胡並鉤内短則
援長援長則倨於磬折倨於磬折則引之不疾音義(邪/似)
(嗟反啄丁角反横劉華/孟反又如字折之設反)疏(釋曰此經論戈之所用主扵/胡故此經言胡之四疾之事)
(注釋曰云戈句兵也者下文廬人云句兵欲無弹鄭注/云句兵戈戟屬是戈為向兵以其有胡孑故為句兵也)
(云主扵胡也者以胡為主言此者欲見此經戈不説援/専言胡之意也此經已皆為大也已倨謂胡頭大舒故)
(云胡微直而邪多也已句謂胡曲多者謂胡大横也云/以啄人則創不決者横則擁不削物故創不決也云胡)
(之曲直鋒本必横而取圜扵磬折者胡孑横捷微邪向/上不倨不句似磬之折殺也云前謂援也者以其援在)
(上故云前云内長則援短者按上文内倍之四寸援四/之八寸並有定數若胡内長則胡向上侵援援無八寸)
(故云内長則援短援短則曲扵磬折曲扵磬折者由胡/向上近援胡頭低胡頭低則胡曲扵磬析也胡既與援)
(相近故援共胡並鉤並鉤則援折故云折前也云内短/則援長者胡内本四寸今胡近下為之胡下無四寸故)
(胡上援則長踰八寸矣故云内短則援長也云援長則/倨扵磬折者以其由胡近下安之則頭舒頭舒則倨扵)
(磬折也以頭舒/故引之不疾)是故倨句外博注博廣也倨之外胡之
裏也句之外胡之表也廣其本以除四病而便用也俗
謂之曼胡似此音義(便婢面反/曼莫干反)疏(釋曰此經為除上四/疾而生此文故云是)
(故謂起上義也注釋曰云倨之外胡之裏也句之外胡/之表也者倨謂胡上句謂胡下倨與句皆有外廣故云)
(倨之外胡之裏謂扵胡下近本增之使廣句之外胡之/表謂扵胡上近本增之使廣若然則胡本上下俱寛自)
(然合扵磬折無上四疾而便用矣云俗謂之曼胡似此/者由胡外廣而本寛曼胡然俗呼為曼胡似此經所云)
(者也按荘公四年左氏傳椘武王荆尸授師孑焉以伐/随注云孑句孑凡戟而無刃秦普之間謂之孑或謂之)
(鏕吳揚之間謂之伐東齊秦普之間其/大者謂之曼胡其曲者謂之句孑曼胡)重三鋝注鄭司
農云鋝量名也讀為刷𤣥謂許叔重説文解字云鋝鍰
也今東萊稱或以大半兩為鈞十鈞為環環重六兩大
半兩鍰鋝似同矣則三鋝為一斤四兩音義(鋝色劣反/又音劣或)
(音環鍰户闗反又/于眷反稱尺證反)疏(注釋曰先鄭讀鋝為刷取音同後/鄭引許叔重説文觧字云鋝鍰也)
(者尚書呂刑有墨罰疑赦其罰百鍰及大辟千鍰許氏/以此鋝與尚書鍰為一云今東萊稱或以大半兩為鈞)
(十鈞為環環重六兩大半兩鍰鋝似同矣者鋝鍰輕重/無文故王肅之徒皆以六兩為鍰是以鄭引許氏及東)
(萊稱為證也云大半兩為鈞者凡數言大者皆三分之/二為大三分之一為少以一兩二十四銖十六銖為大)
(半兩也云十鈞為鍰者鍰則百六十銖二十四銖為兩/用百四十四銖為六兩餘十六銖為大半兩是銖有六)
(兩大半兩也云鍰鋝似/同矣者此從許君之説)戟廣寸有半寸内三之胡四之
援五之倨句中矩與刺重三鋝注戟今三鋒戟也内長
四寸半胡長六寸援長七寸半三鋝者胡直中矩言正
方也鄭司農云刺謂援也𤣥謂刺者著柲直前如鐏者
也戟胡横貫之胡中矩則援之外句磬折與音義(中丁/仲反)
(注同刺七赐反注同著直畧反/鐏祖悶反劉徂悶反折與音餘)疏(注釋曰鄭知此戟三/鋒者見此經言援言)
(胡又言刺又按上文戈廣二寸援及接柲長一尺二寸/胡長六寸重三鋝此戟廣寸半援及接柲亦長尺二寸)
(胡長六寸狭扵戈半寸亦重三鋝明知刺與援别為三/鋒矣云三鋝者胡直中矩言正方也者經云倨句中矩)
(鄭云胡中矩則倨句不中矩謂援為磬折故為倨句也/先鄭云刺謂援也後鄭不從者經上言援及胡下别言)
(刺明刺與援别若不三鋒輕扵戈不得同重三鋝也𤣥/謂刺者著柲直前如鐏者也者謂於援胡之横上中使)
(出者也但長短無文蓋與胡同六寸乃可充三鋝之數/也云戟胡横貫之者胡六寸横貫三寸直下三寸云胡)
(中矩則援之外句磬折與者援七寸半亦以三寸為横/稍舉之使不中矩以四寸半者向上為磬折磬折向外)
(故云外句言與者以經直言倨句中矩鄭以意分中矩/扵胡似倨句扵援上為磬折故云與以疑之也若然讀)
(經倨句上屬必知三鋒胡向下者三鋒皆/向上者無用故廬人注句兵戈戟屬也)
桃氏為劒臘廣二寸有半寸注臘謂兩刃音義(臘力闔/反音獵)
(李魯/頬反)疏(注釋曰此劒兩刃與今同短則與/今異言兩刃者兩面各有刃也)兩從半之注
鄭司農云謂劒脊兩面殺趨鍔疏(注釋曰謂劒脊兩面/殺趨鍔鍔即鋒兩廂)
(俱然故/云兩也)以其臘廣為之莖圍長倍之注鄭司農云莖謂
劒夹人所握鐔以上也𤣥謂莖在夾中者莖長五寸音
義(莖户耕反夹古協反又古洽反下同/鐔戚音淫徐劉音尋一音徒南反)疏(注釋曰二鄭/意劒夹是柄)
(莖又在夹中即劒鐔是也/倍上臘二寸半故五寸也)中其莖設其後注鄭司農云
中謂穿之也𤣥謂從中以郤稍大之也後大則於把易
制音義(把劉音霸戚必/雅反易以豉反)疏(注釋曰先鄭云穿之謂穿劒/夹内莖扵中故云中其莖後)
(鄭意設訓為大故易繋辭云益長裕而不設鄭注云設/大也周禮考工曰中其莖設其後故云從中以郤稍大)
(之後大則扵/把易制也)參分其臘廣去一以為首廣而圍之注首
圍其徑一寸三分寸之二疏(注釋曰此首廣謂劒把接/刃處之徑也臘廣二寸半)
(參分去一二寸以一寸為六分二寸為十二分半寸為/三分添十二為十五分三分去一得十分取六分為一)
(寸餘四分名為六分寸之四六分寸之四即三分寸之/二故云一寸三分寸之二也而圍之者正謂圍之故廬)
(人皆以圍/為圜之也)身長五其莖長重九鋝謂之上制上士服之
身長四其莖長重七鋝謂之中制中士服之身長三其
莖長重五鋝謂之下制下士服之注上制長三尺重三
斤十二兩中制長二尺五寸重二斤十四兩三分兩之
二下制長二尺重二斤一兩三分兩之一此今之匕首
也人各以其形貌大小帶之此士謂國勇力之士能用
五兵者也樂記曰武王克商裨冕搢笏而虎賁之士説
劒音義(裨妓支反劉音卑笏音忽賁/音奔説吐活反劉詩悦反)疏(注釋曰知上制/長三尺者以其)
(言五其莖長上文長倍之莖長五寸五其莖長二尺五/寸并莖五寸為三尺也以下皆如此計之可知重三斤)
(十二兩者以其言九鋝鋝别六兩大半兩六九五十四/為五十四兩九鋝皆有大半兩鋝别有十六銖為百四)
(十四銖二十四銖為一兩總為六兩添前五十四為六/十兩十六兩為一斤取四十八兩為三斤餘十二兩故)
(云重三斤十二兩已外皆如此計之亦可知也云此今/之匕首也者漢時名此小劒為匕首也云人各以形貌)
(大小帶之觧經上士中士下士非謂三命為上士之屬/直以據形長者為上次者為中短者為下士云此士謂)
(國勇力之士能用五兵者也者此司右文彼不言勇力/之士用劒而言勇力士者以樂記説劒之事知之故引)
(之為證也武王克商在軍皆韋弁韋弁兵服克商還皆/裨冕裨冕則五冕各以尊卑服之而助祭扵明堂虎賁)
(之士即勇力/之士者也)
鳧氏為鍾兩欒謂之銑注故書欒作樂杜子春云當為
欒書亦或為欒銑鍾口兩角音義(欒本又作鸞力/端反銑先典反)疏(注/釋)
(曰欒銑一物俱謂鍾兩角古之樂器應/律之鍾狀如今之鈴不圜故有兩角也)銑間謂之于于
上謂之鼓鼓上謂之鉦鉦上謂之舞注此四名者鍾體
也鄭司農云于鍾脣之上袪也鼔所撃處音義(鉦音征/袪丘書)
(反徐丘/庶反)疏(注釋曰云此四名為鍾體對下甬衡非鍾體/也以于為袪者以鍾脣厚褰袪然故謂之袪)
(也/)舞上謂之甬甬上謂之衡注此二名者鍾柄音義(甬/音)
(勇/)鍾縣謂之旋旋蟲謂之幹注旋屬鍾柄所以縣之也
鄭司農云旋蟲者旋以蟲為飾也𤣥謂今時旋有蹲熊
盤龍辟邪音義(旋如字李信犬反蹲音存盤/畔干反辟必亦反邪似嗟反)疏(注釋曰/後鄭舉)
(漢灋鍾旋之上以銅篆作蹲熊及盤/龍辟邪辟邪亦獸名古灋亦當然也)鍾帶謂之篆篆間
謂之枚枚謂之景注帶所以介其名也介在于鼓鉦舞
甬衡之間凡四鄭司農云枚鍾乳也𤣥謂今時鍾乳侠
鼔與舞每處有九面三十六音義(篆直/轉反)疏(注釋曰云帶/所以介其名)
(也者介間也言四䖏則中二通上下畔為四䖏也舉漢/灋一帶有九古灋亦當然鍾有兩面面皆三十六也)
于上之攠謂之隧注攠所撃之䖏攠弊也隧在鼓中窐
而生光有似夫隧音義(攠音靡劉亡竒反又莫賀反隧/音遂窐劉烏車反徐扵蛙反又)
(扵圭反/夫音符)疏(注釋曰有二名者攠據所撃之處攠弊若禮/記云國家靡弊是也隧者據生光而言故引)
(司烜氏夫隧彼隧若鏡亦生光窐而/生光者本造鍾之時即窐扵後生光)十分其銑去二以
為鉦以其鉦為之銑間去二分以為之鼓間以其鼓間
為之舞脩去二分以為舞廣注此言鉦之徑居銑徑之
八而銑間與鉦之徑相應鼔間又居銑徑之六與舞脩
相應舞脩舞徑也舞上下促以横為脩從為廣舞廣四
分今亦去徑之二分以為之間則舞間之方恒居銑之
四也舞間方四則鼔間六亦其方也鼔六鉦六舞四此
鍾口十者其長十六也鍾之大數以律為度廣長與圜
徑假設之耳其鑄之則各随鍾之制為長短大小也凡
言間者亦為從篆以介之鉦間亦當六今時鍾或無鉦
間音義(從子容/反下同)疏(注釋曰此鍾從鼓鉦舞三處上下為/十六口徑十而言故鄭云此鍾口十)
(者其長十六云鍾之大數以律為度廣長與圜徑假設/之耳者按周語云景王將鑄無射問律扵伶州鳩對曰)
(律所以立均出度古之神瞽考中聲而量量以制度度/律均鍾韋昭云均平也度律呂之長短以平其鍾和其)
(聲也據此義假令黄鍾之律長九寸以律計身倍半為/鍾倍九寸為尺八寸又取半得四寸半通二尺二寸半)
(以為鍾餘律亦如是是以律為廣長與圜徑也此口徑/十上下十六者假設之耳其鑄之形則各随鍾之制為)
(長短大小者此即度律均鍾也凡言間者亦為從篆以/介之即所圗者是也云鉦間亦當六此經不言鉦間故)
(鄭言之以其鼔間六舞間四鉦間方六可知經不言/者可知故也今時或無鉦間者見此經無鉦間故也)以
其鉦之長為之甬長注并衡數也音義(數色/主反)疏(注釋曰/知并衡)
(數以其衡不言其長又以鉦長六/為甬長大長不類故并衡數也)以其甬長為之圍參
分其圍去一以為衡圍注衡居甬上又小疏(注釋曰以/自兩欒已)
(上至甬皆下寛上狭衡又在甬上故/宜小扵甬一分故三分去一為衡也)參分其甬長二在
上一在下以設其旋注令衡居一分則參分旋亦二在
上一在下以旋當甬之中央是其正疏(注釋曰上文惟/以其鉦之長為)
(甬長并衡數則未知衡與甬長短之定故云令衡居一/分假令三分甬居二衡居一一則扵甬中央下有一分)
(上通衡有二分故云令衡居一分則參分旋亦二在上/一在下以旋當甬之中央是其正正謂上有二分下有)
(一分/也)薄厚之所震動清濁之所由出侈弇之所由興有
説注説猶意也故書侈作移鄭司農云當為侈音義(説/徐)
(始鋭反/注同)疏(釋曰此鍾薄厚之所震動由鍾體薄厚出聲/震動有石有播也云清濁之所由出者清濁)
(據聲亦由鍾之厚薄云侈弇之所由興者由鍾口侈弇/所興之聲亦有柞有鬱按典同病鍾有十等此但言薄)
(厚侈弇者典同具陳扵此畧言其意言猶/意者即下文已厚已薄不得所之意是也)鍾已厚則石
注大厚則聲不𤼵音義(大音泰劉他/賀反下同)疏(注釋曰典同/亦云厚聲石)已
薄則播注大薄則聲散疏(注釋曰典同云薄聲甄鄭云/甄猶掉也與此聲播亦一也)
(以聲散/則掉也)侈則柞注柞讀為咋咋然之咋聲大外也音義
(柞側百反/注咋同)疏(注釋曰典同注云侈則聲迫/筰出去疾此聲大外亦一也)弇則鬱注聲
不舒揚疏(注釋曰典同注云聲鬱勃不/出與此注不舒揚亦一也)長甬則震注鍾
掉則聲不正音義(掉徒/弔反)疏(注釋曰典同云薄聲甄甄猶/掉也謂聲掉者據鍾形薄則)
(聲掉此不據鍾體據甬長縣之/不得所則鍾掉故聲不正也)是故大鍾十分其鼓間
以其一為之厚小鍾十分其鉦間以其一為之厚注言
若此則不石不播也鼓鉦之間同方六而今宜異又十
分之一猶大厚皆非也若言鼔外鉦外則近之鼓外二
鉦外一音義(近附近/之近)疏(注釋曰云鼔鉦之間同方六者/據上圜可知言今宜異者此鍾)
(有大小不同明厚薄宜異不得同取六也云又十分之/一猶大厚皆非也若言鼓外鉦外則近之者鄭不敢正)
(言是故云近之云鼓外二鉦外一者據上所圖鼔外有/銑間乃銑外有二間鉦外唯一間就外中十分之一為)
(鍾厚/可也)鍾大而短則其聲疾而短聞注淺則躁躁易竭也
音義(聞音問下同/易以豉反)鍾小而長則其聲舒而逺聞注深則
安安難息疏(釋曰此二者扵樂器中所擊縱聲舒而逺/聞亦不可是以樂記云止如槁木不欲逺)
(聞之驗也故鄭云/深則安安難息也)為遂六分其厚以其一為之深而圜
之注厚鍾厚深謂窐之也其窐圜故書圜或作圍杜子
春云當為圜疏(釋曰此遂謂所撃之䖏初鑄作/之時即已深而圜以擬撃也)
㮚氏為量改煎金錫則不耗注消涷之精不復咸也㮚
古文或作厯𤣥謂量當與鍾鼎同齊工異者大噐音義
(湅音練下同復扶又反咸洽/斬反本亦作減齊才計反)疏(注釋曰言改煎金錫者/如重煎謂之改煎也不)
(耗耗減也故鄭云消湅之精不復減也𤣥謂量當與鍾/鼎同齊工異者大器者按上文云鳧氏為磬㮚氏為量)
(六等之中云六分其金而錫居其一謂之鍾鼎之齊是/上齊中不言㮚氏為量在上齊中鄭以鳧氏為鍾鍾鼎)
(在上齊之中㮚氏為量量是鍾類故知亦在上齊之中/矣故云量當與鍾鼎同齊也云工異者鳧氏為鍾不使)
(鳧氏兼造量器大雖/同齊使别工為之)不耗然後權之注權謂稱分之也
雖異灋用金必齊音義(稱尺/證反)疏(注釋曰云稱分之也者/謂稱金多少分之以擬)
(鑄器也云雖異法用金必齊者法謂模假令為兩箇鬴/即為兩箇模是異法用金必齊者器之用金多少必須)
(齊均/也)權之然後準之注準故書或作水杜子春云當為
水金器有孔者水入孔中則當重也𤣥謂準撃平正之
又當齊大小疏(注釋曰子春從故書為水謂以水齊器/後鄭不從者此金未鑄器何得已有噐)
(以盛水也後鄭以準為平前經已稱知輕重/然後更撃鍛金令平正之齊其金之大小也)準之然後
量之注鑄之於法中也量讀如量人之量疏(注釋曰此/量謂既準)
(訖量金汁以入模中鑄作之時也言量讀如量人之量/者夏官量人直以量地逺近及物多少此量是量金少)
(多之事故/讀從之也)量之以為鬴深尺内方尺而圜其外其實一
鬴注以其容為之名也四升曰豆四豆曰區四區曰鬴
鬴六斗四升也鬴十則鍾方尺積千寸於今粟米灋少
二升八十一分升之二十二其數必容鬴此言内方耳
圜其外者謂之脣疏(釋曰言量之以為鬴者謂量金汁/入模以為六斗四升之鬴云深尺)
(内方尺者此據模之形狀云圜其外者謂向下方尺者/鬴之形向上謂之外遶口圜之又厚之以為脣云其實)
(一鬴受六斗四升也注釋曰云以其容為之名也者此/量器受六斗四升曰釜因名此器為鬴故云以其容為)
(之名也云四升曰豆已下至則鍾左氏傳昭三年齊晏/子辭連引豆區釜鍾者以其四者皆量器之名也云方)
(尺積千寸者云方尺者上下及旁徑為方尺縱横皆十/破一寸一截一截得方寸之方百十截則得千寸也又)
(云扵今粟米法者算術有算粟為米之法故云粟米法/也算法方一尺深尺六寸二分容一石如前以縱横十)
(截破之一方有十六寸二分容一升百六十二寸容一/斗千六百二十寸容一石今計六斗四升為釡以百六)
(十二寸受一斗六斗各百為六百六斗各六十六六三/十六又用三百六十六斗又各二寸二六十二又用十)
(二十總用九百七十二寸為六斗扵千寸之内仍有二/十八寸在扵六斗四升曰鬴又少四升未計入今二十)
(八寸取十六寸二分為一升添前為六斗一升餘有十/一寸八分又取一升分為八十一分以十六寸二分一)
(寸當五分十寸當五十分又有六寸五六三十又當三/十分添前為八十分是十六寸當八十也仍有十分寸)
(之二當一分都并十六寸二分當八十一分如是十一/寸八分扵八十一分當五十九更得八十一分升之二)
(十二分始得一升添前為六斗二升/復得二升乃滿六斗四升為鬴也)其臋一寸其實一
豆注故書臋作脣杜子春云當為臋謂覆之其底深一
寸也音義(臋徒門反徐劉徒/恩反覆方服反)疏(釋曰此謂鬴之底著地/者故子春云覆之其底)
(深一/寸也)其耳三寸其實一升注耳在旁可舉也疏(釋曰此/鬴之耳)
(在旁可舉謂人以手指舉之䖏/云實一升亦謂覆之所受也)重一鈞注重三十斤疏
(注釋曰此據律厯志三十/斤曰鈞百二十斤曰石)其聲中黄鍾之宮注應律之
首音義(中丁仲反應/應對之應)疏(注釋曰十二辰各有律十二律/以黄鍾為初九故擊鬴器之時)
(其聲中黄鍾之宮也不直言中黄鍾之聲而云之宮者/十二辰其變聲辰各有五聲則子上有宮商角徴羽五)
(聲具今之所中者中其宮聲不/中商角之等故以宮言之也)槩而不税注鄭司農云
令百姓得以量而不租税音義(槩古/愛反)疏(注釋曰按鄭志/趙商問㮚氏為)
(量槩而不税廛人職有税何答曰官量不税若然此官/量鎮在市司所以勘當諸廛之量器以取平非是尋常)
(所用故不税彼廛人/所税在肆常用者也)其銘曰時文思索允臻其極注銘
刻之也時是也允信也臻至也極中也言是文徳之君
思求可以為民立法者而作此量信至於道之中音義
(索所白反求也臻/側巾反為于偽反)疏(釋曰自此至維則是鬴器之上銘/文注釋曰云刻之者正謂在模上)
(刻之非謂在器上刻/今之鍾鼎為文亦爾)嘉量既成以觀四國注以觀示四
方使放象之音義(觀古亂反示也又如/字注同放方往反)永啟厥後兹器
維則注永長也厥其也兹此也又長啟道其子孫使法
則此器長用之音義(道音/導)凡鑄金之狀注故書狀作壯
杜子春云當為狀謂鑄金之形狀疏(釋曰此文與下為/目自金與錫已下)
(㮚氏鑄冶所候煙/氣以知生熟之節)金與錫黒濁之氣竭黄白次之黄白
之氣竭青白次之青白之氣竭青氣次之然後可鑄也
注消湅金錫精麤之候
段氏闕
函人為甲犀甲七屬兕甲六屬合甲五屬注屬讀如灌
注之注謂上旅下旅札續之數也革堅者札長鄭司農
云合甲削革裏肉但取其表合以為甲音義(屬之樹反/下及注同)
(合如字舊/音閤注同)疏(注釋曰云屬讀如灌注之注者意取注著/之意也云上旅下旅札續之數也者謂上)
(旅之中及下旅之中皆有札續一葉為一札上旅之中/續札七節六節五節下旅之中亦有此節故云札續之)
(數也云革堅者札長者則五屬者以/其堅夀年多即下經三百年者也)犀甲夀百年兕甲
夀二百年合甲夀三百年注革堅者又支乆凡為甲必
先為容注服者之形容也鄭司農云容謂象式疏(注釋/曰凡)
(造衣甲須稱形大小長短而為/之故為人之形容乃制革也)然後制革注裁制札之
廣袤疏(注釋曰上旅七節六莭莭數已定更觀人之形/容長大則札長廣短小則札短狭故云裁制札)
(之廣袤廣即據横而言/袤即據上下而説也)權其上旅與其下旅而重若一
注鄭司農云上旅謂要以上下旅謂要以下音義(要扵/遥反)
(下/同)疏(釋曰謂札葉為旅者以札衆多故言旅旅即衆也/先鄭云上旅腰以上謂衣也下旅腰以下謂裳也)
(故春秋傳曰棄/其甲裳者也)以其長為之圍注圍謂札要廣厚疏(注/釋)
(曰此據一札之上先量上下之長乃以長/中央圍之一帀如此則長短廣狭相稱也)凡甲鍛不摯
則不堅已敝則橈注鄭司農云鍛鍛革也摯謂質也鍛
革大孰則革敝無强曲橈也𤣥謂摯之言致音義(鍜丁/亂反)
(摯音至大音泰劉菟/餓反致直置反下同)疏(注釋曰先鄭以摯為質後鄭不/從者質即革之别名非生孰之)
(稱故後鄭為致致/謂孰之至極也)凡察革之道眡其鑚空欲其惌也注
鄭司農云惌小孔貌惌讀為菀彼北林之菀音義(鑚作/官反)
(空音孔又如字下同惌/扵阮反或云司農音鬱)疏(注釋曰先鄭云惌小孔貌者/革惡則孔大革善則孔小驗)
(今亦然讀如菀彼北/林之菀者以音讀之)眡其裏欲其易也注無敗薉也音
義(易以䜴反下同薉/音穢本或作□)眡其朕欲其直也注鄭司農云朕
謂革制音義(朕直/忍反)櫜之欲其約也注鄭司農云謂巻置
櫜中也春秋傳曰櫜甲而見子南音義(櫜音羔劉古道/反卷眷勉反下)
(文/同)疏(注釋曰先鄭引春秋者按昭元年左氏傳鄭公孫/黒與子南争徐吾犯之妹適子南氏子晳怒既而)
(櫜甲而見子南欲殺之彼以衣衷著甲謂之櫜與此别/引之者彼以衣藏甲為櫜此亦以甲衣藏甲為櫜藏甲)
(為櫜相似故/引以為證也)舉而眡之欲其豐也注豐大疏(釋曰此文/與上經相)
(對舉之正謂扵/櫜中取而舉之)衣之欲其無齘也注鄭司農云齗謂如
齒齘音義(衣扵既反/齘户界反)疏(注釋曰人之齒齘前却不齊札/葉參差與齒齘相似故以齘為)
(喻/)眡其鑚空而惌則革堅也眡其裏而易則材更也眡
其朕而直則制善也櫜之而約則周也舉之而豐則明
也衣之無齘則變也注周宻致也明有光耀鄭司農云
更善也變随人身便利音義(更音庚便/婢面反)疏(釋曰此文歴/序上文扵此)
(總結/之也)
鮑人之事注鮑故書或作鞄鄭司農云蒼頡篇有鞄􁎪
音義(鞄匹學反劉音樸頡/户結反􁎪人兖反)疏(釋曰此文與下經為總目/注釋曰先鄭取蒼頡篇從)
(故書為鞄字者鮑乃從魚此官治皮宜/從革故𤣥引先鄭扵此取從革旁之義)望而眡之欲其
荼白也注韋革逺視之當如茅莠之色音義(荼音徒莠/音酉又音)
(秀/)疏(釋曰此官主革不主韋韋自韋氏為之/鄭云韋革者夹句而言耳荼即茅莠也)進而握之
欲其柔而滑也注謂親手煩撋之音義(撋人專反劉而/垂反或如訽反)
卷而摶之欲其無迆也注鄭司農云卷讀為可巻而懐
之之卷摶讀為縛一如瑱之縳謂卷縳韋革也迆讀為
既建而迆之之迆無迆謂革不□音義(摶直轉反或除/面反下同縛直)
(轉反瑱他見反本或作顛/音同□音虧又許皮反)疏(注釋曰先鄭云可卷而懐/之論語文云摶讀為縛一)
(如瑱之縛者按昭二十六年左/氏傳云以幣錦二兩縛一如瑱)眡其著欲其淺也注鄭
司農云謂郭韋革之札入韋革淺縁其邊也𤣥謂韋革
調善者鋪著之雖厚如薄然音義(著直略反下眡其著/同札側八反劉側列)
(反鋪普吳反又音孚著/之直略反又丁略反)察其線欲其藏也注故書線或
作綜杜子春云綜當為糸旁泉讀為絤謂縫革之縷音
義(線思賤反/注絤同)革欲其荼白而疾澣之則堅注鄭司農云
韋革不欲乆居水中音義(澣户/管反)欲其柔滑而腛脂之則
需注故書需作􁎬鄭司農云腛讀如沾渥之渥􁎬讀為
柔需之需謂厚脂之韋革柔需音義(腛扵角反劉音屋/需人兖反注同􁎬)
(而髓反又人兖/反渥扵角反)疏(注釋曰先鄭據詩云/既沾既渥生我百榖)引而信之欲其
直也信之而直則取材正也信之而枉則是一方緩一
方急也若苟一方緩一方急則及其用之也必自其急
者先裂若苟自急者先裂則是以博為帴也注鄭司農
云帴讀為翦謂以廣為狭也𤣥謂翦者如俴淺之淺或
者讀為羊豬戔之戔音義(信音申劉音新下皆同帴音/踐或山箭反俴音踐劉仕顯)
(反戔劉音普見反依字才丹反字林昨善反沈云馬融/音淺干寶為殘與周易戔戔之字同亦音素干反不知)
(其義或云字則如沈釋而羊豬戔之語未見出處俗謂/羊豬脂為□音素干反豈取此乎按周禮注殘餘字本)
(多作戔宜/依殘音)疏(注釋曰先鄭讀帴為翦者翦亦是狭少之/意後鄭轉帴為俴者從小戎詩小戎俴收)
(之俴讀為羊豬戔者義亦同按彼小戎詩俴者淺也謂/車深四尺四寸其車廣六尺六寸是廣深不得是一方)
(緩一方急以博為/淺以廣為狭之喻)巻而摶之而不迆則厚薄序也注序
舒也謂其革均也眡其著而淺則革信也注信無縮緩
察其線而藏則雖敝不甐注甐故書或作鄰鄭司農云
鄰讀為磨而不磷之磷謂韋革縫縷沒藏於韋革中則
雖敝縷不傷也音義(甐音吝或作/鄰音同注同)疏(注釋曰先鄭云鄰/讀為磨而不磷之)
(磷者論語/孔子辭)
韗人為臯陶注鄭司農云韗書或為􁎭臯陶鼓木也𤣥
謂􁎭者以臯陶名官也􁎭則陶字從革音義(韗況刃反/衆家並音)
(運􁎭音陶/徒刀反)疏(注釋曰先鄭知臯陶鼓木者以上言為臯/陶下即云長六尺有六寸鼔木之事明臯)
(陶即是長六尺六寸者故知也𤣥謂􁎭者以臯陶名官/者依先鄭從􁎭為鼓木還以􁎭為􁎭人之官是臯陶官)
(名也􁎭即陶字從革若然後鄭謂/􁎭人為臯陶不取韗字為官名)長六尺有六寸左右
端廣六寸中尺厚三寸注版中廣頭狭為穹隆也鄭司
農云謂鼓木一判者其兩端廣六寸而其中央廣尺也
如此乃得有腹音義(穹起弓/反下同)疏(注釋曰先鄭以經論鼔/木一判更不言版數多)
(少而知得有腹者以版兩端廣/六寸中廣一尺自然有腹可知)穹者三之一注鄭司農
云穹讀為志無空邪之空謂鼔木腹穹隆者居鼔三之
一也𤣥謂穹讀如穹蒼之穹穹隆者居鼔面三分之一
則其鼔四尺者版穹一尺三寸三分寸之一也倍之為
二尺六寸三分寸之二加鼓四尺穹之徑六尺六寸三
分寸之二也此鼓合二十版音義(邪似/嗟反)疏(注釋曰先鄭/云穹讀為志)
(無空邪之空者無所指斥故後鄭讀從穹蒼之穹也先/鄭云穹隆者居鼔三之一也者言猶未足故後鄭増成)
(𤣥謂穹讀如穹蒼之穹者謂從詩云以念穹蒼者也云/穹隆者下至合二十版此鄭所言皆從二十版計之乃)
(得面四尺及穹之尺數經既不言版數知二十版者此/以上下相約可知何者此鼓言版之寛狭不言面之尺)
(數下經二鼔皆言鼔四尺不言版之寛狭明皆有鼔四/尺乃鼔版之廣狭也若然下二鼔皆云鼔四尺明此鼔)
(亦四尺據面而言若然鼓木兩頭廣六寸面有四尺二/十版二六十二長丈二尺圍三徑一是一丈二尺得面)
(徑四尺矣以此面四尺穹隆加三之一三尺加一尺其/一尺者取九寸加三寸其一寸者為三分取一分并之)
(得一尺三寸三分寸之一也此據一廂而言倍之為二/尺六寸三分寸之二乃知鼓面四尺總為六尺六寸三)
(分寸之/二也)上三正注鄭司農云謂兩頭一平中央一平也
𤣥謂三讀當為參正直也參直者穹上一直兩端又直
各居二尺二寸不弧曲也此鼔兩面以六鼔差之賈侍
中云普鼔大而短近普鼔也以普鼔鼔金奏音義(三音/參七)
(南反近附/近之近)疏(注釋曰先鄭據經云三正解之亦得合義/但不定尺寸之數雖言三平恐平中有長)
(短故後鄭增成之云三當讀為參正直也參直者穹上/一直兩端又直各居二尺二寸是三䖏尺數等是為參)
(直也云不弧曲也者下臯鼓倨句磬折即弧曲不參直/故引證此為與彼異也云此鼔兩而者下經二鼔言四)
(尺之面此經不言四尺之面故言之對祭祀三鼔四面/已下云以六鼔差之者鼔人雷鼔祀天靈鼔祭地路鼔)
(享鬼下二鼓據鼔人賁鼔鼓軍事臯鼔鼔役事惟此鼓/經不言其名五鼔已配訖惟有普鼔當此鼔可知故引)
(賈侍中云普鼔大而短近普鼔也此後/鄭所解也云普鼔鼔金奏者鼓人文也)鼓長八尺鼔四
尺中圍加三之一謂之鼖鼓注中圍加三之一者加於
面之圍以三分之一也面四尺其圍十二尺加以三分
一四尺則中圍十六尺徑五尺三寸三分寸之一也今
亦合二十版則版穹六寸三分寸之二耳大鼓謂之鼖
以鼖鼔鼔軍事鄭司農云鼔四尺謂革所蒙者廣四尺
音義(賁扶云反本或作/□又作鼖皆同)疏(釋曰云鼓四尺者謂鼔面也/云中圍加三之一者謂將中)
(央圍加扵面之圍三分之一也注釋曰云面四尺其圍/十二尺加以三分一四尺者添四面圍丈二尺為十六)
(尺然後徑之十五尺徑五尺餘一尺取九寸徑三寸取/餘一寸者破為三分得一分總徑五尺三寸三分寸一)
(此言中圍加三之一與上穹三之一者異彼據一相之/穹加面三之一故兩相加二尺六寸三分寸二此則扵)
(面四尺總加三分之一則總一尺三寸三分寸一若然/此穹隆校少普鼔一尺三寸三分寸之一也與彼穹隆)
(異也云今亦合二十版者此經云鼔四尺若不二十版/亦不合此數也云則版穹六寸三分寸二者此亦據一)
(相而言云大鼔謂之鼖者鼖訓為大對晉鼓長六尺六/寸而言若對下文臯鼔長丈二尺則彼又大矣云鼖鼔)
(鼔軍事者/鼔人文)為臯鼓長尋有四尺鼓四尺倨句磬折注以
臯鼓鼓役事磬折中曲之不參正也中圍與鼖鼔同以
磬折為異疏(注釋曰云以臯鼓鼔役事者鼓人文磬折/中曲之不參正也者磬折者麄處近上故)
(不得參/正也)凡冒鼓必以啟蟄之日注啓蟄孟春之中也蟄
蟲始聞雷聲而動鼔所取象也冒蒙鼔以革(注釋曰云/啓蟄孟春)
(之中也者正月立春莭啟蟄中故云中也云蟄蟲始聞/雷聲而動者蟄蟲啟户由聞雷聲是鼔所取象故以此)
(時冒之按月令仲秋云雷乃始收注雷乃收聲在地中/動内物則此云孟春始聞雷聲而動者亦謂未出地時)
(故蟄蟲聞之而動至二月即雷乃𤼵聲出地蟄蟲啟户/而出故月令仲春云日夜分雷乃𤼵聲蟄蟲咸動唘户)
(而出/是也)良鼔瑕如積環注革調急也疏(注釋曰瑕與環皆/謂漆之文理謂革)
(調急故然若急而/不調則不得然也)鼓大而短則其聲疾而短聞音義(聞/音)
(問下/同)鼓小而長則其聲舒而逺聞疏(釋曰此乃鼓之病/大小得所如上三)
(者所為則/無此病)
韋氏(闕/)
裘氏(闕/)
畫繢之事雜五色東方謂之青南方謂之赤西方謂之
白北方謂之黒天謂之𤣥地謂之黄青與白相次也赤
與黒相次也𤣥與黄相次也注此言畫繢六色所象及
布采之第次繢以為衣疏(釋曰此一經言次次畫扵衣/之事畫繢並言者言畫是總)
(語以其繢繡皆須畫之言繢則據對方而言自東方已/下是也自言東方謂之青至謂之黄六者先舉六方有)
(六色之事但天𤣥與北方黒二者大同小異何者𤣥黒/雖是其一言天止得謂之𤣥天不得言黒天若據北方)
(而言𤣥黑俱得稱之是以北方云𤣥武宿也青與白相/次已下論繢扵衣為對方之灋也注釋曰鄭云畫繢六)
(色所象者解經地謂之黄已上文云及布采之第次者/解經青與白已下文云繢以為衣者案虞書云予欲觀)
(古人之象日月星辰山龍華蟲作繢/是據衣而言繢故鄭云繢以為衣也)青與赤謂之文赤
與白謂之章白與黒謂之黼黒與青謂之黻五采備謂
之繡注此言刺繡采所用繡以為裳疏(釋曰此一經皆/比方為繡次凡)
(繡亦須畫乃刺之故畫繡二工共其職也注釋曰云繡/以為裳者案虞書云宗彝藻火粉米黼黻絺繡鄭云絺)
(紩也謂刺繡扵裳故鄭云刺以為裳也衣在上陽/陽主輕浮故畫之裳在下隂隂主沈重故刺之也)土以
黄其象方天時變注古人之象無天地也為此記者見
時有之耳子家駒曰天子僭天意亦是也鄭司農云天
時變謂畫天随四時色疏(釋曰此乃六色之外别増此/天地二物扵衣故扵下特言)
(之也注釋曰鄭云古人之象無天地也者此據虞書日/月已下不言天地云為此記者見時有之耳者古人既)
(無天地若記者不見時君畫扵衣記人何因輙記之為/經典也子家駒曰天子僭天意亦是也者按公羊傳云)
(昭公謂子家駒云季氏僭于公室乆矣吾欲殺之何如/子家駒曰天子僭天諸侯僭天子彼云僭天者未知僭)
(天何事要在古人衣服之外别加此天地之意亦是僭/天故云意亦是也先鄭云天時變謂畫天随四時色者)
(天逐四時而化育四時有四色今畫天之時天無形體/當畫四時之色以象天地若然畫土當以象地色也)
火以圜注鄭司農云為圜形似火也𤣥謂形如半環然
在裳音義(圜音/環)疏(注釋曰先鄭云為圜形似火也後鄭/云如半環然此亦與先鄭不别増減)
(之耳孔安國以為大字也與此别也/知在裳者虞書藻火已下皆在裳)山以章水以龍注
章讀為獐獐山物也在衣齊人謂麇為獐龍水物在衣
音義(獐音章麇/俱倫反)疏(注釋曰馬氏以為獐山獸畫山者并/畫獐龍水物畫水者并畫龍鄭即以)
(獐表山以龍見水此二者各有一是一非古人之象有/山不言獐有龍不言水今記人既有獐有水止可畫山)
(兼畫獐畫龍兼畫水/何有棄本而遵末也)鳥獸蛇注所謂華蟲也在衣蟲之
毛鱗有文采者疏(注釋曰云所謂華蟲也者所謂虞書/云山龍華蟲彼畫華蟲次在龍下此)
(文亦次龍下故知當華蟲也言華者象章華言蟲者是/有生之總號言鳥以其有翼言獸以其有毛言蛇以其)
(有鱗以首似鷩亦謂之鷩冕也故云蟲之毛鱗有文采/也虞書有十二章扵此惟言四章又兼言天地而不云)
(日月星藻與宗彞者/記人之言略説之耳)雜四時五色之位以章之謂之巧
注章明也繢繡皆用五采鮮明之是為巧疏(注釋曰此/經總結上)
(文也上有六色此言五者下别言/素功故言五或可𤣥黒共説也)凡畫繢之事後素功
注素白采也後布之為其易漬汙也不言繡繡以絲也
鄭司農説以論語曰繢事後素音義(為于偽反/易以䜴反)
鍾氏染羽以朱湛丹秫三月而熾之注鄭司農云湛漬
也丹秫赤粟𤣥謂湛讀如漸車帷裳之漸熾炊也羽所
以飾旌旗及王后之車音義(湛子潛反或子鴆反又音/鴆秫音述漸子潛反下漚)
(漸/同)疏(釋曰染布帛者在天官染人此鍾氏惟染鳥羽而/已要用朱與秫則同彼染祭服有𤣥纁與此不異)
(故也案染人云春暴練夏纁𤣥注云石染當及盛暑熱/潤始湛研之三月而後可用若然云以朱湛丹秫三月)
(而熾之熾之當及盛暑熱潤則初以朱湛丹秫當在春/日豫湛至六月之時即染之矣注釋曰𤣥謂湛讀如漸)
(車帷裳之漸者讀從衛詩也云羽所以飾旌旗及王后/之車者司常云全羽為旞析羽為旌自餘旌旗竿首亦)
(有羽旄巾車有重翟厭翟翟車之等皆用羽是也案夏/采注云夏采夏翟羽色禹貢徐州貢夏翟之羽有虞氏)
(以為緌後世或無故染鳥羽象而用/之謂之夏采此是鍾氏所染者也)淳而漬之注淳沃
也以炊下湯沃其熾烝之以漬羽漬猶染也音義(淳章/均反)
(注及/下同)疏(注釋曰上熾之謂以朱湛丹秫三月末乃熾之/即以炊下湯淋所炊丹秫取其汁以染鳥羽而)
(又漸漬/之也)三入為纁五入為緅七入為緇注染纁者三入
而成又再染以黒則為緅緅今禮俗文作爵言如爵頭
色也又復再染以黑乃成緇矣鄭司農云以論語曰君
子不以紺緅飾又曰緇衣羔裘爾雅曰一染謂之縓冄
染謂之竀三染謂之纁詩云緇衣之宜兮𤣥謂此同色
耳染布帛者染人掌之凡𤣥色者在緅緇之間其六入
者與音義(纁許云反緅側留反劉祖侯反復扶又反紺/古閭反縓倉絹反范倉亂反竀勑貞反本又)
(作䞓亦作/頳與音餘)疏(注釋曰凡染纁𤣥之灋取爾雅及此相兼/乃具按爾雅一染謂之縓再染謂之竀三)
(染謂之纁三入謂之纁即與此同此三者皆以丹秫染/之此經及爾雅不言四八及六入案士冠冇朱紘之文)
(鄭云朱則四入與是更以纁入赤汁則為朱以無正文/約四入為朱故云與以疑之云論語曰君子不以紺緅)
(飾者淮南子云以涅染紺則黒扵涅涅即黒色也纁若/入赤汁則為朱若不入赤而入黑汁則為紺矣若更以)
(此紺入黒則為緅而此五入為緅是也紺緅相類之物/故連文云君子不以紺緅飾也若更以此緅入黒汁即)
(為𤣥則六入為𤣥但無正文故此注與士冠禮注皆云/𤣥則六入與更以此𤣥入黑汁則名七入為緇矣但緇)
(與𤣥相類故禮家每以緇布衣為𤣥端也云禮俗/文作爵言如爵頭色者以其爵赤多黒少故也)
筐人(闕/)
㡛氏湅絲以涚水漚其絲七日去地尺暴之注故書涚
作湄鄭司農云湄水温水也𤣥謂涚水以灰所泲水也
漚漸也椘人曰漚齊人曰涹音義(㡛音茫湅音練下同/涚書鋭反漚烏豆反)
(李又烏侯反暴步卜反劉步莫反下同湄劉音眉一音/奴短反泲子禮反涹烏禾反又扵偽反一音乃罪反)
疏(注釋曰諸家及先鄭皆以涚水為温水後鄭獨不從/者禮有涚齊謂泲酒為涚則此涚亦當泲灰汁為涚)
(故不從温水也云齊/人曰涹者亦是漚義)晝暴諸日夜宿諸井七日七夜是
謂水湅注宿諸井縣井中湅帛以欄為灰渥淳其帛實
諸澤器淫之以蜃注渥讀如繒人渥菅之渥以欄木之
灰漸釋其帛也杜子春云淫當為涅書亦或為湛鄭司
農云澤器謂滑澤之器蜃謂灰也士冠禮曰素積白屨
以魁柎之説曰魁蛤也周官亦有白盛之蜃蜃蛤也𤣥
謂淫薄粉之令帛白蛤今海旁有焉音義(欄音練李又/来踐反或音)
(蘭渥烏豆反與漚同注渥菅同蜃常軫反繒似陵反菅/古顔反湛子潛反冠古亂反屨九具反魁苦迴反又作)
(魁柎方于反蛤古盍/反粉如字劉方問反)疏(注釋曰鄭云渥讀如鄫人渥菅/之渥者按哀八年吳伐魯云初)
(武城人或有因扵吳竞田焉拘鄫人之漚菅者曰何故/使吾水滋是其事引士冠禮曰素積白屨以魁柎之者)
(謂皮弁服白布衣而素積以為裳屨裳/同色故素積白屨白屨以蜃灰柎之也)清其灰而盝之
而揮之注清澄也於灰澄而出盝晞之晞而揮去其蜃
音義(盝音鹿揮音/輝去起呂反)而沃之而盝之而塗之而宿之注更
渥淳之明日沃而盝之注朝更沃至夕盝之又更沃至
旦盝之亦七日如漚絲也音義(朝此一字張遥反/餘皆朝廷之朝)晝暴
諸日夜宿諸井七日七夜是謂水湅疏(釋曰湅帛湅絲/者有三灋上文)
(為灰湅灋此文/是水湅灋也)
　
　
　
　
　
　
　
　周禮注疏卷四十
　周禮注疏卷四十考證
輈人田馬之輈疏駑馬髙七尺○駑當作騋見夏官廋
　人職文
五分其頸圍去一以為踵圍注踵後承軫者也疏輈後
　承踵之䖏○輈監本訛作踵殆因注文而誤也今改
　正
良輈環灂疏即上云隧四寸三分一在外以揉其式○
　隧下脱四尺二字四尺四寸隧深之度也
冶氏是故倨句外博疏或謂之鏕吳揚之間謂之伐○
　揚雄方言鏕作鏔伐作戈
桃氏兩從半之疏謂劒脊兩面殺趨鍔○脊訛刃依注
　改正
鳧氏洗間謂之于疏對下甬衡○甬監本訛作角今從
　下文舞上謂之甬甬上謂之衡改正
十分其銑疏古之神瞽考中聲而量量以制度度律均
　鍾○國語作考中聲而量之以制度律均鍾此引之
　略有異同
鮑人之事注蒼頡篇有匏􁎪○􁎪當作□從瓦諸本皆
　訛説已見攻皮之工注
韗人凡冒鼓必以啓蟄之日注啓蟄孟春之中也○以
　啓蟄為正月中與今法異
畫繢之事山以章水以龍○此二句舊分二莭今從疏
　合解之故為一節
　
　
　
　
　
　
　
　
　周禮注疏卷四十考證
欽定四庫全書
　周禮注疏卷四十一
　　漢鄭氏注　唐陸徳明音義　賈公彦疏
　冬官考工記下
玉人之事鎭圭尺有二寸天子守之命圭九寸謂之桓
圭公守之命圭七寸謂之信圭侯守之命圭七寸謂之
躬圭伯守之注命圭者王所命之圭也朝覲執焉居則
守之子守穀璧男守蒲璧不言之者闕耳故書或云命
圭五寸謂之躬圭杜子春云當爲七寸𤣥謂五寸者璧
文之闕亂存焉音義(信音身朝直/遥反下皆同)疏(釋曰云玉人之事/者謂人造玉瑞玉)
(器之事此一句總與下諸文爲目圭名鎭名信及躬備/於宗伯注釋曰云命圭者王所命之圭也者公羊傳云)
(錫者何賜也命者何加我服也於王以䇿命諸侯之時/非直加之以車服時卽以圭授之以爲瑞信者也朝覲)
(執焉者典瑞云公執桓圭以下朝覲宗遇㑹同于王諸/侯相見亦如之是也云居則守之者謂以爲鎭守者也)
(故云居則守之子守穀璧男守蒲璧典瑞宗伯大行人/俱有其文於此不言之者闕也鄭云闕者若韋氏櫛氏)
(之類亦闕也若然經有鎮圭按典瑞云王執鎭圭繅藉/五采五就以朝日鄭不言者有典瑞可參故直舉諸侯)
(可知也子春破故書五寸當從經七寸後鄭不從以從/故書爲五寸五寸是璧文之闕亂存者命圭是伯五寸)
(是子男故/亂存也)天子執冒四寸以朝諸侯注名玉曰冒者言
徳能覆蓋天下也四寸者方以尊接卑以小爲貴疏(注/釋)
(曰鄭知名玉曰冒言德能覆蓋天下者案書傳云古者/圭必有冒言不敢專達之義天子執冒以朝諸侯見則)
(覆之注云君恩覆之臣敢進是其冒覆之事案孔注顧/命云言冒所以冒諸侯圭以齊瑞信方四寸邪刻之不)
(言冒以覆蓋天下者義得兩含故注有異故書傳云古/者圭必有冒亦是冒圭之法也此冒據朝覲諸侯時執)
(之詩殷頌云受小球大球爲下國綴旒注云小球尺二/寸大球長三尺與下國結定其心如旌旗之旒彼據天)
(子與諸侯盟㑹故云結定/其心故執鎭圭不執冒也)天子用全上公用龍侯用瓚
伯用將注鄭司農云全純色也龍當爲尨尨謂襍色𤣥
謂全純玉也瓚讀爲􁊾􁋳之􁋳龍瓚將皆襍名也卑者
下尊以輕重爲差玉多則重石多則輕公侯四玉一石
伯子男三玉二石音義(龍莫江反瓚才早反下同司農/音讃將如字劉音陽􁊾之然反)
(􁋳作旦反/下遐嫁反)疏(注釋曰此經因天子以下執玉遂説尊卑/之玉善惡不同注釋曰先鄭云全純色也)
(龍當爲尨尨謂襍色後鄭以爲全純玉也純玉卽純色/義無殊瓚讀􁊾􁋳之􁋳者醢人職有􁊾食漢時有膏􁋳)
(今連言􁊾􁋳者取襍意云龍瓚將皆襍名者謂玉之襍/名此亦含襍色必知後鄭玉襍中含色者見鄭異義駮)
(云玉襍則色襍則知玉全色亦全也云卑者下尊以輕/重爲差玉多則重石多則輕知者見盈不足術曰玉方)
(寸重七兩石方寸重六兩云公侯四玉一石伯子男三/玉二石者按禮緯云天子純玉尺二寸公侯九寸四玉)
(一石伯子男三玉二石此注岀於彼但此經公與侯異/注及彼文公侯同又彼伯子男同七寸皆與此經不同)
(者彼據殷法但玉石多少與周同故引之也若然/公侯同四玉一石而龍瓚異者蓋玉色有别也)繼子
男執皮帛注謂公之孤也見禮次子男䞇用束帛而以
豹皮表之爲飾天子之孤表帛以虎皮此説玉及皮帛
者遂言見天子之用䞇音義(見禮賢遍/反下同)疏(釋曰此公之/孤上不言子)
(男而此云繼子男者以上文不見子男也不見者以子/男與伯同用三玉二石故空其文見子男與伯等以是)
(得言以皮帛繼子男也以大行人注言之此亦是孤尊/更以其贄見也注釋曰知諸侯孤飾䞇以豹皮天子之)
(孤飾以虎皮者郊特牲云虎豹之皮示服猛也二/者皮中爲羙虎皮又貴天子孤尊故知義然也)天子
圭中必注必讀如鹿車縪之縪謂以組約其中央爲執
之以備失隊音義(必府結反戚如字縪劉府結反沈音/畢云劉音非也按北俗今猶有此語)
(音如劉音蓋古語乎劉音未失組約/如字劉阿駮反爲于僞反隊直類反)疏(釋曰上列天子/及公侯伯之圭)
(於此獨言天子圭中必者按聘禮記五等諸侯及聘使/所執圭璋皆有繅藉及絢組絢組所以約圭中央恐失)
(墜即此中必之類若然圭之中必尊卑皆有此不言諸/侯圭舉上以明下可知注釋曰云讀如鹿車縪之縪者)
(俗讀之也此/縪絢組一也)四圭尺有二寸以祀天注郊天所以禮其
神也典瑞職曰四圭有邸以祀天旅上帝音義(邸丁禮/反又音)
(帝下/文同)疏(釋曰此圭典瑞直言所用禮神不言尺寸故此/言之此直言尺二寸按典瑞注先鄭云中央爲)
(璧圭著其四面一玉俱成又云圭末四岀若然此尺二/寸者未知璧在中央通兩畔總計爲尺二寸未知除璧)
(之外兩畔之圭各有一尺二寸據下裸圭尺有二寸而/言則此四圭圭别尺有二寸仍未審以璧爲邸邸徑幾)
(許禮既無文不可强記也注釋曰引典瑞者證祀天爲/夏正郊所感帝兼國有故旅祭五帝之事亦以此圭禮)
(神/也)大圭長三尺杼上終葵首天子服之注王所搢大圭
也或謂之珽終葵椎也爲椎於其杼上明無所屈也杼
閷也相玉書曰珽玉六寸明自炤音義(杼直吕反珽他/頂反椎直追反)
(下同閷色界反劉色例反殺字之異者本/或作殺下取殺殺文同相息亮反炤音照)疏(釋曰言大/圭者以其)
(長故得大圭之稱言服之者以其搢於衣帯之間同於/衣服故以服言之注釋曰云王所搢大圭也者典瑞云)
(王搢大圭執鎭圭繅藉五采五就以朝日是也云或謂/之珽者玉藻云天子搢珽方正於天下也鄭云言珽然)
(無所屈此注亦云明無所屈皆對諸侯爲荼大夫前屈/後屈故云無所屈也云終葵椎也者齊人謂椎爲終葵)
(故云終葵椎也云相玉書曰珽玉六寸明自炤者謂於/三尺圭上除六寸之下兩畔殺去之使巳止爲椎頭言)
(六寸據上不殺者而言云明自炤者玉體瑜不掩瑕瑕/不掩瑜善惡露見是其忠實君子於玉比徳焉言忠實)
(故云明自炤也引之者證大圭/者爲終葵六寸以下杼之也)土圭尺有五寸以致日
以土地注致日度景至不夏日至之景尺有五寸冬日
至之景丈有三尺土猶度也建邦國以度其地而致其
域音義(景度待洛反/此下注同)疏(釋曰言土圭謂度土地遠近之/圭故云土圭注釋曰云致日度)
(景至不者於地中立八尺之表於中漏半夏至日表北/尺五寸景與土圭等冬至日丈三尺爲景至若不依此)
(皆爲不至故云度景至不也但景至與不至皆由君政/得失而來度之者若不至使君改徳敎也云夏日至之)
(景尺有五寸冬日至之景丈三尺者皆通卦驗文大司/徒亦云夏日至之景尺有五寸謂之地中云土猶度也)
(建邦國以度其地而致其域者此度地封諸侯日景一/分地差百里五等諸侯直取五分景已下無取尺寸之)
(義/也)祼圭尺有二寸有瓚以祀廟注祼之言灌也或作淉
或作果祼謂始獻酌奠也瓚如盤其柄用圭有流前注
音義(祼古亂反注/淉果皆同)疏(釋曰鄭注小宰云唯人道宗廟有/祼天地大神至尊不祼故此唯云)
(以祀廟典瑞兼云以祼賔客此不言者有典瑞故作文/略也注釋曰讀祼為灌者取水灌之義云祼謂始獻酌)
(奠也者小宰注云祼亦謂祭之啐之奠之以其尸不飲/故云奠之按司尊彝注祼謂始獻尸郊特牲注云始獻)
(神也蓋以其祼入獻于尸故云獻尸以灌圭爲降神故/云獻神三注雖曰不同其義一也云瓚如盤其柄用圭)
(有流前注者鄭注典瑞引漢禮瓚盤大五升口徑八寸/下有盤口徑一尺言有流前注者按下三璋之勺鼻寸)
(是也言前注者以尸執之向外/祭乃注之故云有流前注也)琬圭九寸而繅以象徳
注琬猶圜也王使之瑞節也諸侯有徳王命賜之使者
執琬圭以致命焉繅藉也音義(琬於阮反繅音早使所/吏反下同藉慈夜反)
疏(釋曰典瑞云琬圭以治徳以結好此不言結好此文/略彼云治徳據使者而言此言象徳據圭體而説彼)
(不言有繅此言有繅亦是互見爲義注釋曰云諸侯有/徳王命賜之使者執琬圭以致命焉者若天王使毛伯)
(来錫公命公羊云錫者何賜也命者何加/我服也是諸侯有徳王使人賜命之事也)琰圭九寸判
規以除慝以易行注凡圭琰上寸半琰圭琰半以上又
半爲瑑飾諸侯有爲不義使者征之執以爲瑞節也除
慝誅惡逆也易行去煩苛音義(琰餘冉反慝吐得反易/以豉反又音亦改也行)
(下孟反注同以上時掌反瑑/直轉反去起吕反苛音何)疏(注釋曰知凡圭琰上寸/半者禮記襍記文知此)
(琰圭琰半以上又半爲瑑飾者以其言判判半也又云/規明半以上琰至首規判以下爲瑑飾可知云諸侯有)
(爲不義使者征之執以爲瑞節也者此釋除慝故引經/文除慝誅惡逆也云易行去煩苛者此非惡逆之事直)
(政教煩多而苛虐是諸侯行惡故/王使人執之以爲瑞節易去惡行)璧羨度尺好三寸以
爲度注鄭司農云羨徑也好璧孔也爾雅曰肉倍好謂
之璧好倍肉謂之瑗肉好若一謂之環𤣥謂羨猶延其
袤一尺而廣狹焉音義(羨以善反延也又音賤徑也好/呼報呼老二反注同肉柔又柔)
(育二反下同瑗于眷/反劉于願反袤音荗)疏(注釋曰引爾雅欲見此璧好三/寸好即孔也兩畔肉各三寸兩)
(畔共六寸是肉倍好也後鄭云羨猶延其袤一尺而廣/狹焉者是羨爲不圜之貌造此璧之時應圜徑九寸今)
(減廣一寸以益上下之袤一寸則上下一尺廣八寸故/云其袤一尺而廣狹焉狹焉謂八寸也以爲度者天子)
(以爲量物/之度也)圭璧五寸以祀日月星辰注禮其神也圭其
邸爲璧取殺於上帝疏(注釋曰此圭璧謂以璧爲邸旁/有一圭故云圭其邸爲璧也云)
(取殺於上帝者按上文四圭以祀天此日月星辰爲天/之佐故一圭是取殺於上帝也按典瑞云兩圭有邸以)
(祀地璋邸射以祀山川彼山川亦取殺於地此不言者/文略彼又有珍圭牙璋此不言者亦是文略並玉人造)
(之可/知)璧琮九寸諸侯以享天子注享獻也聘禮享君以
璧享夫人以琮音義(琮才/宗反)疏(注釋曰按小行人二王後/享天子及后用圭璋則此)
(璧琮九寸據上公引聘禮者欲見經云享天子用璧享/后用琮此據上公九命若侯伯當七寸子男當五寸)
穀圭七寸天子以聘女注納徵加於束帛疏(注釋曰自/士已上皆)
(用𤣥纁束帛但天子加以/穀圭諸侯加以大璋也)大璋中璋九寸邊璋七寸射
四寸厚寸黄金勺青金外朱中鼻寸衡四寸有繅天子
以廵守宗祝以前馬注射琰岀者也勺故書或作約杜
子春云當爲勺謂酒尊中勺也鄭司農云鼻謂勺龍頭
鼻也衡謂勺柄龍頭也𤣥謂鼻勺流也凡流皆爲龍口
也衡古文横假借字也衡謂勺徑也三璋之勺形如圭
瓚天子廵守有事山川則用灌焉於大山川則用大璋
加文飾也於中山川用中璋殺文飾也於小山川用邊
璋半文飾也其祈沈以馬宗祝亦執勺以先之禮王過
大山川則大祝用事焉將有事於四海山川則校人飾
黄駒音義(射食亦反注及下注同勺上灼反注同衡音/横注衡謂並同祈沈如字劉居綺反小爾雅)
(曰祭山川曰祈沈按爾雅祭山曰庪縣祭川曰浮沈/祈音九委反今讀宜依爾雅音大祝音泰校户敎反)疏
(釋曰此經説王巡守岀行過山川禮敬之事三璋據爲/勺柄黄金勺以下據爲勺頭注釋曰射琰岀者也者向)
(上謂之岀謂琰半已上其半已下爲文飾也先鄭云鼻/謂勺龍頭鼻後鄭増成其義衡謂勺柄龍頭後鄭不從)
(𤣥謂衡古文爲横謂勺徑破先鄭爲勺柄云三璋之勺/形如圭瓚者圭瓚之形前注已引漢禮但彼口徑八寸)
(下有盤徑一尺此徑四寸徑既倍狹明所容亦小但形/狀相似耳故云形如圭瓚也知用灌者以其圭瓚灌宗)
(廟明此廵守過山川用灌可知於大山川已下至半文/飾皆無正文鄭君以意觧之云祈沈以馬者取校人飾)
(黄駒故知馬也知宗祝亦執勺以先之者即引大祝職/云王過大山川則大祝用事焉是大祝用此經黄金勺)
(之事也云將有事于四海山川則校人飾黄駒者校人/職文引之者見禮山川非直灌亦有牲牢以山川地神)
(故用黄駒也大祝職云王過大山川大祝用事不言/中山川小山川者舉大者而言或使小祝爲之也)大
璋亦如之諸侯以聘女注亦納徵加於束帛也大璋者
以大璋之文飾之也亦如之者如邊璋七寸射四寸疏
(注釋曰鄭知以大璋之文飾之者以其與上大璋同名/明以大璋之文飾之也又知如邊璋七寸射四寸者以)
(其天子穀圭七寸以聘女諸侯不可過於天子爲九寸/旣文承邊璋之下而言亦如之明知如邊璋七寸射四)
(寸/也)瑑圭璋八寸璧琮八寸以覜聘注瑑文飾也覜視也
聘問也衆來曰覜特來曰聘聘禮曰凡四器者唯其所
寶以聘可也音義(覜吐/弔反)疏(釋曰此謂上公之臣執以覜/聘用圭璋享用璧琮於天子)
(及后也若兩諸侯自相聘亦執之侯伯之臣宜六寸子/男之臣宜四寸注釋曰云瑑文飾也者凡諸侯之臣覜)
(聘並不得執君之桓圭信圭之等直瑑爲文飾耳云覜/視也聘問也者按大宗伯云時聘曰問殷覜曰視故據)
(彼而言也云衆來曰覜特來曰聘者衆來則元年七年/十一年一服朝之嵗來者衆也特來則天子有事乃來)
(無常期者是也引聘禮者彼亦云圭璋璧琮/四器故引以爲證云所寶謂不聘時寶之)牙璋中璋
七寸射二寸厚寸以起軍旅以治兵守注二璋皆有鉏
牙之飾於琰側先言牙璋有文飾也音義(鉏劉李側魚/反沈徐加仄)
疏(注釋曰牙璋起軍旅治兵守正與典瑞文同彼無中/璋者以其大小等故不見也牙璋起軍旅則中璋亦)
(起軍旅二璋蓋軍多用牙璋軍少用中璋鄭知二璋皆/爲鉏牙之飾者以其同起軍旅又以牙璋爲首故知中)
(璋亦有鉏牙但牙璋文飾/多故得牙名而先言也)駔琮五寸宗后以爲權注駔
讀爲組以組繫之因名焉鄭司農云以爲稱錘以起量
音義(駔音祖稱尺證反錘/直僞反劉直危反)疏(釋曰此后所用故五寸降/於下文天子所用七寸者)
(也注釋曰駔讀爲組者於義無取於駔故從組以其用/組爲繫言因名焉者以組爲繫名組琮似以玉飾豆即)
(名玉豆其類也先鄭云以爲稱錘以起量者量自是斗/斛之名而云爲量者對文量衡異散文衡亦得爲量以)
(其量輕/重故也)大琮十有二寸射四寸厚寸是謂内鎭宗后守
之注如王之鎭圭也射其外鉏牙疏(釋曰言大琮者對/上駔琮五寸爲大)
(也言十有二寸者并角徑之爲尺二寸言射四寸者據/角各岀二寸兩相并四寸言是謂内鎭者對天子執鎭)
(圭爲内謂若内宰對大宰爲内内司服對司服爲内王/不言外者男子居外是其常但婦人陰則得内稱也注)
(釋曰云射其外鉏牙者/據八角鋒故云鉏牙也)駔琮七寸鼻寸有半寸天子以
爲權注鄭司農云以爲權故有鼻也疏(釋曰此天子以/爲權故有鼻上)
(后權不言鼻者舉以/見后亦有鼻可知)兩圭五寸有邸以祀地以旅四望
注邸謂之柢有邸僢共本也音義(柢音帝劉作枑户/古反僢昌絹仄)疏
(釋曰此亦依典瑞所解謂祀神州之神於北郊及國有/故旅祭四望以對四圭有邸祀天及旅上帝也若天地)
(自用黄琮云僢共本也者亦一/玉俱成兩圭尺相對爲僢也)瑑琮八寸諸侯以享夫
人注獻於所朝聘君之夫人也疏(釋曰言以享夫人則/是諸侯自相朝所用)
(致享者也五等諸侯朝天子享用璧琮不降瑞若自相/享降瑞一等此八寸據上公二王後自相享亦用璧琮)
(八寸侯伯當六寸子男自相享退用琥璜降用四寸此/經直言瑑琮不言瑑璧以享君文略可知也注釋曰經)
(言諸侯止是朝注兼云聘者其臣聘瑑圭璋/璧琮亦皆降一等與君寸数同故兼言聘也)案十有二
寸棗㮚十有二列諸侯純九大夫純五夫人以勞諸侯
注純猶皆也鄭司農云案玉案也夫人天子夫人𤣥謂
案玉飾案也夫人王后也記時諸侯僭稱王而夫人之
號不别是以同王后於夫人也玉案十二以爲列王后
勞朝諸侯皆九列聘大夫皆五列則十有二列者勞二
王之後也棗㮚實於器乃加於案聘禮曰夫人使下大
夫勞以二竹簋方𤣥被纁裏有蓋其實棗烝㮚擇兼執
之以進音義(勞力報反注/同被皮寄反)疏(釋曰案十有二寸者謂玉/案十有二枚云棗㮚十有)
(二列案案皆有棗㮚爲列十有二者還據案十二爲數/不謂一案之上十有二也注釋曰先鄭云夫人天子夫)
(人後鄭不從者勞諸侯以王后爲主豈不見后先見三/夫人乎故不從也𤣥謂案玉飾案也者以其在玉人故)
(知以玉飾案也云記時諸侯僭稱王者春秋之世吳楚/及越僭號稱王而吳楚夫人不稱后是夫人之號不别)
(也云是以同王后于夫人也者周王與吳楚同號王故/周王后號亦下同吳楚之夫人也云案十有二以爲列)
(者微破賈馬以此十二列比聘禮醯醢夾碑百罋十以/爲列云王后勞朝諸侯皆九列聘大夫皆五列則十二)
(列勞三王之後也者以其經夫人以勞諸侯文在下總/結上文三者故以此義推量之也云棗㮚實于器乃加)
(於案者此約聘禮故即引聘禮爲證也聘禮五介入境/張旃是侯伯之卿大夫聘者也而主國夫人使下大夫)
(勞賓以二竹簋方者簋法圓今此竹簋方爲之者此或/棗㮚與黍稷簋異也𤣥被者以𤣥繒爲表被聘禮諸侯)
(夫人使下大夫勞無案直有棗㮚此后勞冇棗㮚/又亦有案引之者證此棗㮚亦盛於竹簋者也)璋邸
射素功以祀山川以致稍餼注邸射剡而岀也致稍餼
造賓客納稟食也鄭司農云素功無瑑飾也餼或作氣
杜子春云當爲餼音義(造七/報反)疏(注釋曰云以祀山川者/謂四望之外所有山川)
(皆是云邸射剡而岀也者向上謂之岀半圭曰璋璋首/邪却之今於邪却之處從下向上總邪却之名爲剡而)
(岀云致稍餼造賓客納稟食也者謂賓客在館主君使/人造賓客納稟食稟食則米者也以其經云稍餼稍稍)
(致之是食米/曰稟者也)
楖人(闕/)音義(楖莊宻反/本或作櫛)
雕人(闕/)音義(雕音彫本/亦作彫)
磬氏爲磬倨句一矩有半注必先度一矩爲句一矩爲
股而求其弦旣而以一矩有半觸其弦則磬之倨句也
磬之制有大小此假矩以定倨句非用其度耳音義(倨/音)
(據句沈音鉤注同劉/如字先度待洛反)疏(注釋曰鄭云必先度一矩爲句/者據上曲者一矩爲股據下直)
(者而求其弦者弦謂兩頭相望者云旣而以一矩有半/觸其弦者假令句股各一尺今以一尺五寸觸兩弦其)
(句股之形即磬之倨句折殺也云磬之制有大小者按有/樂經云磬前長三律二尺七寸後長二律尺八寸是磬)
(大小之制也云此假矩以定倨句非用其度耳者謂此/經倨句各一矩并一矩有半皆假設言之以定倨句及)
(其作磬非用此度自/依律長短爲之也)其博爲一注博謂股博也博廣也
疏(注釋曰鄭知此博是股廣在上者以其下又因此博/而云股爲二明此博即股廣也此上下云一二三者)
(此亦假一二三而爲長/短廣狹故不言尺寸也)股爲二鼓爲三參分其股博去
一以爲鼓博參分其鼔博以其一爲之厚注鄭司農云
股磬之上大者鼓其下小者所當擊者也𤣥謂股外面
鼓内面也假令磬股廣四寸半者股長九寸也鼓廣三
寸長尺三寸半厚一寸音義(去起吕反令力/呈反後皆同)疏(注釋曰/先鄭云)
(股磬之上大者鼔其下小者以其股面廣鼓面狹故以/大小而言也𤣥謂股外面也者以其在上故以爲外鼓)
(内面也者以其在下故以爲内言假令者經直言一二/三不定尺寸是假設之言也若定尺寸自當依律爲短)
(長也以四寸半爲灋者直取/從此以下爲易計非實灋也)已上則摩其旁注鄭司農
云磬聲大上則摩鑢其旁𤣥謂大上聲清也薄而廣則
濁音義(上時掌反注同大音泰/劉他賀反下同鑢音慮)疏(注釋曰先鄭直云摩/鑢其旁不言處所故)
(後鄭増成之凡樂器厚則聲清薄則聲濁/今大上是聲清故摩使薄薄而廣則濁也)已下則摩其
耑注大下聲濁也短而厚則清音義(耑音端劉又音/穿本或作端)疏
(注釋曰此聲濁由薄薄不可使厚故摩/使短短則形小形小則厚厚則聲清也)
矢人爲矢鍭矢參分茀矢參分一在前二在後注參訂
之而平者前有鐵重也司弓矢職茀當爲殺鄭司農云
一在前謂箭槀中鐵莖居參分殺一以前音義(鍭矢音/侯劉音)
(候茀依注音殺色黠反劉色例反李音/拂訂音亭劉當定反槀古老反下同)疏(注釋曰云參/訂之而平者)
(以其言參分一在前二在後明據稱量得訂而言之云/前有鐵重也者若不前鐵重何以參分得訂也引司弓)
(矢職者彼鍭矢與殺矢相對茀矢自與矰矢相對此上/旣言鏃矢明下宜有殺矢對之故破此茀爲殺矢也鄭)
(云一在前謂箭槀中鐵莖居參分殺一以前者後鄭意/直據近鏃鐵多先鄭據長短又以參分殺之近鏃宜細)
(以其鏃長近鏃雖殺猶重與/後鄭義合故引之在下也)兵矢田矢五分二在前三
在後注鐵差短小也兵矢謂枉矢絜矢也此二矢亦可
以田田矢謂矰矢音義(絜苦結反又/音結矰音増)疏(注釋曰云鐵差/短小也者前參)
(分一在前得訂此五分二在前得訂故知鐵差短小也/云兵矢謂枉矢絜矢也者以司弓矢職參之下有七分)
(當茀矢矰矢此五分當枉矢絜矢也云田矢爲矰矢者/依鄭志此云田矢謂矰矢非謂經中田矢正是下文七)
(分者若然旣非經之田矢鄭言之者欲見矰矢正田矢/此經二矢亦可以田若然經枉矢絜矢非直爲兵矢亦)
(將田獵故云此二矢亦可以田也按鄭志趙商問司弓/矢注云凡矢之制矰矢之屬七分三在前四在後按矢)
(人職曰田矢五分二在前三在後注云田矢謂矰矢數/不相應不知所裁答曰田矢謂矰矢此先定後云此二)
(矢亦可以田頃若少疾此疏初在篋笥之間屬錄事得/之謹答若然鄭君本意以矰矢爲田矢非經田矢自是)
(尋常田矢此二矢亦可以田解經田矢是枉矢絜矢非/直爲兵矢此二者亦可以田也此鄭云田矢謂矰矢按)
(司弓矢職枉矢絜矢言利諸田獵茀矢矰矢直言弋射/不言田獵而云田矢者弋射即是田獵也按司弓矢職)
(枉矢絜矢在前後乃云鍭矢殺矢此矢人先言鍭矢殺/矢者彼據事之重者爲先以其枉矢絜矢用諸戰伐是)
(重故在前此據鐵輕重/重者在前故不同也)閷矢七分三在前四在後注鐵
又差短小也司弓矢職閷當爲茀音義(閷依注爲茀劉/符弗反李音拂)
疏(注釋曰上經已破茀當爲殺此閷固宜爲茀與矰矢/同七分故亦引司弓矢證之也此經直言茀矢不言)
(矰矢者以其與茀矢同制故略而不言也言鐵又差短/小也者以其前五分三在前此七分三在前是差短小)
(也/)參分其長而閷其一注矢槀長三尺殺其前一尺令
趣鏃也音義(閷本又作殺色界反注下皆同趣七/喻反一音促鏃子木反或七本反)疏(注/釋)
(曰按槀人注矢服長短之制未聞今此注云矢槀長二/尺彼以無正矢故云未聞此云三尺者約羽六寸逆差)
(之故知/三尺也)五分其長而羽其一注羽者六寸音義(羽于付/反注及)
(下/同)以其笴厚爲之羽深注笴讀爲槀謂矢幹古文假借
字厚之數未聞音義(笴古老反/下相笴同)水之以辨其隂陽注辨
猶正也隂沈而陽浮音義(辨皮勉反/劉方勉反)疏(注釋曰就其/浮沈刻記之)夾
其陰陽以設其比夾其比以設其羽注夾其陰陽者弓
矢比在槀兩旁弩矢比在上下設羽於四角鄭司農云
比謂括也音義(夾古洽反劉古恊反/比毗志反下及注同)疏(注釋曰云弓矢/比在槀兩旁者)
(以其弓豎用之故比在槀之兩旁云弩矢比在上下者/以其弩弓横用之故比在槀上下云設羽於四角者無)
(問弓之矢弩之矢比在兩旁/上下皆設羽於四角同也)參分其羽以設其刃注刃
二寸疏(注釋曰知刃二寸者以其言參分其羽以設其/刃不可參分取二分作四寸刃明知參分取一)
(得二寸爲刃/故知刃二寸)則雖有疾風亦弗之能憚矣注故書憚或
作但鄭司農云讀當爲憚之以威之憚謂風不能驚憚
箭也音義(憚音怛都達反李直旦/反注同李又直丹反)刃長寸圍寸鋌十之
重三垸注刃長寸脱二字鋌一尺音義(鋌徒頂反/垸音丸)疏(注/釋)
(曰知脫二字者據上參分其羽以設其刃若刃一/寸則羽三寸矢一尺五寸便大短明知脫二字也)前弱
則俛後弱則翔中弱則紆中强則揚羽豐則遲羽殺則
趮注言幹羽之病使矢行不正俛低也翔㢠廻顧也紆曲
也揚飛也豐大也趮旁掉也音義(趮音躁子到反沈又/色到反掉徒弔反)
是故夾而摇之以眡其豐殺之節也注今人以指夾矢
儛衞是也音義(搖本又作/㨱羊招反)疏(釋曰上經陳幹羽失所今/此經説知矢之羽病狀故)
(云夾而搖之以眡/其豐殺之節也)橈之以眡其鴻殺之稱也注橈榒其
幹音義(橈乃孝反稱尺/證反榒女角反)疏(釋曰此經説知矢幹之病狀/此言鴻即上文强是也此言)
(殺即上文/弱是也)凡相笴欲生而摶同摶欲重同重節欲疏同
疏欲㮚注相猶擇也生謂無瑕蠧也摶讀如摶黍之摶
謂圜也鄭司農云欲㮚欲其色如㮚也音義(相息亮反/注同摶徒)
(丸反蠧/丁故反)疏(注釋曰云生謂無瑕蠧也者直言欲生於義/無所取故以無瑕蠧解之無瑕謂無異色無)
(蠧謂無蠧孔也云摶讀如摶黍之摶者讀如爾雅釋鳥/黄鳥摶黍也此取其摶圜之義先鄭云欲㮚欲其色如)
(㮚也者觀經㮚義取堅實先/鄭云色如㮚即是堅實者)
陶人爲甗實二鬴厚半寸脣寸盆實二鬴厚半寸脣寸
甑實二鬴厚半寸脣寸七穿注量六斗四升曰鬴鄭司
農云甗無底甑音義(甗魚輦反又音唁劉魚建反沈/魚偃反一音彥甑也鬴音輔)疏
(注釋曰六斗四升曰鬴昭三年左氏傳齊晏/子辭云甗無底甑者對甑七穿是有底甑)鬲實五觳
厚半寸脣寸庾實二觳厚半寸脣寸注鄭司農云觳讀
爲斛觳受三斗聘禮記有斛𤣥謂豆實三而成觳則觳
受斗二升庾讀如請益與之庾之庾音義(鬲實音歴/觳音斛)疏
(注釋曰先鄭云觳讀爲斛觳受三斗又引聘禮記有斛/者按下瓬人豆實三而成觳受斗二升有成文而先鄭)
(讀觳爲斛斛受十斗又云觳受三斗復引聘禮記冇斛/其言自相亂後鄭皆不從之也𤣥謂豆實三而成觳出)
(於下文引之破先鄭觳受三斗或十斗也讀庾爲請益/與之庾之庾者讀從論語孔子答冉有辭小爾雅匊二)
(升二匊爲豆豆四升四豆曰區四區曰釡二釜有半謂/之庾者庾本有二法故聘禮記云十六斗曰藪注云今)
(文藪爲逾逾即庾也按昭二十六年申豐云粟/五千庾杜注云庾十六斗以此知庾有二法也)
瓬人爲簋實一觳崇尺厚半寸脣寸豆實三而成觳崇
尺注崇高也豆實四升音義(瓬方/往反)疏(釋曰祭宗廟皆用/木簋今此用瓦簋)
(據祭天地及外神尚質器用陶匏之類也注云豆實四/升者晏子辭按易損卦彖云二簋可用享四以簋進黍)
(稷於神也初與二直其四與五承上故用二簋四巽爻/也巽爲木五離爻也離爲日日體圜木器而圜簋象也)
(是以知以木爲之宗廟用之若祭天地外神等則用瓦/簋故郊特牲云掃地而祭於其質也器用陶匏以象天)
(地之性是其義也若然簋法圓舎人注云方曰簠圓曰/簋注與此合孝經云陳其簠簋注云内圓外方者彼兼)
(簠而/言之)凡陶瓬之事髺墾薜暴不入市注爲其不任用也
鄭司農云髺讀爲刮薜讀爲藥黄蘗之蘗暴讀爲剝𤣥
謂髺讀爲跀墾頓傷也薜破裂也暴墳起不堅致也音
義(髺音刮墾苦很反薜卜革反劉薄駁反注同暴音剥/又音雹或蒲到反爲于僞反任音壬跀劉音月或五)
(刮反一音兀又五活反/墳扶粉反致直吏反)疏(注釋曰先鄭云髺讀爲刮刮/是亂刮摩之義故不任用理)
(無所取故後鄭不從薜讀爲藥黃蘗之蘗取音同又以/暴爲剥者凡爲器無剥破之義故後鄭亦不從也𤣥謂)
(髺讀爲跀跀謂器/不正欹邪者也)器中膞豆中縣注膞讀如車輇之輇
旣拊泥而轉其均尌膞其側以擬度端其器也縣縣繩
正豆之柄音義(中丁仲反下同膞市專反注輇同縣音/懸後皆放此拊音附又方附反尌音𣗳)
(本又作𣗳擬疑/紀反度待洛反)疏(注釋曰云膞讀如車輇之輇者讀從/襍記載以輇車之輇取音同也云􁎫)
(膞其側者按下文膞崇四尺上下高四尺無邪曲轉其/均之時當擬度此膞宜與膞相應其器則正也豆中縣)
(者豆柄中央把之者長一尺宜/上下直與縣繩相應其豆則直)膞崇四尺方四寸注凡
器髙於此則垺不能相勝厚於此則火氣不交因取式
焉音義(垺芳符反又普/回反勝音升)疏(注釋曰高於此謂崇四尺有/餘也厚於此謂厚於方四寸)
(謂垺拊四畔各一寸也垺厚火/氣不交垺不熟則易破者也)
梓人爲簨虡注樂器所縣横曰簨植曰虡鄭司農云簨
讀爲竹筍之筍音義(□息允反本又作筍虡音/巨植直吏反又時力反)疏(釋曰/此文)
(與下文爲總目耳故下文重說爲簨虡之法也注釋曰/樂器所縣於筍虡者謂鍾磬鎛者也先鄭筍讀爲竹筍)
(之筍筍謂竹初生則醢人/筍菹者也亦取音同也)天下之大獸五脂者膏者臝
者羽者鱗者注脂牛羊屬膏豕屬臝者謂虎豹貔􁎞爲
獸淺毛者之屬羽鳥屬鱗龍虵之屬音義(臝力果反下/同貔音毗螭)
(勅知/反)疏(釋曰此文亦與下爲目故下亦别列五者所用/不同也注釋曰知脂是牛羊屬膏豕屬者下云)
(二者祭宗廟以爲牲故知也鄭注内則云凝者曰脂釋/者曰膏臝者謂虎豹貔􁎞淺毛者之屬者按月令季夏)
(亦云其蠱臝注云虎豹淺毛者鱗龍虵之/屬者月令春云其蟲鱗注云龍虵之屬也)宗廟之事脂
者膏者以爲牲注致羙味也疏(釋曰上總言於此巳下/别言之者欲分别可爲)
(筍虡/者也)臝者羽者鱗者以爲筍虡注貴野聲也疏(釋曰此/三者以)
(爲筍虡仍是總言可以爲筍虡以别於上云爲牲者/耳至下文仍更簡别可爲筍可爲虡二者不同者也)外
骨内骨郤行仄行連行紆行以脰鳴者以注鳴者以旁
鳴者以翼鳴者以股鳴者以胷鳴者謂之小蟲之屬以
爲雕琢注刻畫祭器博庶物也外骨龜屬内骨蟞屬郤
行螾衍之屬仄行蟹屬連行魚屬紆行虵屬脰鳴鼃黽
屬注鳴精列屬旁鳴蜩蜺屬翼鳴𤼵皇屬股鳴蚣蝑動
股屬胷鳴榮原屬音義(卻羌畧反劉去逆反仄音側紆/乙俱反李又杳于反脰音豆頸)
(也注陟又反劉都豆反一音之樹反胷鳴本亦作骨又/作匈干本作骨云敝屁屬也賈馬作胃賈云靈蠵也鄭)
(云榮原屬也不知榮原之屬以何鳴作骨者恐非也沈/云作胷爲得亦所未詳聶音胃劉本作胷音鹵琢丁角)
(反蟞必滅反本又作鱉螾羊忍反衍如字爾雅云螾衍/入耳郭璞云蚰蜒也按此蟲能兩頭行是卻行劉云或)
(作衍蚓衍音延今曲蟮也鼃戸媧反黽莫幸反蜩音條/蟬也蜺五兮反乂五歴反又五結反蚣息容反蝑思餘)
(反又思呂反榮原如字原/亦作螈音同又五丸反)疏(釋曰上云大鳥獸或爲宗/廟牲或爲筍虡訖今此更)
(别言小蟲之屬以飾祭器者也自紆行以上不能鳴者/據行而言自脰鳴巳下能鳴者據鳴而言云以爲雕琢)
(者以雕畵及刻爲琢飾者也注釋曰此注龜爲外骨蟞/爲内骨按易説卦云離爲鼈爲蠏爲龜注皆云骨在外)
(與此注違者龜鼈皆外骨但此經外骨内骨相對以鼈/外有肉緣故爲内骨也云卻行螾衍之屬者按爾雅釋)
(蟲螾衍入耳按方言云螾衍注云由延兩音自闗而東/謂之螾衍螾音引云仄行蠏屬者今人謂之旁蟹以其)
(側行故也云連行魚屬者以其魚唯行相隨故謂之連/行也云紆行蛇屬者紆曲也以其虵行屈曲故謂之紆)
(行也云脰鳴鼃黽屬者鼃黽卽蝦蟇也脰項也以其項/中鳴也云注鳴精列屬者按釋蟲云蟋蟀蛬注云今促)
(織也亦名青􁉊方言楚謂之蟋蟀或謂之蛬南楚之間/或謂之王孫云旁鳴蜩蜺屬者此卽蟬也蟬鳴在脅云)
(翼鳴發皇屬者按爾雅蛂蟥蛢郭云甲蟲也大如虎豆/緑色今江東呼爲黄蛢即此發皇也云股鳴蚣蝑動股)
(屬者七月詩云五月斯螽動股陸璣云幽州人謂之舂不/箕長而青長角長股股鳴者云胷鳴榮原屬者此記本)
(同馬融以爲胃鳴干寳本以爲骨鳴胃在六府之内其/鳴又未可以爲狀骨鳴亦難信皆不如作胷鳴也揚雄)
(以爲虵醫或/謂之榮原)厚脣弇口岀目短耳大胷燿後大體短脰
若是者謂之臝屬恒有力而不能走其聲大而宏有力
而不能走則於任重宜大聲而宏則於鍾宜若是者以
爲鍾虡是故擊其所縣而由其虡鳴注燿讀爲哨頎小
也鄭司農云宏讀爲紘綖之紘謂聲音大也由若也音
義(弇於檢反燿所教反劉李羊肖反哨音稍劉/李音與燿同沈蘇堯反頎音傾李一音懇)疏(注釋/曰云)
(燿讀爲哨頎小也者哨與頎皆是少小之義故云哨頎/小也凡猛獸有力者皆前麤後細故云大胷燿後先鄭)
(讀宏爲紘綖之紘讀從桓二年臧/哀伯云衡紞紘綖取其音同耳)鋭喙決吻數目顅脰
小體騫腹若是者謂之羽屬恒無力而輕其聲清陽而
逺聞無力而輕則於任輕宜其聲清陽而逺聞於磬宜
若是者以爲磬虡故擊其所縣而由其虡鳴注吻口腃
也顅長脰貌故書顅或作牼鄭司農云牼讀爲鬝頭無
髪之鬝音義(銳喙況廢反一音昌鋭反決如字又烏穴/反吻劉無憤反戚亡粉反數劉音促李粗)
(角反顅苦顔反又楷田反李又古慳反又戸弔反聞音/問下同腃音權牼劉苦顔反又客田反一音工定反按)
(左傳有華牼音苦耕反鬝劉苦顔反呂/沈同云鬢秃也或苦瞎反一音枯曷反)疏(釋曰上既言/鍾虡此説磬)
(虡磬輕於鍾故畫鳥爲飾注釋曰云吻口腃者鳥乃喙/長決物食之時則以近喙本決故云決吻鄭云吻口腃)
(也顅長脰貌者脰項也謂長項貌牼先鄭云讀爲鬝頭/無髪之鬝者時俗有以無髪爲鬝故讀從之亦取音同)
(也此是鍾磬之虡不言鑮虡鑮與鍾同/以其鑮如鍾而大獨在一虡爲異耳)小首而長摶身
而鴻若是者謂之鱗屬以爲筍注摶圜也鴻傭也音義
(摶徒丸反/傭勅龍反)疏(釋曰上論鍾磬之虡用鳥獸不同此論二/者之筍同用龍虵鱗物爲之也故直云爲)
(筍不别言鍾之與/磬欲見二者同也)凡攫閷援簭之類必深其爪岀其目
作其鱗之而注謂筍虡之獸也深猶藏也作猶起也之
而頰􁎯也音義(攫俱縛反舊居碧反李又九夫反閷色/界反劉色例及援音哀簭音筮頰􁎯許)
(愼口忽反云秃也劉古本反李/又其懇反一音苦紇反又音混)疏(釋曰此及下經覆釋/上文鍾虡之獸云攫)
(閷者攫著則殺之援攬則噬之如此之類必藏其𤓰出/其目又作其鱗之而鱗之而謂動頰􁎯此皆可畏之貌)
(也注釋曰此説鍾虡之獸不言筍鄭言筍者筍虡相將/之物故連言之耳云鱗之而頰􁎯也者舊讀􁎯字以沽)
(罪反謂起其頰􁎯鄭𤣥以爲於義無所/取當爲頰􁎯音壺讀之於義爲允也)深其爪出其目
作其鱗之而則於眡必撥爾而怒苟撥爾而怒則於任
重宜且其匪色必似鳴矣注匪采貌也故書撥作廢匪
作飛鄭司農云廢讀爲撥飛讀爲匪以似爲發音義(撥/必)
(末反沈蒲末反匪/芳鬼反注下同)疏(釋曰此經重解上文之義鄭云匪/采貌者以其以色配匪明匪是采)
(貌也先鄭以似爲發者以似非真/實故爲發發謂鳴聲發動者也)爪不深目不岀鱗之
而不作則必穨爾如委矣苟穨爾如委則加任焉則必
如將廢措其匪色必似不鳴矣注措猶頓也故書措作
厝杜子春云當爲措音義(穨爾如字李湯過反廢措七/故反注同厝劉音錯七洛反)
(又七/故反)疏(釋曰此經説脂者膏者止可爲牲不可以爲虡/之義也注釋曰子春從措不從厝者厝置之義)
(非措頓故/從措也)
梓人爲飲器勺一升爵一升觚三升獻以爵而酬以觚
一獻而三酬則一豆矣注勺尊升也觚豆字聲之誤觚
當爲觶豆當爲斗音義(勺上灼反注同觚依注作觶之/豉反下同豆依注作斗舊音主)
(亦多口反下一豆/酒同觚豆音孤)疏(注釋曰爵制今韓詩説一升曰爵/二升曰觚三升曰觶四升曰角五)
(升曰散古周禮說亦與之同謹按周禮一獻三酬當一/豆既觚二升不滿豆矣鄭𤣥駮之云觶字角旁支汝潁)
(之間師讀所作今禮角旁單古書或作角旁氏角旁氏/則與觚字相近學者多聞觚寡聞觗寫此書亂之而作)
(觚耳又南郡太守馬季長說一獻而三酬則一豆豆當/爲斗一爵三觶相近禮器制度云觚大二升觶大三升)
(是故鄭從二升觚三升觶也鄭云觚豆字聲之/誤者觶字爲觚是字之誤斗字爲豆是聲之誤)食一豆
肉飲一豆酒中人之食也注一豆酒又聲之誤當爲斗
凡試梓飲器鄉衡而實不盡梓師罪之注鄭司農云梓
師罪也衡謂麋衡也曲禮執君噐齊衡𤣥謂衡平也平
爵鄉口酒不盡則梓人之長罪於梓人焉音義(鄉許亮/反注同)
(長丁/丈反)疏(注釋曰先鄭云梓師罪也者謂梓師身自得罪/後鄭不從者梓師是梓官之長不可自受罪故)
(爲梓師罪梓人也先鄭云衡謂麋衡也者麇即眉也但/器有大小不可據上畔與眉平故後鄭不從據下畔無)
(問大小皆得平也引曲禮者彼衡謂與心平與此/義異引之者雖於處不同平義相似故引之也)
梓人爲侯廣與崇方參分其廣而鵠居一焉注崇高也
方猶等也高廣等者謂侯中也天子射禮以九爲節侯
道九十弓弓二寸以爲侯中高廣等則天子侯中丈八
尺諸侯於其國亦然鵠所射也以皮爲之各如其侯也
居侯中參分之一則此鵠方六尺唯大射以皮飾侯大
射者將祭之射也其餘有賓射燕射音義(參分方云反/注參分下身)
(居一分同鵠古篤反注下同射/食亦反下射三侯下文射女同)疏(釋曰禮射有三有燕/射賔射大射大射射)
(鵠賓射燕射射侯法亦與此同注釋曰云高廣等者謂/侯中也者鄉射記云弓二寸以爲侯中中則身也云天)
(子射禮以九爲節者按射人及樂師皆云天子以騶虞/九節是也云侯道九十弓者此約大射禮大侯九十弓)
(天子九節亦九十弓可知云弓二寸以爲侯中者鄉射/記文鄉侯五十弓弓二寸以爲侯中侯中一丈則九十)
(弓者侯中丈八尺云諸侯於其國亦然者大射禮云大/侯九十糝侯七十豻侯五十是也但天子九十弓無文)
(約取畿外諸侯有九十七十五十弓今此以天子至尊/爲主故以諸侯爲亦如之云鵠所射也者射義云爲人)
(君者以爲君鵠爲人臣者以爲臣鵠又云循聲而發發/而不失正鵠者其唯賢者乎是所射者也云以皮爲之)
(各如其侯也者侯謂以皮飾兩畔其鵠之皮亦與作侯/用皮同也謂若虎侯以虎皮飾侯側其鵠亦用虎皮其)
(餘熊豹麋等亦然云居侯中參分之一者釋經參分其/廣而鵠居一焉云則此鵠方六尺者以侯方丈八尺三)
(六十八故知方六尺也云唯大射以皮飾侯者對賔射/射正者以五色飾侯之側爲雲氣也燕射射獸侯者亦)
(畵雲氣飾侯之側也云大射者將祭之射也者射義說/大射之事云其容體比於禮其節比於樂而中多者得)
(與於祭是將祭而射謂之大射也其餘有賔射燕射者/禮射者有此三也賔射射人之所掌是也燕射燕禮所)
(云是也又鄉射記亦云燕射之事也其餘更有鄉/射不言者鄉射射采侯則亦賔射也故不别言也)上兩
个與其身三下兩个半之注鄭司農云兩个謂布可以
維持侯者也上方兩枚與身三設身廣一丈兩个各一
丈凡爲三丈下兩个半之傅地故短也𤣥謂个讀若齊
人搚幹之幹上个下个皆謂舌也身躬也鄉射禮記曰
倍中以爲躬倍躬以爲左右舌下舌半上舌然則九節
之侯身三丈六尺上个七丈二尺下个五丈四尺其制
身夾中个夾身在上下各一幅此侯凡用布三十六丈
言上个與其身三者明身居一分上个倍之耳亦爲下
个半上个岀也个或謂之舌者取其岀而左右也侯制
上廣下狹蓋取象於人也張臂八尺張足六尺是取象
率焉音義(兩个讀爲幹古旦反下及注同李云大鄭依/字傅音附搚力荅反亦爲于偽反率音類本)
(又作類/又音律)疏(釋曰此經云身即中上布一幅者是也上兩/个居二分身居一分故云上兩个與其身三)
(謂三分如等也云下兩个半之者謂半其出者也一侯/二侯三侯皆然故不定侯名也注釋曰先鄭意身即與)
(中爲一謂方丈者其上又加布一幅長三丈爲兩个後/鄭不從者侯有中有躬有个三者今先鄭唯有身不見)
(中故不從之也𤣥謂个讀若齊人搚幹之幹者讀從公/羊傳桓公朝齊齊侯使公子彭生搚幹而殺之是幹爲)
(脅骨故云搚幹之幹此个亦與侯爲幹故讀從之也引/鄉射記者欲見有中有躬有舌三者云下个五丈四尺)
(者其上兩个各出丈八尺今此下个上出九尺兩畔共/減十八尺故有五丈四尺云此侯凡用布三十六丈者)
(古者布幅廣二尺二寸二寸爲縫皆以二尺計之此侯/是九十弓侯侯中丈八尺則九幅布布長丈八尺九幅)
(九丈幅有八尺爲七丈二尺添前爲十六丈二尺上下/躬各三丈六尺即上下共爲七丈二尺其上个七丈二)
(尺下个有五丈四尺添前總用布三十六丈也其七十/弓侯侯中一丈四尺其五十弓侯侯中一丈皆倍中以)
(爲躬倍躬以爲左右/个計之皆可知也)上綱與下綱出舌尋絹寸焉注綱
所以繫侯於植者也上下皆出舌一尋者亦人張手之
節也鄭司農云綱連侯繩也縜籠綱者縜讀爲竹中皮
之縜舌維持侯者音義(縜于貧反或尤粉反劉侯犬反/一音古犬反植直吏反籠鹿工)
(反/)疏(釋曰綱以繫侯於植者也植則在兩旁邪豎之也/必知邪豎之者下个半上个皆在舌尋明知兩旁)
(皆邪向外/豎之也)張皮侯而棲鵠則春以功注皮侯以皮所飾
之侯司裘職曰王大射則共虎侯熊侯豹侯設其鵠謂
此侯也春讀爲蠢蠢作也岀也天子將祭必與諸侯羣
臣射以作其容體岀其合於禮樂者與之事鬼神焉音
義(棲音西春/出允反)疏(釋曰云張皮侯者天子三侯用虎熊豹/皮飾侯之側號曰皮侯而棲鵠者各以)
(其皮爲鵠名此爲鵠者綴於中央似鳥之棲故云而棲/鵠也注釋曰天子將祭已下皆取射義之意以解此也)
張五采之侯則逺國屬注五采之侯謂以五采畫正之
侯也射人職曰以射法治射儀王以六耦射三侯三獲
三容樂以騶虞九節五正下曰若王大射則以貍歩張
三侯明此五正之侯非大射之侯明矣其職又曰諸侯
在朝則皆北面逺國屬者若諸侯朝㑹王張此侯與之
射所謂賓射也正之方外如鵠内二尺五采者内朱白
次之蒼次之黄次之黑次之其侯之飾又以五采畫雲
氣焉音義(畫正音征下皆同獲如/字下皆同或音胡化反)疏(釋曰此據賓射之/侯言五采是九十)
(弓之侯若七十弓者則三正五十弓者則二正也言逺/國屬者對畿内諸侯爲遠國若以要服以内對夷狄諸)
(侯則夷狄爲遠國也注釋曰鄭引射人職賓射及大射/二者隂破賈馬以此五采與上春以功爲一物故云非)
(大射之侯明矣云正之方外如鵠者惟云參分其侯鵠/居一焉不見賓射之侯故云如鵠亦當參分其侯正居)
(一焉云内二尺者中央畫朱方二尺故司裘注引諸家/方二尺曰正以此二尺爲本其外以白蒼等充其尺寸)
(使大如鵠也凡畫正皆先以朱次白次青次黃次𤣥以/射是相尅伐之事故還以向南爲本其次皆以相剋爲)
(次也其三正者去𤣥黄二正者又去白青直以朱緑也/云其侯之飾又以五采畫雲氣焉者皮侯以皮爲飾其)
(側此正卽畫明其側/亦以雲氣爲飾也)張獸侯則王以息燕注獸侯畫獸
之侯也鄉射記曰凡侯天子熊侯白質諸侯麋侯赤質
大夫布侯畫以虎豹士布侯畫以鹿豕凡畫者丹質是
獸侯之差也息者休農息老物也燕謂勞使臣若與羣
臣飲酒而射音義(勞力報反/使色吏反)疏(注釋曰此燕射之侯也/引鄉射記白質赤質者)
(皆以白土赤土塗之大夫士言布謂白布不塗君畫一/臣畫二取陽竒隂偶之義畫虎熊豹取其君臣相犯畫)
(麋鹿豖者取其君臣相養凡畫者丹質以周尚赤故以/赤爲質地也云息者休農息老物也者謂十月農功畢)
(君臣飲酒以休農止息之老萬物也云燕謂勞使臣若/與羣臣飲酒而射者勞使臣謂若四牡勞使臣之來若)
(與羣臣飲酒者君臣閒暇無事而飲酒云而射者息老/物及勞使臣并無事飲酒三者燕皆有射法此燕射以)
(其事䙝天子已下唯有五十/歩侯而已無尊卑之别也)祭侯之禮以酒脯醢注謂
司馬實爵而獻獲者于侯薦脯醢折俎獲者執以祭侯
音義(折之/設反)疏(釋曰鄭云謂司馬實爵獻獲者于侯已下/皆依大射而言彼雖諸侯禮天子射亦然)
(又此不辨大射賔射燕射則三等射皆同按大射司馬/正洗散遂實爵獻服不服不侯西北三歩北面拜受爵)
(乃祭侯左/右个及中)其辭曰惟若寧侯注若猶女也寧安也謂先
有功德其鬼有神音義(女音汝下/文并注同)疏(注釋曰祭侯者祭/先有功德之侯若)
(射侯則射不寧侯有罪者也下文毋或一經是也/舉有功以勸示又舉有罪以懲之故兩言之也)毋或
若女不寧侯不屬于王所故抗而射女注或有也若如
也屬猶朝㑹也抗舉也張也音義(毋音/無)强飲强食詒女
曾孫諸侯百福注詒遺也曾孫諸侯謂女後世爲諸侯
者音義(强其丈反下同詒羊之/反又羊志反遺唯季反)
廬人爲廬器戈柲六尺有六寸殳長尋有四尺車㦸常
酋矛常有四尺夷矛三尋注柲猶柄也八尺曰尋倍尋
曰常酋夷長短名酋之言遒也酋近夷長矣音義(廬力/呉反)
(下同秘音秘殳音殊酋在由反/遒在由反或子由反沈慈有反)疏(注釋曰凡此經所云/柄之長短皆通刃爲)
(尺數而言八尺曰尋倍尋口常皆約上文車有六等之/數皆以四尺爲差而知之也云酋夷長短名酋近夷長)
(矣者按上注以酋夷爲𤼵聲則無義例至此而言長短/各為義解之者鄭意雖是𤼵聲夷爲長故開口引聲而)
(言之酋爲短故合/口従聲而言之也)凡兵無過三其身過三其身弗能用
也而無已又以害人注人長八尺與尋齊進退之度三
尋用兵力之極也而無已不徒止耳疏(注釋曰此據極/長者夷矛三尋)
(而言云而無已又以害人者已止也/謂不徒止又以害人人自己身也)故攻國之兵欲短
守國之兵欲長攻國之人衆行地逺食飲飢且渉山林
之阻是故兵欲短守國之人寡食飲飽行地不逺且不
渉山林之阻是故兵欲長注言罷羸宜短兵壯健宜長
兵音義(罷音皮羸/劣皮反)疏(釋曰按司馬法云弓矢圍殳矛守/戈㦸助此言攻國之兵欲短則弓)
(矢是也守國之兵欲長則殳矛是也言戈㦸助者攻國/守國皆有戈㦸以助弓矢殳矛以其戈㦸長短處中故)
(也/)凡兵句兵欲無彈刺兵欲無蜎是故句兵椑刺兵摶
注句兵戈㦸屬刺兵矛屬故書彈或作但蜎或作絹鄭
司農云但讀爲彈丸之彈彈謂掉也絹讀爲悁邑之悁
悁畧橈也椑讀爲鼓鼙之鼙𤣥謂蜎亦掉也謂若井中
蟲蜎之蜎齊人謂柯斧柄爲椑則椑隋圜也摶圜也音
義(句劉俱具反沈音鉤下注同彈徒旦反注同刺七賜/反注同蜎於全反又於兖反李又烏犬烏懸二反或)
(巨兖反椑薄兮反注鼙同摶徒丸反掉徒弔反悁烏/懸反橈乃教反下同蟲蜎巨兖反隋他果反圜音圓)疏
(注釋曰以戈有胡孑其㦸有援向外爲磬折又胡刃向/下故皆得爲句兵也先鄭云絹讀爲悁邑之悁者猶如)
(詩云中心悁悁是悁邑之意故以義讀之也椑讀爲鼓/鼙之鼙者讀從樂記云鼓鼙之聲之鼙也𤣥謂蜎亦掉)
(也者同是欲堅勁不欲柔軟者也謂若井中蟲蜎之蜎/者俗讀之井中有蟲蜎蜎擾擾然也云椑隋圜者謂側)
(方而去/楞是也)􁀎兵同强舉圍欲細細則校刺兵同强舉圍欲
重重欲傅人傅人則宻是故侵之注改句言􁀎容殳無
刃同强上下同也舉謂手所操鄭司農云校讀爲絞而
婉之絞重欲傅人謂矛柄之大者在人手中者侵之能
敵也𤣥謂校疾也傅近也密審也正也人手操細以􁀎
則疾操重以刺則正然則爲矜句兵堅者在後刺兵堅
者在前音義(校古飽反李又侯巧反傅音附下及注/同操七曹反絞古飽反矜巨巾反下同)疏
(注釋曰云改句言􁀎者上云句兵謂戈㦸此經云􁀎是/改句云􁀎以殳長丈二而無刃可以􁀎打人故云􁀎兵)
(也云同强上下同也者謂本末及中央皆同堅勁故云/同强也先鄭云校讀爲絞而婉之絞絞疾也者按昭元)
(年虢之㑹叔孫穆子見楚公子圍曰美矣君哉及退㑹/子羽謂子皮曰叔孫絞而婉注云絞切也故讀從之取)
(切疾之義也云然則爲矜句兵堅者在後者以句兵向/後牽之故云堅者在後也云刺兵堅者在前者以向前)
(推之故云堅者在前也言此者欲見句兵手執處欲得/細細則手執之牢也刺兵執處欲得麤而勁則手穩也)
凡爲殳五分其長以其一爲之被而圍之參分其圍去
一以爲晉圍五分其晉圍去一以爲首圍凡爲酋矛參
分其長二在前一在後而圍之五分其圍去一以爲晉
圍參分其晉圍去一以爲刺圍注被把中也圍之圜之
也大小未聞凡矜八觚鄭司農云晉謂矛㦸下銅鐏也
刺謂矛刃胷也𤣥謂晉讀如王搢大圭之搢矜所捷也
首殳上鐏也爲戈㦸之矜所圍如殳夷矛如酋矛音義
(被皮義反注同去起呂反下同晉如字又音/箭把音霸鐏存悶反劉子悶反捷初洽反)疏(釋曰凡/爲殳五)
(分其長以其一爲之被而圍之者殳長丈二尺五分取/一則得二尺四寸爲把處而圜之也參分其圍去一以)
(爲晉圍者後鄭云晉謂矜所捷也則殳於手把處亦有/銅鐏擬捷地豎之言參分其圍去一以爲晉圍又五分)
(其晉圍去一以爲首圍者鄭云圍之大小未聞則二者/皆未知麄細也云首圍謂在上頭上頭宜稍細之也矛)
(云刺圍者謂柄入刃處也注釋曰云凡矜八觚者以經/二者近手皆云圍之明不圜者爲八觚也先鄭云刺謂)
(矛刃胷也者人胷當前故以前爲胷以其矛刃直前故/名矛刃胷也𤣥謂晉讀如王搢大圭之搢者讀從典瑞)
(云王搢大圭執鎭圭彼搢爲插此晉亦插故從之是以/云矜所捷也云首殳上鐏也者殳下有銅鐏取其入地)
(此殳首無銅鐏亦以上頭爲首而稍細之以其似鐏故/鄭云首殳上鐏也云爲戈㦸之矜所圍如殳者以其上)
(文云句兵次云􁀎兵注云改句言􁀎容殳無刃此文即/云殳以此互見言之足明戈㦸之體與殳同也知夷矛)
(與酋矛同者以其同是矛但/長短爲異故知體亦同也)凡試廬事置而搖之以眡
其蜎也灸諸牆以眡其橈之均也横而搖之以眡其勁
也注置猶尌也灸猶柱也以柱兩牆之間輓而内之本
末勝負可知也正於牆牆歰音義(置如字李直吏反灸/音救尌音樹柱知主)
(反下同鞔音挽歰所立/反本又作澀又作□同)疏(釋曰此經有三事置而搖之/謂豎之於地上以手摇之以)
(眡其蜎蜎然均否灸諸牆謂柱之兩牆觀其體之强弱/均否橫而搖之謂橫置於膝上以一手執一頭搖之以)
(眡其堅勁/與否也)六建旣備車不反覆謂之國工注六建五兵
與人也反覆猶軒輖音義(覆芳服反注/同輖音周)疏(注釋曰知六/建五兵與人)
(者以其從上而下廬人所造有柄者戈㦸殳與酋矛夷/矛五兵而已按上車有六等除軫與人四兵此云六建)
(建在車上明無軫自取人/與五兵爲六建可知也)
匠人建國注立王國若邦國者疏(注釋曰周禮單言國/者據王國邦國連言)
(據諸侯經既單言國鄭兼言邦國者以其下文有王及/諸侯城制明此以王國爲主其中兼諸侯邦國可知下)
(文又有都城制則/此亦兼都城也)水地以縣注於四角立植而縣以水
望其高下高下旣定乃爲位而平地疏(釋曰此經說欲/置國城先當以)
(水平地欲高下四方皆平乃始營造城郭也注釋曰云/於四角立植而縣者植即柱也於造城之處四角立四)
(柱而縣謂於柱四畔縣繩以正柱柱正然後去柱遠以/水平之法遙望柱高下定即知地之高下然後平高就)
(下地乃平也乃後行/下以景正四方之事)置𣙗以縣眡以景注故書𣙗或作
弋杜子春云𣙗當爲弋讀爲杙𤣥謂𣙗古文臬假借字
於所平之地中央樹八尺之臬以縣正之眡之以其景
將以正四方也爾雅曰在牆者謂之杙在地者謂之臬
音義(𣙗魚列反注臬同弋以職/反下杙同劉杙音予則反)疏(釋曰此經説旣得平/地乃於中營治也云)
(置𣙗者𣙗亦謂柱也云以縣者欲取柱之景先須柱正/欲取柱正當以繩縣而垂之於柱之四角四中以八繩)
(縣之其繩皆附柱則其柱正矣然後眡柱之景故云眡/以景也注釋曰𤣥謂𣙗古文臬假借字者今之𣙗從木)
(執聲之省者也古之𣙗爲臬法字故尚書康誥云女陳/時臬臬法字亦得爲𣙗柱之字故云假借字也云於其)
(所平之地中央樹八尺之臬以縣正之者天文志云夏/日至立八尺之表通卦騐亦云立八神樹八尺之表故)
(知樹八尺之臬臬即表也必八尺者按考靈曜曰從上/向下八萬里故以八尺爲法也彼云八神此縣一也以)
(於四角四中故須八神神即引也向下引而縣之故云/神也云眡之以其景將以正四方也者即下云爲規識)
(日出日入之景是也引爾雅在牆者謂之杙/在地者謂之臬者證此臬是在地樹之者也)爲規識日
岀之景與日入之景注日岀日入之景其端則東西正
也又爲規以識之者爲其難審也自日岀而畫其景端
以至日入旣則爲規測景兩端之内規之規之交乃審
也度兩交之間中屈之以指臬則南北正音義(爲其于/僞反度)
(待落/反)疏(注釋曰云日出日入之景其端則東西正也者/謂於前平地之中央立表訖乃於日出之時畫)
(記景之端於日入之時又畫記景以繩測景之兩端則/東西正矣云又爲規以識之者爲其難審也者謂此經)
(爲規識日出與日入之景者爲景兩端長短難審故爲/規規景也云自日出而畫其景端以至日入者還是景)
(之兩端耳云既則爲規測景兩端之内規之規之交乃/審也者謂於中臬以繩規取景之兩端一帀則景之遠)
(近定遠近定則東西乃審云度兩交之間中屈之以指/臬則南北正者兩交間正謂兩景端之半度景兩間中)
(屈之以指臬則南北正必中屈之者於夏日至中漏半/於臬南向北所度之處於東西景端亦相當故須中屈)
(之/也)晝參諸日中之景夜考之極星以正朝夕注日中之
景最短者也極星謂北辰音義(朝如/字)疏(釋曰前經已正/東西南北恐其)
(不審猶更以此二者以正南北言朝夕即東西也南北/正則東西亦正故兼言東西也注釋曰日中景最短者)
(也者大司徒云日至之景尺有五寸以其在上臨下故/最短也云極星謂北辰者當夜半考之爾雅云北極謂)
(之北辰辰時也天下取正焉故謂之北/辰極中也以居天之中故謂之北極也)
匠人營國方九里旁三門注營謂丈尺其大小天子十
二門通十二子疏(釋曰按典命云上公九命國家宫室/車旗衣服禮儀以九爲節侯伯子男)
(已下皆依命數鄭云國家謂城方公之城蓋方九里侯/伯七里子男五里并文王有聲詩箋差之天子當十二)
(里此云九里者按下文冇夏殷則此九里通異代也鄭/異義駮或云周亦九里城則公七里侯伯五里子男三)
(里不取典命等注由鄭兩解故義有異也疏備在典命/也注釋曰云丈尺據高下而言云大小據逺近而説也)
(云天子十二門以通十二子者按孝經援神契云天子/即政置三公九卿二十七大夫八十一元士愼文命下)
(各十二子如甲乙丙丁之屬十日爲母子丑寅卯/等十二辰爲子故王城面各三門以通十二子也)國中
九經九緯經涂九軌注國中城内也經緯謂涂也經緯
之涂皆容方九軌軌謂轍廣乘車六尺六寸旁加七寸
凡八尺是謂轍廣九軌積七十二尺則此涂十二歩也
旁加七寸者輻内二寸半輻廣三寸半綆三分寸之二
金轄之間三分寸之一音義(涂音塗綆方穎/反轄胡瞎反)疏(釋曰言/九經九)
(緯者南北之道爲經東西之道爲緯王城而有三門門/有三塗男子由右女子由左車從中央注釋曰鄭云旁)
(加七寸者輻内二寸半者計轂在輻内九寸有/餘今言輻内有二寸半者不加輿下覆轂者也)左祖右
社面朝後市注王宮所居也祖宗廟面猶鄉也王宮當
中經之涂也音義(鄉許/亮反)疏(注釋曰言王宮所居也者謂/經左右前後者據王宮所居)
(處中而言之故云王宮所居也云王宮當中經之涂也/者按祭義注云周尚左桓二年取郜大鼎納於大廟何)
(休云質家右宗廟尚親親文家左宗廟尚尊尊義與此/合按劉向别録云路寢在北堂之西社稷宗廟在路寢)
(之西又云左明堂辟廱右宗廟社/稷皆不與禮合鄭皆不從之矣)市朝一夫注方各百
歩疏(注釋曰按司市市有三期總於一市之上爲之若/市總一夫之地則爲大狹蓋市曹司次介次所居)
(之處與天子二朝皆居/一夫之地各方百歩也)夏后氏世室堂修二七廣四修
一注世室者宗廟也魯廟有世室牲有白牡此用先王
之禮修南北之深也夏度以歩令堂修十四歩其廣益
以四分修之一則堂廣十七歩半疏(注釋曰鄭云此用/先王之禮者世室)
(用此經夏法白牡用殷法皆是用先王之禮也云夏度/以歩者下文云三四歩明此二七是十四歩也云令堂)
(修十四歩者言假令以此堂云二七約之知用歩非正/文故鄭以假令言之也知堂廣十七歩半者以南北爲)
(修十四歩四分之取十二歩益三歩爲十五歩餘二/歩益半歩爲二歩半添前十五歩是十七歩半也)五
室三四歩四三尺注堂上爲五室象五行也三四歩室
方也四三尺以益廣也木室於東北火室於東南金室
於西南水室於西北其方皆三歩其廣益之以三尺土
室於中央方四歩其廣益之以四尺此五室居堂南北
六丈東西七丈疏(注釋曰云五室象五行者以其宗廟/制如明堂明堂之中有五天帝五人)
(帝五人神之坐皆法五行故知五室象五行也東北之/室言木東南之室言火西南之室言金西北之室言水)
(五行先起東方故東北方之室言木其實東北之室兼/水矣東南之室兼木矣西南之室兼火矣西北之室兼)
(金矣以其中央大室有四堂四角之室皆有室故知義/然也中央之室大一尺者以其在中號爲大室故多一)
(尺也云此五室居堂南北六丈東西七丈者以其大室/居中四角之室皆於大室外接四角爲之大室四歩四)
(角室各三歩則南北三室十歩故六丈東西/三室六丈外加四三尺又一丈故七丈也)九階注南
面三三面各二疏(注釋曰按賈馬諸家皆以爲九等階/鄭不從者以周殷差之夏人卑宮室)
(當一尺之堂爲九等階於義不可故爲旁九階也鄭知/南面三階者見明堂位云三公中階之前北面東上諸)
(侯之位阼階之東西面北上諸伯之國西階之西東面/北上故知南面三階也知餘三面各二者大射禮云工)
(人士與梓人升自北階又襍記云夫人至入自闈門升/自側階奔喪云婦人奔喪升自東階以此而言四面有)
(階可/知)四旁兩夾窻注窻助戸爲明每室四戸八窻音義
(夾古洽反劉古恊反/窻初江反一音忽)疏(注釋曰言四旁者五室室有四/戸四戸之旁皆有兩夾窻則五)
(室二十戸/四十窻也)白盛注蜃灰也盛之言成也以蜃灰堊牆所
以飾成宮室音義(蜃常軫反堊烏/路反又烏洛反)疏(注釋曰地官掌蜃/掌供白盛之蜃則)
(此蜃灰出自掌蜃也云以蜃灰堊牆者爾雅云/地謂之􁈭牆謂之堊堊即白蜃堊之使壁白也)門堂三
之一注門堂門側之堂取數於正堂令堂如上制則門
堂南北九歩二尺東西十一歩四尺爾雅曰門側之堂
謂之塾音義(塾音孰劉/又音育)疏(注釋曰鄭云令堂如上制者/以上堂不言歩故此注亦云)
(令假令如上制南北十四歩東西十七歩半今云三之/二謂三分取二分以十四歩取十二歩三分之得八歩)
(二歩爲丈二尺三分之得八尺以六尺爲一歩添前爲/九歩餘二尺故云南北九歩二尺也云東西十一歩四)
(尺者十七歩半以十五歩得十歩餘二歩半爲丈五尺/三分之得一丈以六尺爲一歩餘四尺添前爲十一歩)
(四尺也引爾雅門側之堂謂之塾者證此經門/堂爲塾之義也尚書顧命左塾右塾亦此類也)室三之
一注兩室與門各居一分疏(注釋曰此室即在門堂之/上作之也言各居一分者)
(謂兩室與門各居一分鄭不言/尺數義可知故略而不言也)殷人重屋堂脩七尋堂
崇三尺四阿重屋注重屋者王宮正堂若大寢也其修
七尋五丈六尺放夏周則其廣九尋七丈二尺也五室
各二尋崇高也四阿若今四注屋重屋複笮也音義(重/直)
(龍反下及注同放方徃/反複音福笮側白反)疏(注釋曰云王宮正堂若大寢/也者謂對燕寢側室非正故)
(以此爲正堂大寢也言放夏周者夏在殷前可得言放/其周在殷後亦言放者此非謂殷人在周而爲之鄭直)
(據上文夏法下文周法言放猶言約夏周者也雖言放/夏周經云堂修七尋則其廣九尋若周言南北七筵則)
(東西九筵是偏放周法而言放夏者七九偏據周夏后/氏南北狹東西長亦是放之故得兼言放夏也云四阿)
(若今四注屋者燕禮云設洗當東霤則此四阿四霤者/也云重屋複笮也者若明堂位云復廟重檐鄭注云重)
(檐重承壁材也則此複笮/亦重承壁材故謂之重屋)周人明堂度九尺之筵東西
九筵南北七筵堂崇一筵五室凡室二筵注明堂者明
政教之堂周度以筵亦王者相改周堂高九尺殷三尺
則夏一尺矣相參之數禹卑宮室謂此一尺之堂與此
三者或舉宗廟或舉王寢或舉明堂互言之以明其同
制音義(度九劉直路反戚待洛反下及/注同禹卑如字劉音婢與音餘)疏(注釋曰此記/人據周作説)
(故其文備於周而略於夏殷是以下文皆據周而説也/以夏之世室其室皆東西廣於南北也周亦五室直言)
(凡室二筵不言東西廣鄭亦不言東西益廣或五室皆/方二筵與夏異制也若然殷人重屋亦直云堂修七尋)
(不言室如鄭意以夏周皆有五室十二堂明殷亦五室/十二堂云明堂者明政教之堂者以其於中聽朔故以)
(政教言之明堂者明諸侯之尊卑孝經緯援神契云得/陽氣明朗謂之明堂以明堂義大故所合理廣也云周)
(度以筵亦王者相改者對夏度以歩殷度以尋是王者/相改也云周堂高九尺殷三尺則夏一尺矣者夏無文)
(以後代文而漸髙則夏當一尺故云相參之數禹卑宮/室謂此一尺之堂與言與者以無正文故言與以疑之)
(也云此三者或舉宗廟或舉王寢或舉明堂互言之以/明其同制者互言之者夏舉宗廟則王寢明堂亦與宗)
(廟同制也殷舉王寢則宗廟明堂亦與王寢同制也周/舉明堂則宗廟王寢亦與明堂制同也云其同制者謂)
(當代三者其制同非謂三代制同也若然周人殯于西/階之上王寢與明堂同則南北七筵惟有六十三尺三)
(室居六筵南北共有一筵一面惟有四尺半何得容殯/者按書傳云周人路寢南北七雉東西九雉室居二雉)
(則三室之外南北各有半雉雉長三丈則各有一丈五/尺足容殯矣若然云同制者直制法同無妨大矣據周)
(而言則夏殷王寢亦/制同而大可知也)室中度以几堂上度以筵宮中度
以尋野度以歩涂度以軌注周文者各因物宜爲之數
室中舉謂四壁之内疏(注釋曰云周文者各因物宜爲/之數者對殷已上質夏度以歩)
(殷度以尋無異稱也因物宜者謂室中坐時馮几堂上/行禮用筵宮中合院之内無几無筵故用手之尋也在)
(野論里數皆以歩故用歩涂有三道車從中央故用車/之軌是因物所宜也云室中舉謂四壁之内者對宮中)
(是合院之内依爾雅宮猶室/室猶宮者是散文宮室通也)廟門容大扃七个注大扃
牛鼎之扃長三尺每扃爲一个七个二丈一尺音義(扃/古)
(熒反个古賀/反注及下同)疏(注釋曰知大扃牛鼎之扃長/三尺者此約漢禮器制度)闈門容小
扃參个注廟中之門曰闈小扃膷鼎之扃長二尺參个
六尺音義(闈音韋劉音/暉膷音香)疏(注釋曰云廟中之門曰闈門/者爾雅文此即雜記云夫人)
(至入自闈門是也云小扃膷鼎之扃長二尺者亦漢禮/器制度知之膷鼎亦牛鼎但上牛鼎扁長三尺據正鼎)
(而言此言膷鼎據陪/鼎三膷臐膮而説也)路門不容乘車之五个注路門者
大寢之門乘車廣六尺六寸五个三丈三尺言不容者
是兩門乃容之兩門乃容之則此門半之丈六尺五寸
疏(注釋曰下云應門則此路門以近路寢故特小爲之/經言乗車據輿廣六尺六寸者按輿人云輪崇車廣)
(衡長參如一鄭注云車輿也故知此云車亦據輿也云/言不容者是兩門乃容之者若容兩个三个四个正應)
(云容乘車之兩个三个四个若四个上復有餘分應云/四个然後見其分數多少今直云不容乘車之五个明)
(兩門乃容之猶如上文云中地食/者其民可任者二家五人之類也)應門二徹參个注正
門謂之應門謂朝門也二徹之内八尺三个二丈四尺
疏(注釋曰云正門謂之應門者爾雅文以其應門内路/門外有正朝臣入應門至朝處君臣正治之所故謂)
(此門爲應門是以/鄭云謂朝門也)内有九室九嬪居之外有九室九卿
朝焉注内路寢之裏也外路門之表也九室如今朝堂
諸曹治事處九嬪掌婦學之法以教九御六卿三孤爲
九卿疏(注釋曰内外據路寢之表裏言之則九卿之九/室在門外正朝之左右爲之故鄭據漢法朝堂)
(諸曹治事處謂正朝之左右爲廬舎者也云九嬪掌婦/學之法以教九御者九嬪職文按内宰王有六宮九嬪)
(已下分居之若然不得復分居九室矣此九嬪之九室/與九卿九室相對而言之九卿九室是治事之處則九)
(嬪九室亦是治事之處故與六宮不同是以鄭引九嬪/職掌婦學之法則九室是教九御之所也云六卿三孤)
(爲九卿孤同卿數者以命數同故也按昏義以夏之九/卿謂三孤與六卿爲九此云九卿亦謂周之三孤六卿)
(爲九/卿)九分其國以爲九分九卿治之注九分其國分國
之職也三孤佐三公論道六卿治六官之屬疏(注釋曰/云九分)
(其國分國之職也者鄭恐九分其國分其地域故云分/國之職也云三孤佐三公論道六卿治六官之屬者欲)
(見分職爲九分之意以其三公三孤無正職天地四時/正職六卿治之其餘非正職者分爲三分三公治之三)
(孤則佐三公者也但三公中參六官之事外與六卿之/教書傳又云司徒公司馬公司空公則三公六卿亦有)
(職此亦據夏而言周/則未見分爲九分也)王宫門阿之制五雉宫隅之制七
雉城隅之制九雉注阿棟也宮隅城隅謂角浮思也雉
長三丈高一丈度高以高度廣以廣音義(浮思竝如字/本或作罘罳)
(同高一古報反後放/此度待洛反下同)疏(釋曰云王宮門阿之制五雉者/五雉謂高五丈云宮隅之制七)
(雉者七雉亦謂高七丈不言宮牆宮牆亦高五丈也云/城隅之制九雉者九雉亦謂高九丈不言城身城身宜)
(七丈也注釋曰云阿棟也者謂門之屋兩下爲之其脊/高五丈鄭以浮思釋隅者按漢時云東闕浮思災言災)
(則浮思者小樓也按明堂位云疏屏注亦云今浮思也/刻之爲雲氣蟲獸如今闕上爲之矣則門屏有屋覆之)
(與城隅及闕皆有浮思刻畫爲雲氣并蟲獸者也云雉/長三丈高一丈度高以高度廣以廣者凡版廣二尺公)
(羊云五版爲堵高一丈五堵爲雉書傳云雉長二丈度/高以高度長以長廣則長也言高一雉則一丈言長三)
(雉則三丈引之者證經五雉/七雉九雉雉皆爲丈之義)經涂九軌環涂七軌野涂
五軌注廣狹之差也故書環或作轘杜子春云當爲環
環涂謂環城之道音義(環如字劉戸串/反轘戸關反)疏(注釋曰環涂/謂遶城道如)
(環然故謂之環也野涂國外謂之野通至二百里内以/其下有都之涂三軌言都則三百里大夫家涂亦三軌)
(也故知此野通二百里内/也不言緯者以與經同也)門阿之制以爲都城之制注
都四百里外距五百里王子弟所封其城隅高五丈宮
隅門阿皆三丈疏(注釋曰鄭云都四百里外距五百里/王子弟所封者則惟據大都而言不)
(通小都卿之采地以司裘諸侯共熊侯豹侯卿大夫共/麋侯則卿不入諸侯中此云都據諸侯而言故不及小)
(都也大都諸侯兼三公直云王子其言略兼有三公可/知云城隅高五丈者以上文王門阿五雉今云門阿之)
(制爲都城制城制五雉若據城身則與下諸侯同故知/此城制據城隅也云宮隅門阿皆三丈者以下丈畿外)
(諸侯尊得伸爲䑓門高五丈此/畿内屈故宮隅門阿皆三丈也)宫隅之制以爲諸侯之
城制注諸侯畿以外也其城隅制高七丈宮隅門阿皆
五丈禮器曰天子諸侯臺門疏(注釋曰鄭知諸侯畿以/外者上文都據畿内諸)
(侯故知此諸侯據畿以外也引禮器者欲見諸侯門阿/得與天子同之意也按異義古周禮説云天子城高七)
(雉隅高九雉公之城高五雉隅高七雉侯伯之城髙三/雉隅髙五雉都城之髙皆如子男之城高隱元年服注)
(與古周禮説同其天子及公城與此匠人同其侯伯以/下與此匠人説異者此匠人云門阿之制以爲都城之)
(制高五雉亦謂城隅也其城高三雉與侯伯等如是子/男豈不如都乎明子男城亦與伯等是以周禮説不云)
(子男及都城之高直云都城之高皆如子男之城高有/此匠人相參以知子男皆爲本耳亦互相曉明子男之)
(城不止高一丈隅二丈而已如是王宮隅之制以爲諸/侯城制者惟謂上公耳以此計之王城隅高九雉城高)
(七雉上公之城隅高七雉城高五雉侯伯已下城隅高/五雉城高三雉天子門阿五雉則宮亦五雉其隅七雉)
(上公之城鄭云宮隅門阿皆五雉則其宮亦五雉都之/制鄭云宮隅門阿皆三雉則其宮高亦三雉何者天子)
(門阿與宮等明知其餘皆等惟伯子男宮與都等其門/阿蓋高於宮當如天子五雉何者禮器云天子諸侯臺)
(門大夫不臺門以此觀之天子及五等諸侯其門阿皆/五雉可知都城據大都而言其小都及家之城都當約)
(中五之一家當小九之/一爲差降之數未聞也)環涂以爲諸侯經涂野涂以爲
都經涂注經亦謂城中道諸侯環涂五軌其野涂及都
環涂野涂皆三軌疏(注釋曰諸侯直云經涂不言緯涂/緯涂亦與天子環涂同可知諸侯)
(及都皆不言環涂野涂文略有可知故鄭増成之也知/諸侯環涂五軌野涂三軌者以經涂七軌以下差降爲)
(之故知義然也又知都環涂野涂皆三軌者凡涂皆男/子由右女子由左車從中央三者各一軌則都之野涂)
(不得降爲一軌是以遂人注云路容三軌遥釋此也云/都之野涂與環涂同以其野涂不得上於田間川上之)
(路故/也)
　
　
　
　
　
　
　
　
　
　
　
　
　周禮注疏卷四十一
　周禮注疏卷四十一考證
玉人之事大圭長三尺注明無所屈也疏皆對諸侯爲
　荼大夫前屈後屈故云無所屈也○(臣紱/)按大夫句
　及玉藻推之則爲荼下似當有前屈後直四字
土圭尺有五寸疏夏至口表北尺五寸景與土圭等○
　北監本訛此今改正
兩圭五寸有邸疏云僢共本也者亦一玉俱成兩圭尺
　相對爲僢也○尺當是足字之誤王制注云卧則僢
　孔疏云首在外足相鄉内亦引此證之
案十有二寸注聘禮曰夫人使下大夫勞以二竹簋方
　○大夫監本作夫人今攷聘禮改正
磬氏已下則摩其耑注短而厚則清○短監本訛矩今
　依疏改正
矢人爲矢鍭矢參分疏此上既言鏃矢○矢中無鏃矢
　之名當是鍭字之訛耳
閷矢七分○閷監本作殺石經亦作殺今從釋文
梓人爲□虡○□石經作筍
外骨内骨疏按爾雅釋蟲螾衍入耳按方言云螾衍注
　云由延兩音自闗而東謂之螾衍○此一段與原文
　小異爾雅云螾衍入耳方言云蚰􁎹自闗而東謂之
　螾􁎹其小注云蚰􁎹由延二字
　又云連行魚屬者以其魚唯行相隨○唯下當叠唯
　字唯唯出齊風
厚脣弇口出目短耳大胷燿後注燿頎小也○頎釋文
　作頃
凡攫閷援簭之類疏云攫閷者攫著則殺之援攬則噬
　之○援攬上以上句對觀之疑當有援簭者三字
梓人爲飲器疏鄭𤣥駁之云觶字角旁支○支監本訛
　作友今改正
梓人爲侯疏賔射射人之所掌是也○監本脱人字今
　攷官名補之
匠人營國四旁兩夾窻○窻石經作䆫
　
　
　
　
　
　
　
　
　
　
　
　
　
　
　
　周禮注疏卷四十一考證
欽定四庫全書
　周禮注疏卷四十二
　　漢鄭氏注　唐陸德明音義　賈公彦疏
匠人爲溝洫注主通利田間之水道音義(洫況/域反)疏(注釋/曰古)
(者人耕皆畎上種穀畎遂溝洫之間通水故知/通利田間水道此文與下爲目下别爲之耳)耜廣五
寸二耜爲耦一耦之伐廣尺深尺謂之􁆴田首倍之廣
二尺深二尺謂之隧注古者耜一金兩人倂發之其壟
中曰􁆴􁆴上曰伐伐之言發也􁆴畎也今之耜岐頭兩
金象古之耦也田一夫之所佃百畝方百步地遂者夫
間小溝遂上亦有徑音義(􁆴古犬反隧音遂本又作遂/倂步頂反畎古犬反與􁆴同)
(古今字也劉古善/反佃音田又音電)疏(釋曰云耜謂耒頭金金廣五寸来/面謂之庛庛亦當廣五寸云二耜)
(爲偶者二人各執一耜若長沮桀溺耦而耕此兩人耕/爲耦共一尺廣一尺深者謂之畎畎上高土謂之伐伐)
(發也以發土於上故名伐也此二人雖共發一尺之地/未必竝發知者孔子使子路問津於長沮長沮不對又)
(問桀溺若竝頭共發不應别問桀溺明前後不竝可知/雖有前後其畎自得一尺不假要竝也注釋曰鄭云古)
(者耜一金者對後代耜岐頭二金者云兩人倂發之者/謂共爲一畎謂二人竝頭也云今之耜岐頭者至後漢)
(用牛耕種故有岐頭兩脚耜今制猶然也但以牛種用/二耜則畎下布種與古異也云田一夫之所佃百畝方)
(百步地者遂人云夫一廛田百畝彼雖爲溝洫法一夫/則與此同也云遂者夫間小溝遂上亦有徑者按遂人)
(云夫間有遂遂上有徑彼溝洫法此井田法雖不同遂/在夫間遂上有徑則同故云亦有徑也按彼鄭云以南)
(畝圖之遂縱溝横洫縱澮横九澮而川周其外以彼遂/在夫間故以南畝遂則縱矣此井田云田首倍之爲遂)
(以南畝圖之/遂卽横也)九夫爲井井間廣四尺深四尺謂之溝方
十里爲成成間廣八尺深八尺謂之洫方百里爲同同
間廣二尋深二仞謂之澮注此畿内采地之制九夫爲
井井者方一里九夫所治之田也采地制井田異於鄉
遂及公邑三夫爲屋屋具也一井之中三屋九夫三三
相具以岀賦税共治溝也方十里爲成成中容一甸甸
方八里岀田稅緣邊一里治洫方百里爲同同中容四
都六十四成方八十里岀田稅緣邊十里治澮采地者
在三百里四百里五百里之中戴師職曰園廛二十而
一近郊十一遠郊二十而三甸稍縣都皆無過十二謂
田稅也皆就夫稅之輕近重遠耳滕文公問爲國於孟
子孟子曰夏后氏五十而貢殷人七十而莇周人百畝
而徹其實皆什一徹者徹也莇者藉也龍子曰治地莫
善於莇莫不善於貢貢者校數歲之中以爲常文公又
問井田孟子曰請野九一而莇國中什一使自賦卿以
下必有圭田圭田五十畝餘夫二十五畝死徙無岀鄉
鄉田同井岀入相友守望相助疾病相扶持則百姓親
睦方里而井井九百畝其中爲公田八家皆私百畝同
養公田公事畢然後治私事所以别野人也又曰詩云
雨我公田遂及我私惟莇爲有公田由此觀之雖周亦
莇也魯哀公問於有若曰年饑用不足如之何有若對
曰盍徹與曰二吾猶不足如之何其徹也春秋宣十五
年秋初税畝傳曰非禮也穀岀不過藉以豐財也此數
者世人謂之錯而疑焉以載師職及司馬法論之周制
畿内用夏之貢法稅夫無公田以詩春秋論語孟子論
之周制邦國用殷之助法制公田不稅夫貢者自治其
所受田貢其稅穀莇者借民之力以治公田又使收斂
焉畿内用貢法者鄉遂及公邑之吏旦夕從民事爲其
促之以公使不得恤其私邦國用莇法者諸侯專一國
之政爲其貪暴稅民無蓺周之畿内稅有輕重諸侯謂
之徹者通其率以什一爲正孟子云野九夫而稅一國
中什一是邦國亦異外内之法耳圭之言珪潔也周謂
之士田鄭司農說以春秋傳曰有田一成又曰列國一
同音義(仞音刃澮古外反廛直連反莇音助校音教數/色主反下此數者同别彼列反雨于付反徹與)
(音餘爲其于僞反下爲其與此/同蓺音藝率音律又音類下同)疏(釋曰井田之法畎縱/遂横溝縱洫橫澮縱)
(自然川橫其夫間縱者分夫間之界耳無遂其遂注溝/溝注入洫洫注入澮澮注自然入川此圖略舉一成於)
(一角以三隅反之一同可見矣遂人云夫間有遂以南/畝圖之則遂縱而溝橫此不云夫問有遂云田首倍之)
(謂之遂遂則横而溝縱也自餘洫澮川依此遂溝縱横/參之可知但彼云九澮而川周其外川則人造之此百)
(里有澮澮水注入川相去遠故宜爲自然川也自畎遂/溝洫皆廣深等其澮廣二尋深二仞若以孔安國八尺)
(曰仞則澮亦廣深等但度廣以尋度深以仞故别言之類/若王肅依小爾雅四尺曰仞深二仞八尺與廣二尋不)
(鄭以仞七尺淺於廣二尋二尺者以涂爲大故宜淺校/二尺與溝洫不得相類也注釋曰云此畿内采地之制)
(者對畿外諸侯亦制井田與此同云九夫爲井井者方/一里九夫所治之田也者小司徒注制似井字也云采)
(地制井田異於鄉遂及公邑者案遂人云夫間有遂十/夫有溝百夫有洫千夫有澮萬夫有川方三十三里少)
(半里九而方一同以南畝圖之遂縱溝橫洫縱澮橫九/澮而川周其外若以九而方一同則百里之内九九八)
(十一澮爲井田則一同惟一澮卽溝澮稀稠不同又彼/溝洫法以爲貢皆就夫稅之十一而貢此則九夫爲井)
(井稅一夫美惡取於此不稅民之所自治是溝洫井田/異也小司徒注不云異於公邑者據遂人成文此兼云)
(公邑者據事實而說云三夫爲屋屋具也一井之中三/屋九夫三三相具以出賦稅共治溝也者一井有九夫)
(據南畝言之則三夫竝一屋而三夫相具以出賦稅幷/相具共治溝以言三屋共一井井間有溝故共治溝也)
(云方十里爲成成中容一甸甸方八里出田稅緣邊一/里治洫者司馬法有二法有甸方八里出長轂一乘又)
(有成方十里出長轂一乘言甸者據實出税者而言云/成者據通治溝洫而說爲有二種故鄭細分計之八里)
(爲甸出田稅緣邊一里倂之則二里治洫以成間有洫/故使共治洫也云方百里爲同同中容四都六十四成)
(者此據小司徒而言彼經四縣爲都注云方四十里四/都方八十里旁加十里乃得方百里爲一同今言六十)
(四成者據出田稅者言之故云方八十里出田稅緣邊/十里治澮也云采地者在三百里四百里五百里之中)
(者據載師職而言按彼云家邑任稍地小都任縣地大/都任畺地是三百里外至畿五百里内言此者欲見三)
(者采地之中有此井田助法又引載師職園廛之下者/欲見鄉遂及公邑之等爲溝洫貢子法與采地井田異)
(云輕近重遠耳者彼注云近者多役故輕稅也滕文公/問孟子爲國已下至以爲常皆孟子對文公之辭自文)
(公又問井田已下至雖周亦助按彼是文公使畢戰問/今以爲文公問者畢戰文公臣君統臣功亦得爲文公)
(問也云夏后氏五十而貢殷人七十而助周人百畝而/徹其實皆什一徹者徹也助者藉也者竝孟子對文公)
(之辭按彼趙岐注夏禹之世號后氏后君也禹受禪於/君故夏稱后殷周順人心而征伐故言人也民耕五十)
(畝貢上五畝耕七十畝以七畝助公家耕百畝者徹取/十畝以爲賦雖異名而多少同故曰皆什一也徹猶人)
(徹取物藉者借也猶人相借助之者或有解者云三代/受地多少應同今云夏后氏五十而貢殷人七十周人)
(百畝者據地有不易一易再易幷六遂上地不易加五/十畝有四等據授地之法夏言五十而貢者據一易之)
(地家得二百畝常佃百畝荒百畝共佃百畝常稅之據/二百畝爲稅百畝爲五十而貢殷人七十而助者據六)
(遂上地百畝有萊五十畝而言百五十畝稅一百畝猶/百畝稅七十五畝舉全數言之故云七十畝而助也周)
(人百畝而徹者據上地不易者而言百畝全稅之故云/百畝而徹也夏據一易之地亦有上地不易上地加五)
(十畝者殷據上地加萊則亦有一易及上地無萊者也/周言百畝而徹則亦有上地有萊及一易者也三代皆)
(不言再易三百畝者明皆有可知以其云貢貢子無助/法殷人云助稅幷無貢法周人云徹貢助兼有也云龍)
(子曰治地莫善於助莫不善於貢貢者校數歲之中以/爲常者按彼趙岐注龍子古賢人也言治地之賦無善)
(於助者也貢者校數歲以爲常類而上之民供奉之有/易有不易故謂貢爲莫不善也孟子本爲莫不善於貢)
(今注有無不字者蓋轉寫脫耳文公又問按彼文公使/畢戰問孟子孟子對此辭上文公總問爲國之法故對)
(助貢兼有此問井田之法孟子云請野九一而助國中/什一使自賦者彼注云九一者井田以九頃爲數而供)
(什一郊野之賦也助者殷家税名周亦用之龍子所謂/莫善於助者也時諸侯不行助法國中什一者周禮園)
(廛二十而稅一時行重賦責之什一也而如也自從也/孟子欲請使野人如助法什一而稅之國中從其本賦)
(二十而稅一以寛之又云卿以下必有圭田圭田五十/畝餘夫二十五畝注云古者卿以下至於士皆受圭田)
(五十畝所以供祭祀圭絜也士田故謂之圭田所謂惟/士無田則亦不祭言絀士無絜田也井田之民養公田)
(者受百畝圭田半之故五十畝餘夫者一家一人受田/其餘老小有餘力者受二十五畝半於圭田謂之餘夫)
(也受田者田業多少有上中下周禮曰餘夫亦如之亦/如上中下之制也王制曰夫圭田無征謂餘夫圭田皆)
(不出征賦時無圭田餘夫孟子欲令復古所以重祭祀/利民之道也云死徙無出鄉注云死謂葬也徙謂變土)
(易居平肥磽也不出其鄉易爲功云鄉田同井出入相/友守望相助疾病相扶持則百姓親睦注云同鄉之田)
(共井之家各相勞也出入相友相友偶也周禮太宰八/曰友以任得民守望相助助察姦也疾病相扶持扶持)
(其羸弱也救其困急皆所以敎民相親睦之道睦和也/但鄉遂爲溝洫法而云鄉田同井者此謂殷之助法雖)
(鄉亦爲井田故云鄉田同井以其孟子雜說三代故也/云方里而井井九百畝其中爲公田八家皆私百畆同)
(養公田公事畢然後治私事所以别野人也注云方一/里者九百畝之地也爲一井八家各私得百畝同共養)
(其公田之苗公田八十畝其餘二十畝以爲廬宅園囿/家二畝半也先公後私遂及我私之義也則是野人之)
(事所以别於士伍者也鄭所引孟子證井田之法則卿/已下必有圭田及餘夫其文旣間在井田之中則二者)
(亦爲井田之法故引之也云又曰詩云至亦助也按彼/是上文孟子對滕文公爲國之法今退在此者詩是周)
(井田之法故引之在下也云雖周亦助者是周兼夏殷/貢助也云魯哀公論語文按彼注二謂十二而税但哀)
(公已行十二而稅有若亦知哀公十二故抑之使從十/一之正而云盍徹盍何不也徹通也謂十一之通稅哀)
(公憂國有若憂民故也春秋譏宣公欲厚斂棄中央一/夫之公田就八家之私田以取之故譏厚斂也云穀出)
(不過藉者藉卽借也借民力所治公田是也云此數者/世人謂之錯者論語孟子春秋與詩文義不同故世人)
(謂之錯而疑焉云以載師職及司馬法論之周制畿内/用夏之貢法稅夫無公田者以世人疑之爲錯故鄭以)
(諸文辨之按載師職云從國中園廛二十而一及甸稍/縣都無過十二皆據鄉遂及四等公邑皆用夏之貢法)
(云司馬法者按左氏杜服所引司馬法云甸方八里出/長轂一乘鄭注論語引司馬法云成方十里出長轂一)
(乘鄭注小司徒引司馬法成方十里士十人徒二十人/竝據郊遂之外及采地法未見鄭所引證周之畿内之)
(事而云以司馬法論必論周之畿内用夏之貢法者但/彼司馬法必論周之畿内用夏之貢法非鄭虛言但餘)
(儕所不見耳云以詩春秋論語孟子論之周制邦國用/殷之助法制公田不稅夫者詩云雨我公田公田是助)
(法春秋初稅畝亦是助法論語云盍徹乎徹是天下之/通法亦助法也孟子答畢戰井田引詩爲證亦周之助)
(法故總云助法不稅夫也云貢者自治其所受田貢其/稅穀助者借民之力以治公田者鄭重釋夏貢殷助之)
(事皆取孟子爲義也云畿内用貢法者至恤其私者鄉/遂公邑之内皆鄰里比閭等治民之官旦夕從民事因)
(此促之使先治公田故不得恤其私故爲貢法不得有/公田也云邦國用助法諸侯專一國之政爲其貪暴稅)
(民無藝者藝謂準法宣公初稅畝就井田上取民之所/自治况爲貢法有何準法故爲井田不爲貢也周之畿)
(内稅有輕重者鄭云近者多役故輕其稅云諸侯謂之/徹者通其率以什一爲正者謂郊外用助郊内用貢故)
(引孟子云野九夫而稅一國中什一此云野九夫而稅/一卽彼云請野九一而助此云國中什一卽彼云國中)
(什一使自賦云九一而助者一井九夫之地四面八家/各自治一夫中央一夫八家各治十畝八家治八十畝)
(入公餘二十畝八家各得二畝半以爲廬宅井竈葱韭/是十外稅一也國内據民住在城中其地卽在郊内郊)
(外鄉遂之民爲溝洫爲貢法言十一亦十外稅一者也/漢書食貨志旣有井田饒民二畝半之事是以宋均注)
(樂緯何休注公羊趙岐注孟子皆饒民詩云倬彼甫田/歲取十千鄭云井稅一夫其田百畝通稅十夫其田千)
(畝成稅百夫其田萬畝不言饒民者以經云歲取十千/校一成之内舉全數而言鄭亦順經從整數而說其實)
(與諸家不殊也云邦國亦異外内者上云畿内畿外據/天子總天下大判而言此旣引孟子野與國中不同是)
(細而分之邦國亦倣天子異外内也云圭之言珪絜也/者謂有珪絜之德也云周謂之士田者卽載師士田是)
(也先鄭引春秋有田一成事在哀元年彼夏后相爲澆/所滅其子少康奔虞思爲庖正有田一成有衆一旅據)
(一成之地九百夫宫室塗巷三分去一餘六百夫上地/家百畝中地家二百畝下地家三百畝通率三家受六)
(夫之地則一成六百夫定受地有三百家而云有衆一/旅五百家者據上地多家亦多也又曰列國一同者事)
(在襄二十五年彼鄭子産適晉獻捷晉人責之曰何故/侵小子産對曰昔天子之地一圻列國一同自是以衰)
(今大國多數圻矣若無侵小何以至焉是也引之者證/經成與同之事也貢稅之法古來皆什一故孟子說三)
(代而云其實皆什一是以公羊傳云古者什一而藉多/乎什一大桀小桀注云奢泰多取於民比於桀也寡乎)
(什一大貉小貉注云蠻貉無社稷宗廟百官制度之費/稅薄什一者天下之中正也什一行而頌聲作矣注云)
(聖人制井田之法而口分之一夫一婦受田百畝以養/父母妻子五口爲一家公田十畝卽所謂什一而稅也)
(廬舍二畆半凡爲田一頃十二畝半八家而九頃共爲/一井故曰井田孟子又云白圭曰吾欲二十而取一何)
(如孟子曰子之道貉道也欲輕之於堯舜之道者大貉/小貉也欲重之於堯舜之道者大桀大桀也率指言先)
(王什一供貢下富上尊按其典籍萬世可道/若然自古以來貢與助皆不得過什一者也)專達於川
各載其名注達猶至也謂澮直至於川復無所注入載
其名者識水所從出疏(注釋曰上澮水所入更無注入/故云直至於川云識水所從出)
(者據澮水出注入川處諸澮卽多當各記水/所出之處著其名使人言有所稱謂者也)凡天下之
地埶兩山之間必有川焉大川之上必有涂焉注通其
雍塞音義(雍於/勇反)疏(注釋曰此言同間有澮澮水入川其/川是自然而有又非平地而出必因)
(山間有之又大川不可輙越廵川必當有涂地勢然/也注釋曰言通其壅塞者川與涂皆是通其壅塞也)凡
溝逆地阞謂之不行水屬不理孫謂之不行注溝謂造
溝阞謂脉理屬讀爲注孫順也不行謂決溢也禹鑿龍
門播九河爲此逆阞與不理孫也音義(阞音勒屬讀爲/注之樹反孫音)
(遜注/同)疏(注釋曰經言凡溝注云謂造溝則此溝非謂其/田間廣深四尺者下云梢溝三十里而廣倍當)
(是人所造溝瀆引水者故此鄭引鑿龍門播九河爲證/旣不得逆地阞不理遜水不行當依地阞理順行水乃)
(可爲之川也禹鑿龍門/播九河事見尚書禹貢)梢溝三十里而廣倍注謂不墾
地之溝也鄭司農云梢讀爲桑螵蛸之蛸梢謂水漱齧
之溝故三十里而廣倍音義(梢劉音蕭注蛸一音/色交反螵婢遥反)疏(注/釋)
(曰此溝雖是不墾地之溝與上異亦是非田間者也必/使三十里得廣倍者亦謂依地勢而爲之使水梢溝故)
(得三十里而廣倍也先鄭云梢讀爲桑螵蛸之蛸梢謂/水潄齧之溝上云梢其藪亦讀從螵蛸之蛸同是梢齧)
(之義故同/讀從之也)凡行奠水磬折以參伍注坎爲弓輪水行欲
紆曲也鄭司農云奠讀爲停謂行停水溝形當如磬直
行三折行五以引水者疾焉音義(奠音亭折之/設反後放此)疏(釋曰/言凡)
(行停水者水去遲似停住正由川直故也是以曲爲之/因其曲勢則水去疾是以爲磬折以參伍也注釋曰云)
(坎爲弓輪者說卦文謂坎所以行水如/弓輪輪則水疾故云行水欲紆曲也)欲爲淵則句於
矩注大曲則流轉流轉則其下成淵疏(注釋曰凡川溝/欲得使致淵之)
(深當句曲於矩使水勢到向上句曲尺/則爲廻涹自然深爲淵驗今皆然也)凡溝必因水埶
防必因地埶善溝者水漱之善防者水淫之注漱猶齧
也鄭司農云淫讀爲廞謂水淤泥土留著助之爲厚𤣥
謂淫讀爲淫液之淫音義(漱色救反前注同廞許金反/淤於據反著直畧反液音亦)
疏(注釋曰先鄭讀淫爲廞者周禮之内云廞者先鄭皆/爲淫淫爲陳故此讀淫爲廞先鄭餘處淫廞旣爲陳)
(於此不得爲淤泥解之故後鄭不從也是以後/鄭以淫液之淫爲義謂以淤泥淫液使厚也)凡爲防
廣與崇方其閷參分去一注崇髙也方猶等也閷者薄
其上音義(閷色界反劉又色例/反注下同去起吕反)疏(釋曰凡爲堤防言廣/與高等者假令堤高)
(大二尺下基亦廣丈二尺云其閷參分/去一者三四十二上宜廣八尺者也)大防外閷注又
薄其上厚其下疏(注釋曰此文承上參分去一而云外/閷故云又薄其上厚其下雖不知尺)
(數但知三分去/一之外更去也)凡溝防必一日先深之以爲式注程人
功也溝防爲溝爲防也疏(注釋曰程人功者將欲造溝/防先以人數一日之中所作)
(尺數是程人功法式後則以此功程賦其丈尺歩數言/深者謂深淺尺數故下云已爲式然後可以傅衆力傅)
(謂付/之)里爲式然後可以傅衆力注里讀爲已聲之誤也
音義(里音以/傳音附)疏(注釋曰必破里爲已者里則於義/無取爲已則於義合故從已也)凡任
索約大汲其版謂之無任注故書汲作沒杜子春云當
爲汲𤣥謂約縮也汲引也築防若墻者以繩縮其版大
引之言版橈也版撓築之則鼓土不堅矣詩云其繩則
直縮版以載又曰約之格格椓之橐橐音義(格音各椓/丁角反橐)
(音/託)疏(注釋曰引詩云其繩則直縮版以載者此大雅緜/之篇文也又曰約之格格椓之橐橐者謂斯干羙)
(宣王之詩言築室百堵之時有此約椓之事彼注云格/格猶歴歴也橐橐用力也引之者證索約約亦繩縮之)
(事/也)葺屋參分瓦屋四分注各分其脩以其一爲峻音義
(葺七入反劉音/集又子入反)疏(注釋曰葺屋謂草屋草屋宜峻於瓦/屋云各分其脩以其一爲峻者按上)
(堂脩二七言之則此注脩亦謂東西爲屋則三分南北/之間尺數取一以爲峻假令南北丈二尺葺屋三分取)
(四尺爲峻瓦屋四/分取三尺爲峻也)囷窌倉城逆墻六分注逆猶郤也築
此四者六分其高郤一分以爲閷囷圜倉穿地曰窌音
義(囷丘貧反窌劉古孝反依/字當爲窖作窌假借也)疏(注釋曰地上爲之方曰/倉圜曰囷穿地曰窌郤)
(牆六分者六分其高去一以爲閷假令髙丈二尺下厚/四尺則於上去二尺爲閷上惟二尺其囷倉城地上爲)
(之須爲此殺其窌入地亦爲此/閷者雖入地口宜寛則牢固也)堂涂十有二分注謂階
前若今令甓裓也分其督旁之脩以一分爲峻也爾雅
曰堂涂謂之陳音義(令音零甓薄歴反爾雅云瓴甋/謂之甓郭璞云今㼾甎裓音階)疏
(注釋曰鄭云若今令甓裓也者漢時名堂涂爲令甓裓/令甓則今之塼也裓則塼道者也云分其督旁之脩者)
(名中央爲督督者所以督率兩旁脩謂兩旁上下之尺/數假令兩旁上下尺二寸則取一寸於中央爲峻峻者)
(取水兩向流去故也引爾雅者釋宫文卽詩云彼何人/斯胡逝我陳言渉堂涂引之證陳與此堂涂爲一也)
竇其崇三尺注宫中水道音義(竇音/豆)疏(注釋曰言爲竇/通水高不得過)
(此按禮記儒行云蓽/門圭竇則此竇一也)墻厚三尺崇三之注高厚以是爲
率足以相勝音義(勝音/升)疏(注釋曰云高厚以是爲率者/高恒三倍於厚厚三尺高九)
(尺假令厚六尺高丈八尺皆依此/法故云以是爲率足以相勝也)
車人之事半矩謂之宣注矩法也所法者人也人長八
尺而大節三頭也腹也脛也以三通率之則矩二尺六
寸三分寸之二頭髮皓落曰宣半矩尺三寸三分寸之
一人頭之長也柯欘之木頭取名焉易巽爲宣髮音義
(之宣如字本或作寡亦作宣脛户定反皓胡/老反本或作顥音同劉作皓音灰柯古阿反)疏(釋曰言/車人之)
(事謂車人爲造車之事此與下爲總目也云半矩謂之/宣者以下文取此宣爲尺度故先定宣之長短如上十)
(分寸之一謂之枚之類也注釋曰知所法者人也者以/易云巽爲宣髪則人頭名宣又見下云一柯有半謂之)
(磬折與人帶以下四尺半爲磬折同故知法人也人長/八尺已下鄭欲推出宣之長短之數以人長八尺三分)
(之六尺各得二尺其二尺又取尺八三分之各得六寸/又以二寸寸爲三分爲六分三分之各三分寸之二故)
(云頭也腹也脛也以三通率之則二尺六寸三分寸之/二也云頭髮皓落曰宣者以得爲宣去之義人髪皓白)
(則落墮故云此者解頭名宣意也云半矩尺三寸三分/寸之一人頭之長也者矩旣二尺六寸三分寸之二故)
(減半爲人頭之長有此數也云柯欘之木頭取名焉者/下云一宣有半謂之欘一欘有半謂之柯柯欘皆從宣)
(上取數故云頭取名焉猶言取名於頭也云易曰巽爲/宣髪者按說卦云其於人爲宣髪注宣髪取四月靡草)
(死髪在人體猶靡草在地今易文不作宣作寡者蓋宣/寡義得兩通故鄭爲宣不作寡也引之者證宣爲頭意)
(也/)一宣有半謂之欘注欘斵斤柄長二尺爾雅曰句欘
謂之定音義(欘張玉反郭云斫也句音劬/又音俱定丁甯反或音如字)疏(注釋曰一/宣有半得)
(長二尺者以一宣尺三寸三分寸之一取半添之一尺/得五寸三寸每寸三分得九分幷前一分爲十分取半)
(得五分三分爲一寸餘二分總爲六寸三分寸之二添/前尺三寸三分寸之一爲二尺也斵斤卽爾雅句一也)
(彼云句欘謂之定故/知此欘斵斤柄也)一欘有半謂之柯注伐木之柯柄
長三尺詩云伐柯伐柯其則不遠鄭司農云蒼頡篇有
柯欘疏(注釋曰知長三尺者以其欘長二尺云一欘有/半故知三尺引詩者伐柯詩之文也先鄭引蒼)
(頡者蒼頡造文字有篇名/蒼頡云柯欘竝是柄也)一柯有半謂之磬折注人帶
以下四尺五寸磬折立則上俛玉藻曰三分帶下紳居
二焉紳長三尺音義(俛音/免)疏(注釋曰此據人之所立磬/折之儀以上有宣及欘柯)
(之長短又下文造耒亦以磬折之度云之故因解立磬/折之淺深也云一柯有半謂之磬折據紳帶以下而言)
(也引玉藻者按彼子㳺曰參分帶下紳居二焉鄭注云/三分帶下而三尺則帶高於中也以其人長八尺中則)
(四尺今云三分帶下紳居二分明帶上有/一分上三尺半是帶下有四尺半可知也)
車人爲耒庛長尺有一寸中直者三尺有三寸上句者
二尺有二寸注鄭司農云耒謂耕耒庛讀爲其顙有疵
之疵謂耒下岐𤣥謂庛讀爲棘刺之刺刺耒下前曲接
耜音義(耒力對反劉音誄或良水反庛依注/音刺七賜反李又似斯反庛似斯反)疏(釋曰此/車人旣)
(爲車因使爲耒之田器也庛者耒之面但耒狀若今之/曲杴柄也面長尺有一寸云中直者謂手執處爲句故)
(謂庛上句下爲中直者三尺有三寸也句者謂人手執/之處二尺有二寸也注釋曰先鄭云庛讀爲其顙有疵)
(之疵者俗人謂顙額之上有疵病故從之也云謂耒下/岐者古法耒下惟一金不岐頭先鄭云耒下岐據漢法)
(而言其實古者耜不岐頭是以後鄭上注亦云今之耜/岐頭明古者耜無岐頭也𤣥謂庛讀爲棘刺之刺者以)
(其入地故讀從刺也云刺耒下前曲接耜/者耜謂耒頭金故云下前曲接耜者也)自其庛緣其
外以至於首以弦其内六尺有六寸與步相中也注緣
外六尺有六寸内弦六尺應一步之尺數耕者以田器
爲度宜耜異材不在數中音義(緣如字沈悅戰反中如/字又丁仲反應應對之)
(應/)疏(釋曰云自其庛緣其外以至於首者據庛下至手/執句者逐曲量之云以弦其内者據庛面至句下)
(望直量之故云以弦其内内謂上下兩曲之内云六尺/有六寸與步相中也者言逐曲之外有六尺六寸今弦)
(其内與歩相中中應也謂正與歩相應應一歩之尺數/注釋曰云耕者以田器爲度宜者在野度以步以人步)
(或大或小恐其不平故以六尺之耒以代步以量地也/云耜異材不在數中者未知耜金廣狹要耒自長六尺)
(不通耜若量地時/脫去耜而用之也)堅地欲直庛柔地欲句庛直庛則利
推句庛則利發倨句磬折謂之中地注中地之耒其庛
與直者如磬折則調矣調則弦六尺音義(推如字李/湯雷反)疏
(釋曰此直庛及句庛皆不合六尺之度惟中地之耒磬/折者乃合六尺之度故鄭云中地之耒其庛與直者如)
(磬折則調矣調者謂弦六尺則/餘句直者不合六尺可知也)
車人爲車柯長三尺博三寸厚一寸有半五分其長以
其一爲之首注首六寸謂今剛關頭斧柯其柄也鄭司
農云柯長三尺謂斧柯因以爲度疏(釋曰此車人謂造/車之事凡造作皆)
(用斧因以量物故先論斧柄長短及刃之大小也注釋/曰云謂今剛關頭斧者漢時斧近刃皆以剛鐵爲之又)
(以柄關孔卽今亦然/故舉漢法爲說也)轂長半柯其圍一柯有半注大車
轂徑尺五寸疏(注釋曰鄭知此是大車者此論載輻牙/下柏車别論轂輻牙又柏車轂長以行)
(山此車轂短以行澤故知此是大車平地載任者也鄭/知徑尺五寸者以其圍一柯有半四尺半圍三徑一故)
(知徑一尺/五寸也)輻長一柯有半其博三寸厚三之一注輻厚
一寸也故書博或爲摶杜子春云當爲博音義(摶徒/丸反)渠
三柯者三注渠二丈七尺謂罔也其徑九尺鄭司農云
渠謂車輮所謂牙音義(牙五嫁反李五家/反下同本或作迓)疏(注釋曰云/渠二丈七)
(尺者按上輻長一柯有半兩兩相對則九尺尚有轂空/壺中於二丈七尺不合者云輻長一柯有半兩相九尺)
(者通計轂而言其實輻無一柯有半/也云所謂牙者謂下文云牙圍也)行澤者欲短轂行
山者欲長轂短轂則利長轂則安注澤泥苦其大安山
險苦其大動音義(大音泰又莬/餓反下同)疏(釋曰此總言大車柏/車所利之事以大車)
(在平地并行澤柏車山行各有所宜/也注釋曰此釋長轂安短轂利之事)行澤者反輮行山
者仄輮反輮則易仄輮則完注故書仄爲側鄭司農云
反輮謂輪輮反其木裏耎者在外澤地多泥柔也側當
爲仄山地剛多沙石𤣥謂反輮爲泥之粘欲得心在外
滑仄輮爲沙石破碎之欲得表裏相依堅刃音義(輮人/九反)
(劉音柔仄音側易以豉反耎/人兗反爲泥于僞反下同)疏(釋曰此經言車牙所宜/外内堅濡之事注釋曰)
(此注後鄭増成先鄭之義言仄輮者堅者/在外柔者在内以其取堅刃相成故也)六分其輪崇
以其一爲之牙圍注輪高輪徑也牙圍尺五寸疏(注釋/曰輪)
(崇九尺六尺得一尺三/尺得五寸故尺五寸也)柏車轂長一柯其圍二柯其輻
一柯其渠二柯者三五分其輪崇以其一爲之牙圍注
柏車山車輪高六尺牙圍尺二寸疏(釋曰此柏車山行/故轂長輪崇又下)
(皆欲取安故也其輻一柯其渠二柯者三者兩輻相對/六尺渠圍二柯者三圍丈八尺亦謂通轂空壺中幷數)
(而言也注釋曰柏車山車對大車爲平地之車也牙圍/尺二寸者以其輪崇六尺五分取一五尺取一尺一尺)
(取二寸故/尺二寸也)大車崇三柯綆寸牝服二柯有參分柯之二
注大車平地載任之車轂長半柯者也綆輪算牝服長
八尺謂較也鄭司農云牝服謂車箱服讀爲負音義(綆/方)
(頴反牝歩忍反又扶死反李扶緬反服/依注音負詩音如字算薄歷反較音角)疏(注釋曰云大/車平地載任)
(之車轂長半柯者也者以其上文云轂長半柯不言車/名故云轂長半柯者也云綆輪算者謂輪之四面外一)
(寸則安言牝服者謂車較卽今人謂之平鬲皆有孔内/軨子於其中而又向下服故謂之牝服也是以先鄭云)
(牝服謂車箱服讀爲負/以衆軨所依負然也)羊車二柯有參分柯之一注鄭
司農云羊車謂車羊門也𤣥謂羊善也善車若今定張
車較長七尺疏(注釋曰先鄭云羊車謂車羊門也者其/言無所當故後鄭易之也後鄭云羊善)
(也善車若今定張車雖舉當時漢法以曉人漢時去今/久遠亦未知定張車將何所用但知在宫内所用故差)
(小爲之謂之羊車也按此羊車較長七尺下柏車較長/六尺則羊車大矣而論語謂大車爲柏車小車爲羊車)
(者以柏車皆說轂輻牙惟羊車不言惟言較而已是知/柏車較雖短轂輻牙則長羊車較雖長轂輻牙則小故)
(得小車/之名也)柏車二柯注較六尺也柏車輪崇六尺其綆大
半寸疏(注釋曰鄭云柏車輪崇六尺其綆大半寸知者/以大車輪崇九尺綆一寸此柏車輪崇六尺三)
(分減一明柏車輪崇六尺三分減一其綆/亦宜三分減一三分寸之二卽大半寸也)凡爲轅三其
輪崇參分其長二在前一在後以鑿其鉤徹廣六尺鬲
長六尺注鄭司農云鉤鉤心鬲謂轅端厭牛領者音義
(鬲沈於革反劉/音隔厭於甲反)疏(釋曰云凡爲轅者言凡語廣則柏車/大車羊車皆在其中輪崇雖不同其)
(轅當各自三其輪崇假令柏車輪崇六尺三之爲轅丈/八尺大車輪崇九尺三之爲轅二丈七尺但羊車雖不)
(言輪崇亦三之以爲轅也徹廣六尺者不與四馬車八/尺者同徹鬲長六尺者以其兩轅一牛在轅内故狹四)
(馬車鬲六尺六寸者以其一/轅兩服馬在轅外故鬲長也)
弓人爲弓取六材必以其時注取榦以冬取角以秋絲
漆以夏筋膠未聞疏(注釋曰鄭知取榦以冬者見山虞/云仲冬斬陽木仲夏斬隂木二時)
(俱得斬但冬時尤善故月令仲冬云日短至伐木取竹/箭注云堅成之極時是知冬善於夏故指冬而言也云)
(取角以秋者下云秋殺者厚故知用秋也絲漆以夏者/夏時絲孰夏漆尤良故知也筋膠未聞必知六材據此)
(六者皆依下/文而説也)六材旣聚巧者和之注聚猶具也音義(聚/似)
(主/反)疏(釋曰爲弓須此六材故云聚巧者卽此弓人/之工者也和之謂春液角夏治筋之類是也)榦也
者以爲遠也角也者以爲疾也筋也者以爲深也膠也
者以爲和也絲也者以爲固也漆也者以爲受霜露也
注六材之力相得而足疏(注釋曰此一經主論六材在/弓各有所用六材相得乃可)
(爲足/也)凡取幹之道七柘爲上檍次之檿桑次之橘次之
木瓜次之荆次之竹爲下注鄭司農云檍讀爲億萬之
億爾雅曰杻檍又曰檿桑山桑國語曰檿弧箕箙音義
(檍於力反一音意劉又烏克反/檿烏簟反杻女丑反箙音服)疏(釋曰此經説弓榦善/惡者也注釋曰引國)
(語者彼爲幽王寵褒姒以至亡國/故彼云檿弧箕箙實亡周國也)凡相幹欲赤黑而陽
聲赤黑則鄉心陽聲則遠根注陽猶清也木之類近根
者奴音義(相息亮反下同鄉許亮反遠于/萬反下遠於同近附近之近)疏(注釋曰此/經説相幹)
(善惡/之法)凡析幹射遠者用埶射深者用直注鄭司農云埶
謂形埶假令木性自曲則當反其曲以為弓故曰審曲
面埶𤣥謂曲埶則宜薄薄則力少直則可厚厚則力多
音義(射食亦/反下同)疏(釋曰此説弓力多少之事凡析幹射遠/者用埶者弓弱則宜射遠謂若夾㬰之)
(類云射深者用直者弓直則宜射深謂若王弧之類也/注釋曰此注後鄭增成先鄭之義先鄭惟見隨木形埶)
(而用之後鄭則論厚薄力多/少之法也二鄭相兼乃具)居幹之道菑栗不迤則弓
不發注鄭司農云菑讀爲不菑而畬之菑栗讀爲榛栗
之栗謂以鋸副析幹迤讀爲倚移從風之移謂邪行絶
理者弓發之所從起𤣥謂栗讀爲裂繻之裂音義(菑側/冀反)
(又側其反沈子冀反劉音厠栗音烈李又如字迤羊氏/反不菑側其反畬音餘鋸音據副普逼反析星歴反倚)
(於綺反移羊氏反下/同邪似嗟反繻音須)疏(釋曰居謂居處解析弓幹之法/但菑栗皆謂以鋸剖析弓幹之)
(時不邪迤失理則弓後不發傷也注釋曰先鄭云菑讀/爲不菑而畬之菑禮記坊記云不菑畬此菑即耕故爾)
(雅云田一歳曰菑二歲曰新田三歲曰畬菑取彼義也/云栗讀爲榛栗之栗者詩云樹之榛栗栗者亦取破之)
(義迤讀爲倚移從風之移讀從司馬相如上林賦云倚/移從風𤣥謂栗讀爲裂繻之裂者讀從隱元年左氏傳)
(紀裂繻來逆女彼裂繻字子帛則爲裂破衣義亦與先/鄭大同皆取破義但從裂繻之裂勝從栗以其栗是栗)
(栗堅硬之意於破/義爲疏故從裂也)凡相角秋閷者厚春閷者薄穉牛之
角直而澤老牛之角紾而昔注鄭司農云紾讀爲抮縛
之抮昔讀爲交錯之錯謂牛角觕理錯也𤣥謂昔讀履
錯然之錯音義(閷色界反劉色例反下同紾劉徒展反/許慎尚展反又徒展反與注抮縛之抮)
(同角絞縛之意昔七各反下同抮縳竝與紾同縳又徒/轉反觕才若反又七奴反錯七各反李云鄭且若反)
疏(釋曰上文已言幹訖至此更宜相角但以秋對春以/穉對老而言之秋閷者厚謂角厚肉少春閷者薄謂)
(角薄肉多穉牛之角直而澤謂角直而潤澤老牛之角/紾而錯者紾謂理麤錯錯然不潤澤也注釋曰先鄭云)
(紾讀爲抮縛之抮者未知讀從何文蓋從俗讀云昔讀/爲交錯之錯者讀從詩獻酬交錯𤣥謂昔讀履錯然之)
(錯者讀從/離卦爻辭)疢疾險中注牛有久病則角裏傷疏(注釋曰/以疢疾)
(爲久病故云牛有久病險/傷也中卽裏謂角裏傷也)瘠牛之角無澤注少潤氣音
義(瘠在/亦反)疏(釋曰上云疢疾爲久病則此云瘠/者惟瘦瘠非病角則無潤澤也)角欲青白
而豐末注豐大也疏(注釋曰凡牛角善者按/下注云本白中青末豐)夫角之本
蹙於􁎱而休於氣是故柔柔故欲其埶也白也者埶之
徵也注蹙近也休讀爲煦鄭司農云欲其形之自曲反
以爲弓𤣥謂色白則埶音義(夫音扶下皆同蹙於子六/反注同李又音促又且六)
(反􁎱乃老反本又作腦休音煦/下同煦況付反劉音休下同)疏(釋曰此說角之執也/言角之本近於􁎱得)
(和煦之氣於􁎱是故柔柔故欲其形之自曲反是/爲埶也然可以爲弓夫角色白者則埶之徵驗也)夫角
之中恒當弓之畏畏也者必橈橈故欲其堅也青也者
堅之徵也注故書畏作威杜子春云當爲威威謂弓淵
角之中央與淵相當𤣥謂畏讀如秦師入隈之隈音義
(畏烏囘/反下同)疏(釋曰此說角之堅也注釋曰子春從故書威/後鄭不從而爲隈者威謂威儀不得謂曲中)
(故從隈爲曲隈之義按僖二十五年秋/秦晉伐鄀秦人過析隈鄭以爲人隈)夫角之末遠於
􁎱而不休於氣是故脃脃故欲其柔也豐末也者柔之
徵也注末之大者􁎱氣及煦之音義(脃七/歲反)疏(釋曰此説/角欲豐末)
(之意云角之末遠於􁎱而不休於氣是故脃脃故欲其/柔也豐末也者柔之徵也則末不豐者脃末豐則柔柔)
(則不脃可知故鄭云末/之大者􁎱氣及煦之)角長二尺有五寸三色不失理
謂之牛戴牛注三色本白中青末豐鄭司農云牛戴牛
角直一牛凡相膠欲朱色而昔昔也者深瑕而澤紾而
摶亷注摶圜也亷瑕嚴利也音義(摶徒/丸反)疏(釋曰已上相/幹角次及相)
(膠此云欲朱色按下鹿膠青白已下惟牛膠火赤自餘/非純赤則牛膠爲善矣紾而摶亷者謂有紾理而摶圜)
(又亷瑕嚴利注釋曰膠之性叚叚皆/摶圜也亷瑕二者俱是嚴利之狀)鹿膠青白馬膠赤
白牛膠火赤鼠膠黑魚膠餌犀膠黃注皆謂煑用其皮
或用角餌色如餌疏(注釋曰云煑用其皮或用角者經/惟鹿用皮亦用角今人鹿猶用角)
(自餘皆用皮云餌色如餌/者時有餌之色故從之也)凡昵之類不能方注鄭司農
云謂膠善戾故書昵或作樴杜子春云樴讀爲不義不
昵之昵或作䵑䵑黏也𤣥謂樴脂膏䐈敗之䐈䐈亦黏
也音義(昵女乙反又音職樴音職黏女乙反爾雅云/膠也劉沈竝音刃䐈音職吕忱云膏敗也)疏
(注釋曰子春云不義不昵者按隠元年鄭大叔段爲不/義莊公曰不義不昵厚將崩彼不昵爲不親兄則昵爲)
(親近不相捨離後鄭以爲還從古書樴音故轉爲脂膏/䐈敗之䐈若今人頭髪有脂膏者則謂之䐈䐈亦粘也)
凡相筋欲小簡而長大結而澤小簡而長大結而澤則
其爲獸必剽以爲弓則豈異於其獸注剽疾也鄭司農
云簡讀爲􁅀然登陴之􁅀𤣥謂讀如簡札之簡謂筋條
也音義(剽芳妙反戚芳昭反或扶召反後同􁅀下板/反或胡簡反陴婢支反劉蒲隹反又房卑反)疏
(釋曰上已相角膠次及相筋言此筋之獸剽疾爲弓亦/剽疾故云豈異於其獸也注釋曰先鄭云簡讀爲􁅀然)
(登陴之􁅀者讀從左氏傳也義無所取𤣥謂讀如簡札/之簡謂筋條也竹簡一片爲一札此筋條亦有簡别故)
(讀從/之也)筋欲敝之敝注鄭司農云嚼之當孰音義(敝婢世/反徐扶)
(哲反嚼/才略反)疏(注釋曰筋之椎打嚼齧欲/得勞敝故云嚼之當孰也)漆欲測注鄭司農
云測讀爲惻隱之惻𤣥謂測讀如測度之測測猶清也
音義(隱本或作㦩/同度徒洛反)疏(釋曰先鄭云測讀爲惻隱之惻此/惻隱爲痛切之義非漆之善狀故)
(後鄭以爲測度之測測清/也從水義取漆爲良也)絲欲沈注如在水中時色疏
(注釋曰言絲欲沈則據乾燥時色還/如在水凍之色故云如在水中時色)得此六材之全然
後可以爲良注全無瑕病良善也疏(注釋曰全無瑕病/者幹角膠筋漆絲)
(六材皆令善而無/瑕病然後爲善也)凡爲弓冬析幹而春液角夏治筋秋
合三材注三材膠絲漆鄭司農云液讀爲醳音義(液音/亦下)
(同醳音亦劉/沈音釋下同)疏(釋曰凡治弓材各於其時言秋合三材/膠漆絲則幹角筋須三材乃合則秋是)
(作弓之時故至冬寒而定體也注釋曰鄭知三材是膠/漆絲者以經旣言幹角及筋六材之中惟少膠漆絲故)
(知三材謂此也先鄭液讀爲醳者醳是/醳酒之醳亦是漬液之義故讀從之也)寒奠體注奠讀
爲定至冬膠堅内之檠中定往來體音義(奠讀爲定下/同檠音景)
疏(注釋曰檠謂弓㭱至寒膠堅而牢故内之檠/中定往來體則六弓往體來體多少者是也)冰析灂
注大寒中下於檠中復内之音義(灂子召反/復扶又反)疏(注釋曰/十二月)
(小寒節大寒中是氷盛之時故以大寒解氷也云下於/檠中復内之者謂復如上寒奠體内之於檠中相似但)
(上内爲定體而内此爲析灂/而内之所爲有異故别言也)冬析幹則易注理滑致音
義(易以豉反致直/致反下言致同)疏(釋曰自此以下重釋/上文各以其時之意)春液角則合
注合讀爲洽夏治筋則不煩注煩亂秋合三材則合注
合堅密也寒奠體則張不流注流猶移也疏(注釋曰體/旣定則後)
(用時雖張不流移謂/不失往來之體也)冰析灂則審環注審猶定也疏(注/釋)
(曰納之檠中析其漆灂其漆之灂/環則定後不鼓動故冰析之也)春被弦則一年之事
注朞歲乃可用音義(被皮/寄反)疏(注釋曰通春被弦則二年/之事而云一年者據冰折)
(灂已前爲一年春被/弦是用時不數也)析幹必倫注順其理也析角無邪
注亦正之音義(邪似/嗟反)斲目必荼注鄭司農云荼讀爲舒
舒徐也目幹節目音義(荼音舒/下同)疏(注釋曰按禮記學記/云善問者如攻堅木)
(先其易者後其節目/是斲目必徐之義也)斲目不荼則及其大脩也筋代之
受病注脩猶久也疏(釋曰筋代之受病者以筋在弓皆/與幹爲力必須筋幹相得今弓幹)
(有節目用力不得其所則幹不用力/故筋代幹受病以其偏用力故也)夫目也者必强强
者在内而摩其筋夫筋之所由幨恒由此作注摩猶隱
也故書筋或作薊鄭司農云當爲筋幨讀爲車幨之幨
𤣥謂幨絶起也音義(幨昌亷/反注同)疏(注釋曰此還重釋筋幹/不得所之意先鄭讀幨)
(爲車幨之幨者衛詩云漸車帷裳昏禮亦云婦車亦如/之有裧故讀從之後鄭云幨絶起也者由絶起則亷幨)
(然/也)故角三液而幹再液注重醳治之使相稱音義(重直/龍反)
(稱尺證反/下各稱同)疏(注釋曰或三液再液不等者角/須三液幹須再液乃得相稱)厚其帤則
木堅薄其帤則需注需謂不充滿鄭司農云帤讀爲襦
有衣絮之絮絮謂弓中裨音義(帤女居反需人兗反下/注罷需同襦劉音須沈)
(音儒本亦作□絮本亦作帤周易/作袽皆女居反裨符支反又音卑)疏(注釋曰需謂不充/滿者需襦不進故)
(爲不充滿謂弓中裨者造弓之法弓幹/雖用整木仍於幹上裨之乃得調適也)是故厚其液而
節其帤注厚猶多也節猶適也疏(注釋曰多其液者謂/角幹其裨須節適厚)
(薄得/所也)約之不皆約疏數必侔注不皆約纒之繳不相次
也皆約則弓帤侔猶均也音義(數音朔侔莫侯反/或亡又反繳音灼)疏(注/釋)
(曰約謂以絲膠横纒之今之弓猶然云不皆約謂/不次比爲之疏數必侔約之多少須稀踈必均也)斲摯
必中膠之必均注摯之言致也中猶均也疏(釋曰斲幹/厚薄必調)
(均爲之施膠亦均不得偏厚也自/此以下說弓之隈裏施膠之事)斲摯不中膠之不均
則及其大脩也角代之受病夫懐膠於内而摩其角夫
角之所由挫恒由此作注幹不均則角蹴折也音義(挫/子)
(臥反蹴/子六反)疏(釋曰此總釋經角代之受病及角之所由挫/二事者也云摩其角謂幹不均而有髙下則)
(摩其/角)凡居角長者以次需注當弓之隈也長短各稱其
幹短者居簫音義(隈鳥/囘反)疏(注釋曰云長短各稱其幹復/云短者居簫簫謂兩頭則長)
(者自然在/隈内可知)恒角而短是謂逆橈引之則縱釋之則不校
注鄭司農云恒讀爲裻縆之縆𤣥謂恒讀爲㮓㮓竟也
竟其角而短於淵幹引之角縱不用力若欲反橈然校
疾也旣不用力放之又不疾音義(恒古鄧反又如字下/同校古卯反注及下)
(同裻音督縆古鄧反或古登/反沈又居肯反㮓古鄧反)疏(釋曰竟角而短謂施角/竟滿兩畔而上下短於)
(隈者也云是謂逆橈者被弦引之時以角寛而短引之/角縱不用力若欲反橈然故云引之則縱也釋之則不)
(校者角所以放矢今角不/用力故釋放之不校疾也)恒角而達辟如終紲非弓之
利也注達謂長於淵幹若達於簫頭紲弓䪐角過淵接
則送矢太疾若見紲於䪐矣弓有䪐者爲發弦時備頓
傷詩云竹䪐緄縢音義(辟音譬下注變辟同或房亦反/紲息列反䪐音祕又補結反爲)
(于僞反緄古本反劉古魂/反縢本又作□徒登反)疏(注釋曰先鄭上讀爲裻縆/之縆者從俗也此弓非直)
(兩畔角滿讀之爲㮓角而角又上下長於淵幹如達於/簫頭若然則譬如終紲紲謂弓䪐謂弓在䪐中然非弓)
(之利引詩云竹䪐緄縢者緄繩縢繫約之也以竹爲䪐/發弦時裨於弓之背上又繩橫繫之使相著䪐與弓爲)
(力備頓/傷也)今夫茭解中有變焉故校注鄭司農云茭讀爲
激發之激茭謂弓檠也校讀爲絞而婉之絞𤣥謂茭讀
如齊人名手足掔爲骹之骹茭解謂接中也變謂簫臂
用力異校疾也音義(茭司農古厯反鄭户卯反解户賣/反注同茭讀音交下交亦同激古)
(歷反掔烏喚反骹户卯反臂如字/下文同本或作辟一音房亦反)疏(釋曰記人别起義/端故言今夫言茭)
(解中謂弓隈與弓簫角接之處云有變者卽異也謂弓/簫與臂用力異異者引之則臂中用力放矢則簫用力)
(旣用力異故絞絞謂矢去疾也注釋曰先鄭讀茭爲激/發之激者當時有激發之語故從俗讀之云茭謂弓檠)
(也者此據用時輙言弓檠於義不合後鄭不從之云校/讀爲絞而婉之絞者按昭元年左氏傳虢之會楚公子)
(圍設服離衛叔孫穆子曰楚公子美矣君哉退會子羽/謂子皮曰叔孫絞而婉故讀從之此後鄭増成其義𤣥)
(謂茭讀如齊人名手足掔爲骹之骹者時齊人有/名手足節掔間爲茭取弓隈與簫角相接名茭也)於挺
臂中有柎焉故剽注挺直也柎側骨剽亦疾也鄭司農
云剽讀爲湖漂絮之漂音義(挺勅頂反注同或徒令反/柎方輔反下同湖音胡漂)
(匹妙反絮/相預反)疏(注釋曰直臂中正謂弓把處有柎焉者謂/角弓於把處兩畔有側骨骨堅强所以與)
(弓爲力故剽疾也先鄭云剽讀爲湖/漂絮之漂者時有此語從俗讀之)恒角而達引如終
紲非弓之利注重明達角之不利變辟言引字之誤音
義(引依注音譬/重直用反)撟幹欲孰於火而無贏撟角欲孰於火
而無燂引筋欲盡而無傷其力鬻膠欲角而水火相得
然則居旱亦不動居濕亦不動注贏過孰也燂炙爛也
不動者謂弓也故書燂或作朕鄭司農云字從燂音義
(撟居兆反劉枯老反沈古了反燂/音潛又音尋或大含反鬻章吕反)疏(釋曰此一經明料/理幹角筋膠四者)
(得所不得所之事不言漆/絲者用力少故不言也)苟有賤工必因角幹之濕以
爲之柔善者在外動者在内雖善於外必動於内雖善
亦弗可以爲良矣注苟渝也濕猶生也音義(愉吐侯反/或吐豆反)
疏(釋曰此經說弓幹須外内/皆善不得外善内惡者也)凡爲弓方其峻而高其柎
長其畏而薄其敝宛之無已應注宛謂引之也引之不
休止常應弦言不罷需也峻謂簫也鄭司農云敝讀爲
蔽塞之蔽謂弓人所握持者音義(畏烏囘反敝讀爲蔽/必世反劉又博壻反)
(宛於阮反應應對之/應注下皆同罷音皮)疏(釋曰方其峻峻謂簫簫宜方爲/之而高其柎柎把中高對方則)
(此高者謂爲柎骨宜高爲之長其隈謂柎之上下宜長/爲之而薄其敝敝謂人所握持手敝之處宜薄爲之有)
(此四善故引之無休止而應弦故云/宛之無已應謂常用而不就弦也)下柎之弓末應將
興注末猶簫也興猶動也發也弓柎卑簫應弦則柎將
動音義(卑劉/音婢)疏(注釋曰言下柎者謂把骨大下爲之/由弓隈下短故簫應弦則將動發也)爲
柎而發必動於閷注閷接中音義(閷色界反劉色/例反注下同)疏(釋/曰)
(此重釋上文末應將興者若上/爲柎而發動則接中亦動也)弓而羽閷末應將發注
羽讀爲扈扈緩也接中動則緩閷簫應弦則角幹將發
音義(羽音/户)疏(注釋曰破羽爲扈者羽於弓義無所取故/破從扈也必知此有緩義者以其上文云)
(必動於閷故知此云/羽閷者當從緩閷)弓有六材焉維幹强之張如流水
注無難易也音義(易以豉/反下同)疏(釋曰弓有六材惟以幹爲/强者以其幹外五材當依)
(幹而有以幹爲本故指幹爲强張如流水者以幹得所/以制五材故張如流水無難易無難易則强弱得所也)
維體防之引之中參注體謂内之於檠中定其體防深
淺所止謂體定張之弦居一尺引之又二尺疏(注釋曰/云體謂)
(内之於檠中定其體者此亦謂内之檠中則往來體定/體定然後防之防之者鄭云深淺所止若王弧之弓往)
(體寡來體多弛之乃有五寸張之一尺五寸夾庾之弓/往體多來體寡者弛之一尺五寸張之得五寸唐弓大)
(弓往來體若一者弛之一尺張之亦一尺是防之深淺/所止云謂體定張之弦居一尺引之又二尺者此據唐)
(大中者而言餘四者弛之張之雖多少不同/及其引之皆三尺以其矢長三尺須滿故也)維角䟫之
欲宛而無負弦引之如環釋之無失體如環注負弦辟
戾也負絃則不如環如環亦謂無難易鄭司農云䟫讀
如牚距之牚車牚之牚音義(䟫直庚反或之亮反又詩/尚反注同沈云或音堂非)
(辟劉必亦反衆/家皆匹亦反)疏(注釋曰云維角䟫之䟫正也謂置角/於隈中旣正云欲宛而無負弦者引)
(之弓體不辟戾故也云引之如環者亦由無負弦故也/云釋之無失體如環者謂放矢後無失體得如環然先)
(鄭云䟫讀如牚距之牚牚距取其正/也車牚之牚謂車輢之木亦取正也)材美工巧爲之時
謂之參均角不勝幹幹不勝筋謂之參均量其力有三
均均者三謂之九和注有三讀爲又參量其力又參均
者謂若幹勝一石加角而勝二石被筋而勝三石引之
中三尺假令弓力勝三石引之中三尺弛其弦以繩緩
擐之每加物一石則張一尺故書勝或作稱鄭司農云
當言稱謂之不參均𤣥謂不勝無負也音義(勝音升下/注同被皮)
(寄反擐户串/反劉郭犬反)疏(注釋曰云有三讀爲又參者以經上文/已云參均此云三均故宜破三爲參也)
(上文已二參均此文加一參均當云又參均故破有爲/又也云量其力又參均者謂若幹勝一石加角而勝二)
(石被筋而勝三石引之中三尺者此言謂弓未成時幹/未有角稱之勝一石後又按角勝二石後更被筋稱之)
(卽勝三石引之中三尺者此據幹角筋三者具總稱物/三石得三尺若據初空幹時稱物一石亦三尺更加角)
(稱物二石亦三尺又被筋稱物三石亦三尺鄭又云假/令弓力勝三石引之中三尺者此卽三石力弓也必知)
(弓力三石者當弛其弦以繩緩擐之者謂不張之别以/一條繩繫兩簫乃加物一石張一尺二石張二尺三石)
(張三尺則與前三幹角筋力各一石也先鄭從古書爲/稱者欲以不稱爲不參均後鄭不從者此勝卽彼負此)
(不勝卽彼不負/故爲不勝解之)九和之弓角與幹權筋三侔膠三鋝絲
三邸漆三斞上工以有餘下工以不足注權平也侔猶
等也角幹旣平筋三而又與角幹等也鋝鍰也邸斞輕
重未聞音義(侔本又作牟亦作桙同莫侯反鋝色劣反/又音劣邸丁禮反或丁計反斞羊主反鍰)
(音環又/于卷反)疏(釋曰此說上九和之弓輕重相參不可妄爲/加減之事注釋曰云鋝鍰也者尚書云其罰)
(百鍰之等言鍰此與冶氏言鋝鋝與鍰爲一物皆是六/兩大半兩也邸斞之輕重未聞經旣無文故云未聞也)
爲天子之弓合九而成規爲諸侯之弓合七而成規大
夫之弓合五而成規士之弓合三而成規注材良則句
少也音義(合如字一/音閤下同)疏(釋曰此據角弓形不張而言按/下文及司弓矢六弓爲三等王)
(弓弧弓往體寡來體多當此天子弓合九成規唐弓大/弓往來體若一當此諸侯弓合七成規夾弓庾弓往體)
(多來體寡當此大夫之弓合五成規於彼六弓已盡此/别云士合三成規則六弓之外弊惡之弓按大射與鄉)
(射大夫士同射五十步侯又同用夾庾無士用合三成/規之弓者於此言之者六弓通弊弓有四等故弊弓暫)
(記士而言其實士不用合三成規之弓也注釋/曰材良則句少據王弧及唐大已上而言也)弓長六
尺有六寸謂之上制上士服之弓長六尺有三寸謂之
中制中士服之弓長六尺謂之下制下士服之注人各
以其形貌大小服此弓疏(釋曰此以弓有長短三等人/亦有長短三等而言取其弓)
(與人相稱之事此上士中士下士以長者爲上士次者/爲中士短者爲下士皆非命士者故鄭云人各以其形)
(貌大小服/此弓也)凡爲弓各因其君之躬志慮血氣注又隨其
其人之情性疏(釋曰上文據人形爲弓此據人性故鄭/云又隨其人之情性也此亦與下文爲)
(目下别以躬與志相配而言也躬卽身/也志慮據在心血氣據言與舉動也)豐肉而短寛緩
以荼若是者爲之危弓危弓爲之安矢骨直以立忿埶
以奔若是者爲之安弓安弓爲之危矢注言損贏濟不
足者奔猶疾也骨直謂强毅荼古文舒假借字鄭司農
云荼讀爲舒音義(肉如字劉而/樹反埶音勢)疏(釋曰此經以下說君/之躬與志慮弓之所)
(宜者也危弓謂夾庾弱者而言安弓謂王弧之類强者/而言若然危矢據恒矢安矢據殺矢者也注釋曰言損)
(贏濟不足者言豐肉寛緩是不足則危弓濟之危弓爲/贏則以安矢損之骨直忿埶是贏則安弓損之安弓是)
(不足則以/危矢濟之)其人安其弓安其矢安則莫能以速中且不
深注故書速或作數鄭司農云字從速速疾也三舒不
能疾而中言矢行短也中又不能深音義(中丁仲反注/及下同數音)
(朔/)疏(釋曰上文以安危損益卽於射事/爲可此三安而無損益故不可)其人危其弓危
其矢危則莫能以愿中注愿慤也三疾不能慤而中言
矢行長也長謂過去音義(愿音願一音/元慤苦角反)疏(釋曰此三危/亦無損益故)
(亦不可也注釋曰云三疾不能慤而中言矢行長也長/謂過去者危弓危矢謂夾庾恒矢之等皆射遠兼人且)
(危躁故矢行/長故去也)往體多來體寡謂之夾臾之屬利射侯與
弋注射遠者用埶夾臾之弓合五而成規侯非必遠顧
執弓者材必薄薄則弱弱則矢不深中侯不落大夫士
射侯矢落不獲弋繳射也故書與作其杜子春云當爲
與音義(夾古洽反劉古協反臾音庾射食亦反注下除/繳射大射小射用射外皆同獲劉胡檗反繳諸)
(若/反)疏(釋曰六弓兩兩相將下文王弓不言弧弓唐弓不/言大弓故言之屬今此夾庾並言亦云之屬者夾)
(庾雖竝言以夾庾其類非一故亦云之屬也注釋曰云/射遠者用埶者謂審曲面埶夾庾反張多隨曲埶向外)
(弱則射遠不能深則近亦不深故射近侯用之故云侯/非必遠顧執弓者材必薄薄則弱弱則矢不深也中侯)
(不落者謂弓射遠以其材弱縱射近亦不深故近侯矢/但不落也云大夫士射侯矢落不獲者按大射云中離)
(維綱揚觸捆復君則釋獲衆則否大夫士矢落侯不獲/故不得用是唐大之等也云弋繳射也者按司弓矢職)
(云夾弓庾弓以授射豻侯鳥獸者豻侯鳥獸則射侯與/弋也按彼注近射用弱弓則射大侯者用王弧射參侯)
(者用唐大矣如是君用王弧射大侯大夫用唐大射參/侯士用夾庾射豻侯若然此大夫與士同用夾庾射近)
(侯者據天子之臣然則三公王子爲諸侯者射熊侯卿/大夫士同射豹侯也若然射七十歩侯用唐大其遠中)
(侯亦不/落也)往體寡來體多謂之王弓之屬利射革與質注
射深者用直此又直焉於射堅宜也王弓合九而成規
弧弓亦然革謂干盾質木椹天子射侯亦用此弓大射
曰中離維綱揚觸捆復君則釋獲其餘則否音義(椹張/林反)
(捆苦/本反)疏(釋曰言王弓之屬則之屬中弧弓及王弧之輩/類也云利射革與質此卽司弓矢職云王弓弧)
(弓以授射甲革椹質者亦一也注釋曰云天子射侯亦/用此弓不言者舉射革與質有上文弱弓射近可參故)
(不言可知也云大射曰中離維綱揚觸捆復中謂中侯/離猶過也麗也維謂侯身與左右舌一幅兩相及角亦)
(以綱維持之而繫於柱綱謂左右舌上畔下畔以一大/綱繩各繫於其柱上以持侯其綱皆出布幅一尋謂之)
(爲綱揚觸捆復者矢高揚而過侯彼注云揚觸者謂中/他物揚而觸侯也捆復謂矢至侯不著而還復復反也)
(如此五者君則釋獲其餘則否/則臣不得獲惟中乃可釋獲)往體來體若一謂之唐
弓之屬利射深注射深用直唐弓合七而成規大弓亦
然春秋傳曰盜竊寳玉大弓疏(釋曰唐弓之外仍有弓/故云之屬也按司弓矢)
(職云唐弓大弓以授學射者使者勞者此不言者亦各/舉一邊而言兼有彼事可知注釋曰言射深用直唐弓)
(合七而成規者則王弧之弓亦射深用直唐大合七成/規則王弧之弓射深可知引春秋者定八年公羊傳文)
(彼以陽虎爲盜竊寳玉大弓彼公羊云寳/者何璋判白弓綉質引之者證大弓同也)大和無灂其
次筋角皆有灂而深其次有灂而疏其次角無灂注大
和尤良者也深謂灂在中央兩邊無也角無灂謂隈裏
疏(釋曰大和謂九和之弓以其六材俱善尤良故無漆/灂也其次筋角皆有灂而深者筋在背角在隈皆有)
(灂但深在其中央兩邊無也其次有灂而疏者以上參/之此謂兩邊亦有但疏之不皆有也其次角無灂謂隈)
(裏無灂簫頭/及背有之)合灂若背手文注弓表裏灂合處若人合
手背文相應鄭司農云如人手背文理音義(背補内/反注同)疏
(釋曰言合灂者謂弓表裏灂漆相/合之處若人合手背上文理相應)角環灂牛筋蕡灂麋
筋㡿蠖灂注蕡枲實也㡿蠖屈蟲也音義(環如字又户/串反蕡扶文)
(反注同㡿音尺蠖枉縛/反又於郭反枲絲子反)疏(釋曰此說弓表及弓裏灂文/也角環灂謂隈裏灂文如環)
(然牛筋蕡灂者此說弓背用牛筋之漆如麻子文若用/麋其灂文如斥蠖文云蕡枲實者枲乃牡麻無實而云)
(蕡枲實舉其類爾若簞笥然也斥蠖/屈蟲者易云斥蠖之屈以求信是也)和弓􁀎摩注和猶
調也􁀎拂也將用弓必先調之拂之摩之大射禮曰小
射正授弓大射正以袂順左右隈上再下一音義(上時/掌反)
疏(注釋曰引大射云大射正以袂順左右隈者左手橫/執之時上隈向右下隈向左而上再下一拂去塵乃)
(授與君大射雖不/言調亦調可知也)覆之而角至謂之句弓注句於三體
材敝惡不用之弓也覆猶察也謂用射而察之至猶譱
也但角善則矢雖疾而不能遠音義(覆孚服反注下皆/同句劉九具反沈)
(音鉤譱音善本/又作善下同)疏(釋曰此以下論弓有六材角幹筋用/力多特言之若三者全善則爲尤良)
(若一善者爲敝二善者爲次今此先察一善者謂若餘/幹筋不善直角善可以爲句弓注釋曰云句於三體材)
(敝惡不用之弓也者謂不入上三文所用之内言矢雖/疾不能遠者上云射遠用埶埶是弱弓而射遠但此句)
(弓爲弱於彼雖/疾不能射遠也)覆之而幹至謂之侯弓注射侯之弓也
幹又善則矢疾而遠疏(釋曰此察次弓此非直角至兼/幹善謂之射侯之弓則上夾庾)
(利射侯與弋言矢疾而遠對上/句弓疾而不遠不及侯者也)覆之而筋至謂之深弓
注射深之弓也筋又善則矢旣疾而遠又深疏(釋曰此/弓三善)
(者也按上文唐大射深則王弧三/善亦射深可知舉中以見上者也)
　
　
　
　
　
　周禮注疏卷四十二
　周禮注疏卷四十二考證
匠人爲溝洫疏古者人耕皆畎上種穀○(臣照/)按畮高
　畎低畮以種穀畎以通水此畎字當作畮賈氏弗檢
　偶訛耳
耜廣五寸疏共一尺廣一尺深者謂之畎○監本脫廣
　字今依經廣尺深尺句補之
凡溝逆地阞疏注云謂造溝則此溝非謂其田間廣深
　四尺者○監本其田間三字訛在廣深四尺之下
牆厚三尺疏高恒三倍於厚厚三尺高九尺○三監本
　訛兩今改正
車人爲車行澤者反輮注耎者在外○耎卽軟字監本
　訛作需今從釋文作耎
弓人爲弓凡相幹注木之類近根者奴○奴監本訛妙
　木以遠根者爲貴奴言其賤也今從訂義本改正
絲欲沈疏如在水凍之色○凍當是湅字之訛
恒角而達引如終紲非弓之利○石經利下有也字
材美工巧爲之時謂之參均角不勝幹幹不勝筋謂之
　參均○石經第二句參均上有不字蓋一正一反說
　注亦云謂之不參均當從石經
大和無灂其次筋角皆有灂而深其次有灂而疏○石
　經有灂而疏上有角字
　
　
　
　
　
　
　
　
　
　
　周禮注疏卷四十二考證
　　編修(臣紱/)謹言周官一經或斥爲瀆亂不驗或指
　　爲六國隂謀又因劉歆王安石不善用之而敗詆
　　譏者滋多唯鄭氏康成識其爲周公致太平之迹
　　程子朱子皆尊信之以爲非周公不能作我
皇上聖學崇深
御製日知薈說論著周官數則妙契古聖人制作之精
　　可爲治經者之準的(臣/)等學識蕪陋大經大灋未
　　能仰窺第見五官中所言祭祀朝覲會同聘問饗
　　燕蒐狩軍旅䘮荒諸事所共之職相次之節壇廟
　　宫室冕服車旗器用之制大概與儀禮禮記相表
　　裏而春秋三傳亦可與之相證明則其非三代以
　　下人所能僞託可不辨而決也(臣/)等奉
命校讐苦無善本此錯彼差雷同什九經文以開成石
　　經爲主据之以勘舊刻之訛而石經之訛則還以
　　注疏訂之注疏舊刻各本或有異同則從其理之
　　長者而更以前後注疏及他經之注疏凡古籍之
　　有關於此經者參互考核期歸於是已改者識其
　　改之由其舛謬難通絶無左證以意測之而未敢
　　信者尚仍其柢而亦略陳所疑並附於卷末冀使
　　後之讀者又復因是推究探討埽葉拂塵脫文衍
　　字減之又減以至於無鄭賈之文不爲魯魚亥豕
　　所蔽蝕而聖經釐然益明彌仰
聖天子尊經隆禮繼往開來敎澤所敷永永無極謹言
